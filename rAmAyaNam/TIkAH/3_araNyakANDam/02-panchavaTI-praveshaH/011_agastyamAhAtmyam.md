+++
title = "०११ अगस्त्यमाहात्म्यम्"
title_english = "011 Stories of Sages Mandakarani and Agastya"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_3/Kanda_3_ARK-011-Agastya_Mahathyam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/3_araNyakANDam/02-panchavaTI-praveshaH/011_agastyamAhAtmyam.md">
<details><summary><h3>IITK ...{Loading}...</h3></summary>

Meeting with sage Dharmabrata -- episode of sage Mandakarni and
Panchapsara lake -- Rama, Sita and Lakshmana go about living in
different hermitages -- arrive at Sutikshna's leave for Agastya's --
story of Ilvala and Vatapi.



#### श्लोकः
##### मूलम्
अग्रतः प्रययौ रामस्सीता मध्ये सुमध्यमा।  
पृष्ठतस्तु धनुष्पाणिर्लक्ष्मणोऽनुजगाम ह॥3.11.1॥

##### शब्दार्थः
रामः Rama, अग्रतः in front, प्रययौ walked, सुमध्यमा a lady with a beautiful waist, सीता Sita, मध्ये in the middle, धनुष्पाणिः one holding the bow, लक्ष्मणः Lakshmana, पृष्ठतः following behind them, अनुजगाम ह followed.

##### आङ्ग्लानुवादः
Rama walked in front, Sita with a beautiful waist, in the middle and Lakshmana holding the bow, behind them৷৷



#### श्लोकः
##### मूलम्
तौ पश्यमानौ विविधान् शैलप्रस्थान्वनानि च।  
नदीश्च विविधा रम्या जग्मतुस्सीतया सह॥3.11.2॥

##### शब्दार्थः
तौ both (Rama and Lakshmana), विविधान् different, शैलप्रस्थान् chains of hills वनानि च and forests too, विविधाः different, रम्याः delightful, नदीश्च rivers, पश्यमानौ  seeing, सीतया सह along with Sita, जग्मतुः went.

##### आङ्ग्लानुवादः
Both Rama and Lakshmana walked on, accompanied by Sita, watching several beautiful mountain ranges, forests  and rivers.



#### श्लोकः
##### मूलम्
सारसांश्चक्रवाकांश्च नदीपुलिनचारिणः।  
सरांसि च सपद्मानि युक्तानि जलजैः खगैः॥3.11.3॥

##### शब्दार्थः
नदीपुलिनचारिणः roaming the riverbanks, सारसान् swans, चक्रवाकांश्च ruddy geese, सपद्मानि full of lotuses, जलजैः along with aquatic birds in the sky, खगैः with birds, युक्तानि joined  
with, सरांसि च lakes also.

##### आङ्ग्लानुवादः
(Watching) the swans and ruddy geese on river banks and lakes full of lotuses, and birds on water and in the sky.



#### श्लोकः
##### मूलम्
यूथबद्धांश्च पृषतान्मदोन्मत्तान् विषाणिनः।  
महिषांश्च वराहांश्च नागांश्च द्रुमवैरिणः॥3.11.4॥

##### शब्दार्थः
यूथबद्धान् in herds, पृषतान् deer, मदोन्मत्तान् intoxicated, विषाणिनः horned animals, महिषांश्च buffaloes, वराहांश्च wild boars, द्रुमवैरिणः enemies of trees, नागांश्च elephants also.

##### आङ्ग्लानुवादः
(Watching) herds of deer, intoxicated horned buffaloes, wild boars and elephants who are enemies of trees (elephants uproof trees).



#### श्लोकः
##### मूलम्
ते गत्वा दूरमध्वानं लम्बमाने दिवाकरे।  
ददृशुस्सहिता रम्यं तटाकं योजनायतम्॥3.11.5॥  
पद्मपुष्करसम्बाधं गजयूथैरलङ्कृतम्।  
सारसैर्हंसकादम्बैस्सङ्कुलं जलचारिभिः॥3.11.6॥

##### शब्दार्थः
सहिताः together with, ते they, दूरम् distant, अध्वानाम् path, गत्वा having gone, दिवाकरे Sun, लम्बमाने was setting, पद्मपुष्करसम्बाधम् filled with lotuses, गजयूथैः with herds of elephants, अलङ्कृतम् adorned, जलचारिभिः with aquatic animals, सारसैः by cranes, हंस कादम्बैः with flocks of swans, सङ्कुलम् filled with, योजनायतम् spread over a yojana, रम्यम् delightful, तटाकम् tank, ददृशुः saw.

##### आङ्ग्लानुवादः
As the Sun was setting, they had covered a long distance, watching a yojanalong tank adorned with lotuses, and crowded with herds of elephants and flocks of cranes, swans and aquatic animals.



#### श्लोकः
##### मूलम्
प्रसन्नसलिले रम्ये तस्मिन्सरसि शुश्रुवे।  
गीतवादित्रनिर्घोषो न तु कश्चन दृश्यते॥3.11.7॥

##### शब्दार्थः
प्रसन्नसलिले in the clear water, रम्ये in a delightful place, तस्मिन् in that, सरसि lake, गीतवादित्रनिर्घोषः sounds of songs and musical instruments, शुश्रुवे heard, तु but, कश्चन none, न दृश्यते could be seen.

##### आङ्ग्लानुवादः
In that lake of clear waters they heard the sounds of songs and musical instruments, while there were none around.



#### श्लोकः
##### मूलम्
ततः कौतूहलाद्रामो लक्ष्मणश्च महाबलः।  
मुनिं धर्मभृतं नाम प्रष्टुं समुपचक्रमे॥3.11.8॥

##### शब्दार्थः
ततः thereafter, रामः Rama, महाबलः of great prowess, लक्ष्मणश्च Lakshmana also, कौतूहलात् out of curiosity, धर्मभृतं नाम Dharmabrata by name, मुनिम् to a sage, प्रष्टुम् to enquire, समुपचक्रमे started.

##### आङ्ग्लानुवादः
Out of curiosity, mighty Rama, and Lakshmana started enquiring about the matter from sage Dharmabrata by nameः



#### श्लोकः
##### मूलम्
इदमत्यद्भुतं श्रुत्वा सर्वेषां नो महामुने।  
कौतूहलं महज्जातं किमिदं साधु कथ्यताम्॥3.11.9॥  
वक्तव्यं यदि चेदविप्र नातिगुह्यमपि प्रभो।

##### शब्दार्थः
महामुने O great sage, अत्यद्भुतम् very wonderful, इदम् this, श्रुत्वा after hearing, सर्वेषाम् for all, नः us, महत् great, कौतूहलम् curiosity, जातम् created, इदम् this, किम् what is this, साधु well, कथ्यताम् please tell us, प्रभो O lord, विप्र O sage, नातिगुह्यमपि यदि चेत् if there is no great secret about this, वक्तव्यम् let it be revealed.

##### आङ्ग्लानुवादः
O great sage, this very wonderful sound, has whetted our great curiosity. If there is no top secret about this, do disclose it.



#### श्लोकः
##### मूलम्
तेनैवमुक्तो धर्मात्मा राघवेण मुनिस्तदा॥3.11.10॥  
प्रभवं सरसः कृत्स्नमाख्यातुमुपचक्रमे।

##### शब्दार्थः
तदा then, तेन by that, राघवेण by Rama, एवम् in that way, उक्तः addressed, धर्मात्मा righteous one, मुनिः sage, सरसः of the lake, कृत्स्नम् entire, प्रभवम् origin, अख्यातुम् to narrate, उपचक्रमे started.

##### आङ्ग्लानुवादः
Thus addressed by Rama, the righteous sage narrated the entire origin of the lake.



#### श्लोकः
##### मूलम्
इदं पञ्चाप्सरो नाम तटाकं सार्वकालिकम्॥3.11.11॥  
निर्मितं तपसा राम मुनिना माण्डकर्णिना।

##### शब्दार्थः
राम O Rama, इदम् this, माण्डकर्णिना by Mandakarni, मुनिना by sage, तपसा through penance, निर्मितम् is created, सार्वकालिकम् for all times (to be filled with water), पञ्चाप्सरः नाम by name Panchapsara, तटाकम् lake.

##### आङ्ग्लानुवादः
O Rama this lake called Panchapsara  filled with water at all times has been created through penance by a sage called Mandakarni.



#### श्लोकः
##### मूलम्
स हि तेपे तपस्तीव्रं माण्डकर्णिर्महामुनिः॥3.11.12॥  
दशवर्षसहस्राणि वायुभक्षो जलाश्रयः।

##### शब्दार्थः
महामुनिः the great sage, सः that, माण्डकर्णिः Mandakarni, वायुभक्षः living on air, जलाश्रयः standing in water, दशवर्षसहस्राणि for ten thousand years, तीव्रम् intense, तपः penance, तेपे performed.

##### आङ्ग्लानुवादः
Great sage Mandakarni standing in water and living on air performed  rigorous penance for ten thousand years.



#### श्लोकः
##### मूलम्
ततः प्रव्यथितास्सर्वे देवास्साग्निपुरोगमाः॥3.11.13॥  
अब्रुवन् वचनं सर्वे परस्परसमागताः।

##### शब्दार्थः
ततः thereafter, साग्निपुरोगमाः with fire god in the forefront, सर्वे all, देवाः deities, प्रव्यथिताः  
very much perplexed, सर्वे all, परस्परसमागताः getting together at one place, वचनम् words, अब्रुवन् spoke to one another

##### आङ्ग्लानुवादः
Thereafter very much perturbed, all the gods led by Agni gathered together at one place and started deliberating among themselves.



#### श्लोकः
##### मूलम्
अस्माकं कस्यचित् स्थानमेष प्रार्थयते मुनिः॥3.11.14॥  
इति संविग्नमनसस्सर्वे ते त्रिदिवौकसः।

##### शब्दार्थः
एषः this, मुनिः sage, अस्माकम् our, कस्यचित् of some one, स्थानम् place, प्रार्थयते he is praying for, इति like this, सर्वे all, ते of them, त्रिदिवौकसः gods whose abode is heaven, संविग्नमनसः  with agitated  minds.

##### आङ्ग्लानुवादः
'The gods of heaven became agitated in their minds thinking the sage might usurp one of their places.



#### श्लोकः
##### मूलम्
तत्र कर्तुं तपोविघ्नं देवैस्सर्वैर्नियोजिताः॥3.11.15॥  
प्रधानाप्सरसः पञ्च विद्युच्चलितवर्चसः।

##### शब्दार्थः
सर्वैः by all, देवैः by gods, तत्र there, तपोविघ्नम् to disturb the penance, कर्तुम् to do, विद्युच्चलितवर्चसः glittering like lightning, पञ्च five, प्रधानाप्सरसः important nymphs नियोजिताः  engaged,

##### आङ्ग्लानुवादः
All the gods then engaged five of the important nymphs, glittering like lightning, to disturb the penance of the sage.



#### श्लोकः
##### मूलम्
अप्सरोभिस्ततस्ताभिर्मुनिर्दृष्टपरावरः॥3.11.16॥  
नीतो मदनवश्यत्वं सुराणां कार्यसिद्धये।

##### शब्दार्थः
ततः then, दृष्टपरावरः knower of the inner self and the world of plurality, मुनिः sage, ताभिः all of them, अप्सरोभिः by the apsaras, सुराणाम् of gods, कार्यसिद्धये for the achievement of their target, मदनवश्यत्वम् into the grip of Cupid, नीतः was taken.

##### आङ्ग्लानुवादः
The sage, a knower of the inner self and the world of plurality, was gripped by passion for the apsaras, who had come to achieve the target of the gods.



#### श्लोकः
##### मूलम्
ताश्चैवाप्सरसः पञ्च मुनेः पत्नीत्वमागताः॥3.11.17॥  
तटाके निर्मितं तासामस्मिन्नन्तर्हितं गृहम्।

##### शब्दार्थः
ताः those, पञ्च five, अप्सरसः apsaras, मुनेः sage's, पत्नीत्वम् wifehood, आगताः became, तासाम् for them, गृहम् a home, अस्मिन् in that, तटाके lake, अन्तर्हितम् in invisible manner, निर्मितम् built.

##### आङ्ग्लानुवादः
The five apsaras, got the status of wives to the sage who built them an invisible home inside the lake.



#### श्लोकः
##### मूलम्
तथैवाप्सरसः पञ्च निवसन्त्यो यथासुखम्॥3.11.18॥  
रमयन्ति तपोयोगान्मुनिं यौवनमास्थितम्।

##### शब्दार्थः
तथैव like that, अप्सरसः the apsaras, यथासुखम् happily निवसन्त्यः while living there, तपोयोगात् by the power of penance, यौवनम् youth, आस्थितम् attaining, मुनिम् sage, रमयन्ति are entertaining.

##### आङ्ग्लानुवादः
The apsaras lived happily with the sage who remained youthful by virtue of his penance.



#### श्लोकः
##### मूलम्
तासां सङ्क्रीडमानानामेष वादित्रनिस्स्वनः॥3.11.19॥  
श्रूयते भूषणोन्मिश्रो गीतशब्दो मनोहरः।

##### शब्दार्थः
सङ्क्रीडमानानाम् while playing तासाम् for them, एषः this, वादित्रनिस्स्वनः the sound of musical instruments, भूषणोन्मिश्रः mingled with that of ornaments, मनोहरः pleasing to the ears, गीतशब्दः sound of songs, श्रूयते is heard.

##### आङ्ग्लानुवादः
While the apsaras played their musical instruments, their melodious songs mingled  
with the sounds of ornaments are heard.



#### श्लोकः
##### मूलम्
आश्चर्यमिति तस्यैतद्वचनं भावितात्मनः॥3.11.20॥  
राघवः प्रतिजग्राह सह भ्रात्रा महायशाः।

##### शब्दार्थः
महायशाः glorious, राघवः Rama, सह भ्रात्रा with his brother, भावितात्मनः of selfrealised individuals तस्य his, एतत् this, वचनम् word, आश्चर्यमिति as wonderful, प्रतिजग्राह received.

##### आङ्ग्लानुवादः
Glorious Rama and his brother heard the wonderful words of the selfrealised sage and exclaimed, 'How strange '



#### श्लोकः
##### मूलम्
एवं कथयमानस्य ददर्शाश्रममण्डलम्॥3.11.21॥  
कुशचीरपरिक्षिप्तं ब्राह्म्या लक्ष्म्या समावृतम्।

##### शब्दार्थः
एवम् thus, कथयमानस्य narrating, कुशचीरसमाक्षिप्तम् one with kusa grass and bark garments, ब्राह्म्या of brahmin, लक्ष्म्यया with grace, समावृतम् spread all over, आश्रममण्डलम् hermitage, ददर्श saw.

##### आङ्ग्लानुवादः
When the sage Dharmabrata was telling the story, Rama saw a hermitage strewn all over with kusa grass and bark garments, and endowed with pure brahminic grace.



#### श्लोकः
##### मूलम्
प्रविश्य सह वैदेह्या लक्ष्मणेन च राघवः॥3.11.22॥  
उवास मुनिभिस्सर्वैः पूज्यमानो महायशाः।

##### शब्दार्थः
महायशाः renowned, राघवः Rama, वैदेह्या सह accompanied by Vaidehi, लक्ष्मणेन च and also with Lakshmana, प्रविश्य entered, सर्वैः by all, मुनिभिः by sages too, पूज्यमानः were honoured, उवास dwelt.

##### आङ्ग्लानुवादः
Illustrious Rama accompanied by Vaidehi and Lakshmana entered the hermitage and, honoured by all the sages, stayed there.



#### श्लोकः
##### मूलम्
तदा तस्मिन्सकाकुत्थ्सः श्रीमत्याश्रममण्डले॥3.11.23॥  
उषित्वा तु सुखं तत्र पूज्यमानो महर्षिभिः।  
जगाम चाश्रमांस्तेषां पर्यायेण तपस्विनाम्॥3.11.24॥  
येषामुषितवान् पूर्वं सकाशे स महास्त्रवित्।

##### शब्दार्थः
सः काकुत्थ्सः the scion of the Kakutstha race, तदा then, श्रीमति prosperous तस्मिन् in that, आश्रममण्डले in the hermitage complex, सुखम् comfortably, उषित्वा after living, तत्र there, पूज्यमानः being honoured by the sages, महास्त्रवित् wielder of great weapons, सः he, पूर्वम् earlier, येषाम् whose, सकाशे in the presence, उषितवान् he had resided, तेषाम् their, तपस्विनाम् sages', आश्रमान् hermitages, पर्यायेण in turn, जगाम went round.

##### आङ्ग्लानुवादः
Rama, the scion of the Kakutstha race, wielder of great weapons, stayed in that beautiful hermitage, accepting the hospitality of the sages extended with due honour, He visited in turn their penancegroves where he repeated his stay.



#### श्लोकः
##### मूलम्
क्वचित्परिदशान्मासानेकं संवत्सरं क्वचित्॥3.11.25॥  
क्वचिच्छ चतुरो मासान् पञ्च षट्चापरान्क्वचित्।  
अपरत्राधिकं मासादप्यर्धमधिकं क्वचित्॥3.11.26॥  
त्रीन्मासानष्टमासांश्च राघवो न्यवसत्सुखम्।

##### शब्दार्थः
राघवः Rama, क्वचित् at one place, परिदशान् about ten, मासान् months, क्वचित् at another hermitage, एकम् one only, संवत्सरम् year, क्वचित् at one place, चतुरः four, मासान् months, क्वचित् at one hermitage, पञ्च five, षट् च six, अपरान् other months, अपरत्र and in another hermitage, मासादपि more than a month, अधिकम् more, क्वचित् at one place, अर्धम् half a month, अधिकम् more, त्रीन् three, मासान् months, अष्टमासान् for eight months, सुखम् comfortably, न्यवसत् dwelt.

##### आङ्ग्लानुवादः
Rama lived happily here for about ten months, there one year, here four or five or six months and there over one or half a month or three or eight months in another.



#### श्लोकः
##### मूलम्
तथा संवसतस्तस्य मुनीनामाश्रमेषु वै॥3.11.27॥  
रमतश्चानुकूल्येन ययुस्संवत्सरा दश।

##### शब्दार्थः
तथा in that way, तस्य for him, आश्रमेषु in the hermitages, वसतः while he was living, रमतश्च and enjoying, दश ten, संवत्सराः years, आनुकूल्येन favourably, ययुः passed.

##### आङ्ग्लानुवादः
Thus enjoying their stay in the hermitages, Rama, Sita and Lakshmana spent ten favourable years.



#### श्लोकः
##### मूलम्
परिवृत्य च धर्मज्ञो राघवस्सह सीतया॥3.11.28॥  
सुतीक्ष्णस्याश्रमं श्रीमान्पुनरेवाजगाम ह।

##### शब्दार्थः
धर्मज्ञः knower of dharma, श्रीमान् graceful, राघवः Rama, सीतया सह with Sita, परिवृत्य after going round, पुनरेव once again, सुतीक्ष्णस्य Sutikshna's, आश्रमम् hermitage, आजगाम ह returned.

##### आङ्ग्लानुवादः
Rama went round who was full of grace and full of knowledge on dharma went round with Sita and came back to Suthikshna's hermitage.



#### श्लोकः
##### मूलम्
स तमाश्रममासाद्य मुनिभिः प्रतिपूजितः॥3.11.29॥  
तत्रापि न्यवसद्रामः कञ्चित्कालमरिन्दमः।

##### शब्दार्थः
अरिन्दमः subduer of enemies, सः रामः that Rama, तम् that, आश्रमम् hermitage, आसाद्य on reaching, मुनिभिः by sages, प्रतिपूजितः being honoured, तत्रापि there again, कञ्चित्कालम् for some time, न्यवसत् he resided.

##### आङ्ग्लानुवादः
On his arrival, Rama, the subduer of enemies, was honoured by the sages at the hermitage where he stayed for a short time.



#### श्लोकः
##### मूलम्
तदाश्रमस्थो विनयात्कदाचित्तं महामुनिम्॥3.11.30॥  
उपासीनस्सकाकुत्स्थस्सुतीक्ष्णमिदमब्रवीत्।

##### शब्दार्थः
तत् that, आश्रमस्थः staying in the hermitage, काकुत्स्थः Rama, कदाचित् at one time, महामुनिम् to the great sage, सुतीक्ष्णम् Sutikshna, उपासीनः seated near, विनयात् out of humility, इदम् these words, अब्रवीत् spoke.

##### आङ्ग्लानुवादः
Once while sitting beside sage Sutikshna at the hermitage Rama humbly addressed himः



#### श्लोकः
##### मूलम्
अस्मिन्नरण्ये भगवानगस्त्यो मुनिसत्तमः॥3.11.31॥  
वसतीति मया नित्यं कथाः कथयतां श्रुतम्।

##### शब्दार्थः
भगवान् Lord, मुनिसत्तमः best among the sages, अगस्त्यः Agastha, अस्मिन् in this, अरण्ये  in the forest, वसतीति is living, नित्यम् always, कथाः incidents, कथयताम् about that, श्रुतम् is heard.

##### आङ्ग्लानुवादः
I have heard others saying that lord Agastya, the great sage, lives in this forest.



#### श्लोकः
##### मूलम्
न तु जानामि तं देशं वनस्यास्य महत्तया॥3.11.32॥  
कुत्राश्रमपदं रम्यं महर्षेस्तस्य धीमतः।

##### शब्दार्थः
तु you, अस्य this, वनस्य forest, महत्तया due to its vastness, तं देशम् that place, न जानामि I do not know, धीमतः of the wise, तस्य महर्षेः of that sage, पुण्यम् sacred, अश्रमपदम् location of hermitage, कुत्र where.

##### आङ्ग्लानुवादः
I am unable to locate the sacred hermitage of that sagacious sage due to the vastness of this forest.



#### श्लोकः
##### मूलम्
प्रसादात्तत्र भवतस्सानुजस्सह सीतया॥3.11.33॥  
अगस्त्यमभिगच्छेयमभिवादयितुं मुनिम्।

##### शब्दार्थः
भवतः your, प्रसादात् by grace, सानुजः with my brother, सह सीतया and along with Sita, मुनिम् sage, अगस्त्यम् Agastya, अभिवादयितुम् to offer our respectful salutations, तत्र there,  
अभिगच्छेयम् I wish to go.

##### आङ्ग्लानुवादः
By your grace, I wish to go there with Sita and my brother Lakshmana to offer our respectful salutations.



#### श्लोकः
##### मूलम्
मनोरथो महानेष हृदि मे परिवर्तते॥3.11.34॥  
यद्यहं तं मुनिवरं शुश्रूषेयमपि स्वयम्।

##### शब्दार्थः
तम् to that, मुनिवरम् best of sages, स्वयम् myself, अहम् I, शुश्रूषेयमपि I may serve, यदि that, एषः this, महान् great, मनोरथः desire, मे my, हृदि in the heart, परिवर्तते is being entertained.

##### आङ्ग्लानुवादः
There is a great desire  in my heart to serve in person the best of sages, Agastya.



#### श्लोकः
##### मूलम्
इति रामस्य स मुनिश्श्रुत्वा धर्मात्मनो वचः॥3.11.35॥  
सुतीक्ष्णः प्रत्युवाचेदं प्रीतो दशरथात्मजम्।

##### शब्दार्थः
सः that, मुनिः sage, सुतीक्ष्णः Sutikshna, धर्मात्मनः of the righteous one, रामस्य of Rama, इति thus, वचः words, श्रुत्वा on hearing, प्रीतः pleased, दशरथात्मजम् to the son of Dasaratha, प्रत्युवाच replied.

##### आङ्ग्लानुवादः
Hearing the words of Rama, the righteous son of Dasaratha, sage Sutikshna was pleased to replyः



#### श्लोकः
##### मूलम्
अहमप्येतदेव त्वां वक्तुकामस्सलक्ष्मणम्॥3.11.36॥  
अगस्त्यमभिगच्छेति सीतया सह राघव।

##### शब्दार्थः
राघव  O Rama, अहमपि I also, सलक्ष्मणम् with Lakshmana, त्वाम् you, सीतया सह with Sita, अगस्त्यम् to Agastya, अभिगच्छ you may approach, इति thus, एतदेव that only, वक्तुकामः wished to tell.

##### आङ्ग्लानुवादः
I also wished you, O Raghava, to visit Agastya along with Sita and Lakshmana.



#### श्लोकः
##### मूलम्
दिष्ट्या त्विदानीमर्थेऽस्मिन् स्वयमेव ब्रवीषि माम्॥3.11.37॥  
अहमाख्यामि ते वत्स यत्रागस्त्यो महामुनिः।

##### शब्दार्थः
दिष्ट्या luckily, इदानीम् presently, अस्मिन् in this, अर्थे connection, स्वयमेव yourself personally, माम् to me, ब्रवीषि you are speaking, वत्स dear son, महामुनिः the great sage, अगस्त्यः Agastya, यत्र where, अहम् I, ते to you, आख्यामि I will tell you.

##### आङ्ग्लानुवादः
Luckily you have asked me on your own. I will tell you where the great sage Agastya lives.



#### श्लोकः
##### मूलम्
योजनान्याश्रमात्तात याहि चत्वारि वै ततः॥3.11.38॥  
दक्षिणेन महान् श्रीमानगस्त्यभ्रातुराश्रमः।

##### शब्दार्थः
तात dear child, आश्रमात् from this hermitage, चत्वारि योजनानि four yojanas, (8 x 4  32 miles) याहि you may go, ततः thereafter, दक्षिणेन in southern direction, अगस्त्यभ्रातुः Agastya of the brother of, महान् great, श्रीमान् beautiful, आश्रमः hermitage.

##### आङ्ग्लानुवादः
Dear Rama, walk from here a distance of four yojanas. There in the southerly direction  stands the great, beautiful hermitage of Agastya's brother.



#### श्लोकः
##### मूलम्
स्थलप्राये वनोद्देशे पिप्पलीवनशोभिते॥3.11.39॥  
बहुपुष्पफले रम्ये नानाशकुनिनादिते।

##### शब्दार्थः
पिप्पलीवनशोभिते adorned with a fig forest, बहुपुष्पफले with many flowers and fruits, रम्ये in a beautiful, नानाशकुनिनादिते filled with delightful sounds of different birds, स्थलप्राये in mostly  plain land, वनोद्देशे in the forest region.

##### आङ्ग्लानुवादः
This plain land in the beautiful forest tract is adorned with fig trees,filled with  flowers, fruits, and delightful sounds of different birds.



#### श्लोकः
##### मूलम्
पद्मिन्यो विविधास्तत्र प्रसन्नसलिलाश्शिवाः॥3.11.40॥  
हंसकारण्डवाकीर्णाश्चक्रवाकोपशोभिताः।  
तत्रैकां रजनीं व्युष्य प्रभाते राम गम्यताम्॥3.11.41॥

##### शब्दार्थः
तत्र there, प्रसन्नसलिलाः clear water, शिवाः sacred, हंसकारण्डवाकीर्णाः filled with swans and ducks, चक्रवाकोपशोभिताः beautiful with ruddy geese, विविधाः many, पद्मिन्यः lakes full of lotuses, राम O Rama, तत्र there, एकाम् one, रजनीम् night, व्युष्य after spending, प्रभाते early in the morning, गम्यताम् you can go.

##### आङ्ग्लानुवादः
O Rama, there are lotusponds filled with clear, sacred waters, with different kinds of swans, ducks and ruddy geese. Spend one night there and proceed early in the morning.



#### श्लोकः
##### मूलम्
दक्षिणां दिशमास्थाय वनषण्डस्य पार्श्वतः।  
तत्रागस्त्याश्रमपदं गत्वा योजनमन्तरा॥3.11.42॥

##### शब्दार्थः
वनषण्डस्य of the cluster of trees, पार्श्वतः nearby, दक्षिणाम् in southerly, दिशम् direction, आस्थाय after setting out, योजनम् for a yojana, अन्तरा at a distance, गत्वा after going, तत्र there, अगस्त्याश्रमपदम् Agastya's hermitage.

##### आङ्ग्लानुवादः
If you go in the southern direction for a yojana you will find Agasthya's hermitage by the side of a cluster of trees.



#### श्लोकः
##### मूलम्
रमणीये वनोद्धेशे बहुपादपसंवृते।  
रंस्यते तत्र वैदेही लक्ष्मणश्च सह त्वया॥3.11.43॥  
स हि रम्यो वनोद्देशो बहुपादपसङ्कुलः।

##### शब्दार्थः
रमणीये enchanting, बहुपादपसङ्कुले full of many trees, तत्र there, वनोद्देशे in the forest tract, वैदेही Sita, लक्ष्मणश्च and Lakshmana too, त्वया सह along with you, रंस्यते will enjoy, बहुपादपसङ्कुलः filled with many trees, सः that, वनोद्देशः forest region, रम्यः delightful, हि will be.

##### आङ्ग्लानुवादः
Vaidehi will feel happy in your company in that delightful forest region full of many trees.So too will Lakshmana.



#### श्लोकः
##### मूलम्
यदि बुद्धिः कृता द्रष्टुमगस्त्यं तं महामुनिम्॥3.11.44॥  
अद्यैव गमने बुद्धिं रोचयस्व महायशः।

##### शब्दार्थः
महायशः O glorious one, महामुनिम् to the great sage, तम् him, अगस्त्यम् to Agastya, द्रष्टुम् to see, बुद्धिः mind, कृता यदि if arises, अद्यैव today itself, गमने in going, बुद्धिम् thought, रोचयस्व  may entertain.

##### आङ्ग्लानुवादः
O glorious one, if you have made up your mind to visit that great sage Agastya, think of starting today itself.



#### श्लोकः
##### मूलम्
इति रामो मुनेश्श्रुत्वा सह भ्रात्राभिवाद्य च॥3.11.45॥  
प्रतस्थेऽमुद्दिश्य सानुजस्सीतया सह।

##### शब्दार्थः
रामः Rama, मुनेः sage's, इति this, श्रुत्वा having heard, भ्रात्रा सह  with brother, अभिवाद्य च reverentially saluted, सानुजः with his brother, सीतया सह with Sita, अगस्त्यम् Agastya, उद्दिश्य intending to move in that direction, प्रतस्थे moved out.

##### आङ्ग्लानुवादः
Rama heard the words of the sage, offered him reverential salutations and set out along with his brother and Sita.



#### श्लोकः
##### मूलम्
पश्यन्वनानि रम्याणि पर्वतांश्चाभ्रसन्निभान्॥3.11.46॥  
सरांसि सरितश्चैव पथि मार्गवशानुगाः।  
सुतीक्ष्णेनोपदिष्टेन गत्वा तेन पथा सुखम्॥3.11.47॥  
इदं परमसंहृष्टो वाक्यं लक्ष्मणमब्रवीत्।

##### शब्दार्थः
रम्याणि delightful, वनानि forests, अभ्रसन्निभान् looking like clouds, पर्वतांश्च mountains also, सरांसि lakes, पथि on his way, मार्गवशानुगाः moved in that direction, सरितश्च rivers also,  
पश्यन् while seeing, सुतीक्ष्णेन by Sutikshna, उपदिष्टेन as indicated, तेन पथा by that path, सुखम् happily, गत्वा after going, परमसंहृष्टः a very happy man, लक्ष्मणम् to Lakshmana, इदम् this, वाक्यम् word, अब्रवीत् said.

##### आङ्ग्लानुवादः
Enjoying the sight of delightful forests, cloudlike mountains, lakes and rivers on the  way, and following the directions given by  Sutikshna, Rama was happy. He said  to Lakshmanaः



#### श्लोकः
##### मूलम्
एतदेवाश्रमपदं नूनं तस्य महात्मनः॥3.11.48॥  
अगस्त्यस्य मुनेर्भ्रातुर्दृश्यते पुण्यकर्मणः।

##### शब्दार्थः
एतदेव this alone is, महात्मनः of the great one, पुण्यकर्मणः of holy deeds, अगस्त्यस्य मुनेः Sage Agastya's, भ्रातुः brother's, तस्य his, आश्रमपदम् hermitage, दृश्यते is seen, नूनम् surely.

##### आङ्ग्लानुवादः
Surely this is the hermitage of great Agastya's brother, a man of holy deeds.



#### श्लोकः
##### मूलम्
यथा हि मे वनस्यास्य ज्ञाताः पथि सहस्रशः॥3.11.49॥  
सन्नताः फलभारेण पुष्पभारेण च द्रुमाः।

##### शब्दार्थः
पथि on the path, फलभारेण with abundance of fruits, पुष्पभारेण च heavy with flowers, संन्नताः drooping down, सहस्रशः in thousands, अस्य वनस्य of this forest, द्रुमाः trees, यथा हि like that, मे I, ज्ञाताः were informed.

##### आङ्ग्लानुवादः
This is the glade we were told about with thousands of trees drooping down with abundant fruits and flowers.



#### श्लोकः
##### मूलम्
पिप्पलीनां च पक्वानां वनादस्मादुपागतः॥3.11.50॥  
गन्धोऽयं पवनोक्षिप्तस्सहसा कटुकोदयः।

##### शब्दार्थः
सहसा suddenly, पवनोक्षिप्तः wafted by the breeze, कटुकोदयः astringent aroma, पक्वानाम् of the  ripe fruits, पिप्पलीनाम् fig trees, अयं गन्धः this smell, अस्मात् from this, वनात् from the forest, उपागतः coming from.

##### आङ्ग्लानुवादः
Feel this sudden astringent smell of ripe figs wafted by the breeze from the forest.



#### श्लोकः
##### मूलम्
तत्र तत्र च दृश्यन्ते सङ्क्षिप्ताः काष्ठसञ्चयाः॥3.11.51॥  
लूनाश्च पथि दृश्यन्ते दर्भा वैडूर्यवर्चसः।

##### शब्दार्थः
तत्र तत्र here and there, सङ्क्षिप्ताः collected, काष्ठसञ्चयाः heaps of firewood, दृश्यन्ते are seen, लूनाः cut, वैडूर्यवर्चसः shining like vaidurya (gems), दर्भाश्च blades of grass (used for sacrifices), पथि दृश्यन्ते are seen on the path.

##### आङ्ग्लानुवादः
Heaps of firewood are seen here and there on the path. There are blades of grass (used for sacrificial ceremonies) shining like vaidurya (gems).



#### श्लोकः
##### मूलम्
एतच्च वनमध्यस्थं कृष्णाभ्रशिखरोपमम्॥3.11.52॥  
पावकस्याश्रमस्थस्य धूमाग्रं सम्प्रदृश्यते।

##### शब्दार्थः
आश्रमस्थस्य on the hermitages, पावकस्य of the fire, कृष्णाभ्रशिखरोपमम् looking like the tip of the dark cloud, वनमध्यस्थम् appearing in the middle of the forest, एतत् this way, धूमाग्रम् smoke, सम्प्रदृश्यते are seen.

##### आङ्ग्लानुवादः
In the middle of the forest can be seen like the tip of the dark clouds columns of smoke coming out of the top of hermitages.



#### श्लोकः
##### मूलम्
विविक्तेषु च तीर्थेषु कृतस्नाना द्विजातयः॥3.11.53॥  
पुष्पोपहारं कुर्वन्ति कुसुमैस्स्वयमर्जितै।

##### शब्दार्थः
विविक्तेषु in solitary places, तीर्थेषु in sacred spots, कृतस्नानाः after taking their bath, द्विजातयः brahmins, स्वयम् by themselves, अर्जितैः collected ones, कुसुमैः flowers, पुष्पोपहारम् offering of flowers, कुर्वन्ति doing.

##### आङ्ग्लानुवादः
Priests are coming out of the solitary sacred spots after their bath and making offerings of flowers they had themselves plucked.



#### श्लोकः
##### मूलम्
तत्सुतीक्ष्णस्य वचनं यथा सौम्य मया श्रुतम्॥3.11.54॥  
अगस्त्यस्याश्रमो भ्रातुर्नूनमेष भविष्यति।

##### शब्दार्थः
सौम्य O handsome one, तत् then, सुतीक्ष्णस्य Sutikshna's, वचनम् word, मया by me, यथा as, श्रुतम् was heard, एषः this, नूनम् surely, अगस्त्यस्य Agastya's, भ्रातुः brother's, आश्रमः hermitage, भविष्यति it will be.

##### आङ्ग्लानुवादः
O handsome one, surely this is the hermitage of Agastya's brother about which I heard from Sutikshna.



#### श्लोकः
##### मूलम्
निगृह्य तपसा मृत्युं लोकानां हितकाम्यया॥3.11.55॥  
यस्य भ्रात्रा कृतेयं दिक्छरण्या पुण्यकर्मणा।

##### शब्दार्थः
यस्य whose, भ्रात्रा by the brother, पुण्यकर्मणा of holy deeds, लोकानाम् for the people, हितकाम्यया desirous of their welfare, तपसा with penance, मृत्युम् death, निगृह्य after controlling, इयम् this, दिक् direction, शरण्या worthy of refuge, कृता is rendered.

##### आङ्ग्लानुवादः




#### श्लोकः
##### मूलम्
धारयन् ब्राह्मणं रूपमिल्वलस्संस्कृतं वदन्॥3.11.56॥  
आमन्त्रयति विप्रान्स्मश्राद्धमुद्दिश्य निर्घृणः।

##### शब्दार्थः
इल्वलः Ilvala, ब्राह्मणम् a brahmin's, रूपम् form, धारायन् taking, संस्कृतम् Sanskrit, वदन् while speaking, निर्घृणः a cruel one, श्राद्धमुद्दिश्य for offering oblations to the dead on the day of anniversary, विप्रान् brahmins, आमन्त्रयति स्म invited.

##### आङ्ग्लानुवादः
Assuming the form of a brahmin and using Sanskrit language, Ilvala would invite brahmins for offering shraddha to the dead



#### श्लोकः
##### मूलम्
भ्रातरं संस्कृतं कृत्वा ततस्तं मेषरूपिणम्॥3.11.57॥  
तान् द्विजान्भोजयामास श्राद्धदृष्टेन कर्मणा।

##### शब्दार्थः
ततः thereafter, मेषरूपिणम् assuming the form of a sheep, तं भ्रातरम् his brother, संस्कृतम्   sanctified कृत्वा making, ततः then, श्राद्धदृष्टेन suitable for offering oblations to the dead, कर्मणा did, तान् द्विजान् those brahmins, भोजयामास offered them food.

##### आङ्ग्लानुवादः
Ilvala would keep his brother sanctified, so that he is fit for offering, Then he would feed the brahmins with mutton according to the rituals.



#### श्लोकः
##### मूलम्
ततो भुक्तवतां तेषां विप्राणामिल्वलोऽब्रवीत्॥3.11.59॥  
वातापे निष्क्रमन्वेति स्वरेण महता वदन्।

##### शब्दार्थः
ततः then, तेषां विप्राणाम् when those brahmins, भुक्तवताम् finished eating, इल्वलः Ilvala, महता with a loud, स्वरेण voice, वदन् while shouting, वातापे O Vatapi, निष्क्रमस्व come out, इति thus, अब्रवीत् he spoke.

##### आङ्ग्लानुवादः
Then when the brahmins finished eating, Ilvala would call aloud, 'O Vatapi come out'.



#### श्लोकः
##### मूलम्
ततो भ्रातुर्वचश्श्रुत्वा वातापिर्मेषवन्नदन्॥3.11.60॥  
भित्त्वा भित्त्वा शरीराणि ब्राह्मणानां विनिष्पतत्।

##### शब्दार्थः
ततः then, वातापिः Vatapi, भ्रातुः brother's, वचः voice, श्रुत्वा on hearing, मेषवत् like a sheep, नदन् while bleating, ब्राह्मणानाम् of brahmins, शरीराणि from the bodies, भित्त्वा भित्त्वा tearing out one by one, विनिष्पतत् came out.

##### आङ्ग्लानुवादः
Then hearing his brother's voice, Vatapi would bleat like a sheep and jump out, tearing open the bodies of those brahmins.



#### श्लोकः
##### मूलम्
ब्राह्माणानां सहस्राणि तैरेवं कामरूपिभिः॥3.11.61॥  
विनाशितानि संहत्य नित्यशः पिशिताशनैः।

##### शब्दार्थः
परन्तप O subduer of enemies, ताभ्याम् by both, संहत्य after killing, पिशिताशनैः by those carnivorous, ब्राह्मणानाम् brahmins, सहस्राणि in thousands, एवम् in that way, नित्यशः daily, विनाशितानि killed, तैः कामरूपिभिः by them assuming any form at will.

##### आङ्ग्लानुवादः
In this manner, thousands of brahmins used to be killed daily by those carnivorous demons who assumed any form at their free will.



#### श्लोकः
##### मूलम्
अगस्त्येन तदा देवैः प्रार्थितेन महर्षिणा॥3.11.62॥  
अनुभूय किल श्राद्धे भक्षितस्समहासुरः।

##### शब्दार्थः
तदा then, देवैः by the gods, प्रार्थितेन on being requested, महर्षिणा by the ascetic, अगस्त्येन by Agastya, श्राद्धे in the shraddha, अनुभूय  experienced, सः महासुरः that mighty demon, भक्षितः was eaten, किल certainly.

##### आङ्ग्लानुवादः
Urged by the gods, Agastya  came  for the shradda . The mighty demon played the same routine trick and Vatapi, for sure, was eaten by the great sage.



#### श्लोकः
##### मूलम्
ततस्सम्पन्नमित्युक्त्वा दत्त्वा हस्तोदकं ततः॥3.11.63॥  
भ्रातरं निष्क्रमस्वेति चेल्वलस्सोऽभ्यभाषत।

##### शब्दार्थः
ततः then, सः इल्वलः that Ilvala, सम्पन्नम् the ritual is complete, इति like this, उक्त्वा  having said, दत्त्वा giving, निष्क्रमस्व you may come out, इति thus, भ्रातरम् brother, अभ्यभाषत said, ततः after offering, हस्तोदकं water in hand.

##### आङ्ग्लानुवादः
Saying, the ritual is complete Ilvala offered water in the palm of Agastya and called his brother to come out.



#### श्लोकः
##### मूलम्
स तं तथा भाषमाणं भ्रातरं विप्रघातिनम्॥3.11.64॥  
अब्रवीत्प्रहसन्धीमानगस्त्यो मुनिसत्तमः।

##### शब्दार्थः
धीमान् wise, मुनिसत्तमः best among the ascetics, अगस्त्यः Agastya, भ्रातरम् to brother, तथा स like that, भाषमाणम् while he spoke, विप्रघातिनम् destroyer of brahmins, तम् him, प्रहसन्  laughing aloud, अब्रवीत् said.

##### आङ्ग्लानुवादः
Wise Agastya,  the best among the ascetics, laughing aloud, said to Ilvala, the destroyer of brahminsः



#### श्लोकः
##### मूलम्
कुतो निष्क्रमितुं शक्तिर्मया जीर्णस्य रक्षसः॥3.11.65॥  
भ्रातुस्ते मेषरूपस्य गतस्य यमसादनम्।

##### शब्दार्थः
मया by me, जीर्णस्य digested, रक्षसः of the demon, मेषरूपस्य of the form of a sheep, यमसादनम् to the abode of Yama (lord of death), गतस्य one who has gone, ते भ्रातुः your brother, निष्क्रमितुम् to come out, शक्तिः power, कुतः where from.

##### आङ्ग्लानुवादः
I have digested the demon Vatapi your brother, who assumed the form of a sheep. He has reached the abode of Yama, Lord of death. Where does he have the power to come out?



#### श्लोकः
##### मूलम्
अथ तस्य वचश्श्रुत्वा भ्रातुर्निधनसंश्रयम्॥3.11.66॥  
प्रधर्षयितुमारेभे मुनिं क्रोधान्निशाचरः।

##### शब्दार्थः
अथ and then, भ्रातुः brothers, निधनसंश्रयम् pertaining to death, तस्य his, वचः words, श्रुत्वा  
having heard, निशाचरः demon, क्रोधात् angrily, प्रधर्षयितुम् to attack, आरेभे started.

##### आङ्ग्लानुवादः
On hearing the news of the death of his brother, the demon Ilvala, out of anger, started attacking the sage.



#### श्लोकः
##### मूलम्
सोऽभिद्रवन्मुनिश्रेष्ठं मुनिना दीप्ततेजसा॥3.11.67॥  
चक्षुषानलकल्पेन निर्दग्धो निधनं गतः।

##### शब्दार्थः
सः that (Ilvala), मुनिश्रेष्ठम् best among the sages, अभ्यद्रवत् pounced upon, दीप्ततेजसा by him whose lustre was kindled, मुनिना sage, अनलकल्पेन by firelike, चक्षुषा eyes, निर्दग्धः burnt, निधनं गतः died.

##### आङ्ग्लानुवादः
Ilvala who pounced upon Agastya, the best among the sages whose lustre lay consumed by the fire of his eyes which were in flames.



#### श्लोकः
##### मूलम्
तस्यायमाश्रमो भ्रातुस्तटाकवनशोभितः॥3.11.68॥  
विप्रानुकम्पया येन कर्मेदं दुष्करं कृतम्।

##### शब्दार्थः
तटाकवनशोभितः adorned with lakes and forests, अयम् this, येन by whom, विप्रानुकम्पया congenial to brahmins, इदम् this, दुष्करम् difficult, कर्म action, कृतम् is done, तस्य his, भ्रातुः brothers, आश्रमः hermitage.

##### आङ्ग्लानुवादः
This hermitage surrounded by beautiful lakes and forests belongs to his brother (Sudarsana). Out of sympathy for Agastya, he has accomplished this difficult task.



#### श्लोकः
##### मूलम्
एवं कथयमानस्य तस्य सौमित्रिणा सह।  
रामस्यास्तं गतस्सूर्यस्सन्ध्याकालोऽभ्यवर्ततः॥3.11.69॥

##### शब्दार्थः
तस्य रामस्य of Rama, सौमित्रिणा सह along with Lakshmana, एवम् in that way, कथयमानस्य     as he was narrating, सूर्यः Sun, अस्तं गतः had set, सन्ध्याकालः evening time, अभ्यवर्तत had set in.

##### आङ्ग्लानुवादः
While Rama was thus narrating to Lakshmana (the story of Agastya), the Sun set and evening closed in.



#### श्लोकः
##### मूलम्
उपास्य पश्चिमां सन्ध्यां सह भ्रात्रा यथाविधि।  
प्रविवेशाऽश्रमपदं तमृषिं सोऽभ्यवादयत्॥3.11.70॥

##### शब्दार्थः
सः that Rama, सह भ्रात्रा with his brother, यथाविधि as per rule, पश्चिमाम् western, सन्ध्याम् at twilight, उपास्य offered  oblations, आश्रमपदम् to the hermitage, विवेश entered, तम् that, ऋषिम् to the sage, अभ्यवादयत् greeted with folded palms.

##### आङ्ग्लानुवादः
Rama with his brother Lakshmana duly offered oblations at twilight, entered the hermitage and greeted the sage (Sudarsana) with folded palms.



#### श्लोकः
##### मूलम्
सम्यक् प्रतिगृहीतश्च मुनिना तेन राघवः।  
न्यवसत्तां निशामेकां प्राश्य मूलफलानि च॥3.11.71॥

##### शब्दार्थः
राघवः Rama, तेन मुनिना by that sage, सम्यक् properly, प्रतिगृहीतः was received, मूलफलानि roots and fruits, प्राश्य after eating, ताम् that, एकाम् one, निशाम् night, न्यवसत् spent.

##### आङ्ग्लानुवादः
Warmly received by the sage, Rama shared the roots and fruits and slept the night there.



#### श्लोकः
##### मूलम्
तस्यां रात्य्रां व्यतीतायां विमले सूर्यमण्डले।  
भ्रातरं तमगस्त्यस्य ह्यामन्त्रयत राघवः॥3.11.72॥

##### शब्दार्थः
तस्यां रात्य्राम् when that night, व्यतीतायाम् was spent, सूर्यमण्डले when the Sun's orb, विमले was bright, राघवः Rama, अगस्त्यस्य Agasthya's, भ्रातरम् brother, तम् him, आमन्त्रयत bid him farewell.

##### आङ्ग्लानुवादः
When the night passed and the Sun became bright, Rama took leave of the brother of Agastya.



#### श्लोकः
##### मूलम्
अभिवादये त्वां भगवन् सुखमध्युषितो निशाम्।  
आमन्त्रये त्वां गच्छामि गुरुं ते द्रष्टुमग्रजम्॥3.11.73॥

##### शब्दार्थः
भगवन् O lord , निशाम् night, सुखम् comfortably, अध्युषितः wellspent, त्वाम् you, अभिवादये I bow down, त्वाम् you, आमन्त्रये I seek your permission to leave, ते that, गुरुम्  respectable one, अग्रजम् elder brother, द्रष्टुम् to see, गच्छामि I will go.

##### आङ्ग्लानुवादः
O Lord, the night has been wellspent. Now we humbly seek leave of you to see your respectable elder brother.



#### श्लोकः
##### मूलम्
गम्यतामिति तेनोक्तो जगाम रघुनन्दनः।  
यथोद्दिष्टेन मार्गेण वनं तच्चावलोकयन्॥3.11.74॥

##### शब्दार्थः
गम्यताम् you may go, इति like this तेन by him, उक्तः said, रघुनन्दनः Rama, the delight  of the Raghu dynasty, तत् that, वनम् forest, अवलोकयन् watching, यथोद्दिष्टेन in the indicated direction, मार्गेण path, जगाम went.

##### आङ्ग्लानुवादः
With his permission, Rama, the delight of the Raghu race, proceeded along the path indicated, watching (the beauty of) the forest.



#### श्लोकः
##### मूलम्
नीवारान्पनसांस्तालांस्तिमिशान्वञ्चुलान्धवान्।  
चिरिबिल्वान्मधूकांश्च बिल्वानपि च तिन्दुकान्॥3.11.75॥

##### शब्दार्थः
नीवारान् unvcultivated ricefields, पनसान् jackfruit trees, तालान् palmyra trees, तिमिशान् timishas, वञ्जुलान् ashoka, धवान् trees with white flowers, चिरिबिल्वान् trees existing for a long time, मधूकांश्च mahva trees, बिल्वानपि च and bilva trees, तिन्दुकान् tindukas.

##### आङ्ग्लानुवादः
They passed by wild rice fields, jackfruit trees, palmyra and various other trees like Ashoka, trees with white flowers, old trees that existed for a long time, mahva trees, bilva trees and tindukas.



#### श्लोकः
##### मूलम्
पुष्पितान्पुष्पिताग्राभिर्लताभिरनुवेष्टितान्।  
ददर्श रामश्शतशस्तत्र कान्तारपादपान्॥3.11.76॥  
हस्तिहस्तैर्विमृदितान्वानरैरुपशोभितान्।  
मत्तैश्शकुनिसङ्घैश्च शतशश्च प्रणादितान्॥3.11.77॥

##### शब्दार्थः
रामः Rama, हस्तिहस्तैः trunks of elephants, विमृदितान् crushed, वानरैः by monkeys, उपशोभितान् splendidlooking, मत्तै intoxicated, शतशः in hundreds, शकुनि सङ्गैश्च by flocks of birds, प्रणादितान् echoed, पुष्पितान् पुष्पिताग्राभिः flowers in bloom on top of trees, लताभिः by creepers, अनुवेष्टितान् surrounded by, शतशः hundreds, कान्तारपादपान् trees of the forest, ददर्श saw.

##### आङ्ग्लानुवादः
Rama saw hundreds of trees crushed by the trunks of elephants and by monkeys. He saw some trees echoing with notes of hundreds of intoxicated birds. He saw tree tops coiled with creepers in full bloom.



#### श्लोकः
##### मूलम्
ततोऽब्रवीत्समीपस्थं रामो राजीवलोचनः।  
पृष्ठतोऽनुगतं वीरं लक्ष्मणं लक्ष्मिवर्धनम्॥3.11.78॥

##### शब्दार्थः
ततः then, राजीवलोचनः lotuseyed, रामः Rama, पृष्ठतः behind, अनुगतम् following, वीरम् chivalrous one, लक्ष्मिवर्धनम् one who enhances grace by his company, समीपस्थम् who stood nearby, लक्ष्मणम् Lakshmana, अब्रवीत् said.

##### आङ्ग्लानुवादः
Then the lotuseyed Rama said to the chivalrous, graceful Lakshmana who stood behind himः



#### श्लोकः
##### मूलम्
स्निग्धपत्रा यथा वृक्षा यथा क्षान्ता मृगद्विजाः।  
आश्रमो नातिदूरस्थो महर्षेर्भावितात्मनः॥3.11.79॥

##### शब्दार्थः
वृक्ष्याः trees, यथा here, स्निग्धपत्राः having glossy leaves, मृगद्विजाः animals and birds, यथा as, क्षान्ताः peaceful, भावितात्मनः of the selfrealised one.  महर्षेः of the great sage, आश्रमः hermitage, नातिदूरस्थः not very far.

##### आङ्ग्लानुवादः
The leaves of the trees here are glossy, the animals and birds are peaceful. It appears the hermitage of the selfrealized great sage Agastya is not very far from here.



#### श्लोकः
##### मूलम्
अगस्त्य इति विख्यातो लोके स्वेनैव कर्मणा।  
आश्रमो दृश्यते तस्य परिश्रान्तश्रमापहः॥3.11.80॥

##### शब्दार्थः
स्वेन by his, कर्मणा by deeds, लोके among people, अगस्त्यः as Agastya, इति  thus, विख्यातः wellknown, तस्य his, परिश्रान्तश्रमापहः place of rest for those who are tired with hard work, आश्रमः hermitage, दृश्यते is seen.

##### आङ्ग्लानुवादः
Here is the hermitage of Agastya, wellknown in the world for his deeds a place of rest for those tired with hard work.



#### श्लोकः
##### मूलम्
प्राज्यधूमाकुलवनश्चीरमालापरिष्कृतः।  
प्रशान्तमृगयूथश्च नानाशकुनिनादितः॥3.11.81॥

##### शब्दार्थः
प्राज्यधूमाकुलवनः forest enveloped with smoke rising from the sacrificial altar, चीरमालापरिष्कृतः lined with rows of bark robes, प्रशान्तमृगयूथश्च with herds of quiet animals, नानाशकुनिनादितः resounding with notes of different kinds of birds.

##### आङ्ग्लानुवादः
This forest is enveloped with the smoke rising from the sacrificial altar. There are rows of bark robes hanging. Herds of quiet animals lying and different kind of birds chirping around.



#### श्लोकः
##### मूलम्
तस्येदमाश्रमपदं प्रभावाद्यस्य राक्षसैः।  
दिगियं दक्षिणा त्रासाद्दृश्यते नोपभुज्यते॥3.11.82॥

##### शब्दार्थः
यस्य by whose, प्रभावात् by his power, राक्षसैः by the demons, इयम् this, दक्षिणा दिक् southern side, त्रासात् out of fear, दृश्यते is seen, नोपभुज्यते cannot be enjoyed, तस्य that Agastya's, आश्रमपदम् hermitage, इदम् this is.

##### आङ्ग्लानुवादः
This is his hermitage. On account of his (Agastya's) impact the demons look south but cannot eat the hermits out of fear (for the sage).



#### श्लोकः
##### मूलम्
यदा प्रभृति चाक्रान्ता दिगियं पुण्यकर्मणा।  
तदा प्रभृति निर्वैराः प्रशान्ता रजनीचराः॥3.11.83॥

##### शब्दार्थः
यदा प्रभृति since, पुण्यकर्मणा by a man of sacred deeds, इयं दिक् this direction, आक्रान्ता occupied, तदाप्रभृति from then on, रजनीचराः those who move about at night, the demons, निर्वैराः leaving enmity, प्रशान्ताः are quiet.

##### आङ्ग्लानुवादः
Since the time Agastya of sacred deeds occupied this direction the demons are quiet, leaving all enmity.



#### श्लोकः
##### मूलम्
नाम्ना चेयं भगवतो दक्षिणा दिक्प्रदक्षिणा।  
प्रथिता त्रिषु लोकेषु दुर्धर्षा क्रूरकर्मभिः॥3.11.84॥

##### शब्दार्थः
प्रदक्षिणा very considerate place, इयम् दक्षिणा दिक् on the southern side, भगवतः of the Lord (Agastya's), नाम्ना by name, त्रिषु in three, लोकेषु worlds, प्रथिता famous, क्रूरकर्मभिः by men of wicked deeds, दुर्धर्षा unassailable.

##### आङ्ग्लानुवादः
The southern side favourable to the people was famous by the name Agastya in the three worlds and stood unassailable to the demons.



#### श्लोकः
##### मूलम्
मार्गं निरोद्धुं निरतो भास्करस्याचलोत्तमः।  
निदेशं पालयन्यस्य विन्ध्यशैला न वर्धते॥3.11.85॥  
अयं दीर्घायुषस्तस्य लोके विश्रुतकर्मणः।  
अगस्त्यस्याश्रम श्रीमान्विनीतजनसेवितः॥3.11.86॥

##### शब्दार्थः
श्रीमान् beautiful, विनीतजनसेवितः served by humble people, अयम् this, भास्करस्य Sun's, मार्गम् path, निरोद्धम् to obstruct, निरतः was ever bent upon, अचलोत्तमः that great mountain, विन्ध्य  
Vindhya, यस्य whose, निदेशम् order, पालयन् obeying, न वर्धते does not grow, तस्य for him, लोके in this world, विश्रुतकर्मणः of a man of renowned deeds, दीर्घायुषः of long life, अगस्त्यस्य Agastya's, आश्रमः hermitage.

##### आङ्ग्लानुवादः
This is the hermitage of the longlived Agastya who is renowned for his deeds and is served by humble people. The great mountain Vindhya that was growing incessantly and obstructing the path of the Sun stopped growing any more in obedience to Agastya's words.



#### श्लोकः
##### मूलम्
एष लोकार्चितस्साधुर्हिते नित्यरतस्सताम्।  
अस्मानभिगतानेष श्रेयसा योजयिष्यति॥3.11.87॥

##### शब्दार्थः
लोकार्चितः worshipped by the people, साधुः a pious man, एषः he, सताम् हिते in the wellbeing of the virtuous, नित्यरतः ever engaged, एषः such, अभिगतान् those who have come, अस्मान् to us, श्रेयसा with welfare, योजयिष्यति will unite.

##### आङ्ग्लानुवादः
We are going to join this sage honoured by the people of the world and ever engaged in the welfare of the virtuous. This augurs well for us.



#### श्लोकः
##### मूलम्
आराधयिष्याम्यत्राहमगस्त्यं तं महामुनिम्।  
शेषं च वनवासस्य सौम्य वत्स्याम्यहं प्रभो॥3.11.88॥

##### शब्दार्थः
प्रभो O noble one, अहम् I, अत्र here, तम् him, महामुनिम् to the great ascetic, अगस्त्यम् to Agastya, आराधयिष्यामि I will worship, वनवासस्य while living in the forest, शेषम् rest of the period, सौम्य  O handsome, अहम् वत्स्यामि I will spend.

##### आङ्ग्लानुवादः
O noble, handsome Lakshmana, I will spend the rest of the exile in this forest in the worship of the great sage Agastya.



#### श्लोकः
##### मूलम्
अत्र देवास्सगन्धर्वास्सिद्धाश्च परमर्षयः।  
अगस्त्यं नियताहारं सततं पर्युपासते॥3.11.89॥

##### शब्दार्थः
सगन्धर्वाः with gandharvas, देवाः the gods, सिद्धाश्च siddhas, परमर्षयः great sages, अत्र here, नियताहारम् controlled diet, अगस्त्यम् to Agastya's, सततम् always, पर्युपासते keep serving.

##### आङ्ग्लानुवादः
The gods along with gandharvas, siddhas and great sages always serve Agastya, observing discipine in their food habits.



#### श्लोकः
##### मूलम्
नात्र जीवेन्मृषावादी क्रूरो वा यदि वा शठः।  
नृशंसः कामवृत्तो वा मुनिरेष तथाविधः॥3.11.90॥

##### शब्दार्थः
मृषावादी a liar, क्रूरो वा or a cruel one, यदि वा or perhaps, शठः a deceitful person, नृशंसः a wicked person, कामवृत्तो वा or a lustful person, अत्र here, न जीवेत् will not live, एषः मुनिः this  sage, तथाविधः of such type.

##### आङ्ग्लानुवादः
This sage is such type that he (his spiritual power) will not allow a liar or a cruel man or a deceitful or lustful  or wicked person to thrive here.



#### श्लोकः
##### मूलम्
अत्र देवाश्च यक्षाश्च नागाश्च पतगैस्सह।  
वसन्ति नियताहारा धर्ममाराधयिष्णवः॥3.11.91॥

##### शब्दार्थः
देवाश्च gods also, यक्षाश्च yakshas too, पतगैस्सह along with birds, नागाश्च nagas too, नियताहाराः of controlled diet, धर्मम् righteous path, आराधयिष्णवः those who practise, अत्र here, वसन्ति live.

##### आङ्ग्लानुवादः
Here gods, yakshas, nagas and birds live, following the righteous path and observing discipline in food habits.



#### श्लोकः
##### मूलम्
अत्र सिद्धा महात्मानो विमानैजस्सूर्यसन्निभैः।  
त्यक्तदेहा नवैर्देहैः स्वर्याताः परमर्षयः॥3.11.92॥

##### शब्दार्थः
अत्र here, महात्मानः great souls, परमर्षयः great sages, अत्र here, सिद्धाः siddhas, त्यक्तदेहाः giving up their bodies, नवैः with new, देहैः bodies, सूर्यसन्निभैः shining like the Sungod, विमानैः aerochariot, स्वर्याताः went to heaven.

##### आङ्ग्लानुवादः
Here great souls like sages and siddhas gave up the ghost and with renewed bodies left for heaven on aerochariot resembling the Sun (in brightness).



#### श्लोकः
##### मूलम्
यक्षत्वममरत्वं च राज्यानि विविधानि च।  
अत्र देवाः प्रयच्छन्ति भूतैराराधिताश्शुभैः॥3.11.93॥

##### शब्दार्थः
शुभैः by benevolent ones, भूतैः by beings, अत्र here, आराधिताः those who are worshipped, देवाः gods, यक्षत्वम् status of demigods, अमरत्वं च status of gods, विविधानि several kinds of, राज्यानि च kingdoms also, प्रयच्छन्ति will endow.

##### आङ्ग्लानुवादः
Worshipped by benevolent beings, the gods here bestow on them the status of demigods or of the immortals or several kinds of kingdoms.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/3_araNyakANDam/02-panchavaTI-praveshaH/011_agastyamAhAtmyam.md">
<details><summary><h3>भूषणम् ...{Loading}...</h3></summary>



अग्रतः प्रययौ रामः सीता मध्ये सुमध्यमा ।  

पृष्ठतस्तु धनुष्पाणिर्लक्ष्मणो ऽनुजगाम ह  ॥  ३।११।१  ॥   

अथ कर्माणि सापायानि, रामसेवैका निरपायेति दर्शयितुं
माण्डकर्णिवृत्तान्तप्रकटनपूर्वकं सकलमुनिजनाश्रममण्डलसञ्चरणमेकादशे अग्रत
इत्यादि । अनेन श्लोकेन प्रणवार्थ उक्तः । तौ पश्यमानावित्यादिना
नाराणपदार्थः । माण्डकर्णिवृत्तान्ते नम इत्यस्यार्थः । ततः परं
विरोधिनिवृत्तिः सूच्यते । एवं मूलमन्त्रार्थानुसन्धानमेव परमा
गतिरित्युच्यते  ॥  ३।११।१  ॥   

  

तौ पश्यमानौ विविधान् शैलप्रस्थान् वनानि च ।  

नदीश्च विविधा रम्या जग्मतुः सीतया सह  ॥  ३।११।२  ॥   

सारसांश्चक्रवाकांश्च नदीपुलिनचारिणः ।  

सरांसि च सपद्मानि युक्तानि जलजैः खगैः  ॥  ३।११।३  ॥   

तावित्यादि । पश्यमानौ पश्यन्तौ । शैलप्रस्थान् शैलसानूनि । सारसान्
हंसविशेषान् । पुलिनं सैकतम् । जलजैः खगैः जलपक्षभिः  ॥  ३।११।२,३  ॥   

  

यूथबद्धांश्च पृषतान् मदोन्मत्तान्विषाणिनः ।  

महिषांश्च वराहांश्च नागांश्च द्रुमवैरिणः  ॥  ३।११।४  ॥   

यूथबद्धान् यूथतया बद्धान्, समूहीभूतानित्यर्थः । पृषतान् बिन्दुमृगान् ।
विषाणिन इति महिषादि विशेषणम् । नागान् गजान्  ॥  ३।११।४  ॥   

  

ते गत्वा दूरमध्वानं लम्बमाने दिवाकरे ।  

ददृशुः सहिता रम्यं तटाकं योजनायतम्  ॥  ३।११।५  ॥   

पद्मपुष्करसम्बाधं गजयूथैरलङ्कृतम् ।  

सारसैर्हंसकादम्बैः सङ्कुलं जलचारिभिः  ॥  ३।११।६  ॥   

लम्बमाने अस्तमयोन्मुखे । योजनायतं चुतर्दिशि योजनप्रमाणविस्तारम् ।
पद्मपुष्करसम्बाधं पद्मैः पुष्करैः सर्पैश्च सम्बान्धं निबिडम् ।
"वाद्यभाण्डमुखे सर्पे कारण्डे पुष्करं स्मृतम्" इति विश्वः । सारसैः
"सारसो मैथुने कामी गोनर्दः पुष्कराह्वयः" इत्युक्तेः । हंसैः राजहंसैः ।
कादम्बैः "कादम्बः कलहंसश्च हंसः स्याद्धूसरच्छदः " इत्युक्तेः  ॥ 
।३।११।५,६  ॥   

  

प्रसन्नसलिले रम्ये तस्मिन् सरसि शुश्रुवे ।  

गीतवादित्रनिर्घोषो न तु कश्चन दृश्यते  ॥  ३।११।७  ॥   

गीतेति । गीतानि षड्जादिस्वरनिबद्धप्रबन्धाः । वादित्राणि
ततघनसुषिरानद्धभेदेन चतुर्विधानि तेषां निर्घोषः । अत्र यादवः "वादित्रं
वादितं वाद्यमातोद्यं तच्चतुर्विधम् । ततं वीणादिकं वाद्यं तालं तु विततं
घनम् । वंशादिकं तु सुषिरमानद्धं मुरजादिकम्  ॥ " इति। कश्चन वादयिता न
दृश्यते  ॥  ३।११।७  ॥   

  

ततः कौतूहलाद्रामो लक्ष्मणश्च महाबलः ।  

मुनिं धर्मभृतं नाम प्रष्टुं समुपचक्रमे  ॥  ३।११।८  ॥   

इदमत्यद्भुतं श्रुत्वा सर्वेषां नो महामुने ।  

कौतूहलं महज्जातं किमिदं साधु कथ्यताम्  ॥  ३।११।९  ॥   

वक्तव्यं यदि चेद्विप्र नातिगुह्यमपि प्रभो  ॥  ३।११।१०  ॥   

तेनैवमुक्तो धर्मात्मा राघवेण मुनिस्तदा ।  

प्रभवं सरसः कृत्स्नमाख्यातुमुपचक्रमे  ॥  ३।११।११  ॥   

धर्मभृतं सहागतेषु मुनिष्वन्यतमम् । कथ्यतामित्येवं प्रष्टुं समुपचक्रम
इत्यन्वयः  ॥  प्रभवम् उत्पत्तिम् । कृस्नं गीतवादित्रमूलं चेत्यर्थः  ॥ 
३।११।८११  ॥   

  

इदं पञ्चाप्सरो नाम तटाकं सार्वकालिकम् ।  

निर्मितं तपसा राम मुनिना माण्डकर्णिना  ॥  ३।११।१२  ॥   

पञ्चाप्सरःक्रीडासाधनकत्वात् पञ्चाप्सरो नाम । सार्वकालिकं सर्वकाले भवम् ।
"कालाट्ठञ्" उभयपदवृद्धिः । सर्वस्मिन्नपि काले अघुष्यदित्यर्थः  ॥  ३।११।१२
 ॥   

  

स हि तेपे तपस्तीव्रं माण्डकर्णिर्महामुनिः ।  

दशवर्षसहस्राणि वायुभक्षो जलाश्रयः  ॥  ३।११।१३  ॥   

उक्तार्थे इतिहासमाह स हीत्यादिना । जलाश्रयः स्वनिर्मिततटाकजलावगाढः  ॥ 
३।११।१३  ॥   

  

ततः प्रव्यथिताः सर्वे देवाः साग्निपुरो गमाः ।  

अब्रुवन्वचनं सर्वे परस्परसमागताः  ॥  ३।११।१४  ॥   

साग्निपुरोगमाः अग्निना पुरस्सरेण सहिताः । क्रियाभेदात्सर्वशब्दावृत्तिः
 ॥  ३।११।१४  ॥   

  

अस्माकं कस्यचित्स्थानमेष प्रार्थयते मुनिः ।  

इति संविग्नमनसः सर्वे ते त्रिदिवौकसः  ॥  ३।११।१५  ॥   

अस्माकं मध्ये संविग्नमनसः भीतमनस्काः  ॥  ३।११।१५  ॥   

  

तत्र कर्तुं तपोविघ्नं देवैः सर्वैर्नियोजिताः ।  

प्रधानाप्सरसः पञ्च विद्युच्चलितवर्चसः  ॥  ३।११।१६  ॥   

तत्र तदा । विद्युच्चलितवर्चसः विद्युत इव तरलतेजसः, चलितविद्युद्वर्चस इति
वार्थः  ॥  ३।११।१६  ॥   

  

अप्सरोभिस्ततस्ताभिर्मुनिर्दृष्टपरावरः ।  

नीतो मदनवश्यत्वं सुराणां कार्यसिद्धये  ॥  ३।११।१७  ॥   

ताश्चैवाप्सरसः पञ्च मुनेः पत्नीत्वमागताः ।  

तटाके निर्मितं तासामस्मिन्नन्तर्हितं गृहम्  ॥  ३।११।१८  ॥   

दृष्टपरावरः दृष्टपरमात्मजीवस्वरूपः  ॥  ३।११।१७,१८  ॥   

  

तथैवाप्सरसः पञ्च निवसन्त्यो यथासुखम् ।  

रमयन्ति तपोयोगान्मुनिं यौवनमास्थितम्  ॥  ३।११।१९  ॥   

तपोयोगात् तपोरूपोपायात् यौवनमास्थितम् । "योगः
सन्नहनोपायध्यानसङ्गतियुक्तिषु" इत्यमरः  ॥  ३।११।१९  ॥   

  

तासां सङ्क्रीडमानानामेष वादित्रनिस्वनः ।  

श्रूयते भूषणोन्मिश्रो गीतशब्दो मनोहरः  ॥  ३।११।२०  ॥   

सङ्क्रीडमानानामिति "क्रीडो ऽनुसम्परिभ्यश्च" इत्यात्मनेपदम् ।
भूषणोन्मिश्रः भूषणघोषोन्मिश्रः वादित्रनिःस्वनविशेषणम् । भूषणोन्मिश्रो
वादित्रनिःस्वनो गीतशब्दश्च श्रूयत इत्यन्वयः  ॥  ३।११।२०  ॥   

  

आश्चर्यमिति तस्यैतद्ववचनं भावितात्मनः ।  

राघवः प्रतिजग्राह सह भ्रात्रा महायशाः  ॥  ३।११।२१  ॥   

एतत् पूर्वोक्तं वचनम् । आश्चर्यमिति प्रातजग्राह श्रुतवान्  ॥  ३।११।२१
 ॥   

  

एवं कथयमानस्य ददर्शाश्रममण्डलम् ।  

कुशचीरपरिक्षिप्तं ब्राह्म्या लक्ष्म्या समावृतम्  ॥  ३।११।२२  ॥   

कथयमानस्य कथयमाने तस्मिन् मुनौ । कथयमानः स इति पाठे एवं सम्भाषमाणः स
रामः । ब्राह्म्या ब्राह्मसम्बन्धिन्या लक्ष्म्या समृद्ध्या,
ब्राह्मणसम्पूर्णमित्यर्थः । आश्रममण्डलं ददर्श राघव इत्यनुषङ्गः  ॥ 
३।११।२२  ॥   

  

प्रविश्य सह वैदेह्या लक्ष्मणेन च राघवः ।  

उवास मिनिभिः सर्वैः पूज्यमानो महायशाः  ॥  ३।११।२३  ॥   

प्रविश्येति आश्रममण्डलमित्यनुषज्यते । सर्वैस्तदाश्रमवासिभिः पूज्यमानः
स्व स्वाश्रमे अर्घ्यादिना अर्च्यमानः  ॥  ३।११।२३  ॥   

  

तथा तस्मिन् स काकुत्स्थः श्रीमत्याश्रममण्डले ।  

उषित्वा तु सुखं तत्र पूज्यमानो महर्षिभिः  ॥  ३।११।२४  ॥   

जगाम चाश्रमांस्तेषां पर्यायेण तपस्विनाम् ।  

येषामुषितवान् पूर्वं सकाशे स महास्त्रवित्  ॥  ३।११।२५  ॥   

कियन्तं कालं तत्रोवासेत्यपेक्षायां कालपरिमाणं वक्तुं
रामस्याश्रमवासप्रकारं दर्शयति तथेत्यादिश्लोकद्वयेन । तथा उक्तप्रकारेण ।
तस्मिन्नाश्रममण्डले सुखमुषित्वा तत्र पूज्यमानः स राम इत्युक्तानुवादः ।
येषां सकाशे पूर्वमुषितवान् पर्यायेण द्वितीयपर्यायेण च जगाम ।
एवमाश्रमवासप्रकारः एकवारं सर्वेषामाश्रमान् गत्वा पुनरपि तेषामेवाश्रमान्
जगामेति वाक्यार्थः । महास्त्रविदित्यनेन तत्रत्यराक्षसोपद्रवपरिहाराय
पुनर्गमनमिति सूचयति । वक्ष्यति हि मारीचः "तेन मुक्तास्त्रयो बाणाः"
इत्यारभ्य "पराक्रमज्ञो रामस्य शरो दृष्टभयः पुरा । समुद्भ्रान्तस्ततो
मुक्तस्तावुभौ राक्षसौ हतौ  ॥  " इति । एतदर्थमेव सुतीक्ष्णेनात्र
गमनमनुज्ञातम् ऋषिभिः कारितं च  ॥  ३।११।२४,२५  ॥   

  

क्वचित् परिदशान् मासानेकं संवत्सरं क्वचित् ।  

क्वचिच्च चतुरो मासान् पञ्च षट् चापरान् क्वचित्  ॥  ३।११।२६  ॥   

अपरत्राधिकं मासादप्यर्धमधिकं क्वचित् ।  

त्रीन् मासानष्टमासांश्च राघवो न्यवसत् सुखम्  ॥  ३।११।२७  ॥   

पूर्वमुषितवानित्युक्तवासक्रमं दर्शयति क्वचिदित्यादिना । राघवो रामः
क्वचिदाश्रमे परिदशान् परिगताः दश येषां ते परिदशाः । "सङ्ख्ययाव्यय "
इत्यादिना बहुव्रीहिसमासः । "बुहुव्रीहौ सङ्ख्येये डजबहुगणात्" इति डच्
समासान्तः । तान् मासान् त्रयोदशमासानित्यर्थः । अत्यन्तसंयोगे द्वितीया ।
सुखं यथा भवति तथा न्यवसत् । क्वचिदाश्रमे एकं संवत्सरं सुखं न्यवसत् ।
क्वचिदाश्रमे चतुरो मासान् सुखं न्यवसत् । क्वचित् पञ्च मासान् क्वचित्
षण्मासान् क्वचिदपरान् षड्भ्यो ऽन्यान् सप्त मासान् सुखं न्यवसत् । पञ्च
षट् च तथा क्वचिदिति पाठे तथा पुनः क्वचित् षण्मासानित्यर्थः ।
परिदशानित्यत्र चतुर्दशमासानित्यर्थः । अपरत्राश्रमे मासादधिकं सुखं
न्यवसत् । अधिकशब्देनात्र मासचतुर्थांशो विवक्षितः, एकमासं मासपादं
चेत्यर्थः । अपरत्राधिकं मासमिति पाठे मासम् अधिकं तत्पादं चेत्यर्थः ।
अपिशब्दः सर्वत्र मासानुकर्षणार्थः । क्वचिदाश्रमे अर्धमधिकं च न्यवसत्
पादोनमासमित्यर्थः । तथा चैतदव्यविहितपूर्वाश्रमवासादिनैर्द्वौ मासौ
संवृत्तौ । एकत्र सपादमासः अपरत्र पादोनमास इत्याहत्य मासद्वयसम्भवात् ।
अध्यर्धमधिकं क्वचिदिति पाठे अध्यर्धम् अर्धाधिकम् अर्धमासाधिकमित्यर्थः ।
अधिकं पूर्वोक्तपादमासात्मकाधिकं तथा च त्रिपादमासमित्यर्थः । क्वचित्
त्रीन् मासान् न्यवसत् । क्वचिदष्टमासान् न्यवसत् । एवं षष्टिमासाः सिद्धाः
। केचिदाहुः परिदशान् दशाधिकानिति वक्ष्यमाणेष्वष्टसु स्थानेष्वन्वेति ।
तथाचायमर्थः एवं संवत्सरं क्वचिदित्यत्र द्वाविंशतिमासानित्यर्थः ।
क्वचिच्च चतुरो मासानित्यत्र चतुर्दश मासानित्यर्थः । पञ्च षट् चापरान्
क्वचिदित्यत्र क्वचित् पञ्चदश मासान् क्वचित् षोडशमासानित्यर्थः ।
अपरानधिकं मासादप्यर्धमधिकं क्वचिदित्यत्र प्रथमाधिकशब्दो
ऽर्धमासरूपाधिकांशपरः । तथा च आपरान् परिदशान् मासान् अधिकं चेत्यन्वये
अर्धाधिकदशमासानित्यर्थः । मासादप्यर्धमित्यादेरयमर्थः क्वचित्परिदशान्
मासान् तदुपरिमासादधिकमर्धमपि चेति तथा च अर्धाधिकैकादशमासानित्यर्थः ।
त्रीन् मासान् अष्टमासांश्चेत्यत्र त्रयोदश मासान् अष्टादश
मासांश्चेत्यर्थः । तथाच विंशत्युत्तरशतमासा लब्धा इति । तस्मिन् पक्षे
प्राथमिकक्वचित्पदमासपदानर्थक्यं पूर्वग्रन्थविरोध इत्यादि द्रष्टव्यम्  ॥ 
३।११।२६,२७  ॥   

  

तथा संवसतस्तस्य मुनीनामाश्रमेषु वै ।  

रमतश्चानुकूल्येन ययुः संवसरा दश  ॥  ३।११।२८  ॥   

तथाचाश्रममण्डले दश संवत्सराः संवृत्ता इत्याह तथा संवसत इति ।
इयमेवाश्रमवाससङ्ख्या । पूर्वापरसङ्ख्या तु किष्किन्धाकाण्डे वक्ष्यते  ॥ 
३।११।२८  ॥   

  

परिवृत्त्य च धर्मज्ञो राघवः सह सीतया ।  

सुतीक्ष्णस्याश्रमं श्रीमान् पुनरेवाजगाम ह  ॥  ३।११।२९  ॥   

स तमाश्रममासाद्य मुनिभिः प्रतिपूजितः ।  

तत्रापि न्यवसद्रामः किञ्चित्कालमरिन्दमः  ॥  ३।११।३०  ॥   

अथाश्रमस्थो विनयात् कदाचित्तं महामुनिम् ।  

उपसीनः स काकुत्स्थः सुतीक्ष्णमिदमब्रवीत्  ॥  ३।११।३१  ॥   

परिवृत्त्य एवमाश्रमं सर्वं परिक्रम्य  ॥  ३।११।२९३१  ॥   

  

अस्मिन्नरण्ये भगवन्नगस्त्यो मुनि सत्तमः ।  

वसतीति मया नित्यं कथाः कथयतां श्रुतम्  ॥  ३।११।३२  ॥   

कथाः नानाकथाः । कथयतां कथयत्सु  ॥  ३।११।३२  ॥   

  

नतु जानामि तं देशं वनस्यास्य महत्तया ।  

कुत्राश्रममिदं पुण्यं महर्षेस्तस्य धीमतः  ॥  ३।११।३३  ॥   

प्रसादात्तत्रभवतः सानुजः सह सीतया ।  

अगस्त्यमभिगच्छेयमभिवादयितुं मुनिम्  ॥  ३।११।३४  ॥   

तत्र वने । अगस्त्यमभिवादयितुमभिगच्छेयमित्यन्वयः  ॥  ३।११।३३,३४  ॥   

  

मनोरथो महानेष हृदि मे परिवर्तते ।  

यदहं तं मुनिवरं शुश्रूषेयमपि स्वयम्  ॥  ३।११।३५  ॥   

इति रामस्य स मुनिः श्रुत्वा धर्मात्मनो वचः ।  

सुतीक्ष्णः प्रत्युवाचेदं प्रीतो दशरथात्मजम्  ॥  ३।११।३६  ॥   

तं मुनिवरं शुश्रूषेयमिति यत् एष मनोरथः अभिलाषो मे हृदि परिवर्तत
इत्यन्वयः । शुश्रूषेयमिति परस्मैपदमार्षम्  ॥  ३।११।३५,३६  ॥   

  

अहमप्येतदेव त्वां वक्तुकामः सलक्ष्मणम् ।  

अगस्त्यमभिगच्छेति सीतया सह राघव  ॥  ३।११।३७  ॥   

दिष्ट्या त्विदानीमर्थे ऽस्मिन् स्वयमेव ब्रवीषि माम् ।  

अहमाख्यामि ते वत्स यत्रागस्त्यो महामुनिः  ॥  ३।११।३८  ॥   

अहमिति । अगस्त्यमभिगच्छेत्येतद्वक्तुकामो ऽस्मीत्यन्वयः  ॥  ३।११।३७,३८
 ॥   

  

योजनान्याश्रमादस्मात्तथा चत्वारि वै ततः ।  

दक्षिणेन महाञ्छ्रीमानगस्त्यभ्रातुराश्रमः  ॥  ३।११।३९  ॥   

अस्मादाश्रमाद्दक्षिणेन तथेति हस्तेन निर्देशः । चत्वारि योजनानि अभियाहीति
शेषः । ततस्तत्र अगस्त्यभ्रातुराश्रमो वर्तते । आश्रमाद्दक्षिणेनेत्यत्र
"एनपा द्वितीया" इति द्वितीयाभाव आर्षः  ॥  ३।११।३९  ॥   

  

स्थलीप्राये वनोद्देशे पिप्पलीवनशोभिते ।  

बहुपुष्पफले रम्ये नानाशकुनिनादिते  ॥  ३।११।४०  ॥   

स्थलीप्राये स्थलीप्रचुरे  ॥  ३।११।४०  ॥   

  

पद्मिन्यो विविधास्तत्र प्रसन्नसलिलाः शिवाः ।  

हंसकारण्डवाकीर्णाश्चक्रवाकोपशोभिताः  ॥  ३।११।४१  ॥   

कारण्डवाः सारसाः  ॥  ३।११।४१  ॥   

  

तत्रैकां रजनीं व्युष्य प्रभाते राम गम्यताम् ।  

दक्षिणां दिशमास्थाय वनषण्डस्य पार्श्वतः  ॥  ३।११।४२  ॥   

तत्रागस्त्याश्रमपदं गत्वा योजनमन्तरम् ।  

रमणीये वनोद्देशे बहुपादपसंवृते  ॥  ३।११।४३  ॥   

रंस्यते तत्र वैदेही लक्ष्मणश्च सह त्वया ।  

स हि रम्यो वनोद्देशो बहुपादपसङ्कुलः  ॥  ३।११।४४  ॥   

यदि बुद्धिः कृता द्रष्टुमगस्त्यं तं महामुनिम् ।  

अद्यैव गमने बुद्धिं रोचयस्व महायशः  ॥  ३।११।४५  ॥   

तत्रागस्त्यभ्रात्राश्रमे रजनीं व्युष्य रात्रिमतिवाह्य । वनषण्डस्य
वनसमूहस्य पार्श्वतः दक्षिणां दिशम् । आस्थाय उद्दिश्य निर्वणदेशे
योजनमन्तरं योजनावकाशं गत्वा अगस्त्याश्रमपदं गम्यतामित्यन्वयः  ॥ 
३।११।४२४५  ॥   

  

इति रामो मुनेः श्रुत्वा सह भ्रात्राभिवाद्य च ।  

प्रतस्थे ऽगस्त्यमुद्दिश्य सानुजः सीतया सह  ॥  ३।११।४६  ॥   

इति एवम्प्रकारेण मुनेः सकाशाच्छ्रुत्वा  ॥  ३।११।४६  ॥   

  

पश्यन् वनानि रम्याणि पर्वतांश्चाभ्रसन्निभान् ।  

सरांसि सरितश्चैव पथि मार्गवशानुगाः  ॥  ३।११।४७  ॥   

सुतीक्ष्णेनोपदिष्टेन गत्वा तेन पथा सुखम् ।  

इदं परमसंहृष्टो वाक्यं लक्ष्मणमब्रवीत्  ॥  ३।११।४८  ॥   

अभ्रसन्निभान् मेघसन्निभान् । मार्गवशानुगाः मार्गवशेनानुगम्यमानाः । राम
इति पूर्वश्लोकादनुकृष्यते । ३।११।४७,४८  ॥   

  

एतदेवाश्रमपदं नीनं तस्य महात्मनः ।  

अगस्त्यस्य मुनेर्भ्रातुर्द्दश्यते पुण्यकर्मणः  ॥  ३।११।४९  ॥   

नीतमिति वितर्के । यदाश्रमपदं दृश्यते एतन्मुनेर्नूनमित्यन्वयः  ॥  ३।११।४९
 ॥   

  

यथा हीमे वनस्यास्य ज्ञाताः पथि सहस्रशः ।  

सन्नताः फलभारेण पुष्पभारेण च द्रुमाः  ॥  ३।११।५०  ॥   

उक्ते ऽर्थे हेतुमाह यथा हीति । यथा हि मे पथि चिह्नतया वनं श्रुतं
तथैवास्य वनस्य फलभारेण पुष्पभारेण च सन्नताः द्रुमाः सहस्रशो मया ज्ञाताः
ज्ञायमाना वर्तन्ते  ॥  ३।११।५०  ॥   

  

पिप्पलीनां च पक्वानां वनादस्मादुपागतः ।  

गन्धो ऽयं पवनोत्क्षिप्तः सहसा कटुकोदयः  ॥  ३।११।५१  ॥   

तत्र तत्र च दृश्यन्ते सङ्क्षिप्ताः काष्ठसञ्चयाः ।  

लूनाश्च पथि दृश्न्यते दर्भा वैडूर्यवर्चसः  ॥  ३।११।५२  ॥   

असाधारणोपदिष्टलिङ्गं चानुभूयत इत्याह पिप्पलीनामित्यादि । पक्वानां
पिप्पलीनामिति तत्फलानामित्यर्थः । कटुकस्य कटुरसस्य उदयो
ऽभिव्यक्तिरानुमानिकी येन स तथा गन्धः उपागतः  ॥  ३।११।५१,५२  ॥   

  

एतच्च वनमध्यस्थं कृष्णाभ्रशिखरोपमम् ।  

पावकस्याश्रमस्थस्य धूमाग्रं सम्प्रदृश्यते  ॥  ३।११।५३  ॥   

कृष्णाभ्रशिखरोपमं नीलमेघाग्रोपमम्  ॥  ३।११।५३  ॥   

  

विविक्तेषु च तीरेषु कृतस्नाना द्विजातयः ।  

पुष्पोपहारं कुर्वन्ति कुसुमैः स्वयमार्जितैः  ॥  ३।११।५४  ॥   

विविक्तेषु पूतेषु । "विविक्तौ पूतविजनौ" इत्यमरः । उपहारं पुष्पबलिम् ।
स्वयमार्जितैः "समित्पुष्पकुशादीनि श्रोत्रियः स्वयमाहरेत्" इति स्मरणात्
 ॥  ३।११।५४  ॥   

  

तत्सुतीक्ष्णस्य वचनं यथा सौम्य मया श्रुतम् ।  

अगस्त्यस्याश्रमो भ्रातुर्नूनमेष भविष्यति  ॥  ३।११।५५  ॥   

"नूनं तर्के विनिश्चये" इत्यमरः  ॥  ३।११।५५  ॥   

  

निगृह्य तरसा मृत्युं लोकानां हितकाम्यया ।  

यस्य भ्रात्रा कृतेयं दिक्छरण्या पुण्यकर्मणा  ॥  ३।११।५६  ॥   

मृत्युं वातापील्वलनिमित्तकं मरणम् । हितकाम्यया हितेच्छया । इयं दिक् ।
शरण्या संश्रयितुं योग्या  ॥  ३।११।५६  ॥   

  

इहैकदा किल क्रूरो वातापिरपि चेल्वलः ।  

भ्रातरौ सहितावास्तां ब्राह्मणघ्नौ महासुरौ  ॥  ३।११।५७  ॥   

अस्मिन्नर्थे आख्यायिकामाह इहेत्यादिना  ॥  ३।११।५७  ॥   

  

धारयन् ब्राह्मणं रूपमिल्वलः संस्कृतं वदन् ।  

आमन्त्रयति विप्रान् स्म श्राद्धमुद्दिश्य निर्घृणः  ॥  ३।११।५८  ॥   

संस्कृतं व्याकरणसंस्कारवतीं वाचम् वदन्  ॥  ३।११।५८  ॥   

  

भ्रातरं संस्कृतं कृत्वा ततस्तं मेषरूपिणम् ।  

तान् द्विजान् भोजयामास श्राद्धदृष्टेन कर्मणा  ॥  ३।११।५९  ॥   

संस्कृतं श्राद्वोचितपाकसंस्कारसंस्कृतं कृत्वा श्राद्धदृष्टेन
श्राद्धकल्पावगतेन  ॥  ३।११।५९  ॥   

  

ततो भुक्तवतां तेषां विप्राणामिल्वलो ऽब्रवीत् ।  

वातापे निष्क्रमस्वेति स्वरेण महता वदन्  ॥  ३।११।६०  ॥   

भुक्तवतां भुक्तवत्सु । बदन्नब्रवीत् व्यक्तमब्रवीत्  ॥  ३।११।६०  ॥   

  

ततो भ्रातुर्वचः श्रुत्वा वातापिर्मेषवन्नदन् ।  

भित्त्वा भित्त्वा शरीराणि ब्राह्मणानां विनिष्पतत्  ॥  ३।११।६१  ॥   

व्यनिष्पतत् विनिरपतत्  ॥  ३।११।६१  ॥   

  

ब्रह्मणानां सहस्राणि तैरेवं कामरूपिभिः ।  

विनाशितानि संहत्य नित्यशः पिशिताशनैः  ॥  ३।११।६२  ॥   

तैरिति बहुवचनं परिवारापैक्षया । संहत्य बहुश इति यावत्  ॥  ३।११।६२  ॥   

  

अगस्त्येन तदा देवैः प्रार्थितेन महर्षिणा ।  

अनुभूय किल श्राद्धे भक्षितः स महासुरः  ॥  ३।११।६३  ॥   

अनुभूय श्राद्धवरणादिकमनुभूय  ॥  ३।११।६३  ॥   

  

ततः सम्पन्नमित्युक्त्वा दत्त्वा हस्तोदकं ततः ।  

भ्रातरं निष्क्रमस्वेति चेल्वलः सो ऽभ्यभाषत  ॥  ३।११।६४  ॥   

स तं तथा भाषमाणं भ्रातरं विप्रघातिनम् ।  

अब्रवीत् प्रहसन् धीमानगस्त्यो मुनिसत्तमः  ॥  ३।११।६५  ॥   

कुतो निष्क्रमितुं शक्तिर्मया जीर्णस्य रक्षसः ।  

भ्रातुस्ते मेषरूपस्य गतस्य यमसादनम्  ॥  ३।११।६६  ॥   

ततः श्राद्धान्ते । सम्पन्नमित्युक्त्वा ततो हस्तोदकं च दत्त्वा  ॥ 
३।११।६४६६  ॥   

  

अथ तस्य वचः श्रुत्वा भ्रातुर्निधनसंश्रयम् ।  

प्रधर्षयितुमारेभे मुनिं क्रोधान्निशाचरः  ॥  ३।११।६७  ॥   

नाशविषयम् । प्रधर्षयितुं हिंसितुम्  ॥  ३।११।६७  ॥   

  

सो ऽभिद्रवन्मुनिश्रेष्ठं मुनिना दीप्ततेजसा ।  

चक्षुषानलकल्पेन निर्दग्धो निधनं गतः  ॥  ३।११।६८  ॥   

अनलकल्पेन अग्निसदृशेन  ॥  ३।११।६८  ॥   

  

तस्यायमाश्रमो भ्रातुस्तटाकवनशोभितः ।  

विप्रानुकम्पया येन कर्मेदं दुष्करं कृतम्  ॥  ३।११।६९  ॥   

एवं कथयमानस्य तस्य सौमित्रिणा सह ।  

रमस्यास्तं गतः सूर्यः सन्ध्याकालो ऽभ्यवर्तत  ॥  ३।११।७०  ॥   

उपास्य पश्चिमां सन्ध्यां सह भ्रात्रा यथाविधि ।  

प्रविवेशाश्रमपदं तमृषिं सो ऽभ्यवादयत्  ॥  ३।११।७१  ॥   

विप्रानुकम्पया विप्रेष्वनुकम्पया  ॥  ३।११।६९७१  ॥   

  

सम्यक् प्रतिगृहीतश्च मुनिना तेन राघवः ।  

न्यवसत्तां निशामेकां प्राश्य मूलफलानि च  ॥  ३।११।७२  ॥   

तस्यां रात्र्यां व्यतीतायां विमले सूर्यमण्डले ।  

भ्रातरं तमगस्त्यस्य ह्यामन्त्रयत राघवः  ॥  ३।११।७३  ॥   

प्रतिगृहीतः प्रत्युद्गतः । प्राश्य भुक्त्वा  ॥  ३।११।७२,७३  ॥   

  

अभिवादये त्वां भगवन् सुखमध्युषितो निशाम् ।  

आमन्त्रये त्वां गच्छामि गुरुं ते द्रष्टुमग्रजम्  ॥  ३।११।७४  ॥   

अभिवादय इति अत्र वर्णाधिक्यमार्षम्  ॥  ३।११।७४  ॥   

  

गम्यतामिति तेनोक्तो जगाम रघुनन्दनः ।  

यथोद्दिष्टेन मार्गेण वनं तच्चावलोकयन्  ॥  ३।११।७५  ॥   

यथोद्दिष्टेन सुतीक्ष्णोक्तेन  ॥  ३।११।७५  ॥   

  

निवारान् पनसांस्तालांस्तिमिशान्वञ्जुलान् धवान् ।  

चिरिबिल्वान् मधूकांश्च बिल्वानपि च तिन्दुकान्  ॥  ३।११।७६  ॥   

पुष्पितान् पुष्पिताग्राभिर्लताभिरनुवेष्टितान् ।  

ददर्श रामः शतशस्तत्र कान्तारपादपान्  ॥  ३।११।७७  ॥   

हस्तिहस्तैर्विमृदितान्वानरैरुपशोभितान् ।  

मत्तैः शकुनिसङ्घैश्च शतशश्च प्रणादितान्  ॥  ३।११।७८  ॥   

ततो ऽब्रवीत्समीपस्थं रामो राजीवलोचनः ।  

पृष्ठतो ऽनुगतं वीरं लक्ष्मणं लक्ष्मिवर्धनम्  ॥  ३।११।७९  ॥   

निवारान् जलकदम्बान् । वञ्जुलान् वकुलान् । "वकुलो वञ्जुलो ऽशोकः" इत्यमरः
। तिमिशान् नेमिवृक्षान् । धवान् चिरिबिल्वान् नक्तमालान् । "करञ्जः
स्यान्नक्तमालः प्रकीर्यश्चिरिबिल्वकः" इति वैजयन्ती । मधूकान्
मधुद्रुमाख्यवृक्षान् । तिन्दुकान् स्फूर्जकाख्यान् वृक्षान्  ॥  ३।११।७६७९
 ॥   

  

स्निग्धपत्त्रा यथा वृक्षा यथा क्षान्ता मृगद्विजाः ।  

आश्रमो नातिदूरस्थो महर्षेर्भावितात्मनः  ॥  ३।११।८०  ॥   

स्निग्धपत्त्राः आश्रमवासिभिः रक्षितत्वेन सरसपत्त्राः । क्षान्ताः शान्ताः
। यथा येन प्रकारेण तथा तेन प्रकारेण । आश्रमो नातिदूरस्थ इति मन्ये  ॥ 
३।११।८०  ॥   

  

अगस्त्य इति विख्यातो लोके स्वेनैव कर्मणा ।  

आश्रमो दृश्यते तस्य परिश्रान्तश्रमापहः  ॥  ३।११।८१  ॥   

प्राज्यधूमाकुलवनश्चीरमालापरिष्कृतः ।  

प्रशान्तमृगयूथश्च नानाशकुनिनादितः  ॥  ३।११।८२  ॥   

स्वेन कर्मणा विन्ध्यस्तम्भनरूपेण । अगस्त्य इति विख्यातः अगं
स्तम्भयतीत्यगस्त्य इति व्युत्पत्तेः । परिश्रान्तानां श्रममपहन्तीति
परिश्रान्तश्रमापहः । प्राज्यैर्बहुभिर्धूमैराकुलं वनं यस्य सः  ॥ 
३।११।८१,८२  ॥   

  

निगृह्य तरसा मृत्युं लोकानां हितकाम्यया ।  

दक्षिणा दिक्कृता येन शरण्या पुण्यकर्मणा ।  

तस्येदमाश्रमपदं प्रभावाद्यस्य राक्षसैः ।  

दिगियं दक्षिणा त्रासाद्दृश्यते नोपभुज्यते  ॥  ३।११।८३  ॥   

त्रासात् दृश्यते न तु प्राचीनकाल इवोपभुज्यते  ॥  ३।११।८३  ॥   

  

यदाप्रभृति चाक्रान्ता दिगियं पुण्यकर्मणा ।  

तदाप्रभृति निर्वैराः प्रशान्ता ऱजनीचराः  ॥  ३।११।८४  ॥   

नाम्ना चेयं भगवतो दक्षिणा दिक् प्रदक्षिणा ।  

प्रथिता त्रिषु लोकेषु दुर्धर्षा क्रूरकर्मभिः  ॥  ३।११।८५  ॥   

यदाप्रभृतीति अगस्त्यागमनात्प्रभृति । दिक् अगस्त्याश्रमप्रदेशः । अन्यथा
पूर्वोक्तविराधादिराक्षसोपद्रवो विरुध्येत । यद्वा दिक् सर्वापि ।
विराधादयोप्यगस्त्यागमनप्रभृति मन्दोपद्रवा एव । अशुचितादशायामेव
मुनिमांसभक्षणम् । निर्वैरा वैरप्रवर्तनाशक्ताः प्रशान्तवद्वर्तमानाः । अत
एवेयं दक्षिणा दिक् नाम्ना भगवतो ऽगस्त्यस्य दिगिति प्रसिद्धेत्युच्यते  ॥ 
३।११।८४,८५  ॥   

  

मार्गं निरोद्धुं निरतो भास्करस्याचलोत्तमः ।  

निदेशं पालयन् यस्य विन्ध्यः शैलो न वर्द्धते  ॥  ३।११।८६  ॥   

अयं दीर्घायुषस्तस्य लोके विश्रुतकर्मणः ।  

अगस्त्यस्याश्रमः श्रीमान् विनीतजनसेवितः  ॥  ३।११।८७  ॥   

निरतः, उद्युक्तः, वर्धमान इत्यर्थः । न वर्धते अद्यापीति शेषः  ॥ 
३।११।८६,८७  ॥   

  

एष लोकार्चितः साधुर्हिते नित्यरतः सताम् ।  

अस्मानभिगतानेष श्रेयसा योजयिष्यति  ॥  ३।११।८८  ॥   

सतां हिते साधुः नित्यरतश्च  ॥  ३।११।८८  ॥   

  

आराधयिष्याम्यत्राहमगस्त्यं तं महामुनिम् ।  

शेषं च वनवासस्य सौम्य वत्स्याम्यहं प्रभो  ॥  ३।११।८९  ॥   

शेषं चेति । प्रभो इत्युक्तिः लक्ष्मणस्यापि राजपुत्रत्वात् । प्रभोरिति
पाठे प्रभोरगस्त्यस्य नियोगादिति शेषः  ॥  ३।११।८९  ॥   

  

अत्र देवाः सगन्धर्वाः सिद्धाश्च परमर्षयः ।  

अगस्त्यं नियताहारं सततं पुर्यपासते  ॥  ३।११।९०  ॥   

अत्रेति । देवाः वक्ष्यमाणाः पूज्यव्यतिरिक्ताः  ॥  ३।११।९०  ॥   

  

नात्र जीवेन्मृषावादी क्रूरो वा यदि वा शठः ।  

नृशंसः कामवृत्तो वा मुनिरेष तथाविधः  ॥  ३।११।९१  ॥   

क्रूरः निर्दयः । "क्रूरौ कठिननिर्दयौ " इत्यमरः । शठः गूढविप्रियकृत् ।
नृशंसः घातुकः । कामेन वृत्तं यस्य सः कामवृत्तः स्वैरवृत्तः । एष मुनिः
अगस्त्यः तथाविधः मृषावाद्याद्यनर्हः  ॥  ३।११।९१  ॥   

  

अत्र देवाश्च यक्षाश्च नागाश्च पतगैः सह ।  

वसन्ति नियताहारा धर्ममाराधयिष्णवः  ॥  ३।११।९२  ॥   

देवाः वक्ष्यमाणब्रह्मादिभिन्नाः । पतगैः गरुडजातिभिः । आराधयिष्णवः
आराधयन्तः । छान्दस इष्णुच्  ॥  ३।११।९२  ॥   

  

अत्र सिद्धा महात्मानो विमानैः सूर्यसन्निभैः ।  

त्यक्तदेहा नवैर्देहैः स्वर्याता परमर्षयः  ॥  ३।११।९३  ॥   

सिद्धास्तपस्सिद्धाः । नवैः दिव्यैः  ॥  ३।११।९३  ॥   

  

यक्षत्वममरत्वं च राज्यानि विविधानि च ।  

अत्र देवाः प्रयच्छन्ति भूतैराराधिताः शुभैः  ॥  ३।११।९४  ॥   

भूतैः प्राणिभिः । देवाः ब्रह्मादयः । अगस्त्योपासनकृतनित्यसान्निध्यादिति
भावः । शुभैः सत्कर्मनिरतैः  ॥  ३।११।९४  ॥   

  

आगताः स्माश्रमपदं सौमित्रे प्रविशाग्रतः ।  

निवेदयेह मां प्राप्तमृषये सीतया सह  ॥  ३।११।९५  ॥   

इत्यार्षे श्रीरामायणे वाल्मीकीये आदिकाव्ये श्रीमदारण्यकाण्डे एकादशः
सर्गः  ॥  ११  ॥   

आगता इति । सीतया सह प्राप्तमित्यन्वयः । अनेन रावणवधोद्युक्तत्वं द्योतयति
। अत्र चतुर्नवतिः श्लोकाः  ॥  ३।११।९५  ॥   

इति श्रीगोविन्दराजविरचिते श्रीरामायणभूषणे रत्नमेखलाख्याने
आरण्यकाण्डव्याख्याने एकादशः सर्गः  ॥  ११  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/3_araNyakANDam/02-panchavaTI-praveshaH/011_agastyamAhAtmyam.md">
<details><summary><h3>शिरोमणी ...{Loading}...</h3></summary>



रामगमनप्रकारं वर्णयन्नाह--अग्रत इति । अग्रतः अग्रे रामः प्रययौ मध्ये
सुशोभना सीता पृष्ठतस्तु लक्ष्मणो ऽनुजगाम  ॥  ३।११।१  ॥   

  

ताविति । विविधाननेकप्रकारान् शैलादीन् नदीपुलिनचारिणः नदीपुलिनेषु
विहरणशीलान् सारसांश्च चक्रवाकांश्च जलजैः जलजातैः खगैः पक्षिभिः युतानि
सपद्मानि कमलसहितानि सरांसि च यूथबद्धान् स्वस्वयूथेषु संबद्धान् पृषतान्
सबिन्दुमृगांश्च मदोन्मत्तान् विषाणिनः प्रशस्तश्रृङ्गविशिष्टान् महिषांश्च
वराहांश्च दुमवैरिणः वृक्षोन्मूलकान् गजांश्च पश्यमानौ पश्यन्तौ तौ
रामलक्ष्मणौ सीतया सह जग्मतुः । तत्र प्रस्थः शिखरम् ऽस्नुः प्रस्थः
सानुरस्त्रियाम्ऽ इत्यमरः । श्लोकत्रयमेकान्वयि  ॥  ३।११।२४  ॥   

  

त इति । सहिताः सहचारिणः ते रामादयः दूरमध्वानं गत्वा दिवाकरे सूर्ये
लम्बमाने अस्तं गच्छति सति पद्मपुष्करसंबाधं पद्मै रक्तकमलैः पुष्करैः
पुण्डरीकैश्च संबाधं निबिडं राजयूथैः अलङ्कृतं शोभितं सारसैः पक्षिविशेषैः
हंसकादम्बैः हंसैः राजहंसैः कादम्बैः कलहंसैश्च जले जातिर्जन्म येषां
तैर्मत्स्यादिभिश्च संकुलं योजनायतं क्रोशचतुष्टयविस्तृतं रम्यं तटाकं सरः
ददृशुः । श्लोकद्वयमेकान्वयि  ॥  ३।११।५६  ॥   

  

प्रसन्नेति । प्रसन्नं सलिलं यस्मिन् तस्मिन् रम्ये सरसि
गीतवादित्रनिर्घोषः गीतवादित्रयोः शब्दः शुश्रुवे, दृश्यते तु कश्चिन्न
रामादिभिरिति शेषः  ॥  ३।११।७  ॥   

  

तत इति । ततः तच्छब्दश्रवणानन्तरं कौतूहलादाश्चर्याद्धेतोः रामो लक्ष्मणश्च
धर्मभृतं धर्मभृत्संज्ञकं मुनिं प्रष्टुं समुपचक्रमे  ॥  ३।११।८  ॥   

  

इदमिति । अद्भुतमिदमुच्चारपितृदर्शनरहितशब्दजातं श्रुत्वा सर्वेषां नो मनसि
महत्कौतूहलं जातमतः इदं शब्दजातं किं किंनिमित्तकमिति साधु यथा स्यात्तथा
कथ्यताम्  ॥  ३।११।९  ॥   

  

तेनेति । तेन राघवेण एवमुक्तः धर्मात्मा मुनिः सरसः
प्रभावमाख्यातुमुपचक्रमे  ॥  ३।११।१०  ॥   

  

तदाख्यानप्रकारमाह--इदमिति । सार्वकालिकं सार्वकालिकजलविशिष्टं
माण्डकर्णिना तदभिधेन मुनिना तपसा हेतुभूतेन निर्मितं पञ्चाप्सरो राम
पञ्चाप्सरोभिधमिदं तटाकमवेहीति शेषः  ॥  ३।११।११  ॥   

  

तन्निर्माणप्रकारमाह--स इत्यादिभिः । स प्रसिद्धः माण्डकर्णिर्महामुनिः
दशवर्षसहस्राणि वायुभक्षः सन् जलाशये तीव्रं तपस्तेपे  ॥  ३।११।१२  ॥   

  

तत इति । ततस्तपश्चरणाद्धेतोः प्रव्यथिता अत एव परस्परसमागताः
साग्निपुरोगमाः अग्निपुरोगमसहिताः सर्वे ते देवाः वचनमब्रुवन् परस्परमिति
शेषः  ॥  ३।११।१३  ॥   

  

तद्वचनाकारमाह--अस्माकमिति । एषः मुनिः अस्माकं मध्ये कस्यचित्स्थानं
प्रार्थयते इति परस्परवचनेन तत्र तस्मिन् समये सर्वे दिवौकसः संविग्नमनसः
आसन्निति शेषः  ॥  ३।११।१४  ॥   

  

तत इति । ततः मनःसंविग्नत्वप्राप्तिहेतोः तपोविघ्नं कर्तुं
विद्युच्चलितवर्चसः प्रधानाः पञ्चाप्सरसः सर्वैर्देवैर्नियोजिताः  ॥ 
३।११।१५  ॥   

  

अप्सरोभिरिति । दृष्टपरावरः दृष्टे परावरे उपनिषत्प्रसिद्धपरावरविद्ये येन
स मुनिः ताभिः देवनियोजिताभिः अप्सरोभिः देवानां कार्यसिद्धये मदनवश्यत्वं
नीतः प्रापितः  ॥  ३।११।१६  ॥   

  

मदनवश्यत्वप्रकारमाह--ता इति । ताः अप्सरसः मुनेः पत्नीत्वमागताः प्राप्ताः
अत एव तस्मिन् तटाके तासां पत्नीनामन्तर्हितं गृहं निर्मितम्  ॥  ३।११।१७
 ॥   

  

तत्रेति । तत्र मुनिनिर्मितभवने निवसन्त्यो ऽप्सरसः तपोयोगात् यौवनमास्थितं
मुनिं रमयन्ति  ॥  ३।११।१८  ॥   

  

तासामिति । संक्रीडमानानां तासां भूषणोन्मिश्रः भूषणशब्दसंयुक्तः मनोहरः
एषः वादित्रनिस्वनः वीणादिशब्दः श्रूयते  ॥  ३।११।१९  ॥   

  

आश्चर्यमिति । भावितात्मनः परिशीलितपरमात्मनस्तस्य ऋषेः एतद्वचनं श्रुत्वा
आश्चर्यमिति राघवः प्रतिजग्राह मेने  ॥  ३।११।२०  ॥   

  

एवमिति । एवमाश्चर्यमिति कथयमानः वदन् स रामः कुशचीरपरिक्षिप्तं कुशैः
चीरैः खण्डपटैश्च परिक्षिप्तमितस्ततः पतितं ब्राह्म्या ब्राह्मणसंबन्धिन्या
लक्ष्म्या वेदपाठादिसंपत्त्या समावृतमाश्रममण्डलं ददर्श ऽकथयमानस्यऽ इति
भृषणपाठः कथयमाने इति तद्व्याख्या  ॥  ३।११।२१  ॥   

  

प्रविश्येति । आश्रममण्डलं प्रविश्य सर्वैर्मुनिभिः पूज्यमानो राघवः उवास
आश्रममण्डलमित्यनुकृष्यते  ॥  ३।११।२२  ॥   

  

तदेति । तस्मिन् श्रीमत्याश्रममण्डले महर्षिभिः सह काकुत्स्थो रामः स
सुखमुषित्वा पर्यायेण तेषां तदाश्रमस्वाम्यतिरिक्तानां तपस्विनामाश्रमान्
जगाम । सार्धश्लोक एकान्वयी  ॥  ३।११।२३  ॥   

  

येषामिति । महास्त्रवित् स रामः येषां मुनीनां सकाशे समीपे पूर्वमुषितवान्
तेषामपि सकाशे क्वचित् परिदशान् दशसमीपवर्तिनः नवैकादश वेत्यर्थः । मासान्
क्वचिदेकसंवत्सरं क्वचिच्च चतुरो मासान् क्वेचित्पञ्च मासान् क्वचित्
षण्मासान् क्वचित् परान् षण्मासतो ऽधिकान् सप्तमासानित्यर्थः । अपरत्र
अधिकान् सप्तमासतः आधिक्यविशिष्टान् मासान् अष्टमासानित्यर्थः । क्वचित्
अध्यर्धं मासार्धाधिकं त्रीन्मासानष्टमासांश्च राघवः सुखं न्यवसत् ।
सार्धश्लोकद्वयमेकान्वयि  ॥  ३।११।२४२६  ॥   

  

तत्रेति । तत्र तेषु मुनीनामाश्रमेषु संवसतः आनुकूल्येन रमतश्च तस्य रामस्य
दश संवत्सरा वर्षाणि वयुः  ॥  ३।११।२७  ॥   

  

परीति । धर्मज्ञो राघवः परिवृत्य मुनीनामाश्रमेषु गत्वा
सुतीक्ष्णस्याश्रमपदं पुनराजगाम  ॥   

४।११।२८  ॥   

स इति । अरिन्दमः सः रामः तं सुतीक्ष्णसंबन्धिनमाश्रममागम्य तत्रापि
मुनिभिः सह परिपूजितः सन् कंचित्कालं न्यवसत्  ॥  ३।११।२९  ॥   

  

अथेति । अथ निवासानन्तरं महामुनिं तं सुतीक्ष्णमुपासीनः आश्रमस्थो रामः
सुतीक्ष्णमिदमब्रवीत्  ॥  ३।११।३०  ॥   

  

तद्वचनाकारमाह--अस्िमन्निति । हे भगवन् अस्मिन् अरण्ये मुनिसत्तमो ऽगस्त्यो
नित्यं वसतीति कथाः कथयतां कथयद्भ्यः श्रुतमस्य वनस्य महत्तया
तमगस्त्याधिष्ठितं देशं न जानामि । सार्धश्लोक एकान्वयी  ॥  ३।११।३१  ॥   

  

कुत्रेति । धीमतः महर्षेः तस्य अगस्त्यस्य आश्रमपदं कुत्र कस्मिन्प्रदेशे
अस्तीति शेषः, तद्वदेत्यर्थः । अर्धं पृथक् । ननु किमर्थमयं प्रश्न इत्यत
आह--प्रसादेति । भगवतः अगस्त्यस्य
प्रसादार्थमस्मद्विषयकप्रीत्युत्पत्त्यर्थमगस्त्यं
मुनिमभिवादयितुमहमभिगच्छेयम्  ॥  ३।११।३२३३  ॥   

  

मनोरथ इति । यत् प्रयत्नवान् अहं मुनिवरं स्वयं शुश्रूषेयमेष महान्मनोरथः
हृदि अस्मद्धृदये संपरिवर्तते  ॥  ३।११।३४  ॥   

  

इतीति । धर्मात्मनो रामस्य इति वचः श्रुत्वा प्रीतः सुतीक्ष्णो मुनिः
दशरथात्मजं प्रत्युवाच  ॥  ३।११।३५  ॥   

  

तत्प्रतिवचनमाह--अहमिति । हे राघव सीतया सह अगस्त्यं त्वमभिगच्छ एतदेव
त्वामहमपि वक्तुकामः  ॥  ३।११।३६  ॥   

  

दिष्ट्येति । अस्मिन् मदीप्सिते अर्थे अगस्त्यदर्शने यत् स्वयमेव मां
ब्रवीषि तद्दिष्ट्या अतिभाग्यम् । अतः यत्रागस्त्यो मुनिः तं
देशमयमहमाख्यामि  ॥  ३।११।३७  ॥   

  

तदाख्यानप्रकारमाह--योजनानीति । हे तात आश्रमादस्मात्स्थानाद्दक्षिणेन पथा
चत्वारि योजनानि याहि ततो ऽनन्तरं श्रीमान्महानगस्त्यभ्रातुराश्रमः
स्थलीप्राये स्थलीम् अकृत्रिमभूमित्वं प्रैति प्राप्नोति तस्मिन् । किंच
स्थल्याः अकृत्रिमभूमेः प्रायः नित्यं स्थितिर्यस्मिन् तस्मिन् पिप्पलीनां
वनैः समूहैः शोभिते बहूनि पुष्पफलानि यस्मिन् तस्मिन् नानाविहगनादिते
वनोद्देशे अस्तीति शेषः । श्लोकद्वयमेकान्वयि  ॥  ३।११।३८३९  ॥   

  

पद्मिन्य इति । तत्र तस्मिन्वनोद्देशे हंसकारण्डवाकीर्णाः हंसैः राजहंसैः
कारण्डवैः जलकुक्कुटैः आकीर्णाः व्याप्ताः चक्रवाकोपशोभिताः
प्रसन्नसलिलाशयाः सन्तीति शेषः । तत्र तेषु सलिलाशयेषु विविधा अनेकप्रकाराः
पद्मिन्यः सन्ति  ॥  ३।११।४०  ॥   

  

तत्रेति । तत्र अगस्त्यभ्रातुराश्रमे एकां रजनीं व्युष्य संस्थाय प्रभाते
प्रातःकाले वनखण्डस्य पार्श्वतः दक्षिणं दिशमास्थाय गम्यताम्  ॥  ३।११।४१
 ॥   

  

तत्रेति । तत्र तस्मिन्मार्गे योजनमन्तरं देशं गत्वा अगस्त्याश्रमपदमस्तीति
शेषः  ॥  ३।११।४२  ॥   

  

रंस्यते इति । यतः बहुपादपशोभितः अत एव रम्यः वनोद्देशो ऽस्ति अतः त्वया सह
वैदेही लक्ष्मणश्च तत्र वनोद्देशे रंस्यते विहरिष्यति  ॥  ३।११।४३  ॥   

  

यदीति । हे महामते अगस्त्यं द्रष्टुं यदि बुद्धिर्निश्चयः कृता तदा अद्यैव
गमने बुद्धिं रोचयस्व कुरु  ॥  ३।११।४४  ॥   

  

इतीति । मुनेः सुतीक्ष्णस्य इति वचः श्रुत्वा अभिवाद्य मुनिं प्रणम्य
अगस्त्यमुद्दिश्य सीतया सह प्रतस्थे  ॥  ३।११।४५  ॥   

  

पश्यन्निति । मार्गवशानुगान्मार्गवशेन प्राप्तान् वनादीन् पश्यन्
सुतीक्ष्णेन उपदिष्टेन बोधितेन तेन मार्गेण यथासुखं गत्वा परमसंहृष्टो रामः
लक्ष्मणमब्रवीत् । श्लोकद्वयमेकान्वयि  ॥  ३।११।४६४७  ॥   

  

तद्वाक्याकारमाह--एतदिति । पुण्यकर्मणः अगस्त्यस्य भ्रातुरेव एतदाश्रमपदं
दृश्यते  ॥  ३।११।४८  ॥   

  

तत्र हेमुमाह--यथेति । यथा येन प्रकारेण अस्य अगस्त्यभ्रातृस्वामिकस्य
वनस्य लक्षणसमूहा इति शेषः । ज्ञाताः सुतीक्ष्णोक्त्या निश्चिताः तथैव
दृश्यन्त इति शेषः । लक्षणसमूहानेवाह--फलभारेण पुष्पभारेण च संनताः पथि
सहस्रशो द्रुमाः सन्तीति शेषः  ॥  ३।११।४९  ॥   

  

पिप्पलीनामिति । कटुकोदयः कटुकस्य कटुरसस्य उदयो यस्मिन् पवनोत्क्षिप्तः
वायुना विकीर्णः पक्वानां परिपाकविशिष्टानां पिप्पलीनामयं गन्धः
अस्माद्वनादुपागतः  ॥  ३।११।५०  ॥   

  

तत्रेति । तत्र तत्र च वनप्रदेशे संक्षिप्ताः परित्यक्ताः लूनाः छिन्नाः
वैदूर्यवर्चसः दर्भाश्च दृश्यन्ते  ॥  ३।११।५१  ॥   

  

एतदिति । कृष्णाभ्रशिखरोपमं कृष्णमेघसदृशपर्वतश्रृङ्गसदृशं
वनमध्यस्थमाश्रमस्थस्य पावकस्य यागाग्नेर्धूमाग्रं संप्रदृश्यते  ॥  ३।११।५२
 ॥   

  

विविक्तेष्विति । विविक्तेषु स्वच्छेषु तीर्थेषु पुण्यजलेषु कृतस्नाना
द्विजातयः स्वयमर्जितैः कुसुमैः पुष्पोपहारं देवोद्देश्यकपुष्पबलिं
कुर्वन्ति । एतेन इमान्येव आश्रमबोधकचिह्नानि सुतीक्ष्णेन उपदिष्टानीति
सूचितम्  ॥  ३।११।५३  ॥   

  

उपसंहरन्नाह--तत इति । हे सौम्य ततः तदाश्रमबोधकं यथा येन प्रकारेण
सुतीक्ष्णस्य वचनं श्रुतं तथैव दृश्यत इति शेषः । अतः यस्य भ्रात्रा
ऽगस्त्येन लोकानां हितकाम्यया तरसा वेगेन मृत्युम् ऋषीणां मारकं निगृह्य
इयं दिक् शरण्या शरणहिता कृता तस्य अगस्त्यस्य भ्रातुः आश्रमः एष एव
भविष्यतीति निश्चिनोमीति शेषः । श्लोकद्वयमेकान्वयि  ॥  ३।११।५४  ॥   

  

मृत्युनिग्रहणप्रकारमाह--इहेति । क्रूरौ ब्राह्मणघ्नौ महासुरौ
वातापिरिल्वलश्च भ्रातरौ एकदा कस्मिंचित्समये इह आस्ताम्  ॥  ३।११।५५  ॥   

  

धारयन्निति । ब्राह्मणं ब्राह्मणसंबन्धिरूपं धारयन् संत्कृतं
व्याकरणसंस्कारविशिष्टं वचनं वदन् उच्चारयन् निर्घृणः निर्दयः स इल्वलः
श्राद्धमुद्दिश्य विप्रान् आमन्त्रयति आमन्त्रयत  ॥  ३।११।५६  ॥   

  

भ्रातरमिति । मेषरूपिणं धृतमेषरूपं भ्रातरं तं वातापिं संस्कृतं
श्राद्धोचितं संस्कारविशिष्टं कृत्वा तानामन्त्रितान्द्विजान्
श्राद्धदृष्टेन श्राद्धविहितेन कर्मणा भोजयामास  ॥  ३।११।५७  ॥   

  

तत इति । ततः श्राद्धविधिपरिकल्पितमेषरूपराक्षसकर्मकभोजनानन्तरं भुक्तवतां
कृतमेषभोजनानां तेषां विप्राणां संमुखे स्थित इल्वलः हे वातापे निष्क्रमस्व
ब्राह्मणोदरेभ्यः अत्रागच्छ इति स्वरेण वदन् सन् अब्रवीत्  ॥  ३।११।५८  ॥   

  

तत इति । ततः इल्वलोच्चारणानन्तरं भ्रातुरिल्वलस्य वचः श्रुत्वा मेषवन्नदन्
वातापिः  

ब्राह्मणानां शरीराणि भित्त्वा भित्त्वा विनिष्पतत् ।
आगमशास्त्रस्यानित्यत्वादडभावः  ॥  ३।११।५९  ॥   

  

ब्राह्मणानामिति । कामरूपिभिः यथेप्सितरूपधारणसमर्थैः पिशिताशनैः
रुधिरभोजनैः गक्षसैः संहृत्य एकत्र प्रापय्य ब्राह्मणानां सहस्राणि सहस्रं
ब्राह्मणाः नित्यशो विनाशितानि  ॥  ३।११।६०  ॥   

  

अगस्त्येनेति । तदा तस्मिन्काले देवैः प्रार्थितेन महर्षिणा ऽगस्त्येन
श्राद्धे अनुभूय तत्कृतनिमन्त्रणं लब्ध्वा महासुरो वातापिर्भक्षितः  ॥ 
३।११।६१  ॥   

  

तत इति । ततः श्राद्धान्ते संपन्नं श्राद्धसमापकसंपूर्णमिति वचनमुक्त्वा
हस्ते ऽवनेजनं दत्त्वा निष्क्रमस्वेति भ्रातरमिल्वलः समभाषतः  ॥  ३।११।६२
 ॥   

  

स इति । विप्रघातिनं भ्रतारं भाषमाणमिल्वलं धीमान् मुनिसत्तमः सो ऽगस्त्यः
प्रहसन्सन्नब्रवीत्  ॥  ३।११।६३  ॥   

  

तद्वचनाकारमाह--कुत इति । मया जीर्णस्य चिरकालिकभोजनात् मलादित्वेन
परिणतस्य यमसादनं गतस्य मम गृहप्राप्तचैतन्यांशस्य मेषरूपस्य रक्षसस्तव
भ्रातुः निष्क्रमितुं शक्तिः कुतः केन हेतुना स्यादिति शेषः  ॥  ३।११।६४
 ॥   

  

अथेति । अथ अगस्त्यकथनानन्तरं भ्रातुः निधनसंश्रितं मरणबोधकं वचः श्रुत्वा
मुनिं प्रधर्षयितुं निशाचरः क्रोधादारेभे उद्योगं चकार  ॥  ३।११।६५  ॥   

  

स इति । स इल्वलः द्विजेन्द्रं तमगस्त्यमभ्यद्रवत् दीप्ततेजसा मुनिना तु
अनलकल्पेन चक्षुषा निर्दग्धः इल्वल इति शेषः । अत एव निधनं मरणं गतः
प्राप्तः  ॥  ३।११।६६  ॥   

  

तस्येति । विप्रानुकम्पया विप्रविषयकदयया येन इदं दुष्करं कर्म कृतं
तस्यागस्त्यस्य भ्रातुः तटाकवनशोभितः अयमाश्रमः  ॥  ३।११।६७  ॥   

  

एवमिति । सौमित्रिणा सह एवं कथयमानस्य रामस्य सूर्यो ऽस्तङ्गतः अत एव
संध्याकालो ऽभ्यवर्तत प्राप्नोत्  ॥  ३।११।६८  ॥   

  

उपास्येति । यथाविधि संध्यामुपास्य आश्रमपदं प्रविवेश, ऋषिं
तमगस्त्यभ्रातरमभ्यवादयच्च  ॥  ३।११।६९  ॥   

  

सम्यगिति । तेन अगस्त्यभ्रात्रा मुनिना तु सम्यक् प्रतिगृहीतः सत्कृत्य
स्वीकृतो रामस्तु मूलफलानि प्राश्य एकां निशां न्यवसत  ॥  ३।११।७०  ॥   

  

तस्यामिति । रविमण्डले उदिते सति अगस्त्यस्य भ्रातरं राघवः आमन्त्रयत
अपृच्छत्  ॥  ३।११।७१  ॥   

  

तत्प्रकारमाह--आमन्त्रय इति । अग्रजं ते गुरुं द्रष्टुं गच्छामि अतः
त्वामामन्त्रये । तेन ऋषिणा गम्यतामित्युक्तो रघुनन्दनो यथोद्दिष्टेन
मार्गेण तद्वनमवलोकयन् सन् जगाम । सार्धश्लोक एकान्वयी  ॥  ३।११।७२  ॥   

  

निवारानिति । पुष्पिताग्राभिः पुष्पविशिष्टाग्रभागविशिष्टाभिः
लताभिरुपशोभितान् शतशः हस्तिहस्तैः शुण्डादण्डैर्विमृदितान् शकुनिसंघैः
पक्षिसमूहैः प्रतिनादितांश्च शतशः कान्तारपादपान् वनवृक्षान् रामो ददर्श ।
तत्र निवाराः जलकदम्बाः, वञ्जुला अशोकाः, तिनशा धवाः, चिरिबिल्वा नक्तमालाः
। श्लोकद्वयमेकान्वयि  ॥  ३।११।७३७५  ॥   

  

तत इति । ततः पादपदर्शनानन्तरं लक्ष्मिणां सुचिह्नानां वर्धनं
वृद्धिर्यस्मिँस्तं लक्ष्मणं रामो ऽब्रवीत्  ॥  ३।११।७६  ॥   

  

तद्वचनाकारमाह--स्निग्धेति । वृक्षाः यथा यथावत् स्निग्धपत्राः
मृगद्विजास्तु यथावत् क्षान्ताः दृश्यन्ते इति शेषः । अतो
महर्षेरगस्त्यस्याश्रमो नातिदूरस्थो ऽस्तीति शेषः । एतेन
इदमेवाश्रमलक्षणमगस्त्यभ्रात्रा बोधितमिति सूचितम्  ॥  ३।११।७७  ॥   

  

अगस्त्य इति । यः स्वेन कर्मणा अगस्त्य इति विख्यातः तस्य परिश्रान्तानां
श्रमं खेदमपहन्ति सः, प्राज्यैः अधिकैः धूमैः यागधूमैः आकुलं व्याप्तं वनं
यस्य सः, चीरमालाभिः परिष्कृतः नानाशकुनिभिः पक्षिभिर्नादितः आश्रमः
दृश्यते । श्लोकद्वयमेकान्वयि । अग इति स्त्याः विन्ध्याद्रौः शब्दो नामेति
यावत् यस्मात्  ॥  ३।११।७८७९  ॥   

  

निगृह्येति । मृत्युं निगृह्य दूरीकृत्य दक्षिणा दिक् येन शरण्या कृता अत
एव यस्य प्रभावात् दक्षिणा दिक् तत्स्थो जनः राक्षसैर्दृश्यते भुज्यते तु न
तस्येदमाश्रमपदम्  ॥  ३।११।८०८१  ॥   

  

यदेति । यदाप्रभूति यत्कालादारभ्य पुण्यकर्मणा आगस्त्येन इयं दिगाक्रान्ता
तदाप्रभूति रजनीचराः निर्वैराः सन्तः प्रशान्ताः  ॥  ३।११।८२  ॥   

  

नाम्नेति । इयं दक्षिणा दिक् भगवतो ऽगस्त्यस्य नाम्नैव क्रूरकर्मभिः
राक्षसैर्दुर्धर्षा अत एव प्रदक्षिणा अतिकुशलवती प्रथिता ख्याता  ॥  ३।११।८३
 ॥   

  

तस्य प्रभावान्तरमाह--मार्गमिति । अचलोत्तमो विन्ध्यशैलः भास्करस्य मार्गं
निरोद्धुं तस्यागस्त्यस्य सन्देशं सततं पालयन् सन् न वर्धते ।
इयमत्राख्यायिका--सूर्यमाक्रमितुं वर्धमानो ऽगस्त्यशिष्यो विन्ध्यो
गुरूद्देश्यकनित्यसाष्टाङ्गप्रणामसमये देवप्रार्थितागस्त्येन शिष्यद्वारा
यावन्मदागमं प्रणमन् भूमावेव पतेत्याज्ञाप्य तदारभ्य स्वयं दक्षिणस्यां
दिश्येवातिष्ठदिति  ॥  ३।११।८४  ॥   

  

अयमिति । विनीतमृगसेवितः अयमगस्त्यस्याश्रमः  ॥  ३।११।८५  ॥   

  

एष इति । सतां हिते नित्यं रतः एषो ऽगस्त्यः अधिगतान् प्राप्तानस्मान्
श्रेयसा कल्याणवचनेन योजयिष्यति आशीर्वचनमुच्चारयिष्यतीत्यर्थः  ॥  ३।११।८६
 ॥   

  

आराधयिष्यामीति । अगस्त्यमहमाराधयिष्यामि वनवासस्य शेषमुर्वरितकालं
वत्स्यामि एतदाज्ञयेति शेषः  ॥  ३।११।८७  ॥   

  

अत्रेति । गन्धर्वादयः नियताहाराः सन्तः अगस्त्यं पर्युपासते  ॥  ३।११।८८
 ॥   

  

स्थानप्रभावमाह--नेति । मृषावाद्यादिः अत्र अस्मिन्नाश्रमे न जीवेत् । तत्र
हेतुः--एष मुनिस्तथाविधः निषिद्धकर्मासहिष्णुः  ॥  ३।११।८९  ॥   

  

अत्रेति । अत्र अस्मिन्नाश्रमे धर्ममधिकफलकं कर्म आराधायेष्णवः
साधयितुमिच्छवः देवादयः वसन्ति  ॥  ३।११।९०  ॥   

  

अत्रेति । अत्र सिद्धादयः देहांस्त्यक्त्वा नवैर्देहैः स्वर्याताः  ॥ 
३।११।९१  ॥   

  

यक्षत्वमिति । अत्र अस्मिन्नाश्रमे शुभैः कर्मभिः आराधिताः पूजिताः देवाः
यक्षत्वादीनि प्रयच्छन्ति  ॥  ३।११।९२  ॥   

  

आगता इति । हे सौमित्रे आश्रमपदं वयमागताः स्म अतः त्वमग्रतः पूर्वं
प्रविश, इह प्राप्तं माम् ऋषये निवेदय बोधय  ॥  ३।११।९३  ॥   

  

इति श्रीमद्वाल्मीकीयरामायणव्याख्याने रामायणशिरोमणावारण्यकाण्डे एकादशः
सर्गः  ॥  ३।११  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/3_araNyakANDam/02-panchavaTI-praveshaH/011_agastyamAhAtmyam.md">
<details><summary><h3>तिलकम् ...{Loading}...</h3></summary>



अग्रत इति  ॥  ३।११।१,२  ॥   

  

जलजाः खगा दात्यूहादयः  ॥  ३।११।३  ॥   

  

पृथबन्धान्यूथरूपेण संबद्धान् पृषतामिति षष्ठी । विषाणिन इति
महिषादिविशेषणं नागान् गजान्  ॥  ३।११।४  ॥   

  

दिवाकरे लम्बमाने सायाह्न इत्यर्थः । योजनायतं चतुर्दिक्षु योजनायतम्  ॥ 
३।११।५  ॥   

  

पद्मपुष्करसंबाधं पद्मानि रक्तानि पुष्करं पुण्डरीकं तैः संबाधः संमर्दो
यस्मिंस्तं पद्मानां पुष्करे जले संबाधो नैबिड्यं यत्र तमिति कतकः ।
गजयूथैरलङ्कृतम् तीरे जले चेति शेषः । हंसा राजहंसाः, कादम्बाः कलहंसाः,
जलजातिभिर्जले जातिर्जन्म येषां तैर्मत्स्यादिभिः  ॥  ३।११।६  ॥   

  

गीतवादित्रनिर्घोषो गीतोपेतवाद्यशब्दः न तु कश्चनेति गीतादिकर्तेत्यर्थः  ॥ 
३।११।७  ॥   

  

धर्मभृतं नाम धर्मभृतनामकं धर्मभृन्नामकं वा शरणागतेष्वनुयायिष्वेकम्  ॥ 
३।११।८१०  ॥   

  

पञ्चाप्सरसां क्रीडासाधनत्वात्पञ्चाप्सरोनामत्वेन प्रसिद्धम्
सर्वकालोदकपूर्त्यादिगुणकं सार्वकालिकम्  ॥  ३।११।११,१२  ॥   

  

अग्निरूपपुरोगमसहिताः साग्निपुरोगमाः सर्वे प्रव्यथिता अभूवन् । ततः सर्वे
ऽब्रुवन्नित्यर्थः  ॥  ३।११।१३  ॥   

  

इति संविग्नमनसः अभूवन्निति शेषः  ॥  ३।११।१४  ॥   

  

तत उद्विग्नसर्वदेवैस्तपोविघ्नाय नियुक्ताः
विद्युच्चलितवचसेश्चलितविद्युत्कान्तयः । प्रधानाप्सरसः पञ्चेत्यनेन
तत्परिवारभूतान्यसत्ता ध्वनिता ता आगता इति शेषः  ॥  ३।११।१५  ॥   

  

दृष्टपरावरो दृष्टैहिकपारलौकिकधर्माधर्मः  ॥  ३।११।१६  ॥   

  

निर्मितं तेनैव मुनिना क्रीडार्थमिति शेषः  ॥  ३।११।१७  ॥   

  

तत्रैव निर्मिते गृहे तपोयोगो यौवने हेतुः  ॥  ३।११।१८  ॥   

  

भूषणोन्मिश्रो वलयादिभूषणध्वनिमिश्रः  ॥  ३।११।१९  ॥   

  

वचनं तदर्थमाश्चर्यमिति प्रतिजग्राह  ॥  ३।११।२०  ॥   

  

एवं कथयमान आश्चर्यमित्येवं कथयन्ब्राह्मया लक्ष्म्या
ब्रह्मविद्यानुष्ठानजलक्ष्म्या ब्रह्मवर्चसेनेति यावत्  ॥  ३।११।२१  ॥   

  

प्रविश्याश्रममण्डलमित्यनुषङ्गः आश्रममण्डले उवासेति शेषः  ॥  ३।११।२२  ॥   

  

तद्वासप्रकारमाह उषित्वेति । एकस्याश्रमे इति शेषः । अथ पर्यायेण
सर्वेषामाश्रमाञ्जगाम  ॥  ३।११।२३  ॥   

  

किं च येषामृषीणामाश्रमे पूर्वमुषितवान्पुनरपि तेषामाश्रमाञ्जगाम
तद्भक्त्यतिशयात् यथा सुतीक्ष्णाश्रमे पुनरागमनम् । एकत्र वासाभावादेवाह
क्वचिदिति । परिदशान्दशत्वसंख्यां परिगतान् । दशसंख्यान्मासानित्यर्थः  ॥ 
३।११।२४२६  ॥   

  

रमतो रममाणस्य । परिसृत्य सर्वमुन्याश्रमानटित्वा । "परिवृत्य" इति
पाठान्तरम् । "प्रतिश्रुत्य" इति पाङ्क्तः पाठः  ॥  ३।११।२७  ॥   

  

यतः पुनरागन्तव्यमिति प्रतिज्ञाय गतः अतः पुनराजगामेत्यर्थः  ॥ 
३।११।२८,२९ ॥   

  

उपासीनः समीपस्थः  ॥  ३।११।३०  ॥   

  

कथाः कथयतां सकाशादिति शेषः  ॥  ३।११।३१३३  ॥   

  

मनोरथाभिनयः यदहमित्यादि  ॥  ३।११।३४,३५  ॥   

  

एतच्छब्दार्थः अगस्त्यमित्यादि । अस्मिन्नर्थे मदुपदिदिक्षितार्थे  ॥ 
३।११।३६  ॥   

  

"योजनादाश्रमादस्मादभि चत्वारि वै ततः" इति कतकपाठे ऽस्मादाश्रमाद्योजनादभि
अधिकं चत्वारि योजनानीत्यर्थः, दक्षिणेन गन्तव्यानीति ततस्तद्भ्रातुराश्रम
इत्यर्थः । पाठान्तरे तु चतुर्योजनोत्तरमिति स्पष्ट एवार्थः  ॥  ३।११।३७
 ॥   

  

तदाश्रमचिह्नं स्थलीप्रायवनोद्देशत्वादि  ॥  ३।११।३८,३९  ॥   

  

तत्रागस्त्यभ्रात्राश्रमे । इध्मवाहेत्यस्य नाम । "अगस्त्यः
प्राग्दुहितरमुपयेमे धृतव्रताम् । यस्यां दृढवृतो जात इध्मवाहात्मजो मुनिः
 ॥ " इति भागवतं तु देवराच्च सुतोत्पत्तिरिति न्यायेनेत्येके । दक्षिणां
दिशमायोजनमन्तरमवकाशं गत्वा तत्रागस्त्याश्रमं द्रक्ष्यसि  ॥   

३।११।४०४३  ॥   

मुनेः श्रुत्वेति वचनमिति शेषः  ॥  ३।११।४४  ॥   

  

मार्गवशानुगान्मन्मार्गवशात्प्राप्तान्  ॥  ३।११।४५४७  ॥   

  

नूनमेतदेवेत्यत्र हेतुमाह यथा हीति । यथा यादृशचिह्नवत्तया वनं श्रुतं
तथैवास्य फलभारेण पुष्पभारेण संनताः सहस्रशो द्रुमा ज्ञाता ज्ञायमाना
वर्तन्ते  ॥  ३।११।४८  ॥   

  

असाधारणलिङ्गानुभवमप्याह पिप्पलीनामिति । पिप्पलीफलानामित्यर्थः । कटुकोदयः
कटुकरससंबन्ध्युदयः  ॥  ३।११।४९,५०  ॥   

  

कृष्णाभ्रं नीलाभ्रं शिखरं पर्वतशिखरं चोपमा यस्य  ॥  ३।११।५१  ॥   

  

विविक्तेषु निर्मलेष्वेकान्तेषु च स्वयमेवार्जितैः देवपूजार्थमिति शेषः  ॥ 
३।११।५२,५३  ॥   

  

मृत्युं तत्तुल्यं दैत्यम् शरण्या वासयोग्या लोकानाम्  ॥  ३।११।५४  ॥   

  

को ऽसौ मृत्युतुल्यो ऽसुरो यो ऽगस्त्येन निगृहीतो
लोकरक्षणायेत्यतस्तदाख्यायिकामाह इहेति । वने इत्यर्थः । एकदा
कस्मिंश्चित्पूर्वकाले  ॥  ३।११।५५  ॥   

  

ब्राह्मणरूपं ब्राह्मणसदृशवेषम् संस्कृतं वदन् ब्राह्मणवदिति शेषः ।
एतदुभयं विश्वासार्थम्  ॥  ३।११।५६  ॥   

  

संस्कृतं कृत्वा श्राद्धोचितपाकसंस्कारसंस्कृतं कृत्वा  ॥  ३।११।५७,५८  ॥   

  

मेषवन्नदन् मृतसञ्जीवनीवैभवादुदरान्तरिति शेषः । विनिष्पतद्विनिर्गतवान्
आडभाव आर्षः  ॥  ३।११।५९  ॥   

  

संहत्य समेत्य  ॥  ३।११।६०  ॥   

  

प्रार्थितेन प्रार्थितासुरद्वयसंहारेण महर्षिणागस्त्येन श्राद्धे
श्राद्धव्यापारमनुभूय भक्षितः सो ऽसुरो वातापिः  ॥  ३।११।६१  ॥   

  

तत इल्वलः श्राद्धान्ते संपन्नमित्युक्त्वा हस्तोदकं दत्त्वा भ्रातरं
निष्क्रमस्वेत्यभ्यभाषत  ॥  ३।११।६२  ॥   

  

मया जीर्णस्य भुक्तस्येति शेषः  ॥  ३।११।६३,६४  ॥   

  

प्रधर्षयितुं हिंसितुम्  ॥  ३।११।६५  ॥   

  

चक्षुषा चक्षुर्वीक्षणेन । अनलकल्पेनाग्नितुल्येन  ॥  ३।११।६६७१  ॥   

  

अभिवादये त्वेति पादे नवाक्षरत्वमार्षम्  ॥  ३।११।७२,७३  ॥   

  

नीवारा जलकदम्बा वञ्जुलो ऽशोकः तिनिशो धवः चिरिबिल्वो नक्तमालः  ॥ 
३।११।७४७७  ॥   

  

यथा श्रुतास्तथा स्निग्धपत्रा वृक्षा दृश्यन्ते इति शेषः । अतो निकट आश्रमः
 ॥  ३।११।७८  ॥   

  

अगं विन्ध्यं स्तम्भयतीत्यगस्त्यः पृषोदरादिः । स्वेन कर्मणा
विन्ध्यस्तम्भनकर्मणा परिश्रान्तश्रमापहन्ता  ॥  ३।११।७९  ॥   

  

प्राज्यैर्भूरिभिर्धूमैः पाकयज्ञधूमैराकुलं वने यस्मिन्  ॥  ३।११।८०,८१  ॥   

  

यस्य प्रभावाद्राक्षसैरियमगस्त्याश्रमप्रदेशवर्तिनी दक्षिणा दिग्दृश्यते
केवलम् त्रासान्महर्षिभीत्या नोपभुज्यते न स्वदेशत्वेनाङ्गीक्रियत इत्यर्थः
 ॥  ३।११।८२  ॥   

  

निर्वैराः प्राणिषु वैररहिताः प्रशान्तास्त्यक्तक्रूरकर्माणः  ॥  ३।११।८३
 ॥   

  

भगवतो ऽगस्त्यस्य महिम्ना प्रदक्षिणा एतदाश्रमावच्छेदेन
निर्वैरत्वादिसंपादनसमर्था क्रूरकर्मभी रक्षोभिर्दुर्धर्षा, अतो नाम्ना च
नाम्नापि संपूर्णा दिगेव दक्षिणेति त्रिषु लोकेषु प्रथिता  ॥  ३।११।८४  ॥   

  

मेरुस्पर्धया भास्करमार्गं निरोद्धुं वर्धितुकामो ऽप्यचलो
विन्ध्यस्तस्यागस्त्यस्य सन्देशं मदागमनपर्यन्तं मा वर्धस्वेत्येवमाज्ञां
पालयन्न वर्धते । अद्यापीति शेषः  ॥  ३।११।८५,८६  ॥   

  

अधिगतान्स्वाश्रमं प्राप्ताच्छ्रेयसा योजयिष्यति । दिव्यशस्त्रादिदानेनेति
गूढो ऽभिसन्धिः  ॥  ३।११।८७  ॥   

  

प्रभो शुश्रूषणसमर्थेत्यर्थः  ॥  ३।११।८८,८९  ॥   

  

क्रूरो निर्दयः शठो गूढविप्रियकारी नृशंसो घातुकः तथाविधो
दुर्वृत्तासहिष्णुः  ॥  ३।११।९०  ॥   

  

पतगा गरुडादयः धर्मं स्वर्गादिजनकम्  ॥  ३।११।९१  ॥   

  

आत्राश्रमे सिद्धाः तपसेति शेषः । नवैर्देहैर्दिव्यदेहैः  ॥  ३।११।९२  ॥   

  

आत्राश्रमे भूतैः प्राणिभिः कर्तृभिः शुभैः सत्कर्मभिराराधिता देवादय
आश्रममाहात्म्यादल्पकालेनैव राज्यादीनि प्रयच्छन्तीत्यर्थः  ॥  ३।११।९३,९४
 ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽरण्यकाण्डे एकादशः सर्गः  ॥  ३।११  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/3_araNyakANDam/02-panchavaTI-praveshaH/011_agastyamAhAtmyam.md">
<details><summary><h3>द्राविडपाठः ...{Loading}...</h3></summary>


अग्रतः प्रययौ रामः सीता मध्ये सुमध्यमा।  
पृष्ठतस्तु धनुष्पाणिर्लक्ष्मणोऽनुजगाम ह ॥ 3.11.1 ॥   
तौ पश्यमानौ विविधान् शैलप्रस्थान् वनानि च।  
नदीश्च विविधा रम्या जग्मतुः सीतया सह ॥ 3.11.2 ॥   
सारसांश्चक्रवाकांश्च नदीपुलिनचारिणः।  
सरांसि च सपद्मानि युक्तानि जलजैः खगैः ॥ 3.11.3 ॥   
यूथबद्धांश्च पृषतान् मदोन्मत्तान्विषाणिनः।  
महिषांश्च वराहांश्च नागांश्च द्रुमवैरिणः ॥ 3.11.4 ॥   
ते गत्वा दूरमध्वानं लम्बमाने दिवाकरे।  
ददृशुः सहिता रम्यं तटाकं योजनायतम् ॥ 3.11.5 ॥   
पद्मपुष्करसम्बाधं गजयूथैरलङ्कृतम्।  
सारसैर्हंसकादम्बैः सङ्कुलं जलचारिभिः ॥ 3.11.6 ॥   
प्रसन्नसलिले रम्ये तस्मिन् सरसि शुश्रुवे।  
गीतवादित्रनिर्घोषो न तु कश्चन दृश्यते ॥ 3.11.7 ॥   
ततः कौतूहलाद्रामो लक्ष्मणश्च महाबलः।  
मुनिं धर्मभृतं नाम प्रष्टुं समुपचक्रमे ॥ 3.11.8 ॥   
इदमत्यद्भुतं श्रुत्वा सर्वेषां नो महामुने।  
कौतूहलं महज्जातं किमिदं साधु कथ्यताम् ॥ 3.11.9 ॥   
वक्तव्यं यदि चेद्विप्र नातिगुह्यमपि प्रभो ॥ 3.11.10 ॥   
तेनैवमुक्तो धर्मात्मा राघवेण मुनिस्तदा।  
प्रभवं सरसः कृत्स्नमाख्यातुमुपचक्रमे ॥ 3.11.11 ॥   
इदं पञ्चाप्सरो नाम तटाकं सार्वकालिकम्।  
निर्मितं तपसा राम मुनिना माण्डकर्णिना ॥ 3.11.12 ॥   
स हि तेपे तपस्तीव्रं माण्डकर्णिर्महामुनिः।  
दशवर्षसहस्राणि वायुभक्षो जलाश्रयः ॥ 3.11.13 ॥   
ततः प्रव्यथिताः सर्वे देवाः साग्निपुरो गमाः।  
अब्रुवन्वचनं सर्वे परस्परसमागताः ॥ 3.11.14 ॥   
अस्माकं कस्यचित्स्थानमेष प्रार्थयते मुनिः।  
इति संविग्नमनसः सर्वे ते त्रिदिवौकसः ॥ 3.11.15 ॥   
तत्र कर्तुं तपोविघ्नं देवैः सर्वैर्नियोजिताः।  
प्रधानाप्सरसः पञ्च विद्युच्चलितवर्चसः ॥ 3.11.16 ॥   
अप्सरोभिस्ततस्ताभिर्मुनिर्दृष्टपरावरः।  
नीतो मदनवश्यत्वं सुराणां कार्यसिद्धये ॥ 3.11.17 ॥   
ताश्चैवाप्सरसः पञ्च मुनेः पत्नीत्वमागताः।  
तटाके निर्मितं तासामस्मिन्नन्तर्हितं गृहम् ॥ 3.11.18 ॥   
तथैवाप्सरसः पञ्च निवसन्त्यो यथासुखम्।  
रमयन्ति तपोयोगान्मुनिं यौवनमास्थितम् ॥ 3.11.19 ॥   
तासां सङ्क्रीडमानानामेष वादित्रनिस्वनः।  
श्रूयते भूषणोन्मिश्रो गीतशब्दो मनोहरः ॥ 3.11.20 ॥   
आश्चर्यमिति तस्यैतद्ववचनं भावितात्मनः।  
राघवः प्रतिजग्राह सह भ्रात्रा महायशाः ॥ 3.11.21 ॥   
एवं कथयमानस्य ददर्शाश्रममण्डलम्।  
कुशचीरपरिक्षिप्तं ब्राह्म्या लक्ष्म्या समावृतम् ॥ 3.11.22 ॥   
प्रविश्य सह वैदेह्या लक्ष्मणेन च राघवः।  
उवास मिनिभिः सर्वैः पूज्यमानो महायशाः ॥ 3.11.23 ॥   
तथा तस्मिन् स काकुत्स्थः श्रीमत्याश्रममण्डले।  
उषित्वा तु सुखं तत्र पूज्यमानो महर्षिभिः ॥ 3.11.24 ॥   
जगाम चाश्रमांस्तेषां पर्यायेण तपस्विनाम्।  
येषामुषितवान् पूर्वं सकाशे स महास्त्रवित् ॥ 3.11.25 ॥   
क्वचित् परिदशान् मासानेकं संवत्सरं क्वचित्।  
क्वचिच्च चतुरो मासान् पञ्च षट् चापरान् क्वचित् ॥ 3.11.26 ॥   
अपरत्राधिकं मासादप्यर्धमधिकं क्वचित्।  
त्रीन् मासानष्टमासांश्च राघवो न्यवसत् सुखम् ॥ 3.11.27 ॥   
तथा संवसतस्तस्य मुनीनामाश्रमेषु वै।  
रमतश्चानुकूल्येन ययुः संवसरा दश ॥ 3.11.28 ॥   
परिवृत्त्य च धर्मज्ञो राघवः सह सीतया।  
सुतीक्ष्णस्याश्रमं श्रीमान् पुनरेवाजगाम ह ॥ 3.11.29 ॥   
स तमाश्रममासाद्य मुनिभिः प्रतिपूजितः।  
तत्रापि न्यवसद्रामः किञ्चित्कालमरिन्दमः ॥ 3.11.30 ॥   
अथाश्रमस्थो विनयात् कदाचित्तं महामुनिम्।  
उपसीनः स काकुत्स्थः सुतीक्ष्णमिदमब्रवीत् ॥ 3.11.31 ॥   
अस्मिन्नरण्ये भगवन्नगस्त्यो मुनि सत्तमः।  
वसतीति मया नित्यं कथाः कथयतां श्रुतम् ॥ 3.11.32 ॥   
नतु जानामि तं देशं वनस्यास्य महत्तया।  
कुत्राश्रममिदं पुण्यं महर्षेस्तस्य धीमतः ॥ 3.11.33 ॥   
प्रसादात्तत्रभवतः सानुजः सह सीतया।  
अगस्त्यमभिगच्छेयमभिवादयितुं मुनिम् ॥ 3.11.34 ॥   
मनोरथो महानेष हृदि मे परिवर्तते।  
यदहं तं मुनिवरं शुश्रूषेयमपि स्वयम् ॥ 3.11.35 ॥   
इति रामस्य स मुनिः श्रुत्वा धर्मात्मनो वचः।  
सुतीक्ष्णः प्रत्युवाचेदं प्रीतो दशरथात्मजम् ॥ 3.11.36 ॥   
अहमप्येतदेव त्वां वक्तुकामः सलक्ष्मणम्।  
अगस्त्यमभिगच्छेति सीतया सह राघव ॥ 3.11.37 ॥   
दिष्ट्या त्विदानीमर्थेऽस्मिन् स्वयमेव ब्रवीषि माम्।  
अहमाख्यामि ते वत्स यत्रागस्त्यो महामुनिः ॥ 3.11.38 ॥   
योजनान्याश्रमादस्मात्तथा चत्वारि वै ततः।  
दक्षिणेन महाञ्छ्रीमानगस्त्यभ्रातुराश्रमः ॥ 3.11.39 ॥   
स्थलीप्राये वनोद्देशे पिप्पलीवनशोभिते।  
बहुपुष्पफले रम्ये नानाशकुनिनादिते ॥ 3.11.40 ॥   
पद्मिन्यो विविधास्तत्र प्रसन्नसलिलाः शिवाः।  
हंसकारण्डवाकीर्णाश्चक्रवाकोपशोभिताः ॥ 3.11.41 ॥   
तत्रैकां रजनीं व्युष्य प्रभाते राम गम्यताम्।  
दक्षिणां दिशमास्थाय वनषण्डस्य पार्श्वतः ॥ 3.11.42 ॥   
तत्रागस्त्याश्रमपदं गत्वा योजनमन्तरम्।  
रमणीये वनोद्देशे बहुपादपसंवृते ॥ 3.11.43 ॥   
रंस्यते तत्र वैदेही लक्ष्मणश्च सह त्वया।  
स हि रम्यो वनोद्देशो बहुपादपसङ्कुलः ॥ 3.11.44 ॥   
यदि बुद्धिः कृता द्रष्टुमगस्त्यं तं महामुनिम्।  
अद्यैव गमने बुद्धिं रोचयस्व महायशः ॥ 3.11.45 ॥   
इति रामो मुनेः श्रुत्वा सह भ्रात्राभिवाद्य च।  
प्रतस्थेऽगस्त्यमुद्दिश्य सानुजः सीतया सह ॥ 3.11.46 ॥   
पश्यन् वनानि रम्याणि पर्वतांश्चाभ्रसन्निभान्।  
सरांसि सरितश्चैव पथि मार्गवशानुगाः ॥ 3.11.47 ॥   
सुतीक्ष्णेनोपदिष्टेन गत्वा तेन पथा सुखम्।  
इदं परमसंहृष्टो वाक्यं लक्ष्मणमब्रवीत् ॥ 3.11.48 ॥   
एतदेवाश्रमपदं नीनं तस्य महात्मनः।  
अगस्त्यस्य मुनेर्भ्रातुर्द्दश्यते पुण्यकर्मणः ॥ 3.11.49 ॥   
यथा हीमे वनस्यास्य ज्ञाताः पथि सहस्रशः।  
सन्नताः फलभारेण पुष्पभारेण च द्रुमाः ॥ 3.11.50 ॥   
पिप्पलीनां च पक्वानां वनादस्मादुपागतः।  
गन्धोऽयं पवनोत्क्षिप्तः सहसा कटुकोदयः ॥ 3.11.51 ॥   
तत्र तत्र च दृश्यन्ते सङ्क्षिप्ताः काष्ठसञ्चयाः।  
लूनाश्च पथि दृश्न्यते दर्भा वैडूर्यवर्चसः ॥ 3.11.52 ॥   
एतच्च वनमध्यस्थं कृष्णाभ्रशिखरोपमम्।  
पावकस्याश्रमस्थस्य धूमाग्रं सम्प्रदृश्यते ॥ 3.11.53 ॥   
विविक्तेषु च तीरेषु कृतस्नाना द्विजातयः।  
पुष्पोपहारं कुर्वन्ति कुसुमैः स्वयमार्जितैः ॥ 3.11.54 ॥   
तत्सुतीक्ष्णस्य वचनं यथा सौम्य मया श्रुतम्।  
अगस्त्यस्याश्रमो भ्रातुर्नूनमेष भविष्यति ॥ 3.11.55 ॥   
निगृह्य तरसा मृत्युं लोकानां हितकाम्यया।  
यस्य भ्रात्रा कृतेयं दिक्छरण्या पुण्यकर्मणा ॥ 3.11.56 ॥   
इहैकदा किल क्रूरो वातापिरपि चेल्वलः।  
भ्रातरौ सहितावास्तां ब्राह्मणघ्नौ महासुरौ ॥ 3.11.57 ॥   
धारयन् ब्राह्मणं रूपमिल्वलः संस्कृतं वदन्।  
आमन्त्रयति विप्रान् स्म श्राद्धमुद्दिश्य निर्घृणः ॥ 3.11.58 ॥   
भ्रातरं संस्कृतं कृत्वा ततस्तं मेषरूपिणम्।  
तान् द्विजान् भोजयामास श्राद्धदृष्टेन कर्मणा ॥ 3.11.59 ॥   
ततो भुक्तवतां तेषां विप्राणामिल्वलोऽब्रवीत्।  
वातापे निष्क्रमस्वेति स्वरेण महता वदन् ॥ 3.11.60 ॥   
ततो भ्रातुर्वचः श्रुत्वा वातापिर्मेषवन्नदन्।  
भित्त्वा भित्त्वा शरीराणि ब्राह्मणानां विनिष्पतत् ॥ 3.11.61 ॥   
ब्रह्मणानां सहस्राणि तैरेवं कामरूपिभिः।  
विनाशितानि संहत्य नित्यशः पिशिताशनैः ॥ 3.11.62 ॥   
अगस्त्येन तदा देवैः प्रार्थितेन महर्षिणा।  
अनुभूय किल श्राद्धे भक्षितः स महासुरः ॥ 3.11.63 ॥   
ततः सम्पन्नमित्युक्त्वा दत्त्वा हस्तोदकं ततः।  
भ्रातरं निष्क्रमस्वेति चेल्वलः सोऽभ्यभाषत ॥ 3.11.64 ॥   
स तं तथा भाषमाणं भ्रातरं विप्रघातिनम्।  
अब्रवीत् प्रहसन् धीमानगस्त्यो मुनिसत्तमः ॥ 3.11.65 ॥   
कुतो निष्क्रमितुं शक्तिर्मया जीर्णस्य रक्षसः।  
भ्रातुस्ते मेषरूपस्य गतस्य यमसादनम् ॥ 3.11.66 ॥   
अथ तस्य वचः श्रुत्वा भ्रातुर्निधनसंश्रयम्।  
प्रधर्षयितुमारेभे मुनिं क्रोधान्निशाचरः ॥ 3.11.67 ॥   
सोऽभिद्रवन्मुनिश्रेष्ठं मुनिना दीप्ततेजसा।  
चक्षुषानलकल्पेन निर्दग्धो निधनं गतः ॥ 3.11.68 ॥   
तस्यायमाश्रमो भ्रातुस्तटाकवनशोभितः।  
विप्रानुकम्पया येन कर्मेदं दुष्करं कृतम् ॥ 3.11.69 ॥   
एवं कथयमानस्य तस्य सौमित्रिणा सह।  
रमस्यास्तं गतः सूर्यः सन्ध्याकालोऽभ्यवर्तत ॥ 3.11.70 ॥   
उपास्य पश्चिमां सन्ध्यां सह भ्रात्रा यथाविधि।  
प्रविवेशाश्रमपदं तमृषिं सोऽभ्यवादयत् ॥ 3.11.71 ॥   
सम्यक् प्रतिगृहीतश्च मुनिना तेन राघवः।  
न्यवसत्तां निशामेकां प्राश्य मूलफलानि च ॥ 3.11.72 ॥   
तस्यां रात्र्यां व्यतीतायां विमले सूर्यमण्डले।  
भ्रातरं तमगस्त्यस्य ह्यामन्त्रयत राघवः ॥ 3.11.73 ॥   
अभिवादये त्वां भगवन् सुखमध्युषितो निशाम्।  
आमन्त्रये त्वां गच्छामि गुरुं ते द्रष्टुमग्रजम् ॥ 3.11.74 ॥   
गम्यतामिति तेनोक्तो जगाम रघुनन्दनः।  
यथोद्दिष्टेन मार्गेण वनं तच्चावलोकयन् ॥ 3.11.75 ॥   
निवारान् पनसांस्तालांस्तिमिशान्वञ्जुलान् धवान्।  
चिरिबिल्वान् मधूकांश्च बिल्वानपि च तिन्दुकान् ॥ 3.11.76 ॥   
पुष्पितान् पुष्पिताग्राभिर्लताभिरनुवेष्टितान्।  
ददर्श रामः शतशस्तत्र कान्तारपादपान् ॥ 3.11.77 ॥   
हस्तिहस्तैर्विमृदितान्वानरैरुपशोभितान्।  
मत्तैः शकुनिसङ्घैश्च शतशश्च प्रणादितान् ॥ 3.11.78 ॥   
ततोऽब्रवीत्समीपस्थं रामो राजीवलोचनः।  
पृष्ठतोऽनुगतं वीरं लक्ष्मणं लक्ष्मिवर्धनम् ॥ 3.11.79 ॥   
स्निग्धपत्त्रा यथा वृक्षा यथा क्षान्ता मृगद्विजाः।  
आश्रमो नातिदूरस्थो महर्षेर्भावितात्मनः ॥ 3.11.80 ॥   
अगस्त्य इति विख्यातो लोके स्वेनैव कर्मणा।  
आश्रमो दृश्यते तस्य परिश्रान्तश्रमापहः ॥ 3.11.81 ॥   
प्राज्यधूमाकुलवनश्चीरमालापरिष्कृतः।  
प्रशान्तमृगयूथश्च नानाशकुनिनादितः ॥ 3.11.82 ॥   
तस्येदमाश्रमपदं प्रभावाद्यस्य राक्षसैः।  
दिगियं दक्षिणा त्रासाद्दृश्यते नोपभुज्यते ॥ 3.11.83 ॥   
यदाप्रभृति चाक्रान्ता दिगियं पुण्यकर्मणा।  
तदाप्रभृति निर्वैराः प्रशान्ता रजनीचराः ॥ 3.11.84 ॥   
नाम्ना चेयं भगवतो दक्षिणा दिक् प्रदक्षिणा।  
प्रथिता त्रिषु लोकेषु दुर्धर्षा क्रूरकर्मभिः ॥ 3.11.85 ॥   
मार्गं निरोद्धुं निरतो भास्करस्याचलोत्तमः।  
निदेशं पालयन् यस्य विन्ध्यः शैलो न वर्द्धते ॥ 3.11.86 ॥   
अयं दीर्घायुषस्तस्य लोके विश्रुतकर्मणः।  
अगस्त्यस्याश्रमः श्रीमान् विनीतजनसेवितः ॥ 3.11.87 ॥   
एष लोकार्चितः साधुर्हिते नित्यरतः सताम्।  
अस्मानभिगतानेष श्रेयसा योजयिष्यति ॥ 3.11.88 ॥   
आराधयिष्याम्यत्राहमगस्त्यं तं महामुनिम्।  
शेषं च वनवासस्य सौम्य वत्स्याम्यहं प्रभो ॥ 3.11.89 ॥   
अत्र देवाः सगन्धर्वाः सिद्धाश्च परमर्षयः।  
अगस्त्यं नियताहारं सततं पुर्यपासते ॥ 3.11.90 ॥   
नात्र जीवेन्मृषावादी क्रूरो वा यदि वा शठः।  
नृशंसः कामवृत्तो वा मुनिरेष तथाविधः ॥ 3.11.91 ॥   
अत्र देवाश्च यक्षाश्च नागाश्च पतगैः सह।  
वसन्ति नियताहारा धर्ममाराधयिष्णवः ॥ 3.11.92 ॥   
अत्र सिद्धा महात्मानो विमानैः सूर्यसन्निभैः।  
त्यक्तदेहा नवैर्देहैः स्वर्याता परमर्षयः ॥ 3.11.93 ॥   
यक्षत्वममरत्वं च राज्यानि विविधानि च।  
अत्र देवाः प्रयच्छन्ति भूतैराराधिताः शुभैः ॥ 3.11.94 ॥   
आगताः स्माश्रमपदं सौमित्रे प्रविशाग्रतः।  
निवेदयेह मां प्राप्तमृषये सीतया सह ॥ 3.11.95 ॥   

</details>
</div>
