+++
title = "०७३ सुग्रीवास्थानमार्गदर्शनम्"
title_english = "073 Kabandha extols Pampa Lake"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_3/Kanda_3_ARK-073-Sugreeva_Stana_Marga_Darshanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/3_araNyakANDam/05-sItAnveShaNam/073_sugrIvAsthAnamArgadarshanam.md">
<details><summary><h3>IITK ...{Loading}...</h3></summary>

Kabandha gives Rama the direction to Rishyamuka-- disappears, bidding
farewell to Rama and Lakshmanadescription of nature at Pampa



#### श्लोकः
##### मूलम्
निदर्शयित्वा रामाय सीतायाः प्रतिपादने।  
वाक्यमन्वर्थमर्थज्ञः कबन्धः पुनरब्रवीत्॥3.73.1॥

##### शब्दार्थः
अर्थज्ञः one who knows the meaning, कबन्धः Kabandha, सीतायाः Sita's, प्रतिपादने finding means to restore, (नि)दर्शयित्वा having shown, अन्वर्थम् meaningful, वाक्यम् words, पुनः again, अब्रवीत् spoke.

##### आङ्ग्लानुवादः
Having shown Rama the means to find Sita, Kabandha spoke again these significant wordsः



#### श्लोकः
##### मूलम्
एष राम शिवः पन्था यत्रैते पुष्पिता द्रुमाः।  
प्रतीचीं दिशमाश्रित्य प्रकाशन्ते मनोरमाः॥3.73.2॥  
जम्बूप्रियालपनसप्लक्षन्यग्रोधतिन्धुकाः।  
अश्वत्थाः कर्णिकाराश्च चूताश्चान्ये च पादापाः॥3.73.3॥  
धन्वना नागवृक्षाश्च तिलका नक्तमालकाः।  
नीलाशोकाः कदम्बाश्च करवीराश्च पुष्पिताः॥3.73.4॥  
अग्निमुख्या अशोकाश्च सुरक्ताः पारिभद्रकाः।

##### शब्दार्थः
राम Rama, यत्र whereever, प्रतीचीम् westward, दिशम् direction, अश्रित्य taking, मनोरमाः delightful, पुष्पिताः flowering, द्रुमाः trees, जम्बूप्रियालपनसप्लक्षन्यग्रोधतिन्दुकाः jambu trees , priyala trees, jackfruit trees, holy banyan trees and trees with red flowers, अश्वत्थाः holy fig trees, कर्णिकाराश्च karnikara trees, चूताश्च mango trees, अन्ये च and other, पादपाः trees,  
धन्वनाः dryland trees, नागवृक्षाश्च different kinds of thorny trees, तिलकाः tilaka trees, नक्तमालकाः trees that bloom at night, नीलाशोकाः ashoka trees of blue flowers, कदम्बाश्च पुष्पिताः kadamba trees in bloom, करवीराश्च karavira, अग्निमुख्याः agnimukhya, अशोकाश्च ashoka, सुरक्ताः red trees, पारिभद्रकाः paribhadrakas, प्रकाशन्ते are shining, एषः that is, शिवः auspicious, पन्थाः route.

##### आङ्ग्लानुवादः
O Rama the delightful path going westward is auspicious for you. It is shining with trees in bloom. There are jambu (rose apple) trees, priyala trees, jackfruit trees, banyan trees, plaksha trees (a tree from which milky latex oozes out), tinduka trees, holy fig trees, karnikaras (of red and white flowers), mango trees and other trees like dryland, thorny trees, tilaka trees, trees that bloom at night, agnimukhya and asoka trees of blue flowers, kadamba trees, karavira trees, red ashoka trees, and paribhadraka trees.



#### श्लोकः
##### मूलम्
तानारुह्याथवा भूमौ पातयित्वा च तान्बलात्॥3.73.5॥  
फलान्यमृतकल्पानि भक्षयन्तौ गमिष्यथः।

##### शब्दार्थः
तान् those trees, आरुह्य climbing, अथवा or else, बलात् with your strength, तान् them, पातयित्वा pulling them down, अमृत कल्पानि nectarlike, फलानि fruits, भक्षयन्तौ while eating, गमिष्यथः go ahead.

##### आङ्ग्लानुवादः
Climbing those trees or else pulling them down with your strength, both of you eat the nectarlike sweet fruits and proceed ahead.



#### श्लोकः
##### मूलम्
तदतिक्रम्य काकुत्स्थ वनं पुष्पितपादपम्॥3.73.6॥  
नन्दनप्रतिमं चान्यत्कुरवो ह्युत्तरा इव।

##### शब्दार्थः
काकुत्स्थ Kakustha, पुष्पितपादपम् trees with flowers in bloom, तत् that, वनम् forest, अतिक्रम्य after crossing, नन्दनप्रतिमम् resembling Nandana gardens, उत्तराः कुरवः इव like the north Kuru state, अन्यत् another pleasuregarden.

##### आङ्ग्लानुवादः
O scion of the Kakutstha race  proceeding further you will find another forest of the North Kuru state with trees in bloom resembling the pleasuregardens of Nandana.



#### श्लोकः
##### मूलम्
सर्वकालफला यत्र पादपास्तु मधुस्रवाः॥3.73.7॥  
सर्वे च ऋतवस्तत्र वने चैत्ररथे यथा।

##### शब्दार्थः
यत्र there, सर्वकालफलाः fruits of all seasons, पादपाः trees, मधुस्रवाः drip honey, तत्र वने in that garden, सर्वे all, ऋतवः seasons, चैत्ररथे यथा like the Chaitraratha.

##### आङ्ग्लानुवादः
The trees in that garden with fruits of all seasons drip honey. Like the Chaitraratha garden (of Kubera), it bears fruits of all seasons.



#### श्लोकः
##### मूलम्
फलभारानतास्तत्र महाविटपधारिणः॥3.73.8॥  
शोभन्ते सर्वतस्तत्र मेघपर्वतसन्निभाः।

##### शब्दार्थः
तत्र there, फलभारानताः borne down by the weight of fruits, मेघपर्वतसन्निभाः like mountains and clouds, महाविटपधारिणः trees with huge branches, शोभन्ते look delightful.

##### आङ्ग्लानुवादः
The trees with huge branches bent down with fruits look like mountains or clouds.



#### श्लोकः
##### मूलम्
तानारुह्याथवा भूमौ पातयित्वा यथासुखम्॥3.73.9॥  
फलान्यमृतकल्पानि लक्ष्मणस्ते प्रदास्यति।

##### शब्दार्थः
लक्ष्मणः Lakshmana, तान् those, आरुह्य  climbing, अथवा or else, यथासुखम् as you like, पातयित्वा pull down, अमृतकल्पानि nectarlike, फलानि fruits, ते to you, प्रदास्यति  he can give you.

##### आङ्ग्लानुवादः
Lakshmana will get you the nectarlike fruits either by climbing the trees or by pulling them down.



#### श्लोकः
##### मूलम्
चङ्क्रमन्तौ वरान्देशान्शैलाच्छैलं वनाद्वनम्॥3.73.10॥  
ततः पुष्करिणीं वीरौ पम्पां नाम गमिष्यथः।

##### शब्दार्थः
वीरौ two brave men, वरान् great, देशान् places, शैलात् from one hill, शैलम् to another hill,  
वनात् from one forest, वनम् to another, चङ्क्रमन्तौ while going, ततः then, पम्पां नाम named Pampa, पुष्करिणीम् tank, गमिष्यथः you will both reach.

##### आङ्ग्लानुवादः
O brave men, pass from hill to hill, forest to forest in great countries until you reach a lake named Pampa.



#### श्लोकः
##### मूलम्
अशर्करामविभ्रंशां समतीर्थामशैवलाम्॥3.73.11॥  
राम सञ्जातवालूकां कमलोत्पलशालिनीम्।

##### शब्दार्थः
राम Rama, अशर्कराम् without stones or pebbles, अविभ्रंशाम् or slipping, समतीर्थाम् level slopes, अशैवलाम् without moss, सञ्जातवालूकाम् smooth beds of sand on the banks, कमलोत्पलशालिनीम् full of lotuses lilies.

##### आङ्ग्लानुवादः
The slopes of Pampa are without stones or pebbles, O Rama   They are not slippery slopes. They are without moss. The water is neither deep nor shallow. It has smooth beds of sand on the banks and it is full of lotuses and lilies.



#### श्लोकः
##### मूलम्
तत्र हंसाः प्लवाः क्रौञ्चाः कुरराश्चैव राघव॥3.73.12॥  
वल्गुस्वना विकूजन्ति पम्पासलिलगोचराः।

##### शब्दार्थः
राघव O son of the Raghus, तत्र there, पम्पासलिलगोचराः moving in the waters of Pampa, हंसाः swans, प्लवाः ducks, क्रौञ्चाः Krauncha birds, कुरराश्चैव and curlews, वल्गुस्वनाः cackling, विकूजन्ति cooing.

##### आङ्ग्लानुवादः
Moving in the waters of Pampa you will see swans, ducks, krauncha birds and curlews cackling and cooing, O Son of the Raghus.



#### श्लोकः
##### मूलम्
नोद्विजन्ते नरान्दृष्ट्वा वधस्याकोविदाश्शुभाः॥3.73.13॥  
घृतपिण्डोपमान् स्थूलांस्तान्द्विजान्भक्षयिष्यथः।

##### शब्दार्थः
वधस्य to be killed, अकोविदाः not knowing, शुभाः auspicious, नरान् human beings, दृष्ट्वा after seeing, नोद्विजन्ते do not get scared, घृतपिण्डोपमान् like balls of ghee, स्थूलान् fat, तान्  
them, द्विजान् killing, भक्षयिष्यथः can eat.

##### आङ्ग्लानुवादः
Not knowing that they may be killed, the innocent creatures will not be scared of human beings. Both of you can kill and eat the fat birds comparable to balls of ghee.



#### श्लोकः
##### मूलम्
रोहितान्वक्रतुण्डांश्च नडमीनांश्च राघव॥3.73.14॥  
पम्पायामिषुभिर्मत्स्यांस्तत्र राम वरान्हतान्।  
निस्त्वक्पक्षानयस्तप्तानकृशानेककण्टकान्॥3.73.15॥  
तव भक्त्या समायुक्तो लक्ष्मणस्सम्प्रदास्यति।

##### शब्दार्थः
राघव scion of the Raghu dynasty, राम Rama, तत्र there, पम्पायाम् in Pampa, इषुभिः charging with arrows, हतान् killed, वरान् choicest, निस्त्वक्पक्षान् without scales and fins, अयस्तप्तान् baked on skewers made of iron, अकृशानेककण्टकान् fat ones with a single bone, मत्स्यान् fish, रोहितान् rohita fish, वक्रतुण्डांश्च crookedmouth fish, नडमीनांश्च huge fish, लक्ष्मणः Lakshmana, भक्त्या with devotion, समायुक्तः is endowed, तव you, सम्प्रदास्यति will be able to give.

##### आङ्ग्लानुवादः
O Rama, scion of the Raghu dynasty  there at Pampa, by shooting an arrow at the choicest  fishes with a single bone, prawns and big fishes, crookedfaced fishes, fishes without scales and fins, baked on iron skewers and cooked will be offered to you by faithful Lakshmana.



#### श्लोकः
##### मूलम्
भृशते खादतो मत्स्यान्पम्पायाः पुष्पसञ्चये॥3.73.16॥  
पद्मगन्धि शिवं वारि सुखशीतमनामयम्।  
उद्धृत्य सतताक्लिष्टं रौप्यस्फाटिकसन्निभम्॥3.73.17॥  
असौ पुष्करपर्णेन लक्ष्मणः पाययिष्यति।

##### शब्दार्थः
भृशम् very delightedly, मत्स्यान् fish, खादतः while eating, ते to you, पुष्पसञ्चये in a place full of flowers, पद्मगन्धि scent of lotuses, शिवम् beneficent, सुखशीतम् cool, अनामयम् healthy, सतताक्लिष्टम् always clear, रौप्यस्फाटिकसन्निभम् resembling silver and crystal, वारि water, असौ  
लक्ष्मणः this Lakshmana, पुष्करपर्णेन in lotus leaf, पाययिष्यति will offer you.

##### आङ्ग्लानुवादः
While you delightedly eat the fishes, Lakshmana will fetch you water in a lotus leaf from the Pampa to drink. The waters of Pampa full of lotuses carry their scent, It  is enjoyable, cool, healthy and clear, resembling silver and crystal.



#### श्लोकः
##### मूलम्
स्थूलान्गिरिगुहाशय्यान्वराहान्वनचारिणः॥3.73.18॥  
अपां लोभादुपावृत्तान्वृषभानिव नर्दतः।  
रूपावनितांश्च पम्पायांद्रक्ष्यसि त्वं नरोत्तम॥3.73.19॥

##### शब्दार्थः
नरोत्तम O best of men, स्थूलान् huge, गिरिगुहाशय्यान् resting in the mountain caves, वनचारिणः  forestrangers, अपाम् of waters, लोभात्  desire , उपावृत्तान् approaching, वृषभानिव like bulls, नर्दतः roaring, रूपावनितान् delightful appearance, वराहान् boars, पम्पायाम् at Pampa, त्वम् you, द्रक्ष्यसि you will see.

##### आङ्ग्लानुवादः
O best of men you will see huge boars of delightful appearance that roar like bulls resting in mountain caves, roaming in the forest and coming to Pampa for its water.



#### श्लोकः
##### मूलम्
सायाह्ने विचरन्राम विटपीन्माल्यधारिणः।  
शीतोदकं च पम्पाया दृष्ट्वा शोकं विहास्यसि॥3.73.20॥

##### शब्दार्थः
राम Rama, सायाह्ने in the evening, विचरन् while strolling, माल्यधारिणः laden with blossoms, विटपीन् trees, पम्पायाः at Pampa, शीतोदकं च cool waters also, दृष्ट्वा seeing, शोकम्  grief, विहास्यसि you will shake off.

##### आङ्ग्लानुवादः
When you stroll in the evening, you will see the trees laden with blossoms and lake Pampa full of cool water. You will forget your grief.



#### श्लोकः
##### मूलम्
सुमनोभिश्चितांस्तत्र तिलकान्नक्तमालकान्।  
उत्पलानि च फुल्लानि पङ्कजानि च राघव॥3.73.21॥

##### शब्दार्थः
राघव Son of the Raghus, तत्र there, सुमनोभिः with flowers, चितान् full of, तिलकान् tilaka trees, नक्तमालकान् night jasmine, फुल्लानि blossoming, उत्पलानि च water lilies, पङ्कजानि च otuses.

##### आङ्ग्लानुवादः
O son of the Raghus  there you will see tilaka trees, night jasmines full of flowers. You will also see blossoming water lilies and lotuses in Pampa.



#### श्लोकः
##### मूलम्
न तानि कश्चिन्माल्यानि तत्रारोपयिता नरः।  
न च वै म्लानतां यान्ति न च शीर्यन्ति राघव॥3.73.22॥

##### शब्दार्थः
राघव Rama, तत्र there, तानि माल्यानि those garlands, आरोपयिता wearing, नरः man, कश्चित्  any one, न not, म्लानताम् whithering, न यान्ति not become, न च शीर्यन्ति they do not wilt,

##### आङ्ग्लानुवादः
There is no one to wear those flowers. Those garlands do not wilt or wither O Rama



#### श्लोकः
##### मूलम्
मतङ्गशिष्यास्तत्राऽसन्नृषयस्सुसमाहिताः।  
तेषां भाराभितप्तानां वन्यमाहरतां गुरोः॥3.73.23॥  
ये प्रपेतुर्महीं तूर्णं शरीरात्स्वेदबिन्दवः।  
तानि जातानि माल्यानि मुनीनां तपसा तदा॥3.73.24॥  
स्वेदबिन्दुसमुत्थानि न विनश्यन्ति राघव।

##### शब्दार्थः
तत्र there, सुसमाहिताः  in a calm state, मतङ्गशिष्याः seer Matanga's disciples, ऋषयः seers, आसन् they were, गुरोः of the preceptor, वन्यम् forest products, आहरताम् fetched, भाराभितप्तानाम् tired under the burden, तेषाम् from their, शरीरात् from the body, ये those, स्वेदबिन्दवः drops of sweat, तूर्णम् readily, महीम् on the earth, (प्र)पेतुः had fallen, तानि those, तदा then, मुनीनाम् of the sages, तपसा with penance, माल्यानि flowers, जातानि grown, राघव Rama, स्वेदबिन्दुसमुत्थानि sprung from the drops of sweat, न विनश्यन्ति not perish.

##### आङ्ग्लानुवादः
While drops of sweat from the bodies of sage Matanga's disciples fell on earth under the heavy load of forest products they carried for their preceptor, they remained in a calm state. Those drops of sweat turned into flowers and those flowers do not wither  
due to the power of penance of the sages.



#### श्लोकः
##### मूलम्
तेषां गतानामद्यापि दृश्यते परिचारिणी॥3.73.25॥  
श्रमणी शबरी नाम काकुत्स्थ चिरजीविनी।

##### शब्दार्थः
काकुत्थ्स Kakutstha, तेषाम् for them, गतानाम् who had gone, परिचारिणी their attendant, चिरजीविनी living for long years, शबरीनाम named Sabari, श्रमणी ascetic, अद्यापि even now, दृश्यते is seen.

##### आङ्ग्लानुवादः
O Kakutstha  even now their attendant, named Sabari, an old ascetic is there even though they have left long ago.



#### श्लोकः
##### मूलम्
त्वां तु धर्मे स्थिता नित्यं सर्वभूतनमस्कृतम्॥3.73.26॥  
दृष्ट्वा देवोपमं राम स्वर्गलोकं गमिष्यति।

##### शब्दार्थः
राम Rama, नित्यम् always, धर्मे in rigteous ways, स्थिता remaining, सर्वभूतनमस्कृतम् revered by all beings, देवोपमम् godlike, त्वाम् you, दृष्ट्वा seeing, स्वर्गलोकम् heaven, गमिष्यति will go.

##### आङ्ग्लानुवादः
O Rama, she is established in righteousness, and you are godlike, and revered by all beings. When she sees you, she will attain heaven.



#### श्लोकः
##### मूलम्
ततस्तद्राम पम्पायास्तीरमासाद्य पश्चिमम्॥3.73.27॥  
आश्रमस्थानमतुलं गुह्यं काकुत्स्थ पश्यसि।

##### शब्दार्थः
काकुत्स्थ Kakutstha, राम Rama, ततः thereafter, पम्पायाः Pampa's, तत् that, पश्चिमं तीरम् western bank, आसाद्य reaching, अतुलम् incomparable, गुह्यम् concealed, आश्रमस्थानम् site of hermitage, पश्यसि you will see.

##### आङ्ग्लानुवादः
O Rama of the Kakutstha family, you will see on reaching the western bank of Pampa an incomparable site of hermitage concealed in a remote place.



#### श्लोकः
##### मूलम्
न तत्राक्रमितुं नागाश्शक्नुवन्ति तमाश्रमम्॥3.73.28॥  
विविधास्तत्र वै नागा वने तस्मिंश्च पर्वते।  
ऋषेस्तत्र मतङ्गस्य विधानात्तच्च काननम्॥3.73.29॥

##### शब्दार्थः
तत्र There, नागाः elephants, तम् that, आश्रमम् hermitage, आक्रमितुम् to attack, न शक्नुवन्ति not able, तस्मिन् in that, पर्वते in the mountain, वने forest, विविधाः many, नागाः elephants, तत् that, काननम् the forest, तस्य his, मतङ्गस्य ऋषेः seer Matanga's, विधानात् due to his command.

##### आङ्ग्लानुवादः
The elephants of the forest and on the mountains do not attack the hermitage forbidden by sage Matanga.



#### श्लोकः
##### मूलम्
तस्मिन्नन्दनसङ्काशे देवारण्योपमे वने।  
नानाविहगसङ्कीर्णे रंस्यसे राम निर्वृतः॥3.73.30॥

##### शब्दार्थः
राम Rama, नन्दनसङ्काशे like Nandana gardens, देवारण्योपमे comparable to the garden of the gods, नानाविहगसङ्कीर्णे full of several kinds of birds, तस्मिन् वने in that forest, निवृतः giving up your grief, रंस्यसे you will enjoy.

##### आङ्ग्लानुवादः
O Rama, you will enjoy your stay in that forest which is like Nandana garden, the garden of the gods, full of various birds.



#### श्लोकः
##### मूलम्
ऋष्यमूकश्च पम्पायाः पुरस्तात्पुष्पितद्रुमः।  
सुदुःखारोहणो नाम शिशुनागाभिरक्षितः॥3.73.31॥  
उदारो ब्रह्मणा चैव पूर्वकाले विनिर्मितः।

##### शब्दार्थः
पम्पायाः Pampa's, पुरस्तात् before, पुष्पितद्रुमः trees with flowers in bloom, सुदुःखारोहणः quite difficult to climb, शिशुनागाभिरक्षितः protected by young elephants, उदारः exalted, ब्रह्मणा by Brahma, ऋष्यमूकश्च Rishyamuka, पूर्वकाले in the past, विनिर्मितः is created.

##### आङ्ग्लानुवादः
Mount Rishyamuka situated on the bank of Pampa has trees filled with blossoms. It  
is difficult to climb and is protected by young elephants.This lofty mountain was created by Brahma in olden days.



#### श्लोकः
##### मूलम्
शयानः पुरुषो राम तस्य शैलस्य मूर्धनि॥3.73.32॥  
यत्स्वप्ने लभते वित्तं तत्प्रबुद्धोऽधिगच्छति।

##### शब्दार्थः
राम Rama, तस्य of that, शैलस्य mountain's, मूर्धनि on top, शयानः while sleeping there, पुरुषः any man, स्वप्ने in a dream, यत् whatever, वित्तम् wealth, लभते obtains, तत् that, प्रबुद्धः on waking up, अधिगच्छति will get.

##### आङ्ग्लानुवादः
Whatever wealth one dreams of in sleep on top of that mountain he will get on waking up, O Rama



#### श्लोकः
##### मूलम्
नत्वेनं विषमाचार पापकर्माऽधिरोहति॥3.73.33॥  
यस्तु तं विषमाचारः पापकर्माऽधिरोहति।  
तत्रैव प्रहऱन्त्येनं सुप्तमादाय राक्षसाः॥3.73.34॥

##### शब्दार्थः
विषमाचारः a place of uneven terrain for movement, पापकर्मा sinner, एवम् so also, न अधिरोहति cannot ascend, विषमाचारः evil doer, पापकर्मा sinner, यः whoever, तम् him, अधिरोहति ascends, सुप्तम् when asleep, तम् him, आदाय taking, राक्षसाः demons, तत्रैव there itself, प्रहरन्ति strike at him.

##### आङ्ग्लानुवादः
If an evildoer or a sinner ascends the (Rishyamuka) mountain, he, in his sleep, will be thrown down with asleep by the demons from there itself. A sinner does not climb this mountain of uneven terrain.



#### श्लोकः
##### मूलम्
तत्रापि शिशुनागानामाक्रन्धश्श्रूयते महान्।  
क्रीडतां राम पम्पायां मतङ्गारण्यवासिनाम्॥3.73.35॥

##### शब्दार्थः
राम Rama, तत्रापि there also, पम्पायाम् at Pampa, क्रीडताम् sporting, मतङ्गारण्यवासिनाम् for those inhabiting sage Matanga's forest, शिशुनागानाम् for baby elphants, महान् great,  
आक्रन्दः roaring sound, श्रूयते will be heard.

##### आङ्ग्लानुवादः
O Rama, the trumpeting of the young playful elephants inhabiting sage Matanga's forest can be heard at Pampa.



#### श्लोकः
##### मूलम्
सिक्ता रुधिरधाराभिस्संहृत्य परमद्विपाः।  
प्रचरन्ति पृथक्कीर्णा मेघवर्णास्तरस्विनः॥3.73.36॥

##### शब्दार्थः
मेघवर्णाः like dark rainclouds, तरस्विनः swift, परमद्विपाः great elephants, संहृत्य drawn together, रुधिरधाराभिः streams of ichor(red in colour) flowing from their body, सिक्ताः are drenched, पृथक् separated, कीर्णाः scattered, प्रचरन्ति they wander.

##### आङ्ग्लानुवादः
The great, nimble elphants, dark like clouds, drenched with the flow of ichor come together and then separate and scatter.



#### श्लोकः
##### मूलम्
ते तत्र पीत्वा पानीयं विमलं शीतमव्ययम्।  
निर्वृतास्संविगाहन्ते वनानि वनगोचराः॥3.73.37॥

##### शब्दार्थः
वनगोचराः wandering in the forest, ते they, विमलम् pure, शीतम् cool, अव्ययम् plenty, पानीयम् water, पीत्वा drinking, निर्वृताः contented, वनानि in the forest, (सं)विगाहन्ते plunge into.

##### आङ्ग्लानुवादः
The wandering elephants of the forest drink plentiful water, pure and cool, from Pampa and contented, plunge into the forest.



#### श्लोकः
##### मूलम्
ऋक्षांश्च द्वीपिनश्चैव नीलकोमलकप्रभान्।  
रुरूनपेतापजयान् दृष्ट्वा शोकं जयिष्यसि॥3.73.38॥

##### शब्दार्थः
ऋक्षांश्च bears and, द्वीपिनश्चैव tigers, नीलकोमलकप्रभान् shining like sapphire, अपेतापजयान् that which have not met with defeat, रुरून् antelopes,दृष्ट्वा on seeing, शोकम् grief, जयिष्यसि will get over.

##### आङ्ग्लानुवादः
When you see, shining like sapphires, the bears, tigers, antelopes who know no  
defeat, you will get over your grief.



#### श्लोकः
##### मूलम्
राम तस्य तु शैलस्य महती शोभते गुहा।  
शिलापिधाना काकुत्स्थ दुःखं चास्याः प्रवेशनम्॥3.73.39॥

##### शब्दार्थः
काकुत्स्थ राम Rama of the Kakutstha family, तस्य शैलस्य of that mountain, शिलापिधाना covered with a slab, महती huge, गुहा cave, शोभते looks beautiful, अस्याः that cave's, प्रवेशनम्  entry, दुःखम् difficult.

##### आङ्ग्लानुवादः
O son of the Kakutstha family, there is a beautiful cave in that mountain covered with a slab of stone. It is difficult to enter.



#### श्लोकः
##### मूलम्
तस्या गुहायाः प्राग्द्वारे महान्शीतोदको ह्रदः।  
फलमूलान्वितो रम्यो नानामृगसमावृतः॥3.73.40॥

##### शब्दार्थः
तस्याः of that, गुहायाः cave's, प्राग्द्वारे at the eastern entrance, शीतोदकः one with cool water, फलमूलान्वीतः filled with fruits and roots, रम्यः delightful, नानामृगसमावृतः surrounded by different kinds of animals, महान् great, ह्रदः lake.

##### आङ्ग्लानुवादः
At the eastern entrance of the cave there is a cool watertank. On its bank teeming with various animals are delightful fruits and roots.



#### श्लोकः
##### मूलम्
तस्यां वसति सुग्रीवश्चतुर्भिस्सह वानरैः।  
कदाचिच्छिखरे तस्य पर्वतस्यावतिष्ठते॥3.73.41॥

##### शब्दार्थः
सुग्रीवः Sugriva, चतुर्भिः with four, वानरैः सह along with monkeys, तस्याम् in that cave, वसति  dwells, कदाचित् at times, तस्य पर्वतस्य the mountain's, शिखरे top, अवतिष्ठते stays.

##### आङ्ग्लानुवादः
Sugriva dwells in that cave with four other monkeys. At times he sits on the top of the mountain.



#### श्लोकः
##### मूलम्
कबन्धस्त्वनुशास्यैवं तावुभौ रामलक्ष्मणौ।  
स्रग्वी भास्करवर्णाभः खे व्यरोचत वीर्यवान्॥3.73.42॥

##### शब्दार्थः
वीर्यवान् courageous, स्रग्वी wearing a flower garland, कबन्धस्तु Kabandha, तौ both, रामलक्ष्मणौ Rama and Lakshmana, उभौ both, एवम् in that way, अनुशास्य telling them, खे भास्करवर्णाभः like the colour of the Sun, व्यरोचत shone brightly.

##### आङ्ग्लानुवादः
Having instructed both Rama and Lakshmana, courageous Kabandha, wearing a flowergarland, shone brightly like the Sun in the sky.



#### श्लोकः
##### मूलम्
तं तु खस्थं महाभागं कबन्धं रामलक्ष्मणौ।  
प्रस्थितौ त्वं व्रजस्वेति वाक्यमूचतुरन्तिके॥3.73.43॥

##### शब्दार्थः
प्रस्थितौ both set forth, तौ रामलक्ष्मणौ both Rama and Lakshmana, अन्तिके gone near, खस्थम् he who stood in the sky, महाभागम् glorious, तं कबन्धम् that Kabandha, त्वम् you, व्रजस्व can go, इति thus, वाक्यम् words said, ऊचतुः both spoke.

##### आङ्ग्लानुवादः
Both Rama and Lakshmana, ready to depart, went near the glorious Kabandha waiting in the sky and said, You may go now.



#### श्लोकः
##### मूलम्
गम्यतां कार्यसिद्ध्यर्थमिति तावब्रवीत्स च।  
सुप्रीतौ तावनुज्ञाप्य कबन्धः प्रस्थितस्तदा॥3.73.44॥

##### शब्दार्थः
तदा then, प्रस्थितः set to go, सः कबन्धश्च that Kabandha, सुप्रीतौ both of them very pleased, तौ both, अनुज्ञाप्य took leave, कार्यसिद्ध्यर्थम् to accomplish the task, गम्यताम् you may depart, तौ both, अब्रवीत् said.

##### आङ्ग्लानुवादः
Then Kabandha said to the brothers satisfied, You may go now to accomplish your task. Then he took leave.



#### श्लोकः
##### मूलम्
स तत्कबन्धः प्रतिपद्य रूपं वृतश्श्रिया भास्करतुल्यदेहः।  
निदर्शयन्राममवेक्ष्य खस्थः सख्यं कुरुष्वेति तदाभ्युवाच॥3.73.45॥

##### शब्दार्थः
सः कबन्धः that Kabandha, तत् then, रूपम् his true form, प्रतिपद्य after attaining, श्रिया with radiance, वृतः surrounded, भास्करतुल्य देहः his body shining like the Sun, खस्थः from the sky, रामम् Rama, अवेक्ष्य seeing, निदर्शयन् while showing at, सख्यम् friendship, कुरुष्व  make, इति this, तदा then, उवाच said.

##### आङ्ग्लानुवादः
Kabandha assumed his true form, his body shining like the radiance of the Sun. He stood in the sky showing his form and looking at Rama, said, Make friendship with Sugriva.  
इत्यार्ष श्रीमद्रामायणे वाल्मीकीय आदिकाव्ये अरण्यकाण्डे त्रिसप्ततितमस्सर्गः॥  
Thus ends the seventythird sarga of Aranyakanda of the holy Ramayana the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/3_araNyakANDam/05-sItAnveShaNam/073_sugrIvAsthAnamArgadarshanam.md">
<details><summary><h3>भूषणम् ...{Loading}...</h3></summary>



निदर्शयित्वा रामाय सीतायाः प्रतिपादने ।  

वाक्यमन्वर्थमर्थज्ञः कबन्धः पुनरब्रवीत्  ॥  ३।७३।१  ॥   

अथ कबन्धः सुग्रीवस्थानमार्गं दर्शयित्वा गत इत्याह त्रिसप्ततितमे
निदर्शयित्वेत्यादि । सीतायाः प्रतिपादने प्रापणे निमित्ते । निदर्शयित्वा
प्रदर्श्य "क्त्वा च च्छन्दसि" इति क्त्वाप्रत्ययः । पूर्वोक्तमुपायमिति
शेषः  ॥  ३।७३।१  ॥   

  

एष राम शिवः पन्था यत्रैते पुष्पिता द्रुमाः ।  

प्रतीचीं दिशमाश्रित्य प्रकाशन्ते मनोरमाः  ॥  ३।७३।२  ॥   

जम्बूप्रियालपनसप्लक्षन्यग्रोधतिन्दुकाः ।  

अश्वत्थाः कर्णिकाराश्च चूताश्चान्ये च पादापाः  ॥  ३।७३।३  ॥   

धन्वना नागवृक्षाश्च तिलका नक्तमालकाः ।  

नीलाशोकाः कदम्बाश्च करवीराश्च पुष्पिताः ।  

अग्निमुख्या अशोकाश्च सुरक्ताः पारिभद्रकाः  ॥  ३।७३।४  ॥   

ऋश्यमूकमार्गं सचिह्नं दर्शयति एष इति । शिवः शोभनः शोभनत्वमेवाह यत्रेति ।
द्रुमान् विशेषयति सार्धद्वयेन जम्ब्वित्यादि । प्रियालाः धनुःपटाख्या
वृक्षाः वटभेदाः । तिन्दुकाः स्फूर्जकाख्या वृक्षाः । धन्वनाः धवाः ।
नागवृक्षाः नागकेसराः । तिलकाः क्षुरकवृक्षाः । नक्तमालकाः चिरिबिल्वाख्याः
। करवीराः प्रतिहासाख्या वृक्षाः । अग्निमुख्याः भल्लातकीवृक्षाः ।
सुरक्ताः रक्तचन्दनाः । पारिभद्रकाः निम्बाः  ॥  ३।७३।२४  ॥   

  

तानारूह्याथवा भूमौ पातयित्वा च तान् बलात् ।  

फलान्यमृतकल्पानि भक्षयन्तौ गमिष्यथः  ॥  ३।७३।५  ॥   

तानिति । पातयित्वा नमयित्वा तानारुह्य अथवा भूमौ तान् पातयित्वा
वेत्यन्वयः  ॥  ३।७३।५  ॥   

  

तदतिक्रम्य काकुत्स्थ वनं पुष्पितपादपम् ।  

नन्दनप्रतिमं चान्यत् कुरवो ह्युत्तरा इव  ॥  ३।७३।६  ॥   

तदिति । तद्वनमतिक्रम्य नन्दनप्रतिममन्यद्वनं पश्यतमिति शेषः ।
उत्तरकुरुसाम्यं सर्वकामसमृद्ध्या  ॥  ३।७३।६  ॥   

  

सर्वकामफला वृक्षाः पादपास्तु मधुस्रवाः ।  

सर्वे च ऋतवस्तत्र वने चैत्ररथे यथा  ॥  ३।७३।७  ॥   

फलभारानतास्तत्र महाविटपधारिणः ।  

शोभन्ते सर्वतस्तत्र मेघपर्वतसन्निभाः  ॥  ३।७३।८  ॥   

तानारुह्याथ वा भूमौ पातयित्वा यथासुखम् ।  

फलान्यमृतकल्पानि लक्ष्मणस्ते प्रदास्यति  ॥  ३।७३।९  ॥   

तद्वनं वर्णयति त्रिभिः सर्वेत्यादि । मधु पुष्परसं स्रवन्तीति मधुस्रवाः ।
सर्वैः काम्यमानानि फलानि येषां ते सर्वकामफलाः । ऋतवः षट् ऋतवः वसन्तीति
शेषः । चैत्ररथे कुबेरोद्याने तत्र वने महाविटपधारिणः । "विस्तारो विटपो
ऽस्त्रियाम्" इत्यमरः । पादपा इत्यनुषङ्गः । तत्र मेघपर्वतसन्निभाः तत्र
विद्यमानाः मेघपर्वता इव स्थिता इत्यर्थः  ॥  ३।७३।७९  ॥   

  

चङ्क्रमन्तौ वरान् देशान् शैलाच्छैलं वनाद्वनम् ।  

ततः पुष्करिणीं वीरौ पम्पां नाम गमिष्यथः  ॥  ३।७३।१०  ॥   

अशर्करामविभ्रंशां समतीर्थामशैवलाम् ।  

राम स़ञ्चातवालूकां कमलोत्पलशालिनीम्  ॥  ३।७३।११  ॥   

चङ्क्रमन्ताविति श्लोकद्वयमेकं वाक्यम् । चङ्क्रमन्तौ चङ्क्रममाणौ पुनःपुनः
गच्छन्तौ । पुष्करिणीं सरसीम् । अशर्करां शर्करारहिताम् । अविभ्रंशाम्
अशिथिलतटाम् । समतीर्थाम् अवतारस्थले ऽतिनिम्नत्वात्यगाधत्वरहिताम् ।
सञ्जातवालूकाम् अपङ्कतया संहतसिकताम् । दीर्घ आर्षः  ॥  ३।७३।१०,११  ॥   

  

तत्र हंसाः प्लवाः क्रौञ्चाः कुरराश्चैव राघव ।  

वल्गुस्वना निकूजन्ति पम्पासलिलगोचराः  ॥  ३।७३।१२  ॥   

तत्रेति । प्लवाः मण्डूकाः हंसभेदा वा । कुरराः क्रोञ्चभेदाः । वल्गुस्वराः
रम्यस्वनाः । सलिलगोचराः सलिलचारिणः । गोचरः सञ्चारः  ॥  ३।७३।१२  ॥   

  

नोद्विजन्ते नरान् दृष्ट्वा वधस्याकोविदाः शुभाः ।  

घृतपिण्डोपमान् स्थूलांस्तान् द्विजान् भक्षयिश्यथः  ॥  ३।७३।१३  ॥   

वधस्याकोविदाः वधमजानानाः । नोद्विजन्ते न बिभ्यति । द्विजा इति शेषः,
तानित्यनुवादात्  ॥  ३।७३।१३  ॥   

  

रोहितान् वक्रतुण्डांश्च नडमीनांश्च राघव ।  

पम्पायामिषुभिर्मत्स्यांस्तत्र राम वरान् हतान्  ॥  ३।७३।१४  ॥   

निस्त्वक्पक्षानयस्तप्तानकृशानेककण्टकान् ।  

तव भक्त्या समायुक्तो लक्ष्मणः सम्प्रदास्यति  ॥  ३।७३।१५  ॥   

रोहितानित्यादिश्लोकद्वयम् । रोहितान् पितृप्रियमत्स्यभेदान् ।
वक्रतुण्डान् वक्रमुखमत्स्यान् । नडमीनान्
नडाख्यतृणविशेषस्तम्बसञ्चारशीलान् मत्स्यान् वरान् श्रेष्ठान्
अयस्तप्तान्  

अयःशूलाग्रप्रोततया पक्वान् । कृशाश्चानेककण्टकाश्च ते न
भवन्तीत्यकृशानेककण्टकाः तान्  ॥  ३।७३।१४,१५  ॥   

  

भृशं ते खादतो मत्स्यान् पम्पायाः पुष्पसञ्चये ।  

पद्मगन्धि शिवं वारि सुखशीतमनामयम्  ॥  ३।७३।१६  ॥   

उद्धृत्य सतताक्लिष्टं रौप्यस्फाटिकसन्निभम् ।  

असौ पुष्करपर्णेन लक्ष्मणः पाययिष्यति  ॥  ३।७३।१७  ॥   

भृशमित्यादिद्वावेकान्वयौ । पुष्पस़ञ्चये पुष्पसमूहे वर्तमानम् अत एव
सुगन्धि शिवं पापापहम् । सुखशीतम् नातिशीतमित्यर्थः । अनामयम्
अव्याधिकरमित्यर्थः । एवम्भूतं वारि पुष्करपर्णेन पद्मपत्रेण पम्पाया
उद्धृत्य पाययिष्यति  ॥  ३।७३।१६,१७  ॥   

  

स्थूलान् गिरिगुहाशय्यान् वराहान् वनचारिणः ।  

अपां लोभादुपावृत्तान् वृषभानिव नर्दतः  ॥  ३।७३।१८  ॥   

रूपान्वितांश्च पम्पायां द्रक्ष्यसि त्वं नरोत्तम  ॥  ३।७३।१९  ॥   

स्थूलानित्यादिसार्धश्लोक एकान्वयः । गिरिगुहायां शय्या येषां तान्
रूपान्वितान् । सौन्दर्यवतः  ॥  ३।७३।१८,१९  ॥   

  

सायाह्ने विचरन् राम विटपीन् माल्यधारिणः ।  

शीतोदकं च पम्पाया दृष्ट्वा शोकं विहास्यसि  ॥  ३।७३।२०  ॥   

विटपीन् विटपिनः । इनिप्रत्ययस्य नलोपः आर्षः । माल्यधारिणः पुष्पधारिणः
पुष्पविकासहेतुत्वात् सायाह्न इत्युक्तम्  ॥  ३।७३।२०  ॥   

  

सुमनोभिश्चितांस्तत्र तिलकान्नक्तमालकान् ।  

उत्पलानि च फुल्लानि पङ्कजानि च राघव  ॥  ३।७३।२१  ॥   

सुमनोभिः चितान् निरन्तरान् । उत्पलानि इन्दीवराणि दृष्ट्वा शोकं
विहास्यसीत्यत्राप्यनुषज्यते  ॥  ३।७३।२१  ॥   

  

न तानि कश्चिन्माल्यानि तत्रारोपयिता नरः ।  

न च वै म्लानतां यान्ति न च शीर्यन्ति राघव  ॥  ३।७३।२२  ॥   

आरोपयिता गृहीत्वा ग्रथिता । वनविस्तारात्पुष्पबाहुल्याच्च तानि म्लानतां न
यान्ति । न शीर्यन्ति न शीर्यन्ते, शीर्णदलानि न भवन्तीत्यर्थः ।
मतङ्गशिष्यप्रभावाद्वा अनारोपणम्  ॥  ३।७३।२२  ॥   

  

मतङ्गशिष्यास्तत्रासन्नृषयः सुसमाहिताः ।  

तेषां भाराभितप्तानां वन्यमाहरतां गुरोः  ॥  ३।७३।२३  ॥   

ये प्रपेतुर्महीं तूर्णं शरीरात्स्वेदबिन्दवः ।  

तानि जातानि माल्यानि मुनीनां तपसा तदा ।  

स्वेदबिन्दुसमुत्थानि न विनश्यन्ति राघव  ॥  ३।७३।२४  ॥   

अग्राह्यत्वाम्लानत्वादौ निमित्तमाह मतङ्गेति । सार्धश्लोकद्वयमेकान्वयम् ।
मतङ्गो नाम महाप्रभावो महर्षिः तत्र पम्पातीरे । सुष्ठु समाहितं
समाधिर्येषां ते तथा । वन्यमाहरताम् अत एव भाराभितप्तानाम् । तानीति
विधेयापेक्षया नपुंसकत्वम् । स्वेबिन्दुसमुत्थानीति हेतुगर्भविशेषणम् ।
स्वेदबिन्दवो वायुना वृक्षोपरि नीता माल्यानि जातानीत्याशयः  ॥  ३।७३।२३,२४
 ॥   

  

तेषामद्यापि तत्रैव दृश्यते परिचारिणी ।  

श्रमणी शबरी नाम काकुत्स्थ चिरजीविनी  ॥  ३।७३।२५  ॥   

तेषां मतङ्गशिष्याणां परिचारिणी श्रमणी सन्न्यासिनी शबरीति नाम शबरीति
प्रसिद्धा  ॥  ३।७३।२५  ॥   

  

त्वां तु धर्मे स्थिता नित्यं सर्वभूतनमस्कृतम् ।  

दृष्ट्वा देवोपमं राम स्वर्गलोकं गमिष्यति  ॥  ३।७३।२६  ॥   

धर्मे गुरुपरिचरणधर्मे  ॥  ३।७३।२६  ॥   

  

ततस्तद्राम पम्पायास्तीरमाश्रित्य पश्चिमम् ।  

आश्रमस्थानमतुलं गुह्यं काकुत्स्थ पश्यसि  ॥  ३।७३।२७  ॥   

तत इति । तत् शबर्यावासभूतम् । गुह्यम् इतरैरदर्शनीयम् । पश्यसि द्रक्ष्यसि
 ॥  ३।७३।२७  ॥   

  

न तत्राक्रमितुं नागाः शक्नुवन्ति तमाश्रमम् ।  

विविधास्तत्र वै नागा वने तस्मिंश्च पर्वते  ॥  ३।७३।२८  ॥   

तस्मिन् वने वक्ष्यमाणे ऋश्यमूकपर्वते च विविधः नागाः गजाः सन्ति तथापि
तमाश्रमं तत्र प्रदेशे स्थिताः नागाः नाक्रमितुं शक्नुवन्ति  ॥  ३।७३।२८
 ॥   

  

ऋषेस्तस्य मतङ्गस्य विधानात्तच्च काननम् ।  

\[ मतङ्गवनमित्येव विश्रुतं रघुनन्दन  ॥ \]  ॥  ३।७३।२९  ॥   

अनाक्रमणे हेतुमाह ऋषेरिति । तस्य पूर्वोक्तस्य । विधानात् निर्माणात्
तत्काननं जातमिति शेषः  ॥  ३।७३।२९  ॥   

  

तस्मिन्नन्दनसङ्काशे देवारण्योपमे वने ।  

नानाविहगसङ्कीर्णे रंस्यसे राम निर्वृतः  ॥  ३।७३।३०  ॥   

देवारण्यं चैत्ररथादि । निर्वृतः निवृत्तदुःख इत्यर्थः  ॥  ३।७३।३०  ॥   

  

ऋश्यमूकश्च पम्पायाः पुरस्तात्पुष्पितद्रुमः ।  

सुदुःखारोहणो नाम शिशुनागाभिरक्षितः ।  

उदारो ब्रह्मणा चैव पूर्वकाले विनिर्मितः  ॥  ३।७३।३१  ॥   

एवमनुग्रहार्थं शबर्याश्रमं गत्वा पुनः पम्पायाः पुरस्तादृश्यमूको गन्तव्य
इत्याह सार्धश्लोकेन ऋश्येति । ऋश्या मृगाविशेषाः मूकाः निःशब्दा भवन्ति
यस्मिन् सः ऋस्यमूकः । सुदुःखमारोहणं यस्य स तथा । तत्र हेतुः
शिशुनागाभिरक्षित इति । अत्र नागाः गजा एव "विविधास्तत्र वै नागाः" इति
पूर्वमुक्तत्वात् । उदारः प्रशस्तः । पूर्वकाले ब्रह्मणा उदारः प्रशस्तो
निर्मितः । कुत्रचिन्निमित्ते अयं प्रशस्तो भवत्वित्यनुगृहीत इत्यर्थः  ॥ 
३।७३।३१  ॥   

  

शयानः पुरुषो राम तस्य शैलस्य मूर्धनि ।  

यत्स्वप्ने लभते वित्तं तत्प्रबुद्धो ऽधिगच्छति  ॥  ३।७३।३२  ॥   

न त्वेनं विषमाचारः पापकर्माधिरोहति  ॥  ३।७३।३३  ॥   

प्राशस्त्यमाह शयान इति  ॥  ३।७३।३२,३३  ॥   

  

यस्तु तं विषमाचारः पापकर्माधिरोहति ।  

तत्रैव प्रहरन्त्येनं सुप्तमादाय राक्षसाः  ॥  ३।७३।३४  ॥   

अतिशयान्तरमाह यस्त्विति  ॥  ३।७३।३४  ॥   

  

तत्रापि शिशुनागानामाक्रन्दः श्रूयते महान् ।  

क्रीडतां राम पम्पायां मतङ्गारण्यवासिनाम्  ॥  ३।७३।३५  ॥   

शिशुनागानां कलभानाम् । तत्रापीत्यत्रापिशब्दात् पम्पादिकं समुच्चीयते ।
अनेन ऋश्यमूकस्य पम्पासामीप्यमुक्तम्  ॥  ३।७३।३५  ॥   

  

सिक्ता रुधिरधाराभिः संहृत्य परमद्विपाः ।  

प्रचरन्ति पृथक्कीर्णा मेघवर्णास्तरस्विनः  ॥  ३।७३।३६  ॥   

संहृत्य अन्योयं प्रहृत्य रुधिरधाराभिः सिक्ताः अत एव पृथक् कीर्णाः चरन्ति
 ॥  ३।७३।३६  ॥   

  

ते तत्र पीत्वा पानीयं विमलं शीतमव्ययम् ।  

\[ अत्यन्तसुखसंस्पर्शं सर्वगन्धसमन्वितम्  ॥  \]  

निर्वृताः संविगाहन्ते वनानि वनगोचराः  ॥  ३।७३।३७  ॥   

संविगाहन्ते प्रवशन्ति  ॥  ३।७३।३७  ॥   

  

ऋक्षांश्च द्वीपिनश्चैव नीलकोमलकप्रभान् ।  

रुरूनपेतापजयान् दृष्ट्वा शोकं जहिष्यसि  ॥  ३।७३।३८  ॥   

द्वीपिनः व्याघ्रान् । नीलकोमलकप्रभान् नीलरत्नवन्मनोज्ञप्रभान् । रुरून्
मृगाविशेषान् । अपेतापजयान् जयशीलानित्यर्थः । जहिष्यसि त्यक्ष्यसि  ॥ 
३।७३।३८  ॥   

  

राम तस्य तु शैलस्य महती शोभते गुहा ।  

शिलापिधाना काकुत्स्थ दुःखं चास्याः प्रवेशनम्  ॥  ३।७३।३९  ॥   

रामेति । शिला अपिधानमाच्छादनं यस्याः सा । अस्या गुहायाः प्रवेशनं दुःखं
दुःखकरम्, उन्नतस्थानस्थितत्वादिति भावः  ॥  ३।७३।३९  ॥   

  

तस्या गुहायाः प्राग्द्वारे महान् शीतोदको ह्रदः ।  

फलमूलान्वितो रम्यो नानामृगसमावृत्तः  ॥  ३।७३।४०  ॥   

महान् विशालः, अस्तीति शेषः । फलमूलान्वितः फलमूलान्विततीरः  ॥  ३।७३।४०
 ॥   

  

तस्यां वसति सुग्रीवश्चतुर्भिः सह वानरैः ।  

कदाचिच्छिखरे तस्य पर्वतस्यावतिष्ठते  ॥  ३।७३।४१  ॥   

तस्यामिति । कदाचित् भूमाविति सिद्धम्  ॥  ३।७३।४१  ॥   

  

कबन्धस्त्वनुशास्यैवं तावुभौ रामलक्ष्मणौ ।  

स्रग्वी भास्करवर्णाभः खे व्यरोचत वीर्यवान्  ॥  ३।७३।४२  ॥   

अनुशास्य उपदिश्य । स्रगस्यास्तीति स्नग्वी "अस्मायामेधास्रजो विनिः" इति
विनिप्रत्ययः । भास्करवर्णाभः सूर्यप्रभातुल्यप्रभः । खे व्यरोचत
रामानुज्ञानार्थं क्षणमतिष्ठदित्यर्थः  ॥  ३।७३।४२  ॥   

  

तं तु खस्थं महाभागं कबन्धं रामलक्ष्मणौ ।  

प्रस्थितौ त्वं व्रजस्वेति वाक्यमूचतुरन्तिके  ॥  ३।७३।४३  ॥   

तं त्विति । प्रस्थितौ सन्तौ सुखं व्रजस्व व्रज । इति अन्तिके ऊचतुः
अन्तिके प्रस्थिताविति कबन्धसमीपमागत्योचतुरित्यर्थः  ॥  ३।७३।४३  ॥   

  

गम्यतां कार्यसिद्ध्यर्थमिति तावब्रवीत्स च ।  

सुप्रीतौ तावनुज्ञाप्य कबन्धः प्रस्थितस्तदा  ॥  ३।७३।४४  ॥   

गम्यतामिति । प्रस्थितः स्वर्गमिति शेषः  ॥  ३।७३।४४  ॥   

  

स तत्कबन्धः प्रतिपद्य रूपं वृतः श्रिया भास्करतुल्यदेहः ।  

निदर्शयन् राममवेक्ष्य खस्थं सख्यं कुरुष्वेति तदाभ्युवाच  ॥  ३।७३।४५  ॥   

इत्यार्षे श्रीरामायणे वाल्मीकीये आदिकाव्ये श्रीमदारण्यकाण्डे
त्रिसप्ततितमः सर्गः  ॥  ७३  ॥   

उक्तमर्थं सर्गान्ते सङ्गृह्णाति स इति । तत् पूर्वोक्तं रूपं शरीरं रामं
प्रति निदर्शयन् । सख्यं कुरुष्व सुग्रीवेणेति शेषः । अस्मिन् सर्गे
पञ्चचत्वारिंशच्छ्लोकाः  ॥  ३।७३।४५  ॥   

इति श्रीगोविन्दराजविरचिते श्रीरामायणभूषणे रत्नमेखलाख्याने
आरण्यकाण्डव्याख्याने त्रिसप्ततितमः सर्गः  ॥  ७३  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/3_araNyakANDam/05-sItAnveShaNam/073_sugrIvAsthAnamArgadarshanam.md">
<details><summary><h3>शिरोमणी ...{Loading}...</h3></summary>



कबन्धोक्तिमेव वर्णयितुमाह--निदर्शयित्वेति । सीतायाः परिमार्गणे अन्वेषणे
उपायमिति शेषः, निदर्शयित्वा निबोध्य अन्वर्थं सप्रयोजनं वाक्यं अर्थज्ञः
कबन्धः पुनरब्रवीत् ल्यबभाव आर्षः  ॥  ३।७३।१  ॥   

  

तद्वचनाकारमाह--एष इत्यादिभिः । हे राम प्रतीचीं दिशमाश्रित्य यत्र देशे
पुष्पिताः अत एव मनोरमाः एते द्रुमाः प्रकाशन्ते एष एव शिवः कल्याणप्रदः
पन्थाः सुग्रीवसमीपप्रापकमार्गः  ॥  ३।७३।२  ॥   

  

जम्ब्विति । जम्ब्वादयो ये वृक्षास्तानारुह्य बलाद्भूमौ पातयित्वा वा
अमृतकल्पानि अमृतसदृशानि फलानि भक्षयन्तौ युवां गमिष्यथः । तत्र धन्वनाः
धवाः, नागवृक्षाः नागकेसराः, अग्निमुख्याः अरुष्कराः, सुरक्ताः
रक्तचन्दनाः, पारिभद्रकाः मन्दाराः । सार्धश्लोकत्रयमेकान्वयि  ॥  ३।७३।३५
 ॥   

  

तदिति । हे काकुत्स्थ तद्वनम् अतिक्रम्य नन्दनप्रतिमम् अन्यद्वनं
प्राप्स्यथ इति शेषः, यत्र वने उत्तराः कुरव इव पादपाः वृक्षाः मधुरस्रवाः
मधुच्युतः सर्वकालफलाश्च सन्तीति शेषः । सार्धश्लोक एकान्वयी  ॥  ३।७३।६७
 ॥   

  

सर्व इति । चैत्ररथे वने यथा इव सर्वे ऋतवः तस्मिन्वने सन्तीति शेषः ।
अर्धं पृथक्--तत्र तस्मिन्वने फलभारनताः फलभारेणाधो गताः महाविटपधारिणः
अतिबृहच्छाखावन्तः मेघपर्वतसंनिभाः ये वृक्षाः सर्वतः शोभन्ते तानारुह्य
अथवा भूमौ पातयित्वा अमृतकल्पानि फलानि सुखं यथा स्यात्तथा लक्ष्मणस्ते
तुभ्यं प्रदास्यति । अर्धचतुष्टयमेकान्वयि  ॥  ३।७३।८९  ॥   

  

चङ्क्रमन्ताविति । वरान् शैलान् पर्वतान् शैलात् शैलं शैलान्तरं च वनाद्वनं
च चङ्क्रमन्तौ चङ्क्रम्यमाणौ युवाम् अशर्करां शर्करारहिताम् अविभ्रंशां न
विभ्रंशः अधःपतनकारकः कर्दमस्तीरे यस्यां तां समतीर्थां
वैषम्यरहितघट्टविशिष्टाम् अशैवलां शैवलरहितां संजातवालूकां संजाता
शिलासंघर्षेण समुद्भूता वालुका यस्यां तां कमलोत्पलशोभितां कमलैः उत्पलैः
श्यामकमलैश्च शोभितां पम्पां नाम पुष्करणीं ततस्तस्मिन्काले गमिष्यथः ।
वालूकामित्यत्र दीर्घ आर्षः । अर्धचतुष्टयमेकान्वयि  ॥  ३।७२।१०११  ॥   

  

तत्रेति । पम्पासलिलगोचराः पम्पाजलमात्रनिवासिनः पुरा पूर्वं वधस्याकोविदाः
अविज्ञातारः वल्गुस्वनाः हंसादयस्तत्र पम्पायां निकूजन्ति नरान्दृष्ट्वा
उद्विजन्ते च न । सार्धश्लोक एकान्वयी  ॥  ३।७२।१२१३  ॥   

  

घृतेति । इषुभिर्बाणाग्रभागैर्निस्त्वक्पक्षान् निर्गतवल्कलपरिग्रहणान् अत
एव न एको ऽपि कण्टको येषु तान् अत एव घृतपिण्डोपमान् अकृशान्
अशुष्कानित्यर्थः, अयस्तप्तान् अयसा वह्नौ बाणाग्रभागगृहीतेन तप्तान्
परिपक्वान् यान् भक्ष्यान् मूलफलसमूहान् तव भक्त्या समायुक्तो लक्ष्मणः तव
तुभ्यं संप्रदास्यति तान् स्थूलान् द्विजान् पक्षिणः तान् प्रसिद्धान्
वरान् श्रेष्ठान् रोहितादींश्च ह प्रसिद्धं भक्षयिष्यथः भोजयिष्यथः ।
सार्धश्लोकद्वयमेकान्वयि  ॥  ३।७२।१४१५  ॥   

  

भृशमिति । पद्मगन्धविशिष्टं शिवं कल्याणप्रदं सुखशीतं सुखं सुखप्रदं शीतं
शैत्यं यस्य तत् अनामयं रोगनिवर्तकम् अक्लिष्टं मलादिबाधारहितम् अत एव
रूप्यस्फटिकसंनिभं वारि पम्पाजलं स लक्ष्मणः पुष्करपत्रेण कमलपर्णेन
उद्धृत्य पुष्पसंचये कमलपुष्पसमूहसमीपे मत्स्यान् मत्स्यत्वेन प्रतीयमानान्
फलादीनित्यर्थः, भृशं खादते पक्ष्यादये पाययिष्यति । श्लोकद्वयमेकान्वयि  ॥ 
३।७३।१६१७  ॥   

  

स्थूलानिति । गिरिगुहाशय्यान् गिरिगुहायां शय्या शयनं येषां तान् लक्ष्मणो
दर्शयिष्यति अत एव अपां जलस्य लोभात् दुरावृत्तान् बहिर्निर्गतान् वृषभानिव
नर्दतः रूपान्वितान् शोभनरूपविशिष्टान् वानरान् पम्पायां द्रक्ष्यसि ।
श्लोकद्वयमेकान्वयि  ॥  ३।७३।१८१९  ॥   

  

सायाह्न इति । हे राम माल्यधारिणः पुष्पवतः विटपी विटपिनः प्रशस्तशाखावतः
वृक्षान् सायाह्ने विचरन् त्वं पम्पायां शीतोदकं दृष्ट्वा शोकं विहास्यसि
 ॥  ३।७३।२०  ॥   

  

सुमनोभिरिति । तत्र पम्पासमीपे सुमनोभिः पुष्पैः चिताः संपन्नाः तिलका न
नक्तमालका वृक्षविशेषाः फुल्लानि विकसितानि उत्पलानि नीलकमलानि पङ्कजानि
तदितरकमलानि च सन्तीति शेषः, तानि माल्यानि पुष्पाणि आरोपयिता प्रगृह्य
संधर्ता नरो मनुष्यो नास्ति नरसंचाराभावादिति तात्पर्यं तेन तानि धारयिष्यथ
इति व्यञ्जितम् । अर्धद्वयमेकान्वयि  ॥  ३।७३।२१  ॥   

  

तन्माल्यानामद्भुतत्वमाह--नेति । म्लानतां न यान्ति शीर्यन्ति च न
माल्यानीति शेषः  ॥  ३।७३।२२  ॥   

  

तत्र हेतुमाह--मतङ्गेति । सुसमाहिताः मतङ्गशिष्या ऋषयः तत्र पम्पासमीपे
आसन् । अर्धं पृथक्--तेषामिति । गुरोः गुरवे वन्यं फलाद्याहरताम् अत एव
भाराभितप्तानां तेषां मतङ्गशिष्याणां शरीराद्ये स्वेदबिन्दवः महीं प्रपेतुः
ते मुनीनां तपसा तपःप्रभावेण माल्यानि पुष्पाणि जातानि उत्पन्नानि अत एव
स्वेदबिन्दुसमुत्थानि तानि न विनश्यन्ति अन्यथाभावं प्राप्नुवन्ति ।
अर्धचतुष्टयमेकान्वयि  ॥  ३।७३।२३२५  ॥   

  

तेषामिति । गतानां तपोर्जितलोकं प्राप्तानां तेषां मतङ्गशिष्याणां
परिचारिणी दासी अत एव श्रमणी तपोनिरता अत एव चिरजीविनी शबरी नाम अद्यापि
दृश्यते  ॥  ३।७३।२६  ॥   

  

त्वामिति । धर्मे स्थिता नित्यं स्वधर्मे निरता शबरी त्वां दृष्ट्वा
स्वर्गलोकं गमिष्यति । एतेन त्वद्दर्शनावध्येव तस्या इहावस्थानमिति सूचितं
तेन तस्याः रामदिदृक्षा व्यञ्जिता  ॥  ३।७३।२७  ॥   

  

तत इति । ततो ऽनन्तरं हे राम पम्पायाः पश्चिमं तीरम् आश्रित्य विद्यमानम्
अतुलम् अनुपमं, गुह्यं जनैरगम्यत्वेन गुप्तं तत्प्रसिद्धम् आश्रमस्थानम्
अत्यन्तश्रमनिवर्तकमतङ्गकुटीं पश्यसि  ॥  ३।७३।२८  ॥   

  

तद्गुह्यत्वमेव प्रकटयन्नाह--नेति । तत्र तदाश्रमसमीपे तस्मिन्प्रसिद्धे
वने पर्वते च विविधाः ये नागाः गजाः सन्तीति शेषः, ते ऽपि नागाः तत्र
तस्मिन् तदाश्रमे मतङ्गस्थाने आक्रमितुं न शक्नुवन्ति एतेन मतङ्गस्य
प्रभावातिशयः सूचितः  ॥  ३।७३।२९  ॥   

  

ऋषेरिति । तत् आश्रमसमीपस्थं यत् काननं वनं तत् मतङ्गस्य ऋषेः विधानात्
निर्माणादेव मतङ्गवनमिति विश्रुतं प्रख्यातम्  ॥  ३।७३।३०  ॥   

  

तस्मिन्निति । नन्दनसंकाशे नन्दनेन फलपुष्पसंवृद्ध्या संकाशः अतिशोभा यस्य
तस्मिन्देवारण्योपमे नन्दनचैत्ररथादिसदृशे नानाविहगसंकीर्णे
अनेकविधपक्षिसंकुले तस्मिन्वने निर्वृतः आनन्दयुक्तः सन् रंस्यसे  ॥ 
३।७३।३१  ॥   

  

ऋष्यमूक इति । पम्पायाः पम्पातीरवर्तिमतङ्गाश्रमात् पुरस्तात्
पूर्वदिग्भागे पुष्पितद्रुमः पुष्पिताः द्रुमाः यस्मिन्तः
शिशुनागाभिरक्षितः शिशुनागैः बालसर्पैर्बालगजैश्च अभिरक्षितः अत एव
सुदुःखम् अतिदुःखप्रदम् आरोहणं यस्य सः उदारः अभीष्टदाता पूर्वकाले
सृष्ट्यादौ ब्रह्मणा ऽभिनिर्मितः ऋष्यमूकः तदभिधपर्वतः अस्तीति शेषः,
तदर्थस्तु ऋषीणां तत्र प्राप्तानाम् अमूकः मूकतानिवृत्तिः अज्ञानध्वंसं इति
यावत् यस्मात्सः । सार्धश्लोक एकान्वयी  ॥  ३।७३।३२३३  ॥   

  

तत्प्रभावं वर्णयन्नाह--शयान इति । हे राम तस्य ऋष्यमूकस्य मूर्धनि शिखरे
शयानः यः पुरुषः स्वप्ने यत् वित्तं लभते सः प्रबुद्धः निवृत्तनिद्रः सन्
तद्वित्तमधिगच्छति प्राप्नोति  ॥  ३।७३।३४  ॥   

  

य इति । पापकर्मा अत एव विषमाचारः यः पुरुषः एनं पर्वतमधिरोहति तं तत्रैव
सुप्तमेनं पुरुषं राक्षसाः तत्प्रभावजनितरक्षोविशेषाः तत्र पर्वते एव
प्रहरन्ति  ॥  ३।७३।३५  ॥   

  

तत इति । ततः तत्र मतङ्गाश्रमवासिनां पम्पायां क्रीडतां शिशुनागानां
बालगजानां महान् आक्रन्दः शब्दः श्रूयते  ॥  ३।७३।३६  ॥   

  

सक्ता इति । रुधिरधाराभिः ईषदरुणमदप्रवाहैः सक्ताः युक्ता मेघवर्णाः
तरस्विनो वेगवन्तो वनगोचराः वनमात्रनिवासिनो ये परमद्विपाः महागजाः संहत्य
स्वस्वसजातीयैर्मिलित्वा पृथक् कीर्णा विजातीयेभ्यो भिन्नाः सन्तः
प्रचरन्ति । ते परमगजाः तत्र पम्पायां विमलं पानीयं पीत्वा निर्वृताः
प्राप्तानन्दाः सन्तो वनानि संविगाहन्ते तान् दृष्ट्वा शोकं
प्रहास्यसीत्यपकृष्यते । सार्धश्लोकद्वयमेकान्वयि  ॥  ३।७३।३७३८  ॥   

  

ऋक्षानिति । नीलकोमलप्रभान् नीलमणिसदृशकोमलकप्रभावतः प्राप्तान् ऋक्षान्
द्वीपिनो व्याघ्रांश्च अपेतान् वधशङ्काया अभावेन समीपे प्राप्तान् अजयान्
मनुष्यजयरहितान् रुरून् मृगविशेषांश्च दृष्ट्वा शोकं प्रहास्यसि  ॥  ३।७३।३९
 ॥   

  

रामेति । हे राम महती विशाला शिलापिधाना शिला पिधानमाच्छादनं यस्याः सा
तस्य ऋष्यमूकस्य गुहा शोभते अस्याः गुहायाः प्रवेशनं
सुग्रीवाद्यन्यकर्तृकप्रवेशः दुःखं प्रवेष्टुमशक्यमित्यर्थः  ॥  ३।७३।४०
 ॥   

  

तस्या इति । तस्याः गुहायाः प्राग्द्वारे बहुमूलफलः अनेकविधमूलफलविशिष्टः
अत एव रम्यः नानानगसमाकुलः अनेकविधनगैर्व्याप्तः महान् विशालः शीतमुदकं
यस्य स ह्रदः गुहायाः प्राग्द्वारे अस्तीति शेषः  ॥  ३।७३।४१  ॥   

  

तस्यामिति । धर्मात्मा सुग्रीवः तस्यां गुहायां वसति कदाचित्पर्वतस्य शिखरे
ऽपि तिष्ठति  ॥  ३।७३।४२  ॥   

  

कबन्ध इति । भास्करवर्णाभः सूर्यवर्णसदृशवर्णविशिष्टः स्रग्वी
मालावान्कबन्धः रामलक्ष्मणावनुशास्य ख आकाशे व्यरोचत  ॥  ३।७३।४३  ॥   

  

तमिति । खस्थमाकाशस्थं तं कबन्धं प्रस्थितौ रामलक्ष्मणौ त्वं व्रजस्वेति
वाक्यमूचतुः स कबन्धो ऽपि अन्तिके निकटे विद्यमानौ यौ रामलक्ष्मणौ
कार्यसिद्ध्यर्थं गम्यतामित्यब्रवीत् । सार्धश्लोक एकान्वयी  ॥  ३।७३।४४४५
 ॥   

  

सुप्रीताविति । तदा तस्मिन्काले सुप्रीतौ रामलक्ष्मणावनुज्ञाप्य कबन्धः
प्रस्थितः अभवदिति शेषः । अर्ध पृथक् । उपसंहरन्नाह--स इति । श्रिया
सर्वसंपत्त्या वृतो युक्तः अत एव भास्वरसर्वदेहः भास्वरः प्रकाशमानः
सर्वदेहः सावयवशरीरं यस्य सः खस्थः स कबन्धः तदद्भुतं रूपं प्रतिपद्य रामं
चावेक्ष्य सख्यं कुरुष्व इति निदर्शयन्सन्नभ्युवाच  ॥  ३।७३।४६  ॥   

  

इति श्रीमद्वाल्मीकीयरामायणव्याख्याने रामायणशिरोमणावारण्यकाण्डे
त्रिसप्ततितमः सर्गः  ॥  ३।७३  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/3_araNyakANDam/05-sItAnveShaNam/073_sugrIvAsthAnamArgadarshanam.md">
<details><summary><h3>तिलकम् ...{Loading}...</h3></summary>



परिमार्गणे उपायं दर्शयित्वा पुनर्वाक्यमब्रवीत्  ॥  ३।७३।१  ॥   

  

यत्र प्रकाशन्ते तत्र गन्तुमेष शिवो ऽदुष्टः पन्थः  ॥  ३।७३।२  ॥   

  

एते के तत्राहजम्वृ इत्यादि  ॥  ३।७३।३  ॥   

  

धन्वना धवाः । नागवृक्षे नागकेसरः  ॥  ३।७३।४  ॥   

  

अग्निमुख्यो ऽरुष्करः । रक्ता रक्तचन्दनाः । पारिभद्रको मन्दारः ।
बलात्तान्वृक्षान्भूमौ पातयित्वा शाखां धृत्वा भूमिपर्यन्तं संनाम्य  ॥ 
३।७३।५,६  ॥   

  

अन्यद्गमिष्यथेति शेषः । उत्तरकुरुवच्च  ॥  ३।७३।७  ॥   

  

विटपाः शाखाः  ॥  ३।७३।८,९  ॥   

  

चङुमन्तौ चङ्कम्यमाणौ  ॥  ३।७३।१०  ॥   

  

तीर्थमवतारमार्गः । अविभ्रंशां शैवलासंबन्धेन पादभ्रंशाहेतुम्  ॥  ३।७३।११
 ॥   

  

संजातवालूकामिति दीर्घ आर्षः । प्लवा मण्डूकाः  ॥  ३।७३।१२  ॥   

  

वधस्याकोविदा वधमजानानाः  ॥  ३।७३।१३  ॥   

  

द्विजान्पक्षिणः । रोहिता मत्स्यविशेषाः । चक्रतुण्डा नलमीनाश्च त एव  ॥ 
३।७३।१४  ॥   

  

अयस्तप्ताञ्शूलाग्रे पक्वान् । अकुशा अनेके च कण्टका येषां विद्यन्ते तान्
 ॥  ३।७३।१५  ॥   

  

पुष्पसंचये पद्मादिपुष्पसमूहे वर्तमानम्  ॥  ३।७३।१६  ॥   

  

अत एव पद्मगन्धि । अक्लिष्टं मलादिकश्मलहीनम्  ॥  ३।७३।१७  ॥   

  

पुष्करपर्णेन पद्मपर्णेनोद्धृत्य मत्स्यान्खादतस्ते जलं पाययिष्यतीति
संबन्धः । गिरिगुहासु शय्या ऽ ऽसनं येषां तान्  ॥  ३।७३।१८,१९  ॥   

  

पीताञ्जलपानं कृतवतः । विटपी विटपिनः आर्षमेकत्वं प्रथमान्तत्वम् ।
माल्यधारिणः पुष्पवतस्तान्दृष्ट्वा शीतोदकं च दृष्ट्वा शोकं हास्यसि  ॥ 
३।७३।२०  ॥   

  

अन्यान्यपि शोकहन्तृणि दर्शनीयान्याहसुमनोभिरिति  ॥  ३।७३।२१  ॥   

  

आरोपयिता गृहीत्वा धारयिता । महावनत्वान्मनुष्यसंचाराभावेनेत्यर्थः  ॥ 
३।७३।२२  ॥   

  

अम्लानाशीर्णत्वे हेतुः--मतङ्गेत्यादि  ॥  ३।७३।२३  ॥   

  

भारेण तप्तानां गुर्वर्थे आह्रियमाणवन्यभारेण श्रान्तानाम्  ॥  ३।७३।२४  ॥   

  

तानि माल्यानीति विधेयापेक्षं क्लीबत्वम्  ॥  ३।७३।२५  ॥   

  

शबरी नाम शबरीत्याख्या श्रमणी तापसी  ॥  ३।७३।२६  ॥   

  

त्वां दृष्ट्वा स्वर्गलोकं गमिष्यति । पूर्वार्जिततपसस्त्वद्दर्शनस्य च
माहात्म्यात्स्वर्गलोको ऽत्र ब्रह्मलोक इति वदन्ति । ऽदेवलोकम्ऽ इति पाठे
ऽपि स एवार्थः  ॥  ३।७३।२७  ॥   

  

तदाश्रमस्थानं शबरीवासरूपं मतङ्गाश्रमस्थानम् गुह्यमाश्रमेषु गुह्यम्  ॥ 
३।७३।२८  ॥   

  

नागा गजाः । तत्र तदाश्रमे तस्मिन्मतङ्गाश्रमे इत्यर्थः । यद्यपि तत्र
विविधा नागाः सन्ति, तथापि मतङ्गस्य विधानात्प्रभावात्तदेकदेशमतङ्गाश्रमे न
संचार इत्यर्थः  ॥  ३।७३।२९  ॥   

  

अतस्तच्च वनं मतङ्गवनमित्येव विश्रुतम् । देवारण्यं नन्दनादि तत्सदृशम्  ॥ 
३।७३।३०  ॥   

  

पम्पायाः पम्पातीरवर्तिमतङ्गाश्रमादित्यर्थः  ॥  ३।७३।३१  ॥   

  

सुदुःखारोहणो ऽत्युच्चत्वात् । हेत्वन्तरमप्याहशिशुभिर्नागैः
सर्पैरभिरक्षितः । उदारोदाता । ब्रह्मणा पूर्वकाले सृष्टिकाले निर्मितो
विद्यौदार्यतपःप्राधान्येन निर्मितः  ॥  ३।७३।३२  ॥   

  

औदार्यमेव दर्शयतिशयान इति  ॥  ३।७३।३३  ॥   

  

अन्यमप्यतिशयमाहय इति । तत्रैव पर्वतमूर्ध्न्येव  ॥  ३।७३।३४  ॥   

  

शिशुनागानां बालगजानाम्  ॥  ३।७३।३५  ॥   

  

रुधिरधाराभिरीषद्रक्तमदधाराभिः सक्ताः संबद्धा संहत्य संभूय संचरन्ति
पृथक्कीर्मश्चरन्ति  ॥  ३।७३।३६,३७  ॥   

  

नीलमणिवत्कोमलकान्तीन्  ॥  ३।७३।३८  ॥   

  

अपेतान्मनुष्यं दृष्ट्वा पलयितान् अजयान्प्राणिजयहीनान् अनेनाक्रूरता ।
अथासाधारणं चिह्नमाह--रामेति  ॥  ३।७३।३९  ॥   

  

शिलापिधानेति गुहानामेति तीर्थः विशेषणमित्यन्ये  ॥  ३।७३।४०  ॥   

  

तस्यां गुहायाम्  ॥  ३।७३।४१  ॥   

  

कदाचित्पर्वतस्य शिखरे ऽपि तिष्ठति अपिधानश्च  ॥  ३।७३।४२,४३  ॥   

  

प्रस्थितावावां सुग्रीवसमीपं प्रस्थितौ त्वं व्रजस्व पुण्यलोकमिति शेषः ।
अन्तिके समीपे वर्तमानं देवभूतं तावूचतुः । स ताभ्यां कृतानुमतिकः कबन्धः
 ॥  ३।७३।४४,४५  ॥   

  

उक्तार्थोपसंहारःस तदिति । निदर्शयन् मार्गादिकमिति शेषः, किंचिद्दूरं
गत्वा पुना राममवेक्ष्य सख्यं कुरुष्वेत्यवाच  ॥  ३।७३।४६  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽरण्यकाण्डे त्रिसप्ततितमः सर्गः  ॥  ३।७३  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/3_araNyakANDam/05-sItAnveShaNam/073_sugrIvAsthAnamArgadarshanam.md">
<details><summary><h3>द्राविडपाठः ...{Loading}...</h3></summary>


निदर्शयित्वा रामाय सीतायाः प्रतिपादने।  
वाक्यमन्वर्थमर्थज्ञः कबन्धः पुनरब्रवीत् ॥ 3.73.1 ॥   
एष राम शिवः पन्था यत्रैते पुष्पिता द्रुमाः।  
प्रतीचीं दिशमाश्रित्य प्रकाशन्ते मनोरमाः ॥ 3.73.2 ॥   
जम्बूप्रियालपनसप्लक्षन्यग्रोधतिन्दुकाः।  
अश्वत्थाः कर्णिकाराश्च चूताश्चान्ये च पादापाः ॥ 3.73.3 ॥   
नीलाशोकाः कदम्बाश्च करवीराश्च पुष्पिताः।  
अग्निमुख्या अशोकाश्च सुरक्ताः पारिभद्रकाः ॥ 3.73.4 ॥   
तानारूह्याथवा भूमौ पातयित्वा च तान् बलात्।  
फलान्यमृतकल्पानि भक्षयन्तौ गमिष्यथः ॥ 3.73.5 ॥   
तदतिक्रम्य काकुत्स्थ वनं पुष्पितपादपम्।  
नन्दनप्रतिमं चान्यत् कुरवो ह्युत्तरा इव ॥ 3.73.6 ॥   
सर्वकामफला वृक्षाः पादपास्तु मधुस्रवाः।  
सर्वे च ऋतवस्तत्र वने चैत्ररथे यथा ॥ 3.73.7 ॥   
फलभारानतास्तत्र महाविटपधारिणः।  
शोभन्ते सर्वतस्तत्र मेघपर्वतसन्निभाः ॥ 3.73.8 ॥   
तानारुह्याथ वा भूमौ पातयित्वा यथासुखम्।  
फलान्यमृतकल्पानि लक्ष्मणस्ते प्रदास्यति ॥ 3.73.9 ॥   
चङ्क्रमन्तौ वरान् देशान् शैलाच्छैलं वनाद्वनम्।  
ततः पुष्करिणीं वीरौ पम्पां नाम गमिष्यथः ॥ 3.73.10 ॥   
अशर्करामविभ्रंशां समतीर्थामशैवलाम्।  
राम सञ्चातवालूकां कमलोत्पलशालिनीम् ॥ 3.73.11 ॥   
तत्र हंसाः प्लवाः क्रौञ्चाः कुरराश्चैव राघव।  
वल्गुस्वना निकूजन्ति पम्पासलिलगोचराः ॥ 3.73.12 ॥   
नोद्विजन्ते नरान् दृष्ट्वा वधस्याकोविदाः शुभाः।  
घृतपिण्डोपमान् स्थूलांस्तान् द्विजान् भक्षयिश्यथः ॥ 3.73.13 ॥   
रोहितान् वक्रतुण्डांश्च नडमीनांश्च राघव।  
पम्पायामिषुभिर्मत्स्यांस्तत्र राम वरान् हतान् ॥ 3.73.14 ॥   
निस्त्वक्पक्षानयस्तप्तानकृशानेककण्टकान्।  
तव भक्त्या समायुक्तो लक्ष्मणः सम्प्रदास्यति ॥ 3.73.15 ॥   
भृशं ते खादतो मत्स्यान् पम्पायाः पुष्पसञ्चये।  
पद्मगन्धि शिवं वारि सुखशीतमनामयम् ॥ 3.73.16 ॥   
उद्धृत्य सतताक्लिष्टं रौप्यस्फाटिकसन्निभम्।  
असौ पुष्करपर्णेन लक्ष्मणः पाययिष्यति ॥ 3.73.17 ॥   
स्थूलान् गिरिगुहाशय्यान् वराहान् वनचारिणः।  
अपां लोभादुपावृत्तान् वृषभानिव नर्दतः ॥ 3.73.18 ॥   
रूपान्वितांश्च पम्पायां द्रक्ष्यसि त्वं नरोत्तम ॥ 3.73.19 ॥   
सायाह्ने विचरन् राम विटपीन् माल्यधारिणः।  
शीतोदकं च पम्पाया दृष्ट्वा शोकं विहास्यसि ॥ 3.73.20 ॥   
सुमनोभिश्चितांस्तत्र तिलकान्नक्तमालकान्।  
उत्पलानि च फुल्लानि पङ्कजानि च राघव ॥ 3.73.21 ॥   
न तानि कश्चिन्माल्यानि तत्रारोपयिता नरः।  
न च वै म्लानतां यान्ति न च शीर्यन्ति राघव ॥ 3.73.22 ॥   
मतङ्गशिष्यास्तत्रासन्नृषयः सुसमाहिताः।  
तेषां भाराभितप्तानां वन्यमाहरतां गुरोः ॥ 3.73.23 ॥   
तानि जातानि माल्यानि मुनीनां तपसा तदा।  
स्वेदबिन्दुसमुत्थानि न विनश्यन्ति राघव ॥ 3.73.24 ॥   
तेषामद्यापि तत्रैव दृश्यते परिचारिणी।  
श्रमणी शबरी नाम काकुत्स्थ चिरजीविनी ॥ 3.73.25 ॥   
त्वां तु धर्मे स्थिता नित्यं सर्वभूतनमस्कृतम्।  
दृष्ट्वा देवोपमं राम स्वर्गलोकं गमिष्यति ॥ 3.73.26 ॥   
ततस्तद्राम पम्पायास्तीरमाश्रित्य पश्चिमम्।  
आश्रमस्थानमतुलं गुह्यं काकुत्स्थ पश्यसि ॥ 3.73.27 ॥   
न तत्राक्रमितुं नागाः शक्नुवन्ति तमाश्रमम्।  
विविधास्तत्र वै नागा वने तस्मिंश्च पर्वते ॥ 3.73.28 ॥   
ऋषेस्तस्य मतङ्गस्य विधानात्तच्च काननम्।  
मतङ्गवनमित्येव विश्रुतं रघुनन्दन ॥ 3.73.29 ॥   
तस्मिन्नन्दनसङ्काशे देवारण्योपमे वने।  
नानाविहगसङ्कीर्णे रंस्यसे राम निर्वृतः ॥ 3.73.30 ॥   
सुदुःखारोहणो नाम शिशुनागाभिरक्षितः।  
उदारो ब्रह्मणा चैव पूर्वकाले विनिर्मितः ॥ 3.73.31 ॥   
शयानः पुरुषो राम तस्य शैलस्य मूर्धनि।  
यत्स्वप्ने लभते वित्तं तत्प्रबुद्धोऽधिगच्छति ॥ 3.73.32 ॥   
न त्वेनं विषमाचारः पापकर्माधिरोहति ॥ 3.73.33 ॥   
यस्तु तं विषमाचारः पापकर्माधिरोहति।  
तत्रैव प्रहरन्त्येनं सुप्तमादाय राक्षसाः ॥ 3.73.34 ॥   
तत्रापि शिशुनागानामाक्रन्दः श्रूयते महान्।  
क्रीडतां राम पम्पायां मतङ्गारण्यवासिनाम् ॥ 3.73.35 ॥   
सिक्ता रुधिरधाराभिः संहृत्य परमद्विपाः।  
प्रचरन्ति पृथक्कीर्णा मेघवर्णास्तरस्विनः ॥ 3.73.36 ॥   
[ अत्यन्तसुखसंस्पर्शं सर्वगन्धसमन्वितम् ॥ ] निर्वृताः संविगाहन्ते वनानि वनगोचराः ॥ 3.73.37 ॥   
ऋक्षांश्च द्वीपिनश्चैव नीलकोमलकप्रभान्।  
रुरूनपेतापजयान् दृष्ट्वा शोकं जहिष्यसि ॥ 3.73.38 ॥   
राम तस्य तु शैलस्य महती शोभते गुहा।  
शिलापिधाना काकुत्स्थ दुःखं चास्याः प्रवेशनम् ॥ 3.73.39 ॥   
तस्या गुहायाः प्राग्द्वारे महान् शीतोदको ह्रदः।  
फलमूलान्वितो रम्यो नानामृगसमावृत्तः ॥ 3.73.40 ॥   
तस्यां वसति सुग्रीवश्चतुर्भिः सह वानरैः।  
कदाचिच्छिखरे तस्य पर्वतस्यावतिष्ठते ॥ 3.73.41 ॥   
कबन्धस्त्वनुशास्यैवं तावुभौ रामलक्ष्मणौ।  
स्रग्वी भास्करवर्णाभः खे व्यरोचत वीर्यवान् ॥ 3.73.42 ॥   
तं तु खस्थं महाभागं कबन्धं रामलक्ष्मणौ।  
प्रस्थितौ त्वं व्रजस्वेति वाक्यमूचतुरन्तिके ॥ 3.73.43 ॥   
गम्यतां कार्यसिद्ध्यर्थमिति तावब्रवीत्स च।  
सुप्रीतौ तावनुज्ञाप्य कबन्धः प्रस्थितस्तदा ॥ 3.73.44 ॥   
स तत्कबन्धः प्रतिपद्य रूपं वृतः श्रिया भास्करतुल्यदेहः।  
निदर्शयन् राममवेक्ष्य खस्थं सख्यं कुरुष्वेति तदाभ्युवाच ॥ 3.73.45 ॥   

</details>
</div>
