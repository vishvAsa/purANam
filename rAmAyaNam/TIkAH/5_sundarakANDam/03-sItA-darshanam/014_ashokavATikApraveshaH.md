+++
title = "०१४ अशोकवाटिकाप्रवेशः"
title_english = "014 Hanuma enters the Ashoka garden"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_5/Kanda_5_SK-014-Hanuma_enters_the_Ashoka_garden.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/5_sundarakANDam/03-sItA-darshanam/014_ashokavATikApraveshaH.md">
<details><summary><h3>IITK ...{Loading}...</h3></summary>

Hanuman ascends the simsupa tree in the Ashoka grove and watches.



#### श्लोकः
##### मूलम्
स मुहूर्तमिव ध्यात्वा मनसा चाधिगम्य ताम्।  
अवप्लुतो महातेजाः प्राकारं तस्य वेश्मनः॥5.14.1॥

##### शब्दार्थः
महातेजा mighty, सः that (Hanuman), मुहूर्तमिव for a short while, ध्यात्वे lost in thought, ताम् her, मनसा in the mind, अधिगम्य reached, तस्य वेश्मनः of that palace, प्राकारम् boundary, अवप्लुतः jumped.

##### आङ्ग्लानुवादः
Mighty Hanuman lost in thought for a moment, jumped down (the harem) to the boundary wall of the palace.



#### श्लोकः
##### मूलम्
स तु संहृष्टसर्वाङ्गः प्राकारस्थो महाकपिः।  
पुष्पिताग्रान्वसन्तादौ ददर्श विविधान् द्रुमान्॥5.14.2॥  
सालानशोकान् भव्यांश्च चंपकांश्च सुपुष्पितान्।  
उद्दालकान्नागवृक्षांश्चूतान्कपिमुखानपि॥5.14.3॥

##### शब्दार्थः
प्राकारस्थः from the boundary, सः महाकपिः great vanara, संह्रष्टसर्वाङ्गः contracting his body, वसन्तादौ begining of  spring, पुष्पिताग्रान् blossoms on top, विविधान् several kinds, द्रुमान् trees, ददर्श saw, सालान् Salas, भव्यान् Bhavyas, अशोकान् Ashokas, सुपुष्पितान् blossomed, चम्पकांश्च Champakas, उद्दालकान् Uddalakas, नागवृक्षान् Naga trees, चूतान् Mangoes, कपिमुखानपि as the snout of the monkeys

##### आङ्ग्लानुवादः
Standing on the boundary wall, the great vanara contracted his body and observed the blossoms on several tree tops---- Salas, lovely Ashoka trees and blossoms of champak, uddalaka, naga, mangoes with their fruits crimson as the snout of a monkey, it being the beginning of Spring.



#### श्लोकः
##### मूलम्
अथाम्रवणसञ्छन्नां लताशतसमावृताम्।  
ज्यामुक्त इव नाराचः पुप्लुवे वृक्षवाटिकाम्॥5.14.4॥

##### शब्दार्थः
अथ and then, आम्रवणसञ्छन्नाम् filled with mango groves, लताशतसमाकुलाम् overgrown with hundreds of creepers, वृक्षवाटिकाम् cluster of trees, ज्यामुक्तः released from bow, नाराचः इव like arrow, पुप्लुवे penetrated.

##### आङ्ग्लानुवादः
He penetrated like an arrow released from a bow the cluster of trees covering mango grove and overgrown with hundreds of creepers.



#### श्लोकः
##### मूलम्
स प्रविश्य विचित्रां तां विहगैरभिनादिताम्।  
राजतैः कांचनैश्चैव पादपैः सर्वतो वृताम्॥5.14.5॥  
विहगैर्मृगसङ्घैश्च विचित्रां चित्रकाननाम्।  
उदितादित्यसङ्काशां ददर्श हनुमान् कपिः॥5.14.6॥  
वृतां नानाविधैर्वृक्षैः पुष्पोपगफलोपगैः।  
कोकिलैर्भृङ्गराजैश्च मत्तैर्नित्यनिषेविताम्॥5.14.7॥  
प्रहृष्टमनुजे काले मृगपक्षिसमाकुले।  
मत्तबर्हिणसङ्घुष्टां नानाद्विजगणायुताम्॥5.14.8॥

##### शब्दार्थः
कपिः monkey, सः हनुमान् Hanuman, प्रहृष्टमनुजे काले pleasing to people, मृगपक्षिसमाकुले  rendered noisy by herds of animals and flocks of birds, विचित्राम् colourful, विहगैः birds, अभिनादिताम् echoing melodiously, राजतैः with silvery, काञ्चनैश्चैव and by golden, पादपैः with trees, सर्वतः all over, वृताम् surrounded, विहगैः with birds, मृगसङ्घैश्च with herds of deer, विचित्राम् colourful, चित्रकाननाम् lovely thickets, उदितादित्यसङ्काशाम् like the Sun just risen, पुष्पोपगफलोपगैः fringed with abundant flowers and fruits, नानाविधैः of several kinds, वृक्षैः with trees, वृताम् inhabited, मत्तैः with  intoxicated, कोकिलैः with cuckoos, भृङ्गराजैश्च with bees, नित्यनिषेविताम् ever delighting, मत्तबर्हिणसङ्घुष्टाम् flocks of proud peacocks, नानाद्विजगणायुताम् flocks of different birds, ताम् he, प्रविश्य entered, ददर्श saw.

##### आङ्ग्लानुवादः
Entering deep into the grove, Hanuman saw clusters of trees pleasing to look at, herds of animals and flocks of colourful birds singing melodious notes.The grove was surrounded on all sides by silvery and golden trees which looked colourful with flocks of birds and herds of deer. It was full of lovely thickets looking like the rising sun. It was fringed with various trees bearing abundance of fruits and flowers. It was inhabited by intoxicated cuckoos, bees,  proud peacocks and numerous lovely birds.



#### श्लोकः
##### मूलम्
मार्गमाणो वरारोहां राजपुत्रीमनिन्दिताम्।  
सुखप्रसुप्तान्विहगान् बोधयामास वानरः॥5.14.9॥

##### शब्दार्थः
वानरः vanara, वरारोहाम् born of a noble family, अनिन्दिताम् blameless, राजपुत्रीम् princess, मार्गमाणः searching, सुखप्रसुप्तान् happily sleeping, विहगान् birds, बोधयामास awakened.

##### आङ्ग्लानुवादः
The vanara who went searching for the paragon of virtue born of a noble family, awakened the birds who were happily asleep in their nests.



#### श्लोकः
##### मूलम्
उत्पतद्भिर्द्विजगणैः पक्षैः सालास्समाहताः।  
अनेकवर्णा विविधा मुमुचुः पुष्पवृष्टयः॥5.14.10॥

##### शब्दार्थः
उत्पतद्भिः by the flying ones, द्विजगणैः by flocks of birds, पक्षैः with wings, समाहताः hit, सालाः sala, अनेकवर्णाः of different colours, विविधाः many, पुष्पवृष्टयः showers of flowers, मुमुचुः let loose.

##### आङ्ग्लानुवादः
As the birds flew away, the trees hit by the wings of birds showered flowers of different colours.



#### श्लोकः
##### मूलम्
पुष्पावकीर्णश्शुशुभे हनुमान् मारुतात्मजः।  
अशोकवनिकामध्ये यथा पुष्पमयो गिरिः॥5.14.11॥

##### शब्दार्थः
पुष्पावकीर्णः covered with flowers, मारुतात्मजः son of the Windgod, हनुमान् Hanuman, अशोकवनिकामध्ये in the middle of the Ashoka grove, पुष्पमयः full of flowers, गिरिः यथा like a  
mountain, शुशुभे shone.

##### आङ्ग्लानुवादः
Covered with flowers, Hanuman shone like a mountain of flowers in the midst of Ashoka grove.



#### श्लोकः
##### मूलम्
दिशस्सर्वाः प्रधावन्तं वृक्षषण्डगतं कपिः।  
दृष्ट्वा सर्वाणि भूतानि वसन्त इति मेनिरे॥5.14.12॥

##### शब्दार्थः
दृष्ट्वा beholding, दिशस्सर्वाः in all directions, प्रधावन्तं running, वृक्षषण्डगतं variegated flowers shed by trees, कपिः monkey (Hanuman), सर्वाणि  all, भूतानि living beings, वसन्त spring, इति मेनिरे this is spring

##### आङ्ग्लानुवादः
Beholding that sprightly monkey running in all directions, its body covered with variegated blossoms fallen from the trees, all living beings there thought that it was Spring personified



#### श्लोकः
##### मूलम्
वृक्षेभ्यः पतितैः पुष्पैरवकीर्णा पृथग्विदैः।  
रराज वृक्षेभ्यः तत्र प्रमदेव ॥5.14.13॥

##### शब्दार्थः
पुष्पैरवकीर्णा strewn with flowers of various colours, पृथग्विदैः goddessof earth, पतितैः fallen, वृक्षेभ्यः from the trees of various kinds, रराज charming, तत्र there, प्रमदेव like young woman, विभूषिता profusely bedecked

##### आङ्ग्लानुवादः
Strewn with flowers of various colours fallen from the trees of various kinds, the goddess of earth looked charming like a young woman profusely bedecked.



#### श्लोकः
##### मूलम्
रस्विना ते तरवस्तरसाभिप्रकम्पिताः।  
कुसुमानि विचित्राणि ससृजुः कपिना तदा॥5.14.14॥

##### शब्दार्थः
तदा then, तरस्विना endowed with speed, कपिना by the monkey, तरसा speedily, अभिप्रकम्पिताः vigorously shaken, ते those, तरवः trees, विचित्राणि colourful, कुसुमानि flowers, ससृजुः showered.

##### आङ्ग्लानुवादः
Shaken vigorously by Hanuman of great speed, the trees shed their blooms of variegated colours.



#### श्लोकः
##### मूलम्
निर्धूतपत्रशिखराः शीर्णपुष्पफला द्रुमाः।  
निक्षिप्तवस्त्राभरणा धूर्ता इव पराजिताः॥5.14.15॥

##### शब्दार्थः
निर्धूतपत्रशिखराः with top branches shorn, शीर्णपुष्पफलाः with flowers and fruits shed, द्रुमाः trees, पराजिताः defeated, निक्षिप्तवस्त्राभरणाः with clothes and ornaments lost in gambling, धूर्ता इव like a gambler.

##### आङ्ग्लानुवादः
The tree tops, shorn of their leaves and flowers and fruits fallen, appeared like gamblers who had lost their stakes and had to lay down their clothes and ornaments.



#### श्लोकः
##### मूलम्
हनूमता वेगवता कम्पितास्ते नगोत्तमाः।  
पुष्पपर्णफलान्याशु मुमुचुः पुष्पशालिनः॥5.14.16॥

##### शब्दार्थः
वेगवता by the swift, हनूमता Hanuman, कम्पिताः shaken, पुष्पशालिनः full of flowers and fruits, मुमुचुः dropped.

##### आङ्ग्लानुवादः
Shaken by the swift Hanuman, even the big trees dropped flowers, fruits and leaves.



#### श्लोकः
##### मूलम्
विहङ्गसङ्घैर्हीनास्ते स्कन्धमात्राश्रया द्रुमाः।  
बभूवुरगमाः सर्वे मारुतेव निर्धुताः।5.14.17॥

##### शब्दार्थः
सर्वे all, ते द्रुमाः those trees, मारुतेन by Hanuman, विनिर्धुताः laid bare, अगमाः इव trees unable to move, विहङ्गसङ्घैः by flocks of birds, हीनाः deserted, स्कन्धमात्राश्रयाः only resting on the trunks, बभूवुः became.

##### आङ्ग्लानुवादः
Deserted by the flocks of birds resting on them (flowers and leaves also dropped from branches), the trees were left bare with trunks unable to move.



#### श्लोकः
##### मूलम्
निर्धूतकेशी युवतिर्यथा मृदितवर्णका।  
निष्पीतशुभदन्तोष्ठी नखैर्दन्तैश्च विक्षता॥5.14.18॥  
तथा लाङ्गूलहस्तैश्च चरणाभ्यां च मर्दिता।  
बभूवाशोकवनिका प्रभग्नवरपादपा॥5.14.19॥

##### शब्दार्थः
लाङ्गूलहस्तैश्च with tail and hands, चरणाभ्यां च and with feet, मर्दिता crushed, प्रभग्नवरपादपाः prominent trees shattered, अशोकवनिका Ashoka garden, निर्धूतकेशी hair dishevelled, मृदितवर्णका circular vermilion mark effaced, निष्पीतशुभदन्तोष्ठी with bright teeth and lips kissed, नखैः with nails, दन्तैश्च with teeth also, विक्षता wounded, युवतिः young woman, यथा likewise, तथा that, बभूव appeared.

##### आङ्ग्लानुवादः
The garden of Ashoka with trees shattered and crushed by Hanuman's tail,  hands and feet, appeared like a woman with dishevelled hair, with her vermilion mark effaced, her bright teeth and lips faded for being kissed and wounded with nails and bitten with teeth (by her lover).



#### श्लोकः
##### मूलम्
महालतानां दामानि व्यथमत्तरसा कपिः।  
यथा प्रावृषि विन्ध्यस्य मेघजालानि मारुतः॥5.14.20॥

##### शब्दार्थः
कपिः monkey, महालतानाम् of huge creepers, दामानि hanging, तरसा with tremendous  speed, मारुतः wind, प्रावृषि in the rainy season, विन्ध्यस्य of Vindhya, मेघजालानि clusters of clouds, यथा like wise, व्यथमत् shook.

##### आङ्ग्लानुवादः
Hanuman shook with tremendous speed the huge clusters of creepers hanging there just like stormy wind in rainy season scatters masses of clouds on the Vindhya mountain.



#### श्लोकः
##### मूलम्
स तत्र मणिभूमीश्च राजतीश्च मनोरमाः।  
तथा काञ्चनभूमीश्च ददर्श विचरन्कपिः॥5.14.21॥

##### शब्दार्थः
सः he, कपिः the monkey, तत्र there, विचरन् while roaming, मणिभूमीश्च floors with gems, राजतीश्च studded with silver, तथा so also, मनोरमाः pleasing to the eyes, काञ्चनभूमीश्च floors paved with gold, ददर्श saw.

##### आङ्ग्लानुवादः
Roaming there the monkey noticed the beautiful floors paved with gems, gold and silver৷৷



#### श्लोकः
##### मूलम्
वापीश्च विविधाकाराः पूर्णाः परमवारिणा।  
महार्हैर्मणिसोपानैरुपपन्नास्ततस्ततः॥5.14.22॥  
मुक्ताप्रवालसिकताः स्फाटिकान्तरकुट्टिमाः।  
काञ्चनैस्तरुभिश्चित्रैस्तीरजैरुपशोभितैः॥5.14.23॥  
फुल्लपद्मोत्पलवनाश्चक्रवाकोपकूजिताः।  
नत्यूहरुतसंघुष्टा हंससारसनादिताः॥5.14.24॥  
दीर्घाभिर्द्रुमयुक्ताभिः सरद्भिश्च समन्ततः।  
अमृतोपमतोयाभिश्शिवाभिरुपसंस्कृताः॥5.14.25॥  
लताशतैरवततास्सन्तानकुसुमावृताः।  
नानागुल्मावृतघनाः करवीरकृतान्तराः॥5.14.26॥

##### शब्दार्थः
परमवारिणा with pure water, पूर्णाः filled, ततस्ततः here and there, महार्हैः with rich, मणिसोपानैः with steps studded with gems, उपपन्नाः endowed with, मुक्ताप्रवालसिकताः with sands of corals and pearls, स्फाटिकान्तरकुट्टिमाः platforms paved with bright crystals, तीरजैः  grown on banks, काञ्चनैः by golden, चित्रैः with colourful, तरुभिः with trees, उपशोभिताः looked splendid, फुल्लपद्मोत्पलवनाः with beds of lotuses in bloom, चक्रवाकोपकूजिताः with sounds of Chakravakas, नत्यूहरुतसंघुष्टाः a flocks of Natyuha birds rubbing together, हंससारसनादिताः made noisy with swans and Sarasa birds, दीर्घाभिः by long, द्रुमयुक्ताभिः endowed with trees, अमृतोपमतोयाभिः with nectarlike water, शिवाभिः with auspicious, सरिद्भिः with streamlets, समन्ततः all over, उपसंस्कृताः decorated, लताशतैः with hundreds of  
creepers, अवतताः spread, सन्तानकुसुमावृताः scattered with Ashoka blossoms, नानागुल्मावृतघनाः thick with several bushes, करवीरकृतांतराः lilies in bloom here and there, विविधाकाराः of different shapes, वापीश्च wells.

##### आङ्ग्लानुवादः
He observed ponds of different shapes filled with clear water with steps paved with rich gems, with sands of pearls and corals and bottoms of crystal, which  contained beds of lotuses in bloom, adorned with chakravaka birds and resonant with cacklings of swans and sarasas and vatyuhas rubbing their beaks. There were golden platforms built on banks and platforms built of crystals. There were trees on the bank of streams, and nectarlike sacred waters flowing in them surrounded by hundreds of creepers, and Ashoka blossoms scattered everywhere, with thickly grown bushes of different kinds, with lilies in bloom in tanks.



#### श्लोकः
##### मूलम्
ततोऽम्बुधरसङ्काशं प्रवृद्धशिखरं गिरिम्।  
विचित्रकूटं कूटैश्च सर्वतः परिवारितम्॥5.14.27॥  
शिलागृहैरवततं नानावृक्षैः समावृतम्।  
ददर्श हरिशार्दूलो रम्यं जगति पर्वतम्॥5.14.28॥

##### शब्दार्थः
ततः then, हरिशार्दूलः a tiger among monkeys, जगति movable, रम्यं पर्वतम् delightful mountain, अम्बुधरसङ्काशम् resembling a rain cloud, प्रवृद्धशिखरम् with a tall peak, विचित्रकूटम् with a collection of wonderful peaks, सर्वतः all over, कूटैः by peaks, परिवारितम् surrounded, शिलागृहैः with caves, अवततम् extending, नानावृक्षैः with different kinds of trees, समावृतम् surrounded, गिरिम् mountain, ददर्श beheld.

##### आङ्ग्लानुवादः
The tiger among monkeys beheld a delightingful mountain, resembling the raincloud with tall, pleasing peaks, wonderful peaks spread all over the mountain. There were caves built of stone, with a variety of trees.



#### श्लोकः
##### मूलम्
ददर्श च नगात्तस्मान्नदीं निपतितां कपिः।  
अङ्कादिव समुत्पत्य प्रियस्य पतितां प्रियाम्॥5.14.29॥  
जले निपतिताग्रैश्च पादपैरुपशोभिताम्।  
वार्यमाणामिव क्रुद्धां प्रमदां प्रियबन्धुभिः॥5.14.30॥  
पुनरावृत्ततोयां च ददर्श स महाकपिः।  
प्रसन्नामिव कान्तस्य कान्तां पुनरुपस्थिताम्॥5.14.31॥

##### शब्दार्थः
कपिः monkey, तस्मात् from that, नगात् hill, निपतिताम् descending down, नदीं a stream, प्रियस्य beloved's, अङ्कात् from the thighs, समुत्पत्य jumping up, पतिताम् falling down, प्रियाम् इव like a beloved, जले in water, निपतिताग्रैः with the branches bent into water, पादपैः with trees, उपशोभिताम् splendid, प्रियबन्धुभिः by dear relatives, वार्यमाणाम् prevented, क्रुद्धाम् angry one, प्रमदाम् इव like a woman, नदीम् river, ददर्श saw, आवृत्ततोयाम् with water running backwards creating circles, कान्तस्य at the lover, प्रसन्नाम् pleased, पुनः again, उपस्थिताम् approached, कान्तामिव like a woman, सः Hanuman, महाकपिः great monkey, पुनः again, ददर्श saw.

##### आङ्ग्लानुवादः
Hanuman, the great monkey saw a stream descending from the hill which looked like a beloved jumping down from the thighs of her lover. It was adorned with trees whose boughs touched the water and thus looking like an angry woman leaving her dear lover but detained by her relatives. With the water running backward in circles it appeared as if the beloved has returned to her lover pleased.



#### श्लोकः
##### मूलम्
तस्या दूरात्सपद्मिन्यो नानाद्विजगणायुताः।  
ददर्श हरिशार्दूलो हनुमान् मारुतात्मजः॥5.14.32॥

##### शब्दार्थः
हरिशार्दूलः tiger among vanaras, मारुतात्मजः son of the Windgod, सः हनुमान् Hanuman, तस्य of that (hill), अदूरात् not far from there, नानाद्विजगणायुताः filled with different flocks of water birds, पद्मिन्यः lotus ponds, ददर्श saw.

##### आङ्ग्लानुवादः
Not far from there, Hanuman, son of the Windgod sighted lotus ponds filled with different kinds of water birds.



#### श्लोकः
##### मूलम्
कृत्रिमां दीर्घिकां चापि पूर्णां शीतेन वारिणा।  
मणिप्रवरसोपानां मुक्तासिकतशोभिताम्॥5.14.33॥  
विविधैर्मृगसङ्घैश्च विचित्रां चित्रकाननाम्।  
प्रासादैस्सुमहद्भिश्च निर्मितैर्विश्वकर्मणा॥5.14.34॥  
काननैः कृत्रिमैश्चापि सर्वतः समलङ्कृताम्।

##### शब्दार्थः
शीतेन by cool, वारिणा with water, पूर्णाम् filled with, मणिप्रवरसोपानाम् with steps embellished with gems, मुक्तासिकतशोभिताम् spread over with pearl dust as sand, विविधैः with many kinds, मृगसङ्घैश्च with herds of animals, विचित्राम् wonderful, चित्रकाननाम् having colourful woods, विश्वकर्मणा by Visvakarma, निर्मितैः constructed, सुमहद्भिः by the large, प्रासादैः mansions, कृत्रिमैः artificial, काननैश्चापि woodlands also, सर्वतः all over, समलङ्कृताम् decorated, कृत्रिमाम् artificial, दीर्घिकां चापि lakes.

##### आङ्ग्लानुवादः
Hanuman saw an oblong pond, full of cool water provided with steps, embellished with gems and beautified with pearl dust as sand on its bank.  Thronged with many kinds of animals, it looked colourful with large mansions constructed by Visvakarma in the artificial woodlands decorated all over.



#### श्लोकः
##### मूलम्
ये केचित्पादपास्तत्र पुष्पोपगफलोपगाः॥5.14.35॥  
सच्छत्रास्सवितर्दीकास्सर्वे सौवर्णवैदिकाः।

##### शब्दार्थः
तत्र there, पुष्पोपगफलोपगाः had abundance of flowers and fruits (easily reachable), ये केचित् those few, पादपाः trees, सर्वे all, सच्छत्राः (like) parasols, सवितर्दीकाः having raised benches, सौवर्णवेदिकाः golden platforms.

##### आङ्ग्लानुवादः
There the trees had abundance of flowers and fruits. A few trees were full of leaves and branches spread like parasols. There were raised golden platforms.



#### श्लोकः
##### मूलम्
लताप्रतानैर्बहुभिःपर्णैश्च बहुभिर्वृताम्॥5.14.36॥  
काञ्चनीं शिंशुपामेकां ददर्श हरियूथपः।  
वृतां हेममयीभिस्तु वेदिकाभिस्समन्ततः॥5.14.37॥

##### शब्दार्थः
हरियूथपः the monkey leader, बहुभिः with many, लताप्रतानैः with canopies of  climbers, बहुभिः with many, पर्णैश्च with leaves also, वृताम् covered, समन्ततः all over, हेममयीभिः with golden, वेदिकाभिः with platforms, वृताम् surrounded, काञ्चनीम् golden, एकाम् a single, शिंशुपाम् Simsupa tree, ददर्श saw.

##### आङ्ग्लानुवादः
The monkey leader saw one simsupa tree covered all over with canopies of many climbers and leaves. The tree was surrounded by golden platforms.



#### श्लोकः
##### मूलम्
सोऽपश्यद्भूमिभागांश्च गर्तप्रस्रवणानि च।  
सुवर्णवृक्षानपरान् ददर्श शिखिसन्निभान्॥5.14.38॥

##### शब्दार्थः
सः he, भूमिभागांश्च pieces of land, गर्तप्रस्रवणानि च streams flowing out of springs, अपरान् other, शिखिसन्निभान् resembling fire, सुवर्णवृक्षान् golden coloured tree, अपश्यत् beheld.

##### आङ्ग्लानुवादः
He beheld several pieces of land and streams flowing out of the springs. He also noticed golden trees asresplendent as fire.



#### श्लोकः
##### मूलम्
तेषां द्रुमाणां प्रभया मेरोरिव दिवाकरः।  
अमन्यत तदा वीरः काञ्चनोऽस्मीति वानरः॥5.14.39॥

##### शब्दार्थः
तदा then, वीरः a hero, वानरः vanara, मेरोः of Meru, प्रभया by the radiance, दिवाकरः इव like the Sun, तेषाम् of those, द्रुमाणाम् of tree, प्रभया by the radiance, काञ्चनः golden, अस्मि was, इति thus, अमन्यत thought.

##### आङ्ग्लानुवादः
He saw trees resplendent with golden radiance and thought that he was in the midst of gold like the Sungod getting golden hue by the radiance of Meru, the golden mountain.



#### श्लोकः
##### मूलम्
तां काञ्चनैस्तरुगणैर्मारुतेन च वीजिताम्।  
किङ्किणीशतनिर्घोषां दृष्ट्वा विस्मयमागमत्॥5.14.40॥

##### शब्दार्थः
काञ्चनैः तरुगणैः with golden trees, मारुतेन by the wind, वीजिताम् fanned, किङ्कणी शतनिर्घोषाम् like the tinkling of a hundred anklets, ताम् that (tree), दृष्ट्वा seeing, विस्मयम् wonder, आगमत् struck.

##### आङ्ग्लानुवादः
Hanuman was wonderstruck to hear the sound produced by rows of golden trees which stood round the simsupa tree. This sound resembled the tinkling of a hundred anklets when the wind passed through (their leaves).



#### श्लोकः
##### मूलम्
स पुष्पिताग्रां रुचिरां तरुणाङ्कुरपल्लवाम्।  
तामारुह्य महाबाहुश्शिंशुपां पर्णसंवृताम्॥5.14.41॥

##### शब्दार्थः
महाबाहुः strongarmed hero, सः he, पुष्पिताग्राम् with flowers blossoming on the top, रुचिराम् lovely, तरुणाङ्कुरपल्लवाम् with tender sprouts and leaves, पर्णसंवृताम् surrounded by leaves, ताम् that, आरुह्य having climbed.

##### आङ्ग्लानुवादः
Strongarmed Hanuman climbed up the simsupa tree shining with flowers on its top and surrounded by tender sprouts and leaves. (He said to himself)ः



#### श्लोकः
##### मूलम्
इतो द्रक्ष्यामि वैदेहीं रामदर्शनलालसाम्।  
इतश्चेतश्च दुःखार्तां सम्पतन्तीं यदृच्छया॥5.14.42॥

##### शब्दार्थः
रामदर्शनलालसाम् a lady eager to see Rama, वैदेहीम् at Vaidehi, इतः from this place, द्रक्ष्यामि I will see, दुःखार्ताम् a lady filled with sorrow, यदृच्छया casually, इतश्च इतश्च here and there, सम्पतन्तीम् lady moving.

##### आङ्ग्लानुवादः
"I may see by chance( from this point) Vaidehi tormented with grief anxiously waiting to see Rama while moving about here and there casually.



#### श्लोकः
##### मूलम्
अशोकवनिका चेयं दृढं रम्या दुरात्मनः।  
चम्पकैश्चन्दनैश्चापि वकुलैश्च विभूषिता॥5.14.43॥

##### शब्दार्थः
दुरात्मनः of the wicked one, इयम् this, अशोकवनिका Ashoka grove, दृढम् surely, रम्या  
beautiful, चम्पकैः by Champak, चन्दनैश्च and Chandan, वकुलैश्चापि and with Bakula also, विभूषिता is decorated.

##### आङ्ग्लानुवादः
"Surely this beautiful Ashoka grove with delightful champak, chandan and bakula trees belongs to the wicked Ravana."



#### श्लोकः
##### मूलम्
इयं च नलिनी रम्या द्विजसङ्घनिषेविता।  
इमां सा राममहिषी नूनमेष्यति जानकी॥5.14.44॥

##### शब्दार्थः
द्विजसङ्घनिषेविता frequented by flocks of water birds, इयम् this, नलिनी च  lotuspond, रम्या beautiful, सा she, राममहिषी Rama's queen, जानकी Janaki, नूनम् surely, इमाम् this place, एष्यति she will come.

##### आङ्ग्लानुवादः
"This lovely lotuspond is frequented by flocks of aquatic birds. Surely Rama's queen Janaki will come to this place.



#### श्लोकः
##### मूलम्
सा रामा राममहिषी राघवस्य प्रिया सती।  
वनसञ्चारकुशला नूनमेष्यति जानकी॥5.14.45॥

##### शब्दार्थः
राममहिषी Rama's queen, राघवस्य Raghava's, प्रिया beloved, सती a chaste lady, रामा a beautiful woman, वनसञ्चारकुशला who loves to wander in forests, सा जानकी that Janaki, नूनम् surely, एष्यति she will visit.

##### आङ्ग्लानुवादः
"Beautiful Janaki, beloved queen of Rama loves to wander in forests. She will surely visit this grove.



#### श्लोकः
##### मूलम्
अथवा मृगशाबाक्षी वनस्यास्य विचक्षणा।  
वनमेष्यति साऽर्येह रामचिन्तानुकर्शिता॥5.14.46॥

##### शब्दार्थः
अथवा or may be, मृगशाबाक्षी doeeyed lady, अस्य of this, वनस्य garden's, विचक्षणा familiar with, रामचिन्तानुकर्शिता brooding over Rama, सा that, आर्या noble woman, इह here, वनम् garden, एष्यति will come.

##### आङ्ग्लानुवादः
"Or may be that doeeyed noble lady brooding over Rama will come to this garden she   is familiar with.



#### श्लोकः
##### मूलम्
रामशोकाभिसन्तप्ता सा देवी वामलोचना।  
वनवासे रता नित्यमेष्यते वनचारिणी॥5.14.47॥

##### शब्दार्थः
रामशोकाभिसन्तप्ता tormented with over grief Rama's separation, वामलोचना lovelyeyed one, नित्यम् always, वनवासे in the forest, रता enjoying, सा that, देवी devi, वनचारिणी loves strolling in the forest, एष्यते will come.

##### आङ्ग्लानुवादः
"That lovelyeyed queen tormented with grief over separation from Rama will be coming here to stay as she always loves strolling in the forest.



#### श्लोकः
##### मूलम्
वनेचराणां सततं नूनं स्पृहयते पुरा।  
रामस्य दयिता भार्या जनकस्यसुता सती॥5.14.48॥

##### शब्दार्थः
रामस्य Rama's, दयिता dear, भार्या wife, जनकस्य Janaka's, सुता daughter, सती a chaste lady, पुरा earlier, सततम् always, वनेचराणाम् of creatures wandering in the forest, स्पृहयते she likes, नूनम् surely.

##### आङ्ग्लानुवादः
"The daughter of Janaka, the  chaste wife of Rama,  used to for the company of those creatures wandering in the forest.



#### श्लोकः
##### मूलम्
सन्ध्याकालमनाः श्यामा ध्रुवमेष्यति जानकी।  
नदीं चेमां शुभजलां सन्ध्यार्थे वरवर्णिनी॥5.14.49॥

##### शब्दार्थः
श्यामा beautiful, वरवर्णिनी a lady of lovely complexion, जानकी Janaki, सन्ध्याकालमनाः at the time of twilight, शुभजलाम् sacred waters, इमां नदीम् this river, सन्ध्यार्थे for performing evening ritual, ध्रुवम् surely, एष्यति come.

##### आङ्ग्लानुवादः
Surely that lady of lovely complexion, the beautiful Janaki will come to this river  
flowing with sacred waters for performing the evening rituals.



#### श्लोकः
##### मूलम्
तस्याश्चाप्यनुरूपेयमशोकवनिका शुभा।  
शुभा या पार्थिवेन्द्रस्य पत्नी रामस्य सम्मता॥5.14.50॥

##### शब्दार्थः
या she, पार्थिवेन्द्रस्य of the lord of the world, रामस्य Rama's, सम्मता beloved, शुभा auspicious, पत्नी wife, तस्याः her, शुभा auspicious, इयम् this, अशोकवनिका this Ashoka grove, अनुरूपापि च and  suitable place.

##### आङ्ग्लानुवादः
To the auspicious Sita,the beloved of Rama, the lord of the world, this Ashoka grove is a befitting place.



#### श्लोकः
##### मूलम्
यदि जीवति सा देवी ताराधिपनिभानना।  
आगमिष्यति साऽवश्यमिमां शिवजलां नदीम्॥5.14.51॥

##### शब्दार्थः
ताराधिपनिभानना moonfaced one, सा देवी that queen, जीवति यदि if she is surviving, सा she, अवश्यम् certainly, इमाम् this, शिवजलाम् a place  of auspicious water, नदीम् river, आगमिष्यति she will come.

##### आङ्ग्लानुवादः
"The moonfaced queen will certainly come to this stream of  auspicious water if she is surviving."



#### श्लोकः
##### मूलम्
एवं तु मत्वा हनुमान्महात्मा प्रतीक्षमाणो मनुजेन्द्रपत्नीम्।  
अवेक्षमाणश्च ददर्श सर्वं सुपुष्पिते पर्णघने निलीनः॥5.14.52॥

##### शब्दार्थः
महात्मा highsouled, हनुमान् Hanuman, एवम् thus, मत्वा pondering, मनुजेन्द्रपत्नीम् wife of the lord of the people, प्रतीक्षमाणः waiting, सुपुष्पिते on a profusely bloomed, पर्णघने abundant leaves, निलीनः hid himself, अवेक्षमाणश्च looking down, सर्वम् all over, ददर्श saw.

##### आङ्ग्लानुवादः
Pondering thus, the highsouled Hanuman remained concealed on the tree loaded with flowers and leaves and waited, looking eagerly for the wife of the lord of the people.  

#### समाप्तिः
 श्रीमद्रामायणे वाल्मीकीय आदिकाव्ये सुन्दरकाण्डे चतुर्दशस्सर्गः।  
Thus ends the fourteenth sarga of Sundarakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/5_sundarakANDam/03-sItA-darshanam/014_ashokavATikApraveshaH.md">
<details><summary><h3>भूषणम् ...{Loading}...</h3></summary>



स मूहर्तमिव ध्यात्वा मनसा चाधिगम्य ताम् ।  

अवप्लुतो महातेजाः प्राकारं तस्य वेश्मनः  ॥  ५।१४।१  ॥   

सु मुहूर्तमित्यादि । इवशब्दो वाक्यालङ्कारे । प्राकारम्
अशोकवनिकाप्राकारम् । तस्य वेश्मनः रावणस्य गृहात् । अवलुप्तः प्राप्तः  ॥ 
५।१४।१  ॥   

  

स तु संहृष्टसर्वाङ्गः प्राकारस्थो महाकपिः ।  

पुष्पिताग्रान् वसन्तादौ ददर्श विविधान् द्रुमान्  ॥  ५।१४।२  ॥   

स त्विति । संहृष्टसर्वाङ्गः पुलकितसर्वाङ्गः । वसन्तादौ "पौर्णमास्या
मासान् संपाद्य" इति पक्षमनुसृत्य फाल्गुनपौर्णमासीप्रपूर्वदिनत्वेन
वसन्तादावित्युक्तम्  ॥  ५।१४।२  ॥   

  

सालानशोकान् भव्यांश्च चम्पकांश्च सुपुष्पितान् ।  

उद्दालकान्नागवृक्षांश्चूतान् कपिमुखानपि  ॥  ५।१३।३ ॥   

अथाम्रवणसंछन्ना लताशतसमावृताम् ।  

ज्यामुक्त इव नाराचः पुप्लुवे वृक्षवाटिकाम्  ॥  ५।१४।४ ॥   

सालान् सर्जकान् । भव्यान् शभानित्यशोकविशोषणम् । यद्वा भवं
रुद्रमर्हन्तीति भव्यान् रुद्रप्रियपुष्पान् वृक्षविशेषान् । उद्दलाकान्
बहुवारकान् । नागवृक्षान् नागकेसरवृक्षान् । कपिमुखान् मर्कटकान्  ॥ 
५।१४।३४ ॥   

  

स प्रविश्य विचित्रां तां विहगैरभिनादिताम् ।  

राजतैः काञ्चनैश्चैव पादपैः सर्वतो वृताम्  ॥  ५।१४।५ ॥   

स प्रविश्येत्यादि । काञ्चनैः काञ्चनमयैरिव स्थितैः  ॥  ५।१४।५ ॥   

  

विहगैर्मृगसङ्घैश्च विचित्रां चित्रकाननाम् ।  

उदितादित्यसङ्काशां ददर्श हनुमान् कपिः  ॥  ५।१४।६ ॥   

चित्रकाननां चित्रावन्तरवनाम्, चम्पकवनं चूतवनमित्येवंविधवनवतीम्  ॥ 
५।१४।६ ॥   

  

वृतां नानाविधैर्वृक्षैः पुष्पोपगफलोपगैः ।  

कौकिलैर्भृङ्गराजैश्च मत्तैर्नित्यनिषेविताम्  ॥  ५।१४।७ ॥   

पुष्पाण्युपगच्छन्तीति पुष्पोपगाः पुष्पसंपन्नाः तैः, फलोपगैः फलसंपन्नैः
 ॥  ५।१४।७ ॥   

  

प्रहृष्टमनुजे काले मृगपक्षिसमाकुले ।  

मत्तबर्हिणसंघुष्टां नानाद्विजगणायुताम्  ॥  ५।१४।८ ॥   

मार्गमाणो वरारोहां राजपुत्रीमनिन्दिताम् ।  

सुखप्रसुप्तान् विहगान् बोधयामास वानरः  ॥  ५।१४।९ ॥   

प्रहृष्टमनुजे काले वनन्ते । वसन्तस्य प्रचुरमन्मथत्वात् प्रहृष्टमनुजत्वम्
 ॥  ५।१४।८९ ॥   

  

उत्पतद्भिर्द्विजगणैः पक्षैः सालाः समाहताः ।  

अनेकवर्णा विविधा मुमुचुः पुष्पवृष्टयः  ॥  ५।१४।१० ॥   

पुष्पावकीर्णः शुशुभे हनुमान् मारुतात्मजः ।  

अशोकवनिकामध्ये यथा पुष्पमयो गिरिः  ॥  ५।१४।११  ॥   

दिशः सर्वाः प्रधावन्तं वृक्षषण्डगतं कपिम् ।  

दृष्ट्वा सर्वाणि भूतानि वसन्त इति मेनिरे  ॥  ५।१४।१२  ॥   

वृक्षेभ्यः पतितैः पुष्पैरवकीर्णा पृथग्विधैः ।  

रराज वसुधा तत्र प्रमदेव विभूषिता  ॥  ५।१४।१३ ॥   

तरस्विना ते तरवस्तरसा ऽभिप्रकम्पिताः ।  

कुसुमानि विचित्राणि ससृजुः कपिना तदा  ॥  ५।१४।१४ ॥   

सालाः वृक्षाः । "अनोकहः कुटः सालः"इत्यमरः । पुष्पवृष्टयः पुष्पवृष्टीः  ॥ 
५।१४।१०१४ ॥   

  

निर्धूतपत्रशिखराः शीर्णपुष्पफलद्रुमाः ।  

निक्षिप्तवस्त्राभरणा धूर्ता इव पराजिताः  ॥  ५।१४।१५ ॥   

हनूमता वेगवता कम्पितास्ते नगोत्तमाः ।  

पुष्पपर्णफलान्याशु मुमुचुः पुष्पशालिनः  ॥  ५।१४।१६ ॥   

धूर्ताः अक्षधूर्ताः  ॥  ५।१४।१५१६ ॥   

विहङ्गसङ्घैर्हीनास्ते स्कन्धमात्राश्रया द्रुमाः ।  

बभूवुरगमाः सर्वे मारुतेनेव निर्धुताः  ॥  ५।१४।१७ ॥   

स्कन्धमात्राश्रयाः पुष्पादीनामनाश्रया इत्यर्थः । अत एव अगमाः अगम्यः,
असेव्या इत्यर्थः । निर्धूताः कम्पिताः  ॥  ५।१४।१७ ॥   

  

निर्धूतकेशी युवतिर्यथा मृदितवर्णका ।  

निष्पीतशुभदन्तोष्ठी नखैर्दन्तैश्च विक्षिता  ॥  ५।१४।१८ ॥   

तथा लांगूलहस्तैश्च चरणाभ्यां च मर्दिता ।  

बभूवाशोकवनिका प्रभग्नवरपादपा  ॥  ५।१४।१९ ॥   

निर्धूतेति । मृदितवर्णका मृष्टाङ्गरागा । "अङ्गरागस्समालम्भो वर्णकश्च
विलेपनम्" इत्युक्तेः । निष्पीतशुभदन्तोष्ठी निष्पीततया शुभदन्ततुल्योष्ठी
 ॥  ५।१४।१८१९ ॥   

  

महालतानां दामानि व्यधमत्तरसाकपिः ।  

यथा प्रावृषि विन्ध्यस्य मेघजालानि मारुतः  ॥  ५।१४।२० ॥   

स तत्र मणिभूमीश्च राजतीश्च मनोरमाः ।  

तथा काञ्चनभूमीश्च ददर्श विचरन् कपिः  ॥  ५।१४।२१  ॥   

वापीश्च विविधाकाराः पूर्णाः परमवारिणा ।  

महार्हैर्मणिसोपानैरुपपन्नास्ततस्ततः  ॥  ५।१४।२२  ॥   

मुक्ताप्रवालसिकताः स्फाटिकान्तरकुट्टिमाः ।  

काञ्चनैस्तरुभिश्चित्रैस्तीरजैरुपशोभिताः  ॥  ५।१४।२३ ॥   

महालतानामिति । लतानां दामानि प्रतानाति  ॥  ५।१४।२०२३ ॥   

  

फुल्लपद्मोत्पलवनाश्चक्रवाकोपकूजिताः ।  

नत्यूहरुतसंघुष्टा हंससारसनादिताः  ॥  ५।१४।२४ ॥   

दीर्घाभिर्द्रुमयुक्ताभिः सरिद्भिश्च समन्ततः ।  

अमुतोपमतोयाभिः शिवाभिरुपसंस्कृताः  ॥  ५।१४।२५ ॥   

नत्यूहाः दात्यूहाः  ॥  ५।१४।२४२५ ॥   

  

लताशतैरवतताः सन्तानकसमावृताः ।  

नानागुल्मावृतघनाः करवीरकृतान्तराः  ॥  ५।१४।२६ ॥   

ततो ऽम्बुधरसङ्काशं प्रवृद्धशिखरं गिरिम् ।  

विचित्रकूटं कूटैश्च सर्वतः परिवारितम्  ॥  ५।१४।२७ ॥   

सन्तानकाः कल्पवृक्षास्तैस्समावृताः । घनाः निबिडाः । नानागुल्मावृताश्च
ताः घनाश्चेति समासः । करवीरकृतान्तराः करवीरैः कृतविशेषाः  ॥ 
५।१४।२६२७ ॥   

  

शिलागृहैरवततं नानावृक्षैः समावृतम् ।  

ददर्श हरिशार्दूलो रम्यं जगति पर्वतम्  ॥  ५।१४।२८ ॥   

जगति लोके रम्यम्, एतत्सदृशं रम्यं किंचिन्नास्तीत्यर्थः । पर्वतं
ददर्शेत्यन्वयः  ॥  ५।१४।२८ ॥   

  

ददर्श च नगात्तस्मान्नदीं निपतितां कपिः ।  

अङ्कादिव समुत्पत्य प्रियस्य पतितां प्रियाम्  ॥  ५।१४।२९ ॥   

जले निपतिताग्रैश्च पादपैरुपशोभिताम् ।  

वार्यमाणामिव क्रुद्धां प्रमदां प्रियबन्धुभिः  ॥  ५।१४।३० ॥   

पुनरावृत्ततोयां च ददर्श स महाकपिः ।  

प्रसन्नामिव कान्तस्य कान्तां पुनरुपस्थिताम्  ॥  ५।१४।३१  ॥   

अथ नद्याः कुपितया निर्गतया सखीसान्त्वनेन पुनरागतया साम्यं दर्शयति ददर्श
चेति । पुनरावृत्ततोयां वृक्षाग्रप्रतिहत्या पुनः पर्वताभिमुखतोयप्रवाहाम्
। उपमाने उपमेये चान्वयाय ददर्शेति पदद्वयम्  ॥  ५।१४।२९३१ ॥   

  

तस्यादूरात्स पद्मिन्यो नानाद्विजगणायुताः ।  

ददर्श हरिशार्दूलो हनुमान् मारुतात्मजः  ॥  ५।१४।३२  ॥   

तस्येति । तस्य पर्वतस्य । पद्मिन्यः पद्मिनीः  ॥  ५।१४।३२ ॥   

  

कृत्रिमां दीर्घिकां चापि पूर्णां शीतेन वारिणा ।  

मणिप्रवरसोपानां मुक्तासिकतशोभिताम्  ॥  ५।१४।३३ ॥   

विविधैर्मृगसङ्घैश्च विचित्रां चित्रकाननाम् ।  

प्रासादैः सुमहद्भिश्च निर्मितैर्विश्वकर्मणा  ॥  ५।१४।३४ ॥   

काननैः कृत्रिमैश्चापि सर्वतः समलङ्कृताम्  ॥  ५।१४।३५ ॥   

कृत्रिमां क्रियया निर्वृत्ताम्, निर्मितामित्यर्थः  ॥ । ५।१४।३३३५ ॥   

  

ये केचित् पादपास्तत्र पुष्पोपगफलोपगाः ।  

सच्छत्राः सवितर्दीकाः सर्वे सौवर्णवेदिकाः  ॥  ५।१४।३६ ॥   

लताप्रतानैर्बहुभिः पर्णैश्च बहुभिर्वृताम् ।  

काञ्चनीं शिंशुपामेकां ददर्श हनुमान् कपिः ।  

वृतां हेममयीभिस्तु वेदिकाभिः समन्ततः  ॥  ५।१४।३७ ॥   

सो ऽपश्यद्भूमिभागांश्च गर्तप्रस्रवणानि च ।  

सुवर्णवृक्षानपरान् ददर्श शिखिसन्निभान्  ॥  ५।१४।३८ ॥   

तेषां द्रुमाणां प्रभया मेरोरिव दिवाकरः ।  

अमन्यत तदा वीरः काञ्चनो ऽस्मीति वानरः  ॥ । ५।१४।३९ ॥   

ये केचिदिति । सच्छात्राः सविताना इत्यर्थः । सवितर्दिकाः सवेदिकाः ।
सौवर्णवेदिकाः विदर्दिकारोहणार्थं सुवर्णमयसोपानवेदिकायुक्ताः  ॥ 
५।१४।३६३९ ॥   

  

तां काञ्चनैस्तरुगणैर्मारुतेन च वीजिताम् ।  

किङ्किणीशतनिर्घोषां दृष्ट्वा विस्मयमागमत्  ॥  ५।१४।४० ॥   

तामिति । काञ्चनैस्तरुगणैः उपलक्षितां तां शिंशुपाम् ।
किङ्किणीशतनिर्घोषाम्, किङ्किण्यः क्षुद्रघण्टिकाः तासां निर्घोषो यस्याः ।
यद्वा किङ्किणीभिः शतमनन्ताः निर्घोषा यस्याः सा ताम्  ॥  ५।१४।४० ॥   

  

स पुष्पिताग्रां रुचिरां तरुणाङ्कुरपल्लवाम् ।  

तामारुह्य महाबाहुः शिंशुपां पर्णसंवृताम्  ॥  ५।१४।४१  ॥   

स पुष्पिताग्रामित्याद्यासर्गसमाप्त्येकं वाक्यम्  ॥  ५।१४।४१  ॥   

  

इतो द्रक्ष्यामि वैदेहीं रामदर्शनलालसाम् ।  

इतश्चेतश्च दुःखार्तां सम्पतन्तीं यदृच्छया  ॥  ५।१४।४२  ॥   

इतो द्रक्ष्यामि इमामारुह्य द्रक्ष्यामि । ल्यब्लोपे पञ्चमी  ॥  ५।१४।४२
 ॥   

  

अशोकवनिका चेयं दृढं रम्या दुरात्मनः ।  

चम्पकैश्चन्दनैश्चापि वकुलैश्च विभूषिता  ॥  ५।१४।४३ ॥   

इयं च नलिनी रम्या द्विजसङ्घनिषेविता ।  

इमां सा राममहिषी नूनमेष्यति जानकी  ॥  ५।१४।४४ ॥   

सा रामा राममहिषी राघवस्य प्रिया सती ।  

वनस़ञ्चारकुशला नूनमेष्यति जानकी  ॥  ५।१४।४५ ॥   

दुरात्मनः रावणस्य  ॥  ५।१४।४३४५ ॥   

  

अथवा मृगशावाक्षी वनस्यास्य विचक्षणा ।  

वनमेष्यति सा ऽ ऽर्येह रामचिन्तानुकर्शिता  ॥  ५।१४।४६ ॥   

अथेवेति पक्षान्तरे । विचक्षणा तापापनोदनचतुरा । अस्य वनस्य अशोकवनस्य । इह
वनं नलिनीपरिसरवर्तिवनम् । रामचिन्तानुकर्शिता सती एष्यति ।
रामविश्लेषजनिततापापनोदनार्थमेतद्वनप्रदेशमागमिष्यतीत्यर्थः । सा आर्येति
पदच्छेदः  ॥  ५।१४।४६ ॥   

  

रामशोकाभिसंतप्ता सा देवी वामलोचना ।  

वनवासे रता नित्यमेष्येत वनचारिणी  ॥  ५।१४।४७ ॥   

एष्यते एष्यति  ॥  ५।१४।४७ ॥   

  

वनेचराणां सततं नूनं स्पृहयते पुरा ।  

रामस्य दयिता भार्या जनकस्य सुता सती  ॥  ५।१४।४८ ॥   

वनेचराणां स्पृहयते वनेचरेभ्यस्स्पृहयते  ॥  ५।१४।४८ ॥   

  

सन्ध्याकालमनाः श्यामा ध्रुवमेष्यति जानकी ।  

नदीं चेमां शिवजलां सन्ध्यार्थे वरवर्णिनी  ॥  ५।१४।४९ ॥   

तस्याश्चाप्यनुरूपेयमशोकवनिका शुभा ।  

शुभा या पार्थिवेन्द्रस्य पत्नी रामस्य सम्मता  ॥  ५।१४।५० ॥   

यदि जीवति सा देवी ताराधिपनिभानना ।  

आगमिष्यति सा ऽवश्यमिमां शिवजलां नदीम्  ॥ ५।१४।५१  ॥   

सन्ध्याकाले मनः यस्यास्सा सन्ध्याकालमनाः, सन्ध्योपासनतत्परेत्यर्थः ।
सन्ध्यार्थे एष्यति, प्रतिदिनमिति शेषः  ॥  ५।१४।४९५१  ॥   

  

एवं तु मत्वा हनुमान् महात्मा प्रतीक्षमाणो मनुजेन्द्रपत्नीम् ।  

अवेक्षमाणश्च ददर्श सर्वं सुपुष्पिते पर्णघने निलीनः  ॥  ५।१४।५२  ॥   

पर्णघने पर्णसमूहे । महात्मा स हनुमान् । पुष्पिताग्रत्वादिविशिष्टां
तामारुह्य इतो द्रक्ष्यामीत्यारभ्य आगमिष्यति सा ऽवश्यमिमां शिवजलां
नदीमित्यन्तेन यः प्रकार उक्तः एवमुक्तप्रकारेण मत्वा मनुजेन्द्रपत्नीं
प्रतीक्षमाणः अवेक्षमाणः मार्गमाणः सुपुष्पिते पर्णघने निलीनश्च सन् सर्वं
ददर्शेत्यन्वयः  ॥  ५।१४।५२  ॥   

  

इत्यार्षे श्रीगोविन्दराजाविरचिते श्रीरामायणभूषणे श्रृङ्गारतिलकाख्याने
सुन्दरकाण्डव्याख्याने चतुर्दशः सर्गः  ॥  ५।१४ ॥   

इत्यार्षे श्रीरामायणे वाल्मीकीये आदिकाव्ये श्रीमत्सुन्दरकाण्डे चतुर्दशः
सर्गः  ॥  ५।१४ ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/5_sundarakANDam/03-sItA-darshanam/014_ashokavATikApraveshaH.md">
<details><summary><h3>शिरोमणी ...{Loading}...</h3></summary>



अशोकवनिकान्वेषणमुपक्रमते स इति । स हनूमान् मुहूर्तं ध्यात्वा
वनिकागमनप्रकारं संचिन्त्य तां सीतां मनसा अधिगम्य प्राप्य तस्य रावणस्य
वेश्मनः वेश्मप्राकारात् प्राकारम् अशोकवनिकाया इति शेषः, अवप्लुतः
उत्प्लुत्या प्राप्तः  ॥  ५।१४।१  ॥   

स इति । प्राकारस्थः स हनूमान् वसन्तादौ चैत्रे किंच वसन्तः आदीयते नित्यं
प्रतीयते यस्यां तस्यां भूमौ पुष्पिताग्रान् द्रुमान्ददर्श  ॥  ५।१४।२  ॥   

  

द्रुमाणां नामानि निर्दिशन्नाह-- सालानिति । आम्रवनसंछन्नान्
आम्रवनैरावृतान् लताशतसमावृतान् अनेकलताभिः संयुक्तान् शालादीन्
ददर्शेत्यनुकृष्यते । सार्धश्लोक एकान्वया  ॥  ५।१४।३  ॥   

  

ज्येति । ज्यामुक्तः नाराच इव पुष्पवाटिकां पुप्लुवे  ॥  ५।१४।४  ॥   

  

स इति । स हनूमान् चित्रकाननां चित्रकाननविशिष्टां विहगादिभिर्विचित्रां
तां विचित्रमध्याम् उदितादित्यसंकाशां काले सर्वसमये पुष्पाणि उपगानि
संप्राप्तानि येषु फलानि उपगानि येषु पुष्पाणि उपगच्छन्ति
फलान्युपगच्छन्तीति वा ते एव ते इति कर्मधारयः । तैर्वृक्षैर्वृतां
कोकिलादिभिर्नित्यं निषेवितां राजपुत्रीं सीतां मार्गमाणा प्रहृष्टा मनुजा
जन्तवो यस्यां मृगपक्षिमदैराकुलां तां पुष्पवाटिकां प्रविश्य ददर्श
समवल्लुलोक । श्लोकचतुष्टयमेकान्वयि  ॥  ५।१४।५८  ॥   

  

मार्गमाण इति । प्रसुप्तान् विहगान् तदुपलक्षितविहगादीन् बोधयामास  ॥ 
५।१४।९  ॥   

  

उत्पतद्भिरिति । पक्षैः उत्पतद्भिः उड्डीयमानैर्द्विजगणैः पक्षिसमूहैः
समाहता अनेकवर्णास्तरवः पुष्पवृष्टयः पुष्पवृष्टीर्मुमुचुः  ॥  ५।१४।१०  ॥   

  

पुष्पेति । पुष्पावकीर्णः प्रपतितपुष्पैराछन्नः हनूमान् पुष्पमयो गिरिरिव
शुशुभे  ॥  ५।१४।११  ॥   

  

दिश इति । सर्वा दिशः अभिधावन्तम् । अत एव वृक्षखण्डगतं वृक्षसमूहेषु
प्राप्तं कपिं दृष्ट्वा सर्वाणि भूतानि रक्षांसि वसन्तः कपिरूपेण
समागतऋतुराजो ऽयमिति मेनिरे  ॥  ५।१४।१२  ॥   

  

वृक्षेभ्य इति । पृथग्विधैरनेकप्रकारैः वृक्षेभ्यः पतितैः पुष्पैरवकीर्णा
वसुधा भूषिता प्रमदा इव रराज  ॥  ५।१४।१३  ॥   

  

तरस्विनेति । तरस्विना हनूमता तरसा वेगेन बहुकम्पितास्तरवो विचित्राणि
कुसुमानि ससृजुः  ॥  ५।१४।१४  ॥   

  

निर्धूतेति । निर्धूतानि पत्रशिखराणि मुख्यपत्राणि येषाम् अत एव शीर्णाः
पुष्पफलद्रुमाः पुष्पफलपल्लवा येषां ते तरवः पराजिताः अक्षे पराभूताः अत एव
निक्षिप्तवस्त्राभरणाः धूर्ता इव आसन् इति शेषः  ॥  ५।१४।१५  ॥   

  

हनूमतेति । हनूमता कम्पिता नगोत्तमा उत्तमवृक्षाः पुष्पादीनि मुमुचुः  ॥ 
५।१४।१६  ॥   

  

विहङ्गेति । मारुतेन हनुमता विनिर्धुताः विनिर्धूताः अत एव
विहङ्गसङ्गैर्हीनाः अत एव स्कन्धमात्राश्रयाः अत एव अगमाः गन्तुमयोग्याः
बभूवुः  ॥  ५।१४।१७  ॥   

  

विधूतेति । विधूताः प्रकम्पिताः केशाः यस्याः निपीतौ शुभदन्तौ ओष्ठौ च
यस्याः नखैर्दन्तैश्च विक्षता मृदितवर्णका विगताङ्गरागा युवतिर्यथा तथा
लाङ्गूलहस्तैः चरणाभ्यां च मर्दिता तथा तेनैव हेतुना भग्नपादपा अशोकवनिका
अभवदिति शेषः । श्लोकद्वयमेकान्वयि  ॥  ५।१४।१८,१९  ॥   

  

महेति । प्रावृषि मेघजालानि मारुत इव महालतानां दामानि जालानि कपिर्व्यधमत्
 ॥  ५।१४।२०  ॥   

  

स इति । कपिः ददृशे  ॥  ५।१४।२१  ॥   

  

वापीरिति । विविधाकाराः अनेकविधावयवाः परमवारिणा पूर्णाः महार्हैः
प्रशंसनीयैः मणिसोपानैः उपपन्नाः युक्ताः मुक्ताप्रवालान्येव सिकता यासु
स्फाटिकाः स्फटिकमयाः आन्तरकुट्टिमाः अभ्यन्तरनिबद्धभूमयः यासु
तरुभिरुपशोभिताः बुद्धानि विकसितानि पद्मोत्पलवनानि यासु नत्यूहानां
दात्यूहानां रुतेन शब्देन संघुष्टा दीर्घाभिः विशालाभिः अमृतोपमतोयाभिः अत
एव शिवाभिः सरिद्भिः उपसंस्कृताः नित्यं पूर्णत्वाय प्रापिताः लताशतैरवतताः
व्याप्ताः संतानकुसुमैः कल्पवृक्षपुष्पैरावृताः नानागुल्मैरावृतं वनं जलं
यासां करवीरैः कृतम् अन्तरं छिद्रं यासु ताः वापीः ददर्श । ततो ऽनन्तरम्
अम्बुधरसंकाशं मेघसदृशं प्रवृद्धानि शिखराणि यस्य तं विचित्राणि कूटानि
यस्य तं कूटैः अन्यपर्वतशृङ्गैश्च सर्वतः परिवारितं शिलागृहैः शिलामयभवनैः
अवततं व्याप्तं जगति लोके रम्यं मनोहरं पर्वतं पर्वभिः अनेकग्रन्थिभिः
तन्यते वर्ध्यते स तं गिरिं च ददर्श । सप्तकमेकान्वयि  ॥  ५।१४।२२२८  ॥   

  

ददर्शेति । प्रियस्य अङ्कात् समुत्पत्य पतितां प्रियामिव तस्मात् नगात्
निपतितां नदीं ददर्श  ॥  ५।१४।२९  ॥   

  

जले इति । प्रियबन्धुभिर्वार्यमाणाम् अन्यत्र गमननिरोधाय प्रार्थ्यमानां
क्रुद्धां प्रमदामिव जले निपतिताग्रैः पादपैस्तरुभिरुपशोभितां कान्तस्योपरि
प्रसन्नाम् अत एव पुनरुपस्थितां प्राप्तां कान्तामिव पुनरावृत्ततोयां
परावृत्तजलां तां नदीं ददर्श । श्लोकद्वयमेकान्वयि  ॥  ५।१४।३०,३१  ॥   

  

तस्येति । तस्य पर्वतस्य अदूरात्समीपे पद्मिन्यः पद्मिनीः पद्मविशिष्टसरः
ददर्श  ॥  ५।१४।३२  ॥   

  

कृत्रिमामिति । शीतेन वारिणा पूर्णां मुक्ता एव सिकताः ताभिः शोभितां
ह्रस्व आर्षः  ॥  ५।१४।३३  ॥   

  

मृगसंघैर्विचित्रां चित्राणि काननानि यस्याः तां विश्वकर्मणा निर्मितैः
प्रासादैः कृत्रिमैः काननैश्च सर्वतः समलंकृतां कृत्रिमां दीर्घिकां च
ददर्श । सार्धश्लोकद्वयमेकान्वयि  ॥  ५।१४।३४  ॥   

  

ये इति । तत्र दीर्घिकासमीपे ये केचित्पादपाः सन्तीति शेषः । ते सर्वे
पुष्पोपगफलोपगाः पुष्पादिप्राप्तिमन्तः सच्छत्राः छत्राकारस्थितिमन्तश्च
सवितर्दीकाः अधोभागे राजतादिवेदिकासहिताः सौवर्णवेदिकाश्च सन्ति ।
सौवर्णवेदिका इत्यस्य सुवर्णदातारः कल्पवृक्षविशेषा इत्यर्थो वा ।
अर्धद्वयमेकान्वयि  ॥  ५।१४।३५  ॥   

  

लतेति । लताप्रतानादिभिर्वृताम् एकां स्वसजातीयरहितां
हेममयीभिर्वेदिकाभिर्वृतां काञ्चनीं शिंशुपां वृक्षविशेषं ददर्श ।
सार्धश्लोक एकान्वयी  ॥  ५।१४।३६,३७  ॥   

  

स इति । भूमिभागादीन् अपश्यत् शिखिसन्निभान् अग्निसदृशान् सुवर्णवृक्षान्
ददर्श  ॥  ५।१४।३८  ॥   

  

तेषामिति । मेरोरिव द्रुमाणां प्रभयोपलक्षितो महाकपिः अहं काञ्चनो
ऽस्मीत्यमन्यत  ॥  ५।१४।३९  ॥   

  

तानिति । मारुतेन प्रकम्पितान् किङ्किणीशतनिर्घोषान्
फलादिवत्स्वाभाविकस्वावयवीभूतानेककिङ्किणीनिःस्वनसहितान् उरुगुणान्
मधुस्रवादिगुणविशिष्टान् तरुणाङ्कुरपल्लवान् तरुणाङ्कुरादिविशिष्टान् तान्
तरून् दृष्ट्वा विस्मयमागमत् । सार्धश्लोक एकान्वयि  ॥  ५।१४।४०  ॥   

  

तामिति । तां शिशुपामारुह्य चिन्तयामासेतिः शेषः । अर्धं पृथक्  ॥ 
५।१४।४१ ॥   

  

चिन्ताकारमाह इत इति । दुःखार्ताम् अत एव इतश्चेतः इतस्ततः यदृच्छया
संपतन्तीम् अत एव इहाप्यागतामिति शेषः । वैदेहीं द्रक्ष्यामि  ॥  ५।१४।४२
 ॥   

  

अशोकेति । रम्या रमणीयचन्दनादिभिर्विभूषिता यस्यामियं रम्या नलिनी
सेयमशोकवनिका शोकनिवर्तिकात्वेन तदभिधा अतः इमां जानकी नूनमेष्यति ।
एतेनैतन्नामश्रुत्या तत्र गमने ममापि शोकविध्वंसो भवितेति निश्चयवती
सीतावश्यं भवेदिति सूचितम् । श्लोकद्वयमेकान्वयि  ॥  ५।१४।४३,४४  ॥   

  

सेति । वनसंचारकुशला सा जानकी ध्रुवमेष्यति  ॥  ५।१४।४५  ॥   

  

तदेव भङ्ग्यन्तरेणाह अथवेति । रामचिन्तासु कर्षिता अथवा अत एव अस्य वनस्य
विचक्षणा वनसंबन्ध्यन्वेषणादिकुशला सा सीता वनमेष्यति । एतेन केनचिद्रूपेण
कश्चिद्रामानुचरो मदन्वेषणार्थं तत्रागच्छेदिति सीतासंभावना सूचिता  ॥ 
५।१४।४६  ॥   

  

स्वाभाविकतया ऽप्यत्रागमनं तस्याः संभवतीत्याह रामेति । वनेचराणां
पक्ष्यादीनां पुरा स्पृश्यते तद्विषयकातिप्रीतिमतीत्यर्थः, अत एव वनवासरता
वनवासविषयकप्रीतिमती अत एव वनचारिणी सा सीता एष्यते एष्यति ।
श्लोकद्वयमेकान्वयि  ॥  ५।१४।४७,४८  ॥   

  

आगमने हेत्वन्तरमाह संध्येति । संध्याकालः समयो यस्य तस्मिन् स्नानजपादौ
मनो यस्याः सा श्यामा नित्यं षोडशवार्षिकीत्वेन प्रतीयमाना जानकी
संध्यार्थे सान्ध्यकर्मनिवृत्त्यर्थम् इमां नदीं ध्रुवमेष्यति  ॥  ५।१४।४९
 ॥   

  

तस्या इति । पार्थिवेन्द्रस्य रामस्य संमता या पत्नी तस्याः एव इयमशोकवनिका
अनुरूपा योग्या  ॥  ५।१४।५०  ॥   

  

चिन्तान्तरमाह यदीति । सा सीता यदि जीवति तर्हि सा ऽवश्यम् अवश्यत्वसहितम्
आगमिष्यति  ॥  ५।१४।५१  ॥   

  

एवमिति । मनुजेन्द्रपत्नीं तदागमनं प्रतीक्षमाणः अत एव अवेक्षमाणः अन्वेषणं
कुर्वन् पर्णानि घनानि यस्मिन् तस्मिन् सुपुष्पिते शिंशुपाह्वतरौ निलीनो
हनूमान् सर्वं वनं ददर्श  ॥  ५।१४।५२  ॥   

  

इति श्रीमद्वाल्मीकीयरामायणव्याख्याने रामायणशिरोमणौ सुन्दरकाण्डे चतुर्दशः
सर्गः  ॥  ५।१४  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/5_sundarakANDam/03-sItA-darshanam/014_ashokavATikApraveshaH.md">
<details><summary><h3>तिलकम् ...{Loading}...</h3></summary>



ध्यात्वोत्प्लवनं निश्चित्य तां सीतां मनसा ऽधिगम्य ध्यात्वा तस्य रावणस्य
वेश्मनो वेश्मप्राकारात्प्राकारं वनप्राकारमवप्लुत उत्प्लवनेन प्राप्तः  ॥ 
५।१४।१  ॥   

  

संहृष्टसर्वाङ्गः पुलकितसर्वाङ्गः । वसन्तादौ वसन्तादिसर्वर्तुषु संनिहितैः
पुष्पैः पुष्पिताग्रान्  ॥  ५।१४।२  ॥   

  

भव्यान्न्युजफलान् । उद्दालका वृक्षविशेषाः । नागवृक्षान्नागकेशरवृक्षान् ।
कपिमुखान्कपिमुखाकारफलवतः । चूतविशेषणमेतत्  ॥  ५।१४।३  ॥   

  

ज्यामुक्तः रामेणेति शेषः  ॥  ५।१४।४  ॥   

  

विचित्रां विचित्रपर्यन्ताम् । राजतै रजतादिसंस्कृतैस्तद्वर्णैर्वा  ॥ 
५।१४।५  ॥   

  

चित्रकाननां चित्रद्रुमखण्डाम् । उदितादित्यसङ्काशाम् पुष्पैरिति शेषः  ॥ 
५।१४।६  ॥   

  

पुष्पोपगफलोपगैः पुष्पफलयुतैः  ॥  ५।१४।७  ॥   

  

काले सर्वस्मिन्नपि प्रहृष्टमनुजां मुखविकासादिलिङ्गकहर्षवज्जनाम्
मृगादीन्मदेनाकुलयति ताम् "प्रहृष्टमनुजे काले" इति पदद्वये
सप्तम्यन्तपाठे, तादृक्काले वसन्तप्राग्भवे तत्संनिहिते काले इत्यर्थः  ॥ 
५।१४।८  ॥   

  

बोधयामास शाखाचङ्क्रमणेनेति भावः  ॥  ५।१४।९  ॥   

  

पक्षैरुत्पतद्भिरित्यन्वयः । समाहताः वृक्षा इति शेषः । पुष्पवृष्टयः
पुष्पवृष्टीः  ॥  ५।१४।१०,११  ॥   

  

सर्वाभिधावन्तमिति सन्धिरार्षः । वसन्त इति मेनिरे इति अन्यस्येह वने
ऽशक्यप्रवेशत्वाद्वसन्त एव वृक्षसञ्चारोचितं कपिरूपमास्थाय चरतीति मेनिरे
इत्यर्थः । एतेन द्रष्टृ़णां तस्मिन्विमतिनिवृत्तिरीश्वरानुग्रहादिति
सूचितम्  ॥  ५।१४।१२,१३  ॥   

  

बहुप्रकारं कम्पिताः  ॥  ५।१४।१४  ॥   

  

निर्धूतपत्राणि शिखराण्यग्राणि च येषां ते । धूर्ता अक्षधूर्ताः  ॥ 
५।१४।१५,१६  ॥   

  

स्कन्धमात्रस्याश्रयाः न तु पुष्पादीनाम्, अत एवागमा असेव्याः । मारुतेन
तत्पुत्रेण हनूमता विनिर्धुता इति ह्रस्व आर्ष इति कतकस्तद्वृथा
ह्रस्वस्यापि धुञः सत्त्वात्  ॥  ५।१४।१७  ॥   

  

वर्णको विलेपनम् । निपीतः शुभदन्तयुक्त ओष्ठो यस्याः सा  ॥  ५।१४।१८  ॥   

  

लाङ्गूलहस्तैरित्यत्रैकत्वाभाव आर्षः  ॥  ५।१४।१९  ॥   

  

दामानि जालनि  ॥  ५।१४।२०,२१  ॥   

  

उच्मानविशिष्टा वापीर्ददर्श । श्लोकपञ्चकमेकं वाक्यम्  ॥  ५।१४।२२  ॥   

  

मुक्ताप्रवालरूपा एव सिकता यासाम् । आन्तरकुट्टिमा अभ्यन्तरनिबद्धभूमियुताः
 ॥  ५।१४।२३  ॥   

  

नत्यूहो दात्यूहः  ॥  ५।१४।२४  ॥   

  

द्रमयुक्ताभिस्तीरद्रुमयुक्ताभिः । वापीनां सरिदुपस्कृतत्वं नित्यं
पूर्णजलत्वाय  ॥  ५।१४।२५  ॥   

  

सन्तानः कल्पवृक्षः । गुल्मावृतवनाः । वनं जलम् । करवीरैः कृतमन्तरं
गवाक्षस्थानीयं यासां ताः  ॥  ५।१४।२६  ॥   

  

ततो वापीदर्शनानन्तरम्  ॥  ५।१४।२७  ॥   

  

जगति लोके रम्यं सुन्दरवस्तुभ्यो ऽपि परमसुन्दरम् । तीर्थस्तु-- जगती
पर्वतमित्यर्थः । ह्रस्व आर्षः । मृत्पर्वतमिति यावदिति व्याचक्षाणा
उपेक्ष्य एव  ॥  ५।१४।२८  ॥   

  

निपतितां निःसृताम् । समुत्पत्य कोपादुत्थाय पतितां भूमिशयिताम्  ॥ 
५।१४।२९ ॥   

  

जलेन पतिताग्रैः पादपैः परिणाहवशादधःप्रसृतशाखाद्वारेण जलनिपतिताग्रत्वं
वृक्षाणां कूलात्पातेन वा । प्रियं प्रति क्रुद्धां प्रियसमीपादन्यत्र
जिगमिषुं प्रियबन्धुभिः सस्त्रीभिर्वार्यमाणां प्रमदामिव  ॥  ५।१४।३०  ॥   

  

अत एव कान्तस्य प्रसन्नां पुनरुपस्थितां कान्तामिव, पुनरावृत्ततोयां
वृक्षाग्रप्रतिघातात्परावृत्तजलां ददर्श  ॥  ५।१४।३१  ॥   

  

तस्य पर्वतस्य । पद्मिन्यः पद्मिनीरकृत्रिमदीर्घिकाः  ॥  ५।१४।३२  ॥   

  

उच्यमानविशेषणां कृत्रिमां दीर्घिकामपि ददर्श । सिकतशोभितामित्यत्र ह्रस्व
आर्षः  ॥  ५।१४।३३  ॥   

  

प्रासादैरित्यस्य युतामिति शेषः  ॥  ५।१४।३४  ॥   

  

ये केचित्तत्र वृक्षास्ते सर्वे ऽपि पुष्पफलोभययुता एवेत्यर्थः  ॥  ५।१४।३५
 ॥   

  

सच्छत्राश्छत्राकारसंस्थानवन्तः । तेन शीतलच्छायत्वं सूचितम् ।
सविततर्दीकाः सवेदिकाः । सौवर्णवेदिकाः राजतादिमहावेदिकोपरि
कृतसौवर्णवेदिका इत्यर्थः । लतेत्यर्धमुत्तरान्वयि  ॥  ५।१४।३६  ॥   

  

एकां मुख्यां वृक्षान्तरसंबन्धरहितां च काञ्चनीं तद्वर्णां शिंशपाम् ।
"पिच्छिला गुरुशिंशपा" इति कोशः  ॥  ५।१४।३७,३८  ॥   

  

मेरोः प्रभया दिवाकर इव, तेषां द्रुमाणां प्रभया काञ्चनो ऽस्मीत्यमन्यत ।
काञ्चनवर्णमात्मशरीरं वीक्षते स्मेत्यर्थः  ॥  ५।१४।३९  ॥   

  

तान्काञ्चनानिति । किङ्किण्यस्तेषु फलादिवत्सहजाः, अत एव विस्मयमागमत्  ॥ 
५।१४।४०  ॥   

  

तेषां तरुधर्ममप्याह-- सुषुष्पिताग्रानिति । तुणाः कोमला अङ्कुराः
पल्लवाश्च येषां तान्दृष्ट्वा विस्मयं प्राप्त इत्यन्वयः । तां यस्याः
पर्यन्तवृक्षा एवंभूतास्तामारुह्य । चिन्तयामासेति शेषः  ॥  ५।१४।४१  ॥   

  

इत इति । आगतामिति शेषः । तदेव स्पष्टयति इतश्चेतश्चेति  ॥  ५।१४।४२ ॥   

  

रम्येयमशोकवनिका दुरात्मनो रावणस्यैव दृढं ध्रुवम् ।
राक्षसान्तरस्यैवंविधतदसंभवात्  ॥  ५।१४।४३  ॥   

  

नलिनी चेयं रम्या सा च राजमहिषीत्वाद्रम्यप्रिया, अत एवेमां नलिनीं
नूनमेष्यति  ॥  ५।१४।४४  ॥   

  

अरामा रामवियुक्ता । राजमहिषीत्वादेवोद्यानवनसञ्चारकुशला  ॥  ५।१४।४५  ॥   

  

अयमेवार्थं आदरेण बुद्धिस्थैर्यार्थं त्रिरावर्त्यते-- अथवेति ।
सर्वथेत्यर्थः । न तु पक्षान्तरमिदम् तत्त्वासंभवात्  ॥  ५।१४।४६,४७  ॥   

  

अशोकवनिकान्तःशिंशपाप्रदेशे सीताया आगमने हेत्वन्तरमुन्नयति-- वनेचराणामिति
। मृगपक्ष्यादीनामित्यर्थः  ॥  ५।१४।४८  ॥   

  

सन्ध्या दिनरात्र्योः सन्धिरूपानुष्ठानकालो यस्य कर्मणस्तत्र मनो यस्याः
सा, तथा सन्ध्यार्थे सन्ध्याकालक्रियमाणस्नानाद्यर्थे ।
पूर्ववदेवात्राप्युक्तस्यैवार्थस्यावृत्तिः । रात्रिशेषे हनुमतो ऽस्य वचसः
प्रवृत्तेः । सन्ध्याशब्देनात्र प्रातःकालो विवक्षितः । तत्र
कर्तव्यस्नानादौ चास्त्येव स्त्रीणामप्यधिकार इति कथं स्त्रीणां
सन्ध्यावन्दनमिति परास्तं वेदितव्यम् । किं च सम्यग्भगवद्ध्यानस्यैव
सन्ध्यापदार्थत्वेनास्त्येव तत्र स्त्रिया अधिकारः । गायत्रीमन्त्रेण
तदर्थस्मरणपूर्वकध्याने तु द्विजस्यैवाधिकार इत्यन्यत्  ॥  ५।१४।४९  ॥   

  

या रामस्य पत्नी, संमता च पतिव्रतेति सर्वजनस्य, तस्याः शुभाया इयं
नद्यशोकवनिका चानुरूपा योग्या  ॥  ५।१४।५०,५१  ॥   

  

प्रतीक्षमाणः सीताया आगमनमिति शेषः । अवेक्षमाण इतस्ततो ऽवलोकयन् । पर्णघने
सुपुष्पिते शिंशपावृक्षे निलीनः सन्सर्वं वनं ददर्शेत्यन्वयः  ॥  ५।१४।५२
 ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे चतुर्दशः सर्गः  ॥  ५।१४  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/5_sundarakANDam/03-sItA-darshanam/014_ashokavATikApraveshaH.md">
<details><summary><h3>द्राविडपाठः ...{Loading}...</h3></summary>



  
स मूहर्तमिव ध्यात्वा मनसा चाधिगम्य ताम्।  
अवप्लुतो महातेजाः प्राकारं तस्य वेश्मनः ॥ 5.14.1 ॥   
स तु संहृष्टसर्वाङ्गः प्राकारस्थो महाकपिः।  
पुष्पिताग्रान् वसन्तादौ ददर्श विविधान् द्रुमान् ॥ 5.14.2 ॥   
सालानशोकान् भव्यांश्च चम्पकांश्च सुपुष्पितान्।  
उद्दालकान्नागवृक्षांश्चूतान् कपिमुखानपि ॥ 5.14.3 ॥   
अथाम्रवणसञ्छन्ना लताशतसमावृताम्।  
ज्यामुक्त इव नाराचः पुप्लुवे वृक्षवाटिकाम् ॥ 5.14.4 ॥   
स प्रविश्य विचित्रां तां विहगैरभिनादिताम्।  
राजतैः काञ्चनैश्चैव पादपैः सर्वतो वृताम् ॥ 5.14.5 ॥   
विहगैर्मृगसङ्घैश्च विचित्रां चित्रकाननाम्।  
उदितादित्यसङ्काशां ददर्श हनुमान् कपिः ॥ 5.14.6 ॥   
वृतां नानाविधैर्वृक्षैः पुष्पोपगफलोपगैः।  
कौकिलैर्भृङ्गराजैश्च मत्तैर्नित्यनिषेविताम् ॥ 5.14.7 ॥   
प्रहृष्टमनुजे काले मृगपक्षिसमाकुले।  
मत्तबर्हिणसङ्घुष्टां नानाद्विजगणायुताम् ॥ 5.14.8 ॥   
मार्गमाणो वरारोहां राजपुत्रीमनिन्दिताम्।  
सुखप्रसुप्तान् विहगान् बोधयामास वानरः ॥ 5.14.9 ॥   
उत्पतद्भिर्द्विजगणैः पक्षैः सालाः समाहताः।  
अनेकवर्णा विविधा मुमुचुः पुष्पवृष्टयः ॥ 5.14.10 ॥   
पुष्पावकीर्णः शुशुभे हनुमान् मारुतात्मजः।  
अशोकवनिकामध्ये यथा पुष्पमयो गिरिः ॥ 5.14.11 ॥   
दिशः सर्वाः प्रधावन्तं वृक्षषण्डगतं कपिम्।  
दृष्ट्वा सर्वाणि भूतानि वसन्त इति मेनिरे ॥ 5.14.12 ॥   
वृक्षेभ्यः पतितैः पुष्पैरवकीर्णा पृथग्विधैः।  
रराज वसुधा तत्र प्रमदेव विभूषिता ॥ 5.14.13 ॥   
तरस्विना ते तरवस्तरसाऽभिप्रकम्पिताः।  
कुसुमानि विचित्राणि ससृजुः कपिना तदा ॥ 5.14.14 ॥   
निर्धूतपत्रशिखराः शीर्णपुष्पफलद्रुमाः।  
निक्षिप्तवस्त्राभरणा धूर्ता इव पराजिताः ॥ 5.14.15 ॥   
हनूमता वेगवता कम्पितास्ते नगोत्तमाः।  
पुष्पपर्णफलान्याशु मुमुचुः पुष्पशालिनः ॥ 5.14.16 ॥   
विहङ्गसङ्घैर्हीनास्ते स्कन्धमात्राश्रया द्रुमाः।  
बभूवुरगमाः सर्वे मारुतेनेव निर्धुताः ॥ 5.14.17 ॥   
निर्धूतकेशी युवतिर्यथा मृदितवर्णका।  
निष्पीतशुभदन्तोष्ठी नखैर्दन्तैश्च विक्षिता ॥ 5.14.18 ॥   
तथा लाङ्गूलहस्तैश्च चरणाभ्यां च मर्दिता।  
बभूवाशोकवनिका प्रभग्नवरपादपा ॥ 5.14.19 ॥   
महालतानां दामानि व्यधमत्तरसाकपिः।  
यथा प्रावृषि विन्ध्यस्य मेघजालानि मारुतः ॥ 5.14.20 ॥   
स तत्र मणिभूमीश्च राजतीश्च मनोरमाः।  
तथा काञ्चनभूमीश्च ददर्श विचरन् कपिः ॥ 5.14.21 ॥   
वापीश्च विविधाकाराः पूर्णाः परमवारिणा।  
महार्हैर्मणिसोपानैरुपपन्नास्ततस्ततः ॥ 5.14.22 ॥   
मुक्ताप्रवालसिकताः स्फाटिकान्तरकुट्टिमाः।  
काञ्चनैस्तरुभिश्चित्रैस्तीरजैरुपशोभिताः ॥ 5.14.23 ॥   
फुल्लपद्मोत्पलवनाश्चक्रवाकोपकूजिताः।  
नत्यूहरुतसङ्घुष्टा हंससारसनादिताः ॥ 5.14.24 ॥   
दीर्घाभिर्द्रुमयुक्ताभिः सरिद्भिश्च समन्ततः।  
अमुतोपमतोयाभिः शिवाभिरुपसंस्कृताः ॥ 5.14.25 ॥   
लताशतैरवतताः सन्तानकसमावृताः।  
नानागुल्मावृतघनाः करवीरकृतान्तराः ॥ 5.14.26 ॥   
ततोऽम्बुधरसङ्काशं प्रवृद्धशिखरं गिरिम्।  
विचित्रकूटं कूटैश्च सर्वतः परिवारितम् ॥ 5.14.27 ॥   
शिलागृहैरवततं नानावृक्षैः समावृतम्।  
ददर्श हरिशार्दूलो रम्यं जगति पर्वतम् ॥ 5.14.28 ॥   
ददर्श च नगात्तस्मान्नदीं निपतितां कपिः।  
अङ्कादिव समुत्पत्य प्रियस्य पतितां प्रियाम् ॥ 5.14.29 ॥   
जले निपतिताग्रैश्च पादपैरुपशोभिताम्।  
वार्यमाणामिव क्रुद्धां प्रमदां प्रियबन्धुभिः ॥ 5.14.30 ॥   
पुनरावृत्ततोयां च ददर्श स महाकपिः।  
प्रसन्नामिव कान्तस्य कान्तां पुनरुपस्थिताम् ॥ 5.14.31 ॥   
तस्यादूरात्स पद्मिन्यो नानाद्विजगणायुताः।  
ददर्श हरिशार्दूलो हनुमान् मारुतात्मजः ॥ 5.14.32 ॥   
कृत्रिमां दीर्घिकां चापि पूर्णां शीतेन वारिणा।  
मणिप्रवरसोपानां मुक्तासिकतशोभिताम् ॥ 5.14.33 ॥   
विविधैर्मृगसङ्घैश्च विचित्रां चित्रकाननाम्।  
प्रासादैः सुमहद्भिश्च निर्मितैर्विश्वकर्मणा ॥ 5.14.34 ॥   
काननैः कृत्रिमैश्चापि सर्वतः समलङ्कृताम् ॥ 5.14.35 ॥   
ये केचित् पादपास्तत्र पुष्पोपगफलोपगाः।  
सच्छत्राः सवितर्दीकाः सर्वे सौवर्णवेदिकाः ॥ 5.14.36 ॥   
काञ्चनीं शिंशुपामेकां ददर्श हनुमान् कपिः।  
वृतां हेममयीभिस्तु वेदिकाभिः समन्ततः ॥ 5.14.37 ॥   
सोऽपश्यद्भूमिभागांश्च गर्तप्रस्रवणानि च।  
सुवर्णवृक्षानपरान् ददर्श शिखिसन्निभान् ॥ 5.14.38 ॥   
तेषां द्रुमाणां प्रभया मेरोरिव दिवाकरः।  
अमन्यत तदा वीरः काञ्चनोऽस्मीति वानरः ॥ 5.14.39 ॥   
तां काञ्चनैस्तरुगणैर्मारुतेन च वीजिताम्।  
किङ्किणीशतनिर्घोषां दृष्ट्वा विस्मयमागमत् ॥ 5.14.40 ॥   
स पुष्पिताग्रां रुचिरां तरुणाङ्कुरपल्लवाम्।  
तामारुह्य महाबाहुः शिंशुपां पर्णसंवृताम् ॥ 5.14.41 ॥   
इतो द्रक्ष्यामि वैदेहीं रामदर्शनलालसाम्।  
इतश्चेतश्च दुःखार्तां सम्पतन्तीं यदृच्छया ॥ 5.14.42 ॥   
अशोकवनिका चेयं दृढं रम्या दुरात्मनः।  
चम्पकैश्चन्दनैश्चापि वकुलैश्च विभूषिता ॥ 5.14.43 ॥   
इयं च नलिनी रम्या द्विजसङ्घनिषेविता।  
इमां सा राममहिषी नूनमेष्यति जानकी ॥ 5.14.44 ॥   
सा रामा राममहिषी राघवस्य प्रिया सती।  
वनसञ्चारकुशला नूनमेष्यति जानकी ॥ 5.14.45 ॥   
अथवा मृगशावाक्षी वनस्यास्य विचक्षणा।  
वनमेष्यति साऽऽर्येह रामचिन्तानुकर्शिता ॥ 5.14.46 ॥   
रामशोकाभिसन्तप्ता सा देवी वामलोचना।  
वनवासे रता नित्यमेष्येत वनचारिणी ॥ 5.14.47 ॥   
वनेचराणां सततं नूनं स्पृहयते पुरा।  
रामस्य दयिता भार्या जनकस्य सुता सती ॥ 5.14.48 ॥   
सन्ध्याकालमनाः श्यामा ध्रुवमेष्यति जानकी।  
नदीं चेमां शिवजलां सन्ध्यार्थे वरवर्णिनी ॥ 5.14.49 ॥   
तस्याश्चाप्यनुरूपेयमशोकवनिका शुभा।  
शुभा या पार्थिवेन्द्रस्य पत्नी रामस्य सम्मता ॥ 5.14.50 ॥   
यदि जीवति सा देवी ताराधिपनिभानना।  
आगमिष्यति साऽवश्यमिमां शिवजलां नदीम् ॥ 5.14.51 ॥   
एवं तु मत्वा हनुमान् महात्मा प्रतीक्षमाणो मनुजेन्द्रपत्नीम्।  
अवेक्षमाणश्च ददर्श सर्वं सुपुष्पिते पर्णघने निलीनः ॥ 5.14.52 ॥   

</details>
</div>
