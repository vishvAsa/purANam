+++
title = "०२७ रामेण प्रस्रवणगिरिनिवासः"
title_english = "027 Rama at Mt Prasavana"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-027-Ramasya_Prasravana_Girinivasaha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/03-sugrIva-bodhanam/027_rAmeNa_prasravaNagirinivAsaH.md">
<details><summary><h3>IITK ...{Loading}...</h3></summary>

Rama and Lakshmana reach Prasravana mountain -- description of the
mountain cave where Rama and Lakshmana dwelt



#### श्लोकः
##### मूलम्
अभिषिक्ते तु सुग्रीवे प्रविष्टे वानरे गुहाम्।  
आजगाम सह भ्रात्रा रामः प्रस्रवणं गिरिम्4.27.1॥

##### शब्दार्थः
अभिषिक्ते after consecration, वानरे the money, सुग्रीवे Sugriva, गुहाम् cave, प्रविष्टे entered, रामः Rama, भ्रात्रा सह accompanied by his brother, प्रस्रवणं गिरिम् Prasravana mountain, आजगाम arrived.

##### आङ्ग्लानुवादः
After the consecration, Sugriva entered the cavecity (of Kishkinda) and Rama accompanied by his brother reached mountain Prasravana.



#### श्लोकः
##### मूलम्
शार्दूलमृगसङ्घुष्टं सिंहैर्भीमरवैर्वृतम्।  
नानागुल्मलतागूढं बहुपादपसङ्कुलम्4.27.2॥  
ऋक्षवानरगोपुच्छैर्मार्जारैश्च निषेवितम्।  
मेघराशिनिभं शैलं नित्यं शुचिजलाशयम्॥4.27.3॥

##### शब्दार्थः
शार्दूलमृगसङ्घुष्टम् filled with sounds of tigers and deer, भीमरवैः roaring in a terrific manner, सिंहैः with lions, वृतम् surrounded with, नानागुल्मलतागूढम् covered with different kinds of shrubs and creepers, बहुपादपसङ्कुलम् full of many kinds of trees, ऋक्षवानरगोपुच्छैः  bears, monkeys, and apes, मार्जारैश्च and wild cats, निषेवितम् inhabited, मेघराशिनिभम् like a huge cluster of clouds, नित्यम् always, शुचिजलाश्रमम् ponds of pure water, शैलम् mountain.

##### आङ्ग्लानुवादः
The (Prasravana) mountain reverberated with the terrific roars of tigers and deer and lions. There were several kinds of shrubs, creepers and trees.It was inhabited by bears, apes, monkeys and wild cats in large number. The mountain was like a huge cluster of clouds. The waters in the ponds were pure.



#### श्लोकः
##### मूलम्
तस्य शैलस्य शिखरे महतीमायतां गुहाम्।  
प्रत्यगृह्णत वासार्थं रामस्सौमित्रिणा सह4.27.4॥

##### शब्दार्थः
रामः Rama, सौमित्रिणा सह with Saumitri, तस्य शैलस्य  mountain's, शिखरे on the top, महतीम् great long, आयताम् wide, गुहाम् cave, वासार्थम्  to reside, प्रत्यगृह्णत  decided to reside.

##### आङ्ग्लानुवादः
Rama and Lakshmana decided to reside in the long, wide cave on top of the great mountain.



#### श्लोकः
##### मूलम्
कृत्वा च समयं रामस्सुग्रीवेण सहानघः।  
कालयुक्तं महद्वाक्यमुवाच रघुनन्दनः4.27.5॥  
विनीतं भ्रातरं भ्राता लक्ष्मणं लक्ष्मिवर्धनम्।

##### शब्दार्थः
अनघः sinless, रघुनन्दनः delight of the Raghu family, भ्राता brother, रामः Rama, सुग्रीवेण सह समयम् an agreement with Sugriva, कृत्वा after making, विनीतम् him who was obedient, भ्रातरम् to brother, लक्ष्मिवर्धनम् enhancer of glory, लक्ष्मणम् Lakshmana, कालयुक्तम्  appropriate for the time, महत् meaningful, वाक्यम् word, उवाच expressed.

##### आङ्ग्लानुवादः
Sinless Rama, the delight of the Raghus made an agreement with Sugriva and then spoke appropriately to Lakshmana, his obedient brother and enhancer of gloryः



#### श्लोकः
##### मूलम्
इयं गिरिगुहा रम्या विशाला युक्तमारुता।  
अस्यां वत्स्याम सौमित्रे वर्षरात्रमरिन्दम4.27.6॥

##### शब्दार्थः
अरिन्दम O subduer of enemies, सौमित्रे O Saumitri, रम्या beautiful, इयम् this, गिरिगुहा mountain cave, विशाला spacious, युक्तमारुता breezy, वर्षरात्रम् rainy nights, अस्याम् in this, वत्स्याम will reside.

##### आङ्ग्लानुवादः
'O Saumitri, subduer of enemies this beautiful mountain cave is spacious and  adequately ventilated. We will reside here in the rainy season.



#### श्लोकः
##### मूलम्
गिरिशृङ्गमिदं रम्यमुन्नतं पार्थिवात्मज4.27.7॥  
श्वेताभिः कृष्णताम्राभिश्शिलाभिरुपशोभितम्।  
नानाधातुसमाकीर्णं दरीनिर्झरशोभितम्4.27.8॥  
विविधैर्वृक्षषण्डैश्च चारुचित्रलतायुतम्।  
नानाविहगसङ्घुष्टं मयूररवनादितम्4.27.9॥  
मालतीकुन्दगुल्मैश्च सिन्धुवारैश्शिरीषकैः।  
कदम्बार्जुनसर्जैश्च पुष्पितैरुपशोभितम्4.27.10॥

##### शब्दार्थः
पार्थिवात्मज O prince, श्वेताभिः with white, कृष्णताम्राभिः with black and red, शिलाभिः with stones, उपशोभितम् is very enchanting, नाना धातुसमाकीर्णम् with different kinds of minerals scattered all over, दरीनिर्झरशोभितम् having fascinating caves and waterfalls, विविधैः with different, वृक्षषण्डैश्च with clusters of trees, चारुचित्रलतायुतम् with fascinating vines, नानाविहगसङ्घुष्टम् crowded with different birds, मयूरवरनादितम् with sounds of peacocks, मालतीकुन्दगुल्मैश्च with bushes of delicate Jasmine and kunda, सिन्धुवारैः sindhuvara flower plants, शिरीषकैः sireeshaka trees, पुष्पितैः in bloom, सर्जैश्च and with sarja trees, उपशोभितम् very delighting, उत्तमम् best, इदम् this, गिरिशृङ्गम् this peak of mountain, उन्नतम् is lofty.

##### आङ्ग्लानुवादः
'O prince this lovely mountain peak is lofty. It has white, black and red stones with many kinds of minerals scattered all over. It is delightful with caves and streams, and various clusters of trees and variegated vines. The chirps of several kinds of birds as well as the sounds of excellent peacocks are heard here. This place is delightful with bushes of jasmine, kunda and sindhuvara, sireeshaka, kadamba, arjuna and sarja in bloom.



#### श्लोकः
##### मूलम्
इयं च नलिनी रम्या फ़ुल्लपङ्कजमण्डिता।  
नातिदूरे गुहायानौ भविष्यति नृपात्मज4.27.11॥

##### शब्दार्थः
नृपात्मज son of a king, फ़ुल्लपङ्कजमण्डिता adorned with lotuses in full bloom, रम्या  
endearing, इयं नलिनी this lotus creeper, नौ for us, गुहायाः from the cave, नातिदूरे not far from here, भविष्यति is located.

##### आङ्ग्लानुवादः
'O prince this pond with lotus creeper and lotuses in full bloom is endearing. It is located not far from the cave.



#### श्लोकः
##### मूलम्
प्रागुदक्प्रवणे देशे गुहा साधु भविष्यति।  
पश्चाच्चैवोन्नता सौम्य निवातेयं भविष्यति4.27.12॥

##### शब्दार्थः
सौम्य goodnatured Lakshmana, प्रागुदक्प्रवणे descending path in the northeast, देशे of this place, गुहा cave, साधु auspicious, भविष्यति it will be, पश्चात् west side, उन्नता elevated, इयम् this, निवाता free from strong wind.

##### आङ्ग्लानुवादः
'O goodnatured Lakshmana the descending path on the northeastern side of the cave and elevation on the the west is auspicious.This place is protected from rain water and  from strong wind.



#### श्लोकः
##### मूलम्
गुहाद्वारे च सौमित्रे शिला समतला शुभा।  
श्लक्ष्णा चैवायता चैव भिन्नाञ्जनचयोपमा4.27.13॥

##### शब्दार्थः
सौमित्रे O Saumitri, गुहाद्वारे at the entrance of the cave, समतला even, शुभा good, श्लक्ष्णा smooth, आयताचैव large, भिन्नाञ्जनचयोपमा resembling a heap of shining collyrium, शिला a rock.

##### आङ्ग्लानुवादः
'O Lakshmana at the entrance of the cave is a rock, smooth and large,  resembling a heap of shining collyrium.



#### श्लोकः
##### मूलम्
गिरिशृङ्गमिदं तात पश्य चोत्तरतः शुभम्।  
भिन्नाञ्जनचयाकारमम्भोधरमिवोत्थितम्4.27.14॥

##### शब्दार्थः
तात O dear, उत्तरतः in the north, भिन्नाञ्जनचयाकारम् shaped like a heap of collyrium, उत्थितम् risen, अम्भोधरमिव like a raincloud, शुभम् auspicious, इदम् this, पश्य see, गिरिशृङ्गम्  
mountain peak, इदम this.

##### आङ्ग्लानुवादः
'O dear look at the mountain peak in the north rising like a raincloud.It is auspicious.  It resembles a heap of collyrium.



#### श्लोकः
##### मूलम्
दक्षिणस्यामपि दिशि स्थितं श्वेतमिवापरम्।  
कैलासशिखरप्रख्यं नानाधातुविभूषितम्4.27.15॥

##### शब्दार्थः
दक्षिणस्यांदिशि in the southern direction, स्थितम् is located, श्वेतम् white, इवापरम् like another, कैलासशिखर प्रख्यम् like the tip of Kailasa mountain, नानाधातुविभूषितम् rich with various minerals.

##### आङ्ग्लानुवादः
'In the southern direction is a white rock appearing as if it is another mountain. It looks like mount Kailas and is rich with various minerals.



#### श्लोकः
##### मूलम्
प्राचीनवाहिनीं चैव नदीं भृशमकर्दमाम्।  
गुहायाः पूर्वतः पश्य त्रिकूटे जाह्नवीमिव4.27.16॥  
चन्दनैस्तिलकैस्तालैस्तमालैरतिमुक्तकैः।  
पद्मकैः सरलैश्चैव अशोकैश्चैव शोभिताम्4.27.17॥

##### शब्दार्थः
प्राचीनवाहिनीम् flowing towards the east, भृशम् greatly, अकर्दमाम् pure, चन्दनैः with sandalwood, तिलकैः with tilaka, सालैः with sala, तमा tamala, अतिमुक्तकैः with  atimuktaka (a lustrous jasmine creeper which sheds flowers profusely), पद्मकैः with Padmaka, सरलैश्चैव with sarala, अशोकैश्चैव and with asoka, शोभिताम् fascinating, त्रिकूटे at Trikuta, जाह्नवीमिव like the river Jahnavi, नदीम् river, गुहायाः from the caves, पूर्वतः to the east, पश्य see.

##### आङ्ग्लानुवादः
'Look at the river flowing towards the east. It has clean water and flows towards the east of the cave and looks like the river Jahnavi flowing on the mount Trikuta. This place looks delightful with the sandalwood, tilaka, sala, tamala, atimukta, padmaka, sarala and asoka trees.



#### श्लोकः
##### मूलम्
वानीरैस्तिमिशैश्चैव वकुलैः केतकैर्धवैः।  
हिन्तालैस्तिनिशैर्नीपैर्वेत्रकैः कृतमालकैः4.27.18॥  
तीरजैश्शोभिता भाति नानारूपै स्ततस्ततः।  
वसनाभरणोपेता प्रमदेवाभ्यलङ्कृता4.27.19॥

##### शब्दार्थः
तीरजैः  grown on the bank, नानारूपैः different kinds of, ततस्ततः here and there, वानीरैः with cane reeds, तिमिशैः timis, एव with,वकुलैः vakula,केतकैर्धवैः ketaka, हिन्तालैः hintala, तिनिशैः tinisa, नीपैः (नीपवृक्षैः) kadamba trees, वेत्रकैः cane creepers, धवैः dhavas, कृतमालकैः krutamalaka, वेतसैः  betasa, शोभिता beautiful, वसनाभरणोपेता with clothes and ornaments, अभ्यलङ्कृता decorated, प्रमदेव like a woman, भाति looks.

##### आङ्ग्लानुवादः
'See the different kinds of trees like canes timida, vakula, ketaka, hintala, tinisa, kadamba, dhava, krutamalaka, betasa grown here and there  on the bank (of the river), which  looks beautiful like a woman decorated with clothes and ornaments.



#### श्लोकः
##### मूलम्
शतशः पक्षिसङ्घैश्च नानानादैर्विनादिता।  
एकैकमनुरक्तैश्च चक्रवाकैरलङ्कृता॥4.27.20॥  
पुलिनैरतिरम्यैश्च हंससारससेवितैः।  
प्रहसन्तीवभात्येषा नारी सर्वविभूषिता॥4.27.21॥

##### शब्दार्थः
शतशः in hundreds, पक्षिसङ्घैश्च with flocks of birds, नानानादैर्विनादिता resounded with different melodies, एकैकम् each one, अनुरक्तैश्च by the loving ones, चक्रवाकैः by ruddy geese, अलङ्कृता beautified, अतिरम्यैः enchanting, पुलिनैः sandy banks, हंससारससेवितैः filled with swans and watercranes, एषा this, सर्वविभूषिता decorated all over, प्रहसन्ती laughing, नारीव  like a young woman, भाति shines.

##### आङ्ग्लानुवादः
'The river flocked with hundreds of birds chirping melodious notes and specially the chakravaka birds which are clinging to their mates in great love are moving in pairs.The river has lovely sandy banks filled with swans and sarasa birds. The river appears as though a young woman decked all over is laughing.



#### श्लोकः
##### मूलम्
क्वचिन्नीलोत्पलैश्छन्ना भाति रक्तोत्पलैः क्वचित्।  
क्वचिदाभाति शुक्लैश्च दिव्यैः कुमुदकुट्मलैः4.27.22॥

##### शब्दार्थः
क्वचित् at one place, नीलोत्पलैः with blue lotuses, क्वचित् at another place, रक्तोत्पलैः with red lotuses, छन्ना covered, भाति splendid looking, क्वचित् at some places, शुक्लैश्च with white lotuses, दिव्यैः wonderful, कुमुदकुट्मलैः lotus buds, आभाति appears.

##### आङ्ग्लानुवादः
'The river looks wonderful with lotuses now blue, now red and now white.



#### श्लोकः
##### मूलम्
पारिप्लवशतैर्जुष्टा बर्हिक्रौञ्चविनादिता।  
रमणीया नदी सौम्य मुनिसङ्घैर्निषेविता4.27.23॥

##### शब्दार्थः
पारिप्लवशतैः with hundreds of waterbirds, जुष्टा a favoured spot, बर्हिक्रौञ्चविनादिता resounding with peacocks and krauncha birds, मुनिसङ्घैर्निषेविता inhabited by many groups of sages, सौम्या placid, नदी river, रमणीया beautiful.

##### आङ्ग्लानुवादः
'This placid river water is haunted by waterbirds, peacocks and kraunchas, It is inhabited by groups of sages.



#### श्लोकः
##### मूलम्
पश्य चन्दनवृक्षाणां पङ्क्तीस्सुरचिता इव।  
ककुभानां च दृश्यन्ते मनसेवोदितास्समम्4.27.24॥

##### शब्दार्थः
चन्दनवृक्षाणाम् of sandalwood trees, सुरचिता इव as if arranged, पङ्क्तीः in rows, पश्य see, समम् made uniform, मनसा इव as if imaginatively, उदिताः they have grown, ककुभानां च of the direction, दृश्यन्ते they are seen.

##### आङ्ग्लानुवादः
'See the uniform rows of sandalwood trees, it looks as though they are arranged together imaginatively.



#### श्लोकः
##### मूलम्
अहो सुरमणीयोऽयं देशश्शत्रुनिषूदन।  
दृढं रंस्याव सौमित्रे साध्वत्र निवसावहै4.27.25॥

##### शब्दार्थः
शत्रुनिषूदन O destroyer of enemies, सौमित्रे Saumitri, अयम् this, देशः place, सुरमणीयः most enchanting, अहो Oh, अत्र here, साधु well, निवसावहै  both will reside, दृढम् surely, रंस्याव we will sport in joy.

##### आङ्ग्लानुवादः
'O Saumitri destroyer of enemies this place is most enchanting. Surely we will reside here sporting in joy .



#### श्लोकः
##### मूलम्
इतश्च नातिदूरे सा किष्किन्धा चित्रकानना।  
सुग्रीवस्य पुरी रम्या भविष्यति नृपात्मज4.27.26॥

##### शब्दार्थः
नृपात्मज O prince, चित्रकानना wonderful forest, रम्या delightful place, सुग्रीवस्य पुरी Sugriva's city, सा किष्किन्धा Kishkinda, नातिदूरे not far, इतः from here, भविष्यति is located.

##### आङ्ग्लानुवादः
'O prince  Sugriva's delightful city of Kishkinda with wonderful forest around is not  far from here.



#### श्लोकः
##### मूलम्
गीतवादित्रनिर्घोषश्श्रूयते जयतां वर।  
नर्दतां वानराणां च मृदङ्गाडम्बरैस् सह4.27.27॥

##### शब्दार्थः
जयतां वर great hero among the victorious, गीतवादित्र निर्घोषः sounds of vocal and musical instruments, नर्दताम् making sounds, वानराणां च of monkeys, मृदङ्गाडम्बरैः सह and beating of drums, श्रूयते is heard.

##### आङ्ग्लानुवादः
'O hero among the victorious, the sounds of vocal and instrumental music, the beating of drums and shrieking of monkeys are heard (from here).



#### श्लोकः
##### मूलम्
लब्ध्वा भार्यां कपिवरः प्राप्य राज्यं सुहृद्वृतः।  
ध्रुवं नन्दति सुग्रीवस्सम्प्राप्य महतीं श्रियम्4.27.28॥

##### शब्दार्थः
कपिवरः monkey chief, सुग्रीवः Sugriva, भार्याम् wife, लब्ध्वा having obtained, राज्यम् kingdom, प्राप्य having attained, महतीम् very great, श्रियम् prosperity, सम्प्राप्य having earned, सहृद्वृतः surrounded by friends and relatives, नन्दति he is enjoying, ध्रुवम् surely.

##### आङ्ग्लानुवादः
'Having obtained his wife, his kingdom and attained prosperity the monkey chief,                                 Sugriva will be surely enjoying the company of friends and relatives'.



#### श्लोकः
##### मूलम्
इत्युक्त्वा न्यवसत्तत्र राघवस्सहलक्ष्मणः।  
बहुदृश्यदरीकुञ्जे तस्मिन्प्रस्रवणे गिरौ4.27.29॥

##### शब्दार्थः
राघवः Rama, इति thus, उक्त्वा having said so, बहुदृश्यदरीकुञ्जे in a spot of many caverns and shrubs of vines, तस्मिन् that, प्रस्रवणे गिरौ Prasravana mountain, तत्र there, सहलक्ष्मणः along with Lakshmana, न्यवसत् he resided.

##### आङ्ग्लानुवादः
Having said so, Rama resided with Lakshmana on the Prasvarana mountain with many beautiful caverns and shrubs of vines.



#### श्लोकः
##### मूलम्
सुसुखेऽपि बहुद्रव्ये तस्मिन्हि धरणीधरे।  
वसतस्तस्य रामस्य रतिरल्पापिना भवेत्4.27.30॥

##### शब्दार्थः
सुसुखे in comfort, बहुद्रव्ये richly endowed, तस्मिन् in that, धरणीधरे on that mountain, वसतः while residing, तस्य रामस्य for that Rama's, अल्पापि even a little, रतिः pleasure, नाभवत् was not experienced.

##### आङ्ग्लानुवादः
Though Rama was residing in comfort on the mountain richly endowed with many pleasant things, he experienced little happiness.



#### श्लोकः
##### मूलम्
हृतां हि भार्यां स्मरतः प्राणेभ्योऽपि गरीयसीम्।  
उदयाभ्युदितं दृष्ट्वा शशाङ्कं च विशेषतः4.27.31॥

##### शब्दार्थः
विशेषतः specially, उदयाऽभ्युदितम् rising, शशाङ्कम् Moon, दृष्ट्वा seeing, हृताम् abducted, प्राणेभ्योऽपि more than his life, गरीयसी a very dear lady, भार्याम् wife, स्मरतः  remembering.

##### आङ्ग्लानुवादः
Specially with the rising Moon in the east, he remembered his abuducted wife who was dearer to him than his life.



#### श्लोकः
##### मूलम्
आविवेश न तं निद्रा निशासु शयनं गतम्।  
तत्समुत्थेन शोकेन बाष्पोपहतचेतसम्4.27.32॥

##### शब्दार्थः
तत्समुत्थेन rising, शोकेन by grief, बाष्पोपहतचेतसम् mind befogged with tears, निशासु nights, शयनम् while lying in bed, गतम् gone, तम् he, निद्रा sleep, न आविवेश did not take hold him, निशासु during nights.

##### आङ्ग्लानुवादः
As Rama lay in bed, at night, his grief rose and choked him with tears.



#### श्लोकः
##### मूलम्
तं शोचमानं काकुत्स्थं नित्यं शोकपरायणम्।  
तुल्यदुःखोऽब्रवीद्भ्राता लक्ष्मणोऽनुनयन्वचः4.27.33॥

##### शब्दार्थः
शोचमानम् who was worried, नित्यम् perpetually, शोकपरायणम्  engrossed in sorrow, तम् him, काकुत्स्थम् Kakutstha (Rama), अनुनयन् consoling, तुल्यदुःखः an equally sad man, भ्राता brother, लक्ष्मणः Lakshmana, वचः words, अब्रवीत् said.

##### आङ्ग्लानुवादः
Seeing Rama worried and engrossed in endless sorrow, his brother Lakshmana who was equally sad spoke these words of consolationः



#### श्लोकः
##### मूलम्
अलं वीर व्यथां गत्वा न त्वं शोचितुमर्हसि।  
शोचतो व्यवसीदन्ति सर्वार्था विदितं हि ते4.27.34॥

##### शब्दार्थः
वीर O hero, व्यथाम् pain, गत्वा अलम् stop it, त्वम् you, शोचितुम् to worry, न अर्हसि you do not deserve, शोचतः by grieving, सर्वार्थाः all objects, व्यवसीदन्ति हि sink, ते to you, विदितं हि you are aware of this.

##### आङ्ग्लानुवादः
'O heroic one, you know one who broods fails to achieve his objective. So do not brood.



#### श्लोकः
##### मूलम्
भवान्क्रियापरो लोके भवान् देवपरायणः।  
आस्तिको धर्मशीलश्च व्यवसायी च राघव4.27.35॥  
न ह्यव्यवसितश्शत्रुं राक्षसं तं विशेषतः।  
समर्थस्त्वं रणे हन्तुं विक्रमैर्जिह्मकारिणम्4.27.36॥

##### शब्दार्थः
अव्यवसितः a man of no enterprise, त्वम् you, विक्रमैः with valiant advances, जिह्मकारिणम्  crooked, शत्रुम् enemy, विशेषतः specially, राक्षसम् demon, तम् him, रणे in war, हन्तुम् to slay, समर्थः न हि will not have the capacity, भवान् you, लोके in this world, कियापर a man of action, भवान् you, देवपरायणः devoted to gods, आस्तिक  faithful , धर्मशीलःच  righteous also, व्यवसायी च also enterprising,राघव O Rama.

##### आङ्ग्लानुवादः
'O Rama you are a man of action, enterprising. You are godfearing, righteous and religious. You will not be able to kill a crooked enemy in a battle, especially a demon, with your valour if you make no endeavour.



#### श्लोकः
##### मूलम्
समुन्मूलय शोकं त्वं व्यवसायं स्थिरं कुरु।  
ततस्सपरिवारं तं निर्मूलं कुरु राक्षसम्॥4.27.37॥

##### शब्दार्थः
त्वम् you, शोकम् sorrow, समुन्मूलय  may uproot, व्यवसायम् daring, स्थिरं कुरु be firm in resolve, ततः then, सपरिवारम् along with all relatives, तं निर्मूलं  him destroy, कुरु you do, राक्षसम् that demon.

##### आङ्ग्लानुवादः
'Root out sorrow. Be daring. Be firm in resolve. (Only) then can you destroy the demon and his family.



#### श्लोकः
##### मूलम्
पृथिवीमपि काकुत्स्थ ससागरवनाचलाम्।  
परिवर्तयितुं शक्तः किमङ्गपुन रावणम्4.27.38॥

##### शब्दार्थः
काकुत्स्थ O Kakutstha, ससागरवनाचलाम् with oceans, forests and mountains, पृथिवीमपि the  
entire earth, परिवर्तयितुम् can turn, शक्तः able, रावणम् that  Ravana, किं पुनः what more?

##### आङ्ग्लानुवादः
'O Kakutstha, you can turn the earth with its oceans, forests and mountains, what to speak of Ravana.



#### श्लोकः
##### मूलम्
शरत्कालं प्रतीक्षस्व प्रावृट्कालोऽयमागतः।  
ततस्सराष्ट्रं सगणं रावणं त्वं वधिष्यसि4.27.39॥

##### शब्दार्थः
अयम् this, प्रावृट्कालः rainy season, आगतः has set in, शरत्कालम् autumn, प्रतीक्षस्व you may wait for, ततः then, सराष्ट्रम् along with his country, सगणम् along with his troops, त्वं you, रावणम्  Ravana, वधिष्यसि will slay.

##### आङ्ग्लानुवादः
'This is the rainy season.Wait for autumn.Thereafter you will destroy Ravana along with his kingdom and clan.



#### श्लोकः
##### मूलम्
अहं तु खलु ते वीर्यं प्रसुप्तं प्रतिबोधये।  
दीप्सैराहुतिभिः काले भस्मच्छन्नमिवानलम्4.27.40॥

##### शब्दार्थः
अहम् I am, काले in proper time, दीप्सैः with smouldering fire, आहुतिभिः with offerings, भस्मच्छन्नम् covered with ashes, अनलम् इव like fire, ते your, प्रसुप्तम् dormant, वीर्यम् courage, प्रतिबोधये खलु I am awakening.

##### आङ्ग्लानुवादः
'I am only awakening your dormant valour as one would kindle the fire covered with ashes by making offerings.'



#### श्लोकः
##### मूलम्
लक्ष्मणस्य तु तद्वाक्यं प्रतिपूज्य हितं शुभम्।  
राघवस्सुहृदं स्निग्धमिदं वचनमब्रवीत्॥4.27.41॥

##### शब्दार्थः
राघवः Rama, लक्ष्मणस्य Lakshmana's, हितम् good counsel, शुभम् auspicious, तत् वाक्यम् those words, प्रतिपूज्य respecting, सुहृदम् warm hearted, स्निग्धं loving, इदं वचनम् these words, अब्रवीत् spoke.

##### आङ्ग्लानुवादः
On hearing the good counsel and auspicious words of Lakshmana, Rama spoke these loving and warm wordsः



#### श्लोकः
##### मूलम्
वाच्यं यदनुरक्तेन स्निग्धेन च हितेन च।  
सत्यविक्रमयुक्तेन तदुक्तं लक्ष्मण त्वया4.27.42॥

##### शब्दार्थः
लक्ष्मण Lakshmana, अनुरक्तेन by an affectionate man, स्निग्धेन by a friendly man, हितेन च  by a wellwisher, सत्यविक्रमयुक्तेन by a person endowed with true valour, यत् such, वाच्यम् words said, तत् that, त्वया by you, उक्तम् has been said.

##### आङ्ग्लानुवादः
'O Lakshmana you have spoken the words of an affectionate and friendly counsellor of proven valour.



#### श्लोकः
##### मूलम्
एष शोकः परित्यक्तस्सर्वकार्यावसादकः।  
विक्रमेष्वप्रतिहतं तेजः प्रोत्साहयाम्यहम्॥4.27.43॥

##### शब्दार्थः
सर्वकार्यावसादकः which can destroy all work, एषःthis, शोकः sorrow, परित्यक्तः is given up, अहम् I, विक्रमेषु during heroic exploits, अप्रतिहतम् unaffected, तेजः vigour प्रोत्सहयामि  I will resort to

##### आङ्ग्लानुवादः
'This sorrow which dampens one's daring spirit is given up. I shall now resort to such  undaunted valour during my heroic exploits.



#### श्लोकः
##### मूलम्
शरत्कालं प्रतीक्षिष्ये स्थितोऽस्मि वचने तव।  
सुग्रीवस्य नदीनां च प्रसादमनुपालयन्4.27.44॥

##### शब्दार्थः
सुग्रीवस्य Sugriva's, नदीनां च and rivers, प्रसादम् pleasure, अनुपालयन् waiting for, शरत्कालम् for autumn, प्रतीक्षिष्ये I will wait, तव your, वचने words, स्थितः अस्मि  resolute.

##### आङ्ग्लानुवादः
'I will wait for autumn. I will stick to your advice while I wait until Sugriva and the rivers are pleased (with moderate flow of water.)



#### श्लोकः
##### मूलम्
उपकारेण वीरस्तु प्रतीकारेण युज्यते।  
अकृतज्ञोऽप्रतिकृतो हन्ति सत्त्ववतां मनः4.27.45॥

##### शब्दार्थः
उपकारेण with him, वीरः hero, प्रतीकारेण by helping in turn, युज्यते will not fail to do, अकृतज्ञः ungrateful, अप्रतिकृतः one who does not return a favour, सत्त्ववताम् spirited people's, मनः heart, हन्ति destroys.

##### आङ्ग्लानुवादः




#### श्लोकः
##### मूलम्
अथैव मुक्तःप्रणिधाय लक्ष्मणः  
कृताञ्जलिस्तत्प्रतिपूज्य भाषितम्।  
उवाच रामं स्वभिरामदर्शनं  
प्रदर्शयन्दर्शनमात्मनश्शुभम्4.27.46॥

##### शब्दार्थः
लक्ष्मणः Lakshmana, अथ thereupon, एवम् in this way ,उक्तः told, प्रणिधाय after reflecting thoughtfully, कृताञ्जलिः with folded palms in suplication, तत् that, भाषितम् words expresed, प्रतिपूज्य after honouring, आत्मनः his own, शुभम् auspicious, दर्शनम् view, प्रदर्शयन्   expressing, स्वभिरामदर्शनम् him who is handsome, रामम् Rama, उवाच said.

##### आङ्ग्लानुवादः
Then Lakshmana reflected upon the words of Rama thoughtfully. He honoured his brother's words by receiving his advice with folded hands and spoke to his handsome brother giving out his own viewsः



#### श्लोकः
##### मूलम्
यथोक्तमेतत्तव सर्वमीप्सितं  
नरेन्द्र कर्ता न चिराद्धरीश्वरः।  
शरत्प्रतीक्षः क्षमतामिमं भवान्  
जलप्रपातं रिपुनिग्रहे धृतः4.27.47॥

##### शब्दार्थः
नरेन्द्र king, यथा as, अद्धरीश्वर excellant king, नचिरात् soon, तव your, ईप्सितम् desire, एतत् सर्वम् all this, कर्ता going to do, रिपुनिग्रहे to combat with the enemy, धृतः be determined, भवान् thyself, शरत्प्रतीक्षः waiting for autumn, इमम् this, जलप्रपातम् waterflow, क्षमताम्  forgive.

##### आङ्ग्लानुवादः
'O lord of men, your desire will be fulfilled soon. Be determined to fight the enemy while waiting for autumn. Forgive this rainy season (and its water that obstructs).



#### श्लोकः
##### मूलम्
नियम्य कोपं प्रतिपाल्यतां शरत्  
क्षमस्व मासां श्चतुरो मया सह।  
वसाचलेऽस्मिन्मृगराजसेविते  
संवर्धयन् शत्रुवधे समुद्यमम्4.27.48॥

##### शब्दार्थः
शत्रुवधे in slaying of enemies, समुद्यमम् effort, क्षमस्व you may pardon, कोपम् anger, नियम्य controlling, शरत् autumn, प्रतिपाल्यताम् you may wait for, चतुरः four, मासान् months, संवर्तयन्  carrying out, मृगराजसेविते inhabited by lions, अस्मिन् अचले on this mountain, मया सह along with me, वस stay.

##### आङ्ग्लानुवादः
'Control your anger and wait for autumn. Pardon these (intervening) four months (which put a halt on your wareffort). Stay with me on this mountain infested with lions. Brace up to kill the enemy.  

#### समाप्तिः
 श्रीमद्रामायणे वाल्मीकीय आदिकाव्ये किष्किन्धाकाण्डे सप्तविंशस्सर्गः॥  
Thus ends the twentyseventh sarga of Kishkindakanda of the Holy Ramayana, the first epic, composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/03-sugrIva-bodhanam/027_rAmeNa_prasravaNagirinivAsaH.md">
<details><summary><h3>भूषणम् ...{Loading}...</h3></summary>



अभिषिक्ते तु सुग्रीवे प्रविष्टे वानरे गुहाम् ।  

आजगाम सह भ्रात्रा रामः प्रस्रवणं गिरिम्  ॥  ४।२७।१  ॥   

शार्दूलमृगसङ्घुष्टं सिंहैर्भीमरवैर्वृतम् ।  

नानागुल्मलतागूढं बहुपादपसङ्कुलम्  ॥  ४।२७।२  ॥   

ऋक्षवानरगोपुच्छैर्मार्जारैश्च निषेवितम् ।  

मेघराशिनिभं शैलं नित्यं शुचिजलाश्रयम्  ॥  ४।२७।३  ॥   

तस्य शैलस्य शिखरे महतीमायतां गुहाम् ।  

प्रत्यगृह्णत वासार्थं रामः सौमित्रिणा सह  ॥  ४।२७।४  ॥   

अथ रामस्यैकान्तवाससमुद्भूतसीताविरहशोकप्रशमनं लक्ष्मणेन क्रियते सप्तविंशे
अभिषिक्त इत्यादि । शैलं शिलामयमिति मृच्छिलोभयमयगिरिभ्यो व्यावृत्तिः ।
अतो न गिरिं शैलमिति पुनरुक्तिः  ॥  ४।२७।१४  ॥   

  

कृत्वा च समयं सौम्यः सुग्रीवेण सहानघः ।  

कालयुक्तं महद्वाक्यमुवाच रघुनन्दनः ।  

विनीतं भ्रातरं भ्राता लक्ष्मणं लक्ष्मिवर्धनम्  ॥  ४।२७।५  ॥   

कृत्वेति । कालयुक्तं तत्कालोचितम्  ॥  ४।२७।५  ॥   

  

इयं गिरिगुहा रम्या विशाला युक्तमारुता ।  

अस्यां वसाव सौमित्रे वर्षरात्रमरिन्दम  ॥  ४।२७।६  ॥   

युक्तमारुता उचितमारुता, यावदपेक्षमारुतेत्यर्थः । वसाव, लोडुत्तमद्विवचनम्
। वर्षरात्रमिति अच् समासान्त आर्षः । जात्येकवचनम्  ॥  ४।२७।६  ॥   

  

गिरिशृङ्गमिदं रम्यमुन्नतं पार्थिवात्मज ।  

श्वेताभिः कृष्णताम्राभिः शिलाभिरुपशोभितम्  ॥  ४।२७।७  ॥   

नानाधातुसमाकीर्णं दरीनिर्झरशोभितम् ।  

विविधैर्वृक्षषण्डैश्च चारुचित्रलतावृतम्  ॥  ४।२७।८  ॥   

नानाविहगसङ्घुष्टं मयूररवनादितम् ।  

मालतीकुन्दगुल्मैश्च सिन्दुवारकुरण्टकैः  ॥  ४।२७।९  ॥   

कदम्बार्जुनसर्जैश्च पुष्पितैरुपशोभितम्  ॥  ४।२७।१०  ॥   

गिरिशृङ्गमित्यादि । कदम्बाः अर्जुनाः नदीसर्जाः  ॥  ४।२७।७१०  ॥   

  

इयं च नलिनी रम्या फुल्लपङ्कजमण्डिता ।  

नातिदूरे गुहाया नौ भविष्यति नृपात्मज  ॥  ४।२७।११  ॥   

इयं चेति । नातिदूरे भविष्यतीत्यनेन वर्षाकालस्य
प्रवृत्तत्वाद्भाविजलसमृद्ध्या समीपवर्तिनी भविष्यतीत्यर्थः  ॥  ४।२७।११
 ॥   

  

प्रागुदक्प्रवणे देशे गुहा साधु भविष्यति ।  

पश्चाच्चैवोन्नता सौम्य निवातेयं भविष्यति  ॥  ४।२७।१२  ॥   

प्रागुदक्प्रवणे देशे वर्तमाना गुहा साधु भविष्यति । प्रागुदक्प्रवणे देशे
वर्तमानत्वाभिधानाद्गुहाया नैर्ऋत्याभिमुखद्वारत्वमुक्तम् । अत एव
पौरस्त्यवर्षप्रवेशाभावेन साधुत्वमुक्तं भवति । इयं पश्चादुन्नता
पश्चाद्भागोन्नता । अत एव पुरोवातनिरोधकत्वान्निवाता च भविष्यति  ॥  ४।२७।१२
 ॥   

  

गुहाद्वारे च सौमित्रे शिला समतला शुभा ।  

श्लक्ष्णा चैवायता चैव भिन्नाञ्जनचयोपमा  ॥  ४।२७।१३  ॥   

गुहाद्वारे चेति । अस्मिन् श्लोके वर्तत इति शेषः  ॥  ४।२७।१३  ॥   

  

गिरिशृङ्गमिदं तात पश्य चोत्तरतः शुभम् ।  

भिन्नाञ्जनचयाकारमम्भोधरमिवोत्थितम्  ॥  ४।२७।१४  ॥   

दक्षिणस्यामपि दिशि स्थितं श्वेतमिवापरम् ।  

कैलासशिखरप्रख्यं नानाधातुविभूषितम्  ॥  ४।२७।१५  ॥   

गिरिशृङ्गमित्यादि । श्वेतमिव रूप्यमिव । " दुर्वर्णं रजतं रूप्यं खर्जूरं
श्वेतम्" इत्यमरः । अपरं शृङ्गं पश्येति पूर्वेणान्वयः  ॥  ४।२७।१४,१५  ॥   

  

प्राचीनवाहिनीं चैव नदीं भृशमकर्दमाम् ।  

गुहायाः पूर्वतः पश्य त्रिकूटे जाह्नवीमिव  ॥  ४।२७।१६  ॥   

चम्पकैस्तिलैस्तालैस्तमालैरतिमुक्तकैः ।  

पद्मकैः सरलैश्चैव अशोकैश्चैव शोभिताम्  ॥  ४।२७।१७  ॥   

वानीरैस्तिमिशैश्चैव वकुलैः केतकैर्धवैः ।  

हिन्तालैस्तिरिटैर्नीपैर्वेत्रकैः कृतमालकैः  ॥  ४।२७।१८  ॥   

तीरजैः शोभिता भाति नानारूपैस्ततस्ततः ।  

वसनाभरणोपेता प्रमदेवाभ्यलङ्कृता  ॥  ४।२७।१९  ॥   

प्राचीनवाहिनीमित्यादि । अतिमुक्तकैः पुण्ड्रकैः, पद्मकैः
पद्मपर्णाख्यवृक्षविशेषैः, सरलैः यूपसरलैः, तिमिशैः स्यन्दनैः ।
"तिमि(नि)शे स्यन्दनो नेमिः" इत्यमरः । धवैः धुन्धुरैः, हिंतालैः
लताङ्कुराख्यवृक्षैः । "अथ स्याल्लताङ्कुरः । हिन्तालस्तृणराजश्च" इति
वैजयन्ती । तिरिटैः तिल्ववृक्षैः । "तिरिटस्तिल्वमार्जनै" इत्यमरः ।
वैत्रकैरिति सम्यक्  ॥  ४।२७।१६१९  ॥   

  

शतशः पक्षिसङ्घैश्च नानानादैर्विनादिता ।  

एकैकमनुरक्तैश्च चक्रवाकैरलङ्कृता  ॥  ४।२७।२०  ॥   

पुलिनैरतिरम्यैश्च हंससारससेवितैः ।  

प्रहसन्तीव भात्यैषा नारी सर्वविभूषिता  ॥  ४।२७।२१  ॥   

क्वचिन्नीलोत्पलच्छन्ना भाति रक्तोत्पलैः क्वचित् ।  

क्वचिदाभाति शुक्लैश्च दिव्यैः कुमुदकुड्मलैः  ॥  ४।२७।२२  ॥   

एकैकमनुरक्तैः अन्योन्यानुरागयुक्तैः  ॥  ४।२७।२०२२  ॥   

  

पारिप्लवशतैर्जुष्टा बर्हिणक्रौञ्चनादिता ।  

रमणीया नदी सौम्य मुनिसङ्घैर्निषेविता  ॥  ४।२७।२३  ॥   

पारिप्लवैः जलोपरिसञ्चारिपक्षिविशेषैः  ॥  ४।२७।२३  ॥   

  

पश्य चन्दनवृक्षाणां पड्क्तीः सुरचिता इव ।  

ककुभानां च दृश्यन्ते मनसेवोदिताः समम्  ॥  ४।२७।२४  ॥   

पश्येति । सुरचिता इव मालारूपेण ग्रथिता इव ककुभानाम् अर्जुनवृक्षाणां
दृश्यन्ते, पङ्क्तय इति शेषः । मनसेवोदिताः सममिति मनसा सङ्कल्पेन समं
युगपत् उदिता इव स्थिताः  ॥  ४।२७।२४  ॥   

  

अहो सुरमणीयो ऽयं देशः शत्रुनिषूदन ।  

दृढं रंस्याव सौमित्रे साध्वत्र निवसावहै  ॥  ४।२७।२५  ॥   

रंस्याव रंस्यावहे । अतः अत्र गिरौ निवसावहै निवसाव  ॥  ४।२७।२५  ॥   

  

इतश्च नातिदूरे सा किष्कन्धा चित्रकानना ।  

सुग्रीवस्य पुरी रम्या भविष्यति नृपात्मज  ॥  ४।२७।२६  ॥   

अत्र वासे क्रियमाणे किष्किन्धा च समीपवर्तिनी भविष्यतीत्याह इतश्चेति  ॥ 
४।२७।२६  ॥   

  

गीतवादित्रनिर्घोषः श्रूयते जयतां वर ।  

नर्दतां वानराणां च मृदङ्गाडम्बरैः सह  ॥  ४।२७।२७  ॥   

लब्ध्वा भार्यां कपिवरः प्राप्य राज्यं सुहृद्वृतः ।  

ध्रुवं नन्दति सुग्रीवः सम्प्राप्य महतीं श्रियम्  ॥  ४।२७।२८  ॥   

गीतेति । मृदङ्गाङम्बरैः सह नर्दतां वानराणां निर्घोषः श्रूयत इत्यन्वयः  ॥ 
४।२७।२७,२८  ॥   

  

इत्युक्त्वा न्यवसत्तत्र राघवः सहलक्ष्मणः ।  

बहुदृश्यदरीकुञ्जे तस्मिन् प्रस्रवणे गिरौ  ॥  ४।२७।२९  ॥   

तत्र गुहायाम् । कुञ्जः लतागृहम्  ॥  ४।२७।२९  ॥   

  

सुसुखेपि बहुद्रव्ये तस्मिन् हि धरणीधरे ।  

वसतस्तस्य रामस्य रतिरल्पापि नाभवत् ।  

हृतां हि भार्यां स्मरतः प्राणेभ्यो ऽपि गरीयसीम्  ॥  ४।२७।३०  ॥   

सुसुखेपीति । बहुद्रव्ये बहुपुष्पफलादिधने  ॥  ४।२७।३०  ॥   

  

उदयाभ्युदितं दृष्ट्वा शशाङ्कं च विशेषतः ।  

आविवेश न तं निद्रा निशासु शयनं गतम्  ॥  ४।२७।३१  ॥   

उदयेति । उदयाभ्युदितम् उदयपर्वतादुद्गतम्  ॥  ४।२७।३१  ॥   

  

तत्समुत्थेन शोकेन बाष्पोपहतचेतसम् ।  

तं शोचमानं काकुत्स्थं नित्यं शोकपरायणम्  ॥  ४।२७।३२  ॥   

तुल्यदुःखो ऽब्रवीद्भ्राता लक्ष्मणो ऽनुनयन् वचः  ॥  ४।२७।३३  ॥   

अलं वीर व्यथां गत्वा न त्वं शोचितुमर्हसि ।  

शोचतो व्यवसीदन्ति सर्वार्था विदितं हि ते  ॥  ४।२७।३४  ॥   

तत्समुत्थेनेत्यादि । "लक्ष्मणो ऽनुनयन् वचः" इति पाठः  ॥  ४।२७।३२३४  ॥   

  

भवान् क्रियापरो लोके भवान् दैवपरायणः ।  

आस्तिको धर्मशीलश्च व्यवसायी च राघव  ॥  ४।२७।३५  ॥   

क्रियापर इत्यनेन कार्यसिद्धिहेतुभूतपुरुषकारवत्त्वमुक्तम् । दैवपरायण
इत्यनेन कार्यसिद्धिहेतुभूतदेवतानिष्ठतोक्ता  ॥  ४।२७।३५  ॥   

  

न ह्यव्यवसितः शुत्रुं राक्षसं तं विशेषतः ।  

समर्थस्त्वं रणे हन्तुं विक्रमैर्जिह्मकारिणम्  ॥  ४।२७।३६  ॥   

समुन्मूलय शोकं त्वं व्यवसायं स्थिरं कुरु ।  

ततः सपरिवारं तं निर्मूलं कुरु राक्षसम्  ॥  ४।२७।३७  ॥   

अव्यवस्थितः धैर्यरहित इत्यर्थः । रणे विक्रमैर्हन्तुं न समर्थ इत्यन्वयः
 ॥  ४।२७।३६,३७  ॥   

  

पृथिवीमपि काकुत्स्थ ससागरवनाचलाम् ।  

परिवर्तयितुं शक्तः किमङ्ग पुन रावणम्  ॥  ४।२७।३८  ॥   

शरत्कालं प्रतीक्षस्व प्रावृट्कालो ऽयमागतः ।  

ततः सराष्ट्रं सगणं रावणं त्वं वधिष्यसि  ॥  ४।२७।३९  ॥   

परिवर्तयितुम् अधरोत्तरं कर्तुम् । अङ्गेति सम्बोधनम् । पुनरित्यत्र
दीर्घाभाव आर्षः  ॥  ४।२७।३८,३९  ॥   

  

अहं तु खलु ते वीर्यं प्रसुप्तं प्रतिबोधये ।  

दीप्तैराहुतिभिः काले भस्मच्छन्नमिवानलम्  ॥  ४।२७।४०  ॥   

लक्ष्मणस्य तु तद्वाक्यं प्रतिपूज्य हितं शुभम् ।  

राघवः सुहृदं स्निग्धमिदं वचनमब्रवीत्  ॥  ४।२७।४१  ॥   

दीप्तैः ज्वलनकरैः उद्बोधकैः, वाक्यैरिति शेषः  ॥  ४।२७।४०,४१  ॥   

  

वाच्यं यदनुरक्तेन स्निग्धेन च हितेन च ।  

सत्यविक्रमयुक्तेन तदुक्तं लक्ष्मण त्वया  ॥  ४।२७।४२  ॥   

एष शोकः परित्यक्तः सर्वकार्यावसादकः ।  

विक्रमेष्वप्रतिहतं तेजः प्रोत्साहयाम्यहम्  ॥  ४।२७।४३  ॥   

शरत्कालं प्रतीक्षिष्ये स्थितो ऽस्मि वचने तव ।  

सुग्रीवस्य नदीनां च प्रसादमनुपालयन्  ॥  ४।२७।४४  ॥   

अनुरक्तेन अनुरागयुक्तेन स्निगन्धेन तत्कालोचितप्रियपरेण हितेन हितपरेण
सत्यविक्रमयुक्तेन अमोघविक्रमयुक्तेन यद्वाच्यं तत्सर्वं त्वयोक्तमिति
सम्बन्धः  ॥  ४।२७।४२४४  ॥   

  

उपकारेण वीरस्तु प्रतिकारेण युज्यते ।  

अकृतज्ञो ऽप्रतिकृतो हन्ति सत्त्ववतां मनः  ॥  ४।२७।४५  ॥   

उपकारेणेति । तुशब्दो ऽवधारणे । उपकारेण युक्तो वीरः प्रतिकारेण युज्यत एव,
प्रत्युपकारं करोत्येवेत्यर्थः । अप्रतिकृतः अकृतप्रत्युपकारः पुरुषः
सत्त्ववतां सात्त्विकानां मनः हन्ति पीडयति, सात्त्विकास्तमजस्रं
निन्दन्तीत्यर्थः । सज्जनापवादभीतः सुग्रीवो ऽस्माकं प्रत्युपकारं
करोत्येवेति भावः  ॥  ४।२७।४५  ॥   

  

अथैवमुक्तः प्रणिधाय लक्ष्मणः कृताञ्जलिस्तत्प्रतिपूज्य भाषितम् ।  

उवाच रामं स्वभिरामदर्शनं प्रदर्शयन् दर्शनमात्मनः शुभम्  ॥  ४।२७।४६  ॥   

प्रणिधाय भाविकार्यमालोच्य दर्शनं मतम्, प्रणिधानेन दृष्टार्थमित्यर्थः  ॥ 
४।२७।४६  ॥   

  

यथोक्तमेतत्तव सर्वमीप्सितं नरेन्द्र कर्ता नचिराद्धरीश्वरः ।  

शरत्प्रतीक्षः क्षमतामिमं भवान् जलप्रपातं रिपुनिग्रहे धृतः  ॥  ४।२७।४७
 ॥   

न चिरात् अविलम्बितम् । जलानि प्रपात्यन्ते ऽस्मिन्निति
(प्रपतन्त्यस्मिन्निति) जलप्रपातो वर्षाकालः । भवान् क्षमतां त्वं क्षमस्व
। वर्षाकालकृतविरहवेदनां मा कुर्वित्यर्थः । रिपुनिग्रहे धृतः धैर्ययुक्तः
 ॥  ४।२७।४७  ॥   

  

नियम्य कोपं प्रतिपाल्यतां शरत्क्षमस्व मासांश्चतुरो मया सह ।  

वसाचले ऽस्मिन्मृगराजसेविते संवर्धयन् शत्रुवधे समुद्यमम्  ॥  ४।२७।४८  ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
सप्तविंशः सर्गः  ॥  २७  ॥   

सुग्रीवः प्रत्युपकारं करोतु वा मा वा, सद्यः शत्रुवधः कर्तव्य इति पुनः
सञ्जातकोपं रामं प्रत्याह नियम्येति । चतुरो मासान्
आषाढश्रावणभाद्रपदाश्वयुजान् । शरत् कार्तिकमासः । शत्रुवधे समुद्यमम्
उत्साहम् । संवर्धयन् अभिवर्धयन् । समुद्यत इति पाठे संवर्तयन्
मृगराजादीन्नाशयन्  ॥  ४।२७।४८  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने सप्तविंशः सर्गः  ॥  २७  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/03-sugrIva-bodhanam/027_rAmeNa_prasravaNagirinivAsaH.md">
<details><summary><h3>शिरोमणी ...{Loading}...</h3></summary>



रामवृत्तान्तमुपक्रमते अभिषिक्त इति । अभिषिक्ते वानरे सुग्रीवे गुहां
प्रविष्टे रामं संप्रार्थ्य याते सति रामः प्रस्रवणं गिरिमाजगाम  ॥  ४।२७।१
 ॥   

  

गिरिं वर्णयन्नाह शार्दूलेति । शार्दूलमृगसंघुष्टं शार्दूलैः मृगैश्च
शब्दितं भीमरवैः सिंहैर्वृतं नानागुल्मलतागूढमनेकविधैर्गुल्मैर्लताभिश्च
आच्छादितम्  ॥  ४।२७।२  ॥   

  

ऋक्षादिभिश्च निषेवितं मेघराशिनिभं शुचिकरं दर्शनादिकर्तृ़णां पवित्रकारकं
शिवं मङ्गलप्रदं यत् शैलम्  ॥  ४।२७।३  ॥   

  

तस्य शैलस्य शिखरे महतीं गुहां रामः प्रत्यगृह्णीत स्वीचकार  ॥  ४।२७।४  ॥   

  

कृत्वेति । अनघः शरणागतानामघनिवर्तकः सुग्रीवेण सह समयं कृत्वा
प्रस्रवणमागत इति शेषः, रामः कालयुक्तं कालोचितं वाक्यं भ्रातरं
लक्ष्मणमुवाच । सार्धश्लोक एकान्वयी  ॥  ४।२७।५  ॥   

  

तद्वचनाकारमाह इयमिति । इयं गिरिगुहा विशाला युक्तमारुता नित्यं
मारुतविशिष्टा अत एव रम्या अतः अस्यां गुहायां वर्षरात्रं वार्षिकान्
मासान् इत्यर्थः, वत्स्याम  ॥  ४।२७।६  ॥   

  

गिरिशृङ्गं वर्णयन्नाह गिरीति । पार्थिवात्मज हे लक्ष्मण श्वेतादिभिः
शिलाभिः उपशोभितं नानाधातुभिः समाकीर्णं व्याप्तं नदीदर्दुरसंयुतं
नदीसंसर्गिमण्डूकैर्विशिष्टम्  ॥  ४।२७।७,८  ॥   

  

वृक्षखण्डैस्तरुसमूहैः चारु रमणीयं चित्रलतावृत्तम्  ॥  ४।२७।९  ॥   

  

पुष्पितैः मालत्यादिभिः उपशोभितमत एव रम्यमिदमस्तीति शेषः, एतेनात्रैव
वस्तव्यमिति सूचितम् । सार्धश्लोकत्रयमेकान्वयि  ॥  ४।२७।१०  ॥   

  

इयमिति । हे नृपात्मज फुल्लपङ्कजमण्डिता पुष्पितकमलैः शोभिता इयं नलिनी
सरसी नौ आवयोः गुहायाः नातिदूरे समीपे इत्यर्थः, भविष्यति
वृष्टिवशात्पूर्णतां प्राप्स्यतीत्यर्थः  ॥  ४।२७।११  ॥   

  

प्रागिति । प्रागुदक्प्रवणे ईशानदिशि निम्ने देशे विद्यमाना इयं गुहा साधु
वासाय शोभना भविष्यति तेन ईशानदिग्भागे निम्नत्वादसंभवेन गुहाद्वाराभावः
सूचितः । अत एव पश्चात् नैऋत्यदिग्भागे उन्नता एतद्दिग्द्वारिकेति
तात्पर्यम् । अत एव निवाता प्रायो वातप्रवेशाभाववती भविष्यति । एतेन प्रायो
वातेरितवृष्टिजलकणसंसर्गाभावः सूचितः  ॥  ४।२७।१२  ॥   

  

गुहेति । समतला निम्नोन्नतरहितमध्या शिवा स्थातृ़णां कल्याणप्रदा आयता
विशाला भिन्नाञ्जनचयोपमा विविक्तदेशस्थाञ्जनसमूह इव अत एव कृष्णा
गुहाद्वारे शिलास्तीति शेषः  ॥  ४।२७।१३  ॥   

  

गिरेरिति । भिन्नाञ्जनचयाकारं
विविक्तदेशस्थाञ्जनसमूहसदृशमुदितमुत्थितमम्भोधरं समुद्रमिव उत्तरतः
उत्तरस्यां दिशि इदं गिरेः शृङ्गं पश्य  ॥  ४।२७।१४  ॥   

  

दक्षिणस्यामिति । श्वेतमम्बरं वस्त्रमिव कैलासशिखरप्रख्यं कैलासशृङ्गसदृशं
नानाधातुविराजितं दक्षिणस्यामपि दिशि स्थितमिदं गिरेः शृङ्गं
पश्येत्यत्राप्यनुकृष्यते  ॥  ४।२७।१५  ॥   

  

प्राचीनेति । त्रिकूटे जाह्नवीं गङ्गामिव भृशमत्यन्तम् अकर्दमां
कर्दमरहितां प्राचीनवाहिनीं पूर्वदिग्वाहिनीं चन्दनाद्यैः शोभितां नदीं
गुहायाः पुरतः पूर्वस्यां दिशि पश्य । श्लोकत्रयमेकान्वयि  ॥  ४।२७।१६१८
 ॥   

  

तीरजैरिति । नानारूपैः अनेकविधैस्तीरजैश्चन्दनादिभिः शोभिता युक्ता नदीं
वसनाभरणोपेता अभ्यलंकृता सिन्दूरादिविभूषिता प्रमदा इव भाति  ॥  ४।२७।१९
 ॥   

  

शतश इति । शतशः पक्षिसङ्घैः पक्षिणां समूहैः नानानादविनादिता एकैकं
परस्परमनुरक्तैः चक्रवाकैः अतिरम्यैः पुलिनैश्च अलंकृता हंससारससेविता
नानारत्नसमन्विता एषा नदी प्रहसन्ती अवभाति । श्लोकद्वयमेकान्वयि  ॥ 
४।२७।२०,२१  ॥   

  

क्वचिदिति । क्वचित् कस्मिंश्चित् स्थले नीलोत्पलैः क्वचित् रक्तोत्पलैः
छन्ना सती आभाति । शुक्लैः दिव्यैः क्रीडायोग्यैः कुमुदकुड्मलैः
क्वचिदाभाति  ॥  ४।२७।२२ ॥   

  

पारिप्लवेति । पारिप्लवशतैः अनेकजलपक्षिभिः जुष्टा बर्हिणदेवेस्तस्मादिति
अत एव रमणीया सौम्या नदी मुनिसंघैर्निषेविता अस्तीति शेषः  ॥  ४।२७।२३  ॥   

  

पश्येति । मनसा मदिच्छया सममुदिताः जाता इव चन्दनवृक्षाणां
ककुभानामर्जुनवृक्षाणां च याः पङ्क्तयः दृश्यन्ते ताः सुरुचिराः पङ्क्तीः
पश्य अवलोकय  ॥  ४।२७।२४  ॥   

  

अहो इति । हे शत्रुनिषूदन अयं देशः अहो आश्चर्यं रमणीयः अतः अत्र साधु
निवसावहे रंस्याव च दृढं निश्चितमेतत्  ॥  ४।२७।२५  ॥   

  

इत इति । सुग्रीवस्य पुरी किष्किन्धा इतो नातिदूरे समीपे अस्तीत्यर्थः  ॥ 
४।२७।२६  ॥   

  

तत्र ज्ञापकमाह गीतेति । मृदङ्गाडम्बरैः मृदङ्गशब्दैः सह नदतां वानराणां
गीतवादित्रनिर्घोषः श्रूयते  ॥  ४।२७।२७  ॥   

  

लब्ध्वेति । सुग्रीवः राज्यं महतीं श्रियं च संप्राप्य भार्यां च लब्ध्वा
ध्रुवं नन्दति  ॥  ४।२७।२८  ॥   

  

इतीति । राघवः इत्युक्त्वा बहूनि दृश्यानि अपूर्वत्वेन द्रष्टव्यानि
अनेकविधवस्तूनि यस्मिन् तदेव दरीकुञ्जं तस्मिन् प्रस्रवणे गिरौ न्यवसत्  ॥ 
४।२७।२९ ॥   

  

सुमुख इति । सुमुखे अतिसुखहेतावपि तस्मिन् धरणीधरे पर्वते वसतः प्राणेभ्यो
ऽपि गरीयसीं भार्यां स्मरतः रामस्य अल्पा ऽपि रतिः प्रीतिर्नाभवत् ।
सार्धश्लोक एकान्वयी  ॥  ४।२७।३०  ॥   

  

उदयेति । सविशेषतः विशेषेण सकलकलयेत्यर्थः, उदयाभ्युदितम् उदयाचलात्
प्रकाशितं शशाङ्कं चन्द्रं दृष्ट्वा शयनं गतं तत्समुत्थेन
हृतभार्यास्मरणजनितेन शोकेनोपलक्षितमत एव
बाष्पोपहतचेतनमत्यश्रूद्गमहेतुकचैतन्याभाववत्त्वेन प्रतीयमानं तं हृतभार्यं
रामं निद्रा न आविवेश । सार्धश्लोक एकान्वयी  ॥  ४।२७।३१,३२  ॥   

  

तमिति । शोचमानं काकुत्स्थं रामं लक्ष्मणः अनुनयं विनीतं वचो अब्रवीत्  ॥ 
४।२७।३३  ॥   

  

तद्वचनाकारमाह अलमिति । व्यथां चित्तचाञ्चल्यं गत्वा प्राप्य अलं बहु
शोचितुं नार्हसि । तत्र हेतुः सर्वथा अत्यन्तं शोचन्तो जनाः अवसीदन्ति इति
ते विदितम्  ॥  ४।२७।३४  ॥   

  

शोकानर्हत्वे हेतुं वदन्नाह भवानिति । लोके सर्वभुवने क्रियापरः
निखिलक्रियाप्रवर्तकः भवानेव देवपरायणः देवपराणां देवतृप्तिकारकाणामयनः
आश्रयः भवानेव अत एव आस्तिकादिर्भवानेव । एतेन त्वत्सावधानतामात्रेण
सर्वकार्यं सेत्स्यतीति सूचितम्  ॥  ४।२७।३५  ॥   

  

तदभावे दोषमाह नहीति । विक्रमे विशेषतो जिह्मकारिणं कापट्यकर्मशीलं राक्षसं
तं रावणं रणे हन्तुम् अव्यवसितः व्यवसायरहितस्त्वं समर्थो न प्रतीयसे इति
शेषः  ॥  ४।२७।३६  ॥   

  

समिति । शोकं समुन्मूलय संत्यज, व्यवसायमुद्यमं स्थिरीकुरु, ततो ऽन्तरं
राक्षसं रावणं हन्तुमर्हसि  ॥  ४।२७।३७  ॥   

  

पृथ्वीमिति । ससागरवनाचलां पृथिवीं परिवर्तयितुं त्वं शक्तः रावणं
परिवर्तयितुं शक्तश्चेत् किं वक्तव्यम्  ॥  ४।२७।३८  ॥   

  

ननु किमिदानीमेवोद्योगः कर्तव्य इत्यत आह शरदिति । अयं प्रावृट्काल आगतः
प्राप्तः अतः शरत्कालं शरत्कालावयवीभूताश्विनपर्यन्तं प्रतीक्षस्व क्षमस्व
ततो ऽनन्तरं सराष्ट्रं रावणानुकूलराष्ट्रसहितं रावणं वधिष्यसि  ॥  ४।२७।३९
 ॥   

  

अहमिति । काले होमसमये आहुतिभिः भस्मच्छन्नमनलमिव दीप्तैस्तव
वीर्यप्रकाशकैः वचनैः प्रसुप्तं शोकवशात् तिरोहितं ते वीर्यं प्रतिबोधये
संस्मारयामि  ॥  ४।२७।४०  ॥   

  

लक्ष्मणस्येति । राघवः लक्ष्मणस्य वाक्यं प्रतिपूज्य सुहृदं लक्ष्मणं
स्निग्धं वचनमब्रवीत्  ॥  ४।२७।४१  ॥   

  

तद्वचनाकारमाह वाच्यमिति । अनुरक्तेन अनुरागयुक्तेन जनेन यत् वाच्यं तत्
स्निग्धेन स्नेहयुक्तेन अत एव हितेन हिताचरणप्रवर्तकेन सत्यविक्रमयुक्तेन
त्वया उक्तम्  ॥  ४।२७।४२  ॥   

  

एष इति । सर्वकार्यावसादकः सकलकार्यविघातकः एषः स्ववीर्यविस्मृतिहेतुकः
शोकः परित्यक्तः अत एव विक्रमेषु अप्रतिहतं तेजः स्ववीर्यं प्रोत्साहयामि
संस्मरामि  ॥  ४।२७।४३  ॥   

  

शरदिति । तव वचने अहं स्थितो ऽस्मि अतः सुग्रीवस्य नदीनां च
प्रसादमानुकूल्यमनुपालयन् सन् शरत्कालमाश्विनं प्रतीक्षिष्ये  ॥  ४।२७।४४
 ॥   

  

सुग्रीवो ऽवश्यं मत्कार्यं साधयितेति बोधयन्नाह उपेति । उपकारेण युक्तो
वीरः प्रतिकारेण प्रत्युपकारेण युज्यत एव । तत्र हेतुः अकृतज्ञः
विस्मृतोपकारः अत एव अप्रतिकृतः प्रत्युपकाररहितः जनः सत्त्ववतां महात्मनां
मनः ईप्सिताज्ञां धर्मशास्त्रमित्यर्थः, हन्ति न मन्यते । एतेन
शास्त्रानुसारित्वात् सुग्रीवो मदुपकृतिं न विस्मरिष्यतीति सूचितम्  ॥ 
४।२७।४५  ॥   

  

तदिति । तत् रामोक्तं युक्तमेव इति प्रणिधाय निश्चित्य कृताञ्जलिः लक्ष्मणः
तत् रामसंबधि भाषितं प्रतिपूज्य आत्मनः शूभं दर्शनं ज्ञानं प्रदर्शयन्
रामाय बोधयन् स्वभिरामदर्शनम् अत्यानन्दकारकदर्शनविशिष्टं राममुवाच  ॥ 
४।२७।४६  ॥   

  

तद्वचनाकारमाह यथेति । उक्तं सुग्रीवाय त्वया कथितं सर्वमेतत्तवेप्सितं
शरत्प्रतीक्षः त्वदाज्ञया शरत्कालपर्यन्तं प्रतीक्षावान् वानरः सुग्रीवः न
चिरात् शीघ्रमेव यथा यथावत्कर्ता अतः इमं जलप्रपातं वृष्टिकालं रिपुनिग्रहे
धृतः दृढनिश्चयो भवान् क्षमताम्  ॥  ४।२७।४७  ॥   

  

उपसंहरन्नाह नियम्येति । कोपं राक्षसापराधस्मृतिजनितक्रोधाभासं नियम्य शरत्
परिपाल्यतां गमनाय निश्चीयताम् । अत एव शत्रुवधे समर्थः सर्वकालं  

सामर्थ्यविशिष्टो ऽपि त्वं संवर्तयन् स्वधर्मज्ञत्वं विस्तारयन्
अस्मिन्नचले पर्वते मया सह चतुरो मासान् वस क्षमस्व वियोगदुःखं सहस्व च  ॥ 
४।२७।४८  ॥   

  

इति श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे
सप्तविंशः सर्गः  ॥  ४।२७  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/03-sugrIva-bodhanam/027_rAmeNa_prasravaNagirinivAsaH.md">
<details><summary><h3>तिलकम् ...{Loading}...</h3></summary>



गुहां किष्किन्धाख्याम् । प्रस्रवणं तदाख्यम्  ॥  ४।२७।१  ॥   

  

गिरिवर्णनम्-- शार्दूलेति  ॥  ४।२७।२,३  ॥   

  

प्रत्यगृह्णत प्रत्यग्रहीत्  ॥  ४।२७।४  ॥   

  

समयं पूर्वोक्तम् । कालयुक्तं तत्कालोचितम्  ॥  ४।२७।५  ॥   

  

युक्तमारुतोचितवाता  ॥  ४।२७।६  ॥   

  

वर्षरात्रं जातावेकवचनं वार्षिका मासा इत्यर्थः  ॥  ४।२७।७  ॥   

  

नदीसंबन्धिदर्दुरैः संयुतम्  ॥  ४।२७।८  ॥   

  

वृक्षषण्डैश्चारु सुन्दरम्  ॥  ४।२७।९,१०  ॥   

  

गुहाया नातिदूरे भविष्यति । भाविवारिपूरवृद्धया गुहासमीपवर्तिनी
भविष्यतीत्यर्थः  ॥  ४।२७।११  ॥   

  

प्रागुदक्प्रवण ईशानदिङ्नम्रवति देशे वर्तमाना गुहा साधु सम्यग्भविष्यति,
सुखसाधनमिति शेषः । पौरस्त्यवर्षवातप्रवेशाभावाच्च साधुत्वं बोध्यम् । तेन
निर्ऋतिद्वारत्वं सूचितम् । पश्चाद्भागे चैषोन्नता, अत एव
पुरोवातनिरोधकत्वान्निवाता च  ॥  ४।२७।१२  ॥   

  

गुहाद्वारे इति । तेन बहिरुपवेशनसौकर्यम्  ॥  ४।२७।१३  ॥   

  

उत्तरत उत्तरभागे  ॥  ४।२७।१४  ॥   

  

श्वेतमिवाम्बरं श्वेतवस्त्रमिव स्थितम् । "श्वेतमिवापरम्" इति पाठे ऽपरं
शृङ्गं श्वेतमिव रूप्यमिव स्थितमित्यर्थः  ॥  ४।२७।१५  ॥   

  

त्रिकूटे पूर्वोषितात्रिकूटाचले । जाह्नवीपदेन तत्रत्या जाह्णवीसदृशी
मन्दाकिन्याख्या नदी  ॥  ४।२७।१६  ॥   

  

अतिमुक्तः पुण्ड्रकः । पद्मकश्चन्दनभेदः सरलः पीतद्रुमः  ॥  ४।२७।१७१९  ॥   

  

एकैकमनुरक्तैः परस्परानुरागयुक्तैः  ॥  ४।२७।२०२२  ॥   

  

पारिप्लवा जलपक्षिणः  ॥  ४।२७।२३  ॥   

  

सुरुचिरा इव इवो ऽप्यर्थे । शोभमानाश्चन्दनवृक्षपङ्क्तीरपि पश्य । मनसा
सङ्कल्पेन सममेवोदिताः । ककुभानां वृक्षविशेषाणां पङ्क्त्य इति शेषः  ॥ 
४।२७।२४२६  ॥   

  

नातिदूरत्वगमकम् गीतेत्यादि । मृदङ्गाडम्बरैर्मृदङ्गशब्दैः  ॥  ४।२७।२७,२८
 ॥   

  

बहूनि दृश्यान्युत्तमवस्तूनि यत्र ता दर्यः कुञ्जाश्च यस्मिन्निति
गिरिविशेषणम्  ॥  ४।२७।२९  ॥   

  

बहुद्रव्ये सुखसाधनबहुद्रव्यवति । रतिः सुखम्  ॥  ४।२७।३०  ॥   

  

उदये उदयपर्वते ऽभ्युदितमुदयं प्राप्तम्  ॥  ४।२७।३१,३२  ॥   

  

अनुनयमनुनयवत्  ॥  ४।२७।३३  ॥   

  

व्यथां गत्वालम् व्यथा मास्त्वित्यर्थः  ॥  ४।२७।३४  ॥   

  

क्रियापरो नित्यकर्मानुष्ठाता देवपरायणो देवपूजकः व्यवसाय्युद्यमी  ॥ 
४।२७।३५ ॥   

  

अव्यवसितः शोकेनोद्यमहीनस्त्वं हन्तुं न समर्थः । विक्रमे विक्रमस्थाने रणे
जिह्मकारिणं कुटिलम्  ॥  ४।२७।३६  ॥   

  

अतः शोकं समुन्मूलय । व्यवसायमुद्योगम्  ॥  ४।२७।३७  ॥   

  

परिवर्तनमधरोत्तरीकरणम्  ॥  ४।२७।३८,३९  ॥   

  

दीप्तैः दीपकैर्वाक्यैरिति शेषः । काले होमकाले  ॥  ४।२७।४०,४१  ॥   

  

अनुरक्तेनानुरागयुतेन स्निग्धेन तत्कालोचितप्रियपरेण हितेनोदर्कहितैषिणा
सत्यविक्रमयुक्तेनामोघविक्रमयुक्तेन  ॥  ४।२७।४२  ॥   

  

विक्रमकालेषु तेजः सहजमिति शेषः । प्रोत्साहयामि वर्धयामि । अधुना
त्वाच्छन्नमिव तदिति भावः  ॥  ४।२७।४३  ॥   

  

शरत्कालं तत्प्रान्तम् । सुग्रीवस्य प्रसादं चित्तसौमनस्यम् नदीनां
चामलोदकत्वरूपम्  ॥  ४।२७।४४  ॥   

  

उपकारेण युक्तो वीरो ऽवश्यं प्रतिकारेण प्रत्युपकारेण युज्यते ।
केनचित्कृतोपकारो वीरपुरुषो ऽवश्यं प्रत्युपकरोत्येवेति भावः । कुत एवं
निश्चयस्तत्राह-- अकृतज्ञो भूत्वा यद्यप्रतिकृतो ऽकृतप्रत्युपक्रियो भवति
तदा सत्त्ववतामस्मादृशां मनो हन्ति मैत्रीं नाशयत्येव । अतो
मित्रत्वादवश्यं स प्रत्युपकर्तेति भावः  ॥  ४।२७।४५  ॥   

  

तदेव रामवाक्यमेव युक्तं प्रणिधाय, निश्चित्यात्मनः शुभं शुभां बुद्धिं
प्रदर्शयन्नुवाच  ॥  ४।२७।४६  ॥   

  

जलप्रपातं वर्षाकालम् । धृतः स्थिरनिश्चयः  ॥  ४।२७।४७  ॥   

  

किं तु सुग्रीवेणाद्यैव रावणं हनिष्यामीत्युक्त्वा कुतो विलम्ब्यत इत्येवं
क्रुद्धं राममालक्ष्याह नियम्येति । शरत्तदन्तः संवर्तयन्नुक्तकालं क्षपयन्
 ॥  ४।२७।४८  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे सप्तविंशः सर्गः  ॥  ४।२७  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/03-sugrIva-bodhanam/027_rAmeNa_prasravaNagirinivAsaH.md">
<details><summary><h3>द्राविडपाठः ...{Loading}...</h3></summary>



  
अभिषिक्ते तु सुग्रीवे प्रविष्टे वानरे गुहाम्।  
आजगाम सह भ्रात्रा रामः प्रस्रवणं गिरिम् ॥ 4.27.1 ॥   
शार्दूलमृगसङ्घुष्टं सिंहैर्भीमरवैर्वृतम्।  
नानागुल्मलतागूढं बहुपादपसङ्कुलम् ॥ 4.27.2 ॥   
ऋक्षवानरगोपुच्छैर्मार्जारैश्च निषेवितम्।  
मेघराशिनिभं शैलं नित्यं शुचिजलाश्रयम् ॥ 4.27.3 ॥   
तस्य शैलस्य शिखरे महतीमायतां गुहाम्।  
प्रत्यगृह्णत वासार्थं रामः सौमित्रिणा सह ॥ 4.27.4 ॥   
कालयुक्तं महद्वाक्यमुवाच रघुनन्दनः।  
विनीतं भ्रातरं भ्राता लक्ष्मणं लक्ष्मिवर्धनम् ॥ 4.27.5 ॥   
इयं गिरिगुहा रम्या विशाला युक्तमारुता।  
अस्यां वसाव सौमित्रे वर्षरात्रमरिन्दम ॥ 4.27.6 ॥   
गिरिशृङ्गमिदं रम्यमुन्नतं पार्थिवात्मज।  
श्वेताभिः कृष्णताम्राभिः शिलाभिरुपशोभितम् ॥ 4.27.7 ॥   
नानाधातुसमाकीर्णं दरीनिर्झरशोभितम्।  
विविधैर्वृक्षषण्डैश्च चारुचित्रलतावृतम् ॥ 4.27.8 ॥   
नानाविहगसङ्घुष्टं मयूररवनादितम्।  
मालतीकुन्दगुल्मैश्च सिन्दुवारकुरण्टकैः ॥ 4.27.9 ॥   
कदम्बार्जुनसर्जैश्च पुष्पितैरुपशोभितम् ॥ 4.27.10 ॥   
इयं च नलिनी रम्या फुल्लपङ्कजमण्डिता।  
नातिदूरे गुहाया नौ भविष्यति नृपात्मज ॥ 4.27.11 ॥   
प्रागुदक्प्रवणे देशे गुहा साधु भविष्यति।  
पश्चाच्चैवोन्नता सौम्य निवातेयं भविष्यति ॥ 4.27.12 ॥   
गुहाद्वारे च सौमित्रे शिला समतला शुभा।  
श्लक्ष्णा चैवायता चैव भिन्नाञ्जनचयोपमा ॥ 4.27.13 ॥   
गिरिशृङ्गमिदं तात पश्य चोत्तरतः शुभम्।  
भिन्नाञ्जनचयाकारमम्भोधरमिवोत्थितम् ॥ 4.27.14 ॥   
दक्षिणस्यामपि दिशि स्थितं श्वेतमिवापरम्।  
कैलासशिखरप्रख्यं नानाधातुविभूषितम् ॥ 4.27.15 ॥   
प्राचीनवाहिनीं चैव नदीं भृशमकर्दमाम्।  
गुहायाः पूर्वतः पश्य त्रिकूटे जाह्नवीमिव ॥ 4.27.16 ॥   
चम्पकैस्तिलैस्तालैस्तमालैरतिमुक्तकैः।  
पद्मकैः सरलैश्चैव अशोकैश्चैव शोभिताम् ॥ 4.27.17 ॥   
वानीरैस्तिमिशैश्चैव वकुलैः केतकैर्धवैः।  
हिन्तालैस्तिरिटैर्नीपैर्वेत्रकैः कृतमालकैः ॥ 4.27.18 ॥   
तीरजैः शोभिता भाति नानारूपैस्ततस्ततः।  
वसनाभरणोपेता प्रमदेवाभ्यलङ्कृता ॥ 4.27.19 ॥   
शतशः पक्षिसङ्घैश्च नानानादैर्विनादिता।  
एकैकमनुरक्तैश्च चक्रवाकैरलङ्कृता ॥ 4.27.20 ॥   
पुलिनैरतिरम्यैश्च हंससारससेवितैः।  
प्रहसन्तीव भात्यैषा नारी सर्वविभूषिता ॥ 4.27.21 ॥   
क्वचिन्नीलोत्पलच्छन्ना भाति रक्तोत्पलैः क्वचित्।  
क्वचिदाभाति शुक्लैश्च दिव्यैः कुमुदकुड्मलैः ॥ 4.27.22 ॥   
पारिप्लवशतैर्जुष्टा बर्हिणक्रौञ्चनादिता।  
रमणीया नदी सौम्य मुनिसङ्घैर्निषेविता ॥ 4.27.23 ॥   
पश्य चन्दनवृक्षाणां पड्क्तीः सुरचिता इव।  
ककुभानां च दृश्यन्ते मनसेवोदिताः समम् ॥ 4.27.24 ॥   
अहो सुरमणीयोऽयं देशः शत्रुनिषूदन।  
दृढं रंस्याव सौमित्रे साध्वत्र निवसावहै ॥ 4.27.25 ॥   
इतश्च नातिदूरे सा किष्कन्धा चित्रकानना।  
सुग्रीवस्य पुरी रम्या भविष्यति नृपात्मज ॥ 4.27.26 ॥   
गीतवादित्रनिर्घोषः श्रूयते जयतां वर।  
नर्दतां वानराणां च मृदङ्गाडम्बरैः सह ॥ 4.27.27 ॥   
लब्ध्वा भार्यां कपिवरः प्राप्य राज्यं सुहृद्वृतः।  
ध्रुवं नन्दति सुग्रीवः सम्प्राप्य महतीं श्रियम् ॥ 4.27.28 ॥   
इत्युक्त्वा न्यवसत्तत्र राघवः सहलक्ष्मणः।  
बहुदृश्यदरीकुञ्जे तस्मिन् प्रस्रवणे गिरौ ॥ 4.27.29 ॥   
वसतस्तस्य रामस्य रतिरल्पापि नाभवत्।  
हृतां हि भार्यां स्मरतः प्राणेभ्योऽपि गरीयसीम् ॥ 4.27.30 ॥   
उदयाभ्युदितं दृष्ट्वा शशाङ्कं च विशेषतः।  
आविवेश न तं निद्रा निशासु शयनं गतम् ॥ 4.27.31 ॥   
तत्समुत्थेन शोकेन बाष्पोपहतचेतसम्।  
तं शोचमानं काकुत्स्थं नित्यं शोकपरायणम् ॥ 4.27.32 ॥   
तुल्यदुःखोऽब्रवीद्भ्राता लक्ष्मणोऽनुनयन् वचः ॥ 4.27.33 ॥   
अलं वीर व्यथां गत्वा न त्वं शोचितुमर्हसि।  
शोचतो व्यवसीदन्ति सर्वार्था विदितं हि ते ॥ 4.27.34 ॥   
भवान् क्रियापरो लोके भवान् दैवपरायणः।  
आस्तिको धर्मशीलश्च व्यवसायी च राघव ॥ 4.27.35 ॥   
न ह्यव्यवसितः शुत्रुं राक्षसं तं विशेषतः।  
समर्थस्त्वं रणे हन्तुं विक्रमैर्जिह्मकारिणम् ॥ 4.27.36 ॥   
समुन्मूलय शोकं त्वं व्यवसायं स्थिरं कुरु।  
ततः सपरिवारं तं निर्मूलं कुरु राक्षसम् ॥ 4.27.37 ॥   
पृथिवीमपि काकुत्स्थ ससागरवनाचलाम्।  
परिवर्तयितुं शक्तः किमङ्ग पुन रावणम् ॥ 4.27.38 ॥   
शरत्कालं प्रतीक्षस्व प्रावृट्कालोऽयमागतः।  
ततः सराष्ट्रं सगणं रावणं त्वं वधिष्यसि ॥ 4.27.39 ॥   
अहं तु खलु ते वीर्यं प्रसुप्तं प्रतिबोधये।  
दीप्तैराहुतिभिः काले भस्मच्छन्नमिवानलम् ॥ 4.27.40 ॥   
लक्ष्मणस्य तु तद्वाक्यं प्रतिपूज्य हितं शुभम्।  
राघवः सुहृदं स्निग्धमिदं वचनमब्रवीत् ॥ 4.27.41 ॥   
वाच्यं यदनुरक्तेन स्निग्धेन च हितेन च।  
सत्यविक्रमयुक्तेन तदुक्तं लक्ष्मण त्वया ॥ 4.27.42 ॥   
एष शोकः परित्यक्तः सर्वकार्यावसादकः।  
विक्रमेष्वप्रतिहतं तेजः प्रोत्साहयाम्यहम् ॥ 4.27.43 ॥   
शरत्कालं प्रतीक्षिष्ये स्थितोऽस्मि वचने तव।  
सुग्रीवस्य नदीनां च प्रसादमनुपालयन् ॥ 4.27.44 ॥   
उपकारेण वीरस्तु प्रतिकारेण युज्यते।  
अकृतज्ञोऽप्रतिकृतो हन्ति सत्त्ववतां मनः ॥ 4.27.45 ॥   
अथैवमुक्तः प्रणिधाय लक्ष्मणः कृताञ्जलिस्तत्प्रतिपूज्य भाषितम्।  
उवाच रामं स्वभिरामदर्शनं प्रदर्शयन् दर्शनमात्मनः शुभम् ॥ 4.27.46 ॥   
यथोक्तमेतत्तव सर्वमीप्सितं नरेन्द्र कर्ता नचिराद्धरीश्वरः।  
शरत्प्रतीक्षः क्षमतामिमं भवान् जलप्रपातं रिपुनिग्रहे धृतः ॥ 4.27.47 ॥   
नियम्य कोपं प्रतिपाल्यतां शरत्क्षमस्व मासांश्चतुरो मया सह।  
वसाचलेऽस्मिन्मृगराजसेविते संवर्धयन् शत्रुवधे समुद्यमम् ॥ 4.27.48 ॥   

</details>
</div>
