<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | नीलमतपुराणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/upapurANam/nIlamatopapurANam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/upapurANam/nIlamatopapurANam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/upapurANam/nIlamatopapurANam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="नीलमतपुराणम्">
  <meta property="og:description" content="नीलमतपुराणम्।
ॐ स्वस्ति । श्रीगणेशाय नमः । नमो भगवते वासुदेवाय ओम् ॥
।
श्रीनिवासं हरिं देवं वरदं परमेश्वरम्।
त्रैलोक्यनाथं गोविन्दं प्रणम्याक्षरमव्ययम् १
परिक्षिद्वंशभृच्छ्रीमान्नृपतिर्जनमेजयः।
पप्रच्छ शिष्यं व्यासस्य वैशम्पायनमन्तिकात् २
श्रीजनमेजयः।
महाभारतसङ्ग्रामे नानादेशनराधिपाः।
महाशूराः समायाताः पितॄणां मे महात्मनाम् ३
कथं काश्मीरको राजा नायातस्तत्र कीर्तय।
पाण्डवैर्धार्तराष्ट्रैर्वा न वृतः स कथं नृपः ४
कश्मीरमण्डलं चैव प्रधानं जगति स्थितम् ५
वैशम्पायनः।
-—वासुदेवं स्वयंवरे ॥
जगाम माधवं योद्धुं चतुरङ्गबलान्वितः ६
तत्र तस्याभवद् युद्धं वासुदेवेन धीमता।
यादृशं वासुदेवस्य नरकेन सहाभवत् ७
ततः स वासुदेवेन सुयुद्धे विनिपातितः ८">
  <meta property="og:locale" content="en_us">
  <meta property="og:type" content="article">
    <meta property="article:section" content="upapuranam">

  <meta itemprop="name" content="नीलमतपुराणम्">
  <meta itemprop="description" content="नीलमतपुराणम्।
ॐ स्वस्ति । श्रीगणेशाय नमः । नमो भगवते वासुदेवाय ओम् ॥
।
श्रीनिवासं हरिं देवं वरदं परमेश्वरम्।
त्रैलोक्यनाथं गोविन्दं प्रणम्याक्षरमव्ययम् १
परिक्षिद्वंशभृच्छ्रीमान्नृपतिर्जनमेजयः।
पप्रच्छ शिष्यं व्यासस्य वैशम्पायनमन्तिकात् २
श्रीजनमेजयः।
महाभारतसङ्ग्रामे नानादेशनराधिपाः।
महाशूराः समायाताः पितॄणां मे महात्मनाम् ३
कथं काश्मीरको राजा नायातस्तत्र कीर्तय।
पाण्डवैर्धार्तराष्ट्रैर्वा न वृतः स कथं नृपः ४
कश्मीरमण्डलं चैव प्रधानं जगति स्थितम् ५
वैशम्पायनः।
-—वासुदेवं स्वयंवरे ॥
जगाम माधवं योद्धुं चतुरङ्गबलान्वितः ६
तत्र तस्याभवद् युद्धं वासुदेवेन धीमता।
यादृशं वासुदेवस्य नरकेन सहाभवत् ७
ततः स वासुदेवेन सुयुद्धे विनिपातितः ८">
  <meta itemprop="wordCount" content="15104">
  <meta name="twitter:card" content="summary">
  <meta name="twitter:title" content="नीलमतपुराणम्">
  <meta name="twitter:description" content="नीलमतपुराणम्।
ॐ स्वस्ति । श्रीगणेशाय नमः । नमो भगवते वासुदेवाय ओम् ॥
।
श्रीनिवासं हरिं देवं वरदं परमेश्वरम्।
त्रैलोक्यनाथं गोविन्दं प्रणम्याक्षरमव्ययम् १
परिक्षिद्वंशभृच्छ्रीमान्नृपतिर्जनमेजयः।
पप्रच्छ शिष्यं व्यासस्य वैशम्पायनमन्तिकात् २
श्रीजनमेजयः।
महाभारतसङ्ग्रामे नानादेशनराधिपाः।
महाशूराः समायाताः पितॄणां मे महात्मनाम् ३
कथं काश्मीरको राजा नायातस्तत्र कीर्तय।
पाण्डवैर्धार्तराष्ट्रैर्वा न वृतः स कथं नृपः ४
कश्मीरमण्डलं चैव प्रधानं जगति स्थितम् ५
वैशम्पायनः।
-—वासुदेवं स्वयंवरे ॥
जगाम माधवं योद्धुं चतुरङ्गबलान्वितः ६
तत्र तस्याभवद् युद्धं वासुदेवेन धीमता।
यादृशं वासुदेवस्य नरकेन सहाभवत् ७
ततः स वासुदेवेन सुयुद्धे विनिपातितः ८">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/upapurANam\/nIlamatopapurANam\/".replace(basePath, "/");
  pageVars.pageParams = {};
  pageVars.pageSource = "upapurANam\/nIlamatopapurANam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/upapurANam/nIlamatopapurANam/" />
<link rel="alternate" hreflang="sa-Deva" href="https://vishvAsa.github.io/purANam/upapurANam/nIlamatopapurANam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/upapurANam/nIlamatopapurANam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/upapurANam/nIlamatopapurANam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/upapurANam/nIlamatopapurANam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/upapurANam/nIlamatopapurANam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/upapurANam/nIlamatopapurANam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/upapurANam/nIlamatopapurANam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/upapurANam/nIlamatopapurANam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/upapurANam/nIlamatopapurANam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/upapurANam/nIlamatopapurANam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/upapurANam/nIlamatopapurANam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/upapurANam/nIlamatopapurANam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/upapurANam/nIlamatopapurANam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/upapurANam/nIlamatopapurANam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/upapurANam/nIlamatopapurANam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/upapurANam/nIlamatopapurANam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/upapurANam/nIlamatopapurANam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/upapurANam/nIlamatopapurANam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/upapurANam/nIlamatopapurANam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/upapurANam/nIlamatopapurANam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/upapurANam/nIlamatopapurANam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/upapurANam/nIlamatopapurANam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/upapurANam/nIlamatopapurANam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/upapurANam/nIlamatopapurANam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/upapurANam/nIlamatopapurANam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/upapurANam/nIlamatopapurANam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/upapurANam/nIlamatopapurANam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/upapurANam/nIlamatopapurANam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/upapurANam/nIlamatopapurANam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/upapurANam/nIlamatopapurANam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/upapurANam/nIlamatopapurANam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/upapurANam/nIlamatopapurANam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/upapurANam/nIlamatopapurANam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/upapurANam/nIlamatopapurANam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/upapurANam/nIlamatopapurANam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/upapurANam/nIlamatopapurANam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/upapurANam/nIlamatopapurANam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/upapurANam/nIlamatopapurANam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/upapurANam/nIlamatopapurANam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/upapurANam/nIlamatopapurANam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/upapurANam/nIlamatopapurANam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/upapurANam/nIlamatopapurANam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/upapurANam/nIlamatopapurANam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/upapurANam/nIlamatopapurANam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> नीलमतपुराणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="नीलमतपुराणम्">नीलमतपुराणम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/upapurANam/nIlamatopapurANam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>नीलमतपुराणम्।<br>
ॐ स्वस्ति । श्रीगणेशाय नमः । नमो भगवते वासुदेवाय ओम् ॥<br>
।<br>
श्रीनिवासं हरिं देवं वरदं परमेश्वरम्।<br>
त्रैलोक्यनाथं गोविन्दं प्रणम्याक्षरमव्ययम् १</p>
<p>परिक्षिद्वंशभृच्छ्रीमान्नृपतिर्जनमेजयः।<br>
पप्रच्छ शिष्यं व्यासस्य वैशम्पायनमन्तिकात् २</p>
<p>श्रीजनमेजयः।<br>
महाभारतसङ्ग्रामे नानादेशनराधिपाः।<br>
महाशूराः समायाताः पितॄणां मे महात्मनाम् ३</p>
<p>कथं काश्मीरको राजा नायातस्तत्र कीर्तय।<br>
पाण्डवैर्धार्तराष्ट्रैर्वा न वृतः स कथं नृपः ४</p>
<p>कश्मीरमण्डलं चैव प्रधानं जगति स्थितम् ५</p>
<p>वैशम्पायनः।<br>
-&mdash;वासुदेवं स्वयंवरे ॥<br>
जगाम माधवं योद्धुं चतुरङ्गबलान्वितः ६</p>
<p>तत्र तस्याभवद् युद्धं वासुदेवेन धीमता।<br>
यादृशं वासुदेवस्य नरकेन सहाभवत् ७</p>
<p>ततः स वासुदेवेन सुयुद्धे विनिपातितः ८</p>
<p>अन्तर्वत्नीं तस्य पत्नीं वासुदेवोऽभ्यषेचयत्।<br>
भविष्यत्पुत्रराज्यार्थं तस्य देशस्य गौरवात् ९</p>
<p>ततः सा सुषुवे पुत्रं बालं गोनन्दसञ्ज्ञितम्।<br>
बालभावात् पाण्डुसुतैर्नानीतः कौरवैर्न वा १०</p>
<p>जनमेजयः।<br>
देशस्य गौरवं चक्रे किमर्थं द्विजसत्तम।<br>
वसुदेवो महात्मा यदभ्यषिञ्चत् स्वयं स्त्रियम् ११</p>
<p>वैशम्पायनः।<br>
यैव देवी उमा सैव कश्मीरा नृपसत्तम।<br>
आसीत् सरः पूर्णजलं सुरम्यं सुमनोहरम् १२</p>
<p>कल्पारम्भप्रभृति यत् पुरा मन्वन्तराणि षट्।<br>
अस्मिन् मन्वन्तरे जातं विषयं सुमनोहरम् १३</p>
<p>शालिमालाकुलं स्फीतं सत्फलाद्यैः समन्वितम्।<br>
स्वाध्यायध्यानेनिरतैर्यज्ञशीलैर्जनैर्युतम् १४</p>
<p>तपस्विभिर्धर्मपरैर्वेदवेदाङ्गपारगैः।<br>
क्षत्रियैः सुमहाभागैः सर्वशस्त्रास्त्रपारगैः १५</p>
<p>वैश्यैर्वृत्तिपरैः शूद्रै र्द्विजातिपरिचारकैः।<br>
देवतायतनोपेतं सर्वतीर्थमयं शुभम् १६</p>
<p>पृथिव्यां यानि तीर्थानि तानि तत्र नराधिप।<br>
ऋष्याश्रमसुसम्बाधं शीतातपसुखं शुभम् १७</p>
<p>अधृष्यं परराष्ट्राणां तद्भयानामकोविदम्।<br>
गोश्वनागादिबहुलं दुर्भिक्षातङ्कवर्जितम् १८</p>
<p>अदेवमातृकं रम्यं पुण्यं प्राणभृतां हितम्।<br>
सर्वसस्यगुणोपेतंह्यनातङ्कं बहुप्रजम् १९</p>
<p>स्त्रीभिश्च सुकुमाराभिर्देवालयसमश्रियम्।<br>
दुष्टैर्भुजङ्गशार्दूलमहिषक्षैर्विवर्जितम् २०</p>
<p>ब्रह्मघोषधनुघोषनित्योत्सवसमाकुलम्।<br>
केलिप्रायजनाकीर्णं नित्यहृष्टैर्जनैर्वृतम् २१</p>
<p>उद्यानारामसम्बाधं वीणापटहनादितम्।<br>
नित्यशौण्डजनोपेतं सतां हृदयवल्लभम् २२</p>
<p>नानापुष्पफलोपेतं नानाद्रुमलतौषधम्।<br>
नानामृगगणाकीर्णं सिद्धचारणसेवितम् २३</p>
<p>कश्मीरामण्डलं पुण्यं सर्वतीर्थमरिन्दम।<br>
तत्र नागह्रदाः पुण्यास्तत्र पुण्याः शिलोच्चयाः २४</p>
<p>तत्र नद्यस्तथा पुण्याः पुण्यानि च सरांस्यपि।<br>
देवालया महापुण्यास्तेषां चैव तथाश्रमाः २५</p>
<p>तस्य मध्येन निर्याता सीमन्तमिव कुर्वती।<br>
वितस्ता परमा देवी साक्षाद्धिमनगोद्भवा २६</p>
<p>जनमेजयः।<br>
मन्वन्तरेषु पूर्वेषु यदासीद् विमलं सरः।<br>
कथं वैवस्वते जातं तन्मण्डलमिति द्विज २७</p>
<p>वैशम्पायनः।<br>
इममर्थं पुरा जातु गोनन्दाख्यो नृपोत्तमः।<br>
तीर्थयात्राप्रसङ्गेन बृहदश्वमुपागतम् २८</p>
<p>पूजयित्वा स नृपतिः पप्रच्छ नृपसत्तम २९</p>
<p>गोनन्दः।<br>
मन्वन्तरेषु पूर्वेषु नासीद्देशमिदं किल।<br>
कश्मीराख्यं बभूवास्मिन् कथं वैवस्वतान्तरे ३०</p>
<p>बृहदश्वः।<br>
राशिभोगो रवेर्मासः सौर इत्यभिधीयते।<br>
ऋतुस्तु मासौ द्वौ ज्ञेयावयनं च ऋतुत्रयम् ३१</p>
<p>अयने द्वे तथैवाब्दमब्दानां नृप सङ्ख्यया।<br>
द्वात्रिंशच्चसहस्राणि लक्षाणां च चतुष्टयम् ३२</p>
<p>प्रोक्तं कलियुगं राजन् द्विगुणं द्वापरं स्मृतम्।<br>
त्रिगुणं च तथा त्रेता कृतं ज्ञेयं चतुर्गुणम् ३३</p>
<p>चतुर्युगैकसप्तत्या मन्वन्तरमिहोच्यते ३४</p>
<p>तस्मिन् मन्वन्तरेऽतीते प्रजाः स्थावरजङ्गमाः।<br>
भूर्लोकमाश्रिताः सर्वा नाशमायान्ति सर्वशः ३५</p>
<p>एकार्णवं जगत्सर्वं तदा भवति भूतले।<br>
हिमवान् हेमकूटश्च निषधो नीलपर्वतः ३६</p>
<p>श्वेतश्च शृङ्गवान्मेरुर्माल्यवान् गन्धमादनः।<br>
महेन्द्रो मलयः सह्यः शुक्तिमानृक्षवानपि ३७</p>
<p>विन्ध्यश्च पारियात्रश्च न विनश्यन्ति पर्वताः।<br>
शेषं विनश्यते सर्वं जम्बुद्वीपमशेषतः ३८</p>
<p>तदा विनष्टे लोकेऽस्मिन् महादेवः स्वयम्प्रभुः।<br>
आपो भूत्वा स्वयं लोके तिष्ठत्यस्मिन् समन्ततः ३९</p>
<p>सती देवी स्वयं काले तस्मिन्नौत्वं करोति वै।<br>
मनुर्भविष्यंस्तस्मिंस्तु सर्वबीजानि मायया ४०</p>
<p>तदा स्थापयते राजंस्तां च नावं जगद्गुरुः।<br>
मत्स्यरूपधरो विष्णुः शृङ्गे कृत्वापकर्षति ४१</p>
<p>आकृष्य नावं तां देवस्तस्मिन् पर्वतमस्तके।<br>
बद्ध्वा व्रजति भूपाल ह्यविज्ञातां तदा गतिम् ४२</p>
<p>इदं च शिखरं पश्य देशेऽस्मिन् नृप पश्चिमे।<br>
नौबन्धनमिति ख्यातं पुण्यं पापभयापहम् ४३</p>
<p>कृततुल्ये तदा काले व्यतीते तु मनुस्तदा।<br>
विदधाति प्रजासर्गं यथापूर्वमरिन्दम ४४</p>
<p>नौदेहेन सती देवी भूमिर्भवति पार्थिव।<br>
तस्यां तु भूमौ भवति सरस्तु विमलोदकम् ४५</p>
<p>षड्योजनायतं रम्यं तदर्धेन च विस्तृतम्।<br>
सतीदेशमिति ख्यातं देवाक्रीडं मनोहरम् ४६</p>
<p>आकाशमिव गम्भीरं जलजैश्च विराजितम्।<br>
शीतलामलपानीयं सर्वभूमिमनोहरम् ४७</p>
<p>अस्मिन् वैवस्वते प्राप्ते राजन्मन्वन्तरे किल।<br>
मारीचाय ददौ दश कश्यपाय त्रयोदश ४८</p>
<p>स्वसुताः पार्थिवश्रेष्ठ तासां नामानि मे शृणु।<br>
अदितेस्तनया देवा दितेर्दैत्यास्तथैव च ४९</p>
<p>दनायुषाया वृत्रस्तु भद्रा स्तु सुरभेः सुताः।<br>
यक्षाश्च राक्षसाश्चैव खशायास्तनयाः स्मृता ५०</p>
<p>ऐरावणस्तु इरापुत्रः प्रवाया दश गायनाः।<br>
मुनेः प्रसवमुक्तं हि दिव्यमप्सरसां गणम् ५१</p>
<p>कालायाः कालकल्पाश्च कालकेयाः सुताः स्मृताः।<br>
दानवाश्च दनोः पुत्राः क्रोधायाः कन्यका दश ५२</p>
<p>कद्रो श्च तनया नागा विनतायास्तथा सुतौ।<br>
गरुडारुणौ विज्ञेयौ पक्षिणां प्रवरौ नृप ५३</p>
<p>कद्रू श्च विनता चैव स्पर्धमाने परस्परम्।<br>
विधानयोगात्सततं चक्रतुर्वैरमुत्तमम् ५४</p>
<p>कदाचिदमृतोद्भूतं दृष्ट्वोच्चैःश्रवसं हयम्।<br>
श्वेतं जगाद विनता कद्रू ः! शाठये तथा स्थिता ५५</p>
<p>कृष्णबालमहं मन्ये तमश्वं विनते सदा।<br>
इत्याह कद्रू र्विनतां पण आसीत्तयोस्तदा ५६</p>
<p>अश्वं प्रति महीनाथ दास्यभावेथ सर्वथा।<br>
प्रेरितास्तु ततः पुत्राः कद्र् वा गत्वा तथा व्यधुः ५७</p>
<p>ततस्ते कृष्णबालं तं दृष्ट्वा तुरगमुत्तमम्।<br>
कद्रू र्जितास्य वोचत्तां विनतां चारुदर्शनाम् ५८</p>
<p>दास्ये जितां तु विनतां गरुडः सुमहायशाः।<br>
मोक्षयामास चाहृत्य सोमं शक्रान् महाबलः ५९</p>
<p>शक्राच्चैव वरं लेभे पन्नगानां च भक्षणम्।<br>
मातुवैरानुबन्धेन भक्षयामास पन्नगान् ६०</p>
<p>भक्ष्यमानेषु नाणेषु गरुडेन महात्मना।<br>
वासुकिः शरणं प्रायाद् देवदेवं जनार्दनम् ६१</p>
<p>नमोऽस्तु शार्ङ्गगदासिपाणे।<br>
नमोऽस्तु ते दानवनाशनाय।<br>
नमोऽस्तु ते पद्मजसंस्तुताय ६२</p>
<p>नमोऽस्तु ते लोकहिते रताय।<br>
नमोऽस्तु ते वासवनन्दनाय।<br>
नमोऽस्तु ते भक्तवरप्रदाय।<br>
नमोऽस्तु ते सत्पथदर्शनाय ६३</p>
<p>उन्निद्र नीलनलिनद्युतिचारुवर्णं।<br>
सन्तप्तहाटकनिभे वसने वसानम् ६४</p>
<p>क्षीरोदकन्यार्पितपादपद्मं।<br>
देवं प्रपन्नोऽस्म्यनघं वरेण्यम् ॥<br>
परं पुराणं परमं सनातनं।<br>
तमादिदेवं प्रणतोऽस्मि भक्त्या ६५</p>
<p>फणावलीरत्नसहस्रचित्रे शेषस्य भोगे विमले विशेषे।<br>
लोकस्य सर्वस्य तु चिन्तयानः शुभाशुभं रक्ष ममाद्यदेव ६६</p>
<p>खगपतिरतिचण्डभीमवेगो।<br>
मम कुलमाशु विनाशयत्यनन्त।<br>
कुरु मुनिवरसंस्तुताद्य रक्षां।<br>
पवनबलं विनिवारयस्व तार्क्ष्यम् ६७</p>
<p>बृहदश्वः।<br>
तमाह वासुकिं देवो भगवान् भयविह्वलम् ६८</p>
<p>सतीदेशेऽत्र पुण्योदे सरस्यम्बरसन्निभे।<br>
धर्मिष्ठैः सहितो नागैर्वसस्वामितविक्रम ६९</p>
<p>तस्मिन् सरसि ये स्थानं करिष्यन्ति भुजङ्गमा।<br>
तस्य तस्याहिशत्रुर्वै न हनिष्यति जीवितम् ७०</p>
<p>सतीदेशे कृतस्थानं तिष्ठन्तमकुतोभयम्।<br>
न हनिष्यति नागेन्द्र नागारिर्मम वाहनः ७१</p>
<p>सतीदेशे च ये नागा वसिष्यन्ति महाबलाः।<br>
राज्ये महाभाग त्वं नीलमभिषेचय ७२</p>
<p>वासुकिश्च तथा चक्रे देवदेवस्य भाषितम्।<br>
तत्रस्थानां च नागानां नासीद् गरुडतो भयम् ७३</p>
<p>कदाचित् सरसस्तस्य तीरेऽम्बुरुहलोचनः।<br>
शक्रश्चिक्रीड सहितः पौलोम्या पार्थिवोत्तम ७४</p>
<p>क्रीडमानस्य शक्रस्य तं देशं कालचोदितः।<br>
सङ्ग्रहो नाम दैत्येन्द्र ः! प्राप्तः परमदुर्जयः ७५</p>
<p>तस्य दृष्ट्वा शचीं रेतः प्रस्कन्नं सलिलाशये।<br>
स च कामवशोन्मत्तः शचीहरणलालसः ७६</p>
<p>ततः शक्रेण सङ्ग्रामे पूर्णे संवत्सरं गतम्।<br>
वर्षमासीत्तयोर्युद्धं शक्रसङ्ग्रहयोः पुरा ७७</p>
<p>संवत्सरान्ते तं हत्वा शक्रस्त्रिदशपूजितः।<br>
जगाम त्रिदिवं देवः पूज्यमानो दिवालयैः ७८</p>
<p>तस्मिन् सरसि यत्तस्य सङ्ग्रहस्य दुरात्मनः।<br>
प्रस्कन्नं पतितं रेतः तस्माज्जातो जले शिशुः ७९</p>
<p>कृपया स शिशुर्नागैर्जले तस्मिन् विवर्धितः।<br>
यस्मादयं जले जातस्तस्मादेष जलोद्भवः ८०</p>
<p>आराध्य तपसा लेभे वरं देवात् पितामहात्।<br>
जलेऽमरत्वं माया च विक्रमं चातुलं तथा ८१</p>
<p>लब्धमायस्तु दैत्येन्द्रो भक्षयामास मानवान्।<br>
समीपे सरसस्तस्य नानादेशेष्वस्थितान् ८२</p>
<p>दार्वाभिसारगान्धारजहुण्डरशकान् खशान्।<br>
तङ्गणान् माण्डवान् मद्रा नन्तर्गिरिबहिर्गिरीन् ८३</p>
<p>ते हन्यमानाः पापेन देशात् सम्प्राद्र वन् भयात्।<br>
शून्येषु तेषु देशेषु विचचार स निर्भयः ८४</p>
<p>एतस्मिन्नेव काले तु कश्यपो भगवान् मुनिः।<br>
तीर्थयात्राप्रसङ्गेन चचार सकलां महीम् ८५</p>
<p>वर्षेऽस्मिन् भारते पुण्ये शुभाशुभफलप्रदे।<br>
पुष्करं दुष्करगमं ब्रह्मलोकप्रदं शिवम् ८६</p>
<p>प्रयागं यागबहुलं सर्वकिल्बिषनाशनम्।<br>
धर्मक्षेत्रं कुरुक्षेत्रं नैमिषं पापनाशनम् ८७</p>
<p>पितृणामालयं पुण्यं हयशीर्षं महात्मनाम्।<br>
सर्वपापहरं दिव्यं तथा चैव चरङ्कटम् ८८</p>
<p>वाराहपर्वतं पुण्यं पुण्यं पञ्चनन्दं तथा।<br>
कालाञ्जनं सगोकर्णं केदारं समहालयम् ८९</p>
<p>नारायणस्य च स्थानं सपुण्यं बधिराश्रमम्।<br>
सुगन्धां शतकुम्भां च कालिकाश्रममेव च ९०</p>
<p>शाकम्भरीं ललितिकां शालिग्रामं पृथूदकम्।<br>
सुवर्णाख्यं रुद्र कोटिं प्रभासं सागरोदकम् ९१</p>
<p>इन्द्र मार्गं मतङ्गस्य वापीं पापप्रसूदिनीम्।<br>
अगस्त्यस्याश्रमं पुण्यं तथा तण्डुलिकाश्रमम् ९२</p>
<p>जम्बुमार्गं तथा पुण्यं पुण्यां वाराणसीं तथा।<br>
तथैव जाह्नवीं देवीं गङ्गां गगनमेखलाम् ९३</p>
<p>यमुनां यमपाशघ्नीं शतद्रुं द्रुतगामिनीम्।<br>
सरयूं यूपसम्पन्नां तथा देवीं सरस्वतीम् ९४</p>
<p>गोदावरीं वैतरणीं गोमतीं बाहुदामपि।<br>
वेदस्मृतिं सर्वर्णासां ताम्रवर्णोत्पलावतीम् ९५</p>
<p>सिप्रां सनर्मदां शोणां परोष्णीं च महानदीम्।<br>
इक्षुमतीं सरज्वां च दुर्गां शतशिलामपि ९६</p>
<p>कावेरीं ब्राह्मणीं गौरीं कम्पनां तमसां तथा।<br>
गङ्गासागरसन्धिं च सिन्धुसागरसङ्गमम् ९७</p>
<p>भृगुतुङ्गं विशालां च कुब्जाभ्रं रैवतं तथा।<br>
गङ्गाद्वारे कुशावर्तं बिल्वकं नीलपर्वतम् ९८</p>
<p>तथा कनखलं तीर्थं तीर्थान्यन्यानि पार्थिव ९९</p>
<p>तीर्थयात्रागतं श्रुत्वा कश्यपं पन्नगाधिपः।<br>
नीलो जगाम तं द्र ष्टुं तीर्थे कनखले तदा १००</p>
<p>स गत्वा पितरं दृष्ट्वा पितुः पादौ निपीड्य च।<br>
निवेद्य नामधेयं स्वं ववन्दे भुजगाधिपः १०१</p>
<p>पित्रा मूर्धन्युपाध्राय पूजितः स यथाविधि।<br>
न्यषीदत्तदा बृस्यां कौश्यां सा तदनुज्ञया १०९</p>
<p>उपविष्टस्तदा नागो विज्ञापयत्कश्यपम्।<br>
पितरं तपसां स्थानं यत्तच्छृणु नराधिप १०३</p>
<p>तीर्थान्यनुचरन्तं हि श्रुत्वाऽहं धर्मवत्सलम्।<br>
भवन्तं सहसा प्राप्तः शुश्रूषार्थी द्विजोत्तम १०४</p>
<p>पूर्वदेशे त्वया ब्रह्मन् दक्षिणे पश्चिमे तथा।<br>
दृष्टानि सर्वतीर्थानि यास्यामस्तूत्तरां दिशम् १०५</p>
<p>तत्र मद्रे षु तीर्थानि सन्ति पुण्यानि मानद।<br>
तथा च पर्वतश्रेष्ठे हिमवत्यचलोत्तमे १०६</p>
<p>विपाशा पापशमनी शश्वच्छ्रेयःप्रदा शिवा।<br>
देवलोकप्रदा स्नाने नदी देवह्रदा तथा १०७</p>
<p>तथा पापहरो देवो हरश्च हरिरीश्वरः।<br>
तथा च सङ्गमः पुण्यः करवीरपुरं प्रति १०८</p>
<p>तत्र देवह्रदा याति विपाशां निम्नगोत्तमाम्।<br>
विपाशायां तथा पुण्यं सततं कालिकाश्रमम् १०९</p>
<p>इरावती तथा पुण्या सर्वकल्मषनाशिनी।<br>
रेवत्यां च विशेषेण तथाष्टम्यां विशेषतः ११०</p>
<p>षष्टिस्तीर्थसहस्राणि वसन्त्येकामिरावतीम् १११</p>
<p>कुम्भावसुन्दः पुण्योदः पुण्योदा देविका नदी।<br>
नित्यमेव तथा पुण्यो विश्वामित्रो महानदः ११२</p>
<p>उद्दाख्यस्तु महापुण्यः सङ्गमाश्च पृथक् पृथक्।<br>
इरावत्यां तथा पुण्यं देविकायां तथैव च ११३</p>
<p>यैव देवीह्युमा सैव देविका प्रथिता भुवि।<br>
मद्रा णामनुकम्पार्थं भवद्भिरवतारिता ११४</p>
<p>यां दृष्ट्वा मानवः पूतो भवतीह न संशयः।<br>
इन्द्र मार्गः सोमतीर्थं पुण्यमम्बुजनस्तथा ११५</p>
<p>सुवर्णबिन्दुस्तत्रैव हरस्यायतनं शुभम्।<br>
स्कन्दस्यायतनं तत्र सर्वपापनिसूदनम् ११६</p>
<p>उमापतिस्तथापुण्यो रुद्र तीर्थं तथैव च।<br>
दुर्गाद्वारं तु पुण्योदं कोटितीर्थं तथैव च ११७</p>
<p>रुद्र स्य तीर्थं कामाख्यं पुष्पन्यासं तथैव च।<br>
पुण्यं हंसपदं प्रोक्तमृषिरूपं च मानद ११८</p>
<p>सर्वत्र देविकातीर्थं क्षेत्रं क्रोशचतुष्टयम्।<br>
यत्र कूपतटाकाख्यं पुण्यं सर्वमशेषतः ११९</p>
<p>आपगा च नदी पुण्या तौषी तोषितभास्करा।<br>
चन्द्रा शुं!शीतलजला चन्द्र भागा सरिद्वरा १२०</p>
<p>पुण्यं वै चन्द्र भागायास्तीर्थं वैवट्टिलामुखम्।<br>
शङ्खमर्दलनामा च तथा पापनिसूदनः १२१</p>
<p>गुह्येश्वरः शतमुख इष्टिकापथ एव च।<br>
कदम्बेशस्तथा पुण्यः क्षेत्रं चैव समन्ततः १२२</p>
<p>यावच्छतमुखं तीर्थं यावत्तीर्थं गुह्येश्वरम्।<br>
तावत् क्षेत्रं समं पुण्यं वाराणस्याथवाधिकम् १२३</p>
<p>सर्वत्रैव सदा पुण्या चन्द्र भागा महानदी।<br>
माघशुक्लत्रयोदश्यां पुष्ययोगे विशेषतः १२४</p>
<p>पृथिव्यां यानि तीर्थानि ह्यसमुद्र सरांसि च।<br>
चन्द्र भागां गमिष्यन्ति माघशुक्लत्रयोदशीम् १२५</p>
<p>पुण्यं वस्त्रापथम्प्रोक्तं देवश्च छागलेश्वरः।<br>
द्वितीया च तथा भौमी तस्याः प्रभव एव च १२६</p>
<p>सतीदेहस्य सरसस्तीर्थं विष्णुपदं सरः।<br>
क्रमसारेति विख्यातं सर्वकल्मषनाशनम् १२७</p>
<p>एतान्यन्यानि च मुने तीर्थान्यनुसराशु वै।<br>
येषां स्नानेन मुच्यन्ते पापात्मानोऽपि मानवाः १२८</p>
<p>इत्युक्तः स तथेत्युक्त्वा नीलेन सहयायिना।<br>
जगाम तानि तीर्थानि जातेहः पूर्वमेव तु १२९</p>
<p>उत्तीर्य यमुनां देवीं तथा देवीं सरस्वतीम्।<br>
कुरुक्षेत्रं तथा दृष्ट्वा सन्नीतिर्यत्र विश्रुता १३०</p>
<p>तीर्थसन्नयनश्चैव सन्नीतिर्भुवि कथ्यते १३१</p>
<p>पृथिव्यां यानि तीर्थानि चासमुद्रं सरांसि च।<br>
कृष्णपक्षावसाने वै यत्र यान्ति सदानघ १३२</p>
<p>श्राद्धं यः कुरुते तत्र राहुग्रस्ते दिवाकरे।<br>
अश्वमेधसहस्रस्य फलं प्राप्नोत्यनुत्तमम् १३३</p>
<p>सन्नीतिं तां तथा दृष्ट्वा चक्रतीर्थं तथैव च।<br>
यदर्थं नारदोद्गीता गाथा चरति भूतले १३४</p>
<p>अहो लोकस्य निर्बन्धमादित्यग्रहणं प्रति।<br>
चक्रतीर्थेन पर्याप्तं ग्रहाद्दशगुणं फलम् १३५</p>
<p>तं दृष्ट्वा चक्रतीर्थाख्यं तथा तीर्थं पृथदकम्।<br>
दृष्ट्वा विष्णुपदं पुण्यं तथा चामरपर्पटम् १३६</p>
<p>शतद्रुं तत्र चोत्तीर्य ऋषिर्गङ्गां च निम्नगाम्।<br>
अर्जुनाश्रमासाद्य देवसुन्दं तथैव च १३७</p>
<p>उत्तीर्य च महाभागां विपाशां पापनाशिनी।<br>
दृष्ट्वान् सकलं देशं तदा शून्यं स कश्यपः १३८</p>
<p>दृष्ट्वा स मद्र विषयं शून्यं प्रोवाच पन्नगम्।<br>
किमर्थं नील देशोऽयं मद्रा णां शून्यतां गतः १३९</p>
<p>रमणीयः सदैवैष दुर्भिक्षपापवर्जितः।<br>
नित्यं धान्यधनोपेतस्तन्ममाचक्ष्व पृच्छतः १४०</p>
<p>नीलः।<br>
भगवन् विदितं सर्वं यथा पूर्वं मया शिशुः।<br>
पालितः सङ्ग्रहसुतो दैत्यो नाम जलोद्भवः १४१</p>
<p>सोऽद्य लब्धवरः पापो ब्रह्मणोऽव्यक्तयोनितः।<br>
न मां गणयते धृष्टो न चाहं तस्य निग्रहे १४२</p>
<p>समर्थो वरदानेन त्रैलोक्याधिपतेः प्रभोः १४३</p>
<p>तेनेहं सकलं शून्यं मद्र देशं कृतं प्रभोरूः।<br>
खादता नरमांसानि दुष्टेनाकृतबुद्धिना १४४</p>
<p>दार्वाभिसार&ndash;गान्धार&ndash;जुहुण्डर&ndash;शकाः खशाः ॥<br>
तङ्गणा माण्डवाश्चैव अन्तर्गिरि&ndash;बहिर्गिरी १४५</p>
<p>एते वै मुख्यततेन देशाः शून्यीकृताः प्रभो।<br>
निग्रहे भगवंस्तस्य कुरु बुद्धिं जगद्धिताम् १४६</p>
<p>बृहदश्वः।<br>
एवमुक्तस्तथेत्युक्त्वा स्नात्वा तीर्थेषु कृत्स्नतः।<br>
आजगाम सतीदेशं विमलं तत् सरोत्तमम् १४७</p>
<p>तत्र स्नात्वा जगाम्माशु ब्रह्मलोकं सनातनम्।<br>
पद्भ्यां चङ्क्रमणं त्यक्त्वा स्व ऋद्ध्यैव नरोत्तम १४८</p>
<p>नीलेन सहितः प्रायान्नागराज्ञा महात्मना।<br>
तौ गत्वा ब्रह्मसदनं ववन्दतुररिन्दम १४९</p>
<p>देवं कमलयोनिं च सङ्गत्या तत्र च स्थितौ।<br>
वासुदेवेश्वरौ देवावनन्तं च महामतिम् १५०</p>
<p>तैस्तु सम्पूजितौ तत्र जलोद्भवविचेष्टितम्।<br>
कथयामासतुरुभौ ततो देवः पितामहः १५१</p>
<p>अवोचदेनं नागेशमृषिं चामितविक्रमम्।<br>
नौबन्धन्बं प्रयास्यामो वयं चैतस्य निग्रहे १५२</p>
<p>ततस्तं केशवो देवो घातयिष्यत्यसंशयम्।<br>
एतच्छ्रुत्वा हरिः प्रायात्तार्क्ष्येण परवीरहा १५३</p>
<p>तमन्वयाद्वृषारूढो हरो देव्या सहानघ।<br>
हंसयानौ गतौ ब्रह्मा नागौ तौ मेघवाहनौ १५४</p>
<p>ऋद्ध्यैव कश्यपः प्रायच्छ्रुतवांस्तत् पुरन्दरः।<br>
ततो देवगणैः सार्धं स यातो यत्र केशवः १५५</p>
<p>यमोऽग्निर्वरुणो वायुः कुबेरो निरृतिस्तथा।<br>
आदित्या वसवो रुद्रा विश्वेदेवा मरुद्गणाः १५६</p>
<p>अश्विनौ भृगवः साध्यास्तथैवाङ्गिरसः सुताः।<br>
ऋषयश्च महाभागा गन्धर्वाप्सरसां गणाः १५७</p>
<p>देवपत्न्यस्तथा सर्वा देवानां याश्च मातरः।<br>
विद्याधरगणा यक्षाः सागराः सरितस्तथा १५८</p>
<p>मकरेण ययौ गङ्गा कूर्मेण यमुना नदी।<br>
वृषारूढा शतद्रू श्च महिषेण सरस्वती १५९</p>
<p>अश्वारूढा विपाशा च गजारूढा इरावती।<br>
सिंहेन चन्द्र भागा च सिन्धुर्व्याघ्रेण पार्थिव १६०</p>
<p>देविका गवयारूढा मृगेण सरयूर्नदी।<br>
मन्दाकिनी मनुष्येण पयोष्णी चाप्यजेन तु १६१</p>
<p>नर्मदा च मयूरेण सारङ्गेण च गोमती।<br>
गोदावरी च मेषेण तथा हंसेन कम्पना १६२</p>
<p>बकेन गण्डकी राजन् कावेरी उष्ट्रगा तथा।<br>
नक्रेणेक्षुमती पुण्या सीता पुण्या बलाकया १६३</p>
<p>चमरेण च लौहित्यो वङ्क्षुः क्रोडेन सत्वरः।<br>
ह्लादिनी जीवजीवेन ह्रादिनी कुक्कुटेन च १६४</p>
<p>पावन्यपि तुरङ्गेण शोणः सर्पगतस्तथा।<br>
मेघेन कृष्णवेणी च भुवेणा शशकेन च १६५</p>
<p>एताश्चान्याश्च या नद्यः प्रययुर्वाहनैः स्वकैः।<br>
अनुजग्मुर्जगन्नाथं हरिं युद्धदिदृक्षया १६६</p>
<p>नौबन्धनमथासाद्य केशवो वै व्यवस्थितः १६७</p>
<p>देवानुयात्रानिनदं श्रुत्वा दैत्योऽपि दुर्मतिः।<br>
जले त्ववध्यमात्मानं विदित्वा न विनिर्गतः १६८</p>
<p>अनिर्गतं तं तु तदा विज्ञाय मधुसूदनः।<br>
नौबन्ध एवमुदितो विवेशाथ सुरैः सह १६९</p>
<p>नौबन्धशिखरे रुद्रो दक्षिणे शिखरे हरिः।<br>
उत्तरे शिखरे ब्रह्मा तेषामन्वसुराः सुराः १७०</p>
<p>एवं ते विविशुः शैले ततो देवो जनार्दनः।<br>
अनन्तमाह धर्मात्मा वधार्थं दानवस्य तु १७१</p>
<p>कुरुष्व लाङ्गलेन त्वं विदार्याद्य हिमालयम्।<br>
इदं सरोवरं दिव्यं निस्तोयं शीघ्रमेव तु १७२</p>
<p>बृहदश्वः।<br>
ततस्त्वनन्तो गिरिसन्निकाशः समग्रचन्द्र स्य समानकान्तिः।<br>
व्यवर्धतावृत्य दिवं महीं च सन्त्रासयन् दैत्यगणान् समन्तात् १७३</p>
<p>नीलाम्बरः काञ्चनबद्धमौलिः सम्पूज्यमानस्त्रिदशैः समस्तैः।<br>
विदारयामास स लाङ्गलेन हिमाचलं शैलवरं पृथिव्याम् १७४</p>
<p>विदारिते पर्वतराजराजे विनिर्ययौ तज्जलमाशु वेगात्।<br>
वेगेन शब्देन च सर्वभूतान् सन्त्रासयानं कुटिलैस्तरङ्गैः १७५</p>
<p>हिमाचलाभैर्गगनं स्पृशदभिः सम्प्लावयानं गिरिमस्तकानि।<br>
सङ्क्षीयमाणे सरसस्तु तोये चकार मायां स जलोद्भवाख्यः १७६</p>
<p>अथान्धकारं ससृजे समन्ता ददृश्यमासीद् भवनं नृवीर।<br>
शम्भुस्तदा चन्द्र दिवाकरौ द्वौ जग्राह देवोऽथ करद्वयेन १७७</p>
<p>प्रकाशमासीज्जगति निमेषाद्ध्वस्तं तथा सर्वमथान्धकारम्।<br>
ध्वस्तेऽन्धकारे हरिरप्रमेयो योगेन गत्वा ह्यपरं शरीरम् १७८</p>
<p>दैत्येन युद्धं स चकार सार्धं देहेन चान्येन च युद्धमैक्षत्।<br>
विष्णोश्च दैत्येन बभूव युद्धं घोरं द्रुमैः पर्वतमस्तकैश्च १७९</p>
<p>युद्धं च ते देवगणाः समस्ता &mdash;-चक्रेण देवप्रवरः समान्ते।<br>
चिच्छेद दैत्यस्य शिरः प्रसह्य ब्रह्मा ततस्तोषमुपाजगाम १८०</p>
<p>ब्रह्मा विष्णुश्च रुद्र श्च येषु शिखरेष्ववस्थिताः।<br>
तेषां च नामधेयानि ददुः स्वानि महीतले १८१</p>
<p>ऊचूश्च शृङ्गप्रवरान् शैलेन्द्र स्य महात्मनः।<br>
स्नात्वैव क्रमसाराख्ये सरस्यस्मिन् नरोत्तम १८२</p>
<p>द्र ष्टा यः खलु युष्माकं दृष्टास्तेन वयं त्रयः।<br>
भविष्यामो ध्रुवं शैले त्रिदिवं च प्रयास्यति १८३</p>
<p>बृहदश्वः।<br>
तानेतान्शिखरान् पश्य ब्रह्माविष्णुमहेश्वरान्।<br>
नौबन्धशिखरो यस्तु स एव नृप शङ्करः १८४</p>
<p>दक्षिणेऽस्य हरिः पार्श्वे वामे ब्रह्मा प्रकीर्तितः।<br>
एतान् हि दृष्ट्वा मुच्युन्ते येऽपि दुष्कृतिनो जनाः १८५</p>
<p>योऽसौ विष्णुपदो नाम क्रमसारे प्रकीर्तितः।<br>
तस्योदगाश्रमं चक्रे ब्रह्मा देववरः स्वयम् १८६</p>
<p>पश्चार्धे चाश्रमं चक्रे कश्यपो भगवानृषिः १८७</p>
<p>यस्मिन् देशे स्थितो विष्णुर्विजयं प्राप्तवांस्तदा।<br>
तत्राश्रमपदं चक्रे महादेवः स्वयं प्रभुः १८८</p>
<p>तस्यैव चापरे भागे ह्यनन्तस्त्वाश्रमं महत्।<br>
चकार हलभृच्छ्रीमान् वासुदेवमते स्थितः १८९</p>
<p>महादेवाश्रमाद् भागे पश्चिमेऽर्कनिशाकरौ।<br>
चक्रतुस्त्वाश्रमौ पुण्यौ सुरम्यौ देवपूजितौ १९०</p>
<p>पादोनयोजनं गत्वा महादेवाश्रमाद्धरिः।<br>
आत्मनस्त्वाश्रमं चक्रे नरसिंहेति विश्रुतम् १९१</p>
<p>अन्ये तु देवाः सरसि वितोयेऽथ पृथक् पृथक्।<br>
ते चक्रुराश्रमांस्तत्र ऋषयश्च तपोधनाः १९२</p>
<p>आश्रमाणि तथा नद्यश्चक्रुस्तीर्थान्यनेकशः।<br>
गन्धर्वाप्सरसो यक्षाः शैलेन्द्रा श्च सगुह्यकाः १९३</p>
<p>कृतालयौ तत्र जगत्प्ल्रधाना वुपेन्द्र रुद्रौ सह पद्मजेन।<br>
कृतालयं तत्र जगत्समग्रं देशं सपुण्यं परमं पवित्रम् १९४</p>
<p>जलोद्भवासृजा मत्तस्तदा चक्रः सुदर्शनः।<br>
बभ्राम देशं शून्यं तं तं च जग्राह शङ्करः १९५</p>
<p>चक्रहस्तो जगामाथ यत्र देवो जनार्दनः।<br>
तमुवाच हरिर्देवं प्रहसन्शङ्करं तदा १९६</p>
<p>चक्रं मे दीयतां देव दैत्यसङ्घविनाशनम्।<br>
प्रहसन्तमुवाचाथ हरिं हासेन शङ्करः १९७</p>
<p>स्वच्छन्दोऽयं मया प्राप्तो म्रममाणो यदृच्छया।<br>
प्रतिग्रहेण दास्यामि तव चक्रं जनार्दन १९८</p>
<p>एवमस्त्विति जग्राह तं चक्रं मधुसूदनः।<br>
अस्मिन् प्रदेशे राजेन्द्र यत्र वर्तसि साम्प्रतम् १९९</p>
<p>तादृशं परिहासं तु कृत्वा देववरो हरिः।<br>
तादृशीं कारयामास प्रतिमामात्मनस्तथा २००</p>
<p>शम्भोर्देव्याश्च राजेन्द्र यथावृत्तमरिन्दम।<br>
तादृशं स विधानं तु कारयित्वा जनार्दनः २०१</p>
<p>जलोद्भवशिरस्यस्मिंस्कृतवान्नास्पदं हरिः।<br>
इमां मनुजशार्दूल यस्यां सन्निहितावुभौ २०२</p>
<p>केशवश्च शिवश्चैव सर्वकल्मषनाशनौ।<br>
कृतदेवप्रतिष्ठानं देवदेवं जनार्दनम् २०३</p>
<p>ऋषयो देवता नागा गन्धर्वाप्सरसां गणाः।<br>
द्र ष्टुं सर्वे समाजग्मुर्जलोद्भवशिरस्यथ २०४</p>
<p>देवर्षिनागमुख्येष्वधिष्ठितेष्वथ कश्यपः।<br>
उवाच वरदं विष्णुं देशोऽयं देव मानुषैः २०५</p>
<p>वसतां रमणीयश्च पुण्यश्च भविता तथा।<br>
कश्यपे ब्रुवति त्वेवं नागा वचनमब्रुवन् २०६</p>
<p>न वयं मानुषैः सार्धं वसामो मुनिपुङ्गव।<br>
तानुवाच ततः क्रुद्धः कश्यपो वै प्रजापतिः २०७</p>
<p>मम वाक्यमनादृत्य यस्माद् धृष्टं प्रभाषथ।<br>
तस्मात् पिशाचैः सहिता वसध्वं नात्र संशयः २०८</p>
<p>एवमुक्ते कश्यपेन नीलः प्राञ्जलिरब्रवीत्।<br>
एते क्रोधवशाद् ब्रह्मन् न विजानन्ति किञ्चन २०९</p>
<p>कश्यपस्तमुवाचाथ ऋषिः परमधार्मिकः।<br>
वालुकार्णवमध्ये तु द्वीपः षड्योजनायतः २१०</p>
<p>तत्र सन्ति पिशाचा ये दैत्यपक्षाः सुदारुणाः।<br>
तेषां तु निग्रहार्थाय पिशाचाधिपतिर्बली २११</p>
<p>निकुम्भो नाम धर्मात्मा कुबेरेण तु योजितः।<br>
चैत्र्! यां याति सदा योद्धुं पिशाचैर्बहुभिः सह २१२</p>
<p>पञ्चकोट्यः पिशाचानां निकुम्भस्यानुयायिनाम्।<br>
गत्वा निकुम्भस्तैः सार्धं षण्मासान् युद्ध्यते सदा २१३</p>
<p>तत्रापि कोटयः पञ्चैव पिशाचानां दुरात्मनाम् २१४</p>
<p>येऽधिकाः कोटिदशकान् नाशमायान्ति ते सदा।<br>
पक्षयोरुभयोर्नील षड्भिर्मासैः सदैव तु २१५</p>
<p>निकुम्भः पुनरायाति पञ्चकोटिसमो बली।<br>
शुक्लाश्वयुक्पञ्चदश्यां नित्यं देवप्रसादतः २१६</p>
<p>हिमाचले तु षण्मासान् स सदा वसते सुखी।<br>
अद्य प्रभृति षण्मासांस्तस्येह वसतिर्मया २१७</p>
<p>दत्ता तु सहितास्तेन ससैन्येनेह वत्स्यथ।<br>
षण्मासान् मानवैः सार्धं निकुम्भे निर्गते सदा २१८</p>
<p>एवमुक्तस्तदानीलः पितरं प्राह धार्मिकः।<br>
नित्यमेव हि वत्स्यामो मानुषैः सहिता वयम् २१९</p>
<p>न पिशाचैश्च वत्स्यामो दारुणैर्दारुणप्रियैः।<br>
एवं ब्रुवति नागेन्द्रे नीले विष्णुरभाषत २२०</p>
<p>मुनिवाक्यं तु भविता नील एकं चतुर्युगम्।<br>
ततः परं तु सहिता मनुष्यैरेव वत्स्यथ २२१</p>
<p>अल्पवीर्याः पिशाचाश्च भविष्यन्तीह सर्वदा।<br>
वीर्योपता गमिष्यन्ति षण्मासान् वालुकार्णवम् २२२</p>
<p>नागस्य यस्य ये स्थानेनिवसिष्यन्ति मानवाः।<br>
ते तं सम्पूजयिष्यन्ति पुष्पधूपानुलेपनैः २२३</p>
<p>नैवेद्यैर्विविधैर्धूपैः प्रेक्षादानैः सुशोभनैः २२४</p>
<p>त्वयोक्तं च सदाचारं पालयिष्यन्ति ये नराः।<br>
तेऽस्मिन् देशे भविष्यन्ति पशुधान्यसमन्विताः २२५</p>
<p>कः प्रजापतिरुद्दिष्टः कश्यपश्च प्रजापतिः।<br>
तेनेदं निर्मितं देशं कश्मीराख्यं भविष्यति २२६</p>
<p>कं वारि हलिना यस्माद्देशादस्मादपाकृतम्।<br>
कश्मीराख्यं ततोऽप्यस्य लोके नाम भविष्यति २२७</p>
<p>यैवोमा सैव कश्मीरा यस्मात्तस्माद् भुजङ्गम २२८</p>
<p>विशोकेत्यभिविख्याता बृंहिता च तथा मया।<br>
स्त्रीरूपधारिणी भूत्वा वृद्धतीर्थे निवत्स्यति २२९</p>
<p>वासुकेर्नागराजस्य तस्मिंस्तीर्थवरे सदा।<br>
वसतिर्भविता नाग तत्रस्थं तं च पूजय २३०</p>
<p>ममांशः स तु नागेन्द्र नागानामीश्वरेश्वरः।<br>
तस्याज्ञां विफलां कुर्वन् मम हस्ताद् विनश्यति २३१</p>
<p>नागानामालयं नाग नाम्ना भोगवती पुरी।<br>
योगी भूत्वा स नागेन्द्र स्तत्रेहापि कृतालयः २३२</p>
<p>प्रधानेन शरीरेण भोगवत्यां तु वासुकिः।<br>
पालयन् वत्स्यते नागांस्त्वं वसेह सदानघ २३३</p>
<p>एवमुक्त्वा तदा विष्णुः प्रययावीप्सितां गतिम्।<br>
देवर्षिनागगन्धर्वाः प्रययुस्ते यथागताः २३४</p>
<p>नानादेशसमुत्थैस्तु ततः प्रभृति मानवैः।<br>
षण्मासान् वसते देशः षण्मासान् पिशिताशनैः २३५</p>
<p>कृत्वा मनुष्या राजेन्द्र धान्यसस्यादिसङ्ग्रहम्।<br>
आदायाज्ञां विनिर्यान्ति चैत्र्! यामायान्ति सर्वदा २३६</p>
<p>एवं निविष्टां कश्मीरां दृष्ट्वा हृष्टस्तु कश्यपः।<br>
आराध्य शङ्करं देवमुमादेवीमचोदयत् २३७</p>
<p>देशस्य पावनायास्य तोयदानेन पार्थिव।<br>
सा वितस्तेति विख्याता नदी पापप्रणाशिनी २३८</p>
<p>आराध्य केशवं देवं तथा लक्ष्मीमचोदयत्।<br>
देशस्य पावनायास्य सा विशोकेति कीर्तिता २३९</p>
<p>अदितिर्देवमाता च कश्यपेन प्रचोदिता।<br>
त्रिकोटिर्नामतो भूत्वा नदी देशे प्रसर्पति २४०</p>
<p>शक्रपत्नी शची या च सापि कश्यपचोदिता।<br>
नाम्ना हर्षपथा जाता देशेऽस्मिन् पापसूदनी २४१</p>
<p>दितिश्चन्द्र वती जाता ऋषेर्वचनकारिणी।<br>
स्वमंशं यमुनादेवी वितस्तायै समर्पयत् २४२</p>
<p>एवं कश्यपवाक्येन देवदानवमातरः।<br>
देवपत्न्यस्तथा पुण्याः सरिद्रू पत्वमागताः २४३</p>
<p>तथा कश्यपवाक्येन तीर्थसागरनिम्नगाः।<br>
कश्मीरायां तदा जग्मुः सान्निध्यं च महीपते २४४</p>
<p>एवं नरेन्द्र कश्मीरा प्राप्ते वैवस्वतान्तरे।<br>
समुत्पन्ना महापुण्या हरभार्या सती शुभा २४५</p>
<p>कश्मीरायां तथा राजा त्वया ज्ञेयो हरांशजः।<br>
तस्यावज्ञा न कर्तव्या सततं भूतिमिच्छता २४६</p>
<p>गोनन्दः।<br>
कथं सती शची गङ्गा अदितिर्यमुना दितिः।<br>
सरित्वमिह सम्प्राप्ता या च देवी करीषिणी २४७</p>
<p>बृहदश्वः।<br>
कदाचित् कश्यपं द्र ष्टुं ययुर्देव्यः प्रकीर्तिताः।<br>
तास्तत्र चोदयामास कश्यपो भगवानृषिः २४८</p>
<p>कश्मीरा नाम सुभगो देशो वै निर्मितो मया।<br>
तं देशमम्बुदानेन भावयध्वं शुचिस्मिताः २४९</p>
<p>अदितिश्च दितिश्चैव शची गङ्गा च निम्नगाः।<br>
एवमस्त्वित्यभाषन्त नोमा न च करीषिणी २५०</p>
<p>आराधयामास तदा सत्यर्थेन तु शङ्करम्।<br>
अथोवाच हरो भार्यां कुरु कश्यपभाषितम् २५१</p>
<p>ततोऽवोचदृषिं देवी स च देशस्तनुर्मम।<br>
यदा तदा पूत एव किं मया तत्र कारणम् २५२</p>
<p>कश्यपः।<br>
पिशाचैः सह सम्पर्कस्तत्र नित्यं यदा नृणाम्।<br>
तदा तेषां मतिः पापात् सततं नापसर्पति २५३</p>
<p>अपूज्याः सर्वदेशेषु दुराचारा मलैर्वृताः २५४</p>
<p>पापं कृतं च यत् क्षेत्रे तन् मे गुरुतरं मतम्।<br>
त्वयैव पापं यत् तेषां शमनीयं वरानने २५५</p>
<p>बृहदश्वः।<br>
इति तथ्यं विदित्वा सा कृपया परया युता।<br>
उवाच देवी भर्तारं चारुचन्द्र निभानना २५६</p>
<p>रसातले नदीरूपं करिष्यामि जगद्गुरो।<br>
कुरु शूलप्रहारं त्वं नीलवेश्मसमीपतः २५७</p>
<p>यत्रासील्लाङ्गलमुखं प्राक् प्रभो शैलदारणे।<br>
तेन शूलप्रहारेण निष्क्रम्याहं रसातलात् २५८</p>
<p>हलमार्गेण यास्यामि यावत् सिन्धुर्महानदः।<br>
तथा चक्रे हरो देवस्तथा चक्रे सती शुभा २५९</p>
<p>तस्या नाम वितस्तेति कृतवान् शङ्करः स्वयम्।<br>
वितस्तिमात्रं गर्तं तु शूलेन कृतवान् हरः २६०</p>
<p>रसातलगता येन निष्क्रान्ता सा सरिद्वरा।<br>
तस्माद् वितस्तेति कृतं नामैतस्याः स्वयम्भुवा २६१</p>
<p>ततस्तु सर्वदेशेषु जनः शुश्राव पार्थिव।<br>
सती देवी नदी भूत्वा कश्मीराया विनिर्गता २६२</p>
<p>महापातकसंयुक्तस्तस्यां स्नातुं तदा जनः।<br>
आजगाम भयात्तेषां शूलखातनियोजनात् २६३</p>
<p>रसातलं जगामाशु पुनस्तामेव कश्यपः।<br>
प्रसाद्योन्मज्जयामास पञ्चहस्तसमीपतः २६४</p>
<p>पञ्चहस्तस्य नागस्य भवनात्तां विनिर्गताम्।<br>
गव्यूतिमात्रमायातां कृतघ्नस्तां ददर्श वै २६५</p>
<p>सा च दृष्टा कृतघ्नेन त्वन्तर्धानं गता पुनः।<br>
भूयः कश्यपवाक्येन चोदिता निम्नगोत्तमा २६६</p>
<p>तच्चक्रात् क्रोशमात्रे तु प्रददौ दर्शनं तदा।<br>
नित्रस्त्रीगामिना दृष्टा ततोऽदर्शनमागता २६७</p>
<p>भूयः कश्यपवाक्येन नरसिंहाश्रमे शुभा।<br>
उन्ममज्ज नदी विप्रैः स्तूयमाना सहस्रशः २६८</p>
<p>क्रोशमात्रे ततो दृष्टा ब्रह्मघ्नेन महानदी।<br>
अन्तर्धानं जगामाशु ततस्तामाह कश्यपः २६९</p>
<p>नमोऽस्तु ते पर्वतराजकन्ये।<br>
नमोऽस्तु तुभ्यमृषिवर्यजुष्टे ॥<br>
नमोऽस्तु तुभ्यं हरसङ्गलब्धपवित्रभावे वरदे वरेण्ये २७०</p>
<p>सुपुण्यतोये सुरयोषिताभिश्चिक्रीडमानाभिरुपेततीरे।<br>
देवद्विजाद्यैरुपगूह्यमाने सुशीततोये विमले विशोके २७१</p>
<p>येषां हि भीत्या प्रपलायसि त्वं त्वद् दर्शनाद् देवि विमुक्तपापाः।<br>
वृत्ता नरास्ते गतसर्वपापाः त्वां भासयन्तः प्रभया महत्या २७२</p>
<p>सप्तार्चिदग्धस्य यथा शुचित्वं त्वद्दर्शनाद् देवि तथा शुचित्वम्।<br>
सर्वं पवित्रं भवतीह तद्वत् पापं महेशानि कुरु प्रसादम् २७३</p>
<p>पापानां पावनार्थाय प्रार्थितासि महानदि।<br>
तस्मात् पावय पापानि मा प्रणाशं व्रजाशुगे २७४</p>
<p>एवं प्रसादिता भक्त्या कश्यपेन महात्मना।<br>
उवाच कश्यपं देवी तं तथावादिनं तदा २७५</p>
<p>अत्यन्तपापसंयुक्तात् नाहं पवितुमुत्सहे।<br>
तदत्र प्रेरय विभो लक्ष्मीं शार्ङ्गधरप्रियाम् २७६</p>
<p>शक्ता हि पावने ब्रह्मंस्त्रैलोक्यस्यापि सा भवेत्।<br>
अदितिश्च दितिश्चैव या च गङ्गा महानदी २७७</p>
<p>अन्याश्च सर्वाः सरितस्तस्याः साम्यं न बिभ्रति।<br>
केवलं प्रार्थयस्वाद्य लक्ष्मीं केशववल्लभाम् २७८</p>
<p>तस्याः स वचनं श्रुत्वा प्रययौ भगवान् किल।<br>
गोविन्दमाराधयितुं श्वेतद्वीपं विहायसा २७९</p>
<p>गोविन्दस्त्वब्रवील्लक्ष्मीं गच्छ त्वं देवि माचिरम्।<br>
केशवेनैवमुक्ता तु लक्ष्मीः शोकसमन्विता २८०</p>
<p>उवाच वाक्यं प्रथमं गता तत्र सती विभो।<br>
पश्चान्मम गतायाः सा ध्रुवं नाम हरिष्यति २८१</p>
<p>एवं सशोकां विज्ञाय कश्यपस्त्वब्रवीत् पुनः।<br>
त्वमेव परमा शक्तिर्बहुभिर्मूर्त्तिभिः स्थिता २८२</p>
<p>क्षीरोदकन्ये विरजे पवित्रे मङ्गलास्पदे।<br>
त्वमेव देवि कश्मीरा त्वमेवोमा प्रकीर्तिता २८३</p>
<p>त्वमेव सर्वदेवीनां मूर्तिभिर्देवि संस्थिता २८४</p>
<p>वैतस्तम्भस्तव तोयमिश्रं मध्वमृताढ्यं च यथा तथास्तु।<br>
स्नातास्त्वदम्भस्यपि पापमग्नाः सद्यो विमुक्ता विमली भवन्तु २८५</p>
<p>एवं स्तुता कश्यपेन विशोका समपद्यत।<br>
चिन्तयामास च तदा भर्तृवाक्यं ध्रुवं मया २८६</p>
<p>कर्तव्यमृषिवाक्यं च किं विचारेण वै मम।<br>
नदी भूत्वा जगामाशु कश्मीरा वाक्यमब्रवीत् २८७</p>
<p>व्रज शीघ्रं यावदिह त्वत्प्रतीक्षा सती स्थिता।<br>
यावत् सा प्रथमं देशं न पावयति सुन्दरि २८८</p>
<p>तावत् पावय तोयेन तव नाम भविष्यति।<br>
तस्यास्तद् वचनं श्रुत्वा विशोका समपद्यत २८९</p>
<p>तस्माद् विशोकेति नदी सततं कथ्यते जनैः।<br>
मनोजवापि कश्मीरा सत्यै देव्यै न्यवेदयत् २९०</p>
<p>लक्ष्म्या विचेष्टितं श्रुत्वा सती च श्रुतविस्तरा।<br>
हृष्टा मागेण चोत्तस्थौ धौम्याश्रमसमीपतः २९१</p>
<p>आखोर्बिलेन शून्यत्वाद्विशोका चाप्यनन्तरम्।<br>
आजगाम वितस्तां च ददर्श पुरतः स्थिताम् २९२</p>
<p>दृष्ट्वा वितस्तां गतमत्सरा सा जगाम योगं च तया विशोका।<br>
पूर्वगता तत्र तदा वितस्ता जग्राह नाम क्षितिपप्रधान २९३</p>
<p>कश्मीरां तु तदा क्रुद्धा विशोका त्वशपत् प्रभो २९४</p>
<p>उपक्षीर्णानृतेनाद्य त्वया यस्मादहं खले।<br>
सती च श्राविता यस्मात्त्वया मम विचेष्टितम् २९५</p>
<p>तस्मात्ते प्रायशो भावी जनः खल्वनृते रतः।<br>
अपूजनीयो लोकेषु मलवान् कर्मकृत् तथा २९६</p>
<p>यन्मे मानं हृतं सत्या न मे व्रीडात्र जायते।<br>
यैवाहं सैव कश्मीरे सती देवी न संशयः २९७</p>
<p>सती लक्ष्मीसमेता तु पावयन्ती ततो जनम्।<br>
जगाम हलमार्गेण मन्दम्मन्दं सरिद्वरा २९८</p>
<p>अदितिदेवमाता तु त्रिकोटीत्यभिविश्रुता।<br>
संयोगं सहिता देव्या ततः प्राप्ता वितस्तया २९९</p>
<p>ततः शची शक्रपत्नी नाम्ना शक्रपथा नदी।<br>
ततश्चन्द्र वती नाम दितिर्दैत्यारणिर्नृप ३००</p>
<p>एवं क्रमेण या देवी गृह्णन्त्यथ सरिद्वराः।<br>
जगाम गङ्गया सार्धं संयोगं सिन्धुना सह ३०१</p>
<p>वैतस्तमम्भस्सह सैन्धवेन युक्तं यथा क्षीरमिवामृतेन।<br>
लावण्ययुक्तं च यथैव रूपं शीलेन युक्तं च यथा श्रुतं स्यात् ३०२</p>
<p>शौर्यं यथा स्याद् विनयेन युक्तं धर्मं यथा स्याद् द्र विणेन युक्तम्।<br>
मृत्सा युता वा मृजयैव राजन् कामं यथा स्यान् मनसोपपन्नम् ३०३</p>
<p>रत्नं यथा स्यात् कनकेन युक्तं।<br>
आयुर्यथा स्वास्थ्ययुतं नृवीर ॥<br>
सम्मानयुक्तं च यथैव लाभं।<br>
तथा तु सा तत्र तदा बभूव ३०४</p>
<p>तपनस्य सुता देवी गङ्गा स्नेहेन यन्त्रिता।<br>
बहुमानान्मुनेर्भक्त्या स्वेनांशेन व्यवर्धयत् ३०५</p>
<p>वितस्तां तु सरिच्छ्रेष्ठां सर्वकल्मषनाशिनीम्।<br>
गङ्गगा सिन्धुस्तु विज्ञेया वितस्ता यमुना तथा ३०६</p>
<p>स प्रयागसमो देशस्तयोर्यत्र तु सङ्गमः।<br>
गङ्गातोयमथादाय गङ्गां तु यमुनाब्रवीत् ३०७</p>
<p>प्रयागेऽपहृतं नाम त्वया मे वरवर्णिनि।<br>
कश्मीरायां तथा नाम मया चापहृतं तव ३०८</p>
<p>तामब्रवीत्ततो गङ्गा भूय एव मया तव।<br>
हर्तव्यं नाम सुभगे यदाहं सिन्धुसञ्ज्ञिता ३०९</p>
<p>बृहदश्वः।<br>
इति तथ्यं सतीज्ञात्वा हलमार्गात्तु सिन्धुगा।<br>
हिमालयान्न प्रययौ पाटितात्मा परं नदी ३१०</p>
<p>पुनस्तां तु महाभागामृषिः प्रोवाच कश्यपः।<br>
अवश्यं हलमार्गेण गन्तव्यं सुभगे त्वया ३११</p>
<p>अन्यथा देश एवायं सरस्त्वमुपयास्यति।<br>
भूयो भूयश्चोद्यमाना कश्यपेन सरिद्वरा ३१२</p>
<p>क्रोधात्ततो विनिष्क्रान्ता हलमार्गेण तेन सा।<br>
तस्मिन् देशे प्रसन्नापि दृश्यते कलुषा नदी ३१३</p>
<p>कश्यप उवाच।<br>
वितस्ताख्या सरिद्रू पा देवि त्वं पर्वतात्मजे।<br>
तपस्विनी परा शर्वाच्छर्व पत्न्यसि नो नदी ३१४</p>
<p>अद्रि वत्सासि भद्रं ते तद्देहाच्छृङ्गिणी नदी।<br>
शम्भुनोढासि रुद्रा णी स्रवन्त्यसि मयार्थिता ३१५</p>
<p>त्वय्यर्पितशरीरा ये पापिष्ठाः स्वर्गता अपि।<br>
दृष्ट्वा रमन्ते स्वं देहमुह्यमानं तवोर्मिभिः ३१६</p>
<p>विस्मयं ते नरा जग्मुर्दृष्ट्वा तं देहमात्मनः।<br>
स्वर्गताः स्मोऽथ चोमायां क्रीडामो जलमध्यगाः ३१७</p>
<p>तवोद्गारैस्तरङ्गाख्यैः देवि मारुतचोदितैः।<br>
शीतैः शीकरजैर्नॄणां नारकोऽग्निः प्रशाम्यति ३१८</p>
<p>प्रदीपादीपिभिर्देवि तथा वर्तिभिरूर्मिभिः।<br>
त्रिःसप्तनारकं वह्नि नॄणां शमयसेऽद्रि जे ३१९</p>
<p>स्नानं ये तु करिष्यन्ति तव पुण्ये नरा जले।<br>
ब्रह्मलोकं गमिष्यन्ति महापातकिनोऽपि ते ३२०</p>
<p>यामीं तु यातनां घोरां भ्रूकुटिभङ्गचोदिताम्।<br>
स्वप्नेऽपि पश्यन्ति ते न ये स्नाताप्सु सकृत्तव ३२१</p>
<p>तव भक्तस्य विप्रस्य नित्यं कर्मानुतिष्ठतः।<br>
मोक्षदं मुनयः स्नानं गङ्गायां स्वर्गदं विदुः ३२२</p>
<p>अतिप्रभावयुक्तासि त्रैलोक्यस्यापि पावनी।<br>
जनित्री सर्वदेवानामुमा देव्यसि नो नदी ३२३</p>
<p>देवानां त्वं धृतिर्देवि देवानां भारती यथा।<br>
तृप्तिश्च सर्वभूतानां निम्नगे त्वं सदा भुवि ३२४</p>
<p>प्रसादं कुरु मे देवि निर्गच्छ भवनादितः।<br>
अविक्षुब्धेन मनसा देशस्यास्य हिते रता ३२५</p>
<p>अर्धं देहाद्धरस्य त्वं देवपत्न्यसि नो नदी।<br>
सिन्धुसङ्गमनं यावद्धावन्ती याहि मेऽर्थिता ३२६</p>
<p>पतिस्ते शङ्करस्त्वेको नापरोऽब्धिरितस्ततः।<br>
सिन्धुसङ्गमनेनाशु व्रजस्व स्वपतिं शिवम् ३२७</p>
<p>निशम्यैवं पुनर्देवी सस्मारोक्तं यथा स्वयम्।<br>
स्मृत्वा सोत्कण्ठिता भर्तुर्गमने मतिमादधे ३२८</p>
<p>ततो वेगेन महता सीमन्तमिव कुर्वती।<br>
हिमाचलस्य प्रययौ तोयशैलोपमा नदी ३२९</p>
<p>ततस्तु सङ्गता नद्या कृष्णया सह पार्थिव।<br>
तथा सरिद्वराभिश्च शतशोऽथ सहस्रशः ३३०</p>
<p>स्वैराजकानां मध्येन मात्राणां चैव भागशः।<br>
भोगप्रस्थमतिक्रम्य गङ्गया सह सङ्गता ३३१</p>
<p>एषा हि पापशमनी वितस्ता निम्नगोत्तमा।<br>
कश्यपस्य तु वाक्येन लक्ष्म्या सह गता क्षितिम् ३३२</p>
<p>अदितिश्च दितिश्चैव शची च मनुजेश्वर।<br>
तपनस्य सुता या च या च गङ्गा सरिद्वरा ३३३</p>
<p>एवं वसन्त्यां प्रययौ कश्मीरायां चतुर्युगम् ३३४</p>
<p>पूर्णे चतुर्युगे तस्मिन् कृत्वा धान्यादिसङ्ग्रहम्।<br>
आश्वयुज्यामतीतायां निर्ययुर्मानवा बहिः ३३५</p>
<p>काश्यपश्चन्द्र देवाख्यो वृद्धो ब्राह्मणपुङ्गवः।<br>
न निर्जगाम निर्वेदाच्चोदितोऽर्थेन भाविना ३३६</p>
<p>क्रीडानिमित्तं च भयान्निकुम्भस्य न घातितः।<br>
ब्राह्मणेन पिशाचास्तु चिक्रीडुस्तेन ते तदा ३३७</p>
<p>रज्जुबद्धेन तु यथा पक्षिणा नृप दारकाः।<br>
कल्यमानः पिशाचैस्तु निर्वेदं परमं ययौ ३३८</p>
<p>हिमेन शीतेन तथा पिशाचैः सम्पीड्यमानो द्विजवृद्धवर्यः।<br>
बभ्राम तत्रैव विमूढचेता भ्रमन् ययौ यत्र स नागराजः ३३९</p>
<p>यस्मिन् देशे त्वनन्तेन हलं पूर्वं निवेशितम्।<br>
तत्र नीलस्य वसतिः पूर्वमेव सुभाविता ३४०</p>
<p>एतस्मिन्नेव काले तु नीलो नागपतिर्विभूः।<br>
सेव्यमानो निकुम्भेन पिशाचेन महात्मना ३४१</p>
<p>नागैश्चात्युल्बणैर्भीमैः पर्यङ्कवरमाश्रितः।<br>
आस्ते गिरिवरस्याधो धनदस्य महात्मनः ३४२</p>
<p>नागास्तं नागराजानं नागकन्याश्च भूरिशः।<br>
उपासन्त महात्मानं कश्मीरायां कृतालयाः ३४३</p>
<p>केचित् स्तुवन्ति राजानं केचिद् वीजन्ति पन्नगाः।<br>
केचिद् वरासनगतं पर्युपासन्ति धार्मिकम् ३४४</p>
<p>तेषां मध्यगतं नीलं नीलाञ्जनचयोपमम्।<br>
मुकुटेनार्कवर्णेन कुण्डलैश्च निराजितम् ३४५</p>
<p>विद्युद्द्योतितवर्णेन वाससैकेन शोभितम्।<br>
चन्द्र रश्मिनिकाशेन तथा चीनांशुकेन च ३४६</p>
<p>वितानेन विचित्रेण किङ्किणीजालमालिना।<br>
तथा फणशतैर्भीमैः सप्तभिः संविराजितम् ३४७</p>
<p>रत्नोज्जवलैर्दीप्तरत्नैर्ज्वालामालासमाकुलम्।<br>
तं दृष्ट्वा चन्द्र देवस्य नीलोऽयमभवन्मतिः ३४८</p>
<p>नूनं प्रसादात्तस्यैव भुजङ्गाधिपतेः प्रभोः।<br>
सोपसर्प्य द्विजो नागं कृत्वा प्राध्ययनं पुरः ३४९</p>
<p>जानुभ्यामवनिं गत्वा तदा स्तोत्रमुदीरयत् ३५०</p>
<p>चन्द्र देवः।<br>
नमस्ते नागराजेन्द्र नील नीलोत्पलद्युते।<br>
नीलमेघचयप्रख्य नीलतोयकृतालय ३५१</p>
<p>फणानां त्वं शतैर्नाग शोभसे सप्तभिः सदा।<br>
सप्तसप्तिरिवार्चिष्मान् राजसे त्वं गभस्तिभिः ३५२</p>
<p>त्वं नील नीलार्थविनीतपापैर्देवेश देवैरपि दृश्यसे स्वैः।<br>
नागेन्द्र भोगीन्द्र इवाम्बरस्थो ध्यानेन विद्वद्भिरिवामृताख्यः ३५३</p>
<p>त्वं नील यज्ञेश इवासन्मस्थो वेदार्थविद्भिर्विविधैर्विधानैः।<br>
संसारकार्येषु सुयागकृद्भिराराध्यसे मोक्षफलाय विप्रैः ३५४</p>
<p>नागेन्द्र नीलार्चिरिवामरेन्द्रै र्विज्ञायसे सूर्य इवाम्बरस्थः।<br>
त्वं नील नीलार्चिरिव ज्वलानो भक्तस्य कार्याणि च साधयानः ३५५</p>
<p>दृष्टो मया हेतुभिरापतन्तं सर्वस्य जन्तोर्वससे यतोऽद्य।<br>
स्मृतस्ततो मोक्षय मेऽतिदुःखात् त्रायस्व विप्रस्य नमो नरेन्द्र ३५६</p>
<p>त्वं नील नीरौघचयप्रकाशो विराजसे विष्णुरिवामरेशः।<br>
विधेर्विधाता रमसे यमेशं त्वं वासुदेवप्रणतः सदैव ३५७</p>
<p>त्वां नील नीलाम्बर नीलनेत्र आकाशवत् सर्वगतं सुरेशम्।<br>
ध्यात्वा नरो योऽप्यजितेन्द्रि यो वा नागेन्द्र मुच्येत तव प्रसादात् ३५८</p>
<p>नील त्वामेव वेदार्थे जगुर्वेदाः सनातनम्।<br>
ध्येयं वह्नौ मुमूक्षूणां कामिनां चार्थसाधनम् ३५९</p>
<p>त्वत्प्रकाशं यतो ब्रह्म निष्कलं निर्मल परम्।<br>
सूक्ष्मतो व्योमनिर्दिष्टं सर्वगात्रैरकृत्रिमम् ३६०</p>
<p>अकिञ्चन्यावदस्तत्त्वमतिसूक्ष्मस्य नो पृथोः।<br>
अर्थाश्रयान् महार्थत्वं तव तस्याक्षरस्य च ३६१</p>
<p>कद्रू ः! पुत्रसहस्रेण नागराजेन्द्र शोभिता।<br>
त्वया तु राजतेऽत्यर्थं विष्णुनैवादितिर्यथा ३६२</p>
<p>त्वमेव तपसात्यर्थं तथा विद्योतसे प्रभो।<br>
तोयं हिमं शीकरं च तथा मुञ्चसि धार्मिक ३६३</p>
<p>प्रजापतिः कश्यपो हि सर्वभूतपिता प्रभो।<br>
त्वया तु शोभतेऽत्यर्थं पुत्रेणात्यन्तधार्मिक ३६४</p>
<p>त्वयि धर्मश्च सत्यं च क्षमा च सततं प्रभो।<br>
देवासुरविमर्देषु शतशोऽथ सहस्रशः ३६५</p>
<p>त्वया विनिहता दैत्या देवब्राह्मणकण्टकाः।<br>
वरदस्त्वं वरेण्यश्च सुरारिबलहा प्रभो ३६६</p>
<p>भक्तानुकम्पी भक्तश्च देवदेवे जनार्दने।<br>
तस्यातिदयितश्चासि यथा नागः स वासुकिः ३६७</p>
<p>धनदस्ते सखा नाग यथा शर्वस्य नित्यदा।<br>
धनदश्चासि भक्तानां धनेश इति विश्रुतः ३६८</p>
<p>नागानां त्वं गतिर्नित्यं देवानामिव वासवः।<br>
भक्तिमानस्मि ते नित्यं तच्च जानासि धार्मिक ३६९</p>
<p>नील उवाच।<br>
स्वागतं ते द्विजश्रेष्ठ दिष्ट्याऽसि मेऽन्तिकम्।<br>
अर्चनीयोऽसि विप्रेन्द्र ह्यतिथिस्त्वं मतो मम ३७०</p>
<p>वरं वरय भद्रं ते यथेष्टं मनसि प्रियम्।<br>
गृहं च मे तथा पश्य तत्र आस्स्व च यथासुखम् ३७१</p>
<p>चन्द्र देवः।<br>
अवश्यं मे वरो देयस्त्वया नागेन्द्र सत्तम।<br>
वरयामि वरं देव तं मे त्वं दातुमर्हसि ३७२</p>
<p>कश्मीरायां जनो नित्यं वसतां भीमविक्रम।<br>
क्लिश्यते हि सदा लोको निष्क्रमन् प्रविशन् पुनः ३७३</p>
<p>गृहाणीह नरास्त्यक्त्वा पुराणि विविधानि च।<br>
वसन्तु त्वत्प्रसादेन वरमेतद्वृतं मया ३७४</p>
<p>नीलः।<br>
एवमस्तु द्विजश्रेष्ठ वसन्त्विह नराः सदा।<br>
पालयन्तस्तु मद् वाक्यं केशवाद्यन्मया श्रुतम् ३७५</p>
<p>बृहदश्वः।<br>
एवमुक्त्वा तदा नीलो ब्राह्मणं स्वं निवेशनम्।<br>
नीत्वा सम्पूज्य सम्भोज्य ब्राह्मणस्य यथाविधि ३७६</p>
<p>कश्मीरायां वसत्यर्थमाचाराणि जगाद वै।<br>
द्विजश्चोवास षण्मासान् सुखं नीलनिवेशने ३७७</p>
<p>चैत्र्! यां ततो व्यतीतायां प्राविशत्सर्वतो जनः।<br>
राजा वीरोदयाख्यश्च हस्त्यश्वैर्बहुभिर्वृतः ३७८</p>
<p>प्रविष्टे तु जने तस्मिन् द्विजो नीलेन योजितः।<br>
युवा धनौघसहितो ययौ वीरोदयं नृपम् ३७९</p>
<p>तस्य सर्वं यथा वृत्तं कथयामास स द्विज।<br>
राजापि सर्वलोकेषु कथयामास पार्थिव ३८०</p>
<p>नीलोक्तं वचनं कुर्वस्ततः प्रभृति वै जनः।<br>
उवास सततं हृष्टः कश्मीरायां कृतालयः ३८१</p>
<p>कृत्वा पुराणि ग्रामाणि तीर्थान्यायतनानि च।<br>
गृहाणि च विचित्राणि ह्युवास वसतिं जनः ३८२</p>
<p>ततः प्रभृति देशेऽस्मिन् स्वल्पं हि पतते हिमम्।<br>
जनस्तु नीलवचनं पालयत्येव नित्यशः ३८३</p>
<p>वैशम्पायनः।<br>
एवमुक्तः स गोनन्दो बृहदश्वेन भूभुजा।<br>
पप्रच्छ भूयस्तमृषिं जातकौतूहलस्तदा ३८४</p>
<p>कान्याचाराणि नीलेन चन्द्र देवाय भार्गव।<br>
पुरा प्रोक्तानि चैतानि कथयस्व महाद्युते ३८५</p>
<p>बृहदश्वः।<br>
रौक्मपीठस्थितं विप्रं नागः पर्यङ्कमाश्रितः।<br>
उवाच यत्तदा राजंस्तच्छृणुष्व समाहितः ३८६</p>
<p>नीलः।<br>
प्रणिपत्य हृषीकेशं पराशरं गुरुं हरिम्।<br>
कश्मीरायां वसत्यर्थं वक्ष्याम्याचरणं तव ३८७</p>
<p>आश्वयुज्यां निकुम्भस्तु नित्यमायाति काश्यप।<br>
हत्वा पिशाचान् सङ्ग्रामे वालुकार्णवगान् बहून ३८८</p>
<p>पूजार्थं तस्य कर्तव्या कौमुदी तां निबोध मे ३८९</p>
<p>सुधावदाताः कर्तव्याः पूजिताश्च तथा गृहाः।<br>
पुम्भिः स्नानानुलिप्तैश्च भाव्यं बालैर्विशेषतः ३९०</p>
<p>न भोक्तव्यं दिवा चापि तद्दिनं पुरुषैः सदा।<br>
केवलं भोजनं देयं बालातुरजनस्य च ३९१</p>
<p>सफलैः पुष्पसङ्घातैः पूजनीयास्तदा गृहाः।<br>
चन्द्रो दये ततः प्राप्ते सम्प्रज्वाल्य हुताशनम् ३९२</p>
<p>रुद्रं चन्द्र मुमां स्कन्दं नासत्यौ नन्दिनं तथा।<br>
पूजयित्वार्घमाल्यादिनैवेद्यैश्च पृथक् पृथक् ३९३</p>
<p>ततः पूजा निकुम्भस्य कर्तव्या कृसरेण तु।<br>
आदित्यपुत्रो रेवन्तः साश्वैः पूज्यश्च मानवैः ३९४</p>
<p>पूजनीया च सुरभिर्गोमद्भिः पुरुषैस्तथा।<br>
येषां च छागलाः सन्ति तैश्च पूज्यो हुताशनः ३९५</p>
<p>औरभ्रिकैस्तथा देवः पूजनीयो जलाधिपः।<br>
येषां सन्ति करीन्द्रा श्च तैश्च पूज्यो गणाधिपः ३९६</p>
<p>कृत्वाग्निहवनं पश्चात्पूजयित्वा द्विजोत्तमान्।<br>
प्रयुज्य चात्मनः पूजां भोक्तव्यं मांसवर्जितम् ३९७</p>
<p>सार्धं भृत्यैस्तथा मित्रैर्दारापत्यादिभिस्तथा।<br>
वस्तव्या च निशा सैव वह्नेः पार्श्वरतैर्नरैः ३९८</p>
<p>शङ्खवादरवोन्मिश्रैर्गीतवाद्यैश्च नित्यशः।<br>
नेया भवति राजेन्द्र तथा प्रेक्षणकैः शुभैः ३९९</p>
<p>तथा प्रभातसमये स्वनुलिप्तैः स्वलङ्कृतैः।<br>
वह्निपूजा च कर्तव्या मङ्गलालभनं तथा ४००</p>
<p>भोक्तव्यं सह मित्रैश्च क्रीडितव्यं यथासुखम्।<br>
सुप्तव्यं तां तथा रात्रिं द्वितीयायामनन्तरम् ४०१</p>
<p>कर्दमेनानुलिप्ताङ्गैः क्रीडितव्यं तथा नरैः।<br>
सुहृदः कर्दमेनापि लेपयद्भिरितस्ततः ४०२</p>
<p>कामार्थवादिभिस्सर्वैस्तल्लिङ्गार्थप्रबोधकैः।<br>
गन्तृगम्यविशेषैश्च विविधैश्च सुभाषितैः ४०३</p>
<p>अश्लीलं वदमानैश्च त्वाक्रोशद्भिस्तथा द्विज।<br>
तस्मिन्नहनि पूर्वाह्णे निकुम्भस्यानुयायिनः ४०४</p>
<p>आविशन्ति नरान् सर्वान् पिशाचा घोरदर्शनाः।<br>
यश्चैवं कुरुते तस्य ह्यपराह्णे तदा तनुम् ४०५</p>
<p>त्यक्त्वा स्नातस्य गच्छन्ति शपन्ते चाप्यकारणम्।<br>
ततः स्नातैश्च कर्तव्यं केशवस्यार्चनं नरैः ४०६</p>
<p>सम्पूज्य विप्रान् भोक्तव्यं ननुलिप्तैः स्वलङ्कृतैः।<br>
मित्रानुजीविभिः सार्धं दारापत्यादिभिस्तथा ४०७</p>
<p>ततः प्रभृति षण्मासान् स्वेषु वेश्मसु मानवैः।<br>
अग्निः सन्निहितः कार्यो रात्रौ विप्रैर्विशेषतः ४०८</p>
<p>रात्रौ दीपश्च दातव्योमासमेकं बहिर्गृहात्।<br>
यावत्कार्त्तिकमासस्य पौर्णमासीं द्विजोत्तम ४०९</p>
<p>एषा तु कौमुदी नाम तिथिः कार्या शिवप्रदा।<br>
ततः पक्षे व्यतीते तु कर्त्तव्या सुखसुप्तिका ४१०</p>
<p>पञ्चदश्यां यथा विप्र तथा मे गदतःशृणु।<br>
तस्यां दिवा न भोक्तव्यं बालातुरजनं विना ४११</p>
<p>सूर्ये त्वस्तमनुप्राप्ते पूजयित्वा करीषिणीम्।<br>
दीपवृक्षास्ततो देया देवतायतनेषु च ४१२</p>
<p>चतुष्पथश्मशानेषु नदीपर्वतदेश्मसु।<br>
वृक्षमूलेषु गोष्ठेषु चत्वरेष्वापणेषु च ४१३</p>
<p>वस्त्रैश्चैवापणाः सर्वे कर्तव्या द्विज शोभिताः।<br>
दीपमालापरिक्षिप्ते प्रदेशे तदनन्तरम् ४१४</p>
<p>स्वलङ्कृतेन भोक्तव्यं द्विजेन्द्र नववाससा।<br>
सुहृद्भिर्बन्धुभिः सार्धं ब्राह्मणैश्चानुयायिभिः ४१५</p>
<p>ततः प्राप्ते द्वितीयेऽह्नि स्वनुलिप्तैः स्वलङ्कृतैः।<br>
क्रीडितव्यं तदा द्यूतैः श्रोतव्यं गीतवादितम् ४१६</p>
<p>विशेषवच्च भोक्तव्यं पूर्वोक्तैस्तैर्जनैः सह।<br>
तस्मिन् द्यूते जयो यस्य तस्य संवत्सरः शुभः ४१७</p>
<p>तस्या रात्र्! यां तु कर्तव्यं शय्यास्थानं सुशोभितम्।<br>
गन्धैर्वस्त्रैस्तथा धूपैरत्नैश्चैवाभ्यलङ्कृतम् ४१८</p>
<p>दीपमालापरिक्षिप्तं तथा धूपेन धूपितम्।<br>
दयिताभिश्च सहितैर्नेया सा च निशा भवेत् ४१९</p>
<p>नवैश्च वस्त्रैः पूज्याश्च सुहृत्सम्बन्धिबान्धवाः।<br>
ब्राह्मणा भृत्यवर्गाश्च चन्द्र देव यथाविधि ४२०</p>
<p>एकादश्यां ततो रात्रौ शुक्लपक्षस्य मानवः।<br>
सोपवासो हरिं देवं नृत्तगीतैर्विबोधयेत् ४२१</p>
<p>आषाढमासि प्रतिमां केशवस्य च कारयेत्।<br>
सुप्तां तु शेषपर्यङ्के शैलमृद्धेमदारुभिः ४२२</p>
<p>ताम्रारकूटरजतैश्चित्रे वापि निवेशयेत्।<br>
लक्ष्म्युत्सङ्गगतौ पादौ तदा तस्य तु कारयेत् ४२३</p>
<p>कार्त्तिकस्य तु शुक्लान्ते कार्यं तस्य विबोधनम्।<br>
यथा तथा मे गदतः शृणुत्वं मुनिपुङ्गव ४२४</p>
<p>एकादश्यां तु कर्तव्यं रात्रौ जागरणं तथा।<br>
गीतैर्नृत्तैस्तथा वाद्यैर्ब्रह्मघोषैस्तथैव च ४२५</p>
<p>वीणापटहशब्दैश्च पुराणानां च वाचनैः।<br>
तत्कथाश्रवणैश्चान्यैस्तथा स्तोत्रप्रकीर्तनैः ४२६</p>
<p>प्रेक्षणीयप्रदानैश्च भूमिशोभाभिरेव च।<br>
पुष्पधूपप्रदानैश्च नैवेद्यैर्विविधैस्तथा ४२७</p>
<p>दीपवृक्षैश्च विविधैर्वह्निपूजाभिरेव च।<br>
भक्ष्यैरपूपैः शाकैश्च परमान्नैस्तथा फलैः ४२८</p>
<p>इक्षोर्विकारैर्मधुना मृद्वीका भव्यदाडिमैः।<br>
कुठेरकस्य मञ्जर्या मार्जन्या लवणेन च ४२९</p>
<p>रक्तसूत्रेण रक्तेन चन्दनेन सितेन च।<br>
अलक्तकेन बीजैश्च कुङ्कुमेन सुगन्धिना ४३०</p>
<p>सम्पूज्य प्रतिमां रात्रौ द्वितीयेऽहनि पण्डितः।<br>
स्नात्वा नदीजले पुण्ये प्रतिमां स्नापयेच्छुभाम् ४३१</p>
<p>उत्थितां तु परं ब्रह्मन् पूर्वद्र व्यविनिर्मिताम्।<br>
यदि चित्रनिविष्टा स्यात् प्रतिमा ब्राह्मणोत्तम ४३२</p>
<p>पञ्चरात्रविधानेन वेद्यामावाह्य तां बुधः।<br>
आसनस्थां यथाशक्त्या स्नापयेत्स यथाविधि ४३३</p>
<p>आदावाज्येन तैलेन मधुना तदनन्तरम्।<br>
दघ्ना क्षीरेण च ततः पञ्चगव्येन चाप्यथ ४३४</p>
<p>उद्वर्तनं ततो देयं माषचूर्णं ततः परम्।<br>
ततो मसूरचूर्णं च ततस्त्वामलकानि च ४३५</p>
<p>रोध्रं कालेयकं चैव तगरं कर्णकं तथा।<br>
सिद्धार्थकं प्रियङ्गुं च ततो वै बीजपूरकम् ४३६</p>
<p>सर्वौषध्यः सर्वगन्धाः सर्वबीजानि काञ्चनम्।<br>
मङ्गल्यानि यथालाभं रत्नानि च कुशोदकम् ४३७</p>
<p>हस्तिदन्तोद्धृता मृच्च वृषशृङ्गोद्धृता तथा।<br>
नदीतीरात्सगोस्थानाद्वल्मीकात् सङ्गमाद्ध्रदात् ४३८</p>
<p>इन्द्र स्थानाच्च सरसस्तथा पर्वतमस्तकात्।<br>
एतैः संस्नाप्य देवेशं दद्याद् गोरोचनां शुभाम् ४३९</p>
<p>ततस्तु कलशा देया यथाशक्ति स्वलङ्कृताः।<br>
जातीपल्लवसम्पूर्णाः फलपूर्णास्तु काञ्चनाः ४४०</p>
<p>पुण्याहवेदशब्देन वीणावेणुरवेण च।<br>
सूतमागधशब्देन तथा वन्दिस्वनेन च ४४१</p>
<p>एवं सं नाप्य गोविन्दं स्वनुलिप्तं स्वलङ्कृतम्।<br>
सुवाससं पूजयेत जातीपुष्पैः सकुड्मलैः ४४२</p>
<p>धूपं च सरजो देयं दीपं दद्यात् सुशोभनम्।<br>
ततस्तु पूजयेद् देवं परमान्नैः सुशोभनैः ४४३</p>
<p>सान्नरत्नप्रदानैश्च पूज्या भागवतास्ततः।<br>
ततोऽग्निहवनं कार्यं विप्राः पूज्यास्त्वनन्तरम् ४४४</p>
<p>वासोभिर्भूषणैरत्नैर्गोभिरश्वैर्गजैर्धनैः।<br>
यथाविभवतो विप्र भोक्तव्यं तदनन्तरम् ४४५</p>
<p>त्रयोदश्यां ततः पूज्या जना ये रङ्गजीविनः।<br>
मल्लभट्टादयो ब्रह्मन् स्ववित्तस्यानुरूपतः ४४६</p>
<p>चतुर्दश्यां न भोक्तव्यं भोक्तव्यं पयसापि वा।<br>
पञ्चदश्यां ततः पूज्यो देवदेवो जनार्दनः ४४७</p>
<p>पौर्णमासीं तु सम्प्राप्य न भोक्तव्यं तदा दिवा।<br>
ततश्चन्द्रो दये प्राप्ते पूजनीयाश्च कृत्तिकाः ४४८</p>
<p>कार्त्तिकेयस्तथा खड्गो वरुणः सहुताशनः।<br>
माल्यैर्गन्धैस्तथा धूपैर्भक्ष्यैरुच्चावचैस्तथा ४४९</p>
<p>परमान्नैः फलैः शाकैर्वह्निसन्तर्पणैस्तथा।<br>
इक्षूणां च विकारैश्च दीपवृक्षैः सुशोभनैः ४५०</p>
<p>कुल्माषैर्लोपिकाभिश्च द्विजानां परिपूजनैः ४५१</p>
<p>एवं कृत्वा तदा पूजां मासदत्तं तु दीपकम्।<br>
गृहाद्बहिस्तु यद्दत्तं पिटके तत्तु कारयेत् ४५२</p>
<p>अपां समीपे नीत्वा तु सभक्ष्यं तु प्रवाहयेत्।<br>
तस्य मूलं तु कर्तव्यं ततो वै चन्दनार्चितम् ४५३</p>
<p>क्षीरेण पूर्णं तं कृत्वा मत्स्यं तु सिकतामयम्।<br>
मुक्तानेत्रं न्यसेत्तस्मिंस्तञ्च विप्रे निवेदयेत् ४५४</p>
<p>बलीवर्दं ततो देयं श्वेतं शक्त्या विशेषतः।<br>
सर्वसस्यधरं रम्यं सर्वगन्धसमन्वितम् ४५५</p>
<p>सवाससं द्विजे दद्यात् कान्तारे सोपतिष्ठति।<br>
याम्यं मार्गं हि कान्तारं तेन यान्ति विपश्चितः ४५६</p>
<p>यावन्ति रोमकूपानि तस्य दान्तस्य काश्यप।<br>
तावद् वर्षसहस्राणि स्वर्गे मोदन्ति तत्प्रदाः ४५७</p>
<p>पूजयित्वा ततो विष्णुं रक्तमाल्यादिभिः स्वयम्।<br>
भोक्तव्यं गोरसप्रायं सुप्तव्यं चाप्यनन्तरम् ४५८</p>
<p>देवोत्थापनमेतद्धि कर्तव्यं दिनपञ्चकम्।<br>
पञ्चाहमेतच्च तथा सुप्तव्यं स्थण्डिले बुधैः ४५९</p>
<p>दिने दिने च स्नातव्यं नदीतोये सुशीतले ४६०</p>
<p>पूजनीयो हरिर्देवो ब्राह्मणाः सहुताशनाः।<br>
वर्जनीयं तदा मांसं प्रयत्नादपि काश्यप ४६१</p>
<p>दैत्यदानवयक्षाश्च पिशाचाः सह राक्षसैः।<br>
वर्जयन्ति तदा मांसं मांसादा दिनपञ्चकम् ४६२</p>
<p>एवं सम्पूज्य देवेशं सर्वकामसमन्वितम्।<br>
आयुषः परमासाद्य विष्णुलोके महीयते ४६३</p>
<p>स्ववित्तशक्त्या कर्त्तव्यं मयोक्तं नूनमेव तु।<br>
प्राप्नोतीदं फलं सर्वं वित्तशाठ्यं विवर्जयेत् ४६४</p>
<p>कार्त्तिक्यां समतीतायां सम्प्राप्ते प्रथमेऽहनि।<br>
कश्मीरा निर्मिता पूर्वं कश्यपेन महात्मना ४६५</p>
<p>तस्मात्तत्र दिने कार्यमुत्सवं सर्वमानवैः।<br>
स्वाशितैः स्वनुलिप्ताङ्गैः सुचित्तैः सुजनावृतैः ४६६</p>
<p>श्रोतव्यं गीतावाद्यं च तथा सेव्यं च मङ्गलम्।<br>
पानं च पानपैः पेयं वस्त्रं धार्यं तथा नवम् ४६७</p>
<p>तस्यातितोषमायाति सगणो भास्करः स्वयम् ४६८</p>
<p>एष एव विधिः कार्यस्तथा माघस्य सप्तमीम्।<br>
आषाढसप्तमीं चैव यशोविजयकाङ्क्षिभिः ४६९</p>
<p>सप्तमीत्रितयं चैव घ्रुवमेतद् द्विजोत्तम।<br>
सप्तमीष्वथ सर्वासु सूर्यलोके महीयते ४७०</p>
<p>पौर्णमासीं तु तां प्राप्य मार्गशीर्षस्य मानवः।<br>
नक्ताशी पूजयेच्चन्द्रं शुक्लमाल्यादिभिस्तथा ४७१</p>
<p>अन्नैर्भक्ष्यप्रकारैश्च दीपदानैस्तथा फलैः।<br>
लवणानां प्रदानैश्च वह्निपूजाभिरेव च ४७२</p>
<p>पूजनैः ब्राह्मणानां च सुभगानां तथैव च।<br>
रक्तवस्त्रयुगं देयं सुभगा ब्राह्मणी तु या ४७३</p>
<p>स्वसा पितृस्वसा या च मित्रपत्नी च या भवेत्।<br>
ध्रुवमेषा तु कर्त्तव्या पौर्णमासी विचक्षणैः ४७४</p>
<p>कार्याश्चान्याः स्वशक्त्या वा न वा कार्या द्विजोत्तम।<br>
कान्तं रूपमवाप्नोति सौभाग्यं विपुलं स्त्रियः ४७५</p>
<p>स्त्रीभिर्विशेषतः कार्याः पौर्णमास्यस्तथा द्विज ४७६</p>
<p>यस्मिंस्तु वासरे विप्र प्रथमं पतते हिमम्।<br>
तत्र पूज्यस्तु हिमवान् हेमन्तशिशिरावुभौ ४७७</p>
<p>मम पूजा च कर्तव्या स्थाननागस्य चाप्यथ।<br>
फलपत्रे प्रदातव्ये नगे मेरूद्भवे तथा ४७८</p>
<p>बकपुष्पाणि देयानि धूपं गुग्गुलुजं शुभम्।<br>
बलिः कार्यः प्रयत्नेन कुल्माषेण द्विजोत्तम ४७९</p>
<p>कुल्माषभोजनं देयं सघृतं ब्राह्मणेषु च।<br>
उत्सवं च सदा कार्यं गीतनृत्तसमाकुलम् ४८०</p>
<p>विशेषवच्च भोक्तव्यं भोजनं च यथेच्छकम्।<br>
नवो मद्यस्तु पातव्यो मद्यपैः पतिते हिमे ४८१</p>
<p>श्यामा देवी च सम्पूज्या पुष्पधूपानुलेपनैः।<br>
अन्नैर्भक्ष्यैः फलैर्मूलैः स्वनुलिप्तैः स्वलङ्कृतैः ४८२</p>
<p>हिमोपरिनिविष्टैश्च गुरुप्रावरणाम्बरैः।<br>
मित्रभृत्याप्तसम्बन्धिसहितैश्च यथासुखम् ४८३</p>
<p>भोज्यं विशेषवत्कार्यं श्रोतव्यं गीतवादितम्।<br>
द्र ष्टव्यं पुंश्चलीनृत्तं पूजनीयास्तथा स्त्रियः ४८४</p>
<p>पौषकृष्णाष्टमीं कार्यं श्राद्धं शाकैर्द्विजोत्तम।<br>
माघकृष्णाष्टमीं मांसैः फाल्गुणस्य सिताष्टमीम् ४८५</p>
<p>अपूपैः कारयेच्छ्राद्धं नित्यमेव समाहितः।<br>
नवमीषु च तास्वेव स्त्रीणां श्राद्धं तु कारयेत् ४८६</p>
<p>श्राद्धं कृत्वा प्रयत्नेन ब्रह्मचारी वसेन्निशाम्।<br>
पौर्णमासी तु पौषस्य पुष्ययुक्ता यदा भवेत् ४८७</p>
<p>गौरसर्षपकल्केन तदा तूत्सादितो नरः।<br>
घृतेन स्नापनं कुर्यात् स्वशरीरस्य मानवः ४८८</p>
<p>ततो विरूक्षितः स्नातः सर्वौषधियुतैर्घटैः।<br>
नारायणं तथा शक्रं सोमं पुष्यबृहस्पती ४८९</p>
<p>पूजयित्वार्घमाल्यादिनैवेद्यैश्च पृथक्पृथक्।<br>
मन्त्रैस्तथोक्तदैवत्यैः कृत्वाग्निहवनं द्विज ४९०</p>
<p>अहताम्बरसंवीतः स्वनुलिप्तः स्वलङ्कृतः।<br>
पूजयित्वा धनैर्विप्रान् मङ्गलालब्धिपूर्वकम् ४९१</p>
<p>घृतपायसमश्नीयात् पूजयित्वा द्विजोत्तमान्।<br>
संवीतमहतं कर्त्रे देयं कालविदे भवेत ४९२</p>
<p>एवं कृत्वा नरः पुष्टिं प्राप्नोति धनधान्यतः।<br>
स्नानमेवं विधानेन कर्तव्यं पापनाशनम् ४९३</p>
<p>घृतेन स्नापयेद् देवं स्वशक्त्या मधुसूदनम्।<br>
हरभक्तो हरं देवं यदा स्यादुत्तरायणम् ४९४</p>
<p>आज्यं दत्वा तथार्चासु कृताः शैलेन या द्विज।<br>
अर्चारूपमथाज्येन पुनरुत्सादयेन्नरः ४९५</p>
<p>अर्चाः पूज्यास्तथा यत्नात्साज्या मासत्रयं बुधैः ४९६</p>
<p>ब्राह्मणेषु च दातव्यमिन्धनं शक्तितस्तथा।<br>
तृणं दद्याद् गवामर्थे यथाशक्त्या द्विजातिषु ४९७</p>
<p>एवं यः कुरुते सम्यक् स रिपूनधितिष्ठति।<br>
कायाग्निदीप्तिसौभाग्यं लभते चोत्तमां गतिम् ४९८</p>
<p>पौष्यां तु समतीतायां कृष्णा या द्वादशी भवेत्।<br>
तस्यामुपोषितः स्नातस्तिलैर्दत्वा तिलोदकम् ४९९</p>
<p>कृत्वा तिलैश्च नैवेद्यं तिलैर्होमं तथैव च।<br>
तिलाश्च देया विप्रेषु सर्वपापापनुत्तय ५००</p>
<p>तस्यास्त्वनन्तरं ब्रह्मन् या स्यात्कृष्णचतुर्दशी।<br>
अनर्काम्युदिते काले स्नातव्यं शीतले जले ५०१</p>
<p>वितस्तायां विशोकायां चन्द्र वत्यामथापि वा।<br>
तथा हर्षपथायां वा त्रिकोट्यां वा द्विजोत्तम ५०२</p>
<p>सिन्धुं प्राप्याथवा पुण्यां तथा कनकवाहिनीम्।<br>
अन्यां वा सरितं पुण्यां ह्रदांश्चैव सरांसि च ५०३</p>
<p>यमस्य नाम्नि दातव्याः सप्तसप्तजलाञ्जलीः।<br>
एकैकस्मिन् द्विजश्रेष्ठ तानि नामानि मे शृणु ५०४</p>
<p>यमाय धर्मराजाय मृत्यवे चान्तकाय च।<br>
वैवस्वताय कालाय सर्वप्राणहराय च ५०५</p>
<p>स्नात्वा च पूजा कर्तव्या धर्मराजस्य वै तदा।<br>
पुष्पैः धूपैस्तथा गन्धैः कृसरेण च भूरिणा ५०६</p>
<p>वह्निपूजा प्रकर्तव्या घृतयुक्तैस्तथातिलैः।<br>
कृसरं भोजनीयाश्च ब्राह्मणेन्द्रा ः! सदक्षिणम् ५०७</p>
<p>एवं कृत्वा नरः शुद्धो मुच्यते सर्वकिल्विषैः।<br>
महापातकयुक्तश्चेन्न भवेत द्विजोत्तम ५०८</p>
<p>हमापातकिनां मोक्षः प्रायश्चित्तेर्विना कुतः ५०९</p>
<p>श्रवणेन युता सैव यदि पञ्चदशी भवेत्।<br>
तस्यां स्नानादिकं सर्वं चाक्षयं परिकीर्त्तितम् ५१०</p>
<p>माघे मासि सिते पक्षे चतुर्थी या भवेद् द्विज।<br>
उमासम्पूजनं कार्यं तस्यां सौभाग्यमीप्सुना ५११</p>
<p>दीपान्नमाल्यधूपैश्चाप्यार्द्र केण गुडेन च।<br>
कुसुम्भलवणाभ्यां च कुङ्कुमाञ्जनकङ्कतैः ५१२</p>
<p>कुन्दपुष्पैः समानीतैः प्रयत्नादपि काश्यप।<br>
पूज्याश्च सुभगास्तत्र योषितस्तु पतिव्रताः ५१३</p>
<p>यासां जीवन्ति नाथाश्च स्वसृप्रभृतयश्च याः।<br>
तथैवाश्वयुजे मासि तथा ज्येष्ठे च कारयेत् ५१४</p>
<p>सर्वाश्चतुर्थीः श्रद्धावांश्चतुर्थीत्रितयं ध्रुवम्।<br>
कारयेत नरो ब्रह्मन् नारी कुर्याद्विशेषतः ५१५</p>
<p>पौर्णमास्यां तु माघस्य श्राद्धं कृत्वा तिलैर्नरः।<br>
काकानां भोजनं दद्यात् प्रभूतं बलिसंयुतम् ५१६</p>
<p>माघ्यां तु समतीतायामष्टम्यां तु दिनत्रयम्।<br>
कार्यं स्वल्पमहीमानं विधिं तस्य निबोध मे ५१७</p>
<p>चतुर्विंशतिसङ्ख्यायां त्रेतायां रघुनन्दनः।<br>
हरिर्मनुष्यो भविता रामो दशरथात्मजः ५१८</p>
<p>तस्मात्कालात्परं कार्यं महीमानं तथाल्पकम्।<br>
तस्मादेवापरं कार्यं महीमानं तथा बृहत् ५१९</p>
<p>अष्टम्यां सर्वसस्यैस्तु चरुः कार्यः प्रयत्नतः।<br>
तेनापूपैस्तथा पूज्या द्विजसम्बन्धिबान्धदाः ५२०</p>
<p>रामपत्नी तथा पूज्या सीता देवी प्रयत्नतः ५२१</p>
<p>नवम्यां पिष्टभोज्येन मधुयुक्तेन भोजयेत्।<br>
ब्राह्मणाद्यान् यथाशक्ति पूजनीया करीषिणी ५२२</p>
<p>बहुप्रकारसंयुक्तं दशम्यामोदनं ततः।<br>
कारयेत्तेन सम्पूज्या द्विजमित्रानुयायिनः ५२३</p>
<p>आत्मपूजा प्रकर्तव्या श्रोतव्यं गीतवादितम्।<br>
मङ्गला लभनं कार्यं नित्यमेव दिनत्रयम् ५२४</p>
<p>सैव चेच्छ्रवणोपेता भविता द्वादशी द्विज।<br>
सोपवासो हरिं देवं तस्यां सम्पूजयेद् बुधः ५२५</p>
<p>तिलवच्च तथा तस्यां पूर्वोक्तं कर्म कारयेत्।<br>
सर्वं तदक्षयं तस्यां कृतं भवति मानद ५२६</p>
<p>तस्यान्तु समतीतायां या स्यात्कृष्णचतुर्दशी।<br>
तस्यामुपोषितः स्नातः पूजयेच्च महेश्वरम् ५२७</p>
<p>घृतकम्बलहीनं तु लिङ्गं संस्नापयेद् बुधः।<br>
देवोत्थानविधानोक्तैर्द्र व्यैश्च विधिना ततः ५२८</p>
<p>सम्पूज्य गन्धमाल्यादिरक्तवस्त्रानुलेपनैः।<br>
नैवेद्यैर्विविधैर्ब्रह्मन् वह्निब्राह्मणतर्पणैः ५२९</p>
<p>भक्त्या रात्रौ ततः कार्यं नृत्तगीतैः प्रजागरम्।<br>
श्रोतव्याः शिवधर्माश्च प्रादुर्भावाश्च तत्कृताः ५३०</p>
<p>पैष्टाश्च पशवः कार्या नैवेद्ये शङ्करस्य च।<br>
पञ्चदश्यां च सम्पूज्यस्तत्रापि द्विजसत्तम ५३१</p>
<p>कुल्माषलोपिकामिश्रं भोक्तव्यं भोजनं तदा।<br>
तस्मिन् मासे ध्रुवं पूज्यो देवः कृष्णचतुर्दशीम् ५३२</p>
<p>इच्छया पूजनीयः स्याच्छेषमासेषु वा न वा।<br>
सम्पूज्य रुद्र लोकस्थो गाणपत्यमवाप्नुयात् ५३३</p>
<p>फाल्गुणस्य च मासस्य शुक्लपक्षे द्विजोत्तम।<br>
महीमानं यथा कार्यं तथा मे गदतः शृणु ५३४</p>
<p>अनश्नद्भिरथाष्टम्यां नरैः स्नातैरलङ्गृतैः।<br>
प्रदोषसमये देया दीपिकास्तु हिमोपरि ५३५</p>
<p>देवतानां पितॄणां च भोक्तव्यं तदनन्तरम्।<br>
द्वितीयेऽहनि मध्याह्ने धान्यदामैः सुशोभनैः ५३६</p>
<p>पूजनीया गृहा विप्र देवागारा विशेषतः।<br>
तदा सीता च सम्पूज्या गन्धमाल्यादिभिस्तथा ५३७</p>
<p>अनन्तरं च भोक्तव्यं भोजनं च विशेषवत्।<br>
उत्सवं चैव कर्तव्यं गीतनृत्तसमाकुलम् ५३८</p>
<p>नित्यदानं सपक्वान्नमृते तस्मिन् दिने सदा।<br>
नान्यत् किञ्चित्प्रदातव्यं लब्धं ग्राह्यं प्रयत्नतः ४३९</p>
<p>द्वितीयेऽहनि कर्तव्यं प्रतिकर्म तथात्मनः।<br>
मङ्गलालभनं कार्यं चोत्सवं च विशेषतः ५४०</p>
<p>आश्रितानां द्विजानां च शिल्पिसम्बन्धिनां तथा।<br>
तस्मिन्नहनि दातव्यं ग्राह्यं चैवाप्युपायनम् ५४१</p>
<p>मद्यं तु मद्यपैः पेयं ब्राह्मणैः पानकाः शुभाः।<br>
शय्यास्थानं च कर्तव्यं धूपगन्धाधिवासितम् ५४२</p>
<p>तस्मिन्नहनि न कार्यो विमुखः कश्चिदेव तु।<br>
स्त्रीभिर्भाव्यं प्रहृष्टाभिः सुवस्त्राभिस्तथैव च ५४३</p>
<p>स्वाशिताभिः सुगन्धाभिः स्वनुलिप्ताभिरेव तु।<br>
भूषणैर्भूषिताभिश्च क्रीडितव्यं नरैः सह ५४४</p>
<p>फाल्गुण्यास्तु ततो रात्रौ प्राप्ते चन्द्रो दये शुभे।<br>
पूजा कार्या शशाङ्कस्य अर्यम्णश्चाप्यनन्तरम् ५४५</p>
<p>गीतैर्नृत्तैस्तथा वाद्यै रात्रय् कार्यः प्रजागरः।<br>
द्वितीयेऽह्नि ततः प्राप्ते प्रेक्षा देया द्विजोत्तम ५४६</p>
<p>नर्तकानां नटानां च चारणानां तथैव च।<br>
तावदेतद् भवेत् कार्यं यावत्स्यात् कृष्णपञ्चमी ५४७</p>
<p>भोजनं पर्पटप्रायं भोक्तव्यं दिनपञ्चकम्।<br>
प्रतिकर्म तथा कार्यं स्त्रीजनस्य तथात्मनः ५४८</p>
<p>तस्यामेव तु पञ्चम्यां कश्मीरा तु रजस्वला।<br>
यस्माद् भवति कर्तव्या तस्याः पूजा ततो द्विज ५४९</p>
<p>रम्या शैलमयी कार्या कश्मीरा तां च पूजयेत्।<br>
अभ्यङ्वस्त्रदानेन नैवेद्यं च निवेदयेत् ५५०</p>
<p>पुष्पधूपाद्यलङ्कारं न दातव्यं दिनत्रयम्।<br>
नैवेद्ये गोरसं सर्वं वर्जनीयं द्विजोत्तम ५५१</p>
<p>स्त्रीभिस्तु पूजा कर्तव्या मानुषैर्न कथञ्चन।<br>
स्नाप्या स्त्रीभिर्भवेद्देवी कृष्णपक्षाष्टमीं तु तां ५५२</p>
<p>अनन्तरं द्विजैः स्नाप्या सर्वौषधियुतैर्घटैः।<br>
ततो गन्धैस्ततो बीजैस्ततो रत्नैस्ततः फलैः ५५३</p>
<p>अनापयित्वा च तां देवीं गन्धैर्माल्यैश्च पूजयेत्।<br>
वस्त्रालङ्करणैश्चान्नैर्विशेषैर्गोरसोद्भवैः ५५४</p>
<p>मौद्गैर्माषैस्त्रिकोणैश्च तथा तण्डुलशालिभिः।<br>
कर्तव्यं देवयजनं बन्धूनां चैव दापयेत् ५५५</p>
<p>वह्निपूजा च कर्तव्या कर्तव्यं द्विजपूजनम् ५५६</p>
<p>सुस्नाताभिः प्रहृष्टाभिः स्वाशिताभिर्द्विजोत्तम।<br>
स्त्रीभिर्भाव्यं सुगन्धाभिः सुवस्त्राभिश्चतद्दिनम् ५५७</p>
<p>भोजनं प्रेषणीयं च तथा मित्रगृहे द्विज।<br>
तन्त्रीवाद्यं सुमधुरं श्रोतव्यं स्वाशितै सुखम् ५५८</p>
<p>ततः प्रभृति कश्मीरा ऋतुस्नाता द्विजोत्तम।<br>
गर्भं गृह्णात्यतः कार्यं कृष्यारम्भं ततः परम् ५५९</p>
<p>दिने दैवज्ञनिर्दिष्टे क्षेत्रं कृत्वा सुहृद्वृतः।<br>
पूजयेत् पृथिवीं देवीं गोयुगं सुरभिं हयम् ५६०</p>
<p>बलदेवं महादेवं वामदेवं दिवाकरम्।<br>
औषधीशं निशानाथं पर्जन्येन्द्रौ प्रचेतसम् ५६१</p>
<p>रामं सलक्ष्मणं सीतां शेषं च धरणीधरम्।<br>
ब्रह्माणं कश्यपं वह्निं वायुं गगनमेव च ५६२</p>
<p>माल्यैर्गन्धैस्तथा धूपै नैवेद्यैश्च पृथक् पृथक् ५६३</p>
<p>वह्निसम्पूजनं कार्यं ततो ब्राह्मणपूजनम्।<br>
ब्राह्मणानां ततो देया दक्षिणा वित्तशक्तितः ५६४</p>
<p>ततस्तु वापयेद् बीजं पुरुषो लक्षणान्वितः।<br>
स्वाशितश्च सुवस्त्रश्च स्वनुलिप्तः स्वलङ्कृतः ५६५</p>
<p>बीजं सुवर्णतोयाक्तं ससुवर्णं च वापयेत्।<br>
पुण्याहे द्विजघोषेण वाद्यशब्देन भूरिणा ५६६</p>
<p>हलेन वाहयेद् भूमिं पूर्वं प्राक् प्रवणां शुभाम्।<br>
स्वलङ्कृतेन भोक्तव्यं क्षेत्रमध्ये तदा द्विज ५६७</p>
<p>सुहृद्भार्याश्रितैः सार्धं वाद्यशब्दैर्मनोहरैः।<br>
उत्सवं चैव कर्तव्यं गीतनृत्तसमाकुलम् ५६८</p>
<p>फाल्गुण्यां समतीतायां या द्विजैकादशी भवेत्।<br>
तस्यां स्त्रीभिर्भवेत् पूज्यश्छन्दोदेव इति स्मृतः ५६९</p>
<p>मनुष्यैस्तु न कर्तव्या तस्य पूजा कदाचन।<br>
ब्रह्मणो वरदानेन स्त्रीभिः पूजामवाप्तवान् ५७०</p>
<p>जलोद्भवानां मांसेन भक्ष्यैरुच्चावचैस्तथा।<br>
माल्यैर्धूपैश्च विविधैः कुङ्कुमेन सुगन्धिना ५७१</p>
<p>एवं सम्पूजनं कृत्वा द्वादश्यां पूजयेद् बुधः ५७२</p>
<p>द्वारेणादौ विनिष्क्राम्य गवाक्षेण प्रवेशयेत्।<br>
स्ववेश्मतो यथाकामं स्थापयेत तदा द्विज ५७३</p>
<p>ततश्चतुर्दशीं प्राप्य तामेव द्विजपुङ्गव।<br>
सम्पूज्य शङ्करं कार्यं रात्रौ तु महदुत्सवं ५७४</p>
<p>तस्यां विप्र चतुर्दश्यां निकुम्भः शङ्करं तदा।<br>
सम्पूजयति धर्मात्मा सानुयात्रो महाबलः ५७५</p>
<p>तस्यां तदा प्रकर्तव्यं निशि नित्यं प्रजागरम्।<br>
पूजा च देवदेवस्य शम्भोः कार्या प्रयत्नतः ५७६</p>
<p>पूजनीयो निकुम्भस्तु पिशाचाधिपतिर्बली।<br>
पिशाचानां च दातव्या बलयश्च सुसंस्कृताः ५७७</p>
<p>पललोलोपिकामिश्रा मत्स्यमांसामिषैर्युताः।<br>
वृक्षमूलेषु गोष्ठेषु गृहेषु विविधेष्वपि ५७८</p>
<p>चतुष्पथेषु रथ्यासु चत्वरेषु नदीषु च।<br>
शून्यालयेषु मुख्येषु गिरीणां शिखरेषु च ५७९</p>
<p>अट्टालकश्मशानेषु राजमार्गेषु काश्यप।<br>
तां रात्रिं रक्षणं कार्यं बालकानां गृहे गृहे ५८०</p>
<p>पुंश्चलीसहितैर्नेया क्रीडामार्गैर्निशा च सा।<br>
ब्रह्मचर्येण गीतेन नृत्तैर्वाद्यैर्मनोहरैः ५८१</p>
<p>ततः पञ्चदशीं प्राप्य चान्त्यां संवत्सरस्य तु।<br>
श्राद्धं कृत्वा प्रदातव्यं शुनामन्नं यथेच्छकम् ५८२</p>
<p>चैत्रशुक्लसमारम्भे प्रथमेऽहनि काश्यप।<br>
पितामहस्य कर्तव्या तदा पूजा विचक्षणैः ५८३</p>
<p>पुष्पैर्नानाविधैर्गन्धैर्वस्त्रालङ्कारधूपनैः।<br>
हुताशपूजनैर्ब्रह्मन् ब्राह्मणानां च तर्पणैः ५८४</p>
<p>तस्मिन्नेवाह्नि कर्तव्या महाशान्तिर्द्विजोत्तम।<br>
आढ्येन रक्षणार्थाय श्रियस्तत्प्रापणाय च ५८५</p>
<p>तस्मिन्नेवाह्नि कर्तव्या पूजा कालस्य काश्यप।<br>
तस्मिन् कालस्य गणना प्रवृत्ता पूर्वमेव तु ५८६</p>
<p>तस्मिन्नहनि वै सृष्टं ब्रह्मणेदं जगत्पुरा।<br>
सूर्योदये द्विजश्रेष्ठ इत्येवमनुशुश्रुम ५८७</p>
<p>पूजनीयास्तथा देवा ब्रह्मविष्णुमहेश्वराः।<br>
ग्रहर्क्षशान्तिः कर्तव्या दैवज्ञविधिचोदिता ५८८</p>
<p>पूजनीया ग्रहाः सर्वे नक्षत्राणि च मानद।<br>
कालस्यावयवाः सर्वे ये च संवत्सरादयः ५८९</p>
<p>कालकल्पावुभौ पूज्यौ मनवश्च चतुर्दश।<br>
अतीताश्च भविष्याश्च तेषां नामानि मे शृणु ५९०</p>
<p>स्वायम्भुवो मनुः पूर्वं मनुः स्वारोचिषस्तथा।<br>
औत्तमस्तामसश्चैव रैवतश्चाक्षुषस्तथा ५९१</p>
<p>वैवस्वतोऽर्कसावर्णि ब्रह्मसावर्ण एव च।<br>
भद्रे शदक्षसावर्णौ रौच्यो भौत्यस्तथैव च ५९२</p>
<p>सम्पूजनीया देवेन्द्रा स्तथा ब्रह्मचतुर्दश।<br>
विश्वभुक् च विपश्चिच्च सुचित्तिश्च निधिस्तथा ५९३</p>
<p>विभुर्मनोजवश्चैव तेजस्वी च तथा वडिः।<br>
अद्भुतश्च तथा शान्तिः वृषो देववरस्तथा ५९४</p>
<p>ऋतुधामा च देवेन्द्र ः! शुचि शुक्रश्चतुर्दश।<br>
युगानां च तथा पूजा कर्तव्या द्विजपुङ्गवैः ५९५</p>
<p>पञ्चसंवत्सराः पूज्याः पूज्यं चैवायनद्वयम्।<br>
ऋतुषट्कं तथा पूज्यं मासा द्वादश चाप्यथ ५९६</p>
<p>द्वौ पक्षौ तिथयश्चैव पूज्याः पञ्चदशैव तु।<br>
करणाश्च मुहूर्ताश्च राशयश्च पृथक् पृथक् ५९७</p>
<p>मरीचिमत्र्! यङ्गिरसौ पुलस्त्यं पुलहं क्रतुम्।<br>
भृगुं सनत्कुमारं च सनकं च सनन्दनम् ५९८</p>
<p>धर्मं वरिष्ठं सत्यं च कामार्थौ च हुताशनम्।<br>
वसुरुद्रा ल्लॐ!कपांल्लोकालोकनिवासिनः ५९९</p>
<p>सुदामानं शङ्खपादं केतुमन्तं तथैव च।<br>
तथा हिरण्यरोमाणं दिक्पालांश्चैव पूजयेत् ६००</p>
<p>शक्राद्यात्र्! य ब्राह्मणश्रेष्ठ दक्षपुत्र्! यस्तथैव च।<br>
सती ख्यातिः स्मृतिः स्वाहा ह्यनसूया तथा स्वधा ६०१</p>
<p>प्रीतिः क्षमा च सम्भूतिः सन्नतिश्चाप्यरुन्धती।<br>
कीर्त्तिर्लक्ष्मीर्धृतिर्मेधा तुष्टिः श्रद्धा क्रिया मतिः ६०२</p>
<p>बुद्धिर्लज्जा वसुः शान्तिः पुष्टिः सिद्धिस्तथा रतिः।<br>
अरुन्धती वसुधाशी लम्बा भानुर्मरुत्वती ६०३</p>
<p>सङ्कल्पा च मुहूर्त्ता च साध्या विश्वा च काश्यप।<br>
अदितिर्दितिर्दनुः काला दनायुः सिंहिका मुनिः ६०४</p>
<p>कद्रू ः! क्रोधा इरा प्रावा विनता सुरभिः खशा।<br>
भृशाश्वश्च तथा पूज्यः सुप्रभा च तथा जया ६०५</p>
<p>बहुपुत्रश्च सम्पूज्यस्तस्य पत्नीद्वयं तथा।<br>
पत्नीचतुष्कसंयुक्तं पूज्यं चारिष्टने मिनम् ६०६</p>
<p>ऋद्धिं वृद्धिं तथा निद्रा ं! धनेशं नडकूबरम्।<br>
शङ्खपद्मौ निधी पूज्यौ भद्र काली सरस्वती ६०७</p>
<p>वेदोपवेदवेदाङ्गविद्यास्थानानि कृत्स्नशः।<br>
नागान् यक्षान् पिशाचांश्च तथैव गरुडारुणौ ६०८</p>
<p>जम्बुः शाकः कुशः क्रौञ्चः शाल्मलिद्वीप एव च।<br>
गोमेदः पुष्करश्चैव द्वीपा पूज्याः पृथक् पृथक् ६०९</p>
<p>लवणः क्षीर आज्यश्च दधिमण्डः सुरोदकः।<br>
तथैवेक्षुरसोदश्च पूज्यः स्वादूदकस्तथा ६१०</p>
<p>उत्तराः कुरवः पुण्या रम्यो हैरण्वतस्तथा।<br>
भद्रा श्वः केतुमालश्च वर्षश्चैव इलावृतः ६११</p>
<p>हरिवर्षः किम्पुरुषो वर्षो भारतसञ्ज्ञकः।<br>
भारतस्य तथा भेदा पूजनीयाश्च ये नव ६१२</p>
<p>इन्द्र द्युम्नः कशेरुमांस्ताम्रवर्णो गभस्तिमान्।<br>
नागद्वीपस्तथा सोम्यो गान्धर्वो वारुणस्तथा ६१३</p>
<p>अयं च मानवद्वीपस्तथा सागरसंवृतः।<br>
चत्वारः सागरा पूज्यास्तथा पातालसप्तकम् ६१४</p>
<p>रुक्मभौमः शिलाभौमः पातालो नीलमृत्तिकः।<br>
रक्तभौमः पीतभौमः श्वेतः कृष्णक्षितिस्तथा ६१५</p>
<p>कालाग्निरुद्र ः! शेषश्च वराहश्च तथा हरिः।<br>
भूर्भुवःस्वर्महश्चैव जनश्च तपसा सह ६१६</p>
<p>सत्यलोकस्तथालोकाः पूजनीयाः द्विजोत्तम।<br>
पृथिव्यापस्तथा तेजः पवनाम्बरमेव च ६१७</p>
<p>मनो बुद्धिस्तथात्मानमव्यक्तं पुरुषं तथा।<br>
हिमवान् हेमकूटश्च निषधो नीलपर्वतः ६१८</p>
<p>श्वेतश्चशृङ्गवान्मेरुर्माल्यवान् गन्धमादनः।<br>
पर्वतप्रवरः पूज्यो यो नाम्ना मानसोत्तरः ६१९</p>
<p>महेन्द्रो मलयः सह्यः शुक्तिमानृक्षवानपि।<br>
विन्ध्यश्च पारियात्रश्च कैलासश्च नगोत्तमः ६२०</p>
<p>भागीरथी पावनी च ह्लादिनी ह्लादिनी तथा।<br>
सीता वङ्क्षुश्च सिन्धुश्च सप्त गङ्गा च मानद ६२१</p>
<p>सुप्रभा काञ्चनाक्षी च विशाला मानसाह्रदा।<br>
सरस्वत्योघनादा च सुमेरुविमलोदका ६२२</p>
<p>पुष्कराद्यानि तीर्थानि वितस्ताद्यश्च निम्नगा।<br>
शची वनस्पतिर्गौरी धूम्रोर्णा रुचिराकृतिः ६२३</p>
<p>सिनीवाली कुहू राका तथाचानुमतिः शुभा।<br>
आयतिर्नियतिः प्रज्ञा मतिर्वेला च धारिणी ६२४</p>
<p>देवौ धाताविधातारौ सप्तछन्दांसि चाप्यथ।<br>
ऐरावणश्च सुरभिरुच्चैः श्रवस एव च ६२५</p>
<p>धान्वन्तरिर्ध्रुवश्चैव शस्त्राण्यस्त्राणि चाप्यथ।<br>
विनायकः कुमारश्च तथैव च विनायकाः ६२६</p>
<p>शाखो विशाखः स्कन्दश्च नैगमेशस्तथैव च।<br>
मरुतश्च ग्रहाश्चैव रोगाणामधिपो ज्वरः ६२७</p>
<p>ऋषयो वालाखिल्याश्च कश्यपागस्त्यनारदाः।<br>
तथैवाप्सरसः पुण्याः पूज्या देशाश्च सोमपाः ६२८</p>
<p>आदित्या वसवो रुद्रा विश्वेदेवास्तथाश्विनौ।<br>
भृगवोङ्गिरसः साध्या मरुतश्च महाबलाः ६२९</p>
<p>धाता मित्रोऽर्यमा पूषा शक्रॐऽशो वरुणो भगः।<br>
त्वष्टा विवस्वान् सविता विष्णुर्द्वादश भानवः ६३०</p>
<p>धरो ध्रुवश्च भोजश्च आपश्चैवानिलानलौ।<br>
प्रत्यूषश्च प्रभासश्च वसवोऽष्टौ प्रकीर्त्तिताः ६३१</p>
<p>अङ्गारकस्तथा सूर्यो निरृतिर्घोष एव च।<br>
अजैकपाच्चाहिर्बुÞयो धूमकेतुर्ध्वजस्तथा ६३२</p>
<p>वाहनश्चेश्वरो मृत्युः कपालिरथकङ्कणः।<br>
एकादशैते विज्ञेया रुद्रा स्त्रिभुवनेश्वराः ६३३</p>
<p>क्रतुः दक्षो वसुः सत्यः कालः कामो ध्वनिस्तथा।<br>
कुरु वाग्दनुजो विश्वे रोचमानाश्च ये दश ६३४</p>
<p>नासत्यदस्रौ विज्ञेयावश्विनौ वदतां वर।<br>
भुवनो भानवश्चैव सुजन्यः सुजनः तथा ६३५</p>
<p>त्याजः सुवश्च मूर्धा च दक्षश्च व्यश्च बन्धुकः।<br>
प्रसवश्च व्ययश्चैव भृगवो द्वादश स्मृताः ६३६</p>
<p>आत्मा ह्यायुर्मनोर्दक्षो मदः प्राणस्तथैव च।<br>
हविष्मांश्च गविष्ठश्च ऋच्च सत्यस्तथैव च ६३७</p>
<p>इत्येतेऽङ्गिरसः पुत्राः दश देवा महाबलाः।<br>
मनो मदश्च प्राणश्च नरो पालश्च वीर्यवान् ६३८</p>
<p>दितिर्हयो नयश्चैव हंसो नारायणस्तथा।<br>
विभुश्चापि प्रभुश्चापि साध्या द्वादश कीर्त्तिताः ६३९</p>
<p>एकज्योतिर्द्विज्योतिश्च त्रिज्योतिर्ज्योतिरेव च।<br>
एकचक्रो द्विचक्रश्च त्रिचक्रश्च महाबलः ६४०</p>
<p>ऋतजित् सत्यजिच्चैव सुषेणः सेनजित्तथा।<br>
अग्निमित्रोऽरिमित्रश्च प्रभुमित्रोऽपराजितः ६४१</p>
<p>ऋतश्च ऋतवान् धर्ता निधर्ता वरुणो ध्रुवः।<br>
विधारणो नाम तथा देवदेवो महाबलः ६४२</p>
<p>ईदृक्षश्चाप्यदृक्षश्च ईहादृक् चामिताशनः।<br>
कृतिनः प्रसकृद्दक्षः समरश्च महायशाः ६४३</p>
<p>धाता चोग्रे धनुर्भीमस्त्वभियुक्तः सदासहः।<br>
द्युतिर्वसुरथो दृश्यो वामः कामजयो विराट् ६४४</p>
<p>एतेचैकोनपञ्चाशन्मरुतः परिकीर्त्तिताः ६४५</p>
<p>विश्वकर्मा ततः पूज्यः सर्वशिल्पप्रवर्त्तकः।<br>
आयुधं वाहनं छत्रमासनं चिह्नदुन्दुभी ६४६</p>
<p>सम्पूज्या विधिवद् ब्रह्मन् गन्धमाल्यानुलेपनैः।<br>
दीपधूपप्रदानैश्च नैवेद्यैश्च पृथक् पृथक् ६४७</p>
<p>एतेषां पूजनं कृत्वा पूजनीया विशेषतः।<br>
ग्रहो नागस्तथा मासो यः स्यात् संवत्सरप्रभुः ६४८</p>
<p>ग्रहो भविष्यद् वर्षश्च तथा मासस्य वारकः।<br>
दैवज्ञवक्त्राद् विज्ञेयौ ग्रहमासौ विचक्षणैः ६४९</p>
<p>दैवज्ञादेव विज्ञेयं मासं वर्षं च वारकम्।<br>
एतेषां पूजनं कार्यं बह्वन्नकुसुमोत्करैः ६५०</p>
<p>फलवेदात्ततो ज्ञात्वा नागवर्षस्य वारकम्।<br>
तस्य पूजा प्रयोक्तव्या भक्ष्यभोज्यपुरःसरा ६५१</p>
<p>ततोग्निहवनं कार्यं सर्वेषामनुपूर्वशः।<br>
ॐकारपूर्वकं ब्रह्मन् धृताक्षतयवैस्तिलैः ६५२</p>
<p>तान् पृथक् पृथगुद्दिश्य देया विप्रेषु दक्षिणा।<br>
ब्राह्मणा भोजनीयाश्च सुहृत्सम्बन्धिबान्धवाः ६५३</p>
<p>विशेषवच्च भोक्तव्यं कार्यं च महदुत्सवम्।<br>
पूजनीया द्विजश्रेष्ठ तथा ज्योतिषका द्विजाः ६५४</p>
<p>धनधान्यौघवस्त्रैश्च पूजनीया द्विजोत्तमाः।<br>
फलवेदविदश्चैव त्वितिहासविदश्च ये ६५५</p>
<p>वाचकाः पूजनीयाश्च दक्षिणाभिमुखा द्विज।<br>
आत्मशोभा च कर्तव्या पुष्पालङ्कारधूपनैः ६५६</p>
<p>कथितेयं महाशान्तिः सर्वाघविनिस्दनी।<br>
सर्वोत्पातप्रशमनी कलिदुःस्वप्ननाशिनी ६५७</p>
<p>आयुष्प्रदा पुष्टिकरी धनसौभाग्यवर्धिनी।<br>
व्याधिशत्रुप्रशमनी राज्यराष्ट्रविवर्धिनी ६५८</p>
<p>मङ्गल्या च पवित्रा च लोकद्वयसुखावहा ६५९</p>
<p>चैत्रमाससमारम्भे ये मयाभिहितास्तव।<br>
ते सर्वे ब्रह्मसदनं तदा यान्ति द्विजोत्तम ६६०</p>
<p>ब्राह्मी सभा कामरूपा विशेषेण सदानघ।<br>
धारयत्यचलं रूपमनिर्देश्यं मनोहरम् ६६१</p>
<p>तस्यां सभायां ब्रह्माणमनिर्देश्यविसंयुतम्।<br>
यथोक्तास्तु नमस्यन्ति ह्युपासन्ति स्तुवन्ति च ६६२</p>
<p>विश्वावसुश्शालिशिनौ गन्धर्वौ च हाहाहूहू।<br>
नारदप्रमुखाश्चान्ये गायन्ति च जगद्गुरुम् ६६३</p>
<p>उपनृत्यन्ति देवेशं देवरामा सहस्रशः।<br>
उर्वशी मेनका रम्भा मिश्रकेशी ह्यलम्बुसा ६६४</p>
<p>विश्वाची च घृताची च पञ्चचूला तिलोत्तमा।<br>
सानुमत्यमला वन्दा प्राधान्येन तथेतराः ६६५</p>
<p>तदा पितामहो देवः सर्वदेवसमागमे।<br>
अब्दे नियुङ्क्ते मानुष्ये ग्रहादींस्तत्रपालकान् ६६६</p>
<p>कृत्वोपासाञ्जगद्भर्तुर्यान्ति स्थानान्वतःपरम्।<br>
स्वानि स्वानि द्विजश्रेष्ठ हृष्टपुष्टा दिवौकसः ६६७</p>
<p>चैत्रे मासि सिते पक्षे पञ्चम्यां द्विजसत्तम।<br>
श्रियश्च पूजनं कार्यं प्रोक्ता श्रीपञ्चमी तु सा ६६८</p>
<p>सर्वथा पञ्चमी पूज्या चैत्रे मासि ध्रुवं तथा।<br>
यस्तु सम्पूजयेत्सर्वां पञ्चमीं तु करीषिणीम् ६६९</p>
<p>नासौ विमुच्यते लक्ष्म्या यावज्जीवं द्विजोत्तम।<br>
विष्णुलोकमवाप्नोति देहभेदे द्विजोत्तम ६७०</p>
<p>स्कन्दस्य तत्र कर्तव्या पूजा माल्यैः सुगन्धिभिः ६७१</p>
<p>गन्धालङ्कारवासांसि कुक्कुटं च निवेदयेत्।<br>
घण्टामजं क्रीडनकं नैवेद्यं च मनोहरम् ६७२</p>
<p>ध्रुवेयं चैत्रषष्ठी च परिशेषास्तु कामतः।<br>
यः करोति गृहे तस्य विरोगाः सर्वबालकाः ६७३</p>
<p>तामेव नवमीं प्राप्य सोपवासो नरः शुचिः।<br>
सम्पूजयेद् भद्र कालीं पुष्पधूपान्नसम्पदा ६७४</p>
<p>सर्वा या नवमी पूज्या भद्र काली सुरेश्वरी।<br>
कार्यसिद्धिमवाप्नोति तस्यां पूजयिता नरः ६७५</p>
<p>एकादश्यां तु चैत्रस्य शुक्लपक्षे द्विजोत्तम।<br>
तस्यां पूजा च कर्तव्या वास्तोर्ब्राह्मणपुङ्गव ६७६</p>
<p>पुष्पालङ्कारधूपाद्यैश्शाकैश्च विविधैस्तथा।<br>
धूपैश्च विविधाकारैर्वह्निपूजाद्विजार्चनैः ६७७</p>
<p>द्वादशी या तु चैत्रस्य शुक्ला नित्यमुपोषितैः।<br>
वासुदेवस्य कर्तव्या पूजा द्विज यथाविधि ६७८</p>
<p>चैत्रशुक्लत्रयोदश्यां कामदेवं च पूजयेत्।<br>
पट्टस्थं विविधैर्माल्यैर्गन्धरुच्चावचैस्तथा ६७९</p>
<p>आत्मशोभा च कर्तव्या पूजनीया गृहस्त्रियः।<br>
इयं ध्रुवा विनिर्दिष्टा शेषा कार्या न वा द्विज ६८०</p>
<p>द्वादश्यां शीततोयस्य कुम्भं पुष्पोपशोभितम्।<br>
कामदेवाग्रतः स्थाप्यं पल्लवैश्चोपशोभितम् ६८१</p>
<p>अनर्काभ्युदिते काले स्नाप्या स्यात्तेन वारिणा।<br>
दयिता द्विजशार्दूल स्वयं कान्तेन काश्यप ६८२</p>
<p>चैत्रे मासि सिते पक्षे पञ्चदश्यां द्विजोत्तम।<br>
योद्धुं याति निकुम्भस्तु पिशाचान् वालुकार्णवे।<br>
तस्मात्तेषां तु मध्याह्ने एकैकस्य गृहे गृहे।<br>
पूजा कार्या प्रयत्नेन यथावत् तन्निबोध मे ६८४</p>
<p>पिशाचं मृण्मयं कृत्वा काक्ष्यं च द्विजसत्तम।<br>
गन्धैर्माल्यैस्तथा वस्त्रैरलङ्कारैः प्रपूजयेत् ६८५</p>
<p>भक्ष्यैश्च लोपिकापूपैर्मांसैः पानैस्तथैव च।<br>
आयुधैर्विविधाकारैः छत्रोपानहयष्टिभिः ६८६</p>
<p>नृभिः शुष्कान्नसम्पूर्णे स्थायिभक्ष्ययुते तथा।<br>
कुद्दालपिटके चोभे तथा तस्य निवेदयेत् ६८७</p>
<p>गेयमानद्धवाद्यं च तन्त्रीवाद्यं च वादयेत्।<br>
मध्याह्ने तं तु सम्पूज्य प्राप्ते चन्द्रो दये पुनः ६८८</p>
<p>पूर्ववत्पूजयेत् विद्वान् स्ववित्तस्यानुरूपतः।<br>
तथा कृतस्वस्त्यनो ब्राह्मणैस्तु विसर्जयेत् ६८९</p>
<p>विसर्ज्यमाने तस्मिंस्तु तन्त्रीवाद्यं च वादयेत्।<br>
तस्यानुव्रजनं कार्यं द्वितीयेऽहनि काश्यप ६९०</p>
<p>आरोढव्यं भवेच्छैलं समीपस्थमिति स्थितिः।<br>
गृहमागत्य कर्तव्यमुत्सवं गीतवादितैः ६९१</p>
<p>सुहृद्भिः सह भोक्तव्यं भोजनं तु विशेषवत् ६९२</p>
<p>इरा नामाप्सराः पूर्वं शप्ता शक्रेण काश्यप।<br>
विश्वावसोः सम्प्रयुक्ता सुरोपस्थानवर्जिता ६९३</p>
<p>स्थावरत्वमनुप्राप्ता हिमवत्यचलोत्तमे।<br>
बहुधा सा विभक्ताङ्गी निकुम्भे निर्गते बहिः ६९४</p>
<p>यदा जाता इरा देवी इरापुष्पोपशोभिता।<br>
इरावाटे ततो गत्वा नारीपुत्रगणान्वितः ६९५</p>
<p>सुवासाः स्वनुलिप्ताङ्गः सुचित्तः सुसमाहितः।<br>
इरासम्पूजनं कुर्यात् पुष्पैरन्नैर्विचक्षणः ६९६</p>
<p>निवेदयेच्च विविधान्भक्ष्यभोज्यान् सदीपकान्।<br>
इरावाटे ततो गत्वा भोक्तव्यं च विशेषवत् ६९७</p>
<p>इरापुष्पैस्ततः पूज्या द्विजस्त्रीमित्रबान्धवाः।<br>
रक्तसूत्रनिबद्धानि इरापुष्पाणि कारयेत् ६९८</p>
<p>बिभृयादात्मना तानि स्त्रीषु दद्याद् विशेषतः।<br>
श्रोतव्यं गीतावाद्यादि द्र ष्टव्यं नर्तनं तथा ६९९</p>
<p>इरापुष्पसमायुक्तं पानं पेयं विशेषवत्।<br>
इरा देवेषु दातव्या तथा प्रीयन्ति देवताः ७००</p>
<p>इरासहस्रं यो दद्यात् केशवाय समाहितः।<br>
तस्य तुष्यति देवेशः स्वर्गं लोकं स गच्छति ७०१</p>
<p>इरया पूजये रुद्रं ब्रह्माणं शशिनं रविम्।<br>
शुभां करीषिणीं दुर्गां सर्वास्तुष्यन्ति देवताः ७०२</p>
<p>इरा नागेषु दयिता दयिता मे विशेषतः ७०३</p>
<p>इरावाटे तु यः पूजां करोति मम काश्यप।<br>
इरापुष्पैर्भृशं तेन तुष्टिर्मे हि प्रजायते ७०४</p>
<p>शुक्ले वैशाखमासस्य तृतीयायां द्विजोत्तम।<br>
तस्यां कार्यं यवैर्होमं यवान्दद्याद् द्विजातये ७०५</p>
<p>यवैः सम्पूजयेद् विष्णुं भोक्तव्याश्च तथा यवाः।<br>
गङ्गासम्पूजनं कार्यं तस्मिन्नहनि काश्यप ७०६</p>
<p>जपं होमं तथा श्राद्धं तपः स्नानादिकं चयत्।<br>
अक्षयं सर्वमुद्दिष्टं दानं स्वल्पमपि ध्रुवम् ७०७</p>
<p>सिन्धुतीरे प्रयत्नेन द्वितीयायामुपोषितैः।<br>
तृतीयायां च कर्तव्यं मनुजैश्च यथाविधि ७०८</p>
<p>विष्णुदेवो जगन्नाथो ब्रह्मन् प्राप्ते कालौ युगे।<br>
अष्टाविंशत्तमे भावी बुद्धो नाम जगद्गुरुः ७०८</p>
<p>पुष्ययुक्ते निशानाथे वैशाखे मासि काश्यप।<br>
तस्मात् कालादथारभ्य काले भाविन्यतः परम् ७१०</p>
<p>शुक्ले सम्पूजनं तस्य यथा कार्यं तथा शृणु।<br>
सर्वौषधैः सर्वरत्नैः सर्वगन्धैस्तथैव च ७११</p>
<p>बुद्धार्चास्नापनं कार्यं शाक्योक्तैर्वचनैस्तथा।<br>
सुधासिताश्च कर्तव्या शाक्यावासाः प्रयत्नतः ७१२</p>
<p>क्वचिच्चित्रयुता कार्या चैत्या देवगृहास्तथा।<br>
उत्सवं च तथा कार्यं नटनर्तकसङ्कुलम् ७१३</p>
<p>शाक्यानां पूजनं कार्यं चीवराहारपुस्तकैः।<br>
सर्वमेतद् भवेत्कार्यं यावत्प्राप्ता भवेन्मधा ७१४</p>
<p>दिनत्रयं च कर्तव्यं नैवेद्यं विधिवद् द्विज।<br>
पुष्पवस्त्रादि पूजा च दानं दीनजनस्य च ७१५</p>
<p>पौर्णमासीं तु सम्प्राप्य वैशाखस्य द्विजोत्तम।<br>
मधुयुक्तैस्तिलैः कार्यं तदा ब्राह्मणपूजनम्।<br>
तिलैः स्नानं तिलैर्होमं तिलैः श्राद्धं तथैव च।<br>
मात्रादानं तु कर्तव्यं दीपदानं सुरालये ७२७</p>
<p>तिला देयाश्च विप्रेषु दक्षिणायां तथा तिला ७१८</p>
<p>माघकृष्णे द्विजश्रेष्ठ एकादश्यामुपोषितैः।<br>
द्वादश्यां सकलः कार्यो वैशाखोक्तो मया विधिः ७१९</p>
<p>वैशाख्यां पौर्णमास्यान्तु ब्राह्मणान् सप्त पञ्च वा।<br>
क्षौद्र युक्तैस्तिलैः कृष्णैरर्चयेदथवेतरैः ७२०</p>
<p>प्रीयतां धर्मराजेति यदा मनसि वर्तते।<br>
यावज्जीवं कृतं पापं तत्क्षणादेव नश्यति ७२१</p>
<p>ओषधीनां ततो राजा सम्पक्वो भवते यवः।<br>
यवान्नेन तदाभ्यर्च्या देवताः पितरस्तथा ७२२</p>
<p>ततोऽनुलिप्तः स्रग्वी च नववासा यथाविधि।<br>
वाद्यब्राह्मणघोषेण यवान्नं प्राशयेन्नरः ७२३</p>
<p>ज्यैष्ट्यां तु समतीतायां या द्विजेन्द्रा ष्टमी भवेत्।<br>
तस्यां विनायकः पूज्यः सगणो मोदकोत्करैः ७२४</p>
<p>भक्ष्यैर्माल्यैस्तथा गन्धैः कुल्माषेण च भूरिणा।<br>
गीतवाद्यैः सुमधुरैः ब्राह्मणानां च तर्पणैः ७२५</p>
<p>सर्वास वा पूजनीयास्त्वष्टमीषु विनायकः।<br>
कार्यसिद्धिमवाप्नोति सोपवासस्तु पूजयेत् ७२६</p>
<p>आषाढमासे सम्प्राप्य स्वातियोगं तथा द्विज।<br>
वायुसम्पूजनं कार्यं गन्धैर्माल्यैर्द्विजोत्तम ७२७</p>
<p>भूरिणा परमान्नेन सक्तुना विविधेन च।<br>
सुमनोभिर्विचित्रैश्च कुसुमैश्च तथापरैः ७२८</p>
<p>आषाढशुक्लपक्षान्ते कर्तव्यं दिनपञ्चकम्।<br>
देवप्रस्वापने ब्रह्मन्नुत्सवं गीतवादितैः ७२९</p>
<p>एकादशीचतुर्दश्योर्घनहोत्रं च कारयेत्।<br>
निशाद्वयं ततः कार्यं रात्रिजागरणं तथा ७३०</p>
<p>द्वादश्यां पञ्चदश्यां च द्विजसात्वतपूजनम्।<br>
त्रयोदश्यां च कर्तव्यं प्रेक्षादानं यथाविधि ७३१</p>
<p>धनं च शक्त्या दातव्यं ये नरा रङ्गजीविनः ७३२</p>
<p>हिंसात्मकैस्तु किं तस्य यज्ञैः कार्यं महात्मना।<br>
प्रस्वापे च प्रबोधे च पूजितो येन केशवः ७३३</p>
<p>आषाढान्ते वैश्वदेवं नक्षत्रं प्राप्य पण्डितः।<br>
विद्वान् सम्पूजयेद् देवान् वायूक्तविधिना तथा ७३४</p>
<p>सक्तन् गोरससम्मिश्रान् ब्राह्मणेभ्यः प्रदापयेत्।<br>
हिमं च शर्करां चैव शाकं हरितकं तथा ७३५</p>
<p>छत्रोपानहमाल्यादि दक्षिणायनवासरे।<br>
वारिधान्यश्च सम्पूर्णा शीततोयेन मानद ७३६</p>
<p>आषाढ्यां समतीतायां यदा स्याद् द्विज रोहिणी।<br>
तदा च कश्यपः पूज्यो देशस्यास्य प्रवर्तकः ७३७</p>
<p>गन्धमाल्यादि नैवेद्यैर्ब्राह्मणानां च पूजया।<br>
तस्मिन्नहनि रोहिण्यः पूजनीयाः सवत्सकाः ७३८</p>
<p>ततस्तु श्रावणीं प्राप्य वितस्तासिन्धुसङ्गमे।<br>
स्नात्वा सम्पूजनं कार्यं देवदेवस्य शार्ङ्गिणः ७३९</p>
<p>स्वस्तिवाच्य द्विजान् पश्चात् क्रीडितव्यं यथासुखम्।<br>
विशेषवच्च भोक्तव्यं तत्र वै द्विजपुङ्गव ७४०</p>
<p>सामध्वनिश्च श्रोतव्यस्तस्मिन्नहनि काश्यप।<br>
क्रीडितव्यं विशेषेण कुमारीभिस्तथा जले ७४१</p>
<p>श्रवणर्क्षमनुप्राप्ते चन्द्र मस्यथ काश्यप।<br>
स्नातस्य श्रवणे पुष्टिः सर्वास्मिन् सर्वदा भवेत् ७४२</p>
<p>श्रावण्यां समतीतायां या स्यात् कृष्णाष्टमी।<br>
तस्यामुत्पद्यते देवो मानुष्ये मधुसूदन ७४३</p>
<p>भारावतारणार्थं हि तस्यान्तु द्विजसत्तम।<br>
अष्टविंशे तु सम्प्राप्ते द्वापरान्ते च नः श्रुतम् ७४४</p>
<p>तत्राहनि तु कर्तव्यं तस्मात्कालात्तदा परम्।<br>
पूजनं देवदेवस्य देव्याश्चैव यथा विधि ७४५</p>
<p>देवकी च यशोदा च तथा पूज्ये द्विजोत्तम।<br>
गन्धैर्माल्यैस्तथा भक्ष्यैर्यवगोधूमसम्भवैः ७४६</p>
<p>सगोरसैर्भक्ष्यभोज्यैः फलैश्च विविधैस्तथा।<br>
एवं सम्पूजनं कृत्या रात्रौ कुर्यान्महोत्सवम् ७४७</p>
<p>तथा जागरणं कार्यं नवम्यां द्विजसत्तम।<br>
अनर्काभ्युदिते काले स्त्रियः कौसुम्भवाससः ७४८</p>
<p>नदीतीरे शुभे रम्ये विविक्ते सरसि त्वथ।<br>
नयेयुः प्रतिमाः सर्वा गीतवाद्यैर्मनोहरैः ७४९</p>
<p>तस्मिन्नहनि भोक्तव्यं भोजनं यवसम्भवम्।<br>
युक्तमिक्षुविकारैश्च मरिचैश्च घृतेन च ७५०</p>
<p>ततः पञ्चदशीं प्राप्य कृष्णां पित्र्! यर्क्षसंयुताम्।<br>
पितॄणां तर्पणं कार्यं श्राद्धं कार्यं प्रयत्नतः ७५१</p>
<p>सुभाषितो बर्हिषदः अग्निष्वात्तास्तथैव च।<br>
क्रव्यादश्चोपहूताश्च आज्यपाश्च सुकालिनः ७५२</p>
<p>सर्वे पितृगणा पूज्या पुष्पधूपान्नसम्पदा।<br>
तिलैः कार्याः प्रयत्नेन श्राद्धस्तस्मिन् द्विजोत्तम ७५३</p>
<p>प्रोष्ठपदस्य मासस्य शुक्लपक्षे दिने दिने।<br>
पूजनीयो महेन्द्र श्च सती देवी तथैव च ७५४</p>
<p>पटे कृत्वा तु सर्वेण यथाशक्त्या द्विजोत्तम।<br>
दैवज्ञेनैव विधिना स तु पूज्यो महीक्षिता।<br>
ब्राह्मणानां तु कर्तव्या पूजा च गोप्रजीविना।<br>
भक्ष्यैरन्नैः फलैर्मूलैरत्नैर्वस्त्रैः सधूपकैः ७५६</p>
<p>महेन्द्र ः! सगणः पूज्यः सायुधश्च सवाहनाः।<br>
इन्द्र पक्षस्य या मध्ये शुक्ला ब्राह्मण पञ्चमी ७५७</p>
<p>तस्यां मे पूजनं कार्यं गन्धधूपान्नसम्पदा।<br>
माल्यैर्वस्त्रोपहारैश्च वह्निब्राह्मणतर्पणैः ७५८</p>
<p>प्रेक्षादानैश्च विविधैर्भूमिशोभाभिरेव च।<br>
तस्मिन्नेवाह्नि कर्तव्यं स्थाननागस्य चाप्युत ७५९</p>
<p>ततस्त्वनन्तरं पक्षे श्राद्धं कार्यं दिने दिने।<br>
चतुर्दशीं वर्जयित्वा श्यामाकैस्तु विशेषतः ७६०</p>
<p>शस्त्रेण निहता ये तु तेभ्यो धर्म्या चतुर्दशी।<br>
सर्वं पक्षं भवेच्छ्राद्धमेवमेवाह केशवः ७६१</p>
<p>त्रिभागहीनं पक्षं वा त्रिभागमन्त्यमेव वा।<br>
वित्तशक्त्या तु कर्तव्यं त्रयोदश्यां सदैव हि ७३२</p>
<p>परपाकरतिर्यो वै योऽपि चैवाधनो भवेत्।<br>
कर्मजीवी भवेद् यो वै तेनापि द्विजपुङ्गव ७६३</p>
<p>यथाकथञ्चिच्छ्राद्धं च कर्तव्यं स्यात् त्रयोदशीम्।<br>
अत्र गाथा पितृगीता निबोध गदतो मम ७६४</p>
<p>अपि नः स कुले जायेद् यो नो दद्यात् त्रयोदशीम्।<br>
पायसं मधुसम्मिश्रं वर्षासु च मघासु च ७६५</p>
<p>श्राद्धपक्षस्य या मध्ये चतुर्थी द्विजसत्तम।<br>
दिक्पालपूजनं कार्यं प्रौष्ठपद्यां सदा बुधैः ७६६</p>
<p>आयुधानि च पूज्यानि रात्रौ दुर्गागृहे तदा।<br>
स्नात्वा प्रभाते सम्पूज्य सर्वाण्युक्तानि काश्यप ७६७</p>
<p>भुक्त्वा तु शान्तिः कर्तव्या किञ्चिच्छिष्टे दिवाकरे।<br>
नीराजनाख्या सा ज्ञेया शालिहोत्रविचक्षणैः ७६८</p>
<p>ज्योतिषां पालकाद्याश्च कल्पेष्वाथर्वणेषु च।<br>
अतः परं पूजनीया जना ये रङ्गजीविनः ७६९</p>
<p>कन्यामध्यमनुप्राप्ते सहस्रकिरणे द्विज।<br>
रात्र्! यन्ते सोपवासेन पूज्योऽगस्त्यो महामुनिः ७७०</p>
<p>पूर्णकुम्भैः सकूष्माण्डैर्यवैर्घान्यैर्घृतेन च।<br>
जातीपद्मोत्पलैः शुभ्रैश्चन्दनेन सितेन च ७७१</p>
<p>धेन्वा वृषेण वस्त्रैश्च रत्नैः सागरसम्भवैः।<br>
छत्रोपानहदण्डैश्च पादुकाभिस्तथैव च ७७२</p>
<p>भूरिणा परमान्नेन फलमूलैः सुशोभनैः।<br>
अन्नप्रकारैर्भक्ष्यैश्च वह्निब्राह्मणभोजनैः ७७३</p>
<p>संवत्सरं तु त्यागेन फलस्यैकस्य काश्यप।<br>
अगस्त्यपूजां कृत्वैवं दैवज्ञं पूजयेत् ततः ७७४</p>
<p>तेन सन्दर्शितं पश्येत्तदागस्त्यं महामुनिम्।<br>
कामानभीष्टानाप्नोति दृष्ट्वागस्त्यं मुनिं नरः ७७५</p>
<p>धान्ये पक्वे सिते पक्षे दिने दैवज्ञचोदिते।<br>
देवान् पितॄन्समाभ्यर्च्य जलमग्निं द्विजांस्तथा ७७६</p>
<p>द्विजातिपूजनं कृत्वा दैवज्ञस्य च पूजनम्।<br>
नववस्त्रपरीधानः स्वनुलिप्तः स्वलङ्कृतः ७७७</p>
<p>स्रग्वी पूर्वमुखः शुक्लो ब्रह्मघोषपुरः सरः ७७८</p>
<p>मध्ये ब्रह्माणमालिख्य तथानन्तं च भोगिनम्।<br>
ततो लिख्येत दिक्पालान् स्वां स्वां दिशमवस्थितान् ७७९</p>
<p>तेषां तु पूजनं कार्यं धूपमाल्यानुलेपनैः।<br>
वस्त्रैरत्नैः फलैर्भक्ष्यैर्वह्निब्राह्मणतर्पणैः ७८०</p>
<p>गुडोपेतास्तथा धाना सर्वसस्यसमुद्भवाः।<br>
ब्राह्मणानां प्रदातव्या भृत्यबन्धुजनस्य च ७८१</p>
<p>स्वयं तु धाना भोक्तव्या रात्रौ न तु दिवा बुधैः।<br>
दिवा धानासु वसति रात्रौ च दधिसक्तुषु ७८२</p>
<p>अलक्ष्मीः कोविदारेषु कपित्थेषु सदा स्थिता ७८३</p>
<p>तामेव पञ्चमीं प्राप्य पूज्यो देवो जलेश्वरः।<br>
पूजनीया उमा देवी यथा तु धनदस्तथा ७८४</p>
<p>तामेव षष्ठीं सम्प्राप्य स्नापनीयाः कुमारिकाः।<br>
अलङ्कृतास्तु कर्तव्या प्राप्य तामेव सप्तमीम् ७८५</p>
<p>आत्मपूजा नरैः कार्या स्त्रीणां बालजनस्य च।<br>
ततस्तामष्टमीं प्राप्य क्रीडितव्यं यथासुखम् ७८६</p>
<p>सिन्दूरकर्दमाक्ताङ्गैर्नृत्यवाद्यपुरःसरन्।<br>
स्नात्वा सम्पूजनीया तु देवी नाम्ना त्वशोकिका ७८७</p>
<p>शय्यासनं निवेद्यं स्यात् सोत्तरच्छदनं शुभम्।<br>
पुष्पान्नधूपनं सर्वं भोक्तव्यं गुडसंयुतम् ७८८</p>
<p>उमायाः पूजनं कार्यं तस्यां सौभाग्यमीप्सुना।<br>
धूपान्नदीपमाल्यैश्च दध्यन्नेन गुडेन वा ७८९</p>
<p>कुसुम्भलवणाभ्यां वा कुङ्कुमाञ्जनकङ्कणैः।<br>
आराममथगत्वा तु तोयवृक्षोपशोभितम् ७९०</p>
<p>ततस्तोये तु वैतस्ते स्नातव्यं दिनसप्तकम्।<br>
दशम्यादौ द्विजश्रेष्ठ यताहारेण साधुना ७९१</p>
<p>वितस्ताजन्मदिवसात् त्र्! यहं पूर्वं त्र्! यहं परम्।<br>
वितस्ताजन्मदिवसं तां च ब्रह्मंस्त्रयोदशीम् ७९२</p>
<p>पूजनीया वितस्ता स्यात्तथा तं दिनसप्तकम्।<br>
गन्धैर्माल्यैः सनैवेद्यैर्दीपदानैः सुशोभनैः ७९३</p>
<p>पताकाभिर्विचित्राभी रक्तसूत्रैः सकङ्कणैः।<br>
फलैश्च विविधैर्ब्रह्मन् वह्निब्राह्मणतर्पणैः ७९४</p>
<p>वितस्ताजन्मदिवसाद्यदूर्ध्वं स्याद् दिनत्रयम्।<br>
प्रेक्षादानं च कर्तव्यं पूजनीया नटादयः ७९५</p>
<p>वितस्तोत्सवमध्ये तु शुक्ला या द्वादशी द्विज।<br>
सोपवासो हरिं देवं पूजयेत विचक्षणः ७९६</p>
<p>एषा ध्रुवा विनिर्दिष्टा शेषा कार्या न वा द्विज।<br>
महती सा विनिर्दिष्टा द्वादशी सर्वदा शुभा ७९७</p>
<p>द्वादशी बुधयुक्ता सा महत्यपि च कीर्त्तिता।<br>
तस्यां जप्यं तथा स्नानं दानं श्राद्धादिकं तथा ७९८</p>
<p>प्रोक्तवान् द्वादशगुणं स्वयं मे मधुसूदनः।<br>
बुधश्रवणसंयुक्ता द्वादशी द्विज सा यदि ७९९</p>
<p>अत्यन्तमहती नाम तस्यां सर्वमथाक्षयम्।<br>
तस्यां स्नात्वा नरः सम्यङ् नदीद्वितयसङ्गमे ८००</p>
<p>फलमाप्नोति यत्प्रोक्तं सन्निहत्यां रविग्रहे।<br>
उपानहौ तथा छत्रं पूर्णकुम्भं तथैव च ८०१</p>
<p>वस्त्रयुग्मं तथान्नाद्यं यः प्रयच्छति वै तदा।<br>
शेषाणां यदि चेत् कर्ता श्वेतद्वीपे महीयते ८०२</p>
<p>सैव चेच्छ्रवणोपेता यदि वा स्याच्च द्वादशी।<br>
तस्य स्युरिच्छतो लोका यावदिन्द्रा श्चतुर्दश ८०३</p>
<p>तस्मिन्नहनि सम्प्राप्य वितस्तासिन्धुसङ्गमात्।<br>
मृत्तिकां स्नानकाले तु स्नातव्यं सततं तया ८०४</p>
<p>सङ्गमस्नानजं पुण्यं तेनाप्नोति नरः सदा ८०५</p>
<p>अथाश्वयुक् चतुर्थ्यां तु देवपूजा विधीयते।<br>
नवम्युक्तविधानेन सर्वोपकरणादिभिः ८०६</p>
<p>पूज्याश्च सुभगास्तत्र याश्च नार्यः पतिव्रताः।<br>
यासां जीवन्ति नाथाश्च स्वसृप्रभृतयश्च याः ८०७</p>
<p>यथैवाश्वयुजे मासि तथा माघे च पूजयेत्।<br>
यथा माघे तथा ज्येष्ठे चतुर्थीत्रितयं तदा ८०८</p>
<p>आश्वयुज्यां शुक्लपक्षे स्वातिना सङ्गतः शशी।<br>
यदा तदोच्चैश्रवसः पूजा कार्या प्रयत्नतः ८०९</p>
<p>पूजनीयाश्च तुरगा यदि स्यान्नवमी द्विज।<br>
शान्तिस्वस्त्ययनं कार्यं तदा तेषां दिने दिने ८१०</p>
<p>धान्यं भल्लातकं कुष्ठं वचासिद्धार्थकानि च।<br>
पञ्चरङ्गेण स्त्रेण तथा बघ्नीत पण्डितः ८११</p>
<p>वायव्यैर्वारुणैः सौरैः शाक्रैर्मन्त्रैश्च वैष्णवैः।<br>
वैश्वदेवैस्तथाग्नेयैर्होतव्योऽग्निर्दिने दिने ८१२</p>
<p>तुरगा यन्त्रणीयाश्च पुरुषैः शस्त्रपाणिभिः।<br>
ताडनं वाहनं चैव तदा तेषां विवर्जयेत् ८१३</p>
<p>ततः शाक्रमनुप्राप्ते नक्षत्रं च निशाकरे।<br>
कुमुदैरावणौ पद्मः पुष्पदन्तोऽथवामनः ८१४</p>
<p>सुप्रतीकोऽञ्जनो नीलः पूजनीया गजोत्तमाः।<br>
नमस्कृत्य यथाश्वोक्तं विधिं नागेषु कारयेत् ८१५</p>
<p>ततोऽष्टम्यां पूजनीया भद्र काली यथाविधि।<br>
उपोषितैरर्घधूपैश्च वस्त्रैर्माल्यादिभिस्तथा ८१६</p>
<p>दीपै रत्नैस्तथा भक्ष्यैः फलैर्मूलैस्तथैव च।<br>
आमिषैर्विविधैः शाकैर्वह्निब्राह्मणतर्पणैः ८१७</p>
<p>बिल्वपत्रेण च तथा चन्दनेन घृतेन च।<br>
पानकैर्विविधाकारैः सस्यैः शिल्पिजनैस्तथा ८१८</p>
<p>भूशोभाभिर्नृत्तगीतैः रात्रिजागरणेन च।<br>
दुर्गागृहे पुस्तकानां पूजा कार्या तथा द्विज ८१९</p>
<p>स्वकानां शिल्पभाण्डानां कार्या शिल्पिजनेन च।<br>
वाद्यभाण्डानि चान्यानि कवचानि तथैव च ८२०</p>
<p>आयुधानि वरं लब्ध्वा हृष्टो मङ्गलपूर्वकम्।<br>
प्राश्नीयाद् दधिसंयुक्तं ब्राह्मणेनाभिमन्त्रितम् ८२१</p>
<p>आश्रितोपाश्रितान् मित्रान् फलवेदविदस्तथा।<br>
पूजनीयाश्च कर्तव्यं स्त्रीभिर्गत्वा फलद्रुमम् ८२२</p>
<p>देवीं सम्पूज्य पुष्पादिदीपधूपान्नसम्पदा।<br>
दत्त्वान्नपिण्डं श्येनस्य तेन पिण्डोभिनन्दितः ८२३</p>
<p>सुहत्सम्बन्धिविप्राणां यथाश्रितजनस्य च।<br>
दातव्यं भोजनं विप्र वसन्तेऽथ शरद्यपि ८२४</p>
<p>अष्टम्यां वा चतुर्थ्यां वा चतुर्दश्यां तथैव च।<br>
नवम्यामथ दातव्यं शुक्ले पक्षेऽथ नेतरे ८२५</p>
<p>यथा पूजा कृता देव्या तथा भोक्तव्यमग्रतः ८२६</p>
<p>एवमेव प्रदातव्यं गृहदेव्या विचक्षणैः।<br>
ब्रह्मन् संवत्सरस्यादौ श्येनपिण्डं विवर्जितम् ८२७</p>
<p>तच्च देयं गृहे विप्र न तु वृक्षे कदाचन ८२८</p>
<p>यदा पक्वं भवेद् द्रा क्षावाटं चैव सुशोभनम्।<br>
गन्तव्यं स्त्रीसहायेन भृत्यमित्रान्वितेन च ८२९</p>
<p>अनुलिप्तेन स्नातेन स्रग्विणा च सुवाससा।<br>
द्रा क्षावाटे च सम्पूज्या श्यामा देवी द्विजोत्तम ८३०</p>
<p>पुष्पधूपान्नभक्ष्याद्यैर्ब्राह्मणानां च तर्पणैः।<br>
कुल्माषेण प्रभूतेन घृतेन मधुना तथा ८३१</p>
<p>ब्राह्मणानां च दातव्या द्रा क्षा प्रथमतो द्विज।<br>
ततस्तु पश्चाद् भोक्तव्यं मृद्वीकाबहुसंयुतम् ८३२</p>
<p>कर्तव्यमुत्सवं चानु गीतनृत्तसमाकुलम् ८३३</p>
<p>प्रतिमासं च पुष्येण राज्ञः स्नानं विधीयते।<br>
ज्योतिषोक्तविधानेन सर्वकालफलप्रदम् ८३४</p>
<p>जन्मर्क्षं च गते चन्द्रे सर्वेणैवं तथा द्विज।<br>
चन्द्र स्य पूजाकर्तव्या नक्षत्रग्रहयोस्तथा ८३५</p>
<p>नक्षत्रदेवता याश्च पुष्पधूपान्नसम्पदा।<br>
विप्राग्निपूजनं कार्यमुत्सवं गीतवादितैः ८३६</p>
<p>संवत्सरस्याथ कार्यो लक्षहोमो महीक्षिता।<br>
कोटिहोमस्तथा कार्य एक एव द्विजोत्तम ८३७</p>
<p>तयोर्विधानं विज्ञेयं कल्पेष्वाथर्वणेषु च ८३८</p>
<p>नित्यानि तानि कर्माणि निमित्तेष्वपराणि च।<br>
सम्मन्त्र्! य सह कार्याणि संवत्सरपुरोहितैः ८३९</p>
<p>अभिषेकाह्नि कर्तव्यं प्रतिसंवत्सरं नृपैः।<br>
अभिषेकं द्विजश्रेष्ठ यथापूर्वं सदैव तु ८४०</p>
<p>पुरोधाः सोपवासस्तु जुहुयाज्जातवेदसि।<br>
गणं चैव प्रतिरथं शब्दवर्षगणावुभौ ८४१</p>
<p>आयुष्यमभयं चैव तथा स्वस्त्ययनं परम्।<br>
वैष्णवानि च मन्त्राणि शाक्राणि विविधानि च ८४२</p>
<p>सावित्रब्राह्मरौद्रा णि वारुणानि तथैव च।<br>
नगरं च तथा कार्यं पताकाध्वजसङ्कुलम् ८४३</p>
<p>नीरजस्कं तथा कार्यं राजमार्गं जलैः शुभैः।<br>
पौरैः स्नातैः सुवस्त्रैश्च भाव्यं मङ्गलमालिभिः ८४४</p>
<p>गन्तव्यं वारमुख्याभिस्तथा राजनिवेशनम्।<br>
पौरमुख्यैस्तथा बाह्यैर्गणमुख्यैस्तथैव च ८४५</p>
<p>शोभनीयं च नगरं मार्गाश्च नटनर्तकैः।<br>
राजा स्नातः पुनः स्नाप्यः पञ्चगव्येन धार्मिकः ८४६</p>
<p>मृत्ताम्ररौप्यसौवर्णैः स्नापनीयो घटैस्तथा।<br>
तोयस्य पयसो दघ्नः सर्पिषश्च तथायुतैः ८४७</p>
<p>शूद्र विट्क्षत्रविप्राणां गणमुख्यैर्यथादिशम्।<br>
पश्चाद् दक्षिणतः प्राक् च उत्तरेण यथाक्रमम् ८४८</p>
<p>स्नानकाले च कर्तव्यं महत्कलकलं तथा।<br>
वादित्रशङ्खपुण्याहं सूतवन्दिजनैः सह ८४९</p>
<p>सामन्तैस्तु तथा भाव्यं छत्रचामरपाणिभिः।<br>
राजा स्नातः पुनः स्नाप्यो मृत्तिकाभिर्यथाक्रमम् ८५०</p>
<p>पर्वतोर्ध्वमृदा राज्ञः शिरः संशोधयेत् तदा।<br>
शोध्यौ कर्णौ च वल्मीकाच्छक्रस्थानाच्च कन्धरा ८५१</p>
<p>राजवेश्मगृहद्वाराद्धृदयं तस्य शोधयेत्।<br>
देवालयमृदा पृष्ठं दक्षिणं तु तथा भुजम् ८५२</p>
<p>गजदन्तोद्धृतमृदा वृषशृङ्गमृदापरम्।<br>
वैश्यद्वारात्कटिं चास्य ऊरू कमलिनीमृदा ८५३</p>
<p>पौरैः स्नातैः सुवस्त्रैश्च भाव्यं मङ्गलपाणिभिः।<br>
मृद्भिः स्नाप्य ततः स्नाप्यो राजा सर्वौषधैः शुभैः ८५४</p>
<p>सर्वगन्धैः सर्वरत्नैः सर्वबीजैस्ततः परम्।<br>
सर्वपुष्पैः सर्वफलैर्दूर्वागोरोचनाङ्कुरैः ८५५</p>
<p>ततो भद्रा सनगतं तीर्थतोयैःशुभाम्बरैः।<br>
यथाशक्ति समानीतैः पुरस्कृत्य पुरोहितम् ८५६</p>
<p>नृपतिस्त्वभिषेक्तव्यो दैवज्ञवचनान्नरैः।<br>
ब्राह्मणैः क्षत्रियैर्वैश्यैः शूद्र मुख्यैस्तथैव च ८५७</p>
<p>मुख्याभिर्वारमुख्याभिर्वणिग्भिश्च यथोचितम्।<br>
ततः स्नातोऽनुलिप्ताङ्गः कृतदैवतपूजनः ८५८</p>
<p>आबद्धमुकुटः स्रग्वी बद्धपट्टो विभूषितः।<br>
मङ्गलालभनं कृत्वा दत्त्वा पूर्णाहुतिं ततः ८५९</p>
<p>पूजयेत धनौघेन दैवज्ञं सपुरोधसम्।<br>
यथाशक्ति द्विजांश्चान्यानभयं चैव घोषयेत् ८६०</p>
<p>आघातस्थानगान् सर्वान् विसृजेत् यथा पशून्।<br>
मोक्षयेद् बन्धनात्सर्वान् ऋते लोकस्य कण्टकान् ८६१</p>
<p>व्याघ्रचर्मोत्तरे रम्ये तदा सिंहासने शुभे।<br>
उपवेश्यो भवेद् राजा स्वयं गृहपुरोधसा ८६२</p>
<p>पश्येरन् प्रकृतीः सर्वाः स्वयं मङ्गलपाणयः।<br>
छत्रायुधाद्यं सम्पूज्य गजसङ्घांस्तुरङ्गमान् ८६३</p>
<p>आरुह्यालङ्कृतं नागं विसृजेद्धनसञ्चयान्।<br>
प्रक्रम्य नगरं सर्वं प्रविश्य च तथा गृहम् ८६४</p>
<p>सामन्तपौरमुख्यांश्च धनेनार्च्य विसर्जयेत् ८६५</p>
<p>नित्यं राज्ञा समुत्थाय पूजनीयाः सुरद्विजाः।<br>
वह्निसम्पूजनं कार्यं द्र ष्टव्यं वदनं घृते ८६६</p>
<p>श्रोतव्यं तिथिनक्षत्रं कर्तव्यं वैद्यभाषितम्।<br>
सभासंस्थेन द्र ष्टव्यो व्यवहारस्तथा समः ८६७</p>
<p>विमानना न कर्तव्या कस्यचिच्च कदाचन।<br>
स्वभेदो रक्षितव्यश्च नित्यं ब्राह्मणपुङ्गव ८६८</p>
<p>दुर्गत्वादस्य देशस्य परचक्रभयं विना।<br>
स्वभेदेनेह नश्यन्ति बद्धमूला नराधिपाः ८६९</p>
<p>नित्यं सन्निहिता देवाः कश्मीरामण्डले द्विज।<br>
तेषां भक्तिः सदा कार्या नागेषु ब्राह्मणेषु च ८७०</p>
<p>पूज्याः पिशाचाश्च तथा बलिपूर्वेण कर्मणा।<br>
देशानुकाराः कर्तव्या जनाः कार्याः स्वधिष्ठिताः ८७१</p>
<p>आगतश्च जनः सर्वः पूजनीयो दिगन्तरात्।<br>
दण्डोऽपराधप्रतिमः कार्यः सर्वस्य काश्यप ८७२</p>
<p>नोग्रदण्डो भवेद् राजा क्षमेत न च कस्यचित्।<br>
कारयेत तथा राज्यं राजशास्त्रोपदेशतः ८७३</p>
<p>निकुम्भे निर्गते ब्रह्मन् तथा चैवाप्यनागते।<br>
षण्मासमध्ये कर्तव्या यात्रा देवगृहे नृपैः ८७४</p>
<p>संवत्सरे सकृत् कार्यं देवतानां गृहे गृहे।<br>
यात्रोत्सवं यथा ब्रह्मंस्तथा मे गदतः शृणु ८७५</p>
<p>विनायकगृहे यात्रा चतुर्थ्यां सम्प्रशस्यते।<br>
कुमारस्य गृहे षष्ठ्यां सप्तम्यां सवितुस्तथा ८७६</p>
<p>दुर्गागृहे नवम्यां च पञ्चम्यां श्रीगृहे तथा।<br>
अष्टम्यां वा चतुर्दश्यां महादेवनिवेशने ८७७</p>
<p>शक्रवेश्मनि चाष्टम्यां पौर्णमास्यां कलाभृतः।<br>
धनदस्य चतुर्थ्यां तु पञ्चम्यां वरुणस्य तु ८७८</p>
<p>पञ्चमी द्वादशी चैव पौर्णमासी तथैव च।<br>
सर्वेषामेव नागानां यात्राकर्मणि पूजितः ८७९</p>
<p>शुक्लपञ्चदशी शस्ता सर्वदेवेषु काश्यप।<br>
सर्वासु कार्यं तिथिषु तथातिथिनिवेशने ८८०</p>
<p>यात्रां तु कर्तुकामेन पूर्वमेव दिने शुभे।<br>
विनायकपतेः पूजा कर्तव्या मोदकोत्करैः ८८१</p>
<p>द्वितीयेऽहनि कर्तव्या ग्रहशान्तिस्ततः परम्।<br>
तृतीयेऽहनि कर्तव्यं गन्धर्वाणां च पूजनम् ८८२</p>
<p>चतुर्थेऽहनि कर्तव्यं पिशाचानां च पूजनम्।<br>
पञ्चमेऽहनि कर्तव्यं स्थाननागस्य पूजनम् ८८३</p>
<p>षष्ठेऽहनि च कर्तव्यं ब्राह्मणानां च पूजनम्।<br>
सप्तमेऽहनि कर्तव्यं दीनानाथस्य पूजनम् ८८४</p>
<p>एवं तु यजनं कृत्वा यथावद्दिनसप्तकम्।<br>
ततस्तु स्नापनं कार्यं विधिना येन तच्छृणु ८८५</p>
<p>सुधावदातं कर्तव्यं चित्रितं देवतागृहम्।<br>
एवं तु यजनं कृत्वा कुसुमोत्त्करभूषितम् ८८६</p>
<p>ततोऽर्चास्नापनं कार्यं कल्पशाखाविधानतः।<br>
पुण्याहगीतघोषेण सुभगानर्त्तितेन च ८८७</p>
<p>ततोऽर्चास्तापनस्यार्थं पौरैर्नृत्तपुरःसरैः।<br>
आनीतव्यं च महता विभवेनोदकं शुभम् ८८८</p>
<p>तीर्थात् सन्निहिताद्रा जन् गजपृष्ठाधिरोहितम्।<br>
अश्वयानेऽथगोयाने नरयाने तथा पुनः ८८९</p>
<p>प्रतिमां तेन सम्प्राप्य स्नापयेत यथाविधि।<br>
राजाभिषेककथितं कार्यं च नगरे विधिम् ८९०</p>
<p>प्राप्तेऽथ यात्रादिवसे कूटागारं तु कारयेत्।<br>
वस्त्रैर्माल्यैस्तथा गन्धैः पताकाभिरलङ्कृतम् ८९१</p>
<p>आरोप्य प्रतिमां तत्र तत्सरूपां तथापराम्।<br>
कूटागारश्च वोढव्यस्तुरगैर्गोभिरेव वा ८९२</p>
<p>बलिभिः पुरुषैर्वापि माल्यवस्त्राद्यलङ्कृतैः।<br>
नृपेण सोऽनुगन्तव्यः सबलेनाथ पृष्ठतः ८९३</p>
<p>प्रधानेनाथ गन्तव्यं नृपहीने तथा पुरे।<br>
धूपपूजा प्रदातव्या स्थाने स्थाने तथापरैः ८९४</p>
<p>क्षेडितोत्कृष्टशब्दैश्च जयवाद्यस्वनैस्तथा।<br>
पथा समेन नगरं भ्राम्येत कूटगृहं शुभम् ८९५</p>
<p>ततः प्रवेश्य प्रतिमां देववेश्मनि काश्यप।<br>
महान्तमुत्सवं कार्यं गीतनृत्तसमाकुलम् ८९६</p>
<p>द्वितीयेऽहनि दातव्या प्रेक्षा रङ्गोपजीविनाम्।<br>
तेषां शक्त्या धनं देयं मल्लादीनां द्विजोत्तम ८९७</p>
<p>प्रेक्षाकाले च कर्तव्यं प्रेक्षकाणां च पूजनम्।<br>
मनुष्याणां द्विजश्रेष्ठ ताम्बूलकुसुमादिभिः ८९८</p>
<p>ओदनं विकिरेद् भक्त्या सपुष्पफलसंयुतम्।<br>
भूतानां खन्यदृश्यानां प्रेक्षकाणां द्विजोत्तम ८९९</p>
<p>बृहदश्वः।<br>
इत्युक्तवान् स नागेन्द्रो ब्राह्मणं तं यशस्विनम्।<br>
एतत् प्रयत्नं कर्तव्यमारोग्यायुर्धनेप्सुभिः ९००</p>
<p>वित्तशक्त्या करिष्यन्ति ये जना नीलभाषितम्।<br>
तेषामारोग्यमायुश्च धनं च भविता बहु ९०१</p>
<p>देहभेदे गमिष्यन्ति देवलोकं न संशयः।<br>
पुत्रपुत्रास्तथैतेषां स्वर्गायुर्धनभागिनः ९०२</p>
<p>भविष्यन्त्यायुषोपेता नात्र कार्या विचारणा।<br>
तवापि विदितं राजन् सकलं नीलभाषितम् ९०३</p>
<p>लोके देशेऽधिकमतः श्रुत्वा कुरु यथासुखम्।<br>
कालदोषसमुद्भिन्नं यत् किञ्चिन्नीलभाषितम् ९०४</p>
<p>तत् सर्वं कुरु राजेन्द्र मम वाक्येन मानद।<br>
नीलवाक्यं न क्रियते भवतीहोदकप्लवः ९०५</p>
<p>अतिवृष्टिरनावृष्टिर्दुर्भिक्षं मरणं तथा।<br>
अकाले राजमरणं राजदण्डश्च दारुणः ९०६</p>
<p>हिमस्यैव प्रपतनं भूरि चैव प्रजायते।<br>
तस्माच्छ्राव्यं तु लोकानां बहुशो नीलभाषितम् ९०७</p>
<p>तत्कर्तारो भविष्यन्ति पशुधान्यधनैर्युताः।<br>
त्वं चापि विजयी शश्वत् सर्वत्रैव भविष्यसि ९०८</p>
<p>वैशम्पायन उवाच।<br>
एवमुक्तोऽपि गोनन्दो बृहदश्वेन भूमिपः।<br>
प्रावर्तयत् समुच्छिन्नानाचारान् कालदोषतः ९०९</p>
<p>तस्मात् स बलभद्रे ण मथुरायां निपातितः।<br>
नीलोक्तं वचनं राजा काश्मीरः सकलं यदि ९१०</p>
<p>करोत्यकाले मरणं नैव तस्योपजायते।<br>
तस्मिन् देशे तथातङ्को नैव कश्चिद् भविष्यति ९११</p>
<p>जनमेजयः।<br>
काश्मीरकस्तु गोनन्दो बृहदश्वेन भाषितम्।<br>
श्रुत्वा स्वकीयमाचारं किमपृच्छदतः परम् ९१२</p>
<p>वैशम्पायनः।<br>
काश्मीरकस्तु गोनन्दो बृहदश्वेन भाषितम्।<br>
श्रुत्वोवाच मुनिश्रेष्ठं बृहदश्वं नराधिपः ९१३</p>
<p>गोनन्द उवाच।<br>
प्राधान्येन तु ये नागाः कश्मीरायां कृतालयाः।<br>
नामतस्तु समाचक्ष्व श्रोतुमिच्छामि तानहम् ९१४</p>
<p>बृहदश्वः।<br>
नागानामाधिपो नीलो वासुकिश्चोपतक्षकः।<br>
कम्बलाश्वतरौ नागौ कार्कोटकधनञ्जयौ ९१५</p>
<p>ऐलपत्रो ह्यनन्तश्च नागौ नन्दोपनन्दकौ।<br>
कुलिकः श्वेतशङ्खश्च पालासः खेडिमो बडिः ९१६</p>
<p>हेलिहालः शङ्खपालो नागौ चन्दननन्दनौ।<br>
नागौ नीलमहानीलौ नागौ वातिकषण्डिकौ ९१७</p>
<p>द्वौ पद्मौ द्वौ महापद्मौ द्वौ कालौ द्वौ च कच्छपौ।<br>
द्वौ समुद्रौ समुद्रा णौ द्वौ गजौ द्वौ च तक्षकौ ९१८</p>
<p>हस्तिकर्णौ ह्युभौ नागौ द्वौ हस्ती वामनावुभौ।<br>
महिषौ द्वौ वराहौ द्वौ कूपनौ द्वौच पन्नगौ ९१९</p>
<p>पानीयश्चाप्यनीकश्च कनकाक्षः कलिङ्ककः।<br>
अर्जुनः पुण्डरीकश्च धनदो नडकूबरः ८२०</p>
<p>खेदः शपालः खेरीशो लाहुरो लेदिरस्तथा।<br>
खेडश्च फरथाडश्च जयन्तस्त्वौसमस्तथा।<br>
सूदनौ द्वौ सुपार्श्वश्च सुनासः पञ्चहस्तकः।<br>
प्रद्युम्नश्चान्धकः शम्भुः साल्वो मूलेश्वरो घशः ९२२</p>
<p>उगोलसाहुनीमध्यौ नागौ गन्धिलपिच्छलौ।<br>
स्वधादो मूषकादश्च पिशितादो घटोदनः ९२३</p>
<p>नारायणोऽनिरुद्धश्च वासुदेवो जलन्धमः।<br>
पात्रश्च मानसश्चैव तथैवोत्तरमानसः।<br>
अमानसः कपाली च नागः सङ्कर्षणस्तथा।<br>
शतचारः खिलेचारो रोहिण्याख्योऽथशक्तिकः ९२५</p>
<p>आखुफालो फलाफश्च नागः कानसरस्तथा।<br>
सुस्रवो देवपालश्च नागेन्द्रो ऽथ बलाहकः ९२६</p>
<p>चन्द्र सूर्यावुभौ नागौ शुचिशुक्लौ विडूरथः।<br>
फेलडः सुकुमारश्च खिडीवो विजयो जयः ९२७</p>
<p>ऊडूचः क्रोफणो वायुःशुक्रो वैश्रवणोपमः।<br>
मण्डूकनासो गान्धारो नागः शूर्पारकिर्ध्वनिः ९२८</p>
<p>शमनो लोलभो भद्रो बिन्दुर्बिन्दुसरो नडः।<br>
तित्तिरिः प्रस्तभद्र श्च नागो ग्रहपतिस्ततः ९२९</p>
<p>अपराजितः पण्डितः कोपतिर्दुर्जयोष्टकः।<br>
नागो हिमसरश्चैव नागः फलसरः परः ९३०</p>
<p>तथा नागो ह्यग्रसरः नागो नीलसरो विहा।<br>
आशुलाक्षोऽक्षिपालश्च प्रह्लादो यमकस्तथा ९३१</p>
<p>अनिष्टः सुमुखो वेदः खड्गपुच्छो विभीषणः।<br>
मौहूर्त्तिकः प्रियस्वामी कुमारश्चन्दनोपमः ९३२</p>
<p>कपालश्चरणषण्डो नागः पूरणकस्तथा।<br>
कदम्बश्चापदो वाली विभूतिः कालकुञ्जरः ९३३</p>
<p>डवश्चक्रधरः श्वभ्रो भवो देहारको गुडः।<br>
अन्धः पङ्गुस्तथा कुष्ठी काणो बधिरवण्ठकौ ९३४</p>
<p>अनागपादः कितवः सूकरः प्रसवोत्करौ।<br>
साधीयः शतपादश्च योगः शतमुखो द्रुहः ९३५</p>
<p>अतिनिद्रो ऽतिबहुभुग् बिन्दुनादः शिरोजडः।<br>
कामराक्षो विशालाक्षः सुवर्ताक्षो भयानकः ९३६</p>
<p>भूवीरो धर्मलावण्यौ दैत्यराजः षडङ्गुलः।<br>
गन्धर्वो धृतराष्ट्रश्च कुसुमः कुहरः कुहः ९३७</p>
<p>महाक्षश्च वधूसश्च कदूसो देवदानवौ।<br>
नक्षत्रो मषकःपीतो गौतमः सुशुभो जिहा ९३८</p>
<p>स्वर्गः शिखरवासी च श्रीवासः श्रीधरः खगः।<br>
लाङ्गली बलभद्र श्च स्वरूपः पञ्चहस्तकः ९३९</p>
<p>कामरूपो दरीकर्णः सप्तशीर्षो बलहरः।<br>
सुनेत्रो बहुनेत्रश्च हनुमान् अङ्गदो हरः ९४०</p>
<p>हबकः पाठरः पाथो मलो विमलको मटः।<br>
नागः शतमुखश्चैव चित्राश्वो दधिवाहनः ९४१</p>
<p>सुशीमः कालियः कालः पटनः खदिरस्तथा।<br>
अत्रिश्च शवलश्चैव वर्णको ललनस्तथा ९४२</p>
<p>हेलियारो हेमियारो वलीरः केलुको निमिः।<br>
चाटरो लेलिहानश्च पञ्चास्यः पिङ्गलोदरः ९४३</p>
<p>कृतं त्रेता द्वापरश्च समः संवत्सरस्तथा।<br>
खल्वाटो बहुरोमा च कापोतिः पुष्पसाह्वयिः ९४४</p>
<p>राष्ट्रेश्वरः शिनीरिश्च शतानन्दोऽतिकोपनः।<br>
आनन्दोऽथ जयानन्दः त्रिशीर्षो जटिलस्तथा ९४५</p>
<p>गन्धः सोमस्तथा गार्ग्य इनिटिस्सनिटिस्तथा।<br>
ऐरावतः सकौरव्यो माषादः कुमुदप्रभः ९४६</p>
<p>हवोत्सवः शठः शाण्यः शत्रुघ्नो रामलक्ष्मणौ।<br>
महादेवः कामपालो गोशिराः सयुधिष्ठिरः ९४७</p>
<p>डाङ्गः भूयो विशाखश्च सोमो रेवा महोदरः।<br>
मकरो मकराक्षश्च नड्बलो बलवान् शिखी ९४८</p>
<p>चन्दपाटनकः काकः केबुको ब्राह्मणप्रियः।<br>
करवीरो जरासन्धो निशाचरदिवाचरौ ९४९</p>
<p>पातञ्जलिश्च वत्सश्च माठरो विठरो विडः।<br>
होचरः करवालश्च तपनोघः शिरस्तथा ९५०</p>
<p>कर्करः करवाटश्च वरघोषः सुमङ्गलः।<br>
गुल्लकः शम्बरः शामी पयो माहानिहाशजः ९५१</p>
<p>करहालः कुसूरात्रो धौम्यो नागोऽथ गालवः।<br>
उखोलश्च शिकोलश्च वह्निरूपो हिरण्ययः ९५२</p>
<p>सत्याकुलः कुलूषश्च कृपाणः कूटको हरिः।<br>
किमूदः शलभश्चैव किंशुकः प्रियसारकः ९५३</p>
<p>माराकुलोऽभ्रशिखरो वसिष्ठः सवनामुखः।<br>
नागौ राजमहाराजौ सुभद्र भद्र वालिशौ ९५४</p>
<p>वीरब्रह्माशनौ नागौ नागौ सारसपुक्ककौ।<br>
डक्ककश्च तथा चक्को गोशो वंशनगस्तथा ९५५</p>
<p>विद्याधरश्च यक्षश्च विरसः सस्यवर्धनः।<br>
भद्रा श्वो गजनेत्रश्च कणारः कुमुदस्तथा ९५६</p>
<p>आनकः कनवः चम्बः शण्डमर्कौ गिरिप्रियः।<br>
उग्रायुधोऽभिमन्युश्च अमरश्चामृताशनः ९५७</p>
<p>अजकर्णोऽथगोनासः सगालज्वालकाननः।<br>
ब्राह्मणः क्षत्रियो वैश्यः शूद्रो दीप्तो विहङ्गमः ८५८</p>
<p>शङ्खाक्षः कमलाक्षश्च मणिनागो बहेचकः।<br>
जयन्तः कोपनो विश्वः शाखामुखसुवर्चलौ ९५९</p>
<p>गुहा सुमाली माली च माल्यवानानृतः परः।<br>
क्षात्त्रो मत्स्यानको भीष्मः काश्मीरो मधुवालिशौ ९६०</p>
<p>भीमाक्षो भीमनादश्च नागौ हालुषकालुषौ।<br>
महेन्द्रे न्द्र सुधामानः शालीयो मालियस्तथा ९६१</p>
<p>सहस्रधारो द्युतिमान् विभूतिकवडास्वरौ।<br>
शवलो बहुरूपश्च भद्रा श्वश्चोत्तरीयशः ९६२</p>
<p>मणिकण्ठः कलोलश्च शूरवालोऽथ नूपुरः।<br>
कुशकुण्डोऽतुल्यषश्च अटः श्वभ्रो वितारणः ९६३</p>
<p>अरविन्दः सकल्हारो बिन्दुमान् द्र मिटो वटः।<br>
सागरौ द्वौ तथा गाङ्गौ वैतस्तो यामुनावुभौ ९६४</p>
<p>चित्रोपचित्रः सुरभिर्भूतलाम्बरचारिणौ।<br>
उपचित्रः कङ्कतश्च नागौ नारदपर्वतौ ९६५</p>
<p>विश्वावसुः पारिजातो गल्लुलुल्लो जलालुसः।<br>
नागश्च माक्षिकस्वामी भूर्जिलश्चिकुरस्तथा ९६६</p>
<p>अकद्रो बहुकेशश्च केशपिङ्गलधूसरौ।<br>
लम्बकर्णो गण्डलश्च नागः श्रीमाढकस्तथा ९६७</p>
<p>आवर्ताक्षश्चन्द्र सारो नागः कर्हसुरस्तथा।<br>
लम्बकोऽथ चतुर्वेदः पुष्करत्रितयं तथा ९६८</p>
<p>अक्षोटनागष्टङ्कश्च श्येनो वट्टिलकाचरौ।<br>
क्षीरकुम्भो निकुम्भश्च विकुम्भः समरप्रियः ९६९</p>
<p>एलिघानो विघानश्च चाण्डो भोगी ज्वरान्वितः।<br>
भोगो भार्गवतो रौद्रो रुद्रो भोजकदेहिलौ ९७०</p>
<p>रोहिणोऽथ भरद्वाजो दधिनक्रः प्रतर्दनः।<br>
नागौ जानुवरेवौ द्वौ शत्रुमित्रौ सकर्दमौ ९७१</p>
<p>पङ्कश्च किन्दमो रम्भो बहुभोगो बहूदरः।<br>
मत्स्यो भीतो बहूत्साहो करडिः विनताप्रियः ९७२</p>
<p>ताम्राकरोऽथरजतो वनमाली सभावकः।<br>
नागो ज्योतिष्यको वेद्यो धौरसारो जनार्दनः ९७३</p>
<p>न्यग्रोधो डम्बरोऽश्वत्थो बलिपुष्पो बलिप्रियः।<br>
अङ्गारकः शनैश्चारी नागः कुञ्जरको बुधः ९७४</p>
<p>कलिगृत्सौ कुटिलको नागौ राहुबृहस्पती।<br>
चौरकस्तस्करः केतुः सूतपौरोगवावुभौ ९७५</p>
<p>अजकर्णोऽश्वकर्णश्च विद्युन्माली दरीमुखः।<br>
ओराणो रोचनो हासी नर्तनो गायनस्तथा ९७६</p>
<p>कम्भाटश्च सुभाटश्च बहुपुत्रो निशाचरः।<br>
मयूरः कोकिलस्त्राता मलयो यवनप्रियः ९७७</p>
<p>कोटपालो महीपालः गोपालः पटलशुचिः।<br>
राजाधिराजो विनतः स्वर्गो विमलको मणिः ९७८</p>
<p>चक्रहस्तो गदाहस्तः शूली पाशी सगस्तथा।<br>
नागश्चित्रकरो वत्सो वत्सो बकपतिस्तथा ९७९</p>
<p>शीतातो यवमाली च रावणो राक्षसाकृतिः।<br>
यज्वा दाता तथा होता भोक्ता भोगपतिस्तथा ९८०</p>
<p>एते प्रधानतो राजन् नागेशाः कीर्त्तिता मया।<br>
एतेषां यत् परीवारं पुत्रपौत्रादिकं च यत् ९८१</p>
<p>न तच्छक्यं मया राजन् वक्तुं वर्षशतैरपि।<br>
सर्वेषामेव नागानां पुण्यानि भवनान्युत ९८२</p>
<p>सर्वे वरप्रदा नागा सर्वे नीलमनुव्रताः।<br>
सर्वेऽतिदयिता राजन् वासुकेः सुमहात्मनः ९८३</p>
<p>दिवपालानथ ते वक्ष्ये कश्मीरायां निबोध तान्।<br>
पूर्वस्यां दिशि राजेन्द्र नागो बिन्दुसरः स्मृतः ९८४</p>
<p>दक्षिणेन तथा नागो नाम्ना श्रीमाढकः स्मृतः।<br>
उत्तरेण तथा राजन् प्रोक्तश्चोत्तरमानसः ९८५</p>
<p>एवं नागसहस्राणि प्रयुतान्यर्बुधानि च।<br>
तार्क्ष्यजं तु भयं त्यक्त्वा वसन्तीह गतव्यथाः ९८६</p>
<p>ये चोक्ताश्च मया नागास्तेषां मध्याच्छडङ्गुलः।<br>
एको विवासितो राज्ञा नीलेनामिततेजसा ९८७</p>
<p>स्थानं षाडङ्गुलं राजन् महापद्मस्य धीमतः।<br>
तृतीयस्य तु यद्दत्तं तत्र जातं जलाशयम् ९८८</p>
<p>योजनायामविस्तारं समुद्र मिव चापरम् ९८९</p>
<p>छद्मनापहृतं यच्च महापद्मेन पार्थिव।<br>
नीलस्यानुमतं पूर्वं विश्वगश्वान्नराधिपात् ९९०</p>
<p>गोनन्दः।<br>
षडङ्गुलः कथं राज्ञा नीलेनास्माद् विवासितः।<br>
कथं च विश्वगश्वस्य स्थानं जातं जलाशयम् ९९१</p>
<p>एतत्सर्वं समाचक्ष्व कुशलो ह्यसि धार्मिक ९९२</p>
<p>बृहदश्वः।<br>
पूर्वमेव सतीदेशे महापद्मं भुजङ्गम।<br>
विदित्वैव कृतस्थानं वैनतेयो ह्यबाधत ९९३</p>
<p>तस्य पुत्रांस्तथा सर्वानाश्रितोपाश्रितान् खगः।<br>
आकृष्य भक्षयामास शतशोऽथ सहस्रशः ९९४</p>
<p>स्वजने भक्ष्यमाणे च महापद्मो भुजङ्गमः।<br>
आजगाम महानागं नीलं शरणमञ्जसा ९९५</p>
<p>स्थानं च प्रार्थयामास कश्मीरायां जनेश्वर।<br>
तमुवाच तदा नीलो महापद्मं भुजङ्गमम् ९९६</p>
<p>नागा भुजगशार्दूल सर्वे ते च कृतालयाः।<br>
नास्ति स्थानं तु वससि यत्र नागेन्द्र सत्तम ९९७</p>
<p>न तं देशं प्रपश्यामि सूक्ष्ममप्यमरप्रभो।<br>
नागैर्नाधिष्ठितं यत्तु सर्वमेव भुजङ्गम ९९८</p>
<p>परिवारेण बहुना तथा त्वं परिवारितः।<br>
किन्त्वस्ति साम्प्रतं शून्यं स्थानं षाडङ्गुलं शुभम् ९९९</p>
<p>मया निर्वासितो नागस्तस्माद्देशात् षडङ्गुलः।<br>
मानुषाणां स दाराणि हरत्यहरहः पुरा १०००</p>
<p>इतो निर्वास्य दत्तं च स्थानं तस्य ततो मया।<br>
उशीरके गिरिश्रेष्ठे दार्वेषु भुजगोत्तम १००१</p>
<p>मयापि स्थानपालोऽसौ युक्त्या तत्र निवेशितः।<br>
गृहीतश्चानुरागेण जनः काश्मीरको मया १००२</p>
<p>षडङ्गुलश्च नागेन्द्र ः! समे पथि निवेशितः।<br>
पूज्यमानो जनैस्तत्र सुखमास्ते षडङ्गुलः १००३</p>
<p>मद्वाक्याच्चाभयं दत्तं तत्रास्य हरिणा स्वयम्।<br>
स्थाने षाडङ्गुले रम्ये विश्वगश्वस्य भूपतेः १००४</p>
<p>यदेतन्नगरं रम्यं नाम्ना चन्द्र पुरं पुरम्।<br>
अत्र ते द्दमि वसतिं कुरु तत्र जलाशयम् १००५</p>
<p>स्थाने षाडङ्गुले रम्ये दुर्वासा मुनिसत्तमः।<br>
उन्मत्तवेशः प्रच्छन्नो नाप्तवान् सम्प्रतिश्रयम् १००६</p>
<p>शप्तं तेन सरोषेण भवितेदं जलाशयम्।<br>
न चापि विदितं नाग मुनिवाक्यं तु कस्यचित् १००७</p>
<p>मयैव केवलं ज्ञातं तस्यैवानुग्रहान् मुनेः।<br>
तस्मात्त्वं वसतिं तत्र कुरु पन्नग मा चिरम् १००८</p>
<p>किन्तु प्रार्थय भूपालं विश्वगश्वं नराधिपम्।<br>
छद्मना याचनं तस्य त्वया कार्यं महीपतेः १००९</p>
<p>स छद्म्ना याच्यमानो लोभाद्यो न प्रदास्यति।<br>
अवश्यकरणीयेऽर्थे पार्थिवः स्याद् विमानितः १०१०</p>
<p>एवमुक्तस्तु नीलेन महापद्मो भुजङ्गमः।<br>
भूत्वा तु ब्राह्मणो वृद्धो ययौ चन्द्र पुरं पुरम् १०११</p>
<p>बृहदश्वः।<br>
स ददर्श महीनाथं विश्वगश्वं दयापरम्।<br>
दृष्ट्वा चायाचत तदा यथा विष्णुर्बलिं तथा १०१२</p>
<p>ब्राह्मणः।<br>
राजंश्चन्द्र पुरे शुभ्रे दीयतां मे प्रतिश्रयः।<br>
पर्याप्तं यत् कुटुम्बस्य महतो मे दयापर १०१३</p>
<p>विश्वगश्वः।<br>
ददानि तेऽहं विप्रेन्द्र स्थानं चन्द्र पुरे शुभम्।<br>
गृहाण यावत् पर्याप्तं सकुटुम्बस्य ते द्विज १०१४</p>
<p>बृहदश्वः।<br>
प्रतिग्रहजलं गृह्य स्वस्तिवाच्य भुजङ्गमः।<br>
उवाच मन्त्रिणां मध्ये नागरूपी नराधिपम् १०१५</p>
<p>हस्त्यश्वरथसंयुक्तः स्वजनैः परिवारितः।<br>
निर्याहि नगरादस्मात् सधनद्र व्यसञ्चयः १०१६</p>
<p>सकुटुम्बस्य पर्याप्तं नगरं मे जनाधिप।<br>
जलाशयः सुविस्तीर्णो भविता शीघ्रमेव तु १०१७</p>
<p>ततः स राजा धर्मात्मा सपौरहयकुञ्जरः।<br>
सार्थमन्त्रिचयो गत्वा स्वपुराद् योजनद्वयम् १०१८</p>
<p>पश्चिमेन तदा चक्रे नगरं सुमनोहरम्।<br>
विश्वगश्वपुरं नाम तदेतद् भुवि विश्रुतम् १०१९</p>
<p>तत्रोवास सुखी राजा ब्राह्मणान् परिपूजयन्।<br>
नगरं प्लावयामास महापद्मो भुजङ्गमः १०२०</p>
<p>तत्रास्ते सपरीवारः सुखी भुजगसत्तमः।<br>
महापद्मसरसस्तच्च योजनायामविस्तृतम् १०२१</p>
<p>सपुण्यं रमणीयं च सतां हृदयनन्दनम्।<br>
महापद्मप्रभावेण दुष्टग्राहविवर्जितम् १०२२</p>
<p>तत्रास्ते स सुखी नागः कुटुम्बपरिवारितः १०२३</p>
<p>महापद्मसरस्यैष कथितः सम्भवो मया।<br>
किमन्यत् तव राजेन्द्र कथयामि वदस्व तत् १०२४</p>
<p>गोनन्दः।<br>
भगवंश्छ्रोतुमिच्छामि पुण्यान्यायतनान्यहम्।<br>
कश्मीरेषु च देशेषु दर्शनं सम्प्रकीर्त्तय १०२५</p>
<p>बृहदश्वः।<br>
विनायकं तु गाङ्गेयं निसृतं वर्धनद्रुमात्।<br>
तं दृष्ट्वा सर्वकल्याणीं सिद्धिमाप्नोति मानवः १०२६</p>
<p>तथाविधं काम्यवरं तस्य दक्षिणपश्चिमे।<br>
देशे तु क्रोशमात्रेण दृष्ट्वा कार्याणि साधयेत् १०२७</p>
<p>भूर्जस्वामी हिडिम्बेशो लोवारः श्रीविनायकः।<br>
उतङ्केशो गुहावासी भीमेशः सौमुखस्तथा १०२८</p>
<p>भद्रे श्वरो महास्यश्च महाशनगवेषणौ।<br>
पौलस्त्यो गिरिवासी च जयेश्वरमहेश्वरौ १०२९</p>
<p>एकैकमेभ्यो दृष्ट्वा तु गणेशं सुसमाहितः।<br>
कार्यसिद्धिमवाप्नोति पुण्यं फलमुपाश्नुते १०३०</p>
<p>शच्याः समीपे पौलस्त्यं दृष्ट्वा स्कन्दं नराधिप।<br>
पात्रकुण्डे नरः स्नात्वा कौमारं लोकमाप्नुयात् १०३१</p>
<p>मालीवनं गौतमेशं विश्वामित्रेश्वरं तथा।<br>
सौनासिकं वसिष्ठेशं माखरेशं सुरेश्वरम् १०३२</p>
<p>स्कन्देश्वरं विशाखेशं पौलस्त्यमपरं तथा।<br>
दृष्ट्वा कुमारमेकैकं फलं गोदानजं भवेत् १०३३</p>
<p>पुलस्त्यनिर्मितं शक्रं भरद्वाजकृतं तथा।<br>
काश्यपं काण्वमागस्त्यं वासिष्ठं च शतक्रतुम् १०३४</p>
<p>दृष्ट्वा स्वर्गमवाप्नोति गोसहस्रफलं लभेत्।<br>
अग्नेराङ्गीरसीं दृष्ट्वा प्रतिमां प्राप्नुयाद् दिवम् १०३५</p>
<p>तैजसे तु नरः स्नात्वा दृष्ट्वा प्रेताधिपं यमम्।<br>
स्वर्गलोकमवाप्नोति तिलधेनुफलं भवेत् १०३६</p>
<p>स्नात्वा तु पुष्करे तीर्थे दृष्ट्वा सूर्यसुतं तथा।<br>
सर्वपापविनिर्मुक्तः स्वर्गसोके महीयते १०३७</p>
<p>प्रेताधिपं वसिष्ठं च सुतङ्केशं तथा यमम्।<br>
दृष्ट्वैकैकमथैतेभ्यो मुच्यते सर्वकिल्बिषैः १०३८</p>
<p>तारारात्र्! यां विशेषेण दृष्ट्वा ह्येते महाबलाः।<br>
दृष्ट्वा तमर्चितं देवं विरूपाक्षमिति श्रुतम् १०३९</p>
<p>नाप्नोति सर्वकालेषु भयं राक्षससम्भवम्।<br>
दृष्ट्वा तु वारुणं देवं राजञ्च बलिना कृतम् १०४०</p>
<p>सर्वपापविनिर्मुक्तो वारुणं लोकमाप्नुयात्।<br>
मानसस्योत्तरे कूले महापद्मजलाशये १०४१</p>
<p>स्नात्वा दृष्ट्वैव भवनं पुलस्त्येन विनिर्मितम्।<br>
गोदानफलमाप्नोति व्याधिभिश्च विमुच्यते १०४२</p>
<p>दृष्ट्वा धनेश्वरं देवं वितस्ताक्षसमीपतः।<br>
कपटेश्वरपार्श्वे च दृष्ट्वागस्त्येन विनिर्मितम् १०४३</p>
<p>सेतारं गोतमस्वामिं सौमुखं सुरभीकृतम्।<br>
दृष्ट्वैकैकमथैतेभ्यो धनवानभिजायते १०४४</p>
<p>दृष्ट्वा शशाङ्कं राज्ञा तु सुचन्द्रे ण विनिर्मितम्।<br>
चन्द्र लोकमवाप्नोति नरो नास्त्यत्र संशयः १०४५</p>
<p>मणिभद्रं तथा दृष्ट्वा धनवानभिजायते १०४६</p>
<p>कामदेवमगस्त्येन पर्वतोपरि निर्मितम्।<br>
दृष्ट्वा सुखमवाप्नोति रूपवानभिजायते १०४७</p>
<p>पुलस्त्यनिर्मिता देवी भुवि भेडेति विश्रुता १०४८</p>
<p>पुलस्त्यनिर्मितां दृष्ट्वा केशवेनोपबृंहिताम्।<br>
सर्वपापविनिर्मुक्तो विद्यामाप्नोत्यनुत्तमाम् १०४९</p>
<p>दृष्ट्वा विशोकां काश्मीरां केशवेनोपबृंहिताम्।<br>
प्रतिष्ठितां केशवेन विष्णुलोके महीयते १०५०</p>
<p>भीमादेवीं तथा दृष्ट्वा श्रियमाप्नोत्यनुत्तमाम्।<br>
तथा कापिञ्जलीं देवीं तथा देवीं सुरेश्वरीम् १०५१</p>
<p>भद्रे श्वरीं गौतमेशीं देवीं कालशिलामपि।<br>
तथोद्योगश्रियं नाम्नीं गवाक्षीं चण्डिकामपि १०५२</p>
<p>दुर्गं गौरीं सुविजयां शकुनीं ब्रह्मचारिणीम्।<br>
चक्रेश्वरीं तथा दृष्ट्वा मनोरथमवाप्नुयात् १०५३</p>
<p>चक्रस्वामिसमीपे च दृष्ट्वा देवीं हराङ्कगाम्।<br>
सर्वपापविनिर्मुक्तो रुद्र लोकमवाप्नुयात् १०५४</p>
<p>कार्तवीर्यार्जुनस्वामिं दृष्ट्वा तं च दिवाकरम्।<br>
मार्तण्डं कश्यपस्वामिं विश्वगश्वकृतं रविम् १०५५</p>
<p>सुचन्द्रे शं सुचक्रेशं सुरभीस्वामिनं रविम्।<br>
दृष्ट्वैकैकमथैतेभ्यो हयदानफलं लभेत् १०५६</p>
<p>ब्रह्माणं वरदं दृष्ट्वा शैलरूपधरं स्वयम्।<br>
विष्णुस्वामिं हरस्वामिं कश्यपस्वामिनं तथा १०५७</p>
<p>दृष्ट्वैतान् स्वर्गमाप्नोति भूमिपालपितामहान्।<br>
चक्रस्वामिसमीपस्थं हरं दृष्ट्वा सुदर्शनम् १०५८</p>
<p>स्वयम्भुवं वह्निकृतं तथा वै पिङ्गलेश्वरम्।<br>
बिन्दुनादेश्वरं देवं देवं भद्रे श्वरं तथा १०५९</p>
<p>चन्द्रे श्वरं सज्येष्ठेशं वालखिल्येश्वरं हरिम्।<br>
केशवेशं समेशं च धौम्येशं वरुणेश्वरम् १०६०</p>
<p>चक्रेश्वरं सचन्द्रे शं कश्यपेशं विलोहितम्।<br>
कामेशं सवासिष्ठेशं भूतेशं सगणेश्वरम् १०६१</p>
<p>सूर्येश्वरं महाराज भस्मेशं विमलेश्वरम्।<br>
दृष्ट्वैकैकमथैतेभ्यो मुच्यते सर्वकिल्बिषैः १०६२</p>
<p>हिमाचलेशं शङ्खेशं देवं वैवट्टिलेश्वरम्।<br>
महानदीश्वरं शम्भुं वरदं कश्यपेश्वरम् १०६३</p>
<p>राजेश्वरं नृसिंहेशं भवेशं धनदेश्वरम्।<br>
सदा सन्निहितो राजन् देवो भूतेश्वरो हरिः १०६४</p>
<p>मुच्यते किल्बिषैः सर्वैस्तत्र दृष्ट्वैव नन्दिनम्।<br>
नन्दीश्वरो प्रसन्नो हि सदा भूतेश्वरस्तथा १०६५</p>
<p>सान्निध्यं राजशार्दूल लोकानां हितकाम्यया।<br>
सदा सन्निहितस्तत्र नन्दी भक्त्या हरस्य तु १०६६</p>
<p>तोयमध्यगतं दृष्ट्वा सम्प्राप्तं कपटेश्वरम्।<br>
गोसहस्रमवाप्नोति सम्पूज्याभीप्सितां गतिम् १०६७</p>
<p>गोनन्दः।<br>
कथमाराधितो देवो नन्दिना वदतां वर।<br>
नित्यं सन्निहितो देवो येन भूतेश्वरे स्थितः १०६८</p>
<p>बृहदश्वः।<br>
शृणु राजन् कथां दिव्यां सर्वकिल्विषनाशिनीम्।<br>
नन्दिनं प्रति भूपाल यथावृत्तं मनोरमम् १०६९</p>
<p>शिलादो नाम विप्रोऽभूत् पुरा पुत्रविवर्जितः।<br>
तेन वर्षशतं भुक्त्वा शिलाचूर्णं नराधिप १०७०</p>
<p>नन्दिपर्वतमासाद्य महादेवः प्रसादितः।<br>
पुत्रार्थे तु तदा तस्य देवदेवोऽनुकम्पया १०७१</p>
<p>पुत्रत्वे नन्दिनं प्रादात् स्वगणेशं महाबलम्।<br>
दीयमानस्तु पुत्रत्वे नन्दी प्रोवाच शङ्करम् १०७२</p>
<p>अनुग्रहाद् द्विजस्यास्य पुत्रोऽहं भविता प्रभो।<br>
किन्त्वयोनिभवो देव भवेयं तस्य पुत्रकः १०७३</p>
<p>चिरं च न च वत्स्येऽहं मानुष्ये त्वद्विना कृतः।<br>
तमुवाच हरो देवः प्रहसन्ननुकम्पया १०७४</p>
<p>उमाविवाहे शप्तोऽसि भृगुणा त्वं गणोत्तम।<br>
अपूजितेन मानुष्ये तेनापि भविता ध्रुवम् १०७५</p>
<p>तेनैव च शरीरेण मत्समीपमुपेष्यसि।<br>
ततः प्रभृति मानुष्ये वत्स्यसे त्वं गणोत्तम १०७६</p>
<p>वत्स्यसे मत्समीपञ्च प्राकाम्येण यथासुखम्।<br>
वत्स्यसे किं च मानुष्ये भृगुशापबलात्कृतः १०७७</p>
<p>तत्रापि तेऽहं वत्स्यामि प्राकाम्येण गणेश्वर १०७८</p>
<p>एवं भूतेश्वरे नन्दी नित्यं वसति पार्थिव।<br>
प्राकाम्येण हरो देवस्तथा तदनुकम्पया १०७९</p>
<p>गोनन्दः।<br>
कथं जातः शिलादस्य नन्दी पुत्रत्वमागतः।<br>
कथं च स्वशरीरेण गाणपत्यमवाप्तवान् १०८०</p>
<p>बृहदश्वः।<br>
अयोनिजः शिलादेन शिलां चूर्णयता तदा।<br>
सम्प्राप्तस्तु शिलामध्यात् पुत्रो नन्दी शशिप्रभः १०८१</p>
<p>तं प्राप्य तनयं विप्रः शिलादो हर्षमागतः।<br>
संस्काराणि तु पुत्रस्य सर्वाणि कृतवांस्तथा १०८२</p>
<p>क्रियमाणेषु पुत्रस्य संस्कारेषु तथा द्विजः।<br>
अल्पायुषं स शुश्राव ब्राह्मणेभ्यः स्वयं सुतम् १०८३</p>
<p>श्रुत्वारोदत् स धर्मात्मा शिलादः पुत्रवत्सलः।<br>
तं रुदन्तं तदा नन्दी वारयामास धर्मवित् १०८४</p>
<p>मा त्वं रुदस्व ताताद्य तवाहं प्रियकाम्यया।<br>
आराध्य शङ्करं देवं दीर्घाप्स्यामि जीवितम् १०८५</p>
<p>एवमुक्त्वा स पितरं प्राप्तानुज्ञस्ततः स्वयम्।<br>
हरमुकुटमित्याख्यातं शृङ्गं हिमवतः शुभम् १०८६</p>
<p>जगाम सहसा नन्दी तपसे कृतनिश्चयः १०८७</p>
<p>तस्य शृङ्गस्य पूर्वार्धे सरोऽस्ति विमलोदकम्।<br>
कालोदकमिति ख्यातं सर्वकिल्बिषनाशनम् १०८८</p>
<p>तस्मिन्नन्दी शिलां गृह्य गुर्वीं मूर्धन्यतन्द्रि तः।<br>
आराधयामास हरं रुद्र जापरतो जले १०८९</p>
<p>तस्य वर्षशतं रुद्रं जपतः सलिले गतम्।<br>
ततो वर्षशते पूर्णे देवी देवमभाषत १०९०</p>
<p>पुत्रो मे भगवन् नन्दी कालोदे तप्यते तपः।<br>
वरदानेन तं देव योजयस्वाशु मा चिरम् १०९१</p>
<p>एवमुक्तस्तदा देव्या वाराणस्यां नराधिप।<br>
देव्या सह ततो देवो मार्गेण क्षितिगामिना १०९२</p>
<p>प्रदेशे वृषभारूढो न चादृश्यत केनचित्।<br>
स प्रयागमतिक्रम्य तथायोध्यां महापुरीम् १०९३</p>
<p>पुण्यं च नैमिषारण्यं गङ्गाद्वारमतः परम्।<br>
स्थानेश्वरात् कुरुक्षेत्रं तथा विष्णुपदं सरः १०९४</p>
<p>शतद्रुं च विपाशां च पुण्यतोयामिरावतीम्।<br>
देविकां चन्द्र भागां च तथा विष्णुपदं शुभम् १०९५</p>
<p>विशोकां विजयेशं च वितस्तासिन्धुसङ्गमम्।<br>
एतान्सर्वानतिक्रम्य प्रययौ भरतं गिरिम् १०९६</p>
<p>तस्य मूलमथासाद्य देव्या वचनमब्रवीत्।<br>
इहैव तिष्ठ तावत् त्वमहं यास्याम्यतः परम् १०९७</p>
<p>वृषेण सहिता देवि पर्वतेऽस्मिन् हि यः पथा।<br>
करोत्यारोहणं तस्य महत् पुण्यफलं स्मृतम् १०९८</p>
<p>पथा त्वं न समर्थासि सुकुमारासि देवि यत्।<br>
आरोढुं तेन यास्येऽहमेक एवाद्य सत्वरः १०९९</p>
<p>तस्माद्देशात् प्रवृत्तस्तु गन्तुं देववरः पथा।<br>
पथेश्वराख्यस्तत्रेष्टो देवस्यायतनोऽभवत् ११००</p>
<p>आरुरोह यथा शैलं पथा देवो महेश्वरः।<br>
तदा वृद्धिमगाच्छैलो महतीं भूरिदक्षिणः ११०१</p>
<p>वर्धमानं तु तं ज्ञात्वा श्रान्तः क्रुद्धो महेश्वरः।<br>
रूपं कृत्वा महद् घोरं पदा मूर्धन्यताडयत् ११०२</p>
<p>ततः प्रभृति तच्छैलं मुण्डपृष्ठं प्रकीर्तितम्।<br>
मुण्डपृष्ठं शरीरेण स्पृष्ट्वा सर्वेण मानवः ११०३</p>
<p>अशुभं कीर्तयित्वा च तस्मात् पापात् प्रमुच्यते।<br>
देवेन ताडितश्छैलो रूपं मानुष्यमास्थितः ११०४</p>
<p>प्राञ्जलिर्देवदेवेशमुवाच कृपणो ह्यहम्।<br>
ततः प्रसन्नो देवेशः शैलमाह कृपान्वितः ११०५</p>
<p>मम पादप्रहारेण निर्गतं यज्जलं तव।<br>
कृपाणीतीर्थमित्येतद् भुवि यास्यति पर्वत ११०६</p>
<p>मुण्डपृष्ठं गिरिं कृत्वा सौम्यं रूपमथास्थितः।<br>
अप्सरोभिर्युतो यत्र तीर्थमप्सरसां हि तत् ११०७</p>
<p>ततो ब्रह्मसरो नाम दृष्ट्वा तीर्थं मनोरमम्।<br>
हंसरूपधरः शैलं पाटयामास सत्वरः ११०८</p>
<p>हंसरूपेण यच्छैले कृतं छिद्रं महात्मना।<br>
हंसद्वारमिति प्रोक्तं सर्वकिल्विषनाशनम् ११०९</p>
<p>दृष्ट्वा तीर्थौ महादेवस्तथा वातिकषण्डिकौ।<br>
कपिलातीर्थमासाद्य स ददर्श पितामहम् १११०</p>
<p>देवैर्वृतं महाभागं यजन्तमृषिभिस्तदा ११११</p>
<p>हंसरूपधरं दृष्ट्वा ब्रह्मा देवं महेश्वरम्।<br>
जानुभ्यामवनिं गत्वा ववन्दे परमेश्वरम् १११२</p>
<p>दृष्ट्वा तु प्रणतं देवं ब्रह्माणं जगतः प्रभुम्।<br>
प्रणम्य शक्रः प्रोवाच यत् तच्छृणु महीपते १११३</p>
<p>शक्रः।<br>
नमस्ते देवदेवेश जगत्कारणकारण।<br>
त्रैलोक्यनाथ सर्वज्ञ सर्वेश्वर नमोस्तु ते १११४</p>
<p>त्वत्तोऽन्यं नैव पश्यामि जगत्यत्मिन् हि कारणम्।<br>
त्वया सर्वमिदं व्याप्तं त्रैलोक्यं सचराचरम् १११५</p>
<p>स्रष्टा त्वमस्य सर्वस्य संहर्ता पालकस्तथा।<br>
यदोन्मीलयसे नेत्रे त्रैलोक्यस्योद्भवस्तदा १११६</p>
<p>भवतीह जगन्नाथ यदा च स्वपिषे विभो।<br>
तदैतदखिलं सर्वं त्रैलोक्यं तु प्रणश्यति १११७</p>
<p>भूमिर्धृता धारयति त्वयेदं सचराचरम्।<br>
त्वया धृता धारयन्ति तथैवापोऽखिलं जगत् १११८</p>
<p>त्वत्तेजसा जगत् सर्वं वह्निर्धारयति प्रभो।<br>
त्वत्तेजसा तथा वायुर्भावयत्यखिलं जगत् १११९</p>
<p>शब्दयोनिं तथाकाशं जगद् धारयते प्रभो।<br>
वीर्येण ते महाभाग त्वं च प्रोक्तस्तथापरः ११२०</p>
<p>त्वं बुद्धिस्त्वं तथैवात्मा सर्वस्यास्य प्रकीर्तितः।<br>
अव्यक्तः पुरुषश्चैव रजः सत्त्वं तथा तमः ११२१</p>
<p>इन्द्रि याणीन्द्रि यार्थाश्च भूततन्मात्रसञ्ज्ञकः।<br>
ज्ञाता ज्ञेयं तथा क्षेत्रं क्षेत्रज्ञः परमेश्वरः ११२२</p>
<p>ध्याता ध्येयं तथा ध्यानं यज्ञानि विविधानि च।<br>
सर्वमेतत्त्वमेवैकस्त्वत्तः किमपरं प्रभो ११२३</p>
<p>यन्नतोसि महाभाग एतन्मे संशयो महान् ११२४</p>
<p>बृहदश्वः।<br>
एवमुक्तस्तु शक्रेण ब्रह्मा वचनमब्रवीत्।<br>
एषा तनुर्द्वितीया मे शार्वी परमपावनी ११२५</p>
<p>तपसा महता युक्ता यन्नतोऽस्मि शतक्रतो।<br>
त्वं च सर्वैः सुरैः साकं नमस्कृत्वा प्रसादय ११२६</p>
<p>एवमुक्तस्ततः शक्रः सर्वैः सुरगणैर्वृतः।<br>
तुष्टाव देवदेवेशं त्रिपुरान्तकरं हरम् ११२७</p>
<p>प्रसादाद् ब्रह्मणस्तस्य यथातथ्येन शङ्करम् ११२८</p>
<p>शक्रः।<br>
नमस्ते देवदेवेश मायावृतजगत्त्रय।<br>
यजमानो मही खं च तोयाग्नीन्द्वर्कवायवः ११२९</p>
<p>तनवस्ते विनिर्दिष्टा याभिर्व्याप्तं जगत् त्रयम्।<br>
ब्राह्मीं तनुं तथास्थाय राजसीं त्वं जगद्गुरो ११३०</p>
<p>लोकान् सृजसि भूतात्मंस्तव कार्यं न विद्यते।<br>
पौरुषीं तनुमास्थाय सात्त्विकीं त्वं महेश्वर ११३१</p>
<p>पालयस्यखिलं देव त्रैलोक्यं साक्षिवत् स्थितः।<br>
कालाख्यां तामसीं कृत्वा जगत् संहरसे तथा ११३२</p>
<p>वृषरूपधरो धर्मो वाहनत्वमुपागतः।<br>
वामार्धं दयिताकायं ब्रह्मचारी सदा भवान् ११३३</p>
<p>नमः शशाङ्कलेखाङ्कजटाभार महेश्वर।<br>
गङ्गातरङ्गनिर्धूतजटाभार नमोऽस्तु ते ११३४</p>
<p>त्रिपुरारे नमस्तेऽस्तु नमस्त्वन्धकघातिने।<br>
शूलाग्रभिन्नदैत्यांशरुधिरार्द्र नमोऽस्तु ते ११३५</p>
<p>कपालमालिने तुभ्यं पार्वतीदयिताय च।<br>
उग्रायुधाय भीमाय भीमायुधधराय च ११३६</p>
<p>ऊर्ध्वलिङ्गाय शीघ्राय क्रथाय क्रथनाय च।<br>
मङ्गल्याय वरेण्याय महाहंसाय मीढुषे ११३७</p>
<p>भीमाक्षाय भुसुण्डाय व्यालयज्ञोपवीतिने ११३८</p>
<p>क्षमस्व मम देवेश यन् मयासि न पूजितः।<br>
तवैव मायया पूर्वं मोहितेन जगत्प्रभो ११३९</p>
<p>प्रसन्नोऽसि ध्रुवं शम्भो येन ज्ञातोऽसि वै मया।<br>
सुप्रसादोऽसि देवेश प्रणतोऽस्मि महेश्वर ११४०</p>
<p>बृहदश्वः।<br>
एवं स्तुतस्तु शक्रेण ब्रह्मणा ऋषिभिः सुरैः।<br>
हंसरूपं तदा त्यक्त्वा स्वेन रूपेण शङ्करः ११४१</p>
<p>जगाम ब्रह्मणो यज्ञं देवानां दर्शनं ददौ।<br>
आनाययामास तदा देवीं देवो वृषं तथा ११४२</p>
<p>तत्रैव देवदेवेशः समाप्ते ब्रह्मणः क्रतौ।<br>
सर्वैर्देवगणैः साकं ययौ कालोदकं सरः ११४३</p>
<p>ददर्श नन्दिनं तत्र शीतक्षुद्भावकर्षितम्।<br>
मृत्युनान्वीयमानेन बन्धुनेव नराधिप ११४४</p>
<p>दृष्ट्वोवाच महादेवो नन्दिनं जपतां वरम्।<br>
वरं वरय भद्रं ते उत्तिष्ठोत्तिष्ठ पुत्रक ११४५</p>
<p>दृष्ट्वा देवं हरं देव्या पार्वत्या सह संस्थितम्।<br>
सर्वैर्देवगणैः सार्धं तत्याज मरणाद् भयम् ११४६</p>
<p>शिलां त्यक्त्वा समुत्थाय तोयमध्यात् ससम्भ्रमम्।<br>
पूजयामास देवेशं वाग्भिरद्भिस्तथैव च ११४७</p>
<p>पूजितः शङ्करस्तेन प्रहसन् वाक्यमब्रवीत्।<br>
रुद्र जापेन ते तात तपसा महता तथा ११४८</p>
<p>परितुष्टोऽस्मि भद्रं ते मत्समीपे निवत्स्यसि।<br>
अनेनैव शरीरेण नास्ति ते मृत्युतो भयम् ११४९</p>
<p>स्मरस्व पूर्वकं जन्म प्रतीहारो भवान् मम।<br>
शिलादेन द्विजेन्द्रे ण प्राप्तः त्वं तपसा ततः ११५०</p>
<p>तत्पुत्रेण त्वया पुत्र शिलादस्तारितस्तथा।<br>
गणेश्वरत्वमासाद्य मया सह निवत्स्यसे ११५१</p>
<p>अस्माद् योजनमात्रेण पूर्वे भागे गणो मम।<br>
त्वया सार्धं निवत्स्यामि भूत्वा भूतेश्वरो हरः ११५२</p>
<p>तव नन्दिन् प्रतिष्ठानं वसिष्ठो भगवानृषिः।<br>
कर्ता देशे शुभे तस्मिन् मम चाप्युत भूतले ११५३</p>
<p>सन्निधानं करिष्यामस्तत्र नित्यं वयं द्विज।<br>
पूर्वोत्पन्नः स ज्येष्ठेशस्तत्र लिङ्गो मम द्विज ११५४</p>
<p>तत्रापि सन्निधानं मे नित्यं विज्ञातुमर्हसि।<br>
ऋषिकोटिसहस्राणि मद्भक्त्या वा द्विजोत्तम ११५५</p>
<p>तत्र संस्नापयन्ति स्म ज्येष्ठेशं ते सदैव तु।<br>
ब्रह्मन् दिव्येन तोयेन शुभेनोत्तरमानसात् ११५६</p>
<p>तेषां तपः प्रभावेन भक्त्या च मम पार्षद।<br>
सोदरस्य च नागस्य स्थानमुत्तरमानसः ११५७</p>
<p>स्वयं प्राप्तो महाभाग तत्र रंस्यसि नित्यशः।<br>
यस्माद्देशात्तथा याति दक्षिणेन महानदी ११५८</p>
<p>हिरण्यिनी पुण्यजला नाम्ना कनकवाहिनी।<br>
ज्येष्ठेशे वसते भूतैर्वस प्राकाम्यतो द्विज ११५९</p>
<p>मत्समीपमथाभ्येहि देहेनान्येन पुत्रक।<br>
एवमुक्त्वा तु देवेशो नन्दिनं प्रणतं स्थितम् ११६०</p>
<p>मृत्युं विसर्जयामास सान्त्वयित्वा सुरारिहा।<br>
नन्दिनं च समादाय दृष्ट्वा चोत्तरमानसम् ११६१</p>
<p>तस्यैव सरसोभ्याशे शृङ्गं त्रैलोक्यविश्रुतम्।<br>
हरमुकुटमितिख्यातमारुरोह मुदान्वितः ११६२</p>
<p>तत्र सन्निहितो नित्यं देवदेवो महेश्वरः।<br>
ज्येष्ठेश्वरसमीपे तु वसिष्ठोऽपि महायशाः ११६३</p>
<p>सर्वैर्देवगणैः सार्धं चक्रे भूतेश्वरं हरम्।<br>
तस्यैव पश्चिमां मूर्त्तिं स चकाराथ नन्दिनम् ११६४</p>
<p>एवं कृते ययुर्देवा यथागतमरिन्दम।<br>
सस्रुस्तीर्थानि च तथा ऋषयश्च तपोधनाः ११६५</p>
<p>एवं हि भृगुशापेन हरस्यानुग्रहेण च।<br>
तत्र सन्निहितो नन्दी तत्प्रीत्या च महेश्वरः ११६६</p>
<p>नन्दीश्वरस्य या मूर्तिर्दुराचारैर्न दृश्यते।<br>
भूतेश्वरं तथा दृष्ट्वा मुच्यते सर्वकिल्विषैः ११६७</p>
<p>स्नात्वा च सोदरे पुण्ये दृष्ट्वा भूतेश्वरं हरम्।<br>
ज्येष्ठेश्वरं नन्दिनं च गाणपत्यमवाप्नुयात् ११६८</p>
<p>गोनन्दः।<br>
कपटेश्वरमित्युक्तं देवदेवस्य शूलिनः।<br>
पुण्यमायतनं तस्य समुत्पत्तिं वदस्य मे ११६९</p>
<p>संशयो मे महान् ब्रह्मन् कपटेश्वरकीर्तनात्।<br>
किमर्थं भगवान् शम्भुः प्रोच्यते कपटेश्वरः ११७०</p>
<p>बृहदश्वः।<br>
पुण्ये दृषद्वतीतीरे कुरुक्षेत्रे नराधिप।<br>
ऋषिकोट्यः समुत्तस्थुः तपः परममास्थितः ११७१</p>
<p>द्र ष्टुं देवेश्वरं रुद्रं तद्भक्त्या मरमेश्वरः।<br>
तानाह भगवान् स्वप्ने कश्मीरां द्रुतमाशुगाः ११७२</p>
<p>व्रजध्वं यत्र नागस्य भवनं विमलं महत्।<br>
कपटे तत्र दास्यामि दर्शनं भवतामहम् ११७३</p>
<p>एतत् स्वप्नं निशम्याथ कल्यमुक्त्वा परस्परम्।<br>
कश्मीरां सहिता जग्मुः शम्भुं देवं दिदृक्षवः ११७४</p>
<p>ते प्राप्य तस्य नागस्य भवनं जलमण्वपि।<br>
न पश्यन्ति जले काष्ठैः सर्वतः परवारिते ११७५</p>
<p>तत्र काष्ठानि सञ्चाल्य करैस्ते ऋषिसत्तमाः।<br>
स्नातमात्रा ययुः सर्वे स्वशरीरेण रुद्र ताम् ११७६</p>
<p>वासिष्ठो ब्राह्मणस्त्वेको नाम्ना गौरपराशरः।<br>
न सस्नौ न च तत् काष्ठं पस्पर्श च कुतूहलात् ११७७</p>
<p>तत्रस्थः शोषयामास निराहारः कलेवरम्।<br>
तमुवाच हरः स्वप्ने किमर्थं द्विज क्लिश्यसि ११७८</p>
<p>स्नात्वा संस्पृश्य काष्ठानि शीघ्रं त्वं व्रज रुद्र ताम् ११७९</p>
<p>तमुवाच द्विजोरुद्रं प्रयतः प्राञ्जलिः स्थितः।<br>
सत्यं रुद्र त्वमासाद्य दृश्यसे त्वं जगद्गुरो ११८०</p>
<p>किन्त्वदृष्टे हि देवेशे नास्ति मे मनसो धृतिः।<br>
कपटे भवने दास्ये त्वयोक्तं दर्शनं प्रभो ११८१</p>
<p>तदप्राप्य न यास्यामि न च भोक्ष्यामि शङ्कर।<br>
तमुवाच ततो भूयः शङ्करः प्रहसन्निव ११८२</p>
<p>दत्तं तु काष्ठरूपेण मया तेषां तु दर्शनम्।<br>
ते मां दृष्ट्वैव सम्प्राप्ता रुद्र त्वं तत् तथा द्विज ११८३</p>
<p>तवाधिकेन तपसा वरं द्दमि यथेप्सितम्।<br>
तत् त्वं वरय भद्रं ते रुद्र तां च तथा व्रज ११८४</p>
<p>गौरपराशरः।<br>
वरश्चेद् दीयते देव मम कामाङ्गनाशन।<br>
ऋषिभिस्त्वं यथा दृष्टः काष्ठरूपी महेश्वर ११८५</p>
<p>तथा त्वं देहि सर्वस्य जनस्येह निदर्शनम्।<br>
सर्वकालं जगन्नाथ लोकः क्लिश्यति पाप्मना ११८६</p>
<p>महेश्वरः।<br>
द्र क्ष्यन्ति ये जनाः सर्वे काष्ठरूपं समास्थितम्।<br>
कदाचिद् द्विजशार्दूल सर्वकालं तु नो द्विज ११८७</p>
<p>अयं च सततं नन्दी काष्ठरूपी गणो मम।<br>
दर्शनं दास्यते नृणां तदनुग्रहकाम्यया ११८८</p>
<p>तेन दृष्ट्वा च यास्यन्ति स्वशरीरेण रुद्र ताम्।<br>
कपटेन च दास्यामि नराणां दर्शनं यदा ११८९</p>
<p>तदा सञ्ज्ञामवाप्स्यामि कपटेश्वर इत्युत।<br>
तोयस्य बहुलीभावो देशेऽस्मिन् ब्राह्मणोत्तम ११९०</p>
<p>दर्शनस्य मदीयस्य पूर्वरूपं भविष्यति।<br>
इत्येतत् कथितं तुभ्यं कपटेश्वरसम्भवम् ११९१</p>
<p>गोनन्दः।<br>
भगवन् श्रोतुमिच्छामि विष्णोरायतनान्यहम्।<br>
कश्मीरायां फलं तेषां येषां सन्निहितो हरिः ११९२</p>
<p>बृहदश्वः।<br>
नित्यं सन्निहितो देवो राजश्चक्रधरो हरिः।<br>
तं दृष्ट्वा पुण्डरीकाक्षं दशधेनुफलं लभेत् ११९३</p>
<p>नित्यं सन्निहितो देवो नरसिंहो जनार्दनः।<br>
तं दृष्ट्वा देवदेवेशमश्वमेधफलं लभेत् ११९४</p>
<p>देवः सन्निहितो राजन् नित्यं बहुसरस्तथा।<br>
स तु सन्निहितो राजन् पुण्ये देवसरे शुभे ११९५</p>
<p>वासिष्ठायामथैवात्र कद्र् वार्चायां तथैव च।<br>
विनतार्चायां सन्निहितो गौतम्यां पार्थिवोत्तम ११९६</p>
<p>एता दृष्ट्वा केशवार्चा अग्निष्टोमफलं लभेत् ११९७</p>
<p>महापद्मस्य सरसःपुण्ये कूले तथोत्तरे।<br>
नृसिंहमपरं दृष्ट्वा ह्यग्निष्टोमफलं लभेत् ११९८</p>
<p>देवं शक्रकृतं दृष्ट्वा वरुणेन तथा कृतम्।<br>
ब्रह्मणा च धनेशेन यमेन च हरेण च ११९९</p>
<p>दिवाकरेण सोमेन वह्निना पवनेन च।<br>
कश्यपेनाथ भृगुणा पुलस्त्येन तथात्रिणा १२००</p>
<p>भूर्जस्वामिं महास्वामिं शतशृङ्गगदाधरम्।<br>
मेरोर्भवनपार्श्वे च भृगुस्वामिं जनार्दनम् १२०१</p>
<p>तैत्तिरीयेश्वरं देवं दण्डकस्वामिनं तथा।<br>
भवस्य च तथा पार्श्वे रामस्वामिं जनार्दनम् १२०२</p>
<p>देवं नारायणं स्थानं पश्चिमे तु वरप्रदम्।<br>
गजेन्द्र मोक्षणं देवं वराहस्य समीपगम् १२०३</p>
<p>वराहं च नृसिंहं च बहुरूपं वरप्रदम्।<br>
सप्तर्षीणां तथैवार्चाः सुमुखस्य समीपगाः १२०४</p>
<p>तुङ्गवासं च वरदं वरदं च स्वयम्भुवम्।<br>
गुहावासं च योगीश मनन्तं कपिलं मुनिम् १२०५</p>
<p>अश्वशीर्षं तथा मत्स्यं हंसं कूर्मं तथैव च।<br>
उतङ्कस्वामिनं देवं वालखिल्यकृतं तथा १२०६</p>
<p>गरुडं जलवासं च देवं भोगमयं तथा।<br>
दृष्ट्वैवकैकमथैतेभ्यो दशधेनुफलं लभेत १२०७</p>
<p>वैन्येन पृथुना पूर्वं मगधेषु प्रतिष्ठितम्।<br>
दृष्ट्वैवाप्नोति च फलं पुण्डरीकस्य मानवः १२०८</p>
<p>गृध्रकूटे तथैवार्चां तथा भृगुकृतां शुभाम्।<br>
आश्रमस्वामि इत्युक्तां पर्वतादवतारिताम् १२०९</p>
<p>स्वदेशपार्श्वे रामेण भार्गवेण महात्मना।<br>
दृष्ट्वैव सर्वपापेभ्यो मुच्यते नात्र संशयः १२१०</p>
<p>गोनन्दः।<br>
गृध्रकूटाद् गिरिश्रेष्ठात् किमर्थं भृगुनिर्मिता।<br>
अर्चावतारिता ब्रह्मन् स्वाश्रमस्य समीपतः १२११</p>
<p>बृहदश्वः।<br>
पुरा पितृवधादर्चां रामः क्षत्रियमर्दनः।<br>
त्रिःसप्तकृत्वः पृथिवीं कृत्वा निःक्षत्रियां पुरा १२१२</p>
<p>एकविंशतिमे घाते प्राप्ते केचित्तु क्षत्रियाः।<br>
गिरिदुर्गमनुप्राप्ताः कश्मीरायां नृपोत्तम १२१३</p>
<p>रामोऽनुपदमागत्य ताञ्जघानातिरोषणः।<br>
तेभ्योऽपि क्षत्रियाः केचिद्धतशेषा महीपते १२१४</p>
<p>तद्भयेनागतास्त्यक्त्वा कश्मीरां राजसत्तम।<br>
नदी मधुमती यत्र तथान्या रजनिर्मला १२१५</p>
<p>तथापि रामस्तान् गत्वा पातयामास रोषतः १२१६</p>
<p>निःशेषान् क्षत्रियान् हत्वा रुधिराक्तकरस्तथा।<br>
प्रतिष्ठामकरोद्रा जन् केशवस्य महात्मनः १२१७</p>
<p>राजावासमिति प्रोक्तं सर्वलोकेषु विश्रुतम्।<br>
तद् दृष्ट्वा शीघ्रमाप्नोति कार्यसिद्धिं नरोत्तम १२१८</p>
<p>रौद्र भावेन रामेण यदा चार्चा विनिर्मिता।<br>
रौद्र भावमथास्थाय तस्यां सन्निहितो हरिः १२१९</p>
<p>अर्चयन्ति च रौद्रे ण तं च भावेन मानवाः।<br>
रौद्र भावान् महीनाथ नित्यं पशुवधादिना १२२०</p>
<p>ततो रामोऽपि धर्मात्मा पूर्वं क्षत्रियशोणितैः।<br>
कृत्वा कुण्डाञ्जगामाथ कुरुक्षेत्रे महीपते १२२१</p>
<p>पितॄन् स तेष्वथाभ्यर्च्य मुदं लेभे वरारिहा।<br>
तमूचुः पितरः प्रीता राम राम महाभुज १२२२</p>
<p>कर्मणोऽस्मान् निवर्तस्व तीर्थयात्रां तथा कुरु।<br>
पलायमानान् भीतांश्च हतवानसि पार्थिवान् १२२३</p>
<p>तेन पापेन ते पुत्र शरीरं कल्मषं यदा।<br>
तस्माद् व्रजस्व तीर्थानि पावनार्थमिहात्मनः १२२४</p>
<p>भविष्यसि यथावत् त्वं शुद्धदेहश्च पुत्रक।<br>
नापैष्यति हि ते तावत् करेभ्यो रुधिरं दृढम् १२२५</p>
<p>यदा करौ विरुधिरौ पुत्र तव भविष्यतः।<br>
तदा त्वं निर्मलीभूतः तपः कुरु यथासुखम् १२२६</p>
<p>एवमुक्तस्तदा रामः पितृभिः पूजितस्ततः।<br>
चकार तीर्थयात्रां वै सर्वदेशेषु पार्थिव १२२७</p>
<p>कृत्वा जगाम कश्मीरां तथा च स महीपते।<br>
आप्लुत्य तीर्थेषु तदा गृध्रकूटमुपागमत् १२२८</p>
<p>शुद्धा सरस्वती चैव संयोगं यत्र गच्छतः।<br>
तत्र स्नातस्य रामस्य करौ शुद्धिमुपागतौ १२२९</p>
<p>तस्य तीर्थस्य रामोऽपि वरं प्रादान्महायशाः।<br>
अस्मिन् तीर्थे नरः स्नात्वा सर्वं मोक्ष्यति किल्विषम् १२३०</p>
<p>शुद्धदेहस्तदा गन्ता भृगूणां समलोकताम्।<br>
एवं तु निर्मलीभूतो रामः ह्परबलार्दनः १२३१</p>
<p>पथेश्वरमथास्थाय तपस्तेपे सुदारुणम्।<br>
नदीं सम्प्राप्य पुण्योदां तदा ब्रह्मसरोद्भवाम् १२३२</p>
<p>यदा तस्यां तु रामेण तपस्तप्तं महात्मना।<br>
तदा रामह्रदेत्येवं नदी सा भुवि विश्रुता १२३३</p>
<p>तत्र संवत्सरं कृत्वा रामोऽपि परमं तपः।<br>
तपोऽर्थं गृध्रकूटस्य तदा मूलं जगाम सः १२३४</p>
<p>यत्रास्य चागतौ शुद्धिं करौ पूर्वं महीपते।<br>
तस्माददूरे पुण्योदामनन्तस्य महात्मनः १२३५</p>
<p>भवनं नागराजस्य तपस्तेपे महात्मनः।<br>
प्रतिष्ठानं तथा चक्रे तस्य देवस्य शार्ङ्गिणः १२३६</p>
<p>तत्रासतस्ततस्तस्य रामस्याक्लिष्टकर्मणः।<br>
आश्रमस्वामिनं द्र ष्टुं प्रययौ ब्राह्मणोत्तमः १२३७</p>
<p>दातुं गां देवदेवस्य तामादाय तु सत्वरः।<br>
तत्रासावपथि प्राणांस्तस्मिंस्तत्याज पर्वते १२३८</p>
<p>त्यक्त्वा च गां महीनाथ ब्राह्मणोऽपि निवर्तितः।<br>
प्रायश्चित्तीयतां प्राप्य दुःखशोकसमन्वितः १२३९</p>
<p>स रामाश्रममागत्य वासिष्ठो धर्मनिश्चलः।<br>
यथावृत्तमथाचख्यौ रामाय सुमहात्मने १२४०</p>
<p>तमुवाच ततो रामः पश्यन् दिव्येन चक्षुषा १२४१</p>
<p>दिव्योत्पन्ना द्विजश्रेष्ठ दिव्यनारी मनोरमा।<br>
देवर्षिं वञ्चयामास गोरूपेणाथ नारदम् १२४२</p>
<p>तेन विज्ञाय सा शप्ता तव गोत्वमुपागता।<br>
तेनैव तस्य शापान्तः कृतो ब्राह्मणसत्तम १२४३</p>
<p>गोस्वामिना नीयमाना गृध्रकूटे शिलोच्चये।<br>
तनुं त्यक्त्वा ततो भूयो भविष्यसि वराप्सराः १२४४</p>
<p>मोक्षिता सा त्वया शापान्नतेऽस्ति द्विज पातकम्।<br>
गोदानफलसंयुक्तो मत्प्रसादाद्भविष्यसि १२४५</p>
<p>गच्छ पश्य स्वदेवेशं तथाश्रमनिवासिनम्।<br>
तं दृष्ट्वा सर्वपापेभ्यो विनिर्मुक्तो भविष्यसि १२४६</p>
<p>अहं हि देवप्रवरमाराध्य मधुसूदनम्।<br>
इहानयिष्ये तामर्चां लोकस्य हितकाम्यया १२४७</p>
<p>प्रायशो धेनुदानेन लोकोऽर्चयति तं हरिम्।<br>
पर्वतारोहणे क्लेशो महान् विप्र गवां तथा १२४८</p>
<p>आनीतायामिहार्चायां द्विजेन्द्र न भविष्यति।<br>
तस्मिन्नेव तदा स्थाने तपस्तेपे स भार्गवः १२४९</p>
<p>ततः संवत्सरस्यान्ते ददर्श मधुसूदनम्।<br>
दिव्येन चक्षुषा राजन् प्रसन्नमग्रतः स्थितम् १२५०</p>
<p>तुषारचयसङ्काशं श्वेताम्बरविभूषितम्।<br>
मुकुटेनार्कवर्णेन कुण्डलैश्च विराजितम् १२५१</p>
<p>चतुर्मुखं चतुर्बाहुं चतुर्वेदाश्रयान्वितम्।<br>
शरीरधारिभिः शस्त्रैरुदीरितजयस्वनम् १२५२</p>
<p>तं दृष्ट्वा प्रणतो राजंस्तुष्टाव मधुसूदनम्।<br>
परशुरामः।<br>
नमस्ते देवदेवेश प्रणतार्तिविनाशन १२५३</p>
<p>चतुर्मूर्ते महामूर्ते चतुर्वेद महाभुज।<br>
गोविन्द पुण्डरीकाक्ष वराहाद्य नमोस्तु ते १२५४</p>
<p>दंष्ट्राग्रोद्धृतभूभाग सञ्चूर्णितशिलोच्चय।<br>
त्वं सदैव वराहोसि येनेदं धार्यते जगत् १२५५</p>
<p>करजाग्रविनिर्भिन्नहिरण्यकशिपूरसे।<br>
नमस्तुभ्यं नृसिंहाय ज्वालामालाकुलात्मने १२५६</p>
<p>त्रिविक्रमाय देवाय नमस्ते विजिगीषवे।<br>
सोमभूषितवक्त्राय नमोऽश्वशिरसे प्रभो १२५७</p>
<p>त्वं देव सर्वदेवानां दुःखितानां परा गतिः।<br>
इन्द्रि याणीन्द्रि यार्थाश्च महाभूतानि यानि च १२५८</p>
<p>मनो बुद्धिस्तथैवात्मा अव्यक्तं पुरुषोद्भवम्।<br>
सत्त्वं रजस्तमश्चैव ब्रह्मा विष्णुर्महेश्वरः १२५९</p>
<p>त्वया सर्वमिदं व्याप्तं त्रैलोक्यं सचराचरम्।<br>
त्वया विना न पश्यामि किञ्चिदेव जगत्त्रये १२६०</p>
<p>त्वत्तेजसा मया देव निहताः क्षत्रिया भुवि।<br>
कोटिसङ्ख्याश्च निहताः सैंहिकेया महाबलाः १२६१</p>
<p>सूक्ष्मातिसूक्ष्म देवेश महद्भ्योऽपि महत्तर।<br>
क्षीरोदकन्यादयित कामरूप नमोस्तु ते १२६२</p>
<p>कामकामद कामारिपूजिताघविनाशन।<br>
चतुर्भिः सततं वक्त्रैः पद्मजन्माभिसंस्तुत १२६३</p>
<p>कमोहं ते करिष्यामि जगत्कारणकारण।<br>
स्तुत त्रैलोक्यनाथेश सर्वथैव नमोऽस्तु ते १२६४</p>
<p>नमः पार्श्वेषु ते देव नमस्ते सर्वतः प्रभो।<br>
पर्वतेषु समुद्रे षु लोकेषु गगने तथा १२६५</p>
<p>नमस्तेऽस्तु नमस्तेऽस्तु सर्वत्रैव नमोऽस्तु ते १२६६</p>
<p>एवं स्तुतस्तु रामेण राममाह जनार्दनः।<br>
राम राम महाबाहो वरं वरय सुव्रत १२६७</p>
<p>वीर्येण तपसा देव स्तोत्रेणानेन सुव्रत।<br>
परितुष्टोऽस्मि ते वत्स यथा नान्यस्य कस्यचित् १२६८</p>
<p>परशुरामः।<br>
भृगुणा निर्मितामर्चा गृध्रकूटाग्रतः प्रभो।<br>
इहानयितुमिच्छामि तन्मेऽनुज्ञातुमर्हसि १२६९</p>
<p>भगवान् उवाच।<br>
एवं कुरु यथेष्टं ते जनो मुच्यते किल्विषात्।<br>
क्लेशं विना भृगुश्रेष्ठ कृतस्तेऽनुग्रहो मया १२७०</p>
<p>बृहदश्वः।<br>
एवमुक्त्वा ययौ विष्णुस्तदान्तर्धानमीश्वरः।<br>
रामोऽपि गृध्रकूटात्तां तदार्चामवतारयत् १२७१</p>
<p>मध्ये चकार तां भक्त्या स्वार्चामनन्तकूटयोः।<br>
तां दृष्ट्वा फलमाप्नोति पुण्डरीकस्य मानवः १२७२</p>
<p>रामोऽपि तपसा दीप्तो वाजिमेधमहाक्रतौ।<br>
दत्त्वा महीं कश्यपाय महेन्द्र पर्वतं गतः १२७३</p>
<p>एवं रामेण धर्मज्ञ गृध्रकूटान्नगोत्तमात्।<br>
स्वाश्रमस्य समीपे तु आनीता प्रतिमा शुभा १२७४</p>
<p>गोनन्दः।<br>
देशस्यास्य समीपे तु तीर्थानि वदतां वर।<br>
कथयस्वामितप्राज्ञ तस्मिंस्तीर्थे फलं च किम् १२७५</p>
<p>बृहदश्वः।<br>
आरुह्य गृध्रकूटं तु गोसहस्रफलं लभेत्।<br>
वितस्तामधुमत्योश्च सङ्गमे त्रिदिवं व्रजेत् १२७६</p>
<p>इन्द्र कीलमथारुह्य गोसहस्रफलं लभेत्।<br>
कुमुनारीं नदीं प्राप्य स्नातो मुच्येत किल्विषैः १२७७</p>
<p>कृष्णावितस्तासंयोगे गोसहस्रफलं लभेत्।<br>
तथा मधुमतीतीरे शाण्डिल्येन निवेशितम् १२७८</p>
<p>दृष्ट्वा चक्रेशमाप्नोति वह्निष्टोमफलं नरः।<br>
दृष्ट्वा दुर्गामवाप्नोति काममेव यथेप्सितम् १२७९</p>
<p>तत्रैव शाण्डिली नाम नदी पापनिषूदनी।<br>
तस्यां स्नातो दिवं याति पुरुषो गतकल्मषः १२८०</p>
<p>शाण्डिलीमधुमत्योश्च स्नातो यः सङ्गमे नरः।<br>
सर्वपापविनिर्मुक्तः स्वर्गलोकं स गच्छति १२८१</p>
<p>राजवासं हरिं दृष्ट्वा काममाप्नोत्यभीप्सितम्।<br>
रजोविनिर्मलं प्राप्य स्नात्वा मुच्येत किल्विषैः १२८२</p>
<p>तस्यां देवी उमा स्नाता प्रथमं तु रजोवती।<br>
दृष्ट्वा तु गौरीशिखरं चन्द्र लोकमवाप्नुयात् १२८३</p>
<p>पूर्वमासीदुमा राजन् नीलोत्पलसमप्रभा।<br>
सा तत्र तपसा लेभे गौरं वर्णं मनोहरम् १२८४</p>
<p>कृष्णपक्षेऽपि तं शैलं सज्योत्स्नमिव मानद।<br>
पश्यन्ति मानवा नित्यं तत्र वै महदद्भुतम् १२८५</p>
<p>तेललां भूर्जलां पुण्यामवगाह्य पृथक् पृथक्।<br>
तुल्यं फलमवाप्नोति गोशतस्य महीपते १२८६</p>
<p>तयोस्तु सङ्गमे स्नात्वा वाजपेयफलं लभेत्।<br>
मधुमत्यास्तयोश्चैव स्नातस्य नृप सङ्गमे १२८७</p>
<p>कथितं मुनिभिः पुण्यं गजदानस्य यत् फलम्।<br>
तथा प्रभवमासाद्य मधुमत्या मनोहरम् १२८८</p>
<p>सर्वपापविनिर्मुक्तो रुद्र लोके महीयते।<br>
उत्तरे मानसे स्नात्वा गोसहस्रफलं लभेत् १२८९</p>
<p>पितरस्तर्पितास्तत्र कामान् यच्छन्त्यभीप्सितान्।<br>
हरमुण्डेनरः स्नात्वा दशगोदफलं लभेत् १२९०</p>
<p>आरुह्य तदवाप्नोति राजसूयफलं नरः।<br>
तत्र गङ्गा सरिच्छ्रेष्ठा चन्द्र भ्रष्टा प्रतिष्ठिता १२९१</p>
<p>यस्यां स्नातस्य पूयन्ते सर्वपापान्यसंशयम्।<br>
राजसूयमवाप्नोति गङ्गामानससङ्गमे १२९२</p>
<p>देवतीर्थे नरः स्नात्वा भवत्युत्तरमानसे।<br>
वालखिल्यकृतेऽगस्त्ये तुल्यतेजा महर्षिभिः १२९३</p>
<p>कालोदकं नन्दिकुण्डं शङ्खचक्रौ गदां तथा।<br>
पद्मं सकपिलातीर्थं तीर्थौ वातिकषण्डिकौ १२९४</p>
<p>तीर्थमप्सरसां पुण्यं ब्रह्मणः परमेष्ठिनः।<br>
कृपाणीतीर्थमासाद्य प्रत्येकं गोशतं लभेत् १२९५</p>
<p>कालोदकं यत्र याति नदी मानससम्भवा।<br>
तत्र स्नातस्य पूयन्ते सर्वपापान्यशेषतः १२९६</p>
<p>देववध्वस्तथा पुण्याः पुण्यं सूर्यसरः स्मृतम्।<br>
तारासरः चन्द्र सरः पुण्यं कालुषकं महत् १२९७</p>
<p>ब्रह्मणो यागभूमिश्च तत्र पुण्या महीपते।<br>
शक्रतीर्थं देवतीर्थं तीर्थं ब्राह्मणकुण्डिका १२९८</p>
<p>दृष्ट्वैकैकमथैतेभ्यो गोशतस्य फलं लभेत्।<br>
हंसद्वारं च सङ्गम्य स्वर्गमाप्नोत्यसंशयम् १२९९</p>
<p>सिन्धोः प्रभवमासाद्य राजसूयफलं लभेत्।<br>
पौण्डरीकमवाप्नोति स्नात्वा बिन्दुसरस्यपि १३००</p>
<p>मडवायां नरः स्नात्वा गोसहस्रं फलं लभेत्।<br>
सन्ध्यां नाम नदीं दृष्ट्वा मुच्यते सर्वकिल्विषैः १३०१</p>
<p>अश्रद्धधानं नातीत्य साध्वभ्येति दृढव्रतम्।<br>
तत्राग्नितीर्थं दृष्ट्वैव वह्निलोके महीयते १३०२</p>
<p>नदी चित्रपथा पुण्या मृगनन्दा तथा मृगा।<br>
गोदावरी वैतरणी तथा मन्दाकिनी शुभा १३०३</p>
<p>चन्द्र भागा गोमती च सर्वपापभयापहा।<br>
पृथगेतास्वाप्नोति गोशतस्य फलं नरः १३०४</p>
<p>यत्र चित्रपथा पुण्या मडवा च महानदी।<br>
एकीभवन्ति स्नातस्य तत्र नश्यति किल्विषम् १३०५</p>
<p>स्वर्गलोकमवाप्नोति पुनाति स्वकुलं नरः।<br>
तथा चैता महानद्यः कथितास्ते महीपते १३०६</p>
<p>तासां तु सङ्गमाः पुण्याः सर्वे स्वर्लोकदर्शनाः।<br>
चित्रकूटो गिरिः पुण्य उमा यत्र विवाहिता १३०७</p>
<p>तत्रानुलेपनं दिव्यं येन लिप्ततनुर्नरः।<br>
सुरूपभागी भवति सुभगश्चैव जायते १३०८</p>
<p>पद गव्यसरस्तत्र पञ्चगव्यसरः पृथक्।<br>
तत्रान्ये पञ्च भूपाल पुण्यं तैलसरस्तथा १३०९</p>
<p>उद्वर्तनसरः पुण्यं पुण्यं चाप्यतसीसरः।<br>
सिद्धार्थकसरस्तत्र तथामलकवारिणः १३१०</p>
<p>मधुपर्कसरः पुण्यं पुण्यमुष्णोदकं तथा।<br>
एकमेकमथैतेभ्यो दृष्ट्वा स्वर्लोकमाप्नुयात् १३११</p>
<p>चित्रकूटमथारुह्य स्वर्गलोके महीयते।<br>
तीर्थं सप्तऋषिं नाम सर्वकामफलप्रदम् १३१२</p>
<p>अश्वमेधसहस्रस्य राजसूयशतस्य च।<br>
गवां शतसहस्रस्य श्रेयान् सप्तऋषेश्चरुः १३१३</p>
<p>श्राद्धं दानं तथा जप्यं स्नानं होमं तथार्चनम्।<br>
सर्वमक्षयतां याति यत् कृतं तत्र पार्थिव १३१४</p>
<p>वस्त्रापदमथासाद्य रुद्र लोके महीयते।<br>
छागलेश्वरमासाद्य काममाप्नोत्यभीप्सितम् १३१५</p>
<p>रुद्र स्यानुचरो भूत्वा तेनैव सह मोदते।<br>
परोष्णीप्रभवं प्राप्य गोसहस्रफलं लभेत् १३१६</p>
<p>उष्णोदकमथासाद्य गोसहस्रफलं लभेत्।<br>
सहस्रधारमासाद्य विष्णुलोके महीयते १३१७</p>
<p>क्रमता विष्णुना लोकान् कृतं पादेन तत् सरः।<br>
क्रमसारमिदं प्रोक्तं यथा विष्णुपदं च तत् १३१८</p>
<p>इष्टवान् क्रतुभिस्तत्र यदा देवः पितामहः।<br>
क्रमसारस्तदा प्रोक्तः सर्वकल्मषनाशनः १३१९</p>
<p>वसतिस्तत्र नागस्य कौण्डिन्यस्य यदा तदा।<br>
कौण्डिन्यसर इत्येव तस्य नाम प्रकीर्तितम् १३२०</p>
<p>तत्र स्नात्वा समभ्यर्च्य देवताः पितरस्तथा।<br>
दृष्ट्वा तु शिखरान् रम्यान् ब्रह्मविष्णुमहेश्वरान् १३२१</p>
<p>लोकत्रयमवाप्नोति तेषामेव न संशयः।<br>
ब्रह्मणो यागभूमिं तु दृष्ट्वा तत्र महीयते १३२२</p>
<p>स्वर्गलोकमवाप्नोति कुलमुद्धरते स्वकम्।<br>
तत्र क्षीरसरो रम्यं दृष्ट्वा मुच्यते किल्विषैः १३२३</p>
<p>समाराप्रभवं प्राप्य स्नात्वा कृष्णचतुर्दशीम्।<br>
सर्वपापविनिर्मुक्तो रुद्र लोके महीयते १३२४</p>
<p>सन्निकृष्टानि तीर्थानि कथितानि मया तव।<br>
सर्वेषां पापहर्तृणि किं भूयः कथयामि ते १३२५</p>
<p>गोनन्दः।<br>
तीर्थानि द्विज मुख्यानि कश्मीरायां वदस्व मे।<br>
तेषां स्नाने च यत् पुण्यं तपसादग्धकिल्विष १३२६</p>
<p>बृहदश्वः।<br>
निःसृता सरसः पुण्या क्रमसारान्महानदी।<br>
कौण्डिन्या नाम या स्नाने पुण्डरीकफलप्रदा १३२७</p>
<p>तथा क्षीरनदी पुण्या गोशतस्य फलप्रदा।<br>
तयोः समागमे स्नात्वा गोसहस्रफलं लभेत् १३२८</p>
<p>विशोकायां नरः स्नात्वा विशोकः श्रीसमन्वितः।<br>
फलं पुण्यमवाप्नोति देवसत्रस्य मानवः १३२९</p>
<p>कौण्डिनी सह संयोगं यत्र याति विशोकया।<br>
तत्र स्नातस्य राजेन्द्र वाजपेयफलं भवेत् १३३०</p>
<p>वृद्धतीर्थे नरः स्नात्वा यज्ञमाप्नोति गोसवम्।<br>
तत्र सन्निहितो नित्यं वासुकिर्भुजगाधिपः १३३१</p>
<p>देवलोकमवाप्नोति स्नात्वा देवसरस्यपि।<br>
अग्नितीर्थे नरः स्नात्वा वह्निलोकमवाप्नुयात् १३३२</p>
<p>नदी सरस्वती नाम यस्यां स्नातो दिवं व्रजेत्।<br>
पूर्वदक्षिणभागे तु स्थिता देवसरस्यपि १३३३</p>
<p>विनतास्वामिपुरतः कद्रू स्वामिसमीपतः।<br>
तीर्थयोस्तु नरः स्नात्वा गोशतस्य फलं लभेत् १३३४</p>
<p>सन्ध्या देवी नदी पुण्या यस्यां स्नातस्य मानद।<br>
व्यपैति कल्मषं देहात् स्वर्गलोकं च गच्छति १३३५</p>
<p>सन्ध्या पुष्करिणी त्वन्या पूर्वतुल्यफलप्रदा।<br>
अवगाह्य नरो भक्त्या पुण्यां ब्राह्मणकुण्डिकाम् १३३६</p>
<p>नीलकुण्डं वितस्ताख्यं शूलघातं तथैव च।<br>
तीर्थं त्रिनामकं दृष्ट्वा स्वर्गलोके महीयते १३३७</p>
<p>तथा विनशनं प्राप्य वाजपेयफलं लभेत्।<br>
ब्राह्मणकुण्डिकायां च नीलकुण्डे च पार्थिव १३३८</p>
<p>अक्षयं सर्वमुद्दिष्टं दानं श्राद्धं तथा तपः।<br>
वितस्तोन्मज्जने स्नात्वा गोसहस्रफलं लभेत् १३३९</p>
<p>पञ्चयज्ञानवाप्नोति स्नात्वा वै पञ्चहस्तके।<br>
प्रत्यहं ये विनिर्दिष्टा गृहस्थस्य महीपते १३४०</p>
<p>लोकपुण्यं हि तन्नाम सर्वपापहरं परम्।<br>
कापोतके नरः स्नात्वा गोप्रदानफलं लभेत् १३४१</p>
<p>विष्ण्वाश्रमे नृसिंहस्य पुरतः पार्थिवोत्तम।<br>
वितस्तोन्मज्जनं पुण्यं विष्णुलोके महीयते १३४२</p>
<p>स्नातस्य ध्यानधारिण्यां गोसहस्रफलं भवेत्।<br>
वितस्ताध्यानधारिण्योः सङ्गमे पापनाशने १३४३</p>
<p>पुण्यं फलमवाप्नोति वाजपेयस्य मानवः।<br>
वितस्तान्तर्हिता तत्र प्रविश्य ध्यानधारिणीम् १३४४</p>
<p>अन्तर्हिता गता शीघ्रं विशोका यत्र निम्नगा।<br>
धौम्याश्रमे तयोर्योगे राजसूयफलं स्मृतम् १३४५</p>
<p>चतुर्वेदीं नरो दृष्ट्वा कन्यादानफलं लभेत्।<br>
प्राप्य हर्षपथां जन्तुर्लभेद् बहु सुवर्णकम् १३४६</p>
<p>त्रिकोटीप्रभवं प्राप्य मुच्यते सर्वकिल्विषैः।<br>
प्राप्य चन्द्र वतीजन्म चन्द्र लोके महीयते १३४७</p>
<p>देवतीर्थे नरः स्नात्वा देवः पुत्रोऽपि जायते।<br>
त्रिकोट्यां तु नरः स्नात्वा देवलोके महीयते १३४८</p>
<p>स्नात्वा हर्षपथायां च शक्रलोके महीयते।<br>
चन्द्र वत्यां नरः स्नात्वा दशगोदफलं लभेत् १३४९</p>
<p>नदी हर्षपथा पुण्या तथा चन्द्र वती च या।<br>
सङ्गमं यत्र तत्रोक्तं राजसूयं मनीषिभिः १३५०</p>
<p>त्रिकोटीसङ्गमाद् गृह्य यावद् रौप्येश्वरं हरम्।<br>
तावत् क्षेत्रं समं ज्ञेयं वाराणस्याथवाधिकम् १३५१</p>
<p>रुद्र लोकमवाप्नोति स्नात्वा तु कपटेश्वरे।<br>
विषलिङ्गह्रदे पुण्ये रुद्र लोके महीयते १३५२</p>
<p>विजयेशाग्रतः स्नात्वा वितस्तायां महीपते।<br>
रुद्र लोकमवाप्नोति कुलमुद्धरते स्वकम् १३५३</p>
<p>पिङ्गलेशाग्रतः स्नात्वा विष्णुलोके महीयते।<br>
खण्डपुच्छाश्रमे स्नात्वा फलमेतदुदाहृतम् १३५४</p>
<p>पुण्डरीके नरः स्नात्वा पुण्डरीकफलं लभेत्।<br>
शूर्पारके नरः स्नात्वा गोप्रदानफलं लभेत् १३५५</p>
<p>वितस्ताध्यानधारिण्योः सङ्गमेऽन्नप्रदो नरः।<br>
अक्षयं फलमाप्नोति यावदिन्द्रा श्चतुर्दश १३५६</p>
<p>सर्वे सन्निहितास्तीर्था नरसिंहाश्रमे तदा।<br>
वितस्ताध्यानधारिण्योः सङ्गमाद् गृह्य पार्थिव १३५७</p>
<p>कल्पषोडशनागस्य यावद् भवनमुत्तमम्।<br>
तावत् क्षेत्रं समं पुण्यं प्रयागेण नराधिप १३५८</p>
<p>गङ्गोद्भेदे नरः स्नात्वा भेडादेवी समीपतः।<br>
गङ्गास्नानफलं प्राप्य स्वर्गलोके महीयते १३५९</p>
<p>अवगाह्य कथां पुण्यां दशगोदफलं लभेत् १३६०</p>
<p>औजसे धर्मराजस्य स्नात्वा तु पुरतो नरः।<br>
न दुर्गतिमवाप्नोति वाजपेयफलं लभेत् १३६१</p>
<p>तस्मिंस्तीर्थवरे राजन् श्राद्धमानन्त्यमश्नुते।<br>
मासि चाश्वयुजे कृष्णपञ्चदश्यां विशेषतः १३६२</p>
<p>स्नात्वा नारायणस्थाने विष्णुलोके महीयते।<br>
रामतीर्थे भवोत्से च फलमेतत् प्रकीर्तितम् १३६३</p>
<p>शैलपृष्ठे नरः स्नात्वा तीर्थे वैश्रवणस्य च।<br>
धनस्य भागी भवति यत्र यत्राभिजायते १३६४</p>
<p>कामतीर्थे नरः स्नात्वा कामभागभिजायते।<br>
तीर्थे चाप्सरसां स्नात्वा श्रीभागी भवते नरः १३६५</p>
<p>ऋषितीर्थे नरः स्नात्वा निर्मलो मुनिवद्भवेत्।<br>
वैतरण्यां नरः स्नात्वा न दुर्गतिमवाप्नुयात् १३६६</p>
<p>ऋषिकुल्यामथासाद्य देवकुल्यां तथैव च।<br>
अश्वतीर्थं प्रभासं च वारुणं तीर्थमेव च १३६७</p>
<p>वह्नितीर्थं चन्द्र तीर्थं नागतीर्थं तथैव च।<br>
चक्रतीर्थं वामनं च गोप्रदानफलं लभेत् १३६८</p>
<p>स्नात्वा तु मदतीर्थे च स्कन्दतीर्थे च मानवः।<br>
तथा सुरेश्वरीतीर्थे स्वर्गलोके महीयते १३६९</p>
<p>माहुरीं तु समासाद्य तिलप्रस्थफलं लभेत्।<br>
तत्सङ्गमे वितस्तायां स्नात्वा मुच्यते किल्विषैः १३७०</p>
<p>त्रिपुरेशाग्रतः पुण्यामवगाह्य तु माहुरीम्।<br>
महादेवगिरिं दृष्ट्वा रुद्र लोके महीयते १३७१</p>
<p>अमरेशे नरः स्नात्वा गोशतस्य फलं लभेत्।<br>
मालिन्यां तु नरः स्नात्वा दशगोदफलं लभेत् १३७२</p>
<p>स्नात्वा पाण्डवतीर्थे च पञ्चयज्ञानुपाश्नुते।<br>
उच्चेशं तीर्थमासाद्य रुद्र लोके महीयते १३७३</p>
<p>स्नात्वा रामह्रदातोये लभेद् बहु सुवर्णकम्।<br>
मालिनीसङ्गमं पुण्यं सिन्धुना सह पार्थिव १३७४</p>
<p>तथा रामह्रदा यत्र युज्यते सह सिन्धुना।<br>
तयोः फलमथोद्दिष्टं राजसूयाश्वमेधयोः १३७५</p>
<p>संयोगं सिन्धुना यत्र गता कनकवाहिनी।<br>
गोसहस्रमवाप्नोति धनवानभिजायते १३७६</p>
<p>पावना च नदी पुण्या रजोबिन्दुविनिर्मला।<br>
यस्यां स्नातस्त्ववाप्नोति पुण्डरीकफलं नरः १३७७</p>
<p>तयोः समागमे पुण्ये राजसूयफलं स्मृतम्।<br>
तस्माद् देशादथारभ्य यावत्स्याच्चीरमोचनम् १३७८</p>
<p>तावत् क्षेत्रं समं पुण्यं वाराणस्याः प्रकीर्तितम् १३७९</p>
<p>तन्मध्ये सर्वतीर्थानां सान्निध्यं कथितं मया।<br>
स्वर्गमार्गप्रदं प्रोक्तं तीर्थं चीरप्रमोचनम् १३८०</p>
<p>दिवमुत्सृज्य चीराणि तत्र सप्तर्षयो गताः।<br>
स्नात्वा तत्र दिवं यान्ति येऽपि पापकृतो नराः १३८१</p>
<p>सोदरे तु नरः स्नात्वा गोसहस्रफलं लभेत्।<br>
तथा कनकवाहिन्याः सङ्गमं याति यो नरः १३८२</p>
<p>तथा कालोदका पुण्या नदी यत्रैव सङ्गता।<br>
तयोः फलं विनिर्दिष्टं राजसूयाश्वमेधयोः १३८३</p>
<p>स्नात्वाश्वमेधमाप्नोति वितस्तासिन्धुसङ्गमे।<br>
प्रौष्ठपद्यां विशेषेण एवमाहुर्मनीषिणः १३८४</p>
<p>पात्रतीर्थे नरः स्नात्वा पुण्डरीकमुपाश्नुते।<br>
आपगायां नरः स्नात्वा कुलमुद्धरते स्वकम् १३८५</p>
<p>अग्निष्टोममवाप्नोति स्नात्वा सरसि मानसे।<br>
आषाढ्यां तु विशेषेण नात्र कार्या विचारणा १३८६</p>
<p>वाजपेयमवाप्नोति महापद्मसरस्यपि १३८७</p>
<p>हिरण्या वै नदी पुण्या हरमुण्डाद्विनिःसृता।<br>
स्नातस्तस्यामवाप्नोति ह्यग्निष्टोमफलं नरः १३८८</p>
<p>महापद्मसरः पुण्यं हिरण्या यत्र गच्छति।<br>
अश्वमेधफलं तत्र पौर्णमास्यां विशेषतः १३८९</p>
<p>बहुरूपे नरः स्नात्वा विष्णुलोके महीयते।<br>
बहुरूपे च कथितं फलमेतन् नरोत्तम १३९०</p>
<p>शतशृङ्गे सुतीर्थे वै तीर्थे वैश्रवणस्य च।<br>
तीर्थे पुण्ये तथा राजन् भूर्जस्वामि समीपतः १३९१</p>
<p>वसूनामथ रुद्रा णां साध्यानां मरुतामपि।<br>
विश्वेषां चैव देवानां भृगूणां च नराधिप १३९२</p>
<p>तथैवाङ्गिरसां राजंस्तीर्थे तीर्थे पृथक् पृथक्।<br>
दशगोदफलं प्रोक्तं मुनिभिस्तत्त्वदर्शिभिः १३९३</p>
<p>पालाशा च शिलामा च वितस्तां यत्र गच्छति।<br>
गोसवस्य फलं तत्र प्रत्येकं कथितं पुरा १३९४</p>
<p>नदी कूलारणी यत्र संयुज्यते वितस्तया।<br>
तत्र स्नात्वा कुलं शीघ्रं पुनीते मानवोत्तमः १३९५</p>
<p>विगाह्य पुष्करं तीर्थमतिरात्रफलं लभेत्।<br>
सप्तर्षीणां तु तीर्थे वै अग्निष्टोमफलं लभेत् १३९६</p>
<p>तीर्थं वाराहमासाद्य वितस्ताम्भसि मानवः।<br>
विष्णुलोकमवाप्नोति कुलमुद्धरते स्वकम् १३९७</p>
<p>स्नात्वा नारायणस्थाने वितस्ताम्भसि पार्थिव।<br>
विष्णुलोकमवाप्नोति नरो नास्त्यत्र संशयः १३९८</p>
<p>नदी गोत्रनदी यत्र वितस्तां प्रतिपद्यते।<br>
तयोः स्नातस्य कथितं गोसहस्रस्य यत् फलम् १३९९</p>
<p>माहुरी तु नदी पुण्या मथुरेव विशेषतः।<br>
शतनीला शमाला च नदी च विमलोदका १४००</p>
<p>राहुला च नदी पुण्या श्रीमाढ्या च महानदी।<br>
द्वितीया च तथा शुद्धा समूला सुरसा तथा १४०१</p>
<p>आसां प्रत्येकशः स्नात्वा लभेद् गोदानजं फलम्।<br>
आसामेव तु सर्वासां सङ्गमाश्च पृथक् पृथक् १४०२</p>
<p>अवगाह्य नरः शुद्धो दशगोदफलं लभेत्।<br>
अनन्ततीर्थे स्नातस्य नागलोके महीयते १४०३</p>
<p>बिन्दुनादेश्वरं तीर्थं सोमतीर्थं पृथूदकम्।<br>
तुङ्गेशतीर्थक्षेत्रं तु उतङ्कस्वामिनं जलम् १४०४</p>
<p>रामतीर्थं भृगोस्तीर्थं तीर्थमाङ्गिरसां तथा।<br>
दृष्ट्वैकैकमथैतेभ्यो दशगोदफलं लभेत् १४०५</p>
<p>सर्वाः सरिद्वराः पुण्याः सर्वे प्रस्रवणास्तथा।<br>
इमे च राजेन्द्र तथा सर्वे पुण्याः शिलोच्चयाः १४०६</p>
<p>सर्वा ऋषिकृताश्चार्चाः सरांसि विपुलानि च।<br>
सर्वत्रव महीनाथ कश्मीरेषु विशेषतः १४०७</p>
<p>सर्वे च सङ्गमाः पुण्या नागानां ये जलाशयाः।<br>
सुवर्णशतदानस्य फलं प्राप्नोत्यसंशयम् १४०८</p>
<p>इति तीर्थानि पुण्यानि वितस्ता च विशेषतः।<br>
सर्वत्र पावनी देवी वितस्ता कथिता नृप १४०९</p>
<p>तस्यां स्नात्वा दिवं यान्ति योऽपि पापकृतो नराः।<br>
वह्निष्टोममवाप्नोति स्नातस्तस्यां नराधिप १४१०</p>
<p>दृष्ट्वाश्रमे वितस्ताख्ये धौम्येशे सिन्धुसङ्गमे।<br>
वराहतीर्थे पापघ्ने राजसूयफलप्रदे १४११</p>
<p>सदैव पुण्या शुक्ले च त्रयोदश्यां विशेषतः।<br>
यत्र तत्र वितस्तायां गोरजोधूतमस्तकः १४१२</p>
<p>स्नात्वा त्रयोदशीं शुक्लां मुच्यते सर्वकिल्विषैः १४१३</p>
<p>अदृश्यं मानवः कृत्वा पातकं मुक्तपञ्चकम्।<br>
स्नानेनैकेन सलिलशिशिरेण व्यपोहति १४१४</p>
<p>अनर्काभ्युदिते काले सकलं शिशिरं यदि।<br>
तत्र स्नातो नरो राजन् कामानाप्नोत्यभीप्सितान् १४१५</p>
<p>स्नात्वा यथावद्विधिना समभ्यर्च्य हुताशनम्।<br>
ब्राह्मणेभ्यस्तदा दत्वा कृसरं घृतसंयुतम् १४१६</p>
<p>स्वर्गलोकमवाप्नोति यावदिन्द्रा श्चतुर्दश १४१७</p>
<p>एवं संवत्सरं पूर्णं नित्यस्नायी नराधिप।<br>
मोक्षोपायमथासाद्य ततो मोक्षमवाप्स्यति १४१८</p>
<p>काश्मीरकाणां तीर्थानां फलं ते कथितं मया।<br>
सकलं नीलवाक्यं च गमिष्यामि सुखी भव १४१९</p>
<p>इदं धार्यं प्रयत्नेन यन्मयाभिहितं तव।<br>
श्रुत्वैतत् फलमाप्नोति दशगोदानजं नरः १४२०</p>
<p>वैशम्पायनः।<br>
एवमुक्त्वा स गोनन्दं बृहदश्वो महीपतिम्।<br>
धर्मात्मा तीर्थयात्रार्थं जगामाभीप्सितां गतिम् १४२१</p>
<p>बहु मेने तथात्मानं गोनन्दः समरप्रियः।<br>
स प्रशशास वसुधां राजा शास्त्रानुसारतः १४२२</p>
<p>जनमेजयः।<br>
भूयो वितस्तामाहात्म्यं कथयस्व द्विजोत्तम।<br>
तच्छ्रुत्वैव गमिष्यामि द्विजेन्द्र गतकल्मषः १४२३</p>
<p>वैशम्पायनः।<br>
हरस्य दयिता भार्या सती दाक्षायणी शुभा।<br>
सैवोमा कथिता राजन् प्राप्ते वैवस्वतेऽन्तरे १४२४</p>
<p>हिमाद्रि तनया सैव यमुना पापनाशिनी।<br>
मन्वन्तरान्ते सैवोक्ता नौर्गरिष्ठा जगत्त्रये १४२५</p>
<p>कश्मीरा कथिता देवी वितस्ता सैव निम्नगा।<br>
पातालादुत्थिता देवी शूलघातात् तरङ्गिणी १४२६</p>
<p>स्नातस्य तोये वैतस्ते स्वयमात्मानमात्मना।<br>
विजानाति गताशेषकल्मषाल्लघुभागिनम् १४२७</p>
<p>वितस्तातो महीनाथ न गङ्गा व्यतिरिच्यते १४२८</p>
<p>केवलं जाह्नवीतोये पुरुषस्यास्थिसम्भवः।<br>
वितस्तातोऽधिको राजन् स्नानाद्यं तुल्यमेव च १४२९</p>
<p>भगीरथेन गङ्गा या पुरा राज्ञावतारिता।<br>
अस्थिप्लावनकामेन सगराणां महात्मनाम् १४३०</p>
<p>तेनेयं कथिता राजन् प्रशस्ता तत्र कर्मणि।<br>
वितस्ता वै नदी पुण्या सर्वपापहरा शुभा १४३१</p>
<p>वैतस्तेन तु तोयेन जठरस्थेन ये मृता।<br>
सर्वे स्वर्गमनुप्राप्ता यथा ते सोमपायिनः १४३२</p>
<p>नयज्ञैर्दक्षिणावद्भिस्तर्पिता देवतास्तथा।<br>
तृप्तिं समाधिगच्छन्ति यथा च सलिलैश्च तैः १४३३</p>
<p>पात्रे तीर्थे तथा काले मिष्टान्नैर्विविधैः कृतैः।<br>
यथा तृप्यन्ति पितरः श्राद्धै शुद्धैश्च तैर्जलैः १४३४</p>
<p>नागैर्बहुविधाकारैः सरिद्भिः सततं गतम्।<br>
तीथैर्देवैश्च ऋषिभिर्गन्धर्वैर्यक्षराक्षसैः १४३५</p>
<p>अभि गच्छेत् मेधावी जन्मसाफल्यकारणात् १४३६</p>
<p>स्नातमात्रं वितस्तायां जानाति वरुणो नरम्।<br>
जलाधिपेन ज्ञातस्य नरके पतनं कुतः १४३७</p>
<p>पापानां नरके घोरे पततां दुष्कृतात्मनाम्।<br>
हस्तत्राणप्रदा देवी वितस्ताघनिसूदनी १४३८</p>
<p>स्वर्गारोहणनिःश्रेणीं मनोरथफलप्रदाम्।<br>
वितस्तां ये गमिष्यन्ति ते यास्यन्त्यमरावतीम् १४३९</p>
<p>हंससारसयुक्तेन चक्रवाकोपशोभिना।<br>
विमानेनार्कवर्णेन किङ्किणीजालमालिना १४४०</p>
<p>देवरामागणाढ्येन वीणामुरजनादिना।<br>
पुलिनैर्विविधैर्युक्तां पद्मोत्पलविभूषिताम् १४४१</p>
<p>गोकुलारावबहुलां हम्भारावनिनादिताम्।<br>
मत्स्यकच्छपसम्बाधां सुतीर्थां कामदायिनीम् १४४२</p>
<p>अमृतस्वादुसलिलां नृणां दृष्टिमनोहराम् १४४३</p>
<p>मातेव वरदां देवीमभिगच्छन्ति ये नराः।<br>
तेऽभिगच्छन्ति राजेन्द्र प्रतिष्ठां भुवि मानवाः १४४४</p>
<p>समुद्र रूपस्य हरस्य भार्यां हिमालयस्याद्रि पतेस्तनूजाम्।<br>
सुस्वादुतोयामृषिवर्यजुष्टां तां त्वं पवित्रां प्रणमस्व राजन् १४४५</p>
<p>सिन्धुस्त्रिकोटी च तथा विशोका पुण्या नदी हर्षपथा शिवा च।<br>
पुण्या सुखा चन्द्र वती सुगन्धा पुण्योदका किल्विषनाशिनी च १४४६</p>
<p>कूलारणिःपापहरा च कृष्णा नदी सुपुण्या मधुमत्यथापि।<br>
नदी परोष्णी च तथात्र पुण्या प्रयान्ति दिव्यां वरदां वितस्ताम् १४४७</p>
<p>गङ्गा नदी शम्भुजटाकलापे चन्द्रे ण देवेन तथा विभिन्ना।<br>
प्रोक्ता नृलोके नृप चन्द्र भागा आयाति पुण्यां विततां वितस्ताम् १४४८</p>
<p>तीर्थानि पुण्यानि सरांसि राजन् नद्यस्तडाका विविधाश्च कूपाः।<br>
आयान्ति सर्वे वरदां वितस्तां त्रयोदशीं भाद्र पदस्य शुक्लाम् १४४९</p>
<p>कस्यास्ति शक्तिर्नृप तेऽत्र वक्तुं देवीगुणान्वर्षशतैरनेकैः।<br>
भक्त्या मयोक्तां च निशम्य काञ्चिद्भक्तिं कुरुष्वात्र सदा नृवीर १४५०</p>
<p>श्रुत्वा वितस्तामाहात्म्यं मुच्यते सर्वक्ल्विषैः।<br>
श्रुत्वा नीलमतं सर्वं दशधेनुफलं लभेत् १४५१</p>
<p>इत्येवमुक्तं जनमेजयस्य व्यासस्य शिष्येण महाव्रतेन।<br>
क्षिप्तं न यद् ग्रन्थगुरुत्वभीत्या समग्रशास्त्रैःखलु भारते वै १४५२</p>
<p>सर्वत्र नैतद् विषयोपयोग्यं तदा न चक्रे भगवान् महात्मा।<br>
अतीव हृद्ये बहुविस्तरेऽपि जनप्रिये भारतपूर्णचन्द्रे १४५३</p>
<p>इति वितस्तामाहात्म्यम्।<br>
समाप्तमिदम् नीलमतम्।<br>
शुभमस्तु।<br>
।<br>
।<br>
।<br>
।<br>
।<br>
।<br>
।<br>
।<br>
।<br>
।<br>
।<br>
।<br>
।<br>
।<br>
।<br>
।<br>
।<br>
।<br>
।<br>
Reference:।<br>
रे!The Nilamata Purana, vol. II, (A Critical Edition and English।<br>
Translation), Dr. Ved Kumari,।<br>
J &amp; K Academy of Art, Culture and Languages, Srinagar: 1973 (393 pages).।</p>

  </div>
</article>


        

        



    <aside class="card border noPrint" id="section-tree-item-upapurANam_nIlamatopapurANam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/upapurANam/nIlamatopapurANam/">नीलमतपुराणम् </a>
            <a data-toggle="collapse" href="#section-tree-item-body-upapurANam_nIlamatopapurANam_md" role="button" aria-expanded="false" aria-controls="section-tree-item-body-upapurANam_nIlamatopapurANam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-upapurANam_nIlamatopapurANam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: नीलमतपुराणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
