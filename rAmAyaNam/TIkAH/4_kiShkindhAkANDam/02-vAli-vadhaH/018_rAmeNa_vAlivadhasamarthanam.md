+++
title = "०१८ रामेण वालिवधसमर्थनम्"
title_english = "018 Rama s elucidation of dharma to vali"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-018-Ramena_Valivadha_Samardhanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/02-vAli-vadhaH/018_rAmeNa_vAlivadhasamarthanam.md">
<details><summary><h3>IITK ...{Loading}...</h3></summary>

Rama explains to Vali the righteous duties of kings -- justifies his
action in killing him -- Vali pleads with Rama to protect Angada



#### श्लोकः
##### मूलम्
इत्युक्तः प्रश्रितं वाक्यं धर्मार्थसहितं हितम्।  
परुषं वालिना रामो निहतेन विचेतसा4.18.1॥

##### शब्दार्थः
रामः Rama, निहतेन struck, विचेतसा confused in mind, वालिना Vali, धर्मार्थसहितम् righteous, हितम् wellmeaning, प्रश्रितम् courteous, परुषम् harsh, वाक्यम् words, इति these, उक्तः said.

##### आङ्ग्लानुवादः
To these harsh words though seemingly wellmeaning, courteous and righteous, Vali who had been mortally wounded and confused in mind, Rama repliedः



#### श्लोकः
##### मूलम्
तं निष्प्रभमिवादित्यं मुक्ततोयमिवाम्बुदम्।  
उक्तवाक्यं हरिश्रेष्ठमुपशान्तमिवानलम्4.18.2॥  
धर्मार्थगुणसम्पन्नं हरीश्वरमनुत्तमम्।  
अधिक्षिप्तस्तदा रामः पश्चाद्वालिनमब्रवीत्4.18.3॥

##### शब्दार्थः
तदा then, अधिक्षिप्तः having been criticised, रामः Rama, निष्प्रभम्  lost his glow, आदित्यम्  Sun, इव like, मुक्ततोयम् raindrained, अम्बुदमिव like the cloud, उपशान्तम् extinguished, अनलम् इव like the fire, हरिश्रेष्ठम् best of monkeys, हरीश्वरम् king of monkeys, अनुत्तमम् excellent, धर्मार्थगुणसम्पन्नम् righteous, उक्तवाक्यम् spoke out, वालिनम् to Vali, पश्चात् later, अब्रवीत् said.

##### आङ्ग्लानुवादः
To righteous Vali,the best of the monkeys, the lord of the monkeys, who looked like the Sun shorn of his brilliance or a raindrained cloud or a fire that had been extinguished. Rama, under the scanner, said in replyः



#### श्लोकः
##### मूलम्
धर्ममर्थं च कामं च समयं चापि लौकिकम्।  
अविज्ञाय कथं बाल्यान्मामिहाद्य विगर्हसे4.18.4॥

##### शब्दार्थः
धर्मम् righteousness, अर्थं च and wealth, कामं च pleasure also, लौकिकम् worldliness, समयं च at this time, अविज्ञाय not knowing, इह here, अद्य today, बाल्यात् from ignorance, माम् to me, कथम् how , विगर्हसे blame.

##### आङ्ग्लानुवादः
'Without correct knowledge of dharma, artha, kama and worldly ways, how do you reproach me bitterly now in total ignorance?



#### श्लोकः
##### मूलम्
अपृष्ट्वा बुद्धिसम्पन्नान्वृद्धानाचार्यसम्मतान्।  
सौम्य वानरचापल्यात्किं मावक्तुमिहेच्छसि4.18.5॥

##### शब्दार्थः
बुद्धिसम्पन्नान् endowed with intelligence, आचार्यसम्मतान् which carries the approval of teachers, वृद्धान् elderly, अपृष्ट्वा without consulting, त्वम् you,सौम्य gentle one, माम् me, वानरचापल्यात् from frivolousness of a monkey, इह here, वक्तुम् for talking this way, इच्छसि you wish.

##### आङ्ग्लानुवादः
'O gentle Vali why do you speak with monkeyish frivolousness, without consulting the elders and teachers endowed with intelligence?



#### श्लोकः
##### मूलम्
इक्ष्वाकूणामियं भूमिस्सशैलवनकानना।  
मृगपक्षिमनुष्याणां निग्रहप्रग्रहावपि4.18.6॥

##### शब्दार्थः
सशैलवनकानना including mountains, groves and forests, इयम् this, भूमिः earth, मृगपक्षिमनुष्याणाम् of animals, birds and humans, निग्रहप्रग्रहावपि punishing and rewarding also, इक्ष्वाकूणाम्  bequeathed to Ikshvaku race.

##### आङ्ग्लानुवादः
'This earth including mountains, groves and forests, animals, birds and humans belongs to the Ikshvaku kings.The right of purnishment and reward also vests with them.



#### श्लोकः
##### मूलम्
तां पालयति धर्मात्मा भरतस्सत्यवागृजुः।  
धर्मकामार्थतत्त्वज्ञो निग्रहानुग्रहे रतः4.18.7॥

##### शब्दार्थः
धर्मात्मा righteous, सत्यवाक् truthful , ऋजुः upright one, धर्मकामार्थत्त्वज्ञः knower of  dharma, kama and artha, निग्रहानुग्रहे in punishment and reward, रतः rests, भरतः Bharata, ताम् that earth, पालयति rules

##### आङ्ग्लानुवादः
'Bharata, righteous, truthful, upright, knower of dharma, artha and kama and dispenser of punishment and rewards, rules this earth.



#### श्लोकः
##### मूलम्
नयश्च विनयश्चोभौ यस्मिन्सत्यं च सुस्थितम्।  
विक्रमश्च यथा दृष्टस्स राजा देशकालवित्4.18.8॥

##### शब्दार्थः
यस्मिन् in whom, नयश्च justice, विनयश्च discipline, उभौ both, सत्यं च and truth, सुस्थितम् firmly established, विक्रमश्च and courage, यथा so, दृष्टः seen, सः he, देशकालवित् time and place for action, राजा king.

##### आङ्ग्लानुवादः
'Bharata in whom justice and discipline, truth and courage along with the knowledge of time and place for action are firmly rooted is king (of this earth).



#### श्लोकः
##### मूलम्
तस्य धर्मकृतादेशा वयमन्ये च पार्थिवाः।  
चरामो वसुधां कृत्स्नां धर्मसन्तानमिच्छवः4.18.9॥

##### शब्दार्थः
तस्य his, धर्मकृतादेशाः receiving instructions according to dharma, वयम् we, अन्ये others, पार्थिवाश्च and kings, धर्मसन्तानम् for the progress of dharma, इच्छवः desiring, कृत्स्नाम् this whole, वसुधाम् land, चरामः we are going about.

##### आङ्ग्लानुवादः
'Following his command, in confirmity with dharma we and the other kings also move all over the  entire world desirous of promoting dharma.



#### श्लोकः
##### मूलम्
तस्मिन्नृपतिशार्दूले भरते धर्मवत्सले।  
पालयत्यखिलां भूमिं कश्चरेद्धर्मनिग्रहम्4.18.10॥

##### शब्दार्थः
नृपतिशार्दूले when the tiger among kings, धर्मवत्सले lover of dharma, तस्मिन् in him, भरते when Bharata, अखिलाम् entire, भूमिम् earth, पालयति while he is ruling, कः who, धर्मनिग्रहम् can stray from dharma, चरेत् and go?

##### आङ्ग्लानुवादः
'Who can stray from the path of dharma when the whole world is ruled by Bharata, a tiger among kings, and a lover of dharma?



#### श्लोकः
##### मूलम्
ते वयं धर्मविभ्रष्टं स्वधर्मे परमे स्थिताः।  
भरताज्ञां पुरस्कृत्य निगृह्णीमो यथाविधि4.18.11॥

##### शब्दार्थः
परमे supreme, स्वधर्मे in one's own duty, स्थिताः established, ते वयम् all of us by him, भरताज्ञाम् command of Bharata, पुरस्कृत्य regarding, यथाविधि our duty, धर्मविभ्रष्टम् one who strays from the path of dharma,  निगृह्णीमो will punish.

##### आङ्ग्लानुवादः
'By the command of Bharata ,all of us are devoted to our duty of upholding dharma and virtue and duly punish those who deviate from the path of dharma.



#### श्लोकः
##### मूलम्
त्वं तु संक्लिष्टधर्मा च कर्मणा च विगर्हितः।  
कामतन्त्रप्रधानश्च न स्थितो राजवर्त्मनि4.18.12॥

##### शब्दार्थः
त्वं तु you too, संक्लिष्टधर्मा च are violating dharma, कर्मणा by your actions, विगर्हितः despised, कामतन्त्रप्रधानश्च seeking pleasures as primary, राजवर्त्मनि on the right path of kings, न स्थितः did not stay.

##### आङ्ग्लानुवादः
'You have violated dharma. You stand condemned for your actions. Passion is your priority. You have strayed from the right path of kings.



#### श्लोकः
##### मूलम्
ज्येष्ठो भ्राता पिता चैव यश्च विद्यां प्रयच्छति।  
त्रयस्ते पितरो ज्ञेया धर्म्ये च पथि वर्तिनः4.18.13॥

##### शब्दार्थः
धर्म्ये in a righteous, पथि path, वर्तिनः those who conduct, ज्येष्ठो भ्राता elder brother, पिता चैव  even father, यश्च his, विद्याम् knowledge, प्रयच्छति gives, ते त्रयः all the three, पितरः are  
fathers, ज्ञेयाः should be known.

##### आङ्ग्लानुवादः




#### श्लोकः
##### मूलम्
यवीयानात्मनः पुत्रशशिष्यश्चापि गुणोदितः।  
पुत्रवत्ते त्रयश्चिन्त्या धर्मश्चेदत्रकारणम्4.18.14॥

##### शब्दार्थः
यवीयान् younger brother, पुत्रः son, गुणोदितः virtuous, शिष्यश्च a pupil, ते त्रयः these three, आत्मनः one's own, पुत्रवत् like son, चिन्त्याः should be treated, अत्र there, धर्मः dharma (morality), कारणम् judged.

##### आङ्ग्लानुवादः




#### श्लोकः
##### मूलम्
सूक्ष्मः परमदुरजेयस्सतां धर्मः प्लवङ्गम।  
हृदिस्थस्सर्वभूतानामात्मा वेद शुभाशुभम्4.18.15॥

##### शब्दार्थः
प्लवङ्गम O monkey, सताम् for the pious ones, धर्मः dharma, सूक्ष्मः is subtle, परमदुरजेयः  extremely difficult to understand, सर्वभूतानाम् for all beings, हृदिस्थः in the heart, आत्मा self, शुभाशुभम् good and bad, वेद knows.

##### आङ्ग्लानुवादः
'O monkey dharma is very subtle. It is extremely difficult to understand. Installed in the hearts of all living beings the self knows good and evil (soul is the witness of good and evil).



#### श्लोकः
##### मूलम्
चपलश्चपलैस्सार्धं वानरैरकृतात्मभिः।  
जात्यन्ध इव जात्यन्धैर्मन्त्रयन् प्रेक्षसे नु किम्4.18.16॥

##### शब्दार्थः
चपलः frivolous one, अकृतात्मभिः by the pettyminded, चपलैः by the fickle ones, वानरैः सार्धम् with the monkeys, जात्यन्धैः इव as if blind by birth, मन्त्रयन् while counselling, प्रेक्षसे नु किम् (why do you look at these issues) for what?

##### आङ्ग्लानुवादः
'You are fickle by nature. Your consultants are frivolous, pettyminded monkeys. It is like one born blind suppporting another blind by birth. What do you know (about dharma)?



#### श्लोकः
##### मूलम्
अहं तु व्यक्ततामस्य वचनस्य ब्रवीमि ते।  
न हि मां केवलं रोषात्त्वं विगर्हितुमर्हसि4.18.17॥

##### शब्दार्थः
अहम् I, अस्य his, वचनस्य of words, व्यक्तताम् clarify, ते to you, ब्रवीमि I will explain, त्वम् you, केवलम् only, रोषात् with anger, माम् me, विगर्हितुम् blame, नार्हसि हि not proper.

##### आङ्ग्लानुवादः
'I shall explain to you clearly (the reason for striking you down). It is not proper for you to despise me with mere anger and malice.



#### श्लोकः
##### मूलम्
तदेतत्कारणं पश्य यदर्थं त्वं मया हतः।  
भ्रातुर्वर्तसि भार्यायां त्यक्त्वा धर्मं सनातनम्4.18.18॥

##### शब्दार्थः
त्वम् you, यदर्थम् reason, मया by me, हतः struck, तत् एतत् all about that, कारणम् reason, पश्य see, सनातनम् having abandoned, धर्मम् law त्यक्त्वा casting, भ्रातुः brother's, भार्यायाम् with wife, वर्तसि live.

##### आङ्ग्लानुवादः
'Now know the reason why I struck you down. Having abandoned the eternal  law, you are living with your younger brother's wife.



#### श्लोकः
##### मूलम्
अस्य त्वं धरमाणस्य सुग्रीवस्य महात्मनः।  
रुमायां वर्तसे कामात्स्नुषायां पापकर्मकृत्4.18.19॥

##### शब्दार्थः
महात्मनः great self, अस्य of this, सुग्रीवस्य Sugriva's, धरमाणस्य when he is alive, पापकर्मकृत् a sinner, कामात् due to lust, स्नुषायाम् in your daughterinlaw, रुमायाम् with Ruma, वर्तसे live.

##### आङ्ग्लानुवादः
'You are a sinner, since you live with Ruma, who is your virtual daughterinlaw, when the great self Sugriva is alive. (A younger brother is like a son and his wife, a  
daughterinlaw).



#### श्लोकः
##### मूलम्
तद्व्यतीतस्य ते धर्मात्कामवृत्तस्य वानर।  
भ्रातृभार्यावमर्शेऽस्मिन्दण्डोऽयं प्रतिपादितः4.18.20॥

##### शब्दार्थः
वानर monkey, तत् thus, धर्मात् from morality, व्यतीतस्य trespassing, कामवृत्तस्य for sensual pleasure, ते to you, अस्मिन् भ्रातृभार्यावमर्शे sinning against brother's wife, अयम् this, दण्डः punishment, प्रतिपादितः was justified.

##### आङ्ग्लानुवादः
'O monkey since you have violated morality by sinning against your brother's wife this punishment is justified.



#### श्लोकः
##### मूलम्
न हि धर्मविरुद्धस्य लोकवृत्तादपेयुषः।  
दण्डादन्यत्र पश्यामि निग्रहं हरियूथप4.18.21।

##### शब्दार्थः
हरियूथप O lord of monkeys, धर्मविरुद्धस्य for one who acts against dharma, लोकवृत्तात् from the accepted practice of the world, अपेयुषः for one who swerved, दण्डात् from punishing, अन्यत्र other than this, निग्रहम् preventing, न पश्यामि हि I have not seen.

##### आङ्ग्लानुवादः
'O lord of monkeys I do not see any other way of controlling a person excepting punishing the one who has acted against dharma and swerved from the accepted code of conduct.



#### श्लोकः
##### मूलम्
न हि ते मर्षये पापं क्षत्रियोऽहं कुलोद्भवः।  
औरसीं भगिनीं वापि भार्यां वाप्यनुजस्य यः4.18.22॥  
प्रचरेत नरः कामात्तस्य दण्डो वधः स्मृतः।

##### शब्दार्थः
कुलोद्भवः born in a good family, क्षत्रियः kshatriya, अहम् I am, ते your, पापम् sin, न मर्षये I will not pardon, यः नरः whoever, औरसीम् his own daughter, भगिनीं वापि even sister also, अनुजस्य brother's, भार्यां वापि wife also, कामात् out of lust, प्रचरेत meets, तस्य his, दण्डः punishment, वधः killing, स्मृतः ordained in scriptures.

##### आङ्ग्लानुवादः
'I am a kshatriya born of a good family. I will not pardon you for your sin. Whosoever transgresses dharma against his own daughter, sister or brother's wife out of lust should be killed according to smriti.



#### श्लोकः
##### मूलम्
भरतस्तु महीपालो वयं त्वादेशवर्तिनः4.18.23॥  
त्वं तु धर्मादतिक्रान्तः कथं शक्यं उपेक्षितुम्।

##### शब्दार्थः
भरतः तु Bharata too, महीपालः king, वयं तु we too, आदेशवर्तिनः follow his order, त्वं तु you too, धर्मात् from dharma, अतिक्रान्तः stayed, उपेक्षितुम् to overlook, कथम् how, शक्यम् possible?

##### आङ्ग्लानुवादः
'Bharata is a king and we follow his command. How can you, who have strayed from dharma, go unpunished?



#### श्लोकः
##### मूलम्
गुरूर्धर्मव्यतिक्रान्तं प्राज्ञो धर्मेण पालयन्4.18.24॥  
भरतः कामवृत्तानां निग्रहे पर्यवस्थितः।

##### शब्दार्थः
प्राज्ञः wise man, गुरुः a respectable man, धर्मव्यतिक्रान्तम् one who has trespassed dharma, धर्मेण by dharma, पालयन् while ruling, भरतः Bharata, कामवृत्तानाम्  addicted to sensual pleasures, निग्रहे to punish, पर्यवस्थितः is determined.

##### आङ्ग्लानुवादः
'Wise Bharata being a respectable king rules by dharma. By the command of Bharata, we are bent upon punishing those who have strayed from dharma  by being addicted to sensual pleasures.



#### श्लोकः
##### मूलम्
वयं तु भरतादेश विधिं कृत्वा हरीश्वर।  
त्वद्विधान्भिन्नमर्यादान्नियन्तुपर्यवस्थिताः4.18.25॥

##### शब्दार्थः
हरीश्वर lord of monkeys, वयं तु we too, भरतादेशम् by Bharata's command, विधिम् following his command, कृत्वा do, भिन्नमर्यादान् deviated from the bounds of dharma, त्वद्विधान् this way, नियन्तुम् to punish, पर्यवस्थिताः determined.

##### आङ्ग्लानुवादः
'O Vali we have to follow Bharata's command and are bent upon punishing those wicked people who deviate from the bounds of dharma.



#### श्लोकः
##### मूलम्
सुग्रीवेण च मे सख्यं लक्ष्मणेन यथा तथा।  
दारराज्यनिमित्तं च निःश्रेयसि रतस् स मे4.18.26॥  
प्रतिज्ञा च मया दत्ता तदा वानरसन्निधौ।  
प्रतिज्ञा च कथं शक्या मद्विधेनानवेक्षितुम्4.18.27॥

##### शब्दार्थः
लक्ष्मणेन with Lakshmana, यथा as such, सख्यं friendship, सुग्रीवेण with Sugriva, दारराज्यनिमित्तं for the sake of wife and kingdom, निःश्रेयसि welfare, रतः engaged, च and, तथा so, मे  mine, तदा then, मया by me, वानरसन्निधौ in the presence of monkeys, प्रतिज्ञा च a pledge, दत्ता made, मद्विधेन a person like me, प्रतिज्ञा promise, अनवेक्षितुम् to disregard, कथम् how,  शक्या possible?

##### आङ्ग्लानुवादः
'My friendship with Sugriva is as strong as that with Lakshmana. Its motive is the recovery of his wife and sovereignty. I have  promised this to him in the presence of monkeys. How can a pledge remain unhonoured by a person like me? How is it possible?



#### श्लोकः
##### मूलम्
तदेभिः कारणैस्सर्वैर्महद्भिर्धर्मसंहितैः4.18.28॥  
शासनं तप यद्युक्तं तद्भवाननुमन्यताम्।

##### शब्दार्थः
तत् that, धर्मसंहितैः in consonance with dharma, सर्वैः all, महद्भिः  many big, एभिः by these, कारणैः for these reasons, तव your, यत् which, शासनम् is accorded, युक्तम् is proper, तत् that, भवान् you, अनुमन्यताम् to be accepted

##### आङ्ग्लानुवादः
'Knowing all these reasons(many violations of dharma), it is proper for you as a king to approve of the punishment accorded to you in consonance with dharma.



#### श्लोकः
##### मूलम्
सर्वथा धर्म इत्येव द्रष्टव्यस्तव निग्रहः4.18.29॥  
वयस्यस्योपकर्तव्यं धर्ममेवानुपश्यतः।

##### शब्दार्थः
तव your, निग्रहः overthrowing, सर्वथा in all respects, धर्मः इत्येव thus justifiable,द्रष्टव्यः it should be viewed, धर्मम् dharma, अनुपश्यतः who follows, वयस्यस्य a friend's, उपकर्तव्यम् एव  should be rendered.

##### आङ्ग्लानुवादः
'Punishment given to you should be viewed as a right course of action in all respects. This is the duty of a trustworthy friend who follows dharma.



#### श्लोकः
##### मूलम्
शक्यं त्वयाऽपि तत्कार्यं धर्ममेवानुपश्यता4.18.30॥  
श्रूयते मनुना गीतौ श्लोकौ चारित्रवत्सलौ।  
गृहीतौ धर्मकुशलैस्तत्तथा चरितं हरे4.18.31॥

##### शब्दार्थः
धर्ममेव dharma alone, अनुपश्यता considering, त्ययाऽपि by you also, तत् that, कार्यम् action, शक्यम् possible, मनुना by Manu, चारित्रवत्सलौ those that hold good traditions dear, श्लोकौ two verses, गीतौ have been said, श्रूयते  listen, धर्मकुशलैः by those wellversed in dharma, गृहीतौ have been followed, मया me, तत् that, तथा similar, चरितम् followed.

##### आङ्ग्लानुवादः
'You should also have acted in that manner considering dharma. Now listen to what Manu said, in two verses that hold good traditions dear which are accepted by men wellversed in dharma. O monkey the action taken by me is in conformity with this.



#### श्लोकः
##### मूलम्
राजभिर्धृतदण्डास्तु कृत्वा पापानि मानवाः।  
निर्मलास्स्वर्गमायान्ति सन्तस्सुकृतिनो यथा4.18.32॥

##### शब्दार्थः
मानवाः human beings, पापानि sins, कृत्वा having done, राजभिः by kings, धृतदण्डाः those punished, निर्मलाः purified, सुकृतिनः like those men performing good deeds, सन्तः यथा like pious men, स्वर्गम् heaven, आयान्ति will attain.

##### आङ्ग्लानुवादः
'Men who have perpetrated sins should be subjected to punishment by kings so that they become stainless and attain heaven like pious men who have performed good deeds.



#### श्लोकः
##### मूलम्
शासनाद्वाऽपिमोक्षाद्वा स्तेनः स्तेयाद्विमुच्यते।  
राजात्वशासन्पापस्य तदवाप्नोति किल्बिषम्4.18.33॥

##### शब्दार्थः
स्तेनः a thief, शासनाद्वा either with punishment, अपि or, मोक्षाद्वा relieved, पापात् from that sin, विमुच्यते gets absolved, अशासन् without punishing, राजा तु king also, पापस्य of a sinner, तत् that, किल्बिषम् sin, आप्नोति himself gets afflicted.

##### आङ्ग्लानुवादः




#### श्लोकः
##### मूलम्
आर्येण मम मान्धात्रा व्यसनं घोरमीप्सितम्।  
श्रमणेन कृते पापे यथा पापं कृतं त्वया4.18.34॥

##### शब्दार्थः
मम me, आर्येण by noble, मान्धात्रा by Mandhata, त्वया by you, यथा like that, पापम्  sin, कृतम् was perpetrated, श्रमणेन by Sramana, पापे sin, कृते done, ईप्सितम् inflicted, घोरम् terrible, व्यसनम् punishment.

##### आङ्ग्लानुवादः
'In the past a similar sin was perpetrated by Sramana, a revered soul (mendicant) and Mandhata, a noble king of my race inflicted terrible punishment on him.



#### श्लोकः
##### मूलम्
अन्यैरपि कृतं पापं प्रमत्तैर्वसुधाधिपैः।  
प्रायश्चित्तं च कुर्वन्ति तेन तच्छाम्यते रजः4.18.35॥

##### शब्दार्थः
अन्यैरपि by others also, कृतम् committed, पापम् vicious deeds, प्रमत्तैः by those not watchful, वसुधाधिपैः by the kings of the earth, प्रायश्चित्तम् atonement, कुर्वन्ति was done, तेन by that, तत् that, रजः taint, शाम्यते is removed.

##### आङ्ग्लानुवादः
'Vicious deeds have been committed by others when the kings were not watchful. Kings punish such sinners when they are vigilant. Otherwise they have to atone for their negligence.



#### श्लोकः
##### मूलम्
तदलं परितापेन धर्मतः परिकल्पितः।  
वधो वानरशार्दूल न वयं स्ववशे स्थिताः॥4.18.36॥

##### शब्दार्थः
वानरशार्दूल O tiger among Monkeys, तत् therefore, परितापेन अलम् do not regret, वधः striking, धर्मतः righteously, परिकल्पितः committed, वयम् we are, स्ववशे under our control, न स्थिताः are not.

##### आङ्ग्लानुवादः
'O tiger among monkeys do not regret. Your death has the sanction of dharma. We are under the control of sastras. We are committed to them. We do not have the freedom to act independently.



#### श्लोकः
##### मूलम्
शृणु चाप्यपरं भूयः कारणं हरिपुङ्गव।  
यच्छ्रुत्वा हेतुमद्वीर न मन्युं कर्तुमर्हसि4.18.37॥

##### शब्दार्थः
वीर O hero, हरिपुङ्गव O best of monkeys, भूयः once again, अपरम् another, कारणम् reason, शृणु listen, यत् that, हेतुम reason, श्रुत्वा on hearing, मन्युम् anger, कर्तुम् to entertain, नार्हसि it is not proper.

##### आङ्ग्लानुवादः
'O hero O best of monkeys listen to me. I will give you one more reason. On hearing it, I hope you would not be angry with me.



#### श्लोकः
##### मूलम्
न मे तत्र मनस्तापो न मन्युर्हरिपुङ्गव।  
वागुराभिश्च पाशैश्च कूटैश्च विविधैर्नराः4.18.38॥  
प्रतिच्छन्नाश्च दृश्याश्च गृह्णन्ति सुबहून्मृगान्।

##### शब्दार्थः
हरिपुङ्गव O best of monkeys, तत्र here, मे to me, मनस्तापः mental agony, मन्युः regret, न not, नराः people, वागुराभिश्च with meshnet, पाशैश्च with ropes, विविधैः different, कूटैश्च with tricks, प्रतिच्छन्नाश्च hiding, दृश्याश्च out in the open, सुबहून् many, मृगान् animals, गृह्णन्ति catch.

##### आङ्ग्लानुवादः
'O best of monkeys I have no mental agony nor do I regret in this case. Hidden from  
view or out in the open, people catch animals by means of snares or ropes or through other tricks.



#### श्लोकः
##### मूलम्
प्रधावितान्वा वित्रस्तान्विस्रब्धांश्चापि निष्ठितान्4.18.39॥  
प्रमत्तानप्रमत्तान्वा नरा मांसार्थिनो भृशम्।  
विध्यन्ति विमुखांश्चापि न च दोषोऽत्र विद्यते4.18.40॥

##### शब्दार्थः
मांसार्थिनः seeking flesh for food, नराः men, प्रधावितान् वा or running ones, वित्रस्तान् alarmed ones, विस्रब्धान् unalarmed, निष्ठितान् stable ones, प्रमत्तान् those that are not alert, अप्रमत्तान्वा even alert ones also, विमुखांश्च those which turn away, विध्यन्ति kill, अत्र here, दोषः blemish, न विद्यते not known.

##### आङ्ग्लानुवादः
'People seeking animal flesh for food kill animals alarmed or unalarmed, animals that run away or animals that stand still. They kill animals whether they are alert or not and no blemish is attached.



#### श्लोकः
##### मूलम्
यान्ति राजर्षयश्चात्र मृगयां धर्मकोविदाः।  
तस्मात्त्वं निहतो युद्धे मया बाणेन वानर4.18.41॥  
अयुध्यन्प्रतियुध्यन्वा यस्माच्छाखामृगो ह्यसि।

##### शब्दार्थः
अत्र here, धर्मकोविदाः those wellversed in dharma, राजर्षयः royal saints, मृगयाम् hunting, यान्ति go for, वानर monkey, त्वम् you, अयुध्यन् while not fighting, प्रतियुध्यन् वा or while fighting back, यस्मात् since, शाखामृगः monkey, असि you are, तस्मात् therefore, मया myself, युद्धे in battle, बाणेन by an arrow, निहतः struck down.

##### आङ्ग्लानुवादः
'O monkey even royal saints wellversed in dharma go for hunting. I struck you down with an arrow whether you were fighting with Sugriva or not, since you are a monkey. (You can be hit whether you are fighting face to face or not).



#### श्लोकः
##### मूलम्
दुर्लभस्य च धर्मस्य जीवितस्य शुभस्य च4.18.42॥  
राजानो वानरश्रेष्ठ प्रदातारो न संशयः।

##### शब्दार्थः
वानरश्रेष्ठ O best among monkeys राजानः kings, दुर्लभस्य difficult, धर्मस्य righteousness, शुभस्य auspicious, जीवितस्य life, प्रदातारः donors, संशयः doubt, न not.

##### आङ्ग्लानुवादः
'O best of monkeys kings are donors of dharma, life and auspiciousness to people which is difficult to acquire. There is no doubt about it.



#### श्लोकः
##### मूलम्
तान्न हिंस्यान्न चाक्रोशेन्नाक्षिपेन्नाप्रियं वदेत्4.18.43॥  
देवा मानुषरूपेण चरन्त्येते महीतले।

##### शब्दार्थः
तान् them, न हिंस्यात्  insult, न चाक्रोशेत् not to be shouted, न आक्षिपेत् not to be disregarded, अप्रियम् unpleasant, न वदेत् not speak, एते they, देवाः gods, मानुषरूपेण in the form of human beings, महीतले on this earth, चरन्ति move about.

##### आङ्ग्लानुवादः
'One should not insult kings, nor shout at them, nor disregard them nor speak unpleasant words to them. They are gods in human form moving on this earth.



#### श्लोकः
##### मूलम्
त्वं तु धर्ममविज्ञाय केवलं रोषमास्थितः4.18.44॥  
प्रदूषयसि मां धर्मे पितृपैतामहे स्थितम्।

##### शब्दार्थः
त्वं तु you on your part, धर्मम् dharma, अविज्ञाय not knowing, केवलम् only, रोषम् anger, आस्थितः have restored, पितृपैतामहे followed by fathers and grandfathers, धर्मे in dharma, स्थितम् devoted, माम्  me, प्रदूषयसि you are reproaching.

##### आङ्ग्लानुवादः
'Seized with improper anger, you are reproaching one who is devoted to dharma, without knowing that I follow the code of conduct that has been passed on by my fathers and forefathers.'



#### श्लोकः
##### मूलम्
एवमुक्तस्तु रामेण वाली प्रव्यथितो भृशम्4.18.45॥  
न दोषं राघवे दध्यौ धर्मेऽधिगतनिश्चयः।

##### शब्दार्थः
रामेण by Rama, एवम् that way, उक्तः addressed, वाली Vali, भृशम् greatly, प्रव्यथितः was pained, धर्मे in dharma, अधिगतनिश्चयः had arrived at a conclusion, राघवे at Rama, दोषम्  fault, एवमुक्तस्तु having said this way, न दध्यौ did not find.

##### आङ्ग्लानुवादः
Vali was very much pained to hear Rama. He became free from confusion regarding dharma and no longer found fault with Rama.



#### श्लोकः
##### मूलम्
प्रत्युवाच ततो रामं प्राञ्जलिर्वानरेश्वरः॥4.18.46॥  
यत्त्वमात्थ नरश्रेष्ठ तदेवं नात्र संशयः।

##### शब्दार्थः
ततः then, वानरेश्वरः Vali, प्राञ्जलिः with folded hands, रामम् to Rama, प्रत्युवाच replied, नरश्रेष्ठ O best among men, त्वम् you, यत् what ever, आत्थ spoke, तदेवं There is, संशयः doubt, न no, अत्र in this matter.

##### आङ्ग्लानुवादः
Thereafter Vali offered obeisance with folded palms to Rama, saying, 'O best among men whatever you have spoken is undoubtedly true.'



#### श्लोकः
##### मूलम्
प्रतिवक्तुं प्रकृष्टे हि नापकृष्टस्तु शक्नुयात्4.18.47॥  
यदयुक्तं मया पूर्वं प्रमादाद्वाक्यमप्रियम्।  
तत्रापि खलु मे दोषं कर्तुं नार्हसि राघव।

##### शब्दार्थः
राघव Rama, प्रकृष्टे  a distinguished person, अपकृष्टः an ordinary person, प्रतिवक्तुम् to argue, न शक्नुयात् is not possible, मया by me, पूर्वम् earlier, प्रमादात् due to ignorance, यत् those, अयुक्तम् in appropriate, अप्रियम् unpleasant, वाक्यम् words, (उक्तम्  said), तत्रापि in that, मे my, दोषम् fault, कर्तुम्  hold, नार्हसि you need not be.

##### आङ्ग्लानुवादः




#### श्लोकः
##### मूलम्
तदयुक्तं मया पूर्वं प्रमादादुक्तमप्रियम् ।  
तत्रापि खलु मे दोषं कर्तुं नार्हसि राघव ॥ 4.18.48 ॥

##### शब्दार्थः
In Progress

##### आङ्ग्लानुवादः
In Progress



#### श्लोकः
##### मूलम्
त्वं हि दृष्टार्थतत्त्वज्ञः प्रजानां च हिते रतः।  
कार्यकारणसिद्धौ च प्रसन्ना बुद्धिरव्यया4.18.49॥

##### शब्दार्थः
त्वम् you, दृष्टार्थतत्त्वज्ञः wise man given to truth and righteousness, प्रजानाम्  people's, हिते   wellbeing, रतश्च remain devoted, अव्यया knowing, बुद्धिः sound intellect, कार्यकारणसिद्धौ know for certain about cause and effect, प्रसन्ना is pleasant.

##### आङ्ग्लानुवादः
'You are a wise man given to truth and righteousness.You remain devoted to people's wellbeing. As you know for certain about cause and effect your intellect is sound and words pleasant.



#### श्लोकः
##### मूलम्
मामप्यगतधर्माणं व्यतिक्रान्तपुरस्कृतम्।  
धर्मसंहितया वाचा धर्मज्ञ परिपालय4.18.50॥

##### शब्दार्थः
धर्मज्ञ knower of dharma, अगतधर्माणं did not follow dharma, अवगतम् in the past, व्यतिक्रान्तपुरस्कृतम्  violated the bounds of dharma in the past, मामपि and me too, धर्मसंहितया in a righteous manner, वाचा word, परिपालय  protect.

##### आङ्ग्लानुवादः
'O knower of dharma, I did not follow dharma in the past. I have trangressed the bounds of dharma. Say, you have pardoned me, protect me in a righteous manner.



#### श्लोकः
##### मूलम्
न त्वात्मानमहं शोचे न तारां न च बान्धवान्।  
यथा पुत्रं गुणज्येष्ठमङ्गदं कनकाङ्गदम् 4.18.51॥

##### शब्दार्थः
गुणज्येष्ठम्  all virtues, कनकाङ्गदम् adorned with golden armlets, पुत्रम् son, अङ्गदम् Angada, यथा as, अहम् I, आत्मानम् for me, न शोचे I do not grieve, ताराम् Tara too, न not, बान्धवानपि even kinsmen, न not.

##### आङ्ग्लानुवादः
'I neither grieve for myself nor for Tara nor for my kinsmen. But I do for my son Angada adorned with golden armlets. He is embellished with all virtues.



#### श्लोकः
##### मूलम्
स ममादर्शनाद्दीनो बाल्यात्प्रभृति लालितः।  
तटाक इव पीताम्बुरुपशोषं गमिष्यति4.18.52॥

##### शब्दार्थः
बाल्यात् from childhood, प्रभृति from that time, लालितः loved, सः him, मम to me, आदर्शदानत्   by not seeing me, दीनः dejected, पीताम्बुः after the water is dried up, तटाकः इव like a tank, उपशोषम् left dried, गमिष्यति will become.

##### आङ्ग्लानुवादः
'I loved him very much from his childhood. He will grow depressed in my absence. He will become like a pond whose waters have been dried up.



#### श्लोकः
##### मूलम्
बालश्चाकृतबुद्धिश्च एकपुत्रश्च मे प्रियः।  
तारेयो राम भवता रक्षणीयो महाबलः4.18.53॥

##### शब्दार्थः
राम Rama, बालश्च young boy, आकृतबुद्धिश्च innocent, मे my, प्रियः dear, एकपुत्रश्च only son, महाबलःvery strong, तारेयःTara's son, भवता by you, रक्षणीयः  deserves to be protected.

##### आङ्ग्लानुवादः
'O Rama he is my only son through Tara and dear to me. He is young,innocent but strong.He  deserves to be protected by you.



#### श्लोकः
##### मूलम्
सुग्रीवे चाङ्गदे चैव विधत्स्व मतिमुत्तमाम्।  
त्वं हि शास्ता च गोप्ता च कार्याकार्यविधौ स्थितः4.18.54॥

##### शब्दार्थः
सुग्रीवे at Sugriva, आङ्गदे चैव and at Angada, उत्तमाम् great, मतिम् in mind, विधत्स्व you may show, कार्याकार्यविधौ with regard to what should and should not be done, स्थितः sure, त्वम् you, गोप्ता च protector and, शास्ता च also punisher.

##### आङ्ग्लानुवादः
'Shower equal affection from your heart on Sugriva and Angada. You are their protector and punisher also. You know what should and should not be done.



#### श्लोकः
##### मूलम्
या ते नरपते वृत्तिर्भरते लक्ष्मणे च या।  
सुग्रीवे चाङ्गदे राजंस्तां त्वमाधातुमिहासि4.18.55॥

##### शब्दार्थः
नरपते O Lord of men, राजन् king, भरते Bharata, ते your, या वृत्तिः such affection, लक्ष्मणे च and towards Lakshmana, या whatever, ताम् same, सुग्रीवे च Sugriva and, अङ्गदे at  
Angada, आधातुम् to hold, इह here, अर्हसि you may do.

##### आङ्ग्लानुवादः
'O lord of men may you have the same kind of affection for Sugriva and Angada as you have for Bharata and Lakshmana.



#### श्लोकः
##### मूलम्
मद्दोषकृतदोषां तां यथा तारां तपस्विनीम्।  
सुग्रीवो नावमन्येत तथाऽवस्थातुमर्हसि4.18.56॥

##### शब्दार्थः
मद्दोषकृतदोषाम् suffered due to my offence, तपस्विनीम् wretch, तां ताराम् that Tara, सुग्रीवः Sugriva, नावमन्येत not think ill of her, तथा that, अवस्थातुम् to maintain, अर्हसि hope

##### आङ्ग्लानुवादः
'I hope Tara will not be made to suffer because of my offence. Make Sugriva not to run wretched Tara down.



#### श्लोकः
##### मूलम्
त्वया ह्यनुगृहीतेन राज्यं शक्यमुपासितुम्4.18.57॥  
त्वद्वशे वर्तमानेन तव चित्तानुवर्तिना।  
शक्यं दिवं चार्जयितुं वसुधां चापि शासितुम्4.18.58॥

##### शब्दार्थः
त्वया by you, अनुगृहीतेन by a person favoured, त्वद्वशे under your control, वर्तमानेन by one who moves, तव चित्तानुवर्तिना acts according to your will, राज्यम् kingdom, उपासितुम् to rule, शक्यम् it is possible, दिवम् heaven, आर्जयितुं च to attain, वसुधाम् earth, चापि also, शक्यम् posssible.

##### आङ्ग्लानुवादः
'It is possible for a person favoured by you to rule the kingdom.It is possible for one who is under your control and acts according to your will to rule the entire world and earn heaven.



#### श्लोकः
##### मूलम्
त्वत्तोऽहं वधमाकाङ्क्षन्वार्यमाणोऽपि तारया।  
सुग्रीवेण सह भ्रात्रा द्वन्द्वयुद्धमुपागतः4.18.59॥  
इत्युक्त्वा सन्नतो रामं विरराम हरीश्वरः।

##### शब्दार्थः
अहम् I, तारया by Tara, वार्यमाणोऽपि even though prevented, त्वत्तः from you, वधम् death, आकाङ्क्षन्  wishing, भ्रात्रा with brother, सुग्रीवेण सह along with Sugriva, द्वन्द्वयुद्धम् duel, उपागतः came, हरीश्वरः lord of monkeys, वानरः monkey, रामम् to Rama, इति thus, उक्त्वा having spoken, विरराम stopped.

##### आङ्ग्लानुवादः
'Even though I was prevented by Tara, I came for a duel with Sugriva since I wished to die in your hands.' Having spoken thus to Rama, Vali fell silent.



#### श्लोकः
##### मूलम्
स तमाश्वासयद्रामो वालिनं व्यक्तदर्शनम्4.18.60॥  
सामसम्पन्नया वाचा धर्मतत्त्वार्थयुक्तया।

##### शब्दार्थः
सः रामः Rama, व्यक्तदर्शनम् him who saw clearly, तं वालिनम् that Vali, सामसम्पन्नया for peace and tranquillity, धर्मतत्त्वार्थयुक्तया reflecting truth and righteousness, वाचा with words, आश्वासयत् he consoled.

##### आङ्ग्लानुवादः
Now Vali was able to see clearly. Rama consoled him with words of peace and tranquillity, truth and righteousness.



#### श्लोकः
##### मूलम्
न सन्तापस्त्वया कार्य एतदर्थं प्लवङ्गम4.18.61॥  
न वयं भवता चिन्त्या नाप्यात्मा हरिसत्तम।  
वयं भवद्विशेषेण धर्मतः कृतनिश्चयाः4.18.62॥

##### शब्दार्थः
प्लवङ्गम O monkey, एतदर्थम् on this account, त्वया by you, सन्तापः worry, न कार्यः not to be entertained, हरिसत्तम best of the monkeys, भवता by you, वयम् we, न चिन्त्याः not worry, आत्मापि you too, न not, वयम् we, भवद्विशेषेण for your sin, धर्मतः principles of righteousness, कृतनिश्चयाः came to firm decision.

##### आङ्ग्लानुवादः
'O best of monkeys, abandon all your anxiety on this score. Bother not about us or about yourself. Whatever has happened, has happened in consonance with dharma.



#### श्लोकः
##### मूलम्
दण्ड्ये यः पातयेद्दण्डं दण्ड्यो यश्चापि दण्ड्यते।  
कार्यकारणसिद्धार्था वुभौ तौ नावसीदतः4.18.63॥

##### शब्दार्थः
यः whoever, दण्ड्ये  deserves to be punished, दण्डम् punishment, पातयेत्  inflicts, यश्चापि and whosoever, दण्ड्यः sinner, दण्ड्यते punished, कार्यकारणसिद्धार्थौ with regard to cause and effect, तौ they, उभौ both, नावसीदतः do not become despondent.

##### आङ्ग्लानुवादः
'The sinner and the punisher, whoever gives punishment and whoever receives it, are both regulated by the law of cause and effect. So do not despair.



#### श्लोकः
##### मूलम्
तद्भवान्दण्डसंयोगादस्माद्विगतकल्मषः।  
गतस्स्वां प्रकृतिं धर्म्यं धर्मदृष्टेन वर्त्मना4.18.64॥

##### शब्दार्थः
तत् such, भवान् you अस्मात् from this, दण्डसंयोगात् due to punishment, विगतकल्मषः got rid of sin, धर्मदृष्टेन from the point of righteousness, वर्त्मना by the path, धर्म्याम् righteous, स्वाम् your, प्रकृतिम् natura spiritual nature, गतः you regained.

##### आङ्ग्लानुवादः
'You have been purged of your sin through punishment from the point of view of righteousness. You have regained your spiritual nature on the path of dharma.



#### श्लोकः
##### मूलम्
त्यज शोकं च मोहं च भयं च हृदये स्थितम्।  
त्वया विधानं हर्यग्र्य न शक्यमतिवर्तितुम्4.18.65॥

##### शब्दार्थः
हर्यग्र्य O best of vanaras, हृदये at heart, स्थितम् left over, शोकं च sorrow, मोहं च and delusion, भयं च and fear, त्यज abandon, त्वया by your, विधानम् fate, अतिवर्तितुम् trangress, न शक्यम् not possible.

##### आङ्ग्लानुवादः
'O best of monkeys remove sorrow from your heart, delusion and fear. It is not possible for you to transgress fate.



#### श्लोकः
##### मूलम्
यथा त्वय्यङ्गदो नित्यं वर्तते वानरेश्वर।  
तथा वर्तेत सुग्रीवे मयि चापि न संशयः4.18.66॥

##### शब्दार्थः
वानरेश्वर lord of monkeys, अङ्गदः Angada, त्वयि with you, नित्यं always, यथा as, वर्तते conduct, सुग्रीवे in Sugriva, मयि चापि in me too, तथा in the same way, वर्तेत he may conduct, संशयः doubt, न no.

##### आङ्ग्लानुवादः
'O lord of monkeys Angada will remain with Sugriva and with me as he used to live with you. Rest assured.'



#### श्लोकः
##### मूलम्
स तस्य वाक्यं मधुरं महात्मन  
स्समाहितं धर्मपथानुवर्तिनः।  
निशम्य रामस्य रणावमर्दिनो  
वचस्सुयुक्तं निजगाद वानरः4.18.67॥

##### शब्दार्थः
सः वानरः that monkey, महात्मनः of the great, धर्मपथानुवर्तिनः of a man following a righteous path, रणावमर्दिनः  a crusher of enemy in war, तस्य रामस्य that Rama's, मधुरम् sweet, समाहितम् wellcomposed, वाक्यम् words, निशम्य after hearing, सुयुक्तम् very fitting, वचः words, निजगाद replied.

##### आङ्ग्लानुवादः
Having listened to the sweet, wellcomposed words of great Rama, a crusher of the enemy in war ,follower of righteous path, Vali replied in appropriate mannerः



#### श्लोकः
##### मूलम्
शराभितप्तेन विचेतसा मया  
प्रदूषितस्त्वं यदजानता प्रभो।  
इदं महेन्द्रोपम भीमविक्रम  
प्रसादितस्त्वं क्षम मे नरेश्वर4.18.68॥

##### शब्दार्थः
प्रभो O lord, महेन्द्रोपम् like Indra, भीमविक्रम hero of immense valour, नरेश्वर lord of men, शराभितप्तेन excruciating pain caused by the arrow, विचेतसा loss of consciousness, अजानता without knowing, मया by me, त्वम् you, यत् since, प्रदूषितः blamed very much, मे I, इदम् thus, क्षमस्व  forgive, त्वम् you, प्रसादितः be pleased.

##### आङ्ग्लानुवादः
'Pray, O mighty prince, hero of immense valour, pardon me for the words of blame I unwittingly hurled at you. I said all that in excruciating pain caused by your mighty arrow and in confusion of what is right and what is wrong.'  

#### समाप्तिः
 श्रीमद्रामायणे वाल्मीकीय आदिकाव्ये किष्किन्धाकाण्डे अष्टादशस्सर्गः॥  
Thus ends the eighteenth sarga of Kishkindakanda of the Holy Ramayana, the first epic, composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/02-vAli-vadhaH/018_rAmeNa_vAlivadhasamarthanam.md">
<details><summary><h3>भूषणम् ...{Loading}...</h3></summary>



इत्युक्तः प्रश्रितं वाक्यं धर्मार्थसहितं हितम् ।  

परुषं वालिना रामो निहतेन विचेतसा  ॥  ४।१८।१  ॥   

अथ रामस्योत्तरमष्टादशे इत्युक्त इत्यादि । वालिना इत्युक्त इत्यन्वयः ।
विचेतसेत्यनेन परुषवचनमज्ञानकृतमित्युच्यते  ॥  ४।१८।१  ॥   

  

तं निष्प्रभमिवादित्यं मुक्ततोयमिवाम्बुदम् ।  

उक्तवाक्यं हरिश्रेष्ठमुपशान्तमिवानलम्  ॥  ४।१८।२  ॥   

धर्मार्थगुणसम्पन्नं हरीश्वरमनुत्तमम् ।  

अधिक्षिप्तस्तदा रामः पश्चाद्वालिमब्रवीत्  ॥  ४।१८।३  ॥   

तमित्यादि द्वौ । तदा पूर्वम् अधिक्षिप्तो रामः धर्मार्थगुणसम्पन्नम्
अनुत्तमं यथा भवति तथा पश्चाद्वालिनमब्रवीदिति योजना  ॥  ४।१८।२,३  ॥   

  

धर्ममथ च कामं च समयं चापि लौकिकम् ।  

अविज्ञाय कथं बाल्यान्मामिहाद्य विगर्हसे  ॥  ४।१८।४  ॥   

धर्ममिति । समयम् आचारम् । "समयाः शपथाचारकालसिद्धान्तसंविदः ।" इत्यमरः ।
बाल्यात् अज्ञानात्  ॥  ४।१८।४  ॥   

  

अपृष्ट्वा बुद्धिसम्पन्नान् वृद्धानाचार्यसम्मतान् ।  

सौम्य वानरचापल्यात्किं मां वक्तुमिहेच्छसि  ॥  ४।१८।५  ॥   

अपृष्ट्वेति । अपृष्ट्वा धर्मादिकमिति शेषः । वानरचापल्यात्
वानरत्वकृतचापल्यात्  ॥  ४।१८।५  ॥   

  

इक्ष्वाकूणामियं भूमिः सशैलवनकानना ।  

मृगपक्षिमनुष्याणां निग्रहप्रग्रहावपि  ॥  ४।१८।६  ॥   

इक्ष्वाकूणामिति । इयं जम्बूद्वीपात्मिका । लोके कस्यचित् भूमेः स्वत्वे
ऽपि शैलवनादिकमाक्रम्यान्ये भूमिं पीडयन्ति तद्व्यावृत्यर्थमाह सशैलेति ।
काननं महारण्यम् । मृगादिनिग्रहानुग्रहावपि इक्ष्वाकूणामेव कृत्यमिति शेषः
 ॥  ४।१८।६  ॥   

  

तां पालयति धर्मात्मा भरतः सत्यवागृजुः ।  

धर्मकामार्थतत्त्वज्ञो निग्रहानुग्रहे रतः  ॥  ४।१८।७  ॥   

तामिति । तां भूमिम्  ॥  ४।१८।७  ॥   

  

नयश्च विनयश्चोभौ यस्मिन् सत्यं च सुस्थितम् ।  

विक्रमश्च यथादृष्टः स राजा देशकालवित्  ॥  ४।१८।८  ॥   

नयश्चेति । नयो नीतिः, विनयः शिक्षा, ताविभौ सत्यं च यथादृष्टः
शास्त्रविहितः विक्रमश्च । एतत्सर्वं यस्मिन् सुस्थितं देशकालवित् स भरतो
राजेति योजना  ॥  ४।१८।८  ॥   

  

तस्य धर्मकृतादेशा वयमन्ये च पार्थिवाः ।  

चरामो वसुधां कृत्स्नां धर्मसन्तानमिच्छवः  ॥  ४।१८।९  ॥   

धर्मकृतादेशाः धर्मकृतनियोगाः । कथं कनिष्ठेन ज्येष्ठनियोग इत्यपेक्षायां
राजधर्मो ऽयमित्याशयेनोक्तं धर्मपदम् । धर्मसन्तानं धर्मवृद्धिम् । यद्यपि
भरतेन नादेशः कृतः तथापि नेदमसत्यं यथाकथञ्चित् भरतेन राज्यभरणस्य
स्वीकृतत्वात्तदन्येषां तत्कुलीनानां तदादिष्टत्वं सिद्धमिति हृदयम् । अत
एवायोध्याकाण्डे दर्शितम् "त्वं राजा" इति  ॥  ४।१८।९  ॥   

  

तस्मिन्नृपतिशार्दूले भरते धर्मवत्सले ।  

पालयत्यखिलां भूमिं कश्चरेद्धर्मनिग्रहम्  ॥  ४।१८।१०  ॥   

धर्मनिग्रहं धर्महानिम्  ॥  ४।१८।१०  ॥   

  

ते वयं धर्मविभ्रष्टं स्वधर्मे परमे स्थिताः ।  

भरताज्ञां पुरस्कृत्य निगृह्णीमो यथाविधि  ॥  ४।१८।११  ॥   

ते वयमिति । धर्मविभ्रष्टं, जनमिति शेषः  ॥  ४।१८।११  ॥   

  

त्वं तु सङ्क्लिष्टधर्मा च कर्मणा च विगर्हितः ।  

कामतन्त्रप्रधानश्च न स्थितो राजवर्त्मनि  ॥  ४।१८।१२  ॥   

ज्येष्ठो भ्राता पिता चैव यश्च विद्यां प्रयच्छति ।  

त्रयस्ते पितरो ज्ञेया धर्मे पथि हि वर्तिनः  ॥  ४।१८।१३  ॥   

सङ्क्लिष्टधर्मा धर्मविलोपकृत् । कर्मणा च विगार्हित इति अकृत्यकारीत्यर्थः
 ॥  ४।१८।१२,१३  ॥   

  

यवीयानात्मनः पुत्रः शिष्यश्चापि गुणोदितः ।  

पुत्रवत्ते त्रयश्चिन्त्या धर्मश्चेदत्र कारणम्  ॥  ४।१८।१४  ॥   

यवीयानिति । आत्मन इति त्रिष्वप्यन्वेति । गुणोदित इति च । ते त्रयः
पुत्रवञ्चिन्त्याः । पुत्रशब्दो ऽत्र दृष्टान्तार्थः । यथा पुत्रे
पुत्रवद्वर्तते तथान्ययोरपि वर्तितव्यमित्यर्थः । पुत्रे
पुत्रवद्वृत्तिर्नाम सम्यक्स्नेह । "गगनं गगनाकारम्" इतिवत् । एवं
चिन्त्यत्वे किं प्रमाणम्? तत्राह धर्मश्चेदिति । अत्र अस्मिन्नर्थे धर्मः
कारणं व्यवस्थापकं चेत् यदि धर्मो नानुवर्तनीयः तदा नैवं द्रष्टव्यम् ।
अनुवर्तनीयश्चेत् अवश्यमेवं द्रष्टव्यमिति चेच्छब्दस्य भावः  ॥  ४।१८।१४
 ॥   

  

सूक्ष्मः परमदुर्ज्ञेयः सतां धर्मः प्लवङ्गम ।  

हृदिस्थः सर्वभूतानामात्मा वेद शुभाशुभम्  ॥  ४।१८।१५  ॥   

सूक्ष्मः अतीन्द्रियः । अत एव सतामपि परमदुर्ज्ञेयः, किमुत भवादृशस्येति
भावः । यद्वा जनस्य धर्माधर्मकरणं न को ऽपि वेत्तुमर्हति । तर्हि को
वेत्तीत्यत्राह हृदिस्थ इति । सर्वभूतानां हृदिस्थः सर्वान्तर्यामी । अलुक्
। आत्मा परमात्मा । शुभाशुभं शुभाशुभकरणं वेत्तीत्यर्थः । सूक्ष्मं धर्मं
परमात्मना मया विना को वेत्तुं दक्ष इति भावः  ॥  ४।१८।१५  ॥   

  

चपलश्चपलैः साध वानरैरकृतात्मभिः ।  

जात्यन्ध इव जात्यन्धैर्मन्त्रयन् द्रक्ष्यसे नु किम्  ॥  ४।१८।१६  ॥   

त्वया तु न शक्य इत्याह चपल इति । किं नु द्रक्ष्यसे न किमपि
द्रक्ष्यसीत्यर्थः  ॥  ४।१८।१६  ॥   

  

अहं तु व्यक्ततामस्य वचनस्य ब्रवीमि ते ।  

न हि मां केवलं रोषात्त्वं विगर्हितुमर्हसि  ॥  ४।१८।१७  ॥   

अहमिति । अस्य वचनस्य "यवीयानात्मनः" इति पूर्वोक्तवचनस्य  ॥  ४।१८।१७  ॥   

  

तदेतत्कारणं पश्य यदथ त्वं मया हतः ।  

भ्रातुर्वर्तसि भार्यायां त्यक्त्वा धर्मं सनातनम्  ॥  ४।१८।१८  ॥   

वर्तसि वर्तसे  ॥  ४।१८।१८  ॥   

  

अस्य त्वं धरमाणस्य सुग्रीवस्य महात्मनः ।  

रुमायां वर्तसे कामात् स्नुषायां पापकर्मकृत्  ॥  ४।१८।१९  ॥   

तद्व्यतीतस्य ते धर्मात्कामवृत्तस्य वानर ।  

भ्रातृभार्यावमर्शे ऽस्मिन् दण्डो ऽयं प्रतिपादितः  ॥  ४।१८।२०  ॥   

नहि धर्मविरुद्धस्य लोकवृत्तादपेयुषः ।  

दण्डादन्यत्र पश्यामि निग्रहं हरियूथप  ॥  ४।१८।२१  ॥   

अस्येति । धरमाणस्य जीवितं धारयतः । अनेन जीवतो भ्रातुर्भार्या भ्रात्रा न
ग्राह्या । मृतस्य तु ग्राह्येति तत्कुलधर्म इति प्रतीयते । अत एव हि
वालिनो बिलगमनानन्तरं मन्त्रिभिरभिषिक्तस्य सुग्रीवस्य तारापरिग्रहं रामो न
निन्दितवान्, अत एव प्रायोपवेशे अङ्गदो वक्ष्यति "भ्रातुर्ज्येष्ठस्य यो
भार्यां जीवतो महिषीं प्रियाम् । धर्मेण मातरं यस्तु स्वीकरोति जुगुप्सितः
 ॥ " इति  ॥  ४।१८।१९२१  ॥   

  

न हि ते मर्षये पापं क्षत्ित्रयो ऽहं कुलोद्भवः  ॥  ४।१८।२२  ॥   

तर्हि शिक्षैव कर्तव्या किमर्थमवधीस्तत्राह न हीति  ॥  ४।१८।२२  ॥   

  

औरसीं भगिनीं वापि भार्यां वाप्यनुजस्य यः ।  

प्रचरेत नरः कामात्तस्य दण्डो वधः स्मृतः  ॥  ४।१८।२३  ॥   

भरतस्तु महीपालो वयं त्वादेशवर्तिनः ।  

त्वं तु धर्मादतिक्रान्तः कथं शक्य उपेक्षितुम्  ॥  ४।१८।२४  ॥   

औरसीं पुत्रीं प्रचरेत गच्छेत्  ॥  ४।१८।२३,२४  ॥   

  

गुरुर्धर्मव्यतिक्रान्तं प्राज्ञो धर्मेण पालयन् ।  

भरतः कामवृत्तानां निग्रहे पर्यवस्थितः  ॥  ४।१८।२५  ॥   

वयं तु भरतादेशं विधिं कृत्वा हरीश्वर ।  

त्वद्विधान् भिन्नमर्यादान् नियन्तुं पर्यवस्थिताः  ॥  ४।१८।२६  ॥   

भरतस्तु महीपाल इत्युक्तं विवृणोति गुरुरिति । धर्मव्यतिक्रान्तं
धर्मव्यतिक्रमणं पालयन् परामृशन् गुरुः भरतश्च निग्रहे पर्यवस्थितः । वयं च
तदादेशं विधिं शास्त्रं कृत्वा नियन्तुं पर्यवस्थिताः । अतः कथं शक्य
उपेक्षितुमिति पूर्वेण सम्बन्धः  ॥  ४।१८।२५,२६  ॥   

  

सुग्रीवेण च मे सख्यं लक्ष्मणेन यथा तथा ।  

दारराज्यनिमित्तं च निःश्रेयसि रतः स मे  ॥  ४।१८।२७  ॥   

एवं निरपराधवधदोषशङ्कायाः परिहारमुक्त्वा "मामेव यदि पूर्वं
त्वमेतदर्थमचोदयः" इत्युक्तस्य परिहारमाह सुग्रीवेणेति । सुग्रीवेण
यत्सख्यं तल्लक्ष्मणसख्यतुल्यं तद्वदपरिहार्यम् । दारराज्यनिमित्तं च
दारराज्यफलकं च । स च मे निःश्रेयसि रतश्च, अतः कथमुपेक्षितुं शक्य
इत्यन्वयः  ॥  ४।१८।२७  ॥   

  

प्रतिज्ञा च मया दत्ता तदा वानरसन्निधौ ।  

प्रतिज्ञा च कथं शक्या मद्विधेनानवेक्षितुम्  ॥  ४।१८।२८  ॥   

हेत्वन्तरमप्याह प्रतिज्ञा चेति । तदा सख्यकरणकाले अनवेक्षितुम्
उपेक्षितुमिति यावत्  ॥  ४।१८।२८  ॥   

  

तदेभिः कारणैः सर्वैर्महद्भिर्धर्मसंहितैः ।  

शासनं तव यद्युक्तं तद्भवाननुमन्यताम्  ॥  ४।१८।२९  ॥   

तत्तस्मात् उपेक्षितुमशक्यत्वात् । एभिः भ्रातृभार्यापहरणादिकारणैः तव
भ्रातृभार्यावमर्शकस्य यच्छासनं कृतं तद्युक्तं शास्त्रविहितमिति
भवाननुमन्यताम्  ॥  ४।१८।२९  ॥   

  

सर्वथा धर्म इत्येव द्रष्टव्यस्तव निग्रहः  ॥  ४।१८।३०  ॥   

पुनर्हेत्वन्तराणि वक्तुं पीठिकामारचयति सर्वथेति  ॥  ४।१८।३०  ॥   

  

वयस्यस्यापि कर्तव्यं धर्ममेवानुपश्यतः ।  

शक्यं त्वयापि तत्कार्यं धर्ममेवानुपश्यता  ॥  ४।१८।३१  ॥   

वयस्यस्यापीति । शत्रुवद्धर्ममेवानुपश्यतो वयस्यस्यापि स्वमित्रशत्रुनिरसनं
कर्तव्यम् । धर्ममेवानुपश्यता त्वयापि तत्कार्यम् आत्मनिग्रहरूपं शक्यम्,
प्रायाश्चित्तत्वेनानुमन्तुं योग्यमित्यर्थः  ॥  ४।१८।३१  ॥   

  

श्रूयते मनुना गीतौ श्लोकौ चारित्रवत्सलौ ।  

गृहीतौ धर्मकुशलैस्तत्तथा चरितं हरे  ॥  ४।१८।३२  ॥   

स्वेनावश्यं हन्तव्यत्वे वालिना ऽवश्यमनुमन्तव्यत्वे च संवादं दर्शयति
श्रूयत इति । चारित्रवत्सलौ आचारैकपरौ गृहीतौ धृतौ । तच्छ्लोकद्वयोक्तम्  ॥ 
४।१८।३२  ॥   

  

राजभिर्धृतदण्डास्तु कृत्वा प्रापानि मानवाः ।  

निर्मलाः स्वर्गमायान्ति सन्तः सुकृतिनो यथा  ॥  ४।१८।३३  ॥   

श्लोकौ पठति राजभिरित्यादिना  ॥  ४।१८।३३  ॥   

  

शासनाद्वा विमोक्षाद्वा स्तेनः स्तेयाद्विमुच्यते ।  

राजा त्वशासनात् पापं तदवाप्नोति किल्बिषम्  ॥  ४।१८।३४  ॥   

शासने परस्याभ्युदयमुक्त्वा अशासने राज्ञो ऽनभ्युदयमाह शासनादिति । राज्ञा
शासने मोचने वा स्तेनश्चोरो मुच्यत एव पापात् । पापस्य पापिष्ठस्य
अशासनाद्राजा तत्किल्बिषं पापमाप्नोति  ॥  ४।१८।३४  ॥   

  

आर्येण मम मान्धात्रा व्यसनं घोरमीप्सितम् ।  

श्रमणेन कृते पापे यथा पापं कृतं त्वया  ॥  ४।१८।३५  ॥   

न केवलं वचनम् आचारश्चास्मिन्नर्थे ऽस्तीत्याह आर्येणेति । यथा त्वया पापं
कृतं तथा श्रमणेन क्षपणकेन केनचित्पापे कृते मम आर्येण वृद्धप्रपितामहेन
मान्धात्रा घोरं व्यसनं दण्डनम् । ईप्सितं प्रयुक्तमिति यावत्  ॥  ४।१८।३५
 ॥   

  

अन्यैरपि कृतं पापं प्रमत्तैर्वसुधाधिपैः ।  

प्रायश्चित्तं च कुर्वन्ति तेन तच्छाम्यते रजः  ॥  ४।१८।३६  ॥   

अन्यैरपीति । प्रमत्तैर्वसुधाधिपैर्हेतुभिः अन्यैरपि जनैः पापं कृतं ते
वसुधाधिपाः विगतानवधानाः सन्तः कर्मपरामर्शवेलायां पापिनां प्रायश्चितं
वधादिकं कुर्वन्ति । तेन प्रायश्चित्तेन तद्रजः तत्पापं शाम्यति ।
अद्यापीति शेषः  ॥  ४।१८।३६  ॥   

  

तदलं परितापेन धर्मतः परिकल्पितः ।  

वधो वानरशार्दूल न वयं स्ववशे स्थिताः  ॥  ४।१८।३७  ॥   

तदलमिति । न स्ववशे स्थिताः न स्वतन्त्राः, शास्त्रवश्या इत्यर्थः । अनेन
पराङ्मुखवधस्य दोषत्वमपि परिहृतम्, प्रायश्चित्तस्य
यथाकाथञ्चित्कर्तव्यत्वात् । पञ्चमहापातकादिप्रायश्चित्तस्य
मरणान्तिकत्वाद्बलादेव हि कार्यं भवति नान्यथा  ॥  ४।१८।३७  ॥   

  

शृणु चाप्यपरं भूयः कारणं हरिपुङ्व ।  

यच्छ्रुत्वा हेतुमद्वीर न मन्युं कर्तुमर्हसि  ॥  ४।१८।३८  ॥   

एवं सन्ध्योपासनराज्यपालनादिकं नियमेनानुतिष्ठतो वालिनः
शास्त्रवश्यत्वमवलम्ब्योक्तम् । अथ शाखामृगत्वमवलम्ब्याह शृणु चेत्यादिना
 ॥  ४।१८।३८  ॥   

  

न मे तत्र मनस्तापो न मन्युर्हरियूथप ।  

वागुराभिश्च पाशैश्च कूटैश्च विविधैर्नराः  ॥  ४।१८।३९  ॥   

प्रतिच्छन्नाश्च दृश्याश्च गृह्णन्ति सुबहून् मृगान् ।  

प्रधावितान्वा वित्रस्तान् विस्रब्धांश्चापि निष्ठितान्  ॥  ४।१८।४०  ॥   

प्रमत्तानप्रमत्तान्वा नरा मांसार्थिनो भृशम् ।  

विध्यन्ति विमुखांश्चापि न च दोषो ऽत्र विद्यते  ॥  ४।१८।४१  ॥   

यान्ति राजर्षयश्चात्र मृगयां धर्मकोविदाः ।  

तस्मात्त्वं निहतो यद्धे मया बाणेन वानर ।  

अयुध्यन्प्रतुयुध्यन्वा यस्माच्छाखामृगो ह्यसि  ॥  ४।१८।४२  ॥   

"दृश्यमानस्तु युध्येथा मया यदि नृपात्मज । अद्य वैवस्वतं देवं पश्येस्त्वं
निहतो मया "  ॥  इति "त्वया ऽदृश्येन तु रणे निहतो ऽहं दुरासदः । प्रसुप्तः
पन्नगेनेव नरः पानवशंगतः" इति च वालिना यदुक्तं तदुभयस्योत्तरमाह न मे तत्र
मनस्ताप इति । तत्र यमसदनप्रापणोक्तिप्रच्छन्नवेधननिन्दोक्तिविषये मे
मन्युर्नास्ति । शाखामृगस्य तवालक्ष्यत्वादिति भावः । मनस्तापाभावश्च
मृगविषये प्रच्छन्नवेधनस्य राज्ञां स्वभावतया दोषाभावादिति भावः ।
तदेवोपपादयति वागुराभिरित्यादिना । कूटैः कपटव्यापारैः । विस्रब्धान्
विश्वस्तान् । यद्यपि प्रकृते न मांसार्थिता तथापि पराङ्मुखवधान्न दोष इति
तात्पर्यम्  ॥  ४।१८।३९४२  ॥   

  

दुर्लभस्य च धर्मस्य जीवितस्य शुभस्य च ।  

राजानो वानरश्रेष्ठ प्रदातारो न संशयः  ॥  ४।१८।४३  ॥   

परपीडाकरो राज्ञां व्यापारो निष्फल इत्याशङ्क्य व्रणचिकित्सान्यायेन सः
श्रेयस्कर एवेत्याह दुर्लभस्येति । जीवितस्य जीवनस्य  ॥  ४।१८।४३  ॥   

  

तान्न हिंस्यान्न चाक्रोशेन्नाक्षिपेन्नाप्रियं वदेत् ।  

देवा मनुष्यरूपेण चरन्त्येते महीतले  ॥  ४।१८।४४  ॥   

न हिंस्यान्न पीडयेत्, तेष्वनर्थकरत्वबुद्धिं न कुर्यादित्यर्थः ।
नाक्रोशेन्न निन्देत् नाक्षिपेत्  

नोक्तिखण्डनं कुर्यात्, नाप्रियं वदेत् परुषं न वदेदित्यर्थः । तत्र
हेतुमाह देवा इति । एते पूर्वोक्ता राजानः । देवाः अष्टौ लोकपालाः ।
"अष्टाभिर्लोकपालानां मात्राभिः कल्पितो नृपः" इति वचनात् । मनुष्यरूपेण
मनुष्यशरीरेण उपलक्षिताश्चरन्ति  ॥  ४।१८।४४  ॥   

  

त्वं तु धर्ममविज्ञाय केवलं रोषमास्थितः ।  

प्रदूषयसि मां धर्मे पितृपैतामहे स्थितम्  ॥  ४।१८।४५  ॥   

पितृपैतामहे पितृपितामहप्राप्ते । नन्वेवमपि कथञ्चित्परिहार्यम् ।
"परतनुहतिं वालिद्रोहं मनागपसर्पणम्" इत्याद्यपवादकरं छन्नवेधनं समर्थो ऽपि
किमर्थं कृतवान्? तदवहितमनाः शृणु । यदि रामो वालिनः पुरतस्तिष्ठेत्तदा
विदिततदीयप्रभावतया वाली प्रह्वो भवेत् । तदा तद्वधो न युक्तः । प्रतिज्ञा
च व्याहन्येत । तद्द्वारा तन्मित्रं रावणो ऽपि शरणं व्रजेत् । देवाकार्यं च
लुप्येत् । अतः प्रच्छन्नो वालिनमवधीत्  ॥  ४।१८।४५  ॥   

  

एवमुक्तस्तु रामेण वाली प्रव्यथितो भृशम् ।  

न दोषं राघवे दध्यौ धर्मे ऽधिगतनिश्चयः ।  

प्रत्युवाच ततो रामं प्राञ्जलिर्वानरेश्वरः  ॥  ४।१८।४६  ॥   

एवमिति । प्रव्यथितः अज्ञानाद्राममधिक्षिप्तवानस्मीत्यनुतप्तः  ॥  ४।१८।४६
 ॥   

  

यत्त्वमात्थ नरश्रेष्ठ तदेवं नात्र संशयः ।  

प्रतिवक्तुं प्रकृष्टे हि नाप्रकृष्टस्तु शक्नुयात्  ॥  ४।१८।४७  ॥   

प्रकृष्टे विषये  ॥  ४।१८।४७  ॥   

  

तदयुक्तं मया पूर्वं प्रमादादुक्तमप्रियम् ।  

तत्रापि खलु मे दोषं कर्तुं नार्हसि राघव  ॥  ४।१८।४८  ॥   

कर्तुं चिन्तयितुम्  ॥  ४।१८।४८  ॥   

  

त्वं हि दृष्टार्थतत्त्वज्ञः प्रजानां च हिते रतः ।  

कार्यकारणसिद्धौ ते प्रसन्ना बुद्धिरव्यया  ॥  ४।१८।४९  ॥   

दृष्टार्थश्चासौ तत्त्वज्ञश्च दृष्टार्थतत्त्वज्ञः । यद्वा ज्ञः पण्डितः ।
दृष्टार्थतत्त्वश्चासौ ज्ञश्चेति समासः । कार्यकारणसिद्धौ कार्यं दण्डनम्,
कारणं तद्धेतुभूतं पापम्, तयोः सिद्धौ परिज्ञाने । बुद्धिः अन्तःकरणम्  ॥ 
४।१८।४९  ॥   

  

मामप्यगतधर्माणं व्यतिक्रान्तपुरस्कृतम् ।  

धर्मसंहितया वाचा धर्मज्ञ परिपालय  ॥  ४।१८।५०  ॥   

\[ बाष्पसंरुद्धकण्ठस्तु वाली सार्तस्वरं शनैः ।  

उवाच रामं सम्प्रेक्ष्य पङ्कलग्न इव द्विपः ।\]  

अगतधर्माणं कृत्याकरणवन्तं व्यतिक्रान्तपुरस्कृतं पुरस्कृतव्यतिक्रमम्,
अकृत्यकारिणमित्यर्थः । वाचा परिपालय, सर्वं मया क्षान्तमिति वदेत्यर्थः  ॥ 
४।१८।५०  ॥   

  

न त्वात्मानमहं शोचे न तारां न च बान्धवान् ।  

यथा पुत्रं गुणश्रेष्ठमङ्गदं कनकाङ्गदम्  ॥  ४।१८।५१  ॥   

स ममादर्शनाद्दीनो बाल्यात्प्रभृति लालितः ।  

तटाक इव पीताम्बुरुपशोषं गमिष्यति  ॥  ४।१८।५२  ॥   

बालश्चाकृतबुद्धिश्च एकपुत्रश्च मे प्रियः ।  

तारेयो राम भवता रक्षणीयो महाबलः  ॥  ४।१८।५३  ॥   

कार्यान्तरमप्यर्थयते न त्वित्यादिना । नात्मानं प्रति शोचे, त्वया
दत्तसम्यग्गतिकत्वात् । नापि तारादिकान् प्रति, सुग्रीवस्य विद्यमानत्वात्
। पुत्रम् "अङ्गादङ्गात्सम्भवसि" इत्युक्तरीत्या स्वानतिरिक्तं गुणश्रेष्ठं
पितृशुश्रूषादिगुणैः श्रेष्ठं कनकाङ्गदं दर्शनीयमित्यर्थः  ॥  ४।१८।५१५३
 ॥   

  

सुग्रीवे चाङ्गदे चैव विधत्स्व मतिमुत्तमाम् ।  

त्वं हि शास्ता च गोप्ता च कार्याकार्यविधौ स्थितः  ॥  ४।१८।५४  ॥   

सुग्रीवे चेति । मतिं तुल्यामिति शेषः  ॥  ४।१८।५४  ॥   

  

या ते नरपते वृत्तिर्भरते लक्ष्मणे च या ।  

सुग्रीवे चाङ्गदे राजंस्तां त्वमाधातुमर्हसि  ॥  ४।१८।५५  ॥   

वृत्तिं प्रीतिरिति यावत्  ॥  ४।१८।५५  ॥   

  

मद्दोषकृतदोषां तां यथा तारां तपस्विनीम् ।  

सुग्रीवो नावमन्येत तथा ऽवस्थातुमर्हसि  ॥  ४।१८।५६  ॥   

नावमन्येत पुत्रनिर्वासनेनेति भावः । अवस्थातुं व्यवस्थापयितुम्  ॥  ४।१८।५६
 ॥   

  

त्वया ह्यनुगृहीतेन राज्यं शक्यमुपासितुम् ।  

त्वद्वशे वर्तमानेन तव चित्तानुवर्तिना  ॥  ४।१८।५७  ॥   

शक्यं दिवं चार्जयितुं वसुधां चापि शासितुम्  ॥  ४।१८।५८  ॥   

उपासितुम्, मयेति शेषः । न केवलं मद्राज्यम्, अन्यच्चेत्याह शक्यमिति  ॥ 
४।१८।५७,५८  ॥   

  

त्वत्तोहं वधमाकाङ्क्षन्वार्यमाणोपि तारया ।  

सुग्रीवेण सह भ्रात्रा द्वन्द्वयुद्धमुपागतः  ॥  ४।१८।५९  ॥   

इत्युक्त्वा सन्नतो रामं विरराम हरीश्वरः  ॥  ४।१८।६०  ॥   

तर्हि तथा किं न कृतम्? तत्राह त्वत्त इति । आकाङ्क्षन् आकाङ्क्षमाण
इवेत्यर्थः  ॥  ४।१८।५९,६०  ॥   

  

स तमाश्वासयद्रामो वालिनं व्यक्तदर्शनम् ।  

सामसम्पन्नया वाचा धर्मतत्त्वार्थयुक्तया  ॥  ४।१८।६१  ॥   

व्यक्तदर्शनं विशदज्ञानम् । साम सान्त्वनम्  ॥  ४।१८।६१  ॥   

  

न सन्तापस्त्वया कार्य एतदर्थं प्लवङ्गम  ॥  ४।१८।६२  ॥   

एतदर्थं पुत्रवपालनार्थम्  ॥  ४।१८।६२  ॥   

  

न वयं भवता चिन्त्या नाप्यात्मा हरिसत्तम ।  

वयं भवद्विशेषेण धर्मतः कृतनिश्चयाः  ॥  ४।१८।६३  ॥   

वयं न चिन्त्याः, अकृत्यकारिण इति शेषः । नाप्यात्मा, निवृत्तपापत्वात् ।
कुत इत्यत्राह वयमिति । भवद्विशेषेण भवतः कृत्यरूपविशेषेण हेतुना । धर्मतः
प्रायश्चित्तरूपे धर्मे । सप्तम्यर्थे तसिः । कृतनिश्चयाः अतो वयं न
चिन्त्या इत्यादि पूर्वेणान्वयः  ॥  ४।१८।६३  ॥   

  

दण्ड्ये यः पातयेद्दण्डं दण्ड्यो यश्चापि दण्ड्यते ।  

कार्यकारणसिद्धार्थावुभौ तौ नावसीदतः  ॥  ४।१८।६४  ॥   

उक्तं विवृणोति दण्ड्य इति । कार्यकारणसिद्धार्थौ
दण्ड्यत्वदण्डयितृत्वाभ्यां निष्पन्नप्रयोजनावित्यर्थः  ॥  ४।१८।६४  ॥   

  

तद्भवान् दण्डसंयोगादस्माद्विगतकल्मषः ।  

गतः स्वां प्रकृतिं धर्म्यां धर्मदृष्टेन वर्त्मना  ॥  ४।१८।६५  ॥   

धर्मदृष्टेन धर्मशास्त्रदृष्टेन वर्त्मना दण्डसंयोगात् विगतकल्मषः सन्
धर्म्यां धर्मादनपेतां स्वां प्रकृतिं यथावस्थितशुद्धस्वरूपं गतः  ॥ 
४।१८।६५  ॥   

  

त्यज शोकं च मोहं च भयं च हृदये स्थितम् ।  

त्वया विधानं हर्यग्र्य न शक्यमतिवर्तितुम्  ॥  ४।१८।६६  ॥   

यथा त्वय्यङ्गदो नित्यं वर्तते वानरेश्वर ।  

तथा वर्तेत सुग्रीवे मयि चापि न संशयः  ॥  ४।१८।६७  ॥   

हेत्वन्तरेणाश्वासयति त्यजेति । विधानं विधिः, प्रारब्धं कर्मेति यावत्  ॥ 
४।१८।६६,६७  ॥   

  

स तस्य वाक्यं मधुरं महात्मनः समाहितं धर्मपथानुवर्तिनः ।  

निशम्य रामस्य रणावमर्दिनो वचः सुयुक्तं निजगाद वानरः  ॥  ४।१८।६८  ॥   

उक्तमर्थं सर्गान्ते श्लोकाभ्यां पुनः सङ्गृह्णाति स तस्येति । समाहितं
समाधानरूपम्  ॥  ४।१८।६८  ॥   

  

शराभितप्तेन विचेतसा मया प्रदूषितस्त्वं यदजानता प्रभो ।  

इदं महेन्द्रोपम भीमविक्रम प्रसादितस्त्वं क्षम मे नरेश्वर  ॥  ४।१८।६९  ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
अष्टादशः सर्गः  ॥  १८  ॥   

शरेति । प्रदूषित इति यत् इदं मे अपचरितं क्षम क्षमस्व । अस्मिन् सर्गे
सार्धसप्तषष्टिश्लोकाः  ॥  ४।१८।६९  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने अष्टादशः सर्गः  ॥  १८  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/02-vAli-vadhaH/018_rAmeNa_vAlivadhasamarthanam.md">
<details><summary><h3>शिरोमणी ...{Loading}...</h3></summary>



वालिवचनश्रवणानन्तरकालिकरामवचनं वर्णयितुमाह इतीति । इत्यनेन प्रकारेण
प्रश्रितं नम्रताविशिष्टं धर्मार्थसहितं परुषं परुषत्वेन प्रतीयमानं वाक्यं
निहतेन रामबाणविद्धेन अत एव विचेतसा व्याकुलचित्तेन वालिना राम उक्त
आसीदिति शेषः  ॥  ४।१८।१  ॥   

  

तमिति । निष्प्रभं प्रभारहितम् आदित्यमिव मुक्ततोयं त्यक्तजलम् अम्बुदं
मेघमिव उपशान्तं जलेन सिक्तम् अनलं वह्निमिव उक्तं वाक्यं येन तं
हरिश्रेष्ठं श्रेष्ठवानरैः सहितम् अनुत्तमम् अनुजदारग्रहणरूपाधर्मकर्मणा
ऽधमं हरीश्वरं तं वालिनं तदा वैचित्यकाले अधिक्षिप्तः
वालिकर्तृकाधिक्षेपविशिष्टो रामः पश्चात् वाल्युक्तिश्रवणानन्तरं
धर्मार्थगुणसंपन्नं धर्मार्थगुणैः संयुक्तं वचनमब्रवीत् ।
श्लोकद्वयमेकान्वयि  ॥  ४।१८।२,३ ॥   

  

तद्वचनाकारमाह धर्ममित्यादिभिः । धर्मादिकं लौकिकं समयं
शिष्टाचारमित्यर्थः, कथमविज्ञाय बाल्यात्? स्वाज्ञानात् हेतोः मां विगर्हसे
 ॥  ४।१८।४ ॥   

  

अपृष्ट्वेति । हे सौम्य हे वानर आचार्यसंमतान् आचार्यानुकूलान्
बुद्धिसंपन्नान् वृद्धान् अपृष्ट्वा तेभ्यः प्रश्नपूर्वकं
धर्मानश्रुत्वेत्यर्थः, चापल्याद्धेतोः त्वं मां वक्तुमिच्छसि  ॥  ४।१८।५
 ॥   

  

तदज्ञानमेव प्रकटयन्नाह इक्ष्वाकूणामिति । सशैलवनकानना शैलवनकाननविशिष्टां
इयं भूमिः इक्ष्वाकूणाम् अतो मृगपक्षिमनुष्याणां निग्रहानुग्रहेषु अधिकार
इति शेषः । अपिर्हेतौ  ॥  ४।१८।६  ॥   

  

तामिति । तामिक्ष्वाकुभूमिमृजुः सरलस्वभावः सत्यवानतिसत्यवक्ता धर्मात्मा
धर्मकामार्थतत्त्वज्ञः धर्मादियाथार्थ्यज्ञाता निग्रहानुग्रहे रतस्तत्परो
भरतः पालयति  ॥  ४।१८।७  ॥   

  

भरतस्य धर्मात्मत्वादिवर्णने फलमाह नय इति । यस्मिन्नुभौ नयो विनयश्च
सुस्थितमचाञ्चल्यं सत्यं च सन्तीति शेषः, यथा यथावद्विक्रमश्च दृष्टः
देशकालवित् उचितदेशादिविज्ञातृत्वधर्मश्च दृष्टः स राजा भवतीति शेषः । एतेन
भरते सर्वे राजगुणाः सन्तीति सुचितम्  ॥  ४।१८।८  ॥   

  

तस्येति । धर्मसंतानमिच्छवो वयमन्ये च पार्थिवाः तस्य भरतस्य धर्मकृतादेशाः
धर्माय कृतः आदेशः आज्ञा यैस्ते सन्तः कृत्स्नां वसुधां चरामः
भरतानुकूलतयैव सर्वे वर्तन्त इत्यर्थः  ॥  ४।१८।९  ॥   

  

तस्मिन्निति । नृपतिशार्दूले नृपतिश्रेष्ठे भरते पृथ्वीं पालयति सति
धर्मविप्रियं धर्मविरुद्धं कश्चरेत्  ॥  ४।१८।१०  ॥   

  

ते इति । परमे उत्कृष्टे स्वधर्मे राजोचितकर्मणि स्थितास्ते
धर्मसंतानमिच्छवो वयं भरताज्ञां भरतकर्मकाज्ञापनं पुरस्कृत्य
मार्गविभ्रष्टान् यथाविधि चिन्तयामः विचार्य दण्डयाम इत्यर्थः ।
"धर्मविभ्रष्टान्" इति भूषणपाठः  ॥  ४।१८।११  ॥   

  

ननु विचारेण त्वया किं निश्चितमित्यत आह त्वमिति । कामतन्त्रप्रधानः
कामतन्त्रेषु कामाधीनेषु प्रधानो मुख्यः अत एव राजवर्त्मनि राजोचितमार्गे न
स्थितः अत एव कर्मणा स्वेच्छाचरणेन हेतुना विगर्हितो निन्दितः अत एव
संक्लिष्टधर्मा संक्लिष्टः विबाधितः धर्मः सदाचारो येन सः त्वमसीति शेषः  ॥ 
४।१८।१२  ॥   

  

तदनुष्ठितकर्मणां सदाचारविरुद्धत्वं बोधयितुं धर्मानाह ज्येष्ठ इति
द्वाभ्याम् । धर्मे पथि वर्तिनो जनस्य ज्येष्ठो भ्राता पिता च यो विद्यां
प्रयच्छति स च ते त्रयः पितर इव ज्ञेयाः पितृवत्पूज्या इत्यर्थः ।
एकश्चशब्द इवार्थे  ॥  ४।१८।१३  ॥   

  

यवीयानिति । यवीयान् कनिष्ठो भ्राता, आत्मनः पुत्रश्च, गुणोदितः
शिष्योचितगुणयुक्तः शिष्यश्च, ते त्रयः पुत्रविच्चिन्त्याः मन्तव्या
इत्यर्थः । अत्र एवंचिन्तने धर्म एव कारणम् एतेन दृष्टकारणव्यावृत्तिः,
एतेन सुग्रीवे ते विद्वेषो ऽधर्म इति सूचितम्  ॥  ४।१८।१४  ॥   

  

ननु सर्वैर्धर्मो विज्ञायते त्वया किमर्थं वर्ण्यते इत्यत आह सूक्ष्म इति ।
प्लवङ्गम हे कपे सतां धर्मः सूक्ष्मः दुर्लक्ष्य इत्यर्थः, अत एव
परमदुर्ज्ञेयः ज्ञातुमत्यन्तमशक्यः । ननु त्वया कथं ज्ञात इत्यत आह
सर्वभूतानां ह़ृदिस्थः आत्मा नियन्ता सर्वभूतानां शुभाशुभं वेद जानाति ।
एतेन स्वस्य नियन्तृत्वं सूचितं तेन सर्वज्ञत्वं व्यञ्जितम् ।
सर्वभूतानामित्युभयान्वयि  ॥  ४।१८।१५  ॥   

  

चपल इति । जात्यन्धैर्जन्मान्धैः सार्धं मन्त्रयन् जात्यन्ध इव अकृतात्मभिः
अस्वस्थचित्तैः अत एव चपलैः वानरैः सार्धं मन्त्रयन् चपलस्त्वं किं नु
प्रेक्षसे विचारयसि धर्ममिति शेषः  ॥  ४।१८।१६  ॥   

  

नन्वस्माकं चपलत्वादिवैशिष्ट्यं नास्तीति किमर्थमेवमुच्यते इत्यत आह अहमिति
। अस्य स्वोक्तस्य वचनस्य चापल्यादिबोधकवाक्यस्य व्यक्ततामभिप्रायप्राकट्यं
ते ब्रवीमि अतः रोषात् मां केवलं विगर्हितं त्वं नार्हसि  ॥  ४।१८।१७  ॥   

  

तदिति । यदर्थं मया त्वं हतस्तदेतत्कारणं पश्य जानीहि शृण्वित्यर्थः । तत्
कारणमाह सनातनं धर्मं त्यक्त्वा भ्रातुः कनिष्ठबन्धोर्भार्यायां वर्तसि
वर्तसे  ॥  ४।१८।१८  ॥   

ननु पितृसदृशज्येष्ठभ्रातृभार्यावमर्शात् सुग्रीवस्यापि तथात्वमित्यत आह--
अस्येति । धरमाणस्य धारयतः प्राणानिति शेषः, जीवत इत्यर्थः, महात्मनः
सुग्रीवस्य स्नुषायां पुत्रवधूसदृश्यां रुमायां तदभिधभार्यायां कामात्
पापकर्मकृत् स्ववशीभूतकनिष्ठभ्रातृत्यागरूपपापकर्मकर्ता त्वं वर्तसे । एतेन
सुग्रीवस्य त्वज्जीवनाभावनिश्चयात् त्वद्भार्यावमर्शे ऽपि न दोष इति, तव तु
कनिष्ठजीवननिश्चये ऽपि तद्भार्यावमर्शात् शरणागतभ्रातृत्यागात् दोषसमूह इति
च सूचितम् । मृतज्येष्ठभ्रातृभार्यापरिग्रहे न दोष इति धर्मशास्त्रे
प्रसिद्धम् । अत एव "भ्रातुर्ज्येष्ठस्य यो भार्यां जीवतो महिषीं प्रियाम्
। धर्मेण मातरं यस्तु स्वीकरोति जुगुप्सितः" इति वक्ष्यमाणप्रायोपवेशसमये
अङ्गदोक्तौ जीवत इति विशेषणं संगच्छते । अत एव "देवराच्च सुतोत्पत्तिं कलौ
पञ्च विवर्जयेत्" इत्यादि संगच्छते । नच हृद्यपेक्षया मनुष्याधिकारत्वादिति
सूत्रभाष्यादौ मनुष्यमात्रस्यैव शास्त्रनियम्यत्वमिति सिद्धान्तितत्वात्
वालिविषये धर्माधर्मविचारः सर्वज्ञेन परमात्मना रामेण कथं कृत इति वाच्यम्
"तदुपर्यपि बादरायणः" इति तदुत्तरसूत्रभाष्यादौ गन्धर्वादीनामपि
शास्त्रनियम्यत्वस्य सिद्धान्तितत्वेन वालिनो
देवपुत्रत्वाद्देवत्वेनादोषात् । अत एव भगवत्पार्श्ववर्तिनां
नन्दीश्वरगरुडकाकशुण्डादीनां वेदाधिकारो न विरुध्यते । अत एव
सर्वज्ञपरमात्मरामकृता जटायुषः प्रमीतक्रिया तद्भ्रात्रा संपातिना
करिष्यमाणोदकदानादि च संगच्छते । न च ब्राह्मणाद्युद्देश्येन
कर्मबोधकप्रवृत्तेः देवादीनां तदभावात्कथं तद्विषयत्वमिति वाच्यं, तेषामपि
कश्यपादिजन्यत्वादिना ब्राह्मणादित्वादिति दिक्  ॥  ४।१८।१९  ॥   

  

उपसंहरन्नाह तदिति । तत् मम धर्मपालकत्वाद्धेतोः कामवृत्तस्य
स्वेच्छावर्तिनः अत एव अस्मिन् भ्रातृभार्याभिमर्शे धर्माद्व्यतीतस्य
परिभ्रष्टस्य ते तव अयं वधरूपो दण्डः मया प्रतिपादितः  ॥  ४।१८।२०  ॥   

  

दण्डस्यावश्यकत्वं बोधयन्नाह-- नहीति । लोकवृत्तात् शिष्टजनव्यवहारात्
अपेयुषः बहिर्गतस्य अत एव लोकविरुद्धस्य जन्तोर्दण्डात् अन्यत्र
अन्यस्मिन्नुपाये निग्रहं प्रायश्चित्तं न पश्यामि  ॥  ४।१८।२१  ॥   

  

ननु जन्मान्तरे भोगेन पापक्षयो भवितेति किं त्वत्कर्तृकवधेनेत्यत आह न चेति
। कुलोद्गतः कुलमुद्गतम् उत्कर्षतां प्राप्तं यस्य सः क्षत्रियो ऽहं ते
पापं न मर्शये सहे । अर्धं पृथक् । ननु धर्मशास्त्रे बहुविघदण्डानां
सत्त्वाद्वध एव किमर्थं कृत इत्यत आह औरसीमिति । औरसीं मुख्यकन्यां भगिनीं
वा अनुजस्य भार्या वा यो नरः कामात् भोगेच्छातः प्रचरेत तस्य दण्डः वधः
प्राणवियोग एव स्मृतः । अर्धद्वयमेकान्वयि  ॥  ४।१८।२२  ॥   

  

ननु इदानीं भरतस्यैव महीपालत्वात् त्यक्तराज्यस्य भवतः शासनमनुचितमित्यत आह
भरत इति । यद्यपि महीपालो भरतस्तथापि आदेशवर्तिनः पालनाज्ञाप्रवर्तकाः वयं
स्म इति शेषः, अतः धर्मादतिक्रान्तं च्युतं त्वामुपेक्षितुम् अविचारेण
त्यक्तुं कथं शक्यमस्माभिरिति शेषः । तुशब्दः यद्यपीत्यर्थे  ॥  ४।१८।२३
 ॥   

  

गुर्विति । गुरुधर्मव्यतिक्रान्तं गुरुः सर्वोत्कृष्टो यो
धर्मस्तस्माद्व्यतिक्रान्तं च्युतं जनं निघ्नन्निति शेषः, धर्मेण पालयन् ।
किंच गुरुधर्मव्यतिक्रान्तं पालयन् दण्डपूर्वकशुद्ध्या रक्षन्भरतः
कामयुक्तानां निग्रहे अन्वेषणे पर्यवस्थितः वयं तु अवधिं कालनियमं कृत्वा
भरतादेशाः भरते आदेशः प्रजापालनाज्ञा येषां ते सन्तो वने चराम इति शेषः ।
देशावधिमित्यत्र "नमुने" इति सूत्रे नेतियोगविभागेन क्वचित् त्रिपाद्या
असिद्धत्वभावज्ञापनात् संहिता, भागुरिमते अवाकारलोपेन वधिशब्दो
ऽप्यवधिवाचको वा, भरतकर्तृकाज्ञायाः अवधिं कृत्वेत्यर्थो वा । अत्र पक्षे
समासप्रयुक्तषष्ठ्याः लुप्तत्वात् न संहितायां संदेहः । भरताज्ञप्ता
इत्यर्थस्तु न युक्तः रामकर्मकभरताज्ञाया अप्रसिद्धत्वात् अयोग्यत्वाच्च,
क्लिष्टकल्पनायां प्रमाणाभावाच्च । सार्धश्लोक एकान्वयी  ॥  ४।१८।२४,२५  ॥   

  

सुग्रीवेणेति । मे सख्यं यथा लक्ष्मणेन तथा दारराज्यनिमित्तं
स्वदारराज्ययोः प्राप्त्यर्थं सुग्रीवेणापि मे सख्यमकारीति शेषः, अत एव स
सुग्रीवः निश्रेयसकरः सेवातत्परो ऽस्तीति शेषः । अत एव तदा सख्यसमये
वानरसंनिधौ प्रतिज्ञा त्वत्कर्मकवधनिश्चयः दत्ता कृता, मद्विधेन
सत्यप्रतिज्ञेनेत्यर्थः । प्रतिज्ञा प्रतिज्ञाविषयीभूतार्थः
अनवेक्षितुमकर्तुमित्यर्थः, कथं शक्या । श्लोकद्वयमेकान्वयि  ॥  ४।१८।२६,२७
 ॥   

  

तदिति । धर्मसंश्रितैः धर्मविशिष्टैः अत एव महद्भिः सर्वैरेभिरुक्तैः
कारणैर्युक्तम् उचितं यत् तव शासनं तद्भवाननुमन्यतां युक्तत्वेन
निश्चिनुताम्  ॥  ४।१८।२८  ॥   

  

सर्वथेति । धर्ममनुपश्यता जानता पुरुषेण वयस्यस्य सख्युः उपकर्तव्यं
सख्युपकारो धर्म इत्यर्थः । अत एव तव निग्रहः दण्डः सर्वथा सर्वप्रकारेण
धर्म एवेत्ययं त्वया द्रष्टव्यः ज्ञातव्यः  ॥  ४।१८।२९  ॥   

  

शक्यमिति । धर्ममनुवर्तता त्वया ऽपि कार्यं सर्वैः कर्तव्यं तत्
मत्कर्तृकानुशासनं शक्यं कर्तुमिति शेषः । अर्धं पृथिक् । स्वाचरिते
शिष्टोक्तिं प्रमाणयितुमाह श्रूयते इति । यथा येन प्रकारेण यदर्थं
धर्मकुशलैः गृहीतौ स्वीकृतौ चारित्रवत्सलौ शुभाचरणप्रतिपादकौ मनुना गीतौ
श्लोकौ श्रूयेते तथा तेन प्रकारेण तत्तद्गृहीतं मया चरितं कृतम् ।
अर्धद्वयमेकान्वयि  ॥  ४।१८।३०  ॥   

  

श्लोकावेवाह-- राजभिरिति । पापानि कृत्वा विद्यमाना मानवाः
राजभिर्धृतदण्डाः अत एव निर्मलाः सन्तः सुकृतिनः सन्त इव स्वर्गमायान्ति
प्राप्नुवन्ति  ॥  ४।१८।३१  ॥   

  

शासनादिति । स्तेनस्तदुपलक्षितपापो शासनात् शरीरदण्डात् मोक्षात्
ब्राह्मणादीनां पापित्वे मोक्षणात् ग्रामादिभ्यो निःसारणादित्यर्थः,
पापात्प्रमुच्यत एव, पापस्य पापिनो अशासन् दण्डमकुर्वन् राजा तु तदा
शासनाभावसमये किल्बिषं पापमवाप्नोत्येव  ॥  ४।१८।३२  ॥   

  

स्वकृते शिष्टाचारं प्रमाणयति-- आर्येणेति । यथा येन प्रकारेण त्वया पापं
कृतं तथा तेन प्रकारेण श्रमणेन केनचिदार्हतेन पापे कृते सति ईप्सितं
शास्त्रानुसारि घोरं हिंसारूपं व्यसनं दुःखं दत्तमिति शेषः  ॥  ४।१८।३३  ॥   

  

अन्यैरिति । अन्यैरपि वसुधाधिपैः राजभिः प्रमत्तैर्जनैः कृतं पापं दण्डेन
निवर्तितमिति शेषः । ननु गुर्वादीनां दण्डने राज्ञामनधिकारात्कथं
तच्छुद्धिरित्यत आह-- प्रायश्चित्तं पापनिवर्तकगायत्रीजपादि कुर्वन्ति पापे
सति गुर्वादय इति शेषः । तेन प्रायश्चित्तेन तत् गुर्वादिकृतं राजपापं
शाम्यते निवर्त्यते इत्यर्थः  ॥  ४।१८।३४  ॥   

  

तदिति । हे वानरशार्दूल यतो वयं स्ववशे न स्थिताः शास्त्रानुसारवर्तिन
इत्यर्थः, अत एव धर्मतः धर्मपालनाय वधः परिकल्पितः तत्तस्माद्धेतोः
परितापेन तव शोकेनालं, शोको न कर्तव्य इत्यर्थः  ॥  ४।१८।३५  ॥   

  

ननु ममेन्द्रपुत्रत्वे ऽपि वानरत्वेनैव
व्यवहाराच्छास्त्रस्यास्मद्विषयत्वाभावात् मदनुशासनमनुचितमेवेति तदापाततः
शङ्कां जिहार्षुस्तुष्यति दुर्जनन्यायेनाह-- शृण्विति । हरिपुङ्गव हे
वानरराज अपरं लघुकारणं वधे निमित्तं भूयः शृणु । तत् कारणं श्रुत्वा महत्
मन्युं कर्तुं नार्हसि सामान्ये नपुंसकम् । किंच महत् त्वया प्रशंसनीयं
कारणमित्यन्वयः  ॥  ४।१८।३६  ॥   

  

नेति । तत्र देवत्वाभाववत्वद्वधे मन्युः क्रोधः न अपेक्षित इति शेषः, अत एव
मनस्तापो न । तत्र कारणमाह वागुराभिः लोहनिर्मितमृगग्राहिकाभिः पाशैश्च
विविधैः अनेकप्रकारैः कूटैः कापट्ययुक्तव्यापारैश्च प्रतिच्छन्ना दृश्या
वानराः राजप्रभृतयः वित्रस्तान् भीतान् अत एव प्रधावितान् पलायितान्
विस्रब्धान् मद्विघातको ऽत्र नास्तीति विश्वासयुक्तान् अत एव अतिविष्ठितान्
संस्थितान् वा सुबहून् अतिविपुलान् मृगान् गृह्णन्ति । एतेन ग्रहणे
दोषाभावः सूचितः । श्लोकद्वयमेकान्वयि  ॥  ४।१८।३७,३८ ॥   

  

ननु शिष्टाचारेण ग्रहणे दोषाभावः प्रतीयते, न तु वधे । अत्र तु वध इत्यत आह
प्रमत्तानिति । मांसार्थिनाः अनरा नरसदृशा राजानस्तु प्रमत्तानप्रमत्तान्वा
विमुखान् पलायितान्वा मृगान् विध्यन्ति घ्रन्ति । अत्र वधे दोषः
मनुष्यवधवत्पापं न विद्यते । एतेन मृगवधजनितपापस्याल्पत्वात्
प्रायश्चित्तस्य सुकरत्वान्न तद्वधे भीतिरिति सूचितम् । यदि च
मांसार्थित्वं यागार्थमित्युच्यते तदा न दोष इत्यस्य दोषसंसर्गाभावो बोध्य
इति दिक्  ॥  ४।१८।३९  ॥   

  

ननु भवतामिदानीं न मांसार्थित्वमित्यत आह यान्तीति । अत्र अस्मिन्वने
धर्मकोविदाः अपि राजर्षयः मृगयां यान्ति तस्माद्धेतोः यस्मात्त्वं शाखामृगो
ऽसि अतः अयुध्यन् साक्षाद्युद्धमकुर्वन् प्रति युध्यन् सुग्रीवद्वारा
युद्धं कुर्वश्च त्वं युद्धे मया निहतः । धर्मकोविदा इत्यनेन तेषां
मृगयाप्रवृत्तिः दुष्टनिग्रहायैवेति व्यञ्जितं, तेन मत्कर्तृकवधो ऽपि
त्वद्दुष्टत्वविनिवृत्तये इति ध्वनितं, तेन मृगयायामपि सप्रयोजनमेव हननमहं
तु निष्प्रयोजनं हतः इति भ्रमो न कार्य इति बोधितम् । सार्धश्लोक एकान्वयी
 ॥  ४।१८।४०  ॥   

  

आपाततः स्वविषयकाधिक्षेपं निवर्तयितुमाह दुर्लभस्येत्यादिभिः । दुर्लभस्य
अन्यैर्दुष्प्रापस्य धर्मस्य शुभस्य मङ्गलहेतुकस्य जीवितस्य च प्रदातारः
राजानो भवन्तीति शेषः । अर्धद्वयमेकान्वयि । जीवितस्य प्रदातार इत्यनेन यदि
त्वयि जीवितेच्छा तर्हि त्वां जीवयिष्यामीति सूचितम्  ॥  ४।१८।४१  ॥   

  

राजगुणवर्णनस्य फलमाह तानिति । देवा एव एते राजानः मानुषरूपेण महीतले
चरन्ति । तस्मात् तान् राज्ञः न हिंस्यान् न वा आक्रोशेत् निन्देत्, न वा
क्षिपेत् कूटं वदेत् न वा अप्रियं वदेत्  ॥  ४।१८।४२  ॥   

  

त्वमिति । केवलं रोषमास्थितस्त्वं तु धर्ममविज्ञाय पितृपैतामहे धर्मे
स्थितं मां विदूषयसि । एतेन दुर्वचनं हेयमिति व्यञ्जितम्  ॥  ४।१८।४३  ॥   

  

एवमिति । रामेण एवमुक्तः अत एव धर्मे धर्मपूर्वकरामकर्तृकस्ववधे
अधिगतनिश्चयः अत एव भृशं प्रमथितः दुरुक्त्याभासहेतुकव्यथां प्राप्तो वाली
राघवे दोषं न दध्यौ । एतेन क्वचिन्निलीय रामो बाणं चिक्षेपेत्युक्तिरापततो
रमणीया अत एवापाततः स्वबुद्ध्या रूढरामविपरीतकर्मवर्णनावसरे तन्नोक्तम् ।
वृक्षैरात्मानमाच्छाद्य विद्यमानां किष्किन्धामित्यर्थो वा । अत एव
किष्किन्धातो निःसरणसमये रामसमीपस्थमेव सुग्रीवं वाली ददर्शेत्युक्तिः
संगच्छते  ॥  ४।१८।४४  ॥   

  

प्रतीति । ततः धर्मेणैव रामेणाहं हत इति निश्चयात् हेतोः
प्राञ्जलिर्वानरेश्वरः रामं प्रत्युवाच  ॥  ४।१८।४५  ॥   

  

तत्प्रतिवचनाकारमाह यदिति । हे नरश्रेष्ठ यत् त्वमात्थ कथयसि तत् तथैव
सत्यमेवेत्यर्थः, इदानीं दुरुक्तिजनितस्वापराधक्षमापणाय स्तोतुमप्यहं न
समर्थ इति बोधयन्नाह प्रतीति । प्रकृष्टे उत्कृष्टजनसंनिधौ अपकृष्टः नीचो
जनः प्रतिवक्तुं न शक्नुयात् । एतेन यदि प्रतिवक्तुमेव न शक्नुयात्तर्हि
स्तोतुं न शक्नुयादिति किं वक्तव्यमिति काव्यार्थापत्तिरलंकारो ध्वनितः  ॥ 
४।१८।४६  ॥   

  

यदिति । प्रमादात् अनवधानात् अप्रियम् अत एव अयुक्तं वाक्यं यन्मया
पूर्वमुक्तं तत्र मदुक्तौ मे दोषं दोषबुद्धिं कर्तुं नार्हसि  ॥  ४।१८।४७
 ॥   

  

त्वमिति । हि यतः दृष्टार्थतत्त्वज्ञः
अस्मदादिज्ञानविषयीभूतार्थयाथार्थ्यविज्ञाता प्रजानां हिते रतश्च त्वमसीति
शेषः । अतः कार्यकारणसिद्धौ कार्यं कर्तव्यं दण्डनमित्यर्थः, कारणं
तद्धेतुभूतपापं तयोः सिद्धौ निश्चये इत्यर्थः, अव्यया परिणामादिरहिता
बुद्धिस्त्वदन्तःकरणधर्मविशेषः प्रसन्ना संशयरहितेत्यर्थः  ॥  ४।१८।४८ ॥   

  

मामिति । धर्मात् व्यतिक्रान्तपुरस्कृतं व्यतिक्रान्तेषु च्युतेषु
पुरस्कृतम् अग्रे गणनमपि अवगतं त्वां प्राप्तं मां धर्मसंहितया
धर्मवन्निष्ठया शरणागतं पालयामीत्याकारिकया वाचा परिपालय
दोषान्निवर्तयेत्यर्थः । "अगतधर्माणं व्यतिक्रान्तपुरस्कृतम्" इति
तीर्थपाठः  ॥  ४।१८।४९  ॥   

  

वालिनो वचनानन्तरं वर्णयितुमाह बाष्पेति । बाष्पसंरुद्धकण्ठः अत एव
पङ्कलग्नः कर्दमे निमग्नः द्विपो हस्तीव सार्तः आर्तत्वसहितः रवः स्वरो
यस्य स वाली रामं संप्रेक्ष्य शनैरुवाच  ॥  ४।१८।५०  ॥   

  

तद्वचनाकारमाह नेति । कनकाङ्गदं सुवर्णाङ्गदविशिष्टं गुणज्येष्ठं
पित्रानुकूल्यादिवर्तनरूपश्रेष्ठगुणवन्तम् अङ्गदं यथा शोचे तथा आत्मादीन् न
शोचे । एतेन रामहतत्वात्प्राप्तपरमकल्याणत्वेनात्मनः शोकानर्हत्वं, तारायां
बान्धवेषु च रामानुगृहीतसुग्रीवस्यापि प्रेमाधिक्यात् तयोरपि शोकानर्हत्वं
व्यञ्जितम्  ॥  ४।१८।५१ ॥   

  

नन्वङ्गदे सुग्रीवद्वेषस्य त्वया अदृष्टत्वात्तद्विषयको ऽपि शोकः किमथ
क्रियते इत्यत आह स इति । बाल्यात्प्रभृति बाल्यादारभ्य लालितः अत एव
ममादर्शनाद्दीनः सो ऽङ्गदः पीताम्बुः सूर्यकिरणशोषितजलस्तटाक इवोपशोषं
कृशत्वमित्यर्थः, गमिष्यति प्राप्स्यति  ॥  ४।१८।५२  ॥   

  

वाल इति । वालः अल्पवयस्कः अत एव अकृतबुद्धिः न कृता संपन्ना
बुद्धिर्यस्मिन्सः तारेयः तारापत्यं मे प्रियः मत्प्रीतिविषयीभूतः महाबलः
मे एकपुत्रः भवता रक्षणीयः । मे इत्युभयान्वयि  ॥  ४।१८।५३  ॥   

  

सुग्रीवे स्वद्वेषाभावं द्योतयन्नाह सुग्रीव इति । हि यतः कार्याकार्यविधौ
विहिताविहिताचरणे यथाक्रमं गोप्ता रक्षकः शास्ता शासनकर्ता च सन् त्वं
स्थितः अतः सुग्रीवे अङ्गदे च उत्तमां मद्वैरनिमित्तकपरस्परवैराजननेन
उत्कृष्टां मतिं विधत्स्व संपादय  ॥  ४।१८।५४  ॥   

  

अङ्गदे ऽपि रामप्रीतिमुत्पादयितुमाह येति । हे नरपते हे राजन्
अस्मद्विषयकानुरागविशिष्टभरते लक्ष्मणे च या ते वृत्तिस्त्वत्कर्मकसेवा तां
सेवामेव सुग्रीवे अङ्गदे च चिन्तयितुं बोधयितुं कारयितुमित्यर्थः, अर्हसि ।
यदि च वृत्तिशब्देन वात्सल्यद्वारा स्थितिरुच्यते तदा ते इति कर्तरि षष्ठी
 ॥  ४।१८।५५  ॥   

  

मद्दोषेति । तपस्विनीमतिविचारशीलामत एव मद्दोषकृत एव दोषो यस्यां तां स्वयं
सुग्रीववधमकुर्वाणामित्यर्थः, तारां सुग्रीवो यथा नावमन्येत तथा अवस्थातुम्
अवस्थापयितुं शिक्षयितुमित्यर्थः, त्वमर्हसि  ॥  ४।१८।५६  ॥   

  

सेवाप्रार्थनायां फलमाह त्वयेति । त्वद्वशे वर्तमानेन अत एव
चित्तानुवर्तिना प्रीत्या त्वच्चित्तविषयीभूतेन त्वदीप्सितकारिणा वा अत एव
त्वया अनुगृहीतेन जनेन राज्यं वसुधाधिपत्यमुपासितुं कर्तुं शक्यं, दिवं
वसुधां च अर्जयितुम् एककालावच्छेदेन गृहीतुं शासितुं पालयितुं च शक्यम् ।
सार्धश्लोक एकान्वयी  ॥  ४।१८।५७  ॥   

  

ननु तवेच्छा चेत् त्वां जीवयामि राज्यं कुर्वित्यत आह त्वत्त इति । तारया
वार्यमाणो ऽप्यहं त्वत्तो वधमाकाङ्क्षन् सन् सुग्रीवेण सह
द्वन्द्वयुद्धमुपागतः प्राप्तः । एतेन वालिनो जीवनेच्छाभावः सूचितः ।
अर्धद्वयमेकान्वयि  ॥  ४।१८।५८  ॥   

  

इतीति । वानरो वाली राममित्युक्त्वा विरराम । अर्धं पृथक्  ॥  ४।१८।५९  ॥   

  

स इति । स वालिना प्रार्थितो रामः व्यक्तदर्शनमाविर्भूतज्ञानवन्तं वालिनं
धर्मतत्त्वार्थयुक्तया धर्मयाथार्थ्यरूपार्थविशिष्टया अत एव साधुसंमतया
वाचा आश्वासयत्  ॥  ४।१८।६०  ॥   

  

तदाश्वासनप्रकारमाह नेति । हे हरिसत्तम वयं सुग्रीवप्रभृतयः आत्मा
स्वस्वरूपं च न चिन्त्याः शङ्कनीयाः । तत्र हेतुः भवद्विशेषेण
भवद्विषयकप्रीत्यतिशयेन युक्ताः वयं धर्मतः धर्मशास्त्रानुसारेण
कृतनिश्चयास्त्वदुक्तादिसर्वकार्यविषयकनिश्चयवन्तः स्म इति शेषः  ॥  ४।१८।६१
 ॥   

  

शास्त्ररीतिमेवाह दण्ड्य इति । यो राजादिः दण्ड्ये दण्डनीये दण्डं पातयेत्
प्रापयेत् यश्च दण्ड्यः दण्ड्यते दण्डं प्राप्नोति तौ कार्यकारणसिद्धार्थौ
कार्यकारणाभ्यां दड्यत्वदण्डकत्वाभ्यां सिद्धाः अर्थाः ययोस्तौ उभौ
नावसीदतः क्लेशं प्राप्नुतः  ॥  ४।१८।६२  ॥   

तदिति । तत् मम शास्त्रानुसारित्वाद्धेतोः दण्डदिष्टेन
दण्डविषयकशास्त्रोक्तेन वर्त्मना मार्गेण दण्डसंयोगात्
मत्कर्तृकदण्डसंबन्धात् विगतकल्मषः निवृत्तपापः अत एव धर्म्यां
धर्मादनपेतां स्वां प्रकृतिं गतः प्राप्तो भवानस्तीति शेषः  ॥  ४।१८।६३  ॥   

  

त्यजेति । हृदये स्वान्तःकरणे स्थितं शोकं पुत्रादिवृत्तविषयकचिन्तां मोहं
तद्विषयकस्नेहजनितवैचित्यं च भयं स्वकृतपापजनितभीतिं च त्यज । तत्र हेतुः
हे हर्यग्र्य त्वया विधानं त्वत्कर्तृकविचारविषयीभूतमित्यर्थः,
अतिवर्तितुमन्यथा कर्तुं न शक्यं, केनचिदिति शेषः  ॥  ४।१८।६४  ॥   

  

यथेति । अङ्गदः यथा त्वयि नित्यं वर्तते अवर्तत तथा मयि सुग्रीवे च वर्तेत
संशयः अस्मिन्विषये संदेहः न कार्य इति शेषः  ॥  ४।१८।६५  ॥   

  

स इति । धर्मपथानुवर्तिनः धर्मरूपमार्गमात्रवर्तनशीलस्य रणावमर्दिनः
रणप्राप्तरिपुमर्दनकर्तुः महात्मनस्तस्य स्वसंमुखं प्राप्तस्य रामस्य
सुयुक्तं शोभनयुक्तिसहितं समाहितं समाधानकारकं मधुरं वाक्यं निशम्य
श्रुत्वा वानरो वाली निजगाद पुनरुवाच  ॥  ४।१८।६६  ॥   

  

तदाकारमाह शरेति । हे विभो हे महेन्द्रोपम हे भीमविक्रम शराभितप्तेन
बाणवेगपीडितेन अत एव विचेतसा अत एव अजानता विशेषज्ञानाभाववता मया यत्त्वं
प्रभाषितः दोषाभासवत्त्वेनोक्तस्तत् मे प्रसादितः मया प्रार्थितस्त्वं क्षम
क्षमस्व  ॥  ४।१८।६७  ॥   

  

श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे ऽष्टादशः
सर्गः  ॥  ४।१८  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/02-vAli-vadhaH/018_rAmeNa_vAlivadhasamarthanam.md">
<details><summary><h3>तिलकम् ...{Loading}...</h3></summary>



प्रश्रितं प्रश्रयाभासोपेतम्, एवं धर्मार्थसहितत्वं चाभासरूपमेव । तत्र
"मामेव यदि पूर्वम्" इत्यादि हिताभासो ऽर्थाभासश्च । धर्माभासो राजहेत्यादि
। परुषत्वं तु मुख्यमेव । निहतेन विरुद्धेन  ॥  ४।१८।१,२  ॥   

  

धर्मार्थगुणसंपन्नमित्यब्रवीदिति क्रियाविशेषणम् । अधिक्षिप्तः परुषमुक्तः
 ॥  ४।१८।३  ॥   

  

लौकिकं समयं लोकाचारम्  ॥  ४।१८।४  ॥   

  

अविज्ञाने हेतुमाह-- अपृष्ट्वेति । आचार्यसंमतान्स्वस्वकुलाचारशिक्षकान् ।
वानरत्वादेवैतदभावः । वानरत्वप्रयुक्तचापल्यादेवं वादस्तवेत्यर्थः ।
इच्छस्यैषीः  ॥  ४।१८।५  ॥   

  

इयं भूमिरिक्ष्वाकूणां मनुना ऽस्मत्कुलकूटस्थेन दत्तेत्यर्थः । तथा
मृगादिपर्यन्तं निग्रहानुग्रहेष्वधिकारो ऽपि दत्त इति शेषः  ॥  ४।१८।६  ॥   

  

तां पितृपितामहादिक्रमागतां भुवम् । निग्रहानुग्रहे दुष्टशिष्टयोरिति शेषः
 ॥  ४।१८।७  ॥   

  

यथा दृष्टो ऽपरोक्षानुभवसिद्धः स राजा ऽस्मिन्काले सर्वभूमेरिति शेषः  ॥ 
४।१८।८ ॥   

  

ततः किं तत्राह-- तस्येति । धर्माय कृत आदेशो नियोगो येषां ते ।
धर्मसन्तानं धर्मवृद्धिम् । धर्मपदमधर्मनिवृत्तेरप्युपलक्षणम्  ॥  ४।१८।९
 ॥   

  

धर्मविप्रियं धर्मनाशं कश्चरेदाचरितुं शक्नुयात्  ॥  ४।१८।१०  ॥   

  

ते वयमिदानीन्तनमूलप्रभुभरताज्ञया मार्गविभ्रष्टं चिन्तयामो विचारयामः ।
"निगृह्णीमः" इति पाठान्तरम्  ॥  ४।१८।११  ॥   

  

ततः किं तत्राह-- त्वं तु कर्मणा चारित्रेण गर्हितो लोके निन्दितः, अत एव
संक्लिष्टः पीडितो धर्मो येन तादृशः । कामतन्त्रं कामरूपः पुरुषार्थः स एव
प्रधानो मुख्यो यस्य सः  ॥  ४।१८।१२  ॥   

  

तदुपपादयति ज्येष्ठ इति । विद्यां त्रय्यादिविद्याम् । धर्मे च पथि वर्तिनो
धर्ममार्गे वर्तो वर्तनं यस्य तस्य  ॥  ४।१८।१३  ॥   

  

अत्र चिन्तने । तथा धर्मो धर्मज्ञानमेव कारणम्  ॥  ४।१८।१४  ॥   

  

तच्च न सर्वेषां सुलभमित्याह सूक्ष्म इति । सतां सूक्ष्मो यो धर्मः स परा
सद्गुरूपदेशादिजा मा शोभा येषां तैरेव विज्ञेयः, अन्यैः परमत्यर्थमविज्ञेय
एव । किं चेश्वर एव तज्ज्ञ इत्याह हृदिस्थ इति । सर्वभूतानामात्मा
तत्त्वभूतो व्यापकश्च, अत एव सर्वप्राणिहृदिस्थः स सर्वभूतानां
सर्वप्राणिनां शुभाशुभं वेद । एवं चान्तर्यामित्वात्तव पापमहं जाने इति
व्यङ्ग्यमत्र  ॥  ४।१८।१५  ॥   

  

त्वं तु धर्मज्ञानप्रसक्तिहीन एवेत्याह चपल इति । जात्यन्धो जात्यन्धैरिव
चपलैरकृतात्मभिराचार्याशिक्षितैर्वानरैः सह मन्त्रयन्निश्चिन्वन्किं नु कथं
नु प्रेक्षसे ज्ञास्यसि, धर्ममिति शेषः । "रक्षसे नु किम्" इति पाठे
रक्षणीयप्रजाजातं किं नु रक्षसि, न किमपि । अतो धर्मभ्रष्टो
राजदण्ड्यस्त्वमिति भावः  ॥  ४।१८।१६  ॥   

  

अथ धर्मभ्रष्टत्वं व्यक्तमेव वक्तुमाह-- अहं त्विति । अस्य वचनस्य
चपलश्चपलैरिति वचनस्य व्यक्तताम् । व्यक्तो ऽर्थो ऽस्येत्यर्श आद्यजन्तं
व्यक्तपदम् । तद्भावो व्यक्तता तदर्थस्तं ब्रवीमि  ॥  ४।१८।१७  ॥   

  

पश्य युक्तमयुक्तं वेति चिन्तय । वर्तसि वर्तसे  ॥  ४।१८।१८  ॥   

  

ननु "भ्रातुर्ज्येष्ठस्य यो भार्यां जीवितो महिषीं प्रियाम् । धर्मेण मातरं
यस्तु स्वीकरोति जुगुप्सितः  ॥ " इत्यग्रे प्रायोपवेशसमयेऽङ्गदोक्तेः
सुग्रीवस्यापि ज्येष्ठभ्रातुः पितृसमस्य भार्यावमर्शनं तुल्यमित्यत आह--
अस्य त्वमिति । धरमाणस्य प्राणान्धारयत एव जीवतस्त्वया निश्चीयमानजीवनस्यैव
पत्न्यां तव स्नुषाभूतायां रुमायां यतो वर्तसे, अतस्त्वं स्पष्टं
पापकर्मकृत् । सुग्रीवस्तु तव जीवननिश्चयाभावात्त्वत्पत्न्यां तारायां
प्रागवर्तिष्ट अतः परं वर्त्स्यति च । किञ्च त्रैवर्णिकेष्वपि देवरस्य
मृतभ्रातृस्त्रियामपुत्रायां वृत्तिदर्शनात्तिर्यग्योनिषु तस्यां वृत्तिर्न
दोषः । तथावृत्तौ च मरणज्ञानमेव प्रयोजकं तिर्यक्ष्विति भगवदाशयः । अनेन
त्रैवर्णिकेतरस्त्रीणां मृतभर्तृकाणां तरुणीनां स्वजातीयपुरुषाङ्गीकारो
नाधर्म इति सूचितम् । दृश्यते च तथा व्यवहारः शूद्रादिजातौ । न च
मनुष्याधिकारस्य निषेधादिशास्त्रस्य कथं तिर्यक्षु प्रवृत्तिरिति वाच्यम् ।
तिर्यग्योनेरपि मनुष्यवद्राजादिव्यवहारदर्शनेन
मनुष्यतुल्यज्ञानवत्त्वादस्त्येवायं दोष इत्याशयात् । किञ्च
धर्मेऽनधिकारिणामपीन्द्रादीनां वृत्रवधादौ ब्रह्महत्यादिदोषस्मरणेन
निषेधेषु तदतिक्रमप्रायश्चित्तादौ च देवानामधिकारवदेषामप्यधिकारे बाधकाभावः
। किञ्च देवादीनां स्वयजनीयेन्द्रान्तराभावादनधिकार इति पूर्वमीमांसायां
निर्णीतम् । एवं च तदनपेक्षदानादिधर्मेषु ब्रह्मविद्यायां
चाधिकारोऽस्त्येवेत्युत्तरमीमांसायां स्पष्टम् । तद्वदीदृशानां ज्ञानवतां
तिरश्चामप्यधिकारे बाधकाभावः । किञ्च
सर्वदेवतावाचकपदानामन्तर्यामीश्वरवाचकत्वेन सर्वत्र देवानामधिकारोऽस्त्येव
। न च ब्राह्मणत्वाद्यभावात्तेषामनधिकारः, तेषामपि
क्षत्रियत्वाद्वैवस्वतमन्वादेरिव । अत एव चन्द्रवरुणादीनां यज्ञः स्मर्यते
पुराणेषु । तत्र तत्र कर्मण्यर्थवादतः
फलकल्पनवत्पुराणस्यार्थवादैस्तदधिकारस्यापि कल्पयितुं युक्तत्वात् । किञ्च
त्रैवर्णिकस्याधिकार इत्यत्र त्रैवर्णिकपदं वेदतदर्थज्ञानवत्परम् । अतो
देवादीनां तदधिकारः सिद्ध इति भगवतो व्यासवाल्मीकिप्रभृतीनां चाशयः ।
जैमिनेस्त्वेतदंशेऽज्ञानमेव । अत एव तद्दूरीकरणार्थं मार्कण्डेयेनात्मानं
प्रति धर्मान्पृच्छतो जैमिनेर्विन्ध्यारण्यवासितत्त्वज्ञपक्षिमुखेन
धर्मबोधनं कृतम् । तेन हि पक्षिणां ज्ञानानधिकार इति
स्वोक्तेस्तस्याविश्वासे जातेऽन्यत्रापि व्यासादिविरुद्धे स्वोक्तेऽर्थे
तस्याप्रामाण्यग्रहो भविष्यतीति तदाशय इत्यन्यत्र विस्तरः । अत एव
गृध्रराजस्य भगवता दाहादि कृतम्, अग्रे च संपातिना तद्भ्रात्रा
कारिष्यमाणमुदकदानादि नासंगतमिति दिक्  ॥   

४।१८।१९  ॥   

उपसंहरति-- तदिति । तस्माद्धर्माद्व्यतीतस्य धर्मभ्रष्टस्य । एवं चेदृशे
व्यवहारे प्राणान्तो दण्ड इति सूचितम्  ॥  ४।१८।२०  ॥   

  

लोकवृत्ताल्लोकव्यवहारमर्यादातो ऽपेयुषो ऽपगतवतः । दण्डादन्यत्र ततो
ऽन्यमित्यर्थः । केचित्तु-- अनेन तिर्यग्येनिव्यवहारमर्यादाप्येषैवेति
ध्वनितम् । दृश्यते च गृहे पाल्यमानेषु पारावतादिष्वन्यं स्वभार्यासहितं
दृष्टवत्सुपरस्परं युद्धम् । भार्याया बहुप्रकारताडनादिदण्ड इत्याहुः  ॥ 
४।१८।२१  ॥   

  

क्षत्रियो ऽहं, दण्डाधिकारीत्यर्थः । दण्डादन्यत्र निग्रहं न
पश्यामीत्युक्ते ऽर्थे स्मृतिं प्रमाणयति-- औरसीमिति  ॥  ४।१८।२२,२३  ॥   

  

गुरुर्महान्यो धर्मस्तं व्यतिक्रान्तं तत्प्रच्युतं निघ्नन्निति शेषः ।
प्राज्ञो विद्वान्धर्मेण पालयन् धर्मयुक्तमिति शेषः  ॥  ४।१८।२४  ॥   

  

भरतादेशावधिं कृत्वा भरतादेशं त्वदाज्ञामवधिं प्रमाणं कृत्वा । ननु भरतेन
रामं प्रत्याज्ञाया अकृतत्वान्मृषोक्तिरेषेति चेन्न, अस्मादेव
भगवद्वाक्यात्तथा भरतोक्तेरनुमानेनाक्षतेः । यद्वा राज्यमूलप्रभौ
पर्यवस्थिते सर्वेषां तदीयानां दण्ड्यदण्डनादावनुक्ता ऽपि तदाज्ञा
सिद्धैवेति न दोषः । अपि च स्वराज्ये भगवता भरतस्य पालनाज्ञायां
दत्तायामर्थात्स्वस्मिन्प्रधानराजपुरुषत्वसिद्धौ तदाज्ञार्थसिद्धैवेति न
दोषः  ॥  ४।१८।२५  ॥   

  

अथ कारणान्तरमपि वालिवधे दर्शयति-- सुग्रीवेणेति । लक्ष्मणेन यथा तथा
सुग्रीवेणापि मम सख्यमस्ति । यस्मात्ततः स सुग्रीवो दारराज्यनिमित्तं
स्वदारप्राप्त्यर्थं राज्यप्राप्त्यर्थं च मे मम निःश्रेयसकरो
मन्निःश्रेयसविषये कृतप्रतिज्ञः  ॥  ४।१८।२६  ॥   

  

तत्प्रतिज्ञोत्तरं मया ऽपि तदभिमतविषया प्रतिज्ञा दत्ता कृता च । सा
प्रतिज्ञा मद्विधेन कथमनवेक्षितुमसमापयितुं शक्या  ॥  ४।१८।२७  ॥   

  

एभिरुक्तैः कारणैरेकैकमेव तव वधे पर्याप्तम्, किं पुनर्मिलितानि ।
तस्माद्यत्तव मया शासनमिदं कृतम् तद्युक्तं शास्त्रसंमतमिति
भवानप्यनुमन्यतां चिन्तयतु । तव भ्रातृभार्यापहारकत्वेन
दण्ड्यत्वात्सखिकार्यस्य स्वकार्यत्वात्क्षत्रियस्य प्रतिज्ञाहानौ च महतो
ऽधर्मस्य श्रवणात्त्वद्वधो मे आवश्यको धर्मश्चेत्याशयः  ॥  ४।१८।२८  ॥   

  

सर्वथा मया यः कृतस्तव निग्रहः स धर्म एवेति त्वया द्रष्टव्यः ।
दुष्टनिग्रहफलकत्वादवतारग्रहणस्येत्याशयो गूढः । किं च धर्ममेवानुपश्यता
जानता मित्रस्योपकर्तव्यम् । मित्रोपकारकरणमपि धर्म एवेति
सुग्रीवोपकाररूपत्वाद्वधस्य धर्मत्वमिति भावः  ॥  ४।१८।२९  ॥   

  

किं चानुतापादिना धर्ममनुवर्तता एतद्दुष्कर्मप्रायश्चित्तरूपधर्मानुवृत्तिं
कुर्वता त्वया ऽपि तत्कार्यं मत्कृतनिग्रहरूपं कार्यं शक्यं
राजप्रार्थनापूर्वं कारयितुं शक्यम् । सत्यनुतापे त्वया प्रार्थनापूर्वमयं
दण्डः स्वस्य कारणीय एवेति त्वत्करणीयस्यैव मया कृतत्वान्नात्र क्षोभः
कार्य इति भावः । पापिनामेवं स्वदण्डप्रार्थना स्मृतिसिद्धेत्याह-- श्रूयत
इति । चारित्रवत्सलौ चरित्रप्रतिपादनतत्परौ धर्मकुशलैर्गृहीतौ च ।
भवतस्तत्तदर्थतत्त्वमेव तथा शास्त्रोक्तप्रकारेणैव मया चरितं कृतम्  ॥ 
४।१८।३०  ॥   

  

तौ श्लोकावाह राजभिरिति । अनेन स्वकृतदण्डस्य शास्त्रसंमतत्वं
दण्ड्यहितत्वं चोक्तम्  ॥  ४।१८।३१  ॥   

  

त्वया ऽपि प्रार्थनापूर्वमयमर्थः कारणीयः स्यादित्यर्थप्रतिपादकं
श्लोकमाह-- शासनाद्वेति । पापो ऽहं मे दण्डं कुर्विति प्रार्थनया
स्वसमीपमागतस्य पापिनः शासनाद्दण्डकरणाद्वा मोक्षाद्दयया विसर्जनाद्वा ।
स्तेन इति पापोपलक्षणम् । तत्र द्वितीयः पक्षो राज्ञो दोषायेत्याह राजा
त्विति । राजा तु पापस्याशासन्पापनिग्रहमकुर्वन् । अनेन
त्वद्दण्डकरणमस्मादृशामावश्यकमिति ध्वनितम्  ॥  ४।१८।३२  ॥   

  

अथात्रार्थे शिष्टाचारमपि प्रमाणयति आर्येणेति । मम कूटस्थेन मान्धात्रा
त्वया यत्प्रकारं पापं कृतं तत्प्रकारे पापे केनचिच्छ्रमणेनार्हतेन कृते
सति कर्तुमीप्सितं घोरं व्यसनं दण्डरूपं मान्धात्रा कृतम्  ॥  ४।१८।३३  ॥   

  

अन्यैरपि वसुधाधिपैः प्रमत्तपुरुषैः कृतं पापं प्रति शुद्धये दण्डनं
कृतमित्यध्याहारः । न केवलं राजदण्ड एव पापप्रायश्चित्तम्, अन्यदपि
मन्वाद्युक्तमित्याह प्रायश्चित्तं च कुर्वन्ति कृतपापा इति शेषः । तेन
कर्त्रनुष्ठितप्रायश्चित्तेन  ॥  ४।१८।३४  ॥   

  

धर्मतः शास्त्रतः । न वयं स्ववशे स्थिताः किंतु शास्त्राधीना इति शेषः ।
एतेनादर्शनपूर्वकं वधो ऽधर्म इति यदुक्तं तदपि समाहितम् । दण्डार्थवधे
दर्शनानपेक्षणात् । एवं वालिनः सन्ध्योपासनाद्यनुष्ठानेन
शास्त्रज्ञत्वमवलम्ब्य समाहितम्  ॥  ४।१८।३५  ॥   

  

अथ केवलशाखामृगत्वमवलम्ब्यापि समाधत्ते-- शृणु चापीति । छन्नेनानभिमुख्यस्य
निःशङ्कवधे कारणं शृण्वित्यर्थः । तन्महत्कारणं श्रुत्वा मन्युं न
कर्तुमर्हसि  ॥  ४।१८।३६  ॥   

  

तत्र प्रच्छन्नवधे मनस्तापः कथमेवं कृतमिति पश्चात्तापो न । नापि वधस्य
कारणं मन्युर्मम क्रोधः, यद्वा मन्युः शोकः । मृगाणां तादृशवधस्य राज्ञां
स्वभावतया न दोष इत्याह वागुराभिरिति । विविधैः
कूटैस्तृणाच्छन्नश्वभ्रादिसंपादनरूपैः  ॥  ४।१८।३७ ॥   

  

पर्णाद्याच्छादितत्वादिरूपैः प्रतिच्छन्ना इत्यन्वयः ।
विस्रब्धान्विश्वस्तान् । अतिविष्ठितान्स्वपालितमृगैर्विष्ठितान्विरोधेन
स्थितान् । युध्यमानानिति यावत्  ॥  ४।१८।३८,३९  ॥   

  

न दोष इत्यत्र शिष्टाचारं प्रमाणयति यान्तीति । मृगयां
नानाप्रकारमृगवधयुक्तां कर्तुं राजर्षयो धर्मकोविदा यान्ति ।
प्रतियुध्यन्नन्येन युद्धं कुर्वन् । मांसादिलोभाभावे ऽपि
क्षत्रियस्वाभाव्यात्तव वधो मया कृतः इतरव्याघ्रादितिर्यग्जन्तुवत् । तत्र
मे न कश्चिन्महान्दोषः, अल्पस्तु प्राणायाममात्रापनेय इति भावः  ॥  ४।१८।४०
 ॥   

  

शुभस्यैहिकाभ्युदयस्य । राजानः क्षात्रियाः  ॥  ४।१८।४१  ॥   

  

न हिंस्यात् रणव्यतिरेकेणेत्यर्थः । आक्रोशो निन्दा आक्षेपो ऽवमाननम्
अप्रियवादः प्रतिकूलवचनम् त्वं तु न तादृशो राजेति भावः । एतेन राज्ञो
वधादौ ब्रह्मवधादिदोष इति सूचितम्  ॥  ४।१८।४२,४३  ॥   

  

प्रव्यथितो भगवति मिथ्यादोषोक्त्या प्रव्यथितो न दोषं राघवे दध्यौ
तथाध्यानस्यापि पापावहत्वादिति भावः । यद्वा ध्यानेना ऽपि नाविन्दत्
शुद्धबुद्धमुक्तस्वभावत्वादिति भावः । धर्मे ऽधिगतनिश्चयो भगवद्वचनादेव
धर्मविषये जातनिश्चयः  ॥  ४।१८।४४,४५  ॥   

  

प्रकृष्टे प्रकृष्टज्ञानैश्वर्ये । अपकृष्टः मादृश इति शेषः ।
यत्प्रमादाद्वाक्यमुक्तं तदयुक्तमेव  ॥  ४।१८।४६  ॥   

  

तत्राप्यज्ञानजाप्रियोक्तावपि दोषं कर्तु दोषं भावयितुम् । तत्र हेतुः त्वं
हीति । दृष्टेनापरोक्षानुभवेनार्थतत्त्वस्य धर्मादितत्त्वस्य ज्ञाता ।
कार्यं दण्डः, कारणं तद्धेतुभूतं पापम्, तयोः सिद्धौ निश्चये तव
बुद्धिरन्तःकरणं प्रसन्ना निर्मला वैषम्यरहितेत्यर्थः  ॥  ४।१८।४७  ॥   

  

धर्मादेव व्यतिक्रान्तानां पुरस्कृतमग्रेसरम् । अवगतं तदग्रेसरत्वेन
प्रसिद्धं मामपि पापिष्ठतरं धर्मसंहितया वाचा परिपालय,
उत्तमलोकान्प्राप्नुहीति वाचानुगृहाणेत्यर्थः  ॥  ४।१८।४८  ॥   

  

उवाच पुत्रादिमायाकृष्टः सन्नुवाचेत्यर्थः  ॥  ४।१८।४९  ॥   

  

न त्वात्मानं भगवता त्वया हतत्वाद्भुक्तभोगत्वात् न तारां सुग्रीवस्यापि
तस्यामनुरागात् न बान्धवान् सुग्रीवतो ऽपि सेवया जीवनलाभात् पुत्रं शोचामि
बालत्वात्  ॥  ४।१८।५०  ॥   

  

मया लालितः स ममादर्शनाच्छोषं गमिष्यति । पीताम्बुः सस्याद्युपयोजिताम्बुः
 ॥  ४।१८।५१  ॥   

  

तारेयस्तारापत्यम् । एकपुत्रत्वेनातिललितत्वम्  ॥  ४।१८।५२  ॥   

  

मतिमुत्तमाम् "मरणान्तानि वैराणि" इति न्यायेनेति भावः । सुग्रीवे च
तत्रैवेत्यर्थः । भातृस्नेहोद्बोधेन वा तत्राप्यनुग्रहप्रार्थनम् ।
कार्यविधौ गोप्ता आकार्यविधौ शास्ता  ॥  ४।१८।५३,५४  ॥   

  

मद्दोषकृतदोषां मत्कृतसुग्रीवापकारदोषानुसरणमात्रेण कृतदोषां न तु स्वतः
कृततदपकाराम् । तपस्विनीं शोच्याम् । अवस्थातुमवस्थापयितुम्  ॥  ४।१८।५५
 ॥   

  

राज्यं वानरराज्यम्  ॥  ४।१८।५६  ॥   

  

शक्यमिति । स्वाराज्यमपि त्वत्प्रसादलभ्यमिति भावः । अहं
त्वदुपदेशतस्त्वद्दर्शनतश्चेदानीं क्षीणपापस्त्वत्तो
वधमुत्तमलोकराज्यफलकमाकाङ्क्षन्नपेक्षमाण इदानीमस्मि । अतस्तारया वार्यमाणो
ऽपि यद्भ्रात्रा युद्धमुपागतः प्राप्तस्तत्पूर्वकृतपुण्यपरिपाकेनेति शेषः
 ॥  ४।१८।५७,५८  ॥   

  

व्यक्तदर्शनमुद्बुद्धबोधम्  ॥  ४।१८।५९  ॥   

  

न वयं गुप्तवधरूपाकृत्यकारित्वेन चिन्त्याः । नाप्यात्मा
भ्रातृभार्यापहरणरूपाकृत्यकारित्वेन । तत्र हेतुः-- वयमित्यादि ।
भवद्विशेषेण त्वदपेक्षया विशेषेण विशेषज्ञत्वेन । धर्मतो
धर्मशास्त्रमार्गेण । कृते त्वत्कृतपापे स्वकृतवधद्योतकत्वरूपे व्यापारे च
निश्चयो ऽत्र पापे ऽयमेव दण्ड इति निश्चयो येषां तादृशाः  ॥  ४।१८।६०  ॥   

  

अत्रार्थे स्मृतिमुपन्यस्यति-- दण्ड्ये य इति । कार्यकारणेति भावप्रधानो
निर्देशः । कार्यत्वं दण्ड्यत्वम्, कारणत्वं दण्डयितृत्वं, ताभ्यां
सिद्धार्थौ निष्पन्नपरलोकप्रयोजनौ, अत एव नावसीदतः । एवं
न्याय्यदण्डकर्तृत्वान्नाहमकृत्यकारी, जातदण्डत्वाच्च त्वमपि न तथेति भावः
 ॥  ४।१८।६१  ॥   

  

तदेवाह-- स्वां प्रकृतिं स्वकीयं शुद्धस्वभावत्वम् । दण्डदिष्टेन
दण्डबोधकशास्त्रोक्तेन मार्गेण  ॥  ४।१८।६२  ॥   

  

भयं भ्रातृभार्याहरणकर्मजनितनरकभयं मद्दूषणनिमित्तपरलोकभयं च दण्डेन कर्मणो
नाशान्मद्दूषणस्य मया क्षान्तत्वाच्च । शोकमोहौ तारातारेयविषयौ । विधानं
प्राग्भवीयं कर्म । अत्रान्ते दण्डस्यैव संहारात्तिरश्चामपि ज्ञानवतां
शास्त्रार्थे ऽधिकारो दृढः कृत इति बोध्यम्  ॥  ४।१८।६३  ॥   

  

तथा वर्तेत पितृवदेव तं पालयिष्याव इति भावः । अस्मत्तस्तथा वृत्तिः
प्राप्नुयादित्यक्षरार्थः  ॥  ४।१८।६४  ॥   

  

तस्य वाक्यमात्मनः सुगतेः पुत्रपालनस्य च प्रतिपादकम्  ॥  ४।१८।६५  ॥   

  

इदं प्रभाषणम्  ॥  ४।१८।६६  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे ऽष्टादशः सर्गः  ॥  ४।१८  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/02-vAli-vadhaH/018_rAmeNa_vAlivadhasamarthanam.md">
<details><summary><h3>द्राविडपाठः ...{Loading}...</h3></summary>



  
इत्युक्तः प्रश्रितं वाक्यं धर्मार्थसहितं हितम्।  
परुषं वालिना रामो निहतेन विचेतसा ॥ 4.18.1 ॥   
तं निष्प्रभमिवादित्यं मुक्ततोयमिवाम्बुदम्।  
उक्तवाक्यं हरिश्रेष्ठमुपशान्तमिवानलम् ॥ 4.18.2 ॥   
धर्मार्थगुणसम्पन्नं हरीश्वरमनुत्तमम्।  
अधिक्षिप्तस्तदा रामः पश्चाद्वालिमब्रवीत् ॥ 4.18.3 ॥   
धर्ममथ च कामं च समयं चापि लौकिकम्।  
अविज्ञाय कथं बाल्यान्मामिहाद्य विगर्हसे ॥ 4.18.4 ॥   
अपृष्ट्वा बुद्धिसम्पन्नान् वृद्धानाचार्यसम्मतान्।  
सौम्य वानरचापल्यात्किं मां वक्तुमिहेच्छसि ॥ 4.18.5 ॥   
इक्ष्वाकूणामियं भूमिः सशैलवनकानना।  
मृगपक्षिमनुष्याणां निग्रहप्रग्रहावपि ॥ 4.18.6 ॥   
तां पालयति धर्मात्मा भरतः सत्यवागृजुः।  
धर्मकामार्थतत्त्वज्ञो निग्रहानुग्रहे रतः ॥ 4.18.7 ॥   
नयश्च विनयश्चोभौ यस्मिन् सत्यं च सुस्थितम्।  
विक्रमश्च यथादृष्टः स राजा देशकालवित् ॥ 4.18.8 ॥   
तस्य धर्मकृतादेशा वयमन्ये च पार्थिवाः।  
चरामो वसुधां कृत्स्नां धर्मसन्तानमिच्छवः ॥ 4.18.9 ॥   
तस्मिन्नृपतिशार्दूले भरते धर्मवत्सले।  
पालयत्यखिलां भूमिं कश्चरेद्धर्मनिग्रहम् ॥ 4.18.10 ॥   
ते वयं धर्मविभ्रष्टं स्वधर्मे परमे स्थिताः।  
भरताज्ञां पुरस्कृत्य निगृह्णीमो यथाविधि ॥ 4.18.11 ॥   
त्वं तु सङ्क्लिष्टधर्मा च कर्मणा च विगर्हितः।  
कामतन्त्रप्रधानश्च न स्थितो राजवर्त्मनि ॥ 4.18.12 ॥   
ज्येष्ठो भ्राता पिता चैव यश्च विद्यां प्रयच्छति।  
त्रयस्ते पितरो ज्ञेया धर्मे पथि हि वर्तिनः ॥ 4.18.13 ॥   
यवीयानात्मनः पुत्रः शिष्यश्चापि गुणोदितः।  
पुत्रवत्ते त्रयश्चिन्त्या धर्मश्चेदत्र कारणम् ॥ 4.18.14 ॥   
सूक्ष्मः परमदुर्ज्ञेयः सतां धर्मः प्लवङ्गम।  
हृदिस्थः सर्वभूतानामात्मा वेद शुभाशुभम् ॥ 4.18.15 ॥   
चपलश्चपलैः साध वानरैरकृतात्मभिः।  
जात्यन्ध इव जात्यन्धैर्मन्त्रयन् द्रक्ष्यसे नु किम् ॥ 4.18.16 ॥   
अहं तु व्यक्ततामस्य वचनस्य ब्रवीमि ते।  
न हि मां केवलं रोषात्त्वं विगर्हितुमर्हसि ॥ 4.18.17 ॥   
तदेतत्कारणं पश्य यदथ त्वं मया हतः।  
भ्रातुर्वर्तसि भार्यायां त्यक्त्वा धर्मं सनातनम् ॥ 4.18.18 ॥   
अस्य त्वं धरमाणस्य सुग्रीवस्य महात्मनः।  
रुमायां वर्तसे कामात् स्नुषायां पापकर्मकृत् ॥ 4.18.19 ॥   
तद्व्यतीतस्य ते धर्मात्कामवृत्तस्य वानर।  
भ्रातृभार्यावमर्शेऽस्मिन् दण्डोऽयं प्रतिपादितः ॥ 4.18.20 ॥   
नहि धर्मविरुद्धस्य लोकवृत्तादपेयुषः।  
दण्डादन्यत्र पश्यामि निग्रहं हरियूथप ॥ 4.18.21 ॥   
न हि ते मर्षये पापं क्षत्ित्रयोऽहं कुलोद्भवः ॥ 4.18.22 ॥   
औरसीं भगिनीं वापि भार्यां वाप्यनुजस्य यः।  
प्रचरेत नरः कामात्तस्य दण्डो वधः स्मृतः ॥ 4.18.23 ॥   
भरतस्तु महीपालो वयं त्वादेशवर्तिनः।  
त्वं तु धर्मादतिक्रान्तः कथं शक्य उपेक्षितुम् ॥ 4.18.24 ॥   
गुरुर्धर्मव्यतिक्रान्तं प्राज्ञो धर्मेण पालयन्।  
भरतः कामवृत्तानां निग्रहे पर्यवस्थितः ॥ 4.18.25 ॥   
वयं तु भरतादेशं विधिं कृत्वा हरीश्वर।  
त्वद्विधान् भिन्नमर्यादान् नियन्तुं पर्यवस्थिताः ॥ 4.18.26 ॥   
सुग्रीवेण च मे सख्यं लक्ष्मणेन यथा तथा।  
दारराज्यनिमित्तं च निःश्रेयसि रतः स मे ॥ 4.18.27 ॥   
प्रतिज्ञा च मया दत्ता तदा वानरसन्निधौ।  
प्रतिज्ञा च कथं शक्या मद्विधेनानवेक्षितुम् ॥ 4.18.28 ॥   
तदेभिः कारणैः सर्वैर्महद्भिर्धर्मसंहितैः।  
शासनं तव यद्युक्तं तद्भवाननुमन्यताम् ॥ 4.18.29 ॥   
सर्वथा धर्म इत्येव द्रष्टव्यस्तव निग्रहः ॥ 4.18.30 ॥   
वयस्यस्यापि कर्तव्यं धर्ममेवानुपश्यतः।  
शक्यं त्वयापि तत्कार्यं धर्ममेवानुपश्यता ॥ 4.18.31 ॥   
श्रूयते मनुना गीतौ श्लोकौ चारित्रवत्सलौ।  
गृहीतौ धर्मकुशलैस्तत्तथा चरितं हरे ॥ 4.18.32 ॥   
राजभिर्धृतदण्डास्तु कृत्वा प्रापानि मानवाः।  
निर्मलाः स्वर्गमायान्ति सन्तः सुकृतिनो यथा ॥ 4.18.33 ॥   
शासनाद्वा विमोक्षाद्वा स्तेनः स्तेयाद्विमुच्यते।  
राजा त्वशासनात् पापं तदवाप्नोति किल्बिषम् ॥ 4.18.34 ॥   
आर्येण मम मान्धात्रा व्यसनं घोरमीप्सितम्।  
श्रमणेन कृते पापे यथा पापं कृतं त्वया ॥ 4.18.35 ॥   
अन्यैरपि कृतं पापं प्रमत्तैर्वसुधाधिपैः।  
प्रायश्चित्तं च कुर्वन्ति तेन तच्छाम्यते रजः ॥ 4.18.36 ॥   
तदलं परितापेन धर्मतः परिकल्पितः।  
वधो वानरशार्दूल न वयं स्ववशे स्थिताः ॥ 4.18.37 ॥   
शृणु चाप्यपरं भूयः कारणं हरिपुङ्व।  
यच्छ्रुत्वा हेतुमद्वीर न मन्युं कर्तुमर्हसि ॥ 4.18.38 ॥   
न मे तत्र मनस्तापो न मन्युर्हरियूथप।  
वागुराभिश्च पाशैश्च कूटैश्च विविधैर्नराः ॥ 4.18.39 ॥   
प्रतिच्छन्नाश्च दृश्याश्च गृह्णन्ति सुबहून् मृगान्।  
प्रधावितान्वा वित्रस्तान् विस्रब्धांश्चापि निष्ठितान् ॥ 4.18.40 ॥   
प्रमत्तानप्रमत्तान्वा नरा मांसार्थिनो भृशम्।  
विध्यन्ति विमुखांश्चापि न च दोषोऽत्र विद्यते ॥ 4.18.41 ॥   
तस्मात्त्वं निहतो यद्धे मया बाणेन वानर।  
अयुध्यन्प्रतुयुध्यन्वा यस्माच्छाखामृगो ह्यसि ॥ 4.18.42 ॥   
दुर्लभस्य च धर्मस्य जीवितस्य शुभस्य च।  
राजानो वानरश्रेष्ठ प्रदातारो न संशयः ॥ 4.18.43 ॥   
तान्न हिंस्यान्न चाक्रोशेन्नाक्षिपेन्नाप्रियं वदेत्।  
देवा मनुष्यरूपेण चरन्त्येते महीतले ॥ 4.18.44 ॥   
त्वं तु धर्ममविज्ञाय केवलं रोषमास्थितः।  
प्रदूषयसि मां धर्मे पितृपैतामहे स्थितम् ॥ 4.18.45 ॥   
न दोषं राघवे दध्यौ धर्मेऽधिगतनिश्चयः।  
प्रत्युवाच ततो रामं प्राञ्जलिर्वानरेश्वरः ॥ 4.18.46 ॥   
यत्त्वमात्थ नरश्रेष्ठ तदेवं नात्र संशयः।  
प्रतिवक्तुं प्रकृष्टे हि नाप्रकृष्टस्तु शक्नुयात् ॥ 4.18.47 ॥   
तदयुक्तं मया पूर्वं प्रमादादुक्तमप्रियम्।  
तत्रापि खलु मे दोषं कर्तुं नार्हसि राघव ॥ 4.18.48 ॥   
त्वं हि दृष्टार्थतत्त्वज्ञः प्रजानां च हिते रतः।  
कार्यकारणसिद्धौ ते प्रसन्ना बुद्धिरव्यया ॥ 4.18.49 ॥   
मामप्यगतधर्माणं व्यतिक्रान्तपुरस्कृतम्।  
धर्मसंहितया वाचा धर्मज्ञ परिपालय ॥ 4.18.50 ॥   
न त्वात्मानमहं शोचे न तारां न च बान्धवान्।  
यथा पुत्रं गुणश्रेष्ठमङ्गदं कनकाङ्गदम् ॥ 4.18.51 ॥   
स ममादर्शनाद्दीनो बाल्यात्प्रभृति लालितः।  
तटाक इव पीताम्बुरुपशोषं गमिष्यति ॥ 4.18.52 ॥   
बालश्चाकृतबुद्धिश्च एकपुत्रश्च मे प्रियः।  
तारेयो राम भवता रक्षणीयो महाबलः ॥ 4.18.53 ॥   
सुग्रीवे चाङ्गदे चैव विधत्स्व मतिमुत्तमाम्।  
त्वं हि शास्ता च गोप्ता च कार्याकार्यविधौ स्थितः ॥ 4.18.54 ॥   
या ते नरपते वृत्तिर्भरते लक्ष्मणे च या।  
सुग्रीवे चाङ्गदे राजंस्तां त्वमाधातुमर्हसि ॥ 4.18.55 ॥   
मद्दोषकृतदोषां तां यथा तारां तपस्विनीम्।  
सुग्रीवो नावमन्येत तथाऽवस्थातुमर्हसि ॥ 4.18.56 ॥   
त्वया ह्यनुगृहीतेन राज्यं शक्यमुपासितुम्।  
त्वद्वशे वर्तमानेन तव चित्तानुवर्तिना ॥ 4.18.57 ॥   
शक्यं दिवं चार्जयितुं वसुधां चापि शासितुम् ॥ 4.18.58 ॥   
त्वत्तोहं वधमाकाङ्क्षन्वार्यमाणोपि तारया।  
सुग्रीवेण सह भ्रात्रा द्वन्द्वयुद्धमुपागतः ॥ 4.18.59 ॥   
इत्युक्त्वा सन्नतो रामं विरराम हरीश्वरः ॥ 4.18.60 ॥   
स तमाश्वासयद्रामो वालिनं व्यक्तदर्शनम्।  
सामसम्पन्नया वाचा धर्मतत्त्वार्थयुक्तया ॥ 4.18.61 ॥   
न सन्तापस्त्वया कार्य एतदर्थं प्लवङ्गम ॥ 4.18.62 ॥   
न वयं भवता चिन्त्या नाप्यात्मा हरिसत्तम।  
वयं भवद्विशेषेण धर्मतः कृतनिश्चयाः ॥ 4.18.63 ॥   
दण्ड्ये यः पातयेद्दण्डं दण्ड्यो यश्चापि दण्ड्यते।  
कार्यकारणसिद्धार्थावुभौ तौ नावसीदतः ॥ 4.18.64 ॥   
तद्भवान् दण्डसंयोगादस्माद्विगतकल्मषः।  
गतः स्वां प्रकृतिं धर्म्यां धर्मदृष्टेन वर्त्मना ॥ 4.18.65 ॥   
त्यज शोकं च मोहं च भयं च हृदये स्थितम्।  
त्वया विधानं हर्यग्र्य न शक्यमतिवर्तितुम् ॥ 4.18.66 ॥   
यथा त्वय्यङ्गदो नित्यं वर्तते वानरेश्वर।  
तथा वर्तेत सुग्रीवे मयि चापि न संशयः ॥ 4.18.67 ॥   
स तस्य वाक्यं मधुरं महात्मनः समाहितं धर्मपथानुवर्तिनः।  
निशम्य रामस्य रणावमर्दिनो वचः सुयुक्तं निजगाद वानरः ॥ 4.18.68 ॥   
शराभितप्तेन विचेतसा मया प्रदूषितस्त्वं यदजानता प्रभो।  
इदं महेन्द्रोपम भीमविक्रम प्रसादितस्त्वं क्षम मे नरेश्वर ॥ 4.18.69 ॥   

</details>
</div>
