+++
title = "०३० वनगमनानुज्ञा"
title_english = "030 Rama agrees to take Seetha to the forest"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-030-Vanagama_Naanugnaa.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/03-nirgamaH/030_vanagamanAnujnA.md">
<details><summary><h3>IITK ...{Loading}...</h3></summary>

ततः प्रहृष्टा प्रतिपूर्णमानसा



#### श्लोकः
##### मूलम्
यशश्विनी भर्तुरवेक्ष्य भाषितम्।  
धनानि रत्नानि च दातुमङ्गना  
प्रचक्रमे धर्मभृतां मनस्स्विनी॥2.30.47॥

##### शब्दार्थः


##### आङ्ग्लानुवादः
Having heard her husband, the glorious and broadminded Sita was delighted with her desires fulfiled. She made preparations to gift away her wealth including jewels to the virtuous.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे त्रिंशस्सर्गः॥  
Thus ends the thirtieth sarga of Ayodhyakanda of the holy Ramayana, the first epic  composed by sage Valmiki.



#### श्लोकः
##### मूलम्
[Rama consents to take Sita to the forest--instructs her to distribute their precious possessions on the eve of their departure]  
सान्त्व्यमाना तु रामेण मैथिली जनकात्मजा।  
वनवासनिमित्ताय भर्तारमिदमब्रवीत्॥2.30.1॥

##### शब्दार्थः
वनवासनिमित्ताय for stay in forest, रामेण by Rama, सान्त्व्यमाना consoled, जनकात्मजा Janaka's daughter, मैथिली Maithili, भर्तारम्   to husband, इदम् these words, अब्रवीत् said.

##### आङ्ग्लानुवादः
In response to Rama's consolation with regard to her stay in the forest, the daughter of Janaka, Maithili (Sita) saidः



#### श्लोकः
##### मूलम्
सा तमुत्तमसंविग्ना सीता विपुलवक्षसम्।  
प्रणयाच्चाभिमानाच्च परिचिक्षेप राघवम्॥2.30.2॥

##### शब्दार्थः
उत्तमसंविग्ना agitated for  a supreme cause, सा सीता that Sita, विपुल वक्षसम् man of broadchested, राघवम् scion of the Raghu dynasty, प्रणयात् out of love, अभिमानाच्च injured selfrespect, परिचिक्षेप blamed.

##### आङ्ग्लानुवादः
Sita agitated over a supreme cause upbraided the broadchested scion of the Raghu race out of love and injured selfrespect.



#### श्लोकः
##### मूलम्
किं त्वाऽमन्यत वैदेहः पिता मे मिथिलाधिपः।  
राम जामातरं प्राप्य स्त्रियं पुरुषविग्रहम्॥2.30.3॥

##### शब्दार्थः
राम O Rama, पुरुषविग्रहम् in the form of a man, स्त्रियम् a woman, त्वा you, जामातरम् as  soninlaw, प्राप्य having obtained, मिथिलाधिपः king of Mithila, वैदेहः lord of Videha, मे पिता my father, किम् what, अमन्यत thought of.

##### आङ्ग्लानुवादः
O Rama while accepting you as soninlaw did my father, king of Mithila and lord of Videha ever think that you are a woman in the guise of a man?



#### श्लोकः
##### मूलम्
अनृतं बत लोकोऽयमज्ञानाद्यदि वक्ष्यति।  
तेजो नास्ति परं रामे तपतीव दिवाकरे॥2.30.4॥

##### शब्दार्थः
तपति in a blazing, दिवाकरे इव like in the Sun, रामे in Rama, परम् great, तेजः splendour, नास्ति is not  to be found, अयं लोकः this world, अज्ञानात् out of ignorance, वक्ष्यति यदि if they say so, then that one, अनृतम् is a falsehood, बत alas

##### आङ्ग्लानुवादः
Alas that will be a falschood if people out of ignorance say that there is no supreme splendour in Rama like the shining Sun.



#### श्लोकः
##### मूलम्
किं हि कृत्वा विषण्णस्त्वं कुतो वा भयमस्ति ते।  
यत्परित्यक्तुकामस्त्वं मामनन्यपरायणाम्॥2.30.5॥

##### शब्दार्थः
त्वम् you, अनन्यपरायणाम् with none else as her refuge, माम् me, परित्यक्तुकामः (इति) यत् that you want to desert, त्वम् you, किं हि कृत्वा for what reason, विषण्णः depressed,  ते to you, कुतः वा from where, भयम् fear, अस्ति exists.

##### आङ्ग्लानुवादः
What may be the cause for your fear and depression behind your desire to desert one who is so exclusively devoted to you?



#### श्लोकः
##### मूलम्
द्युमत्सेनसुतं वीर सत्यवन्तमनुव्रताम्।  
सावित्रीमिव मां विद्धि त्वमात्मवशवर्तिनीम्॥2.30.6॥

##### शब्दार्थः
वीर O valiant one, माम् me, द्युमत्सेन सुतम् son of Dyumatsena, सत्यवन्तम् Satyavanta, अनुव्रताम् faithfully following, सावित्रीमिव like Savitri, आत्मवशवर्तिनीम् remaining under your subordination, विद्धि know.

##### आङ्ग्लानुवादः
Know, O valiant one, that by remaining subordinate to you, I am as faithful to you as Savitri was to her husband, Satyavanta, son of Dyumatsena.



#### श्लोकः
##### मूलम्
न त्वहं मनसाऽप्यन्यं द्रष्टाऽस्मि त्वदृतेऽनघ।  
त्वया राघव गच्छेयं यथाऽन्या कुलपांसिनी॥2.30.7॥

##### शब्दार्थः
अनघ O sinless one, राघव Rama, कुलपांसनी a woman who bring disgrace to the family, अन्या यथा like any other ordinary woman, अहम् I, त्वदृते except you, अन्यम् other one, मनसापि even in mind, न द्रष्टास्मि not see, त्वया with you, गच्चेयम् I shall go to the forest.

##### आङ्ग्लानुवादः
O sinless son of the Raghus I am not like other women who bring disgreace to the family. I have not looked at any one except you, even with my mind's eye. I will go (to the forest) along with you.



#### श्लोकः
##### मूलम्
स्वयं तु भार्यां कौमारीं चिरमध्युषितां सतीम्।  
शैलूष इव मां राम परेभ्यो दातुमिच्छसि॥2.30.8॥

##### शब्दार्थः
राम O Rama कौमारीम् young, चिरम् for a long time, अध्युषिताम् living with you, सतीम् chaste, भार्याम् wife, माम् me, शैलूषः इव like an actor, स्वयम् on your own accord, परेभ्यः to others, दातुम् to give, इच्छसि wish.

##### आङ्ग्लानुवादः
I have been living with you for a long time, O Rama I am young and chaste. Why do you, like an actor, wish to hand me over to others.



#### श्लोकः
##### मूलम्
यस्य पथ्यं च रामाऽत्थ यस्य चार्थेऽवरुध्यसे।  
त्वं तस्य भव वश्यश्च विधेयश्च सदाऽनघ॥2.30.9॥

##### शब्दार्थः
अनघ O sinless, राम O Rama यस्य whose, पथ्यम् welfare, आत्थ are speaking, यस्य च अर्थे  
on account of whom, अवरुध्यसे you are preventing me, त्वम् you, तस्य for him, सदा always, वश्यः च subservient, विधेयः च also obedient, भव shall be.

##### आङ्ग्लानुवादः
You, O sinless Rama, may become subservient and obedient to them about whose wellfare you are speaking of and on account of whom you are preventing me to go (along with you).



#### श्लोकः
##### मूलम्
स मामनादाय वनं न त्वं प्रस्थातुमर्हसि।  
तपो वा यदि वाऽरण्यं स्वर्गो वा स्यात्सह मे त्वया॥2.30.10॥

##### शब्दार्थः
सः त्वम् such as you, माम् me, अनादाय without taking me, वनम् to the forest, प्रस्थातुम् to set forth, नार्हसि it does not behove you, तपो वा either for penance, यदि वा or, अरण्यम् to forest, स्वर्गो वा or to heaven, मे me, त्वया सह स्यात् to be with you.

##### आङ्ग्लानुवादः
You should not depart for the forest without taking me. Be it for penance or for the forest or for heaven, I wish to be with you.



#### श्लोकः
##### मूलम्
न च मे भविता तत्र कश्चित्पथि परिश्रमः।  
पृष्ठतस्तव गच्छन्त्या विहारशयनेष्विव॥2.30.11॥

##### शब्दार्थः
तव your, पृष्ठतः behind, गच्छन्त्याः going, मे to me, तत्र there, पथि on the way, विहारशयनेष्विव on a pleasure stroll or in a (luxurious) couch, कश्चित् even a little, परिश्रमः strain, न भविता will not be.

##### आङ्ग्लानुवादः
While following you, I will feel no fatigue there on the way as if I am going on a pleasurestroll or in a comfortable couch.



#### श्लोकः
##### मूलम्
कुशकाशशरेषीका ये च कण्टकिनो द्रुमाः।  
तूलाजिनसमस्पर्शा मार्गे मम सह त्वया॥2.30.12॥

##### शब्दार्थः
त्वया सह along with you, मार्गे on the way, कुशकाशशरेषीकाः Kusha, white reeds, Sara and  Ishika grasses, कण्टकिनः thorny, ये द्रुमाः च other trees, तूलाजिन समस्पर्शाः shall feel like the  
touch of cotton and the skin of a black antelope.

##### आङ्ग्लानुवादः
The white reeds, the kusha, the sara and the ishika grasses and thorny trees on the way will feel as soft as cotton or as the skin of a black antelope.



#### श्लोकः
##### मूलम्
महावातसमुद्धूतं यन्मामपकरिष्यति।  
रजो रमण तन्मन्ये परार्थ्यमिव चन्दनम्॥2.30.13॥

##### शब्दार्थः
रमण O Charming one महावातसमुद्धूतम् raised by the stormy wind, यत् which, रजः dust, माम् me, अपकरिष्यति will harm, तत् that one, परार्थ्यम् most excellent, चन्दनम् इव like sandal powder, मन्ये shall consider.

##### आङ्ग्लानुवादः
I shall regard, O charming Rama, the harmful dust raised by the stormy wind and settled on me as the most excellent sandal powder.



#### श्लोकः
##### मूलम्
शाद्वलेषु यथा शिश्ये वनान्ते वनगोचर।  
कुथास्तरणतल्पेषु किं स्यात्सुखतरं ततः॥2.30.14॥

##### शब्दार्थः
वनगोचर Rover of the forest, वनान्ते on the outskirts of the forest,  शाद्वलेषु on the meadows (of tender green grass), यथा as, शिश्ये I will lie down, ततः more than that, कुथास्तरणतल्पेषु in the couch spread with carpets, सुखतरम् more comfortable, स्यात्किम् what shall be?

##### आङ्ग्लानुवादः
O rover of the forest I will feel happier when I sleep on the meadows (of tender green grass) on the outskirts of the forest than when I sleep on the couch spread with carpets.



#### श्लोकः
##### मूलम्
पत्रं मूलं फलं यत्त्वमल्पं वा यदि वा बहु।  
दास्यसि स्वयमाहृत्य तन्मेऽमृतरसोपमम्॥2.30.15॥

##### शब्दार्थः
त्वम् you, यत् whichever, पत्रम् leaf, मूलम् root, फलम् fruit, अल्पं वा even a little, यदि वा or,  बहु much, स्वयम् on your own, आहृत्य having collected, दास्यसि you will give me, तत् that  
one, मे to me, अमृतरसोपमम् like nectar, (भवेत् shall become).

##### आङ्ग्लानुवादः
Whatever leaves or roots or fruits you collect with your own hands for me little or much, they will be nectar to me.



#### श्लोकः
##### मूलम्
न मातुर्न पितुस्तत्र स्मरिष्यामि न वेश्मनः।  
आर्तवान्युपभुञ्जाना पुष्पाणि च फलानि च॥2.30.16॥

##### शब्दार्थः
तत्र there, आर्तवानि seasonal, पुष्पाणि flowers, फलानि च also fruits, उपभुञ्जाना while enjoying, मातुः mother, न स्मरिष्यामि will not remember, पितुः न not about father, वेश्मनः  about home, न will not.

##### आङ्ग्लानुवादः
Enjoying the seasonal flowers and fruits in the forest, I will not remember my mother or father or home.



#### श्लोकः
##### मूलम्
न च तत्र ततः किञ्चिद्द्रष्टुमर्हसि विप्रियम्।  
मत्कृते न च ते शोको न भविष्यामि दुर्भरा॥2.30.17॥

##### शब्दार्थः
ततः for that reason, तत्र there, किञ्चित् even a little, विप्रियम् unpleasant, द्रष्टुम् to see, नार्हसि does not behove you, मत्कृते on my account, ते to you, शोकः sorrow, न will not come, दुर्भरा burden, न भविष्यामि I will not be.

##### आङ्ग्लानुवादः
Therefore, you should not anticipate any problem from me in the forest. Neither shall I be burdensome to you nor shall I make you experience any sorrow on my account.



#### श्लोकः
##### मूलम्
य स्त्वया सह स स्वर्गो निरयो यस्त्वया विना।  
इति जानन्परां प्रीतिं गच्छ राम मया सह॥2.30.18॥

##### शब्दार्थः
त्वया सह in your company, यः that  which is obtained, सः that alone, स्वर्गः is heaven, त्वया विना without you, निरयः is hell, इति thus, जानन् while being aware, राम Rama, मया सह along with me, पराम् great, प्रीतिम् pleasure, गच्छ obtain.

##### आङ्ग्लानुवादः
Wherever I be with you is heaven and without, hell. O Rama, recognise this truth, and derive great pleasure in my company.



#### श्लोकः
##### मूलम्
अथ मामेवमव्यग्रां वनं नैव नयिष्यति।  
विषमद्यैव पास्यामि मा विशं द्विषतां गमम्॥2.30.19॥

##### शब्दार्थः
अथ otherwise, एवम् in this way, अव्यग्राम् with unhesitant disposition, माम् me, वनम् to the forest, नैव नयिष्यति यदि if you do not at all take, अद्यैव rightaway, विषम् poison, पास्यामि will drink, द्विषताम् enemies', वशम् in the company of, मा गमम् not go.

##### आङ्ग्लानुवादः
If you do not take me to the forest without the least hesitation I shall consume poison right now, but not live under the control of enemies (at Ayodhya).



#### श्लोकः
##### मूलम्
पश्चादपि हि दुःखेन मम नैवास्ति जीवितम्।  
उज्झितायास्त्वया नाथ तदैव मरणं वरम्॥2.30.20॥

##### शब्दार्थः
नाथ O Lord, त्वया by you, उज्झितायाः of an abandoned lady, मम to me, पश्चादपि even afterwards, दुःखेन through grief, जीवितम् life, नैवास्ति will not be there, तदैव than abandonment, मरणम् death, वरम् is better.

##### आङ्ग्लानुवादः
If forsaken, O Lord I shall not live a life of sorrow. Instant death is better (than abandoned existence).



#### श्लोकः
##### मूलम्
इमं हि सहितुं शोकं मुहूर्तमपि नोत्सहे।  
किं पुनर्दशवर्षाणि त्रीणि चैकं च दुःखिता॥2.30.21॥

##### शब्दार्थः
इमम् this, शोकम् grief, मुहूर्तमपि even for a moment, सहितुम् to endure, नोत्सहे will not agree, दश ten, त्रीणि three, एकं च one, वर्षाणि years, दुःखिता a grieving woman, किं पुनः what to say again?

##### आङ्ग्लानुवादः
I cannot bear this grief even for a moment, what to speak of fourteen (ten and three  
and one) years of grieving.



#### श्लोकः
##### मूलम्
इति सा शोकसन्तप्ता विलप्य करुणं बहु।  
चुक्रोश पतिमायस्ता भृशमालिङ्ग्य सस्वरम्॥2.30.22॥

##### शब्दार्थः
सा that Sita, शोकसन्तप्ता tormented with grief, आयस्ता exhausted, इति thus, करुणम्  piteously, बहु profusely, विलप्य lamenting, पतिम् husband, आलिङ्ग्य embracing, सस्वरम् with loud voice, भृशम् tightly, चुक्रोश cried.

##### आङ्ग्लानुवादः
Tormented with grief, Sita piteously and profusely lamented, and then exhausted,  embraced her husband  tightly and cried bitterly.



#### श्लोकः
##### मूलम्
सा विद्धा बहुभिर्वाक्यैर्दिग्धैरिव गजाङ्गना।  
चिरसन्नियतं बाष्पं मुमोचाग्निमिवारणिः॥2.30.23॥

##### शब्दार्थः
दिग्धैः arrows smeared with poison, गजाङ्गना इव like a cowelephant, सा she, बहुभिः many, वाक्यैः with words, विद्धा was pierled, चिरसन्नियतम् longsuppressed, बाष्पम् tears, आरणिः अग्निमिव like fire produced by arani (a firekindling stick), मुमोच released.

##### आङ्ग्लानुवादः
Pierced by so many words (of objection from  Rama), Sita felt like a cowelephant penetrated by poisonsmeared arrrows. And shed her longsuppressed tears like arani (a firekindling stick) kindling fire.



#### श्लोकः
##### मूलम्
तस्या स्फटिकसङ्काशं वारि सन्तापसम्भवम्।  
नेत्राभ्यां परिसुस्राव पङ्कजाभ्यामिवोदकम्॥2.30.24॥

##### शब्दार्थः
तस्याः her, नेत्राभ्याम् from the eyes, सन्तापसम्भवम् arising out of distress, स्फटिक सङ्काशम्  like crystal, वारि water, पङ्कजाभ्याम् from two lotuses, उदकमिव like water, परिसुस्राव flowed.

##### आङ्ग्लानुवादः
Crystallike tears arising out of distress flowed from her eyes like water trickling from two lotuses.



#### श्लोकः
##### मूलम्
तच्चैवामलचन्द्राभं मुखमायतलोचनम्।  
पर्यशुष्यत बाष्पेण जलोद्धृतमिवाम्बुजम्॥2.30.25॥

##### शब्दार्थः
अमलचन्द्राभम् possessing the brightness of the stainless Moon, आयतलोचनम् having large eyes, तत् that, मुखंचैव from the face, जलोद्धृतम् plucked from water, अम्बुजमिव like a lotus, बाष्पेण with tears, पर्यशुष्यत withered.

##### आङ्ग्लानुवादः
Her face with large eyes assumed the brightness of an immaculate Moon and withered with tears like a lotus plucked out of water.



#### श्लोकः
##### मूलम्
तां परिष्वज्य बाहुभ्यां विसंज्ञामिव दुःखिताम्।  
उवाच वचनं रामः परिविश्वासयंस्तदा॥2.30.26॥

##### शब्दार्थः
तदा then, रामः Rama, दुःखिताम् in grief, विसंज्ञामिव as if fainted, ताम् her, बाहुभ्याम् with arms,  परिष्वज्य having embraced, परिविश्वासयन् creating her confidence, वचनम् words, उवाच said.

##### आङ्ग्लानुवादः
With his arms Rama embraced Sita who had almost fainted in grief. And in order to create confidence in her he said these wordsः



#### श्लोकः
##### मूलम्
न देवि तव दुःखेन स्वर्गमप्यभिरोचये।  
न हि मेऽस्ति भयं किञ्चित्स्वयम्भोरिव सर्वतः॥2.30.27॥

##### शब्दार्थः
देवि O Devi, तव your, दुःखेन with grief, स्वर्गमपि even heaven, न अभिरोचये I do not desire, मे to me, स्वयम्भोरिव like selfcreated Brahma, सर्वतः from everything, किञ्चित् even a little, भयम् fear, नास्ति हि is not there.

##### आङ्ग्लानुवादः
When you are in grief O Devi I do not desire even heaven. Like the selfcreated Brahma, I have no fear for any one.



#### श्लोकः
##### मूलम्
तव सर्वमभिप्रायमविज्ञाय शुभानने।  
वासं न रोचयेऽरण्ये शक्तिमानपि रक्षणे॥2.30.28॥

##### शब्दार्थः
शुभानने O one possessing auspicious countenance, रक्षणे in protecting you, शक्तिमानपि even though powerful, तव your, सर्वम् fully, अभिप्रायम् intention, अविज्ञाय without  knowing, अरण्ये in the forest, वासम् your residing, न रोचये do not like.

##### आङ्ग्लानुवादः
O Sita of auspicious countenance even though I am capable of protecting you I did not like your stay in the forest as I did not know your intentions.



#### श्लोकः
##### मूलम्
यत्सृष्टाऽसि मया सार्धं वनवासाय मैथिलि।  
न विहातुं मया शक्या कीर्तिरात्मवता यथा॥2.30.29॥

##### शब्दार्थः
मैथिलि O daughter of Mithila (Sita), यत् since, मयासार्धम् along with me, वनवासाय for living in the forest, सृष्टासि created, आत्मवता by selfrespecting, कीर्तिर्यथा like reputation, मया by me, विहातुम् to abandon, न शक्या is not possible.

##### आङ्ग्लानुवादः
Since you, O daughter of Mithila, were born to go along with me to the forest, I cannot abandon you just as a selfrespecting man cannot forsake his reputation.



#### श्लोकः
##### मूलम्
धर्मस्तु गजनासोरु सद्भिराचरितः पुरा।  
तं चाहमनुवर्तेऽद्य यथा सूर्यं सुवर्चला॥2.30.30॥

##### शब्दार्थः
गजनासोरु O Lady with thighs like the trunk of an elephant, धर्मः righteousness, पुरा formerly, सद्भिः by virtuous men, आचरितः is practised, सुवर्चला wife of Sun (Suvarchala), सूर्यं यथा like Sun, तम् that righteousness, अहम् I, अद्य now, अनुवर्ते shall follow.

##### आङ्ग्लानुवादः
O one  with (shapely) thighs like the trunk of an elephant follow only the path of righteousness practised earlier by the virtuous as Suvarchala follows the Sun.



#### श्लोकः
##### मूलम्
न खल्वहं न गच्छेयं वनं जनकनन्दिनि।  
वचनं तन्नयति मां पितुस् सत्योपबृंहितम्॥2.30.31॥

##### शब्दार्थः
जनकनन्दिनि O daughter of Janaka, अहम् I, वनम् to the forest, न खलु न गच्छेयम् it is not that I shall not go, पितुः father's, सत्योपबृंहितम् nourished by truth, तत् वचनं that word, माम् me, नयति is leading.

##### आङ्ग्लानुवादः
Not that I shall not go to the forest (go I must). My father's word nourished by truth is  
leading me there, O daughter of Janaka



#### श्लोकः
##### मूलम्
एष धर्मस्तु सुश्रोणि पितुर्मातुश्च वश्यता।  
अतश्च तं व्यतिक्रम्य नाहं जीवितुमुत्सहे॥2.30.32॥

##### शब्दार्थः
सुश्रोणि O one with beautiful posteriors, पितुः of father, मातुश्च of mother, वश्यता in obedience, एषः this one, धर्मस्तु is a righteous act, अतश्च for that reason, तम् that (word of truth), व्यतिक्रम्य disobeying, अहम् I, जीवितुम् to live, न उत्सहे do not wish.

##### आङ्ग्लानुवादः
Obedience to parents is a righteous act. Therefore, O one with fair hips I cannot live and disobey the word of truth.



#### श्लोकः
##### मूलम्
अस्वाधीनं कथं दैवं प्रकारैरभिराध्यते।  
स्वाधीनं समतिक्रम्य मातरं पितरं गुरुम्॥2.30.33॥

##### शब्दार्थः
स्वाधीनम् within our reach, मातरम् mother, पितरम् father, गुरुम् preceptor, समतिक्रम्य over stepping, अस्वाधीनम् beyond reach, दैवम् God, प्रकारैः in various ways, कथम् how, अभिराध्यते is worshipped?

##### आङ्ग्लानुवादः
Mother, father and preceptor are present before us. By overstepping them, how can we, in various ways, worship God who is beyond reach (not visible)?



#### श्लोकः
##### मूलम्
यत्त्रयं तत्त्रयो लोकाः पवित्रं तत्समं भुवि।  
नान्यदस्ति शुभापाङ्गे तेनेदमभिराध्यते॥2.30.34॥

##### शब्दार्थः
शुभापाङ्गे O one having lovely side glances, यत्र which, त्रयम् all the three (father, mother  
and preceptor), तत्र that, त्रयः three, लोकाः worlds, तत्समम् equal to those three, पवित्रम् अन्यत् any other holy thing, लोके in the world, नास्ति none, तेन therefore, इदम् this, अभिराध्यते is worshipped.

##### आङ्ग्लानुवादः
Where these three(mother,father and preceptor) equal to the three worlds are, O one with loverly sideglances, there is none in this world as holy. Therefore, they are  
to be worshipped.



#### श्लोकः
##### मूलम्
न सत्यं दानमानौ वा न यज्ञाश्चाप्तदक्षिणाः।  
तथा बलकरास् सीते यथा सेवा पितुर्हिता॥2.30.35॥

##### शब्दार्थः
सीते O Sita, पितुः of father, सेवा service, यथा as, हिता salutary, तथा so,  सत्यम् truth, न not, दानमानौ charity, honour, न not, आप्तदक्षिणाः gifts for the revered ones, यज्ञाःच sacrifices, बलकराः न not strengthening.

##### आङ्ग्लानुवादः
Truth or munificence or homage or distribution of gifts to the revered ones or sacrifices, O Sita, are  not considered as efficacious as service to father.



#### श्लोकः
##### मूलम्
स्वर्गो धनं वा धान्यं वा विद्याः पुत्रास्सुखानि च।  
गुरुवृत्त्यनुरोधेन न किञ्चिदपि दुर्लभम्॥2.30.36॥

##### शब्दार्थः
गुरुवृत्त्यनुरोधेन fulfilling father's desire, स्वर्गः is heaven, धनं वा or wealth, धान्यं वा or  foodgrains, विद्याः learning, पुत्राः sons, सुखानि च comforts, किञ्चिदपि anything, दुर्लभम् difficult to obtain, न not.

##### आङ्ग्लानुवादः
By fulfilling father's wish, nothing is difficult to achieve, whether it is heaven, or wealth, or foodgrains, or learning, or sons or other comforts.



#### श्लोकः
##### मूलम्
देवगन्धर्वगोलोकान्ब्रह्मलोकां स्तथाऽपरान्।  
प्राप्नुवन्ति महात्मानो मातापितृपरायणाः॥2.30.37॥

##### शब्दार्थः
मातापितृपरायणाः people devoted to the service of parents, महात्मानः great men,  
देवगन्धर्वगोलोकान् the world of the gods, gandharvas, and the cows or Visnu, ब्रह्मलोकम्  the world of Brahma, तथा and, अपरान् other worlds, प्राप्नुवन्ति will attain.

##### आङ्ग्लानुवादः
Great men who are devoted to the service of their parents attain the world of the gods, of gandharvas, of cows, of Visnu, of Brahma and other worlds.



#### श्लोकः
##### मूलम्
स मां पिता यथा शास्ति सत्यधर्मपथे स्थितः।  
तथा वर्तितुमिच्छामि स हि धर्मस्सनातनः॥2.30.38॥

##### शब्दार्थः
सत्यधर्मपथे On the path of truth and dharma, स्थितः firmly fixed, सः पिता such father, माम्   me, यथा as, शास्ति commands, तथा accordingly, वर्तितुम् to abide by, इच्छामि wish सः that one, सनातनः eternal, धर्मः हि is truth indeed.

##### आङ्ग्लानुवादः
My father who follows the path of truth and dharma whatever be his commands, I wish to obey. He is, indeed, dharma eternal.



#### श्लोकः
##### मूलम्
मम सन्ना मतिस्सीते त्वां नेतुं दण्डकावनम्।  
वसिष्यामीति सा त्वं मामनुयातुं सुनिश्चिता॥2.30.39॥

##### शब्दार्थः
सीते O Sita, त्वाम् you, दण्डकावनम् to Dandaka forest, नेतुम् to take you, मम my, मतिः mind, सन्ना is determined, सा त्वम् such you, वसिष्यामि I can live in the forest, इति like that, माम् me, अनुयातुम् to follow, सुनिश्चिता firmly determined.

##### आङ्ग्लानुवादः
O Sita, my discretion fails me in deciding whether to take you to Dandaka forest or not. You are, however, firmly determined to follow me, saying, you can live in the forest.



#### श्लोकः
##### मूलम्
सा हि सृष्टाऽनवद्याङ्गि वनाय मदिरेक्षणे।  
अनुगच्छस्व मां भीरु सहधर्मचरी भव॥2.30.40॥

##### शब्दार्थः
मदिरेक्षणे O one with fascinating eyes, अनवद्याङ्गि exquisitely beautiful, सा you, वनाय to the forest, सृष्टा you have been created, भीरु O gentle lady, माम् me, अनुगच्छस्व follow  
me, सहधर्मचरी carrying out together duties, भव become,

##### आङ्ग्लानुवादः
O one with fascinating eyes and exquisite beauty you were born to live in the forest. O gentle lady, assist me in carrying out my duties.



#### श्लोकः
##### मूलम्
सर्वथा सदृशं सीते मम स्वस्य कुलस्य च।  
व्यवसायमनुक्रान्ता कान्ते त्वमतिशोभनम्॥2.30.41॥

##### शब्दार्थः
कान्ते O my lovely beloved, सीते Sita, त्वम् you, मम for me, स्वस्य your own, कुलस्य च of the family, सर्वथा in all ways, सदृशम् befitting, अतिशोभनम् highly dignified, व्यवसायम् resolution,  अनुक्रान्ता done in due order.

##### आङ्ग्लानुवादः
You, O my lovely beloved Sita, have taken in the right time a highly dignified decision befitting in all ways your family, myself and yourself.



#### श्लोकः
##### मूलम्
आरभस्व शुभश्रोणि वनवासक्षमाः क्रियाः।  
नेदानीं त्वदृते सीते स्वर्गोऽपि मम रोचते॥2.30.42॥

##### शब्दार्थः
शुभश्रोणि O One with beautiful buttocks Sita, वनवासक्षमाः suitable for residing in the forest, क्रियाः those acts, इदानीम् now, आरभस्व commence, सीते O Sita, त्वदृते without you, मम to me, स्वर्गोपि even heaven, न रोचते does not please.

##### आङ्ग्लानुवादः
O Sita, begin right now all preparations necessary for residing in the forest. O one, with beautiful buttocks, without you even the very heaven does not please me.



#### श्लोकः
##### मूलम्
ब्राह्मणेभ्यश्च रत्नानि भिक्षुकेभ्यश्च भोजनम्।  
देहि चाशंसमानेभ्यस् सन्त्वरस्व च मा चिरम्॥2.30.43॥

##### शब्दार्थः
आशंसमानेभ्यः for the needy, ब्राह्मणेभ्यः to brahmins, रत्नानि च jewels, भिक्षुकेभ्यः to mendicants, भोजनं च food also, देहि you may bestow, सन्त्वरस्व च hasten, मा चिरम् do not delay.

##### आङ्ग्लानुवादः
Give away your jewels to brahmins who need them and food to religious mendicants. Hurry up Do not delay.



#### श्लोकः
##### मूलम्
भूषणानि महार्हाणि वरवस्त्राणि यानि च।  
रमणीयाश्च ये केचित्क्रीडार्थाश्चाप्युपस्कराः॥2.30.44॥  
शयनीयानि यानानि मम चान्यानि यानि च।  
देहि स्वभृत्यवर्गस्य ब्राह्मणानामनन्तरम्॥2.30.45॥

##### शब्दार्थः
महार्हाणि highly valuable, यानि all, भूषणानि ornaments, वरवस्त्राणि excellent clothing, रमणीयाः charming, ये केचित् whichever, क्रीडार्थाः meant for sport, उपस्कराः articles, मम my, शयनीयानि couches, यानानि chariots, अन्यानि other, यानि च all things, स्वभृत्यवर्गस्य to your attendants, देहि give, अनन्तरम् after that, ब्राह्मणानाम् to brahmins.

##### आङ्ग्लानुवादः
Distribute among your attendants highly valuable ornaments and excellent clothing, charming articles meant for (court) sport, my couches, chariots and all other things. Offer the rest to brahmins.



#### श्लोकः
##### मूलम्
अनुकूलं तु सा भर्तुर्ज्ञात्वा गमनमात्मनः।  
क्षिप्रं प्रमुदिता देवी दातुमेवोपचक्रमे॥2.30.46॥

##### शब्दार्थः
सा देवी Devi, आत्मनः her own, गमनम् departure, भर्तुः with her husband, अनुकूलम् is favourable, ज्ञात्वा having come to know, प्रमुदिता happy, क्षिप्रम् quickly, दातुमेव to gift away, उपचक्रमे began.

##### आङ्ग्लानुवादः
Having come to know that her departure to the forest is acceptable to her husband, Sita, highly delighted, quickly got ready to give away (things).

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/03-nirgamaH/030_vanagamanAnujnA.md">
<details><summary><h3>भूषणम् ...{Loading}...</h3></summary>



सान्त्व्यमाना तु रामेण मैथिली जनकात्मजा ।  

वनवासनिमित्ताय भर्तारमिदमब्रवीत्  ॥  २।३०।१  ॥   

सान्त्व्यमानेति । जनकात्मजेतिविशेषणं स्वकुलोचिता चारदार्ढ्याय ।
वनवासनिमित्ताय वनवास एव निमित्तं प्रयोजनं तस्मै  ॥  २।३०।१  ॥   

  

सा तमुत्तमसंविग्ना सीता विपुलवक्षसम् ।  

प्रणयाच्चाभिमानाच्च परिचिक्षेप राघवम्  ॥  २।३०।२  ॥   

सेति । उत्तमसंविग्ना उत्तममत्यन्तं कम्पमाना । विपुलवक्षमं शूरमिति यावत्
। शूरमपि कथं चिक्षेपेत्यत्राह प्रणयादित्यादि । प्रणयात् स्नेहात् ।
अभिमानात् मदीयो ऽयमित्यभिमानात् कोपाद्वा । प्रणयकोपादिति सम्पिण्डितो
ऽर्थः । परिचिक्षेप निनिन्द  ॥  २।३०।२  ॥   

  

किं त्वा ऽमन्यत वैदेहः पिता मे मिथिलाधिपः ।  

राम जामातरं प्राप्य स्त्रियं पुरुषविग्रहम्  ॥  २।३०।३  ॥   

किं त्वेति । मां त्यक्त्वा वनं गतं त्वां यदि मे पिता श्रृणुयात्तदा त्वां
स्त्र्येव काचित् पुरुषवेषं धृत्वा मत्कन्यामुपयेमे इति मन्येतेत्यर्थः ।
हे राम सौन्दर्य्यमात्रेण परभ्रामक वैदेहः विदेहवंश्यः "कर्मणैव हि
संसिद्धिमास्थिता जनकादयः" इति कर्मप्रधानतया कदाचिदपि पत्नीविरहमसहमान
इत्यर्थः । मिथिलाधिपः जनपदस्य सम्यग्रहक्षकः । मे पिता । त्वा मामेकां
रक्षितुमशक्त्या मां पत्नीं त्यक्त्वा गतं त्वाम् । प्राप्य ज्ञात्वा ।
गत्यर्थो ज्ञानार्थः । स्त्रियम् अन्तःस्त्रीस्वभावम् । पुरुषविग्रहं
बहिःपुरुषवेषम् । जामातरम् अमन्यत किं मन्यते किम् । अवश्यमित्थं
मन्येतेत्यर्थः । स्त्रियं पुरुषविग्रहमिति पुरुषत्वेपि
मोहिनीरूपभ्रमकृत्त्वं पूर्वकृतं सूचयतीति प्राहुः  ॥  २।३०।३  ॥   

  

अनृतं बत लोको ऽयमज्ञानाद्यद्धि वक्ष्यति ।  

तेजो नास्ति परं रामे तपतीव दिवाकरे  ॥  २।३०।४  ॥   

अनृतमिति । बतेति खेदे । अयं लोकः तपति दिवाकर इव रामे परं तेजोस्तीति
अज्ञानात् यद्वक्ष्यति वदति तदनृतम् । कुतः ? नास्ति
अनुपलभ्यमानत्वात्तादृशं तेजो नास्त्येवेत्यर्थः । यद्वा अयं लोकः
यद्वक्ष्यति यद्वदति, रामे परं तेजोस्तीत्यर्थसिद्धं । तत् अज्ञानात् । अतो
ऽनृतं बत । तपति दिवाकर इव रामे परं तेजो नास्ति । व्यतिरेकदृष्टान्तः ।
यद्यस्ति दिवाकर इव उपलभ्येत इति भावः । यद्वा अज्ञानात्
रामस्वरूपाज्ञानात् । लोको ऽयं यद्वदति तदनृतम् । किं वदतीत्यत्राह--तेज
इति । राम इव तपति दिवाकरे परं तेजो नास्तीति यद्वदति तदनृतमिति
पूर्वेणान्वयः  ॥  २।३०।४  ॥   

  

किं हि कृत्वा विषण्णस्त्वं कुतो वा भयमस्ति ते ।  

यत् परित्यक्तुकामस्त्वं मामनन्यपरायणाम्  ॥  २।३०।५  ॥   

द्युमत्सेनसुतं वीर सत्यवन्तमनुव्रताम् ।  

सावित्रीमिव मां विद्धि त्वमात्मवशवर्तिनीम्  ॥  २।३०।६  ॥   

किमिति । किं हि कृत्वा किमकार्यं कृत्वा । विषण्णः "अप्यकार्य्यशतं कृत्वा
भर्त्तव्या मनुरब्रवीत्" इत्युक्तावश्यभरणीयविषये विषादप्राप्तिर्न
युक्तेति भावः । ते कालाग्निसदृशक्रोधस्य तव । यत् यस्मात् कारणात् मां
परित्यक्तुकामो ऽसि तादृशं कारणं नास्तीत्यर्थः । यद्वा किं हि कृत्वा किं
मनसि कृत्वा, किं विचार्येत्यर्थः । यद्यस्मात् विषादात् भयाच्च मां
परित्यक्तुकामो ऽसि  ॥  २।३०।५६  ॥   

  

न त्वहं मनसाप्यन्यं द्रष्टास्मि त्वदृते ऽनघ ।  

त्वया राघव गच्छेयं यथान्या कुलपांसनी  ॥  २।३०।७  ॥   

न त्विति । हे राघव अन्या कुलपांसनी यथा कुलपांसनीव । अहं त्वदृते अन्यं
मनसापि न द्रष्टास्मि न द्रक्ष्याम्येव । अतस्त्वया गच्छेयमिति योजना  ॥ 
२।३०।७  ॥   

  

स्वयं तु भार्यां कौमारीं चिरमध्युषितां सतीम् ।  

शैलूष इव मां राम परेभ्यो दातुमिच्छसि  ॥  २।३०।८  ॥   

दृढपातिव्रत्यप्रदर्शनेपि वनगमनासम्मतिं ज्ञात्वा क्रुध्यति--स्वयमिति ।
कौमारीं कुमारावस्थायामेव परिणताम् । शैलूष इव जायाजीव इव । "शैलालिनस्तु
शैलूषा जायाजीवाः कृशाश्विनः" इत्यमरः । परेभ्यः स्वयं दातुमिच्छसि  ॥ 
२।३०।८  ॥   

  

यस्य पथ्यं च रामात्थ यस्य चार्थे ऽवरुद्ध्यसे ।  

त्वं तस्य भव वश्यश्च विधेयश्च सदानघ  ॥  २।३०।९  ॥   

मातरं शुश्रूषस्वेति यदुक्तं तत्र परिहारमाह--यस्येति । यस्य मातृजनस्य
पथ्यं हितम् आत्थ । यस्य चार्थे अवरुद्ध्यसे मां निवारयसे । तस्य जनस्य
त्वमेव वश्यः अनुकूलः । विधेयः प्रेष्यश्च भव । अहन्तु
त्वामनुयास्यामीत्यर्थः । यद्वा यस्य मद्रूपजनस्य पथ्यं चात्थ
एतावत्पर्यन्तं यस्य चार्थे अवरुद्ध्यसे क्लिश्यसि तस्य जनस्य त्वं वश्यो
विधेयश्च भव, त्वमेव मद्वचनं श्रृण्वित्यर्थः । अथवा यस्य भरतस्य पथ्मात्थ
यस्य चार्थे यस्याभिषेकरूपप्रयोजननिमित्ते अवरुद्ध्यसे निगृहीतोसि तस्य
वश्यः इच्छानुसारी विधेयश्च प्रेष्यश्च भवेति सम्बन्धः  ॥  २।३०।९  ॥   

  

स मामनादाय वनं न त्वं प्रस्थातुमर्हसि ।  

तपो वा यदि वा ऽरण्यं स्वर्गो वा मे सह त्वया  ॥  २।३०।१०  ॥   

स इति । वश्यो विधेयश्च त्वं तपो वा तपश्चरणं वा । अरण्यम् अरण्यवासो वा ।
स्वर्गो वा स्वर्गगमनं वा । त्वया सह भवत्विति शेषः  ॥  २।३०।१०  ॥   

  

न च मे भविता तत्र कश्चित् पथि परिश्रमः ।  

पृष्ठतस्तव गच्छन्त्या विहारशयनेष्विव  ॥  २।३०।११  ॥   

न चेति । पथि तव पृष्ठतो गच्छन्त्या मे विहारशयनेष्विव विहारः परिक्रमः,
उद्यानस़ञ्चार इति यावत् । "विहारस्तु परिक्रमः" इत्यमरः  ॥  २।३०।११  ॥   

  

कुशकाशशरेषीका ये च कण्टकिनो द्रुमाः ।  

तूलाजिनसमस्पर्शा मार्गे मम सह त्वया  ॥  २।३०।१२  ॥   

कुशेति । त्वया सह गच्छन्त्या मम तूलाजिनसमस्पर्शाः तूलं तूलपिण्डः, अजिनं
कन्दल्याद्यजिनम् "कदली कन्दलीचीनचमूरूप्रियका अपि । समूरुश्चेति हरिणा अमी
अजिनयोनयः  ॥ " इत्यभिधानात्। भवन्तीति शेषः  ॥  २।३०।१२  ॥   

  

महावातसमुद्धूतं यन्मामपकरिष्यति ।  

रजो रमण तन्मन्ये परार्द्ध्यमिव चन्दनम्  ॥  २।३०।१३  ॥   

महावातेति । परार्द्ध्यं श्रेष्ठं चन्दनं वासितम्, चन्दनचूर्णमित्यर्थः  ॥ 
२।३०।१३  ॥   

  

शाद्वलेषु यथा शिश्ये वनान्ते वनगोचर ।  

कुथास्तरणतल्पेषु किं स्यात् सुखतरं ततः  ॥  २।३०।१४  ॥   

पत्रं मूलं फलं यत्त्वमल्पं वा यदि वा बहु ।  

दास्यसि स्वयमाहृत्य तन्मे ऽमृतरसोपमम्  ॥  २।३०।१५  ॥   

शाद्वलेष्विति । शाद्वलेषु बालतृणवत्प्रदेशेषु, शिश्ये त्वया सहेति शेषः ।
कुथाः चित्रकम्बलाः । आस्तरणानि कौसुम्भोत्तरच्छदाः तैर्युक्तेषु तल्पेषु
 ॥  २।३०।१४१५  ॥   

  

न मातुर्न पितुस्तत्र स्मरिष्यामि न वेश्मनः ।  

आर्त्तवान्युपभुञ्जाना पुष्पाणि च फलानि च  ॥  २।३०।१६  ॥   

नेति । मातुरित्यादौ "अधीगर्थदयेशाम्--" इतिषष्ठी । आर्तवानि
तत्तदृतुसमुत्पन्नानि  ॥  २।३०।१६  ॥   

  

न च तत्र गतः किञ्चिद्द्रष्टुमर्हसि विप्रियम् ।  

मत्कृते न च ते शोको न भविष्यामि दुर्भरा  ॥  २।३०।१७  ॥   

न चेति । तत्र वने । गतस्त्वं मत्कृते मन्निमित्तम् । किञ्चिद्विप्रियं
दुःखं द्रष्टुं नार्हसि ते शोकश्च न भवेत् । अतो दुर्भरा दुःखेन भर्तव्या,
न भविष्यामि  ॥  २।३०।१७  ॥   

  

यस्त्वया सह स स्वर्गो निरयो यस्त्वया विना ।  

इति जानन् परां प्रीतिं गच्छ राम मया सह  ॥  २।३०।१८  ॥   

किं बहुनोक्तेन ? निश्चितमेकं संक्षेपतः श्रृण्वित्याह--य इति । त्वया सह
यो वासः स स्वर्गः मे स्वर्गसमः । त्वया विना यो वासः सः निरयः नरकोपमः ।
त्वत्संश्लेषविश्लेषादन्ये न मे सुखदुःखे स्त इति भावः । इति एवम् । परां
विश्लेषासहां प्रीतिम् जानन् पूर्वमपि बहुशो ऽनुभवन् मया सह गच्छ  ॥ 
२।३०।१८  ॥   

  

अथ मामेवमव्यग्रां वनं नैव नयिष्यसि ।  

विषमद्यैव पास्यामि माविशं द्विषतां वशम्  ॥  २।३०।१९  ॥   

अथेति । अथेति प्रश्ने । एवम् उक्तप्रकारेण । अव्यग्रां
वनगमनविषयभीतिरहिताम् । अद्यैव त्वत्सन्निधावेव । द्विषतां भरतादीनां वशं
माविशं न प्राप्नुयाम् । विरहो वा द्विषन्तः  ॥  २।३०।१९  ॥   

  

पश्चादपि हि दुःखेन मम नैवास्ति जीवितम् ।  

उज्झितायास्त्वया नाथ तदैव मरणं वरम्  ॥  २।३०।२०  ॥   

पश्चादिति । पश्चादपि त्वद्गमनानन्तरमपि । उज्झितायाः त्यक्तायाः । तदैव
त्वत्सन्निधानकाल एव  ॥  २।३०।२०  ॥   

  

इमं हि सहितुं शोकं मुहूर्त्तमपि नोत्सहे ।  

किं पुनर्दशवर्षाणि त्रीणि चैकं च दुःखिता  ॥  २।३०।२१  ॥   

विषकृतदुर्मरणाद्दुःखेन मरणं ज्याय इत्याशङ्क्याह--इममिति । आदौ दशवर्षाणि,
मध्ये त्रीणि वर्षाणि, अन्ते एकवर्षं च तुल्यतया भाति विरहिण्या
इत्यावेदयितुं विभज्योक्तिः  ॥  २।३०।२१  ॥   

  

इति सा शोकसन्तप्ता विलप्य करुणं बहु ।  

चुक्रोश पतिमायस्ता भृशमालिङ्ग्य सस्वरम्  ॥  २।३०।२२  ॥   

इतीत्यादि । आयस्ता आयासं प्राप्ता, प्रशिथिलगात्रीत्यर्थः । सस्वरं
सतारध्वनीत्यर्थः  ॥  २।३०।२२  ॥   

  

सा विद्धा बहुभिर्वाक्यैर्दिग्धैरिव गजाङ्गना ।  

चिरसन्नियतं बाष्पं मुमोचाग्निमिवारणिः  ॥  २।३०।२३  ॥   

सेति । विद्धा ताडिता । वाक्यैः पूर्वं रामोक्तैः । दिग्धैः विषलिप्तैः
बाणैः । चिरसंनियतं वार्त्ताप्रसङ्गेन चिरात्सन्निरुद्धम् ।
अरणिरित्यत्राणि विद्धेत्यनुषञ्जनीयम्  ॥  २।३०।२३  ॥   

  

तस्याः स्फटिकसङ्काशं वारि सन्तापसम्भवम् ।  

नेत्राभ्यां परिसुस्राव पङ्कजाभ्यामिवोदकम्  ॥  २।३०।२४  ॥   

तस्या इति । स्फटिकसङ्काशमित्यनेन विकज्जलतावगमात् चिरविगलितधारत्वमवगम्यते
। उदकं मकरन्दरूपं तद्ध्युष्णं निर्मलं च  ॥  २।३०।२४  ॥   

  

तच्चैवामलचन्द्राभं मुखमायतलोचनम् ।  

पर्यशुष्यत बाष्पेण जलोद्धृतमिवाम्बुजम्  ॥  २।३०।२५  ॥   

तदिति । अमलसङ्काशमितिपाठे--अमलतया प्रकाशमानम् । बाष्पेण
सन्तापसम्भवेनोष्णेन । अम्बुजपक्षे ऊष्मणेत्यर्थः । "बाष्प ऊष्मा" इत्यमरः
 ॥  २।३०।२५  ॥   

  

तां परिष्वज्य बाहुभ्यां विसंज्ञामिव दुःखिताम् ।  

उवाच वचनं रामः परिविश्वासयंस्तदा  ॥  २।३०।२६  ॥   

तामिति । विसंज्ञामित्यनेन मूर्च्छाभावः सूच्यते । परिविश्वासयन् ।
सम्यविग्वश्वासयन्  ॥  २।३०।२६  ॥   

  

न देवि तव दुःखेन स्वर्गमप्यभिरोचये ।  

न हि मे ऽस्ति भयं किञ्चित्स्वयम्भोरिव सर्वतः  ॥  २।३०।२७  ॥   

नेति । तव दुःखेन हेतुना प्राप्यं स्वर्गमपि न रोचये । त्वयि दुःखितायां
स्वर्गमपि नेच्छामीत्यर्थः । स्वयम्भोः नारायणस्य न तु चतुर्मुखस्य । तस्य
मधुकैटभादिभ्यो भयसम्भवात् । आर्षो डुप्रत्ययः । सर्वतः सर्वजन्तुभ्यः  ॥ 
२।३०।२७  ॥   

  

तव सर्वमभिप्रायमविज्ञाय शुभानने ।  

वासं न रोचये ऽरण्ये शक्तिमानपि रक्षणे  ॥  २।३०।२८  ॥   

तवेति । तव विरहदुःखासहिष्णुरपि निर्भयोपि शक्तिमानपि
तवान्तराभिप्रायानभिज्ञानादेतावत्पर्यन्तं त्वां वनं नेतुं नेच्छामीति भावः
 ॥  २।३०।२८  ॥   

  

यत्सृष्टासि मया सार्द्धं वनवासाय मैथिलि ।  

न विहातुं मया शक्या कीर्तिरात्मवता यथा  ॥  २।३०।२९  ॥   

यदिति । सृष्टा दैवेनेति शेषः । आत्मवता शीलवता
अतिकृच्छ्रावस्थायामप्यक्षुभितमनस्केन वा । यच्छब्दयोगात्तदिति पूरणीयम्  ॥ 
२।३०।२९  ॥   

  

धर्मस्तु गजनासोरु सद्भिराचरितः पुरा ।  

तं चाहमनुवर्त्ते ऽद्य यथा सूर्यं सुवर्चला  ॥  २।३०।३०  ॥   

इदं पत्न्या सह वनगमनं रागप्राप्तं न भवति अपि तु
शिष्टाचारसिद्धमित्याह--धर्म इति । धर्मः वानप्रस्थधर्मः । सद्भिः
सपत्नीकैः राजर्षिभिः । यथा सूर्यं सूवर्चलेति
भिन्नलिङ्गयोरप्यौपम्यमार्षम् । यथा सूर्यं सुवर्चला देवी
तद्वन्मामनुवर्त्तस्वेति वार्थः  ॥  २।३०।३०  ॥   

  

न खल्वहं न गच्छेयं वनं जनकनन्दिनि ।  

वचनं तन्नयति मां पितुः सत्योपबृंहितम्  ॥  २।३०।३१  ॥   

न खल्विति । सत्योपबृंहितं पितुर्वचनं मां वनं नयति खलु तत् तस्मात्कारणात्
अहं न गच्छेयमिति न अद्यैव गच्छेयमेवेत्यर्थः  ॥  २।३०।३१  ॥   

  

एष धर्मस्तु सुश्रोणि पितुर्मातुश्च वश्यता ।  

अतश्च तं व्यतिक्रम्य नाहं जीवितुमुत्सहे  ॥  २।३०।३२  ॥   

एष इति । पितुर्मातुश्च वश्यतेत्येष एव धर्मः । वश्यता विधेयता । अहं
पितृवचनपरिपालनोद्युक्तो ऽहं तं व्यतिक्रम्य मातापितृविधेयत्वरूपधर्मं
व्यतिक्रम्य अहं जीवितुं नोत्सह इति सम्बन्धः  ॥  २।३०।३२  ॥   

  

अस्वाधीनं कथं दैवं प्रकारैरभिराध्यते ।  

स्वाधीनं समतिक्रम्य मातरं पितरं गुरुम्  ॥  २।३०।३३  ॥   

माभूत् पितृवचनकरणं दैवमाराध्यास्माभिरत्रैव
स्थातव्यमित्यत्राह--अस्वाधीनमिति । अस्वाधीनम् आराधकानधीनम्,
स्वतन्त्रमिति यावत् । यद्वा अस्वाधीनं प्रत्यक्षतया अनाज्ञापयत् ।
स्वाधीनं प्रत्यक्षतया नियोजयन्तम् । गुरुम् गुरुं चेत्यर्थः । प्रकारैः
आराधनप्रकारैः  ॥  २।३०।३३  ॥   

  

यत् त्रयं तत् त्रयो लोकाः पवित्रं तत्समं भुवि ।  

नान्यदस्ति शुभापाङ्गे तेनेदमभिराध्यते  ॥  २।३०।३४  ॥   

यदिति । यत् गुर्वादित्रयं तत् त्रयो लोकाः । लोकत्रयमपि
तदाराधनसाध्यमित्यर्थः । भुवि तत्समे पवित्रमन्यन्नास्ति । ऽगगनं
गगनाकारम्ऽ इतिवत् स्वस्य स्वेनौपम्यसम्भवात्तद्व्यावृत्त्यर्थमन्यपदम्,
तेन कारणेन इदं गुर्वादित्रयम् । अभिराध्यते  ॥  २।३०।३४  ॥   

  

न सत्यं दानमानौ वा न यज्ञाश्चाप्तदक्षिणाः ।  

तथा बलकराः सीते यथा सेवा पितुर्हिता  ॥  २।३०।३५  ॥   

पितृवाक्यस्य सत्यादिवैलक्षणण्यमाह--न सत्यमिति । हिता हितकरी । पितुः सेवा
यथा बलकरी । तथा सत्यादयः न बलकराः न परलोकबलकराः न पारत्रिकाभ्युदयसाधका
इत्यर्थः  ॥  २।३०।३५  ॥   

  

स्वर्गो धनं वा धान्यं वा विद्याः पुत्राः सुखानि च ।  

गुरुवृत्त्यनुरोधेन न किञ्चिदपि दुर्ल्लभम्  ॥  २।३०।३६  ॥   

स्वर्ग इति । स्वर्गादीनि गुरुवृत्त्यनुरोधेन, सिध्यन्तीति शेषः । गुरूणां
मात्रादीनां वृत्तिः शुश्रूषणं तदनुरोधेन तदनुवर्त्तनेन "अनुरोधो
ऽनुवर्त्तम्" इत्यमरः । व्यतिरेकेणाप्याह न किञ्चिदिति  ॥  २।३०।३६  ॥   

  

देवगन्धर्वगोलोकान् ब्रह्मलोकांस्तथा नराः ।  

प्राप्नुवन्ति महात्मानो मातापितृपरायणाः  ॥  २।३०।३७  ॥   

देवगन्धर्वेति । क्रमेण ब्रह्मलोकं प्राप्नुवन्तीति भावः । नरा इति
सर्ववर्णसाधारण्योक्तिः । महात्मानः दृढमनस्काः । मातेति तच्छुश्रूषणैकरता
इत्यर्थः  ॥  २।३०।३७  ॥   

  

स मा पिता यथा शास्ति सत्यधर्मपथे स्थितः ।  

तथा वर्त्तितुमिच्छामि स हि धर्मः सनातनः  ॥  २।३०।३८  ॥   

स इति । मा माम् । सः स्वतन्त्रः । वर्तितुम् अनुष्ठातुम् । सः वर्त्तनम् ।
धर्मापेक्षया पुंस्त्वम्  ॥  २।३०।३८  ॥   

  

मम सन्ना मतिः सीते त्वां नेतुं दण्डकावनम् ।  

वसिष्यामीति सा त्वं मामनुयातुं सुनिश्चिता  ॥  २।३०।३९  ॥   

ममेति । सन्ना त्वद्भावापरिज्ञानात् क्षीणा सा त्वं मया सह वसिष्यामीति
मामनुयातुं सुनिश्चिता तेन इदानीं ज्ञातासीति भावः  ॥  २।३०।३९  ॥   

  

सा हि सृष्टानवद्याङ्गी वनाय मदिरेक्षणे ।  

अनुगच्छस्व मां भीरु सहधर्मचरी भव  ॥  २।३०।४०  ॥   

सेति । सृष्टा, दैवेनेति शेषः  ॥  २।३०।४०  ॥   

  

सर्वथा सदृशं सीते मम स्वस्य कुलस्य च ।  

व्यवसायमतिक्रान्ता कान्ते त्वमतिशोभनम्  ॥  २।३०।४१  ॥   

सर्वथेति । व्यवसायं भर्त्रनुसरणाध्यवसायम् । अतिक्रान्ता प्रकर्षेण
प्राप्ता । "प्रकर्षे लङ्घने प्यति" इत्यमरः  ॥  २।३०।४१  ॥   

  

आरभस्व शुभश्रोणि वनवासक्षमाः क्रियाः ।  

नेदानीं त्वदृते सीते स्वर्गो ऽपि मम रोचते  ॥  २।३०।४२  ॥   

आरभ्ास्वेति । वनवासक्षमाः वनवासहिताः । "क्षमं शक्ते हिते त्रिषु" इत्यमरः
। क्रियाः दानादिक्रियाः  ॥  २।३०।४२  ॥   

  

ब्राह्मणेभ्यश्च रत्नानि भिक्षुकेभ्यश्च भोजनम् ।  

देहि चाशंसमानेभ्यः सन्त्वरस्व च मा चिरम्  ॥  २।३०।४३  ॥   

ब्राह्मणेभ्य इति । आशंसमानेभ्यः अर्थयमानेभ्यः  ॥  २।३०।४३  ॥   

  

भूषणानि महार्हाणि वरवस्त्राणि यानि च ।  

रमणीयाश्च ये केचित् क्रीडार्थाश्चाप्युपस्कराः  ॥  २।३०।४४  ॥   

शयनीयानि यानानि मम चान्यानि यानि च ।  

देहि स्वभृत्यवर्गस्य ब्राह्मणानामनन्तरम्  ॥  २।३०।४५  ॥   

भूषणानीति । क्रीडार्थाश्चाप्युपस्कराः
जातरूपमयकृत्र्रिमपुत्रिकालीलापाकभाजनादिविचित्रोपकरणानि ।
ब्राह्मणानामनन्तरं स्वभृत्यवर्गस्य देहीति सम्बन्धः  ॥  २।३०।४४४५  ॥   

  

अनुकूलं तु सा भर्तुर्ज्ञात्वा गमनमात्मनः ।  

क्षिप्रं प्रमुदिता देवी दातुमेवोपचक्रमे  ॥  २।३०।४६  ॥   

अनुकूलमिति । अनुकूलं सम्मतम्  ॥  २।३०।४६  ॥   

  

ततः प्रहृष्टा प्रतिपूर्णमानसा यशस्विनी भर्तुरवेक्ष्य भाषितम् ।  

धनानि रत्नानि च दातुमङ्गना प्रचक्रमे धर्मभृतां मनस्विनी  ॥  २।३०।४७  ॥   

तत इति । प्रतिपूर्णमानसा निश्चिन्तेत्यर्थः । अवेक्ष्य आलोच्य । धर्मभृतां
धर्मभृभ्द्यः । मनस्विनी निश्चितमनस्का  ॥  २।३०।४७  ॥   

  

इत्यार्षे श्रीरामायणे वाल्मीकीये श्रीमदयोध्याकाण्डे त्रिंशः सर्गः  ॥  ३०
 ॥   

इति श्रीगोविन्दराजविरचिते श्रीरामायणभूषणे पीताम्बराख्याने
अयोध्याकाण्डव्याख्याने त्रिंशः सर्गः  ॥  ३०  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/03-nirgamaH/030_vanagamanAnujnA.md">
<details><summary><h3>शिरोमणी ...{Loading}...</h3></summary>



सीतावृत्तं वर्णयितुमुपक्रमते-- सान्त्व्यमानेति । मैथिली
मिथिलादेशप्रादुर्भूता जनकात्मजा सीता वनवासो निमित्तं कारणं यस्य तदेव
अर्थमनेकार्थविशिष्टमिदं वचनमब्रवीत्  ॥  २।३०।१  ॥   

  

वचनस्य विशेषस्वरूपं वर्णयन्नाह-- सेति । उत्तमसंविग्ना
वियोगहेतुकात्युद्वेगं प्राप्ता अभिमानादहमस्यानन्ययेति मां
त्यक्तुमयमसमर्थ इति गर्वात्प्रणयात्प्रकर्षेण नयः रामकर्तृकस्वकर्मकनयनं
तस्माद्धेतोः राघवं परिचिक्षेप विलक्षणवचनमुच्चारयामास  ॥  २।३०।२  ॥   

  

वचनमेवाह-- किमिति । पुरुषविग्रहं पुरुषाकृतिं स्त्रियं
स्त्र्यन्तराकाङ्क्षारहितत्वेन स्त्रीसदृशं त्वां वैदेहः विदेहकुलोद्भवो मे
पिता जामातरं किममन्यत जामातृत्वेन त्वयि निश्चयमकरोत् एवं ज्ञाने तुभ्यं न
दद्यादिति तात्पर्यं यद्वा यः त्वया प्रापि स वैदेहः विदेहकुलोत्पन्नः मे
पिता पुरुषविग्रहं पुरुषत्वस्य विशेषेण ग्रहो ज्ञानं यस्मिन्
परमपुरुषमित्यर्थः । तं जामातरं त्वामस्त्रियं स्त्रीरहितं किं कथममन्यत
एतेन तव स्त्र्यन्तरमस्तीत्यनुमीयते तेन तदर्थमेव ते वनगमनमिति व्यञ्जितम्
। किञ्च अस्त्रियमस्त्रिणा निखिलास्त्रज्ञेन विश्वामित्रेण सह याति गच्छति
तं विश्वामित्रसहचारिणमित्यर्थः । जामातरं त्वां पुरुषविग्रहं विशेषपुरुषं
किं कथममन्यत तवेदृग्वचनश्रवणेन विशेषपुरुषत्वं न प्रतीयत इति तात्पर्यं
तेन पितुर्भ्रमः सूचितः  ॥  २।३०।३  ॥   

  

न केवलं मत्पितुरेव भ्रमः एवं त्वद्वचनश्रवणे सर्वेषां भ्रान्तिः
प्रकटीभविष्यतीति बोधयन्ती आह-- अनृतमिति । यदि मां न नेष्यसीति शेषः । तदा
दिवाकरे सूर्ये इव तपति त्वयि
अज्ञानात्त्वन्निश्चितमन्नयनाभावहेतुविषयकज्ञानाभावाद्धेतोः रामे परं तेजो
नास्तीति अनृतं मिथ्या अयं लोको जनः वक्ष्यति वदिता तेन तद्वचनश्रवणे मम
खेदो भवितेति सूचितम् । अद्यतनत्वस्याविवक्षा  ॥  २।३०।४  ॥   

  

ननु गमनाभावहेतुमुक्त्वा त्वयैव लोको बोद्धव्य इत्यत आह-- किमिति । किं
कारणं कृत्वा मनसि प्रकल्प्य त्वं विषण्णः उदासीनः भयं वा कुतः
यद्यस्मात्त्वं परित्यक्तुकामः एतेन मयापि हेतुर्न ज्ञात इति कथं
बोधयितास्मीति ध्वनितम्  ॥  २।३०।५  ॥   

  

नाहं परित्यागार्हेति बोधयन्ती आह-- द्युमदिति । द्युमत्सेनसुतं सत्यवन्तं
सत्यवत्सञ्ज्ञकमनुव्रतां तद्वशवर्तिनीं सावित्रीमिव आत्मवशवर्तिनीं विद्धि
जानीहि  ॥  २।३०।६  ॥   

  

नेति । त्वदृते त्वां विना अन्यं भवदुपदिष्टमत्सुखहेतुभूतपदार्थं मनसापि
अहमन्या पतिव्रताविलक्षणा कुलपांसनीव न द्रष्टास्मि अतः त्वया सह गच्छेयम्
 ॥  २।३०।७  ॥   

  

स्वयमिति । चिरं बहुकालमध्युषितां स्वसमीपवर्तिर्नीं कौमारीं भार्यां
कुमारावस्थायामेव विवाहितामित्यर्थः । सतीं मां शैलूषः नर्तनकालिकनट इव
परेभ्यः स्वातिरिक्तेभ्यः दातुं तत्सन्निधौ स्थापयितुं किमिच्छसि । तुः
किमर्थे । "प्रसृतोन्मुखे च शैलूषः कथितो नटबिल्वयोः" इति विश्वः  ॥  २।३०।८
 ॥   

  

यस्येति । हे राम यस्य स्वमात्रादेः पथ्यं हितं त्वमात्थ कथयसि अत एव
यस्यार्थे प्रयोजनार्थमवरुध्यसे मामवरोधयसि इह स्थापयसि तस्य वश्यः त्वमेव
भव त्वयैव विधेयः तस्यार्थ इति शेषः  ॥  २।३०।९  ॥   

  

स इति । अनादाय अगृहीत्वा प्रस्थितुं नार्हसि तत्र हेतुः तपआदिकं त्वया
सहैव स्यात्  ॥  २।३०।१०  ॥   

  

नेति । पृष्ठतः गच्छन्त्या मे विहारशयनेष्विव श्रमो न भविता  ॥  २।३०।११
 ॥   

  

कुशेति । मार्गे त्वया सह त्वत्साहित्यविशिष्टायाः मम कुशादयः
तूलादिसमस्पर्शाः भवितार इति शेषः । तत्राजिनं कोमलं मृगविशेषचर्म  ॥ 
२।३०।१२  ॥   

  

महेति । महावातसमुद्धूतं महावातनीतं यद्रजः मां त्वत्सहचारिणीमवकरिष्यति
आच्छादयिष्यति तत्परार्ध्यमुत्तमं चन्दनमिवाहं मन्ये  ॥  २।३०।१३  ॥   

  

शाद्वलेष्विति । यदा यस्मिन्काले वनगोचरा वनं प्राप्ताहं वनान्तः वनमध्ये
शाद्वलेषु दूर्वादियुक्तभूमिषु शिश्ये तदा कुथास्तरणयुक्तेषु
विलक्षणचित्रकम्बलरूपास्तरणविशिष्टेषु पर्यङ्केष्विति शेषः ।
यत्सुखतरमनुभूतमित्यर्थः । तत्ततः शाद्वलशयनात्किं साधारणं स्यात्
भवितेत्यर्थः  ॥  २।३०।१४  ॥   

  

पत्रमिति । पत्राद्यन्यतमं यद्दास्यसे तदमृतरसोपमं स्यादिति शेषः  ॥ 
२।३०।१५  ॥   

  

नेति । आर्तवानि फलोत्पत्तियोग्यताविशिष्टऋतूत्पन्नानि पुष्पाणि फलानि च
भुञ्जानाहं मात्रादिकं न स्मरिष्यामि । "अधीगर्थ--" इति षष्ठी  ॥  २।३०।१६
 ॥   

  

न चेति । ततः मद्गमनाद्विप्रियमनिष्टं द्रष्टुं नार्हसि यतः मत्कृते मदर्थं
शोकः शोकहेतुः न भविष्यतीति शेषः । अत एव दुर्भरा त्वत्कर्तृकभरणाशक्या अहं
न भविष्यामि  ॥  २।३०।१७  ॥   

  

य इति । यः देशः त्वया सह त्वत्साहित्यविशिष्टः स एव स्वर्गंः साकेतलोकः यो
देशः त्वया विना त्वत्साहित्याभावविशिष्टः स एव निरयः निर्गतः अयः कल्याणं
यस्मात्प्राकृतलोक इत्यर्थः इति परां सर्वविलक्षणां प्रीतिं
त्वद्विषयकमत्प्रेम जानन् त्वं मया सह गच्छ  ॥  २।३०।१८  ॥   

  

अथेति । अथ एवं मत्प्रार्थनानन्तरमपि अव्यग्रामनवधानतारहितचित्तां न
नयिष्यसे नेष्यसे तर्हि विषं अतिमादककालकूटविशेषमद्यैव पास्यामि । तत्र
हेतुः द्विषतां त्वद्वियोगहेतुकसर्ववस्तुविषयकप्रीत्यभावविशिष्टानां
भवन्मात्रादीनामवशमप्रीतिहेतुककान्त्यभावं मा गमं न प्राप्स्यामि द्रष्टुं
न शक्ष्यामीत्यर्थः । एतेन दुःखादर्शित्वं गुणः सीताया व्यक्तः  ॥  २।३०।१९
 ॥   

  

ननु विषमदस्याल्पकालस्थायित्वाद्विषपानमत्किञ्चित्करमित्यत आह-- पश्चादिति
। पश्चाद्विषमदध्वं सानन्तरमपि दुःखेन मम जीवितं
मत्कर्तृकत्वन्मात्रादिपालनं सेवनमित्यर्थः । नैव स्यादत एव त्वयोज्झितायाः
त्यक्ताया मम मरणमिहलोकत्यागेन मरणसदृशं साकेतगमनमित्यर्थः । वरं
श्रेष्ठमस्ति तेन तत्र तव संयोगो भवितैवेति ध्वनितम्  ॥  २।३०।२०  ॥   

  

ननु चतुर्दशवर्षानन्तरमिह मदागमनस्य निश्चितत्वात्किमर्यं शोक इत्यत आह--
इममिति । दुःखिता त्वद्वियोगहेतुकातिदुःखविशिष्टा  ॥  २।३०।२१  ॥   

  

इतीति । आयस्ता अत्यायासं प्राप्ता  ॥  २।३०।२२  ॥   

  

सेति । दिग्धैः विषविशेषसंस्कृतबाणैः विद्धा ताडिता गजाङ्गना इव बहुभिः
वियोगादिसूचकैर्वाक्यैः विद्धा उक्ता सा सीता चिरसन्नियतं बहुकालनिरुद्धं
बाष्पमग्निमरणिरिव मुमोच  ॥  २।३०।२३  ॥   

  

तस्या इति । सन्तापसम्भवं वियोगश्रुतिहेतुकसन्तापजनितं स्फटिकसङ्काशं
स्फटिकसूक्ष्मगुटिकावद्भासमानं तस्याः नेत्राभ्यां पङ्कजाभ्यामुदकमिव
परिसुस्राव  ॥  २।३०।२४  ॥   

  

तदिति । सितामलचन्द्राभं सिते शुक्लपक्षे ऽमलो ऽन्धकारनिवर्तकः यश्चन्द्रः
पूर्णिमाचन्द्र इत्यर्थः । तत्सदृशमायते लोचने यस्मिंस्तन्मुखं जलोद्धृतं
जलान्निःसृतमम्बुजमिव पर्यशुष्यत इव । इव उभयान्वयी  ॥  २।३०।२५  ॥   

  

तामिति । दुःखितां वियोगश्रवणहेतुकदुःखाक्रान्तामत एव विसञ्ज्ञामिव
सञ्ज्ञारहितासदृशीं तां सीतां परिष्वज्य विश्वासयन् साहित्यगमने
विश्वासमुत्पादयन् सन्नुवाच  ॥  २।३०।२६  ॥   

  

तद्वचनमेवाह-- नेति । तव दुःखेन स्वर्गं त्वन्निष्ठदुःखफलकसुखविशेषमपि
नाभिरोचये तेन त्वां सह नेष्यामीति सूचितम् ।
पूर्वोक्तभयादिकमप्यकिञ्चित्करमित्याह स्वयंभोः  

स्वयंप्रकाशसर्वावभासकब्रह्मण इव मे भयं नास्ति स्वयंभोरित्यत्र
भाधातोरौणादिको डुः  ॥  २।३०।२७  ॥   

  

ननु गमननिवारकवाक्यं पूर्वं कथमुक्तमित्यत आह-- तवेति । तवाभिप्रायं
सहगमनविषकत्वदिच्छामविज्ञाय तवारण्ये वासं न रोचये । एतेन
त्वदभिप्रायविज्ञानार्थमेव पूर्वमुक्तमिति सूचितम्  ॥  २।३०।२८  ॥   

  

यदिति । यद्ययस्माद्धेतोः मया सार्धं वनवासाय सृष्टा निश्चयं प्राप्ता
किञ्च सृष्टा प्रकटितासि अतः विहातुं त्यक्तुं मया त्वं न शक्या । तत्र
दृष्टान्तः आत्मवता परमात्मविषयकविज्ञानविशिष्टेन प्रीतिः तद्विषयकस्नेहो
यथा  ॥  २।३०।२९  ॥   

  

धर्म इति । हे गजनासोरु शुण्डादण्डसदृशोरुविशिष्टे यो धर्मः पुरा
सद्भिराचरितः तं पतिव्रतास्त्रीसहचरणधर्ममनुवर्तिष्ये प्रवर्तयिष्यामि अतः
सूर्यं सुवर्चला तत्पत्नीव मामनुवर्तस्वेति शेषः  ॥  २।३०।३०  ॥   

  

स्वगमनस्यावश्यकत्वं बोधयन्नाह-- नेति । सत्योपबृहितं सत्यसंयुक्तं
पितुर्वचनं मां वनं नयति अतो वनं न गच्छेयमिति न गमिष्याम्येवेत्यर्थः  ॥ 
२।३०।३१  ॥   

  

पितुराज्ञापालनस्यावश्यकत्वं बोधयन्नाह-- एष इति । पित्रादिवश्यता धर्मः अत
एव व्यतिक्रम्य उल्लङ्घ्य जीवितुं प्रजाः पालयितुं नोत्सहे  ॥  २।३०।३२  ॥   

  

अस्वाधीनमिति । स्वाधीनं प्रत्यक्षस्वसेवायत्तत्वविशिष्टं मात्रादिकं
समतिक्रम्य अस्वाधीनमप्रत्यक्षत्वेन प्रत्यक्षस्वसेवायत्तत्वरहितं दैवं
स्वेप्सितदेवताप्रकारैः क्रियाभिः कथमभिराध्यते एतेन गुरूपदिष्टपथेनैव देवा
आराधनीया इति सूचितम्  ॥  २।३०।३३  ॥   

  

यत्रेति । यत्र मात्राद्याराधने त्रयं धर्मार्थकामाः अस्तीति शेषः । अत एव
त्रयः उर्ध्वाधोमध्यवर्तिनः लोकाः जना यत्र वर्तन्त इति शेषः । अतस्तत्समं
मात्राद्याराधनसदृशं पवित्रं भुवि कस्मिंश्चिद्देशे अन्यन्नास्ति तेन
हेतुना इदं पितृवचनमभिराध्यते परिपाल्यते । अर्थशब्देन
परमपुरुषार्थभूतमोक्षस्यापि ग्रहणान्न व्याख्याने न्यूनता अत एव
त्रयमित्युक्तिः सानुकूला  ॥  २।३०।३४  ॥   

  

नेति । यथा पितुः पित्रादेः सेवा बलकरी प्राबल्यसम्पादिका मता निश्चिता तथा
सत्यादयः आप्तदक्षिणः आप्ता ब्राह्मणैः आप्ता दक्षिणा यस्मिन् स यज्ञश्च न
बलकरः बलकरा इति लिङ्गवचनविपरिणामेनान्यत्राप्यन्वेति । "हिता" इति
पाठान्तरम्  ॥  २।३०।३५  ॥   

  

तदेव द्रढयन्नाह-- स्वर्ग इति । गुरुवृत्त्यनुरोधेन गुर्वादिसेवानुरूपेण
स्वर्गादिकं किञ्चिदपि दुर्लभं न सेवानुरूपं फलं भवत्येवेत्यर्थः  ॥ 
२।३०।३६  ॥   

  

तदेव भङ्ग्यन्तरेणाह-- देवेति । मातापितृपरायणाः मात्रादिभक्ताः  ॥  २।३०।३७
 ॥   

  

स इति । मा मां शास्ति आज्ञापयति  ॥  २।३०।३८  ॥   

  

ममेति । वसिष्यामि वत्स्यामि पत्या सहेति शेषः इति हेतोः मामनुयातुं
यतस्तवं सुनिश्चिता अतस्त्वां नेतुं मम मतिः सन्ना प्राप्ता  ॥  २।३०।३९
 ॥   

  

सेति । वनाय वनं गन्तुं यतः दिष्टा आज्ञप्ता तस्मान्मामनुगच्छस्व  ॥ 
२।३०।४०  ॥   

  

सर्वथेति । मम कुलस्य स्वस्य स्वकीयस्य कुलस्य त्वत्पितृकुलस्येत्यर्थः ।
सदृशं योग्यं व्यवसायं सहगमनविषयकनिश्चयमनुक्रान्ता प्राप्ता अतो
ऽतिशोभनमेतत्  ॥  २।३०।४१  ॥   

  

आरभस्वेति । वनवासक्षमाः वनवासोचिताः क्रिया आरभस्व  ॥  २।३०।४२  ॥   

  

ब्राह्मणेभ्य इति । आशंसमानेभ्यः मङ्गलमुच्चारयितृभ्यः भिक्षुकेभ्यो
ब्राह्मणेभ्यः रत्नानि उत्तमपदार्थान् भोजनं च देहि सन्त्वरस्व मा चिरं
विलम्बं न कुरु  ॥  २।३०।४३  ॥   

  

भूषणानीति । ब्राह्मणानां ब्राह्मणसम्प्रदानकदानानामनन्तरं महार्हाणि
अतिपूज्यानि क्रीडार्थाः क्रीडामात्रप्रयोजनकाः उपस्कराः सामग्र्यः मम
शयनीयादीनि च स्वभृत्यवर्गेभ्यो देहि । श्लोकद्वयमेकान्वयि  ॥  २।३०।४४४५
 ॥   

  

अनुकूलमिति । आत्मनो गमनं भर्तुरनुकूलं ज्ञात्वा प्रमुदिता सती क्षिप्रं
दातुं प्रचक्रमे  ॥  २।३०।४६  ॥   

  

इति श्रीमद्वाल्मीकीयरामायणव्याख्याने रामाणशिरोमणावयोध्याकाण्डे त्रिंशः
सर्गः  ॥  २।३० ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/03-nirgamaH/030_vanagamanAnujnA.md">
<details><summary><h3>तिलकम् ...{Loading}...</h3></summary>



वनवासनिमित्तार्थं वनवासनिमित्तानुमतिसिद्ध्यर्थम्  ॥  २।३०।१  ॥   

  

उत्तमसंविग्ना अतिभीता सैव प्रणयात्स्नेहात् अभिमानो ऽत्यन्तमिष्टत्वेन
रहसि कोपप्रीत्यादिप्रयुक्तसकलवचनार्हं इत्येवंरूपः परिचिक्षेप
सोपहारावचनमुक्तवती  ॥  २।३०।२  ॥   

  

पुरुषविग्रहमाकारेण पुरुषं क्रियया तु स्त्रियमेव त्वां जामातरं प्राप्य मे
पिता किममन्यत तव तत्त्वं न ज्ञातवानित्यर्थः । यदि जानीयान्मां तुभ्यं न
प्रयच्छेदिति शेषः  ॥  २।३०।३  ॥   

  

यदि मां विहाय भवान्वनगमनभारं वक्ष्यति प्राप्स्यति वह प्रापणे ऽस्य रूपम्
। तदा यदिदं लोको वदति रामे यत्तेजस्तत्तपति दिवाकरे नास्तीवेति
तदज्ञानादिव गदितमनृतं भविष्यतीति शेषः । बतेति खेदे खेदातिशयव्यञ्जकतया च
न्यूनपदत्वादि न दोषः  ॥  २।३०।४  ॥   

  

किं हि कृत्वा किं मनसि विचार्येत्यर्थः विषण्णः प्राप्तविषादः  ॥  २।३०।५
 ॥   

  

द्युमत्सेनसुतं सत्यवन्तमनुव्रतां तत्पत्नीं सावित्रीमिव मां विद्धि  ॥ 
२।३०।६  ॥   

  

यथान्या कुलपांसन्यन्यं पश्यति, एवमहं मनसाप्यन्यं न द्रष्टास्मि
अतस्त्वदृते  

त्वां विना नात्र स्थास्ये अतो हे राघव त्वया सह गच्छेयम्  ॥  २।३०।७  ॥   

  

एवमप्यननुमतिमेव दृष्ट्वा पुनराक्षिपति स्वयं त्विति । कौमारीम्
अन्यापूर्वेण विवाहितामन्यापूर्वां च चिरमध्युषिताम् अनेन तरुणीत्वमुक्तम्
। शैलूष इव जायाजीव इव  ॥  २।३०।८  ॥   

  

तदेव दर्शयति यस्य भरतस्य मां पथ्यंचरामिष्टानुवर्तिनीमात्थ संप्रत्येव
कथितवानसि पथ्यंचरामित्यत्र मुमार्षः । यस्य च भरतस्यार्थे
तदभिषेकरूपप्रयोजननिमित्तः अवरुध्यसे निरुद्धाभिषेको ऽसि तस्य त्वमेव
वश्य  

इष्टानुवर्ती विधेयो नियोज्यश्च भव नाहं तदिष्टानुवर्तिनी तद्विधेया चेह
वसामीत्याशयः  ॥  २।३०।९,१०  ॥   

  

विहारशयनेषु सुप्ताया इवारण्ये गच्छन्त्या न मे परिश्रम इति योजना  ॥ 
२।३०।११  ॥   

  

तूलैरजिनैः प्रियकादिमृगाजिनैश्च समः स्पर्शो येषां तादृशाः भविष्यन्तीति
शेषः  ॥  २।३०।१२  ॥   

  

अवकरिष्यति विक्षेप्स्यति व्याप्स्यतीति यावत् परार्ध्यमत्युत्तमम्  ॥ 
२।३०।१३  ॥   

  

वनान्तर्वनमध्ये शिश्ये त्वया सहेति शेषः ।
कुथाश्चित्रकम्बलास्तद्रूपास्तरणयुक्तेषु मञ्चेषु सुप्ताया मम ततः
शाद्वलशयनात्किं सुखतरं स्यात्किमधिकं सुखं स्यान्न किमपीत्यर्थः  ॥ 
२।३०।१४  ॥   

  

स्वयमाहृत्य दास्यस इत्यनेन स्वस्य तदाहरणप्रयुक्तश्रमाभावः सूचितः  ॥ 
२।३०।१५  ॥   

  

मातुरित्यादि कर्मणः शेषत्वविवक्षया षष्ठी आर्तवानि तत्तदृतुभवानि  ॥ 
२।३०।१६ ॥   

  

तत उक्तहेतोः  ॥  २।३०।१७  ॥   

  

त्वत्साहित्येन नरको ऽपि स्वर्गस्त्वद्राहित्येन स्वर्गो नरक इति मम
निश्चयं जानन्  ॥  २।३०।१८  ॥   

  

कैकेयीवन्मथितसिद्धान्तमाह अथेति । अव्यग्रां वनवासे दोषानगणयन्तीम्
द्विषतां भरतादीनाम्  ॥  २।३०।१९  ॥   

  

पश्चात्त्वद्गमनोत्तरकालम् अतस्तदैव त्वद्वियोगकाल एव  ॥  २।३०।२०  ॥   

  

किमिति । विगृह्य कथनेन वनवासकालसंख्याया अतिदुस्तरत्वं ध्वनयति  ॥  २।३०।२१
 ॥   

  

आयस्तायासं प्राप्ता सस्वरं सशब्दम्  ॥  २।३०।२२  ॥   

  

दिग्धैर्विषलिप्तबाणैः चिरसंनियतं बहुकालं संनिरुद्धम्  ॥  २।३०।२३,२४  ॥   

  

सिता पूर्णमासी तत्संबन्ध्यमलो राह्वाद्यनुपरक्तो यश्चन्द्रस्तत्सदृशं
जलोद्धृतं  

जलमुद्धृतं यस्मात् । आहिताग्न्यादिः  ॥  २।३०।२५  ॥   

  

परिविश्वासयन्नुज्जीवयन्  ॥  २।३०।२६  ॥   

  

तव दुःखेन त्वद्वियोगदुःखेन प्राप्तमपीति शेषः । स्वयंभोर्ब्रह्मणः
स्वव्यतिरिक्ततत्त्ववस्त्वन्तराभावेन पूर्णबलत्वेन च यथा भयाभावस्तद्वदेव
ममापि सर्वतो भयाभावः  ॥  २।३०।२७  ॥   

  

सर्वं समग्रमान्तरमभिप्रायमविज्ञाय तत एव हेतोस्तव वनवासं न रोचये
नाङ्गीकृतवान् इतः प्रागिति शेषः  ॥  २।३०।२८  ॥   

  

यत्सृष्टासि निश्चितासि मया सार्धं वनवासाय गन्तुमिति शेषः, यद्वा
सृष्टास्यवतीर्णासि अतस्त्वं मया विहातुं न शक्या आत्मवतात्मज्ञेन यथा
प्रीतिर्दया हातुमशक्या  ॥  २।३०।२९  ॥   

  

सर्वथा त्वां सह नेष्यामीत्याह धर्मस्त्विति । वानप्रस्थधर्म इत्यर्थः तं
पूर्वाचरितधर्मम् त्वं च यथा सुर्यं सुवर्चलानुवर्तते तथा मामनुवर्तस्व  ॥ 
२।३०।३०  ॥   

  

मम तु गमनं निश्चितमेवेत्याह न खल्विति । अहं वनं न गच्छेयमिति न, किं तु
सर्वथा गच्छेयमेव यतस्तत्पितुर्वचनं मां नयति  ॥  २।३०।३१  ॥   

  

ननु यदि तव नेच्छा तदा पितृवच उल्लङ्घ्यापि तिष्ठेत्याह एष धर्म इति ।
एतत्पदार्थः पितुर्मातुश्च वश्यतेष्टानुवर्तिता अतो ऽहं तदाज्ञां
व्यतिक्रम्य जीवितुं नोत्सह इति मया निश्चितम्  ॥  २।३०।३२  ॥   

  

अस्वाधीनमप्रत्यक्षत्वात्तादृशं दैवं
प्रकारैर्भावनामात्रसाध्याराधनप्रकारैः स्वाधीनं प्रत्यक्षदृश्यमानत्वात्
 ॥  २।३०।३३  ॥   

  

यत्र पित्राद्याराधने सति त्रयं धर्मार्थकामरूपं भवति त्रयो लोकाश्चाराधिता
भवन्ति । अनेन तदाराधनेन लोकत्रयान्तर्गतसकलदेवताराधनफलं दर्शितम् ।
अतस्तत्सममन्यत्पवित्रं पुण्यजनकम् । यद्वा पविर्महाभयरूपः संसारः
"पविर्वज्रं महाभयम्" इत्यभिधानात् । तस्मात्त्रायते तत्तेन
संसारतारकमित्यर्थः अन्यत्रैलोक्ये नास्ति तेन भुवि स्थितैरिदमाराध्यते  ॥ 
२।३०।३४  ॥   

  

बलकराः परलोकबलकराः तद्धितावहा इति यावत्  ॥  २।३०।३५  ॥   

  

गुरुवृत्तिर्गुरुचित्तवृत्तिः  ॥  २।३०।३६,३७  ॥   

  

मा माम्  ॥  २।३०।३८  ॥   

  

यतो वने वसिष्यामीति दृढनिश्चयेन त्वं मामनुयातुं निश्चिता अतस्त्वां
दण्डकावनं नेतुं मम या मतिस्तद्विरुद्धा या मतिरासीत्सेदानीं सन्ना
विशीर्णा  ॥  २।३०।३९  ॥   

  

सा त्वं हि यतो ऽधुना वनाय वनगमनाय दिष्टा मयानुज्ञाता, अतो मामनुगच्छस्व ।
सहधर्मचरी भवेत्यनेन वनवाससाध्यस्य स्वधर्मस्य रक्षोवधजस्य त्वया विनासंभव
इति सूचितम्  ॥  २।३०।४०  ॥   

  

व्यवसायं भर्त्रनुसरणनिश्चियमनुक्रान्ता प्रकर्षेण प्राप्ता
प्रीत्यतिशयात्संबोधनद्वयम्  ॥  २।३०।४१  ॥   

  

क्रिया दानादिक्रियाः । इदानीमेवं दृढनिश्चये  ॥  २।३०।४२  ॥   

  

रत्नान्युत्तमवस्तूनि भोजनमाशंसमानेभ्यो भिक्षुकेभ्यो भोजनं देहि  ॥ 
२।३०।४३ ॥   

  

क्रीडार्था उपस्कराः स्वर्णमयपुत्रिकाद्युपकरणानि  ॥  २।३०।४४  ॥   

  

शयनीयानि मम च चात्स्वस्य अन्यानि यानि च वस्तूनीति शेषः ।  

ब्राह्मणानामनन्तरब्राह्मणदानोत्तरमवशिष्ठानि भृत्यवर्गेभ्यो देहीत्यर्थः
 ॥  २।३०।४५  ॥   

  

अनुकूलमिष्टं गमनं वनानुगमनम्  ॥  २।३०।४६  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे त्रिंशः सर्गः  ॥  २।३०  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/03-nirgamaH/030_vanagamanAnujnA.md">
<details><summary><h3>द्राविडपाठः ...{Loading}...</h3></summary>



  
सान्त्व्यमाना तु रामेण मैथिली जनकात्मजा।  
वनवासनिमित्ताय भर्तारमिदमब्रवीत् ॥ 2.30.1 ॥   
सा तमुत्तमसंविग्ना सीता विपुलवक्षसम्।  
प्रणयाच्चाभिमानाच्च परिचिक्षेप राघवम् ॥ 2.30.2 ॥   
किं त्वाऽमन्यत वैदेहः पिता मे मिथिलाधिपः।  
राम जामातरं प्राप्य स्त्रियं पुरुषविग्रहम् ॥ 2.30.3 ॥   
अनृतं बत लोकोऽयमज्ञानाद्यद्धि वक्ष्यति।  
तेजो नास्ति परं रामे तपतीव दिवाकरे ॥ 2.30.4 ॥   
किं हि कृत्वा विषण्णस्त्वं कुतो वा भयमस्ति ते।  
यत् परित्यक्तुकामस्त्वं मामनन्यपरायणाम् ॥ 2.30.5 ॥   
द्युमत्सेनसुतं वीर सत्यवन्तमनुव्रताम्।  
सावित्रीमिव मां विद्धि त्वमात्मवशवर्तिनीम् ॥ 2.30.6 ॥   
न त्वहं मनसाप्यन्यं द्रष्टास्मि त्वदृतेऽनघ।  
त्वया राघव गच्छेयं यथान्या कुलपांसनी ॥ 2.30.7 ॥   
स्वयं तु भार्यां कौमारीं चिरमध्युषितां सतीम्।  
शैलूष इव मां राम परेभ्यो दातुमिच्छसि ॥ 2.30.8 ॥   
यस्य पथ्यं च रामात्थ यस्य चार्थेऽवरुद्ध्यसे।  
त्वं तस्य भव वश्यश्च विधेयश्च सदानघ ॥ 2.30.9 ॥   
स मामनादाय वनं न त्वं प्रस्थातुमर्हसि।  
तपो वा यदि वाऽरण्यं स्वर्गो वा मे सह त्वया ॥ 2.30.10 ॥   
न च मे भविता तत्र कश्चित् पथि परिश्रमः।  
पृष्ठतस्तव गच्छन्त्या विहारशयनेष्विव ॥ 2.30.11 ॥   
कुशकाशशरेषीका ये च कण्टकिनो द्रुमाः।  
तूलाजिनसमस्पर्शा मार्गे मम सह त्वया ॥ 2.30.12 ॥   
महावातसमुद्धूतं यन्मामपकरिष्यति।  
रजो रमण तन्मन्ये परार्द्ध्यमिव चन्दनम् ॥ 2.30.13 ॥   
शाद्वलेषु यथा शिश्ये वनान्ते वनगोचर।  
कुथास्तरणतल्पेषु किं स्यात् सुखतरं ततः ॥ 2.30.14 ॥   
पत्रं मूलं फलं यत्त्वमल्पं वा यदि वा बहु।  
दास्यसि स्वयमाहृत्य तन्मेऽमृतरसोपमम् ॥ 2.30.15 ॥   
न मातुर्न पितुस्तत्र स्मरिष्यामि न वेश्मनः।  
आर्त्तवान्युपभुञ्जाना पुष्पाणि च फलानि च ॥ 2.30.16 ॥   
न च तत्र गतः किञ्चिद्द्रष्टुमर्हसि विप्रियम्।  
मत्कृते न च ते शोको न भविष्यामि दुर्भरा ॥ 2.30.17 ॥   
यस्त्वया सह स स्वर्गो निरयो यस्त्वया विना।  
इति जानन् परां प्रीतिं गच्छ राम मया सह ॥ 2.30.18 ॥   
अथ मामेवमव्यग्रां वनं नैव नयिष्यसि।  
विषमद्यैव पास्यामि माविशं द्विषतां वशम् ॥ 2.30.19 ॥   
पश्चादपि हि दुःखेन मम नैवास्ति जीवितम्।  
उज्झितायास्त्वया नाथ तदैव मरणं वरम् ॥ 2.30.20 ॥   
इमं हि सहितुं शोकं मुहूर्त्तमपि नोत्सहे।  
किं पुनर्दशवर्षाणि त्रीणि चैकं च दुःखिता ॥ 2.30.21 ॥   
इति सा शोकसन्तप्ता विलप्य करुणं बहु।  
चुक्रोश पतिमायस्ता भृशमालिङ्ग्य सस्वरम् ॥ 2.30.22 ॥   
सा विद्धा बहुभिर्वाक्यैर्दिग्धैरिव गजाङ्गना।  
चिरसन्नियतं बाष्पं मुमोचाग्निमिवारणिः ॥ 2.30.23 ॥   
तस्याः स्फटिकसङ्काशं वारि सन्तापसम्भवम्।  
नेत्राभ्यां परिसुस्राव पङ्कजाभ्यामिवोदकम् ॥ 2.30.24 ॥   
तच्चैवामलचन्द्राभं मुखमायतलोचनम्।  
पर्यशुष्यत बाष्पेण जलोद्धृतमिवाम्बुजम् ॥ 2.30.25 ॥   
तां परिष्वज्य बाहुभ्यां विसञ्ज्ञामिव दुःखिताम्।  
उवाच वचनं रामः परिविश्वासयंस्तदा ॥ 2.30.26 ॥   
न देवि तव दुःखेन स्वर्गमप्यभिरोचये।  
न हि मेऽस्ति भयं किञ्चित्स्वयम्भोरिव सर्वतः ॥ 2.30.27 ॥   
तव सर्वमभिप्रायमविज्ञाय शुभानने।  
वासं न रोचयेऽरण्ये शक्तिमानपि रक्षणे ॥ 2.30.28 ॥   
यत्सृष्टासि मया सार्द्धं वनवासाय मैथिलि।  
न विहातुं मया शक्या कीर्तिरात्मवता यथा ॥ 2.30.29 ॥   
धर्मस्तु गजनासोरु सद्भिराचरितः पुरा।  
तं चाहमनुवर्त्तेऽद्य यथा सूर्यं सुवर्चला ॥ 2.30.30 ॥   
न खल्वहं न गच्छेयं वनं जनकनन्दिनि।  
वचनं तन्नयति मां पितुः सत्योपबृंहितम् ॥ 2.30.31 ॥   
एष धर्मस्तु सुश्रोणि पितुर्मातुश्च वश्यता।  
अतश्च तं व्यतिक्रम्य नाहं जीवितुमुत्सहे ॥ 2.30.32 ॥   
अस्वाधीनं कथं दैवं प्रकारैरभिराध्यते।  
स्वाधीनं समतिक्रम्य मातरं पितरं गुरुम् ॥ 2.30.33 ॥   
यत् त्रयं तत् त्रयो लोकाः पवित्रं तत्समं भुवि।  
नान्यदस्ति शुभापाङ्गे तेनेदमभिराध्यते ॥ 2.30.34 ॥   
न सत्यं दानमानौ वा न यज्ञाश्चाप्तदक्षिणाः।  
तथा बलकराः सीते यथा सेवा पितुर्हिता ॥ 2.30.35 ॥   
स्वर्गो धनं वा धान्यं वा विद्याः पुत्राः सुखानि च।  
गुरुवृत्त्यनुरोधेन न किञ्चिदपि दुर्ल्लभम् ॥ 2.30.36 ॥   
देवगन्धर्वगोलोकान् ब्रह्मलोकांस्तथा नराः।  
प्राप्नुवन्ति महात्मानो मातापितृपरायणाः ॥ 2.30.37 ॥   
स मा पिता यथा शास्ति सत्यधर्मपथे स्थितः।  
तथा वर्त्तितुमिच्छामि स हि धर्मः सनातनः ॥ 2.30.38 ॥   
मम सन्ना मतिः सीते त्वां नेतुं दण्डकावनम्।  
वसिष्यामीति सा त्वं मामनुयातुं सुनिश्चिता ॥ 2.30.39 ॥   
सा हि सृष्टानवद्याङ्गी वनाय मदिरेक्षणे।  
अनुगच्छस्व मां भीरु सहधर्मचरी भव ॥ 2.30.40 ॥   
सर्वथा सदृशं सीते मम स्वस्य कुलस्य च।  
व्यवसायमतिक्रान्ता कान्ते त्वमतिशोभनम् ॥ 2.30.41 ॥   
आरभस्व शुभश्रोणि वनवासक्षमाः क्रियाः।  
नेदानीं त्वदृते सीते स्वर्गोऽपि मम रोचते ॥ 2.30.42 ॥   
ब्राह्मणेभ्यश्च रत्नानि भिक्षुकेभ्यश्च भोजनम्।  
देहि चाशंसमानेभ्यः सन्त्वरस्व च मा चिरम् ॥ 2.30.43 ॥   
भूषणानि महार्हाणि वरवस्त्राणि यानि च।  
रमणीयाश्च ये केचित् क्रीडार्थाश्चाप्युपस्कराः ॥ 2.30.44 ॥   
शयनीयानि यानानि मम चान्यानि यानि च।  
देहि स्वभृत्यवर्गस्य ब्राह्मणानामनन्तरम् ॥ 2.30.45 ॥   
अनुकूलं तु सा भर्तुर्ज्ञात्वा गमनमात्मनः।  
क्षिप्रं प्रमुदिता देवी दातुमेवोपचक्रमे ॥ 2.30.46 ॥   
ततः प्रहृष्टा प्रतिपूर्णमानसा यशस्विनी भर्तुरवेक्ष्य भाषितम्।  
धनानि रत्नानि च दातुमङ्गना प्रचक्रमे धर्मभृतां मनस्विनी ॥ 2.30.47 ॥   

</details>
</div>
