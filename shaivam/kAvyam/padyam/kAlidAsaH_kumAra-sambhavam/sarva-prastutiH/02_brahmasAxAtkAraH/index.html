<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०२ ब्रह्मसाक्षात्कारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०२ ब्रह्मसाक्षात्कारः">
  <meta property="og:description" content="द्वितीयः सर्गः
ब्रह्म-मेलनम् विश्वास-प्रस्तुतिः तस्मिन् विप्रकृताः काले
तारकेण दिवौकसः ।
तुरा-साहं &#43;&#43;&#43;(इन्द्रं)&#43;&#43;&#43; पुरोधाय
धाम स्वायंभुवं ययुः ॥ 2.1 ॥
मूलम् तस्मिन्विप्रकृताः काले तारकेण दिवौकसः ।
तुरासाहं पुरोधाय धाम स्वायंभुवं ययुः ॥ 2.1 ॥
अन्वयः तस्मिन् काले तारकेण विप्रकृताः दिवौकसः तुरासाहं पुरोधाय स्वायंभुवं धान ययुः ।
मल्लिनाथः तस्मिन्निति ॥ तस्मिन्काले पार्वतीशुश्रूषाकाले तारकेण तारकनाम्ना वज्रणखपुत्रेण केनचिदसुरेण विप्रकृता उपप्लुता दिवमोकः स्थानं योषां ते दिवौकसो देवाः । ‘दिवं स्वर्गेऽन्तरिक्षे च’ इति विश्वः । द्यौरोक इति पक्षे पृषोदरादित्वात्साधुः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="shaivam">

  <meta itemprop="name" content="०२ ब्रह्मसाक्षात्कारः">
  <meta itemprop="description" content="द्वितीयः सर्गः
ब्रह्म-मेलनम् विश्वास-प्रस्तुतिः तस्मिन् विप्रकृताः काले
तारकेण दिवौकसः ।
तुरा-साहं &#43;&#43;&#43;(इन्द्रं)&#43;&#43;&#43; पुरोधाय
धाम स्वायंभुवं ययुः ॥ 2.1 ॥
मूलम् तस्मिन्विप्रकृताः काले तारकेण दिवौकसः ।
तुरासाहं पुरोधाय धाम स्वायंभुवं ययुः ॥ 2.1 ॥
अन्वयः तस्मिन् काले तारकेण विप्रकृताः दिवौकसः तुरासाहं पुरोधाय स्वायंभुवं धान ययुः ।
मल्लिनाथः तस्मिन्निति ॥ तस्मिन्काले पार्वतीशुश्रूषाकाले तारकेण तारकनाम्ना वज्रणखपुत्रेण केनचिदसुरेण विप्रकृता उपप्लुता दिवमोकः स्थानं योषां ते दिवौकसो देवाः । ‘दिवं स्वर्गेऽन्तरिक्षे च’ इति विश्वः । द्यौरोक इति पक्षे पृषोदरादित्वात्साधुः ।">
  <meta itemprop="wordCount" content="5778">
  <meta name="twitter:card" content="summary">
  <meta name="twitter:title" content="०२ ब्रह्मसाक्षात्कारः">
  <meta name="twitter:description" content="द्वितीयः सर्गः
ब्रह्म-मेलनम् विश्वास-प्रस्तुतिः तस्मिन् विप्रकृताः काले
तारकेण दिवौकसः ।
तुरा-साहं &#43;&#43;&#43;(इन्द्रं)&#43;&#43;&#43; पुरोधाय
धाम स्वायंभुवं ययुः ॥ 2.1 ॥
मूलम् तस्मिन्विप्रकृताः काले तारकेण दिवौकसः ।
तुरासाहं पुरोधाय धाम स्वायंभुवं ययुः ॥ 2.1 ॥
अन्वयः तस्मिन् काले तारकेण विप्रकृताः दिवौकसः तुरासाहं पुरोधाय स्वायंभुवं धान ययुः ।
मल्लिनाथः तस्मिन्निति ॥ तस्मिन्काले पार्वतीशुश्रूषाकाले तारकेण तारकनाम्ना वज्रणखपुत्रेण केनचिदसुरेण विप्रकृता उपप्लुता दिवमोकः स्थानं योषां ते दिवौकसो देवाः । ‘दिवं स्वर्गेऽन्तरिक्षे च’ इति विश्वः । द्यौरोक इति पक्षे पृषोदरादित्वात्साधुः ।">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/shaivam\/kAvyam\/padyam\/kAlidAsaH_kumAra-sambhavam\/sarva-prastutiH\/02_brahmasAxAtkAraH\/".replace(basePath, "/");
  pageVars.pageParams = {};
  pageVars.pageSource = "shaivam\/kAvyam\/padyam\/kAlidAsaH_kumAra-sambhavam\/sarva-prastutiH\/02_brahmasAxAtkAraH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/" />
<link rel="alternate" hreflang="sa-Deva" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०२ ब्रह्मसाक्षात्कारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०२ ब्रह्मसाक्षात्कारः">०२ ब्रह्मसाक्षात्कारः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <div class="audioEmbed" caption="वेदभूमिपाठः" src="https://archive.org/download/kuMArasambhava-mUlam-vedabhoomi.org/KumaraSambhava-Sarga02-1to10.mp3"></div>
<p>द्वितीयः सर्गः</p>
<h2 id="बरहम-मलनम">ब्रह्म-मेलनम्</h2>
<details open><summary>विश्वास-प्रस्तुतिः</summary>
<p>तस्मिन् <strong>विप्रकृताः</strong> काले<br>
तारकेण दिवौकसः ।<br>
तुरा-साहं +++(इन्द्रं)+++ <strong>पुरोधाय</strong><br>
धाम स्वायंभुवं <strong>ययुः</strong> ॥ 2.1 ॥</p>
</details>
<details><summary>मूलम्</summary>
<p>तस्मिन्विप्रकृताः काले तारकेण दिवौकसः ।<br>
तुरासाहं पुरोधाय धाम स्वायंभुवं ययुः ॥ 2.1 ॥</p>
</details>
<details><summary>अन्वयः</summary>
<p>तस्मिन् काले तारकेण विप्रकृताः दिवौकसः तुरासाहं पुरोधाय स्वायंभुवं धान ययुः ।</p>
</details>
<details><summary>मल्लिनाथः</summary>
<p>तस्मिन्निति ॥ तस्मिन्काले पार्वतीशुश्रूषाकाले तारकेण तारकनाम्ना वज्रणखपुत्रेण केनचिदसुरेण विप्रकृता उपप्लुता दिवमोकः स्थानं योषां ते दिवौकसो देवाः । &lsquo;दिवं स्वर्गेऽन्तरिक्षे च&rsquo; इति विश्वः । द्यौरोक इति पक्षे पृषोदरादित्वात्साधुः ।</p>
<p>तुरं त्वरितं साहयत्यभिबवतीति तुराषाटा । साहयतेश्चौरादिकात्क्विप् । &lsquo;नहिवृतिवृषि-&rsquo; इत्यादिना पूर्वपदस्य दीर्धः । प्रकृतिग्रहणे प्रातिपदिकस्यापि ग्रहणात् । मुग्धबोधकारस्तु तुराशब्दष्टावन्त इत्याचष्टे । तं <strong>तुरासाहं</strong> देवेन्द्रम् । अजादिषु साङ्रुपत्वाभावात् । &lsquo;सहेः साडः सः&rsquo; इति षत्वं न भवति । पुरोधाय पुरस्कृत्य । स्वयंभुवो ब्रह्मण इदं स्वायंभुवम् । संज्ञापूर्वकविधेरनित्यत्वात् ओर्गुणः&rsquo; इति गुणो न । धाम स्थानं ययुः । ब्रह्मलोकं जग्मुरित्यर्थः ॥ 2.1 ॥</p>
</details>
<details open><summary>विश्वास-प्रस्तुतिः</summary>
<p>तेषाम् <strong>आविर् अभूद्</strong> ब्रह्मा<br>
परिम्लान-मुख-श्रियाम् ।<br>
सरसां सुप्त-पद्मानां<br>
प्रातर् दीधितिमान् इव ॥ 2.2 ॥</p>
</details>
<details><summary>मूलम्</summary>
<p>तेषामाविरभूद्ब्रह्मा परिम्लानमुखश्रियाम् ।<br>
सरसां सुप्तपद्मानां प्रातर्दीधितिमानिव ॥ 2.2 ॥</p>
</details>
<details><summary>अन्वयः</summary>
<p>परिम्लानमुखश्रियां तेषां ब्रह्मा सुप्तपद्मनां सरसां प्रातः दीधितिमान् इव आविरभूत् ।</p>
</details>
<details><summary>मल्लिनाथः</summary>
<p>तेषामिति । परिम्लाना परिक्षीणा मुखश्रीर्मुखकान्तिर्येषां तथोक्तानां तेषां देवानां ब्रह्मा सुप्तपद्मानां मुकुलितारविन्दानां सरसां प्रातर्दीधितमान्सूर्यं इवाविरभूत् । प्रकाशोऽभूदित्यर्थः । &lsquo;प्रकाशे प्रादुराविः स्यात्&rsquo; इत्यमरः । सूर्योपमानेन तेषां म्लानिहरणत्वं सूचितम् । अत्रोपमाऽलङ्कारः । तल्लक्षणं तु- &lsquo;स्वतः सेद्धेन भिन्नेन संमतेन च धर्मतः । साम्यमन्येन वर्ण्यस्य वाच्यं चैकपदोपमा ॥&rsquo; इति ॥ 2.2 ॥</p>
</details>
<details open><summary>विश्वास-प्रस्तुतिः</summary>
<p>अथ सर्वस्य धातारं<br>
ते सर्वे सर्वतोमुखम् ।<br>
वागीशं वाग्भिर् अर्थ्याभिः<br>
<strong>प्रणिपत्योपतस्थिरे</strong> ॥ 2.3 ॥</p>
</details>
<details><summary>मूलम्</summary>
<p>अथ सर्वस्य धातारं ते सर्वे सर्वतोमुखम् ।<br>
वागीशं वाग्भिरर्थ्याभिः प्रणिपत्योपतस्थिरे ॥ 2.3 ॥</p>
</details>
<details><summary>अन्वयः</summary>
<p>अथ सर्वे ते सर्वतोमुखं वागीशं धातारं प्रणिपत्म अर्थ्याभिः वाग्भिः उपतस्थिरे ।</p>
</details>
<details><summary>मल्लिनाथः</summary>
<p>अथेति । अथाविर्भावानन्तरं सर्वे ते देवाः सर्वतः समन्ततो मुखानि यस्य तं सर्वतोमुखम् । चतुर्मुखमित्यर्थः वाचां विद्यानां ईशं सर्वस्य जगतो धातारं स्त्रष्टारं ब्रह्माणं प्रणिपत्य नमस्कृत्य । अर्थादनपेताभिरर्थ्याभिः । अर्थयुक्ताभिरित्यर्थः। &lsquo;धर्मपथ्यर्थन्यायादनपेते&rsquo; इति यत्प्रत्ययः । वाग्भिरुपतस्थिरे । तुष्टुवुरित्यर्थः । &lsquo;उपाद्देवपूजासंगतिकरणमित्रकरणपथिष्विति वक्तव्यम्&rsquo;। इत्यात्मनेपदम् ॥ 2.3 ॥</p>
<p>स्तुतिप्रकारमाह &lsquo;नमः&rsquo; इत्यादिभिर्द्वादशभिः श्लेकैः -</p>
</details>
<h2 id="सतत">स्तुतिः</h2>
<details open><summary>विश्वास-प्रस्तुतिः</summary>
<p>नमस् त्रिमुर्तये तुभ्यं<br>
प्राक्-सृष्टेः <strong>केवलात्मने</strong> ।<br>
गुण-त्रय-विभागाय<br>
पश्चाद् <strong>भेदम् उपेयुषे</strong> ॥ 2.4 ॥</p>
</details>
<details><summary>मूलम्</summary>
<p>नमस्त्रिमुर्तये तुभ्यं प्राक्सृष्टेः केवलात्मने ।<br>
गुणत्रयविभागाय पश्चाद्भेदमुपेयुषे ॥ 2.4 ॥</p>
</details>
<details><summary>अन्वयः</summary>
<p>(हे भगवन् !) सृष्टेः प्राक् केवलात्मने पश्चात् गुणत्रयविभागाय भेदम् उपेयुषे (अतएव त्रिमूर्तये तुभ्यं नमः । )</p>
</details>
<details><summary>मल्लिनाथः</summary>
<p>नम इति । हे भगवन्नित्यध्याहार्यं व्याख्येयम् । सृष्टेः प्राक् । &lsquo;अन्यारात्-&rsquo; इत्यादिनाञ्चूत्तरपदयोगे पञ्चमी । केवलात्मन एकरुपाय । &lsquo;आत्मा वा इतमेक एवाग्रआसीत्&rsquo; इति श्रुतेः &lsquo;निर्णिते केवलमिति त्रिलिङ्गं त्वेक्कृत्स्नयोः&rsquo; इत्यमरः । पश्चात्सृष्टिप्रवृत्तिकाले । विभज्यतेऽनेनेति विभागः । गुणानां सत्त्वादीनां त्रयमेव विभागो यस्य तस्मै । &lsquo;गुणाः सत्त्वं रजस्तमः&rsquo; इत्यमरः । भेदमुपाधिम् । सष्टृत्वादिकमित्यर्थः । उपेयषे प्रात्पवते । &lsquo;उपेयिवाननाश्वाननूचानश्च&rsquo; इति निपातः । अत एव त्रिमूर्तये ब्रह्मविष्णुरुद्ररुपिणे तुभ्यं नमः । &lsquo;नमः स्वस्ति-&rsquo; इत्यादिना चतुर्थिं । उक्तं च&ndash; &lsquo;नमो रजोजुषे सृष्टौ स्थितौ सत्त्वमयाय च । तमोरुपाय संहारे त्रिरूपाय स्वयंभूवे ॥&rsquo; इति ।. 2.4 ॥</p>
</details>
<details open><summary>विश्वास-प्रस्तुतिः</summary>
<p>यद् अमोघम् अपाम् अन्तर्<br>
उप्तं बीजम् अज त्वया ।<br>
अतश् चराचरं विश्वं,<br>
प्रभवस् तस्य <strong>गीयसे</strong> ॥ 2.5 ॥</p>
</details>
<details><summary>मूलम्</summary>
<p>यदमोघमपामन्तरुप्तं बीजमज त्वया ।<br>
अतश्चराचरं विश्वं प्रभवस्तस्य गीयसे ॥ 2.5 ॥</p>
</details>
<details><summary>अन्वयः</summary>
<p>हे अज ! अपाम् अन्तः यत् अमोघं बीजम् उत्पम् । अतः चराऽचरं विश्वं, तस्य प्रभवो गीयसे ।</p>
</details>
<details><summary>मल्लिनाथः</summary>
<p>यदिति ॥ न जायत इत्यजः । हे अज, अपां जलानामन्तस्त्वया यदमोघमवन्ध्यं बीजं वीर्यमुप्तं निक्षिप्तं । &lsquo;मुक्तम्&rsquo; इति पाठे विसृष्टमित्यर्थः । &lsquo;शुक्रं तेजोरेतसी च बीजवीर्येन्द्रियाणि च&rsquo; इत्यमरः । अतस्ते बीजाच्चराचरं स्थावरजङ्गमात्मकम् । समाहारे द्वन्द्वैकवद्भावः । विश्वं जगत् । उत्पन्नमिति शेषः । तस्य विश्वस्य । प्रभवत्यस्मादिति प्रभवः कारणं गीयसे । &lsquo;अदश्चराचरं विश्वं प्रसवस्तस्त गीयते&rsquo; इति पाठे अद इदं चराचरं विश्वं तस्य बीजस्य प्रसवो गीयते । लोक इति शेषः । अत्र मनुः- अप एव  ससर्जादौ तासु बीजमवासृजत् । तदण्डमभवद्धैमं सहस्रांशुसमप्रभम् ॥ इति ॥ 2.5. ॥</p>
</details>
<details open><summary>विश्वास-प्रस्तुतिः</summary>
<p>तिसृभिस् त्वम् अवस्थाभिर्<br>
महिमानम् <strong>उदीरयन्</strong> ।<br>
प्रलय-स्थिति-सर्गाणाम्<br>
एकः <strong>कारणतां गतः</strong> ॥ 2.6 ॥</p>
</details>
<details><summary>मूलम्</summary>
<p>तिसृभिस्त्वमवस्थाभिर्महिमानमुदीरयन् ।<br>
प्रलयस्थितिसर्गाणामेकः कारणतां गतः ॥ 2.6 ॥</p>
</details>
<details><summary>अन्वयः</summary>
<p>एकः त्वं तिसृभिः अवस्थाभिः महिमानम् उदीरयन् प्रलयस्थितिसर्गाणां कारणानां गतः ।</p>
</details>
<details><summary>मल्लिनाथः</summary>
<p>तिसृभिरिति ॥ एकः सृष्टेः प्राक्केवलस्त्वं तिसृभिरवस्थाभिस्त्रैगुण्यमयीभिर्हरिहरब्रह्मस्वरूपाभिर्महिमानं निजशक्तिमुदीरयन्जृम्भयन्प्रलयस्थितिसर्गाणामन्तस्थित्युत्पत्तीनां कारणतां गतः । इदं पश्चाद्भेदमुपेयुषे (2/4) इत्यस्य विवरणमतो न गतार्थत्वदोषः ॥ 2.6 ॥</p>
<p>भूतसृष्टिकर्तृत्वमुक्त्वा मिथुनसृष्ट्यर्थ मूर्तिमतो ब्रह्मणो भेदमाह-</p>
</details>
<details open><summary>विश्वास-प्रस्तुतिः</summary>
<p><strong>स्त्री-पुंसाव् आत्मभागौ</strong> ते<br>
भिन्न-मूर्तेः सिसृक्षया ।<br>
प्रसूति-भाजः सर्गस्य<br>
ताव् एव <strong>पितरौ स्मृतौ</strong> ॥ 2.7 ॥</p>
</details>
<details><summary>मूलम्</summary>
<p>स्त्रीपुंसावात्मभागौ ते भिन्नमूर्तेः सिसृक्षया ।<br>
प्रसूतिभाजः सर्गस्य तावेव पितरौ स्मृतौ ॥ 2.7 ॥</p>
</details>
<details><summary>अन्वयः</summary>
<p>स्त्रीपुंसौ सिसृक्षया भिन्नमूर्तेः ते आत्मभागौ स्तः । तौ एव प्रसूतिभाजः सर्गस्य पितरौ स्मृतौ ।</p>
</details>
<details><summary>मल्लिनाथः</summary>
<p>स्त्रीपुंसाविति ॥ स्त्री च पुमाश्च स्त्रीपुंसौ । &lsquo;अचतुर-&rsquo; इत्यादिनाच्प्रत्ययान्तो निपातः । सिसृक्षया स्त्रष्टुमिच्छया भिन्नमूर्तेर्द्विधाकृतविग्रहस्य तेतवात्मनो देहस्य भागावात्मभगौ । &lsquo;आत्मा जावे धृतौ देहे स्वभावे परमात्मानि&rsquo; इति विश्वः । तावेव भागौ प्रसूतिभाज उत्पत्तिभाजः । सृज्यत इति सर्गस्तस्य । निजसृष्टेरित्यर्थः । माता च पिता च पितरौ । &lsquo;पिता&rsquo; &lsquo;मात्रा&rsquo; इत्येकशेषः । स्मृतौ । वृद्धैरिति शेषः । अत्र मनु- &lsquo;द्विधा कृत्वात्मनो देहमर्धेन पुरुषोऽभवत् । अर्धेन नारो तस्यां स विराजमसृजत्प्रभुः ॥&rsquo; इति ॥ 2.7 ॥</p>
</details>
<details open><summary>विश्वास-प्रस्तुतिः</summary>
<p>स्व-काल-परिमाणेन<br>
व्यस्त-रात्रिं-दिवस्य ते ।<br>
यौ तु <strong>स्वप्नावबोधौ</strong> तौ<br>
भूतानां <strong>प्रलयोदयौ</strong> ॥ 2.8 ॥</p>
</details>
<details><summary>मूलम्</summary>
<p>स्वकालपरिमाणेन व्यस्तरात्रिंदिवस्य ते ।<br>
यौ तु स्वप्नावबोधौ तौ भूतानां प्रलयोदयौ ॥ 2.8 ॥</p>
</details>
<details><summary>अन्वयः</summary>
<p>स्वकालपरिमान व्यस्तरात्रिन्दिवस्य ते यौ तु स्वप्नाऽवबोधौ तौ (एव) भूतानां प्रलयोदयौ ।</p>
</details>
<details><summary>मल्लिनाथः</summary>
<p>स्वकालेति ॥ स्वकालस्य परिमाणेन &lsquo;जतुर्युगसहस्राणि ब्रह्मणो दिनमुच्यते&rsquo; इत्युक्तरूपेण व्यस्तं विभक्तं रात्रिंदिवं रात्र्यहनी यस्य तस्य । यद्यपि &lsquo;अजतुर-&rsquo; आदिसूत्रेण रात्रौ च दिवा च रत्रिंदिवमिति सप्तम्यर्थे वृत्तौ द्वन्द्व इत्युक्तं तथापि &lsquo;दोषामन्यमहः&rsquo; &lsquo;दिवामन्या रात्रिः&rsquo; इत्यादौ इवत्राऽपि प्रातिपदिकार्थवृत्तित्वं कथंचित्प्रयोगबलादाश्रयणीयम् । ते तव यौ तु स्वप्नावबोधौ तावेव भूतानां प्रलयोदयौ संहारसृष्टी । यदाहुः- &lsquo;यदा स देवो जागर्तिः तदैव चेष्टते जगत् । यदा स्वपिति शान्तात्मा तदा सर्वं प्रलीयते ॥&rsquo; इति । एतच्च दैवंदिनसृष्टिप्रलयाभिप्रायकं महाप्रलयस्य ब्रह्मणो वर्षशतान्ते भावित्वात् ॥ 2.8 ॥</p>
</details>
<details open><summary>विश्वास-प्रस्तुतिः</summary>
<p>जगद्-योनिर् <strong>अयोनिस्</strong> त्वं<br>
जगद्-अन्तो <strong>निरन्तकः</strong> ।<br>
जगद्-आदिर् <strong>अनादिस्</strong> त्वं<br>
जगदीशो <strong>निरीश्वरः</strong> ॥ 2.9 ॥+++(5)+++</p>
</details>
<details><summary>मूलम्</summary>
<p>जगद्योनिरयोनिस्त्वं जगदन्तो निरन्तकः ।<br>
जगदादिरनादिस्त्वं जगदीशो निरीश्वरः ॥ 2.9 ॥</p>
</details>
<details><summary>अन्वयः</summary>
<p>(हे भगवन् !) त्वं जगद्योनिः अयोनिः, जगदन्तः निरन्तकः, जगदादिः अनादिः, जगदीशो निरीश्वरः (असि) ।</p>
</details>
<details><summary>मल्लिनाथः</summary>
<p>-जगदिति । हे भगवन्, त्वं जगद्योविर्जगत्कारणं स्वयमयोनिरनादित्वादकारणकस्त्वम् । अन्तयतीत्यन्तः । पचाद्यच् । चगतोऽन्तर्जगत्संहर्ता स्वयं निरन्तको नित्यत्वादन्तरहितः । त्वं जगतामादिर्जगदादिः । सृष्टे प्रागपि सन्नित्यर्थः । अत एव त्वमनादिरादिरहितः । त्वं जगतामीशो नियन्ता स्वयं निरीश्वरः । अनियम्य इत्यर्थः । &lsquo;यतो वा इमानि भूतानि जायन्ते&rsquo; इत्यादि श्रुतिरेवात्र प्रमाणम् । अत्रायोनिरित्यादौ नञ्तत्पुरुषाश्रयणे विरोधः । बहुव्रीहिणा तु तत्परिहार इति विरोधाभासालंकारः । यथाहुः- &lsquo;विरोधाभासत्वे विरोधः&rsquo; इति ॥ 2.9 ॥</p>
<p>तव तु न प्रपञ्चस्येव जन्मतिरोधानज्ञानेषु परापेक्षेत्याह-</p>
</details>
<details open><summary>विश्वास-प्रस्तुतिः</summary>
<p>आत्मानम् आत्मना <strong>वेत्सि</strong><br>
<strong>सृजस्य्</strong> आत्मानम् आत्मना ।<br>
आत्मना कृतिना च त्वम्<br>
आत्मन्य् एव <strong>प्रलीयसे</strong> ॥ 2.10 ॥+++(4)+++</p>
</details>
<details><summary>मूलम्</summary>
<p>आत्मानमात्मना वेत्सि सृजस्यात्मानमात्मना ।<br>
आत्मना कृतिना च त्वमात्मन्येव प्रलीयसे ॥ 2.10 ॥</p>
</details>
<details><summary>अन्वयः</summary>
<p>(हे भगवन् !) त्वम् आत्मानम् आत्मना वेत्सि, आत्मानम् आत्मना सृजसि, त्वं कृतिना आत्मना आत्मनि एव प्रलीयसे ।</p>
</details>
<details><summary>मल्लिनाथः</summary>
<p>आत्मानमिति ॥ हे भगवन्, त्वमात्मानं लोकानुग्रहार्थं ब्रह्मरूपेणोत्पिपादयिषितं स्वस्वरूपमात्मनैव वेत्सि जानासि । सर्वापि क्रिया कर्तव्यार्थज्ञानपूर्विकेति भावः । तथात्मानमात्मनैव । आत्मन्येवेत्यत्रापि संबध्यते । स्वस्मिन्नेव सृजसि । अधिष्ठानमपि स्वयमेवेत्यर्थः । &lsquo;स्वेमहिम्नि प्रतिष्ठिनम्&rsquo; इति श्रुतेः । कृतिना समर्थेन । इदं सर्वत्र सम्बध्यते । आत्मना स्वेनैवात्मन्येव प्रलीयसे स्वस्मिन्नेव&rsquo; प्रलीनो भवसि । लीयतेर्दैवादिकात्कर्तरि लट् । &lsquo;प्रकृत्यादिभ्य उपसंख्यानम्&rsquo; इति वार्तिकात्सर्वत्रात्मनेति तृतिया । न हि ते प्रपञ्चस्येव ज्ञानोत्पत्तिलयेषु परापेक्षेति फलितार्थः ।</p>
</details>
<div class="audioEmbed" caption="वेदभूमिपाठः" src="https://archive.org/download/kuMArasambhava-mUlam-vedabhoomi.org/KumaraSambhava-Sarga02-11to25.mp3"></div>
<details open><summary>विश्वास-प्रस्तुतिः</summary>
<p>द्रवः, संघात-कठिनः,<br>
स्थूलः, सूक्ष्मो, लघुर्, गुरुः ।<br>
व्यक्तो, व्यक्तेतरश् चासि<br>
<strong>प्राकाम्यं</strong> ते विभूतिषु ॥ 2.11 ॥+++(4)+++</p>
</details>
<details><summary>मूलम्</summary>
<p>द्रवः संघातकठिनः, स्थूलः सूक्ष्मो लघुर्गुरुः ।<br>
व्यक्तो व्यक्तेतरश्चासि प्राकाम्यं ते विभूतिषु ॥ 2.11 ॥</p>
</details>
<details><summary>अन्वयः</summary>
<p>(हे भगवन् !) त्वं द्रवः, सङ्घातकठिनः,स्थूलः सूक्ष्मः । त्वं लघुः गुरुः । त्वं व्यक्तः व्यक्तेतरश्च असि । विभूतिषु ते प्रकाभ्यम् ।</p>
</details>
<details><summary>मल्लिनाथः</summary>
<p>द्रव इति ॥ त्वमित्यनुषज्यते । हे भगवन्, त्वं द्रवाः सिरित्समुद्रादिवद्रसात्मकोऽसि । संघातेन निबिडसंयोगेन कठिनो महीधरादिवत् । स्थूल इन्द्रियग्रहणयोग्यो घटादिवत् । सूक्ष्मोऽतीन्द्रियः परमाण्वादिवत् । लधुरुत्पतनयोग्यस्तूलादिवत् । गुरुर्हेमाद्रिवदचलनीयः । व्यक्तः कार्यरूपोऽसि । व्यक्तेतरः कारणरूपश्चासि । एव विभूतिष्वणिमादिषु ते तव । प्रकामस्य भावः प्रकाम्यं यथाकामत्वम् ॥ 2.11 ॥</p>
</details>
<details open><summary>विश्वास-प्रस्तुतिः</summary>
<p>उद्घातः प्रणवो यासां +++(श्रुतीनां)+++,<br>
न्यायैस् त्रिभिर् +++(उदात्तानुदात्तस्वरितैः)+++ उदीरणम् ।<br>
कर्म यज्ञः, फलं स्वर्गस्,<br>
तासां त्वं <strong>प्रभवो गिराम्</strong> ॥ 2.12 ॥+++(5)+++</p>
</details>
<details><summary>मूलम्</summary>
<p>उद्घातः प्रणवो यासां न्यायैस्त्रिभिरुदीरणम् ।<br>
कर्म यज्ञः फलं स्वर्गस्तासां त्वं प्रभवो गिराम् ॥ 2.12 ॥</p>
</details>
<details><summary>अन्वयः</summary>
<p>(हे भगवन् !) यासां गिराम् उद्घातः प्रणवः, त्रिभिः न्यायैः उदीरणं, कर्म यज्ञः, फलं स्वर्गःष त्वं तासां गिरां प्रभवः (असि ।)</p>
</details>
<details><summary>मल्लिनाथः</summary>
<p>उद्घात इति ॥ हे भगवन्, <strong>यासां गिरां</strong> वाचामुद्घात <strong>उपक्रमः प्रणव</strong> ओंकारात्मकः । &lsquo;ओंकारप्रणवौ समौ&rsquo; इति । &lsquo;स्यादभ्यादानमुद्घात आरम्भः&rsquo; इति चामरः । इदमुपसंहारस्याप्युपलक्षणम् ।</p>
<blockquote>
<p>&lsquo;ब्रह्मणः प्रणवं कुर्यादादावन्ते च सर्वतः ।<br>
दहत्येनः कृतं पूर्वं परस्ताच्च विशेषतः ॥&rsquo;</p></blockquote>
<p>इति निरुक्तपरिशिष्टयोर्यास्कः । नोयन्त एभिरर्थविशेषा इति न्यायाः स्वराः । उक्तं च- &lsquo;स्वरविशेषादर्थप्रतिपत्तिः&rsquo; । &lsquo;यथेन्द्रशत्रुः स्वरतोऽपराधात्&rsquo; इति ।</p>
<p><strong>यासां गिरां त्रिभिर् न्यायैर्</strong> उदात्तानुदात्तस्वरितैः स्वरैरुदीरणमुच्चारणम् । यासां कर्म, प्रतिपाद्यमित्यर्थः । यज्ञो ज्योतिष्टोमादिः । न तु चैत्यवन्दनादिरिति भावः । फलं स्वर्गः । कर्मद्वारेति शेषः । कर्मस्वर्गौ ब्रह्मापवर्गयोरप्युपलक्षणे । त्वं तासां गिरां वेदानामित्यर्थः । प्रभवत्यस्मादिति प्रभवः कारणम् । प्रणेता स्मर्ता वा मतभेदेन ॥ 2.12 ॥</p>
<p>सांख्यामतेन स्तुवन्ति-</p>
</details>
<details open><summary>विश्वास-प्रस्तुतिः</summary>
<p>त्वाम् <strong>आमनन्ति प्रकृतिं</strong><br>
पुरुषार्थ-प्रवर्तिनीम् ।<br>
तद्-दर्शिनम् उदासीनं<br>
त्वाम् एव <strong>पुरुषं विदुः</strong> ॥ 2.13 ॥</p>
</details>
<details><summary>मूलम्</summary>
<p>त्वामामनन्ति प्रकृतिं पुरुषार्थप्रवर्तिनीम् ।<br>
तद्दर्शिनमुदासीनं त्वामेव पुरुषं विदुः ॥ 2.13 ॥</p>
</details>
<details><summary>अन्वयः</summary>
<p>(हे भगवन् !) त्वां पुरुषाऽर्थप्रवर्तिनीं प्रकृतिम् आमनन्ति । त्वाम् एव तद्दर्शिनम् उदासीनं पुरुषं विदुः ।</p>
</details>
<details><summary>मल्लिनाथः</summary>
<p>त्वामिति ॥ हे भगवन्, त्वां पुरुषस्यार्थो भोगापवर्गरूपस्तदर्थं प्रवर्तत इति पुरुषार्थप्रवर्तिनीं तां प्रकृतिं त्रैगुण्यात्मकं मूलकारणम् । &lsquo;प्रकृतिः पञ्चभूतेषु प्रधाने मूलकारणम्&rsquo; । इति यादवः । आमनन्ति कथयन्ति । &lsquo;म्ना अभ्यासे&rsquo; इति धातोर्लट् । &lsquo;पाघ्राध्मास्थाम्ना-&rsquo; इत्यादिना मनादेशः । प्रकृतिपुरुषभेदाग्रहणात्प्रकृतिपुरुषाभेदव्यपदेशः । त्वामेव तां प्रकृतिं साक्षित्वेन पस्यतीति तद्दर्शिनमुदासीनं कूटस्थं पुरुषं विदुर्विदन्ति । &lsquo;विदो लटो वा&rsquo; इति झेर्जुसादेशः । &lsquo;अजामेकां लोहितशुक्लकृष्णाम्&rsquo; इति श्रुतिरत्र प्रमाणम् ॥ 2.13 ॥</p>
</details>
<details open><summary>विश्वास-प्रस्तुतिः</summary>
<p>त्वं पितृणाम् अपि <strong>पिता</strong>,<br>
देवानाम् अपि <strong>देवता</strong> ।<br>
परतोऽपि <strong>परश्</strong> चासि,<br>
<strong>विधाता</strong> वेधसाम्+++(←विध्)+++ अपि ॥ 2.14 ॥</p>
</details>
<details><summary>मूलम्</summary>
<p>त्वं पितृणामपि पिता, देवानामपि देवता ।<br>
परतोऽपि परश्चासि, विधाता वेधसामपि ॥ 2.14 ॥</p>
</details>
<details><summary>अन्वयः</summary>
<p>(हे भगवन् !) त्वं पितॄणाम् अपि पिता, देवानाम् अपि देवता, परतोऽपि परः, वेधसाम् अपि विधाता च असि ।</p>
</details>
<details><summary>मल्लिनाथः</summary>
<p>त्वमिति ॥ हे भगवन्, त्वं पितॄणामाग्निष्वात्तादीनामपि पिता । तेषामपि तर्पणीय इत्यर्थः । परतोऽपि परश्चासि । सर्वोत्तरीऽसीत्यर्थः । &lsquo;इन्द्रियोभ्यः परा ह्यर्था अर्थेभ्यश्च परं मनः । मनसश्च परा बुद्धिर्बुद्धेरात्मा महास्ततः ।महतः परमव्यक्तात्पुरुषः परः । पुरुषान्न परं किंचित्सा काष्ठा सा परा गतिः ॥&rsquo; इति सर्वोत्तरत्वाभिधानात् । <strong>वेधसां</strong> दक्षादीनामपि विधाता स्त्रष्टासि ॥ 2.14 ॥</p>
</details>
<details open><summary>विश्वास-प्रस्तुतिः</summary>
<p>त्वम् एव हव्यं होता च,<br>
भोज्यं भोक्ता च शाश्वतः ।<br>
वेद्यं च वेदिता चासि,<br>
ध्याता ध्येयं च यत्परम् ॥ 2.15 ॥+++(4)+++</p>
</details>
<details><summary>मूलम्</summary>
<p>त्वमेव हव्यं होता च, भोज्यं भोक्ता च शाश्वतः ।<br>
वेद्यं च वेदिता चासि, ध्याता ध्येयं च यत्परम् ॥ 2.15 ॥</p>
</details>
<details><summary>अन्वयः</summary>
<p>(हे भगवन् !) त्वम् शाश्वतः एव हव्यं होता च, भोज्यं भोक्ता च, वेद्यं वेदिता च, ध्याता यत् परं ध्येयं च असि ।</p>
</details>
<details><summary>मल्लिनाथः</summary>
<p>त्वमेवेति । शश्वत्सिद्धः शाश्वतः । शैषिकोऽण्प्रत्ययः । यद्यपि &lsquo;कालाट्ठञ्&rsquo; इति ठञपवादः । अत एव सूत्रकारस्यापि प्रयोगः- &lsquo;येषां च विरोधः शाश्वतिकः&rsquo; इति । तथापि प्रयोगवशात्साधुरिति वामन इति । शाश्वतः प्रयुक्तः शाश्वतस्त्वमेव । हूयत इति हव्यं हविराज्यादिकम् । जुहोतीति होता यजमानश्चासि । भोज्यमभ्यवहार्यमन्नम् । &lsquo;भोज्यं भक्ष्ये&rsquo; इति निपातनात्कुत्वाभावः । भोक्तान्नादश्चासि । वेद्यं साक्षात्कार्य वस्तुवेदिता साक्षात्कर्ता चासि । ध्याता स्मर्ता च । यत्परं वस्तु ध्येयं तच्चासि । साक्षात्कर्ता चासि । ध्याता स्मर्ता च । यत्परं वस्तु ध्येयं तच्चासि । साक्षात्कारसाधनभूतप्रत्ययविशेषप्रवाहो ध्यानम् ॥ 2.15 ॥</p>
</details>
<h2 id="कशलपरशन">कुशलप्रश्नः</h2>
<details open><summary>विश्वास-प्रस्तुतिः</summary>
<p>इति तेभ्यः स्तुतीः श्रुत्वा<br>
यथार्था हृदयं-गमाः ।<br>
प्रसादाभिमुखो वेधाः<br>
<strong>प्रत्युवाच</strong> दिवौकसः ॥ 2.16 ॥</p>
</details>
<details><summary>मूलम्</summary>
<p>इति तेभ्यः स्तुतीः श्रुत्वा यथार्था हृदयंगमाः ।<br>
प्रसादाभिमुखो वेधाः प्रत्युवाच दिवौकसः ॥ 2.16 ॥</p>
</details>
<details><summary>अन्वयः</summary>
<p>वेधा इति तेभ्यः यथार्थाः हृदयङ्गमाः स्तुतीः श्रुत्वा प्रसादाऽभिमुखः (सन्) दिवौकसः प्रत्युवाच ॥ 2.16 ॥</p>
</details>
<details><summary>मल्लिनाथः</summary>
<p>इतीति ॥ वेधा ब्रह्मेति तेभ्यो देवेभ्यः । &lsquo;आख्यातोपयोगे&rsquo; इत्यपादानत्वात्पञ्चमी । यथार्थाः सत्या अत एव हृदयं गच्छन्तीति हृदयंगमा मनोहराः । खच्प्रकरणे &lsquo;गमेः सुप्युपसंख्यानम्&rsquo; इति खच्प्रत्ययः । &lsquo;अरुर्द्विषजन्तस्य मुम्&rsquo; इति मुमागमः । स्तुतीः स्तीत्राणि श्रुत्वा प्रसादाभिमुखोऽनुग्रहप्रवणः सन् । दिवौकसो देवान्प्रत्युवाच ॥ 2.16 ॥</p>
</details>
<details open><summary>विश्वास-प्रस्तुतिः</summary>
<p>पुराणस्य कवेस् तस्य<br>
चतुर्-मुख-समीरिता ।<br>
<strong>प्रवृत्तिर्</strong> आसीच् <strong>छब्दानां</strong><br>
चरितार्था चतुष्टयी +++(द्रव्य-गुण-क्रिया-जाति-भेदेन? पुरुषार्थभेदेन?प्र्-ऊ)+++ ॥ 2.17 ॥</p>
</details>
<details><summary>मूलम्</summary>
<p>पुराणस्य कवेस्तस्य चतुर्मुखसमीरिता ।<br>
प्रवृत्तिरासीच्छब्दानां चरितार्था चतुष्टयी ॥ 2.17 ॥</p>
</details>
<details><summary>अन्वयः</summary>
<p>चतुष्टयी शब्दानां प्रवृत्तिः पुराणस्य कवेः तस्य चर्तुर्मुकसमीरिता (सती) चरितार्था आसीत् ।</p>
</details>
<details><summary>मल्लिनाथः</summary>
<p>पुराणस्येति ॥ द्रव्य-गुण-क्रिया-जाति-भेदेन चत्वारोऽवयवा यस्या इति <strong>चतुष्टयी</strong> चतुर्विधा । &lsquo;संख्यामा अवयवे तयप्&rsquo; इति तयप् । &lsquo;टिङ्ढाणञ्द्वयसच्-&rsquo; इत्यादिना ङीप् । शब्दानां प्रवृत्तिर्वैखरोप्रमुखा वाग्वृत्तिः । उक्तं च- &lsquo;वैखरी शब्दनिष्पत्तिर्मध्यमा श्रुतिगोचरा । द्योतितार्था च पश्यन्ती सूक्ष्मा वागनपायिनी ॥&rsquo; इति । पुराणास्य पुरातनस्य । पृषोदरादित्वात् साधुः । कवेः कवयितुस् तस्य ब्रह्मणश्चतुर्भिर्मुखैः समीरिता सती । &lsquo;तद्धितार्थ-&rsquo; इत्यादिनोत्तरपदसमासः । समाहारे चतुर्मुखीति स्यात् । चरितार्थान्वर्थासीत् । चतुर्मुखोच्चारणाच् चातुर्विध्यं सफलमासीदित्यर्थः ॥ 2.17 ॥</p>
<p>भगवानाह-</p>
</details>
<details open><summary>विश्वास-प्रस्तुतिः</summary>
<p><strong>स्वागतं</strong> स्वान् अधीकारान्<br>
प्रभावैर् अवलम्ब्य <strong>वः</strong> ।<br>
युगपद् युग+++(→दीर्घ, सम)+++-बाहुभ्यः<br>
<strong>प्राप्तेभ्यः</strong> प्राज्य-विक्रमाः ॥ 2.18 ॥</p>
</details>
<details><summary>मूलम्</summary>
<p>स्वागतं स्वानधीकारान्प्रभावैरवलम्ब्य वः ।<br>
युगपद्युगबाहुभ्यः प्राप्तेभ्यः प्राज्यविक्रमाः ॥ 2.18 ॥</p>
</details>
<details><summary>अन्वयः</summary>
<p>हे प्राज्यविक्रनाः ! स्वान् अधिकारान् प्रभावैः अवलम्ब्य युगपत् प्राप्तेभ्यः युगबाहुभ्यो वः स्वागतम् ॥ 2.18 ॥</p>
</details>
<details><summary>मल्लिनाथः</summary>
<p>स्वागतमिति ॥ हे प्राज्यविक्रमाः प्रभूतपराक्रमा देवाः । &lsquo;प्राज्यं भूरिप्रभूतं च&rsquo; इति यादवः । स्वान्स्वकीयानधिकारान्नियोगान् । &lsquo;उपसर्गस्य घञि-&rsquo; इति वा दीर्घः । प्रभावैः सामर्थ्यैरवलम्ब्यास्थाय । यथाधिकारं स्थित्वापीत्यर्थः । युगपत्समकालं प्राप्तेभ्यः । युगपत्प्राप्त्या महत्कार्यमनुमीयत इति भावः ।</p>
<p><strong>युगबाहुभ्यः</strong> । दीर्घ-बाहुभ्य इत्यर्थः । अजानुबाहुत्वं भाग्यलक्षणम् । वो युष्मभ्यम् ।&lsquo;बहुवचनस्य वस्नसौ&rsquo; इति वसादेशः । &lsquo;कर्मणा यमभिप्रैति-&rsquo; इत्यत्र कर्मपदेन क्रियाग्रहणात्संप्रदानत्वम् । स्वागतं शोभनागमनम् । काकुरत्रानुसंवेया ॥ 2.18 ॥</p>
</details>
<details open><summary>विश्वास-प्रस्तुतिः</summary>
<p>किम् इदं <strong>द्युतिम्</strong> आत्मीयां<br>
<strong>न बिभ्रति</strong> यथा पुरा ।<br>
हिम-क्लिष्ट-प्रकाशानि<br>
ज्योतींषीव मुखानि वः ॥ 2.19 ॥+++(4)+++</p>
</details>
<details><summary>मूलम्</summary>
<p>किमिदं द्युतिमात्मीयां न बिभ्रति यथा पुरा ।<br>
हिमक्लिष्टप्रकाशानि ज्योतींषीव मुखानि वः ॥ 2.19 ॥</p>
</details>
<details><summary>अन्वयः</summary>
<p>(ह वत्साः !) हिमक्लिष्टप्रकाशानि ज्योतींषि इव वो मुखानि पुरा यथा आत्मीयां द्युतिं न बिभ्रति । इदं किम् ?</p>
</details>
<details><summary>मल्लिनाथः</summary>
<p>किमिति ॥ &lsquo;वत्साः&rsquo; इत्युत्तरश्लोकीय (4/18) संबोधनमत्राप्यनुष़ञ्जनीयम् । हे वत्साः पुत्रकाः, हिमेन नीहारेण क्लिष्टप्रका शानि मन्दप्रभाणि ज्योतींषि नक्षत्राणीव ।&lsquo;दीत्पिताराहुताशेषु ज्योतिः&rsquo; इति शाश्वतः । वो युष्माकं मुखानि पुरा यथा पूर्वमिवात्मीयां द्युतिं न बिभ्रति । इदम् किम् । किंनिबन्धनमित्यर्थः । किमिदमित्यनेन वाक्यार्थः परामृश्यते ॥ 2.19 ॥</p>
<p>उक्तमेव प्रपञ्चयति सप्तभिः श्लोकैः-</p>
</details>
<details open><summary>विश्वास-प्रस्तुतिः</summary>
<p>प्रशमाद् अर्चिषाम् एतद्<br>
अनुद्गीर्ण-सुरायुधम् ।<br>
वृत्रस्य हन्तुः <strong>कुलिशं<br>
कुण्ठित+अश्रीव लक्ष्यते</strong> ॥ 2.20 ॥</p>
</details>
<details><summary>मूलम्</summary>
<p>प्रशमादर्चिषामेतदनुद्गीर्णसुरायुधम् ।<br>
वृत्रस्य हन्तुः कुलिशं कुण्ठिताश्रीव लक्ष्यते ॥ 2.20 ॥</p>
</details>
<details><summary>अन्वयः</summary>
<p>अर्चिषां प्रशमात् अनुद्गीर्णसुरायुधम् एतत् वृत्रस्य हन्तुः कुलिशं कुण्ठिताश्रि इव लक्ष्यते ॥ 2.20 ॥</p>
</details>
<details><summary>मल्लिनाथः</summary>
<p>प्रशमादिति ॥ अर्चिषां तेजसां प्रशमान् निर्वाणाद्<br>
अनुद्गीर्णसुरायुधम् - अनुदित-चित्रप्रभम् इत्यर्थः । एतद्वृत्रस्य हन्तुरिन्द्रस्य कुलिशं वज्रम् । कुण्ठिता अश्रयो यस्य तत्कुण्ठिताश्रि कुण्ठित-कोटीव लक्ष्यते दृश्यते ॥ 2.20 ॥</p>
</details>
<details open><summary>विश्वास-प्रस्तुतिः</summary>
<p>किं चायम् अरि-दुर्वारः<br>
पाणौ <strong>पाशः</strong> प्रचेतसः ।<br>
मन्त्रेण हत-वीर्यस्य<br>
फणिनो <strong>दैन्यम् आश्रितः</strong> ॥ 2.21 ॥</p>
</details>
<details><summary>मूलम्</summary>
<p>किं चायमरिदुर्वारः पाणौ पाशः प्रचेतसः ।<br>
मन्त्रेण हतवीर्यस्य फणिनो दैन्यमाश्रितः ॥ 2.21 ॥</p>
</details>
<details><summary>अन्वयः</summary>
<p>किं च अयम् अरिदुर्वारः प्रचेतसः पाणौ पाशः मन्त्रेण हतवीर्यस्य फणिनो दैन्यम् आश्रितः ।</p>
</details>
<details><summary>मल्लिनाथः</summary>
<p>किं चेति ॥ किं चायमरिदुर्वारो रिपुदुष्प्रधर्षः प्रचेतसो वरुणस्य । &lsquo;प्रचेता वरुणः पाशी&rsquo; इत्यमरः । पाणौ पाशो पज्जरायुधविशेषः । मन्त्रेण गारुडेन हतवीर्यस्य प्रतिबद्धशक्तेः । फणिनः सर्पस्य दैन्यं शोच्यत्वमाश्रितः । अत्र फणिनिष्ठदैन्यस्य पाशेऽसम्भवाद्दैन्यमिव दैन्यमिति कल्पनादसंभवद्वस्तुसंबन्धो निदर्शनालंकारः ॥ 2.21 ॥</p>
</details>
<details open><summary>विश्वास-प्रस्तुतिः</summary>
<p>कुबेरस्य मनःशल्यं<br>
<strong>शंसतीव</strong> पराभवम् ।<br>
अपविद्ध+++(=त्यक्त)+++-गदो बाहुर्<br>
भग्न-शाख इव द्रुमः ॥ 2.22 ॥</p>
</details>
<details><summary>मूलम्</summary>
<p>कुबेरस्य मनःशल्यं शंसतीव पराभवम् ।<br>
अपविद्धगदो बाहुर्भग्नशाख इव द्रुमः ॥ 2.22 ॥</p>
</details>
<details><summary>अन्वयः</summary>
<p>भग्नशाखो द्रुम इव अपविद्धगदः कुबेरस्य बाहुः मनःशल्यं पराभवं शसति इव ।</p>
</details>
<details><summary>मल्लिनाथः</summary>
<p>कुबेरस्येति ॥ अपविद्धा त्यक्ता गदा येन सो <strong>ऽपविद्धगदः</strong> । अत एव <strong>भग्नशखो द्रुम इव</strong> स्थितः कुबेरस्य बाहुर्मनः शल्यम् । दुखहेतुत्वान्मनसः शल्यप्रायमित्यर्थः । पराभवम् । शत्रुकृतमिति शेषः । शंसतीव कथयतीव । लक्षणयानुमापयतीत्यर्थः । बाहौ मुख्म्कथनस्यासम्भवाद् इव-शब्दोऽप्य् अत एव ॥ 2.22 ॥</p>
</details>
<details open><summary>विश्वास-प्रस्तुतिः</summary>
<p>यमोऽपि <strong>विलिखन्</strong> भूमिं<br>
दण्डेनास्तमित-त्विषा ।<br>
<strong>कुरुते</strong> ऽस्मिन्न् अमोघे ऽपि<br>
निर्वाणालात+++(=अङ्गार)+++-लाघवम् ॥ 2.23 ॥+++(4)+++</p>
</details>
<details><summary>मूलम्</summary>
<p>यमोऽपि विलिखन्भूमिं दण्डेनास्तमितत्विषा ।<br>
कुरुतेऽस्मिन्नमोघेऽपि निर्वाणालातलाघवम् ॥ 2.23 ॥</p>
</details>
<details><summary>अन्वयः</summary>
<p>अस्तमितत्विषा दण्डेन भूमिं विलिखन् यमोऽपि अमोघे अपि अस्मिन् निर्वाणाऽलातलाघवं कुरुते ।</p>
</details>
<details><summary>मल्लिनाथः</summary>
<p>यम इति ॥ अस्तं नाशमिताः प्रात्पाः । अस्तमिति मकारान्तमव्ययम् । तस्य &lsquo;द्वीतीयाश्रितातीतपतितगतात्यस्तप्रात्पापन्नैः&rsquo; इति समासः । अस्तमितास्त्विषो यस्य तेन निस्तेजस्केन दण्डेन यमोऽपि भूमिं विलिखन्नमोघेऽपि प्रागिति भावः । अस्मिन्दण्डे निर्वाणालातस्य शान्तोल्मुकस्य । <strong>अलातं</strong> नाम भूलेखन-शलाका तस्य यल्लाघवं क्लैब्यं तत्कुरुते । &lsquo;अलातमुल्मुकं ज्ञेयम्&rsquo; इति हलायुवः । &lsquo;निर्वाणोऽवाते&rsquo; इति निपातनान्निष्ठानत्वम् ।<br>
अत्रापि लाघवमिव <strong>लाघवम्</strong> इति कल्पनान् निदर्शनालंकारः ॥ 2.23 ॥</p>
</details>
<details open><summary>विश्वास-प्रस्तुतिः</summary>
<p>अमी च कथम् <strong>आदित्याः</strong><br>
प्रताप-क्षति-शीतलाः ।<br>
चित्र-न्यस्ता इव <strong>गताः</strong> -<br>
<strong>प्रकामालोकनीयताम्</strong> ॥ 2.24 ॥+++(5)+++</p>
</details>
<details><summary>मूलम्</summary>
<p>अमी च कथमादित्याः प्रतापक्षतिशीतलाः ।<br>
चित्रन्यस्ता इव गताः प्रकामालोकनीयताम् ॥ 2.24 ॥</p>
</details>
<details><summary>अन्वयः</summary>
<p>प्रतापक्षतिशीतला अमी आदित्यश्च कथं चित्रन्यस्ता इव प्रकामालोकमीयतां गताः ।</p>
</details>
<details><summary>मल्लिनाथः</summary>
<p>अमी इति ॥ प्रतापक्षत्या तेजसां क्षयेण शीतला अमी आदित्याश्च । द्वादशेति शेषः । कथम् । केन हेतुनेत्यर्थः । चित्रन्यस्ताश्चित्रलिखिता इव । प्रकाममत्यन्तमालोकनीयतां दृश्यतां गताः प्रात्पाः ॥ 2.24 ॥</p>
</details>
<details open><summary>विश्वास-प्रस्तुतिः</summary>
<p>पर्याकुलत्वान् मरुतां<br>
<strong>वेग-भङ्गो ऽनुमीयते</strong> ।<br>
अम्भसाम् ओघ-संरोधः<br>
प्रतीप-गमनाद् इव ॥ 2.25 ॥+++(5)+++</p>
</details>
<details><summary>मूलम्</summary>
<p>पर्याकुलत्वान्मरुतां वेगभङ्गोऽनुमीयते ।<br>
अम्भसामोघसंरोधः प्रतीपगमनादिव ॥ 2.25 ॥</p>
</details>
<details><summary>अन्वयः</summary>
<p>अम्भसां प्रतीपगमनात् ओघसंरोध इव मरुतां पर्याकुलत्वात् वेघभङ्गोऽनुमीयते ।</p>
</details>
<details><summary>मल्लिनाथः</summary>
<p>पर्याकुलेति ॥ मरुतां वायूनाम् । सप्तसप्तानामिति शेषः । पर्याकुलत्वात्स्खलितगतित्वाद्धेतोर्वेगस्य भङ्गोऽम्भसां जलानां प्रतीपगमनात् । उत्तानावरोहादित्यर्थः । ओघस्य संरोधः प्रवाहप्रतिबन्ध हवानुमीयते ॥ 2.25 ॥</p>
</details>
<div class="audioEmbed" caption="वेदभूमिपाठः" src="https://archive.org/download/kuMArasambhava-mUlam-vedabhoomi.org/KumaraSambhava-Sarga02-26to45.mp3"></div>
<details open><summary>विश्वास-प्रस्तुतिः</summary>
<p>आवर्जित-जटा-मौलि-<br>
विलम्बि-शशि-कोटयः ।<br>
रुद्राणाम् अपि <strong>मुर्धानः</strong><br>
<strong>क्षत-हुङ्कार-शंसिनः</strong> ॥ 2.26 ॥</p>
</details>
<details><summary>मूलम्</summary>
<p>आवर्जितजटामौलिविलम्बिशशिकोटयः ।<br>
रुद्राणामपि मुर्धानः क्षतहुङ्कारशंसिनः ॥ 2.26 ॥</p>
</details>
<details><summary>अन्वयः</summary>
<p>आवर्जीतजटामौलिविलम्बिशशकोटयो रुद्राणां अपि मूर्द्धानः क्षतहुङ्कारशंसिनः ।</p>
</details>
<details><summary>मल्लिनाथः</summary>
<p>आवर्जितेति ॥ आवर्जितेषु परिभवदुःखावनम्रेषु जटानां मोलिषु जटाजूटेषु विलम्बिन्यः स्त्रंसिन्यः शशिकोटयश्चन्द्ररेखा येषां ते तथोक्ताः । रुद्राणामपि । एकादशानामिति शेषः । मूर्धानः क्षतं हुङ्कारं शंसन्तीति तथोक्ताः । हुङ्कारक्षत्यनुमापका इत्यर्थः । हुङ्कारशस्त्रा हि रुद्रा इति भावः ॥ 2.26 ॥</p>
</details>
<details open><summary>विश्वास-प्रस्तुतिः</summary>
<p>लब्ध-प्रतिष्ठाः प्रथमं<br>
यूयं <strong>किं</strong> बलवत्तरैः ।<br>
अपवादैर् इवोत्सर्गाः<br>
<strong>कृत-व्यावृत्तयः</strong> परैः ॥ 2.27 ॥  +++(5)+++</p>
</details>
<details><summary>मूलम्</summary>
<p>लब्धप्रतिष्ठाः प्रथमं यूयं किं बलवत्तरैः ।<br>
अपवादैरिवोत्सर्गाः कृतव्यावृत्तयः परैः ॥ 2.27 ॥</p>
</details>
<details><summary>अन्वयः</summary>
<p>प्रथमं लब्धप्रतिष्ठा यूयं बलवत्तरैः परैः उत्सर्गाअपवादैः इव किं कृतव्यावृत्तयः ।</p>
</details>
<details><summary>मल्लिनाथः</summary>
<p>लब्धेति ॥ प्रथमं पूर्वं लब्धप्रतिष्ठा लब्धस्थितयः । लब्धावकाशा इत्यन्यत्र । यूयं बलवत्तरैः पौरुषातिरेकात्प्रबलतरैः । निरवकाशैरित्यपरत्र । परैः शत्रुभिरत्सर्गाः सामान्यसास्त्राणि &lsquo;मा हिंस्यात्&rsquo; इत्येवमादीनि । अपोद्यन्त एमिरित्यपवादैः &lsquo;गामालभेत&rsquo; इत्यादिभिर्विशेषशास्त्रैरिव कि कृतव्यावृत्तयः कृतप्रतिष्ठाभङ्गाः । कृतविषयसंकोचरुपबाधा इत्यन्यत्र । &lsquo;विषयसंकोच एव बाधः&rsquo; इत्याचार्याः । निषेधशास्त्रस्य वैदिकहिंसापरिहारेण लौरिकमात्रे व्यवस्थापनाद्विषयसंकोच इत्यलमतिगहनावगाहनेन ॥ 2.27 ॥</p>
</details>
<details open><summary>विश्वास-प्रस्तुतिः</summary>
<p>तद्ब्रूत वत्साः <strong>किम्</strong> इतः<br>
<strong>प्रार्थयध्वे</strong> समागताः ।<br>
मयि सृष्टिर् हि लोकानां<br>
रक्षा युष्मास्व् अवस्थिता ॥2.28 ॥+++(4)+++</p>
</details>
<details><summary>मूलम्</summary>
<p>तद्ब्रूत वत्साः किमितः प्रार्थयध्वे समागताः ।<br>
मयि सृष्टिर्हि लोकानां रक्षा युष्मास्ववस्थिता ॥2.28 ॥</p>
</details>
<details><summary>अन्वयः</summary>
<p>तत् हे वत्साः । समागता यूयम्, इतः किं प्रार्थध्यं ? ब्रूत । हि मयि लोकानां सृष्टिः, रक्षा युष्मासु अवस्थिता ।</p>
</details>
<details><summary>मल्लिनाथः</summary>
<p>तदिति ॥ तत्तस्मात्कारणात् ।हे वत्साः पुत्रकाः । &lsquo;वत्सस्त्वर्भकपुत्राद्योर्वर्षे वत्सं तु वक्षसि&rsquo; इति विश्वः । स्वयं पितामहत्वाद्वत्सा इत्यामन्त्रयते । संभूयागताः समागताः इतो मत्तः किं प्रार्थयध्वम् । किमिच्छतेत्यर्थः । ब्रूत । लोकरक्षणे यूयमेव कर्तार इत्याह- मयि लोकानां सृष्टी रक्षा युष्मास्ववस्थिता । अतस्तदर्थमपि नस्ति मदपेक्षेत्यर्थः ॥ 2.28 ॥</p>
</details>
<h2 id="वदनकथनम">वेदनाकथनम्</h2>
<details open><summary>विश्वास-प्रस्तुतिः</summary>
<p>ततो मन्दानिलोद्‌धूत-<br>
कमलाकर-शोभिना ।<br>
गुरुं नेत्र-सहस्रेण<br>
नोदयाम् आस वासवः ॥ 2.29 ॥+++(5)+++</p>
</details>
<details><summary>मूलम्</summary>
<p>ततो मन्दानिलोद्‌धूतकमलाकरशोभिना ।<br>
गुरुं नेत्रसहस्रेण नोदयामास वासवः ॥ 2.29 ॥</p>
</details>
<details><summary>अन्वयः</summary>
<p>ततो वासवो गुरुं मन्दाऽनिलीद्धुतकमलाकरशोभिना नेवसहस्रेण नोदयामास ।</p>
</details>
<details><summary>मल्लिनाथः</summary>
<p>तत इति ॥ ततो भगवत्प्रश्नानन्तरं वासव इन्द्रो गुरुं बृहस्पतिम् । &lsquo;गुरुगीःपतिपित्राद्यौ&rsquo; इत्यमरः । मन्दानिलोद्धूतो यः कमलाकरः स इव शोभत इति तेन तथोक्तेन नेत्राणां सहस्रेण नोदयामास प्रेरयामास। सहस्रग्रहणमास्थातिशयार्थम् । अनिमेषाणामपि प्रयत्नवशादक्षिस्पन्दो न विरुध्यते ॥ 2.29 ॥</p>
</details>
<details open><summary>विश्वास-प्रस्तुतिः</summary>
<p>स द्वि-नेत्रो हरेश् चक्षुः<br>
सहस्र-नयनाधिकम् ।<br>
वाचस्-पतिर् <strong>उवाचेदं</strong><br>
प्राञ्जलिर् जलजासनम् ॥ 2.30 ॥+++(5)+++</p>
</details>
<details><summary>मूलम्</summary>
<p>स द्विनेत्रो हरेश्चक्षुः सहस्रनयनाधिकम् ।<br>
वाचस्पतिरुवाचेदं प्राञ्जलिर्जलजासनम् ॥ 2.30 ॥</p>
</details>
<details><summary>अन्वयः</summary>
<p>हरेः सहस्रनयनाऽधिकं द्विनेत्रं चक्षुः स वाचस्पतिः प्राञ्जलिः (सन्) जलजासनम् इदम् उवाच ।</p>
</details>
<details><summary>मल्लिनाथः</summary>
<p>स इति ॥ हरेरिन्द्रस्य। &lsquo;इन्द्रो दुश्च्यवनो हरिः&rsquo; इति हलायुधः । सहस्रान्नयनेभ्योऽधिकं सहस्रनयनाधिकम् । तदगोचरदर्शित्वादिति भावः । द्वे नेत्रे यस्य तद्‌द्विनेत्रम् । प्रसिद्धाच्चक्षुषोऽयं विशेष इत्यर्थः । चक्षुश्चक्षुर्भूतः । स च वाचस्पतिः । कस्कादित्वादलुक्सत्वे । &lsquo;षष्ठ्याः पतिपुत्र-&rsquo; इत्यादिना सत्वमिति स्वामी । तन्न, छन्दोविषयत्वात् । प्राञ्जलिः सन्। जलजासनं ब्रह्मणमिदमुवाच चक्षुष्ट्वारोपस्य प्रकृतोपयोकात्परिणामालङ्कारः ॥ 2.30 ॥</p>
</details>
<details open><summary>विश्वास-प्रस्तुतिः</summary>
<p>एवं यद् आत्थ भगवन्न्<br>
<strong>आमृष्टं</strong> नः परैः <strong>पदम्</strong> ।<br>
प्रत्येकं विनियुक्तात्मा<br>
<strong>कथं न ज्ञास्यसि</strong> प्रभो ॥ 2.31 ॥</p>
</details>
<details><summary>मूलम्</summary>
<p>एवं यदात्थ भगवन्नामृष्टं नः परैः पदम् ।<br>
प्रत्येकं विनियुक्तात्मा कथं न ज्ञास्यसि प्रभो ॥ 2.31 ॥</p>
</details>
<details><summary>अन्वयः</summary>
<p>हे भगवन् ! यत् आत्थ तत् एवम्, नः पदं परैः आमृष्टम् । हे प्रभो ! प्रत्येकं विनियुक्तात्मा कथं न ज्ञास्यसि ?</p>
</details>
<details><summary>मल्लिनाथः</summary>
<p>ऐवमिति ॥ हे भगनम् षड्गुणैश्वर्यसम्पन्न ! यदात्थ &lsquo;कृतव्यावृत्तयः परैः&rsquo; (2/26) इति यद्‌व्रवीषि । &lsquo;ब्रुवः पञ्चानाम्-&rsquo; इतयादिनाहादेशः । &lsquo;वर्तमानसामीप्य वर्तमानवद्वा&rsquo; इति वर्तमानप्रयोगः । वामनस्तु भ्रान्तोऽयं प्रयोग ईत्याह । आहेति भूते णलन्तभ्रमवदिति । आहेत्युपलक्षणम् । तदेव सत्यम् नोऽस्माकं पदमधिकारः परैः शत्रुभिरामृष्टमाक्षित्पम् । हे प्रभो, प्रत्येकं प्रतिपुरुषं विनियुक्तात्मा प्रवेशितस्वरूपः । सर्वान्तर्यामीत्यर्थः । कथं न ज्ञास्यसि न वेत्सि । वर्तमानेऽपि वचनभङ्ग्या भविष्यन्निर्देशः प्रसिद्धः । &lsquo;अपन्हवे ज्ञः&rsquo; &lsquo;अकर्मकाच्च&rsquo; इत्यात्मनेपदविकल्पः ॥ 2.31 ॥</p>
<p>उक्तमेव प्रपञ्चयति-</p>
</details>
<details open><summary>विश्वास-प्रस्तुतिः</summary>
<p>भवल्-लब्ध-वरोदीर्णस्<br>
तारकाख्यो महासुरः ।<br>
उपप्लवाय लोकानां<br>
धूमकेतुर् इवोत्थितः ॥ 2.32 ॥</p>
</details>
<details><summary>मूलम्</summary>
<p>भवल्लब्धवरोदीर्णस्तारकाख्यो महासुरः ।<br>
उपप्लवाय लोकानां धूमकेतुरिवोत्थितः ॥ २।३२॥</p>
</details>
<details><summary>अन्वयः</summary>
<p>भवल्लब्धवरोदीर्णः तारकाख्यो महासुरः धूमकेतुः इव लोकानाम् उपप्लवाय उत्थितः ।</p>
</details>
<details><summary>मल्लिनाथः</summary>
<p>भवदिति ॥ भवतस्त्वत्तो लब्धेन वरेणोदीर्ण उद्धतः तारक इत्याख्या नामधेयं यस्य स तारकाख्यः । महानसुरो महासुरः । &lsquo;सन्महत्परमोत्तमोत्कृष्टाः पूज्यमानैः&rsquo; इति तत्पुरुषः । धूमकेतुरुत्पातविशेष इव लोकानामुपप्लवायोपद्रवायोत्थित उत्पन्नः ॥ 2.32 ॥</p>
</details>
<details open><summary>विश्वास-प्रस्तुतिः</summary>
<p>पुरे तावन्तम् एवास्य<br>
<strong>तनोति</strong> रविर् <strong>आतपम्</strong> ।<br>
दीर्घिका-कमलोन्मेषो<br>
यावन्-मात्रेण साध्यते ॥ 2.33 ॥</p>
</details>
<details><summary>मूलम्</summary>
<p>पुरे तावन्तमेवास्य तनोति रविरातपम् ।<br>
दीर्घिकाकमलोन्मेषो यावन्मात्रेण साध्यते ॥ 2.33 ॥</p>
</details>
<details><summary>अन्वयः</summary>
<p>अस्य पुरे रविः तावन्तम् एव आतपं तनोति यावन्मात्रेण दीर्घिकाकमलोन्मेषः साध्यते ।</p>
</details>
<details><summary>मल्लिनाथः</summary>
<p>पुर इति ॥ अस्य तारकस्य पुरे रविः सूर्यस्तावन्तं तावन्मात्रमेवातपं तनोति । यावन्मात्रैण यावैत३। यावती मात्रा मितिर्यस्य यावन्मात्रं तेन वा । अल्पपरिमाणेनेत्यर्थः । मात्रा परिच्छदे । अल्पे च परिमाणे सा मात्रं कार्त्स्न्येऽवधारणे&rsquo; इत्यमरः । दीर्घिकासु क्रीडावापीषु कमलानामुन्मेषो विकासः साध्यते निष्पाद्यते कठोरकिरणोऽपि मन्दोष्णः सन्नेव तद्भीत्या पुरे प्रकाशत इत्यभिप्रायः ॥ 2.33 ॥</p>
</details>
<details open><summary>विश्वास-प्रस्तुतिः</summary>
<p>सर्वाभिः सर्वदा <strong>चन्द्रस्</strong><br>
तं कलाभिर् <strong>निषेवते</strong> ।<br>
नादत्ते केवलां लेखां<br>
हर-चूडा-मणी-कृताम् ॥ 2.34 ॥+++(5)+++</p>
</details>
<details><summary>मूलम्</summary>
<p>सर्वाभिः सर्वदा चन्द्रस्तं कलाभिर्निषेवते ।<br>
नादत्ते केवलां लेखां हरचूडामणीकृताम् ॥ 2.34 ॥</p>
</details>
<details><summary>अन्वयः</summary>
<p>चन्द्रः तं सर्वदा सर्वाभिः कलाभिः निषेवते, केवलां हरचूडामणीकृतां लेखां न आदत्ते ।</p>
</details>
<details><summary>मल्लिनाथः</summary>
<p>सर्वाभिरति ॥ चन्द्रस्तं तारकं सर्वदा । कृष्णपक्षेऽपीत्यर्थः । सर्वाभिः कलाभिर्निषेवते ।&lsquo;कला तु षोडशो भागः&rsquo; इत्यमरः । केवलां हरचूडामणीकृतां शिवशरोमणीकृतां लेखां नादत्ते न गृह्णाति ॥ 2.34 ॥</p>
</details>
<details open><summary>विश्वास-प्रस्तुतिः</summary>
<p>व्यावृत्त-गतिर् उद्याने<br>
कुसुम-स्तेय-साध्वसात्+++(=भयात्)+++ ।<br>
<strong>न वाति</strong> वायुस् तत्-पार्श्वे<br>
ताल-वृन्त+++(=बन्ध→व्यजन)++++अनिलाधिकम् ॥ 2.35 ॥</p>
</details>
<details><summary>मूलम्</summary>
<p>व्यावृत्तगतिरुद्याने कुसुमस्तेयसाध्वसात् ।<br>
न वाति वायुस्तत्पार्श्वे तालवृन्तानिलाधिकम् ॥ 2.35 ॥</p>
</details>
<details><summary>अन्वयः</summary>
<p>वायुः कुसुमस्तेयसाध्वसात् उद्याने व्यावृत्तगतिः (सन्) तत्पार्श्वे तालवृन्ताऽनिलाऽधिकं न वाति ।</p>
</details>
<details><summary>मल्लिनाथः</summary>
<p>व्यावृत्तेति ॥ वायुः स्तेनस्य भावः कर्म वा स्तेयं चौर्यम् । &lsquo;स्तेनाद्यन्नलोपश्च&rsquo; इति यत्प्रत्ययो नलोपश्च । कुसुमानां स्तेयं तस्मत्स्तेयाभियोगाद्द्ण्डाद्वा साध्वसं भयं तस्माद्धेतोरुद्याने व्यावृत्तगतिः । निवृत्तोद्यानसंचारः सन्नित्यर्थः । सापेक्षत्वेऽपि गमकत्वात् समासः । तत्पार्श्वे तत्समीपे । तालस्य वृन्तैरुद्ग्रन्थ्यते । तालस्येव वृन्तम् अस्येति वा <strong>तालवृन्तं</strong> तस्यानिलात् ‌व्यजन-संचार-पवनाद् अधिकं यथा तथा न वाति । &lsquo;व्यजनं तालवृन्तकम्&rsquo; इत्यमरः ॥ 2.35 ॥</p>
</details>
<details open><summary>विश्वास-प्रस्तुतिः</summary>
<p>पर्याय-सेवाम् उत्सृज्य<br>
पुष्प-संभार&ndash;तत्-पराः ।<br>
उद्यान-पाल-सामान्यम्<br>
ऋतवस् तम् <strong>उपासते</strong> ॥ 2.36 ॥+++(5)+++</p>
</details>
<details><summary>मूलम्</summary>
<p>पर्यायसेवामुत्सृज्य पुष्पसंभारतत्पराः ।<br>
उद्यानपालसामान्यमृतवस्तमुपासते ॥ 2.36 ॥</p>
</details>
<details><summary>अन्वयः</summary>
<p>ऋतवः पर्यायसेवाम् उत्सृज्य पुष्पसंभारतत्पराः (सन्तः) उद्यानपालसामान्यं तम् उपासते ।</p>
</details>
<details><summary>मल्लिनाथः</summary>
<p>पर्यायेति ॥ ऋतवः षड् वसन्तादयः पर्यायसेवां क्रमसेवामुत्सृज्य पुष्पाणां संभारे संग्रहे तत्पराः । आसक्ताः सन्त इत्यर्थः । &lsquo;तत्परे प्रसितासक्तौ&rsquo; इत्यमरः । उद्यानपालैरुद्यानाधिकृतैः सामान्यं साधारणं यथा भवति तथा तं तारकमुपासते सेवन्ते । शीतोष्णादिदोषप्रकाशनं तु दूरापास्तमित्यर्थः ॥ 2.36 ॥</p>
</details>
<details open><summary>विश्वास-प्रस्तुतिः</summary>
<p>तस्योपायन-योग्यानि<br>
रत्नानि सरितां पतिः ।<br>
कथम् अप्य् अम्भसाम् अन्तर्<br>
<strong>आ निष्पत्तेः प्रतीक्षते</strong> ॥ 2.37 ॥</p>
</details>
<details><summary>मूलम्</summary>
<p>तस्योपायनयोग्यानि रत्नानि सरितां पतिः ।<br>
कथमप्यम्भसामन्तरा निष्पत्तेः प्रतीक्षते ॥ 2.37 ॥</p>
</details>
<details><summary>अन्वयः</summary>
<p>सरितां पतिः तस्य उपायनयोग्यानि रत्नानि अम्भसाम् अन्तः आन्ष्पत्तेः कथमपि प्रतीक्षते ।</p>
</details>
<details><summary>मल्लिनाथः</summary>
<p>तस्येति ॥ सरितां पतिः समुद्रस्तस्य तारकस्योपायनानां प्राभृतानां योग्यानि । &lsquo;प्राभृतं तु प्रदेशनम् । उपायनम्&rsquo; इत्यमरः । रत्नान्यम्भसामन्तरा निष्पत्तेः परिपाकपर्यन्तम् । विकल्पादसमासः । कथमपि महता यत्नेन प्रतीक्षते । कदा वा परिपच्येरन्नित्येकाग्रेण पालयतीत्यर्थः ॥ 2.37 ॥</p>
</details>
<details open><summary>विश्वास-प्रस्तुतिः</summary>
<p>ज्वलन्-मणि-शिखाश् चैनं<br>
वासुकि-प्रमुखा निशि ।<br>
स्थिर-प्रदीपताम् एत्य<br>
<strong>भुजङ्गाः पर्युपासते</strong> ॥ 2.38 ॥</p>
</details>
<details><summary>मूलम्</summary>
<p>ज्वलन्मणिशिखाश्चैनं वासुकिप्रमुखा निशि ।<br>
स्थिरप्रदीपतामेत्य भुजङ्गाः पर्युपासते ॥ 2.38 ॥</p>
</details>
<details><summary>अन्वयः</summary>
<p>ज्वलन्मणिशिखा वासुकिप्रमुखाः भुजङ्गाश्च निशि स्थिरप्रदीपताम् एत्य एनं पर्युपासते ।</p>
</details>
<details><summary>मल्लिनाथः</summary>
<p>ज्वलदिति ॥ किंचेति चार्थः । ज्वलन्त्यो मणीनां शिरोरत्नानां शिखा ख्वाला येषां ते वासुकिप्रमुखा भुजङ्गाः सर्पाः । सिद्धाश्च ध्वन्यन्ते । &lsquo;भुजंगः सिद्धसर्पयोः&rsquo; इत्यमरः । निशि स्थिरप्रदोपतामनिर्वाणदीपत्वमेत्यैनं तारकं पर्युपासते परिवृत्य सेवन्ते ॥ 2.38 ॥</p>
</details>
<details open><summary>विश्वास-प्रस्तुतिः</summary>
<p>तत्-कृतानुग्रहापेक्षी<br>
तं मुहुर् दूत-हारितैः ।<br>
<strong>अनुकूलयतीन्द्रोऽपि</strong><br>
कल्पद्रुम-विभूषणैः ॥ 2.39 ॥</p>
</details>
<details><summary>मूलम्</summary>
<p>तत्कृतानुग्रहापेक्षी तं मुहुर्दूतहारितैः ।<br>
अनुकूलयतीन्द्रोऽपि कल्पद्रुमविभूषणैः ॥ 2.39 ॥</p>
</details>
<details><summary>अन्वयः</summary>
<p>इन्द्रोऽपि तत्कृताऽनुग्रहापेक्षी (सन्) मुहुः दूतहारितैः कल्पद्रुमविभूषणैः तम् अनुकूलयति ।</p>
</details>
<details><summary>मल्लिनाथः</summary>
<p>इन्द्रोपि तेन तारकेण कृतं तत्कृतमनिग्रहं प्रसादमपेक्षते इति तथोक्तः सन् । मुहुर्दूतहारितैर्दूतप्रापिनैः कल्पद्रुमाणां विभूषणैः । तत्प्रसूनैरित्यर्थः । तं तारकमनुकूलयत्यनुकूलं करोति ॥ 2.39 ॥</p>
</details>
<details open><summary>विश्वास-प्रस्तुतिः</summary>
<p>इत्थम् आराध्यमानोऽपि<br>
क्लिश्नाति भुवनत्रयम् ।<br>
शाम्येत्प्रत्यपकारेण<br>
नोपकारेण दुर्जनः ॥ 2.40 ॥+++(4)+++</p>
</details>
<details><summary>मूलम्</summary>
<p>इत्थमाराध्यमानोऽपि क्लिश्नाति भुवनत्रयम् ।<br>
शाम्येत्प्रत्यपकारेण नोपकारेण दुर्जनः ॥ 2.40 ॥</p>
</details>
<details><summary>अन्वयः</summary>
<p>इत्थम् आराध्यमानोऽपि स भुवनत्रयं क्लिश्नाति । (हि) दुर्जनः प्रत्यपकारेण शाम्येत्, उपकारेण न शाम्येत् ।</p>
</details>
<details><summary>मल्लिनाथः</summary>
<p>इत्थमिति । इत्थमुक्तप्रकारेण रविशशिपवनोदधिभुजंगसुरेन्द्रैराराध्यमानोऽपि भुवनत्रयं क्लिश्नाति पीडयति । तथाहि । दुर्जनः प्रत्यपकारेण प्रतीकारेणैव शाम्येच्छान्तो भवेत् । उपकारेण तु न शाम्येत् । प्रत्युत प्रकुप्यतीति भावः ॥ 2.40 ॥</p>
</details>
<details open><summary>विश्वास-प्रस्तुतिः</summary>
<p>तेनामर-वधू-हस्तैः<br>
स-दय+अलून-पल्लवाः ।<br>
<strong>अभिज्ञाश्</strong> छेद-पातानां<br>
<strong>क्रियन्ते</strong> नन्दन-द्रुमाः ॥ 2.41 ॥</p>
</details>
<details><summary>मूलम्</summary>
<p>तेनामरवधूहस्तैः सदयालूनपल्लवाः ।<br>
अभिज्ञाश्छेदपातानां क्रियन्ते नन्दनद्रुमाः ॥ 2.41 ॥</p>
</details>
<details><summary>अन्वयः</summary>
<p>तेन अमरवधूहस्तैः सदयालूनपल्लवाः नन्दनद्रुमाः छेदपातानाम् अभिज्ञाः क्रियन्ते ।</p>
</details>
<details><summary>मल्लिनाथः</summary>
<p>तेनेति ॥ तेन तारकेणमरवधूरस्तैः । सुकुमारैरिति भावः । तैरपि सदयमलूना अवतंसार्थं छिन्नाः पल्लवा येषां ते नन्दनद्रुमाः । छेदाश्च पाताश्च छेदपातास्तेषाम् । अभिजानन्तीत्यभिज्ञाः । कृद्योगात्कर्मणि षष्ठी । क्रियन्ते ॥ 2.41 ॥</p>
</details>
<details open><summary>विश्वास-प्रस्तुतिः</summary>
<p><strong>वीज्यते स</strong> हि संसुप्तः<br>
श्वास-साधारणानिलैः ।<br>
चामरैः सुर-वन्दीनां+++(←वन्द् [स्त्रीणां])+++<br>
वाष्प-सीकर-वर्षिभिः ॥ 2.42 ॥</p>
</details>
<details><summary>मूलम्</summary>
<p>वीज्यते स हि संसुप्तः श्वाससाधारणानिलैः ।<br>
चामरैः सुरवन्दीनां वाष्पसीकरवर्षिभिः ॥ 2.42 ॥</p>
</details>
<details><summary>अन्वयः</summary>
<p>हि स संसुप्तः (सन्) श्वाससाधारणाऽनिलैः बाष्पसीकरवर्षिभिः सुरवन्दीनां चामरैः वीज्यते ।</p>
</details>
<details><summary>मल्लिनाथः</summary>
<p>वीज्यते इति ॥ हि यस्मात्कारणत्स तारकः संसुप्तः सन् । श्वाससाधारणो निश्वाससमानोऽनिलो योषां तैः ततोऽप्याधिक्ये निद्राभङ्गभयादिति भावः । वाष्पशीकरवर्षिभिः । तासां स्त्रीणां रोदनस्यायमवसर इति भावः । सुरवन्दीनां सुरप्रग्रहस्त्रीणां संबन्धिभिः । &lsquo;प्रग्रहापग्रहौ वन्द्याम्&rsquo; इत्यमरः । चामरैर्वीज्यते ॥ 2.42 ॥</p>
</details>
<details open><summary>विश्वास-प्रस्तुतिः</summary>
<p>उत्पाट्य मेरु-श्रृङ्गाणि<br>
क्षुण्णानि हरितां+++(=सूर्याश्वनाम्)+++ खुरैः ।<br>
<strong>आक्रीड-पर्वतास्</strong> तेन<br>
<strong>कल्पिताः</strong> स्वेषु वेश्मसु ॥ 2.43 ॥+++(5)+++</p>
</details>
<details><summary>मूलम्</summary>
<p>उत्पाट्य मेरुश्रृङ्गाणि क्षुण्णानि हरितां खुरैः ।<br>
आक्रीडपर्वतास्तेन कल्पिताः स्वेषु वेश्मसु ॥ 2.43 ॥</p>
</details>
<details><summary>अन्वयः</summary>
<p>तेन हरितां खुरैः क्षुण्णानि मेरुश्रृङ्गाणि उत्पाट्य स्वेषु वेश्मसु आक्रीडपर्वताः कल्पिताः ।</p>
</details>
<details><summary>मल्लिनाथः</summary>
<p>उत्पाट्येति ॥ तेन तारकेण <strong>हरितां</strong> सूर्याश्वनाम् । &lsquo;हरित्सूर्ये च सूर्याश्वे वर्णे च हरिते दिशि&rsquo; इति वेश्वः । खुरैः शफैः क्षुण्णानि चूर्णितानि । एतेन तेषामत्यौन्नत्यं सूचितम् । मेरुश्रृङ्गाण्युत्पाट्य स्वेषु वेश्मसु । वैश्मस्विति बहुवचनेनास्य भुवनत्रयनिवासः सूचितः । आक्रीडन्त एष्वित्याक्रीडाः । ते च पर्वताः कल्पताः कृताः ॥ 2.43 ॥</p>
</details>
<details open><summary>विश्वास-प्रस्तुतिः</summary>
<p>मन्दाकिन्याः पयःशेषं<br>
दिग्-वारण-मदाविलम् ।<br>
हेमाम्भो-रुह-सस्यानां<br>
<strong>तद्-वाप्यो धाम्</strong> सांप्रतम् ॥ 2.44 ॥+++(4)+++</p>
</details>
<details><summary>मूलम्</summary>
<p>मन्दाकिन्याः पयःशेषं दिग्वारणमदाविलम् ।<br>
हेमाम्भोरुहसस्यानां तद्वाप्यो धाम् सांप्रतम् ॥ 2.44 ॥</p>
</details>
<details><summary>अन्वयः</summary>
<p>साम्प्रतं मन्दाकिन्या दिग्वारणमदाविलं पयः शेषम् । हेमाम्भोरुहसस्यानां तद्वाप्यो धाम ।</p>
</details>
<details><summary>मल्लिनाथः</summary>
<p>मन्दाकिन्या इति ॥ सांप्रतं संप्रति मन्दाकिन्या भागीरथ्या दिग्वारणानां दिग्गजानां मदैराविलं कलुषं पयो जलमेव । शिष्यते इति शेषं शिष्टम् । कर्मण्यण्प्रत्ययः । &lsquo;त्रिष्वन्यत्रोपयुज्यते&rsquo; इति नपुंसकत्वम् । तर्हि कनककमलानि क्व गतानीत्याह- हेमेति । हेमाम्भोरुहाण्येव सस्यानि तेषां तु तस्य वाप्यस्तद्वाप्य एव धाम स्थानम् । सर्वाण्यप्युत्पाट्य स्वदीर्घिकास्वेव प्रतिरोपितवानित्यर्थः ॥ 2.44 ॥</p>
</details>
<details open><summary>विश्वास-प्रस्तुतिः</summary>
<p>भुवनालोकन-प्रीतिः<br>
स्वर्गिभिर् <strong>नानुभूयते</strong> ।<br>
खिली+++(=कृशी)+++-भूते विमानानां<br>
तद्-आपात-भयात् पथि ॥ 2.45 ॥</p>
</details>
<details><summary>मूलम्</summary>
<p>भुवनालोकनप्रीतिः स्वर्गिभिर्नानुभूयते ।<br>
खिलीभूते विमानानां तदापातभयात्पथि ॥ 2.45 ॥</p>
</details>
<details><summary>अन्वयः</summary>
<p>तदापातभयात् विमानानां पथि खिलीभूते (सति) स्वर्गिभिः भुवनालोकनप्रीतिः न अनुभूयते ।</p>
</details>
<details><summary>मल्लिनाथः</summary>
<p>भुवनेति ॥ तस्य तारकस्यापातात् समापत्तेर् भयाद् <strong>विमानानां</strong> पथि <strong>खिली-भूते</strong> ऽप्रहतीभूते सति ।<br>
&lsquo;द्वे खिलाप्रहते समे&rsquo; इत्यमरः ।<br>
<strong>स्वर्गिभिर्</strong> देवैर् भुवनानामालोकने प्रीतिर् नानुभूयते ॥ 2.45 ॥</p>
</details>
<div class="audioEmbed" caption="वेदभूमिपाठः" src="https://archive.org/download/kuMArasambhava-mUlam-vedabhoomi.org/KumaraSambhava-Sarga02-46to64.mp3"></div>
<details open><summary>विश्वास-प्रस्तुतिः</summary>
<p>यज्वभिः संभृतं <strong>हव्यं</strong><br>
विततेष्व् अध्वरेषु सः ।<br>
जातवेदो-मुखान् मायी<br>
+++(नेत्राणां)+++ मिषताम् <strong>आच्छिनत्ति</strong> नः ॥ 2.46 ॥+++(4)+++</p>
</details>
<details><summary>मूलम्</summary>
<p>यज्वभिः संभृतं हव्यं विततेष्वध्वरेषु सः ।<br>
जातवेदोमुखान्मायी मिषतामाच्छिनत्ति नः ॥ 2.46 ॥</p>
</details>
<details><summary>अन्वयः</summary>
<p>यज्वभिः विततेषु अध्वरेषु संभृतं हव्यं मायी स मिषतां नः जातवेदोमुखात् आच्छिनत्ति ।</p>
</details>
<details><summary>मल्लिनाथः</summary>
<p>यज्वभिरिति ॥ यज्वभिर्विधिवदिष्टवद्भिः &lsquo;यज्वा तु विधिनेष्टवान्&rsquo; इत्यमरः । &lsquo;सुयजोर्ङ्वनिप्&rsquo; इति ङ्वनिप्प्रत्ययः । विततेष्वध्वरेषु यज्ञेषु संभृतं दत्तं हव्यं हविर्मायी मायावी । व्रीह्यादित्वादि निप्रत्ययः । स तारको नोऽस्माकं <strong>मिषतां</strong> पश्यताम् । पश्यत्सु सत्स्वित्यर्थः । &lsquo;षष्ठी चानादरे&rsquo; इति षष्ठी । जातवेदा वह्निरेव मुशं तस्माज्जातवेदोमुखादाच्छिनत्ति । आक्षिप्य गुह्णातीत्यर्थः ॥ 2.46 ॥</p>
</details>
<details open><summary>विश्वास-प्रस्तुतिः</summary>
<p>उच्चैर् उच्चैःश्रवास् तेन<br>
हय-रत्नम् <strong>अहारि</strong> च ।<br>
देह-बद्धम् इवेन्द्रस्य<br>
चिर-कालार्जितं यशः ॥ 2.47 ॥+++(4)+++</p>
</details>
<details><summary>मूलम्</summary>
<p>उच्चैरुच्चैःश्रवास्तेन हयरत्नमहारि च ।<br>
देहबद्धमिवेन्द्रस्य चिरकालार्जितं यशः ॥ 2.47 ॥</p>
</details>
<details><summary>अन्वयः</summary>
<p>किं च-तेन उच्चैः उच्चैः श्रवा हयरत्नं चिरकालाऽर्जितम् इन्द्रस्य यश इव अहारि ।</p>
</details>
<details><summary>मल्लिनाथः</summary>
<p>उच्चैरिति ॥ किंचेति चार्थः । तेन तारकेणोच्चैरुन्नत उच्चैः श्रवा नाम हयो रत्नमिव हयरत्नमश्वश्रेष्ठः &lsquo;रत्नश्रेष्ठे मणावपि&rsquo; इति विश्वः । अस्य शुभ्रत्वादुत्प्रेक्षतेः-देहबद्धं बद्धदेहम् । मूर्तिमदित्यर्थः । आहिताग्न्यादित्नान्निष्ठायाः परानिपातः । चिरकालार्जितमिन्द्रस्य यश इवाहार्यपहृतम् ॥ 2.47 ॥</p>
<p>तर्हि सामाद्युपायास्तत्र कथं न प्रयुक्ता इत्यत्राह-</p>
</details>
<details open><summary>विश्वास-प्रस्तुतिः</summary>
<p>तस्मिन्न् <strong>उपायाः</strong> सर्वे नः<br>
क्रूरे <strong>प्रतिहत-क्रियाः</strong> ।<br>
वीर्यवन्त्य् औषधानीव<br>
विकारे सांनिपातिके ॥ 2.48 ॥+++(4)+++</p>
</details>
<details><summary>मूलम्</summary>
<p>तस्मिन्नुपायाः सर्वे नः क्रूरे प्रतिहतक्रियाः ।<br>
वीर्यवन्त्यौषधानीव विकारे सांनिपातिके ॥ 2.48 ॥</p>
</details>
<details><summary>अन्वयः</summary>
<p>क्रूरे तस्मिन् नः सर्वे उपायाः सन्निपातिके विकारे वीर्यवन्तिः औषधानि इव प्रतिहतक्रियाः ।</p>
</details>
<details><summary>मल्लिनाथः</summary>
<p>तस्मिन्निति ॥ क्रूरे घातुके । &lsquo;नृशंसो धातुकः क्रूरः&rsquo; इत्यमरः । तस्मिन्नसुरे नोऽस्माकं सर्वे उपायाः संनिपातदोषत्रयस्य प्रकोपजे सांनिपातिके विकारे ज्वरादौ । &lsquo;संनिपाताच्च&rsquo; इति वक्तव्याठ्ठक् । वीर्यवन्ति सारन्त्यौषधानीव प्रतिहताक्रिया विफलप्रयोगा भवन्ति ॥ 2.48 ॥</p>
</details>
<details open><summary>विश्वास-प्रस्तुतिः</summary>
<p>जयाशा यत्र चास्माकं<br>
प्रतिघातोत्थितार्चिषा ।<br>
हरि-चक्रेण तेनास्य<br>
कण्ठे <strong>निष्कम् इवार्पितम्</strong> ॥ 2.49 ॥</p>
</details>
<details><summary>मूलम्</summary>
<p>जयाशा यत्र चास्माकं प्रतिघातोत्थितार्चिषा ।<br>
हरिचक्रेण तेनास्य कण्ठे निष्कमिवार्पितम् ॥ 2.49 ॥</p>
</details>
<details><summary>अन्वयः</summary>
<p>यत्र अस्माक जयाशा, प्रतिघातोत्थिताऽर्चिषा तेन हरिचक्रेण अस्य कण्ठे निष्कम् अर्पितम् इव ।</p>
</details>
<details><summary>मल्लिनाथः</summary>
<p>जयाशेति ॥ किंचेति चार्थः । नूनमनेन वयं जेष्याम इति यत्र हरिचक्रेऽस्माकं जयाशा विजयाशंसा । आसीदिति शेषः । <strong>प्रतिघातेन</strong> प्रतिहत्योत्थितार्चिषोद्‌गततेजसा तेन <strong>हरिचक्रेण</strong> विष्णोः सुदर्शनेनास्य तारकस्य <strong>कण्ठे</strong> <strong>निष्कम्</strong> उरोभूषणम् अर्पितमिवेप्युत्प्रेक्षा । स्वयमयं निष्कमिव स्थितमित्यर्थः । तारकशिरश्छेदाय हरिणा चक्रं त्यक्तं तदपि नष्टशक्ति जातमिति भावः । &lsquo;साष्टे शते सुवर्णानां हेम्न्युरोभूषणेपले । दीनारेऽपि च निष्केऽस्त्री&rsquo; इत्यमरः ॥ 2.49 ॥</p>
</details>
<details open><summary>विश्वास-प्रस्तुतिः</summary>
<p>तदीयास् तोयदेष्व् अद्य<br>
पुष्करावर्तकादिषु ।<br>
<strong>अभ्यस्यन्ति</strong> तटाघातं<br>
निर्जितैरावता <strong>गजाः</strong> ॥ 2.50 ॥+++(4)+++</p>
</details>
<details><summary>मूलम्</summary>
<p>तदीयास्तोयदेष्वद्य पुष्करावर्तकादिषु ।<br>
अभ्यस्यन्ति तटाघातं निर्जितैरावता गजाः ॥ 2.50 ॥</p>
</details>
<details><summary>अन्वयः</summary>
<p>अद्य निर्जितैरावताः तदीया गजाः पुष्करावर्तकादिषु तोयदेषु तटाघातम् अभ्यस्यन्ति ।</p>
</details>
<details><summary>मल्लिनाथः</summary>
<p>तदीयेति । अद्य सम्प्रति निर्जित ऐरावतो यैस्ते तथोक्ताः । तस्य तारकस्येमे तदीया गजाः पुष्कराश्चावर्तकाश्च नामादयो येषां तेषु तोयदेषु मेघेषु तदाघातं वप्रक्रीडाभ्यस्यन्ति ॥ 2.50 ॥</p>
</details>
<details open><summary>विश्वास-प्रस्तुतिः</summary>
<p>तद् <strong>इच्छामो</strong> विभो ! सृष्टं<br>
<strong>सेनान्यं</strong> तस्य शान्तये ।<br>
कर्म-बन्ध-च्छिदं धर्मं<br>
भवस्येव मुमुक्षवः ॥ 2.51 ॥+++(5)+++</p>
</details>
<details><summary>मूलम्</summary>
<p>तदिच्छामो विभो ! सृष्टं सेनान्यं तस्य शान्तये ।<br>
कर्मबन्धच्छिदं धर्मं भवस्येव मुमुक्षवः ॥ 2.51 ॥</p>
</details>
<details><summary>अन्वयः</summary>
<p>तद् हे विभो ! मुमुक्षवो भवस्य शान्तये कर्मबन्धच्छिदं धर्मम् इव तस्य शान्तये सेनान्यं स्त्रष्टुम् इच्छामः ।</p>
</details>
<details><summary>मल्लिनाथः</summary>
<p>तदिति ॥ तत्तस्मात्कारणात् । हे विभो स्वामिन्, मोक्तुं भवं त्यक्तुमिच्छवो मुमुक्षवो विरक्ता भवस्य संसारस्य शान्तयो निवृत्तये कर्मैव बन्धस्तं छिनतीति कर्मबन्धच्छत्तं धर्ममिव । आत्मज्ञानहेतुभूतमिति शेषः । &lsquo;तमेव विदित्वातिमृत्युमेति&rsquo; इति ज्ञानादेव मुक्तिः । तस्य तारकस्य शान्तये नाशाय । सेनां नयतीति सेनानीश्चमूपतिः । &lsquo;सत्सूद्विष-&rsquo; इत्यादिना क्विप् । तं सेनान्यं कंचित्स्त्रष्टुमिच्छामः । वयमिति शेषः ॥ 2.51 ॥</p>
<p>सेनानीसृष्टेः फलमाह-</p>
</details>
<details open><summary>विश्वास-प्रस्तुतिः</summary>
<p>गोत्पारं सुरसैन्यानां<br>
यं <strong>पुरस्-कृत्य</strong> गोत्रभित् ।<br>
<strong>प्रत्यानेष्यति</strong> शत्रुभ्यो<br>
वन्दीम्+++(←वन्द्)+++ इव जयश्रियम् ॥ 2.52 ॥</p>
</details>
<details><summary>मूलम्</summary>
<p>गोत्पारं सुरसैन्यानां यं पुरस्कृत्य गोत्रभित् ।<br>
प्रत्यानेष्यति शत्रुभ्यो वन्दीमिव जयश्रियम् ॥ 2.52 ॥</p>
</details>
<details><summary>अन्वयः</summary>
<p>सुरसैन्यानां सोत्पालं यं पुरस्कृत्य गोत्रभित् वन्दीम् इव जयश्रियं शत्रुभ्यः प्रत्यानेष्यति ।</p>
</details>
<details><summary>मल्लिनाथः</summary>
<p>गोत्पारमिति ॥ सिरसैन्यानां देवतासेनानां गोत्पारं रक्षितारं यं सेनान्यं पुरस्कृत्य पुरोधाय । &lsquo;पुरोऽत्र्ययम्&rsquo; इति गतित्वात् &lsquo;नमस्पुरसोर्गत्योः&rsquo; इति सकारः । गां पृथ्वीं त्रायन्त इति गोत्रास्तान्भिनत्तीति गोत्रभिदिन्द्रो जयश्रियं बन्दीमिव बन्दीकृतां स्त्रियमिव शत्रुभ्यः सकाशात्प्रत्यानेष्यति प्रत्याहरिष्यति तं स्त्रष्टुमिति पूर्वेण संबन्धः ॥ 2.52 ॥</p>
</details>
<h2 id="उततरम">उत्तरम्</h2>
<details open><summary>विश्वास-प्रस्तुतिः</summary>
<p>वचस्य् अवसिते तस्मिन्<br>
<strong>ससर्ज गिरम्</strong> आत्म-भूः ।<br>
गर्जितानन्तरां वृष्टिं<br>
सौभाग्येन जिगाय+++(=जितवती)+++ सा ॥ 2.53 ॥+++(4)+++</p>
</details>
<details><summary>मूलम्</summary>
<p>वचस्यवसिते तस्मिन्ससर्ज गिरमात्मभूः ।<br>
गर्जितानन्तरां वृष्टिं सौभाग्येन जिगाय सा ॥ 2.53 ॥</p>
</details>
<details><summary>अन्वयः</summary>
<p>तस्मिन् वचसि अवसिते (सति) आत्मभूः गिरं ससर्ज । सा सौभाग्येन गर्जितानन्तरां वृष्टिं जिगाय ।</p>
</details>
<details><summary>मल्लिनाथः</summary>
<p>वचसीति ॥ तस्मिन्बार्हस्पत्ये वचस्यवसिते परिसमाप्ते सत्यात्मभूर्ब्रह्मा गिरं वाचं ससर्ज जगादेत्यर्थः । सा गीः सौभाग्येन मनोहरत्वेन । &lsquo;हृद्‌भगसिन्ध्वन्ते पूर्वपदस्य च&rsquo; इत्युभयपदवृद्धिः गर्जिताद्‌गर्जितस्य वानन्तरं प्रवृत्तां वृष्टिं <strong>जिगाय</strong> जितवती । गर्जितपरत्वाद्‌वृष्टेरिव तद्विज्ञापनफलत्वाद्‌गिरः सुभगत्वमिति भावः ॥ 2.53 ॥</p>
</details>
<details open><summary>विश्वास-प्रस्तुतिः</summary>
<p><strong>संपत्स्यते</strong> वः कामोऽयं<br>
कालः कश्चित् <strong>प्रतीक्ष्यताम्</strong> ।<br>
<strong>न</strong> त्व् अस्य सिद्धौ <strong>यास्यामि</strong><br>
सर्ग-व्यापारम् आत्मना ॥ 2.54 ॥</p>
</details>
<details><summary>मूलम्</summary>
<p>संपत्स्यते वः कामोऽयं कालः सश्चित्प्रतीक्ष्यताम् ।<br>
न त्वस्य सिद्धौ यास्यामि सर्गव्यापारमात्मना ॥ 2.54 ॥</p>
</details>
<details><summary>अन्वयः</summary>
<p>अयं कः कामः सम्पत्स्यते । कश्चित् कालः प्रतीक्ष्यताम् । तु अस्य सिद्धौ आत्मना सर्गव्यापारं न यास्यामि ।</p>
</details>
<details><summary>मल्लिनाथः</summary>
<p>संपत्स्यत इति ॥ अयं वो युष्माकं कामो मनोरथः सेनानीरूपः संपत्स्यते सेत्स्यति । कश्चित्कियानपि कालः प्रतीक्ष्यताम् । तु किंतु तस्य सेनान्यः सिद्धौ विषय आत्मना स्वयं सर्गः सृष्टिरेव व्यापारस्तं न यास्यामि । नाहं स्त्रक्ष्यामीत्यर्थः ॥ 2.54 ॥</p>
</details>
<details open><summary>विश्वास-प्रस्तुतिः</summary>
<p>इतः स दैत्यः प्राप्तश्रीर्<br>
<strong>नेत एवार्हति क्षयम्</strong> ।<br>
विष-वृक्षोऽपि संवर्ध्य<br>
स्वयं छेत्तुम् असाम्प्रतम् ॥ 2.55 ॥+++(5)+++</p>
</details>
<details><summary>मूलम्</summary>
<p>इतः स दैत्यः प्राप्तश्रीर्नेत एवार्हति क्षयम् ।<br>
विषवृक्षोऽपि संवर्ध्य स्वयं छेत्तुमसाम्प्रतम् ॥ 2.55 ॥</p>
</details>
<details><summary>अन्वयः</summary>
<p>इतः प्रात्पश्रीः स दैत्यः इत एव क्षयं न अर्हति; विषवृक्षः अपि संवर्ध्य स्वयं छेत्तुम् असाम्प्रतम् ।</p>
</details>
<details><summary>मल्लिनाथः</summary>
<p>इत इति ॥ इतो मत्त एव प्रात्पश्रीर्लब्धोदयः स दैत्यस्तारकासुर इतो मत्त एव क्षयं नासं नार्हति । तथाहि । अन्यो वृक्षस्तावदास्ताम् विषस्य वृक्षो विषयवृक्षोऽपि संवर्ध्य कुतश्चित्कारणात्सम्यग्‌ वर्धयित्व ा स्वयं छेत्तुमसांप्रतमनर्हः । असांप्रतमित्यमेन निपातेनाभिहितत्वाद्‌वृक्ष इति द्वितीयान्तो न भवत्यनभिहिते कर्मणि द्वितीयाभिधामनात् । यथाह वामनः&ndash; &lsquo;निपातेनाप्यभिहिते कर्मणि न विभक्तिः परिगणनस्य प्रायिकत्वात्&rsquo; इति ॥ 2.55 ॥</p>
</details>
<details open><summary>विश्वास-प्रस्तुतिः</summary>
<p><strong>वृतं</strong> तेनेदम् एव प्राङ्<br>
मया चास्मै <strong>प्रतिश्रुतम्</strong> ।<br>
<strong>वरेण शमितं</strong> लोकान्<br>
अलं दग्धुं हि <strong>तत्-तपः</strong> ॥ 2.56 ॥</p>
</details>
<details><summary>मूलम्</summary>
<p>वृतं तेनेदमेव प्राङ्मया चास्मै प्रतिश्रुतम् ।<br>
वरेण शमितं लोकानलं दग्धुं हि तत्तपः ॥ २।५६॥</p>
</details>
<details><summary>अन्वयः</summary>
<p>प्राक् तेन इदम् एव वृतं, मया च अस्मै प्रतिश्रुतम् । हि लोकान् दग्धुम् अलं तत्तपोः वरेण शमितम् ।</p>
</details>
<details><summary>मल्लिनाथः</summary>
<p>वृतमिति ॥ प्राक्पुर्वं तेनासुरेणेदमेव देवैरवध्यत्वमेव वृतं प्रार्थितम् । मया चास्मै तारकाय प्रतिश्रुतं प्रतिज्ञातम् । &lsquo;प्रत्याङ्भ्यां श्रुवः पूर्वस्य कर्ता&rsquo; इति संप्रदानत्वाच्चतुर्थी । कर्तव्यं चैतदित्याह&ndash; लोकान्दग्धुमलं शक्तम् । &lsquo;पर्यात्पिवचनेष्वलमर्थेषु&rsquo; इति तुमुन्प्रत्ययः । तस्य तपस्तत्तपो वरेण वरदानेन शमितमिति शेषः ॥ 2.56 ॥</p>
</details>
<details open><summary>विश्वास-प्रस्तुतिः</summary>
<p>संयुगे सांयुगीनं तम्<br>
उद्यतं <strong>प्रसहेत</strong> कः ।<br>
अंशाद् ऋते निषिक्तस्य<br>
नील-लोहित-रेतसः ॥ 2.57 ॥+++(4)+++</p>
</details>
<details><summary>मूलम्</summary>
<p>संयुगे सांयुगीनं तमुद्यतं प्रसहेत कः ।<br>
अंशादृते निषिक्तस्य नीललोहितरेतसः ॥ 2.57 ॥</p>
</details>
<details><summary>अन्वयः</summary>
<p>संयुगो उद्यतं सांयुगीनं तं निषिक्तस्य नीललोहितरोतसः अशात् ऋते कः प्रसहेत ?</p>
</details>
<details><summary>मल्लिनाथः</summary>
<p>संयुग इति ॥ संयुगे युद्ध उद्यन्तं व्याप्रियमाणम् । संयुगै साधुंसांयुगीनम् । &lsquo;प्रतिजनादिभ्यः खञ्&rsquo; इति खञ्प्रत्ययः । तं तारकं निषिक्तस्य क्वचित्क्षेत्रे क्षरितस्य । &lsquo;नीलः कण्ठे लोहितश्च केशेष्विति नीललोहित इति पुराणम् ।&rsquo; इति स्वामी । तस्य नोलोहितस्य धूर्जटेरेतसः शुक्रस्यांशादृर्तेऽशं विनान्यः कः प्रसहेताभिभवेत् । प्रसहनमभिभवः&rsquo; इति वृत्तिकारः ॥ 2.57 ॥</p>
<p>कथमसावीदृक्शक्तिरित्याह-</p>
</details>
<details open><summary>विश्वास-प्रस्तुतिः</summary>
<p><strong>स</strong> हि <strong>देवः</strong> परं <strong>ज्योतिस्</strong><br>
तमःपारे <strong>व्यवस्थितम्</strong> ।<br>
+++(मानेन)+++ परिच्छिन्न-प्रभाव-र्द्धिर्<br>
न मया न च विष्णुना ॥ 2.58 ॥</p>
</details>
<details><summary>मूलम्</summary>
<p>स हि देवः परं ज्योतिस्तमःपारे व्यवस्थितम् ।<br>
परिच्छिन्नप्रभावर्द्धिर्न मया न च विष्णुना ॥ 2.58 ॥</p>
</details>
<details><summary>अन्वयः</summary>
<p>हि स देवः तमःपारे व्यवस्थितं परं ज्योतिः मया विष्णुना च परिच्छिन्नप्रभावर्द्धिः न ।</p>
</details>
<details><summary>मल्लिनाथः</summary>
<p>स इति ॥ स देवो नीललोहितस्तमसः पारे परतो व्यवस्थितं तमोगुणातीतं परं ज्योतिः परमात्मा हि । अतएव मया <strong>परिच्छिन्नप्रभावर्द्धिर्</strong> अवगाढमहिमातिशयो न भवति तथा विष्णुना च न । अतस्तस्यासाध्यं नास्तीत्यर्थः ॥ 2.58 ॥</p>
<p>संप्रति तदंशोत्पत्तावुपायं दर्शयति-</p>
</details>
<details open><summary>विश्वास-प्रस्तुतिः</summary>
<p>उमारूपेण ते यूयं<br>
संयम-स्तिमितं मनः ।<br>
शंभोर् <strong>यतध्वम् आक्रष्टुम्</strong><br>
अयस्-कान्तेन लोहवत् ॥ 2.59 ॥+++(4)+++</p>
</details>
<details><summary>मूलम्</summary>
<p>उमारूपेण ते यूयं संयमस्तिमितं मनः ।<br>
शंभोर्यतध्वमाक्रष्टुमयस्कान्तेन लोहवत् ॥ 2.59 ॥</p>
</details>
<details><summary>अन्वयः</summary>
<p>ते यूयं संयमस्तिमित शम्भोः मनः उमारूपेण अथस्कान्तेन लोहवत् आक्रष्टुं यतध्वम् ।</p>
</details>
<details><summary>मल्लिनाथः</summary>
<p>उमेति ॥ ते कार्यार्थिनो यूयं संयमस्तिमितं समाधिनिश्चलं शंभोर्मन उमारूपेणोमासौन्दर्येण &lsquo;रूपं स्वभावे सौन्दर्ये नाणके पशुशब्दयोः । ग्रन्थावृत्तौ नाटकादावाकारश्लोकयोरपि ॥&rsquo; इति विश्वः । अयस्कान्तेन मणिविशेषेण । &lsquo;कस्कादिषु च&rsquo; इति सकारः । लोहवदयोधातमिव। &lsquo;तेन तुल्यं क्रिया चेद्वतिः&rsquo; इति वतिप्रत्ययो मृग्यः आक्रष्टुमाहर्तु यतध्वमुद्युक्ता भवत ॥ 2.59 ॥</p>
<p>न च गत्यन्तरमस्तीत्याह-</p>
</details>
<details open><summary>विश्वास-प्रस्तुतिः</summary>
<p>उभे एव <strong>क्षमे वोढुम्</strong><br>
उभयोर् +++(आवयोर्)+++ बीजम् आहितम् ।<br>
सा वा शंभोस्, तदीया वा<br>
मूर्तिर् जलमयी मम ॥ 2.60 ॥</p>
</details>
<details><summary>मूलम्</summary>
<p>उभे एव क्षमे वोढुमुभयोर्बीजमाहितम् ।<br>
सा वा शंभोस्तदीया वा मूर्तिर्जलमयी मम ॥ 2.60 ॥</p>
</details>
<details><summary>अन्वयः</summary>
<p>उभयोः शम्भोः मम वा आहितं बीजं वोढुं क्रमेण शम्भोः सा वा मम च तदीया जलमयी मूर्तिः वा उभे एव क्षमे ।</p>
</details>
<details><summary>मल्लिनाथः</summary>
<p>उमे इति ॥ <strong>उभयोः</strong> शंभोर् मम चाहितं निषिक्तं बीजं तेजो वोढुं सोढुं सा वोमा शंभोरष्टमूर्तेस्तस्येयं तदीया जलमयी मूर्तिर्वा मम । न तृतीयेत्यर्थः । वा शब्दो द्वन्द्वार्थे न त्वन्यार्थे । एतदेवोदाहृत्येत्थमेव व्याख्यातं गणव्याख्याने । अत्र दीपकालङ्कारः । प्राकरणिकयोर् उमामहेश्वरयोर् अप्राकरणिकयोर् ब्रह्मजलमूर्त्योश्चौपम्यस्य गम्यत्वात् । यथाह भोजराजः- &lsquo;प्रस्तुतानामप्रस्तुतानां चौपम्यस्य गम्यत्वे दीपकम्&rsquo; इति । न चेयं तुल्योगिता तस्याः केवलप्रस्तुतविषत्वेन केवलाप्रस्तुतविषयत्वेन चोत्थानादिति ॥ 2.60 ॥</p>
</details>
<details open><summary>विश्वास-प्रस्तुतिः</summary>
<p>तस्यात्मा शितिकण्ठस्य<br>
सैनापत्यम् <strong>उपेत्य</strong> वः ।<br>
<strong>मोक्ष्यते</strong> सुरवन्दीनां<br>
वेणीर् वीर्य-विभूतिभिः ॥ 2.61 ॥</p>
</details>
<details><summary>मूलम्</summary>
<p>तस्यात्मा शितिकण्ठस्य सैनापत्यमुपेत्य वः ।<br>
मोक्ष्यते सुरवन्दीनां वेणीर्वीर्यविभूतिभिः ॥ 2.61 ॥</p>
</details>
<details><summary>अन्वयः</summary>
<p>तस्य शितिकण्ठस्य आत्मा वः सैनापत्यम् उपेत्य वीर्यविभूतिभिः सुरबन्दीनां वेणीः मोक्ष्यते ।</p>
</details>
<details><summary>मल्लिनाथः</summary>
<p>तस्येति ॥ तस्य शितिकण्ठस्याष्टमूर्तेरात्मा पुत्रः इत्यर्थः । &lsquo;आत्मा वै पुत्रनामासि&rsquo; इति श्रुतेः । वो युष्माकं सेनापतेर्भावः सैनापत्यम् &lsquo;पत्यन्तपुरोहितादिभ्यो यक्&rsquo; इति यक्प्रत्ययः । उपेत्य प्राप्य <strong>वीर्यविभूतिभिः</strong> शौर्यसंपत्तिभिः सुरवन्दीनां <strong>वेणीर् मोक्ष्यते</strong> विस्रंसयिष्यति । तारकासुरं हनिष्यतीति भावः ॥ 2.61 ॥</p>
</details>
<details open><summary>विश्वास-प्रस्तुतिः</summary>
<p>इति व्याहृत्य विबुधान्विश्वयोनिस्तिरोदधे ।<br>
मनस्याहितकर्तव्यास्तेऽपि देवा दिवं ययुः ॥ 2.62 ॥</p>
</details>
<details><summary>मूलम्</summary>
<p>इति <strong>व्याहृत्य</strong> विबुधान्<br>
विश्वयोनिस् <strong>तिरोदधे</strong> ।<br>
मनस्य् आहित-कर्तव्यास्<br>
तेऽपि देवा <strong>दिवं ययुः</strong> ॥ 2.62 ॥</p>
</details>
<details><summary>अन्वयः</summary>
<p>विश्वयोनिः विबुधान् इति व्याहृत्य तिरोदधे । देवा अपि मनसि अहितकर्तव्याः (सन्तः) दिवं ययुः ।</p>
</details>
<details><summary>मल्लिनाथः</summary>
<p>इतीति ॥ विश्वस्य योनिः कारणम् । &lsquo;योनिः स्त्रीणां भगस्थाने कारणं तान्त्रिके पणे&rsquo; इति वैजयन्ती । बिबुधान्सुरानिति व्याहृत्याभिधाय तिरोदधोऽन्तर्हितवान् । ते देवा अपि मनस्याहितं कर्तव्यं यैस्ते तथोक्ताः सन्ता दिवं स्वर्ग ययुः प्रापुः ॥ 2.62 ॥</p>
</details>
<h2 id="कनदरप-नयग">कन्दर्प-नियोगः</h2>
<details open><summary>विश्वास-प्रस्तुतिः</summary>
<p>तत्र <strong>निश्चित्य</strong> कन्दर्पम्<br>
<strong>अगमत्</strong> पाकशासनः ।<br>
<strong>मनसा</strong> कार्य-संसिद्धौ<br>
त्वरा-द्वि-गुण-रंहसा ॥ 2.63 ॥+++(5)+++</p>
</details>
<details><summary>मूलम्</summary>
<p>तत्र निश्चित्य कन्दर्पमगमत्पाकशासनः ।<br>
मनसा कार्यसंसिद्धौ त्वराद्विगुणरंहसा ॥ 2.63 ॥</p>
</details>
<details><summary>अन्वयः</summary>
<p>पाकशासनः तत्र कन्दपं निश्चित्य कार्यसिद्धौ त्वराद्विगुणरंहसा मनसा अगमत् ।</p>
</details>
<details><summary>मल्लिनाथः</summary>
<p>तत्रेति । पाको नाम कश्चिदसुरस्तस्य शासन इन्द्रस्तत्र हरचित्तकर्षणकृत्ये कंदपं निश्चित्य । सादकत्वेनेति शेषः । कार्यसंसिद्धौ त्वरयौत्सुक्येन द्वौ गुणौ यस्य तद्‌द्विगुणं द्विरावृत्तं रंहो वेगो यस्य तेन तथोक्तेन । &lsquo;गुणस्तु वृत्तिशब्दादिज्येन्द्रिमुख्यतन्तुषु&rsquo; इति वैजयन्ती । मनुसागमत् । सस्मारेत्यर्थः । गमेर्लुङ् । लृदित्त्वाच्च्लेरङादेशः ॥ 2.63 ॥</p>
</details>
<details open><summary>विश्वास-प्रस्तुतिः</summary>
<p>अथ स ललित-योषिद्&ndash;‌भ्रू-लता-चारु-श्रृङ्गं<br>
रति-वलय+++(=कङ्कण)+++-पदाङ्के <strong>चापम् आसज्य</strong> कण्ठे ।<br>
सहचर-मधु-हस्त-न्यस्त-चूताङ्कुरास्त्रः<br>
शत-मखम् <strong>उपतस्थे</strong> प्राञ्जलिः पुष्पधन्वा ॥ 2.64 ॥+++(5)+++</p>
</details>
<details><summary>मूलम्</summary>
<p>अथ स ललितयोषिद्‌भ्रूलताचारुश्रृङ्गं<br>
रतिवलयपदाङ्के चापमासज्य कण्ठे ।<br>
सहचरमधुहस्तन्यस्तचूताङ्कुरास्त्रः<br>
शतमखमुपतस्थे प्राञ्जलिः पुष्पधन्वा ॥ 2.64 ॥</p>
</details>
<details><summary>अन्वयः</summary>
<p>अथ स पुष्पधन्वा ललितयोषिद्‌भ्रूलताचारुश्रृङ्गं चापं रतिवलयपदाङ्के कण्ठे आसज्य सहचरमधुहस्तन्यस्तचूताऽङ्कुराऽस्त्रः प्राञ्जलिः (सन्) शतमखम् उपतस्थे ।</p>
</details>
<details><summary>मल्लिनाथः</summary>
<p>अथेति । अथ स्मरणानन्तरम् । स स्मृत इत्यर्थः । पुष्पं धनुर्यस्य स पुष्पधन्वा कामः । &lsquo;वा संज्ञायाम्&rsquo; इत्यनङ् । &lsquo;ललितं त्रिषु सुन्दरम्&rsquo; इत्मरः । ललितायाः सुन्दर्या योषितो भ्रुवौ लते इव चारुणी श्रृङ्गे कोटो यस्य तत्ततोक्त चापम् । रतिः स्मरप्रिया । रतिः स्मरप्रिया&rsquo; इत्यमरः । तस्या <strong>वलय-पदानि</strong> कङ्कणस्थानान्यङ्कश्चिह्नं यस्य स तथोक्ते कण्ठ आसज्य लगयित्वा । चापकण्ठविशेषणाभ्यां श्रृङ्गारैकनिधेस्त्रिभुवनैकवीरस्य श्रृङ्गारवीरोपकरणेषु तुल्यरसत्वं व्यज्यते । सहचरस्य सख्युर्मधोर्वसन्तस्य हस्ते न्यस्तं चूताङ्कुरमेवास्त्रं यस्य स तथोक्तः प्राञ्जलिः सन् । शतमखमिन्द्रमुपतस्थे सङ्गतवान् । सङ्गतिकरणार्यादात्मनेपदम् । अत्र स्वभावोक्तिः &lsquo;ननमयययुतेयं मालिनी भोगिलाकैः&rsquo; इति लक्षणात् ॥ 2.64 ॥</p>
</details>
<p>इति श्रीमन्महामहोपाध्यायकोलाचलमाल्लिनाथसूरिविरचितया<br>
संजीविनीसमाख्यया व्याख्यया समेतः श्रीकालिदासः-<br>
कृतौ कुमारसंभवे महाकाव्ये ब्रह्मसाक्षात्कारो<br>
नाम द्वितीयः सर्गः ।</p>

  </div>
</article>


        

        



    <aside class="card border noPrint" id="section-tree-item-shaivam_kAvyam_padyam_kAlidAsaH_kumAra-sambhavam_sarva-prastutiH_02_brahmasAxAtkAraH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/02_brahmasAxAtkAraH/">०२ ब्रह्मसाक्षात्कारः </a>
            <a data-toggle="collapse" href="#section-tree-item-body-shaivam_kAvyam_padyam_kAlidAsaH_kumAra-sambhavam_sarva-prastutiH_02_brahmasAxAtkAraH_md" role="button" aria-expanded="false" aria-controls="section-tree-item-body-shaivam_kAvyam_padyam_kAlidAsaH_kumAra-sambhavam_sarva-prastutiH_02_brahmasAxAtkAraH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-shaivam_kAvyam_padyam_kAlidAsaH_kumAra-sambhavam_sarva-prastutiH_02_brahmasAxAtkAraH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०२ ब्रह्मसाक्षात्कारः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
