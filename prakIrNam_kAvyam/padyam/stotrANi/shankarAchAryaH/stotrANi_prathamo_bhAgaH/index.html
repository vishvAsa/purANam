<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | स्तोत्राणि (प्रथमो भागः)</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="स्तोत्राणि (प्रथमो भागः)">
  <meta property="og:description" content="[[स्तोत्राणि (प्रथमो भागः)	Source: EB]]
[
&lt;MISSING_FIG href=&#34;../books_images/U-IMG-1726823700bbbbas.png&#34;/&gt;
&lt;MISSING_FIG href=&#34;../books_images/U-IMG-1722849329qqqqq.png&#34;/&gt;
CONTENTS.
GANAPATI STOTRAS SUBRAHMANYA STOTRAS ISWARA STOTRAS DEVI STOTRAS &lt;MISSING_FIG href=&#34;../books_images/U-IMG-1722849618llll.png&#34;/&gt;
विषयाः
गणपतिस्तोत्राणि सुब्रह्मण्यस्तोत्राणि ईश्वरस्तोत्राणि देवीस्तोत्राणि &lt;MISSING_FIG href=&#34;../books_images/U-IMG-1722849930wwww.png&#34;/&gt;
॥श्रीः ॥
॥ विषयानुक्रमणिका॥
&lt;MISSING_FIG href=&#34;../books_images/U-IMG-1722849241Capturezdfgjkl;.PNG&#34;/&gt; गणेशपञ्चरत्नम् गणेशभुजंगम् सुब्रह्मण्यभुजंगम् शिवभुजंगम् शिवानन्दलहरी शिवपादादिकेशान्तवर्णनस्तोत्रम् शिवकेशादिपादान्तवर्णनस्तोत्रम् वेदसारशिवस्तोत्रम् शिवापराधक्षमापणस्तोत्रम् सुवर्णमालास्तुतिः दशश्लोकीस्तुतिः दक्षिणामूर्तिवर्णमालास्तोत्रम् श्रीदक्षिणामूर्त्यष्टकम् श्रीमृत्युंजयमानसिकपूजास्तोत्रम् शिवनामावल्यष्टकम् शिवपञ्चाक्षरस्तोत्रम् उमामहेश्वरस्तोत्रम् सौन्दर्यलहरी देवीभुजंगस्तोत्रम् आनन्दलहरी त्रिपुरसुन्दरीवेदपादस्तोत्रम् त्रिपुरसुन्दरीमानसपूजास्तोत्रम् देवीचतुःषष्ट्युपचारपूजास्तोत्रम् त्रिपुरसुन्दर्यष्टकम् ललितापञ्चरत्नम् कल्याणवृष्टिस्तवः नवरत्नमालिका मन्त्रमातृकापुष्पमालास्तवः गौरीदशकम् भवानीभुजंगम् &lt;MISSING_FIG href=&#34;../books_images/U-IMG-1722850148asdfghjkl.PNG&#34;/&gt;
॥ श्रीः॥">
  <meta property="og:locale" content="en_us">
  <meta property="og:type" content="article">
    <meta property="article:section" content="prakirnam_kavyam">

  <meta itemprop="name" content="स्तोत्राणि (प्रथमो भागः)">
  <meta itemprop="description" content="[[स्तोत्राणि (प्रथमो भागः)	Source: EB]]
[
&lt;MISSING_FIG href=&#34;../books_images/U-IMG-1726823700bbbbas.png&#34;/&gt;
&lt;MISSING_FIG href=&#34;../books_images/U-IMG-1722849329qqqqq.png&#34;/&gt;
CONTENTS.
GANAPATI STOTRAS SUBRAHMANYA STOTRAS ISWARA STOTRAS DEVI STOTRAS &lt;MISSING_FIG href=&#34;../books_images/U-IMG-1722849618llll.png&#34;/&gt;
विषयाः
गणपतिस्तोत्राणि सुब्रह्मण्यस्तोत्राणि ईश्वरस्तोत्राणि देवीस्तोत्राणि &lt;MISSING_FIG href=&#34;../books_images/U-IMG-1722849930wwww.png&#34;/&gt;
॥श्रीः ॥
॥ विषयानुक्रमणिका॥
&lt;MISSING_FIG href=&#34;../books_images/U-IMG-1722849241Capturezdfgjkl;.PNG&#34;/&gt; गणेशपञ्चरत्नम् गणेशभुजंगम् सुब्रह्मण्यभुजंगम् शिवभुजंगम् शिवानन्दलहरी शिवपादादिकेशान्तवर्णनस्तोत्रम् शिवकेशादिपादान्तवर्णनस्तोत्रम् वेदसारशिवस्तोत्रम् शिवापराधक्षमापणस्तोत्रम् सुवर्णमालास्तुतिः दशश्लोकीस्तुतिः दक्षिणामूर्तिवर्णमालास्तोत्रम् श्रीदक्षिणामूर्त्यष्टकम् श्रीमृत्युंजयमानसिकपूजास्तोत्रम् शिवनामावल्यष्टकम् शिवपञ्चाक्षरस्तोत्रम् उमामहेश्वरस्तोत्रम् सौन्दर्यलहरी देवीभुजंगस्तोत्रम् आनन्दलहरी त्रिपुरसुन्दरीवेदपादस्तोत्रम् त्रिपुरसुन्दरीमानसपूजास्तोत्रम् देवीचतुःषष्ट्युपचारपूजास्तोत्रम् त्रिपुरसुन्दर्यष्टकम् ललितापञ्चरत्नम् कल्याणवृष्टिस्तवः नवरत्नमालिका मन्त्रमातृकापुष्पमालास्तवः गौरीदशकम् भवानीभुजंगम् &lt;MISSING_FIG href=&#34;../books_images/U-IMG-1722850148asdfghjkl.PNG&#34;/&gt;
॥ श्रीः॥">
  <meta itemprop="wordCount" content="14745">
  <meta name="twitter:card" content="summary">
  <meta name="twitter:title" content="स्तोत्राणि (प्रथमो भागः)">
  <meta name="twitter:description" content="[[स्तोत्राणि (प्रथमो भागः)	Source: EB]]
[
&lt;MISSING_FIG href=&#34;../books_images/U-IMG-1726823700bbbbas.png&#34;/&gt;
&lt;MISSING_FIG href=&#34;../books_images/U-IMG-1722849329qqqqq.png&#34;/&gt;
CONTENTS.
GANAPATI STOTRAS SUBRAHMANYA STOTRAS ISWARA STOTRAS DEVI STOTRAS &lt;MISSING_FIG href=&#34;../books_images/U-IMG-1722849618llll.png&#34;/&gt;
विषयाः
गणपतिस्तोत्राणि सुब्रह्मण्यस्तोत्राणि ईश्वरस्तोत्राणि देवीस्तोत्राणि &lt;MISSING_FIG href=&#34;../books_images/U-IMG-1722849930wwww.png&#34;/&gt;
॥श्रीः ॥
॥ विषयानुक्रमणिका॥
&lt;MISSING_FIG href=&#34;../books_images/U-IMG-1722849241Capturezdfgjkl;.PNG&#34;/&gt; गणेशपञ्चरत्नम् गणेशभुजंगम् सुब्रह्मण्यभुजंगम् शिवभुजंगम् शिवानन्दलहरी शिवपादादिकेशान्तवर्णनस्तोत्रम् शिवकेशादिपादान्तवर्णनस्तोत्रम् वेदसारशिवस्तोत्रम् शिवापराधक्षमापणस्तोत्रम् सुवर्णमालास्तुतिः दशश्लोकीस्तुतिः दक्षिणामूर्तिवर्णमालास्तोत्रम् श्रीदक्षिणामूर्त्यष्टकम् श्रीमृत्युंजयमानसिकपूजास्तोत्रम् शिवनामावल्यष्टकम् शिवपञ्चाक्षरस्तोत्रम् उमामहेश्वरस्तोत्रम् सौन्दर्यलहरी देवीभुजंगस्तोत्रम् आनन्दलहरी त्रिपुरसुन्दरीवेदपादस्तोत्रम् त्रिपुरसुन्दरीमानसपूजास्तोत्रम् देवीचतुःषष्ट्युपचारपूजास्तोत्रम् त्रिपुरसुन्दर्यष्टकम् ललितापञ्चरत्नम् कल्याणवृष्टिस्तवः नवरत्नमालिका मन्त्रमातृकापुष्पमालास्तवः गौरीदशकम् भवानीभुजंगम् &lt;MISSING_FIG href=&#34;../books_images/U-IMG-1722850148asdfghjkl.PNG&#34;/&gt;
॥ श्रीः॥">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/prakIrNam_kAvyam\/padyam\/stotrANi\/shankarAchAryaH\/stotrANi_prathamo_bhAgaH\/".replace(basePath, "/");
  pageVars.pageParams = {};
  pageVars.pageSource = "prakIrNam_kAvyam\/padyam\/stotrANi\/shankarAchAryaH\/stotrANi_prathamo_bhAgaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/" />
<link rel="alternate" hreflang="sa-Deva" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> स्तोत्राणि (प्रथमो भागः)</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="स्तोत्राणि (प्रथमो भागः)">स्तोत्राणि (प्रथमो भागः)</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[स्तोत्राणि (प्रथमो भागः)	Source: <a href="https://www.ebharatisampat.in/readbook3.php?bookid=NDM5MTAxNjk2OTcyNTI4&amp;pageno=MjI0MjQyNjk5NTk=">EB</a>]]</p>
<p>[</p>
<p>&lt;MISSING_FIG href=&quot;../books_images/U-IMG-1726823700bbbbas.png&quot;/&gt;</p>
<p>&lt;MISSING_FIG href=&quot;../books_images/U-IMG-1722849329qqqqq.png&quot;/&gt;</p>
<p>CONTENTS.</p>
<table>
  <thead>
      <tr>
          <th></th>
      </tr>
  </thead>
  <tbody>
      <tr>
          <td>GANAPATI STOTRAS</td>
      </tr>
      <tr>
          <td>SUBRAHMANYA STOTRAS</td>
      </tr>
      <tr>
          <td>ISWARA STOTRAS</td>
      </tr>
      <tr>
          <td>DEVI STOTRAS</td>
      </tr>
  </tbody>
</table>
<p>&lt;MISSING_FIG href=&quot;../books_images/U-IMG-1722849618llll.png&quot;/&gt;</p>
<p>विषयाः</p>
<table>
  <thead>
      <tr>
          <th></th>
      </tr>
  </thead>
  <tbody>
      <tr>
          <td>गणपतिस्तोत्राणि</td>
      </tr>
      <tr>
          <td>सुब्रह्मण्यस्तोत्राणि</td>
      </tr>
      <tr>
          <td>ईश्वरस्तोत्राणि</td>
      </tr>
      <tr>
          <td>देवीस्तोत्राणि</td>
      </tr>
  </tbody>
</table>
<p>&lt;MISSING_FIG href=&quot;../books_images/U-IMG-1722849930wwww.png&quot;/&gt;</p>
<p><strong>॥श्रीः ॥</strong></p>
<p>॥ विषयानुक्रमणिका॥</p>
<pre><code>&lt;MISSING_FIG href=&quot;../books_images/U-IMG-1722849241Capturezdfgjkl;.PNG&quot;/&gt;
</code></pre>
<table>
  <thead>
      <tr>
          <th></th>
      </tr>
  </thead>
  <tbody>
      <tr>
          <td>गणेशपञ्चरत्नम्</td>
      </tr>
      <tr>
          <td>गणेशभुजंगम्</td>
      </tr>
      <tr>
          <td>सुब्रह्मण्यभुजंगम्</td>
      </tr>
      <tr>
          <td>शिवभुजंगम्</td>
      </tr>
      <tr>
          <td>शिवानन्दलहरी</td>
      </tr>
      <tr>
          <td>शिवपादादिकेशान्तवर्णनस्तोत्रम्</td>
      </tr>
      <tr>
          <td>शिवकेशादिपादान्तवर्णनस्तोत्रम्</td>
      </tr>
      <tr>
          <td>वेदसारशिवस्तोत्रम्</td>
      </tr>
      <tr>
          <td>शिवापराधक्षमापणस्तोत्रम्</td>
      </tr>
      <tr>
          <td>सुवर्णमालास्तुतिः</td>
      </tr>
      <tr>
          <td>दशश्लोकीस्तुतिः</td>
      </tr>
      <tr>
          <td>दक्षिणामूर्तिवर्णमालास्तोत्रम्</td>
      </tr>
      <tr>
          <td>श्रीदक्षिणामूर्त्यष्टकम्</td>
      </tr>
      <tr>
          <td>श्रीमृत्युंजयमानसिकपूजास्तोत्रम्</td>
      </tr>
      <tr>
          <td>शिवनामावल्यष्टकम्</td>
      </tr>
  </tbody>
</table>
<table>
  <thead>
      <tr>
          <th></th>
      </tr>
  </thead>
  <tbody>
      <tr>
          <td>शिवपञ्चाक्षरस्तोत्रम्</td>
      </tr>
      <tr>
          <td>उमामहेश्वरस्तोत्रम्</td>
      </tr>
      <tr>
          <td>सौन्दर्यलहरी</td>
      </tr>
      <tr>
          <td>देवीभुजंगस्तोत्रम्</td>
      </tr>
      <tr>
          <td>आनन्दलहरी</td>
      </tr>
      <tr>
          <td>त्रिपुरसुन्दरीवेदपादस्तोत्रम्</td>
      </tr>
      <tr>
          <td>त्रिपुरसुन्दरीमानसपूजास्तोत्रम्</td>
      </tr>
      <tr>
          <td>देवीचतुःषष्ट्युपचारपूजास्तोत्रम्</td>
      </tr>
      <tr>
          <td>त्रिपुरसुन्दर्यष्टकम्</td>
      </tr>
      <tr>
          <td>ललितापञ्चरत्नम्</td>
      </tr>
      <tr>
          <td>कल्याणवृष्टिस्तवः</td>
      </tr>
      <tr>
          <td>नवरत्नमालिका</td>
      </tr>
      <tr>
          <td>मन्त्रमातृकापुष्पमालास्तवः</td>
      </tr>
      <tr>
          <td>गौरीदशकम्</td>
      </tr>
      <tr>
          <td>भवानीभुजंगम्</td>
      </tr>
  </tbody>
</table>
<p>&lt;MISSING_FIG href=&quot;../books_images/U-IMG-1722850148asdfghjkl.PNG&quot;/&gt;</p>
<p>॥ श्रीः॥</p>
<p><em>Gourishunker Ganeriwala</em></p>
<p>॥ गणेशपञ्चरत्नम् ॥</p>
<p><strong>——————</strong></p>
<p>मुदा करात्तमोदकं सदा विमुक्तिसाधकं<br>
कलाधरावतंसकं विलासिलोकरक्षकम्।<br>
अनायकैकनायकं विनाशितेभदैत्यकं<br>
नताशुभाशुनाशकं नमामि तं विनायकम्॥ १ ॥</p>
<p>नतेतरातिभीकरं नवोदितार्कभास्वरं<br>
नमत्सुरारिनिर्जरं नताधिकापदुद्धरम्।<br>
सुरेश्वरं निधीश्वरं गजेश्वरं गणेश्वरं<br>
महेश्वरं तमाश्रये परात्परं निरन्तरम्॥ २ ॥</p>
<p>समस्तलोकशंकरं निरस्तदैत्यकुञ्जरं<br>
दरेतरोदरं वरं वरेभवक्त्रमक्षरम्।<br>
कृपाकरं क्षमाकरं मुदाकरं यशस्करं<br>
मनस्करं नमस्कृतां नमस्करोमि भास्वरम्॥ ३ ॥</p>
<p><strong>अकिंचनार्तिमार्जनं चिरंतनोक्तिभाजनं<br>
पुरारिपूर्वनन्दनं सुरारिगर्वचर्वणम्।<br>
प्रपञ्चनाशभीषणं धनंजयादिभूषणं<br>
कपोलदानवारणं भजे पुराणवारणम्॥ ४ ॥</strong></p>
<p><strong>नितान्तकान्तदन्तकान्तिमन्तकान्तकात्मजम्<br>
अचिन्त्यरूपमन्तहीनमन्तरायकृन्तनम्।<br>
हृदन्तरे निरन्तरं वसन्तमेव योगिनां<br>
तमेकतदन्तमेव तं विचिन्तयामि संततम्॥५ ॥</strong></p>
<p><strong>महागणेशपञ्चरत्नमादरेण योऽन्वहं<br>
प्रजल्पति प्रभातके हृदि स्मरन्गणेश्वरम्।<br>
अरोगतामदोषतां सुसाहितीं सुपुत्रतां<br>
समाहितायुरष्टभूतिमभ्युपैति सोऽचिरात्॥६॥</strong></p>
<p><strong>&lt;MISSING_FIG href=&quot;../books_images/U-IMG-1722913078cvbjjn.PNG&quot;/&gt;</strong></p>
<p><strong>॥ श्रीः ॥</strong></p>
<p><strong>॥ गणेशभुजंगम् ॥</strong></p>
<p><strong>———</strong></p>
<p>रणत्क्षुद्रघण्टानिनादाभिरामं<br>
चलत्ताण्डवोद्दण्डवत्पद्मतालम्।<br>
लसत्तुन्दिलाङ्गोपरिव्यालहारं<br>
गणाधीशमीशानसूनुं तमीडे ॥ १ ॥</p>
<p>ध्वनिध्वंसवीणालयोल्लासिवक्त्रं<br>
स्फुरच्छुण्डदण्डोल्लसद्बीजपूरम्।<br>
गलद्दर्पसौगन्ध्यलोलालिमालं<br>
गणाधीशमीशानसूनुं तमीडे ॥२॥</p>
<p>प्रकाशज्जपारक्तरत्नप्रसून-<br>
प्रवालप्रभातारुणज्योतिरेकम्।<br>
प्रलम्बोदरं वक्रतुण्डैकदन्तं<br>
गणाधीशमीशानसूनुं तमीडे ॥ ३ ॥</p>
<p>विचित्रस्फुरद्रत्नमालाकिरीटं<br>
किरीटोल्लसच्चन्द्ररेखाविभूषम्।<br>
विभूषैकभूषं भवध्वंसहेतुं<br>
गणाधीशमीशानसूनुं तमीडे ॥ ४ ॥</p>
<p>उदञ्चद्भुजावल्लरीदृश्यमूलो-<br>
च्चलद्भ्रूलताविभ्रमभ्राजदक्षम्।<br>
मरुत्सुन्दरीचामरैः सेव्यमानं<br>
गणाधीशमीशानसूनुं तमीडे ॥ ५ ॥</p>
<p>स्फुरन्निष्ठुरालोलपिङ्गाक्षितारं<br>
कृपाकोमलोदारलीलावतारम्।<br>
कलाबिन्दुगं गीयते योगिवर्यै-<br>
र्गणाधीशमीशानसूनुं तमीडे ॥ ६ ॥</p>
<p>यमेकाक्षरं निर्मलं निर्विकल्पं<br>
गुणातीतमानन्दमाकारशून्यम्।<br>
परं पारमोंकामाम्नातयगर्भं<br>
वदन्ति प्रगल्भं पुराणं तमीडे ॥ ७ ॥</p>
<p>चिदानन्दसान्द्राय शान्ताय तुभ्यं<br>
नमो विश्वकर्त्रे च हर्त्रे च तुभ्यम्।<br>
नमोऽनन्तलीलाय कैवल्यभासे<br>
नमो विश्वबीज प्रसीदेशसूनो॥ ८ ॥</p>
<p>इमं सुस्तवं प्रातरुत्थाय भक्त्या<br>
पठेद्यस्तु मर्त्यो लभेत्सर्वकामान्।<br>
गणेशप्रसादेन सिध्यन्ति वाचो<br>
गणेशे विभौ दुर्लभं किं प्रसन्ने॥९॥</p>
<p>&lt;MISSING_FIG href=&quot;../books_images/U-IMG-1722698786EBS_1.png&quot;/&gt;</p>
<p>॥ श्रीः ॥</p>
<p>॥ सुब्रह्मण्यभुजंगम् ॥</p>
<p>————</p>
<p>सदा बालरूपापि विघ्नाद्रिहन्त्री<br>
महादन्तिवक्त्रापि पञ्चास्यमान्या।<br>
विधीन्द्रादिमृग्या गणेशाभिधा मे<br>
विधत्तां श्रियं कापि कल्याणमूर्तिः</p>
<p>॥ १॥</p>
<p>न जानामि शब्दं न जानामि चार्थे<br>
न जानामि पद्यं न जानामि गद्यम्।<br>
चिदेका षडास्या हृदि द्योतते मे<br>
मुखान्निःसरन्ते गिरश्वापि चित्रम् ॥ २ ॥</p>
<p>मयूराधिरूढं महावाक्यगूढं<br>
मनोहारिदेहं महच्चित्तगेहम्।<br>
महीदेवदेवं महावेदभावं<br>
महादेवबालं भजे लोकपालम् ॥ ३ ॥</p>
<p>&lt;MISSING_FIG href=&quot;../books_images/U-IMG-1726823566aaas.png&quot;/&gt;</p>
<p><strong>यदा संनिधानं गता मानवा मे<br>
भवाम्भोधिपारं गतास्ते तदैव।<br>
इति व्यञ्जयन्सिन्धुतीरे य आस्ते<br>
तमीडे पवित्रं पराशक्तिपुत्रम् ॥ ४ ॥</strong></p>
<p><strong>यथाब्धेस्तरङ्गा लयं यान्ति तुङ्गा-<br>
स्तथैवापदः संनिधौ सेवतां मे।<br>
इतीवोर्मिपङ्कीर्नृणां दर्शयन्तं<br>
सदा भावये हृत्सरोजे गुहं तम्॥ ५ ॥</strong></p>
<p><strong>गिरौ मन्निवासे नरा येऽधिरूढा-<br>
स्तदा पर्वते राजते तेऽधिरूढाः।<br>
इतीव ब्रुवन्गन्धशैलाधिरूढः<br>
स देवो मुदे मे सदा षण्मुखोऽस्तु॥६॥</strong></p>
<p><strong>महाम्भोधितीरे महापापचोरे<br>
मुनीन्द्रानुकूले सुगन्धाख्यशैले।<br>
गुहायां वसन्तं स्वभासा लसन्तं<br>
जनार्तिंहरन्तं श्रयामो गुहं तम्॥ ७ ॥</strong></p>
<p><strong>लसत्स्वर्णगेहे नृणां कामदोहे<br>
सुमस्तोमसंछन्नमाणिक्यमञ्चे।<br>
समुद्यत्सहस्रार्कतुल्यप्रकाशं<br>
सदा भावये कार्तिकेयं सुरेशम् ॥ ८ ॥</strong></p>
<p><strong>रणद्धंसके मञ्जुलेऽत्यन्तशोणे<br>
मनोहारिलावण्यपीयूषपूर्णे।<br>
नः षट्पदो मे भवक्लेशतप्तः<br>
सदा मोदतां स्कन्द ते पादपद्मे॥ ९॥</strong></p>
<p><strong>सुवर्णाभदिव्याम्बरैर्भासमानां<br>
क्वणत्किङ्किणीमेखलाशोभमानाम्।<br>
लसद्धेमपट्टेन विद्योतमानां<br>
कटिं भावये स्कन्द ते दीप्यमानाम् ॥ १० ॥</strong></p>
<p><strong>पुलिन्देशकन्याघनाभोगतुङ्ग-<br>
स्तनालिङ्गनासक्तकाश्मीररागम्।<br>
नमस्याम्यहं तारकारे तवोरः<br>
स्वभक्तावने सर्वदा सानुरागम् ॥ ११ ॥</strong></p>
<p>विधौ क्लृप्तदण्डान्स्वलीलाधृताण्डा-<br>
न्निरस्तेभशुण्डाद्विषत्कालदण्डान्।<br>
हतेन्द्रारिषण्डाञ्जगत्त्राणशौण्डा-<br>
न्सदा ते प्रचण्डाञ्श्रये बाहुदण्डान्॥ १२ ॥</p>
<p>सदा शारदाः षण्मृगाङ्का यदि स्युः<br>
समुद्यन्त एव स्थिताश्चेत्समन्तात्।<br>
सदा पूर्णबिम्बाः कलङ्केश्चहीना-<br>
स्तदा त्वन्मुखानां ब्रुवे स्कन्द साम्यम् ॥ १३ ॥</p>
<p>स्फुरन्मन्दहासैः सहंसानि चञ्च-<br>
त्कटाक्षावलीभृङ्गसंघोज्ज्वलानि।<br>
सुधास्यन्दिबिम्बाधराणीशसूनो<br>
तवालोकये षण्मुखाम्भोरुहाणि ॥ १४ ॥</p>
<p>विशालेषु कर्णान्तदीर्घेष्वजस्रं<br>
दयास्यन्दिषु द्वादशस्वीक्षणेषु।<br>
मयीषत्कटाक्षः सकृत्पातितश्चे-<br>
द्भवेत्ते दयाशील का नाम हानिः ॥ १५ ॥</p>
<p>सुताङ्गोद्भवो मेऽसि जीवेति षड्धा<br>
जपन्मन्त्रमीशो मुदा जिघ्रते यान्।<br>
जगद्भारभृद्भयो जगन्नाथ तेभ्यः<br>
किरीटोज्ज्वलेभ्यो नमो मस्तकेभ्यः॥ १६ ॥</p>
<p>स्फुरद्रत्नकेयूरहाराभिराम-<br>
श्चलत्कुण्डलश्रीलसद्गण्डभागः।<br>
कटौ पीतवासाः करे चारुशक्तिः<br>
पुरस्तान्ममास्तां पुरारेस्तनूजः ॥ १७ ॥</p>
<p>इहायाहि वत्सेति हस्तान्प्रसार्या-<br>
ह्वयत्यादराच्छंकरे मातुरङ्कात्।<br>
समुत्पत्य तातं श्रयन्तं कुमारं<br>
हराश्लिष्टगात्रं भजे बालमूर्तिम्॥ १८ ॥</p>
<p>कुमारेशसूनो गुह स्कन्द सेना-<br>
पते शक्तिपाणे मयूराधिरूढ।<br>
पुलिन्दात्मजाकान्त भक्तार्तिहारिन्<br>
प्रभो तारकारे सदा रक्ष मां त्वम् ॥ १९ ॥</p>
<p>प्रशान्तेन्द्रिये नष्टसंज्ञे विचेष्टे<br>
कफोद्गारिवक्त्रे भयोत्कम्पिगात्रे।<br>
प्रयाणोन्मुखे मय्यनाथे तदानीं<br>
द्रुतं मे दयालो भवाग्रे गुह त्वम्॥ २० ॥</p>
<p>कृतान्तस्य दूतेषु चण्डेषु कोपा-<br>
द्दह च्छिन्द्धिभिन्द्धीति मां तर्जयत्सु।<br>
मयूरं समारुह्य मा भैरिति त्वं<br>
पुरः शक्तिपाणिर्ममायाहि शीघ्रम्॥ २१ ॥</p>
<p>प्रणम्यासकृत्पादयोस्ते पतित्वा<br>
प्रसाद्य प्रभो प्रार्थयेऽनेकवारम्।<br>
न वक्तुं क्षमोऽहं तदानीं कृपाब्धे<br>
न कार्यान्तकाले मनागप्युपेक्षा॥२२॥</p>
<p>सहस्राण्डभोक्ता त्वया शूरनामा<br>
हतस्तारकः सिंहवक्त्रश्च दैत्यः।<br>
ममान्तर्हृदिस्थं मनःक्लेशमेकं<br>
न हंसि प्रभो किं करोमि क्व यामि ॥ २३ ॥</p>
<p>अहं सर्वदा दुःखभारावसन्नो<br>
भवान्दीनबन्धुस्त्वदन्यं न याचे।<br>
भवद्भक्तिरोधं सदा क्लप्तबाधं<br>
ममाधिं द्रुतं नाशयोमासुत त्वम्॥ २४ ॥</p>
<p>अपस्मारकुष्ठक्षयार्शः प्रमेह-<br>
ज्वरोन्मादगुल्मादिरोगा महान्तः।<br>
पिशाचाश्चसर्वे भवत्पत्रभूतिं<br>
विलोक्य क्षणात्तारकारे द्रवन्ते ॥२५॥</p>
<p>दृशि स्कन्दमूर्तिः श्रुतौ स्कन्दकीर्ति-<br>
र्मुखे मे पवित्रं सदा तच्चरित्रम्।<br>
करे तस्य कृत्यं वपुस्तस्य भृत्यं<br>
गुहे सन्तु लीना ममाशेषभावाः ॥ २६॥</p>
<p>मुनीनामुताहो नृणां भक्तिभाजा-<br>
मभीष्टप्रदाः सन्ति सर्वत्र देवाः।<br>
नृणामन्त्यजानामपि स्वार्थदाने<br>
गुहाद्देवमन्यं न जाने न जाने ॥ २७ ॥</p>
<p>कलत्रं सुता बन्धुवर्गः पशुर्वा<br>
नरो वाथ नारी गृहे ये मदीयाः।<br>
यजन्तो नमन्तः स्तुवन्तो भवन्तं<br>
स्मरन्तश्च ते सन्तु सर्वे कुमार ॥२८ ॥</p>
<p>मृगाः पक्षिणो दंशका ये च दुष्टा-<br>
स्तथा व्याधयो बाधका ये मदङ्गे।<br>
भवच्छक्तितीक्ष्णाग्रभिन्नाः सुदूरे</p>
<p>विनश्यन्तु ते चूर्णितक्रौञ्चशैल ॥ २९ ॥</p>
<p>जनित्री पिता च स्वपुत्रापराधं<br>
सहेते न किं देवसेनाधिनाथ।<br>
अहं चातिबालो भवान् लोकतातः<br>
क्षमस्वापराधं समस्तं महेश ॥ ३० ॥</p>
<p>नमः केकिने शक्तये चापि तुभ्यं<br>
नमश्छाग तुभ्यं नमः कुक्कुटा।<br>
नमः सिन्धवे सिन्धुदेशाय तुभ्यं<br>
पुनः स्कन्दमूर्ते नमस्ते नमोऽस्तु ॥ ३१ ॥</p>
<p>जयानन्दभूमञ्जयापारधाम-<br>
ञ्जयामोघकीर्ते जयानन्दमूर्ते।<br>
जयानन्दसिन्धो जयाशेषबन्धो<br>
जय त्वं सदा मुक्तिदानेशसूनो॥ ३२॥</p>
<p>भुजङ्गाख्यवृत्तेन क्लृप्तंस्तवं यः<br>
पठेद्भक्तियुक्तो गुहं संप्रणम्य।<br>
स पुत्रान्कलत्रं धनं दीर्घमायु-<br>
र्लभेत्स्कन्दसायुज्यमन्ते नरः सः॥ ३३॥</p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ</p>
<p>श्री सुब्रह्मण्यभुजंगं संपूर्णम् ॥</p>
<p>&lt;MISSING_FIG href=&quot;../books_images/U-IMG-1722700393chitraaaa.PNG&quot;/&gt;</p>
<p><strong>॥ श्रीः ॥</strong></p>
<p><strong>॥ शिवभुजंगम् ॥</strong></p>
<p><strong>————</strong></p>
<p><strong>गलद्दानगण्डं मिलद्भृङ्गषण्डं<br>
चलच्चारुशुण्डं जगत्त्राणशौण्डम्।<br>
कनद्दन्तकाण्डं विपद्भङ्गचण्डं<br>
शिवप्रेमपिण्डं भजे वक्रतुण्डम् ॥ १ ॥</strong></p>
<p><strong>अनाद्यन्तमाद्यं परं तत्त्वमर्थं<br>
चिदाकारमेकं तुरीयं त्वमेयम्।<br>
हरिब्रह्ममृग्यं परब्रह्मरूपं<br>
मनोवागतीतं महःशैवमीडे॥ २ ॥</strong></p>
<p><strong>स्वशक्त्यादिशक्त्यन्तसिंहासनस्थं<br>
मनोहारिसर्वाङ्गरत्नोरुभूषम्।<br>
जटाहीन्दुगङ्गास्थिशम्याकमौलिं<br>
पराशक्तिमित्रं नुमः पञ्चवक्त्रम् ॥ ३ ॥</strong></p>
<p><strong>शिवेशानतत्पुरुषाघोरवामा-<br>
दिभिः पश्चभिर्हृन्मुखैः षड्भिरङ्गैः।<br>
अनौपम्य षट्त्रिंशतं तत्त्वविद्या-<br>
मतीतं परं त्वां कथं वेत्ति को वा ॥ ४ ॥</strong></p>
<p><strong>प्रवालप्रवाहप्रभाशोणमर्धं<br>
मरुत्वन्मणिश्रीमहःश्याममर्धम्।<br>
गुणस्यूतमेतद्वपुः शैवमन्तः<br>
स्मरामि स्मरापत्तिसंपत्तिहेतोः ॥ ५ ॥</strong></p>
<p><strong>स्वसेवासमायातदेवासुरेन्द्रा-<br>
नमन्मौलिमन्दारमालाभिषक्तम्।<br>
नमस्यामि शंभो पदाम्भोरुहं ते<br>
भवाम्भोधिपोतं भवानीविभाव्यम् ॥ ६ ॥</strong></p>
<p><strong>जगन्नाथ मन्नाथ गौरीसनाथ<br>
प्रपन्नानुकम्पिन्विपन्नार्तिहारिन्।<br>
महः स्तोममूर्ते समस्तैकबन्धो<br>
नमस्ते नमस्ते पुनस्ते नमोऽस्तु ॥ ७ ॥</strong></p>
<p><strong>विरूपाक्ष विश्वेश विश्वादिदेव<br>
त्रयीमूल शंभो शिव त्र्यम्बक त्वम्।<br>
प्रसीद स्मर त्राहि पश्यावमुक्त्यै<br>
क्षमां प्राप्नुहि त्र्यक्ष मां रक्ष मोदात् ॥ ८ ॥</strong></p>
<p><strong>महादेव देवेश देवादिदेव<br>
स्मरारे पुरारे यमारे हरेति।<br>
ब्रुवाणः स्मरिष्यामि भक्त्या भवन्तं<br>
ततो मे दयाशील देव प्रसीद॥ ९॥</strong></p>
<p><strong>त्वदन्यः शरण्यः प्रपन्नस्य नेति<br>
प्रसीद स्मरन्नेव हन्यास्तु दैन्यम्।<br>
न चेत्ते भवेद्भक्तवात्सल्यहानि-<br>
स्ततो मे दयालो सदा संनिधेहि ॥ १०॥</strong></p>
<p><strong>अयं दानकालस्त्वहं दानपात्रं<br>
भवानेव दाता त्वदन्यं न याचे।<br>
भवद्भक्तिमेव स्थिरां देहि मह्यं<br>
कृपाशील शंभो कृतार्थोऽस्मि तस्मात् ॥ ११ ॥</strong></p>
<p><strong>पशुं वेत्सि चेन्मां तमेवाधिरूढः<br>
कलङ्कीति वा मूर्ध्नि धत्से तमेव।<br>
द्विजिह्वःपुनः सोऽपि ते कण्ठभूषा<br>
त्वदङ्गीकृताः शर्व सर्वेऽपि धन्याः ॥ १२ ॥</strong></p>
<p><strong>न शक्नोमि कर्तुं परद्रोहलेशं<br>
कथं प्रीयसे त्वं न जाने गिरीशं।<br>
तथाहि प्रसन्नोऽसि कस्यापि कान्ता-<br>
सुतद्रोहिणो वा पितृद्रोहिणो वा ॥ १३ ॥</strong></p>
<p><strong>स्तुतिं ध्यानमर्चां यथावद्विधातुं<br>
भजन्नप्यजानन्महेशावलम्बे।<br>
सन्तं सुतं त्रातुमग्रे मृकण्डो-<br>
र्यमप्राणनिर्वापणं त्वत्पदाब्जम् ॥ १४ ॥</strong></p>
<p><strong>शिरोदृष्टिहृद्रोगशूलप्रमेह-<br>
ज्वरार्शोजरायक्ष्महिक्काविषार्तान्।<br>
त्वमाद्यो भिषग्भेषजं भस्म शंभो<br>
त्वमुल्लाघयास्मान्वपुर्लाघवाय ॥ १५ ॥</strong></p>
<p><strong>दरिद्रोऽस्म्यभद्रोऽस्मि भग्नोऽस्मि दूये<br>
विषण्णोऽस्मि सन्नोऽस्मि खिन्नोऽस्मि चाहम्।<br>
भवान्प्राणिनामन्तरात्मासि शंभो<br>
ममाधिं न वेत्सि प्रभो रक्ष मां त्वम् ॥ १६॥</strong></p>
<p><strong>त्वदक्षणोः कटाक्षः पतेत्त्र्यक्ष यत्र<br>
क्षणं क्ष्मा च लक्ष्मीः स्वयं तं वृणाते।<br>
किरीटस्फुरच्चामरच्छन्नमाला-<br>
कलाचीगजक्षौमभूषाविशेषैः ॥ १७ ॥</strong></p>
<p><strong>भवान्यै भवायापि मात्रे च पित्रे<br>
मृडान्यै मृडायाप्यधघ्न्यै मखघ्ने।<br>
शिवाङ्गयै शिवाङ्गाय कुर्मः शिवायै<br>
शिवायाम्बिकायै नमस्त्र्यम्बकाय॥ १८॥</strong></p>
<p><strong>भवद्गौरवं मल्लघुत्वं विदित्वा<br>
प्रभो रक्षं कारुण्यदृष्ट्यानुगं माम्।<br>
शिवात्मानुभावस्तुतावक्षमोऽहं<br>
स्वशक्त्या कृतं मेऽपराधं क्षमस्व॥ १९ ॥</strong></p>
<p><strong>यदा कर्णरन्ध्रंव्रजेत्कालवाह-<br>
द्विषत्कण्ठघण्टाघणात्कारनादः।<br>
वृषाधीशमारुह्य देवपवाह्यं<br>
तदा वत्स मा भीरिति प्रीणय त्वम् ॥ २० ॥</strong></p>
<p><strong>यदा दारुणाभाषणा भीषणा मे<br>
भविष्यन्त्युपान्ते कृतान्तस्य दूताः।<br>
तदा मन्मनस्त्वत्पदाम्भोरुहस्थं<br>
कथं निश्चलं स्यान्नमस्तेऽस्तु शंभो ॥ २१ ॥</strong></p>
<p><strong>यदा दुर्निवारव्यथोऽहं शयानो<br>
लुठन्निःश्वसन्निःसृताव्यक्तवाणिः।<br>
तदा जह्नुकन्याजलालंकृतं ते<br>
जटामण्डलं मन्मनोमन्दिरं स्यात् ॥ २२॥</strong></p>
<p><strong>यदा पुत्रमित्रादयो मत्सकाशे<br>
रुदन्त्यस्य हा कीदृशीयं दशेति।<br>
तदा देवदेवेश गौरीश शंभो<br>
नमस्ते शिवायेत्यजस्रं ब्रवाणि ॥ २३ ॥</strong></p>
<p><strong>यदा पश्यतां मामसौ वेत्ति नास्मा-<br>
नयं श्वास एवेति वाचो भवेयुः।<br>
तदा भूतिभूषं भुजंगावनद्धं<br>
पुरारे भवन्तं स्फुटं भावयेयम् ॥ २४ ॥</strong></p>
<p><strong>यदा यातनादेहसंदेहवाही<br>
भवेदात्मदेहे न मोहो महान्मे।<br>
तदा काशशीतांशुसंकाशमीश<br>
स्मरारे वपुस्ते नमस्ते स्मराणि॥ २५॥</strong></p>
<p><strong>यदापारमच्छायमस्थानमद्भि-<br>
र्जनैर्वा विहीनं गमिष्यामि मार्गम्।<br>
तदा तं निरुन्धन्कृतान्तस्य मार्गं<br>
महादेव मह्यं मनोज्ञं प्रयच्छ॥ २६॥</strong></p>
<p><strong>यदा रौरवादि स्मरन्नेव भीत्या<br>
व्रजाम्यत्र मोहं महादेव घोरम्।<br>
तदा मामहो नाथ कस्तारयिष्य-<br>
त्यनाथं पराधीनमर्धेन्दुमौले ॥ २७ ॥</strong></p>
<p><strong>यदा श्वेतपत्रायतायलङ्घ्यशक्तेः<br>
कृतान्ताद्भयं भक्तवात्सल्यभावात्।<br>
तदा पाहि मां पार्वतीवल्लभान्यं<br>
न पश्यामि पातारमेतादृशं मे॥ २८॥</strong></p>
<p><strong>इदानीमिदानीं मृतिर्मेभवित्री-<br>
त्यही संततं चिन्तया पीडितोऽस्मि।<br>
कथं नाम मा भून्मृतौ भीतिरेषा<br>
नमस्ते गतीनां गते नीलकण्ठ ॥ २९ ॥</strong></p>
<p><strong>अमर्यादमेवाहमाबालवृद्धं<br>
हरन्तं कृतान्तं समीक्ष्यास्मि भीतः।<br>
मृतौ तावकाङ्घ्यब्जादिव्यप्रसादा-<br>
द्भवानीपते निर्भयोऽहं भवानि ॥ ३० ॥</strong></p>
<p><strong>जराजन्मगर्भाधिवासादिदुःखा-<br>
न्यसह्यानि जह्यां जगन्नाथ देव।<br>
भवन्तं विना मे गतिर्नैव शंभो<br>
दयालो न जागर्ति किं वा दया ते ॥ ३१ ॥</strong></p>
<p><strong>शिवायेति शब्दो नमः पूर्व एष<br>
स्मरन्मुक्तिकृन्मृत्युहा तत्त्ववाची।<br>
महेशान मा गान्मनस्तो वचस्तः<br>
सदा मह्यमेतत्प्रदानं प्रयच्छ ॥ ३२ ॥</strong></p>
<p><strong>त्वमप्यम्ब मां पश्य शीतांशुमौलि-<br>
प्रिये भेषजं त्वं भवव्याधिशान्तौ।<br>
बहुक्लेशभाजं पदाम्भोजपोते<br>
भवाब्धौ निमग्नं नयस्वाद्य पारम् ॥ ३३ ॥</strong></p>
<p><strong>अनुद्यल्ललाटाक्षिवह्निप्ररोहै-<br>
रवामस्फुरच्चारुवामोरुशोभैः।<br>
अनङ्गभ्रमद्भोगिभूषाविशेषै-<br>
रचन्द्रार्धचूडैरलं दैवतैर्नः ॥ ३४ ॥</strong></p>
<p><strong>अकण्ठेकलङ्कादनङ्गेभुजङ्गा-<br>
दपाणौकपालादफालेनलाक्षात्।<br>
अमौलौशशाङ्कादवामेकलत्रा-<br>
दहं देवमन्यं न मन्ये न मन्ये ॥ ३५ ॥</strong></p>
<p><strong>महादेव शंभो गिरीश त्रिशूलिं-<br>
स्त्वयीदं समस्तं विभातीति यस्मात्।<br>
शिवादन्यथा दैवतं नाभिजाने<br>
शिवोऽहं शिवोऽहं शिवोऽहं शिवोऽहम् ॥ ३६ ॥</strong></p>
<p><strong>यतोऽजायतेदं प्रपञ्चं विचित्रं<br>
स्थितिं याति यस्मिन्यदेकान्तमन्ते।<br>
स कर्मादिहीनः स्वयंज्योतिरात्मा<br>
शिवोऽहं शिवोऽहं शिवोऽहं शिवोऽहम् ॥ ३७ ॥</strong></p>
<p><strong>किरीटे निशेशो ललाटे हुताशो<br>
भुजे भोगिराजो गले कालिमा च।<br>
तनौ कामिनी यस्य तत्तुल्यदेवं<br>
न जाने न जाने न जाने न जाने॥ ३८ ॥</strong></p>
<p><strong>अनेन स्तवेनादरादम्बिकेशं<br>
परां भक्तिमासाद्य यं ये नमन्ति।<br>
मृतौ निर्भयास्ते जनास्तं भजन्ते<br>
हृदम्भोजमध्ये सदासीनमीशम् ॥ ३९ ॥</strong></p>
<p>भुजंगप्रियाकल्प शंभो मयैवं<br>
भुजंगप्रयातेन वृत्तेन क्लृप्तम्।<br>
नरः स्तोत्रमेतत्पठित्वोरुभक्त्या<br>
सुपुत्रायुरारोग्यमैश्वर्यमेति॥ ४० ॥</p>
<p>इति श्रीमत्परमहंसपरिव्राजकाचार्यस्य<br>
श्रीगोविन्द भगवत्पूज्यपादशिष्यस्य<br>
श्रीमच्छंकरभगवतः कृतौ</p>
<p><strong>शिवभुजंगं संपूर्णम्॥</strong></p>
<p><strong>&lt;MISSING_FIG href=&quot;../books_images/U-IMG-1722700515c.PNG&quot;/&gt;</strong></p>
<p>॥ श्री ॥</p>
<p>\।\। शिवानन्दलहरी \।\।</p>
<p><strong>कलाभ्यां चूडालंकृतशशिकलाभ्यां निजतपः-<br>
फलाभ्यां भक्तेषु प्रकटितफलाभ्यां भवतु मे।<br>
शिवाभ्यामस्तोकत्रिभुवनशिवाभ्यां हृदि पुन-<br>
र्भवाभ्यामानन्दस्फुरदनुभवाभ्यां नतिरियम् ॥ १ ॥</strong></p>
<p><strong>गलन्ती शंभो त्वच्चरितसरितः किल्बिषरजो<br>
दलन्ती धीकुल्यासरणिषु पतन्ती विजयताम्।<br>
दिशन्ती संसारभ्रमणपरितापोपशमनं<br>
वसन्ती मच्चेतोहदभुवि शिवानन्दलहरी॥ २॥</strong></p>
<p><strong>त्रयीवेद्यं हृद्यं त्रिपुरहरमाद्यं त्रिनयनं<br>
जटाभारोदारं चलदुरगहारं मृगधरम्।<br>
महादेवं देवं मयि सदयभावं पशुपतिं<br>
चिदालम्बं साम्बं शिवमतिविडम्बं हृदि भजे ॥ ३ ॥</strong></p>
<p><strong>सहस्रं वर्तन्ते जगति विबुधाः क्षुद्रफलदा<br>
न मन्ये स्वप्ने वा तदनुसरणं तत्कृतफलम्।<br>
हरिब्रह्मादीनामपि निकटभाजामसुलभं<br>
चिरं याचे शंभो शिव तव पदाम्भोजभंजनम् ॥ ४ ॥</strong></p>
<p><strong>स्मृतौ शास्त्रे वैद्ये शकुनकवितागानफणितौ<br>
पुराणे मन्त्रे वा स्तुतिनटनहास्येष्वचतुरः।<br>
कथं राज्ञां प्रीतिर्भवति मयि कोऽहं पशुपते<br>
पशुं मां सर्वज्ञ प्रथित कृपया पालय विभो ॥ ५ ॥</strong></p>
<p><strong>घटो वा मृत्पिण्डोऽप्यणुरपि च धूमोऽग्निरचलः<br>
पटो वा तन्तुर्वा परिहरति किं घोरशमनम्।<br>
वृथा कण्ठक्षोभं वहसि तरसा तर्कवचसा<br>
पदाम्भोजं शंभोर्भज परमसौख्यं व्रज सुधीः ॥ ६ ॥</strong></p>
<p><strong>मनस्ते पादाब्जे निवसतु वचः स्तोत्रफणितौ<br>
करौ चाभ्यर्चायांश्रुतिरपि कथाकर्णनविधौ।<br>
तव ध्याने बुद्धिर्नयनयुगलं मूर्तिविभवे<br>
परग्रन्थान्कैर्वा परमशिव जाने परमतः ॥ ७ ॥</strong></p>
<p><strong>यथा बुद्धिः शुक्तौ रजतमिति काचाश्मनि मणि-<br>
र्जले पैष्टे क्षीरं भवति मृगतृष्णासु सलिलम्।<br>
तथा देवभ्रान्त्या भजति भवदन्यं जडजनो<br>
महादेवेशं त्वां मनसि च न मत्वा पशुपते ॥ ८ ॥</strong></p>
<p><strong>गभीरे कासारे विशति विजने घोरविपिने<br>
विशाले शैले च भ्रमति कुसुमार्थं जडमतिः।<br>
समर्प्यैकं चेतःसरसिजमुमानाथ भवते<br>
सुखेनावस्थातुं जन इह न जानाति किमहो ॥ ९ ॥</strong></p>
<p><strong>नरत्वं देवत्वं नगवनमृगत्वं मशकता<br>
पशुत्वं कीटत्वं भवतु विहगत्वादि जननम्।<br>
सदा त्वत्पादाब्जस्मरणपरमानन्दलहरी-<br>
विहारासक्तं चेद्धृदयमिह किं तेन वपुषा ॥ १० ॥</strong></p>
<p><strong>वटुर्वा गेही वा यतिरपि जटी वा तदितरो<br>
नरो वा यः कश्चिद्भवतु भव किं तेन भवति।<br>
यदीयं हृत्पद्मं यदि भवदधीनं पशुपते<br>
तदीयस्त्वं शंभो भवसि भवभारं च वहसि॥ ११॥</strong></p>
<p><strong>गुहायां गेहे वा बहिरपि वने वाद्रिशिखरे<br>
जले वा वह्नौ वा वस्तु वसतेः किं वद फलम्।<br>
सदा यस्यैवान्तःकरणमपि शंभो तव पदे<br>
स्थितं चेद्योगोऽसौ स च परमयोगी स च सुखी \।\।</strong></p>
<p><strong>असारे संसारे निजभजनदूरे जडधिया<br>
भ्रमन्तं मामन्धं परमकृपया पातुमुचितम्।<br>
मदन्यः को दीनस्तव कृपणरक्षातिनिपुण-<br>
स्त्वदन्यः को वा मे त्रिजगति शरण्यः पशुपते ॥ १३ ॥</strong></p>
<p><strong>प्रभुत्वं दीनानां खलु परमबन्धुः पशुपते<br>
प्रमुख्योऽहं तेषामपि किमुत बन्धुत्वमनयोः।<br>
त्वयैव क्षन्तव्याःशिव मदपराधाश्च सकलाः<br>
प्रयत्नात्कर्तव्यं मदवनमियं बन्धुसरणिः ॥ १४ ॥</strong></p>
<p><strong>उपेक्षा नो चेत्किंन हरसि भवद्ध्यानविमुखां<br>
दुराशाभूयिष्ठां विधिलिपिमशक्तो यदि भवान्।<br>
शिरस्तद्वैधात्रं ननखलु सुवृत्तं पशुपते<br>
कथं वा निर्यत्नं करनखमुखेनैव लुलितम् ॥ १५ ॥</strong></p>
<p><strong>विरिञ्चिर्दीर्घायुर्भवतु भवता तत्परशिर-<br>
श्चतुष्कं संरक्ष्यं स खलु भुवि दैन्यं लिखितवान्।<br>
विचारः को वा मां विशद कृपया पाति शिव ते<br>
कटाक्षव्यापारः स्वयमपि च दीनावनपरः ॥ १६ ॥</strong></p>
<p><strong>फलाद्वा पुण्यानां मयि करुणया वा त्वयि विभो<br>
प्रसन्नेऽपि स्वामिन् भवदमलपादाब्जयुगलम्।<br>
कथं पश्येयं मां स्थगयति नमः संभ्रमजुषां<br>
निलिम्पानां श्रेणिर्निजकनकमाणिक्यमकुटैः ॥ १७ ॥</strong></p>
<p><strong>त्वमेको लोकानां परमफलदो दिव्यपदवीं<br>
वहन्तस्त्वन्मूलां पुनरपि भजन्ते हरिमुखाः।<br>
कियद्वा दाक्षिण्यं तव शिव मदाशा च कियती<br>
कदा वा मद्रक्षां वहसि करुणापूरितदृशा॥ १८ ॥</strong></p>
<p><strong>दुराशाभूयिष्ठे दुरधिपगृहद्वारघटके<br>
दुरन्ते संसारे दुरितनिलये दुःखजनके।<br>
मदायासं किं न व्यपनयसि कस्योपकृतये<br>
वदेयं प्रीतिश्चेत्तव शिव कृतार्थाः खलु वयम् ॥ १९॥</strong></p>
<p><strong>सदा मोहाटव्यां चरति युवतीनां कुचगिरौ<br>
नटत्याशाशाखास्वटति झटिति स्वैरमभितः।<br>
कपालिन् भिक्षो मे हृदयकपिमत्यन्तचपलं<br>
दृढं भक्त्या बद्ध्वाशिव भवदधीनं कुरु विभो ॥ २० ॥</strong></p>
<p><strong>धृतिस्तम्भाधारां दृढगुणनिबद्धां सगमनां<br>
विचित्रां पद्माढ्यां प्रतिदिवससन्मार्गघटिताम्।<br>
स्मरारे मच्चेतःस्फुटपटकुटी प्राप्य विशदां<br>
जय स्वामिन् शक्त्या सह शिव गणैः सेवित विभो॥</strong></p>
<p><strong>प्रलोभाद्यैरर्थाहरणपरतन्त्रो धनिगृहे<br>
प्रवेशोद्युक्तः सन्भ्रमति बहुधा तस्करपते।<br>
इमं चेतश्चोरं कथमिह सहे शंकर विभो<br>
तवाधीनं कृत्वा मयि निरपराधे कुरु कृपाम् ॥ २२ ॥</strong></p>
<p><strong>करोमि त्वत्पूजां सपदि सुखदोमे भव विभो<br>
विधित्वं विष्णुत्वं दिशसि खलु तस्याः फलमिति।<br>
पुनश्च त्वां द्रष्टुं दिवि भुवि वहन्पक्षिमृगता-<br>
मदृष्ट्वा तत्खेदं कथमिह सहे शंकर विभो ॥ २३ ॥</strong></p>
<p><strong>कदा वा कैलासे कनकमणिसौधे सह गणै-<br>
र्वसञ्शंभोरग्रे स्फुटघटितमूर्धाञ्जलिपुटः।<br>
विभो साम्ब स्वामिन्परमशिव पाहीति निगद-<br>
न्विधातॄणां कल्पान्क्षणमिव विनेष्यामि सुखतः॥ २४ ॥</strong></p>
<p><strong>स्तवैर्ब्रह्मादीनां जयजयवचोभिर्नियमिनां<br>
गणानां केलीभिर्मदकलमहोक्षस्य ककुदि।<br>
स्थितं नीलग्रीवं त्रिनयनमुमाश्लिष्टवपुषं<br>
कदा त्वां पश्येयं करधृतमृगं खण्डपरशुम् ॥ २५ ॥</strong></p>
<p><strong>कदा वा त्वां दृष्ट्वा गिरिश तव भव्याङ्घ्रियुगलं<br>
गृहीत्वा हस्ताभ्यां शिरसि नयने वक्षसि वहन्।<br>
समाश्लिष्याघ्राय स्फुटजलजगन्धान्परिमला-<br>
नलभ्यां ब्रह्माद्यैर्मुदमनुभविष्यामि हृदये ॥२६ ॥</strong></p>
<p><strong>करस्थे हेमाद्रौ गिरिश निकटस्थे धनपतौ<br>
गृहस्थे स्वर्भूजामरसुरभिचिन्तामणिगणे।<br>
शिरःस्थे शीतांशौ चरणयुगलस्थेऽखिलशुभे<br>
कमर्थंदास्येऽहं भवतु भवदर्थं मम मनः॥ २७॥</strong></p>
<p><strong>सारूप्यं तव पूजने शिव महादेवेति संकीर्तने<br>
सामीप्यं शिवभक्तिधुर्यजनतासांगत्यसंभाषणे।<br>
सालोक्यं च चराचरात्मकतनुध्याने भवानीपते<br>
सायुज्यं मम सिद्धमत्र भवति स्वामिन्कृतार्थोऽस्म्यहम्॥</strong></p>
<p><strong>त्वत्पादाम्बुजमर्चयामि परमं त्वां चिन्तयाम्यन्वहं<br>
त्वामीशं शरणं व्रजामि वचसा त्वामेव याचे विभो।<br>
वीक्षां मे दिश चाक्षुषीं सकरुणां दिव्यैश्चिरं प्रार्थितां<br>
शंभो लोकगुरो मदीयमनसः सौख्योपदेशं कुरु ॥ २९ ॥</strong></p>
<p><strong>वस्त्रोद्धूतविधौ सहस्रकरता पुष्पार्चने विष्णुता<br>
गन्धे गन्धवहात्मतान्नपचने बहिर्मुखाध्यक्षता।<br>
पात्रे काञ्चनगर्भतास्ति मयि चेद्बालेन्दुचूडामणे<br>
शुश्रूषां करवाणि ते पशुपते स्वामिंस्त्रिलोकीगुरो॥</strong></p>
<p><strong>नालं वा परमोपकारकमिदं त्वेकं पशूनां पते<br>
पश्यन्कुक्षिगतांश्चराचरगणान्बाह्यस्थितान्रक्षितुम्।<br>
सर्वामर्त्यपलायनौषधमतिज्वालाकरं भीकरं<br>
निक्षिप्तं गरलं गले न गिलितं नोद्गीर्णमेव त्वया॥</strong></p>
<p><strong>ज्वालोग्रःसकलामरातिभयदः क्ष्वेलः कथं वा त्वया<br>
दृष्टः किं च करे धृतः करतले किं पक्वजम्बूफलम्।<br>
जिह्वायां निहितश्च सिद्धघुटिका वा कण्ठदेशे भृतः<br>
किं ते नीलमणिर्विभूषणमयं शंभो महात्मन्वद॥ ३२ ॥</strong></p>
<p><strong>नालं वा सकृदेव देव भवतः सेवा नतिर्वा नुतिः<br>
पूजा वा स्मरणं कथाश्रवणमप्यालोकनं मादृशाम्।<br>
स्वामिन्नस्थिरदेवतानुसरणायासेन किं लभ्यते<br>
का वा मुक्तिरितः कुतो भवति चेत्किं प्रार्थनीयं तदा ॥</strong></p>
<p><strong>किं ब्रूमस्तव साहसं पशुपते कस्यास्ति शंभो भव-<br>
द्धैर्य चेदृशमात्मनः स्थितिरियं चान्यैः कथं लभ्यते।<br>
भ्रश्यद्देवगणं त्रसन्मुनिगणं नश्यत्प्रपञ्चं लयं<br>
पश्यनिर्भय एक एव विहरत्यानन्दसान्द्रो भवान् ॥</strong></p>
<p><strong>योगक्षेमधुरंधरस्य सकलश्रेयः प्रदोद्योगिनो<br>
दृष्टादृष्टमतोपदेशकृतिनो बाह्यान्तरव्यापिनः।<br>
सर्वज्ञस्य दयाकरस्य भवतः किं वेदितव्यं मया<br>
शंभो त्वं परमान्तरङ्ग इति मे चित्ते स्मराम्यन्वहम्॥</strong></p>
<p><strong>भक्तो भक्तिगुणावृते मुदमृतापूर्णे प्रसन्ने मनः-<br>
कुम्भे साम्ब तवाङ्घ्रिपल्लवयुगं संस्थाप्य संवित्फलम्।<br>
सत्त्वं मन्त्रमुदीरयन्निजशरीरागारशुद्धिं वह-<br>
न्पुण्याहं प्रकटीकरोमि रुचिरं कल्याणमापादयन् ॥</strong></p>
<p><strong>आम्नायाम्बुधिमादरेण सुमनः संघाः समुद्यन्मनो<br>
मन्थानं दृढभक्तिरज्जुसहितं कृत्वा मथित्वा ततः।<br>
सोमं कल्पतरुं सुपर्वसुरभिं चिन्तामणि धीमतां<br>
नित्यानन्दसुधां निरन्तररमासौभाग्यमातन्वते ॥ ३७ ॥</strong></p>
<p><strong>प्राक्पुण्याचलमार्गदर्शितसुधामूर्तिः प्रसन्नः शिवः<br>
सोमः सद्गणसेवितो मृगधरः पूर्णस्तमोमोचकः।<br>
चेतः पुष्करलक्षितो भवति चेदानन्दपाथोनिधिः<br>
प्रागल्भ्येन विजृम्भते सुमनसां वृत्तिस्तदा जायते ॥</strong></p>
<p><strong>धर्मो मे चतुरङ्घ्रिकः सुचरितः पापं विनाशं गतं<br>
कामक्रोधमदादयो विगलिताः कालाः सुखाविष्कृतः।<br>
ज्ञानानन्दमहौषधिः सुफलिता कैवल्यनाथे सदा<br>
मान्ये मानसपुण्डरीकनगरे राजावतंसे स्थिते ॥ ३९ ॥</strong></p>
<p><strong>धीयन्त्रेण वचोघटेन कविताकुल्योपकुल्याक्रमै-<br>
रानीतैश्च सदाशिवस्य चरिताम्भोराशिदिव्यामृतैः।<br>
हृत्केदारयुताश्च भक्तिकलमाः साफल्यमातन्वते<br>
दुर्भिक्षान्मम सेवकस्य भगवन्विश्वेश भीतिः कुतः ॥</strong></p>
<p><strong>पापोत्पातविमोचनाय रुचिरैश्वर्याय मृत्युंजय<br>
स्तोत्रध्याननतिप्रदक्षिणसपर्यालोकनाकर्णने।<br>
जिह्वाचित्तशिरोङ्घ्रिहस्तनयनश्रोत्रैरहं प्रार्थितो<br>
मामाज्ञापय तन्निरूपय मुहुर्मामेव मा मेऽवचः ॥ ४१ ॥</strong></p>
<p><strong>गाम्भीर्यं परिखापदं घनधृतिः प्राकार उद्यद्गुण-<br>
स्तोमश्चाप्तबलं घनेन्द्रियचयो द्वाराणि देहे स्थितः।<br>
विद्या वस्तुसमृद्धिरित्यखिलसामग्रीसमेते सदा<br>
दुर्गातिप्रियदेव मामकमनोदुर्गे निवासं कुरु ॥ ४२ ॥</strong></p>
<p><strong>मा गच्छ त्वमितस्ततो गिरिश भो मय्येव वासं कुरु<br>
स्वामिन्नादिकिरात मामकमनःकान्तारसीमान्तरे।<br>
वर्तन्ते बहुशो मृगा मदजुषो मात्सर्यमोहादय-<br>
स्तान्हत्वा मृगयाविनोदरुचितालाभं च संप्राप्स्यसि ॥</strong></p>
<p><strong>करलग्नमृगः करीन्द्रभङ्गो<br>
घनशार्दूलविखण्डनोऽस्तजन्तुः।<br>
गिरिशो विशदाकृतिश्च चेतः-<br>
कुहरे पञ्चमुखोऽस्ति मे कुतो भीः॥ ४४॥</strong></p>
<p><strong>छन्दः शाखिशिखान्वितैर्द्विजवरैः संसेविते शाश्वते<br>
सौख्यापादिनि खेदभेदिनि सुधासारैः फलैर्दीपिते।<br>
चेतः पक्षिशिखामणे त्यज वृथासंचारमन्यैरलं<br>
नित्यं शंकरपादपद्मयुगलीनीडे विहारं कुरु ॥ ४५ ॥</strong></p>
<p><strong>आकीर्णे नखराजिकान्तिविभवैरुद्यत्सुधावैभवै-<br>
राधौतेऽपि च पद्मरागललिते हंसव्रजैराश्रिते।<br>
नित्यं भक्तिवधूगणैश्च रहसि स्वेच्छाविहारं कुरु<br>
स्थित्वा मानसराजहंस गिरिजानाथाङ्घ्रिसौधान्तरे॥</strong></p>
<p><strong>शुंभुध्यानवसन्तसङ्गिनि हृदारामेऽघजीर्णच्छदाः<br>
स्रस्ता भक्तिलताच्छटा विलसिताः पुण्यप्रवालश्रिताः।<br>
दीप्यन्ते गुणकोरका जपवचः पुष्पाणि सद्वासना<br>
ज्ञानानन्दसुधामरन्दलहरी संवित्फलाभ्युन्नतिः ॥ ४७ ॥</strong></p>
<p><strong>नित्यानन्दरसालयं सुरमुनिस्वान्ताम्बुजाताश्रयं<br>
स्वच्छं सद्द्विजसेवितं कलुषहृत्सद्वासनाविष्कृतम्।<br>
शुंभुध्यानसरोवरं व्रज मनोहंसावतंस स्थिरं<br>
किं क्षुद्राश्रयपल्वलभ्रमणसंजातश्रमं प्राप्स्यसि॥ ४८॥</strong></p>
<p><strong>आनन्दामृतपूरिता हरपदाम्भोजालवालोद्यता<br>
स्थैर्योपघ्नमुपेत्य भक्तिलतिका शाखोपशाखान्विता।<br>
उच्चैर्मानसकायमानपटलीमाक्रम्य निष्कल्मषा<br>
नित्याभीष्टफलप्रदा भवतु मे सत्कर्मसंवर्धिता ॥ ४९ ॥</strong></p>
<p><strong>संध्यारम्भविजृम्भितं श्रुतिशिरः स्थानान्तराधिष्ठितं<br>
सप्रेमभ्रमराभिराममसकृत्सद्वासनाशोभितम्।<br>
भोगीन्द्राभरणं समस्तसुमनःपूज्यं गुणाविष्कृतं<br>
सेवे श्रीगिरिमल्लिकार्जुनमहालिङ्गं शिवालिङ्गितम् ॥५०॥</strong></p>
<p><strong>भृङ्गीच्छानटनोत्कटः करिमदग्राही स्फुरन्माधवा-<br>
ह्लादो नादयुतो महासितवपुः पचेषुणा चादृतः।<br>
सत्पक्षः सुमनोवनेषु स पुनः साक्षान्मदीये मनो-<br>
राजीवे भ्रमराधिपो विहरतां श्रीशैलवासी विभुः ॥ ५१ ॥</strong></p>
<p><strong>कारुण्यामृतवर्षिणं घनविपद्ग्रीष्मच्छिदाकर्मठं<br>
विद्यासख्यफलोदयाय सुमनः संसेव्यमिच्छाकृतिम्।<br>
नृत्यद्भक्तमयूरमद्रिनिलयं चञ्चज्जटामण्डलं<br>
शंभो वाञ्छति नीलकंधर सदा त्वां मे मनश्चातकः ॥</strong></p>
<p><strong>आकाशेन शिखी समस्तफणिनां नेत्रा कलापी नता-<br>
नुग्राहिप्रणवोपदेशनिनदैः केकीति यो गीयते।<br>
श्यामां शैलसमुद्भवां घनरुचिं दृष्ट्वा नटन्तं मुदा<br>
वेदान्तोपवने विहाररसिकं तं नीलकण्ठं भजे ॥ ५३ ॥</strong></p>
<p><strong>संध्या घर्मदिनात्ययो हरिकराघातप्रभूतानक-<br>
ध्वानो वारिदगर्जितं दिविषदां दृष्टिच्छटा चञ्चला।<br>
भक्तानां परितोषबाष्पविततिर्वृष्टिर्मयूरी शिवा<br>
यस्मिन्नुज्ज्वलताण्डवं विजयते तं नीलकण्ठं भजे ॥ ५४ ॥</strong></p>
<p><strong>आद्यायामिततेजसे श्रुतिपदैर्वेद्याय साध्याय ते<br>
विद्यानन्दमयात्मने त्रिजगतः संरक्षणोद्योगिने।<br>
ध्येयायाखिलयोगिभिः सुरगणैर्गेयाय मायाविने<br>
सम्यक्ताण्डवसंभ्रमाय जटिने सेयं नतिः शंभवे ॥</strong></p>
<p><strong>नित्याय त्रिगुणात्मने पुरजिते कात्यायनीश्रेयसे<br>
सत्यायादिकुटुम्बिने मुनिमनःप्रत्यक्षचिन्मूर्तये ।<br>
मायासृष्टजगत्त्रयाय सकलाम्नायान्तसंचारिणे<br>
सायंताण्डवसंभ्रमाय जटिने सेयं नतिः शंभवे ॥ ५६ ॥</strong></p>
<p><strong>नित्यं स्वोदरपूरणाय सकलानुद्दिश्य वित्ताशया<br>
व्यर्थं पर्यटनं करोमि भवतः सेवां न जाने विभो ।<br>
मज्जन्मान्तरपुण्यपाकबलतस्त्वं शर्व सर्वान्तर-<br>
स्तिष्ठस्येव हि तेन वा पशुपते ते रक्षणीयोऽस्म्यहम् ॥</strong></p>
<p><strong>एको वारिजबान्धवः क्षितिनभोव्याप्तं तमोमण्डलं<br>
भित्त्वा लोचनगोचरोऽपि भवति त्वं कोटिसूर्यप्रभः ।<br>
वेद्यः किं न भवस्यहोघनतरं कीदृग्भवेन्मत्तम-<br>
स्तत्सर्वंव्यपनीय मे पशुपते साक्षात्प्रसन्नो भव ॥ ५८ ॥</strong></p>
<p><strong>हंसः पद्मवनं समिच्छति यथा नीलाम्बुदं चातकः<br>
कोकः कोकनदप्रियं प्रतिदिनं चन्द्रं चकोरस्तथा ।<br>
चेतो वाञ्छति मामकं पशुपते चिन्मार्गमृग्यं विभो<br>
गौरीनाथ भवत्पदाब्जयुगलं कैवल्यसौख्यप्रदम्॥ ५९॥</strong></p>
<p><strong>रोधस्तोयहृतः श्रमेण पथिकश्छायां तरोर्वृष्टितो<br>
भीतः स्वस्थगृहं गृहस्थमतिथिर्दीनः प्रभुं धार्मिकम्।<br>
दीपं संतमसाकुलश्च शिखिनं शीतावृतस्त्वं तथा<br>
चेतः सर्वभयापहं व्रज सुखं शंभोःपदाम्भोरुहम्॥</strong></p>
<p><strong>अङ्कोलं निजबीजसंततिरयस्कान्तोपलं सूचिका<br>
साध्वी नैजविभुं लता क्षितिरुहं सिन्धुः सरिद्वल्लभम्।<br>
प्राप्नोतीह यथा तथा पशुपतेः पादारविन्दद्वयं<br>
चेतोवृत्तिरुपेत्य तिष्ठति सदा सा भक्तिरित्युच्यते ॥ ६१ ॥</strong></p>
<p><strong>आनन्दाश्रुभिरातनोति पुलकं नैर्मल्यतश्छादनं<br>
वाचाशङ्खमुखे स्थितैश्चजठरापूर्तिं चरित्रामृतैः।<br>
रुद्राक्षैर्भसितेन देव वपुषो रश्नां भवद्भावना-<br>
पर्यङ्के विनिवेश्य भक्तिजननी भक्तार्भकं रक्षति॥६२॥</strong></p>
<p><strong>मार्गावर्तितपादुका पशुपतेरङ्गस्य कूर्चायते<br>
गण्डूषाम्बुनिषेचनं पुररिपोर्दिव्याभिषेकायते।<br>
किंचिद्भक्षितमांसशेषकबलं नव्योपहारायते<br>
भक्तिः किं न करोत्यहो वनचरो भक्तावतंसायते॥ ६३॥</strong></p>
<p><strong>वक्षस्ताडनमन्तकस्य कठिनापस्मारसंमर्दनं<br>
भूभृत्पर्यटनं नमत्सुरशिरःकोटीरसंघर्षणम् ।<br>
कर्मेदं मृदुलस्य तावकपदद्वन्द्वस्य किं वोचितं<br>
मच्चेतोमणिपादुकाविहरणं शंभो सदाङ्गीकुरु ॥ ६४ ॥</strong></p>
<p><strong>वक्षस्ताडनशङ्कया विचलितो वैवस्वतो निर्जराः<br>
कोटीरोज्ज्वलरत्नदीपकलिकानीराजनं कुर्वते ।<br>
दृष्ट्वा मुक्तिवधूस्तनोति निभृताश्लेषं भवानीपते<br>
यच्चेतस्तव पादपद्मभजनं तस्येह किं दुर्लभम्॥ ६५ ॥</strong></p>
<p><strong>क्रीडार्थं सृजसि प्रपञ्चमखिलं क्रीडामृगास्ते जना<br>
यत्कर्माचरितं मया च भवतः प्रीत्यै भवत्येव तत् ।<br>
शंभो स्वस्य कुतूहलस्य करणं मच्चेष्टितं निश्चितं<br>
तस्मान्मामकरक्षणं पशुपते कर्तव्यमेव त्वया ॥ ६६ ॥</strong></p>
<p><strong>बहुविधपरितोषबाष्पपूर-<br>
स्फुटपुलकाङ्कितचारुभोगभूमिम् ।<br>
चिरपदफलकाङ्क्षिसेव्यमानां<br>
परमसदाशिवभावनां प्रपद्ये ॥ ६७ ॥</strong></p>
<p><strong>अमितमुदमृतं मुहुर्दुहन्तीं<br>
विमलभवत्पदगोष्ठमावसन्तीम्।<br>
सदय पशुपते सुपुण्यपाकां<br>
मम परिपालय भक्तिधेनुमेकाम् ॥ ६८ ॥</strong></p>
<p><strong>जडता पशुता कलङ्किता<br>
कुटिलचरत्वं च नास्ति मयि देव।<br>
अस्ति यदि राजमौले<br>
भवदाभरणस्य नास्मि किं पात्रम् ॥ ६९ ॥</strong></p>
<p><strong>अरहसि रहसि स्वतन्त्रबुद्ध्या<br>
वरिवसितुं सुलभः प्रसन्नमूर्तिः।<br>
अगणितफलदायकः प्रभुर्मे<br>
जगदधिको हृदि राजशेखरोऽस्ति॥ ७० ॥</strong></p>
<p><strong>आरूढभक्तिगुणकुञ्चितभावचाप-<br>
युक्तैः शिवस्मरणबाणगणैरभोघैः।<br>
निर्जित्य किल्बिषरिपून्विजयी सुधीन्द्रः<br>
सानन्दमावहति सुस्थिरराजलक्ष्मीम् ॥ ७१ ॥</strong></p>
<p><strong>ध्यानाञ्जनेन समवेक्ष्य तमः प्रदेशं<br>
भित्त्वा महाबलिभिरीश्वरनाममन्त्रैः।<br>
दिव्याश्रितं भुजगभूषणमुद्वहन्ति<br>
ये पादपद्ममिहते शिव ते कृतार्थाः॥ ७२॥</strong></p>
<p><strong>भूदारतामुदवहद्यदपेक्षया श्री-<br>
भूदार एव किमतः सुमते लभस्व।<br>
केदारमाकलितमुक्तिमहौषधीनां<br>
पादारविन्दभजनं परमेश्वरस्य॥ ७३॥</strong></p>
<p><strong>आशापाशक्लेशदुर्वासनादि -<br>
भेदोद्युक्तैर्दिव्यगन्धैरमन्दैः।<br>
आशाशाटीकस्य पादारविन्दं<br>
चेतःपेटीं वासितां मे तनोतु ॥ ७४ ॥</strong></p>
<p><strong>कल्याणिनं सरसचित्रगतिं सवेगं<br>
सर्वेङ्गितज्ञमनघं ध्रुवलक्षणाढ्यम्।<br>
चेतस्तुरङ्गमधिरुह्य चर स्मरारे<br>
नेतः समस्तजगतां वृषभाधिरूढ॥ ७५ ॥</strong></p>
<p><strong>भक्तिर्महेशपदपुष्करमावसन्ती<br>
कादम्बिनीव कुरुते परितोषवर्षम्।<br>
संपूरितो भवति यस्य मनस्तटाक-<br>
स्तज्जन्मसस्यमखिलं सफलं च नान्यत् ॥ ७६ ॥</strong></p>
<p><strong>बुद्धिः स्थिरा भवितुमीश्वरपादपद्म-<br>
सक्ता वधूर्विरहिणीव सदा स्मरन्ती।<br>
सद्भावनास्मरणदर्शनकीर्तनादि<br>
संमोहितेव शिवमन्त्रजपेन विन्ते॥ ७७॥</strong></p>
<p><strong>सदुपचारविधिष्वनुबोधितां<br>
सविनयां सुहृदं समुपाश्रिताम्।<br>
मम समुद्धर बुद्धिमिमां प्रभो<br>
वरगुणेन नवोढवधूमिव ॥ ७८ ॥</strong></p>
<p><strong>नित्यं योगिमनःसरोजदलसंचारक्षमस्त्वत्क्रमः<br>
शंभो तेन कथं कठोरयमराड्वक्षः कवाटक्षतिः।<br>
अत्यन्तं मृदुलं त्वदङ्घ्रियुगलं हा मे मनश्चिन्तय-<br>
त्येतल्लोचनगोचरं कुरु विभो हस्तेन संवाहये ॥ ७९ ॥</strong></p>
<p><strong>एष्यत्येष जनिं मनोऽस्य कठिनं तस्मिन्नदानीति म-<br>
द्रक्षायै गिरिसीम्निकोमलपदन्यासः पुराभ्यासितः।<br>
नो चेद्दिव्यगृहान्तरेषु सुमनस्तल्पेषु वेद्यादिषु<br>
प्रायः सत्सु शिलातलेषु नटनं शंभो किमर्थं तव॥</strong></p>
<p><strong>कंचित्कालमुमामहेश भवतः पादारविन्दार्चनैः<br>
कंचिद्ध्यानसमाधिभिश्चनतिभिः कंचित्कथाकर्णनैः।<br>
कंचित्कंचिदवेक्षणैश्च नुतिभिः कंचिद्दशामीदृशीं<br>
यः प्राप्नोति मुदा त्वदर्पितमना जीवन्स मुक्तः खलु ॥</strong></p>
<p><strong>बाणत्वं वृषभत्वमर्धवपुषा भार्यात्वमार्यापते<br>
घोणित्वं सखिता मृदङ्गवहता चेत्यादि रूपं दधौ।<br>
त्वत्पादे नयनार्पणं च कृतवांस्त्वद्देहभागो हरिः<br>
पूज्यात्पूज्यतरः स एव हि न चेत्को वा तदन्योऽधिकः ॥</strong></p>
<p><strong>जननमृतियुतानां सेवया देवतानां<br>
न भवति सुखलेशः संशयो नास्ति तत्र।<br>
अजनिममृतरूपं साम्बमीशं भजन्ते<br>
य इह परमसौख्यं ते हि धन्या लभन्ते ॥ ८३ ॥</strong></p>
<p><strong>शिव तव परिचर्यासंनिधानाय गौर्या<br>
भव मम गुणधुर्यांबुद्धिकन्यां प्रदास्ये।<br>
सकलभुवनबन्धो सच्चिदानन्दसिन्धो<br>
सदय हृदयगेहे सर्वदा संवस त्वम् ॥ ८४ ॥</strong></p>
<p><strong>जलधिमथनदक्षो नैव पातालभेदी<br>
न च वनमृगयायां नैव लुब्धः प्रवीणः।<br>
अशनकुसुमभूषावस्त्रमुख्यां सपर्यां<br>
कथय कथमहं ते कल्पयानीन्दुमौले॥ ८५॥</strong></p>
<p><strong>पूजाद्रव्यसमृद्धयो विरचिताः पूजां कथं कुर्महे<br>
पक्षित्वं न च वा किटित्वमपि न प्राप्तं मया दुर्लभम्।<br>
जाने मस्तकमङ्घ्रिपल्लवमुमाजाने न तेऽहं विभो<br>
न ज्ञातं हि पितामहेन हरिणा तत्त्वेन तद्रूपिणा॥ ८६॥</strong></p>
<p><strong>अशनं गरलं फणी कलापो<br>
वसनं चर्म च वाहनं महोक्षः।<br>
मम दास्यसि किं किमस्ति शंभो<br>
तव पादाम्बुजभक्तिमेव देहि ॥ ८७ ॥</strong></p>
<p><strong>यदा कृताम्भोनिधिसेतुबन्धनः<br>
करस्थलाधःकृतपर्वताधिपः।<br>
भवानि ते लङ्घितपद्मसंभव-<br>
स्तदा शिवार्चास्तवभावनक्षमः ॥ ८८ ॥</strong></p>
<p><strong>नतिभिर्नुतिभिस्त्वमीश पूजा-<br>
विधिभिर्ध्यानसमाधिभिर्न तुष्टः।<br>
धनुषा मुसलेन चाश्मभिर्वा<br>
वद ते प्रीतिकरं तथा करोमि॥ ८९॥</strong></p>
<p><strong>वचसा चरितं वदामि शंभो-<br>
रहमुद्योगविधासु तेऽप्रसक्तः।<br>
मनसाकृतिमीश्वरस्य सेवे<br>
शिरसा चैव सदाशिवं नमामि॥ ९० ॥</strong></p>
<p><strong>आद्याविद्या हृद्गता निर्गतासी-<br>
द्विद्या हृद्या हृद्गता त्वत्प्रसादात्।<br>
सेवे नित्यं श्रीकरं त्वत्पदाब्जं<br>
भावे मुक्तेर्भाजनं राजमौले ॥ ९१ ॥</strong></p>
<p><strong>दूरीकृतानि दुरितानि दुरक्षराणि<br>
दौर्भाग्यदुःखदुरहंकृतिदुर्वचांसि।<br>
सारं त्वदीयचरितं नितरां पिबन्तं<br>
गौरीश मामिह समुद्धर सत्कटाक्षैः॥ ९२॥</strong></p>
<p><strong>सोमकलाधरमौलौ<br>
कोमलघनकंधरे महामहसि।<br>
स्वामिनि गिरिजानाथे<br>
मामकहृदयं निरन्तरं रमताम् ॥ ९३ ॥</strong></p>
<p><strong>सा रसना ते नयने<br>
तावेव करौ स एव कृतकृत्यः।<br>
या ये यौ यो भर्गं<br>
वदतीक्षेते सदार्चितः स्मरति ॥ ९४ ॥</strong></p>
<p><strong>अतिमृदुलौमम चरणा-<br>
वतिकठिनं ते मनो भवानीश।<br>
इति विचिकित्सां संत्यज<br>
शिव कथमासीद्गिरौ तथा वेशः ॥ ९५ ॥</strong></p>
<p><strong>धैर्याङ्कुशेन निभृतं<br>
रभसादाकृष्य भक्तिशृङ्खलया।<br>
पुरहर चरणालाने<br>
हृदयमदेभं बधान चिद्यन्त्रैः ॥ ९६ ॥</strong></p>
<p><strong>प्रचरत्यभितः प्रगल्भवृत्त्या<br>
मदवानेष मनः करी गरीयान्।<br>
परिगृह्य नयेन भक्तिरज्ज्वा<br>
परम स्थाणु पदं दृढं नयामुम्॥ ९७॥</strong></p>
<p><strong>सर्वालंकारयुक्तां सरलपदयुतां साधुवृत्तां सुवर्णां<br>
सद्भिः संस्तूयमानां सरसगुणयुतां लक्षितां लक्षणाढ्याम्।<br>
उद्यद्भूषाविशेषामुपगतविनयां द्योतमानार्थरेखां<br>
कल्याणीं देव गौरीप्रिय मम कविताकन्यकां त्वं गृहाण॥</strong></p>
<p><strong>इदं ते युक्तं वा परमशिव कारुण्यजलधे<br>
गतौ तिर्यग्रूपं तव पदशिरोदर्शनधिया।<br>
हरिब्रह्माणौ तौ दिवि भुवि चरन्तौ श्रमयुतौ<br>
कथं शंभो स्वामिन्कथय मम वेद्योऽसि पुरतः ॥ ९९ ॥</strong></p>
<p><strong>स्तोत्रेणालमहं प्रवच्मि न मृषा देवा विरिञ्चादयः<br>
स्तुत्यानां गणनाप्रसङ्गसमये त्वामग्रगण्यं विदुः।<br>
माहात्म्याग्रविचारणप्रकरणे धानातुषस्तोमव-<br>
द्धूतास्त्वां विदुरुत्तमोत्तमफलं शंभो भवत्सेवकाः ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ</p>
<p><strong>शिवानन्दलहरी संपूर्णा ॥</strong></p>
<p>&lt;MISSING_FIG href=&quot;../books_images/U-IMG-1722700855Cccc.PNG&quot;/&gt;</p>
<p>॥ श्रीः ॥</p>
<p><strong>शिवपादादिकेशान्त-<br>
वर्णनस्तोत्रम् ॥<br>
&lt;MISSING_FIG href=&quot;../books_images/U-IMG-1723815277Screenshot2024-08-16190403.png&quot;/&gt;</strong></p>
<p><strong>कल्याणं नो विधत्तां कटकतटलसत्कल्पवाटीनिकुञ्ज-<br>
क्रीडासंसक्तविद्याधरनिकरवधूगीतरुद्रापदानः।<br>
तारैर्हेरम्बनादैस्तरलितनिनदत्तारकारातिकेकी<br>
कैलासः शर्वनिर्वृत्यभिजनकपदः सर्वदा पर्वतेन्द्रः ॥ १ ॥</strong></p>
<p><strong>यस्य प्राहुः स्वरूपं सकलदिविषदां सारसर्वस्वयोगं<br>
यस्येषुः शार्ङ्गधन्वा समजनि जगतां रक्षणे जागरूकः।<br>
मौर्वी दर्वीकराणामपि च परिबृढः पुस्त्रयी सा च लक्ष्यं<br>
सोऽव्यादव्याजमस्मानशिवभिदनिशं नाकिनां श्रीपिनाकः॥</strong></p>
<p><strong>आतङ्कावेगहारी सकलदिविषदामङ्घ्रिपद्माश्रयाणां<br>
मातङ्गाद्युग्रदैत्यप्रकरतनुगलद्रक्तधाराक्तधारः।<br>
क्रूरः सूरायुतानामपि च परिभवं स्वीयभासा वितन्व-<br>
न्घोराकारः कुठारो दृढतरदुरिताख्याटवीं पाटयेन्नः॥</strong></p>
<p><strong>कालारातेः कराग्रेकृतवसतिरुरः शाणशातो रिपूणां<br>
काले काले कुलाद्रिप्रवरतनयया कल्पितस्नेहलेपः।<br>
पायान्नः पावकार्चिःप्रसरसखमुखः पापहन्ता नितान्तं<br>
शूलःश्रीपादसेवाभजनरसजुषां पालनैकान्तशीलः ॥४॥</strong></p>
<p><strong>देवस्याङ्काश्रयायाः कुलगिरिदुहितुर्नेत्रकोणप्रचार-<br>
प्रस्तारानत्युदारान्पिपठिषुरिव यो नित्यमत्यादरेण।<br>
आधत्ते भङ्गितुङ्गैरनिशमवयवैरन्तरङ्गं समोदं<br>
सोमापीडस्य सोऽयं प्रदिशतु कुशलं पाणिरङ्गः कुरङ्गः ॥</strong></p>
<p><strong>कण्ठप्रान्तावसज्जत्कनकमयमहाघण्टिकाघोरघोषैः<br>
कण्ठारावैरकुण्ठैरपि भरितजगच्चक्रवालान्तरालः।<br>
चण्डःप्रोद्दण्डशृङ्गःककुदकबलितोत्तुङ्गकैलासशृङ्गः<br>
कण्ठेकालस्य वाहः शमयतु शमलं शाश्वतः शाक्वरेन्द्रः॥</strong></p>
<p><strong>निर्यद्दानाम्बुधारापरिमलतरलीभूतरोलम्बपाली-<br>
झंकारैः शंकराद्रेः शिखरशतदरीः पूरयन्भूरिघोषैः।<br>
शार्वः सौवर्णशैलप्रतिमपृथुवपुः सर्वविघ्नापहर्ता<br>
शर्वाण्याः पूर्वसूनुःस भवतु भवतां स्वस्तिदो हस्तिवक्त्रः ॥</strong></p>
<p><strong>यः पुण्यैर्देवतानां समजनि शिवयोः श्लाघ्यवीर्यैकमत्या-<br>
द्यन्नाम्निश्रूयमाणे दितिजभटघटा भीतिभारं भजन्ते।<br>
भूयात्सोऽयं विभूत्यै निशितशरशिखापाटितक्रौञ्चशैलः<br>
संसारागाधकूपोदरपतितसमुत्तारकस्तारकारिः ॥ ८ ॥</strong></p>
<p><strong>आरूढः प्रौढवेगप्रविजितपवनं तुङ्गतुङ्गं तुरङ्गं<br>
चेलं नीलं वसानः करतलविलसत्काण्डकोदण्डदण्डः।<br>
रागद्वेषादिनानाविधमृगपटलीभीतिकृद्भूतभर्ता.<br>
कुर्वन्नाखेटलीलां परिलसतु मनःकानने मामकीने ॥ ९ ॥</strong></p>
<p><strong>अम्भोजाभ्यां च रम्भारथचरणलताद्वन्द्वकुम्भीन्द्रकुम्भै-<br>
र्बिम्बेनेन्दोश्च कम्बोरुपरि विलसता विद्रुमेणोत्पलाभ्याम्।<br>
अम्भोदेनापि संभावितमुपजनिताडम्बरं शम्बरारेः<br>
शंभोः संभोगयोग्यं किमपि धनमिदं संभवेत्संपदे नः॥</strong></p>
<p><strong>वेणीसौभाग्यविस्मापिततपनसुताचारुवेणीविलासा-<br>
न्वाणीनिर्धूतवाणीकरतलविधृतोदारवीणाविरावान्।<br>
एणीनेत्रान्तभङ्गीनिरसननिपुणापाङ्गकोणानुपासे<br>
शोणान्प्राणानुदूढप्रतिनवसुषमाकन्दलानिन्दुमौलेः ॥</strong></p>
<p><strong>नृत्तारम्भेषु हस्ताहतमुरजधिमिद्धिकृतैरत्युदारै-<br>
श्चित्तानन्दं विधत्ते सदसि भगवतः संततं यः स नन्दी।<br>
चण्डीशाद्यास्तथान्ये चतुरगुणगणप्रीणितस्वामिसत्का-<br>
रोत्कर्षोद्यत्प्रसादाः प्रमथपरिबृढाः पान्तु संतोषिणो नः ॥</strong></p>
<p><strong>मुक्तामाणिक्यजालैः परिकलितमहासालमालोकनीयं<br>
प्रत्युप्तानर्घरत्नैर्दिशि दिशि भवनैः कल्पितैर्दिक्पतीनाम्।<br>
उद्यानैरद्रिकन्यापरिजनवनितामाननीयैः परीतं<br>
हृद्यं हृद्यस्तु नित्यं मम भुवनपतेर्धाम सोमार्धमौलेः॥</strong></p>
<p><strong>स्तम्भैर्जम्भारिरत्नप्रवरविरचितैः संभृतोपान्तभागं<br>
शुम्भत्सोपानमार्गंशुचिमणिनिचयैर्गुम्भितानल्पशिल्पम्।<br>
कुम्भैः संपूर्णशोभं शिरसि सुघटितैः शातकुम्भैरपङ्कैः<br>
शंभोः संभावनीयं सकलमुनिजनैः स्वस्तिदं स्यात्सदो नः॥</strong></p>
<p><strong>न्यस्तो मध्ये सभायाः परिसरविलसत्पादपीठाभिरामो<br>
हृद्यः पादैश्चतुर्भिः कनकमणिमयैरुच्चकैरुज्ज्वलात्मा।<br>
वासोरत्नेन केनाप्यधिकमृदुतरेणास्तृतो विस्तृतश्रीः<br>
पीठःपीडाभरं नः शमयतु शिवयोः स्वैरसंवासयोग्यः ॥</strong></p>
<p><strong>आसीनस्याधिपीठं त्रिजगदधिपतेरङ्घ्रिपीठानुषक्तौ<br>
पाथोजाभोगभाजौपरिमृदुलतलोल्लासिपद्मादिरेखौ।<br>
पातां पादावुभौ तौ नमदमरकिरीटोल्लसच्चारुहीर-<br>
श्रेणीशोणायमानोन्नतनखदशकोद्भासमानौ समानौ॥</strong></p>
<p><strong>यन्नादो वेदवाचां निगदति निखिलं लक्षणं पक्षिकेतु-<br>
र्लक्ष्मीसंभोगसौख्यं विरचयति ययोश्चापरे रूपभेदे।<br>
शंभोः संभावनीये पदकमलसमासङ्गतस्तुङ्गशोभे<br>
माङ्गल्यं नः समयं सकलसुखकरे नूपुरे पूरयेताम् ॥</strong></p>
<p><strong>अङ्गेशृङ्गारयोनेः सपदि शलभतां नेत्रवह्नौ प्रयाते<br>
शत्रोरुद्धृत्य तस्मादिषुधियुगमधो न्यस्तमग्रे किमेतत्।<br>
शङ्कामित्थं नतानाममरपरिषदामन्तरङ्कूरयत्त-<br>
त्संघातं चारु जङ्घायुगमखिलपतेरंहसां संहरेन्नः ॥ १८ ॥</strong></p>
<p><strong>जानुद्वन्द्वेन मीनध्वजनृवरसमुद्गोपमानेन साकं<br>
राजन्तौ राजरम्भाकरिकरकनकस्तम्भसंभावनीयौ।<br>
ऊरू गौरीकराम्भोरुहसरससमामर्दनानन्दभाजौ<br>
चारू दूरीक्रियास्तां दुरितमुपचितं जन्मजन्मान्तरे नः॥</strong></p>
<p><strong>आमुक्तानर्घरत्नप्रकरकरपरिष्वक्तकल्याणकाञ्ची-<br>
दाम्ना बद्धेन दुग्धद्युतिनिचयमुषा चीनपट्टाम्बरेण।<br>
संवीते शैलकन्यासुचरितपरिपाकायमाणे नितम्बे<br>
नित्यं नर्नर्तुचित्तं मम निखिलजगत्स्वामिनः सोममौलेः ॥</strong></p>
<p><strong>संध्याकालानुरज्यद्दिनकरसरुचा कालधौतेन गाढं<br>
व्यानद्धः स्निग्धमुग्धः सरसमुदरबन्धेन वीतोपमेन।<br>
उद्दीप्रैः स्वप्रकाशैरुपचितमहिमा मन्मथारेरुदारो<br>
मध्यो मिथ्यार्थसध्यङ्गमदिशतु सदा संगतिं मङ्गलानाम् ॥</strong></p>
<p><strong>नाभीचक्रालवालान्नवनवसुषमादोहदश्रीपरीता-<br>
दुद्गच्छन्ती पुरस्तादुदरपथमतिक्रम्य वक्षः प्रयान्ती।<br>
श्यामा कामागमार्थप्रकथनलिपिवद्भासते या निकामं<br>
सा मा सोमार्धमौलेः सुखयतु सततं रोमवल्लीमतल्ली॥</strong></p>
<p><strong>आश्लेषेष्वद्रिजायाः कठिनकुचतटीलिप्तकाश्मीरपङ्क-<br>
व्यासङ्गादुद्यदर्कद्युतिभिरुपचितस्पर्धमुद्दामहृद्यम<br>
दक्षारातेरुदूढप्रतिनवमणिमालावलीभासमानं<br>
वक्षोविक्षोभिताघं सततनतिजुषां रक्षतादक्षतं नः॥</strong></p>
<p><strong>वामाङ्के विस्फुरन्त्या करतलविलसच्चारुरक्तोत्पलायाः<br>
कान्ताया वामवक्षोरुहभरशिखरोन्मर्दनव्यग्रमेकम्।<br>
अन्यांस्त्रीनप्युदारान्वरपरशुमृगालंकृतानिन्दुमौले-<br>
र्बाहूनाबद्धहेमाङ्गदमणिकटकानन्तरालोकयामः ॥२४ ॥</strong></p>
<p><strong>संभ्रान्तायाःशिवायाः पतिविलयभिया सर्वलोकोपतापा-<br>
त्संविग्नस्यापि विष्णोः सरभसमुभयोर्वारणप्रेरणाभ्याम्।<br>
मध्ये त्रैशङ्कवीयामनुभवति दशां यत्र हालाहलोष्मा<br>
सोऽयं सर्वापदां नः शमयतु निचयं नीलकण्ठस्य कण्ठः॥</strong></p>
<p><strong>हृद्यैरद्रीन्द्रकन्यामृदुदशनपदैर्मुद्रितो विद्रुमश्री-<br>
रुद्द्योतन्त्या नितान्तं धवलधवलया मिश्रितो दन्तकान्त्या।<br>
मुक्तामाणिक्यजालव्यतिकरसदृशा तेजसा भासमानः<br>
सद्योजातस्य दद्यादधरमणिरसौ संपदां संचयं नः ॥</strong></p>
<p><strong>कर्णालंकारनानामणिनिकररुचां संचयैरञ्चितायां<br>
वर्ण्यायांस्वर्णपद्मोदरपरिविलसत्कर्णिकासंनिभायाम्।<br>
पद्धत्यां प्राणवायोः प्रणतजनहृदम्भोजवासस्य शंभो-<br>
नित्यं नश्चित्तमेतद्विरचयतु सुखेनासिकां नासिकायाम्॥</strong></p>
<p><strong>अत्यन्तं भासमाने रुचिरतररुचां संगमात्सन्मणीना-<br>
मुद्यच्चण्डांशुधामप्रसरनिरसनस्पष्टदृष्टापदाने।<br>
भूयास्तां भूतये नः करिवरजयिनः कर्णपाशावलम्बे<br>
भक्तालीभालसज्जज्जनिमरणलिपेः कुण्डले कुण्डले ते॥</strong></p>
<p><strong>याभ्यां कालव्यवस्था भवति तनुमतां यो मुखं देवतानां<br>
येषामाहुः स्वरूपं जगति मुनिवरा देवतानां त्रयीं ताम्।<br>
रुद्राणीवक्त्रपङ्केरुहसततविहारोत्सुकेन्दिन्दिरेभ्य-<br>
स्तेभ्यस्त्रिभ्यः प्रणामाञ्जलिमुपरचये त्रीक्षणस्येक्षणेभ्यः॥</strong></p>
<p><strong>वामं वामाङ्कगायावदनसरसिजे व्यावलद्वल्लभाया<br>
व्यानम्रेष्वन्यदन्यत्पुनरलिकभवं वीतनिःशेषरौक्ष्यम्।<br>
भूयो भूयोऽपि मोदान्निपतदतिदयाशीतलं चूतबाणे<br>
दक्षारेरीक्षणानां त्रयमपहरतादाशु तापत्रयं नः ॥ ३० ॥</strong></p>
<p><strong>यस्मिन्नर्धेन्दुमुग्धद्युतिनिचयतिरस्कारनिस्तन्द्रकान्तौ<br>
काश्मीरक्षोदसंकल्पितमिव रुचिरं चित्रकं भाति नेत्रम्।<br>
तस्मिन्नुल्लीलचिल्लीनटवरतरुणीलास्यरङ्गायमाणे<br>
कालारेःफालदेशे विहरतु हृदयं वीतचिन्तान्तरं नः ॥</strong></p>
<p><strong>स्वामिन्गङ्गामिवाङ्गीकुरु तव शिरसा मामपीत्यर्थयन्तीं<br>
धन्यां कन्यां खरांशोः शिरसि वहति किं न्वेष कारुण्यशाली।<br>
इत्थं शङ्कां जनानां जनयदतिघनं कैशिकं कालमेघ-<br>
च्छायं भूयादुदारं त्रिपुरविजयिनः श्रेयसे भूयसे नः ॥</strong></p>
<p><strong>शृङ्गाराकल्पयोग्यैः शिखरिवरसुतासत्सखीहस्तलूनैः<br>
सूनैराबद्धमालावलिपरिविलसत्सौरभाकृष्टभृङ्गम्।<br>
तुङ्गं माणिक्यकान्त्या परिहसितसुरावासशैलेन्द्रशृङ्गं<br>
संघं नः संकटानां विघटयतु सदा काङ्कटीकं किरीटम् ॥</strong></p>
<p><strong>वक्राकारः कलङ्की जडतनुरहमप्यङ्घ्रिसेवानुभावा-<br>
दुत्तंसत्वं प्रयातः सुलभतरघृणास्यन्दिनश्चन्द्रमौलेः।<br>
तत्सेवन्तां जनौघाः शिवमिति निजयावस्थयैव ब्रुवाणं<br>
वन्दे देवस्य शंभोर्मुकुटसुघटितं मुग्धपीयूषभानुम् ॥</strong></p>
<p><strong>कान्त्या संफुल्लमल्लीकुसुमधवलया व्याप्य विश्वं विराज-<br>
न्वृत्ताकारो वितन्वन्मुहुरपि च परां निर्वृतिं पादभाजाम्।<br>
सानन्दं नन्दिदोष्णा मणिकटकवता वाह्यमानः पुरारेः<br>
श्वेतच्छत्राख्यशीतद्युतिरपहरतादापदस्तापदा नः ॥ ३५ ॥</strong></p>
<p><strong>दिव्याकल्पोज्ज्वलानां शिवगिरिसुतयोः पार्श्वयोराश्रितानां<br>
रुद्राणीसत्सखीनां मदतरलकटाक्षाञ्चलैरञ्चितानाम्।<br>
उद्वेल्लद्बाहुवल्लीविलसनसमये चामरान्दोलनीना-<br>
मुद्भूतः कङ्कणालीवलयकलकलो वारयेदापदो नः ॥</strong></p>
<p><strong>स्वर्गौकः सुन्दरीणां सुललितवपुषां स्वामिसेवापराणां<br>
वल्गद्भूषाणि वक्राम्बुजपरिविगलन्मुग्धगीतामृतानि।<br>
नित्यं नृत्तान्युपासे भुजविधुतिपदन्यासभावावलोक-<br>
प्रत्युद्यत्प्रीतिमाद्यत्प्रमथनटनटीदत्तसंभावनानि ॥ ३७ ॥</strong></p>
<p><strong>स्थानप्राप्त्या स्वराणां किमपि विशदतां व्यञ्जयन्मञ्जुवीणा-<br>
स्वानावच्छिन्नतालक्रमममृतमिवास्वाद्यमानं शिवाभ्याम्।<br>
नानारागातिहृद्यं नवरसमधुरस्तोत्रजातानुविद्धं<br>
गानं वीणामहर्षेः कलमतिललितं कर्णपूरायतां नः ॥</strong></p>
<p><strong>चेतो जातप्रमोदं संपदि विदधती प्राणिनां वाणिनीनां<br>
पाणिद्वन्द्वाग्रजाग्रत्सुललितरणितस्वर्णतालानुकूला।<br>
स्वीयारावेण पाथोधररवपटुना नादयन्ती मयूरीं<br>
मायूरी मन्दभावं मणिमुरजभवा मार्जना मार्जयेन्नः ॥</strong></p>
<p><strong>देवेभ्यो दानवेभ्यः पितृमुनिपरिषत्सिद्धविद्याधरेभ्यः<br>
साध्येभ्यश्चारणेभ्यो मनुजपशुपतज्जातिकीटादिकेभ्यः।<br>
श्रीकैलासप्ररूढास्तृणविटपिमुखाश्चापि ये सन्ति तेभ्यः<br>
सर्वेभ्यो निर्विचारं नतिमुपरचये शर्वपादाश्रयेभ्यः॥</strong></p>
<p><strong>ध्यायन्नित्थं प्रभाते प्रतिदिवसमिदं स्तोत्ररत्नं पठेद्यः<br>
किं वा ब्रूमस्तदीयं सुचरितमथवा कीर्तयामः समासात्।<br>
संपज्जातं समग्रं सदसि बहुमतिं सर्वलोकप्रियत्वं<br>
संप्राप्यायुःशतान्ते पदमयति परब्रह्मणो मन्मथारेः ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ</p>
<p><strong>शिवपादादिकेशान्तवर्णनस्तोत्रम्<br>
संपूर्णम् ॥</strong></p>
<p><strong>———</strong></p>
<p><strong>॥श्रीः ॥</strong></p>
<p>शिवकेशादिपादान्तवर्णनस्तोत्रम् ॥</p>
<p>———</p>
<p><strong>देयासुर्मूर्ध्नि राजत्सरससुरसरित्पारपर्यन्तनिर्य-<br>
त्प्रांशुस्तम्बाः पिशङ्गास्तुलितपरिणतारक्तशालीलता वः।<br>
दुर्वारापत्तिगर्तश्रितनिखिलजनोत्तारणे रज्जुभूता<br>
घोराघोर्वीरुहालीदहनशिखिशिखाः शर्म शार्वाः कपर्दाः ॥</strong></p>
<p><strong>कुर्वन्निर्वाणमार्गप्रगमपरिलसद्रूप्यसोपानशङ्कां<br>
शक्रारीणां पुराणां त्रयविजयकृतस्पष्टरेखायमाणम्।<br>
अव्यादव्याजमुच्चैरलिकहिमधराधित्यकान्तस्त्रिधोद्य-<br>
ज्जाह्नव्याभं मृडानीकमितुरुडुपरुक्पाण्डरं वस्त्रिपुण्ड्रम्॥</strong></p>
<p><strong>क्रुध्यद्गौरीप्रसादानतिसमयपदाङ्गुष्ठसंक्रान्तलाक्षा-<br>
बिन्दुस्पर्धि स्मरारेः स्फटिकमणिदृषन्मग्रमाणिक्यशोभम्।<br>
मूर्ध्न्युद्यद्दिव्यसिन्धोः पतितशफरिकाकारि वो मास्तकं स्ता-<br>
दस्तोकापत्तिकृत्त्यै हुतवहकणिकामोक्षरूक्षं सदाक्षि॥</strong></p>
<p><strong>भूत्यै दृग्भूतयोः स्याद्यदहिमहिमरुग्बिम्बयोः स्निग्धवर्णो<br>
दैत्यौघध्वंसशंसी स्फुट इव परिवेषावशेषो विभाति।<br>
सर्गस्थित्यन्तवृत्तिर्मयि समुपगतेतीव निर्वृत्तगर्वं<br>
शर्वाणीभर्तुरुच्चैर्युगलमथ दधद्विभ्रमं तद्भ्रूवोर्वः ॥ ४ ॥</strong></p>
<p><strong>युग्मे रुक्माब्जपिङ्गेग्रह इव पिहिते द्राग्ययोः प्राग्दुहित्रा<br>
शैलस्य ध्वान्तनीलाम्बररचितबृहत्कञ्चुकोऽभूत्प्रपञ्चः।<br>
ते त्रैनेत्रे पवित्रे त्रिदशवरघटामित्रजैत्रोग्रशस्त्रे<br>
नेत्रे नेत्रे भवेतां द्रुतमिह भवतामिन्द्रियाश्वान्नियन्तुम्॥</strong></p>
<p><strong>चण्डीवक्त्रार्पणेच्छोस्तदनु भगवतः पाण्डुरुक्पाण्डुगण्ड-<br>
प्रोद्यत्कण्डूं विनेतुं वितनुत इव ये रत्नकोणैर्विघृष्टिम्।<br>
चण्डार्चिर्मण्डलाभेसततनतजनध्वान्तखण्डातिशौण्डे<br>
चण्डीशे ते श्रिये स्तामधिकमवनताखण्डले कुण्डले वः ॥</strong></p>
<p>खट्वाङ्गोदग्रपाणेः स्फुटविकटपुटो वक्त्ररन्ध्रप्रवेश-<br>
प्रेप्सूदञ्चत्फणोरुश्वसदतिधवलाहीन्द्रशङ्कां दधानः।<br>
युष्माकं कम्रवक्त्राम्बुरुहपरिलसत्कर्णिकाकारशोभः<br>
शश्वत्त्राणाय भूयादलमतिविमलोत्तुङ्गकोणः स घोणः॥</p>
<p>क्रुध्यत्यद्धा ययोः स्वां तनुमतिलसतोर्बिम्बितां लक्षयन्ती<br>
भर्त्रे स्पर्धातिनिघ्ना मुहुरितरवधूशङ्कया शैलकन्या।<br>
युष्मांस्तौ शश्वदुच्चैरबहुलदशमीशर्वरीशातिशुभ्रा-<br>
वव्यास्तां दिव्यसिन्धोः कमितुरवनमल्लोकपालौ कपोलौ ॥</p>
<p>यो भासा भात्युपान्तस्थित इव निभृतं कौस्तुभो द्रष्टुमिच्छ-<br>
न्सोत्थस्नेहान्नितान्तं गलगतगरलं पत्युरुच्चैः पशूनाम्।<br>
प्रोद्यत्प्रेम्णा यमार्द्रापिबति गिरिसुता संपदः सातिरेका<br>
लोकाः शोणीकृतान्ता यदधरमहसा सोऽधरो वो विधत्ताम् ॥</p>
<p>अत्यर्थं राजते या वदनशशधरादुद्गलच्चारुवाणी-<br>
पीयूषाम्भःप्रवाहप्रसरपरिलस्त्फेनबिन्द्वावलीव।<br>
देयात्सा दन्तपङ्क्तिश्चिरमिह दनुदायाददौवारिकस्य<br>
द्युत्या दीप्तेन्दुकुन्दच्छविरमलतरप्रोन्नताग्रामुदं वः ॥</p>
<p><strong>न्यक्कुर्वन्नुर्वराभृन्निभघनसमयोद्धुष्टमेघौघघोषं<br>
स्फूर्जद्वार्ध्युत्थितोरुध्वनितमपि परब्रह्मभूतो गभीरः।<br>
सुव्यक्तो व्यक्तमूर्तेः प्रकटितकरणः प्राणनाथस्य सत्याः<br>
प्रीत्या वः संविदध्यात्फलविकलमलं जन्म नादः स नादः ॥</strong></p>
<p><strong>भासा यस्य त्रिलोकी लसति परिलसत्फेनबिन्द्वर्णवान्त-<br>
र्व्यामग्नेवातिगौरस्तुलितसुरसरिद्वारिपूरप्रसारः।<br>
पीनात्मा दन्तभाभिर्भृशमहहहकारातिभीमः सदेष्टां<br>
पुष्टां तुष्टिं कृषीष्ट स्फुटमिह भवतामट्टहासोऽष्टमूर्तेः ॥</strong></p>
<p><strong>सद्योजाताख्यमाप्यं यदुविमलमुदग्वर्ति यद्वामदेवं<br>
नाम्ना हेम्ना सदृक्षं जलदनिभमघोराह्वयं दक्षिणं यत्।<br>
यद्वालार्कप्रभं तत्पुरुषनिगदितं पूर्वमीशानसंज्ञं<br>
यद्दिव्यं तानि शंभोर्भवदभिलषितं पञ्च दद्युर्मुखानि ॥</strong></p>
<p><strong>आत्मप्रेम्णो भवान्या स्वयमिव रचिताः सादरं सांवनन्या<br>
मष्या तिस्रः सुनीलाञ्जननिभगररेखाः समाभान्ति यस्याम्।<br>
आकल्पानल्पभासा भृशरुचिरतरा कम्बुकल्पाम्बिकायाः<br>
पत्युः सात्यन्तमन्तर्विलसतु सततं मन्थरा कंधरा वः ॥</strong></p>
<p><strong>वक्त्रेन्दोर्दन्तलक्ष्म्याश्चिरमधरमहाकौस्तुभस्याप्युपान्ते<br>
सोत्थानां प्रार्थयन्यः स्थितिमचलभुवे वारयन्त्यै निवेशम्।<br>
प्रायुङ्क्तेवाशिषो यः प्रतिपदममृतत्वे स्थितः कालशत्रोः<br>
कालं कुर्वन्गलं वो हृदयमयमलं क्षालयेत्कालकूटः ॥</strong></p>
<p><strong>प्रौढप्रेमाकुलाया दृढतरपरिरम्भेषु पर्वेन्दुमुख्याः<br>
पार्वत्याश्चारुचामीकरवलयपदैरङ्कितं कान्तिशालि।<br>
रङ्गन्नागाङ्गदाढ्यं सततमविहितं कर्म निर्मूलयेत्त-<br>
द्दोर्मूलं निर्मलं यद्धृदि दुरितमपास्यार्जितं धूर्जटेर्वः ॥</strong></p>
<p><strong>कण्ठाश्लेषार्थमाप्ता दिव इव कमितुः स्वर्गसिन्धोः प्रवाहाः<br>
क्रान्त्यै संसारसिन्धोः स्फटिकमणिमहासंक्रमाकारदीर्घाः।<br>
तिर्यग्विष्कम्भभूतास्त्रिभुवनवसतेर्भिन्नदैत्येभदेहा<br>
बाहा वस्ता हरस्य द्रुतमिह निवहानंहसां संहरन्तु ॥</strong></p>
<p><strong>वक्षो दक्षद्विषोऽलं स्मरभरविनमद्दक्षजाक्षीणवक्षो-<br>
जान्तर्निक्षिप्तशुम्भन्मलयजमिलितोद्भासि भस्मोक्षितं यत्।<br>
क्षिप्रं तद्रूक्षचक्षुःश्रुतिगणफणरत्नौघभाभीक्ष्णशोभं<br>
युष्माकं शश्वदेनः स्फटिकमणिशिलामण्डलाभं क्षिणोतु ॥</strong></p>
<p><strong>मुक्तामुक्ते विचित्राकुलवलिलहरीजालशालिन्यवाञ्च-<br>
न्नाभ्यावर्ते विलोलद्भुजगवरयुते कालशत्रोर्विशाले।<br>
युष्मच्चित्तत्रिधामा प्रतिनवरुचिरे मन्दिरे कान्तिलक्ष्म्याः<br>
शेतां शीतांशुगौरे चिरतरमुदरक्षीरसिन्धौ सलीलम् ॥</strong></p>
<p><strong>वैयाघ्रीयत्र कृत्तिः स्फुरति हिमगिरेर्विस्तृतोपत्यकान्तः<br>
सान्द्रावश्यायमिश्रा परित इव वृता नीलजीमूतमाला।<br>
आबद्धाहीन्द्रकाञ्चीगुणमतिपृथुलं शैलजाक्रीडभूमि-<br>
स्तद्वो निःश्रेयसे स्याज्जघनमतिघनं बालशीतांशुमौलेः ॥</strong></p>
<p><strong>पुष्टावष्टम्भभूतौ पृथुतरजघनस्यापि नित्यं त्रिलोक्याः<br>
सम्यग्वृत्तौ सुरेन्द्रद्विरदवरकरोदारकान्तिं दधानौ।<br>
सारावूरू पुरारेः प्रसभमरिघटाघस्मरौ भस्मशुभ्रौ<br>
भक्तैरत्यार्द्रचित्तैरधिकमवनतौ वाञ्छितं वो विधत्ताम् ॥</strong></p>
<p><strong>आनन्दायेन्दुकान्तोपलरचितसमुद्गायिते ये मुनीनां<br>
चित्तादर्शं निधातुं विदधति चरणे ताण्डवाकुञ्चनानि।<br>
काञ्चीभोगीन्द्रमूर्ध्नां प्रतिमुहुरुपधानायमाने क्षणं ते<br>
कान्ते स्तामन्तकारेर्द्युतिविजितसुधाभानुनी जानुनी वः ॥</strong></p>
<p><strong>मञ्जीरीभूतभोगिप्रवरगणफणामण्डलान्तर्नितान्त-<br>
व्यादीर्घानर्घरत्नद्युतिकिसलयिते स्तूयमाने द्युसद्भिः।<br>
बिभ्रत्यौ विभ्रमं वः स्फटिकमणिबृहद्दण्डवद्भासिते ये<br>
जङ्घे शङ्खेन्दुशुभ्रे भृशमिह भवतां मानसे शूलपाणेः ॥</strong></p>
<p><strong>अस्तोकस्तोमशस्त्रैरपचितिममलां भूरिभावोपहारैः<br>
कुर्वद्भिः सर्वदोच्चैः सततमभिवृतौ ब्रह्मविद्देवलाद्यैः।<br>
सम्यक्संपूज्यमानाविह हृदि सरसीवानिशं युष्मदीये<br>
शर्वस्य क्रीडतां तौ प्रपदवरबृहत्कच्छपावच्छभासौ॥</strong></p>
<p><strong>याः स्वस्यैकांशपातादतिबहलगलद्रक्तवक्त्रं प्रणुन्न-<br>
प्राणं प्राक्रोशयन्प्राङ् निजमचलवरं चालयन्तं दशास्यम्।<br>
पादाङ्गुल्यो दिशन्तु द्रुतमयुगदृशः कल्मषप्लोषकल्याः<br>
कल्याणं फुल्लमाल्यप्रकरविलसिता वः प्रणद्धाहिवल्लयः ॥</strong></p>
<p><strong>प्रह्वप्राचीनबर्हिःप्रमुखसुरवरप्रस्फुरन्मौलिसक्त-<br>
ज्यायोरत्नोत्करोस्त्रैरविरतममला भूरिनीराजिता या।<br>
प्रोदग्राग्राप्रदेयात्ततिरिव रुचिरा तारकाणां नितान्तं<br>
नीलग्रीवस्य पादाम्बुरुहविलसिता सा नखाली सुखं वः ॥</strong></p>
<p><strong>सत्याः सत्याननेन्दावपि सविधगते ये विकासं दधाते<br>
स्वान्ते स्वां ते लभन्ते श्रियमिह सरसीवामरा ये दधानाः।<br>
लोलं लोलम्बकानां कुलमिव सुधियां सेवते ये सदा स्तां<br>
भूत्यै भूत्यैणपाणेर्विमलतररुचस्ते पदाम्भोरुहे वः॥ २७ ॥</strong></p>
<p><strong>येषां रागादिदोषाक्षतमति यतयो यान्ति मुक्तिं प्रसादा-<br>
द्ये वा नम्रात्ममूर्तिद्युसदृषिपरिषन्मूर्ध्नि शेषायमाणाः।<br>
श्रीकण्ठस्यारुणोद्यच्चरणसरसिजप्रोत्थितास्ते भावाख्या-<br>
त्पारावाराच्चिरं वो दुरितहतिकृतस्तारयेयुः परागाः ॥</strong></p>
<p><strong>भूम्ना यस्यास्तसीम्ना भुवनमनुसृतं यत्परं धाम धाम्नां<br>
साम्नामाम्नायतत्त्वं यदपि च परमं यद्गुणातीतमाद्यम्।<br>
यचांहोहन्निरीहं गहनमिति मुहुः प्राहुरुच्चैर्महान्तो<br>
माहेशं तन्महो मे महितमहरहर्मोहरोहं निहन्तु ॥ २९ ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ</p>
<p><strong>शिवकेशादिपादान्तवर्णनस्तोत्रम्<br>
संपूर्णम् ॥</strong></p>
<p><strong>———</strong></p>
<p><strong>॥ श्रीः॥</strong></p>
<p><strong>॥ वेदसारशिवस्तोत्रम् ॥</strong></p>
<p>&lt;MISSING_FIG href=&quot;../books_images/U-IMG-1722701153C&hellip;..PNG&quot;/&gt;</p>
<p><strong>पशूनां पतिं पापनाशं परेशं<br>
गजेन्द्रस्य कृत्तिं वसानं वरेण्यम्।<br>
जटाजूटमध्ये स्फुरद्गाङ्गवारिं<br>
महादेवमेकं स्मरामि स्मरारिम्॥ १ ॥</strong></p>
<p><strong>महेशं सुरेशं सुरारातिनाशं<br>
विभुं विश्वनाथं विभूत्यङ्गभूषम्।<br>
विरूपाक्षमिन्द्वर्कवह्नित्रिनेत्रं<br>
सदानन्दमीडे प्रभुं पञ्चवक्त्रम्॥ २॥</strong></p>
<p><strong>गिरीशं गणेशं गले नीलवर्णं<br>
गवेन्द्राधिरूढं गुणातीतरूपम्।<br>
भवं भास्वरं भस्मना भूषिताङ्गं<br>
भवानीकलत्रं भजे पञ्चवक्त्रम्॥ ३ ॥</strong></p>
<p><strong>शिवाकान्त शंभो शशाङ्कार्धमौले<br>
महेशान शूलिञ्जटाजूटधारिन्।<br>
त्वमेको जगद्व्यापको विश्वरूपः<br>
प्रसीद प्रसीद प्रभो पूर्णरूप ॥ ४ ॥</strong></p>
<p><strong>परात्मानमेकं जगद्बीजमाद्यं<br>
निरीहं निराकारमोंकारवेद्यम्।<br>
यतो जायते पाल्यते येन विश्वं<br>
तमीशं भजे लीयते यत्र विश्वम् ॥ ५ ॥</strong></p>
<p><strong>न भूमिर्न चापो न वह्निर्न वायु-<br>
र्न चाकाशमास्ते न तन्द्रा न निद्रा।<br>
न चोष्णं न शीतं न देशो न वेषो<br>
न यस्यास्ति मूर्तिस्त्रिमूर्तिं तमीडे ॥ ६ ॥</strong></p>
<p><strong>अजं शाश्वतं कारणं कारणानां<br>
शिवं केवलं भासकं भासकानाम्।<br>
तुरीयं तमःपारमाद्यन्तहीनं<br>
प्रपद्ये परं पावनं द्वैतहीनम् ॥ ७ ॥</strong></p>
<p><strong>नमस्ते नमस्ते विभो विश्वमूर्ते<br>
नमस्ते नमस्ते चिदानन्दमूर्ते।<br>
नमस्ते नमस्ते तपोयोगगम्य<br>
नमस्ते नमस्ते श्रुतिज्ञानगम्य॥ ८॥</strong></p>
<p><strong>प्रभो शूलपाणे विभो विश्वनाथ<br>
महादेव शंभो महेश त्रिनेत्र।<br>
शिवाकान्त शान्त स्मरारे पुरारे<br>
त्वदन्यो वरेण्यो न मान्यो न गण्यः॥ ९ ॥</strong></p>
<p><strong>शंभो महेश करुणामय शूलपाणे<br>
गौरीपते पशुपते पशुपाशनाशिन्।<br>
काशीपते करुणया जगदेतदेक-<br>
स्त्वं इंसि पासि विदधासि महेश्वरोऽसि॥१० ॥</strong></p>
<p><strong>त्वत्तो जगद्भवति देव भव स्मरारे<br>
त्वय्येव तिष्ठति जगन्मृड विश्वनाथ।<br>
त्वय्येव गच्छति लयं जगदेतदीश<br>
लिङ्गात्मके हर चराचरविश्वरूपिन्॥ ११ ॥</strong></p>
<p>&lt;MISSING_FIG href=&quot;../books_images/U-IMG-1722701284c..PNG&quot;/&gt;</p>
<p><strong>॥ श्रीः ॥</strong></p>
<p><strong>शिवापराध-<br>
क्षमापणस्तोत्रम् ॥</strong></p>
<p><strong>&lt;MISSING_FIG href=&quot;../books_images/U-IMG-1722704386C&hellip;..PNG&quot;/&gt;</strong></p>
<p><strong>आदौ कर्म प्रसङ्गात्कलयति कलुषं मातृकुक्षौ स्थितं मां<br>
विण्मूत्रामेध्यमध्ये कथयति नितरां जाठरो जातवेदाः।<br>
यद्यद्वै तत्र दुःखं व्यथयति नितरां शक्यते केन वक्तुं<br>
क्षन्तव्यो मेऽपराधः शिव शिव शिव भोः श्रीमहादेव शंभो ॥</strong></p>
<p><strong>बाल्ये दुःखातिरेकान्मललुलितवपुः स्तन्यपाने पिपासु-<br>
र्नो शक्तश्चेन्द्रियेभ्यो भव मलजनिता जन्तवो मां तुदन्ति।<br>
नानारोगातिदुःखाद्रुदितपरवशः शंकरं न स्मरामि<br>
क्षन्तव्यो मेऽपराधः शिव शिव शिव भोः श्रीमहादेव शंभो ॥</strong></p>
<p><strong>प्रौढोऽहं यौवनस्थो विषयविषधरैः पञ्चभिर्मर्मसंधौ<br>
दष्टो नष्टो विवेकः सुतधनयुवतिस्वादसौख्ये निषण्णः।<br>
शैवे चिन्ताविहीनं मम हृदयमहो मानगर्वाधिरूढं<br>
क्षन्तव्यो मेऽपराधः शिव शिव शिव भोः श्रीमहादेव शंभो ॥</strong></p>
<p><strong>वार्धक्ये चेन्द्रियाणां विकलगतिमतश्चाधिदैवादितापैः<br>
प्राप्तै रोगैर्वियोगैर्व्यसनकृशतनोर्ज्ञप्तिहीनं च दीनम्।<br>
मिथ्यामोहाभिलाषैर्भ्रमति मम मनो धूर्जटेर्ध्यानशून्यं<br>
क्षन्तव्यो मेऽपराधः शिव शिव शिव भोः श्रीमहादेव शंभो ॥</strong></p>
<p><strong>स्नात्वा प्रत्यूषकाले स्नपनविधिविधौ नाहृतं गाङ्गतोयं<br>
पूजार्थं वा कदाचिद्बहुतरगहनेऽखण्डबिल्वीदलं वा।<br>
नानीता पद्ममाला सरसि विकसिता गन्धपुष्पैस्त्वदर्थं<br>
क्षन्तव्यो मेऽपराधः शिव शिव शिव भोः श्रीमहादेव शंभो ॥</strong></p>
<p><strong>दुग्धैर्मध्वाज्ययुक्तैर्दधिगुडसहितैः स्नापितं नैव लिङ्गं<br>
नो लिप्तं चन्दनाद्यैः कनकविरचितैः पूजितं न प्रसूनैः।<br>
धूपैः कर्पूरदीपैर्विविधरसयुतैर्नैव भक्ष्योपहारैः<br>
क्षन्तव्यो मेऽपराधः शिव शिव शिव भोः श्रीमहादेव शंभो ॥</strong></p>
<p><strong>नो शक्यं स्मार्तकर्म प्रतिपदगहने प्रत्यवायाकुलाढ्ये<br>
श्रौते वार्ता कथं मे द्विजकुलविहिते ब्रह्ममार्गानुसारे।<br>
तत्वेऽज्ञाते विचारे श्रवणमननयोः किं निदिध्यासितव्यं<br>
क्षन्तव्यो मेऽपराधः शिव शिव शिव भोः श्रीमहादेव शंभो ॥</strong></p>
<p><strong>ध्यात्वा चित्ते शिवाख्यं प्रचुरतरधनं नैव दत्तं द्विजेभ्यो<br>
हव्यं ते लक्षसंख्यैर्हुतवहवदने नार्पितं बीजमन्त्रैः।<br>
नो तप्तं गाङ्गतीरे व्रतजपनियमै रुद्रजाप्यं न जप्तं<br>
क्षन्तव्यो मेऽपराधः शिव शिव शिव भोः श्रीमहादेव शंभो ॥</strong></p>
<p><strong>नग्नो निःसंगशुद्धस्त्रिगुणविरहितो ध्वस्तमोहान्धकारो<br>
नासाग्रन्यस्तदृष्टिर्विदितभवगुणो नैव दृष्टः कदाचित्।<br>
उन्मन्यावस्थयात्वां विगतगतिमतिः शंकरं न स्मरामि<br>
क्षन्तव्यो मेऽपराधः शिव शिव शिव भोः श्रीमहादेव शंभो ॥</strong></p>
<p><strong>स्थित्वा स्थाने सरोजे प्रणवमयमरुत्कुम्भिते सूक्ष्ममार्गे<br>
शान्ते स्वान्ते प्रलीने प्रकटितविभवे दिव्यरूपे शिवाख्ये।<br>
लिङ्गा ब्रह्मवाक्ये सकलतनुगतं शंकरं न स्मरामि<br>
क्षन्तव्यो मेऽपराधः शिव शिव शिव भोः श्रीमहादेव शंभो ॥</strong></p>
<p><strong>हृद्यं वेदान्तवेद्यं हृदयसरसिजे दीप्तमुद्यत्प्रकाशं<br>
सत्यं शान्तस्वरूपं सकलमुनिमनःपद्मषण्डैकवेद्यम् \।<br>
जाग्रत्स्वप्ने सुषुप्तौ त्रिगुणविरहितं शंकरं न स्मरामि<br>
क्षन्तव्यो मेऽपराधः शिव शिव शिव भोः श्रीमहादेव शंभो ॥</strong></p>
<p><strong>चन्द्रोद्भासितशेखरे स्मरहरे गङ्गाधरे शंकरे<br>
सर्पैर्भूषितकण्ठकर्णविवरे नेत्रोत्थवैश्वानरे ।<br>
दन्तित्वक्कृतसुन्दराम्बरधरे त्रैलोक्यसारे हरे<br>
मोक्षार्थं कुरु चित्त वृत्तिममलामन्यैस्तु किं कर्मभिः॥</strong></p>
<p><strong>किं यानेन धनेन वाजिकरिभिः प्राप्तेन राज्येन किं<br>
किं वा पुत्रकलत्रमित्रपशुभिर्देहेन गेहेन किम् ।<br>
ज्ञात्वैतत्क्षणभङ्गुरं सपदि रे त्याज्यं मनो दूरतः<br>
स्वात्मार्थं गुरुवाक्यतो भज भज श्रीपार्वतीवल्लभम् ॥ १३॥</strong></p>
<p><strong>पौरोहित्यं रजनिचरितं ग्रामणीत्वं नियोगो<br>
माठापत्यं ह्यनृतवचनं साक्षिवादः परान्नम् ।<br>
ब्रह्मद्वेषः खलजनरतिः प्राणिनां निर्दयत्वं<br>
मा भूदेवं मम पशुपते जन्मजन्मान्तरेषु॥ १४॥</strong></p>
<p><strong>आयुर्नश्यति पश्यतां प्रतिदिनं याति क्षयं यौवनं<br>
प्रत्यायान्ति गताः पुनर्न दिवसाः कालो जगद्भक्षकः।<br>
लक्ष्मीस्तोयतरङ्गभङ्गचपला विद्युच्चलं जीवितं<br>
तस्मान्मां शरणागतं करुणया त्वं रक्ष रक्षाधुना ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>शिवापराधक्षमापणस्तोत्रं संपूर्णम् ॥</strong></p>
<p><strong>&lt;MISSING_FIG href=&quot;../books_images/U-IMG-1722704584c,.PNG&quot;/&gt;</strong></p>
<p><strong>॥श्रीः ॥</strong></p>
<p>॥ सुवर्णमालास्तुतिः ॥</p>
<p>———</p>
<p><strong>अथ कथमपि मद्रसनां त्वद्गुण-<br>
लेशैर्विशोधयामि विभो।<br>
सांम्ब सदाशिव शंभो शंकर<br>
शरणं मे तव चरणयुगम् ॥ १ ॥</strong></p>
<p><strong>आखण्डलमदखण्डनपण्डित<br>
तण्डुप्रिय चण्डीश विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ २ ॥</strong></p>
<p><strong>इभचर्माम्बर शम्बररिपुवपु-<br>
रपहरणोज्ज्वलनयन विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ३ ॥</strong></p>
<p><strong>ईश गिरीश नरेश परेश म-<br>
हेश बिलेशयभूषण भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ४ ॥</strong></p>
<p><strong>उमया दिव्यसुमङ्गलविग्रह-<br>
यालिङ्गितवामाङ्ग विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ५ ॥</strong></p>
<p><strong>ऊरीकुरु मामज्ञमनाथं<br>
दूरीकुरु मे दुरितं भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ६ ॥</strong></p>
<p><strong>ऋषिवरमानसहंस चराचर-<br>
जननस्थितिलयकारण भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ७ ॥</strong></p>
<p><strong>ऋक्षाधीशकिरीट महोक्षा-<br>
रूढ विधृतरुद्राक्ष विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ८ ॥</strong></p>
<p><strong>लृवर्णद्वन्द्वमवृन्तसुकुसुममि-<br>
वाङ्घ्रौतवार्पयामि विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ९ ॥</strong></p>
<p><strong>एकं सदिति श्रुत्या त्वमेव<br>
सदसीत्युपास्महे मृड भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ १० ॥</strong></p>
<p><strong>ऐक्यं निजभक्तेभ्यो वितरसि<br>
विश्वंभरोऽत्र साक्षी भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ११ ॥</strong></p>
<p><strong>ओमिति तव निर्देष्ट्री माया-<br>
स्माकं मृडोपकर्त्री भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ १२ ॥</strong></p>
<p><strong>औदास्यं स्फुटयति विषयेषु दि-<br>
गम्बरता च तवैव विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ १३ ॥</strong></p>
<p><strong>अन्तःकरणविशुद्धिं भक्तिं<br>
च त्वयि सतींप्रदेहि विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ १४ ॥</strong></p>
<p><strong>अस्तोपाधिसमस्तव्यस्तै<br>
रूपैर्जगन्मयोऽसि विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ १५ ॥</strong></p>
<p><strong>करुणावरुणालय मयि दास उ-<br>
दासस्तवोचितो न हि भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ १६ ॥</strong></p>
<p><strong>खलसहवासं विघटय घटय स-<br>
तामेव सङ्गमनिशं भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ १७ ॥</strong></p>
<p><strong>गरलं जगदुपकृतये गिलितं<br>
भवता समोऽस्ति कोऽत्र विभो<br>
साम्ब सदाशिव शंभो शंकर<br>
शरणं मे तव चरणयुगम् ॥ १८ ॥</strong></p>
<p><strong>घनसारगौरगात्र प्रचुरज-<br>
टाजूटबद्धगङ्ग विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ १९ ॥</strong></p>
<p><strong>ज्ञप्तिः सर्वशरीरेष्वखण्डि-<br>
ता या विभाति सा त्वं भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ २० ॥</strong></p>
<p><strong>चपलं मम हृदयकपिं विषय-<br>
द्रुचरं दृढं बधान विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ २१ ॥</strong></p>
<p><strong>छाया स्थाणोरपि तव तापं<br>
नमतां हरत्यहो शिव भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ २२ ॥</strong></p>
<p><strong>जय कैलासनिवास प्रमथग-<br>
णाधीश भूसुरार्चित भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ २३ ॥</strong></p>
<p><strong>झणुतकझङ्किणुझणुतत्किंटतक-<br>
शब्दैर्नटसि महानट भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ २४ ॥</strong></p>
<p><strong>ज्ञानं विक्षेपावृतिरहितं<br>
कुरु मे गुरुत्वमेव विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ २५ ॥</strong></p>
<p><strong>टङ्कारस्तव धनुषो दलयति<br>
हृदयं द्विषामशनिरिव भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ २६ ॥</strong></p>
<p><strong>ठाकृतिरिव तव माया बहिर-<br>
न्तः शून्यरूपिणी खलु भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ २७ ॥</strong></p>
<p><strong>डम्बरमम्बुरुहामपि दलय-<br>
त्यनघं त्वदयुगलं भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ २८ ॥</strong></p>
<p><strong>ढक्काक्षसूत्रशूलद्रुहिणक-<br>
रोटीसमुल्लसत्कर भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ २९ ॥</strong></p>
<p><strong>णाकारगर्भिणी चेच्छुभदा<br>
ते शरगतिर्नृणामिह भो<br>
साम्ब सदाशिव शंभो शंकर<br>
शरणं मे तव चरणयुगम् ॥ ३० ॥</strong></p>
<p><strong>तव मन्वतिसंजपतः सद्य-<br>
स्तरति नरो हि भवाब्धिं भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ३१ ॥</strong></p>
<p><strong>थूत्कारस्तस्य मुखे भूया-<br>
त्ते नाम नास्ति यस्य विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ३२ ॥</strong></p>
<p><strong>दयनीयश्च दयालुः कोऽस्ति म-<br>
दन्यस्त्वदन्य इह वद भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ३३ ॥</strong></p>
<p><strong>धर्मस्थापनदक्ष त्र्यक्ष गु-<br>
रो दक्षयज्ञशिक्षक भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ३४ ॥</strong></p>
<p><strong>ननु ताडितोऽसि धनुषा लुब्धधि-<br>
या त्वं पुरा नरेण विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ३५ ॥</strong></p>
<p><strong>परिमातुं तव मूर्तिं नालम-<br>
जस्तत्परात्परोऽसि विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ३६ ॥</strong></p>
<p><strong>फलमिह नृतया जनुषस्त्वत्पद-<br>
सेवा सनातनेश विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ३७ ॥</strong></p>
<p><strong>बलमारोग्यं चायुस्त्वद्गुण-<br>
रुचितां चिरं प्रदेहि विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ३८ ॥</strong></p>
<p><strong>भगवन्भर्ग भयापह भूतप-<br>
ते भूतिभूषिताङ्ग विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ३९ ॥</strong></p>
<p><strong>महिमा तव न हि माति श्रुतिषु हि-<br>
मानीधरात्मजाधव भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ४० ॥</strong></p>
<p><strong>यमनियमादिभिरङ्गैर्यमिनो<br>
हृदये भजन्ति स त्वं भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ४१ ॥</strong></p>
<p><strong>रज्जावहिरिव शुक्तौ रजतमि-<br>
व त्वयि जगन्ति भान्ति विभो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ४२ ॥</strong></p>
<p><strong>लब्ध्वा भवत्प्रसादाच्चक्रं<br>
विधुरवति लोकमखिलं भो।<br>
साम्ब सदाशिव शंभो शंकर<br>
शरणं मे तव चरणयुगम् ॥ ४३ ॥</strong></p>
<p><strong>वसुधातद्धरतच्छयरथमौ-<br>
र्वीशर पराकृतासुर भो।<br>
साम्ब सदाशिव शंभो शंकर<br>
शरणं मे तव चरणयुगम्॥ ४४ ॥</strong></p>
<p><strong>शर्व देव सर्वोत्तम सर्वद<br>
दुर्वृत्तगर्वहरण विभो।<br>
साम्ब सदाशिव शंभो शंकर<br>
शरणं मे तव चरणयुगम्॥ ४५ ॥</strong></p>
<p><strong>षड्रिपुषडूर्मिषड्विकारहर<br>
सन्मुख षण्मुखजनक विभो।<br>
साम्ब सदाशिव शंभो शंकर<br>
शरणं मे तव चरणयुगम्॥ ४६ ॥</strong></p>
<p><strong>सत्यं ज्ञानमनन्तं ब्रह्मे-<br>
त्येतल्लक्षणलक्षित भो।<br>
साम्ब सदाशिव शंभो शंकर<br>
शरणं मे तव चरणयुगम्॥ ४७ ॥</strong></p>
<p><strong>हाहाहूहूमुखसुरगायक-<br>
गीतापदानपद्य विभो।<br>
साम्ब सदाशिव शंभो शंकर<br>
शरणं मे तव चरणयुगम्॥ ४८ ॥</strong></p>
<p><strong>लादिर्न हि प्रयोगस्तदन्त-<br>
मिह मङ्गलं सदास्तु विभो।<br>
साम्ब सदाशिव शंभो शंकर<br>
शरणं मे तव चरणयुगम्॥ ४९ ॥</strong></p>
<p><strong>क्षणमिव दिवसान्नेष्यति त्वत्पद-<br>
सेवाक्षणोत्सुकः शिव भो।<br>
साम्ब सदाशिव शंभो शंकर<br>
शरणं मे तव चरणयुगम्॥ ५० ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>सुवर्णमालास्तुतिः संपूर्णा ॥</strong></p>
<p><strong>॥ श्रीः॥</strong></p>
<p><strong>॥ दशश्लोकीस्तुतिः ॥</strong></p>
<p><strong>&lt;MISSING_FIG href=&quot;../books_images/U-IMG-1722704703C&hellip;..PNG&quot;/&gt;</strong></p>
<p>साम्बो नः कुलदैवतं पशुपते साम्ब त्वदीया वयं<br>
साम्बं स्तौमि सुरासुरोरगगणाः साम्बेन संतारिताः।<br>
साम्बायास्तु नमो मया विरचितं साम्बात्परं नो भजे<br>
साम्बस्यानुचरोऽस्म्यहं मम रतिः साम्बे परब्रह्मणि॥</p>
<p>विष्ण्वाद्याश्च पुरत्रयं सुरगणा जेतुं न शक्ताः स्वयं<br>
यं शंभुं भगवन्वयं तु पशवोऽस्माकं त्वमेवेश्वरः।<br>
स्वस्वस्थाननियोजिताः सुमनसः स्वस्था बभूवुस्तत-<br>
स्तस्मिन्मे हृदयं सुखेन रमतां साम्बे परब्रह्मणि॥ २ ॥</p>
<p>क्षोणी यस्य रथो रथाङ्गयुगलं चन्द्रार्कबिम्बद्वयं<br>
कोदण्डः कनकाचलो हरिरभूद्बाणो विधिःसारथिः।<br>
तूणीरो जलधिर्हयाः श्रुतिचयो मौर्वी भुजंगाधिप-<br>
स्तस्मिन्मे हृदयं सुखेन रमतां साम्बे परब्रह्मणि॥ ३ ॥</p>
<p><strong>येनापादितमङ्गजाङ्गभसितं दिव्याङ्गरागैः समं<br>
येन स्वीकृतमब्जसंभवशिरः सौवर्णपात्रैः समम्।<br>
येनाङ्गीकृतमच्युतस्य नयनं पूजारविन्दैः समं<br>
तस्मिन्मे हृदयं सुखेन रमतां साम्बे परब्रह्मणि॥ ४ ॥</strong></p>
<p><strong>गोविन्दादधिकं न दैवतमिति प्रोच्चार्य हस्तावुभा -<br>
वुद्धृत्याथ शिवस्य संनिधिगतो व्यासो मुनीनां वरः।<br>
यस्य स्तम्भितपाणिरानतिकृता नन्दीश्वरेणाभव-<br>
त्तस्मिन्मे हृदयं सुखेन रमतां साम्बे परब्रह्मणि॥ ५ ॥</strong></p>
<p><strong>आकाशश्चिकुरायते दशदिशाभोगो दुकूलायते<br>
शीतांशुः प्रसवायते स्थिरतरानन्दः स्वरूपायते।<br>
वेदान्तो निलयायते सुविनयो यस्य स्वभावायते<br>
तस्मिन्मे हृदयं सुखेन रमतां साम्बे परब्रह्मणि॥ ६ ॥</strong></p>
<p><strong>विष्णुर्यस्य सहस्रनामनियमादम्भोरुहाण्यर्चय-<br>
न्नेकोनोपचितेषु नेत्रकमलं नैजं पदाब्जद्वये।<br>
संपूज्यासुरसंहतिं विदलयंस्त्रैलोक्यपालोऽभव-<br>
त्तस्मिन्मे हृदयं सुखेन रमतां साम्बे परब्रह्मणि॥ ७ ॥</strong></p>
<p>शौरिं सत्यगिरं वराहवपुषं पादाम्बुजादर्शने<br>
चक्रे यो दयया समस्तजगतां नाथं शिरोदर्शने।<br>
मिथ्यावाचमपूज्यमेव सततं हंसस्वरूपं विधिं<br>
तस्मिन्मे हृदयं सुखेन रमतां साम्बे परब्रह्मणि॥ ८ ॥</p>
<p>यस्यासन्धरणीजलाग्निपवनव्योमार्कचन्द्रादयो<br>
विख्यातास्तनवोऽष्टधा परिणता नान्यत्ततो वर्तते।<br>
ओंकारार्थविवेचनी श्रुतिरियं चाचष्ट तुर्यं शिवं<br>
तस्मिन्मे हृदयं सुखेन रमतां साम्बे परब्रह्मणि॥९॥</p>
<p>विष्णुब्रह्मसुराधिपप्रभृतयः सर्वेऽपि देवा यदा<br>
संभूताज्जलधेर्विषात्परिभवं प्राप्तास्तदा सत्वरम्।<br>
तानार्ताञ्शशरणागतानिति सुरान्योऽरक्षदर्धक्षणा-<br>
त्तस्मिन्मे हृदयं सुखेन रमतां साम्बे परब्रह्मणि॥ १० ॥</p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ</p>
<p>दशश्लोकीस्तुतिः संपूर्णा॥</p>
<p>———</p>
<p><strong>॥ श्रीः॥</strong></p>
<p><strong>दक्षिणामूर्ति-<br>
वर्णमालास्तोत्रम् ॥</strong></p>
<p><strong>ॐ मित्येतद्यस्य बुधैर्नाम गृहीतं<br>
यद्भासेदं भाति समस्तं वियदादि।<br>
यस्याज्ञातः स्वस्वपदस्था विधिमुख्या-<br>
स्तं प्रत्यञ्चं दक्षिणवक्त्रं कलयामि॥ १ ॥</strong></p>
<p><strong>नम्राङ्गाणां भक्तिमतां यःपुरुषार्था-<br>
न्दत्वा क्षिप्रं हन्ति च तत्सर्वविपत्तीः।<br>
पादाम्भोजाधस्तनितापस्मृतिमीशं<br>
तं प्रत्यञ्चं दक्षिणवक्त्रं कलयामि॥ २ ॥</strong></p>
<p><strong>मोहध्वस्त्यै वैणिकवैयासिकमुख्याः<br>
संविन्मुद्रापुस्तकवीणाक्षगुणान्यम्।<br>
हस्ताम्भोजैर्बिभ्रतमाराधितवन्त-<br>
स्तं प्रत्यञ्चं दक्षिणवक्त्रं कलयामि॥ ३ ॥</strong></p>
<p>भद्रारूढं भद्रदमाराधयितॄणां<br>
भक्तिश्रद्धापूर्वकमीशं प्रणमन्ति।<br>
आदित्या यं वाञ्छितसिद्धयैकरुणाब्धिं<br>
तं प्रत्यञ्चं दक्षिणवक्त्रं कलयामि॥ ४ ॥</p>
<p>गर्भान्तःस्थाः प्राणिन एते भवपाश-<br>
च्छेदे दक्षं निश्चितवन्तः शरणं यम्।<br>
आराध्याङ्घ्रिप्रस्फुरदम्भोरुहयुग्मं<br>
तं प्रत्यञ्चं दक्षिणवक्त्रं कलयामि॥ ५ ॥</p>
<p>वक्त्रंधन्याः संसृतिवार्धेरतिमात्रा-<br>
द्भीताः सन्तः पूर्णशशाङ्कद्युति यस्य।<br>
सेवन्तेऽध्यासीनमनन्तं वटमूलं<br>
तं प्रत्यञ्चं दक्षिणवक्त्रं कलयामि॥६ ॥</p>
<p>तेजःस्तोमैरङ्गदसंघट्टितभास्व-<br>
न्माणिक्योत्थैर्भासितविश्वो रुचिरैर्यः।<br>
तेजोमूर्तिं खानिलतेजःप्रमुखाब्धिं<br>
तं प्रत्यञ्चं दक्षिणवक्त्रं कलयामि॥ ७ ॥</p>
<p><strong>दध्याज्यादिद्रव्यककर्माण्यखिलानि<br>
त्यक्त्वा काङ्क्षां कर्मफलेष्वत्रकरोति।<br>
यज्जिज्ञासां रूपफलार्थी क्षितिदेव-<br>
स्तं प्रत्यञ्चं दक्षिणवक्त्रंकलयामि॥ ८ ॥</strong></p>
<p><strong>क्षिप्रं लोके यं भजमानः पृथुपुण्यः<br>
प्रध्वस्ताधिः प्रोज्झितसंसृत्यखिलार्तिः<br>
प्रत्यग्भूतं ब्रह्म परं सन्रमते य-<br>
स्तं प्रत्यञ्चं दक्षिणवक्त्रं कलयामि॥ ९ ॥</strong></p>
<p><strong>णानेत्येवं यन्मनुमध्यस्थितवर्णा-<br>
न्भक्ताः काले वर्णगृहीत्यै प्रजपन्तः।<br>
मोदन्ते संप्राप्तसमस्तश्रुतितत्त्रा-<br>
स्तं प्रत्यञ्चं दक्षिणवक्त्रंकलयामि॥ १० ॥</strong></p>
<p><strong>मूर्तिश्छायानिर्जितमन्दाकिनिकुन्द-<br>
प्रालेयाम्भोराशिसुधाभूतिसुरेभा।<br>
यस्याभ्राभा हासविधौ दक्षशिरोधि-<br>
स्तं प्रत्यञ्चं दक्षिणवक्त्रंकलयामि॥ ११ ॥</strong></p>
<p><strong>तप्तस्वर्णच्छायजटाजूटकटाह-<br>
प्रोद्यद्वीचीवल्लिविराजत्सुरसिन्धुम्।<br>
नित्यं सूक्ष्मं नित्यनिरस्ताखिलदोषं<br>
तं प्रत्यञ्चं दक्षिणवक्त्रंकलयामि॥ १२ ॥</strong></p>
<p><strong>येन ज्ञातेनैव समस्तं विदितं स्या-<br>
द्यस्मादन्यद्वस्तु जगत्यां शशशृङ्गम्।<br>
यं प्राप्तानां नास्ति परं प्राप्यमनादिं<br>
तं प्रत्यञ्चंदक्षिणवक्त्रं कलयामि॥ १३ ॥</strong></p>
<p><strong>मत्तो मारो यस्य ललाटाक्षिभवाग्नि-<br>
स्फूर्जत्कीलप्रोषितभस्मीकृतदेहः।<br>
तद्भस्मासीद्यस्य सुजातःपटवास-<br>
स्तं प्रत्यञ्चं दक्षिणवक्त्रं कलयामि॥ १४ ॥</strong></p>
<p><strong>ह्यम्भोराशौ संसृतिरूपे लुठतां त-<br>
त्पारं गन्तुं यत्पदभक्तिर्दृढनौका।<br>
सर्वाराध्यं सर्वगमानन्दपयोधिं<br>
तं प्रत्यञ्चं दक्षिणवक्त्रं कलयामि॥ १५ ॥</strong></p>
<p><strong>मेधावी स्यादिन्दुवतंसं धृतवीणं<br>
कर्पूराभं पुस्तकहस्तं कमलाक्षम्।<br>
चित्ते ध्यायन्यस्य वपुर्द्राङ्निमिषार्धं<br>
तं प्रत्यञ्चं दक्षिणवक्त्रं कलयामि॥ १६ ॥</strong></p>
<p><strong>धाम्नां धाम प्रौढरुचीनां परमं य-<br>
त्सूर्यादीनां यस्य स हेतुर्जगदादेः।<br>
एतावान्यो यस्य न सर्वेश्वरमीड्यं<br>
तं प्रत्यञ्चं दक्षिणवक्त्रं कलयामि॥ १७ ॥</strong></p>
<p><strong>प्रत्याहारप्राणनिरोधादिसमर्थै-<br>
र्भक्तैर्दान्तैः संयतचित्तैर्यतमानैः।<br>
स्वात्मत्वेन ज्ञायत एव त्वरया य-<br>
स्तं प्रत्यञ्चं दक्षिणवक्त्रंकलयामि॥ १८ ॥</strong></p>
<p><strong>ज्ञांशीभूतान्प्राणिन एतान्फलदाता<br>
चित्तान्तःस्थः प्रेरयति स्वे सकलेऽपि।<br>
कृत्ये देवः प्राक्तनकर्मानुसरः सं-<br>
स्तं प्रत्यञ्चं दक्षिणवक्त्रं कलयामि॥ १९ ॥</strong></p>
<p><strong>प्रज्ञामात्रं प्रापितसंबिन्निजभक्तं<br>
प्राणाक्षादेः प्रेरयितारं प्रणवार्थम्।<br>
प्राहुः प्राज्ञा यं विदितानुश्रवतत्त्वा-<br>
स्तं प्रत्यञ्चं दक्षिणवक्त्रं कलयामि॥ २० ॥</strong></p>
<p><strong>यस्याज्ञानादेव नृणां संसृतिबोधो<br>
यस्य ज्ञानादेव विमोक्षो भवतीति।<br>
स्पष्टं ब्रूते वेदशिरो देशिकमाद्यं<br>
तं प्रत्यञ्चं दक्षिणवक्त्रं कलयामि॥ २१ ॥</strong></p>
<p><strong>छन्नेऽविद्यारूपपटेनैव च विश्वं<br>
यत्राध्यस्तं जीवपरेशत्वमपीदम्।<br>
भानोर्भानुष्वम्बुवदस्ताखिलभेदं<br>
तं प्रत्यञ्चं दक्षिणवक्त्रं कलयामि॥ २२ ॥</strong></p>
<p><strong>स्वापस्वप्नौ जाग्रदवस्थापि न यत्र<br>
प्राणश्चेतः सर्वगतो यः सकलात्मा।<br>
कूटस्थो यः केवलसच्चित्सुखरूप-<br>
स्तं प्रत्यञ्चंदक्षिणवक्त्रं कलयामि॥ २३ ॥</strong></p>
<p><strong>हा हेत्येवं विस्मयमीयुर्मुनिमुख्या<br>
ज्ञाते यस्मिन्स्वात्मतयानात्मविमोहः।<br>
प्रत्यग्भूते ब्रह्मणि यातः कथमित्थं<br>
तं प्रत्यञ्चं दक्षिणवक्त्रं कलयामि॥ २४ ॥</strong></p>
<p><strong>यैषा रम्यैर्मत्तमयूराभिधवृत्तै-<br>
रादौ क्लृप्ता यन्मनुवर्णैर्मुनिभङ्गी।<br>
तामेवैतां दक्षिणवक्त्रःकृपयासा-<br>
वूरीकुर्याद्देशिकसम्राट् परमात्मा॥२५॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>श्रीदक्षिणामूर्तिवर्णमालास्तोत्रं<br>
संपूर्णम् ॥</strong></p>
<p><strong>&lt;MISSING_FIG href=&quot;../books_images/U-IMG-1722704948vc.PNG&quot;/&gt;</strong></p>
<p><strong>॥ श्रीः ॥</strong></p>
<p><strong>॥ श्रीदक्षिणामूर्त्यष्टकम्॥</strong></p>
<p><strong>विश्वं दर्पणदृश्यमाननगरीतुल्यं निजान्तर्गतं<br>
पश्यन्नात्मनि मायया बहिरिवोद्भूतं यथा निद्रया।<br>
यः साक्षात्कुरुते प्रबोधसमये स्वात्मानमेवाद्वयं<br>
तस्मै श्रीगुरुमूर्तये नम इदं श्रीदक्षिणामूर्तये॥ १ ॥</strong></p>
<p><strong>बीजस्यान्तरिवाङ्कुरो जगदिदं प्राङ्निर्विकल्पं पुन-<br>
र्मायाकल्पितदेशकालकलनावैचित्र्यचित्रीकृतम्।<br>
मायावीव विजृम्भयत्यपि महायोगीव यः स्वेच्छया<br>
तस्मै श्रीगुरुमूर्तये नम इदं श्रीदक्षिणामूर्तये॥ २ ॥</strong></p>
<p><strong>यस्यैव स्फुरणं सदात्मकमसत्कल्पार्थगं भासते<br>
साक्षात्तत्त्वमसीति वेदवचसा यो बोधयत्याश्रितान्।<br>
यत्साक्षात्करणाद्भवेन्न पुनरावृत्तिर्भवाम्भोनिधौ<br>
तस्मै श्रीगुरुमूर्तये नम इदं श्रीदक्षिणामूर्तये॥३॥</strong></p>
<p><strong>नानाच्छिद्रघटोदरस्थितमहादीपप्रभाभास्वरं<br>
ज्ञानं यस्य तु चक्षुरादिकरणद्वारा बहिः स्पन्दते।<br>
जानामीति तमेव भान्तमनुभात्येतत्समस्तं जग-<br>
त्तस्मै श्रीगुरुमूर्तये नम इदं श्रीदक्षिणामूर्तये॥ ४॥</strong></p>
<p><strong>देहं प्राणमपीन्द्रियाण्यपि चलां बुद्धिं च शून्यं विदुः<br>
स्त्रीबालान्धजडोपमास्त्वहमिति भ्रान्ता भृशं वादिनः।<br>
मायाशक्तिविलासकल्पितमहाव्यामोहसंहारिणे<br>
तस्मै श्रीगुरुमूर्तये नम इदं श्रीदक्षिणामूर्तये॥ ५ ॥</strong></p>
<p><strong>राहुग्रस्तदिवाकरेन्दुसदृशो मायासमाच्छादना-<br>
त्सन्मात्रः करणोपसंहरणतो योऽभूत्सुषुप्तः पुमान्।<br>
प्रागस्वाप्समिति प्रबोधसमये यः प्रत्यभिज्ञायते<br>
तस्मै श्रीगुरुमूर्तये नम इदं श्रीदक्षिणामूर्तये॥६॥</strong></p>
<p><strong>बाल्यादिष्वपि जाग्रदादिषु तथा सर्वास्ववस्थास्वपि<br>
व्यावृत्तास्वनुवर्तमानमहमित्यन्तः स्फुरन्तं सदा।<br>
स्वात्मानं प्रकटीकरोति भजतां यो मुद्रया भद्रया<br>
तस्मै श्रीगुरुमूर्तये नम इदं श्रीदक्षिणामूर्तये॥ ७ ॥</strong></p>
<p><strong>विश्वं पश्यति कार्यकारणतया स्वस्वामिसंबन्धतः<br>
शिष्याचार्यतया तथैव पितृपुत्राद्यात्मना भेदतः।<br>
स्वप्ने जाग्रति वा य एष पुरुषो मायापरिभ्रामित-<br>
स्तस्मै श्रीगुरुमूर्तये नम इदं श्रीदक्षिणामूर्तये॥ ८ ॥</strong></p>
<p><strong>भूरम्भांस्यनलोऽनिलोऽम्बरमहर्नाथो हिमांशुः पुमा-<br>
नित्याभाति चराचरात्मकमिदं यस्यैव मूर्त्यष्टकम्।<br>
नान्यत्किंचन विद्यते विमृशतां यस्मात्परस्माद्विभो-<br>
स्तस्मै श्रीगुरुमूर्तये नम इदं श्रीदक्षिणामूर्तये॥ ९ ॥</strong></p>
<p><strong>सर्वात्मत्वमिति स्फुटीकृतमिदं यस्मादमुष्मिंस्तवे<br>
तेनास्य श्रवणात्तदर्थमननाद्ध्यानाच्च संकीर्तनात्।<br>
सर्वात्मत्वमहाविभूतिसहितं स्यादीश्वरत्वं स्वतः<br>
सिध्येत्तत्पुनरष्टधा परिणतं चैश्वर्यमव्याहतम्॥। १० ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>श्रीदक्षिणामूर्त्यष्टकम् संपूर्णम्॥</strong></p>
<p><strong>॥ श्रीः॥</strong></p>
<p><strong>श्रीमृत्युंजयमानसिक-<br>
पूजास्तोत्रम् ॥</strong></p>
<p><strong>कैलासे कमनीयरत्नखचिते कल्पद्रुमूले स्थितं<br>
कर्पूरस्फटिकेन्दुसुन्दरतनुं कात्यायनीसेवितम्।<br>
गङ्गातुङ्गतरङ्गरञ्जितजटाभारं कृपासागरं<br>
कण्ठालंकृतशेषभूषणममुं मृत्युंजयं भावये॥ १ ॥</strong></p>
<p><strong>आगत्य मृत्युंजय चन्द्रमौले<br>
व्याघ्राजिनालंकृत शूलपाणे।<br>
स्वभक्तसंरक्षणकामधेनो<br>
प्रसीद विश्वेश्वर पार्वतीश॥२॥</strong></p>
<p><strong>भास्वन्मौक्तिकतोरणे मरकतस्तम्भायुतालंकृते<br>
सौधे धूपसुवासिते मणिमये माणिक्यदीपाञ्चिते।</strong></p>
<p><strong>ब्रह्मेन्द्रामरयोगिपुंगवगणैर्युक्ते च कल्पद्रुमैः<br>
श्रीमृत्युंजय सुस्थिरो भव विभो माणिक्यसिंहासने॥</strong></p>
<p><strong>मन्दारमल्लीकरवीरमाधवी-<br>
पुंनागनीलोत्पलचम्पकान्वितैः।<br>
कर्पूरपाटीरसुवासितैर्जलै-<br>
राधत्स्व मृत्युंजय पाद्यमुत्तमम्॥ ४ ॥</strong></p>
<p><strong>सुगन्धपुष्पप्रकरैः सुवासितै-<br>
र्वियन्नदीशीतलवारिभिः शुभैः।<br>
त्रिलोकनाथार्तिहरार्घ्यमादरा-<br>
द्गृहाण मृत्युंजय सर्ववन्दित॥ ५ ॥</strong></p>
<p><strong>हिमाम्बुवासितैस्तोयैःशीतलैरतिपावनैः।<br>
मृत्युंजय महादेव शुद्धाचमनमाचर॥६॥</strong></p>
<p><strong>गुडदधिसहितं मधुप्रकीर्णं<br>
सुघृतसमन्वितधेनुदुग्धयुक्तम्।<br>
शुभकर मधुपर्कमाहर त्वं<br>
त्रिनयन मृत्युहर त्रिलोकवन्द्य॥ ७ ॥</strong></p>
<p><strong>पञ्चास्त्र शान्त पञ्चास्य पञ्चपातकसंहर।<br>
पञ्चामृतस्नानमिदं कुरु मृत्युंजय प्रभो॥ ८ ॥</strong></p>
<p><strong>जगत्त्रयख्यात समस्ततीर्थ-<br>
समाहृतैः कल्मषहारिभिश्च।<br>
स्नानं सुतोयैः समुदाचर त्वं<br>
मृत्युंजयानन्तगुणाभिराम॥ ९ ॥</strong></p>
<p><strong>आनीतेनातिशुभ्रेण कौशेयेनामरद्रुमात्।<br>
मार्जयामि जटाभारं शिव मृत्युंजय प्रभो॥ १० ॥</strong></p>
<p><strong>नानाहेमविचित्राणि चीरचीनाम्बराणि च।<br>
विविधानि च दिव्यानि मृत्युंजय सुधारय॥ ११॥</strong></p>
<p><strong>विशुद्धमुक्ताफलजालरम्यं<br>
मनोहरं काञ्चनहेमसूत्रम्।<br>
यज्ञोपवीतं परमं पवित्र-<br>
माधत्स्व मृत्युंजय भक्तिगम्य॥ १२ ॥</strong></p>
<p><strong>श्रीगन्धं घनसारकुङ्कुमयुतं कस्तूरिकापूरितं<br>
कालेयेन हिमाम्बुना विरचितं मन्दारसंवासितम्।</strong></p>
<p><strong>दिव्यं देवमनोहरं मणिमये पात्रे समारोपितं<br>
सर्वाङ्गेषु विलेपयामि सततं मृत्युंजय श्रीविभो॥</strong></p>
<p><strong>अक्षतैर्धवलैर्दिव्यैः सम्यक्तिलसमन्वितैः।<br>
मृत्युंजय महादेव पूजयामि वृषध्वज॥ १४ ॥</strong></p>
<p><strong>चम्पकपङ्कजकुरवक-<br>
कुन्दैः करवीरमल्लिकाकुसुमैः।<br>
विस्तारय निजमकुटं<br>
मृत्युंजय पुण्डरीकनयनाप्त॥ १५ ॥</strong></p>
<p><strong>माणिक्यपादुकाद्वन्द्वे मौनिहृत्पद्ममन्दिरे।<br>
पादौ सत्पद्मसदृशौ मृत्युंजय निवेशय॥ १६ ॥</strong></p>
<p><strong>माणिक्यकेयूरकिरीटहारैः<br>
काञ्चीमणिस्थापितकुण्डलैश्च।<br>
मञ्जीरमुख्याभरणैर्मनोज्ञै-<br>
रङ्गानि मृत्युंजय भूषयामि॥ १७ ॥</strong></p>
<p><strong>गजवदनस्कन्दधृते-<br>
नातिस्वच्छेन चामरयुगेन।</strong></p>
<p><strong>गलदलकाननपद्मं<br>
मृत्युंजय भावयामि हृत्पद्मे॥ १८ ॥</strong></p>
<p><strong>मुक्तातपत्रं शशिकोटिशुभ्रं<br>
शुभप्रदं काञ्चनदण्डयुक्तम्।<br>
माणिक्यसंस्थापितहेमकुम्भं<br>
सुरेश मृत्युंजय तेऽर्पयामि॥ १९ ॥</strong></p>
<p><strong>मणिमुकुरे निष्पटले<br>
त्रिजगद्गाढान्धकारसप्ताश्वे।<br>
कंदर्पकोटिसदृशं<br>
मृत्युंजय पश्य वदनमात्मीयम्॥ २० ॥</strong></p>
<p>**कर्पूरचूर्णं कपिलाज्यपूतं<br>
दास्यामि कालेयसमन्वितैश्च।<br>
समुद्भवं पावनगन्धधूपितं<br>
मृत्युंजयाङ्गं परिकल्पयामि॥ २१॥ **</p>
<p><strong>वर्तित्रयोपेतमखण्डदीप्त्या<br>
तमोहरं बाह्यमथान्तरं च।</strong></p>
<p><strong>साज्यं समस्तामरवर्गहृद्यं<br>
सुरेश मृत्युंजय वंशदीपम्॥ २२ ॥</strong></p>
<p><strong>राजान्नं मधुरान्वितं च मृदुलं माणिक्यपात्रे स्थितं<br>
हिङ्गूजीरकसन्मरीचिमिलितैः शाकैरनेकैः शुभैः।<br>
शाकं सम्यगपूपसूपसहितं सद्योघृतेनाप्लुतं<br>
श्रीमृत्युंजय पार्वतीप्रिय विभो सापोशनं भुज्यताम्॥</strong></p>
<p><strong>कूश्माण्डवार्ताकपटोलिकानां<br>
फलानि रम्याणि च कारवल्ल्या।<br>
सुपाकयुक्तानि ससौरभाणि<br>
श्रीकण्ठ मृत्युंजय भक्षयेश॥ २४ ॥</strong></p>
<p><strong>शीतलं मधुरं स्वच्छं पावनं वासितं लघु<br>
मध्ये स्वीकुरु पानीयं शिव मृत्युंजय प्रभो॥ २५ ॥</strong></p>
<p><strong>शर्करामिलितं स्निग्धं दुग्धान्नं गोघृतान्वितम्।<br>
कदलीफलसंमिश्रं भुज्यतां मृत्युसंहर॥२६॥</strong></p>
<p><strong>केवलमतिमाधुर्यंं<br>
दुग्धैः स्निग्धैश्च शर्करामिलितैः।</strong></p>
<p><strong>एलामरीचिमिलितं<br>
मृत्युंजय देव भुङ्क्ष्व परमान्नम्॥ २७ ॥</strong></p>
<p><strong>रम्भाचूतकपित्थकण्टकफलैर्द्राक्षारसस्वादुम-<br>
त्खर्जूरैर्मधुरेक्षुखण्डशकलैः सन्नारिकेलाम्बुभिः।<br>
कर्पूरेण सुवासितैर्गुडजलैर्माधुर्ययुक्तैर्विभो<br>
श्रीमृत्युंजय पूरय त्रिभुवनाधारं विशालोदरम्॥</strong></p>
<p><strong>मनोज्ञरम्भावनखण्डखण्डिता-<br>
न्रुचिप्रदान्सर्षपजीरकांश्च।<br>
ससौरभान्सैन्धवसेवितांश्च<br>
गृहाण मृत्युंजय लोकवन्द्य॥ २९ ॥</strong></p>
<p><strong>हिङ्गूजीरकसहितं<br>
विमलामलकं कपित्थमतिमधुरम्।<br>
बिसखण्डाल्ँलवणयुता-<br>
न्मृत्युंजय तेऽर्पयामि जगदीश॥ ३० ॥</strong></p>
<p><strong>एलाशुण्ठीसहीतं<br>
दध्यन्नं चारुहेमपात्रस्थम्।</strong></p>
<p><strong>अमृतप्रतिनिधिमाढ्यं<br>
मृत्युंजय भुज्यतां त्रिलोकेश॥ ३१ ॥</strong></p>
<p><strong>जम्बीरनीराञ्चितशृङ्गबेरं<br>
मनोहरानम्लशलादुखण्डान्।<br>
मृदूपदंशान्सहसोपभुङ्क्ष्व<br>
मृत्युंजय श्रीकरुणासमुद्र॥ ३२ ॥</strong></p>
<p><strong>नागररामठयुक्तं<br>
सुललितजम्बीरनीरसंपूर्णम्।<br>
मथितं सैन्धवसहितं<br>
पिब हर मृत्युंजय ऋतुध्वंसिन्॥ ३३ ॥</strong></p>
<p><strong>मन्दारहेमाम्बुजगन्धयुक्तै-<br>
र्मन्दाकिनीनिर्मलपुण्यतोयैः।<br>
गृहाण मृत्युंजय पूर्णकाम<br>
श्रीमत्परापोशनमभ्रकेश॥ ३४ ॥</strong></p>
<p><strong>गगनधुनीविमलजलै-<br>
र्मृत्युंजय पद्मरागपात्रगतैः।</strong></p>
<p><strong>मृगमदचन्दनपूर्णं<br>
प्रक्षालय चारु हस्तपदयुग्मम्॥ ३५ ॥</strong></p>
<p><strong>पुंनागमल्लिकाकुन्दवासितैर्जाह्नवीजलैः।<br>
मृत्युंजय महादेव पुनराचमनं कुरु॥३६॥</strong></p>
<p><strong>मौक्तिकचूर्णसमेतै-<br>
र्मृगमदघनसारवासितैः पूगैः।<br>
पर्णैः स्वर्णसमानै-<br>
र्मृत्युंजय तेऽर्पयामि ताम्बूलम्॥ ३७ ॥</strong></p>
<p><strong>नीराजनं निर्मलदीप्तिमद्भि-<br>
र्दीपाङ्कुरैरुज्ज्वलमुच्छ्रितैश्च।<br>
घण्टानिनादेन समर्पयामि<br>
मृत्युंजयाय त्रिपुरान्तकाय॥३८ ॥</strong></p>
<p><strong>विरिञ्चिमुख्यामरबृन्दवन्दिते<br>
सरोजमत्स्याङ्कितचक्रचिह्निते।<br>
ददामि मृत्युंजय पादपङ्कजे<br>
फणीन्द्रभूषे पुनरर्घ्यमीश्वर॥ ३९॥</strong></p>
<p><strong>पुंनागनीलोत्पलकुन्दजाजी-<br>
मन्दारमल्लीकरवीरपङ्कजैः।<br>
पुष्पाञ्जलिं बिल्वदलैस्तुलस्या<br>
मृत्युंजयाङ्घ्रौविनिवेशयामि॥ ४० ॥</strong></p>
<p><strong>पदे पदे सर्वतमोनिकृन्तनं<br>
पदे पदे सर्वशुभप्रदायकम्।<br>
प्रदक्षिणं भक्तियुतेन चेतसा<br>
करोमि मृत्युंजय रक्ष रक्ष माम्॥ ४१ ॥</strong></p>
<p><strong>नमो गौरीशाय स्फटिकधवलाङ्गाय च नमो<br>
नमो लोकेशाय स्तुतविबुधलोकाय च नमः।<br>
नमः श्रीकण्ठाय क्षपितपुरदैत्याय च नमो<br>
नमः फालाक्षाय स्मरमदविनाशाय च नमः॥ ४२ ॥</strong></p>
<p><strong>संसारे जनितापरोगसहिते तापत्रयाक्रन्दिते<br>
नित्यं पुत्रकलत्रवित्तविलसत्पाशैर्निबद्धं दृढम्।<br>
गर्वान्धं बहुपापवर्गसहितं कारुण्यदृष्ट्या विभो<br>
श्रीमृत्युंजय पार्वतीप्रिय सदा मां पाहि सर्वेश्वर॥</strong></p>
<p><strong>सौधे रत्नमये नवोत्पलदलाकीर्णे च तल्पान्तरे<br>
कौशेयेन मनोहरेण धवलेनाच्छादिते सर्वशः।<br>
कर्पूराञ्चितदीपदीप्तिमिलिते रम्योपधानद्वये<br>
पार्वत्याःकरपद्मलालितपदं मृत्युंजयं भावये॥ ४४ ॥</strong></p>
<p><strong>चतुश्चत्वारिंशद्विलसदुपचारैरभिमतै-<br>
र्मनःपद्मे भक्त्या बहिरपि च पूजां शुभकरीम्।<br>
करोति प्रत्यूषे निशि दिवसमध्येऽपि च पुमा-<br>
न्प्रयाति श्रीमृत्युंजयपदमनेकाद्भुतपदम्॥ ४५ ॥</strong></p>
<p><strong>प्रातर्लिङ्गमुमापतेरहरहः संदर्शनात्स्वर्गदं<br>
मध्याह्ने हयमेधतुल्यफलदं सायंतने मोक्षदम्।<br>
भानोरस्तमये प्रदोषसमये पञ्चाक्षराराधनं<br>
तत्कालत्रयतुल्यमिष्टफलदं सद्योऽनवद्यं दृढम्॥४६॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>श्रीमृत्युंजयमानसिकपूजास्तोत्रं संपूर्णम् ॥</strong></p>
<p><strong>॥ श्रीः॥</strong></p>
<p><strong>॥ शिवनामावल्यष्टकम् ॥</strong></p>
<p>&lt;MISSING_FIG href=&quot;../books_images/U-IMG-1722700150chitraaa.PNG&quot;/&gt;</p>
<p><strong>हे चन्द्रचूड मदनान्तक शूलपाणे<br>
स्थाणो गिरीश गिरिजेश महेश शंभो।<br>
भूतेश भीतभयसूदन मामनाथं<br>
संसारदुःखगहनाज्जगदीश रक्ष॥ १ ॥</strong></p>
<p><strong>हे पार्वतीहृदयवल्लभ चन्द्रमौले<br>
भूताधिप प्रमथनाथ गिरीशचाप।<br>
हे वामदेव भव रुद्र पिनाकपाणे<br>
संसारदुःखगहनाज्जगदीश रक्ष॥२॥</strong></p>
<p><strong>हे नीलकण्ठ वृषभध्वज पञ्चवक्त्र<br>
लोकेश शेषवलय प्रमथेश शर्व।<br>
हे धूर्जटे पशुपते गिरिजापते मां<br>
संसारदुःखगहनाज्जगदीश रक्ष॥३॥</strong></p>
<p><strong>हे विश्वनाथ शिव शंकर देवदेव<br>
गङ्गाधर प्रमथनायक नन्दिकेश।<br>
बाणेश्वरान्धकरिपो हर लोकनाथ .<br>
संसारदुःखगहनाज्जगदीश रक्ष॥ ४ ॥</strong></p>
<p><strong>वाराणसीपुरपते मणिकर्णिकेश<br>
वीरेश दक्षमखकाल विभो गणेश।<br>
सर्वज्ञ सर्वहृदयैकनिवास नाथ<br>
संसारदुःखगहनाज्जगदीश रक्ष॥५॥</strong></p>
<p><strong>श्रीमन्महेश्वर कृपामय हे दयालो<br>
हे व्योमकेश शितिकण्ठ गणाधिनाथ।<br>
भस्माङ्गरागः नृकपालकलापमाल<br>
संसारदुःखगहनाज्जगदीश रक्षः॥ ६ ॥</strong></p>
<p><strong>कैलासशैलविनिवास वृषाकपे हे<br>
मृत्युंजय त्रिनयन त्रिजगन्निवास।<br>
नारायणप्रिय मदापह शक्तिनाथ<br>
संसारदुःखगहनाज्जगदीश रक्ष॥ ७ ॥</strong></p>
<p><strong>विश्वेश विश्वभवनाशक विश्वरूप<br>
विश्वात्मक त्रिभुवनैकगुणाधिकेश।<br>
हे विश्वनाथ करुणामय दीनबन्धो<br>
संसारदुःखगहनाज्जगदीश रक्ष॥ ८ ॥</strong></p>
<p><strong>गौरीविलासभवनाय महेश्वराय<br>
पञ्चाननाय शरणागतकल्पकाय।<br>
शर्वाय सर्वजगतामधिपाय तस्मै<br>
दारिद्र्यदुःखदहनाय नमः शिवाय॥९॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>शिवनामावल्यष्टकं संपूर्णम्॥</strong></p>
<p><strong>॥ श्रीः ॥</strong></p>
<p><strong>॥ शिवपञ्चाक्षरस्तोत्रम् ॥</strong></p>
<p>&lt;MISSING_FIG href=&quot;../books_images/U-IMG-1722705178Capture12.PNG&quot;/&gt;</p>
<p><strong>नागेन्द्रहाराय विलोचनाय<br>
भस्माङ्गरागाय महेश्वराय।<br>
नित्याय शुद्धाय दिगम्बराय<br>
तस्मै नकाराय नमः शिवाय॥ १ ॥</strong></p>
<p><strong>मन्दाकिनीसलिलचन्दनचर्चिताय<br>
नन्दीश्वरप्रमथनाथमहेश्वराय।<br>
मन्दारमुख्यबहुपुष्पसुपूजिताय<br>
तस्मै मकारमहिताय नमः शिवाय॥२॥</strong></p>
<p><strong>शिवाय गौरीवदनाब्जबृन्द-<br>
सूर्याय दक्षाध्वरनाशकाय।<br>
श्रीनीलकण्ठाय वृषध्वजाय<br>
तस्मै शिकाराय नमः शिवाय॥ ३ ॥</strong></p>
<p><strong>वसिष्ठकुम्भोद्भवगौतमार्य-<br>
मुनीन्द्रदेवार्चितशेखराय।<br>
चन्द्रार्कवैश्वानरलोचनाय<br>
तस्मै वकाराय नमः शिवाय॥ ४॥</strong></p>
<p><strong>यक्षस्वरूपाय जटाधराय<br>
पिनाकहस्ताय सनातनाय।<br>
दिव्याय देवाय दिगम्बराय<br>
तस्मै यकाराय नमः शिवाय॥ ५ ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ</p>
<p><strong>शिवपञ्चाक्षरस्तोत्रं संपूर्णम्॥</strong></p>
<p>**        &lt;MISSING_FIG href=&quot;../books_images/U-IMG-1722705350Capture123.PNG&quot;/&gt;
**</p>
<p><strong>॥ श्रीः ॥</strong></p>
<p><strong>॥ उमामहेश्वरस्तोत्रम् ॥</strong></p>
<p>&lt;MISSING_FIG href=&quot;../books_images/U-IMG-1722705493Capture234.PNG&quot;/&gt;</p>
<p><strong>नमः शिवाभ्यां नवयौवनाभ्यां<br>
परस्पराश्लिष्टवपुर्धराभ्यां।<br>
नगेन्द्रकन्यावृषकेतनाभ्यां<br>
नमो नमः शंकरपार्वतीभ्याम्॥ १ ॥</strong></p>
<p><strong>नमः शिवाभ्यां सरसोत्सवाभ्यां<br>
नमस्कृताभीष्टवरप्रदाभ्याम्।<br>
नारायणेनार्चितपादुकाभ्यां<br>
नमो नमः शंकरपार्वतीभ्याम्॥ २ ॥</strong></p>
<p><strong>नमः शिवाभ्यां वृषवाहनाभ्यां<br>
विरिञ्चिविष्णिवन्द्रसुपूजिताभ्याम्।<br>
विभूतिपाटीरविलेपनाभ्यां<br>
नमो नमः शंकरपार्वतीभ्याम्॥ ३ ॥</strong></p>
<p><strong>नमः शिवाभ्यां जगदीश्वराभ्यां<br>
जगत्पतिभ्यां जयविग्रहाभ्याम्<br>
जम्भारिमुख्यैरभिवन्दिताभ्यां<br>
नमो नमः शंकरपार्वतीभ्याम्॥ ४ ॥</strong></p>
<p><strong>नमः शिवाभ्यां परमौषधाभ्यां<br>
पञ्चाक्षरीपञ्जररञ्जिताभ्याम्।<br>
प्रपञ्चसृष्टिस्थितिसंहृताभ्यां<br>
नमो नमः शंकरपार्वतीभ्याम्॥ ५ ॥</strong></p>
<p><strong>नमः शिवाभ्यामतिसुन्दराभ्या-<br>
मत्यन्तमासक्तहृदम्बुजाभ्याम्।<br>
अशेषलोकैकहितंकराभ्यां<br>
नमो नमः शंकरपार्वतीभ्याम्॥६॥</strong></p>
<p><strong>नमः शिवाभ्यां कलिनाशनाभ्यां<br>
कङ्कालकल्याणवपुर्धराभ्याम्।<br>
कैलासशैलस्थितदेवताभ्यां<br>
नमो नमः शंकरपार्वतीभ्याम्॥ ७ ॥</strong></p>
<p><strong>नमः शिवाभ्यामशुभापहाभ्या-<br>
मशेषलोकैकविशेषिताभ्याम्।<br>
अकुण्ठिताभ्यां स्मृतिसंभृताभ्यां<br>
नमो नमः शंकरपार्वतीभ्याम्॥ ८ ॥</strong></p>
<p><strong>नमः शिवाभ्यां रथवाहनाभ्यां<br>
रवीन्दुवैश्वानरलोचनाभ्याम्।<br>
राकाशशाङ्काभमुखाम्बुजाभ्यां<br>
नमो नमः शंकरपार्वतीभ्याम्॥ ९ ॥</strong></p>
<p><strong>नमः शिवाभ्यां जटिलंधराभ्यां<br>
जरामृतिभ्यां च विवर्जिताभ्याम्।<br>
जनार्दनाब्जोद्भवपूजिताभ्यां<br>
नमो नमः शंकरपार्वतीभ्याम्॥ १०॥</strong></p>
<p><strong>नमः शिवाभ्यां विषमेक्षणाभ्यां<br>
बिल्वच्छदामल्लिकदामभृद्भ्याम्।<br>
शोभावतीशान्तवतीश्वराभ्यां<br>
नमो नमः शंकरपार्वतीभ्याम्॥ ११ ॥</strong></p>
<p><strong>नमः शिवाभ्यां पशुपालकाभ्यां<br>
जगत्त्रयीरक्षणबद्धहृद्भ्याम्।<br>
समस्तदेवासुरपूजिताभ्यां<br>
नमो नमः शंकरपार्वतीभ्याम्॥ १२ ॥</strong></p>
<p><strong>स्तोत्रं त्रिसंध्यं शिवपार्वतीभ्यां<br>
भक्त्या पठेद्द्वादशकं नरो यः।<br>
स सर्वसौभाग्यफलानि भुङ्क्ते<br>
शतायुरन्ते शिवलोकमेति॥ १३ ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>उमामहेश्वरस्तोत्रं संपूर्णम्॥</strong></p>
<p><strong>&lt;MISSING_FIG href=&quot;../books_images/U-IMG-1722705704chitraaaa.PNG&quot;/&gt;</strong></p>
<p>॥ श्रीः॥</p>
<p>॥ सौन्दर्यलहरी ॥</p>
<p>———</p>
<p><strong>शिवः शक्त्या युक्तो यदि भवति शक्तः प्रभवितुं<br>
न चेदेवं देवो न खलु कुशलःस्पन्दितुमपि।<br>
अतस्त्वामाराध्यां हरिहरविरिञ्चादिभिरपि<br>
प्रणन्तुं स्तोतुं वा कथमकृतपुण्यः प्रभवति॥ १ ॥</strong></p>
<p><strong>तनीयांसं पांसुं तव चरणपङ्केरुहभवं<br>
विरिञ्चिः संचिन्वन्विरचयति लोकानविकलम्।<br>
वहत्येनं शौरिः कथमपि सहस्रेण शिरसां<br>
हरः संक्षुद्यैनं भजति भसितोद्धूलनविधिम्॥ २ ॥</strong></p>
<p><strong>अविद्यानामन्तस्तिमिरमिहिरद्वीपनगरी<br>
जडानां चैतन्यस्तबकमकरन्दस्रुतिझरी।<br>
दरिद्राणां चिन्तामणिगुणनिका जन्मजलधौ<br>
निमग्नानां दंष्ट्रा मुररिपुवराहस्य भवति॥३॥</strong></p>
<p><strong>त्वदन्यः पाणिभ्यामभयवरदो दैवतगण-<br>
स्त्वमेका नैवासि प्रकटितवराभीत्यभिनया।<br>
भयात्त्रातुं दातुं फलमपि च वाञ्छासमधिकं<br>
शरण्ये लोकानां तव हि चरणावेव निपुणौ॥ ४ ॥</strong></p>
<p><strong>हरिस्त्वामाराध्य प्रणतजनसौभाग्यजननीं<br>
पुरा नारी भूत्वा पुररिपुमपि क्षोभमनयत्।<br>
स्मरोऽपि त्वां नत्वा रतिनयनलेह्येन वपुषा<br>
मुनीनामप्यन्तः प्रभवति हि मोहाय महताम्॥ ५ ॥</strong></p>
<p><strong>धनुः पौष्पं मौर्वी मधुकरमयी पञ्च विशिखा<br>
वसन्तः सामन्तो मलयमरुदायोधनरथः।<br>
तथाप्येकः सर्वं हिमगिरिसुते कामपि कृपा-<br>
मपाङ्गात्ते लब्ध्वा जगदिदमनङ्गो विजयते॥ ६ ॥</strong></p>
<p><strong>क्वणत्काञ्चीदामा करिकलभकुम्भस्तननता<br>
परिक्षीणा मध्ये परिणतशरच्चन्द्रवदना।<br>
धनुर्बाणान्पाशं सृणिमपि दधाना करतलैः<br>
पुरस्तादास्तां नः पुरमथितुराहोपुरुषिका॥ ७ ॥</strong></p>
<p><strong>सुधासिन्धोर्मध्ये सुरविटपिवाटीपरिवृते<br>
मणिद्वीपे नीपोपवनवति चिन्तामणिगृहे।<br>
शिवाकारे मध्ये परमशिवपर्यङ्कनिलयां<br>
भजन्ति त्वां धन्याः कतिचन चिदानन्दलहरीम्॥ ८ ॥</strong></p>
<p><strong>महीं मूलाधारे कमपि मणिपूरे हुतवहं<br>
स्थितं स्वाधिष्ठाने हृदि मरुतमाकाशमुपरि।<br>
मनोऽपि भ्रूमध्ये सकलमपि भित्त्वा कुलपथं<br>
सहस्रारे पद्मे सह रहसि पत्या विहरसे॥ ९ ॥</strong></p>
<p><strong>सुधाधारासारैश्चरणयुगलान्तर्विगलितैः<br>
प्रपञ्चं सिञ्चन्ती पुनरपि रसाम्नायमहसः।<br>
अवाप्य स्वां भूमिं भुजगनिभमध्युष्टवलयं<br>
स्वमात्मानं कृत्वा स्वपिषि कुलकुण्डे कुहरिणि॥ १० ॥</strong></p>
<p><strong>चतुर्भिः श्रीकण्ठैः शिवयुवतिभिः पञ्चभिरपि<br>
प्रभिन्नाभिः शंभोर्नवभिरपि मूलप्रकृतिभिः।<br>
चतुश्चत्वारिंशद्वसुदलकलाश्रत्रिवलय-<br>
त्रिरेखाभिः सार्धं तव शरणकोणाः परिणताः॥ ११ ॥</strong></p>
<p><strong>त्वदीयं सौन्दर्यं तुहिनगिरिकन्ये तुलयितुं<br>
कवीन्द्राः कल्पन्ते कथमपि विरिञ्चिप्रभृतयः।<br>
यदालोकौत्सुक्यादमरललना यान्ति मनसा<br>
तपोभिर्दुष्प्रापामपि गिरिशसायुज्यपदवीम्॥१२॥</strong></p>
<p><strong>नरं वर्षीयांसं नयनविरसं नर्मसु जडं<br>
तवापाङ्गालोके पतितमनुधावन्ति शतशः।<br>
गलद्वेणीबन्धाः कुचकलशविस्रस्तसिचया<br>
हठात्त्रुट्यत्काञ्च्यो विगलितदुकूला युवतयः॥१३॥</strong></p>
<p><strong>क्षितौ षट्पञ्चाशद्द्विसमधिकपञ्चाशदुदके<br>
हुताशे द्वाषष्टिश्चतुरधिकपञ्चाशदनिले।<br>
दिवि द्विःषट्त्रिंशन्मनसि च चतुःषष्टिरिति ये<br>
मयूखास्तेषामप्युपरि तव पादाम्बुजयुगम्॥ १४ ॥</strong></p>
<p><strong>शरज्ज्योत्स्नाशुद्धां शशियुतजटाजूटमकुटां<br>
वरत्रासत्राणस्फटिकघटिकापुस्तककराम्।<br>
सकृन्न त्वा नत्वा कथमिव सतां संनिदधते<br>
मधुक्षीरद्राक्षामधुरिमधुरीणाः फणितयः॥ १५ ॥</strong></p>
<p><strong>कवीन्द्राणां चेतः कमलवनबालातपरुचिं<br>
भजन्ते ये सन्तः कतिचिदरुणामेव भवतीम्।<br>
विरिञ्चिप्रेयस्यास्तरुणतरशृङ्गारलहरी-<br>
गभीराभिर्वाग्भिर्विदधति सतां रञ्जनममी॥ १६ ॥</strong></p>
<p><strong>सवित्रीभिर्वाचां शशिमणिशिलाभङ्गरुचिभि-<br>
र्वशिन्याद्याभिस्त्वां सह जननि संचिन्तयति यः।<br>
स कर्ता काव्यानां भवति महतां भङ्गिरुचिभि-<br>
र्वचोभिर्वाग्देवीवदनकमलामोदमधुरैः॥१७॥</strong></p>
<p><strong>तनुच्छायाभिस्ते तरुणतरणिश्रीसरणिभि-<br>
र्दिवं सर्वामुर्वीमरुणिमनि मग्नां स्मरति यः।<br>
भवन्त्यस्य त्रस्यद्वनहरिणशालीननयनाः<br>
सहोर्वश्या वश्याः कति कति न गीर्वाणगणिकाः॥१८॥</strong></p>
<p><strong>मुखं बिन्दुं कृत्वा कुचयुगमधस्तस्य तदधो<br>
हरार्धंध्यायेद्यो हरमहिषि ते मन्मथकलाम्।<br>
स सद्यः संक्षोभं नयति वनिता इत्यतिलघु<br>
त्रिलोकीमप्याशु भ्रमयति रवीन्दुस्तनयुगाम्॥ १९ ॥</strong></p>
<p><strong>किरन्तीमङ्गेभ्यः किरणनिकुरुम्बामृतरसं<br>
हृदि त्वामाधत्ते हिमकरशिलामूर्तिमिव यः।<br>
स सर्पाणां दर्पं शमयति शकुन्ताधिप इव<br>
ज्वरप्लुष्टान्दृष्ट्या सुखयति सुधाधारसिरया॥ २० ॥</strong></p>
<p><strong>तटिल्लेखातन्वीं तपनशशिवैश्वानरमयीं<br>
निषण्णां षण्णामप्युपरि कमलानां तव कलाम्।<br>
महापद्माटव्यां मृदितमलमायेन मनसा<br>
महान्तः पश्यन्तो दधति परमाह्लादलहरीम्॥ २१ ॥</strong></p>
<p><strong>भवानि त्वं दासे मयि वितर दृष्टिं सकरुणा-<br>
मिति स्तोतुं वाञ्छन्कथयति भवानि त्वमिति यः।<br>
तदैव त्वं तस्मै दिशसि निजसायुज्यपदवीं<br>
मुकुन्दब्रह्मेन्द्रस्फुटमकुटनीराजितपदाम्॥२२॥</strong></p>
<p><strong>त्वया हृत्वा वामं वपुरपरितृप्तेन मनसा<br>
शरीरार्धं शंभोरपरमपि शङ्के हृतमभूत्।<br>
यदेतत्त्वद्रूपं सकलमरुणाभं त्रिनयनं<br>
कुचाभ्यामानम्रं कुटिलशशिचूडालमकुटम्॥ २३ ॥</strong></p>
<p><strong>जगत्सूते धाता हरिरवति रुद्रः क्षपयते<br>
तिरस्कुर्वन्नेतत्स्वमपि वपुरीशस्तिरयति।<br>
सदापूर्वः सर्वं तदिदमनुगृह्णाति च शिव-<br>
स्तवाज्ञामालम्ब्य क्षणचलितयोर्भ्रूलतिकयोः॥ २४ ॥</strong></p>
<p><strong>त्रयाणां देवानां त्रिगुणजनितानां तव शिवे<br>
भवेत्पूजा पूजा तव चरणयोर्या विरचिता।<br>
तथाहि त्वत्पादोद्वहनमणिपीठस्य निकटे<br>
स्थिता ह्येते शश्वन्मुकुलितकरोत्तंसमकुटाः॥ २५ ॥</strong></p>
<p><strong>विरिञ्चिः पञ्चत्वं व्रजति हरिराप्नोति विरतिं<br>
विनाशं कीनाशो भजति धनदो याति निधनम्।<br>
वितन्द्री माहेन्द्री विततिरपि संमीलितदृशा<br>
महासंहारेऽस्मिन्विहरति सति त्वत्पतिरसौ॥ २६ ॥</strong></p>
<p><strong>जपो जल्पःशिल्पं सकलमपि मुद्राविरचना<br>
गतिः प्रादक्षिण्यक्रमणमशनाद्याहुतिविधिः।<br>
प्रणामः संवेशः सुखमखिलमात्मार्पणदृशा<br>
सपर्यापर्यायस्तव भवतु यन्मे विलसितम्॥ २७ ॥</strong></p>
<p><strong>सुधामप्यास्वाद्य प्रतिभयजरामृत्युहरिणीं<br>
विपद्यन्ते विश्वे विधिशतमखाद्या दिविषदः।<br>
करालं यत्क्ष्वेलं कबलितवतः कालकलना<br>
न शंभोस्तन्मूलं तव जननि ताटङ्कमहिमा॥२८॥</strong></p>
<p><strong>किरीटं वैरिञ्चंपरिहर पुरः कैटभभिदः<br>
कठोरे कोटीरे स्खलसि जहि जम्भारिमकुटम्।<br>
प्रणम्रेष्वेतेषु प्रसभमुपयातस्य भवनं<br>
भवस्याभ्युत्थाने तव परिजनोक्तिर्विजयते॥ २९ ॥</strong></p>
<p><strong>स्वदेहोद्भूताभिर्घृणिभिरणिमाद्याभिरभितो<br>
निषेव्ये नित्ये त्वामहमिति सदा भावयति यः।<br>
किमाश्चर्यं तस्य त्रिनयनसमृद्धिं तृणयतो<br>
महासंवर्ताग्निर्विरचयति नीराजनविधिम्॥ ३० ॥</strong></p>
<p><strong>चतुःषष्ट्या तन्त्रैः सकलमतिसन्धाय भुवनं<br>
स्थितस्तत्तत्सिद्धिप्रसवपरतन्त्रैः पशुपतिः।<br>
पुनस्त्वन्निर्बन्धादखिलपुरुषार्थैकघटना-<br>
स्वतन्त्रं ते तन्त्रं क्षितितलमवातीतरदिदम्॥ ३१ ॥</strong></p>
<p><strong>शिवः शक्तिः कामः क्षितिरथ रविः शीतकिरणः<br>
स्मरो हंसः शक्रस्तदनु च परामारहरयः।<br>
अमी हृल्लेखाभिस्तिसृभिरवसानेषु घटिता<br>
भजन्ते वर्णास्ते तव जननि नामावयवताम्॥ ३२ ॥</strong></p>
<p><strong>स्मरं योनिं लक्ष्मी त्रितयमिदमादौ तव मनो-<br>
र्निधायैके नित्ये निरवधिमहाभोगरसिकाः।<br>
भजन्ति त्वां चिन्तामणिगुणनिबद्धाक्षवलयाः<br>
शिवाग्नौ जुह्वन्तः सुरभिघृतधाराहुतिशतैः॥ ३३ ॥</strong></p>
<p><strong>शरीरं त्वं शंभोः शशिमिहिरवक्षोरुहयुगं<br>
तवात्मानं मन्ये भगवति नवात्मानमनघम्।<br>
अतः शेषः शेषीत्ययमुभयसाधारणतया<br>
स्थितः संबन्धो वां समरसपरानन्दपरयोः॥ ३४ ॥</strong></p>
<p><strong>मनस्त्वं व्योम त्वं मरुदसि मरुत्सारथिरसि<br>
त्वमापस्त्वं भूमिस्त्वयि परिणतायां न हि परम्।<br>
त्वमेव स्वात्मानं परिणमयितुं विश्ववपुषा<br>
चिदानन्दाकारं शिवयुवति भावेन विभृषे॥ ३५ ॥</strong></p>
<p><strong>तवाज्ञाचक्रस्थं तपनशशिकोटिद्युतिधरं<br>
परं शंभुं वन्दे परिमिलितपार्श्वं परचिता।<br>
यमाराध्यन्भक्त्या रविशशिशुचीनामविषये<br>
निरालोकेऽलोके निवसति हि भालोकभुवने॥ ३६ ॥</strong></p>
<p><strong>विशुद्धौ ते शुद्धस्फटिकविशदं व्योमजनकं<br>
शिवं सेवे देवीमपि शिवसमानव्यवसिताम्।<br>
ययोः कान्त्या यान्त्याः शशिकिरणसारूप्यसरणे-<br>
र्विधूतान्तर्ध्वान्ता विलसति चकोरीव जगती॥ ३७ ॥</strong></p>
<p><strong>समुन्मीलत्संवित्कमलमकरन्दैकरसिकं<br>
भजे हंसद्वन्द्वं किमपि महतां मानसचरम्।<br>
यदालापादष्टादशगुणितविद्यापरिणति-<br>
र्यदादत्ते दोषाद्गुणमखिलमद्भ्यः पय इव॥ ३८ ॥</strong></p>
<p><strong>तव स्वाधिष्ठाने हुतवहमधिष्ठाय निरतं<br>
तमीडेसंवर्तं जननि महतीं तां च समयाम्।<br>
यदालोके लोकान्दहति महति क्रोधकलिते<br>
दयार्द्रा या दृष्टिः शिशिरमुपचारं रचयति॥ ३९ ॥</strong></p>
<p><strong>तटित्त्वन्तं शक्त्या तिमिरपरिपन्थिस्फुरणया<br>
स्फुरन्नानारत्नाभरणपरिणद्धेन्द्रधनुषम्।<br>
तव श्यामं मेघं कमपि मणिपूरैकशरणं<br>
निषेवे वर्षन्तं हरमिहिरतप्तं त्रिभुवनम्॥ ४० ॥</strong></p>
<p><strong>तवाधारे मूले सह समयया लास्यपरया<br>
नवात्मानं मन्ये नवरसमहाताण्डवनटम्।<br>
उभाभ्यामेताभ्यामुदयविधिमुद्दिश्य दयया<br>
सनाथाभ्यां जज्ञे जनकजननीमज्जगदिदम्॥ ४१ ॥</strong></p>
<p><strong>गतैर्माणिक्यत्वं गगनमणिभिः सान्द्रघटितं<br>
किरीटं ते हैमं हिमगिरिसुते कीर्तयति यः।<br>
स नीडेयच्छायाच्छुरणशबलं चन्द्रशकलं<br>
धनुः शौनासीरं किमिति न निबध्नाति धिषणाम्॥ ४२ ॥</strong></p>
<p><strong>धुनोतु ध्वान्तं नस्तुलितदलितेन्दीवरवनं<br>
घनस्निग्धश्लक्ष्णंचिकुरनिकुरुम्बं तव शिवे।<br>
यदीयं सौरभ्यं सहजमुपलब्धुं सुमनसो<br>
वसन्त्यस्मिन्मन्ये वलमथनवाटीविटपिनाम् ॥ ४३ ॥</strong></p>
<p>तनोतु क्षेमं नस्तव वदनसौन्दर्यलहरी-<br>
परीवाहःस्रोतः सरणिरिव सीमन्तसरणिः।<br>
वहन्ती सिन्दूरं प्रबलकबरीभारतिमिर-<br>
द्विषां बृन्दैर्बन्दीकृतमिव नवीनार्ककिरणम्॥ ४४ ॥</p>
<p>अरालैः स्वाभाव्यादलिकलभसश्रीभिरलकैः<br>
परीतं ते वक्त्रंपरिहसति पङ्केरुहरुचिम्।<br>
दरस्मेरे यस्मिन्दशनरुचिकिञ्जल्करुचिरे<br>
सुगन्धौ माद्यन्ति स्मरदहनचक्षुर्मधुलिहः॥४५॥</p>
<p>ललाटं लावण्यद्युतिविमलमाभाति तव य-<br>
द्द्वितीयं तन्मन्ये मकुटघटितं चन्द्रशकलम्।<br>
विपर्यासन्यासादुभयमपि संभूय च मिथः<br>
सुधालेपस्यूतिः परिणमति राकाहिमकरः॥४६॥</p>
<p>भ्रुवौ भुग्ने किंचिद्भुवनभयभङ्गव्यसनिनि<br>
त्वदीये नेत्राभ्यां मधुकररुचिभ्यां धृतगुणम्।<br>
धनुर्मन्ये सव्येतरकरगृहीतं रतिपतेः<br>
प्रकोष्ठे मुष्टौ च स्थगयति निगूढान्तरमुमे॥ ४७ ॥</p>
<p><strong>अहः सूते सव्यं तव नयनमर्कात्मकतया<br>
त्रियामां वामं ते सृजति रजनीनायकतया।<br>
तृतीया ते दृष्टिर्दरदलितहेमाम्बुजरुचिः<br>
समाधत्ते सन्ध्यां दिवसनिशयोरन्तरचरीम्॥ ४८ ॥</strong></p>
<p><strong>विशाला कल्याणी स्फुटरुचिरयोध्या कुवलयैः<br>
कृपाधाराधारा किमपि मधुराभोगवतिका।<br>
अवन्ती दृष्टिस्ते बहुनगरविस्तारविजया<br>
ध्रुवं तत्तन्नामव्यवहरणयोग्या विजयते॥ ४९ ॥</strong></p>
<p><strong>कवीनां संदर्भस्तबकमकरन्दैकरसिकं<br>
कटाक्षव्याक्षेपभ्रमरकलभौ कर्णयुगलम्।<br>
अमुञ्चन्तौ दृष्ट्वा तव नवरसास्वादतरला-<br>
वसूयासंसर्गादलिकनयनं किंचिदरुणम्॥ ५० ॥</strong></p>
<p><strong>शिवे शृङ्गारार्द्रा तदितरजने कुत्सनपरा<br>
सरोषा गङ्गायां गिरिशचरिते विस्मयवती।<br>
हराहिभ्यो भीता सरसिरुहसौभाग्यजननी<br>
सखीषु स्मेरा ते मयि जननि दृष्टिः सकरुणा॥ ५१ ॥</strong></p>
<p><strong>गते कर्णाभ्यर्णंगरुत इव पक्ष्माणि दधती<br>
पुरां भेत्तुश्चित्तप्रशमरसविद्रावणफले।<br>
इमे नेत्रे गोत्राधरपतिकुलोत्तंसकलिके<br>
तवाकर्णाकृष्टस्मरशरविलासं कलयतः॥५२॥</strong></p>
<p><strong>विभक्तत्रैवर्ण्यं व्यतिकरितलीलाञ्जनतया<br>
विभाति त्वन्नेत्रत्रितयमिदमीशानदयिते।<br>
पुनः स्रष्टुं देवान्द्रुहिणहरिरुद्रानुपरता-<br>
न्रजः सत्त्वं बिभ्रत्तम इति गुणानां त्रयमिव॥५३॥</strong></p>
<p><strong>पवित्रीकर्तुं नः पशुपतिपराधीनहृदये<br>
दयामित्रैर्नेत्रैररुणधवलश्यामरुचिभिः।<br>
नदः शोणो गङ्गा तपनतनयेति ध्रुवममुं<br>
त्रयाणां तीर्थानामुपनयसि संभेदमनघम्॥ ५४ ॥</strong></p>
<p><strong>निमेषोन्मेषाभ्यां प्रलयमुदयं याति जगती<br>
तवेत्याहुः सन्तो धरणिधरराजन्यतनये।<br>
त्वदुन्मेषाज्जातं जगदिदमशेषं प्रलयतः<br>
परित्रातुं शङ्के परिहृतनिमेषास्तव दृशः॥५५॥</strong></p>
<p><strong>तवापर्णे कर्णेजपनयनपैशुन्यचकिता<br>
निलीयन्ते तोये नियतमनिमेषाः शफरिकाः।<br>
इयं च श्रीर्बद्धच्छदपुटकवाटं कुवलयं<br>
जहाति प्रत्यूषे निशि च विघटय्य प्रविशति॥ ५६ ॥</strong></p>
<p><strong>दृशा द्राघीयस्या दरदलितनीलोत्पलरुचा<br>
दवीयांसं दीनं स्नपय कृपया मामपि शिवे।<br>
अनेनायं धन्यो भवति न च ते हानिरियता<br>
वने वा हर्म्ये वा समकरनिपातो हिमकरः॥ ५७ ॥</strong></p>
<p><strong>अरालं ते पालीयुगलमगराजन्यतनये<br>
न केषामाधत्ते कुसुमशरकोदण्डकुतुकम्।<br>
तिरश्चीनो यत्र श्रवणपथमुल्लङ्घ्य विलस-<br>
न्नपाङ्गव्यासङ्गो दिशति शरसंधानधिषणाम्॥ ५८ ॥</strong></p>
<p><strong>स्फुरद्गण्डाभोगप्रतिफलितताटङ्कयुगलं<br>
चतुश्चक्रं मन्ये तव सुखमिदं मन्मथरथम्।<br>
यमारुह्य द्रुह्यत्यवनिरथमर्केन्दुचरणं<br>
महावीरो मारः प्रमथपतये सज्जितवते॥ ५९ ॥</strong></p>
<p><strong>सरस्वत्याः सूक्तीरमृतलहरीकौशलहरीः<br>
पिबन्त्याः शर्वाणि श्रवणचुलुकाभ्यामविरलम्।<br>
चमत्कारश्लाघाचलितशिरसः कुण्डलगणो<br>
झणत्कारैस्तारैः प्रतिवचनमाचष्ट इव ते॥ ६० ॥</strong></p>
<p><strong>असौ नासावंशस्तुहिनगिरिवंशध्वजपटि<br>
त्वदीयो नेदीयः फलतु फलमस्माकमुचितम्।<br>
वहत्यन्तर्मुक्ताः शिशिरकनिश्वासगलितं<br>
समृद्ध्या यत्तासां बहिरपि च मुक्तामणिधरः॥ ६१ ॥</strong></p>
<p><strong>प्रकृत्या रक्तायास्तव सुदति दन्तच्छदरुचेः<br>
प्रवक्ष्ये सादृश्यं जनयतु फलं विद्रुमलता।<br>
न बिम्बं तद्बिम्बप्रतिफलनरागादरुणितं<br>
तुलामध्यारोढुं कथमिव विलज्जेत कलया॥६२ ॥</strong></p>
<p><strong>स्मितज्योत्स्नाजालं तव वदनचन्द्रस्य पिबतां<br>
चकोराणामासीदतिरसतया चञ्चुजडिमा।<br>
अतस्ते शीतांशोरमृतलहरीमाम्लरुचयः<br>
पिबन्ति स्वच्छन्दं निशिनिशि भृशं काञ्जिकधिया॥</strong></p>
<p><strong>अविश्रान्तं पत्युर्गुणगणकथाम्रेडनजपा<br>
जपापुष्पच्छाया तव जननि जिह्वा जयति सा।<br>
यदग्रासीनायाः स्फटिकदृषदच्छच्छविमयी<br>
सरस्वत्या मूर्तिः परिणमति माणिक्यवपुषा॥६४ ॥</strong></p>
<p><strong>रणे जित्वा दैत्यानपहृतशिरस्त्रैः कवचिभि-<br>
र्निवृत्तैश्चण्डांशत्रिपुरहरनिर्माल्यविमुखैः।<br>
विशाखेन्द्रोपेन्द्रैः शशिविशदकर्पूरशकला<br>
विलीयन्ते मातस्तव वदनताम्बूलकबलाः॥ ६५ ॥</strong></p>
<p><strong>विपञ्च्या गायन्ती विविधमपदानं पशुपते-<br>
स्त्वयारब्धे वक्तुं चलितशिरसा साधुवचने।<br>
तदीयैर्माधुर्यैरपलपिततन्त्रीकलरवां<br>
निजां वीणां वाणी निचुलयति चोलेन निभृतम्॥६६॥</strong></p>
<p><strong>कराग्रेण स्पृष्टं तुहिनगिरिणा वत्सलतया<br>
गिरीशेनोदस्तं मुहुरधरपानाकुलतया।<br>
करग्राह्यं शंभोर्मुखमुकुरवृन्तं गिरिसुते<br>
कथंकारं ब्रूमस्तव चुबुकमौपम्यरहितम्॥ ६७॥</strong></p>
<p><strong>भुजाश्लेषान्नित्यं पुरदमयितुः कण्टकवती<br>
तव ग्रीवा धत्ते मुखकमलनालश्रियमियम्।<br>
स्वतःश्वेता कालागुरुबहुलजम्बालमलिना<br>
मृणालीलालित्यं वहति यदधो हारलतिका॥ ६८ ॥</strong></p>
<p><strong>गले रेखास्तिस्रो गतिगमकगीतैकनिपुणे<br>
विवाहव्यानद्धप्रगुणगुणसंख्याप्रतिभुवः।<br>
विराजन्ते नानाविधमधुररागाकरभुवां<br>
त्रयाणां ग्रामाणां स्थितिनियमसीमान इव ते॥ ६९ ॥</strong></p>
<p><strong>मृणालीमृद्वीनां तव भुजलतानां चतसृणां<br>
चतुर्भिः सौन्दर्यं सरसिजभवः स्तौति वदनैः।<br>
नखेभ्यः संत्रस्यन्प्रथममथनादन्धकरिपो-<br>
श्चतुर्णांशीर्षाणां सममभयहस्तार्पणधिया॥७०॥</strong></p>
<p><strong>नखानामुद्योतैर्नवनलिनरागं विहसतां<br>
कराणां ते कान्तिं कथय कथयामः कथमुमे।<br>
कयाचिद्वा साम्यं भजतु कलया हन्त कमलं<br>
यदि क्रीडलक्ष्मीचरणतललाक्षारसचणम्॥ ७१ ॥</strong></p>
<p><strong>समं देवि स्कन्दद्विपवदनपीतं स्तनयुगं<br>
तवेदं नः खेदं हरतु सततं प्रस्नुतमुखम्।<br>
यदालोक्याशङ्काकुलितहृदयो हासजनकः<br>
स्वकुम्भौ हेरम्बःपरिभृशति हस्तेन झडिति॥७२॥</strong></p>
<p><strong>अमू ते वक्षोजावमृतरसमाणिक्यकुतुपौ<br>
न संदेहस्पन्दो नगपतिपताके मनसि नः।<br>
पिबन्तौ तौ यस्मादविदितवधूसङ्गरसिकौ<br>
कुमारावद्यापि द्विरदवदनक्रौञ्चदलनौ॥७३॥</strong></p>
<p><strong>वहत्यम्ब स्तम्बेरमदनुजकुम्भप्रकृतिभिः<br>
समारब्धां मुक्तामणिभिरमलां हारलतिकाम्।<br>
कुचाभोगो बिम्बाधररुचिभिरन्तः शबलितां<br>
प्रतापव्यामिश्रां पुरदमयितुः कीर्तिमिव ते॥७४ ॥</strong></p>
<p><strong>तव स्तन्यं मन्ये धरणिधरकन्ये हृदयतः<br>
पयः पारावारःपरिवहति सारस्वतमिव।<br>
दयावत्या दत्तं द्रविडशिशुरास्वाद्य तव य-<br>
त्कवीनांप्रौढानामजनि कमनीयः कवयिता॥ ७५ ॥</strong></p>
<p><strong>हरक्रोधज्वालावलिभिरवलीढेन वपुषा<br>
गभीरे ते नाभीसरसि कृतसङ्गो मनसिजः।<br>
समुत्तस्थौ तस्मादचलतनये धूमलतिका<br>
जनस्तां जानीते तव जननि रोमावलिरिति॥ ७६ ॥</strong></p>
<p><strong>यदेतत्कालिन्दीतनुतरतरङ्गाकृति शिवे<br>
कृशे मध्ये किंचिज्जननि तव यद्भाति सुधियाम्।<br>
विमर्दादन्योन्यं कुचकलशयोरन्तरगतं<br>
तनूभूतं व्योम प्रविशदिव नाभिं कुहरिणीम्॥ ७७ ॥</strong></p>
<p><strong>स्थिरो गङ्गावर्तः स्तनमुकुलरोमावलिलता-<br>
कलावालं कुण्डं कुसुमशरतेजोहुतभुजः।<br>
रतेर्लीलागारं किमपि तव नाभिर्गिरिसुते<br>
बिलद्वारं सिद्धेर्गिरिशनयनानां विजयते॥ ७८ ॥</strong></p>
<p><strong>निसर्गक्षीणस्य स्तनतटभरेण क्लमजुषो<br>
नमन्मूर्तेर्नारीतिलक शनकैस्त्रुट्यत इव।<br>
चिरं ते मध्यस्यत्रुटिततटिनीतीरतरुणां<br>
समावस्थास्थेम्नो भवतु कुशलं शैलतनये॥ ७९ ॥</strong></p>
<p><strong>कुचौ सद्यः स्विद्यत्तटघटितकूर्पासभिदुरौ<br>
कषन्तौ दोर्मूले कनककलशाभौ कलयता।<br>
तव त्रातुं भङ्गादलमिति वलग्नं तनुभुवा<br>
त्रिधा नद्धं देवि त्रिवलि लवलीवल्लिभिरिव॥ ८० ॥</strong></p>
<p><strong>गुरुत्वं विस्तारं क्षितिधरपतिः पार्वति निजा-<br>
न्नितम्बादाच्छिद्य त्वयि हरणरूपेण निदधे।<br>
अतस्ते विस्तीर्णो गुरुरयमशेषां वसुमतीं<br>
नितम्बप्राग्भारः स्थगयति लघुत्वं नयति च॥ ८१ ॥</strong></p>
<p><strong>करीन्द्राणां शुण्डान्कनककदलीकाण्डपटली-<br>
मुभाभ्यामूरुभ्यामुभयमपि निर्जित्य भवति।<br>
सुवृत्ताभ्यां पत्युः प्रणतिकठिनाभ्यां गिरिसुते<br>
विधिज्ञे जानुभ्यां विबुधकरिकुम्भद्वयमसि॥ ८२ ॥</strong></p>
<p><strong>पराजेतुं रुद्रं द्विगुणशरगर्भौ गिरिसुते<br>
निषङ्गौ जङ्घे ते विषमविशिखो बाढमकृत।<br>
यदग्रे दृश्यन्ते दशशरफलाःपादयुगली-<br>
नखाग्रच्छद्मानः सुरमकुटशाणैकनिशिताः॥ ८३ ॥</strong></p>
<p><strong>श्रुतीनां मूर्धानो दधति तव यौ शेखरतया<br>
ममाप्येतौ मातः शिरसि दयया धेहि चरणौ।<br>
ययोः पाद्यं पाथः पशुपतिजटाजूटतटिनी<br>
ययोर्लाक्षालक्ष्मीररुणहरिचूडामणिरुचिः॥ ८४ ॥</strong></p>
<p><strong>नमोवाकं ब्रूमो नयनरमणीयाय पदयो-<br>
स्तवास्मै द्वन्द्वाय स्फुटरुचिरसालक्तकवते।<br>
असूयत्यत्यन्तं यदभिहननाय स्पृहयते<br>
पशूनामीशानः प्रमदवनङ्केलितरवे॥ ८५ ॥</strong></p>
<p><strong>मृषा कृत्वा गोत्रस्खलनमथ वैलक्ष्यनमितं<br>
ललाटे भर्तारं चरणकमले ताडयति ते।<br>
चिरादन्तःशल्यं दहनकृतमुन्मूलितवता<br>
तुलाकोटिक्वाणैः किलिकिलितमीशानरिपुणा॥ ८६ ॥</strong></p>
<p><strong>हिमानीहन्तव्यं हिमगिरिनिवासैकचतुरौ<br>
निशायां निद्राणं निशि चरमभागे च विशदौ।<br>
वरं लक्ष्मीपात्रं श्रियमतिसृजन्तौ समयिनां<br>
सरोजं त्वत्पादौ जननि जयतश्चित्रमिह किम्॥ ८७ ॥</strong></p>
<p><strong>पदं ते कीर्तीनां प्रपदमपदं देवि विपदां<br>
कथं नीतं सद्भिः कठिनकमठीकर्परतुलाम्।<br>
कथं वा बाहुभ्यामुपयमनकाले पुरभिदा<br>
यदादाय न्यस्तं दृषदि दयमानेन मनसा॥ ८८ ॥</strong></p>
<p><strong>नखैर्नाकस्त्रीणां करकमलसंकोचशशिभि-<br>
स्तरूणां दिव्यानां हसत इव ते चण्डि चरणौ।<br>
फलानि स्वःस्थेभ्यःकिसलयकराग्रेण ददतां<br>
दरिद्रेभ्यो भद्रां श्रियमनिशमह्नाय ददतौ॥८९ ॥</strong></p>
<p><strong>ददाने दीनेभ्यः श्रियमनिशमाशानुसदृशी-<br>
ममन्दं सौन्दर्यप्रकरमकरन्दं विकिरति।<br>
तवास्मिन्मन्दारस्तबकसुभगे यातु चरणे<br>
निमज्जन्मज्जीवः करणचरणः षट्चरणताम्॥ ९० ॥</strong></p>
<p><strong>पदन्यासक्रीडापरिचयमिवारब्धुमनसः<br>
स्खलन्तस्ते खेलं भवनकलहंसा न जहति।<br>
अतस्तेषां शिक्षां सुभगमणिमञ्जीररणित-<br>
च्छलादाचक्षाणं चरणकमलं चारुचरिते॥ ९१ ॥</strong></p>
<p><strong>गतास्ते मञ्चत्वं द्रुहिणहरिरुद्रेश्वरभृतः<br>
शिवः स्वच्छच्छायाघटितकपटप्रच्छदपटः।<br>
त्वदीयानां भासां प्रतिफलनरागारुणतया<br>
शरीरी शृङ्गारो रस इव दृशां दोग्धि कुतुकम्॥ ९२ ॥</strong></p>
<p><strong>अराला केशेषु प्रकृतिसरला मन्दहसिते<br>
शिरीषाभा चित्ते दृषदुपलशोभा कुचतटे।<br>
भृशं तन्वी मध्ये पृथुरुरसिजारोहविषये<br>
जगत्रातुं शंभोर्जयति करुणा काचिदरुणा॥ ९३ ॥</strong></p>
<p><strong>कलङ्कः कस्तूरी रजनिकरबिम्बं जलमयं<br>
कलाभिः कर्पूरैर्मरकतकरण्डं निबिडितम्।<br>
अतस्त्वद्भोगेन प्रतिदिनमिदं रिक्तकुहरं<br>
विधिर्भूयो भूयो निबिडयति नूनं तव कृते॥ ९४ ॥</strong></p>
<p><strong>पुरारातेरन्तःपुरमसि ततस्त्वच्चरणयोः<br>
सपर्यामर्यादा तरलकरणानामसुलभा।<br>
तथा ह्येते नीताः शतमखमुखाः सिद्धिमतुलां<br>
तव द्वारोपान्तस्थितिभिरणिमाद्याभिरमराः॥ ९५ ॥</strong></p>
<p><strong>कलत्रं वैधात्रं कतिकति भजन्ते न कवयः<br>
श्रियो देव्याः को वा न भवति पतिः कैरपि धनैः<br>
महादेवं हित्वा तव सति सतीनामचरमे<br>
कुचाभ्यामासङ्गः कुरवकतरोरप्यसुलभः॥ ९६ ॥</strong></p>
<p><strong>गिरामाहुर्देवीं द्रुहिणगृहिणीमागमविदो<br>
हरेःपत्नीं पद्मां हरसहचरीमद्रितनयाम्।<br>
तुरीया कापि त्वं दुरधिगमनिःसीममहिमा<br>
महामाया विश्वं भ्रमयसि परब्रह्ममहिषि॥ ९७ ॥</strong></p>
<p><strong>कदा काले मातः कथय कलितालक्तकरसं<br>
पिबेयं विद्यार्थी तव चरणनिर्णेजनजलम्।<br>
प्रकृत्या मूकानामपि च कविताकारणतया<br>
कदा धत्ते वाणीमुखकमलताम्बूलरसताम्॥ ९८ ॥</strong></p>
<p><strong>सरस्वत्या लक्ष्म्या विधिहरिसपत्नो विहरते<br>
रतेः पातिव्रत्यं शिथिलयति रम्येण वपुषा।<br>
चिरं जीवन्नेव क्षपितपशुपाशव्यतिकरः<br>
परानन्दाभिख्यं रसयति रसं त्वद्भजनवान्॥ ९९ ॥</strong></p>
<p><strong>प्रदीपज्वालाभिर्दिवसकरनीराजनविधिः<br>
सुधासूतेश्चन्द्रोपलजललवैरर्घ्यरचना।<br>
स्वकीयैरम्भोभिः सलिलनिधिसौहित्यकरणं<br>
त्वदीयाभिर्वाग्भिस्तव जननि वाचां स्तुतिरियम्॥ १०० ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>सौन्दर्यलहरी संपूर्णा॥</strong></p>
<p><strong>&lt;MISSING_FIG href=&quot;../books_images/U-IMG-1722705815Captureasdfghjkl.PNG&quot;/&gt;</strong></p>
<p><strong>॥ श्रीः॥</strong></p>
<p><strong>॥ देवीभुजंगस्तोत्रम् ॥</strong></p>
<p>&lt;MISSING_FIG href=&quot;../books_images/U-IMG-1722699136EBS_2.png&quot;/&gt;</p>
<p><strong>विरिञ्च्यादिभिः पञ्चभिर्लोकपालैः<br>
समूढे महानन्दपीठे निषण्णम्।<br>
धनुर्बाणपाशाङ्कुशप्रोतहस्तं<br>
महस्त्रैपुरं शंकराद्वैतमव्यात्॥ १ ॥</strong></p>
<p><strong>यदन्नादिभिः पञ्चभिः कोशजालैः<br>
शिरःपक्षपुच्छात्मकैरन्तरन्तः।<br>
निगूढे महायोगपीठे निषण्णं<br>
पुरारेरथान्तःपुरं नौमि नित्यम्॥ २ ॥</strong></p>
<p><strong>विरिञ्चादिरूपैः प्रपञ्चे विहृत्य<br>
स्वतन्त्रा यदा स्वात्मविश्रान्तिरेषा।<br>
तदा मानमातृप्रमेयातिरिक्तं<br>
परानन्दमीडे भवानि त्वदीयम्॥३॥</strong></p>
<p><strong>विनोदाय चैतन्यमेकं विभज्य<br>
द्विधा देवि जीवः शिवश्चेति नाम्ना।<br>
शिवस्यापि जीवत्वमापादयन्ती<br>
पुनर्जीवमेनं शिवं वा करोषि॥ ४ ॥</strong></p>
<p><strong>समाकुञ्च्यमूलं हृदि न्यस्य वायुं<br>
मनो भ्रूबिलं प्रापयित्वा निवृत्ताः।<br>
ततः सच्चिदानन्दरूपे पदे ते<br>
भवन्त्यम्ब जीवाः शिवत्वेन केचित्॥ ५॥</strong></p>
<p><strong>शरीरेऽतिकष्टे रिपौ पुत्रवर्गे<br>
सदाभीतिमूले कलत्रे धने वा।<br>
न कश्चिद्विरज्यत्यहो देवि चित्रं<br>
कथं त्वत्कटाक्षंविना तत्त्वबोधः॥६॥</strong></p>
<p><strong>शरीरे धनेऽपत्यवर्गे कलत्रे<br>
विरक्तस्य सद्देशिकादिष्टबुद्धेः।<br>
यदाकस्मिकं ज्योतिरानन्दरूपं<br>
समाधौ भवेत्तत्त्वमस्यम्ब सत्यम्॥ ७ ॥</strong></p>
<p><strong>मृषान्यो मृषान्यः परो मिश्रमेनं<br>
परः प्राकृतं चापरो बुद्धिमात्रम्।<br>
प्रपञ्चं मिमीते मुनीनां गणोऽयं<br>
तदेतत्त्वमेवेति न त्वां जहीमः॥ ८ ॥</strong></p>
<p><strong>निवृत्तिः प्रतिष्ठा च विद्या च शान्ति-<br>
स्तथा शान्त्यतीतेति पञ्चीकृताभिः।<br>
कलाभिः परे पञ्चविंशात्मिकाभि-<br>
स्त्वमेकैव सेव्या शिवाभिन्नरूपा॥९॥</strong></p>
<p><strong>अगाधेऽत्र संसारपङ्के निमग्नं<br>
कलत्रादिभारेण खिन्नं नितान्तम्।<br>
महामोहपाशौघबद्धं चिरान्मां<br>
समुद्धर्तुमम्बत्वमेकैव शक्ता॥ १० ॥</strong></p>
<p><strong>समारभ्य मूलं गतो ब्रह्मचक्रं<br>
भवद्दिव्यचक्रेश्वरीधामभाजः।<br>
महासिद्धिसंघातकल्पद्रुमाभा-<br>
नवाप्याम्ब नादानुपास्ते च योगी॥ ११ ॥</strong></p>
<p><strong>गणेशैर्ग्रहैरम्ब नक्षत्रपङ्क्त्या<br>
तथा योगिनीराशिपीठैरभिन्नम्।<br>
महाकालमात्मानमामृश्य लोकं<br>
विधत्से कृतिं वा स्थितिं वा महेशि॥१२ ॥</strong></p>
<p><strong>लसत्तारहारामतिस्वच्छचेलां<br>
वहन्तीं करे पुस्तकं चाक्षमालाम्।<br>
शरच्चन्द्रकोटिप्रभाभासुरां त्वां<br>
सकृद्भावयन्भारतीवल्लभः स्यात्॥ १३ ॥</strong></p>
<p><strong>समुद्यत्सहस्रार्कबिम्बाभवक्त्रां<br>
स्वभासैव सिन्दूरिताजाण्डकोटिम्।<br>
धनुर्बाणपाशाङ्कुशान्धारयन्तीं<br>
स्मरन्तः स्मरं वापि संमोहयेयुः॥ १४ ॥</strong></p>
<p><strong>मणिस्यूतताटङ्कशोणास्यबिम्बां<br>
हरित्पट्टवस्त्रां त्वगुल्लासिभूषाम्।<br>
हृदा भावयंस्तप्तहेमप्रभां त्वां<br>
श्रियो नाशयत्यम्ब चाञ्चल्यभावम्॥ १५ ॥</strong></p>
<p><strong>महामन्त्रराजान्तबीजं पराख्यं<br>
स्वतो न्यस्तबिन्दु स्वयं न्यस्तहार्दम्।<br>
भवद्वक्त्रक्षोजगुह्याभिधानं<br>
स्वरूपं सकृद्भावयेत्स त्वमेव॥ १६ ॥</strong></p>
<p><strong>तथान्ये विकल्पेषु निर्विण्णचित्ता-<br>
स्तदेकं समाधाय बिन्दुत्रयं ते।<br>
परानन्दसंधानसिन्धौ निमग्नाः<br>
पुनर्गर्भरन्ध्रं न पश्यन्ति धीराः॥ १७ ॥</strong></p>
<p><strong>त्वदुन्मेषलीलानुबन्धाधिकारा-<br>
न्विरिञ्च्यादिकांस्त्वद्गुणाम्भोधिबिन्दून्।<br>
भजन्तस्तितीर्षन्ति संसारसिन्धुं<br>
शिवे तावकीना सुसंभावनेयम्॥ १८ ॥</strong></p>
<p><strong>कदा वा भवत्पादपोतेन तूर्णं<br>
भवाम्भोधिमुत्तीर्य पूर्णान्तरङ्गः।<br>
निमज्जन्तमेनं दुराशाविषाब्धौ<br>
समालोक्य लोकं कथं पर्युदास्से॥ १९ ॥</strong></p>
<p><strong>कदा वा हृषीकाणि साम्यं भजेयुः<br>
कदा वा न शत्रुर्न मित्रं भवानि।<br>
कदा वा दुराशाविषूचीविलोपः<br>
कदा वा मनो मे समूलं विनश्येत्॥ २० ॥</strong></p>
<p><strong>नमोवाकमाशास्महे देवि युष्म-<br>
त्पदाम्भोजयुग्माय तिग्माय गौरि।<br>
विरिञ्च्यादिभास्वत्किरीटप्रतोली-<br>
प्रदीपायमानप्रभाभास्वराय॥२१॥</strong></p>
<p><strong>कचे चन्द्ररेखं कुचे तारहारं<br>
करे स्वादुचापं शरे षट्पदौघम्।<br>
स्मरामि स्मरारेरभिप्रायमेकं<br>
मदाघूर्णनेत्रं मदीयं निधानम्॥ २२ ॥</strong></p>
<p><strong>शरेष्वेव नासा धनुष्वेव जिह्वा<br>
जपापाटले लोचने ते स्वरूपे।<br>
त्वगेषा भवच्चन्द्रखण्डे श्रवो मे<br>
गुणे ते मनोवृत्तिरम्ब त्वयि स्यात्॥ २३ ॥</strong></p>
<p><strong>जगत्कर्मधीरान्वचोधूतकीरान्<br>
कुचन्यस्तहारान्कृपासिन्धुपूरान्।<br>
भवाम्भोधिपारान्महापापदूरान्<br>
भजे वेदसाराञ्शिवप्रेमदारान्॥ २४ ॥</strong></p>
<p><strong>सुधासिन्धुसारे चिदानन्दनीरे<br>
समुत्फुल्लनीपे सुरत्नान्तरीपे।<br>
मणिव्यूहसाले स्थिते हैमशाले<br>
मनोजारिवामे निषण्णं मनो मे॥ २५ ॥</strong></p>
<p><strong>दृगन्ते विलोला सुगन्धीषुमाला<br>
प्रपञ्चेन्द्रजाला विपत्सिन्धुकूला।<br>
मुनिस्वान्तशाला नमल्लोकपाला<br>
हृदि प्रेमलीलामृतस्वादुलीला॥ २६ ॥</strong></p>
<p><strong>जगज्जालमेतत्त्वयैवाम्ब सृष्टं<br>
त्वमेवाद्य यासीन्द्रियैरर्थजालम्।<br>
त्वमेकैव कर्त्री त्वमेकैव भोक्त्री<br>
न मे पुण्यपापे न मे बन्धमोक्षौ॥ २७ ॥</strong></p>
<p><strong>इति प्रेमभारेण किञ्चिन्मयोक्तं<br>
न बुध्वैव तत्त्वं मदीयं त्वदीयम।<br>
विनोदाय बालस्य मौर्ख्यंहि मात-<br>
स्तदेतत्प्रलापस्तुतिं मे गृहाण॥२८ ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्द भगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>देवी भुजंगस्तोत्रम् संपूर्णम् ॥</strong></p>
<p>&lt;MISSING_FIG href=&quot;../books_images/U-IMG-1722728035flow.PNG&quot;/&gt;</p>
<p>॥ श्रीः॥</p>
<p><strong>॥ आनन्दलहरी</strong></p>
<p>॥</p>
<p>&lt;MISSING_FIG href=&quot;../books_images/U-IMG-1722728262line.PNG&quot;/&gt;</p>
<p><strong>भवानि स्तोतुं त्वां प्रभवति चतुर्भिर्न वदनैः<br>
प्रजानामीशानस्त्रिपुरमथनः पञ्चभिरपि।<br>
न षड्भिः सेनानीर्दशशतमुखैरप्यहिपति-<br>
स्तदान्येषां केषां कथय कथमस्मिन्नवसरः ॥ १ ॥</strong></p>
<p><strong>घृतक्षीरद्राक्षामधुमधुरिमा कैरपि पदै-<br>
र्विशिष्यानाख्येयो भवति रसनामात्रविषयः।<br>
तथा ते सौन्दर्यं परमशिवदृङ्मात्रविषयः<br>
कथंकारं ब्रूमः सकलनिगमागोचरगुणे ॥ २ ॥</strong></p>
<p><strong>मुखे ते ताम्बूलं नयनयुगले कज्जलकला<br>
ललाटे काश्मीरं विलसति गले मौक्तिकलता।<br>
स्फुरत्काञ्ची शाटी पृथुकटितटे हाटकमयी<br>
भजामि त्वां गौरीं नगपतिकिशोरीमविरतम् ॥ ३ ॥</strong></p>
<p><strong>विराजन्मन्दारद्रुमकुसुमहारस्तनतटी-<br>
नदद्वीणानादश्रवणविलसत्कुण्डलगुणा।<br>
नताङ्गी मातङ्गी रुचिरगतिभङ्गी भगवती<br>
सती शंभोरम्भोरुहचटुलचक्षुर्विजयते॥४॥</strong></p>
<p><strong>नवीनार्कभ्राजन्मणिकनकभूषापरिकरै-<br>
र्वृताङ्गी सारङ्गीरुचिरनयनाङ्गीकृतशिवा।<br>
तटित्पीता पीताम्बरललितमञ्जीरसुभगा<br>
ममापर्णा पूर्णा निरवधिसुखैरस्तु सुमुखी॥५॥</strong></p>
<p><strong>हिमाद्रेः संभूता सुललितकरैः पल्लवयुता<br>
सुपुष्पा मुक्ताभिर्भ्रमरकलिता चालकभरैः।<br>
कृतस्थाणुस्थाना कुचफलनता सूक्तिसरसा<br>
रुजां हन्त्री गन्त्रीविलसति चिदानन्दलतिका॥६॥</strong></p>
<p><strong>सपर्णामाकीर्णांकतिपयगुणैः सादरमिह<br>
श्रयन्त्यन्ये वल्लीं मम तु मतिरेवं विलसति।<br>
अपर्णैका सेव्या जगति सकलैर्यत्परिवृतः<br>
पुराणोऽपि स्थाणुः फलति किल कैवल्यपदवीम्॥ ७ ॥</strong></p>
<p><strong>विधात्री धर्माणां त्वमसि सकलाम्नायजननी<br>
त्वमर्थानां मूलं धनदनमनीयाङ्घ्रिकमले।<br>
त्वमादिः कामानां जननि कृतकन्दर्पविजये<br>
सतां मुक्तेर्बीजं त्वमसि परमब्रह्ममहिषी॥ ८ ॥</strong></p>
<p><strong>प्रभूता भक्तिस्ते यदपि न ममालोलमनस-<br>
स्त्वया तु श्रीमत्या सदयमवलोक्योऽहमधुना।<br>
पयोदः पानीयं दिशति मधुरं चातकमुखे<br>
भृशं शङ्के कैर्वा विधिभिरनुनीता मम मतिः॥ ९ ॥</strong></p>
<p><strong>कृपापाङ्गालोकं वितर तरसा साधुचरिते<br>
न ते युक्तोपेक्षा मयि शरणदीक्षामुपगते।<br>
न चेदिष्टं दद्यादनुपदमहो कल्पलतिका<br>
विशेषः सामान्यैः कथमितरवल्लीपरिकरैः॥ १० ॥</strong></p>
<p><strong>महान्तं विश्वासं तव चरणपङ्केरुहयुगे<br>
निधायान्यन्नैवाश्रितमिह मया दैवतमुमे।<br>
तथापि त्वच्चेतो यदि मयि न जायेत सदयं<br>
निरालम्बो लम्बोदरजननि कं यामि शरणम्॥ ११ ॥</strong></p>
<p><strong>अयः स्पर्शे लग्नं सपदि लभते हेमपदवीं<br>
यथा रथ्यापाथः शुचि भवति गङ्गौघमिलितम्।<br>
तथा तत्तत्पापैरतिमलिनमन्तर्मम यदि<br>
त्वयि प्रेम्णा सक्तं कथमिव न जायेत विमलम्॥ १२ ॥</strong></p>
<p><strong>त्वदन्यस्मादिच्छाविषयफललाभे न नियम-<br>
स्त्वमज्ञानामिच्छाधिकमपि समर्था वितरणे।<br>
इति प्राहुः प्राञ्चः कमलभवनाद्यास्त्वयि मन-<br>
स्त्वदासक्तं नक्तंदिवमुचितमीशानि कुरु तत्॥ १३ ॥</strong></p>
<p><strong>स्फुरन्नानारत्नस्फटिकमयभित्तिप्रतिफल-<br>
त्त्वदाकारं चञ्चच्छशधरकलासौधशिखरम्।<br>
मुकुन्दब्रह्मेन्द्रप्रभृतिपरिवारं विजयते<br>
तवागारं रम्यं त्रिभुवनमहाराजगृहिणि॥ १४ ॥</strong></p>
<p><strong>निवासः कैलासे विधिशतमखाद्याः स्तुतिकराः<br>
कुटुम्बं त्रैलोक्यं कृतकरपुटः सिद्धिनिकरः।<br>
महेशः प्राणेशस्तदवनिधराधीशतनये<br>
न ते सौभाग्यस्य क्वचिदपि मनागस्ति तुलना॥ १५ ॥</strong></p>
<p><strong>वृषो वृद्धो यानं विषमशनमाशा निवसनं<br>
श्मशानं क्रीडाभूर्भुजगनिवहो भूषणविधिः।<br>
समग्रा सामग्री जगति विदितैव स्मररिपो-<br>
र्यदेतस्यैश्वर्यं तव जननि सौभाग्यमहिमा॥१६ ॥</strong></p>
<p><strong>अशेषब्रह्माण्डप्रलयविधिनैसर्गिकमतिः<br>
श्मशानेष्वासीनः कृतभसितलेपः पशुपतिः।<br>
दधौ कण्ठे हालाहलमखिलभूगोलकृपया<br>
भवत्याः संगत्याः फलमिति च कल्याणि कलये॥ १७ ॥</strong></p>
<p><strong>त्वदीयं सौन्दर्यं निरतिशयमालोक्य परया<br>
भियैवासीद्गङ्गा जलमयतनुः शैलतनये।<br>
तदेतस्यास्तस्माद्वदनकमलं वीक्ष्य कृपया<br>
प्रतिष्ठामातन्वन्निजशिरसि वासेन गिरिशः॥ १८ ॥</strong></p>
<p><strong>विशालश्रीखण्डद्रवमृगमदाकीर्णघुसृण-<br>
प्रसूनव्यामिश्रं भगवति तवाभ्यङ्गसलिलम्।<br>
समादाय स्रष्टा चलितपदपांसून्निजकरैः<br>
समाधत्ते सृष्टिं विबुधपुरपङ्केरुहदृशाम्॥ १९ ॥</strong></p>
<p><strong>वसन्ते सानन्दे कुसुमितलताभिः परिवृते<br>
स्फुरन्नानापद्मे सरसि कलहंसालिसुभगे।<br>
सखीभिःखेलन्तीं मलयपवनान्दोलितजले<br>
स्मरेद्यस्त्वां तस्य ज्वरजनितपीडापसरति॥ २० ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>आनन्दलहरी संपूर्णा॥</strong></p>
<p>**      &lt;MISSING_FIG href=&quot;../books_images/U-IMG-1722827945Capt1.PNG&quot;/&gt;**</p>
<p><strong>॥ श्रीः॥</strong></p>
<p><strong>॥ त्रिपुरसुन्दरीवेदपादस्तोत्रम् ॥</strong></p>
<p>&lt;MISSING_FIG href=&quot;../books_images/U-IMG-1722828095Capture12.PNG&quot;/&gt;</p>
<p>वेदपादस्तवं वक्ष्ये देव्याः प्रियचिकीर्षया।<br>
यथामति मतिं देवस्तन्नो दन्तिः प्रचोदयात्॥ १ ॥</p>
<p>अकिंचित्करकर्मभ्यः प्रत्याहृत्य कृपावशात्।<br>
सुब्रह्मण्यः स्तुतावस्यां तन्नः षण्मुखः प्रचोदयात्॥ २ ॥</p>
<p>अकारादिक्षकारान्तवर्णावयवशालिनी।<br>
वीणापुस्तकहस्ताव्यात्प्रणो देवी सरस्वती॥ ३ ॥</p>
<p>या वर्णपदवाक्यार्थगद्यपद्यस्वरूपिणी।<br>
वाचि नर्तयतु क्षिप्रं मेधां देवी सरस्वती॥४ ॥</p>
<p>उपास्यमाना विप्रेन्द्रैः सन्ध्यासु च तिसृष्वपि।<br>
सद्यः प्रसीद मे मातः सन्ध्याविद्ये सरस्वती॥ ५ ॥</p>
<p><strong>मन्दा निन्दालोलुपाहं स्वभावा-<br>
देतत्स्तोत्रं पूर्यते किं मयेति।<br>
मा ते भीतिर्हे मते त्वादृशाना-<br>
मेषा नेत्री राधसा सूनृतानाम्॥ ६ ॥</strong></p>
<p><strong>तरङ्गभ्रुकुटीकोटिभङ्ग्या तर्जयते जराम्।<br>
सुधामयाय शुभ्राय सिन्धूनां पतये नमः॥ ७ ॥</strong></p>
<p><strong>तस्य मध्ये मणिद्वीपः कल्पकारामभूषितः।<br>
अस्तु मे ललितावासः स्वस्तिदा अभयंकरः॥ ८ ॥</strong></p>
<p><strong>कदम्बमञ्जरीनिर्यद्वारुणीपारणोन्मदैः।<br>
द्विरेफैर्वर्णनीयाय वनानां पतये नमः॥ ९ ॥</strong></p>
<p><strong>तत्र वप्रावली लीला गगनोल्लङ्घिगोपुरम्।<br>
मातः कौतूहलं दद्यात्सँहार्यं नगरं तव॥ १० ॥</strong></p>
<p><strong>मकरन्दझरीमज्जन्मिलिन्दकुलसंकुलाम्।<br>
महापद्माटवीं वन्दे यशसा संपरीवृताम्॥ ११ ॥</strong></p>
<p><strong>तत्रैव चिन्तामणिधोरणार्चिभि-<br>
र्विनिर्मितं रोपितरत्नशृङ्गम्।</strong></p>
<p><strong>भजे भवानीभवनावतंस -<br>
मादित्यवर्णं तमसः परस्तात्॥ १२ ॥</strong></p>
<p><strong>मुनिभिः स्वात्मलाभाय यच्चक्रं हृदि सेव्यते।<br>
तत्र पश्यामि बुद्ध्या तदक्षरे परमे व्योमन्॥ १३॥</strong></p>
<p><strong>पञ्चब्रह्ममयो मञ्चस्तत्र यो बिन्दुमध्यगः।<br>
तव कामेशि वासोऽयमायुष्मन्तं करोतु माम्॥ १४ ॥</strong></p>
<p><strong>नानारत्नगुलुच्छालीकान्तिकिम्मीलितोदरम्।<br>
विमृशामि वितानं तेऽतिश्लक्ष्णमतिलोमशम्॥१५॥</strong></p>
<p><strong>पर्यङ्कतल्पोपरि दर्शनीयं<br>
सबाणचापाङ्कुशपाशपाणिम्।<br>
अशेषभूषारमणीयमीडे<br>
त्रिलोचनं नीलकण्ठं प्रशान्तम्॥ १६ ॥</strong></p>
<p><strong>जटारुणं चन्द्रकलाललामं<br>
उद्वेललावण्यकलाभिरामम्।<br>
कामेश्वरं कामशरासनाङ्कं<br>
समस्तसाक्षिं तमसः परस्तात्॥१७॥</strong></p>
<p><strong>तत्र कामेशवामाङ्के खेलन्तीमलिकुन्तलाम्।<br>
सच्चिदानन्दलहरीं महालक्ष्मीमुपास्महे॥ १८ ॥</strong></p>
<p><strong>चारुगोरोचनापङ्कजम्बालितघनस्तनीम्।<br>
नमामि त्वामहं लोकमातरं पद्ममालिनीम्॥ १९ ॥</strong></p>
<p><strong>शिवे नमन्निर्जरकुञ्जरासुर-<br>
प्रतोलिकामौलिमरीचिवीचिभिः।<br>
इदं तव क्षालनजातसौभगं<br>
चरणं नो लोके सुधितां दधातु॥ २० ॥</strong></p>
<p><strong>कल्पस्यादौ कारणेशानपि त्री-<br>
न्स्रष्टुं देवि त्रीन्गुणानादधानाम्।<br>
सेवे नित्यं श्रेयसे भूयसे त्वा-<br>
मजामेकां लोहितशुक्लकृष्णाम्॥२१॥</strong></p>
<p><strong>केशोद्भूतैरद्भुतामोदपूरै-<br>
राशाबृन्दं सान्द्रमापूरयन्तीम्।<br>
त्वामानम्य त्वत्प्रसादात्स्वयंभू-<br>
रस्मान्मायी सृजते विश्वमेतत्॥२२॥</strong></p>
<p><strong>अर्धोन्मीलद्यौवनोद्दामदर्पां<br>
दिव्याकल्पैरर्पयन्तीं मयूखान्।<br>
देवि ध्यात्वा त्वां पुरा कैटभारि-<br>
र्विश्वं बिभर्ति भुवनस्य नाभिः॥ २३ ॥</strong></p>
<p><strong>कल्हारश्रीमञ्जरीपुञ्जरीतिं<br>
धिक्कुर्वन्तीमम्ब ते पाटलिम्ना।<br>
मूर्तिं ध्यात्वा शाश्वतीं भूतिमाय-<br>
न्निन्द्रो राजा जगतो य ईशे॥ २४ ॥</strong></p>
<p><strong>देवतान्तरमन्त्रौघजपश्रीफलभूतया।<br>
जापकस्तव देव्यन्ते विद्यया विन्दतेऽमृतम्॥ २५ ॥</strong></p>
<p><strong>पुंस्कोकिलकलक्वाणकोमलालापशालिनि।<br>
भद्राणि कुरु मे मातर्दुरितानि परासुव॥ २६ ॥</strong></p>
<p><strong>अन्तेवासिन्नस्ति चेत्ते मुमुक्षा<br>
वक्ष्ये युक्तिं मुक्तसर्वैषणः सन्।<br>
सद्भ्यः साक्षात्सुन्दरीं ज्ञप्तिरूपां<br>
श्रद्धाभक्तिध्यानयोगादवेहि॥ २७ ॥</strong></p>
<p><strong>षोढान्यासादिदेवैश्च सेविता चक्रमध्यगा।<br>
कामेशमहिषी भूयः षोडशी शर्म यच्छतु॥ २८ ॥</strong></p>
<p><strong>शान्तो दान्तो देशिकेन्द्रं प्रणम्य<br>
तस्यादेशात्तारकं मन्त्रतत्त्वम्।<br>
जानीते चेदम्ब धन्यः समानं<br>
नातः परं वेदितव्यं हि किंचित्॥ २९ ॥</strong></p>
<p><strong>त्वमेव कारणं कार्यं क्रिया ज्ञानं त्वमेव च।<br>
त्वामम्ब न विना किंचित्त्वयि सर्वंप्रतिष्ठितम्॥ ३० ॥</strong></p>
<p><strong>परागमद्रीन्द्रसुते तवाङ्घ्रि-<br>
सरोजयोरम्ब दधामि मूर्ध्ना।<br>
अलंकृतं वेदवधूशिरोभि-<br>
र्यतो जातो भुवनानि विश्वा॥ ३१ ॥</strong></p>
<p><strong>दुष्टान्दैत्यान्हन्तुकामां महर्षी-<br>
न्शिष्टानन्यान्पातुकामां कराब्जैः।<br>
अष्टाभिस्त्वां सायुधैर्भासमानां<br>
दुर्गां देवीँ शरणमहं प्रपद्ये॥ ३२ ॥</strong></p>
<p><strong>देवि सर्वानवद्याङ्गि त्वामनादृत्य ये क्रियाः।<br>
कुर्वन्ति निष्फलास्तेषामदुग्धा इव धेनवः॥३३॥</strong></p>
<p><strong>नाहं मन्ये दैवतं मान्यमन्य-<br>
त्त्वत्पादाब्जादम्बिके कुम्भजाद्याः।<br>
ये ध्यातारो भक्तिसंशुद्धचित्ताः<br>
परामृतात्परिमुच्यन्ति सर्वे॥ ३४ ॥</strong></p>
<p><strong>कुर्वाणोऽपि दुरारम्भांस्तव नामानि शांभवि।<br>
प्रजपन्नेति मायान्तमति मृत्युं तराम्यहम्॥३५ ॥</strong></p>
<p><strong>कल्याणि त्वं कुन्दहासप्रकाशै-<br>
रन्तर्ध्वान्तं नाशयन्ती क्षणेन।<br>
हन्तास्माकं ध्यायतां त्वत्पदाब्ज-<br>
मुच्चतिष्ठ महते सौभगाय॥ ३६ ॥</strong></p>
<p><strong>तितीर्षया भवाम्भोधेर्हयग्रीवादयः पुरा।<br>
अप्रमत्ता भवत्पूजां सुविद्वाँसो वितेनिरे॥ ३७ ॥</strong></p>
<p><strong>मद्वश्या ये दुराचारा ये च सन्मार्गगामिनः।<br>
भवत्याः कृपया सर्वे सुवर्यन्तु यजमानाः॥३८॥</strong></p>
<p><strong>श्रीचक्रस्थां शाश्वतैश्वर्यदात्रीं<br>
पौण्ड्रं चापं पुष्पबाणान्दधानाम्।<br>
बन्धूकाभां भावयामि त्रिनेत्रां<br>
तामग्निवर्णांतपसा ज्वलन्तीम्॥ ३९ ॥</strong></p>
<p><strong>भवानि तव पादाब्जनिर्णेजनपवित्रताः।<br>
भवामयप्रशान्त्यै त्वामपो याचामि भेषजम्॥ ४० ॥</strong></p>
<p><strong>चिदानन्दसुधाम्भोधेस्तवानन्दलवोऽस्ति यः।<br>
कारणेशैस्त्रिभिः साकं तद्विश्वमुपजीवति॥ ४१ ॥</strong></p>
<p><strong>नो वा यागैर्नैव पूर्तादिकृत्यै-<br>
र्नो वा जप्यैर्नो महद्भिस्तपोभिः।<br>
नो वा योगैः क्लेशकृद्भिः सुमेधा<br>
निचाय्येमां शान्तिमत्यन्तमेति॥ ४२ ॥</strong></p>
<p><strong>प्रातः पाहि महाविद्ये मध्याह्ने तु मृडप्रिये।<br>
सायं पाहि जगद्वन्द्ये पुनर्नः पाहि विश्वतः॥ ४३ ॥</strong></p>
<p><strong>बन्धूकाभैर्भानुभिर्भासयन्ती<br>
विश्वं शश्वत्तुङ्गपीनस्तनार्धा।</strong></p>
<p><strong>लावण्याब्धेः सुन्दरि त्वं प्रसादा-<br>
दायुः प्रजाँरयिमस्मासु धेहि॥ ४४ ॥</strong></p>
<p><strong>कर्णाकर्णय मे तत्त्वं या चिच्छक्तिरितीर्यते।<br>
त्रिर्वदामि मुमुक्षूणां सा काष्ठा सा परा गतिः॥ ४५ ॥</strong></p>
<p><strong>वाग्देवीति त्वां वदन्त्यम्ब केचि-<br>
ल्लक्ष्मीर्गौरीत्येवमन्येऽप्युशन्ति।<br>
शश्वन्मातः प्रत्यगद्वैतरूपां<br>
शंसन्ति केचिन्निविदो जनाः॥४६ ॥</strong></p>
<p><strong>ललितेति सुधापूरमाधुरीचोरमम्बिके।<br>
तव नामास्ति यत्तेन जिह्वा मेमधुमत्तमा॥४७ ॥</strong></p>
<p><strong>ये संपन्नाः साधनैस्तैश्चतुर्भिः<br>
शुश्रूषाभिर्देशिकं प्रीणयन्ति।<br>
सम्यग्विद्वाञ्शुद्धसत्त्वान्तराणां<br>
तेषामेवैतां ब्रह्मविद्यां वदेत॥ ४८ ॥</strong></p>
<p><strong>अभिचारादिभिः कृत्यां यः प्रेरयति मय्युमे।<br>
तव हुंकारसंत्रस्ता प्रत्यक्कर्तारमृच्छतु॥४९॥</strong></p>
<p><strong>जगत्पवित्रि मामिकामपाहराशु दुर्जराम्।<br>
प्रसीद मे दयाधुने प्रशस्तिमम्ब नः स्कृधि॥५० ॥</strong></p>
<p><strong>कदम्बारुणमम्बाया रूपं चिन्तय चित्त मे।<br>
मुञ्च पापीयसीं निष्ठां मा गृधः कस्य स्विद्धनम्॥ ५१ ॥</strong></p>
<p><strong>भण्डभण्डनलीलायां रक्तचन्दनपङ्किलः।<br>
अङ्कुशस्तव तं हन्याद्यश्च नो द्वेषते जनः॥ ५२ ॥</strong></p>
<p><strong>रे रे चित्त त्वं वृधाशोकसिन्धौ<br>
मज्जस्यन्तर्वच्म्युपायं विमुक्त्यै।<br>
देव्याः पादौ पूजयैकाक्षरेण<br>
तत्तेपदं संग्रहेण ब्रवीम्योम्॥ ५३ ॥</strong></p>
<p><strong>चञ्चद्बालातपज्योत्स्नाकलामण्डलशालिने।<br>
ऐक्षवाय नमो मातर्बाहुभ्यां तव धन्वने॥ ५४ ॥</strong></p>
<p><strong>तामेवाद्यां ब्रह्मविद्यामुपासे<br>
मूर्तैर्वेदैः स्तूयमानां भवानीम्।<br>
हन्त स्वात्मत्वेन यां मुक्तिकामो<br>
मत्वा धीरो हर्षशोकौ जहाति॥ ५५ ॥</strong></p>
<p><strong>शरणं करवाण्यम्ब चरणं तव सुन्दरि।<br>
शपे त्वत्पादुकाभ्यां मे नान्यः पन्था अयनाय॥ ५६ ॥</strong></p>
<p><strong>रत्नच्छत्रैश्चामरैर्दर्पणाद्यै-<br>
श्चक्रेशानीं सर्वदोपाचरन्त्यः।<br>
योगिन्योऽन्याः शक्तयश्चाणिमाद्या<br>
यूयं पातः स्वस्तिभिः सदा नः॥ ५७ ॥</strong></p>
<p><strong>दरिद्रं मां विजानीहि सर्वज्ञासि यतः शिवे।<br>
दूरीकृत्याशु दुरितमथा नो वर्धया रयिम्॥ ५८ ॥</strong></p>
<p><strong>महेश्वरि महामन्त्रकूटत्रयकलेबरे।<br>
कादिविद्याक्षरश्रेणिमुशन्तस्त्वा हवामहे॥ ५९ ॥</strong></p>
<p><strong>मूलाधारादूर्ध्वमन्तश्चरन्तीं<br>
भित्त्वा ग्रन्थीन्मूर्ध्नि निर्यत्सुधार्द्राम्।<br>
पश्यन्तस्त्वां ये च तृप्तिं लभन्ते<br>
तेषां शान्तिः शाश्वती नेतरेषाम्॥ ६० ॥</strong></p>
<p><strong>मह्यं द्रुह्यन्ति ये मातस्त्वद्ध्यानासक्तचेतसे।<br>
तानम्ब सायकैरेभिरव ब्रह्मद्विषो जहि॥ ६१ ॥</strong></p>
<p><strong>त्वद्भक्तानामम्ब शान्तैषणानां<br>
ब्रह्मिष्ठानां दृष्टिपातेन पूतः।<br>
पापीयानप्यावृतः स्वर्वधूभिः<br>
शोकातिगो मोदते स्वर्गलोके॥ ६२ ॥</strong></p>
<p><strong>सन्तु विद्या जगत्यस्मिन्संसारभ्रमहेतवः।<br>
भजेऽहं त्वां यया विद्वान्विद्ययामृतमश्नुते॥ ६३ ॥</strong></p>
<p><strong>विद्वन्मुख्यैर्विद्रुमाभं विशाल-<br>
श्रोणीशिञ्जन्मेखलाकिङ्किणीकम्।<br>
चन्द्रोत्तंसं चिन्मयं वस्तु किंचि-<br>
द्विद्धि त्वमेतन्निहितं गुहायाम्॥ ६४ ॥</strong></p>
<p><strong>न विस्मरामि चिन्मूर्तिभिक्षुकोदण्डशालिनीम्।<br>
मुनयः सनकप्रेष्ठास्तामाहुः परमां गतिम्॥ ६५॥</strong></p>
<p><strong>चक्षुः प्रेङ्खत्प्रेमकारुण्यधारां<br>
हंसज्योत्स्नापूरहृष्यच्चकोराम्।<br>
यामाश्लिष्यन्मोदते देवदेवः<br>
सा नो देवी सुहवा शर्म यच्छतु॥६६॥</strong></p>
<p><strong>मुञ्च वञ्चकतां चित्त पामरं चापि दैवतम्।<br>
गृहाण पदमम्बाया एतदालम्बनं परम्॥ ६७ ॥</strong></p>
<p><strong>का मे भीतिः का क्षतिः किं दुरापं<br>
कामेशाङ्कोत्तुङ्गपर्यङ्कसंस्थाम्।<br>
तत्त्वातीतामच्युतानन्ददात्रीं<br>
देवीमहं निर्ऋतिं वन्दमानः॥ ६८ ॥</strong></p>
<p><strong>चिन्तामणिमयोत्तंसकान्तिकञ्चुकितानने।<br>
ललिते त्वां सकृन्नत्वा न बिभेति कुतश्चन॥ ६९ ॥</strong></p>
<p><strong>तारुण्योत्तुङ्गितकुचे लावण्योल्लासितेक्षणे।<br>
तवाज्ञयैव कामाद्या मास्मान्प्रापन्नरातयः॥ ७० ॥</strong></p>
<p><strong>आकर्णाकृष्टकामास्त्रसंजातं तापमम्ब मे।<br>
आचामतु कटाक्षस्ते पर्जन्यो वृष्टिमानिव॥ ७१ ॥</strong></p>
<p>कुर्वे गर्वेणापचारानपारा-<br>
न्यद्यप्यम्ब त्वत्पदाब्जं तथापि।<br>
मन्ये धन्ये देवि विद्यावलम्बं<br>
मातेव पुत्रं बिभृतास्वेनम्॥ ७२ ॥</p>
<p><strong>यथोपास्तिक्षतिर्न स्यात्तव चक्रस्य सुन्दरि।<br>
कृपया कुरु कल्याणि तथा मे स्वस्तिरायुषी॥ ७३ ॥</strong></p>
<p><strong>चक्रं सेवे तारकं सर्वसिध्यै<br>
श्रीमन्मातः सिद्धयश्चाणिमाद्याः।<br>
नित्या मुद्रा शक्तयश्चाङ्गदेव्यो<br>
यस्मिन्देवा अधि विश्वे निषेदुः॥ ७४ ॥</strong></p>
<p><strong>सुकुमारे सुखाकारे सुनेत्रे सूक्ष्ममध्यमे।<br>
सुप्रसन्ना भव शिवे सुमृडीका सरस्वती॥ ७५ ॥</strong></p>
<p><strong>विद्युद्वल्लीकन्दलीं कल्पयन्तीं<br>
मूर्तिं स्फूर्त्या पङ्कजं धारयन्तीम्।<br>
ध्यायन्हि त्वां जायते सार्वभौमो<br>
विश्वा आशाः पृतनाःसंजयञ्जयन्॥ ७६ ॥</strong></p>
<p><strong>अविज्ञाय परां शक्तिमात्मभूतां महेश्वरीम्।<br>
अहो पतन्ति निरयेष्वेके चात्महनो जनाः॥ ७७ ॥</strong></p>
<p><strong>सिन्दूराभैः सुन्दरैरंशुबृन्दै -<br>
र्लाक्षालक्ष्म्यां मज्जयन्तीं जगन्ति।</strong></p>
<p><strong>हेरम्बाम्ब त्वां हृदा लम्बते य-<br>
स्तस्मै विशःस्वयमेवानमन्ते॥ ७८ ॥</strong></p>
<p><strong>तव तत्त्वंविमृशतां प्रत्यगद्वैतलक्षणम्।<br>
चिदानन्दघनादन्यन्नेह नानास्ति किंचन॥ ७९ ॥</strong></p>
<p><strong>कण्ठात्कुण्डलिनीं नीत्वा सहस्रारं शिवे तव।<br>
न पुनर्जायते गर्भे सुमेधा अमृतोक्षितः॥८० ॥</strong></p>
<p><strong>त्वत्पादुकानुसंधानप्राप्तसर्वात्मतादृशि।<br>
पूर्णाहंकृतिमत्यस्मिन्न कर्म लिप्यते नरे॥ ८१ ॥</strong></p>
<p><strong>तवानुग्रहनिर्भिन्नहृदयग्रन्थिरद्रिजे।<br>
स्वात्मत्वेन जगन्मत्वा ततो न विजुगुप्सते॥ ८२ ॥</strong></p>
<p><strong>कदा वसुदलोपेते त्रिकोणनवकान्विते।<br>
आवाहयामि चक्रे त्वां सूर्याभां श्रियमैश्वरीम्॥ ८३ ॥</strong></p>
<p><strong>ह्रीमित्येकं तावकं वाचकार्णं<br>
यज्जिह्वाग्रे देवि जागर्ति किंचित्।<br>
को वायं स्यात्कामकामस्त्रिलोक्यां<br>
सर्वेऽस्मै देवा बलिमावहन्ति॥ ८४ ॥</strong></p>
<p><strong>नाकस्त्रीणां किन्नरीणां नृपाणा-<br>
मप्याकर्षी चेतसा चिन्तनीयम्।<br>
त्वत्पाणिस्थं कुङ्कुमाभं शिवे यं<br>
द्विष्मस्तस्मिन्प्रति मुञ्चामि पाशम्॥८५ ॥</strong></p>
<p><strong>नूनं सिंहासनेश्वर्यास्तवाज्ञां शिरसा वहन्।<br>
भयेन पवमानोऽयं सर्वा दिशोऽनुविधावति॥ ८६ ॥</strong></p>
<p><strong>त्रिकलाढ्यां त्रिहृल्लेखां द्विहंसस्वरभूषिताम्।<br>
यो जपत्यम्ब ते विद्यां सोऽक्षरः परमः स्वराट्॥ ८७ ॥</strong></p>
<p><strong>दारिद्र्याब्धौ देवि मग्नोऽपि शश्व-<br>
द्वाचा याचे नाहमम्ब त्वदन्यम्।<br>
तस्मादस्मद्वाञ्छितं पूरयैत-<br>
दुषा सा नक्ता सुदुघेव धेनुः॥ ८८ ॥</strong></p>
<p><strong>यो वा यद्यत्कामनाकृष्टचित्तः<br>
स्तुत्वोपास्ते देवि ते चक्रविद्याम्।<br>
कल्याणानामालयः कालयोगा-<br>
त्तंतं लोकं जयते तांश्च कामान्॥ ८९ ॥</strong></p>
<p><strong>साधकः सततं कुर्यादैक्यं श्रीचक्रदेहयोः।<br>
तथा देव्यात्मनोरैक्यमेतावदनुशासनम्॥ ९० ॥</strong></p>
<p><strong>हस्ताम्भोजप्रोल्लसच्चामराभ्यां<br>
श्रीवाणीभ्यां पार्श्वयोर्वीज्यमानाम्।<br>
श्रीसंम्राज्ञि त्वां सदालोकयेयं<br>
सदा सद्भिः सेव्यमानां निगूढाम्॥९१॥</strong></p>
<p><strong>इष्टानिष्टप्राप्तिविच्छित्तिहेतुः<br>
स्तोतुं वाचां क्लृप्तिरित्येव मन्ये।<br>
त्वद्रूपं हि स्वानुभूत्यैकवेद्यं<br>
न चक्षुषा गृह्यते नापि वाचा॥९२॥</strong></p>
<p><strong>हरस्वरैश्चतुर्वर्गपदं मन्त्रं सबिन्दुकम्।<br>
देव्या जपत विप्रेन्द्रा अन्या वाचो विमुञ्चथ॥९३॥</strong></p>
<p><strong>यस्तेराकाचन्द्रबिम्बासनस्थां<br>
पीयूषाब्धिं कल्पयन्तीं मयूखैः।<br>
मूर्तिं भक्त्या ध्यायते हृत्सरोजे<br>
न तस्य रोगो न जरा न मृत्युः॥ ९४ ॥</strong></p>
<p><strong>तुभ्यं मातर्योऽञ्जलिं मूर्ध्नि धत्ते<br>
मौलिश्रेण्या भूभुजस्तं नमन्ति।<br>
यः स्तौति त्वामम्ब चिद्वल्लिवाचा<br>
तं धीरासः कवय उन्नयन्ति॥९५॥</strong></p>
<p><strong>वैरिञ्चोघैर्विष्णुरुद्रेन्द्रबृन्दै-<br>
र्दुर्गाकालीभैरवीशक्तिसंघैः।<br>
यन्त्रोशि त्वं वर्तसे स्तूयमाना<br>
न तत्र सूर्यो भाति न चन्द्रतारकम्॥ ९६ ॥</strong></p>
<p><strong>भूत्यै भवानि त्वां वन्दे सुराः शतमखादयः।<br>
त्वामानम्य समृद्धाः स्युरायो धामानि दिव्यानि॥ ९७॥</strong></p>
<p><strong>पुष्पवत्पुल्लताटङ्कां प्रातरादित्यपाटलाम्।<br>
यस्त्वामन्तः स्मरत्यम्ब तस्य देवा असन्वशे॥ ९८ ॥</strong></p>
<p><strong>वश्ये विद्रुमसंकाशां विद्यायां विशदप्रभाम्।<br>
त्वामम्ब भावयेद्भूत्यै सुवर्णांहेममालिनीम्॥ ९९ ॥</strong></p>
<p><strong>वामाङ्कस्थामीशितुर्दीप्यमानां<br>
भूषाबृन्दैरिन्दुरेखावतंसाम्।<br>
यस्त्वां पश्यन्संततं नैव तृप्तः<br>
तस्मै च देवि वषडस्तु तुभ्यम्॥ १०० ॥</strong></p>
<p><strong>नवनीपवनीवासलालसोत्तरमानसे।<br>
शृङ्गारदेवते मातः श्रियं वासय मे कुले॥ १०१ ॥</strong></p>
<p><strong>भक्त्याभक्त्या वापि पद्यावसान-<br>
श्रुत्या स्तुत्या चैतया स्तौति यस्त्वाम्।<br>
तस्य क्षिप्रं त्वत्प्रसादेन मातः<br>
सत्याः सन्तु यजमानस्य कामाः॥ १०२ ॥</strong></p>
<p><strong>बालिशेन मया प्रोक्तमपि वात्सल्यशालिनोः।<br>
आनन्दमादिदपत्योरिमा वर्धन्तु वाङ्गिरः॥ १०३ ॥</strong></p>
<p><strong>माधुरीसौरभावासचापसायकधारिणीम्।<br>
देवीं ध्यायन्पठेदेतत्सर्वकामार्थसिद्धये॥ १०४ ॥</strong></p>
<p><strong>स्तोत्रमेतत्प्रजपतस्तव त्रिपुरसुन्दरि।<br>
अनुद्वीक्ष्य भयाद्दूरं मृत्युर्धावति पञ्चमः॥ १०५ ॥</strong></p>
<p><strong>यः पठति स्तुतिमेतां<br>
विद्यावन्तं तमम्ब धनवन्तम्।<br>
कुरु देवि यशस्वन्तं<br>
वर्चस्वन्तं मनुष्येषु॥ १०६ ॥</strong></p>
<p><strong>ये शृण्वन्ति स्तुतिमिमां तव देव्यनसूयकाः।<br>
तेभ्यो देहि श्रियं विद्यामुद्वर्च उत्तनूबलम्॥ १०७ ॥</strong></p>
<p><strong>त्वामेवाहं स्तौमि नित्यं प्रणौमि<br>
श्रीविद्येशां वच्मि संचिन्तयामि।<br>
अध्यास्ते या विश्वमाता विराजो<br>
हृत्पुण्डरीकं विरजं विशुद्धम्॥ १०८ ॥</strong></p>
<p><strong>शंकरेण रचितं स्तवोत्तमं<br>
यः पठेज्जगति भक्तिमान्नरः।<br>
तस्य सिद्धिरतुला भवेद्ध्रुवा<br>
सुन्दरी च सततं प्रसीदति॥ १०९ ॥</strong></p>
<p><strong>यत्रैव यत्रैव मनो मदीयं<br>
तत्रैव तत्रैव तव स्वरूपम्।<br>
यत्रैव यत्रैव शिरो मदीयं<br>
तत्रैव तत्रैव पदद्वयं ते॥ ११० ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>त्रिपुरसुन्दरीवेदपादस्तोत्रं<br>
संपूर्णम्॥</strong></p>
<p>**   &lt;MISSING_FIG href=&quot;../books_images/U-IMG-1722833265Captur5.PNG&quot;/&gt;**</p>
<p>॥ श्रीः॥</p>
<p><strong>॥ त्रिपुरसुन्दरीमानसपूजास्तोत्रम् ॥</strong></p>
<p><strong>&lt;MISSING_FIG href=&quot;../books_images/U-IMG-1722833368Capture12.PNG&quot;/&gt;</strong></p>
<p><strong>मम न भजनशक्तिः पादयोस्ते न भक्ति-<br>
र्न च विषयविरक्तिर्ध्यानयोगे न सक्तिः।<br>
इति मनसि सदाहं चिन्तयन्नाद्यशक्ते<br>
रुचिरवचनपुष्पैरर्चनं संचिनोमि॥ १ ॥</strong></p>
<p><strong>व्याप्तं हाटकविग्रहैर्जलचरैरारूढदेवव्रजैः<br>
पोतैराकुलितान्तरं मणिधरैर्भूमीधरैर्भूषितम्।<br>
आरक्तामृतसिन्धुमुद्धुरचलद्वीचीचयव्याकुल-<br>
व्योमानं परिचिन्त्य संततमहो चेतः कृतार्थीभव॥२॥</strong></p>
<p><strong>तस्मिन्नुज्ज्वलरत्नजालविलसत्कान्तिच्छटाभिः स्फुटं<br>
कुर्वाणं वियदिन्द्रचापनिचयैराच्छादितं सर्वतः।<br>
उच्चैः शृङ्गनिषण्णदिव्यवनिताबृन्दाननप्रोल्लस-<br>
द्गीताकर्णननिश्चलाखिलमृगं द्वीपं नमस्कुर्महे॥ ३ ॥</strong></p>
<p><strong>जातीचम्पकपाटलादिसुमनःसौरभ्यसंभावितं<br>
ह्रींकारध्वनिकण्ठकोकिलकुहूप्रोल्लासिचूतद्रुमम्।<br>
आविर्भूतसुगन्धिचन्दनवनं दृष्टिप्रियं नन्दनं<br>
चञ्चच्चञ्चलचञ्चरीकचटुलं चेतश्चिरं चिन्तय॥ ४ ॥</strong></p>
<p><strong>परिपतितपरागैः पाटलक्षोणिभागो<br>
विकसितकुसुमोच्चैः पीतचन्द्रार्करश्मिः।<br>
अलिशुकपिकराजीकूजितैः श्रोत्रहारी<br>
स्फुरतु हृदि मदीये नूनमुद्यानराजः॥५॥</strong></p>
<p><strong>रम्यद्वारपुरप्रचारतमसां संहारकारिप्रभ<br>
स्फूर्जत्तोरणभारहारकमहाविस्तारहारद्युते।<br>
क्षोणीमण्डलहेमहारविलसत्संसारपारप्रद<br>
प्रोद्यद्भक्तमनोविहार कनकप्राकार तुभ्यं नमः॥ ६ ॥</strong></p>
<p><strong>उद्यत्कान्तिकलापकल्पितनभःस्फूर्जद्वितानप्रभः<br>
सत्कृष्णागरुधूपवासितवियत्काष्ठान्तरे विश्रुतः।<br>
सेवायातसमस्तदैवतगणैरासेव्यमानोऽनिशं<br>
सोऽयं श्रीमणिमण्डपोऽनवरतं मच्चेतसि द्योतताम्॥ ७ ॥</strong></p>
<p><strong>क्वापि प्रोद्भटपद्मरागकिरणव्रातेन संध्यायितं<br>
कुत्रापि स्फुटविस्फुरन्मरकतद्युत्या तमिस्रायितम्।<br>
मध्यालम्बिविशालमौक्तिकरुचा ज्योत्स्नायितं कुत्रचि-<br>
न्मातः श्रीमणिमन्दिरं तव सदा वन्दामहे सुन्दरम्॥</strong></p>
<p><strong>उत्तुङ्गालयविस्फुरन्मरकतप्रोद्यत्प्रभामण्डला-<br>
न्यालोक्याङ्कुरितोत्सवैर्नवतृणाकीर्णस्थलीशङ्कया।<br>
नीतो वाजिभिरुत्पथं बत रथः सूतेन तिग्मद्युते-<br>
र्वल्गावल्गितहस्तमस्तशिखरं कष्टैरितः प्राप्यते॥९॥</strong></p>
<p><strong>मणिसदनसमुद्यत्कान्तिधारानुरक्ते<br>
वियति चरमसंध्याशङ्किनो भानुरथ्याः।<br>
शिथिलितगतकुप्यत्सूतहुंकारनादैः<br>
कथमपि मणिगेहादुच्चकैरुच्चलन्ति॥ १० ॥</strong></p>
<p><strong>भक्त्या किं नु समर्पितानि बहुधा रत्नानि पाथोधिना<br>
किं वा रोहणपर्वतेन सदनं यैर्विश्वकर्माकरोत्।<br>
आ ज्ञातं गिरिजे कटाक्षकलया नूनं त्वया तोषिते<br>
शंभौ नृत्यति नागराजफणिना कीर्णा मणिश्रेणयः॥</strong></p>
<p><strong>विदूरमुक्तवाहनैर्विनम्रमौलिमण्डलै-<br>
र्निबद्धहस्तसंपुटैः प्रयत्नसंयतेन्द्रियैः।<br>
विरिञ्चिविष्णुशंकरादिभिर्मुदा तवाम्बिके<br>
प्रतीक्ष्यमाणनिर्गमो विभाति रत्नमण्डपः॥ १२ ॥</strong></p>
<p><strong>ध्वनन्मृदङ्गकाहलः प्रगीतकिंनरीगणः<br>
प्रनृत्तदिव्यकन्यकः प्रवृत्तमङ्गलक्रमः।<br>
प्रकृष्टसेवकव्रजः प्रहृष्टभक्तमण्डलो<br>
मुदे ममास्तु संततं त्वदीयरत्नमण्डपः॥ १३ ॥</strong></p>
<p><strong>प्रवेशनिर्गमाकुलैः स्वकृत्यरक्तमानसै-<br>
र्बहिःस्थितामरावलीविधीयमानभक्तिभिः।<br>
विचित्रवस्त्रभूषणैरुपेतमङ्गनाजनैः<br>
सदा करोतु मङ्गलं ममेह रत्नमण्डपः॥१४॥</strong></p>
<p><strong>सुवर्णरत्नभूषितैर्विचित्रवस्त्रधारिभि-<br>
र्गृहीतहेमयष्टिभिर्निरुद्धसर्वदैवतैः।<br>
असंख्यसुन्दरीजनैः पुरस्थितैरधिष्ठितो<br>
मदीयमेतु मानसं त्वदीयतुङ्गतोरणः॥ १५ ॥</strong></p>
<p><strong>इन्द्रादींश्च दिगीश्वरान्सहपरीवारानथो सायुधा-<br>
न्योषिद्रूपधरान्स्वदिक्षु निहितान्संचिन्त्य हृत्पङ्कजे।<br>
शङ्खे श्रीवसुधारया वसुमतीयुक्तं च पद्मं स्मर-<br>
न्कामं नौमि रतिप्रियं सहचरं प्रीत्या वसन्तं भजे॥</strong></p>
<p><strong>गायन्तीः कलवीणयातिमधुरं हुंकारमातन्वती-<br>
र्द्वाराभ्यासकृतस्थितीरिह सरस्वत्यादिकाः पूजयन्।<br>
द्वारे नौमि मदोन्मदं सुरगणाधीशं मदेनोन्मदां<br>
मातङ्गीमसिताम्बरां परिलसन्मुक्ताविभूषां भजे॥ १७ ॥</strong></p>
<p><strong>कस्तूरिकाश्यामलकोमलाङ्गीं<br>
कादम्बरीपानमदालसाङ्गीम्।<br>
वामस्तनालिङ्गितरत्नवीणां<br>
मातङ्गकन्यां मनसा स्मरामि॥१८॥</strong></p>
<p><strong>विकीर्णचिकुरोत्करेविगलिताम्बराडम्बरे<br>
मदाकुलितलोचने विमलभूषणोद्भासिनि।<br>
तिरस्करिणि तावकं चरणपङ्कजं चिन्तय-<br>
न्करोमि पशुमण्डलीमलिकमोहदुग्धाशयाम्॥ १९ ॥</strong></p>
<p><strong>प्रमत्तवारुणीरसैर्विघूर्णमानलोचनाः<br>
प्रचण्डदैत्यसूदनाः प्रविष्टभक्तमानसाः।<br>
उपोढकज्जलच्छविच्छटाविराजिविग्रहाः<br>
कपालशूलधारिणीःस्तुवे त्वदीयदूतिकाः॥२०॥</strong></p>
<p><strong>स्फूर्जन्नव्ययवाङ्कुरोपलसिताभोगैः पुरःस्थापितै-<br>
र्दीपोद्भासिशरावशोभितमुखैः कुम्भैर्नवैः शोभिना।<br>
स्वर्णाबद्धविचित्ररत्नपटलीचञ्चत्कपाटश्रिया<br>
युक्तं द्वारचतुष्टयेन गिरिजे वन्दे मणीमन्दिरम्॥ २१ ॥</strong></p>
<p><strong>आस्तीर्णारुणकम्बलासनयुतं पुष्पोपहारान्वितं<br>
दीप्तानेकमणिप्रदीपसुभगं राजद्वितानोत्तमम्।<br>
धूपोद्गारिसुगन्धिसंभ्रममिलद्भृङ्गावलीगुञ्जितं<br>
कल्याणं वितनोतु मेऽनवरतं श्रीमण्डपाभ्यन्तरम्॥ २२॥</strong></p>
<p><strong>कनकरचिते पञ्चप्रेतासनेन विराजिते<br>
मणिगणचिते रक्तश्वेताम्बरास्तरणोत्तमे।<br>
कुसुमसुरभौ तल्पे दिव्योपधानसुखावहे<br>
हृदयकमले प्रादुर्भूतां भजे परदेवताम्॥ २३ ॥</strong></p>
<p><strong>सर्वाङ्गस्थितिरम्यरूपरुचिरां प्रातः समभ्युत्थितां<br>
जृम्भामञ्जुमुखाम्बुजां मधुमदव्याघूर्णदक्षित्रयाम्।<br>
सेवायातसमस्तसंनिधिसखीः संमानयन्तीं दृशा<br>
संपश्यन्परदेवतां परमहो मन्ये कृतार्थं जनुः॥ २४ ॥</strong></p>
<p><strong>उच्चैस्तोरणवर्तिवाद्यनिवहध्वाने समुज्जृम्भिते<br>
भक्तैर्भूमिविलग्नमौलिभिरलं दण्डप्रणामे कृते।<br>
नानारत्नसमूहनद्धकथनस्थालीसमुद्भासितां<br>
प्रातस्ते परिकल्पयामि गिरिजे नीराजनामुज्ज्वलाम्॥</strong></p>
<p><strong>पाद्यं ते परिकल्पयामि पदयोरर्घ्यं तथा हस्तयोः<br>
सौधीभिर्मधुपर्कमम्ब मधुरं धाराभिरास्वादय।<br>
तोयेनाचमनं विधेहि शुचिना गाङ्गेन मत्कल्पितं<br>
साष्टाङ्गं प्रणिपातमीशदयिते दृष्ट्या कृतार्थी कुरु॥</strong></p>
<p><strong>मातः पश्य मुखाम्बुजं सुविमले दत्ते मया दर्पणे<br>
देवि स्वीकुरु दन्तधावनमिदं गङ्गाजलेनान्वितम्।<br>
सुप्रक्षालितमाननं विरचयन्स्निग्धाम्बरप्रोञ्छनं<br>
द्रागङ्गीकुरु तत्त्वमम्ब मधुरं ताम्बूलमास्वादय॥ २७ ॥</strong></p>
<p><strong>निधेहि मणिपादुकोपरि पदाम्बुजं मज्जना-<br>
लयं व्रज शनैः सखीकृतकराम्बुजालम्बनम्।<br>
महेश करुणानिधे तव दृगन्तपातोत्सुका-<br>
न्विलोकय मनागमूनुभयसंस्थितान्दैवतान्॥ २८ ॥</strong></p>
<p><strong>हेमरत्नवरणेनवेष्टितं<br>
विस्तृतारुणवितानशोभितम्।<br>
सज्जसर्वपरिचारिकाजनं<br>
पश्य मज्जनगृहं मनो मम॥ २९ ॥</strong></p>
<p><strong>कनककलशजालस्फाटिकस्नानपीठा-<br>
द्युपकरणविशालं गन्धमत्तालिमालम्।<br>
स्फुरदरुणवितानं मञ्जुगन्धर्वगानं<br>
परमशिवमहेले मज्जनागारमेहि॥ ३० ॥</strong></p>
<p><strong>पीनोत्तुङ्गपयोधराः परिलसत्संपूर्णचन्द्रानना<br>
रत्नस्वर्णविनिर्मिताः परिलसत्सूक्ष्माम्बरप्रावृताः।<br>
हेमस्नानघटीस्तथा मृदुपटीरुद्वर्तनं कौसुमं<br>
तैलं कङ्कतिकां करेषु दधतीर्वन्देऽम्ब ते दासिकाः॥</strong></p>
<p><strong>तत्र स्फाटिकपीठमेत्य शनकैरुत्तारितालंकृति-<br>
र्नीचैरुज्झितकञ्चुकोपरिहितारक्तोत्तरीयाम्बरा।<br>
वेणीबन्धमपास्य कङ्कतिकया केशप्रसादं मना-<br>
क्कुर्वाणा परदेवता भगवती चित्ते मम द्योतताम्॥</strong></p>
<p><strong>अभ्यङ्गं गिरिजे गृहाण मृदुना तैलेन संपादितं<br>
काश्मीरैरगरुद्रवैर्मलयजैरुद्वर्तनं कारय।<br>
गीते किंनरकामिनीभिरभितो वाद्ये मुदा वादिते<br>
नृत्यन्तीमिह पश्य देवि पुरतो दिव्याङ्गनामण्डलीम्॥</strong></p>
<p><strong>कृतपरिकरबन्धास्तुङ्गपीनस्तनाढ्या<br>
मणिनिवहनिबद्धा हेमकुम्भीर्दधानाः।<br>
सुरभिसलिलनिर्यद्गन्धलुब्धालिमालाः<br>
सविनयमुपतस्थुः सर्वतः स्नानदास्यः॥३४ ॥</strong></p>
<p><strong>उद्गन्धैरगरुद्रवैः सुरभिणा कस्तूरिकावारिणा<br>
स्फूर्जरत्सौरभयक्षकर्दमजलैः काश्मीरनीरैरपि।<br>
पुष्पाम्भोभिरशेषतीर्थसलिलैः कर्पूरपाथोभरैः<br>
स्नानं ते परिकल्पयामि गिरिजे भक्त्या तदङ्गीकुरु॥</strong></p>
<p><strong>प्रत्यङ्गं परिमार्जयामि शुचिना वस्त्रेण संप्रोञ्छनं<br>
कुर्वे केशकलापमायततरं धूपोत्तमैर्धूपितम्।<br>
आलीबृन्दविनिर्मितां यवनिकामास्थाप्य रत्नप्रभं<br>
भक्तत्राणपरे महेशगृहिणि स्नानाम्बरं मुच्यताम्॥ ३६ ॥</strong></p>
<p><strong>पीतं ते परिकल्पयामि निबिडं चण्डातकं चण्डिके<br>
सूक्ष्मं स्निग्धमुरीकुरुष्व वसनं सिन्दूरपूरप्रभम्।<br>
मुक्तारत्नविचित्रहेमरचनाचारुप्रभाभास्वरं<br>
नीलं कञ्चुकमर्पयामि गिरिशप्राणप्रिये सुन्दरि॥</strong></p>
<p><strong>विलुलितचिकुरेण च्छादितांसप्रदेशे<br>
मणिनिकरविराजत्पादुकान्यस्तपादे।<br>
सुललितमवलम्ब्य द्राक्सखीमंसदेशे<br>
गिरिशगृहिणि भूषामण्टपाय प्रयाहि॥३८॥</strong></p>
<p><strong>लसत्कनककुट्टिमस्फुरदमन्दमुक्तावली-<br>
समुल्लसितकान्तिभिः कलितशक्रचापव्रजे।<br>
महाभरणमण्डपे निहितहेमसिंहासनं<br>
सखीजनसमावृतं समधितिष्ठ कात्यायनि॥ ३९॥</strong></p>
<p><strong>स्निग्धं कङ्कतिकामुखेन शनकैः संशोध्य केशोत्करं<br>
सीमन्तं विरचय्य चारु विमलं सिन्दूररेखान्वितम्।<br>
मुक्ताभिर्ग्रथितालकां मणिचितैः सौवर्णसूत्रैः स्फुटं<br>
प्रान्ते मौक्तिकगुच्छकोपलतिकां प्रथ्नामि वेणीमिमाम्॥</strong></p>
<p><strong>विलम्बिवेणीभुजगोत्तमाङ्ग-<br>
स्फुरन्मणिभ्रान्तिमुपानयन्तम्।<br>
स्वरोचिषोल्लासितकेशपाशं<br>
महेशि चूडामणिमर्पयामि॥ ४१ ॥</strong></p>
<p><strong>त्वामाश्रयद्भिः कबरीतमिस्त्रै-<br>
र्बन्दीकृतं द्रागिव भानुबिम्बम्।<br>
मृडानि चूडामणिमादधानं<br>
वन्दामहे तावकमुत्तमाङ्गम्॥ ४२ ॥</strong></p>
<p><strong>स्वमध्यनद्धहाटकस्फुरन्मणिप्रभाकुलं<br>
विलम्बिमौक्तिकच्छटाविराजितं समन्ततः।<br>
निबद्धलक्षचक्षुषा भवेन भूरि भावितं<br>
समर्पयामि भास्वरं भवानि फालभूषणम्॥ ४३ ॥</strong></p>
<p><strong>मीनाम्भोरुहखञ्जरीटसुषमाविस्तारविस्मारके<br>
कुर्वाणे किल कामवैरिमनसः कंदर्पबाणप्रभाम्।<br>
माध्वीपानमदारुणेऽतिचपले दीर्घे दृगम्भोरुहे<br>
देवि स्वर्णशलाकयोर्जितमिदं दिव्याञ्जनं दीयताम्॥</strong></p>
<p><strong>मध्यस्थारुणरत्नकान्तिरुचिरां मुक्तामुगोद्भासितां<br>
दैवाद्भार्गवजीवमध्यगरवेर्लक्ष्मीमधः कुर्वतीम्।<br>
उत्सिक्ताधरबिम्बकान्तिविसरैर्भौमीभवन्मौक्तिकां<br>
मद्दत्तामुररीकुरुष्व गिरिजे नासाविभूषामिमाम्॥ ४५ ॥</strong></p>
<p><strong>उडुकृतपरिवेषस्पर्धया शीतभानो-<br>
रिव विरचितदेहद्वन्द्वमादित्यबिम्बम्।<br>
अरुणमणिसमुद्यत्प्रान्तविभ्राजिमुक्तं<br>
श्रवसि परिनिधेहि स्वर्णताटङ्कयुग्मम्॥ ४६ ॥</strong></p>
<p><strong>मरकतवरपद्मरागहीरो-<br>
त्थितगुलिकात्रितयावनद्धमध्यम्।<br>
विततविमलमौक्तिकं च<br>
कण्ठाभरणमिदं गिरिजे समर्पयामि॥ ४७॥</strong></p>
<p><strong>नानादेशसमुत्थितैर्मणिगणप्रोद्यत्प्रभामण्डल-<br>
व्याप्तैराभरणैर्विराजितगलां मुक्ताच्छटालंकृताम्।<br>
मध्यस्थारुणरत्नकान्तिरुचिरां प्रान्तस्थमुक्ताफल-<br>
व्रातामम्ब चतुष्किकां परशिवे वक्षःस्थले स्थापय॥</strong></p>
<p><strong>अन्योन्यं प्लावयन्ती सततपरिचलत्कान्तिकल्लोलजालैः<br>
कुर्वाणा मज्जदन्तःकरणविमलतां शोभितेव त्रिवेणी।<br>
मुक्ताभिः पद्मरागैर्मरकतमणिभिर्निर्मिता दीप्यमानै-<br>
र्नित्यं हारत्रयी ते परशिवरसिके चेतसि द्योततां नः॥</strong></p>
<p><strong>करसरसिजनाले विस्फुरत्कान्तिजाले<br>
विलसदमलशोभे चञ्चदीशाक्षिलोभे।<br>
विविधमणिमयूखोद्भासितं देवि दुर्गे<br>
कनककटकयुग्मं बाहुयुग्मे निधेहि॥ ५० ॥</strong></p>
<p><strong>व्यालम्बमानसितपट्टकगुच्छशोभि<br>
स्फूर्जन्मणीघटितहारविरोचमानम्।<br>
मातर्महेशमहिले तव बाहुमूले<br>
केयूरकद्वयमिदं विनिवेशयामि॥ ५१ ॥</strong></p>
<p><strong>विततनिजमयूखैर्निर्मितामिन्द्रनीलै-<br>
र्विजितकमलनालालीनमत्तालिमालाम्।<br>
मणिगणखचिताभ्यां कङ्कणाभ्यामुपेतां<br>
कलय वलयराजीं हस्तमूले महेश॥५२॥</strong></p>
<p><strong>नीलपट्टमृदुगुच्छशोभिता-<br>
बद्धनैकमणिजालमञ्जुलाम्।<br>
अर्पयामि वलयात्पुरःसरे<br>
विस्फुरत्कनकतैतृपालिकाम्॥ ५३ ॥</strong></p>
<p><strong>आलवालमिव पुष्पधन्वना<br>
बालविद्रुमलतासु निर्मितम्।<br>
अङ्गुलीषु विनिधीयतां शनै-<br>
रङ्गुलीयकमिदं मदर्पितम्॥ ५४ ॥</strong></p>
<p><strong>विजितहरमनोभूमत्तमातङ्गकुम्भ-<br>
स्थलविलुलितकूजत्किङ्किणीजालतुल्याम्।<br>
अविरतकलनादैरीशचेतो हरन्तीं<br>
विविधमणिनिबद्धां मेखलामर्पयामि॥५५ ॥</strong></p>
<p><strong>व्यालम्बमानवरमौक्तिकगुच्छशोभि<br>
विभ्राजिहाटकपुटद्वयरोचमानम्।<br>
हेम्ना विनिर्मितमनेकमणिप्रबन्धं<br>
नीवीनिबन्धनगुणं विनिवेदयामि॥५६ ॥</strong></p>
<p><strong>विनिहतनवलाक्षापङ्कबालातपौधे<br>
मरकतमणिराजीमञ्जुमञ्जीरघोषे<br>
अरुणमणिसमुद्यत्कान्तिधाराविचित्र-<br>
स्तव चरणसरोजे हंसकः प्रीतिमेतु॥ ५७ ॥</strong></p>
<p><strong>निबद्धशितिपट्टकप्रवरगुच्छसंशोभितां<br>
कलक्वणितमञ्जुलां गिरिशचित्तसंमोहनीम्।<br>
अमन्दमणिमण्डलीविमलकान्तिकिम्मीरितां<br>
निधेहि पदपङ्कजे कनकघुङ्घुरूमम्बिके॥५८ ॥</strong></p>
<p><strong>विस्फुरत्सहजरागरञ्जिते<br>
शिञ्जितेन कलितां सखीजनैः।<br>
पद्मरागमणिनूपुरद्वयी-<br>
मर्पयामि तव पादपङ्कजे॥ ५९ ॥</strong></p>
<p><strong>पदाम्बुजमुपासितुं परिगतेन शीतांशुना<br>
कृतां तनुपरम्परामिव दिनान्तरागारुणाम्।<br>
महेशि नवयावकद्रवभरेण शोणीकृतां<br>
नमामि नखमण्डलीं चरणपङ्कजस्थां तव॥ ६० ॥</strong></p>
<p><strong>आरक्तश्वेतपीतस्फुरदुरुकुसुमैश्चित्रितां पट्टसूत्रै-<br>
र्देवस्त्रीभिः प्रयत्नादगरुसमुदितैर्धूपितां दिव्यधूपैः।<br>
उद्यद्गन्धान्धपुष्पंधयनिवहसमारब्धझांकारगीतां<br>
चञ्चत्कह्लारमालां परशिवरसिके कण्ठपीठेऽर्पयामि॥</strong></p>
<p><strong>गृहाण परमामृतं कनकपात्रसंस्थापितं<br>
समर्पय मुखाम्बुजे विमलवीटिकामम्बिके।<br>
विलोकय मुखाम्बुजं मुकुरमण्डले निर्मले<br>
निधेहि मणिपादुकोपरि पदाम्बुजं सुन्दरि॥६२॥</strong></p>
<p><strong>आलम्ब्य स्वसखीं करेण शनकैः सिंहासनादुत्थिता<br>
कूजन्मन्दमरालमञ्जुलगतिप्रोल्लासिभूषाम्बरा।<br>
आनन्दप्रतिपादकैरुपनिषद्वाक्यैः स्तुता वेधसा<br>
मच्चित्ते स्थिरतामुपैतु गिरिजा यान्ती सभामण्डपम्॥</strong></p>
<p><strong>चलन्त्यामम्बायां प्रचलति समस्ते परिजने<br>
सवेगं संयाते कनकलतिकालंकृतिभरे।<br>
समन्तादुत्तालस्फुरितपदसंपातजनितै-<br>
र्झणत्कारैस्तारैर्झणझणितमासीन्मणिगृहम्॥ ६४ ॥</strong></p>
<p><strong>चञ्चद्वेत्रकराभिरङ्गविलसद्भूषाम्बराभिः पुरो-<br>
यान्तीभिः परिचारिकाभिरमरव्राते समुत्सारिते।<br>
रुद्धे निर्जरसुन्दरीभिरभितः कक्षान्तरे निर्गतं<br>
वन्दे नन्दितशंभु निर्मलचिदानन्दैकरूपं महः॥ ६५ ॥</strong></p>
<p><strong>वेधाः पादतले पतत्ययमसौ विष्णुर्नमत्यग्रतः<br>
शंभुर्देहि दृगञ्चलं सुरपतिं दूरस्थमालोकय।<br>
इत्येवं परिचारिकाभिरुदिते संमाननां कुर्वती<br>
दृग्द्वन्द्वेन यथोचितं भगवती भूयाद्विभूत्यै मम॥ ६६ ॥</strong></p>
<p><strong>मन्दं चारणसुन्दरीभिरभितो यान्तीभिरुत्कण्ठया<br>
नामोच्चारणपूर्वकं प्रतिदिशं प्रत्येकमावेदितान्।<br>
वेगादक्षिपथं गतान्सुरगणानालोकयन्ती शनै-<br>
र्दित्सन्ती चरणाम्बुजं पथि जगत्पायान्महेशप्रिया॥</strong></p>
<p><strong>अग्रे केचन पार्श्वयोः कतिपये पृष्ठे परे प्रस्थिता<br>
आकाशे समवस्थिताः कतिपये दिक्षु स्थिताश्चापरे।<br>
संमर्दं शनकैरपास्य पुरतो दण्डप्रणामान्मुहुः<br>
कुर्वाणाः कतिचित्सुरा गिरिसुते दृक्पातमिच्छन्ति ते॥</strong></p>
<p><strong>अग्रे गायति किंनरी कलपदं गन्धर्वकान्ताः शनै-<br>
रातोद्यानि च वादयन्ति मधुरं सव्यापसव्यस्थिताः।<br>
कूजन्नूपुरनादमञ्जु पुरतो नृत्यन्ति दिव्याङ्गना<br>
गच्छन्तः परितः स्तुवन्ति निगमस्तुत्या विरिञ्च्यादयः॥</strong></p>
<p><strong>कस्मैचित्सुचिरादुपासितमहामन्त्रौघसिद्धिं क्रमा-<br>
देकस्मै भवनिःस्पृहाय परमानन्दस्वरूपां गतिम्।<br>
अन्यस्मै विषयानुरक्तमनसे दीनाय दुःखापहं<br>
द्रव्यं द्वारसमाश्रिताय ददतीं वन्दामहे सुन्दरीम्॥ ७० ॥</strong></p>
<p><strong>नम्रीभूय कृताञ्जलिप्रकटितप्रेमप्रसन्नानने<br>
मन्दं गच्छति संनिधौ सविनयात्सोत्कण्ठमोघत्रये।<br>
नानामन्त्रगणं तदर्थमखिलं तत्साधनं तत्फलं<br>
व्याचक्षाणमुदग्रकान्ति कलये यत्किंचिदाद्यं महः॥७१॥</strong></p>
<p><strong>तव दहनसदृक्षैरीक्षणैरेव चक्षु-<br>
र्निखिलपशुजनानां भीषयद्भीषणास्यम्।<br>
कृतवसति परेशप्रेयसि द्वारि नित्यं<br>
शरभमिथुनमुच्चैर्भक्तियुक्तो नतोऽस्मि॥७२॥</strong></p>
<p><strong>कल्पान्ते सरसैकदासमुदितानेकार्कतुल्यप्रभां<br>
रत्नस्तम्भनिबद्धकाञ्चनगुणस्फूर्जद्वितानोत्तमाम्।<br>
कर्पूरागरुगर्भवर्तिकलिकाप्राप्तप्रदीपावलीं<br>
श्रीचक्राकृतिमुल्लसन्मणिगणां वन्दामहे वेदिकाम्॥</strong></p>
<p><strong>स्वस्थानस्थितदेवतागणवृते बिन्दौ मुदा स्थापितं<br>
नानारत्नविराजिहेमविलसत्कान्तिच्छटादुर्दिनम्।<br>
चञ्चत्कौसुमतूलिकासनयुतं कामेश्वराधिष्ठितं<br>
नित्यानन्दनिदानमम्ब सततं वन्दे च सिंहासनम्॥</strong></p>
<p><strong>वदद्भिरभितो मुदा जय जयेति बृन्दारकैः<br>
कृताञ्जलिपरम्परा विदधती कृतार्थी दृशा।<br>
अमन्दमणिमण्डलीखचितहेमसिंहासनं<br>
सखीजनसमावृतं समधितिष्ठ दाक्षायणि॥ ७५ ॥</strong></p>
<p><strong>कर्पूरादिकवस्तुजातमखिलं सौवर्णभृङ्गारकं<br>
ताम्बूलस्य करण्डकं मणिमयं चैलाञ्चलं दर्पणम्।<br>
विस्फूर्जन्मणिपादुके व दधतीः सिंहासनस्याभित-<br>
स्तिष्ठन्तीः परिचारिकास्तव सदा वन्दामहे सुन्दरि॥</strong></p>
<p><strong>त्वदमलवपुरुद्यत्कान्तिकल्लोलजालैः<br>
स्फुटमिव दधतीभिर्बाहुविक्षेपलीलाम्।<br>
मुहुरपि च विधूते चामरग्राहिणीभिः<br>
सितकरकरशुभ्रे चामरे चालयामि॥७७॥</strong></p>
<p><strong>प्रान्तस्फुरद्विमलमौक्तिकगुच्छजालं<br>
चञ्चन्महामणिविचित्रितहेमदण्डम्।<br>
उद्यत्सहस्रकरमण्डलचारु हेम-<br>
च्छत्रं महेशमहिले विनिवेशयामि॥ ७८ ॥</strong></p>
<p><strong>उद्यत्तावकदेहकान्तिपटलीसिन्दूरपूरप्रभा-<br>
शोणीभूतमुदग्रलोहितमणिच्छेदानुकारिच्छवि।<br>
दूरादादरनिर्मिताञ्जलिपुटैरालोक्यमानं सुर-<br>
व्यूहैः काञ्चनमातपत्रमतुलं वन्दामहे सुन्दरम्॥</strong></p>
<p><strong>संतुष्टां परमामृतेन विलसत्कामेश्वराङ्कस्थितां<br>
पुष्पौघैरभिपूजितां भगवतीं त्वां वन्दमाना मुदा।<br>
स्फूर्जत्तावकदेहरश्मिकलनाप्राप्तस्वरूपाभिदाः<br>
श्रीचक्रावरणस्थिताः सविनयं वन्दामहे देवताः॥</strong></p>
<p><strong>आधारशक्त्यादिकमाकलय्य<br>
मध्ये समस्ताधिकयोगिनीं च।<br>
मित्रेशनाथादिकमत्र नाथ-<br>
चतुष्टयं शैलसुते नतोऽस्मि॥ ८१ ॥</strong></p>
<p><strong>त्रिपुरासुधार्णवासन-<br>
मारभ्य त्रिपुरमालिनी यावत्।<br>
आवरणाष्टकसंस्थित-<br>
मासनषट्कं नमामि परमेशि॥ ८२ ॥</strong></p>
<p><strong>ईशाने गणपं स्मरामि विचरद्विघ्नान्धकारच्छिदं<br>
वायव्ये वटुकं च कज्जलरुचिं व्यालोपवीतान्वितम्।<br>
नैर्ऋत्ये महिषासुरप्रमथिनीं दुर्गा च संपूजय-<br>
न्नाग्नेयेऽखिलभक्तरक्षणपरं क्षेत्राधिनाथं भजे॥८३॥</strong></p>
<p><strong>उड्यानजालंधरकामरूप-<br>
पीठानिमान्पूर्णगिरिप्रसक्तान्।<br>
त्रिकोणदक्षाग्रिमसव्यभाग-<br>
मध्यस्थितान्सिद्धिकरान्नमामि॥ ८४ ॥</strong></p>
<p><strong>लोकेशः पृथिवीपतिर्निगदितो विष्णुर्जलानां प्रभु-<br>
स्तेजोनाथ उमापतिश्च मरुतामीशस्तथा चेश्वरः।<br>
आकाशाधिपतिः सदाशिव इति प्रेताभिधामागता-<br>
नेतांश्चक्रबहिःस्थितान्सुरगणान्वन्दामहे सादरम्॥</strong></p>
<p><strong>तारानाथकलाप्रवेशनिगमव्याजाद्गतासुप्रथं<br>
त्रैलोक्ये तिथिषु प्रवर्तितकलाकाष्ठादिकालक्रमम्।<br>
रत्नालंकृतिचित्रवस्त्रललितं कामेश्वरीपूर्वकं<br>
नित्याषोडशकं नमामि लसितं चक्रात्मनोरन्तरे॥</strong></p>
<p><strong>हृदि भावितदैवतं प्रयत्ना-<br>
भ्युपदेशानुगृहीतभक्तसंघम्।<br>
स्वगुरुक्रमसंज्ञचक्रराज-<br>
स्थितमोघत्रयमानतोऽस्मि मूर्ध्ना॥ ८७ ॥</strong></p>
<p><strong>हृदयमथ शिरः शिखाखिलाद्ये<br>
कवचमथो नयनत्रयं च देवि।<br>
मुनिजनपरिचिन्तितं तथास्त्रं<br>
स्फुरतु सदा हृदये षडङ्गमेतत्॥ ८८ ॥</strong></p>
<p><strong>त्रैलोक्यमोहनमिति प्रथिते तु चक्रे<br>
चञ्चद्विभूषणगणत्रिपुराधिवासे।<br>
रेखात्रये स्थितवतीरणिमादिसिद्धी-<br>
र्मुद्रा नमामि सततं प्रकटाभिधास्ताः॥ ८९ ॥</strong></p>
<p><strong>सर्वाशापरिपूरके वसुदलद्वन्द्वेन विभ्राजिते<br>
विस्फूर्जत्त्रिपुरेश्वरीनिवसतौ चक्रे स्थिता नित्यशः।<br>
कामाकर्षणिकादयो मणिगणभ्राजिष्णुदिव्याम्बरा<br>
योगिन्यः प्रदिशन्तु काङ्क्षितफलं विख्यातगुप्ताभिधाः॥</strong></p>
<p><strong>महेशि वसुभिर्दलैर्लसति सर्वसंक्षोभणे<br>
विभूषणगणस्फुरत्त्रिपुरसुन्दरीसद्मनि।<br>
अनङ्गकुसुमादयो विविधभूषणोद्भासिता<br>
दिशन्तु मम काङ्क्षितं तनुतराश्च गुप्ताभिधाः॥ ९१ ॥</strong></p>
<p><strong>लसद्युगदृशारके स्फुरति सर्वसौभाग्यदे<br>
शुभाभरणभूषितत्रिपुरवासिनीमन्दिरे।<br>
स्थिता दधतु मङ्गलं सुभगसर्वसंक्षोभिणी-<br>
मुखाः सकलसिद्धयो विदितसंप्रदायाभिधाः॥ ९२ ॥</strong></p>
<p><strong>बहिर्दशारे सर्वार्थसाधके त्रिपुराश्रयाः।<br>
कुलकौलाभिधाः पान्तु सर्वसिद्धिप्रदायिकाः॥ ९३ ॥</strong></p>
<p><strong>अन्तःशोभिदशारकेऽतिललिते सर्वादिरक्षाकरे<br>
मालिन्या त्रिपुराद्यया विरचितावासे स्थितं नित्यशः।<br>
नानारत्नविभूषणं मणिगणभ्राजिष्णु दिव्याम्बरं<br>
सर्वज्ञादिकशक्तिबृन्दमनिशं वन्दे निगर्भाभिधम्॥९४॥</strong></p>
<p><strong>सर्वरोगहरेऽष्टारे त्रिपुरासिद्धयान्विते।<br>
रहस्ययोगिनीर्नित्यं वशिन्याद्या नमाम्यहम्॥ ९५ ॥</strong></p>
<p><strong>चूताशोकविकासिकेतकरजःप्रोद्भासिनीलाम्बुज-<br>
प्रस्फूर्जन्नवमल्लिकासमुदितैः पुष्पैः शरान्निर्मितान्।<br>
रम्यं पुष्पशरासनं सुललितं पाशं तथा चाङ्कुशं<br>
वन्दे तावकमायुधं परशिवे चक्रान्तराले स्थितम्॥ ९६॥</strong></p>
<p><strong>त्रिकोण उदितप्रभे जगति सर्वसिद्धिप्रदे<br>
युते त्रिपुरयाम्बया स्थितवती च कामेश्वरी।<br>
तनोतु मम मङ्गलं सकलशर्म वज्रेश्वरी<br>
करोतु भगमालिनी स्फुरतु मामके चेतसि॥ ९७ ॥</strong></p>
<p><strong>सर्वानन्दमये समस्तजगतामाकाङ्क्षिते बैन्दवे<br>
भैरव्या त्रिपुराद्ययाविरचितावासे स्थिता सुन्दरी।<br>
आनन्दोल्लसितेक्षणा मणिगणभ्राजिष्णुभूषाम्बरा<br>
विस्फूर्जद्वदना परापररहः सा पातु मां योगिनी॥ ९८ ॥</strong></p>
<p><strong>उल्लसत्कनककान्तिभासुरं<br>
सौरभस्फुरणवासिताम्बरम्।<br>
दूरतः परिहृतं मधुव्रतै-<br>
रर्पयामि तव देवि चम्पकम्॥ ९९ ॥</strong></p>
<p><strong>वैरमुद्धतमपास्य शंभुना<br>
मस्तके विनिहितं कलाच्छलात्।<br>
गन्धलुब्धमधुपाश्रितं सदा<br>
केतकीकुसुममर्पयामि ते॥ १०० ॥</strong></p>
<p><strong>चूर्णीकृतं द्रागिव पद्मजेन<br>
त्वदाननस्पर्धिसुधांशुबिम्बम्।<br>
समर्पयामि स्फुटमञ्जलिस्थं<br>
विकासिजातीकुसुमोत्करं ते॥१०१॥</strong></p>
<p><strong>अगरुबहलधूपाजस्रसौरभ्यरम्यां<br>
मरकतमणिराजीराजिहारिस्रगाभाम्।<br>
दिशि विदिशि विसर्पद्गन्धलुब्धालिमालां<br>
वकुलकुसुममालां कण्ठपीठेऽर्पयामि॥१०२॥</strong></p>
<p><strong>ईंकारोर्ध्वगबिन्दुराननमधोबिन्दुद्वयं च स्तनौ<br>
त्रैलोक्ये गुरुगम्यमेतदखिलं हार्दं च रेखात्मकम्।<br>
इत्थं कामकलात्मिकां भगवतीमन्तः समाराधय-<br>
न्नानन्दाम्बुधिमज्जने प्रलभतामानन्दथुं सज्जनः॥ १०३ ॥</strong></p>
<p><strong>धूपं तेऽगरुसंभवं भगवति प्रोल्लासिगन्धोद्धुरं<br>
दीपं चैव निवेदयामि महसा हार्दान्धकारच्छिदम्।<br>
रत्नस्वर्णविनिर्मितेषु परितः पात्रेषु संस्थापितं<br>
नैवेद्यं विनिवेदयामि परमानन्दात्मिके सुन्दरि॥ १०४ ॥</strong></p>
<p><strong>जातीकोरकतुल्यमोदनमिदं सौवर्णपात्रे स्थितं<br>
शुद्धान्नं शुचि मुद्गमाषचणकोद्भूतास्तथा सूपकाः।<br>
प्राज्यं माहिषमाज्यमुत्तममिदं हैयंगवीनं पृथ-<br>
क्पात्रेषु प्रतिपादितं परशिवे तत्सर्वमङ्गीकुरु॥ १०५ ॥</strong></p>
<p><strong>शिम्बीसूरणशाकबिम्बबृहतीकूश्माण्डकोशातकी-<br>
वृन्ताकानि पटोलकानि मृदुना संसाधितान्यग्निना।<br>
संपन्नानि च वेसवारविसरैर्दिव्यानि भक्त्या कृता-<br>
न्यग्रे ते विनिवेदयामि गिरिजे सौवर्णपात्रव्रजे॥ १०६ ॥</strong></p>
<p><strong>निम्बूकार्द्रकचूतकन्दकदलीकौशातकीकर्कटी-<br>
धात्रीबिल्वकरीरकैर्विरचितान्यानन्दचिद्विग्रहे।<br>
राजीभिः कटुतैलसैन्धवहरिद्राभिः स्थितान्पातये<br>
संधानानि निवेदयामि गिरिजे भूरिप्रकाराणि ते।</strong></p>
<p><strong>सितयाञ्चितलड्डुकव्रजा-<br>
न्मृदुपूपान्मृदुलाश्च पूरिकाः।<br>
परमान्नमिदं च पार्वति<br>
प्रणयेन प्रतिपादयामि ते॥१०८॥</strong></p>
<p><strong>दुग्धमेतदनले सुसाधितं<br>
चन्द्रमण्डलनिभं तथा दधि।<br>
फाणितं शिखरिणीं सितासितां<br>
सर्वमम्ब विनिवेदयामि ते॥ १०९ ॥</strong></p>
<p><strong>अग्रे ते विनिवेद्य सर्वममितं नैवेद्यमङ्गीकृतं<br>
ज्ञात्वा तत्त्वचतुष्टयं प्रथमतो मन्ये सुतृप्तां ततः।<br>
देवीं त्वां परिशिष्टमम्ब कनकामत्रेषु संस्थापितं<br>
शक्तिभ्यः समुपाहारामि सकलं देवेशि शंभुप्रिये॥</strong></p>
<p><strong>वामेन स्वर्णपात्रीमनुपमपरमान्नेन पूर्णां दधाना-<br>
मन्येन स्वर्णदर्वीं निजजनहृदयाभीष्टदां धारयन्तीम्।<br>
सिन्दूरारक्तवस्त्रां विविधमणिलसद्भूषणां मेचकाङ्गी<br>
तिष्ठन्तीमग्रतस्ते मधुमदमुदितामन्नपूर्णांनमामि॥</strong></p>
<p><strong>पङ्क्त्योपविष्टान्परितस्तु चक्रं<br>
शक्त्या स्वयालिङ्गितवामभागान्।<br>
सर्वोपचारैः परिपूज्य भक्त्या<br>
तवाम्बिके पारिषदान्नमामि॥ ११२ ॥</strong></p>
<p><strong>परमामृतमत्तसुन्दरी-<br>
गणमध्यस्थितमर्कभासुरम्।<br>
परमामृतघूर्णितेक्षणं<br>
किमपि ज्योतिरुपास्महे परम्॥ ११३ ॥</strong></p>
<p><strong>दृश्यते तव मुखाम्बुजं शिवे<br>
श्रूयते स्फुटमनाहतध्वनिः।<br>
अर्चने तव गिरामगोचरे<br>
न प्रयाति विषयान्तरं मनः॥ ११४ ॥</strong></p>
<p><strong>त्वन्मुखाम्बुजविलोकनोल्लस-<br>
त्प्रेमनिश्चलविलोचनद्वयीम्।<br>
उन्मनीमुपगतां सभामिमां<br>
भावयामि परमेशि तावकीम्॥ ११५ ॥</strong></p>
<p><strong>चक्षुः पश्यतु नेह किंचन परं घ्राणं न वा जिघ्रतु<br>
श्रोत्रं हन्त शृणोतु न त्वगपि न स्पर्शं समालम्बताम्।<br>
जिह्वा वेत्तु न वा रसं मम परं युष्मत्स्वरूपामृते<br>
नित्यानन्दविघूर्णमाननयने नित्यं मनो मज्जतु॥ ११६॥</strong></p>
<p><strong>यस्त्वां पश्यति पार्वति प्रतिदिनं ध्यानेन तेजोमयीं<br>
मन्ये सुन्दरि तत्त्वमेतदखिलं वेदेषु निष्ठां गतम्।<br>
यस्तस्मिन्समये तवार्चनविधावानन्दसान्द्राशयो<br>
यातोऽहं तदभिन्नतां परशिवे सोऽयं प्रसादस्तव॥</strong></p>
<p><strong>गणाधिनाथं वटुकं च योगिनीः<br>
क्षेत्राधिनाथं च विदिक्चतुष्टये।<br>
सर्वोपचारैःपरिपूज्य भक्तितो<br>
निवेदयामो बलिमुक्तयुक्तिभिः॥ ११८ ॥</strong></p>
<p><strong>वीणामुपान्ते खलु वादयन्त्यै<br>
निवेद्य शेषं खलु शेषिकायै।<br>
सौवर्णभृङ्गारविनिर्गतेन<br>
जलेन शुद्धाचमनं विधेहि॥ ११९ ॥</strong></p>
<p><strong>ताम्बूलं विनिवेदयामि विलसत्कर्पूरकस्तूरिका-<br>
जातीपूगलवङ्गचूर्णखदिरैर्भक्त्या समुल्लासितम्।<br>
स्फूर्जद्रत्नसमुद्गकप्रणिहितं सौवर्णपात्रे स्थितै-<br>
र्दीपैरुज्ज्वलमन्नचूर्णरचितैरारार्तिकं गृह्यताम्॥ १२० ॥</strong></p>
<p><strong>काचिद्गायति किंनरी कलपदं वाद्यं दधानोर्वशी<br>
रम्भा नृत्यति केलिमञ्जुलपदं मातः पुरस्तात्तव।<br>
कृत्यं प्रोज्झ्य सुरस्त्रियो मधुमदव्याघूर्णमानेक्षणं<br>
नित्यानन्दसुधाम्बुधिं तव मुखं पश्यन्ति हृष्यन्ति च॥</strong></p>
<p><strong>ताम्बूलोद्भासिवक्त्रैस्त्वदमलवदनालोकनोल्लासिनेत्रै-<br>
श्चक्रस्थैः शक्तिसंघैः परिहृतविषयासङ्गमाकर्ण्यमानम्।<br>
गीतज्ञाभिः प्रकामं मधुरसमधुरं वादितं किंनरीभि-<br>
र्वीणाझंकारनादं कलय परशिवानन्दसंधानहेतोः॥</strong></p>
<p><strong>अर्चाविधौ ज्ञानलवोऽपि दूरे<br>
दूरे तदापादकवस्तुजातम्।<br>
प्रदक्षिणीकृत्य ततोऽर्चनं ते<br>
पञ्चोपचारात्मकमर्पयामि॥ १२३ ॥</strong></p>
<p><strong>यथेप्सितमनोगतप्रकटितोपचारार्चितां<br>
निजावरणदेवतागणवृतां सुरेशस्थिताम्।<br>
कृताञ्जलिपुटो मुहुः कलितभूमिरष्टाङ्गकै-<br>
र्नमामि भगवत्यहं त्रिपुरसुन्दरि त्राहि माम्॥ १२४ ॥</strong></p>
<p><strong>विज्ञप्तीरवधेहि मे सुमहता यत्नेन ते संनिधिं<br>
प्राप्तं मामिह कांदिशीकमधुना मातर्न दूरीकुरु।<br>
चित्तं त्वत्पदभावने व्यभिचरेदृृग्वाक्च मे जातु चे-<br>
त्तत्सौम्ये स्वगुणैर्बधान न यथा भूयो विनिर्गच्छति॥</strong></p>
<p><strong>क्वाहं मन्दमतिः क्व चेदमखिलैरेकान्तभक्तैः स्तुतं<br>
ध्यातं देवि तथापि ते स्वमनसा श्रीपादुकापूजनम्।<br>
कादाचित्कमदीयचिन्तनविधौ संतुष्टया शर्मदं<br>
स्तोत्रं देवतया तया प्रकटितं मन्ये मदीयानने॥</strong></p>
<p><strong>नित्यार्चनमिदं चित्ते भाव्यमानं सदा मया।<br>
निबद्धं विविधैः पद्यैरनुगृह्णातु सुन्दरी॥१२७ ॥</strong></p>
<p>इति श्रीमत्परमहंसपरिव्राजकाचार्यस्य<br>
श्री गोविन्द भगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>त्रिपुरसुन्दरीमानसपूजास्तोत्रं<br>
संपूर्णम्॥</strong></p>
<p><strong>&lt;MISSING_FIG href=&quot;../books_images/U-IMG-1722848772Captureasdfghjk.PNG&quot;/&gt;</strong></p>
<p><strong>॥ श्रीः ॥</strong></p>
<p><strong>॥ देवीचतुःषष्ट्युपचारपूजास्तोत्रम् ॥</strong></p>
<p>&lt;MISSING_FIG href=&quot;../books_images/U-IMG-1722861593Capturedfhjkl;.PNG&quot;/&gt;</p>
<p><strong>उषसि मागधमङ्गलगायनै-<br>
र्झटिति जागृहि जागृहि जागृहि।<br>
अतिकृपार्द्रकटाक्षनिरीक्षणै-<br>
र्जगदिदं जगदम्ब सुखीकुरु॥ १ ॥</strong></p>
<p><strong>कनकमयवितर्दिशोभमानं<br>
दिशि दिशि पूर्णसुवर्णकुम्भयुक्तम्।<br>
मणिमयमण्टपमध्यमेहि मात-<br>
र्मयि कृपयाशु समर्चनं ग्रहीतुम्॥ २ ॥</strong></p>
<p><strong>कनककलशशोभमानशीर्षं<br>
जलधरलम्बि समुल्लसत्पताकम्।<br>
भगवति तव संनिवासहेतो-<br>
र्मणिमयमन्दिरमेतदर्पयामि॥ ३ ॥</strong></p>
<p><strong>तपनीयमयी सुतूलिका<br>
कमनीया मृदुलोत्तरच्छदा।<br>
नवरत्नविभूषिता मया<br>
शिबिकेयं जगदम्ब तेऽर्पिता॥ ४ ॥</strong></p>
<p><strong>कनकमयवितर्दिस्थापिते तूलिकाढ्ये<br>
विविधकुसुमकीर्णे कोटिबालार्कवर्णे।<br>
भगवति रमणीये रत्नसिंहासनेऽस्मि-<br>
न्नुपविश पदयुग्मं हेमपीठे निधाय॥ ५ ॥</strong></p>
<p><strong>मणिमौक्तिकनिर्मितं महान्तं<br>
कनकस्तम्भचतुष्टयेन युक्तम्।<br>
कमनीयतमं भवानि तुभ्यं<br>
नवमुल्लोचमहं समर्पयामि॥ ६ ॥</strong></p>
<p><strong>दुर्वया सरसिजान्वितविष्णु-<br>
क्रान्तया च सहितं कुसुमाढ्यम्।<br>
पद्मयुग्मसदृशे पदयुग्मे<br>
पाद्यमेतदुररीकुरु मातः॥ ७ ॥</strong></p>
<p><strong>गन्धपुष्पयवसर्षपदूर्वा-<br>
संयुतं तिलकुशाक्षतमिश्रम्।<br>
हेमपात्रनिहितं सह रत्नै-<br>
रर्घ्यमेतदुररीकुरु मातः॥८॥</strong></p>
<p><strong>जलजद्युतिना करेण जाती-<br>
फलतक्कोललवङ्गगन्धयुक्तैः।<br>
अमृतैरमृतैरिवातिशीतै-<br>
र्भगवत्याचमनं विधीयताम्॥ ९ ॥</strong></p>
<p><strong>निहितं कनकस्य संपुटे<br>
पिहितं रत्नपिधानकेन यत्।<br>
तदिदं जगदम्ब तेऽर्पितं<br>
मधुपर्कं जननि प्रगृह्यताम्॥ १० ॥</strong></p>
<p><strong>एतच्चम्पकतैलमम्ब विविधैः पुष्पैर्मुहुर्वासितं<br>
न्यस्तं रत्नमये सुवर्णचषकेभृङ्गैर्भ्रमद्भिर्वृतम्।<br>
सानन्दं सुरसुन्दरीभिरभितो हस्तैर्धृतं ते मया<br>
केशेषु भ्रमरभ्रमेषु सकलेष्वङ्गेषु चालिप्यते॥ ११ ॥</strong></p>
<p><strong>मातः कुङ्कुमपङ्कनिर्मितमिदं देहे तवोद्वर्तनं<br>
भक्त्याहं कलयामि हेमरजसा संमिश्रितं केसरैः।<br>
केशानामलकैर्विशोध्य विशदान्कस्तूरिकादञ्चितैः<br>
स्नानं ते नवरत्नकुम्भसहितैः संवासितोष्णोदकैः॥१२॥</strong></p>
<p><strong>दधिदुग्धघृतैः समाक्षिकैः<br>
सितया शर्करयासमन्वितैः।<br>
स्नपयामि तवाहमादरा-<br>
ज्जननि त्वां पुनरुष्णवारिभिः॥ १३ ॥</strong></p>
<p><strong>एलोशीरसुवासितैः सकुसुमैर्गङ्गादितीर्थोदकै-<br>
र्माणिक्यामलमौक्तिकामृतरसैः स्वच्छैः सुवर्णोदकैः।<br>
मन्त्रान्वैदिकतान्त्रिकान्परिपठन्सानन्दमत्यादरा-<br>
त्स्नानं ते परिकल्पयामि जननि स्नेहात्त्वमङ्गीकुरु॥</strong></p>
<p><strong>बालार्कद्युति दाडिमीयकुसुमप्रस्पर्धि सर्वोत्तमं<br>
मातस्त्वं परिधेहि दिव्यवसनं भक्त्या मया कल्पितम्।<br>
मुक्ताभिर्ग्रथितं सुकञ्चुकमिदं स्वीकृत्य पीतप्रभं<br>
तप्तस्वर्णसमानवर्णमतुलं प्रावर्णमङ्गीकुरु॥ १५ ॥</strong></p>
<p><strong>नवरत्नमये मयार्पिते<br>
कमनीये तपनीयपादुके।<br>
सविलासमिदं पदद्वयं<br>
कृपया देवि तयोर्निधीयताम्॥ १६ ॥</strong></p>
<p><strong>बहुभिरगरुधूपैः सादरं धूपयित्वा<br>
भगवति तव केशान्कङ्कतैर्मार्जयित्वा।<br>
सुरभिभिररविन्दैश्चम्पकैश्चार्चयित्वा<br>
झटिति कनकसूत्रैर्जूटयन्वेष्टयामि॥ १७ ॥</strong></p>
<p><strong>सौवीराञ्जनमिदमम्ब चक्षुषोस्ते<br>
विन्यस्तं कनकशलाकया मया यत्।<br>
तन्न्यूनं मलिनमपि त्वदक्षिसङ्गात्<br>
ब्रह्मेन्द्राद्यभिलषणीयतामियाय॥ १८ ॥</strong></p>
<p><strong>मञ्जीरे पदयोर्निधाय रुचिरां विन्यस्य काञ्चीं कटौ<br>
मुक्ताहारमुरोजयोरनुपमां नक्षत्रमालां गले।<br>
केयूराणि भुजेषु रत्नवलयश्रेणीं करेषु क्रमा-<br>
त्ताटङ्के तव कर्णयोर्विनिदधे शीर्षे च चूडामणिम्॥ १९ ॥</strong></p>
<p><strong>धम्मिल्ले तव देवि हेमकुसुमान्याधाय फालस्थले<br>
मुक्ताराजिविराजमानतिलकं नासापुटे मौक्तिकम्।<br>
मातर्मौक्तिकजालिकां च कुचयोः सर्वाङ्गुलीषूर्मिकाः<br>
कट्यां काञ्चनकिङ्किणीर्विनिदधे रत्नावतंसं श्रुतौ॥२०॥</strong></p>
<p><strong>मातः फालतले तवातिविमले काश्मीरकस्तूरिका-<br>
कर्पूरागरुभिः करोमि तिलकं देहेऽङ्गरागं ततः।<br>
वक्षोजादिषु यक्षकर्दमरसं सिक्त्वा च पुष्पद्रवं<br>
पादौ चन्दनलेपनादिभिरहं संपूजयामि क्रमात्॥ २१ ॥</strong></p>
<p><strong>रत्नाक्षतैस्त्वां परिपूजयामि<br>
मुक्ताफलैर्वा रुचिरैरविद्धैः।<br>
अखण्डितैर्देवि यवादिभिर्वा<br>
काश्मीरपङ्काङ्किततण्डुलैर्वा॥ २२ ॥</strong></p>
<p><strong>जननि चम्पकतैलमिदं पुरो<br>
मृगमदोपयुतं पटवासकम्।<br>
सुरभिगन्धमिदं च चतुः समं<br>
सपदि सर्वमिदं परिगृह्यताम्॥ २३ ॥</strong></p>
<p><strong>सीमन्ते ते भगवति मया सादरं न्यस्तमेत-<br>
त्सिन्दूरं मे हृदयकमले हर्षवर्षं तनोति।<br>
बालादित्यद्युतिरिव सदा लोहिता यस्य कान्ती-<br>
रन्तर्ध्वान्तं हरति सकलं चेतसा चिन्तयैव॥ २४ ॥</strong></p>
<p><strong>मन्दारकुन्दकरवीरलवङ्गपुष्पै-<br>
स्त्वां देवि संततमहं परिपूजयामि।<br>
जातीजपावकुलचम्पककेतकादि-<br>
नानाविधानि कुसुमानि च तेऽर्पयामि॥२५ ॥</strong></p>
<p><strong>मालतीवकुलहेमपुष्पिका-<br>
काञ्चनारकरवीरकैतकैः।<br>
कर्णिकारगिरिकर्णिकादिभिः<br>
पूजयामि जगदम्ब ते वपुः॥२६॥</strong></p>
<p><strong>पारिजातशत पत्रपाटलै-</strong></p>
<p><strong>र्मल्लिकाकुलचम्पकादिभिः।</strong></p>
<p><strong>अम्बुजैः सुकुसुमैश्च सादरं</strong></p>
<p><strong>पूजयामि जगदम्ब ते वपुः॥ २७ ॥</strong></p>
<p><strong>लाक्षासंमिलितैः सिताभ्रसहितैः श्रीवाससंमिश्रितैः<br>
कर्पूराकलितैः शिरैर्मधुयुतैर्गोसर्पिषा लोडितैः।<br>
श्रीखण्डागरुगुग्गुलुप्रभृतिभिर्नानाविधैर्वस्तुभि-<br>
र्धूपं ते परिकल्पयामि जननि स्नेहात्त्वमङ्गीकुरु॥ २८॥</strong></p>
<p><strong>रत्नालंकृतहेमपात्रनिहितैर्गोसर्पिषा लोडितै-<br>
र्दीपैर्दीर्घतरान्धकारभिदुरैर्बालार्ककोटिप्रभैः।<br>
आताम्रज्वलदुज्ज्वलप्रविलसद्रत्नप्रदीपैस्तथा<br>
मातस्त्वामहमादरादनुदिनं नीराजयाम्युच्चकैः॥</strong></p>
<p><strong>मातस्त्वां दधिदुग्धपायसमहाशाल्यन्नसंतानिकाः<br>
सूपापूपसिताघृतैः सवटकैः सक्षौद्ररम्भाफलैः।<br>
एलाजीरकहिङ्गुनागरनिशाकुस्तुम्भरीसंस्कृतैः<br>
शाकैः साकमहं सुधाधिकरसैः संतर्पयाम्यर्चयन्॥</strong></p>
<p><strong>सापूपसूपदधिदुग्धसिताघृतानि<br>
सुखादुभक्तपरमान्नपुरःसराणि।<br>
शाकोल्लसन्मरिचिजीरकबाह्लिकानि<br>
भक्ष्याणि भुङ्क्ष्व जगदम्ब मयार्पितानि॥ ३१ ॥</strong></p>
<p><strong>क्षीरमेतदिदमुत्तमोत्तमं<br>
प्राज्यमाज्यमिदमुज्ज्वलं मधु।<br>
मातरेतदमृतोपमं पयः<br>
संभ्रमेण परिपीयतां मुहुः॥३२॥</strong></p>
<p><strong>उष्णोदकैः पाणियुगं मुखं च<br>
प्रक्षाल्य मातःकलधौतपात्रे।<br>
कर्पूरमिश्रेण सकुङ्कुमेन<br>
हस्तौ समुद्वर्तय चन्दनेन॥ ३३ ॥</strong></p>
<p><strong>अतिशीतमुशीरवासितं<br>
तपनीये कलशे निवेशितम्।<br>
पटपूतमिदं जितामृतं<br>
शुचि गङ्गाजलमम्ब पीयताम्॥३४ ॥</strong></p>
<p><strong>जम्ब्वाम्ररम्भाफलसंयुतानि<br>
द्राक्षाफलक्षौद्रसमन्वितानि।<br>
सनारिकेलानि सदाडिमानि<br>
फलानि ते देवि समर्पयामि॥३५॥</strong></p>
<p><strong>कूश्माण्डकोशातकिसंयुतानि<br>
जम्बीरनारङ्गसमन्वितानि।<br>
सबीजपूराणि सबादराणि<br>
फलानि ते देवि समर्पयामि॥ ३६॥</strong></p>
<p><strong>कर्पूरेण युतैर्लवङ्गसहितैस्तक्कोलचूर्णान्वितैः<br>
सुस्वादुक्रमुकैः सगौरखदिरैः सुस्निग्धजातीफलैः।<br>
मातःकैतकपत्रपाण्डुरुचिभिस्ताम्बूलवल्लीदलैः<br>
सानन्दं मुखमण्डनार्थमतुलं ताम्बूलमङ्गीकुरु॥ ३७ ॥</strong></p>
<p><strong>एलालवङ्गादिसमन्वितानि<br>
तक्कोलकर्पूरविमिश्रितानि।<br>
ताम्बूलवल्लीदलसंयुतानि<br>
पूगानि ते देवि समर्पयामि॥ ३८ ॥</strong></p>
<p><strong>ताम्बूलनिर्जितसुतप्तसुवर्णवर्णं<br>
स्वर्णाक्तपूगफलमौक्तिकचूर्णयुक्तम्।<br>
सौवर्णपात्रनिहितं खदिरेण सार्धं<br>
ताम्बूलमम्ब वदनाम्बुरुहे गृहाण॥३९॥</strong></p>
<p><strong>महति कनकपाले स्थापयित्वा विशालान्<br>
डमरुसदृशरूपान्बद्धगोधूमदीपान्।<br>
बहुघृतमथ तेषु न्यस्य दीपान्प्रकृष्टा-<br>
न्भुवनजननि कुर्वे नित्यमारार्तिकं ते॥४०॥</strong></p>
<p><strong>सविनयमथ दत्वा जानुयुग्मं धरण्यां<br>
सपदि शिरसि धृत्वा पात्रमारार्तिकस्य।<br>
मुखकमलसमीपे तेऽम्ब सार्थं त्रिवारं<br>
भ्रमयति मयि भूयात्ते कृपार्द्रः कटाक्षः॥ ४१ ॥</strong></p>
<p><strong>अथ बहुमणिमिश्रैर्मौक्तिकैस्त्वां विकीर्य<br>
त्रिभुवनकमनीयैः पूजयित्वा च वस्त्रैः।<br>
मिलितविविधमुक्तां दिव्यमाणिक्ययुक्तां<br>
जननि कनकवृष्टिं दक्षिणां तेऽर्पयामि॥ ४२ ॥</strong></p>
<p><strong>मातः काञ्चनदण्डमण्डितमिदं पूर्णेन्दुबिम्बप्रभं<br>
नानारत्नविशोभिहेमकलशं लोकत्रयाह्लादकम्।<br>
भास्वन्मौक्तिकजालिकापरिवृतं प्रीत्यात्महस्ते धृतं<br>
छत्रं ते परिकल्पयामि शिरसि त्वष्ट्रा स्वयं निर्मितम्॥</strong></p>
<p><strong>शरदिन्दुमरीचिगौरवर्णै-<br>
र्मणिमुक्ताविलसत्सुवर्णदण्डैः।<br>
जगदम्ब विचित्रचामरैस्त्वा-<br>
महमानन्दभरेण वीजयामि॥ ४४ ॥</strong></p>
<p><strong>मार्ताण्डमण्डलनिभो जगदम्ब योऽयं<br>
भक्त्या मया मणिमयो मुकुरोऽर्पितस्ते।<br>
पूर्णेन्दुबिम्बरुचिरं वदनं स्वकीय-<br>
मस्मिन्विलोकय विलोलविलोचने त्वम्॥ ४५ ॥</strong></p>
<p><strong>इन्द्रादयो नतिनतैर्मकुटप्रदीपै-<br>
र्नीराजयन्ति सततं तव पादपीठम्।<br>
तस्मादहं तव समस्तशरीरमेत-<br>
न्नीराजयामि जगदम्ब सहस्रदीपैः॥ ४६ ॥</strong></p>
<p><strong>प्रियगतिरतितुङ्गो रत्नपल्याणयुक्तः<br>
कनकमयविभूषः स्निग्धगम्भीरघोषः।<br>
भगवति कलितोऽयं वाहनार्थं मया ते<br>
तुरगशतसमेतो वायुवेगस्तुरंगः॥ ४७ ॥</strong></p>
<p><strong>मधुकरवृतकुम्भन्यस्तसिन्दूररेणुः<br>
कनककलितघण्टाकिङ्किणीशोभिकण्ठः।<br>
श्रवणयुगलचञ्चच्चामरो मेघतुल्यो<br>
जननि तव मुदे स्यान्मत्तमातङ्ग एषः॥ ४८ ॥</strong></p>
<p><strong>द्रुततरतुरगैर्विराजमानं<br>
मणिमयचक्रचतुष्टयेन युक्तम्।<br>
कनकमयममुं वितानवन्तं<br>
भगवति ते हि रथं समर्पयामि॥ ४९ ॥</strong></p>
<p><strong>हयगजरथपत्तिशोभमानं<br>
दिशि दिशि दुन्दुभिमेघनादयुक्तम्।<br>
अतिबहु चतुरङ्गसैन्यमेत-<br>
द्भगवति भक्तिभरेण तेऽर्पयामि॥ ५० ॥</strong></p>
<p><strong>परिघीकृतसप्तसागरं<br>
बहुसंपत्सहितं मयाम्ब ते विपुलम्।<br>
प्रबलं धरणीतलाभिधं<br>
दृढदुर्गं निखिलं समर्पयामि॥ ५१ ॥</strong></p>
<p><strong>शतपत्रयुतैः स्वभावशीतै-<br>
रतिसौरभ्ययुतैः परागपीतैः।<br>
भ्रमरीमुखरीकृतैरनन्तै-<br>
र्व्यजनैस्त्वां जगदम्ब वीजयामि॥ ५२ ॥</strong></p>
<p><strong>भ्रमरलुलितलोलकुन्तलाली-<br>
विगलितमाल्यविकीर्णरङ्गभूमिः।<br>
इयमतिरुचिरा नटी नटन्ती<br>
तव हृदये मुदमातनोतु मातः॥ ५३ ॥</strong></p>
<p><strong>मुखनयनविलासलोलवेणी-<br>
विलसितनिर्जितलोलभृङ्गमालाः।<br>
युवजनसुखकारिचारुलीला<br>
भगवति ते पुरतो नटन्ति बालाः॥ ५४ ॥</strong></p>
<p><strong>भ्रमदलिकुलतुल्यालोलधम्मिल्लभाराः<br>
स्मितमुखकमलोद्यद्दिव्यलावण्यपूराः।<br>
अनुपमितसुवेषा वारयोषा नटन्ति<br>
परभृतकलकण्ठ्यो देवि दैन्यं धुनोतु॥ ५५ ॥</strong></p>
<p><strong>डमरुडिण्डिमजर्झरझल्लरी-<br>
मृदुरवद्रगडद्द्रगडादयः।<br>
झटिति झाङ्कृतझाङ्कृतझाङ्कृतै-<br>
र्बहुदयं हृदयं सुखयन्तु ते॥ ५६ ॥</strong></p>
<p><strong>विपञ्चीषु सप्तस्वरान्वादयन्त्य-<br>
स्तव द्वारि गायन्ति गन्धर्वकन्याः।<br>
क्षणं सावधानेन चित्तेन मातः<br>
समाकर्णय त्वं मया प्रार्थितासि॥५७ ॥</strong></p>
<p><strong>अभिनयकमनीयैर्नर्तनैर्नर्तकीनां<br>
क्षणमपि रमयित्वा चेत एतत्त्वदीयम्।<br>
स्वयमहमतिचित्रैर्नृत्तवादित्रगीतै-<br>
र्भगवति भवदीयं मानसं रञ्जयामि॥ ५८ ॥</strong></p>
<p><strong>तव देवि गुणानुवर्णने<br>
चतुरा नो चतुराननादयः।<br>
तदिहैकमुखेषु जन्तुषु<br>
स्तवनं कस्तव कर्तुमीश्वरः॥ ५९ ॥</strong></p>
<p><strong>पदे पदे यत्परिपूजकेभ्यः सद्योऽश्वमेधादिफलं ददाति।<br>
तत्सर्वपापक्षयहेतुभूतं प्रदक्षिणं ते परितः करोमि॥ ६० ॥</strong></p>
<p><strong>रक्तोत्पलारक्तलताप्रभाभ्यां ध्वजोर्ध्वरेखाकुलिशाङ्किताभ्याम् ।<br>
अशेषबृन्दारकवन्दिताभ्यां नमो भवानीपदपङ्कजाभ्याम्॥</strong></p>
<p><strong>चरणनलिनयुग्मं पङ्कजैः पूजयित्वा<br>
कनककमलमालां कण्ठदेशेऽर्पयित्वा।<br>
शिरसि विनिहितोऽयं रत्नपुष्पाञ्जलिस्ते<br>
हृदयकमलमध्ये देवि हर्षं तनोतु॥६२॥</strong></p>
<p><strong>अथ मणिमयमञ्चकाभिरामे<br>
कनकमयवितानराजमाने।<br>
प्रसरदगरुधूपधूपितेऽस्मि-<br>
न्भगवति भवनेऽस्तु ते निवासः॥६३ ॥</strong></p>
<p><strong>एतस्मिन्मणिखचिते सुवर्णपीठे<br>
त्रैलोक्याभयवरदौ निधाय हस्तौ।<br>
विस्तीर्णे मृदुलतरोत्तरच्छदेऽस्मि-<br>
न्पर्यङ्के कनकमये निषीद मातः॥६४॥</strong></p>
<p><strong>तव देवि सरोजचिह्नयोः पदयोर्निर्जितपद्मरागयोः।<br>
अतिरक्ततरैरलक्तकैःपुनरुक्तां रचयामि रक्तताम्॥ ६५ ॥</strong></p>
<p><strong>अथ मातरुशीरवासितं निजताम्बूलरसेन रञ्जितम्।<br>
तपनीयमये हि पट्टके मुखगण्डूषजलं विधीयताम्॥ ६६ ॥</strong></p>
<p><strong>क्षणमथ जगदम्ब मञ्चकेऽस्मि -<br>
न्मृदुतलतूलिकया विराजमाने।<br>
अतिरहसि मुदा शिवेन सार्धं<br>
सुखशयनं कुरु तत्र मां स्मरन्ती॥ ६७ ॥</strong></p>
<p><strong>मुक्ताकुन्देन्दुगौरां मणिमयमकुटां रत्नताटङ्कयुक्ता-<br>
मक्षस्रक्पुष्पहस्तामभयवरकरां चन्द्रचूडां त्रिनेत्राम्।<br>
नानालंकारयुक्तां सुरमकुटमणिद्योतितस्वर्णपीठां<br>
सानन्दां सुप्रसन्नां त्रिभुवनजननीं चेतसा चिन्तयामि॥</strong></p>
<p><strong>एषा भक्त्या तव विरचिता या मया देवि पूजा<br>
स्वीकृत्यैनां सपदि सकलान्मेऽपराधान्क्षमस्व।<br>
न्यूनं यत्तत्तव करुणया पूर्णतामेतु सद्यः<br>
सानन्दं मे हृदयकमले तेऽस्तु नित्यं निवासः॥ ६९ ॥</strong></p>
<p><strong>पूजामिमां यः पठति प्रभाते<br>
मध्याह्नकाले यदि वा प्रदोषे।<br>
धर्मार्थकामान्पुरुषोऽभ्युपैति<br>
देहावसाने शिवभावमेति॥ ७० ॥</strong></p>
<p><strong>पूजामिमां पठेन्नित्यं पूजां कर्तुमनीश्वरः।<br>
पूजाफलमवाप्नोति वाञ्छितार्थंच विन्दति॥ ७१ ॥</strong></p>
<p><strong>प्रत्यहं भक्तिसंयुक्तो यः पूजनमिदं पठेत्।<br>
वाग्वादिन्याः प्रसादेन वत्सरात्स कविर्भवेत्॥ ७२ ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>देवीचतुःषष्ट्युपचारपूजास्तोत्रं<br>
संपूर्णम्॥</strong></p>
<p><strong>&lt;MISSING_FIG href=&quot;../books_images/U-IMG-1722912164yu.PNG&quot;/&gt;</strong></p>
<p>॥ श्रीः ॥</p>
<p>॥ त्रिपुरसुन्दर्यष्टकम् ॥</p>
<p>&lt;MISSING_FIG href=&quot;../books_images/U-IMG-1722880825Capture12.PNG&quot;/&gt;</p>
<p><strong>कदम्बवनचारिणीं मुनिकदम्बकादम्बिनीं<br>
नितम्बजितभूधरां सुरनितम्बिनीसेविताम्।<br>
नवाम्बुरुहलोचनामभिनवाम्बुदश्यामलां<br>
त्रिलोचनकुटुम्बिनीं त्रिपुरसुन्दरीमाश्रये॥ १ ॥</strong></p>
<p><strong>कदम्बवनवासिनीं कनकवल्लकीधारिणीं<br>
महार्हमणिहारिणीं मुखसमुल्लसद्वारुणीम्।<br>
दयाविभवकारिणीं विशदरोचनाचारिणीं<br>
त्रिलोचकुटुम्बिनीं त्रिपुरसुन्दरीमाश्रये॥२॥</strong></p>
<p><strong>कदम्बवनशालया कुचभरोल्लसन्मालया<br>
कुचोपमितशैलया गुरुकृपालसद्वेलया।</strong></p>
<p><strong>मदारुणकपोलया मधुरगीतवाचालया<br>
कयापि घननीलया कवचिता वयं लीलया॥ ३ ॥</strong></p>
<p><strong>कदम्बवनमध्यगां कनकमण्डलोपस्थितां<br>
षडम्बुरुहवासिनींसततसिद्धसौदामिनीम्।<br>
विडम्बितजपारुचिं विकचचन्द्रचूडामणिं<br>
त्रिलोचनकुटुम्बिनीं त्रिपुरसुन्दरीमाश्रये॥ ४ ॥</strong></p>
<p><strong>कुचाञ्चितविपञ्चिकां कुटिलकुन्तलालंकृतां<br>
कुशेशयनिवासिनीं कुटिलचित्तविद्वेषिणीम्।<br>
मदारुणविलोचनां मनसिजारिसंमोहिनीं<br>
मतङ्गमुनिकन्यकां मधुरभाषिणीमाश्रये॥ ५ ॥</strong></p>
<p><strong>स्मरेत्प्रथमपुष्पिणीं रुधिर बिन्दुनीलाम्बरां<br>
गृहीतमधुपात्रिकां मदविघूर्णनेत्राञ्चलाम्।<br>
घनस्तनभरोन्नतां गलितचूलिकां श्यामलां<br>
त्रिलोचनकुटुम्बिनीं त्रिपुरसुन्दरीमाश्रये॥६॥</strong></p>
<p><strong>सकुङ्कुमविलेपनामलकचुम्बिकस्तूरिकां<br>
समन्दहसितेक्षणां सशरचापपाशाङ्कुशाम्।<br>
अशेषजनमोहिनीमरुणमाल्यभूषाम्बरां<br>
जपाकुसुमभासुरां जपविधौ स्मराम्यम्बिकाम्॥ ७ ॥</strong></p>
<p><strong>पुरंदरपुरन्ध्रिकाचिकुरबन्धसैरन्ध्रिकां<br>
पितामहपतिव्रतापटुपटीरचर्चारताम्।<br>
मुकुन्दरमणीमणीलसदलंक्रियाकारिणीं<br>
भजामि भुवनाम्बिकां सुरवधूटिकाचेटिकाम्॥ ८ ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>त्रिपुरसुन्दर्यष्टकं संपूर्णम्॥</strong></p>
<p><strong>&lt;MISSING_FIG href=&quot;../books_images/U-IMG-1722910123fula.PNG&quot;/&gt;</strong></p>
<p><strong>॥ श्रीः ॥</strong></p>
<p><strong>॥ ललितापञ्चरत्नम् ॥</strong></p>
<p>&lt;MISSING_FIG href=&quot;../books_images/U-IMG-1722908972adsfghjkm,lkmbn;.kmnjknm.PNG&quot;/&gt;</p>
<p><strong>प्रातः स्मरामि ललितावदनारविन्दं<br>
बिम्बाधरं पृथुलमौक्तिकशोभिनासम्।<br>
आकर्णदीर्घनयनं मणिकुण्डलाढ्यं<br>
मन्दस्मितं मृगमदोज्ज्वलफालदेशम्॥ १ ॥</strong></p>
<p><strong>प्रातर्भजामि ललिताभुजकल्पवल्लीं<br>
रक्ताङ्गुलीयलसदङ्गुलिपल्लवाढ्याम्।<br>
माणिक्यहेमवलयाङ्गदशोभमानां<br>
पुण्ड्रेक्षुचापकुसुमेषुसृणीर्दधानाम्॥ २ ॥</strong></p>
<p><strong>प्रातर्नमामि ललिताचरणारविन्दं<br>
भक्तेष्टदाननिरतं भवसिन्धुपोतम्।<br>
पद्मासनादिसुरनायकपूजनीयं<br>
पद्माङ्कुशध्वजसुदर्शनलान्छनाढ्यम्॥ ३ ॥</strong></p>
<p><strong>प्रातः स्तुवे परशिवां ललितां भवानीं<br>
त्रय्यन्तवेद्यविभवां करुणानवद्याम्।<br>
विश्वस्य सृष्टिविलयस्थितिहेतुभूतां<br>
विद्येश्वरीं निगमवाङ्मनसातिदूराम्॥४॥</strong></p>
<p><strong>प्रातर्वदामि ललिते तव पुण्यनाम<br>
कामेश्वरीति कमलेति महेश्वरीति।<br>
श्रीशाम्भवीति जगतां जननी परेति<br>
वाग्देवतेति वचसा त्रिपुरेश्वरीति॥ ५ ॥</strong></p>
<p><strong>यः श्लोकपञ्चकमिदं ललिताम्बिकायाः<br>
सौभाग्यदं सुललितं पठति प्रभाते।<br>
तस्मै ददाति ललिता झटिति प्रसन्ना<br>
विद्यां श्रियं विमलसौख्यमनन्तकीर्तिम्॥ ६ ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>ललितापञ्चरत्नं संपूर्णम्॥</strong></p>
<p><strong>&lt;MISSING_FIG href=&quot;../books_images/U-IMG-1722908794Capturetyj5tgjkl;opi8y7tyrdfxvbm,.PNG&quot;/&gt;</strong></p>
<p>॥ श्रीः॥</p>
<p>॥ कल्याणवृष्टिस्तवः ॥</p>
<p>&lt;MISSING_FIG href=&quot;../books_images/U-IMG-1722908443sdftfygjhvbnm,.kljiyjthdvcxbn.PNG&quot;/&gt;</p>
<p><strong>कल्याणवृष्टिभिरिवामृतपूरिताभि-<br>
र्लक्ष्मीस्वयंवरणमङ्गलदीपिकाभिः।<br>
सेवाभिरम्ब तव पादसरोजमूले<br>
नाकारि किं मनसि भाग्यवतां जनानाम्॥ १ ॥</strong></p>
<p><strong>एतावदेव जननि स्पृहणीयमास्ते<br>
त्वद्वन्दनेषु सलिलस्थगिते च नेत्रे।<br>
सांनिध्यमुद्यदरुणायुतसोदरस्य<br>
त्वद्विग्रहस्य परया सुधयाप्लुतस्य॥२॥</strong></p>
<p><strong>ईशत्वनामकलुषाः कति वा न सन्ति<br>
ब्रह्मादयः प्रतिभवं प्रलयाभिभूताः।<br>
एकःस एवजननि स्थिरसिद्धिरास्ते<br>
यः पादयोस्तव सकृत्प्रणतिं करोति॥३॥</strong></p>
<p><strong>लब्ध्वा सकृत्त्रिपुरसुन्दरि तावकीनं<br>
कारुण्यकन्दलितकान्तिभरं कटाक्षम्।<br>
कंदर्पकोटिसुभगास्त्वयि भक्तिभाजः<br>
संमोहयन्ति तरुणीर्भुवनत्रयेऽपि॥ ४ ॥</strong></p>
<p><strong>ह्रींकारमेव तव नाम गृणन्ति वेदा<br>
मातस्त्रिकोणनिलये त्रिपुरे त्रिनेत्रे।<br>
त्वत्संस्मृतौ यमभटाभिभवं विहाय<br>
दीव्यन्ति नन्दनवने सह लोकपालैः॥</strong></p>
<p><strong>हन्तुः पुरामधिगलं परिपीयमानः<br>
क्रूरः कथं न भविता गरलस्य वेगः।<br>
नाश्वासनाय यदि मातरिदं तवार्धं<br>
देहस्य शश्वदमृताप्लुतशीतलस्य॥६॥</strong></p>
<p><strong>सर्वज्ञतां सदसि वाक्पटुतां प्रसूते<br>
देवि त्वदङ्घ्रिसरसीरुहयोः प्रणामः।<br>
किं च स्फुरन्मकुटमुज्ज्वलमातपत्रं<br>
द्वे चामरे च महतीं वसुधां ददाति॥७॥</strong></p>
<p><strong>कल्पद्रुमैरभिमतप्रतिपादनेषु<br>
कारुण्यवारिधिभिरम्ब भवत्कटाक्षैः।<br>
आलोकय त्रिपुरसुन्दरि मामनाथं<br>
त्वय्येव भक्तिभरितं त्वयि बद्धतृष्णम्॥ ८ ॥</strong></p>
<p><strong>हन्तेतरेष्वपि मनांसि निधाय चान्ये<br>
भक्तिं वहन्ति किल पामरदैवतेषु।<br>
त्वामेव देवि मनसा समनुस्मरामि<br>
त्वामेव नौमि शरणं जननि त्वमेव॥ ९ ॥</strong></p>
<p><strong>लक्ष्येषु सत्स्वपि कटाक्षनिरीक्षणाना-<br>
मालोकय त्रिपुरसुन्दरि मां कदाचित्।<br>
नूनं मया तु सदृशः करुणैकपात्रं<br>
जातो जनिष्यति जनो न च जायते वा॥ १० ॥</strong></p>
<p><strong>ह्रींह्रीमिति प्रतिदिनं जपतां तवाख्यां<br>
किं नाम दुर्लभमिह त्रिपुराधिवासे।<br>
मालाकिरीटमदवारणमाननीया<br>
तान्सेवते वसुमती स्वयमेव लक्ष्मीः॥ ११ ॥</strong></p>
<p><strong>संपत्कराणि सकलेन्द्रियनन्दनानि<br>
साम्राज्यदाननिरतानि सरोरुहाक्षि।<br>
त्वद्वन्दनानि दुरिताहरणोद्यतानि<br>
मामेव मातरनिशं कलयन्तु नान्यम्॥ १२ ॥</strong></p>
<p><strong>कल्पोपसंहृतिषु कल्पितताण्डवस्य<br>
देवस्य खण्डपरशोःपरभैरवस्य।<br>
पाशाङ्कुशैक्षवशरासनपुष्पबाणा<br>
सा साक्षिणी विजयते तव मूर्तिरेका॥१३॥</strong></p>
<p><strong>लग्नं सदा भवतु मातरिदं तवार्धं<br>
तेजः परं बहुलकुङ्कुमपङ्कशोणम्।<br>
भास्वत्किरीटममृतांशुकलावतंसं<br>
मध्ये त्रिकोणनिलयं परमामृतार्द्रम्॥१४॥</strong></p>
<p><strong>ह्रींकारमेव तव नाम तदेव रूपं<br>
त्वन्नाम दुर्लभमिह त्रिपुरे गृणन्ति।<br>
त्वत्तेजसा परिणतं वियदादिभूतं<br>
सौख्यं तनोति सरसीरुहसंभवादेः॥१५॥</strong></p>
<p><strong>ह्रींकारत्रयसंपुटेन महता मन्त्रेण संदीपितं<br>
स्तोत्रं यः प्रतिवासरं तव पुरो मातर्जपेन्मन्त्रवित्।<br>
तस्य क्षोणिभुजो भवन्ति वशगा लक्ष्मीश्चिरस्थायिनी<br>
वाणी निर्मलसूक्तिभारभरिता जागर्ति दीर्घं वयः॥ १६ ॥</strong></p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ</p>
<p><strong>कल्याणवृष्टिस्तवः संपूर्णः॥</strong></p>
<p><strong>&lt;MISSING_FIG href=&quot;../books_images/U-IMG-1722907561fool.PNG&quot;/&gt;</strong></p>
<p>॥ श्रीः ॥</p>
<p>॥ नवरत्नमालिका ॥</p>
<p><strong>————————</strong></p>
<p><strong>हारनूपुरकिरीटकुण्डलविभूषितावयवशोभिनीं<br>
कारणेशवरमौलिकोटिपरिकल्प्यमानपदपीठिकाम्।<br>
कालकालफणिपाशबाणधनुरङ्कुशामरुणमेखलां<br>
फालभूतिलकलोचनां मनसि भावयामि परदेवताम्॥ १॥</strong></p>
<p><strong>गन्धसारघनसारचारुनवनागवल्लिरसवासिनीं<br>
सान्ध्यरागमधुराधराभरणसुन्दराननशुचिस्मिताम्।<br>
मन्धरायतविलोचनाममलबालचन्द्रकृतशेखरीं<br>
इन्दिरारमणसोदरीं मनसि सावयामि परदेवताम्॥ २ ॥</strong></p>
<p><strong>स्मेरचारुमुखमण्डलां विमलगण्डलम्बिमणिमण्डलां<br>
हारदामपरिशोभमानकुचभारभीरुतनुमध्यमाम्।<br>
वीरगर्वहरनूपुरां विविधकारणेशवरपीठिकां<br>
मारवैरिसहचारिणीं मनसि भावयामि परदेवताम्॥३॥</strong></p>
<p><strong>भूरिभारधरकुण्डलीन्द्रमणिबद्धभूवलयपीठिकां</strong></p>
<p><strong>वारिराशिमणिमेखलावलयवह्निमण्डलशरीरिणीम्।</strong></p>
<p><strong>वारिसारवहकुण्डलां गगनशेखरीं च परमात्मिकां</strong></p>
<p><strong>चारुचन्द्ररविलोचनां मनसि भावयामि परदेवताम्॥४॥</strong></p>
<p><strong>कुण्डलत्रिविधकोणमण्डलविहारषड्दलसमुल्लस-</strong></p>
<p><strong>त्पुण्डरीकमुखभेदिनीं च प्रचण्डभानुभासमुज्ज्वलाम्।</strong></p>
<p><strong>मण्डलेन्दुपरिवाहितामृततरङ्गिणीमरुणरूपिणीं</strong></p>
<p><strong>मण्डलान्तमणिदीपिकां मनसि भावयामि परदेवताम्॥</strong></p>
<p><strong>वारणाननमयूरवाहमुखदाहवारणपयोधरां</strong></p>
<p><strong>चारणादिसुरसुन्दरीचिकुरशेखरीकृतपदाम्बुजाम्।</strong></p>
<p><strong>कारणाधिपतिपञ्चकप्रकृतिकारणप्रथममातृकां</strong></p>
<p><strong>वारणान्तमुखपारणां मनसि भावयामि परदेवताम्॥</strong></p>
<p><strong>पद्मकान्तिपदपाणिपल्लवपयोधराननसरोरुहां</strong></p>
<p><strong>पद्मरागमणिमेखलावलयनीविशोभितनितम्बिनीम्।</strong></p>
<p><strong>पद्मसंभवसदाशिवान्तमयपञ्चरत्नपदपीठिकां</strong></p>
<p><strong>पद्मिनीं प्रणवरूपिणीं मनसि भावयामि परदेवताम्॥</strong></p>
<p>आगमप्रणवपीठिकाममलवर्णमङ्गलशरीरिणीं</p>
<p>आगमावयवशोभिनीमखिलवेदसारकृतशेखरीम्।</p>
<p>मूलमन्त्रमुखमण्डलां मुदितनादबिन्दुनवयौवनां</p>
<p>मातृकां त्रिपुरसुन्दरीं मनसि भावयामि परदेवताम् ॥</p>
<p>कालिकातिमिरकुन्तलान्तघनभृङ्गमङ्गलविराजिनीं</p>
<p>चूलिकाशिखरमालिकावलयमल्लिकासुरभिसौरभाम्।</p>
<p>वालिकामधुरगण्डमण्डलमनोहराननसरोरुहां</p>
<p>कालिकामखिलनायिकां मनसि भावयामि परदेवताम् ॥</p>
<p>नित्यमेव नियमेन जल्पतां</p>
<p>भुक्तिमुक्तिफलदामभीष्टदाम्।</p>
<p>शंकरेण रचितां सदा जपे-</p>
<p>न्नामरत्ननवरत्नमालिकाम् ॥ १० ॥</p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ</p>
<p>नवरत्नमालिका संपूर्णा ॥</p>
<p><strong>&lt;MISSING_FIG href=&quot;../books_images/U-IMG-1722857687EBS_5.png&quot;/&gt;</strong></p>
<p>॥ श्रीः ॥</p>
<p>॥ मन्त्रमातृकापुष्पमालास्तवः ॥</p>
<p><strong>&lt;MISSING_FIG href=&quot;../books_images/U-IMG-1722855950EBS_2.png&quot;/&gt;</strong></p>
<p>कल्लोलोल्लसितामृताब्धिलहरीमध्ये विराजन्मणि-</p>
<p>द्वीपे कल्पकवाटिकापरिवृते कादम्बवाट्युज्ज्वले।</p>
<p>रत्नस्तम्भसहस्रनिर्मितसभामध्ये विमानोत्तमे</p>
<p>चिन्तारत्नविनिर्मितं जननि ते सिंहासनं भावये ॥ १ ॥</p>
<p>एणाङ्कानलभानुमण्डललसच्छ्रीचक्रमध्ये स्थितां</p>
<p>बालार्कद्युतिभासुरां करतलैः पाशाङ्कुशौ बिभ्रतीम्।</p>
<p>चापं बाणमपि प्रसन्नवदनां कौसुम्भवस्त्रान्वितां</p>
<p>तां त्वां चन्द्रकलावतंसमकुटां चारुस्मितां भावये ॥ २ ॥</p>
<p>ईशानादिपदं शिवैकफलदं रत्नासनं ते शुभं</p>
<p>पाद्यं कुङ्कुमचन्दनादिभरितैरर्घ्यं सरत्नाक्षतैः।</p>
<p>शुद्धैराचमनीयकं तव जलैर्भक्त्या मया कल्पितं</p>
<p>कारुण्यामृतवारिधे तदखिलं संतुष्टये कल्पताम् ॥ ३ ॥</p>
<p>लक्ष्ये योगिजनस्य रक्षितजगज्जाले विशालेक्षणे</p>
<p>प्रालेयाम्बुपटीरकुङ्कुमलसत्कर्पूरमिश्रोदकैः।</p>
<p>गोक्षीरैरपि नारिकेलसलिलैः शुद्धोदकैर्मन्त्रितैः</p>
<p>स्नानं देवि धिया मयैतदखिलं संतुष्टये कल्पताम् ॥ ४ ॥</p>
<p>ह्रींकाराङ्कितमन्त्रलक्षिततनो हेमाचलात्संचितै</p>
<p>रत्नैरुज्ज्वलमुत्तरीयसहितं कौसुम्भवर्णांशुकम्।</p>
<p>मुक्तासंततियज्ञसूत्रममलं सौवर्णतन्तूद्भवं</p>
<p>दत्तं देवि धिया मयैतदखिलं संतुष्टये कल्पताम् ॥ ५ ॥</p>
<p>हंसैरप्यतिलोभनीयगमने हारावलीमुज्ज्वलां</p>
<p>हिन्दोलद्युतिहीरपूरिततरे हेमाङ्गदे कङ्कणे।</p>
<p>मञ्जीरौमणिकुण्डले मकुटमप्यर्धेन्दुचूडामणिं</p>
<p>नासामौक्तिकमङ्गुलीयकटकौकाञ्चीमपि स्वीकुरु ॥ ६ ॥</p>
<p>सर्वाङ्गे घनसारकुङ्कुमघनश्रीगन्धपङ्काङ्कितं</p>
<p>कस्तूरीतिलकं च फालफलके गोरोचनापत्रकम्।</p>
<p>गण्डादर्शनमण्डले नयनयोर्दिव्याञ्जनं तेऽञ्चितं</p>
<p>कण्ठाब्जे मृगनाभिपङ्कममलं त्वत्प्रीतये कल्पताम् ॥ ७ ॥</p>
<p>कह्लारोत्पलमल्लिकामरुवकैः सौवर्णपङ्केरुहै-</p>
<p>र्जातीचम्पकमालतीवकुलकैर्मन्दारकुन्दादिभिः।</p>
<p>केतक्या करवीरकैर्बहुविधैः क्लृप्ताः स्रजो मालिकाः</p>
<p>संकल्पेन समर्पयामि वरदे संतुष्टये गृह्यताम् ॥ ८ ॥</p>
<p>हन्तारं मदनस्य नन्दयसि यैरङ्गैरनङ्गोज्ज्वलै-</p>
<p>र्यैर्भृङ्गावलिनीलकुन्तलभरैर्बध्नासि तस्याशयम्।</p>
<p>तानीमानि तवाम्ब कोमलतराण्यामोदलीलागृहा-</p>
<p>ण्यामोदाय दशाङ्गगुग्गुलुघृतैर्धूपैरहं धूपये ॥ ९ ॥</p>
<p>लक्ष्मीमुज्ज्वलयामि रत्ननिवहोद्भास्वत्तरे मन्दिरे</p>
<p>मालारूपविलम्बितैर्मणिमयस्तम्भेषु संभावितैः।</p>
<p>चित्रैर्हाटकपुत्रिकाकरधृतैर्गव्यैर्घृतैर्वर्धितै-</p>
<p>र्दिव्यैर्दीपगणैर्धिया गिरिसुते संतुष्टये कल्पताम् ॥</p>
<p>ह्रींकारेश्वरि तप्तहाटककृतैः स्थालीसहस्रैर्भृतं</p>
<p>दिव्यान्नं घृतसूपशाकभरितं चित्रान्नभेदं तथा।</p>
<p>दुग्धान्नं मधुशर्करादधियुतं माणिक्यपात्रे स्थितं</p>
<p>माषापूपसहस्रमम्ब सफलं नैवेद्यमावेदये ॥ ११ ॥</p>
<p>सच्छायैर्वरकेतकीदलरुचा ताम्बूलवल्लीदलैः</p>
<p>पूगैर्भूरिगुणैः सुगन्धिमधुरैः कर्पूरखण्डोज्ज्वलैः।</p>
<p>मुक्ताचूर्णविराजितैर्बहुविधैर्वक्त्राम्बुजामोदनैः</p>
<p>पूर्णा रत्नकलाचिका तव मुदे न्यस्ता पुरस्तादुमे ॥१२॥</p>
<p>कन्याभिः कमनीयकान्तिभिरलंकारामलारार्तिका</p>
<p>पात्रे मौक्तिकचित्रपङ्क्तिविलसत्कर्पूरदीपालिभिः।</p>
<p>तत्तत्तालमृदङ्गगीतसहितं नृत्यत्पदाम्भोरुहं</p>
<p>मन्त्राराधनपूर्वकं सुविहितं नीराजनं गृह्यताम् ॥</p>
<p>लक्ष्मीर्मौक्तिकलक्षकल्पितसितच्छत्रं तु धत्ते रसा-</p>
<p>दिन्द्राणी च रतिश्च चामरवरे धत्ते स्वयं भारती।<br>
वीणामेणविलोचनाः सुमनसां नृत्यन्ति तद्रागव-<br>
द्भावैराङ्गिकसात्त्विकैः स्फुटरसं मातस्तदाकर्ण्यताम् ॥</p>
<p>ह्रीं</p>
<p>कारत्रयसंपुटेन मनुनोपास्ये त्रयीमौलिभि-</p>
<p>र्वाक्यैर्लक्ष्यतनो तव स्तुतिविधौ को वा क्षमेताम्बिके।</p>
<p>सल्लापाः स्तुतयः प्रदक्षिणशतं संचार एवास्तु ते</p>
<p>संवेशो नमसः सहस्रमखिलं त्वत्प्रीतये कल्पताम् ॥</p>
<p>श्रीमन्त्राक्षरमालया गिरिसुतां यः पूजयेच्चेतसा</p>
<p>संध्यासु प्रतिवासरं सुनियतस्तस्यामलं स्यान्मनः।</p>
<p>चित्ताम्भोरुहमण्टपे गिरिसुता नृत्तं विधत्ते रसा-</p>
<p>द्वाणी वक्रसरोरुहे जलधिजा गेहे जगन्मङ्गला ॥ १६ ॥</p>
<p>इति गिरिवरपुत्रीपादराजीवभूषा</p>
<p>भुवनममलयन्ती सूक्तिसौरभ्यसारैः।</p>
<p>शिवपदमकरन्दस्यन्दिनीयं निबद्धा</p>
<p>मदयतु कविभृङ्गान्मातृकापुष्पमाला ॥ १७ ॥</p>
<p>इति श्रीमत्परमहंसपरिव्राजकाचार्यस्य<br>
श्रीगोविन्दभगवत्पूज्यपादशिष्यस्य<br>
श्रीमच्छंकरभगवतः कृतौ<br>
<strong>मन्त्रमातृकापुष्पमालास्तवः संपूर्णः॥</strong></p>
<p><strong>&lt;MISSING_FIG href=&quot;../books_images/U-IMG-1722854519EBS_4.png&quot;/&gt;</strong></p>
<p><strong>॥ श्रीः ॥</strong></p>
<p><strong>॥ गौरीदशकम् ॥</strong></p>
<p>&lt;MISSING_FIG href=&quot;../books_images/U-IMG-1722854147EBS_2.png&quot;/&gt;</p>
<p>लीलालब्धस्थापितलुप्ताखिललोकां</p>
<p>लोकातीतैर्योगिभिरन्तश्चिरमृग्याम्।</p>
<p>बालादित्यश्रेणिसमानद्युतिपुञ्जां</p>
<p>गौरीमम्बामम्बुरुहाक्षीमहमीडे॥ १ ॥</p>
<p>प्रत्याहारध्यानसमाधिस्थितिभाजां</p>
<p>नित्यं चित्ते निर्वृतिकाष्ठां कलयन्तीम्।</p>
<p>सत्यज्ञानानन्दमयीं तां तनुरूपां</p>
<p>गौरीमम्बामम्बुरुहाक्षीमहमीडे॥ २ ॥</p>
<p>चन्द्रापीडानन्दितमन्दस्मितवक्त्रां</p>
<p>चन्द्रापीडालंकृतनीलालकभाराम्।</p>
<p>इन्द्रोपेन्द्राद्यर्चितपादाम्बुजयुग्मां</p>
<p>गौरीमम्बामम्बुरुहाक्षीमहमीडे॥३॥</p>
<p>आदिक्षान्तामक्षरमूर्त्या विलसन्तीं</p>
<p>भूते भूते भूतकदम्बप्रसवित्रीम्।</p>
<p>शब्दब्रह्मानन्दमयीं तां तटिदाभां</p>
<p>गौरीमम्बामम्बुरुहाक्षीमहमीडे ॥ ४ ॥</p>
<p>मूलाधारादुत्थितवीथ्या विधिरन्ध्रं</p>
<p>सौरं चान्द्रं व्याप्य विहारज्वलिताङ्गीम्।</p>
<p>येयं सूक्ष्मात्सूक्ष्मतनुस्तां सुखरूपां</p>
<p>गौरीमम्बामम्बुरुहाक्षीमहमीडे ॥ ५ ॥</p>
<p>नित्यः शुद्धो निष्कल एको जगदीशः</p>
<p>साक्षी यस्याः सर्गविधौ संहरणे च।</p>
<p>विश्वत्राणक्रीडनलोलां शिवपत्नीं</p>
<p>गौरीमम्बामम्बुरुहाक्षीमहमीडे ॥ ६ ॥</p>
<p>यस्याःकुक्षौ लीनमखण्डं जगदण्डं</p>
<p>भूयो भूयः प्रादुरभूदुत्थितमेव।</p>
<p>पत्या सार्धं तां रजताद्रौ विहरन्तीं</p>
<p>गौरीमम्बामम्बुरुहाक्षीमहमीडे ॥ ७ ॥</p>
<p>यस्यामोतं प्रोतमशेषं मणिमाला-</p>
<p>सूत्रे यद्वत्क्वापि चरं चाप्यचरं च।</p>
<p>तामध्यात्मज्ञानपदव्या गमनीयां</p>
<p>गौरीमम्बामम्बुरुहाक्षीमहमीडे ॥ ८ ॥</p>
<p>नानाकारैः शक्तिकदम्बैर्भुवनानि</p>
<p>व्याप्य स्वैरं क्रीडति येयं स्वयमेका।</p>
<p>कल्याणीं तां कल्पलतामानतिभाजां</p>
<p>गौरीमम्बामम्बुरुहाक्षीमहमीडे ॥ ९ ॥</p>
<p>आशापाशक्लेशविनाशं विदधानां</p>
<p>पादाम्भोजध्यानपराणां पुरुषाणाम्।</p>
<p>ईशामीशार्धाङ्गहरां तामभिरामां</p>
<p>गौरीमम्बामम्बुरुहाक्षीमहमीडे ॥ १० ॥</p>
<p>प्रातःकाले भावविशुद्धः प्रणिधाना-</p>
<p>द्भक्त्या नित्यं जल्पति गौरीदशकं यः।</p>
<p>वाचां सिद्धिं संपदमग्र्यां शिवभक्तिं</p>
<p>तस्यावश्यं पर्वतपुत्री विदधाति ॥ ११ ॥</p>
<p>&lt;MISSING_FIG href=&quot;../books_images/U-IMG-1722851386EBS_3.png&quot;/&gt;</p>
<p>॥ श्रीः ॥</p>
<p>॥ भवानीभुजंगम् ॥</p>
<p>&lt;MISSING_FIG href=&quot;../books_images/U-IMG-1722848831EBS_2.png&quot;/&gt;</p>
<p>षडाधारपङ्केरुहान्तर्विराज-</p>
<p>त्सुषुम्नान्तरालेऽतितेजोल्लसन्तीम्।</p>
<p>सुधामण्डलं द्रावयन्तीं पिबन्तीं</p>
<p>सुधामूर्तिमीडे चिदानन्दरूपाम्॥ १ ॥</p>
<p>ज्वलत्कोटिबालार्कभासारुणाङ्गीं</p>
<p>सुलावण्यशृङ्गारशोभाभिरामाम्।</p>
<p>महापद्मकिञ्जल्कमध्ये विराज-</p>
<p>त्त्रिकोणे निषण्णां भजे श्रीभवानीम्॥ २ ॥</p>
<p>क्वणत्किङ्किणीनूपुरोद्भासिरत्न-</p>
<p>प्रभालीढलाक्षार्द्रपादाब्जयुग्मम्।</p>
<p>अजेशाच्युताद्यैः सुरैः सेव्यमानं</p>
<p>महादेवि मन्मूर्ध्नि ते भावयामि॥३॥</p>
<p>सुशोणाम्बराबद्धनीवीविराज-</p>
<p>न्महारत्नकाञ्चीकलापं नितम्बम्।</p>
<p>स्फुरद्दक्षिणावर्तनाभिं च तिस्रो</p>
<p>वलीरम्ब ते रोमराजिं भजेऽहम् ॥ ४ ॥</p>
<p>लसद्वृत्तमुत्तुङ्गमाणिक्यकुम्भो-</p>
<p>पमश्रि स्तनद्वन्द्वमम्बाम्बुजाक्षि।</p>
<p>भजे दुग्धपूर्णाभिरामं तवेदं</p>
<p>महाहारदीप्तं सदा प्रस्नुतास्यम्॥ ५॥</p>
<p>शिरीषप्रसूनोल्लसद्बाहुदण्डै-</p>
<p>र्ज्वलद्बाणकोदण्डपाशाङ्कुशैश्च।</p>
<p>चलत्कङ्कणोदारकेयूरभूषो-</p>
<p>ज्ज्वलद्भिर्लसन्तीं भजे श्रीभवानीम्॥६॥</p>
<p>शरत्पूर्णचन्द्रप्रभापूर्णबिम्बा-</p>
<p>धरस्मेरवक्त्रारविन्दां सुशान्ताम्।</p>
<p>सुरत्नावलीहारताटङ्कशोभां</p>
<p>महासुप्रसन्नां भजे श्रीभवानीम् ॥ ७ ॥</p>
<p>सुनासापुटं सुन्दरभ्रूललाटं</p>
<p>तवौष्ठश्रियं दानदक्षं कटाक्षम्।</p>
<p>ललाटे लसद्गन्धकस्तूरिभूषं</p>
<p>स्फुरच्छ्रीमुखाम्भोजमीडेऽहमम्ब॥ ८ ॥</p>
<p>चलत्कुन्तलान्तर्भ्रमद्भृङ्गबृन्दं</p>
<p>घनस्निग्धधम्मिल्लभूषोज्ज्वलं ते।</p>
<p>स्फुरन्मौलिमाणिक्यबद्धेन्दुरेखा-</p>
<p>विलासोल्लसद्दिव्यमूर्धानमीडे॥ ९ ॥</p>
<p>इति श्रीभवानि स्वरूपं तवेदं</p>
<p>प्रपञ्चात्परं चातिसूक्ष्मं प्रसन्नम्।</p>
<p>स्फुरत्वम्ब डिम्भस्य मे हृत्सरोजे</p>
<p>सदा वाङ्मयं सर्वतेजोमयं च॥ १० ॥</p>
<p>गणेशाभिमुख्याखिलैः शक्तिबृन्दै-</p>
<p>र्वृतां वै स्फुरच्चक्रराजोल्लसन्तीम्।</p>
<p>परां राजराजेश्वरि त्रैपुरि त्वां</p>
<p>शिवाङ्कोपरिस्थां शिवां भावयामि॥ ११ ॥</p>
<p>त्वमर्कस्त्वमिन्दुस्त्वमग्निस्त्वमाप-</p>
<p>स्त्वमाकाशभूवायवस्त्वं महत्त्वम्।</p>
<p>त्वदन्यो न कश्चित्प्रपञ्चोऽस्ति सर्वं</p>
<p>त्वमानन्दसंवित्स्वरूपां भजेऽहम्॥१२॥</p>
<p>श्रुतीनामागम्ये सुवेदागमज्ञा</p>
<p>महिम्नो न जानन्ति पारं तवाम्ब।</p>
<p>स्तुतिं कर्तुमिच्छामि ते त्वं भवानि</p>
<p>क्षमस्वेदमत्र प्रमुग्धः किलाहम्॥१३॥</p>
<p>गुरुस्त्वं शिवस्त्वं च शक्तिस्त्वमेव</p>
<p>त्वमेवासि माता पिता च त्वमेव।</p>
<p>त्वमेवासि विद्या त्वमेवासि बन्धु-</p>
<p>र्गतिर्मे मतिर्देवि सर्वंत्वमेव॥ १४ ॥</p>
<p>शरण्ये वरेण्ये सुकारुण्यमूर्ते</p>
<p>हिरण्योदराद्यैरगण्ये सुपुण्ये।</p>
<p>भवारण्यभीतेश्च मां पाहि भद्रे</p>
<p>नमस्ते नमस्ते नमस्ते भवानि॥ १५ ॥</p>
<p>इतीमां महच्छ्रीभवानीभुजंगं</p>
<p>स्तुतिं यः पठेद्भक्तियुक्तश्च तस्मै।</p>
<p>स्वकीयं पदं शाश्वतं वेदसारं</p>
<p>श्रियं चाष्टसिद्धिं भवानी ददाति॥ १६ ॥</p>
<p>भवानी भवानी भवानी त्रिवार-</p>
<p>मुदारं मुदा सर्वदा ये जपन्ति।</p>
<p>न शोकं न मोहं न पापं न भीतिः</p>
<p>कदाचित्कथंचित्कुतश्चिज्जनानाम्॥ १७ ॥</p>
<p>इति श्रीमत्परमहंसपरिव्राजकाचार्यस्य</p>
<p>श्रीगोविन्दभगवत्पूज्यपादशिष्यस्य</p>
<p>श्रीमच्छंकरभगवतः कृतौ</p>
<p>भवानीभुजंगं संपूर्णम्॥</p>
<p>♦⇔♦≈♦⇔♦</p>
<p>♦⇔♦</p>
<p>♦</p>
<p>&lt;MISSING_FIG href=&quot;../books_images/U-IMG-1722848637ddddd.png&quot;/&gt;</p>
<p>]</p>

  </div>
</article>


        

        



    <aside class="card border noPrint" id="section-tree-item-prakIrNam_kAvyam_padyam_stotrANi_shankarAchAryaH_stotrANi_prathamo_bhAgaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/prakIrNam_kAvyam/padyam/stotrANi/shankarAchAryaH/stotrANi_prathamo_bhAgaH/">स्तोत्राणि (प्रथमो भागः) </a>
            <a data-toggle="collapse" href="#section-tree-item-body-prakIrNam_kAvyam_padyam_stotrANi_shankarAchAryaH_stotrANi_prathamo_bhAgaH_md" role="button" aria-expanded="false" aria-controls="section-tree-item-body-prakIrNam_kAvyam_padyam_stotrANi_shankarAchAryaH_stotrANi_prathamo_bhAgaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-prakIrNam_kAvyam_padyam_stotrANi_shankarAchAryaH_stotrANi_prathamo_bhAgaH_md" class="card-body p-0 collapse">
            
            <li>author: शङ्कराचार्यः</li>
            
            <li>domain: स्तोत्रसाहित्यम्</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>pages: 304</li>
            
            <li>printer: श्रीवाणिविलासमुद्रणालयम् श्रीरङ्गम्</li>
            
            <li>serial no.: Ebharati-8597</li>
            
            <li>source_url: https://www.ebharatisampat.in/readbook3.php?bookid=NDM5MTAxNjk2OTcyNTI4&amp;pageno=MjI0MjQyNjk5NTk=</li>
            
            <li>sub-domain: स्तोत्रसाहित्यसम्बद्धपुस्तकानि</li>
            
            <li>title: स्तोत्राणि (प्रथमो भागः)</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
