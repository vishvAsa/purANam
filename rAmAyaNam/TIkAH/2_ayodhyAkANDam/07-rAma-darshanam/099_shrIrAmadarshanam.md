+++
title = "०९९ श्रीरामदर्शनम्"
title_english = "099 Bharata beholds Rama s hermitage and approaches it"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-099-Sri_Rama_Darshanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/07-rAma-darshanam/099_shrIrAmadarshanam.md">
<details><summary><h3>IITK ...{Loading}...</h3></summary>

Bharata sees Rama seated in the hermitage with matted hair and bark
robes with Sita nearby -- Bharata's lamentation.



#### श्लोकः
##### मूलम्
निविष्टायां तु सेनायामुत्सुको भरतस्तदा।  
जगाम भ्रातरं द्रष्टुं शत्रुघ्नमनुदर्शयन्॥2.99.1॥

##### शब्दार्थः
तदा then, सेनायाम् when the army, निविष्टायाम्  encamped, भरतः Bharata, उत्सुकः with eagerness, शत्रुघ्नम् Satrughna, अनुदर्शयन् showing, भ्रातरम् brother, द्रष्टुम् to see, जगाम  
went.

##### आङ्ग्लानुवादः
Eager to see his brother, Bharata encamped the army and set out showing the hermitage to Satrughna.



#### श्लोकः
##### मूलम्
ऋषिं वसिष्ठं सन्दिश्य मातृ़र्मे शीघ्रमानय।  
इति त्वरितमग्रे स जगाम गुरुवत्सलः॥2.99.2॥

##### शब्दार्थः
गुरुवत्सलः devoted towards elders, सः Bharata, मे my, मातृ़ः mothers, शीघ्रम् quickly, आनय bring, इति thus, ऋषिम् rishi, वसिष्ठम् Vasistha, सन्दिश्य having conveyed, त्वरितम् quickly, अग्रे ahead, जगाम proceeded.

##### आङ्ग्लानुवादः
Bharata, deeply devoted towards elders, indicated to sage Vasistha to bring along the mothers, and  proceeded ahead quickly.



#### श्लोकः
##### मूलम्
सुमन्त्रस्त्वपि शत्रुघ्नमदूरादन्वपद्यत।  
रामदर्शनजस्तर्षो भरतस्येव तस्य च॥2.99.3॥

##### शब्दार्थः
सुमन्त्रस्त्वपि Sumantra on his part, शत्रुघ्नम् to Satrughna, अदूरात् not far from, अन्वपद्यत  followed, रामदर्शनजः arising from seeing Rama, तर्षः overeager, तस्य च for him also, भरतस्येव is like that of Bharata.

##### आङ्ग्लानुवादः
Sumantra, who was overeager, like Bharata, to see Rama, followed Satrughna who was not far from him.



#### श्लोकः
##### मूलम्
गच्छन्नेवाथ भरतस्तापसालय संस्थिताम्।  
भ्रातुः पर्णकुटीं श्रीमानुटजं च ददर्श ह॥ 2.99.4॥

##### शब्दार्थः
अथ thereafter, श्रीमान् the majestic one, भरतः Bharata, गच्छन्नेव while walking, तापसालयसंस्थिताम् situated like huts of hermits, भ्रातुः brother's, पर्णकुटीम् hut made of leaves, उटजं च thatched cottage, ददर्श ह beheld.

##### आङ्ग्लानुवादः
While walking, Bharata beheld a hut made of leaves looking like a hermit's cottage.



#### श्लोकः
##### मूलम्
शालायास्त्वग्रत स्तस्या ददर्श भरत स्तदा।  
काष्ठानि चावभग्नानि पुष्पाण्युपचितानि च॥2.99.5॥

##### शब्दार्थः
तदा then, भरतः Bharata, तस्याः शालायाः that leafy hut's, अग्रतः in front of, अवभग्नानि shattered, काष्ठानि logs of wood, उपचितानि plucked, पुष्पाणि च also flowers, ददर्श beheld.

##### आङ्ग्लानुवादः
In front of that hut Bharata beheld shattered logs of wood and also flowers plucked.



#### श्लोकः
##### मूलम्
स लक्ष्मणस्य रामस्य ददर्शाऽश्रममीयुषः।  
कृतं वृक्षेष्वभिज्ञानं कुशचीरैः क्वचित्क्वचित्॥2.99.6॥

##### शब्दार्थः
सः he, आश्रमम् hermitage, ईयुषः of a man proceeding towards, लक्ष्मणस्य Lakshmana's, रामस्य Rama's, क्वचित् क्वचित् here and there, वृक्षेषु on trees, कुशचीरैः with kusa grass and strips of bark, कृतम् rendered, अभिज्ञानम् as a sign to ascertain, ददर्श beheld.

##### आङ्ग्लानुवादः
Bharata beheld here and there knots of kusa grass and strips of bark tied on trees as signs to ascertain the way to the hermitage of Rama and Lakshmana.



#### श्लोकः
##### मूलम्
ददर्श वने तस्मिन्महतस् सञ्चयान्कृतान्।  
मृगाणां महिषाणां च करीषै शशीतकारणात्॥2.99.7॥

##### शब्दार्थः
सः that Bharata, तस्मिन् वने in that forest, शीतकारणात् due to cold, मृगाणाम् deer's, महिषाणां च also of buffaloes, करीषैः dried cakes of dung, कृतान् prepared, महतः large, सञ्चयान् heaps, ददर्श beheld.

##### आङ्ग्लानुवादः
He also beheld large heaps of dried cakes of dung of buffaloes and deer for use against cold in the forest.



#### श्लोकः
##### मूलम्
गच्छन्नेव महाबाहुर्द्युतिमान्भरत स्तदा।  
शत्रुघ्नं चाब्रवीद्धृष्टस्तानमात्यांश्च सर्वशः॥2.99.8॥

##### शब्दार्थः
महाबाहुः longarmed, द्युतिमान् effulgent, भरतः Bharata, तदा then, गच्छन्नेव while going, हृष्टः rejoiced, शत्रुघ्नं च to Satrughna, सर्वशः all around, तान् those, अमात्यांश्च to the ministers, अब्रवीत् said.

##### आङ्ग्लानुवादः
Walking on, the longarmed, effulgent and delighted Bharata said to Satrughna and the ministers surrounding himः



#### श्लोकः
##### मूलम्
मन्ये प्राप्ताः स्म तं देशं भरद्वाजो यमब्रवीत्।  
नातिदूरे हि मन्येऽहं नदीं मन्दाकिनीमितः॥2.99.9॥

##### शब्दार्थः
यम् about which, भरद्वाजः Bharadwaja, अब्रवीत् had spoken, तं देशम् that region, प्राप्ताः स्म  we must have reached, मन्ये I think, मन्दाकिनीं नदीं Mandakini river, इतः from here, नातिदूरे not far, अहम् I, मन्ये think.

##### आङ्ग्लानुवादः
We must have reached the region about which Bharadwaja had spoken. I think river Mandakini is not far from here.



#### श्लोकः
##### मूलम्
उच्चैर्बद्धानि चीराणि लक्ष्मणेन भवेदयम्।  
अभिज्ञानकृतः पन्था अकाले गन्तुमिच्छता॥2.99.10॥

##### शब्दार्थः
चीराणि long bark garments, उच्चैः on lofty places (trees), बद्धानि have been fastened, अयम् this, अकाले at odd times, गन्तुम् to move out, इच्छता wishing, लक्ष्मणेन by Lakshmana, अभिज्ञानकृतः marks of identification, पन्थाः भवेत् it must have been the path.

##### आङ्ग्लानुवादः
Here are long bark garments fastened on lofty places as marks of identification left by Lakshmana, to locate the path at odd times which may be needed while going out.



#### श्लोकः
##### मूलम्
इदं चोदात्तदन्तानां कुञ्जराणां तरस्विनाम्।  
शैलपार्श्वे परिक्रान्तमन्योन्यमभिगर्जताम्॥2.99.11॥

##### शब्दार्थः
शैलपार्श्वे on the hillside, इदम् this, उदात्तदन्तानाम् of the largetusked, तरस्विनाम् swift अन्योन्यम् charging at one another, अभिगर्जताम् trumpeting, कुञ्जराणाम् elephants', परिक्रान्तम् place.

##### आङ्ग्लानुवादः
This must be the place on the hillside on which mighty tuskers wander about trumpeting and charging at one another.



#### श्लोकः
##### मूलम्
यमेवाधातुमिच्छन्ति तापसास् सततं वने।  
तस्यासौ दृश्यते धूमस् सङ्कुलः कृष्णवर्त्मनः॥2.99.12॥

##### शब्दार्थः
वने in the forest, तापसाः ascetics, सततम् always, यमेव only whom, आधातुम् to maintain, इच्छन्ति wishing, तस्य that, कृष्णवर्त्मनः of blacktrailed fires, असौ this, सङ्कुलः thick, धूमः smoke, दृश्यते is seen.

##### आङ्ग्लानुवादः
Here is the thick smoke emanating from the blacktrailed fire maintained perpetually by the ascetics living in the forest.



#### श्लोकः
##### मूलम्
अत्राहं पुरुषव्याघ्रं गुरुसत्कारकारिणम्।  
आर्यं द्रक्ष्यामि संहृष्टो महर्षिमिव राघवम्॥2.99.13॥

##### शब्दार्थः
अहम् I, पुरुषव्याघ्रम् the best of men, Rama, गुरुसत्कारकारिणम् rendering great hospitality, आर्यम् venerable, महर्षिमिव like a great sage, राघवम् to Rama, संहृष्टः with a delighted heart, अत्र here, द्रक्ष्यामि I shall see.

##### आङ्ग्लानुवादः
I shall see here with a delighted heart the venerable Rama, the best of men, who renders great hospitality (to elders) and who resembles a maharshi.



#### श्लोकः
##### मूलम्
अथ गत्वा मुहूर्तन्तु चित्रकूटं स राघवः।  
मन्दाकिनीमनुप्राप्तस्तं जनं चेदमब्रवीत्॥2.99.14॥

##### शब्दार्थः
अथ thereafter, सः राघवः that Bharata, चित्रकूटम् towards Chitrakuta (mountain), मुहूर्तम् for  
a moment, गत्वा having gone, मन्दाकिनीम् river Mandakini, अनुप्राप्तः having reached, तं जनम्  to those people, इदम् those words, अब्रवीत् said.

##### आङ्ग्लानुवादः
Bharata walked for a short distance towards mount Chitrkuta when he reached river Mandakini. And then said to his ministersः



#### श्लोकः
##### मूलम्
जगत्यां पुरषव्याघ्र आस्ते वीरासने रतः।  
जनेन्द्रो निर्जनं प्राप्य धिङ्मे जन्म सजीवितम्॥2.99.15॥

##### शब्दार्थः
जनेन्द्रः the lord of men, पुरषव्याघ्रः a tiger among men, निर्जनम् a place devoid of people, प्राप्य having reached, वीरासने in 'heroic' posture, रतः remaining, जगत्याम् on the ground, आस्ते is sitting, मे my, सजीवितम् life, जन्म birth, धिक् fie upon.

##### आङ्ग्लानुवादः
Rama, the lord of men, a tiger among men, is sitting on the ground in a 'heroic' (yogic) posture in this secluded forest. O fie upon my birth and my life



#### श्लोकः
##### मूलम्
मत्कृते व्यसनं प्राप्तो लोकनाथो महाद्युतिः।  
सर्वान्कामान्परित्यज्य वने वसति राघवः॥2.99.16॥

##### शब्दार्थः
लोकनाथः lord of the world, महाद्युतिः effulgent, राघवः Rama, मत्कृते on my account, व्यसनम्  calamity, प्राप्तः has faced, सर्वान् all, कामान् desires, परित्यज्य renouncing, वने in the forest,  
वसति is living.

##### आङ्ग्लानुवादः
Effulgent Rama, the lord of the world, had to renounce all desires and undergo this calamity of living in the forest on my account.



#### श्लोकः
##### मूलम्
इति लोकसमाक्रुष्टः पादेष्वद्य प्रसादयन्।  
रामस्य निपतिष्यामि सीताया लक्ष्मणस्य च॥2.99.17॥

##### शब्दार्थः
इति thus, लोकसमाक्रुष्टः reviled by the world, अद्य now, प्रसादयन् seeking the grace, रामस्य Rama's, सीतायाः Sita's, लक्ष्मणस्य च and Lakshmana's, पादेषु at the feet, निपतिष्यामि shall fall down.

##### आङ्ग्लानुवादः
Reviled by the world, I shall now fall at the feet of Sita, Rama and Lakshmana seeking their grace.



#### श्लोकः
##### मूलम्
एवं संविलपं स्तस्मिन्वने दशरथात्मजः।  
ददर्श महतीं पुण्यां पर्णशालां मनोरमाम्॥2.99.18॥  
सालतालाश्वकर्णानां पर्णैर्बहुभिरावृताम्।  
विशालां मृदुभिस्तीर्णां कुशैर्वेदिमिवाध्वरे॥2.99.19॥  
शक्रायुधनिकाशैश्च कार्मुकैर्भारसाधनैः।  
रुक्मपृष्ठैर्महासारै श्शोभितां शत्रुबाधकैः॥2.99.20॥  
अर्क रश्मि प्रतीकाशैर्घोरैस्तूणीगतैश्शरैः।  
शोभितां दीप्तवदनैस् सर्पैर्भोगवतीमिव॥2.99.21॥  
महारजतवासोभ्यामसिभ्यां च विराजिताम्।  
रुक्मबिन्दुविचित्राभ्यां चर्मभ्यां चापि शोभिताम्॥2.99.22॥  
गोधाङ्गुलित्रैरासक्तैश्चित्रैः काञ्चनभूषितैः।  
अरिसंघैरनाधृष्यां मृगैस् सिंहगुहा मिव॥2.99.23॥

##### शब्दार्थः
एवम् in that way, संविलपन् lamenting, दशरथात्मजः son of Dasaratha (Bharata), तस्मिन् वने in that forest, महतीम् great, पुण्याम् sacred, मनोरमाम् enchanting, सालतालाश्वकर्णानाम् of sala, palmyra and aswakarna trees, बहुभिः by abundance of, मृदुभिः by soft, पर्णैः with leaves, आवृताम् covered, अध्वरे in the sacrifice, कुशैः with kusa grass, तीर्णाम् spread over, विशालाम् spacious, वेदिमिव like altar, शक्रायुधनिकाशैः resembling the thunderbolt of Indra, भारसाधनैः capable of achieving targets, रुक्मपृष्ठैः goldplated, महासारैः by powerful, शत्रुबाधकैः oppressing the enemies, कार्मुकैः with bows, शोभिताम् glittering, सर्पैः with serpents, भोगवतीम् इव like Bhogavati, अर्करश्मिप्रतीकाशैः like the rays of the Sun, घोरैः by dreadful,  
दीप्तवदनैः with tips blazing, तूणीगतैः stored in quivers, शरैः with arrows, शोभिताम् adorned with, महारजतवासोभ्याम् scabbards made of silver, असिभ्याम् with a pair of swords, विराजिताम् was shining, रुक्मबिन्दुविचित्राभ्याम् of different colours with golden spots, चर्मभ्याम् with shields, ताम् all of them, काञ्चनभूषितैः decorated with gold, चित्रैः different kinds, आसक्तैः hung, गोधाङ्गुलित्रैः fingerguards made of skin of iguana, मृगैः with the deer, सिंहगुहामिव like the cave of a lion, अरिसङ्घैः with hordes of enemies, अनाधृष्याम् impregnable, पर्णशालाम् hut made of leave, तस्मिन् वने in that forest, ददर्श saw.

##### आङ्ग्लानुवादः
Lamenting in this way Bharata beheld in that forest an excellent, sacred and enchanting hut covered with a lot of leaves of sala, palmyra and aswakarna trees like a sacrificial altar spread with soft kusa grass. Goldplated bows that resembled the thunderbolt of Indra, powerful and capable of achieving great targets and oppressing the enemies, adorned the hut. Arrows glittering like the rays of the Sun, were dreadful, with blazing heads and stored in quivers adorned it like the hooded serpents illumining the city of Bhogavati (in the nether world). A pair of swords in scabbards made of excellent silver, two shields of different colours with golden spots, fingerguards made of skin of iguana decorated with gold were hanging there. It was impregnable to enemy hordes like the cave of a lion to the deer.



#### श्लोकः
##### मूलम्
एवं संविलपं स्तस्मिन्वने दशरथात्मजः।  
ददर्श महातीं पुण्यां पर्णशालां मनोरमाम्॥2.99.18॥  
सालतालाश्वकर्णानां पर्णैर्बहुभिरावृताम्।  
विशालां मृदुभिस्तीर्णां कुशैर्वेदिमिवाध्वरे॥2.99.19॥  
शक्रायुधनिकाशैश्च कार्मुकैर्भारसाधनैः।  
रुक्मपृष्ठैर्महासारै श्शोभितां शत्रुबाधकैः॥2.99.20॥  
अर्क रश्मि प्रतीकाशैर्घोरैस्तूणीगतैश्शरैः।  
शोभितां दीप्तवदनैस् सर्पैर्भोगवतीमिव॥2.99.21॥  
महारजतवासोभ्यामसिभ्यां च विराजिताम्।  
रुक्मबिन्दुविचित्राभ्यां चर्मभ्यां चापि शोभिताम्॥2.99.22॥  
गोधाङ्गुलित्रैरासक्तैश्चित्रैः काञ्चनभूषितैः।  
अरिसंघैरनाधृष्यां मृगैस् सिंहगुहा मिव॥2.99.23॥

##### शब्दार्थः
एवम् in that way, संविलपन् lamenting, दशरथात्मजः son of Dasaratha (Bharata), तस्मिन् वने in that forest, महतीम् great, पुण्याम् sacred, मनोरमाम् enchanting, सालतालाश्वकर्णानाम् of sala, palmyra and aswakarna trees, बहुभिः by abundance of, मृदुभिः by soft, पर्णैः with leaves, आवृताम् covered, अध्वरे in the sacrifice, कुशैः with kusa grass, तीर्णाम् spread over, विशालाम् spacious, वेदिमिव like altar, शक्रायुधनिकाशैः resembling the thunderbolt of Indra, भारसाधनैः capable of achieving targets, रुक्मपृष्ठैः goldplated, महासारैः by powerful, शत्रुबाधकैः oppressing the enemies, कार्मुकैः with bows, शोभिताम् glittering, सर्पैः with serpents, भोगवतीम् इव like Bhogavati, अर्करश्मिप्रतीकाशैः like the rays of the Sun, घोरैः by dreadful,  
दीप्तवदनैः with tips blazing, तूणीगतैः stored in quivers, शरैः with arrows, शोभिताम् adorned with, महारजतवासोभ्याम् scabbards made of silver, असिभ्याम् with a pair of swords, विराजिताम् was shining, रुक्मबिन्दुविचित्राभ्याम् of different colours with golden spots, चर्मभ्याम् with shields, ताम् all of them, काञ्चनभूषितैः decorated with gold, चित्रैः different kinds, आसक्तैः hung, गोधाङ्गुलित्रैः fingerguards made of skin of iguana, मृगैः with the deer, सिंहगुहामिव like the cave of a lion, अरिसङ्घैः with hordes of enemies, अनाधृष्याम् impregnable, पर्णशालाम् hut made of leave, तस्मिन् वने in that forest, ददर्श saw.

##### आङ्ग्लानुवादः
Lamenting in this way Bharata beheld in that forest an excellent, sacred and enchanting hut covered with a lot of leaves of sala, palmyra and aswakarna trees like a sacrificial altar spread with soft kusa grass. Goldplated bows that resembled the thunderbolt of Indra, powerful and capable of achieving great targets and oppressing the enemies, adorned the hut. Arrows glittering like the rays of the Sun, were dreadful, with blazing heads and stored in quivers adorned it like the hooded serpents illumining the city of Bhogavati (in the nether world). A pair of swords in scabbards made of excellent silver, two shields of different colours with golden spots, fingerguards made of skin of iguana decorated with gold were hanging there. It was impregnable to enemy hordes like the cave of a lion to the deer.



#### श्लोकः
##### मूलम्
प्रागुदक्प्रवणां वेदिं विशालां दीप्तपावकाम्।  
ददर्श भरतस्तत्र पुण्यां रामनिवेशने॥2.99.24॥

##### शब्दार्थः
भरतः Bharata, तत्र there, रामनिवेशने at Rama's residence, प्रागुदक्प्रवणाम् sloping to the  
northeast, विशालाम् spacious, दीप्तपावकाम् having flaming fire, पुण्याम् sacred, वेदिम् altar, ददर्श beheld.

##### आङ्ग्लानुवादः
Bharata beheld at Rama's residence a sacred and spacious altar sloping to the northeast, with a burning fire upon it.



#### श्लोकः
##### मूलम्
निरीक्ष्य स मुहूर्तं तु ददर्श भरतो गुरुम्।  
उटजे राममासीनं जटामण्डलधारिणम्॥2.99.25॥

##### शब्दार्थः
सः भरतः that Bharata, मुहूर्तम् for a moment, निरीक्ष्य looking around, उटजे in the cottage, आसीनम् seated, जटामण्डलधारिणम् wearing matted locks of hair, गुरुम् esteemed brother, रामम् Rama, ददर्श saw.

##### आङ्ग्लानुवादः
Bharata looked around for a moment and saw his esteemed brother Rama seated in that thatched cottage wearing matted locks of hair.



#### श्लोकः
##### मूलम्
तं तु कृष्णाजिनधरं चीरवल्कलवाससम्।  
ददर्श राममासीनमभितः पावकोपमम्॥2.99.26॥  
सिंहस्कन्धं महाबाहुं पुण्डरीकनिभेक्षणम्।  
पृथिव्यास्सागरान्तायाः भर्तारं धर्मचारिणम्॥2.99.27॥  
उपविष्टं महाबाहुं ब्रह्माणमिव शाश्वतम्।  
स्थण्डिले दर्भसंस्तीर्णे सीतया लक्ष्मणेन च॥2.99.28॥

##### शब्दार्थः
कृष्णाजिनधरम् clad in antelope skin, चीरवल्कलवासम् dressed in garments made of bark, अभितः near him, पावकोपमम् resembling blazing fire, आसीनम् seated, सिंहस्कन्दम् with his  shoulders like that of a lion, महाबाहुम् longarmed, पुण्डरीकनिभेक्षणम् with eyes like white lotus, सागरान्तायाः bounded by the ocean, पृथिव्याः of the earth, भर्तारम् the lord, धर्मचारिणम् follower of righteouness, तं रामम् that Rama, ददर्श saw, महाबाहुम् of longarmed one, शाश्वतम् eternal, ब्रह्माणमिव like the creator Brahma, सीतया with Sita, लक्ष्मणेन along with Lakshmana, दर्भसंस्तीर्णे on the ground strewn with darbha grass, स्थण्डिले on the bare  
ground, उपविष्टम् seated.

##### आङ्ग्लानुवादः
He saw Rama, lord of the oceanbound earth, seated like blazing fire, clad in antelope skin and garment of bark, with long arms and shoulders like a lion and eyes like white lotuses. The mightyarmed warrior seemed like Brahma, the creator and the eternal, protector of righteousness. Accompanied by Sita and Lakshmana Rama sat on the bare ground strewn with darbha grass.



#### श्लोकः
##### मूलम्
तं दृष्ट्वा भरत श्श्रीमान् दुःखशोकपरिप्लुतः।  
अभ्यधावत धर्मात्मा भरतः कैकेयी सुतः॥2.99.29॥

##### शब्दार्थः
श्रीमान् majestic, भरतः Bharata, तम् that Rama, दृष्ट्वा having seen, दुःखशोकपरिप्लुतः  
overwhelmed with grief and distress, धर्मात्मा righteous, कैकयीसुतः son of Kaikeyi, भरतः Bharata, अभ्यधावत ran towards him.

##### आङ्ग्लानुवादः
Beholding Rama, Bharata the majestic and righteous son of Kaikeyi overwhelmed with grief and distress rushed towards him.



#### श्लोकः
##### मूलम्
दृष्ट्वैव विललापाऽर्तो बाष्पसन्दिग्धया गिरा।  
अशक्नुवन् धारयितुं धैर्याद्वचनमब्रवीत्॥2.99.30॥

##### शब्दार्थः
दृष्ट्वैव as soon as he saw, आर्तः anguished, बाष्पसन्दिग्धया choked with tears, गिरा with words, विललाप lamented, धैर्यात् with courage, धारयितुम् to restrain, अशक्नुवन् being unable, वचनम् these words, अब्रवीत् said.

##### आङ्ग्लानुवादः
On seeing Rama, Bharata could not control his grief with patience and lamented in great anguish and with words choked with tears saidः



#### श्लोकः
##### मूलम्
यस् संसदि प्रकृतिभिर्भवेद्युक्त उपासितुम्।  
वन्यैर्मृगैरुपासीनस् सोऽयमास्ते ममाग्रजः॥2.99.31॥

##### शब्दार्थः
यः he who, संसदि in the royal assembly, प्रकृतिभिः by ministers and other subjects,  
उपासितुम् to be attended upon, युक्तः one who deserves, भवेत् becomes, सः he, अयम् this, man, मम my, अग्रजः elder brother, वन्यैः wild, मृगैः by the beasts, उपासीनः आस्ते is being attended.

##### आङ्ग्लानुवादः
My elder brother who deserves to be attended by ministers and other subjects in the royal assembly sits here today in the forest surrounded by wild beasts.



#### श्लोकः
##### मूलम्
वासोभिर्बहुसाहस्रैर्यो महात्मा पुरोचितः।  
मृगाजिने सोऽयमिह प्रवस्ते धर्ममाचरन्॥2.99.32॥

##### शब्दार्थः
यः महात्मा that magnanimous (Rama), पुरा formerly, बहुसाहस्रैः with many thousands, वासोभिः with clothes, उचितः was accustomed, सः such, अयम् now, धर्मम् righteousness,  
आचरन् practising, मृगाजिने two deer kins, प्रवस्ते is wearing.

##### आङ्ग्लानुवादः
Such magnanimous Rama, a follower of dharma, accustomed to be attired in  thousands of dresses in the past now clad in two deer skins, is practising righteousness.



#### श्लोकः
##### मूलम्
अधारयद्यो विविधाश्चित्रास्सुमनसस्तदा।  
सोऽयं जटाभारमिमं वहते राघवः कथम्॥2.99.33॥

##### शब्दार्थः
यः that Rama, तदा then, विविधाः various, चित्राः colours, सुमनसः flowers, आधारयत् wore, सः such a man, अयं राघवः this Rama, इमं जटाभारम् the weight of matted hair, कथम् how, वहते is able to bear?

##### आङ्ग्लानुवादः
How is it that Rama who used to wear variegated flowers formerly, now bears these heavy matted locks?



#### श्लोकः
##### मूलम्
यस्य यज्ञैर्यथादिष्टैर्युक्तो धर्मस्य सञ्चयः।  
शरीरक्लेशसम्भूतं स धर्मं परिमार्गते॥2.99.34॥

##### शब्दार्थः
यथोद्विष्टैः in accordance with desire, यज्ञैः with sacrifices, यस्य to whom, धर्मस्य  
righteousness, सञ्चयः accumulation, युक्तः was quite possible, सः such Rama, शरीरक्लेशसंभूतम् rising due to mortification of body, धर्मम् righteouness, परिमार्गते is seeking.

##### आङ्ग्लानुवादः
That Rama, who in accordance with tradition deserves accredition of religious merit through sacrifices now seeks it through mortification of body.



#### श्लोकः
##### मूलम्
चन्दनेन महार्हेण यस्याङ्गमुपसेवितम्।  
मलेन तस्याङ्गमिदं कथमार्यस्य सेव्यते॥2.99.35॥

##### शब्दार्थः
यस्य whose, अङ्गम् body, महार्हेण by highly valuable, चन्दनेन with sandal paste, उपसेवितम्  smeared, तस्य his, आर्यस्य esteemed brother's, इदम् अङ्गम् this body, मलेन with dirt, कथम्  
how, सेव्यते is being served?

##### आङ्ग्लानुवादः
How is it that the body of my venerable brother which was once smeared with expensive, fragrant sandal paste is now covered with dust?



#### श्लोकः
##### मूलम्
मन्निमित्तमिदं दुःखं प्राप्तो रामः सुखोचितः।  
धिग्जीवितं नृशंसस्य मम लोकविगर्हितम्॥2.99.36॥

##### शब्दार्थः
सुखोचितः accustomed to comforts, रामः Rama, मन्निमित्तम् on my account, इदं दुःखम् this misfortune, प्राप्तः has obtained, नृशंसस्य of a cruel one, मम my, लोकविगर्हितम् condemned by the world, जीवितम् धिक् fie on my life.

##### आङ्ग्लानुवादः
It is on my account that Rama who was accustomed to all comforts has fallen into this misfortune. Fie on my life of cruelty which is condemned by the world.



#### श्लोकः
##### मूलम्
इत्येवं विलपन्दीनः प्रस्विन्नमुखपङ्कजः।  
पादावप्राप्य रामस्य पपात भरतो रुदन्॥2.99.37॥

##### शब्दार्थः
भरतः Bharata, दीनः miserable, प्रस्विन्नमुखपङ्कजः lotuslike countenance full of sweat, इत्येवम् thus, विलपन् lamenting, रामस्य Rama's, पादौ feet, अप्राप्य before reaching, रुदन्  
crying in distress, पपात fell down.

##### आङ्ग्लानुवादः
Thus Bharata lamented in misery and with his lotuslike countenanace sweating  before reaching Rama's feet fell down, crying in distress.



#### श्लोकः
##### मूलम्
दुःखाभितप्तो भरतो राजपुत्रो महाबलः।  
उक्त्वाऽर्येति सकृद्दीनं पुनर्नोवाच किञ्चन॥2.99.38॥

##### शब्दार्थः
महाबलः mighty, राजपुत्रः prince, भरतः Bharata, दुःखाभितप्तः oppressed with grief, आर्य इति saying o Arya (venerable one), सकृत् once, दीनम् in distress, उक्त्वा having said, पुनः again, किञ्चन anything, नोवाच could not speak.

##### आङ्ग्लानुवादः
Mighty prince Bharata, oppressed with grief, could only say, O Arya (venerable one) And in distress could not speak any more.



#### श्लोकः
##### मूलम्
बाष्पाभिहतकण्ठश्च प्रेक्ष्य रामं यशस्विनम्।  
आर्येत्येवाभिसङ्क्रुश्य व्याहर्तुं नाशकत्तदा॥2.99.39॥

##### शब्दार्थः
यशस्विनम् glorious, रामम् Rama, प्रेक्ष्य on seeing, बाष्पाभिहतकण्ठश्च with choked throat, अथ then, आर्येत्येव O Arya, सङ्क्रुश्य crying out, तदा thereafter, व्याहर्तुम् to talk further, नाशकत् was not able.

##### आङ्ग्लानुवादः
As he beheld the glorious Rama, with his throat choken with tears, he cried out, O Arya (venerable one) and thereafter, was unable to speak any more.



#### श्लोकः
##### मूलम्
शत्रुघ्नश्चापि रामस्य ववन्दे चरणौ रुदन्।  
तावुभौ स समालिङ्ग्य रामश्चाश्रूण्यवर्तयत्॥2.99.40॥

##### शब्दार्थः
शत्रुघ्नश्चापि Satrughna too, रुदन् weeping, रामस्य Rama's, चरणौ feet, ववन्दे prostrated, सः रामश्च that Rama also, तौ उभौ the two of them, समालिङ्ग्य having embraced, अश्रूणि  tears, अवर्तयत् shed.

##### आङ्ग्लानुवादः
Satrughna also prostrated himself at the feet of tearful Rama who embraced both of them.



#### श्लोकः
##### मूलम्
ततस्सुमन्त्रेण गुहेन चैव समीयतु राजसुतावरण्ये।  
दिवाकरश्चैव निशाकरश्च यथाऽम्बरे शुक्रबृहस्पतिभ्याम्॥2.99.41॥

##### शब्दार्थः
ततः therafter, अरण्ये in the forest, राजसुतौ the princes (Rama and Lakshmana), अम्बरे in the sky, दिवाकरश्चैव Sun, निशाकरश्च Moon, शुक्रबृहस्पतिभ्याम् with Sukra and Brihaspathi, यथा similarly, सुमन्त्रेण with Sumantra, गुहेन चैव with Guha, समीयतुः met.

##### आङ्ग्लानुवादः
Thereafter, princes Rama and Lakshmana joined Sumantra and Guha in the forest like the Sun and the Moon meeting the planets Sukra and Brihaspati in the sky.



#### श्लोकः
##### मूलम्
तान्पार्थिवान्वारणयूथपाभान्समागतां स्तत्र महत्यरण्ये।  
वनौकसस्तेऽपि समीक्ष्य सर्वेऽप्यश्रूण्यमुञ्चन्प्रविहाय हर्षम्॥2.99.42॥

##### शब्दार्थः
ते सर्वे they all, वनौकसः inhabitants of the forest, तत्र there, महति in great, अरण्ये in the forest, समागतान् united, वारणयूथपाभान् with the effulgence of mighty leaders of elephant herds, तान् पार्थिवान् those kings, समीक्ष्य on seeing, हर्षम् delight, प्रविहाय having forsaken, अश्रूणि tears, अमुञ्चन् shed.

##### आङ्ग्लानुवादः
On seeing the princes now assembled in the great forest like mighty leaders of elephant herds, inhabitants of the forest had nothing but tears of grief, not joy, to shed.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे एकोनशततमस्सर्गः॥  
Thus ends the ninetyninth sarga in Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/07-rAma-darshanam/099_shrIrAmadarshanam.md">
<details><summary><h3>भूषणम् ...{Loading}...</h3></summary>



निविष्टायां तु सेनायामुत्सुको भरतस्तदा ।  

जगाम भ्रातरं द्रष्टुं शत्रुध्नमनुदर्शयन्  ॥  २।९९।१  ॥   

अथ भरतस्य रामसङ्गम एकोनशततमे--निविष्टेत्यादिना । निविष्टायां सेनायाम्,
स्वयं तत्र क्षणं निविष्टः सन् । उत्सुकः साभिलाषः । शत्रुघ्नमनुदर्शयन् ।
अनुः कर्मप्रवचनीयः । शत्रुघ्नस्य रामाश्रमसामीप्यचिह्नानि प्रदर्शयन् जगाम
 ॥  २।९९।१  ॥   

  

ऋषिं वसिष्ठं सन्दिश्य मातृ़र्मे शीघ्रमानय ।  

इति त्वरितमग्रे स जगाम गुरुवत्सलः  ॥  २।९९।२  ॥   

ऋषिमिति । मातृ़र्मे शीघ्रमानयेति ऋषिं वसिष्ठं सन्दिश्य जगामेत्यन्वयः ।
अनेन रामावासं निश्चित्य पश्चादानेष्यामीति धिया महासेनानिवेशे
मातृ़र्निवेशितवानिति गम्यते  ॥  २।९९।२  ॥   

  

सुमन्त्रस्त्वपि शत्रुघ्नमदूरादन्वपद्यत ।  

रामदर्शनजस्तर्षो भरतस्येव तस्य च  ॥  २।९९।३  ॥   

तत्पश्चात् शत्रुघ्नः तत्पश्चात्सुमन्त्रश्च गत इत्याह--सुमन्त्र इति ।
सुमन्त्रोप्यदूरात् समीपे शत्रुघ्नमन्वपद्यत अन्वगच्छत् । तत्र हेतुमाह
रामेति । रामदर्शनजस्तर्षः रामदर्शनमुद्दिश्य जनितो ऽभिलाषः । "कामो
ऽभिलाषस्तर्षश्च" इत्यमरः । तस्य शत्रुघ्नस्यच चकारात् सुमन्त्रस्य चास्ति
हीत्यर्थः । सुमन्त्रस्यत्वरितागमनात् वसिष्ठ एव मात्रानयने नियुक्त
इत्यावेदितम्  ॥  २।९९।३  ॥   

  

गच्छन्नेवाथ भरतस्तापसालयसंस्थिताम् ।  

भ्रातुः पर्णकुटीं श्रीमानुटजं च ददर्श ह  ॥  २।९९।४  ॥   

गच्छन्निति । तापसालयसंस्थितां तापसालयानां मध्ये स्थिताम्,
तापसालयसमानसंस्थानामिति वार्थः । पर्णकुटीम् अग्न्यगारभूतां पर्णशालाम् ।
उटजं दिदृक्षया समागतैः तापसैः सह सुखावस्थानार्थमुपकल्पितां पर्णशालाम् ।
यद्वा भ्रातुः पर्णकुटी सीतया सह शयनार्थं निर्मितां पर्णशालाम् । श्रीमान्
तादात्विकप्रीतिजनितकान्तिमान् । उटजं दिवावस्थानार्थं कल्पितं पर्णमण्डपम्
। यद्वा पर्णशालां महाशालाम् । उटजं तन्मध्यर्तिसदावस्थानास्थानम् । तथैव
वक्ष्यति ददर्श महतीमित्यादिना । ददर्श चिह्नैरुत्प्रेक्षितवान्  ॥  २।९९।४
 ॥   

  

शालायास्त्वग्रतस्तस्या ददर्श भरतस्तदा ।  

काष्ठानि चावभग्नानि पुष्पाण्युपचितानि च  ॥  २।९९।५  ॥   

चिह्नान्येवाह--शालाया इत्यादिना । काष्ठानि शत्रौ प्रकाशाय ज्वलनीयानि ।
पुष्पाणि पूजार्थानि  ॥  २।९९।५  ॥   

  

सलक्ष्मणस्य रामस्य ददर्शाश्रममीयुषः ।  

कृतं वृक्षेष्वभिज्ञानं कुशचीरैः क्वचित् क्वचित्  ॥  २।९९।६  ॥   

सलक्ष्मणस्येति । ईयुषः जलाशयादाश्रमं गच्छतो रामस्य ।
"उपेयिवाननाश्वाननूचानश्च" इत्यत्र नात्रोपसर्गस्तन्त्रम् ।
अन्योपसर्गपूर्वान्निरुपसर्गाच्च भवत्येवेति
वृत्तिकृतोक्तत्वादनुपसर्गपूर्वादिणः क्वसुः । कुशादिभिः कृतम् अभिज्ञानं
चिह्नम्, अन्योन्यस्य गमनागमनपरिज्ञानार्थं कृतं चिह्नं ददर्श  ॥  २।९९।६
 ॥   

  

ददर्श च वने तस्मिन् महतः सञ्चयान् कृतान् ।  

मृगाणां महिषाणां च करीषैः शीतकारणात्  ॥  २।९९।७  ॥   

ददर्श चेति । करीषैः कृतान् सञ्चयानित्यन्वयः । शीतकारणात् शीतनिवारणार्थम्
 ॥  २।९९।७  ॥   

  

गच्छन्नेव महाबाहुर्द्युतिमान् भरतस्तदा ।  

शत्रुघ्नं चाब्रवीद्धृष्टस्तानमात्यांश्च सर्वशः  ॥  २।९९।८  ॥   

गच्छन्निति । अमात्यान् सुमन्त्रम्, बहुवचनं पूजार्थम् । यद्वा
अनेनैवावगम्यते अन्येप्यमात्याः सुमन्त्रेण सहागता इति  ॥  २।९९।८  ॥   

  

मन्ये प्राप्ताः स्म तं देशं भरद्वाजो यमब्रवीत् ।  

नातिदूरे हि मन्ये ऽहं नदीं मन्दाकिनीमितः  ॥  २।९९।९  ॥   

मन्य इति । इतः अस्मात्प्रदेशात् । मन्दाकिनीं नातिदूरे मन्ये,
प्रत्यासन्नां मन्य इत्यर्थः । अतः यं देशं भरद्वाजो ऽब्रवीत् तं देशं
प्राप्ताः स्मेति मन्ये । प्राप्ताः स्मेत्येव वक्तव्ये मन्य इत्युक्त्या
अयमर्थो ऽवगम्यते--कैकेय्या राजन्नित्याहूतस्य भाग्यहीनस्य मे नेयं
तद्देशप्राप्तिर्भवितुमर्हति किन्तु भ्रमस्वप्नादिष्वन्यतमो ऽयमिति  ॥ 
२।९९।९  ॥   

  

उच्चैर्बद्धानि चीराणि लक्ष्मणेन भवेदयम् ।  

अभिज्ञानकृतः पन्था विकाले गन्तुमिच्छता  ॥  २।९९।१०  ॥   

उच्चैरिति । उच्चैर्बद्धानि चीराणि उन्नतप्रदेशे चीराणि बद्धानि दृश्यन्ते
तस्मादयं पन्थाः विकाले अकाले सायङ्कालादौ गन्तुमिच्छता
फलमूलजलादिसङ्ग्रहणार्थं गन्तुमिच्छता लक्ष्मणेनाभिज्ञानकृतः कृताभिज्ञानो
भवेत्, अतो ऽनेनैवास्माभिर्गन्तव्यमिति भावः  ॥  २।९९।१०  ॥   

  

इदं चोदात्तदन्तानां कुञ्जराणां तरस्विनाम् ।  

शैलपार्श्वे परिक्रान्तमन्योन्यमभिगर्जताम्  ॥  २।९९।११  ॥   

मार्गचिह्नकरणं गजपदमर्दनक्लिष्टत्वेन दुर्ज्ञानत्वादित्याशयेनाह--इदं चेति
। उदात्तदन्तानां महादन्तानाम् । "महत्युदात्त उच्चोक्तौ" इति वैजयन्यी ।
तरस्विनां वेगवताम् । अन्योन्यमभिगर्जताम् अन्योन्यं प्रतिगर्जताम् ।
कूञ्जराणां गजानाम् । शैलपार्श्वे परिक्रान्तमिदं परिक्रमणस्थानमिदम् ।
"क्तो ऽणिकरणे च" इत्यधिकरणे क्तः । इदमेषामासितमित्यादिवत् ।
अस्मिन्मार्गे कुञ्जराः परिक्रान्ता इत्यर्थः । अन्योन्यकोपातिशयेन
वेगाद्दन्तादन्तिप्रहारं
कुर्वतामाश्रमप्रवेशस्याशक्यत्वादाश्रमप्रान्तगमनमाश्रमप्रदेशं
सूचयतीत्यर्थः  ॥  २।९९।११  ॥   

  

यमेवाधातुमिच्छन्ति तापसाः सततं वने ।  

तस्यासौ दृश्यते धूमः सङ्कुलः कृष्णवर्त्मनः  ॥  २।९९।१२  ॥   

रामाश्रमस्यात्यन्तसन्निहितत्वज्ञापकं धूमबाहुल्यं दर्शयति--यमिति । तापसाः
यमग्निमाधातुमिच्छन्ति सायंप्रातर्होमार्थं सर्वदा रक्षितुमिच्छन्ति तस्य
कृष्णवर्त्मनः सङ्कुलो ऽसौ धूमो दृश्यते । पचनाग्नेर्होमाग्नेश्च
व्यावृत्तं सन्ततस्थायिगार्हपत्याग्निं दर्शयितुं सङ्कुलशब्दः, अतिनिबिड
इत्यर्थः । पचने ज्वालानां होमे च अङ्गाराणामपेक्षितत्वान्न तदा
धूमनिबिडसम्भव इति भावः । अनेन रामस्याग्न्याधानाभावाच्छ्रौताग्रिरत्र
नोच्यते किन्तु धार्यः स्मार्ताग्निः । यदि हि तस्य त्रेताग्निः स्यात् तदा
"रामः कमलपत्राक्षः पुरोधसमथाब्रवीत् । अग्निहोत्रं व्रजत्वग्रे
सर्पिर्ज्वलितपावकम्  ॥ " इति
चरमयात्रायामग्निहोत्रपुरस्कारश्रवणाद्वनयात्रायामपि तथा दृश्येत।
अनुसरन्तोपि हि पौरवृद्धाः साग्नय एव समागता इत्युच्यन्ते। किञ्च "दीक्षितं
व्रतसम्पन्नं वराजिनधरं शुचिम्। कुरङ्गश्रृङ्गपाणिं च पश्यन्ती त्वां
भजाम्यहम्  ॥ " इति सीतामनोरथश्रवणाद्राज्याभिषेकात्पूर्वं न यज्ञो ऽनुष्ठित
इति गम्यते । ततो ऽयमग्निर्गृह्याग्निरेव । न च तस्याप्यानयनं न
पूर्वमुक्तमिति वाच्यम् तस्यात्मसमारोपणेनानेतुं शक्यत्वात् । न च
आत्मसमारोपणेपि सायम्प्रातर्होमः कार्यः, स तु नोक्तः । प्रत्युत तमसातीरे
गङ्गाकूले वृक्षमूले भरद्वाजाश्रमे यमुनातटे च सन्ध्यावन्दनमेवोक्तम् ।
अत्र च श्लोके तापसवनशब्दाभ्यां वने तापसानां
शीतनिवारणप्रकाशकरणकन्दमूलादिपचनसाधनतया सङ्ग्राह्य एवाग्निरुच्यत इति
वक्तुं शक्यते । आधातुं सङ्ग्रहीतुमित्यर्थः । अतो ऽयमग्निः पचनाद्यर्थ एव
नतु धार्यः स्मार्ताग्निरिति चेत् । न "प्रागुदक्प्रवणां वेदिं विशालां
दीप्तपावकाम्" इति वक्ष्यमाणविरोधात् । न ह्यसंस्कृताग्नेर्वेदिसम्बन्धः
प्रसिद्धः । प्रागुदक्प्रवणत्वादिवेदिलक्षणं चोच्यमानं वेदिं तत्स्थमग्निं
च संस्कृताववगमयति । यद्येवं कथं तर्हि सायंप्रातर्होमावचनमिति चेत् ?
नह्येकं स्वच्छन्दगामिना मुनिना असत्यामिच्छायामसति च फले
पुनःपुनर्वक्तव्यम् । वक्ष्यति तु उपरिष्टात् सुतीक्ष्णाश्रमे-- "अथ ते
ऽग्निं सुरांश्चैव वैदेही रामलक्ष्मणौ । काल्यं विधिवदभ्यर्च्य तपस्विशरणे
वन । उदयन्तं दिनकरं दृष्ट्वा विगतकल्मषाः । सुतीक्ष्णमभिगम्यैवमिदं
वचनमुब्रुवन्  ॥ " इति। अत्रानुदितहोमपक्षेण
उदयात्पूर्वमग्निकार्यवचनादग्निमित्येकवचनाच्च औपासनं सम्यगुक्तमिति। एवमेव
सर्वत्र द्रष्टव्यमिति। अत्रचाग्निकार्ये रामस्य साक्षात्प्रधानकर्तृत्वेन
सीतायाः सहभावेन प्रणयनादिना च लक्ष्मणस्य समिदादिसंपादनरूपसहकारित्वेन
चान्वय इति ज्ञेयम्। तपस्विशरणे वन इत्यनेनातिसङ्कटदेशेपि
यथावदनुष्ठानश्रद्धाविशेष उच्यते। अतश्चतुर्दशसु वनवाससंवत्सरेषु
सीताहरणपर्यन्तं रामस्य चित्रकूटादिपञ्चवट्यन्तेषु प्रदेशेषु यत्र
माससंवत्सरादिवासेन चिरकालावस्थानं तत्र बहिः स्मार्तनित्याग्निधारणम्।  

अन्यत्रात्मनि समिधि वा समारोप्य होमकाले ऽवरोप्य सायंप्रातरौपासनमिति दिक्
। अस्मिन् श्लोके च तापसा यमाधातुमिच्छन्तीत्यस्यार्थश्च वर्णितः । तेन च
रामाश्रमचिह्नत्ववत्पावनत्वमप्युक्तं भवति  ॥  २।९९।१२  ॥   

  

अत्राहं पुरुषव्याघ्रं गुरुसंस्कारकारिणम् ।  

आर्यं द्रक्ष्यामि संहृष्टो महर्षिमिव राघवम्  ॥  २।९९।१३  ॥   

अत्रेति । गुरुसंस्कारकारिणं गुरुसंस्कारः श्रेष्ठसंस्कारः,
मन्त्रोपदेशादिः तत्कारिणम्  ॥  २।९९।१३  ॥   

  

अथ गत्वा मुहूर्तं तु चित्रकूटं स राघवः ।  

मन्दाकिनीमनुप्राप्तस्तं जनं चेदमब्रवीत्  ॥  २।९९।१४  ॥   

अथेति । राघवः भरतः । तं जनं सहागतं शत्रुघ्नादिकम्  ॥  २।९९।१४  ॥   

  

जगत्यां पुरुषव्याघ्र आस्ते वीरासने रतः ।  

जनेन्द्रो निर्जनं प्राप्य धिङ्मे जन्म सजीवितम्  ॥  २।९९।१५  ॥   

जगत्यामित्यादि । जगत्यां भूमौ । वीरासने दक्षिणजानूपरिन्यस्तवामपादतया
ऽवस्थाने । धिङ्मे जन्म सजीवितमिति मे जन्म प्राणनं च धिगित्यर्थः  ॥ 
२।९९।१५  ॥   

  

मत्कृते व्यसनं प्राप्तो लोकनाथो महाद्युतिः ।  

सर्वान् कामान् परित्यज्य वने वसति राघवः  ॥  २।९९।१६  ॥   

मत्कृते व्यसनं प्राप्तः कैकेय्या मम राज्यप्रापणकृते राज्यभ्रंशरूपव्यसनं
प्राप्तः  ॥  २।९९।१६  ॥   

  

इति लोकसमाक्रुष्टः पादेष्वद्य प्रसादयन् ।  

रामस्य निपतिष्यामि सीताया लक्ष्मणस्य च  ॥  २।९९।१७  ॥   

इति लोकसमाक्रुष्टः एवं प्रकारेण लोकैरपवादं प्रापितः । प्रसादयन्
प्रसादनाद्धेतोः लक्ष्मणस्य चेति तस्य कनिष्ठत्वेपि कार्य्यगौरवात्पादपतनम्
। यदि मया प्रसाद्यमाने रामे लक्ष्मणः कैकेयीकृतापकारं मय्यारोप्य मा
प्रसीदेति रामं निरुन्ध्यात्तर्हि लक्ष्मणस्यापि पादयोर्निपत्य तमपि
प्रसादयिष्यामि । यदि रामप्रसादनरूपं कार्यं केवलं सुसाधितं भवेत् तदानीं
कनिष्ठपादपतनं दोषायेति भरतहृदयम् । (सीतायाश्च पुनःपुनरिति पाठः । सीताया
लक्ष्मणस्य चेति पाठे रामभक्तत्वेन वयो नादृतमिति बोध्यम् । न
"परीक्ष्यवयोवन्द्याः" इति स्मरणात्)  ॥  २।९९।१७  ॥   

  

एवं स विलपंस्तस्मिन् वने दशरथात्मजः ।  

ददर्श महतीं पुण्यां पर्णशालां मनोरमाम्  ॥  २।९९।१८  ॥   

एवमित्यारभ्य गुहामिवेत्यन्तमेकं वाक्यम्  ॥  २।९९।१८  ॥   

  

सालतालाश्वकर्णानां पर्णैर्बहुभिरावृताम् ।  

विशालां मृदुभिस्तीर्णां कुशैर्वेदिमिवाध्वरे  ॥  २।९९।१९  ॥   

सालो ऽश्वकर्णादन्यो वृक्षः । अश्वकर्णः सर्जतरुः । तालो मृदुपर्णः
श्रीतालः  ॥  २।९९।१९  ॥   

  

शक्रायुधनिकाशैश्च कार्मुकैर्भारसाधनैः ।  

रुक्मपृष्टष्ठैर्महासारैः शोभितां शत्रुबाधकैः  ॥  २।९९।२०  ॥   

कार्मुकैरिति बहुवचनादभ्यासयोग्यं कार्मुकान्तरमस्तीति गम्यते । भारसाधनैः
गुर्ववयवैः । यद्वा अतिगुरुतररणकार्यसाधनूभूतैः । यद्वा भारो
धनुःपरिमाणविशेषः । यथोक्तं धनुर्वेदे ईशानसंहितायाम्-- "भारं पलशतं विदुः
। तेन भारेण चापानां प्रमाणमुपलभ्यते" इति । रुक्मपृष्ठैः
कनकानुलिप्तपृष्ठप्रदेशैः । महासारैः महास्थिरांशैः । "सारो बले स्थिरांशे
च" इत्यमरः  ॥  २।९९।२०  ॥   

  

अर्करश्मिप्रतीकाशैर्घोरैस्तूणीगतैः शरैः ।  

शोभितां दीप्तवदनैः सर्प्पैर्भोगवतीमिव  ॥  २।९९।२१  ॥   

भोगवती सर्प्पनगरी  ॥  २।९९।२१  ॥   

  

महारजतवासोभ्यामसिभ्यां च विराजिताम् ।  

रुक्मबिन्दुविचित्राभ्यां चर्मभ्यां चापि शोभिताम्  ॥  २।९९।२२  ॥   

महारजतवासोभ्यां स्वर्णमयकोशाभ्याम् । रुक्मबिन्दुविचित्राभ्यां
शोभाविशेषाय मध्येमध्ये शिल्पिनिर्मितकनकबिन्दुविचित्राभ्याम् ।
(आत्मबिन्दुविचित्राभ्यां व्याघ्रचर्मकृततया
स्वाभाविकनानावर्णबिन्दुविचित्राभ्याम् ।) चर्मभ्यां खेटकाभ्याम् । "खेटकं
फलकं चर्म" इति हलायुधः  ॥  २।९९।२२  ॥   

  

गोधाङ्गुलित्रैरासक्तैश्चित्रैः काञ्चनभूषितैः ।  

अरिसङ्घैरनाधृष्यां मृगैः सिंहगुहामिव  ॥  २।९९।२३  ॥   

गोधाङ्गुलित्रैः गोधा ज्याघातवारणम् । अङ्गुलित्रम् अङ्गुलित्राणम् ।
उपलक्षणे तृतीया । शोभितामित्यनुकर्षो वा । अनाधृष्याम् अप्रधृष्याम्  ॥ 
२।९९।२३  ॥   

  

प्रागुदक्प्रवणां वेदिं विशालां दीप्तपावकाम् ।  

ददर्श भरतस्तत्र पुण्यां रामनिवेशने  ॥  २।९९।२४  ॥   

प्रागुदक्प्रवणां प्रागुदग्भागे क्रमनिम्नाम् । "प्रवणो दक्षिणे प्रह्वे
क्रमनिम्ने चतुष्पथे" इति वैजयन्ती । तत्र रामनिवेशने,
पूर्वोक्तपर्णशालायामित्यर्थः  ॥  २।९९।२४  ॥   

  

निरीक्ष्य स मुहूर्त्तं तु ददर्श भरतो गुरम् ।  

उटजे राममासीनं जटामण्डलधारिणम्  ॥  २।९९।२५  ॥   

निरीक्ष्येति । जटामण्डलधारित्ववैलक्षण्येन निश्चयार्थं मुहूर्त्तं
निरीक्ष्य तेजोविशेषेण सामान्येन स्वगुरुं ज्ञातवानित्यर्थः । अस्मिन्
श्लोके उत्तरार्धे जटामण्डलधारिणमित्यत्रणकारो गायत्र्याः सप्तमाक्षरः ।
षट्सहस्रं श्लोका गताः  ॥  २।९९।२५  ॥   

  

तं तु कृष्णाजिनधरं चीरवल्कलवाससम् ।  

ददर्श राममासीनमभितः पावकोपमम्  ॥  २।९९।२६  ॥   

सिंहस्कन्धं महाबाहुं पुण्डरीकनिभेक्षणम् ।  

पृथिव्याः सागरान्ताया भर्त्तारं धर्मचारिणम्  ॥  २।९९।२७  ॥   

विशेषतो दर्शनमाह--तं त्वित्यादिना । महार्हवसनोपेतस्य इदानीं ततो
वैलक्षण्यमाह तं त्विति । तदेव वैलक्षण्यं दर्शयति कृष्णाजिनधरमिति ।
कृष्णाजिनधरम् उत्तरीयतया कृष्णाजिनधरम् । अधराम्बरत्वेन चीरवल्कलवाससम् ।
कृष्णाजिनधरं चीरवल्कलवाससं पूर्वस्माच्छोभाविशेषयुक्तम् । रामं
वल्कलादिधारणेप्यपरावर्तमानं रामणीयकमुच्यते । आसीनं
किञ्चिदासनमास्थायात्मानं ध्यायन्तम् । अभितः पावकोपमं तादृशतपोविशेषेण
समन्तात्तेजः परिवृतम् । यद्वा "नीलतोयदमध्यस्था विद्युल्लेखेव भास्वरा"
इत्युक्तरीत्या विद्युल्लेखामध्यवर्त्तिनीलतोयदमिव स्थितमित्यर्थः । यद्वा
विरोधिनामनभिभवनीयमित्यर्थः । यद्वा उटजे राममासीनम्
अयोध्यास्थितसमाजापेक्षया अल्पतरापीयं सभा महती जाता । कुतः ? अभितः
पावकोपमं तत्सभायां समीपस्थस्य भ्रातुरपि ह्यत्र समीपमागन्तुं न शक्यते, न
हि ज्वलत्यनले कस्यापि समीपमागन्तुं न शक्यते, न हि ज्वलत्यनले कस्यापि
समीपमागन्तुं शक्यम् । यद्वा उटजे राममित्यत्र रामं श्यामम् । अधोरामौ
सावित्रावित्यत्र तथाप्रयोगात् । यद्वा पावकोपमं दुर्दर्शमित्यर्थः । अत एव
पूर्वश्लोके निरीक्ष्य स मूहर्तमित्युक्तम्  ॥  २।९९।२६२७  ॥   

  

उपविष्टं महाबाहुं ब्रह्माणमिव शाश्वतम् ।  

स्थण्डिले दर्भसंस्तीर्णे सीतया लक्ष्मणेन च  ॥  २।९९।२८  ॥   

ब्रह्मापेक्षयास्य वैलक्षण्यमुच्यते शाश्वतमिति । स्थण्डिले भूतौ  ॥ 
२।९९।२८  ॥   

  

तं दृष्ट्वा भरतः श्रीमान् दुःखशोकपरिप्लुतः ।  

अभ्यधावत धर्मात्मा भरतः कैकयीसुतः  ॥  २।९९।२९  ॥   

तमिति । द्वितीयो भरतशब्द उत्तरश्लोकेन सम्बध्यते  ॥  २।९९।२९  ॥   

  

दृष्ट्वैव विललापार्त्तो बाष्पसन्दिग्धया गिरा ।  

अशक्नुवन् धारयितुं धैर्याद्वचनमब्रवीत्  ॥  २।९९।३०  ॥   

दृष्ट्वेति । दृष्ट्वैव दर्शनमात्रेणेत्यर्थः । आर्तः खिन्नः । तामार्त्तिं
धारयितुमशक्नुवन् । बाष्पसन्दिग्धया शोकोष्मणा सन्दिग्धवर्णया गिरा
उपलक्षितः  ॥  २।९९।३०  ॥   

  

यः संसदि प्रकृतिभिर्भवेद्युक्त उपासितुम् ।  

वन्यैर्मृगैरुपासीनः सो ऽयमास्ते ममाग्रजः  ॥  २।९९।३१  ॥   

य इति । संसदि सभायाम् । युक्तः अर्हः  ॥  २।९९।३१  ॥   

  

वासोभिर्बहुसाहस्रैर्यो महात्मा पुरोचितः ।  

मृगाजिने सो ऽयमिह प्रवस्ते धर्ममाचरन्  ॥  २।९९।३२  ॥   

अधारयद्यो विविधाश्चित्राः सुमनसस्तदा  

सो ऽयं जटाभारमिमं वहते राघवः कथम्  ॥  २।९९।३३  ॥   

वासोभिरिति । बहुसाहस्रैः बहुसहस्रमूल्यैः । उचितः, अलङ्कर्तुमिति शेषः ।
षष्ठ्यर्थे तृतीया वा । मृगाजिने मृगचर्मणी । प्रवस्ते आच्छादयति  ॥ 
२।९९।३२३३  ॥   

  

यस्य यज्ञैर्यथोद्दिष्टैर्युक्तो धर्मस्य सञ्चयः ।  

शरीरक्लेशसम्भूतं स धर्मं परिमार्गते  ॥  २।९९।३४  ॥   

चन्दनेन महार्हेण यस्याङ्गमुपसेवितम् ।  

मलेन तस्याङ्गमिदं कथमार्यस्य सेव्यते  ॥  २।९९।३५  ॥   

मन्निमित्तमिदं दुःखं प्राप्तो रामः सुखोचितः ।  

धिग्जीवितं नृशंसस्य मम लोकविगर्हितम्  ॥  २।९९।३६  ॥   

इत्येवं विलपन् दीनः प्रस्विन्नमुखपङ्कजः ।  

पादावप्राप्य रामस्य पपात भरतो रुदन्  ॥  २।९९।३७  ॥   

दुःखाभितप्तो भरतो राजपुत्रो महाबलः ।  

उक्त्वार्येति सकृद्दीनं पुनर्नोवाच किञ्चन  ॥  २।९९।३८  ॥   

यस्येति । यथोद्दिष्टैः यथाविहितैः । यथादृष्टैरिति पाठे--शास्त्रेष्विति
शेषः । युक्तः योग्यः  ॥  २।९९।३४३८  ॥   

  

बाष्पापिहितकण्ठश्च प्रेक्ष्य रामं यशस्विनम् ।  

आर्येत्येवाथ संक्रुश्य व्याहर्त्तुं नाशकत्तदा  ॥  २।९९।३९  ॥   

शत्रुघ्नश्चापि रामस्य ववन्दे चरणौ रुदन् ।  

तावुभौ स समालिङ्ग्य रामश्चाश्रूण्यवर्त्तयत्  ॥  २।९९।४०  ॥   

वक्तुमशक्यत्वे हेतुमाह--बाष्पापिहितकण्ठ इत्यादिना । बाष्पापिहितकण्ठः
बाष्पनिरुद्धकण्ठः  ॥  २।९९।३९४०  ॥   

  

ततः सुमन्त्रेण गुहेन चैव समीयतू राजसुतावरण्ये ।  

दिवाकरश्चैव निशाकरश्च यथाम्बरे शुक्रबृहस्पतिभ्याम्  ॥  २।९९।४१  ॥   

तत इति । राजसुतौ रामलक्ष्मणौ  ॥  २।९९।४१  ॥   

  

तान् पार्थिवान् वारणयूथपाभान् समागतांस्तत्र महत्यरण्ये ।  

वनौकसस्ते ऽपि समीक्ष्य सर्वेप्यश्रूण्यमुञ्चन् प्रविहाय हर्षम्  ॥  २।९९।४२
 ॥   

तानिति । तान् तादृशसुखयुक्तान् । समागतान् सङ्गतान्  ॥  २।९९।४२  ॥   

  

इत्यार्षे श्रीरामायणे वाल्मीकीये आदिकाव्ये श्रीमदयोध्याकाण्डे एकोनशततमः
सर्गः  ॥  ९९  ॥   

इति श्रीगोविन्दराजविरचिते श्रीरामायणभूषणे पीताम्बराख्याने
अयोध्याकाण्डव्याख्याने एकोनशततमः सर्गः  ॥  ९९  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/07-rAma-darshanam/099_shrIrAmadarshanam.md">
<details><summary><h3>शिरोमणी ...{Loading}...</h3></summary>



सेनासंनिवेशानन्तरकालिकं वृत्तान्तमाह-- निविष्टायामिति । सेनायां
निविष्टायां संस्थापितायां सत्यामुत्सुकः भ्रातृदर्शनविषयकोत्साहवान् भरतः
शत्रुघ्नमनुदर्शयन् भ्रातरं द्रष्टुं जगाम । "दृशेश्च" इति कर्मत्वं
शत्रुघ्नस्य  ॥  २।९९।१  ॥   

  

ऋषिमिति । मे मातृ़ः शीघ्रमानयेति वसिष्ठं सन्दिश्य सम्प्रार्थ्य
गुरुवत्सलः रामविषयकातिप्रीतिमान् स भरतः त्वरितमग्रे जगाम  ॥  २।९९।२  ॥   

  

सुमन्त्र इति । शत्रुघ्नमदूराच्छत्रुघ्नसमीपवर्तित्वं यथा भवति तथा
सुमन्त्रो ऽप्यन्ववर्तत, तत्र हेतुः-- रामदर्शनजः ईप्सितरामदर्शनजनितः
तर्षो ऽत्यभिलाषः भरतस्येव तस्य सुमन्त्रस्याप्यस्तीति शेषः । चो ऽप्यर्थे
 ॥  २।९९।३  ॥   

  

गच्छन्निति । गच्छन्नेव भरतस्तापसालयसंस्थितां तापसकुटीमध्ये वर्तिनीं
भ्रातुः पर्णकुटीं पत्रप्रचुरशालामुटजं गृहान्तर्वर्ति
काष्ठादिनिर्मितोन्नतस्थानविशेषं च ददर्श  ॥  २।९९।४  ॥   

  

शालाया इति । अवभग्नानि हवनोपयोगितया छिन्नानि काष्ठानि अपचितानि
पूजाङ्गत्वेन सम्पादितानि पुष्पाणि च शालाया अग्रतः अग्रे ददर्श  ॥  २।९९।५
 ॥   

  

स इति । आश्रममेयुषः नदीसमीपादिदेशाद्गमनकर्तुः लक्ष्मणस्य रामस्य च कृतं
कुशचीरैः दर्भैः पटखण्डैश्च वृक्षेषु
क्वचित्क्वचित्कस्याञ्चित्कस्याञ्चिच्छाखायां कृतमभिज्ञानं मार्गबोधकचिह्नं
ददर्श  ॥  २।९९।६  ॥   

  

ददर्शेति । तस्मिन्प्रत्यक्षीभूते भवने पर्णशालासमीपे
शीतकारणाच्छीतनिवारणहेतोः मृगानां महिषाणां च करीषैः कृतान् सञ्चयान् ददर्श
"गोविट् गोमयमस्त्रियाम् । तत्तुशुष्कं करीषो ऽस्त्री" इत्यमरः  ॥  २।९९।७
 ॥   

  

गच्छन्निति । तदा रामस्थितिबोधकचिह्नादिदर्शनोत्तरकाले हृष्टो
महाबाहुर्भरतः शत्रुघ्नं सर्वशो ऽमात्यांश्च अब्रवीत् । सर्वश इत्यनेन
सुमन्त्रातिरिक्तानामप्यागमनं सूचितम्  ॥  २।९९।८  ॥   

  

तद्वचनाकारमाह-- मन्ये इति । यं देशं भरद्वाजो ऽब्रवीत् तं देशं वयं
प्राप्ताः स्म इति मन्ये असाधारणलक्षणैर्निश्चिनोमि अत एव इतः
अस्मात्स्थानान्नातिदूरे समीपे एवेत्यर्थः, मन्दाकिनीं नदीं मन्ये
निश्चिनोमि  ॥  २।९९।९  ॥   

  

लक्षणान्येवाह-- उच्चैरिति । यतः उच्चैः अत्युन्नतवृक्षप्रदेशे बद्धानि
चीराणि लक्ष्यन्त इति शेषः । अतः विकाले अन्धकारादिसमये गन्तुं
जलाद्याहरणार्थमिति शेषः, इच्छता लक्ष्मणेन अभिज्ञानकृतः
लक्ष्मणकर्तृकचिह्नज्ञाप्यः पन्थाः रामाश्रमप्रापको मार्गः अयं भवेत्  ॥ 
२।९९।१०  ॥   

  

इदमिति । इदमुदात्तदन्तानां महादन्तविशिष्टानां तरस्विनामत एव
अन्योन्यमभिगर्जतां गजानां परिक्रान्तं परिक्रमणं मार्ग इत्यर्थः  ॥ 
२।९९।११  ॥   

  

यमिति । यं सततमाधातुं विधिना संस्थापयितुं तापसा इच्छन्ति तस्य
कृष्णवर्त्मनो वह्नेः असौ धूमो दृश्यते "कृष्णवर्त्मा पुमानग्नौ दुराचारे
विधुन्तुदे" इति मेदिनी  ॥  २।९९।१२  ॥   

  

अत्रेति । पुरुषव्याघ्रं पुरुषश्रेष्ठं गुरुसत्कारकारिणमतिसत्कारकरणशीलं
महर्षिमिव राघवं रामं द्रक्ष्यामि  ॥  २।९९।१३  ॥   

  

अथेति । अथ एवं विचारकरणादनन्तरं मन्दाकिनीमनुप्राप्तो राघवो भरतः
चित्रकूटं मुहूर्तं मुहूर्तेन गत्वा तममात्यादिजनमिदमब्रवीत्  ॥  २।९९।१४
 ॥   

  

तद्वचनाकारमाह-- जगत्यामिति । जनेन्द्रो रामः निर्जनं जनराहित्यं प्राप्य
वीरासने रतः कृतवीरासन इत्यर्थः, जगत्यां राजोचितासनरहितभूमौ आस्ते अतः
सजीवितं जीवितसहितं मे जन्म धिक्  ॥  २।९९।१५  ॥   

  

ननु तव को ऽपराधो यदात्मानं धिक्कारोषीत्यत आह-- मदिति । लोकनाथो
महाद्युतिः यो राघवः सर्वान् कामान् परित्यज्य वने वसति सः मत्कृते
मत्प्रयत्ने मत्कर्तृकमातुलगृहप्राप्तौ सत्यामित्यर्थः, व्यसनं
वननिवासक्लेशं प्राप्तः । एतेन मत्कर्तृकस्थितौ तत्प्रव्राजनं न स्यादिति
सूचितं तेन चिरं कालमन्यत्र स्थितिमत्त्वेन ममैवापराध इति ध्वनितम्  ॥ 
२।९९।१६  ॥   

  

इतीति । इति अनेन प्रकारेण लोको विचारः तेन समाकृष्टः व्याकुलचित्तो ऽहं
रामं प्रसादयन्सँल्लक्ष्मणस्य सन्निधौ तस्य रामस्य सीतायाश्च पादेषु अद्य
पतिष्यामि लक्ष्मणस्य सन्निधावित्यनेन मदतिप्रार्थनादर्शनं
तस्मिन्नप्यार्द्रचित्तत्वं जनयिष्यतीति व्यञ्जितम्  ॥  २।९९।१७  ॥   

  

एवमिति । एवं विलपन् दशरथात्मजो भरतः महतीं विशालां पुण्यां पुण्यप्रापिकां
मनोरमां पर्णशालां ददर्श  ॥  २।९९।१८  ॥   

  

शालेति । शालतालाश्वकर्णानां सालादित्रयवृक्षविशेषाणां बहुभिः विपुलैः
पर्णैः पत्रैः प्रावृतामध्वरे यज्ञे विशालां विपुलस्थलवतीं वेदीमिव
कुशैर्मृदुविस्तीर्णां शक्रायुधनिकाशैः शक्रधनुस्सदृशैः भारसाधनैः
गुर्ववयवविशिष्टैः रुक्मपृष्ठैः सुवर्णपृष्ठविशिष्टैर्महासारैः अतिपुष्टैः
शत्रुबाधकैः कार्मुकैर्धनुर्भिः शोभिताम्  ॥  २।९९।१९,२०  ॥   

  

अर्करश्मिप्रतीकाशैः सूर्यकिरणसदृशैर्धघौरैर्भयङ्करैः शरैः दीप्तवदनैः
सर्पैर्भोगवतीमिव शोभिताम्  ॥  २।९९।२१  ॥   

  

महारजतवासोभ्यां स्वर्णमयकोशविशिष्टाभ्यामसिभ्यां खड्गाभ्यां विराजितां
रुक्मबिन्दुभिः स्वर्णपुष्पैर्विचित्राभ्यां चर्मभ्यां च शोभिताम्  ॥ 
२।९९।२२  ॥   

  

चित्रकाञ्चनभूषितैः आसक्तैः संस्थापितैः गोधाङ्गुलित्रैर्मृगैः सिंहगुहामिव
अरिसङ्घैः अनाधृष्याम्  ॥  २।९९।२३  ॥   

  

प्रागुदक्प्रवणामीशानदिग्भागे निम्नां दीप्तः पावको यस्यां तां पुण्यां
वेदीं तत्र प्रसिद्धे रामनिवेशने पर्णशालायां भरतो ददर्श ।
षण्णामेकत्रान्वयः  ॥  २।९९।२४  ॥   

  

निरीक्ष्येति । निरीक्ष्य अवलोक्य पर्णशालामिति शेषः, उटजे
काष्ठादिनिर्मितोन्नतस्थानविशेषे आसीनं गुरुं रामं ददर्श  ॥  २।९९।२५  ॥   

  

तदेव भङ्ग्यन्तरेणाह-- कृष्णेति । पावकोपमं रामं ददर्श  ॥  २।९९।२६  ॥   

  

सिंहेति । सागरान्तायाः पृथिव्याः भर्तारं प्रकटतयापि रक्षकं दर्भैः कुशैः
संस्तीर्णे स्थण्डिले शाश्वतं नित्यं ब्रह्माणमिव उपविष्टं तं रामं भरतो
दृष्ट्वा दुःखमोहपरिप्लुतः सन् अभ्यधावत द्रुतमगच्छत् । श्लोकत्रयमेकान्वयि
 ॥  २।९९।२७२९  ॥   

  

दृष्ट्वेति । दृष्ट्वैव आर्तः सेवकादिरहितरामदर्शनजनितखेदं प्राप्तो भरतः
धैर्याद्वारयितुं खेदं निवारयितुमशक्नुवन् अत एव वचनं व्यक्तवाचमब्रुवन्
सन् बाष्पसन्दिग्धया गद्गदाक्षरयेत्यर्थः, गिरा विललाप  ॥  २।९९।३०  ॥   

  

विलापाकारमाह-- य इत्यादिभिः । यः रामः संसदि राजादिसेवितसभायां प्रकृतिभिः
प्रजाभिः उपासितुं सेवितुं युक्तो भवेत् सः वन्यैः मृगैरुपासीन आस्ते  ॥ 
२।९९।३१  ॥   

  

वासोभिरिति । यः बहुसाहस्रैरसङ्ख्यातैर्वासोभिरुचितः स मृगाजिने प्रवस्ते
 ॥  २।९९।३२  ॥   

  

अधारयदिति । यः विविधाः चित्राः सुमनसः स्रजः पुरा अधारयत् सः राघवः इमं
जटाभारं कथं सहते  ॥  ९९।३३  ॥   

  

यस्येति । यथादिष्टैः विधिवदनुष्ठितैः यस्य यज्ञैः धर्मसञ्चयो युक्तः
योग्यः सः शरीरक्लेशसम्भूतं धर्मं परिमार्गते  ॥  २।९९।३४  ॥   

  

चन्दनेनेति । महार्हेण अतिप्रशंसनीयेन चन्दनेन यस्याङ्गमुपसेवितं तस्याङ्गं
मलेन कथं सेव्यते  ॥  २।९९।३५  ॥   

  

यदिति । अहमेव निमित्तं यस्मिन् तद्दुःखं रामः प्राप्तः अतः नृशंसस्य मम
लोकविगर्हितं जीवितं धिक्  ॥  २।९९।३६  ॥   

  

इतीति । प्रस्विन्नमुखपङ्कजो भरतः इत्येवं विलपन्सन् रामस्य पादौ अप्राप्य
रुदन् सन् पपात  ॥  २।९९।३७  ॥   

  

दुःखेति । दीनं यथा स्यात्तथा हे आर्येति सकृदुक्त्वा पुनः किञ्चन नोवाच  ॥ 
२।९९।३८  ॥   

  

वचनाभावे हेतुं वदन्नाह-- बाष्पैरिति । रामं प्रेक्ष्य बाष्पैः पिहितकण्ठो
भरतो व्याहर्तुं वक्तुं नाशकत्  ॥  २।९९।३९  ॥   

  

शत्रुघ्न इति । शत्रुघो रुदन् सन् ववन्दे, उभौ तौ शत्रुघ्नरामौ समालिङ्ग्य
अतिष्ठतामिति शेषः, रामो ऽपि अश्रूणि अवर्तयत् अत्यजत्  ॥  २।९९।४०  ॥   

  

तत इति । राजसुतौ रामलक्ष्मणौ सुमन्त्रेण गुहेन च समीयतुः आलिलिङ्गतुः,
तत्र दृष्टान्तः अम्बरे आकाशे दिवाकरो निशाकरश्च शुक्रबृहस्पतिभ्यां यथा  ॥ 
२।९९।४१  ॥   

  

तानिति । महत्यरण्ये समागतान्वारणयूथपार्हांस्तारामादीन् पार्थिवान्
राजपुत्रान् वनौकसः समीक्ष्य हर्षं दर्शनजनितानन्दं प्रविहाय सन्त्यज्य
अश्रूणि अमुञ्चन्  ॥  २।९९।४२  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे
नवनवतितमः सर्गः  ॥  २।९९  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/07-rAma-darshanam/099_shrIrAmadarshanam.md">
<details><summary><h3>तिलकम् ...{Loading}...</h3></summary>



निविष्टायामिति । शत्रुघ्नमिति प्रतियोगे द्वितीया । शत्रुघ्नस्य
रामाश्रमप्रत्यासत्तिचिह्नादि दर्शयन्नित्यर्थः  ॥  २।९९।१  ॥   

  

आनयेति संदिश्य स्वयं त्वरितः सन्नग्रे जगाम न तु मातृः प्रतिक्ष्य स्थित
इत्यर्थः  ॥  २।९९।२  ॥   

  

रामदर्शनजस्तर्षो रामदर्शनमुद्दिश्य जनितो ऽभिलाषः । स भरतवत्तस्य च
शत्रुघ्नस्य सुमन्त्रस्य च । अतः शत्रुघ्नं भरतमनुधावन्तमदूरात्तत्समीपं
यथा भवति तथान्वपद्यतान्वधावत्  ॥  २।९९।३  ॥   

  

तापसानामालयैः सह संस्थिताम्, यद्वा तापसालयसमानसंस्थानां पर्णकुटीं
पर्णप्राधान्येन निर्मितां कुटीं शालाम् । इयं
दर्शनार्थमागततपख्यादिसंव्यवहारप्रयोजना उटजबहिःस्था, उटजं सभित्तिकवाटं
दारुबद्धं गृहं सीतानिवेशार्थं कृतम्  ॥  २।९९।४  ॥   

  

तस्याः शालायाः पर्णकुटीसंज्ञायाः । अवभग्नानि होमार्थमपचितानि बल्यर्थं
संपादितानि  ॥  २।९९।५  ॥   

  

एयुषः आङ्पूर्वादिणः क्वसुः । कुशैर्वल्कलैश्च मार्गपरिज्ञानार्थं
कृतमभिज्ञानं चिह्नं ददर्श  ॥  २।९९।६  ॥   

  

शीतकारणाच्छीतनिवृत्तिकारणात्तद्रूपप्रयोजनार्थं मृगादीनां करीषैः
कृतान्संचयान्ददर्श । चैत्रशुक्लदशम्यां प्रस्थानेन तत्र काले
वैशाखान्तमपरात्रे शीतस्य जायमानत्वात्  ॥  २।९९।७  ॥   

  

एवमेतान्पदार्थान्पश्यन्गच्छन्नेव शत्रुघ्नप्रव्रवीत्  ॥  २।९९।८  ॥   

  

मन्दाकिनीमित इति । आश्रम इति शेषः  ॥  २।९९।९  ॥   

  

यत उच्चैर्बद्धानि चीराणि तस्माद्विकाले मार्गस्य स्पष्टदर्शनायोग्ये काले
जलाहणाद्यर्थं गन्तुमिच्छता लक्ष्मणेनाभिज्ञानकृतः कृताभिज्ञान आश्रमपन्था
अयमेव भवेत्  ॥  २।९९।१०  ॥   

  

अभिज्ञानकरणकारणं वनमार्गं दर्शयतिइतश्चेति । ऽइदं चऽ इति पाठान्तरम् ।
अदात्तदन्ताना महादन्तानाम् । परिक्रान्तं परिक्रमणं स्यात्  

गमनमार्ग इति यावत् । तत्र गमननिर्वृत्यर्थं चेदमभिज्ञानकारणमिति भावः  ॥ 
२।९९।११  ॥   

  

तापसा वने यमाधातुं सायंप्रातर्होमार्थमिच्छन्ति तस्यायं दृस्यते धूमः  ॥ 
२।९९।१२,१३  ॥   

  

स राघवो भरतो मन्दाकिनीमनु चित्रकूटं प्राप्त इत्यन्वयः । तं
जनममात्यादिजनम्  ॥  २।९९।१४  ॥   

  

वीरासने योगिनामासने  ॥  २।९९।१५,१६  ॥   

  

इति लोकेन समाक्रुष्टो निन्दितो यस्मादतो मे जन्म धिक् । सो
ऽहमेतदपयशःपिरहाराय रामं प्रसादयन्रामाप्रसादहेतवे तस्य रामस्य पादेषु
पूजायां बहुवचनम् सीताया लक्ष्मणस्य च पादयोः पतिष्यामि ।
स्वापराधप्रसादनाय कनीयःस्वपि प्रणामो लोकप्रसिद्ध इति कतकः । अन्यस्तु
श्रद्धाजाड्यात् ऽसीतायाश्च पुनः पुनःऽ इति पाठं कल्पयति  ॥  २।९९।१७,१८
 ॥   

  

साला वटपलाशादिदृढविशालपर्णवन्तो वृक्षाः । अश्वकर्णो वृक्षविशेषः  ॥ 
२।९९।१९  ॥   

  

भारसाधनैरतिगुरुकार्यसाधनैः । ऽसारो बले स्थिरांशे चऽ  ॥  २।९९।२०  ॥   

  

भोगवती नागलोकः  ॥  २।९९।२१  ॥   

  

महारजतवासोभ्यां स्वर्णमयकोशाभ्याम् । चर्म फलकम्  ॥  २।९९।२२  ॥   

  

काञ्चनभूषितैर्गोधाङ्गुलित्रैः उपलक्षितामिति शेषः । सिंहगुहामिव पर्णशालां
ददर्शेत्यन्वयः  ॥  २।९९।२३  ॥   

  

प्रागुदक्प्रवणामीशानभागे निम्नाम्  ॥  २।९९।२४  ॥   

  

निरीक्ष्येति । अग्निमिति शेषः । गुरुं रामं ददर्श ।
कृष्णाजिनेत्याद्युच्यमानविशेषणं रामम्  ॥  २।९९।२५  ॥   

  

अभितः समीपे ददर्श  ॥  २।९९।२६,२७  ॥   

  

शाश्वतं ब्रह्माणं हिरण्यगर्भम्  ॥  २।९९।२८  ॥   

  

अभ्यधावत धावन्निव त्वरया जगाम । अत्र भरतस्येव कवेरपि
वर्णनीयमयीभावेनातिहर्षाविष्टत्वादत्र प्रकरणे द्विरुक्तिर्न दोषाय  ॥ 
२।९९।२९  ॥   

  

दृष्ट्वैव दर्शनमात्रेणैवार्तः खिन्नः सन् तां चातिं
धैर्याद्वारयितुप्रशक्नुवन् अत एव बाष्पसंदिग्धवर्णया गिरा वागिन्द्रियेण
वचनमब्रुवन्नव्यक्तं वदन्विललाप  ॥  २।९९।३०  ॥   

  

विलापप्रकारमाह--यः संसदीति  ॥  २।९९।३१  ॥   

  

बहुसहस्रद्रव्यमूल्यैर्वासोभिरलंकर्तुं यः पुरे उचितः स मृगाजिने
ऽन्तरीतयोत्तरीयरूपे मृगचर्मणी प्रवस्ते धर्मं पितृवचनपरिपालनरूपम्  ॥ 
२।९९।३२,३३  ॥   

  

यथादिष्टैर्यथाविहितैऋ़त्विक्क्लेशसाध्यैर्यस्य धर्मसंचयो युक्तः स
स्वशरीरक्लेशेन संभूतमुत्पन्नं धर्मं मार्गतो  ॥  २।९९।३४  ॥   

  

मलेन दण्डवत्रिषवणाप्लवमात्रान्मलस्तितरङ्गे  ॥  २।९९।३५,३६  ॥   

  

पादावप्राप्येति दुःखातिशयवशात्  ॥  २।९९।३७  ॥   

  

तत एव पुनर्नोवाच  ॥  २।९९।३८  ॥   

  

ततो बाष्पावरुद्धकण्ठत्वात्  ॥  २।९९।३९,४०  ॥   

  

राजसुतौ रामलक्ष्मणौ  ॥  २।९९।४१  ॥   

  

अश्रूण्यमुञ्चन्प्रविहाय हर्षम् । पूर्वं तद्दर्शनजसंतोषः,
पश्चात्तद्दुःखदर्सनजदुःखादश्रुपाताश्च  ॥  २।९९।४२  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे नवनवतितमः सर्गः  ॥  २।९९  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/07-rAma-darshanam/099_shrIrAmadarshanam.md">
<details><summary><h3>द्राविडपाठः ...{Loading}...</h3></summary>


निविष्टायां तु सेनायामुत्सुको भरतस्तदा।  
जगाम भ्रातरं द्रष्टुं शत्रुध्नमनुदर्शयन् ॥ 2.99.1 ॥   
ऋषिं वसिष्ठं सन्दिश्य मातॄर्मे शीघ्रमानय।  
इति त्वरितमग्रे स जगाम गुरुवत्सलः ॥ 2.99.2 ॥   
सुमन्त्रस्त्वपि शत्रुघ्नमदूरादन्वपद्यत।  
रामदर्शनजस्तर्षो भरतस्येव तस्य च ॥ 2.99.3 ॥   
गच्छन्नेवाथ भरतस्तापसालयसंस्थिताम्।  
भ्रातुः पर्णकुटीं श्रीमानुटजं च ददर्श ह ॥ 2.99.4 ॥   
शालायास्त्वग्रतस्तस्या ददर्श भरतस्तदा।  
काष्ठानि चावभग्नानि पुष्पाण्युपचितानि च ॥ 2.99.5 ॥   
सलक्ष्मणस्य रामस्य ददर्शाश्रममीयुषः।  
कृतं वृक्षेष्वभिज्ञानं कुशचीरैः क्वचित् क्वचित् ॥ 2.99.6 ॥   
ददर्श च वने तस्मिन् महतः सञ्चयान् कृतान्।  
मृगाणां महिषाणां च करीषैः शीतकारणात् ॥ 2.99.7 ॥   
गच्छन्नेव महाबाहुर्द्युतिमान् भरतस्तदा।  
शत्रुघ्नं चाब्रवीद्धृष्टस्तानमात्यांश्च सर्वशः ॥ 2.99.8 ॥   
मन्ये प्राप्ताः स्म तं देशं भरद्वाजो यमब्रवीत्।  
नातिदूरे हि मन्येऽहं नदीं मन्दाकिनीमितः ॥ 2.99.9 ॥   
उच्चैर्बद्धानि चीराणि लक्ष्मणेन भवेदयम्।  
अभिज्ञानकृतः पन्था विकाले गन्तुमिच्छता ॥ 2.99.10 ॥   
इदं चोदात्तदन्तानां कुञ्जराणां तरस्विनाम्।  
शैलपार्श्वे परिक्रान्तमन्योन्यमभिगर्जताम् ॥ 2.99.11 ॥   
यमेवाधातुमिच्छन्ति तापसाः सततं वने।  
तस्यासौ दृश्यते धूमः सङ्कुलः कृष्णवर्त्मनः ॥ 2.99.12 ॥   
अत्राहं पुरुषव्याघ्रं गुरुसंस्कारकारिणम्।  
आर्यं द्रक्ष्यामि संहृष्टो महर्षिमिव राघवम् ॥ 2.99.13 ॥   
अथ गत्वा मुहूर्तं तु चित्रकूटं स राघवः।  
मन्दाकिनीमनुप्राप्तस्तं जनं चेदमब्रवीत् ॥ 2.99.14 ॥   
जगत्यां पुरुषव्याघ्र आस्ते वीरासने रतः।  
जनेन्द्रो निर्जनं प्राप्य धिङ्मे जन्म सजीवितम् ॥ 2.99.15 ॥   
मत्कृते व्यसनं प्राप्तो लोकनाथो महाद्युतिः।  
सर्वान् कामान् परित्यज्य वने वसति राघवः ॥ 2.99.16 ॥   
इति लोकसमाक्रुष्टः पादेष्वद्य प्रसादयन्।  
रामस्य निपतिष्यामि सीताया लक्ष्मणस्य च ॥ 2.99.17 ॥   
एवं स विलपंस्तस्मिन् वने दशरथात्मजः।  
ददर्श महतीं पुण्यां पर्णशालां मनोरमाम् ॥ 2.99.18 ॥   
सालतालाश्वकर्णानां पर्णैर्बहुभिरावृताम्।  
विशालां मृदुभिस्तीर्णां कुशैर्वेदिमिवाध्वरे ॥ 2.99.19 ॥   
शक्रायुधनिकाशैश्च कार्मुकैर्भारसाधनैः।  
रुक्मपृष्टष्ठैर्महासारैः शोभितां शत्रुबाधकैः ॥ 2.99.20 ॥   
अर्करश्मिप्रतीकाशैर्घोरैस्तूणीगतैः शरैः।  
शोभितां दीप्तवदनैः सर्प्पैर्भोगवतीमिव ॥ 2.99.21 ॥   
महारजतवासोभ्यामसिभ्यां च विराजिताम्।  
रुक्मबिन्दुविचित्राभ्यां चर्मभ्यां चापि शोभिताम् ॥ 2.99.22 ॥   
गोधाङ्गुलित्रैरासक्तैश्चित्रैः काञ्चनभूषितैः।  
अरिसङ्घैरनाधृष्यां मृगैः सिंहगुहामिव ॥ 2.99.23 ॥   
प्रागुदक्प्रवणां वेदिं विशालां दीप्तपावकाम्।  
ददर्श भरतस्तत्र पुण्यां रामनिवेशने ॥ 2.99.24 ॥   
निरीक्ष्य स मुहूर्त्तं तु ददर्श भरतो गुरम्।  
उटजे राममासीनं जटामण्डलधारिणम् ॥ 2.99.25 ॥   
तं तु कृष्णाजिनधरं चीरवल्कलवाससम्।  
ददर्श राममासीनमभितः पावकोपमम् ॥ 2.99.26 ॥   
सिंहस्कन्धं महाबाहुं पुण्डरीकनिभेक्षणम्।  
पृथिव्याः सागरान्ताया भर्त्तारं धर्मचारिणम् ॥ 2.99.27 ॥   
उपविष्टं महाबाहुं ब्रह्माणमिव शाश्वतम्।  
स्थण्डिले दर्भसंस्तीर्णे सीतया लक्ष्मणेन च ॥ 2.99.28 ॥   
तं दृष्ट्वा भरतः श्रीमान् दुःखशोकपरिप्लुतः।  
अभ्यधावत धर्मात्मा भरतः कैकयीसुतः ॥ 2.99.29 ॥   
दृष्ट्वैव विललापार्त्तो बाष्पसन्दिग्धया गिरा।  
अशक्नुवन् धारयितुं धैर्याद्वचनमब्रवीत् ॥ 2.99.30 ॥   
यः संसदि प्रकृतिभिर्भवेद्युक्त उपासितुम्।  
वन्यैर्मृगैरुपासीनः सोऽयमास्ते ममाग्रजः ॥ 2.99.31 ॥   
वासोभिर्बहुसाहस्रैर्यो महात्मा पुरोचितः।  
मृगाजिने सोऽयमिह प्रवस्ते धर्ममाचरन् ॥ 2.99.32 ॥   
अधारयद्यो विविधाश्चित्राः सुमनसस्तदा सोऽयं जटाभारमिमं वहते राघवः कथम् ॥ 2.99.33 ॥   
यस्य यज्ञैर्यथोद्दिष्टैर्युक्तो धर्मस्य सञ्चयः।  
शरीरक्लेशसम्भूतं स धर्मं परिमार्गते ॥ 2.99.34 ॥   
चन्दनेन महार्हेण यस्याङ्गमुपसेवितम्।  
मलेन तस्याङ्गमिदं कथमार्यस्य सेव्यते ॥ 2.99.35 ॥   
मन्निमित्तमिदं दुःखं प्राप्तो रामः सुखोचितः।  
धिग्जीवितं नृशंसस्य मम लोकविगर्हितम् ॥ 2.99.36 ॥   
इत्येवं विलपन् दीनः प्रस्विन्नमुखपङ्कजः।  
पादावप्राप्य रामस्य पपात भरतो रुदन् ॥ 2.99.37 ॥   
दुःखाभितप्तो भरतो राजपुत्रो महाबलः।  
उक्त्वार्येति सकृद्दीनं पुनर्नोवाच किञ्चन ॥ 2.99.38 ॥   
बाष्पापिहितकण्ठश्च प्रेक्ष्य रामं यशस्विनम्।  
आर्येत्येवाथ सङ्क्रुश्य व्याहर्त्तुं नाशकत्तदा ॥ 2.99.39 ॥   
शत्रुघ्नश्चापि रामस्य ववन्दे चरणौ रुदन्।  
तावुभौ स समालिङ्ग्य रामश्चाश्रूण्यवर्त्तयत् ॥ 2.99.40 ॥   
ततः सुमन्त्रेण गुहेन चैव समीयतू राजसुतावरण्ये।  
दिवाकरश्चैव निशाकरश्च यथाम्बरे शुक्रबृहस्पतिभ्याम् ॥ 2.99.41 ॥   
तान् पार्थिवान् वारणयूथपाभान् समागतांस्तत्र महत्यरण्ये।  
वनौकसस्तेऽपि समीक्ष्य सर्वेप्यश्रूण्यमुञ्चन् प्रविहाय हर्षम् ॥ 2.99.42 ॥   

</details>
</div>
