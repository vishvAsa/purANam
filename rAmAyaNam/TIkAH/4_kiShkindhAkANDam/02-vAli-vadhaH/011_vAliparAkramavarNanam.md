+++
title = "०११ वालिपराक्रमवर्णनम्"
title_english = "011 The incident of Dundubhi"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-011-Vali_Parakrama_Varnanam_0.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/02-vAli-vadhaH/011_vAliparAkramavarNanam.md">
<details><summary><h3>IITK ...{Loading}...</h3></summary>

Sugriva expatiates about the prowess of Vali -- narrates Dundubhi's
challenge -- sage Matanga's curse on Vali -- Rama demonstrates his
strength.



#### श्लोकः
##### मूलम्
रामस्य वचनं श्रुत्वा हर्षपौरुषवर्धनम्।  
सुग्रीवः पूजयाञ्चक्रे राघवं प्रशशंस च4.11.1॥

##### शब्दार्थः
सुग्रीवः Sugriva, रामस्य Rama's, हर्षपौरुषवर्धनम्  joy and manliness increased, वचनम् words, श्रुत्वा heard, राघवम् to Rama, पूजयाञ्चक्रे offered prayers, प्रशशंस च and praised.

##### आङ्ग्लानुवादः
The words of Rama boosted Sugriva's joy and manliness. He offered him prayers and praiseः



#### श्लोकः
##### मूलम्
असंशयं प्रज्वलितैस्तीक्ष्णैर्मर्मातिगैश्शरैः।  
त्वं दहेः कुपितो लोकान्युगान्त इव भास्करः4.11.2॥

##### शब्दार्थः
प्रज्वलितैः by blazing, तीक्ष्णैः by the sharp, मर्मातिगैः  go through vital parts, शरैः with arrows, कुपितः outraged one, त्वम् you, युगान्ते at the end of the Yuga, भास्करः इव like the Sun, लोकान् worlds, दहेः you many burn, असंशयम् no doubt.

##### आङ्ग्लानुवादः
'There is no doubt that your sharp, blazing arrows will pierce through the vital parts of the body once you are angry, just as the Sungod burns all worlds at the end of the Yuga.



#### श्लोकः
##### मूलम्
वालिनः पौरुषं यत्तद्यच्च वीर्यं धृतिश्च या।  
तन्ममैकमनाश्श्रुत्वा विधत्स्व यदनन्तरम्4.11.3॥

##### शब्दार्थः
वालिनः Vali's, यत् such, पौरुषम् manliness, तत् that, यत् वीर्यम् such valour, तत् that, या धृतिश्च courage, मम my, एकमनाः concentrate, श्रुत्वा on hearing, यत् which, अनन्तरम् after that, विधत्स्व  do what is to be done.

##### आङ्ग्लानुवादः




#### श्लोकः
##### मूलम्
समुद्रात्पश्चिमात्पूर्वं दक्षिणादपि चोत्तरम्।  
क्रामत्यनुदिते सूर्ये वाली व्यपगतक्लमः4.11.4॥

##### शब्दार्थः
वाली Vali, व्यपगतक्लमः without getting tired, सूर्ये when the Sun, अनुदिते has not yet risen, पश्चिमात् from the west, समुद्रात् from the ocean, पूर्वम् east, दक्षिणात् from the south, उत्तरम् north, क्रामति crosses over.

##### आङ्ग्लानुवादः
'In the early hours before Sunrise Vali crosses over the oceans from the west to the east and moving from south to north (performing sandhya) without getting fatigued.



#### श्लोकः
##### मूलम्
अग्राण्यारुह्य शैलानां शिखराणि महान्त्यपि।  
ऊर्ध्वमुत्क्षिप्य तरसा प्रतिगृह्णाति वीर्यवान्4.11.5॥

##### शब्दार्थः
वीर्यवान् valiant , शैलानाम् of the mountains, आग्राणि tops, आरुह्य ascending, महान्ति huge, शिखराणि peaks, तरसा speedily, ऊर्ध्वम् upward, उत्क्षिप्य climbing, प्रतिगृह्णाति catches.

##### आङ्ग्लानुवादः
'Climbing up speedily, valiant Vali would catch the huge mountain peaks.



#### श्लोकः
##### मूलम्
बहवस्सारवन्तश्च वनेषु विविधा द्रुमाः।  
वालिना तरसा भग्ना बलं प्रथयताऽत्मनः4.11.6॥

##### शब्दार्थः
आत्मनः his, बलम् strength, प्रथयता exihibiting, वालिना by Vali, वनेषु in the forests, सारवन्तः sturdy, विविधाः several, बहवः many, द्रुमाः trees, तरसा with vigour, भग्नाः break

##### आङ्ग्लानुवादः
'Vali would break several sturdy trees in the forest with his vigour and speed, exhibiting his strength.



#### श्लोकः
##### मूलम्
महिषो दुन्दुभिर्नाम कैलासशिखरप्रभः।  
बलं नागसहस्रस्य धारयामास वीर्यवान्4.11.7॥

##### शब्दार्थः
कैलासशिखरप्रभः shining like the peak of mount Kailas, वीर्यवान् valiant one, महिषः mighty buffalo, दुन्दुभिः नाम by name Dundubhi, नागसहस्रस्य of a thousand elephants, बलम् strength, धारयामास possessed.

##### आङ्ग्लानुवादः
'Massive like the shining peak of mount Kailas and valiant like the mightybuffalo in form, Dundubhi possessed the strength of a thousand elephants.



#### श्लोकः
##### मूलम्
वीर्योत्सेकेन दुष्टात्मा वरदानाच्च मोहितः।  
जगाम सुमहाकायस् समुद्रं सरितां पतिम्॥4.11.8॥

##### शब्दार्थः
वीर्योत्सेकेन proud of valour, वरदानात् by virtue of boons, मोहितः deluded, दुष्टात्मा wickedself, महाकायः of huge body, सः he (Dundubhi), सरितां पतिम् lord of rivers, समुद्रम् to ocean, जगाम went.

##### आङ्ग्लानुवादः
'Wicked Dundubhi of huge body was proud of his valour and deluded by virtue of the boons, went to the ocean, the lord of rivers.



#### श्लोकः
##### मूलम्
ऊर्मिमन्तमभिक्रम्य सागरं रत्नसञ्चयम्।  
मह्यं युद्धं प्रयच्छेति तमुवाच महार्णवम्4.11.9॥

##### शब्दार्थः
ऊर्मिमन्तम् with waves, रत्नसञ्चयम् a hoarder of gems, सागरम् ocean, अभिक्रम्य after reaching, मह्यं to me, युद्धम् war, प्रयच्छ give, इति thus, तम् him, महार्णवम् mighty ocean, उवाच said.

##### आङ्ग्लानुवादः
'Reaching the mighty ocean, he implored the sea with (high) waves and hoards of gems for a fight.



#### श्लोकः
##### मूलम्
ततस्समुद्रो धर्मात्मा समुत्थाय महाबलः।  
अब्रवीद्वचनं राजन्नसुरं कालचोदितम्4.11.10॥

##### शब्दार्थः
राजन् O king, ततः then, धर्मात्मा righteous self, महाबलः  powerful समुद्रः ocean, समुत्थाय  rising, कालचोदितम् driven to death by fate, असुरम् demon, वचनम् these words, अब्रवीत् spoke.

##### आङ्ग्लानुवादः
'O king, then the powerful and righteous king of the ocean came out and spoke to the demon (Dundubhi) who was driven to death by fate.'



#### श्लोकः
##### मूलम्
समर्थो नास्मि ते दातुं युद्धं युद्धविशारद।  
श्रूयतां चाभिधास्यामि यस्ते युद्धं प्रदास्यति4.11.11॥

##### शब्दार्थः
युद्धविशारद O warrior proficient in war, ते to you, युद्धम् war, दातुम् to offer (challenge), समर्थः not capable, नास्मि I am not, यः he who, ते to you, युद्धम् war, प्रदास्यति will give, अभिधास्यामि I can name him, श्रूयताम् listen.

##### आङ्ग्लानुवादः
'You are proficient in warfare. I am not competent enough to challenge you to a duel. But  I will name the one who can.



#### श्लोकः
##### मूलम्
शैलराजो महारण्ये तपस्विशरणं परम्।  
शङ्करश्वशुरो नाम्ना हिमवानिति विश्रुतः4.11.12॥  
गुहाप्रस्रवणोपेतो बहुकन्दरनिर्दरः।  
स समर्थस्तव प्रीतिमतुलां कर्तुमाहवे4.11.13॥

##### शब्दार्थः
परम् supreme, तपस्विशरणम् abode of ascetics, शङ्करश्वशुरः fatherinlaw of lord Siva, हिमवानिति Himavan, नाम्ना by name, विश्रुतः wellknown, महाप्रस्रवणोपेतः great waterfalls, बहुकन्दरनिर्दरः many caves and caverns, शैलराजः king of mountains, महारण्ये in the great forest, सः he, समर्थः is competent, तव to you, अतुलाम् incomparable, प्रीतिम् love, कर्तुम् to do, आहवे in the war.

##### आङ्ग्लानुवादः
'Himavan, the supreme abode of ascetics is the fatherinlaw of Lord Siva. He is wellknown as king of mountains, who has, waterfalls, caves, caverns and great  
forests.He is competent to match your incomparable love for war.



#### श्लोकः
##### मूलम्
तं भीत इति विज्ञाय समुद्रमसुरोत्तमः।  
हिमवद्वनमागच्छच्छरश्चापादिव च्युतः4.11.14॥  
ततस्तस्य गिरेश्श्वेता गजेन्द्रविप्रलाश्शिलाः।  
चिक्षेप बहुधा भूमौ दुन्दुभिर्विननाद च4.11.15॥

##### शब्दार्थः
असुरोत्तमः best of demons, दुन्दुभिः Dundubhi, तम् him, समुद्रम् ocean, भीतः frightened, इति thus, विज्ञाय  knowing, चापात् from the bow, च्युतः released, शर इव arrowlike, हिमवद्वनम् forest of Himavan, आगम्य  reached, ततः then, तस्य गिरेः of that mountain, श्वेताः white, गजेन्द्र (like) elephants, विप्रला huge, शिलाः rocks, बहुधा several, भूमौ on the earth, चिक्षेप threw, विननाद roared, च also.

##### आङ्ग्लानुवादः
'Dundubhi, the most powerful of demons, aware that the ocean is frightened of him went swiftly to Himavan like an arrow released from a bow. He raised many huge white cliffs of the size of great elephants to the ground and roared.



#### श्लोकः
##### मूलम्
ततश्श्वेताम्बुदाकारः सौम्यः प्रीतिकराकृतिः।  
हिमवानब्रवीद्वाक्यं स्वे एव शिखरे स्थितः4.11.16॥

##### शब्दार्थः
ततः then, श्वेताम्बुदाकारः in a white cloudlike form, सौम्यः a gentle one, प्रीतिकराकृतिः one who has a pleasing appearance, हिमवान् Himavan, स्वे on his own,  शिखरे एव on the peak, स्थितः he stood, वाक्यम् these words, अब्रवीत् spoke.

##### आङ्ग्लानुवादः
'Then the gentle Himavan of pleasing appearance stood in the form of a white cloud on the peak and spokeः



#### श्लोकः
##### मूलम्
क्लेष्टुमर्हसि मां न त्वं दुन्दुभे धर्मवत्सल।  
रणकर्मस्वकुशलस्तपस्विशरणं ह्यहम्4.11.17॥

##### शब्दार्थः
धर्मवत्सल devoted to dharma, दुन्दुभे Dundubhi, त्वम् you, माम् me, क्लेष्टुम् to trouble, नार्हसि it is not proper, तपस्विशरणम्  the resort of ascetics, अहम् I am, रणकर्मसु to wage war, अकुशलः हि not adept

##### आङ्ग्लानुवादः
'Dundubhi, it is not proper for you to trouble me, for I am devoted to righteousness. I am the resort of ascetics and not adept in warfare'.



#### श्लोकः
##### मूलम्
तस्य तद्वचनं श्रुत्वा गिरिराजस्य धीमतः।  
उवाच दुन्दुभिर्वाक्यं क्रोधात्संरक्तलोचनः4.11.18॥

##### शब्दार्थः
दुन्दुभिः Dundubhi, धीमतः of the wise one, तस्य गिरिराजस्य of that king of mountains, तत् that, वचनम् word, श्रुत्वा after hearing, क्रोधात् angrily, संरक्तलोचनः with eyes turned red, वाक्यम् these words, उवाच said.

##### आङ्ग्लानुवादः
"At these words of Himavan, the wise king of mountains, Dundubhi whose eyes turned red in anger repliedः



#### श्लोकः
##### मूलम्
यदि युद्धेऽसमर्थस्त्वं मद्भयाद्वा निरुद्यमः।  
समाचक्ष्व प्रदद्यान्मे योऽद्य युद्धं युयुत्सतः4.11.19॥

##### शब्दार्थः
त्वम् you, युद्धे in a duel, असमर्थः यदि if in capable, वा or else, मद्भयात् due to fear of me, निरुद्यमः unwilling, यः whosoever, युयुत्सतः wants to fight, मे with me, युद्धम् duel, प्रदद्यात् give me a challenge, समाचक्ष्व tell me.

##### आङ्ग्लानुवादः
'If you are unable or unwilling to fight me out of fear, tell me who wants to challenge me to a duel.



#### श्लोकः
##### मूलम्
हिमवानब्रवीद्वाक्यं श्रुत्वा वाक्यविशारदः।  
अनुक्तपूर्वं धर्मात्मा क्रोधात्तमसुरोत्तमम्4.11.20॥

##### शब्दार्थः
वाक्यविशारदः skilful in conversation, धर्मात्मा righteous, हिमवान् Himavan, श्रुत्वा on hearing, तम् him, असुरोत्तमम् best of demon, क्रोधात् in anger, अनुक्तपूर्वम् had not spoken earlier,  
वाक्यम् such words, अब्रवीत् spoke.

##### आङ्ग्लानुवादः
'On hearing such words, which no one had spoken earlier, righteous Himavan, skilful in conversation, flew into a rage and said to Dundubhi,the best of demonsः



#### श्लोकः
##### मूलम्
वाली नाम महाप्राज्ञश्शक्रतुल्य पराक्रमः।  
अध्यास्ते वानरश्श्रीमान् किष्किन्धामतुलप्रभाम्4.11.21॥

##### शब्दार्थः
महाप्राज्ञः wise one, शक्रपुत्रः son of Indra, प्रतापवान् powerful, श्रीमान् prosperous one,   वाली नाम Vali by name, वानरः monkey, अतुलप्रभाम् of incomparable glory, किष्किन्धाम् Kishkindha, अध्यास्ते residing.

##### आङ्ग्लानुवादः
'Vali, son of Indra, is a wise, powerful and prosperous monkey. He resides at Kishkinda, a city of incomparable glory.



#### श्लोकः
##### मूलम्
स समर्थो महाप्राज्ञस्तव युद्धविशारदः।  
द्वन्द्वयुद्धं महद्दातुं नमुचेरिव वासवः4.11.22॥

##### शब्दार्थः
महाप्राज्ञः wise, युद्धविशारदः expert in warfare, सः he, वासवः Indra, नमुचेरिव like Namuchi, तव to you, महत् great, द्वन्द्वयुद्धम् duel, दातुम् to give (challenge), समर्थः competent.

##### आङ्ग्लानुवादः
'Vali is profoundly wise, an expert in warfare. He is capable of challenging you to a duel like Indra to Namuchi.



#### श्लोकः
##### मूलम्
तं शीघ्रमभिगच्छ त्वं यदि युद्धमिहेच्छसि।  
स हि दुर्धर्षणो नित्यं शूरस्समरकर्मणि4.11.23॥

##### शब्दार्थः
इह now, युद्धम् fight, इच्छसि यदि if you want to fight, त्वम् you, शीघ्रम् quickly, तम् him, अभिगच्छ  go now, शूरः heroic, सः he, नित्यम् ever, समरकर्मणि in warfare, दुर्धर्षणः हि difficult to combat.

##### आङ्ग्लानुवादः
'If you wish to fight, go to him quickly.He is ever heroic and difficult to combat.



#### श्लोकः
##### मूलम्
श्रुत्वा हिमवतो वाक्यं कोधाविष्टस्स दुन्दुभिः।  
जगाम तां पुरीं तस्य किष्किन्धां वालिनस्तदा4.11.24॥

##### शब्दार्थः
तदा then, सः दुन्दुभिः that Dundubhi, हिमवतः Himavan's, वाक्यम् words, श्रुत्वा on hearing, कोपाविष्टः seized with anger, तस्य his वालिनः Vali's, पुरीम् city, किष्किन्धाम् Kishkinda, जगाम went.

##### आङ्ग्लानुवादः
'Having heard Himavan, Dundubhi, seized with anger, went to Kishkindha,  the city of Vali.



#### श्लोकः
##### मूलम्
धारयन्माहिषं रूपं तीक्ष्णशृङ्गो भयावहः।  
प्रावृषीव महामेघस्तोयपूर्णो नभस्स्थले4.11.25॥  
ततस्तु द्वारमागम्य किष्किन्धाया महाबलः।  
ननर्द कम्पयन्भूमिं दुन्दुभिर्दुन्दुभिर्यथा4.11.26॥

##### शब्दार्थः
महाबलः mighty, दुन्दुभिः Dundubhi, माहिषम् buffalo, रूपम् form, धारयन् assuming, तीक्ष्णशृङ्गः  pointed horns, भयावहः frightening, प्रावृषि in rainy season, नभस्तले in the sky, तोयपूर्णः laden with water, महामेघ इव like a huge cloud, किष्किन्धायाः Kishkinda's, द्वारम् entrance, आगम्य reached, भूमिम् earth, कम्पयन् shaking, दुन्दुभिर्यथा like Dundubhi a wardrum, ननर्द roared.

##### आङ्ग्लानुवादः
'Mighty Dundubhi assuming the form of a frightening buffalo with pointed horns looking like a huge, dark raincloud in the sky in monsoon marched to the entrance of Kishkinda and roared like a wardrum as if shaking the earth.



#### श्लोकः
##### मूलम्
समीपस्थान्द्रुमान्भञ्जन्वसुधां दारयन्खुरैः।  
विषाणेनोल्लिखन् दर्पात्तद्द्वारं द्विरदो यथा4.11.27॥

##### शब्दार्थः
समीपस्थान् nearby, द्रुमान् trees, भञ्जन् felling, वसुधाम् earth, खुरैः with hoofs, दारयन् breaking, दर्पात् arrogantly, विषाणेन by the horn, तद्वारम् that entrance, द्विरदो यथा like an  
elephant, उल्लिखन् digging.

##### आङ्ग्लानुवादः
'Dundubhi felled the trees nearby, rent the earth with its hoofs, scratched the entrance gate of the city as an elephant would do with its horns in arrogance.



#### श्लोकः
##### मूलम्
अन्तःपुरगतो वाली श्रुत्वा शब्दममर्षणः।  
निष्पपात सह स्त्रीभिस्ताराभिरिव चन्द्रमाः4.11.28॥

##### शब्दार्थः
अन्तःपुरगतः in the harem, वाली Vali, शब्दम् sound, श्रुत्वा  hearing, अमर्षणः intolereable, ताराभिः stars also, चन्द्रमाः Moon, स्त्रीभिः with women, निष्पपात jumped out.

##### आङ्ग्लानुवादः
'Unable to tolerate the sound, Vali jumped out of the harem along with the women like the Moon with stars.



#### श्लोकः
##### मूलम्
मितं व्यक्ताक्षरपदं तमुवाचाथ दुन्दुभिम्।  
हरीणामीश्वरो वाली सर्वेषां वनचारिणाम्4.11.29॥

##### शब्दार्थः
वनचारिणाम् forestrangers, सर्वेषाम् for all, हरीणाम् of monkeys, ईश्वरः king, (सः वाली that Vali), दुन्दुभिम् to Dundubhi, व्यक्ताक्षरपदम् a brief statement, मितम् in limited words, उवाच said.

##### आङ्ग्लानुवादः
'Vali, king of the monkeys who roam the forest, saw Dundubhi and addressed, but brieflyः



#### श्लोकः
##### मूलम्
किमर्थं नगरद्वारमिदं रुध्द्वा विनर्दसि।  
दुन्दुभे विदितो मेऽसि रक्षप्राणान्महाबल4.11.30॥

##### शब्दार्थः
दुन्दुभे O Dundubhi, इदम् this, नगरद्वारम् entrance of the city, रुध्द्वा  blocking, किमर्थम् for what reason, विनर्दसि are you roaring, मे to me, विदितः known, असि you are,महाबल O powerful one, प्राणान् life, रक्ष you may protect.

##### आङ्ग्लानुवादः
'O Dundubhi why are you roaring, blocking the entrance of the city? I know you are  
powerful. Go and save your life.'



#### श्लोकः
##### मूलम्
तस्य तद्वचनं श्रुत्वा वानरेन्द्रस्य धीमतः।  
उवाच दुन्दुभिर्वाक्यं रोषात्संरक्तलोचनः4.11.31॥

##### शब्दार्थः
धीमतः wise, तस्य his, वानरेन्द्रस्य of the king of monkeys, तत् that, वचनम् words, श्रुत्वा  hearing, दुन्दुभिः Dundubhi, रोषात् angrily, संरक्तलोचनः eyes turned red, वाक्यम् words, उवाच said

##### आङ्ग्लानुवादः
'Dundubhi whose eyes turned red in anger when he heard the words of Vali ,the wise king of the monkeys, saidः



#### श्लोकः
##### मूलम्
न त्वं स्त्रीसन्निधौ वीर वचनं वक्तुमर्हसि।  
मम युद्धं प्रयच्छाद्य ततो ज्ञास्यामि ते बलम्4.11.32॥

##### शब्दार्थः
वीर hero, त्वम् you, स्त्रीसन्निधौ in the presence of women, वचनम् words, वक्तुम् to speak, नार्हसि not proper for you, अद्य to day, मम to me, युद्धम् war, प्रयच्छ you may give, ततः then, ते your, बलम् strength, ज्ञास्यामि I will let you know.

##### आङ्ग्लानुवादः
'O hero speaking such words in the presence of women is not proper. Come to me for a combat and I will let you know your strength.



#### श्लोकः
##### मूलम्
अथवा धारयिष्यामि क्रोधमद्य निशामिमाम्।  
गृह्यतामुदयस्स्वैरं कामभोगेषु वानर4.11.33॥

##### शब्दार्थः
वानर O monkey, अथवा or else, अद्य now, इमाम् this, निशाम् night, क्रोधम् anger, धारयिष्यामि I will control,  स्वैरम् freedom, कामभोगेषु for your sensual pleasures, उदयः morning, गृह्यताम् I will give you time.

##### आङ्ग्लानुवादः
'O monkey I will restrain my anger tonight and give you time for your indulgence in sensual pleasures till morning.



#### श्लोकः
##### मूलम्
दीयतां सम्प्रदानं च परिष्वज्य च वानरान्।  
सर्वशाखामृगेन्द्र स्त्वं संसादय सुहृज्जनान्4.11.34॥

##### शब्दार्थः
वानरान् of monkeys, परिष्वज्य embracing, सम्प्रदानम् a gift, दीयताम् may give, सर्वशाखामृगेन्द्रः king of all monkeys, त्वम् you, सुहृज्जनम् with dear friends, संसादय spend

##### आङ्ग्लानुवादः
'O king of monkeys, hug them and give them any gift you want. Spend the night with your dear ones.



#### श्लोकः
##### मूलम्
सुदृष्टां कुरु किष्किन्धां कुरुष्वात्मसमं पुरे।  
क्रीडस्व च सह स्त्रीभिरहं ते दर्पनाशनः4.11.35॥

##### शब्दार्थः
किष्किन्धाम् Kishkindha, सुदृष्टाम् give a good look, पुरे the city, आत्मसमम् some one equal to you, कुरुष्व assign kingship, स्त्रीभिः with women, सह along with, क्रीडस्व च and sport, अहम्  am, ते to you, दर्पनाशनः a destroyer of arrogance.

##### आङ्ग्लानुवादः
'Have a good look a Kishkinda. Assign some one like you kingship. Sport freely  with women and come, I shall destroy your arrogance.



#### श्लोकः
##### मूलम्
यो हि मत्तं प्रमत्तं वा सुप्तं वा रहितं भृशम्।  
हन्यात्स भ्रूणहा लोके त्वद्विधं मदमोहितम्4.11.36॥

##### शब्दार्थः
यः whoever, मत्तम् drunk, प्रमत्तं वा or heedless, सुप्तं वा or sleeping, रहितम् or without weapons, भृशम् greatly, मदमोहितम् stupified by lust, हन्यात् if killed, सः he, लोके in the world, भ्रूणहा हि is a killer of foetus in the womb.

##### आङ्ग्लानुवादः
'Whoever kills a person, who is drunk or is heedless or is asleep or without weapons or stupified by lust in this world, is equal to a killer of a foetus in the womb.'



#### श्लोकः
##### मूलम्
स प्रहस्याब्रवीन्मन्दं क्रोधात्तमसुरोत्तमम्।  
विसृज्य ताः स्त्रियस्सर्वास्ताराप्रभृतिकास्तदा4.11.37॥

##### शब्दार्थः
तदा then, सः he, प्रहस्य laughing, ताराप्रभृतिकाः Tara and others, ताः those, सर्वाः all, स्त्रियः women, विसृज्य having sent away, मन्दम् slowly, तम् him, असुरोत्तमम् best of demons, क्रोधात् angrily, अब्रवीत् said.

##### आङ्ग्लानुवादः
'Then, Vali sent away Tara and all other women slowly and replied angrily to the foolish demon with a mischievous smileः



#### श्लोकः
##### मूलम्
मत्तोऽयमिति मा मंस्था यद्यभीतोऽसि संयुगे।  
मदोऽयं सम्प्रहारेऽस्मिन्वीरपानं समर्थ्यताम्4.11.38॥

##### शब्दार्थः
अयम् this, मत्तः a drunken person, इति thus, मा मंस्थाः do not think, संयुगे in the combat, अभीतः not afraid, असि यदि if you are, अयम् this, मदः drunkeness, अस्मिन्  सम्प्रहारे in striking you, वीरपानम् warrior's drink (sharpening a warrior's skill), समर्थ्यताम् consider.

##### आङ्ग्लानुवादः
'Do not consider me drunken. This drink will serve as a warrior's drink in the combat. Be ready, if you are not afraid of a combat.'



#### श्लोकः
##### मूलम्
तमेवमुक्त्वा सङ्कृद्धो मालामुत्क्षिप्य काञ्चनीम्।  
पित्रा दत्तां महेन्द्रेण युद्धाय व्यवतिष्ठत4.11.39॥

##### शब्दार्थः
तम् him, एवम् that way, उक्त्वा having spoken, सङ्कृद्धः angry, पित्रा by his father, महेन्द्रेण by Indra, दत्ताम् gifted, काञ्चनीम् golden, मालाम् garland, उत्क्षिप्य removed, युद्धाय for the combat, व्यवतिष्ठत stood ready

##### आङ्ग्लानुवादः
'Having addressed thus in a rage, Vali removed the golden garland gifted by Indra, his father, and stood ready for the combat.



#### श्लोकः
##### मूलम्
विषाणयोर्गृहीत्वा तं दुन्दुभिं गिरिसन्निभम्।  
आविध्यत तदा वाली विनदन्कपिकुञ्जरः4.11.40॥

##### शब्दार्थः
तदा then, कपिकुञ्जरः elephantlike monkey, वाली Vali, गिरिसन्निभम् resembling a mountain, तम् him, दुन्दुभिम् Dundubhi, विषाणयोः by horns, गृहीत्वा  held, विनदन् roaring loudly, आविध्यत struck down.

##### आङ्ग्लानुवादः
'Vali, the elephantlike monkey then held the mountainlike Dundubhi by the horns and struck him down, roaring loudly.



#### श्लोकः
##### मूलम्
वाली व्यापातयाञ्चक्रे ननर्द च महास्वनम्।  
श्रोत्राभ्यामथ रक्तं तु तस्य सुस्राव पात्यतः4.11.41॥

##### शब्दार्थः
वाली Vali, व्यापादयाञ्चक्रे whirled round, महास्वनम् great sound, ननर्द च roared, अथ then, पात्यतः  down, तस्य his, श्रोत्राभ्याम् from the ears, रक्तम् blood, सुस्राव flowed.

##### आङ्ग्लानुवादः
'Vali whirled him round and round and threw him downroaring. Blood flowed from Dundubhi's ears.



#### श्लोकः
##### मूलम्
तयोस्तु क्रोधसंरम्भात्परस्परजयैषिणोः।  
युद्धं समभवद्घोरं दुन्दुभेर्वानरस्यच4.11.42॥

##### शब्दार्थः
क्रोधसंरम्भात् highly agitated in anger, परस्परजयैषिणोः of both trying to win over the other, तयोः of both, दुन्दुभेः for Dundubhi, वानरस्य च and of the monkey, घोरम् terrific, युद्धम् combat, समभवत् took place.

##### आङ्ग्लानुवादः
'Each one of them was highly agitated and angry trying to win over the other. A terrific fight took place between Dundubhi and Vali.



#### श्लोकः
##### मूलम्
अयुद्ध्यत तदा वाली शक्रतुल्यपराक्रमः।  
मुष्टिभिर्जानुभिश्चैव शिलाभिः पादपैस्तथा4.11.43॥

##### शब्दार्थः
तदा then, शक्रतुल्यपराक्रमः equal to Indra in prowess, वाली Vali, मुष्टिभिः with fists, जानुभिः with knees, च एव also, शिलाभिः with rocks, तथा so also, पादपैः with trees, अयुध्यत fought.

##### आङ्ग्लानुवादः
'Then Vali who was equal to Indra in prowess fought, hitting him with fists, knees, rocks and trees.



#### श्लोकः
##### मूलम्
परस्परं घ्नतो स्तत्र वानरासुरयोस्तदा।  
आसीदसुरो युद्धे शक्रसूनुर्व्यवर्धत4.11.44॥

##### शब्दार्थः
तदा then, तत्र there, वानरासुरयोः of monkey and demon, परस्परम् one to one, घ्नतोः pouncing on the other, युद्धे in fight, असुरः demon, हीनः reduced, आसीद become, शक्रसूनुः son of Indra, व्यवर्धत grew (in strength and spirit).

##### आङ्ग्लानुवादः
'Then as the monkey and demon fought pouncing on each other, the prowess of Dundubhi got diminished and that of Vali, the son of Indra, increased.



#### श्लोकः
##### मूलम्
व्यापारवीर्यधैर्यैश्च परिक्षीणं पराक्रमैः।  
तं तु दुन्दुभिमुद्यम्य धरण्यामभ्यपातयत्॥4.11.45॥  
युद्धे प्राणहरे तस्मिन्निष्पिष्टो दुन्दुभिस्तदा।  
पपात च महाकायः क्षितौ पञ्चत्वमागतः4.11.46॥

##### शब्दार्थः
व्यापारवीर्यधैर्यै in effort, strength and courage, पराक्रमैः in prowess as well, परिक्षीणं deterioration, तम् Vali, दुन्दुभिम् Dundubhi, उद्यम्य having lifted, धरण्याम् on the ground, अभ्यपातयत् hit down, तदा then, प्राणहरे in the deadly, तस्मिन् in that, युद्धे fight, दुन्दुभिः Dundubhi, निष्पिष्टः crushed, पातयतः thrown down, तस्य his, महाकायः of huge body, पञ्चत्वम् resolved into the five elements (dead), आगतः go, क्षितौ on the ground, पपात fell down.

##### आङ्ग्लानुवादः
In the fight, Dundubhi fell down, with his strength, courage and prowess dwindled. Vali lifted his huge body and dashed it down on the ground. The body of Dundubhi dissolved into the five elements.



#### श्लोकः
##### मूलम्
तं तोलयित्वा बाहुभ्यां गतसत्त्वमचेतनम्।  
चिक्षेप बलवान्वाली वेगेनैकेन योजनम्4.11.47॥

##### शब्दार्थः
बलवान् powerful, वाली Vali, गतसत्त्वम् life drained, अचेतनम् lost consciousness, तम् him, बाहुभ्याम् with both shoulders, तोलयित्वा after lifting, एकेन in one piece, वेगेन with speed, योजनम् distance of a yojana (eight miles), चिक्षेप hurled.

##### आङ्ग्लानुवादः
'Mighty Vali lifted on both shoulders the insensate body drained of life and hurled it speedily to a distance of a yojana.



#### श्लोकः
##### मूलम्
तस्य वेगप्रविद्धस्य वक्त्रात्क्षतजबिन्दवः।  
प्रपेतुर्मारुतोत्क्षिप्ता मतङ्गप्याश्रमं प्रति4.11.48॥

##### शब्दार्थः
वेगप्रविद्धस्य flung, तस्य his, वक्त्रात् from the mouth, क्षतजबिन्दवः drops of blood, मारुतोत्क्षिप्ताः scattered by the wind, मतङ्गस्य Matanga's, आश्रमं प्रति at the hermitage of, प्रपेतुः fell.

##### आङ्ग्लानुवादः
'Scattered by the wind, drops of blood fell at the hermitage of Matanga from the mouth of the deadbody flung.



#### श्लोकः
##### मूलम्
तान्दृष्ट्वा पतितांस्तस्य मुनिश्शोणितविप्रुषः।  
क्रुद्धस्तत्र महाभागश्चिन्तयामास कोन्वयम्4.11.49॥

##### शब्दार्थः
महाभागः venerable one, मुनिः sage, तत्र there, पतितान् fallen, शोणितविप्रुषः drops of blood, दृष्ट्वा after seeing, तस्य his, क्रुद्धः became angry, अयम् this, को नु who can  he be, चिन्तयामास started thinking.

##### आङ्ग्लानुवादः
'The venerable sage became furious to see drops of blood fallen there. He started thinking who could he be?



#### श्लोकः
##### मूलम्
येनाहं सहसा स्पृष्टश्शोणितेन दुरात्मना।  
कोऽयं दुरात्मा दुर्भुदि्घरकृतात्मा च बालिशः4.11.50॥

##### शब्दार्थः
दुरात्मना wicked self, येन by whom, अहम् I, सहसा instantly, शोणितेन with blood, स्पृष्टः  
touched, दुरात्मा a villain, दुर्भुद्धिः evilminded, अयम् he, बालिशः a petty man, कः who?

##### आङ्ग्लानुवादः
'Who is that petty, wicked, evil minded one who caused the drops of blood to touch (fall on) me suddenly?



#### श्लोकः
##### मूलम्
इत्युक्त्वाऽथ विनिष्क्रम्य ददर्श मुनिसत्तमः।  
महिषं पर्वताकारं गतासुं पतितं भुवि4.11.51॥

##### शब्दार्थः
सः he, मुनिसत्तमः venerable sage, इति thus, उक्त्वा having said, विनिष्क्रम्य having come out, गतासुम् a dead one, भुवि on the floor, पतितम् fallen, पर्वताकारम् with a mountaneous form, महिषम् buffalo, ददृशे saw.

##### आङ्ग्लानुवादः
'The venerable sage came out of the hermitage and saw a mountaneous buffalo fallen dead on the floor.



#### श्लोकः
##### मूलम्
स तु विज्ञाय तपसा वानरेण कृतं हि तत्।  
उत्ससर्ज महाशापं क्षेप्तारं वालिनं प्रति4.11.52॥

##### शब्दार्थः
सः he, तत् that, वानरेण by the monkey, कृतम् done, तपसा by ascetic vision, विज्ञाय having known, क्षेप्तारम् who hurled, वालिनं प्रति at that Vali, महाशापम् great curse, उत्ससर्ज pronounced.

##### आङ्ग्लानुवादः
'Having known through his ascetic vision that it was the act of a monkey, he pronounced a curse on Vali who had hurled (the body)ः



#### श्लोकः
##### मूलम्
इह तेनाप्रवेष्टव्यं प्रविष्टस्य वधो भवेत्।  
वनं मत्संश्रयं येन दूषितं रुधिरस्रवैः4.11.53॥

##### शब्दार्थः
मत्संश्रयम् under my protection, वनम् forest, येन by whom, रुधिरस्रवैः with drops of blood, दूषितम् is violated, तेन by him, इह here, न प्रवेष्टव्यम्  should not enter, प्रविष्टस्य of him who enters, वधः death, भवेत् will take place.

##### आङ्ग्लानुवादः
'Whoever has desecrated this forest, protected by me, with drops of blood is forbidden to enter this place. Once he does it, he will die.



#### श्लोकः
##### मूलम्
सम्भग्नाः पादपाश्चैमेक्षिपतेहासुरीं तनुम्।  
समन्तादाद्योजनं पूर्णमाश्रमं मामकं यदि4.11.54॥  
आगमिष्यति दुर्बुद्धिर्व्यक्तं स न भविष्यति।

##### शब्दार्थः
आसुरीम् demon's, तनुम् body, क्षिपता  hurled, इमे those, पादपाश्च trees also, सम्भग्नाः are broken, समन्तात् all over, पूर्णम् entire, योजनम् yojana, मामकम् mine, आश्रमम् hermitage, आगमिष्यति if he comes, दुर्बुद्धिः wicked  one, सः he, न भविष्यति will not survive.

##### आङ्ग्लानुवादः
'Whoever has broken the trees all over this forest and has thrown the demon's body will not survive if he enters within a radius of one yojana  of my hermitage.



#### श्लोकः
##### मूलम्
ये चापि सचिवाः स्तस्य संश्रिता मामकं वनम्4.11.55॥  
न च तैरिह वस्तव्यं श्रुत्वा यान्तु यथासुखम्।

##### शब्दार्थः
मामकम् my, वनम् forest, संश्रिताः taking refuge, ये (केचित्) indeed, अस्य सचिवाः his counsellors, तैः च by them also, इह here, न वस्तव्यम् should not stay, श्रुत्वा on hearing, यथासुखम् safely, यान्तु depart.

##### आङ्ग्लानुवादः
'Indeed his counsellors who are here must leave this forest. Let them depart safely.



#### श्लोकः
##### मूलम्
यदि तेऽपी ह तिष्ठन्ति शपिष्ये तानपि ध्रुवम्4.11.56॥  
वनेऽस्मिन्मामके नित्यं पुत्रवत्परिरक्षिते।  
पत्राङ्कुरविनाशाय फलमूलाभवाय च4.11.57॥

##### शब्दार्थः
नित्यम् always, पुत्रवत् like a son, परिरक्षिते protected, मामके my, अस्मिन् वने in this forest, तेऽपि they also, पत्राङ्कुरविनाशाय for destroying shoots, फलमूलाभवाय च and for the loss of fruits and roots etc, तिष्ठन्ति यदि if they stay back, तानपि them also, ध्रुवम् certainly, शपिष्ये I  
will curse.

##### आङ्ग्लानुवादः
'If the monkeys stay back to destroy the leaves and shoots and plunder the fruits and roots of this forest which I have protected just like my son will also certainly invite my curse.



#### श्लोकः
##### मूलम्
दिवसश्चास्य मर्यादा यं द्रष्टा श्वोऽस्मि वानरम्।  
बहुवर्षसहस्राणि स वै शैलो भविष्यति4.11.58॥

##### शब्दार्थः
अस्य for him, दिवसः one day, मर्यादा time limit, श्वः tomorrow, यम् whosoever, वानरम् monkey, द्रष्टास्मि I will see, सः he, बहुवर्षसहस्राणि for many thousands of years, शैलः mountain, भविष्यति will become.

##### आङ्ग्लानुवादः
'I give one day's time for the monkeys (to leave). Whomsoever, I see tomorrow will get transformed into a mountain for many thousands of years'



#### श्लोकः
##### मूलम्
ततस्ते वानराश्श्रुत्वा गिरं मुनिसमीरिताम्।  
निश्चक्रमुर्वनात्तस्मात्तान्दृष्ट्वा वालिरब्रवीत्4.11.59॥

##### शब्दार्थः
ततः then, ते those, वानराः monkeys, मुनिसमीरिताम् spoken by the sage, गिरम् word, श्रुत्वा after hearing, तस्मात् वनात् from that forest, निश्चक्रमुः went away, तान् the, दृष्ट्वा on seeing, वालिः Vali, अब्रवीत् said.

##### आङ्ग्लानुवादः
'The monkeys fled on hearing the words spoken by the sage. Said Valiः



#### श्लोकः
##### मूलम्
किं भवन्तस्समस्ताश्च मतङ्गवनवासिनः।  
मत्समीपमनुप्राप्ता अपि स्वस्ति वनौकसाम्4.11.60॥

##### शब्दार्थः
मतङ्गवनवासिनः residents of the groves of Matanga, भवन्तः you, समस्ताः all, किम् why, मत्समीपम् to me, अनुप्राप्ताः came here, वनौकसाम् for all the monkeys, अपि स्वस्ति hope all are safe.

##### आङ्ग्लानुवादः
'Why have you, residents of the groves of Matanga, come to me? Hope all are safe'



#### श्लोकः
##### मूलम्
ततस्ते कारणं सर्वं तदा शापं च वालिनः।  
शशंसुर्वानरास्सर्वे वालिने हेममालिने4.11.61॥

##### शब्दार्थः
ततः then, सर्वे all, ते वानराः those monkeys, सर्वम् everything, कारणम् reason, तदा then, वालिनः of Vali, शापं च curse also, हेममालिने to him wearing golden necklace, वालिने to Vali, शशंसुः narrated.

##### आङ्ग्लानुवादः
'Then all the monkeys collected together and narrated everything about the curse given to Vali , adorned with a golden chain(on his neck).



#### श्लोकः
##### मूलम्
एतच्छ्रुत्वा तदा वाली वचनं वानरेरितम्।  
स महर्षिंतदाऽसाद्य याचते स्म कृताञ्जलिः4.11.62॥

##### शब्दार्थः
तदा then, सः वाली that Vali, वानरेरितम् spoken by monkeys, एतत् all that, वचनम् words, श्रुत्वा on hearing, कृताञ्जलिः with folded hands, महर्षिम् to the sage, (सम्) आसाद्य having approached, याचते स्म begged.

##### आङ्ग्लानुवादः
'On hearing the monkeys, Vali went to the sage and begged forgiveness with folded hands.



#### श्लोकः
##### मूलम्
महर्षिस्तमनादृत्य प्रविवेशाश्रमं तदा।  
शापधारणभीतस्तु वाली विह्वलतां गतः4.11.63॥

##### शब्दार्थः
महर्षिः great sage, तम् him, अनादृत्य without obliging, आश्रमं to the hermitage, तदा then, प्रविवेश entered, वाली Vali, शापधारणभीतः with the fear of hearing the curse, विह्वलताम् agrieved, गतः became.

##### आङ्ग्लानुवादः
'The sage went into the hermitage without obliging Vali who became apprehensive of the curse of the sage.



#### श्लोकः
##### मूलम्
ततश्शापभयाद्भीत ऋश्यमूकं महागिरिम्।  
प्रवेष्टुं नेच्छति हरिर्द्रष्टुं वापि नरेश्वर4.11.64॥

##### शब्दार्थः
नरेश्वर O Lord Rama, ततः then onwards, हरिः monkeys, शापभयात् for fear of the curse, भीतः frightened, महागिरिम् great mountain, ऋष्यमूकम् Rishyamuka, प्रवेष्टुम् to enter, द्रष्टुं वापि even to see, नेच्छति does not like.

##### आङ्ग्लानुवादः
'O Lord Rama because of the fear of the curse, Vali will not enter the great Rishyamuka mountain nor will he like to see it.



#### श्लोकः
##### मूलम्
तस्याप्रवेशं ज्ञात्वाऽहमिदं राम महावनम्।  
विचरामि सहामात्यो विषादेन विवर्जितः4.11.65॥

##### शब्दार्थः
राम O Rama, अहम् I, तस्य his, अप्रवेशम् entry prohibited, ज्ञात्वा after knowing, विषादेन apprehension, विवर्जितः without, सहामात्यः accompanied by ministers, इदम् this, महावनम् great forest, विचरामि I am roaming about.

##### आङ्ग्लानुवादः
'O Rama aware of the prohibition of Vali from entering the place, I roam about this great forest  accompanied by my ministers without any apprehension.



#### श्लोकः
##### मूलम्
एषोऽस्थिनिचयस्तस्य दुन्दुभेस्सम्प्रकाशते।  
वीर्योत्सेकान्निरस्तस्य गिरिकूटोपमो महान्4.11.66॥

##### शब्दार्थः
वीर्योत्सेकात् with pride of prowess, निरस्तस्य thrown away, तस्य दुन्दुभेः Dundubhi's, गिरिकूटोपमो as the mountain peak, महान् huge, एषः this, अस्थिनिचयः heap of bones, सम्प्रकाशते is shining

##### आङ्ग्लानुवादः
'Hurled with the pride of his(Vali's) prowess is this heap of bones of Dundubhi here, which shines like a huge mountain peak.



#### श्लोकः
##### मूलम्
इमे च विपुलास्सालास्सप्त शाखावलम्बिनः।  
यत्रैकं घटते वाली निष्पत्रयितुमोजसा4.11.67॥

##### शब्दार्थः
शाखावलम्बिनः  branches overlapping one another, इमे these, सप्त seven, विपुलाः sturdy, सालाः Sala trees, यत्र there, एकम् one, वाली Vali, ओजसा his own, निष्पत्रयितुम् to remove its leaves, घटते he is competent.

##### आङ्ग्लानुवादः
'Look at these seven sturdy Sala trees with branches  of one overlapping the other.  Vali was able to remove all the leaves of one Sala tree with just one arrow.



#### श्लोकः
##### मूलम्
एतदस्यासमं वीर्यं मया राम प्रकीर्तितम्।  
कथं तं वालिनं हन्तुं समरे शक्ष्यसे नृप4.11.68॥

##### शब्दार्थः
राम O Rama, अस्य his, असमम् unequalled, एतत् this, वीर्यम् strength, प्रकीर्तितम् is narrated, नृप king, समरे in a combat, तं वालिनम् that Vali's, हन्तुम् to kill, कथम् how is it, शक्ष्यसे it is possible for you?

##### आङ्ग्लानुवादः
'O Rama Vali's strength and fame related by me is unequalled. O king how is it possible for you to kill him in a combat?'



#### श्लोकः
##### मूलम्
तथा ब्रुवाणं सुग्रीवं प्रहसन् लक्ष्मणोऽब्रवीत्।  
कस्मिन्कर्मणि निर्वृत्ते श्रद्दध्या वालिनो वधम्4.11.69॥

##### शब्दार्थः
लक्ष्मणः Lakshmana, तथा that way, ब्रुवाणम् while he spoke, सुग्रीवम् to Sugriva, प्रहसन् with a smile, अब्रवीत् said, कस्मिन् in which, कर्मणि in action, निवृत्ते when carried out, वालिनः Vali's, वधम् killing, श्रद्दध्याः trust

##### आङ्ग्लानुवादः
Smiling, Lakshmana asked Sugriva, 'By what action will you trust?. By the fulfilment of which task (by Rama) will you have faith?'



#### श्लोकः
##### मूलम्
तमुवाचाथ सुग्रीवस्सप्त सालानिमान्पुरा।  
एवमेकैकशो वाली विव्याथाथ स चासकृत्। 4.11.70॥

##### शब्दार्थः
अथ then, सुग्रीवः Sugriva, तम् him, उवाच said, पुरा earlier, सः वाली that Vali, इमान् these, सप्तसालान् seven sala trees, एवम् in this way, एकैकशः one after the other, अथ then, असकृत् several times, विव्याध struck.

##### आङ्ग्लानुवादः
Then Sugriva told Lakshmana that earlier Vali had split through these seven Sala trees one after the other, several times.



#### श्लोकः
##### मूलम्
रामोऽपिदारयेदेषां बाणेनैकेन च द्रुमम्।  
वालिनं निहतं मन्ये दृष्ट्वा रामस्य विक्रमम्4.11.71॥

##### शब्दार्थः
रामः Rama, अपि also, एषाम् these, द्रुमम् trees, एकेन with one, बाणेन with arrow, दारयेत् pierce through(split), रामस्य Rama's, विक्रमम् prowess, दृष्ट्वा on seeing, वालिनम् Vali, निहतम् killing, मन्ये I think, अपि also.

##### आङ्ग्लानुवादः
'If I see Rama splitting these trees with one arrow, I will believe he can kill Vali with his prowess.



#### श्लोकः
##### मूलम्
हतस्य महिषस्यास्थि पादेनैकेन लक्ष्मण।  
उद्यम्याथ प्रक्षिपेच्चेत्तरसा द्वे धनुश्शते4.11.72॥

##### शब्दार्थः
लक्ष्मण  Lakshmana, हतस्य of the dead, महिषस्य buffalo's, अस्थि skeleton, एकेन by one, पादेन by the foot, उद्यम्य lifted, तरसा with his strength, द्वेधनुः शते a distance of eight hundred hands (distance of two hundred bows), प्रक्षिपेच्चापि if he can also hurl.

##### आङ्ग्लानुवादः
'O Lakshmana and if Rama can also lift the dead buffalo's (Dundubhi's) skeleton and hurl it to a distance  of two hundred bows with one of his feet.



#### श्लोकः
##### मूलम्
एवमुक्त्वा तु सुग्रीवो रामं रक्तान्तलोचनम्।  
ध्यात्वा मुहूर्तं काकुत्स्थं पुनरेव वचोऽब्रवीत्4.11.73॥

##### शब्दार्थः
सुग्रीवः Sugriva, रक्तान्तलोचनम् with reddened eyes, रामम् Rama, एवम् thus, उक्त्वा having  
spoken, मुहूर्तम् for a moment after, ध्यात्वा thinking, काकुत्स्थम् Rama, पुनरेव again, वचः these words, अब्रवीत् said.

##### आङ्ग्लानुवादः
Having said this and thinking for a moment, Sugriva again said to the heroic Rama whose eyes had turned red.



#### श्लोकः
##### मूलम्
शूरश्च शूरघाती च प्रख्यातबलपौरुषः।  
बलवान्वानरो वाली संयुगेष्वपराजितः4.11.74॥

##### शब्दार्थः
शूरश्च hero, शूरघाती च killer of heroes, प्रख्यातबलपौरुषः wellknown for prowess and valour, बलवान् powerful, वानरः वाली monkey Vali, संयुगेषु in combat, अपराजितः unconquered.

##### आङ्ग्लानुवादः
'Powerful Vali is valiant and has killed brave fighters. He is wellknown for his prowess and valour. He has not faced defeat in war.



#### श्लोकः
##### मूलम्
दृश्यन्ते चास्य कर्माणि दुष्कराणि सुरैरपि।  
यानि सञ्चिन्त्य भीतोऽहमृश्यमूकं समाश्रितः4.11.75॥

##### शब्दार्थः
सुरैरपि even by gods, दुष्कराणि difficult, तस्य his, कर्माणि tasks, दृश्यन्ते are seen(all over), यानि all those, सञ्चिन्त्य thinking of, भीतः fear, अहम् I, ऋष्यमूकम् at Rishyamuka, उपाश्रितः I have taken refuge.

##### आङ्ग्लानुवादः
'Even gods cannot do what he has done. Thinking of all this and being afraid of him, I have taken refuge at Rishyamuka.



#### श्लोकः
##### मूलम्
तमजय्यमधृष्यं च वानरेन्द्रममर्षणम्।  
विचिन्तयन्न मुञ्चामि ऋश्यमूकमहन्विमम्4.11.76॥

##### शब्दार्थः
तम् him, वानरेन्द्रम् lord of monkeys, अजय्यम् invincible, अधृष्यम् one who can not be overpowered, अमर्षणम् indignant, विचिन्तयन् while thinking over, अहम् I, ऋष्यमूकम् Rishyamuka, न मुञ्चामि I have not left, इयम this.

##### आङ्ग्लानुवादः
'Thinking that this indignant, invincible lord of the monkeys, cannot be overpowered, I have not stepped out of Rishyamuka.



#### श्लोकः
##### मूलम्
उद्विग्नश्शङ्कितश्चापि विचरामि महावने।  
अनुरक्तैः सहामात्यैर्हनुमत्प्रमुखैर्वरैः4.11.77॥

##### शब्दार्थः
(अहम् I), उद्विग्नः agitated, शङ्कितः frightened, अनुरक्तैः who are devoted to me, वरैः excellent, हनुमत्प्रमुखैः by Hanuman and others, अमात्यैः with ministers, सह along with, महावने in this great forest, विचरामि I am roaming.

##### आङ्ग्लानुवादः




#### श्लोकः
##### मूलम्
उपलब्धं च मे श्लाघ्यं सन्मित्रं मित्रवत्सल।  
त्वामहं पुरुषव्याघ्र हिमवन्तमिवाश्रितः4.11.78॥

##### शब्दार्थः
श्लाघ्यम् praiseworthy, सन्मित्रम् a good friend, मे to me, उपलब्धम् Is obtained, मित्रवत्सल O loyal to friends, पुरुषव्याघ्र tiger among men, अहम् I am, हिमवन्तमिव like the Himalaya, त्वाम् you, आश्रितः seek your protection.

##### आङ्ग्लानुवादः
'I have discovered in you a faithful friend. O tiger among men, O venerable one, you are to me like the Himalayas.



#### श्लोकः
##### मूलम्
किं तु तस्य बलज्ञोऽहं दुर्भ्रातुर्बलशालिनः।  
अप्रत्यक्षं तु मे वीर्यं समरे तव राघव4.11.79॥

##### शब्दार्थः
किं तु but, अहम् I, बलशालिनः  mighty, दुर्भ्रातुः bad brother's, तस्य his, बलज्ञः know his strength, राघव Rama, समरे in war, तव your, वीर्यं तु power also, मे I, अप्रत्यक्षम् not see.

##### आङ्ग्लानुवादः
'What to do? I know the strength of my mighty bad brother. But so far I have not seen your power in a battle.



#### श्लोकः
##### मूलम्
न खल्वहं त्वां तुलये नावमन्ये न भीषये।  
कर्मभिस्तस्य भीमैस्तु कातर्यं जनितं मम4.11.80॥

##### शब्दार्थः
अहम् I am, त्वाम् your, न खलु तुलये indeed do not compare, नावमन्ये I do not insult you, न भीषये  not to scare , तस्य his, भीमैः by dreadful, कर्मभिः by his actions, मम  in me, कातर्यम् cowardice, जनितम् is created.

##### आङ्ग्लानुवादः
'The dreadful acts of Vali have made me feel timid. This is not to compare you with him or your strength with his or insult you and scare you.



#### श्लोकः
##### मूलम्
कामं राघव ते वाणी प्रमाणं धैर्यमाकृतिः।  
सूचयन्ति परं तेजो भस्मच्छन्नमिवानलम्4.11.81॥

##### शब्दार्थः
राघव Rama, ते you, वाणी word, प्रमाणम् evidence, धैर्यम् courage, आकृतिः appearance, भस्मच्छन्नम् covered with ashes, आनलम् इव like fire, परम् supreme, तेजः strength, सूचयन्ति indicate, कामम् no doubt.

##### आङ्ग्लानुवादः
'Rama  your word and your courage indicate your supreme strength which is like fire covered with ashes.'



#### श्लोकः
##### मूलम्
तस्य तद्वचनं श्रुत्वा सुग्रीवस्य महात्मनः।  
स्मितपूर्वमथो रामः प्रत्युवाच हरिं प्रभुः4.11.82॥

##### शब्दार्थः
रामः Rama, महात्मनः great soul, तस्य सुग्रीवस्य that Sugriva's, तत् वचनम् those words, श्रुत्वा having heard, अथ then, हरिं प्रति seeing Sugriva, स्मितपूर्वम् smiling gently, प्रत्युवाच  replied.

##### आङ्ग्लानुवादः
Having heard the great Sugriva, Rama replied with a gentle smileः



#### श्लोकः
##### मूलम्
यदि न प्रत्ययोऽस्मासु विक्रमे तव वानर।  
प्रत्ययं समरे श्लाघ्यमहमुत्पादयामि ते4.11.83॥

##### शब्दार्थः
वानर monkey, विक्रमे in valour, अस्मासु in us, तव to you, प्रत्ययः faith, न यदि if not, अहम् I, समरे in combat, श्लाघ्यम् praiseworthy, प्रत्ययम् confidence, ते to you, उत्पादयामि create.

##### आङ्ग्लानुवादः
'If you have no confidence in my strength in fight, O monkey, I will create it in you so much so that you will admire it.'



#### श्लोकः
##### मूलम्
एवमुक्त्वा तु सुग्रीवं सान्त्वं लक्ष्मणपूर्वजः।  
राघवो दुन्दुभेः कायं पादाङ्गुष्ठेन लीलया4.11.84॥  
तोलयित्वा महाबाहुश्चिक्षेप दशयोजनम्।  
असुरस्य तनुं शुष्कं पादाङ्गुष्ठेन वीर्यवान्4.11.85॥

##### शब्दार्थः
लक्ष्मणाग्रजः Lakshmana's elder brother, महाबाहुः longarmed one, वीर्यवान् mighty, राघवः Rama, एवम् in that way, उक्त्वा having said, सुग्रीवम् to Sugriva, सान्त्वं In a pleasing way, दुन्दुभेः Dundubhi's, कायम् body, लीलया easily, पादाङ्गुष्ठेन with the toe, तोलयित्वा lifting, असुरस्य demon's, शुष्काम् dried, तनुम् body, दशयोजनम् ten yojanas, चिक्षेप flung

##### आङ्ग्लानुवादः
Rama,the mighty elder brother of Lakshmana, having said so to Sugriva in a pleasing manner, lifted the dried body of Dundubhi easily with his toe, shook it and flung it with ease to a distance of ten yojanas.



#### श्लोकः
##### मूलम्
क्षिप्तं दृष्ट्वा ततः कायं सुग्रीवः पुनरब्रवीत्।  
लक्ष्मणस्याग्रतो राममिदं वचनमर्थवत्4.11.86॥

##### शब्दार्थः
सुग्रीवः Sugriva, क्षिप्तम् the thrown, कायम् body, दृष्ट्वा  seeing, ततः then, पुनः again, अब्रवीत् said, अर्थवत्  meaningful, इदम् these, वचनम् words, अब्रवीत् said, लक्ष्मणस्य Lakshmana's, अग्रतः In the presence.

##### आङ्ग्लानुवादः
Having seen Rama flinging the body, Sugriva said to him again in the presence of Lakshmanameaningfullyः



#### श्लोकः
##### मूलम्
आर्द्रस्समांसः प्रत्यग्रः क्षिप्तः कायः पुरा सखे4.11.87॥  
लघुस्सम्प्रति निर्मांस स्तृणभूतश्च राघव।  
परिश्रान्तेन मत्तेन भ्रात्रा मे वालिना तदा4.11.88॥  
क्षिप्तमेवं प्रहर्षेण भवता रघुनन्दन।

##### शब्दार्थः
सखे friend, तदा that time, परिश्रान्तेन by the tired, मत्तेन by the intoxicated, मे भ्रात्रा  by my brother, वालिना by Vali, पुरा earlier, आर्द्रः wet, समांसः with flesh, प्रत्यग्रः fresh, कायः body, क्षिप्तः flung, रघुनन्दन O delight of the Raghu race, राघव Raghava, सम्प्रति now, लघुः light, निर्मांसः without flesh, तृणभूतश्च like a bunch of grass, प्रहर्षेण playfully, भवता by you, एवम् this, क्षिप्तम् flung.

##### आङ्ग्लानुवादः
'O friend, when Vali my brother flung the body, he was tired and intoxicated and the body was fresh with flesh (meaning heavy), but now, O Delight of the Raghu race, it is fleshless and light like a bunch of (dry) grass (for) which you could throw it playfully.



#### श्लोकः
##### मूलम्
नात्र शक्यं बलं ज्ञातुं तव वा तस्य वाऽधिकम्।  
आर्द्रं शुष्कमिति ह्येतत्सुमहद्राघवान्तरम्4.11.89॥

##### शब्दार्थः
अत्र here (in this case), तव your, बलम् strength, अधिकं वा is more  or, तस्य वा or his, ज्ञातुम् to know, न शक्यम् not able, राघव Rama, आर्द्रम् wet, शुष्कमिति dried, एतत् this, सुमहत् great, अन्तरं हि difference.

##### आङ्ग्लानुवादः
'I was unable to gauge whether your strength is more  than his (Vali's) since there is a great difference between a dry body and a wet one.



#### श्लोकः
##### मूलम्
स एव संशयस्तात तव तस्य च यद्बले4.11.90॥  
सालमेकं तु निर्भिद्या भवेद्व्यक्तिर्बलाबले।

##### शब्दार्थः
तात O dear, तव your, तस्य च and his, यत् such, बले strength, स एव that alone, संशयः  doubt, एकम् one, सालम् Sala tree, निर्भिद्य after splitling through, व्यक्तिः demonstrated, भवेत् will be known, बलाबले strength or otherwise.

##### आङ्ग्लानुवादः
'O Dear, therefore, I have my doubt about your relative strength. If you can split a sala tree with a single arrow then can your strength or weakness be demonstrated.



#### श्लोकः
##### मूलम्
कृत्वेदं कार्मुकं सज्यं हस्तिहस्त मिवाततम्4.11.91॥  
आकर्णपूर्णमायम्य विसृजस्व महाशरम्।

##### शब्दार्थः
आततम् stretched, हस्तिहस्तमिव like the elephant's trunk, एतत् that, कार्मुकम् bow, सज्यम् strung(tie it with string), कृत्वा after doing, आकर्णपूर्णम् drawing it (the string) to the ear, आयम्य after stretching, महाशरम् great arrow, विसृजस्व release.

##### आङ्ग्लानुवादः
'Now string your bow, draw it like the trunk of an elephant up to your ear and release the great arrow.



#### श्लोकः
##### मूलम्
इमं हि सालं सहित स्त्वया शरो  
न संशयोऽत्रास्ति विदारयिष्यति।  
अलं विमर्शेन मम प्रियं ध्रुवं  
कुरुष्व राजात्मज शापितो मया4.11.92॥

##### शब्दार्थः
राजन् king, त्वया your, प्रहितः good, शरः arrow, इमं सालम् this sala tree, विदारयिष्यति will pierce through, अत्र then, संशयः doubt, नास्ति will not be there, विमर्शेन clear, अलम् enough, ध्रुवम् certainly, मम to me, प्रियम् gladden, कुरुष्व do, मया my, प्रतिशापितः not to test you.

##### आङ्ग्लानुवादः
'It will be enough and my doubt will be cleared. If you can pierce the sala tree with your arrow it will be my pleasure and not a test of your strength.



#### श्लोकः
##### मूलम्
यथा हि तेजस्सु वरस्सदा रवि  
र्यथा हि शैलो हिमवान्महाद्रिषु।  
यथा चतुष्पात्सु च केसरी वर  
स्तथा नरणामसि विक्रमे वरः4.11.93॥

##### शब्दार्थः
तेजस्सु among the brilliant, रविः Sun, यथा as, वरः best, महाद्रिषु among the great mountains, हिमवान् शैलः Himalaya mountain, यथा as, चतुष्पात्सु among the quadrupeds, केसरी lion, यथा as, वरः best, तथा similarly, नराणाम् among men, विक्रमे in valour, वरः best, असि you are.

##### आङ्ग्लानुवादः
'Just as the Sun is the best among the brilliant, the Himalayas among the great mountains, the lion among the quadrupeds, so also you are the best among men of valour.'  

#### समाप्तिः
 श्रीमद्रामायणे वाल्मीकीय आदिकाव्ये किष्किन्धाकाण्डे एकादशस्सर्गः॥  
Thus ends  the eleventh sarga of Kishkindakanda of the Holy Ramayana, the first epic, composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/02-vAli-vadhaH/011_vAliparAkramavarNanam.md">
<details><summary><h3>भूषणम् ...{Loading}...</h3></summary>



रामस्य वचनं श्रुत्वा हर्षपौरुषवर्धनम् ।  

सुग्रीवः पूजयाञ्चक्रे राघवं प्रशशंस च  ॥  ४।११।१  ॥   

असंशयं प्रज्वलितैस्तीक्ष्णैर्मर्मातिगैः शरैः ।  

त्वं दहेः कुपितो लोकान् युगान्त इव भास्करः  ॥  ४।११।२  ॥   

अथ सुग्रीवो वालिवधक्षमं रामबलं परीक्षितुकामस्तद्बलं दर्शयत्येकादशे
रामस्येत्यादि । पूजयाञ्चक्रे अञ्जलिबन्धादिना । प्रशशंस तुष्टाव  ॥ 
४।११।१,२  ॥   

  

वालिनः पौरुषं यत्तद्यच्च वीर्यं धृतिश्च या ।  

तन्ममैकमनाः श्रुत्वा विधत्स्व यदनन्तरम्  ॥  ४।११।३  ॥   

पौरुषं बलम् । अनन्तरं यत्कर्तव्यं तद्विधत्स्व  ॥  ४।११।३  ॥   

  

समुद्रात्पश्चिमात्पूर्वं दक्षिणादपि चोत्तरम् ।  

क्रामत्यनुदिते सूर्ये वाली व्यपगतक्लमः  ॥  ४।११।४  ॥   

समुद्रादिति । "ब्राह्मे मुहूर्त उत्थाय" इति ब्राह्ममुहूर्तस्य
सन्ध्याकर्मकालत्वेन तस्मिन्नुत्थाय अनुदिते सूर्ये सन्ध्याकर्मकारणार्थं
पश्चिमात्समुद्रात्पूर्वसमुद्रं दक्षिणात्समुद्रादुत्तरं समुद्रं च
व्यपगतक्लमः सन् क्रामति । इदं व्यक्तमुत्तरकाण्डे । तारः "चतुर्भ्यो ऽपि
समुद्रेभ्यः सन्ध्यामन्वास्य रावण । इमं मुहूर्तमायाति वाली तिष्ठ
मुहूर्तकम्  ॥ " इति। ननु कथं चतुर्ष्वप्येकसन्ध्याकरणम्? उच्यते एकस्मिन्
तटाके पार्श्वभेद इव स्नानाचमनार्ध्यप्रदानजपानां कर्तुं शक्यात्वात्
अनुदिते सूर्य इत्युत्तरावधिरभिहितः। पूर्वावधिस्तु ब्राह्मे मुहूर्त
उत्थायेत्युनुष्ठानाङ्गत्वेन विहितः कालः।
चतुःसमुद्रपरिक्रमस्यानुष्ठानार्थत्वम् "चतुर्भ्योऽपि समुद्रेभ्यः
सन्ध्यामन्वास्य रावण। इमं मुहुर्तमायाति वाली तिष्ठ मुहूर्तकम् ॥ "
इत्युत्तरश्रीरामायणोक्ततारवचनादवगम्यते  ॥  ४।११।४  ॥   

  

अग्राण्यारुह्य शैलानां शिखराणि महान्त्यपि ।  

ऊर्ध्वमुत्क्षिप्य तरसा प्रतिगृह्णाति वीर्यवान्  ॥  ४।११।५  ॥   

अग्राणीति । कन्दुकानीवेति भावः  ॥  ४।११।५  ॥   

  

बहवः सारवन्तश्च वनेषु विविधा द्रुमाः ।  

वालिना तरसा भग्ना बलं प्रथयतात्मनः  ॥  ४।११।६  ॥   

बहव इति । मक्षिकोत्सारणरीत्येति भावः । सारवन्तः स्थिरांशवन्तः । "सारो
बले स्थिरांशे च " इत्यमरः  ॥  ४।११।६  ॥   

  

महिषो दुन्दुभिर्नाम कैलासशिखरप्रभः ।  

बलं नागसहस्रस्य धारयामास वीर्यवान्  ॥  ४।११।७  ॥   

कैलासशिखरप्रभः तदाकार इत्यर्थः  ॥  ४।११।७  ॥   

  

वीर्योत्सेकेन दुष्टात्मा वरदानाच्च मोहितः ।  

जगाम सुमहाकायः समुद्रं सरितां पतिम्  ॥  ४।११।८  ॥   

ऊर्मिमन्तमतिक्रम्य सागरं रत्नस़ञ्चयम् ।  

मह्यं युद्धं प्रयच्छेति तमुवाच महार्णवम्  ॥  ४।११।९  ॥   

वीर्योत्सेकेन वीर्यगर्वेण दुष्टात्मा दुर्बुद्धिः अतिक्रम्य जगाम ।
पूर्वकालो न विवक्षितः । आक्रामन् जगामेत्यर्थः  ॥  ४।११।८,९  ॥   

  

ततः समुद्रो धर्मात्मा समुत्थाय महाबलः ।  

अब्रवीद्वचनं राजन्नसुरं कालचोदितम्  ॥  ४।११।१०  ॥   

समर्थो नास्मि ते दातुं युद्धं युद्धविशारद ।  

श्रूयतां चाभिधास्यामि यस्ते युद्धं प्रदास्यति  ॥  ४।११।११  ॥   

समुत्थाय पुरुषवेषेणोत्थाय  ॥  ४।११।१०,११  ॥   

  

शैलराजो महारण्ये तपस्विशरणं परम् ।  

शङ्करश्वशुरो नाम्ना हिमवानिति विश्रुतः  ॥  ४।११।१२  ॥   

गुहाप्रस्रवणोपेतो बहुकन्दरनिर्दरः ।  

स समर्थस्तव प्रीतिमतुलां कर्तुमाहवे  ॥  ४।११।१३  ॥   

तं भीत इति विज्ञाय समुद्रमसुरोत्तमः ।  

हिमवद्वनमागच्छच्छरश्चापादिव च्युतः  ॥  ४।११।१४  ॥   

ततस्तस्य गिरेः श्वेता गजेन्द्रविपुलाः शिलाः ।  

चिक्षेप बहुधा भूमौ दुन्दुभिर्विननाद च  ॥  ४।११।१५  ॥   

ततः श्वेताम्बुदाकारः सौम्यः प्रीतिकराकृतिः ।  

हिमवानब्रवीद्वाक्यं स्व एव शिखरे स्थितः  ॥  ४।११।१६  ॥   

क्लेष्टुमर्हसि मां न त्वं दुन्दुभे धर्मवत्सल ।  

रणकर्मस्वकुशलस्तपस्विशरणं ह्यहम्  ॥  ४।११।१७  ॥   

तस्य तद्वचनं श्रुत्वा गिरिराजस्य धीमतः ।  

उवाच दुन्दुभिर्वाक्यं रोषात्संरक्तलोचनः  ॥  ४।११।१८  ॥   

परं तपस्विशरणं तपस्विनां परमावासस्थानम् नित्यनपुंसकम् । प्रस्रवणं
निर्झरः । निर्दराः विदीर्णपाषाणरन्ध्राणि  ॥  ४।११।१२१८  ॥   

  

यदि युद्धे ऽसमर्थस्त्वं मद्भयाद्वा निरुद्यमः ।  

तमाचक्ष्व प्रदद्यान्मे यो ऽद्य युद्धं युयुत्सतः  ॥  ४।११।१९  ॥   

यदीति । त्वं युद्धासमर्थो यदि यदि वा समर्थो ऽपि मद्भयान्निरुद्यमः
उभयथापि न त्वां योत्स्यामीत्यर्थः । युयुत्सतः योद्धुमिच्छतः  ॥  ४।११।१९
 ॥   

  

हिमवानब्रवीद्वाक्यं श्रुत्वा वाक्यविशारदः ।  

अनुक्तपूर्वं धर्मात्मा क्रोधात्तमसुरोत्तमम्  ॥  ४।११।२०  ॥   

वाली नाम महाप्राज्ञः शक्रतुल्यपराक्रमः ।  

अध्यास्ते वानरः श्रीमान् किष्कन्धामतुलप्रभाम्  ॥  ४।११।२१  ॥   

हिमवानिति । अनुक्तपूर्वम् इतः पूर्वं केनाप्यनुक्तं वाक्यम् । अत एव
क्रोधात्  ॥  ४।११।२०,२१  ॥   

  

स समर्थो महाप्राज्ञस्तव युद्धविशारदः ।  

द्वन्द्वयुद्धं महद्दातुं नमुचेरिव वासवः  ॥  ४।११।२२  ॥   

तं शीघ्रमभिगच्छ त्वं यदि युद्धमिहेच्छसि ।  

स हि दुर्धर्षणो नित्यं शूरः समरकर्मणि  ॥  ४।११।२३  ॥   

श्रुत्वा हिमवतो वाक्यं क्रोधाविष्टः स दुन्दुभिः ।  

जगाम तं पुरीं तस्य किष्किन्धां वालिनस्तदा  ॥  ४।११।२४  ॥   

धारयन् माहिषं रूपं तीक्ष्णशृङ्गो भयावहः ।  

प्रावृषीव महामेघस्तोयपूर्णो नभस्तले  ॥  ४।११।२५  ॥   

स इति । दातुं समर्थ इत्यन्वयः  ॥  ४।११।२२२५  ॥   

  

ततस्तद्द्वारमागम्य किष्कन्धाया महाबलः ।  

ननर्द कम्पयन् भूमिं दुन्धुभिर्दुन्दुभिर्यथा  ॥  ४।११।२६  ॥   

समीपस्थान् द्रुमान् भञ्जन् वसुधां दारयन् खुरैः ।  

विषाणेनोल्लिखन् दर्पात्तद्द्वारं द्विरदो यथा  ॥  ४।११।२७  ॥   

तद्द्वारं किष्किन्धाद्वारम् । विषाणेन उल्लिखन् उद्भिन्दन्  ॥  ४।११।२६,२७
 ॥   

  

अन्तःपुरगतो वाली श्रुत्वा शब्दममर्षणः ।  

निष्पपात सह स्त्रीभिस्ताराभिरिव चन्द्रमाः  ॥  ४।११।२८  ॥   

अन्तःपुरगत इति । सह स्त्रीभिरिति मदातिरेकादिति भावः  ॥  ४।११।२८  ॥   

  

मितं व्यक्ताक्षरपदं तमुवाचाथ दुन्दुभिम् ।  

हरीणामीश्वरो वाली सर्वेषां वनचारिणाम्  ॥  ४।११।२९  ॥   

किमर्थं नगरद्वारमिदं रुद्धा विनर्दसि ।  

दुन्दुभे विदितो मे ऽसि रक्ष प्राणान् महाबलः  ॥  ४।११।३०  ॥   

तस्य तद्वचनं श्रुत्वा वानरेन्द्रस्य धीमतः ।  

उवाच दुन्दुभिर्वाक्यं रोषात्संरक्तलोचनः  ॥  ४।११।३१  ॥   

व्यक्तान्यक्षराणि येषु तानि व्यक्ताक्षराणि पदानि यस्मिन् कर्मणि
तद्व्यक्ताक्षरपदमिति क्रियाविशेषणम् । वनचारिणां भल्लूकादीनाम्  ॥ 
४।११।२९३१  ॥   

  

न त्वं स्त्रीसन्निधौ वीर वचनं वक्तुमर्हसि ।  

मम युद्धं प्रयच्छाद्य ततो ज्ञास्यामि ते बलम्  ॥  ४।११।३२  ॥   

न त्वमिति । स्त्रीसन्निधौ वचनम् स्त्रीजनभ्रामकं वचनमित्यर्थः । ४।११।३२
 ॥   

  

अथवा धारयिष्यामि क्रोधमद्य निशामिमाम् ।  

गृह्यतामुदयः स्वैरं कामभोगेषु वानर  ॥  ४।११।३३  ॥   

उदयः सूर्योदयः । गृह्यताम् अवधित्वेन गृह्यताम्  ॥  ४।११।३३  ॥   

  

दीयतां सम्प्रदानं च परिष्वज्य च वानरान् ।  

सर्वशाखामृगेन्द्रस्त्वं संसादय सुहृज्जनान्  ॥  ४।११।३४  ॥   

सुदृष्टां कुरु किष्किन्धां कुरुष्वात्मसमं पुरे ।  

क्रीडस्व च सह स्त्रीभिरहं ते दर्पनाशनः  ॥  ४।११।३५  ॥   

सम्प्रदानं देयद्रव्यम्, वानरान् बन्धून् परिष्वज्य तेभ्यः सम्प्रदानं
दीयतां चरमकालदानं दीयतामित्यर्थः । संसादय कञ्चिदपि कालं सङ्गच्छस्व,
आत्मसमं राजानमित्यर्थः । क्रीडस्व क्रीड, अद्येति शेषः । दर्पनाशनः
पश्चादिति शेषः  ॥  ४।११।३४,३५  ॥   

  

यो हि मत्तं प्रमत्तं वा सुप्तं वा रहितं भृशम् ।  

हन्यात्स भ्रूणहा लोके त्वद्विधं मदमोहितम्  ॥  ४।११।३६  ॥   

यो हीति । मत्तं मधुपानादिना मत्तं प्रमत्तम् अनवहितं रहितम् आयुधादिशून्यं
त्वद्विधं त्वामिव स्त्रीमध्यगतं मदमोहितं मदनमोहितं यो हन्यात्स श्रूणहा
गर्भवधकृत्  ॥  ४।११।३६  ॥   

  

स प्रहस्याब्रवीन्मन्दं क्रोधात्तमसुरोत्तमम् ।  

विसृज्य ताः स्त्रियः सर्वास्ताराप्रभृतिकास्तदा  ॥  ४।११।३७  ॥   

स इति । मन्दं प्रहस्य धर्मान्वितवाक्यत्वादिति भावः । ताः विसृज्याब्रवीत्
 ॥  ४।११।३७  ॥   

  

मत्तो ऽयमिति मा मंस्था यद्यभीतो ऽसि संयुगे ।  

मदो ऽयं सम्प्रहारे ऽस्मिन् वीरपानं समर्थ्यताम्  ॥  ४।११।३८  ॥   

मत्त इति । संयुगे यद्यभीतो ऽसि तदा अयं मत्त इति मा मंस्थाः । अयं मदः
अस्मिन् सम्प्रहारे युद्धे वीरपानं समर्थ्यतां वीरपानं कृतमिति मन्यताम् ।
वीरपानं नाम युद्धोपक्रमे उत्साहवर्धनाय वीरैः क्रियमाणं पानम्  ॥  ४।११।३८
 ॥   

  

तमेवमुक्त्वा सङ्क्रुद्धो मालामुत्क्षिप्य काञ्चनीम् ।  

पित्रा दत्तां महेन्द्रेण यद्धाय व्यवतिष्ठत  ॥  ४।११।३९  ॥   

उत्क्षिप्य अंसयोरुपरि विन्यस्य एतत्काञ्चनमालाधारणकाले यः पुरो
युद्धायागच्छति तस्य बलं सर्वं तवैव भविष्यतीति महेन्द्रेण दत्तामित्यर्थः
। व्यवतिष्ठत व्यवातिष्ठत  ॥  ४।११।३९  ॥   

  

विषाणयोर्गृहीत्वा तं दुन्दुभिं गिरिसन्निभम् ।  

आविध्यत तदा वाली विनदन् कपिकुञ्जरः  ॥  ४।११।४०  ॥   

आविध्यत अभ्रामयत्  ॥  ४।११।४०  ॥   

  

वाली व्यापातयाञ्चक्रे ननर्द च महास्वनम् ।  

श्रोत्राभ्यामथ रक्तं तु तस्य सुस्राव पात्यतः  ॥  ४।११।४१  ॥   

व्यापातयाञ्चक्रे भूमौ पातयामास । अथ पात्यतः पात्यमानस्य श्रोत्राभ्यां
रक्तं सुस्राव । श्रोत्रमूलविषाणपीडनादिति भावः  ॥  ४।११।४१  ॥   

  

तयोस्तु क्रोधसंरम्भात्परस्परजयैषिणोः ।  

युद्धं समभवद्घोरं दुन्दुभेर्वानरस्य च  ॥  ४।११।४२  ॥   

अयुध्यत तदा वाली शक्रतुल्यपराक्रमः ।  

मुष्टिभिर्जानुभिश्चैव शिलाभिः पादपैस्तथा  ॥  ४।११।४३  ॥   

क्रोधसंरम्भात् क्रोधवेगात्  ॥  ४।११।४२,४३  ॥   

  

परस्परं घ्नोतस्तत्र वानरासुरयोस्तदा ।  

आसीददसुरो युद्धे शक्रसूनुर्व्यवर्धत  ॥  ४।११।४४  ॥   

व्यापारवीर्यधैर्यैश्च परिक्षीणं पराक्रमैः ।  

तं तु दुन्दुभिमुत्पाट्य धरण्यामभ्यपातयत्  ॥  ४।११।४५  ॥   

परस्परमिति । घ्नतोः सतोः  ॥  ४।११।४४,४५  ॥   

  

युद्धे प्राणहरे तस्मिन् निष्पिष्टो दुन्दुभिस्तदा ।  

पपात च महाकायः क्षितौ पञ्चत्वमागतः  ॥  ४।११।४६  ॥   

प्राणहरे तस्मिन् युद्धे निष्पिष्टो दुन्दुभिः पञ्चत्वं भूतानां
पृथग्भावम्, मरणमिति यावत् । आगतः प्राप्तः, पपात  ॥  ४।११।४६  ॥   

  

तं तोलयित्वा बाहुभ्यां गतसत्त्वमचेतनम् ।  

चिक्षेप बलवान् वाली वेगेनैकेन योजनम्  ॥  ४।११।४७  ॥   

तोलयित्वा चालयित्वा एकेन वेगेन एकप्रयत्नेन  ॥  ४।११।४७  ॥   

  

तस्य वेगप्रविद्धस्य वक्त्रात् क्षतजबिन्दवः ।  

प्रपेतुर्मारुतोत्क्षिप्ता मतङ्गस्याश्रमं प्रति  ॥  ४।११।४८  ॥   

वेगप्रविद्धस्य वेगेन क्षिप्तस्य  ॥  ४।११।४८  ॥   

  

तान् दृष्ट्वा पतितांस्तस्य मुनिः शोणितविप्रुषः ।  

क्रुद्धस्तत्र महाभागश्चिन्तयामास को न्वयम्  ॥  ४।११।४९  ॥   

शोणितविप्रुष इति पुँल्लिङ्गत्वमार्षम् । तत्र शोणितबिन्दुविषये क्रुद्धः
सन् कोन्वयमिति चिन्तयामास  ॥  ४।११।४९  ॥   

  

येनाहं सहसा स्पृष्टः शोणितेन दुरात्मना ।  

को ऽयं दुरात्मा दुर्बद्धिरकृतात्मा च बालिशः  ॥  ४।११।५०  ॥   

इत्युक्त्वाथ विनिष्क्रम्य ददर्श मुनिपुङ्गवः ।  

महिषं पर्वताकारं गतासुं पतितं भुवि  ॥  ४।११।५१  ॥   

को न्वयमित्येतद्विवृणोति येनेति । स्पृष्टः अन्तर्भावितण्यर्थः । दुरात्मा
दुःस्वभावः अत एव दुर्बुद्धिः । अकृतात्मा अवशीकृतान्तःकरणः । बालिशः
मूर्खः  ॥  ४।११।५०,५१  ॥   

  

स तु विज्ञाय तपसा वानरेण कृतं हि तत् ।  

उत्ससर्ज महाशापं क्षेप्तारं वालिनं प्रति  ॥  ४।११।५२  ॥   

स त्विति । तपसा तपोमाहात्म्येन  ॥  ४।११।५२  ॥   

  

इह तेनाप्रवेष्टव्यं प्रविष्टस्य वधो भवेत् ।  

वनं मत्संश्रयं येन दूषितं रुधिरस्रवैः ।  

सम्भग्नाः पादपाश्चेमे क्षिपतेहासुरीं तनुम्  ॥  ४।११।५३  ॥   

इहेति । अप्रवेष्टव्यम् न प्रवेष्टव्यमित्यर्थः । सम्भग्ना इति । आसुरीं
तनुमिह क्षिपतेत्यन्वयः  ॥  ४।११।५३  ॥   

  

समन्ताद्योजनं पूर्णमाश्रमं मामकं यदि ।  

आगमिष्यति दुर्बुद्धिर्व्यक्तं स न भविष्यति  ॥  ४।११।५४  ॥   

स न भविष्यति नश्यतीत्यर्थः  ॥  ४।११।५४  ॥   

  

ये चापि सचिवास्तस्य संश्रिता मामकं वनम् ।  

न च तैरिह वस्तव्यं श्रुत्वा यान्तु यथासुखम्  ॥  ४।११।५५  ॥   

ये चेति । तस्य वालिनः  ॥  ४।११।५५  ॥   

  

यदि ते ऽपीह तिष्ठन्ति शपिष्ये तानपि ध्रुवम् ।  

वने ऽस्मिन् मामके नित्यं पुत्रवत्परीरक्षिते  ॥  ४।११।५६  ॥   

पत्त्राङ्कुरविनाशाय फलमूलाभवाय च  ॥  ४।११।५७  ॥   

यदीति । अस्मिन् वने पत्त्राङ्कुरविनाशाय फलमूलाभवाय च यदीह
तिष्ठन्तीत्यन्वयः  ॥  ४।११।५६,५७  ॥   

  

दिवसश्चास्य मर्यादा यं द्रष्टा श्वो ऽस्मि वानरम् ।  

बहुवर्षसहस्राणि स वै शैलो भविष्यति  ॥  ४।११।५८  ॥   

दिवस इति । अस्य शापस्य । एको ऽयं दिवसो मर्यादा । श्वः परेद्युः यं
द्रष्टास्मि सः शैलो भविष्यति  ॥  ४।११।५८  ॥   

  

ततस्ते वानराः श्रुत्वा गिरं मुनिसमीरिताम् ।  

निश्चक्रमुर्वनात्तस्मात्तान् दृष्ट्वा वालिरब्रवीत्  ॥  ४।११।५९  ॥   

ततस्त्विति । गिरं शापम्  ॥  ४।११।५९  ॥   

  

किं भवन्तः समस्ताश्च मतङ्गवनवासिनः ।  

मत्समीपमनुप्राप्ता अपि स्वस्ति वनौकसाम्  ॥  ४।११।६०  ॥   

किं भवन्त इति । वनौकसां वानरेभ्यः  ॥  ४।११।६०  ॥   

  

ततस्ते कारणं सर्वं तदा शापं च वालिनः ।  

शशंसुर्वानराः सर्वे वालिने हेममालिने  ॥  ४।११।६१  ॥   

ततस्ते कारणमिति । कारणं दुन्दुभिपतनम्  ॥  ४।११।६१  ॥   

  

एतच्छ्रुत्वा तदा वाली वचनं वानरेरितम् ।  

स महर्षिं तदासाद्य याचते स्म कृताञ्जलिः  ॥  ४।११।६२  ॥   

एतच्छ्रुत्वेति । स्पष्टम्  ॥  ४।११।६२  ॥   

  

महर्षिस्तमनादृत्य प्रविवेशाश्रमं तदा ।  

शापधारणभीतस्तु वाली विह्वलतां गतः  ॥  ४।११।६३  ॥   

ततः शापभयाद्भीत ऋश्यमूकं महागिरिम् ।  

प्रवेष्टुं नेच्छति हरिर्द्रष्टुं वापि नरेश्वर  ॥  ४।११।६४  ॥   

तस्याप्रवेशं ज्ञात्वाहमिदं राम महावनम् ।  

विचरामि सहामात्यो विषादेन विवर्जितः  ॥  ४।११।६५  ॥   

महर्षिरिति । विह्वलातां गत इति, जगामेति शेषः  ॥  ४।११।६३६५  ॥   

  

एषोस्थिनिचयस्तस्य दुन्दुभेः सम्प्रकाशते ।  

वीर्योत्सेकान्निरस्तस्य गिरिकूटोपमो महान्  ॥  ४।११।६६  ॥   

एष इति । अस्थिनिचयः शुष्ककाय इति यावत्  ॥  ४।११।६६  ॥   

  

इमे च विपुलाः सालाः सप्त शाखावलम्बिनः ।  

यत्रैकं घटते वाली निष्प्रत्त्रयितुमोजसा  ॥  ४।११।६७  ॥   

एतदस्यासमं वीर्यं मया राम प्रकीर्तितम् ।  

कथं तं वालिनं हन्तुं समरे शक्ष्यसे नृप  ॥  ४।११।६८  ॥   

इमे चेति । विपुलाः स्थूलाः शाखावलम्बिनः लम्बितशाखाः, शाखावृतत्वेन
दुर्ज्ञेयलक्ष्या इत्यर्थः । यत्र सालेषु एकं सालम् ओजसा नतु धनुषा
निष्पत्त्रयितुं निर्गतशरपत्त्रं कर्तुं घटते शक्नोति । एकं सालं भित्त्वा
शरो निष्पत्त्रं यथा तथा वृक्षान्तरासक्तमूलं गच्छति तथा वेद्धुं समर्थ
इत्यर्थः । धनुर्विना केवलबाणेन एकं सालं विध्यतीत्यर्थः । यद्वा वेद्धुं
शक्तः नतु कदाचित्तथा कृतवानिति घटत इति पदेन व्यज्यते । एवमुत्तरत्रापि
योज्यम् । यद्वा स्वजातिविरुद्धत्वेन युद्धे धनुर्गहणाभावे ऽपि लीलार्थं
धनुरस्तीति ध्येयम्  ॥  ४।११।६७,६८  ॥   

  

तथा ब्रुवाणं सुग्रीवं प्रहसँल्लक्ष्मणो ऽब्रवीत् ।  

कस्मिन् कर्मणि निर्वृत्ते श्रद्दध्या वालिनो वधम्  ॥  ४।११।६९  ॥   

तथेति । कस्मिन्निति । मुहूर्तेन चतुःसमुद्रगमने उत्क्षिप्तपर्वतशिखरग्रहणे
दुन्दुभिकायोत्क्षेपणे सालभेदने वेत्यर्थः  ॥  ४।११।६९  ॥   

  

तमुवाचाथ सुग्रीवः सप्त सालानिमान् पुरा ।  

एवमेकैकशो वाली विव्याधाथ स चासकृत्  ॥  ४।११।७०  ॥   

तमिति । पुरा वाली इमान् सप्त सालान् विव्याध । अथ च अनन्तरमपि एवमेकैकशः
असकृद्विव्याधेति योजना । यद्वा स वाली एवंविधानिमान् सप्त सालान् एकैकशः
पुरा विव्याध अनन्तरमप्यसकृद्विव्याध  ॥  ४।११।७०  ॥   

  

रामो ऽपि दारयेदेषां बाणेनैकेन चेद्द्रुमम् ।  

वालिनं निहतं मन्ये दृष्ट्वा रामस्य विक्रमम्  ॥  ४।११।७१  ॥   

राम इति । एषां मध्ये एकं द्रुमम् एकेन बाणेन यदि विदारयेत् तदा तादृशं  

विक्रमं दृष्ट्वा वालिनं निहतं मन्ये  ॥  ४।११।७१  ॥   

  

हतस्य महिषस्यास्थि पादेनैकेन लक्ष्मण ।  

उद्यम्याथ प्रक्षिपेच्चेत्तरसा द्वे धनुःशते  ॥  ४।११।७२  ॥   

उद्यम्य प्रकोष्ठेनोत्क्षिप्य द्वे धनुःशते धनुःशतद्वयदूरम् । धनुर्नाम
चतुर्हस्तमानम् । "किष्कुः स्यादवटो हस्तश्चतुर्विंशतिरङ्गुलः । चतुर्हस्तो
धनुर्दण्डो धनुर्धन्वन्तरं युगम्  ॥ " इति वैजयन्ती। एवं सुग्रीवस्तमुवाचेति
पूर्वेणान्वयः  ॥  ४।११।७२  ॥   

  

एवमुक्त्वा तु सुग्रीवो रामं रक्तान्तलोचनम् ।  

ध्यात्वा मुहूर्तं काकुत्स्थं पुनरेव वचोब्रवीत्  ॥  ४।११।७३  ॥   

शूरश्च शूरघाती च प्रख्यातबलपौरुषः ।  

बलवान् वानरो वाली संयुगेष्वपराजितः  ॥  ४।११।७४  ॥   

दृश्यन्ते चास्य कर्माणि दुष्कराणि सुरैरपि ।  

यानि सञ्चिन्त्य भीतो ऽहमृश्यमूकं समाश्रितः  ॥  ४।११।७५  ॥   

तमजय्यमधृष्यं च वानरेन्द्रममर्षणम् ।  

विचिन्तयन्न मुञ्चामि ऋश्यमूकमहं त्विमम्  ॥  ४।११।७६  ॥   

एवमविश्वासकरणे सुहृद्दुर्मनायेतेत्यालोच्य यथा रामः सन्तुष्यति तथा वदति
एवमुक्त्वेत्यादिना  ॥  ४।११।७३७६  ॥   

  

उद्विग्नः शङ्कितश्चापि विचरामि महावने ।  

अनुरक्तैः सहामात्यैर्हनुमत्प्रमुखैर्वरैः  ॥  ४।११।७७  ॥   

उपलब्धं च मे श्लाध्यं सन्मित्रं मित्रवत्सल ।  

त्वामहं पुरुषव्याघ्र हिमवन्तमिवाश्रितः  ॥  ४।११।७८  ॥   

किन्तु तस्य बलज्ञो ऽहं दुर्भ्रातुर्बलशालिनः ।  

अप्रत्यक्षं तु मे वीर्यं समरे तव राघव  ॥  ४।११।७९  ॥   

उद्विग्न इति । उद्विग्नः भीतः  ॥  ४।११।७७७९  ॥   

  

न खल्वहं त्वां तुलये नावमन्ये न भीषये ।  

कर्मभिस्तस्य भीमैस्तु कातर्यं जनितं मम  ॥  ४।११।८०  ॥   

नेति । स्पष्टम्  ॥  ४।११।८०  ॥   

  

कामं राघव ते वाणी प्रमाणं धैर्यमाकृतिः ।  

सूचयन्ति परं तेजो भस्मच्छन्नमिवानलम्  ॥  ४।११।८१  ॥   

\[ स्निग्धानां प्रीतियुक्तानां सुहृदां सुहृदं प्रति ।  

कातरं हृदयं राम प्रत्ययं नाधिगच्छति  ॥   

यदि बाणेन भेत्ता त्वं सालान् सप्ताद्य राघव ।  

वालिनं समरे हन्तुं समर्थः स्यात्ततो भवान्  ॥  \]  

तस्य तद्वचनं श्रुत्वा सुग्रीवस्य महात्मनः ।  

स्मितपूर्वमथो रामः प्रत्युवाच हरिं प्रभुः  ॥  ४।११।८२  ॥   

काममिति । वाणी एकरूपं वचनं प्रमाणं बुद्धिः धैर्यम् अचञ्चलता
आकृतिर्वेषश्च भस्मच्छन्नमनलमिव स्थितं ते परं तेजः कामम् अतिशयेन सूचयन्ति
। अथापि मे कातर्यं जनितमिति पूर्वेणान्वयः  ॥  ४।११।८१,८२  ॥   

  

यदि न प्रत्ययो ऽस्मासु विक्रमे तव वानर ।  

प्रत्ययं समरे श्लाघ्यमहमुत्पादयामि ते  ॥  ४।११।८३  ॥   

यदीति । विक्रमे विषये प्रत्ययं विश्वासम् । समरे विषये  ॥  ४।११।८३  ॥   

  

एवमुक्त्वा तु सुग्रीवं सान्त्वं लक्ष्मणपूर्वजः ।  

राघवो दुन्दुभेः कायं पादाङ्गुष्ठेन लीलया ।  

तोलयित्वा महाबाहुश्चिक्षेप दशयोजनम्  ॥  ४।११।८४  ॥   

एवमिति । सान्त्वमित्यनेन प्रत्ययप्रश्नेन सुग्रीवस्य दुःखितत्वं द्योत्यते
। पादाङ्गुष्ठेन अनुद्धृतेन तोलयित्वा चालयित्वा  ॥  ४।११।८४  ॥   

  

असुरस्य तनुं शुष्कं पादाङ्गुष्ठेन वीर्यवान् ।  

क्षिप्तं दृष्ट्वा ततः कायं सुगीवः पुनरब्रवीत्  ॥  ४।११।८५  ॥   

असुरस्येति । तनुं पूर्वापेक्षया स्वल्पम् । कायं शरीरम्  ॥  ४।११।८५  ॥   

  

लक्ष्मणस्याग्रतो राममिदं वचनमब्रवीत्  ॥  ४।११।८६  ॥   

कथं कमित्यत्राह लक्ष्मणस्येति  ॥  ४।११।८६  ॥   

  

आर्द्रः समांसः प्रत्यग्रः क्षिप्तः कायः पुरा सखे ।  

लघुः संम्प्रति निर्मांसस्तृणभूतश्च राघव  ॥  ४।११।८७  ॥   

आर्द्र इति । आर्द्रः सरक्तः । प्रत्यग्रः यत्किञ्चित् प्राणचेष्टायुक्तः ।
लघुत्वं सदृष्टान्तमाह तृणभूत इति  ॥  ४।११।८७  ॥   

  

परिश्रान्तेन मत्तेन भ्रात्रा मे वालिना तदा ।  

क्षिप्तमेवं प्रहर्षेण भवता रघुनन्दन ।  

नात्र शक्यं बलं ज्ञातुं तव वा तस्य वाधिकम्  ॥  ४।११।८८  ॥   

एवं प्रक्षेपेप्यवैषम्यमुक्त्वा प्रक्षेप्तृतारतम्यमाह परिश्रान्तेनेति ।
एवं प्रहर्षेण एवंविधप्रहर्षवता । नात्रेति । अत्र दुन्दुभिकायक्षेपकर्मणि
तव वा तस्य वा अधिकं बलमिति ज्ञातुं न शक्यम्  ॥  ४।११।८८  ॥   

  

आर्द्रं शुष्कमिति ह्येतत्सुमहद्राघवान्तरम् ।  

स एव संशयस्तात तव तस्य च यद्बले  ॥  ४।११।८९  ॥   

पुनः सङ्ग्रहेणाह आर्द्रमिति । आर्द्रं शुष्कमित्येतत्सुमहत् अन्तरं
तारतम्यं यद्यस्मादस्ति अतस्तव च तस्य च बले युवयोर्बलतारतम्ये स एव संशयो
वर्तते, संशयो न निवृत्त इत्यर्थः  ॥  ४।११।८९  ॥   

  

सालमेकं तु निर्भिन्द्या भवेद्व्यक्तिर्बलाबले  ॥  ४।११।९०  ॥   

कृत्वेदं कार्मुकं सज्यं हस्तिहस्तमिवाततम् ।  

आकर्णपूर्णमायम्य विसृजस्व महाशरम्  ॥  ४।११।९१  ॥   

सालमिति । निर्भिन्द्याः भञ्जय । व्यक्तिः विशेषज्ञानम्  ॥  ४।११।९०,९१  ॥   

  

इमं हि सालं सहितस्त्वया शरो न संशयो ऽत्रास्ति विदारयिष्यति ।  

अलं विमर्शेन मम प्रियं ध्रुवं कुरुष्व राजात्मज शापितो मया  ॥  ४।११।९२
 ॥   

पुनर्निर्बन्धेन कुपितो भवेदिति सान्त्वयति इममिति । संहितः संहितः "समो वा
हितततयोः" इति मलोपः । शरो विदारयिष्यति । विमर्शेन पुनः किमर्थं
प्रत्ययोत्पादनमिति विमर्शेन । मम प्रियं नतु त्वत्परीक्षार्थम्  ॥  ४।११।९२
 ॥   

  

यथा हि तेजस्सु वरः सदा रविर्यथा हि शैलो हिमवान् महाद्रिषु ।  

यथा चतुष्पात्सु च केसरी वरस्तथा नराणामसि विक्रमे वरः  ॥  ४।११।९३  ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
एकादशः सर्गः । ११  ॥   

यथेति । तेजस्सु तेजस्विषु । विक्रमे स्थितानामिति शेषः । अस्मिन् सर्गे
त्र्युत्तर नवतिश्लोकाः  ॥  ४।११।९३  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने एकादशः सर्गः  ॥  ११  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/02-vAli-vadhaH/011_vAliparAkramavarNanam.md">
<details><summary><h3>शिरोमणी ...{Loading}...</h3></summary>



रामं प्रति सुग्रीवोक्तिं वर्णयन्नाह रामस्येत्यादिभिः । सुग्रीवः रामस्य
वचनं श्रुत्वा राघवं रामं पूजयाञ्चके बद्धाञ्जल्यादिना तोषयाञ्चके प्रशशंस
च  ॥  ४।११।१  ॥   

  

प्रशंसाप्रकारं बोधयन्नाह असंशयमिति । यद्यपि कुपितस्त्वं युगान्ते भास्कर
इव मर्मातिगैः मर्मप्रवेशिभिः शरैः लोकान् असंशयं यथा भवति तथा प्रदहेः
तथापि वालिनः पौरुषादि त्वमेकमनाः सन् श्रुत्वा तदनन्तरं विधत्स्व
तद्वधप्रयत्नं कुरु । एतेन वालिनः पौरुषादेर्लोकोत्तरत्वं व्यञ्जितं
यद्यपीत्यध्याहृतम् । श्लोकद्वयमेकान्वयि  ॥  ४।११।२,३  ॥   

  

तत्पौरुषाद्येवाह समुद्रादित्यादिभिः । व्यपगतक्लमो वाली ब्राह्मे मुहूर्ते
उत्थायेति शेषः, सूर्ये अनुदिते उदयमप्राप्नुवति सति पश्चिमात् समुद्रात्
पूर्वं समुद्रं क्रामति गच्छति ततो दक्षिणं प्राप्येति शेषः ।
दक्षिणात्समुद्रात् उत्तरमपि क्रामति  ॥  ४।११।४  ॥   

  

अग्राणीति । वीर्यवान् वाली ऊर्ध्वमुत्पत्य शैलानां महान्त्यपि अग्राणि
मुख्यानि शिखराणि आरुह्य प्रतिगृह्णाति  ॥  ४।११।५  ॥   

  

बहव इति । आत्मनो बलं प्रथयता वालिना सारवन्तः स्थिरांशविशिष्टा बहवो
द्रुमा भग्नाः  ॥  ४।११।६  ॥   

  

पराक्रमान्तरमाह महिष इत्यादिभिः । महिषो महिषाकृतिः कैलासशिखरप्रभः
दुन्दुभिर्न्नाम नागसहस्रस्य सहस्रसंख्याकगजस्य बलं धारयामास  ॥  ४।११।७
 ॥   

  

स इति । वीर्योत्सेकेन पराक्रमगर्वेण दुष्टः आत्मा मनो यस्य सः वरदानेन
मोहितः स दुन्दुभिः सरितां पतिं समुद्रं जगाम  ॥  ४।११।८  ॥   

  

उर्मिमन्तमिति । रत्नसञ्चयं बहुरत्नविशिष्टं सागरमतिक्रम्य उल्लङ्ध्य मम
युद्धं प्रयच्छेति तं महार्णवमुवाच  ॥  ४।११।९  ॥   

  

तत इति । ततः दुन्दुभिवचनश्रवणानन्तरं धर्मात्मा समुद्रः कालचोदितमसुरं
दुन्दुभिमब्रवीत्  ॥  ४।११।२०  ॥   

  

तद्वचनाकारमाह समर्थ इति । हे युद्धस्विशारद अहं ते युद्धं दातुं न समर्थः
अतः यस्ते युद्धं प्रदास्यति तमभिधास्यामि त्वया श्रूयताम्  ॥  ४।११।२१  ॥   

  

शैलराज इति । तपस्विशरणं तपस्विनां रक्षकः शङ्करश्वशुरः हिमवानिति नाम्ना
विश्रुतः प्रख्यातो यः शैलराजः सः तवातुलां प्रीतिं युद्धमित्यर्थः,
कर्तुमर्हति  ॥  ४।११।१२,१३  ॥   

  

तमिति । इति एवमुक्तो ऽसुरोत्तमो दुन्दुभिस्तं समुद्रं भीतं विज्ञाय चापात्
च्युतः शर इव हिमवद्वनम् आगच्छत्  ॥  ४।११।१४  ॥   

  

तत इति । ततः हिमवद्वनागमनानन्तरं गजेन्द्रप्रतिमाः ऐरावतसदृशाः तस्य गिरेः
बहुधा अनेकप्रकाराः श्वेताः शिलाः दुन्दुभिः चिक्षेप विननाद च  ॥  ४।११।१५
 ॥   

  

तत इति । श्वेताम्बुदाकारः प्रीतिकरा प्रीतेरुत्पादिका आकृतिर्यस्य अत एव
सौम्यः स्व एव शिखरे स्थितः हिमवान्वाक्यमब्रवीत्  ॥  ४।११।१६  ॥   

  

तद्वचनाकारमाह क्लेष्टुमिति । हे दुन्दुभे यतः रणकर्मसु अहमकुशलः अत एव
तपस्विशरणस्तपस्विन एव शरणानि रक्षका यस्य सो ऽहमस्मि अतः मां क्लेष्टुं
क्लेशं दातुं त्वं नार्हसि  ॥  ४।११।१७  ॥   

  

तस्येति । गिरिराजस्य तस्य हिमवतः तत् युद्धानर्हत्वप्रतिपादकं वचनं
श्रुत्वा क्रोधात्स्वाभाविककोपात् संरक्ते लोचने यस्य स दुन्दुभिरुवाच  ॥ 
४।११।१८  ॥   

  

तद्वचनाकारमाह यदीति । यदि युद्धे त्वमसमर्थः मद्भयाद्वा निरुद्यमः
युद्धोद्योगरहितस्त्वमसीति शेषः, तदा युजुत्सतो मे यो युद्धं दद्यात्
तमाचक्ष्व बोधय  ॥  ४।११।१९  ॥   

  

हिमवानिति । अनुक्तपूर्वं न उक्तः केनचिद्बोधितः पूर्वः युद्धेन
प्रीतिप्रापको यस्मै तमसुरेश्वरं वाक्यविशारदः हिमवान् वाक्यमब्रवीत्  ॥ 
४।११।२०  ॥   

  

तद्वचनाकारमाह वालीति । प्रतापवान् अतिप्रतापविशिष्टः वालीनाम शक्रपुत्रः
वानरः अतुलप्रभां किष्किन्धामध्यास्ते  ॥  ४।११।२१  ॥   

  

स इति । महाप्राज्ञस्तव युद्धविशारदः प्रवृद्धयुद्धे निपुणः स वाली स वासव
इन्द्रः नमुचेरिव ते द्वन्द्वयुद्धं दातुं समर्थो ऽस्तीति शेषः  ॥  ४।११।२२
 ॥   

  

तमिति । यदीह युद्धमिच्छसि तदा तं शीघ्रमभिगच्छ हि यतः स वाली दुर्मर्षणः
उत्कटवचनश्रवणासहः समरकर्मणि नित्यं शूरः  ॥  ४।११।२३  ॥   

  

श्रुत्वेति । हिमवतो वाक्यं श्रुत्वा कोपाविष्टः
वालिबलवत्ताश्रवणजनितकोपविशिष्टः तीक्ष्णशृङ्गः प्रावृषि तोयपूर्णः महामेघ
इव स दुन्दुभिः वालिनः पुरीं किष्किन्धां जगाम । श्लोकद्वयमेकान्वयि  ॥ 
४।११।२४,२५  ॥   

  

तत इति । महाबलः दुन्दुभिः किष्किन्धायाः द्वारमागत्य भूमिं कम्पयन्
समीपजान्द्रुमान् भञ्जन् खुरैः वसुधां दारयन् विषाणेन शृङ्गेण द्विरदो गज
इव तद्द्वारमुल्लिखन् सन् दुन्दुभिर्यथा दुन्दुभिरिव ननर्द ।
श्लोकद्वयमेकान्वयि  ॥  ४।११।२६,२७  ॥   

  

अन्तरिति । अन्तःपुरगत इति । सह स्त्रीभिरिति मदातिरेकादिति भावः  ॥ 
४।११।२८  ॥   

  

मितेति । मितानि प्रमितानि व्यक्तानि स्फुटानि अक्षरपदानि यस्मिन्
तद्वाक्यं हरीणां वानराणां सर्वेषां वनचारिणां च ईश्वरो वाली तं
दुन्दुभिमुवाच  ॥  ४।११।२९  ॥   

  

तद्वचनाकारमाह किमर्थमिति । हे दुन्दुभे? यतस्त्वं मे विदितः ज्ञातो ऽसि
अतः नगरद्वारं रुद्धा किमर्थं विनर्दसे विनर्दनं न कुर्वित्यर्थः, एतेन
विनर्दने त्वां हनिष्यामीति सूचितम् अतः हे महाबल प्राणान् रक्ष विदितो
ऽसीत्यनेन तत्पराक्रमस्याल्पत्वं ध्वनितम्  ॥  ४।११।३०  ॥   

  

तस्येति । वानरेन्द्रस्य वालिनस्तद्वचनं श्रुत्वा क्रोधात्संरक्तलोचनो
दुन्दुभिर्वाक्यमुवाच  ॥  ४।११।३१  ॥   

  

तद्वचनाकारमाह नेति । स्त्रीसंनिधौ वीरवचनं स्ववीरत्वबोधकं वाक्यं वक्तुं
त्वं नार्हसि । एतेन स्त्रीवञ्चनार्थमेव एवं वचनं त्वयोक्तमिति सूचितम्
अद्य मम मह्यं युद्धं त्वं प्रयच्छ ततः युद्धदानात् ते बलं ज्ञास्यामि
वीरेति संबोधनं वा  ॥  ४।११।३२  ॥   

  

अथवेति । अथवा स्त्रीसंयोगस्य दुष्परिहरत्वे इमां निशां क्रोधं
त्वदुद्धतवाक्यजनितकोपं धारयिष्यामि अन्तर्नियच्छामि अतः कामभोगेषु उदयः
आसक्तिः स्वैरं गृह्यतां एतेन निशावसाने कामासक्तिं संत्यज्य मया
युद्धस्वेति सूचितम्  ॥  ४।११।३३  ॥   

  

भावियुद्धजनितस्वप्राणघातं संस्मृत्य अन्तकालकृत्यं निशायामेव क्रियताम्
इति बोधयन्नाह दीयतामिति । यतो ऽहं ते गर्वनाशनः अतः वानरान्परिष्वज्य
अन्तकालोचितालिङ्गनं कृत्वा संप्रदानं प्रीत्यादेयं वस्तु दीयतां त्वयेति
शेषः, अत एव सर्वशाखामृगेन्द्रस्त्वं सुहृज्जनं संभावय प्रीतिदाने
संतोषयेत्यर्थ । किष्किन्धां सुदृष्टां कुरु पुनरागमनाशनिवृत्त्या
अत्यन्तमवलोकयेत्यर्थः । आत्मसमं पालकत्वेन स्वसदृशं पुरे किष्किन्धायां
कुरुष्व राज्यासने कंचन संस्थापयेत्यर्थः । स्त्रीभिः सह क्रीडस्व च इमां
निशामिति शेषः । श्लोकद्वयमेकान्वयि  ॥  ४।११।३४,३५  ॥   

  

निशावकाशदाने हेतुमाह य इति । मत्तं पुत्रलालनादिना अनवहितं प्रमत्तं
मद्यपानादिना अनवहितं वा सुप्तं स्वापविशिष्टं रहितमायुधादिहीनं वा
त्वद्विधं भृशमत्यन्तं मदमोहितं वा यो हन्यात् स भ्रूणहा भवेत् । एतेन
अपराधशङ्क्यैव इदानीं मया त्वं न हन्यसे इति सूचितम्  ॥  ४।११।३६  ॥   

  

स इति । स वाली प्रहस्य क्रोधात् ताराप्रभृतिकाः सर्वाः स्त्रियो विसृज्य
त्यक्त्वा च असुरेश्वरं दुन्दुभिं वाक्यमब्रवीत्  ॥  ४।११।३७  ॥   

  

तद्वचनाकारमाह मत्त इति । संयुगे संग्रामे यदि अभीतो ऽसि तदा अयं मत्तः इति
मामंस्थाः । ननु किं मन्तव्यमित्यत आह अयं स्त्रीसंगजनितो मदः अस्मिन्
संप्रहारे संग्रामे वीरपानं युद्धोत्साहहेतुकवीरकर्तृकपानविशेषः समर्थ्यतां
बुध्यताम्  ॥  ४।११।३८  ॥   

  

तमिति । संक्रुद्धः वाली तं दुन्दुभिमेवमुक्त्वा काञ्चनीं पित्रा
महेन्द्रेण दत्तां मालाम् उत्क्षिप्य कण्ठे संधार्येत्यर्थः, युद्धाय
व्यवतिष्ठत  ॥  ४।११।३९  ॥   

  

विषाणयोरिति । गिरिसंनिभं दुन्दुभिं विषाणयोः शृङ्गयोर्गृहीत्वा कपिकुञ्जरो
वाली विनदन्सन् अविध्यत मुष्ट्यादिना मुखादावताडयत्  ॥  ४।११।४०  ॥   

  

बलादिति । बलाद्व्यापादयाञ्चके पातयामास महास्वनं ननर्द च अथ अनन्तरं
पात्यतः पात्यमानस्य तस्य दुन्दुभेः श्रोत्राभ्यां रक्तं सुस्राव  ॥ 
४।११।४१  ॥   

  

तयोरिति । क्रोधसंरम्भात् क्रोधावेशात् परस्परजयैषिणोस्तयोः दुन्दुभेः
वालिनश्च घोरं युद्धं समभवत्  ॥  ४।११।४२  ॥   

  

अयुध्यतेति । तदा शक्रतुल्यपराक्रमो वाली मुष्ट्यादिभिरयुध्यत  ॥  ४।११।४३
 ॥   

  

परस्परमिति । तत्र युद्धे वानरासुरयोः परस्परं घ्नतोः सतोः असुरो दुन्दुभिः
हीनः क्षीणबल आसीत् तदा शक्रसूनुः वाली व्यवर्धत प्रबलत्वं प्राप्नोत्  ॥ 
४।११।४४  ॥   

  

तमिति । तस्मिन्प्राणहरे युद्धे दुन्दुभिम् उद्यम्य उत्थाप्य
धरण्यामभ्यपातयत् अत एव तदा पातनकाले दुन्दुभिः निष्पिष्टः आसीदिति शेषः  ॥ 
४।११।४५  ॥   

  

स्रोतोभ्य इति । यः महाकायः क्षितौ पपात तस्य पात्यतः पात्यमानस्य
स्रोतोभ्यः स्रोतस्सदृशेभ्यः नासिकादिभ्यः बहु रक्तं सुस्राव च अत एव
पञ्चत्वमागतः मृत इत्यर्थः  ॥  ४।११।४६  ॥   

  

तमिति । तं दुन्दुभिं बाहुभ्यां तोलयित्वा वेगेवान्वाली एकेनाल्पेन वेगेन
योजनं चिक्षेप  ॥  ४।११।४७  ॥   

  

तस्येति । वेगप्रवृद्धस्य वेगः प्रवृद्धो यस्मै तस्य दुन्दुभेः वक्रात्
मुखात् मारुतोत्क्षिप्ताः क्षतजबिन्दवः रुधिरविप्रुषः मतङ्गस्याश्रमं प्रति
प्रपेतुः  ॥  ४।११।४८  ॥   

  

तानिति । पतितान् शौणितविप्रुषः रक्तबिन्दून् दृष्ट्वा क्रुद्धो
मुनिर्मतङ्गस्तस्य शोणितस्य कर्ता को ऽमिति चिन्तयामास । विप्रुट्विशेषणयोः
पुल्लिङ्गत्वमार्षम्  ॥  ४।११।४९  ॥   

  

तच्चिन्ताकारमाह येनेति । दुरात्मना येन कर्त्रा शोणितेन करणेनाह स्पृष्टः
सः दुरात्मा दुष्टप्रयत्नकः दुर्बुद्धिः अकृतात्मा अयत्तचित्तः अत एव
बालिशः अयं समीपस्थः कः  ॥  ४।११।५०  ॥   

  

इतीति । इत्युक्त्वा मुनिसत्तमो मतङ्गः विनिष्क्रम्य गतासुम् अत एव भुवि
पतितं पर्वताकारं महिषं ददर्श  ॥  ४।११।५१  ॥   

  

स इति । स मतङ्गस्तपसा ज्ञानचक्षुषा तत्कर्म वानरेण कृतं विज्ञाय
क्षेप्तारम् असुरशरीरस्येति शेषः, वानरं प्रति महाशापमुत्ससर्ज  ॥  ४।११।५२
 ॥   

  

शापप्रकारमाह इहेति । मत्संश्रयं वनं येन रुधिरस्रवैर्दूषितं तेन इह वने
अप्रवेष्टव्यम् । तत्र हेतुः प्रविष्टस्य वधो भवेत्  ॥  ४।११।५३  ॥   

  

तदगम्यदेशमर्यादां बोधयन्नाह क्षिपतेति । आसुरीं तनुं क्षिपता येन इमे
पादपाः संभग्नाः स दुर्बुद्धिः समन्तात्पूर्णं योजनं मामकमाश्रमं यदि
आक्रमिष्यति तर्हि न भविष्यति मरिष्यतीत्यर्थः । सार्धश्लोक एकान्वयी  ॥ 
४।११।५४  ॥   

  

ये इति । अस्य क्षेप्तुः ये केचित् सचिवाः मामकं वनं संश्रितास्तैरिह वने न
वस्तव्यम् इति वचः श्रुत्वा यथासुखं यान्तु  ॥  ४।११।५५  ॥   

  

ते इति । ते तत्सचिवाः पुत्रवत्परिरक्षिते अस्मिन् मामके वने
पत्रादिविनाशाय यदि तिष्ठन्ति स्थास्यन्ति तर्हि तानपि ध्रुवं शपिष्ये
शपामि । सार्धश्लोक एकान्वयी  ॥  ४।११।५६,५७  ॥   

  

शापप्रकारमाह दिवस इति । अद्यदिवसः इदं दिनं मर्यादा
अस्माद्दिनादारभ्येत्यर्थः, यं वालिपक्षीयं वानरं श्वो ऽनागते अह्नि
द्रष्टास्मि स वानरः शैलो भविष्यति  ॥  ४।११।५८  ॥   

  

तत इति । मुनिसमीरितां गिरं वानराः श्रुत्वा तस्मात् वनात् निश्चक्रमुः
तान् निष्क्रान्तान् वानरान् दृष्ट्वा वालिरब्रवीत्  ॥  ४।११।५९  ॥   

  

तद्वचनाकारमाह किमिति । मतङ्गवनवासिनः समस्ताः निखिला भवन्तः मत्समीपं किं
किमर्थमनुप्राप्ताः । वनौकसां वनौकेभ्यः अपि स्वस्ति  ॥  ४।११।६०  ॥   

  

तत इति । ततः वालिप्रश्नश्रवणानन्तरं सर्वं कारणं शापहेतुं वालिनः
वालिसंबन्धिनं शापं च हेममालिने वालिने सर्वे वानराः शशंसुः  ॥  ४।११।६१
 ॥   

  

एतदिति । वानरेरितं वानरैरुक्तमेतद्वचनं श्रुत्वा वाली महर्षिं तं मतङ्गं
समासाद्य प्राप्य कृताञ्जलिः सन् याचते स्म शापनिवृत्तये पार्थनां चक्रे
इत्यर्थः  ॥  ४।११।६२  ॥   

  

महर्षिरिति । महर्षिर्मतङ्गः तं वालिनमनादृत्य
प्रार्थनामनङ्गीकृत्येत्यर्थः, आश्रमं प्रति विवेश वाली तु शापधारणभीतः
शापहेतुकप्राप्तभयः सन् विह्वलतां गतः प्राप्तः  ॥  ४।११।६३  ॥   

  

तत इति । ततस्तस्माद्दिनादारभ्य शापभयात् भीतो हरिर्वानरो वाली ऋष्यमूकं
महागिरिं प्रवेष्टुं द्रष्टुं वा नेच्छति  ॥  ४।११।६४  ॥   

  

तस्येति । हे राम तस्य वालिनः अप्रवेशं शापवशेन प्रवेशाभावं ज्ञात्वा
विषादेन दुःखेन विवर्जितः सहामात्यो ऽहमिदं महावनं विचरामि  ॥  ४।११।६५  ॥   

  

एष इति । वीर्योत्सेकात्स्ववीर्यगर्वात् निरस्तस्य वालिना त्याजितस्य तस्य
वालिनिहतस्य दुन्दुभेः गिरिकूटनिभः महान् अस्थिनिचयः अस्थिसमूहः एष
संप्रकाशते  ॥  ४।११।६६  ॥   

  

इमे इति । शाखावलम्बिनः प्रशस्तशाखायुक्ताः विपुलाः अतिस्थूलमूलादिमन्तः
इमे सप्तसंख्याकाः शालास्तदभिधतरवः सन्तीति शेषः । यत्र येषु तरुषु एकं
तरुं निष्पत्रयितुं पत्रविहीनं कर्तुमोजसा ओजोहेतुकमूलग्रहणपूर्वककम्पनेन
वाली घटते शक्नोति  ॥  ४।११।६७  ॥   

  

एतदिति । तस्य वालिनः असमम् अन्यसाम्यरहितम् एतद्वीर्यं मया प्रकाशितम्, तं
वालिनं समरे हन्तुं त्वं कथं शक्ष्यसे  ॥  ४।११।६८  ॥   

  

तथेति । तथा तेन प्रकारेण ब्रुवाणं सुग्रीवं प्रहसन् लक्ष्मण अब्रवीत् ।
तद्वचनाकारमाह कस्मिन्कर्मणि निर्वृत्ते रामेण निष्पादिते सति वालिनो वधं
त्वं श्रद्धध्याः वधविश्वासं कुर्याः  ॥  ४।११।६९  ॥   

  

तमिति । अथ अनन्तरं सुग्रीवः तं लक्ष्मणमुवाच । तद्वचनाकारमाह पुरा
पूर्वमिमान्सप्तशालान् एकैकशः असकृदनेकवारं प्रहारेण स वाली विव्याध
अकम्पयत् । एवमनेन प्रकारेण एषां तरूणां मध्ये द्रुममेकतरुं रामः चेद्यदि
एकेन बाणेन विदारयेत् हतस्य वालिना निहतस्य महिषस्य अस्थि एकेन पादेन
उद्यम्य द्वे धनुःशते तरसा वेगेन प्रक्षिपेच्च तदा रामस्य विक्रमं दृष्ट्वा
वालिनं निहतं मन्ये मंस्ये । श्लोकत्रयमेकान्वयि  ॥  ४।११।७०७२  ॥   

  

एवमिति । सुग्रीवः एवमुक्त्वा रक्तान्तलोचनमरुणनेत्रप्रान्तभागं रामं
मुहूर्तं ध्यात्वा अयं वालिवधयोग्यो न वेति संचिन्त्य अब्रवीत्  ॥  ४।११।७३
 ॥   

  

तद्वचनाकारमाह शूर इति । शूरः अतिशौर्यविशिष्टः अत एव शूरमानी
शूरकर्तृकसत्कारवान् प्रख्यातबलपौरुषः प्रसिद्धबलैश्वर्यवान् बलवान्
अनेकबलवद्विशिष्टः प्रशस्तसेनाविशिष्टो वा संयुगेषु संग्रामेषु अपराजितः
वाली अस्तीति शेषः  ॥  ४।११।७४  ॥   

  

दृश्यन्ते इति । अस्य वालिनः सुरैरपि दुष्कराणि यानि कर्माणि दृश्यन्ते
तानि संचिन्त्य भीतो ऽहमृष्यमूकमुपाश्रितः प्राप्तः  ॥  ४।११।७५  ॥   

  

तमिति । अजय्यम् अस्माभिर्जेतुमशक्यम् अत एव अधृष्यं धर्षयितुमशक्यम्
अमर्षणं क्षमारहितं वानरेनद्रं वालिनं विचिन्तयन् अहम् अमुम् ऋष्यमूकं न
मुञ्चामि  ॥  ४।११।७६  ॥   

  

उद्विग्न इति । शङ्कितस्तत्पौरुषादिस्मरणेन शङ्कावान् अत एव उद्विग्नः
उद्विग्नचित्तो ऽहमनुरक्तैः मद्विषयकानुरागविशिष्टैर्हनुमत्प्रमुखैरमात्यैः
सह महावने विचरामि  ॥  ४।११।७७  ॥   

  

उपलब्धमिति । हे मित्रवत्सल श्लाध्यं प्रशंसनीयं सन्मित्रं मे मया उपलब्धम्
अत एव पुरुषव्याघ्रं हिमवन्तमिव त्वामहमाश्रितः  ॥  ४।११।७८  ॥   

  

ननु तर्हि संशयं त्यजेत्यत आह किमिति । बलशालिनः अतिबलवतः दुर्भ्रातुस्तस्य
वालिनः बलज्ञो ऽहं तव वीर्यं तु समरे मे अप्रत्यक्षम् एतेन इदानीमपि संशयो
न निवृत्त इति सूचितम्  ॥  ४।११।७९  ॥   

  

संशयनिवृत्त्यभावे हेतुं वदन्नाह नेति । त्वामहं न तुलये केनचित्सदृशं
जानामि सर्वविलक्षणत्वादिति तात्पर्यम् । अवमन्ये न वालिकथनेनावमानं न
करोमि भीषये च न किंतु तस्य वालिनः भीमैः कर्मभिः मम कातर्यं जनितम् । एतेन
कातर्यमूलकमेव वालिपराक्रमवर्णनमिति व्यञ्जितम्  ॥  ४।११।८०  ॥   

  

ननु तर्हि मद्विश्वासं कथं करोषीत्यत आह काममिति । हे राघव ते वाण्यादयः
भस्मच्छन्नमनलं वह्निमिव ते तेजः सूचयन्ति  ॥  ४।११।८१  ॥   

  

तस्येति । महात्मनस्तस्य सुग्रीवस्य तद्वचनं श्रुत्वा रामः हरिं सुग्रीवं
प्रति स्मितपूर्वं प्रत्युवाच  ॥  ४।११।८२  ॥   

  

तद्वचनाकारमाह यदीति । हे वानर अस्मासु विद्यमाने विक्रमे पराक्रमे तव
प्रत्ययो विश्वासो यदि न तर्हि समरे श्लाध्यं ते प्रत्ययं
प्रतीतिविषयीभूतविक्रममुत्पादयामि  ॥  ४।११।८३  ॥   

  

एवमिति । लक्ष्मणाग्रजो रामः सुग्रीवं सान्त्वयन् सन् एवमुक्त्वा असुरस्य
दुन्दुभेः कायं पादाङ्गुष्ठेन तोलयित्वा शुष्कां तनुं पादाङ्गुष्ठेन लीलया
दशयोजनं चिक्षेप । कर्मणः करणस्य च पुनरुपादानमुभयत्र शाब्दान्वयविवक्षया ।
श्लोकद्वयमेकान्वयि  ॥  ४।११।८४,८५  ॥   

  

क्षिप्तमिति । सुग्रीवः क्षिप्तं कायं दृष्ट्वा भास्करमिव लक्ष्मणस्याग्रतः
अग्रे तपन्तं प्रकाशमानं रामं हरीणां वानराणामग्रतः अग्रे अर्थवदिदं वचनं
पुनरब्रवीत् । सार्धश्लोक एकान्वयी  ॥  ४।११।८६  ॥   

  

तदाकारमाह आर्द इति । हे सखे आर्द्रः रुधिरव्याप्तः समांसः मांससहितः
प्रत्यग्रः अग्रभागसहितः कायः परिश्रान्तेन परिश्रमविशिष्टेन मत्तेन मे
भ्रात्रा वालिना पुरा पूर्वं क्षिप्तः संप्रति इदानीं तु निर्मासः
मांसरहितः शुष्क इत्यर्थः, अत एव लघुः अत एव तृणभूतः लघुत्वेन तृणत्वं
प्राप्तः काय इति शेषः, भवता क्षिप्तः अतः अत्र अस्मिन् क्षेपे तवाधिकं बलं
वालिनो वा अधिकं बलं विज्ञातुं निर्णेतुं न शक्यम् ।
सार्धश्लोकद्वयमेकान्वयि  ॥  ४।११।८७,८८  ॥   

  

तदेव भङ्ग्यन्तरेणाह आर्द्रमिति । हे राघव हि यतः आर्द्रं शुष्कं
सुमहदन्तरं परस्परमतिभेदवत् अतस्तव तस्य वालिनो यद्बलं तत्र सः पौर्वकालिक
एव संशयस्तिष्ठतीति शेषः  ॥  ४।११।८९  ॥   

  

ननु कथं संशयनिवृत्तिरित्यत आह सालमिति । अपरं हस्तिहस्तमिव एतत्कार्मुकं
धनुः सज्यं कृत्वा आकर्णपूर्णमायम्य महाशरं विसृजस्व अत एव एकं सालं
विनिर्भिद्य बलाबले बलाबलयोः व्यक्तिः प्राकट्यं भवेत् । सार्धश्लोक
एकान्वयी  ॥  ४।११।९०,९१  ॥   

इममिति । त्वया प्रहितः शरः इमं सालं विदारयिष्यति अत्र संशयो नास्ति अतः
मया प्रतिशापितः कृतशपथस्त्वं मम प्रियं ध्रुवं कुरुष्व विमर्शेन
एतद्विरोधिविचारेण अलं न कुर्वित्यर्थः  ॥  ४।११।९२  ॥   

  

यथेति । तेजस्सु तेजोविशिष्टेषु रविर्वरः महाद्रिषु हिमवान् चतुष्पात्सु
केसरी सिंहो यथा तथा विक्रमे त्वमसि इत्थं प्रतीयसे इत्यर्थः  ॥  ४।११।९३
 ॥   

  

इति श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे
एकादशः सर्गः  ॥  ४।११  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/02-vAli-vadhaH/011_vAliparAkramavarNanam.md">
<details><summary><h3>तिलकम् ...{Loading}...</h3></summary>



इदानीं वालिनो बलमाह रामस्येति । वचनं वालिवधविषयम्  ॥  ४।११।१  ॥   

  

राघवं प्रशशंसेत्युक्तं तां प्रशंसामाह असंशयमिति  ॥  ४।११।२  ॥   

  

पौरुषं बलवैभवम् । वीर्यं परसंहारशक्तिः । धृती रणे धैर्यम्  ॥  ४।११।३  ॥   

  

अनुदिते सूर्ये क्रामति । ब्राह्मे मुहूर्त उत्थायेति शेषः  ॥  ४।११।४  ॥   

  

ऊर्ध्वमुत्पात्य कन्दुकवदिति भावः  ॥  ४।११।५,६  ॥   

  

महिषस्तद्रूपधरः  ॥  ४।११।७,८  ॥   

  

ऊर्मिमन्तमूर्मिमत्त्वाद्याकारवन्तं समुद्रमतिक्रम्याविगणय्य तं
तदधिष्ठातृदेवतामुवाच  ॥  ४।११।९१४  ॥   

  

गजेन्द्र ऐरावतः  ॥  ४।११।१५१८  ॥   

  

युद्धे असमर्थ इतिच्छेदः  ॥  ४।११।१९  ॥   

  

अनुक्तपूर्वमितः पूर्वं नोक्तो युद्धदातास्य तमसुरम्  ॥  ४।११।२०,२१  ॥   

  

एकः सशब्दः प्रसिद्धपराक्रमार्थकः  ॥  ४।११।२२२८  ॥   

  

हरीणामीश्वरः अहमस्मीति शेषः  ॥  ४।११।२९  ॥   

  

नगरद्वारम् । मामकमिति शेषः । मे विदितो ऽसि मया ज्ञातबलो ऽसि, अतः
प्राणान्रक्ष  ॥  ४।११।३०३२  ॥   

  

स्त्रीसमूहगतो युद्धाय नाह्वातव्य इति स्मृत्वा पक्षान्तरमाह अथवेति ।
स्वैरं कामभोगेषूदयस्तावत्पर्यन्तं कालो मत्प्रोक्तो ऽवधिर्गृह्यताम्
उदयपर्यन्तं त्वां प्रतीक्ष इत्यर्थः  ॥  ४।११।३३  ॥   

  

वानरान्परिष्वज्य तेभ्यः संप्रदानं प्रीतिदानं दीयताम् । संसाधयामन्त्रयस्व
। पाठान्तरे ऽप्युक्तार्थ एव  ॥  ४।११।३४  ॥   

  

सुदृष्टां पुनर्दर्शनासंभवात् आत्मसमं पुत्रादिकं राज्यरक्षायै राजानं
कुरुष्व क्रीडस्व आ उदयम्  ॥  ४।११।३५  ॥   

  

मत्तं पानादिना । प्रमत्तमनवहितम् । रहितमायुधादिभिः । त्वद्विधं त्वामिव
स्त्रीमध्यगम् । मदमोहितं स्त्रीभोगार्थं कृतमधुपानादितिकर्तव्यतामूढम्  ॥ 
४।११।३६,३७ ॥   

  

मदो ऽयं स्त्रीगोष्ठीजनितो ऽपि वीरपानम् वीरै रणे मनउत्साहार्थं क्रियमाणः
पानविशेषः समर्थ्यतां ज्ञयताम्  ॥  ४।११।३८  ॥   

  

उत्क्षिप्य कण्ठे प्रतिमुच्य । एषा हि माला सङ्ग्रामजयदा  ॥  ४।११।३९  ॥   

  

अविध्यत क्षिप्तवान्  ॥  ४।११।४०  ॥   

  

व्यापादयाञ्चक्रे पातितवान् । पात्यतः पात्यमानस्य  ॥  ४।११।४१  ॥   

  

अस्यैव प्रपञ्चः तयोरित्यादि  ॥  ४।११।४२,४३  ॥   

  

हीनो हीनबलः  ॥  ४।११।४४  ॥   

  

उद्यम्य हस्ताभ्यामूर्ध्वीकृत्य । "उत्साद्य" इति पाठे उत्पाटितविषाणं
कृत्वेत्यर्थः  ॥  ४।११।४५  ॥   

  

स्रोतोभ्यो नासादिद्वारेभ्यः  ॥  ४।११।४६  ॥   

  

तोलयित्वा हस्तग्रहणेन भारं ज्ञात्वा । योजनं तावद्दूरम्  ॥  ४।११।४७,४८
 ॥   

  

तस्य विप्रुषः कर्तारं को न्वयमिति चिन्तयामास  ॥  ४।११।४९  ॥   

  

चिन्ताया एवाभिनयः ये नेत्यादि  ॥  ४।११।५०५२  ॥   

  

अप्रवेष्टव्यम्, न प्रवेष्टव्यमित्यर्थः  ॥  ४।११।५३  ॥   

  

आसुरीं तनुं क्षिपता येनेमे पादपाः संभग्ना इत्यन्वयः । स यदि मामकमाश्रमं
तदागमनमुद्दिश्य समन्तात्परिसरवर्ति पूर्णं योजनं तत्पर्यन्तम्  ॥  ४।११।५४
 ॥   

  

आक्रमिष्यति पद्भ्यां स्प्रक्ष्यति तर्हि न भविष्यति न जीविष्यतीत्यर्थः  ॥ 
४।११।५५  ॥   

  

तैर्वालिसचिवैः श्रुत्वा मदुत्सृष्टं शापम्  ॥  ४।११।५६  ॥   

  

शापमेव हेतूपन्यासपूर्वमाह वने इति । फलाद्यभावाय तन्नाशाय जायन्ते यतः,
अतः शपिष्यामि  ॥  ४।११।५७  ॥   

  

अद्य दिवसो ऽयं दिवसः । मर्यादा दास्यमानशापस्य । तदेवाह यमिति । अस्म्यहं
यं वानरं वालिसंबन्धिनं श्वो द्रष्टा स शैलो भविष्यति  ॥  ४।११।५८६१  ॥   

  

याचते स्मायाचत शापमोक्षमिति शेषः  ॥  ४।११।६२  ॥   

  

शापधारणेन शापविषयदोषज्ञानेन  ॥  ४।११।६३६५  ॥   

  

अस्थिनिचयः शुष्ककायः  ॥  ४।११।६६  ॥   

  

इमे विपुला विशालमूलस्कन्धाः शाखावलम्बिनः प्रशस्तबहुशाखावन्तः । यत्र येषु
। एकमेककालमेव वाली औजसा ओजोयुक्तकम्पनेन सर्वान्निष्पत्रयितुं
पत्रहीनान्कर्तुं घटते चेष्टते । त इमे सप्त साला इत्यर्थः । अनेन
वायोरप्यधिकं बलं सूचितम् । नहि वायोर्युगपत्कम्पनेन सकलार्द्रपत्रपातनं
क्वचिद्दृष्टचरम् । कश्चित्तु निष्पत्रयितुं निष्पत्रीकर्तुमित्यर्थः । एकं
सालं शरेण भित्त्वा शरो निष्पत्रं यथा गच्छति तथा कर्तुम् अतिव्यथयितुमिति
यावत् । "सपत्रनिष्पत्रादतिव्यथने" इति शास्त्रादप्राकृतकपित्वाच्च
बाणव्यापारस्यापि संभव इति व्याचख्यौ  ॥  ४।११।६७  ॥   

  

उक्तं वालिवीर्यमुपसंहरति-- एतदिति  ॥  ४।११।६८  ॥   

  

प्रहसन् भगवद्वीर्याज्ञानदेवं वाद इति हासः  ॥  ४।११।६९  ॥   

  

एवमुक्तप्रकारेणैकैकश एकैकस्मिन्काले सप्तापि स वाल्यसकृद्विव्याथ
पीडितवान् आर्षं परस्मैपदम् । सकृत्कृतेः काकतालीयत्वव्युदासायासकृदिति ।
"विव्याध" इति पाठान्तरम् । तुल्यो ऽर्थः  ॥  ४।११।७०  ॥   

  

एकेन बाणेनैषामेकं द्रुममपि चेन्निरदारयेत्तदापि वालिनं हतं मन्ये ।
तद्वधयोग्यतासंभावनयेति भावः । पादेन अस्थि हस्तेन स्पर्शायोग्यत्वात् ।
तरसा बलेन प्रक्षिपेदपि चेत्तदापि रामस्य विक्रमं दृष्ट्वा वालिनं हतं मन्य
इति संबन्धः  ॥  ४।११।७१,७२  ॥   

  

ध्यात्वा रामवीर्यस्याप्रत्यक्षत्वाद्रामेण वालिवधः शक्यो न वेति
सञ्चिन्त्य  ॥  ४।११।७३  ॥   

  

पुनर्मित्रभावेनाह शूरश्चेति  ॥  ४।११।७४  ॥   

  

यानि वालिकर्माणि सञ्चिन्त्य भीतस्तेन सह रणाय भीतः  ॥  ४।११।७५  ॥   

  

उक्तमेव भीत्या पुनराह तमजय्यमिति  ॥  ४।११।७६,७७  ॥   

  

त्वां मित्रभूतम्  ॥  ४।११।७८  ॥   

  

यदि मामाश्रितस्तर्हि त्यज वालिभयम् तत्राह-- किं त्विति । तद्बलं ज्ञातं
त्वद्बलं चाज्ञातमतो भयमित्यर्थः  ॥  ४।११।७९  ॥   

  

तुलये त्वद्बलपरीक्षां न कुर्वे इति भावः । नावमन्ये न भीषये च, किं तु
स्वकातर्यादेव पुनर्ब्रवीमीति भावः  ॥  ४।११।८०  ॥   

  

वाणी वालिवधविषया प्रमाणं विश्वसनीया । यतो धैर्यमकातर्येण तृणीकृत्य वादः
। आकृतिरनुभवसिद्धो दिव्यविग्रह एते द्वे । परं तेजः सकलजगत्संहारकं तेजः
काममतिशयेन सूचयन्ति सूचयतः । भस्मच्छन्नानलोपमया
गुप्तावस्थितिमहाशक्तिमत्त्वं सूचितम्  ॥  ४।११।८१,८२  ॥   

  

अस्मासु विक्रमे ऽस्मन्निष्ठविक्रमे । प्रत्ययो विश्वासः  ॥  ४।११।८३८५  ॥   

  

अर्थवदुपपत्तियुक्तमिदं वचनमब्रवीत् अनुत्पन्नप्रत्यय इति शेषः  ॥  ४।११।८६
 ॥   

  

तदेवाह-- आर्द्र इति । प्रत्ययो नूतनः मत्तेन भोगार्थं पीतमदेन  ॥ 
४।११।८७,८८ ॥   

  

बलाधिक्यनिर्णये हेतुमाह आर्द्रमिति  ॥  ४।११।८९  ॥   

  

यद्बलम् तत्रेति शेषः । "यद्बले" इति पाठे यदित्यव्ययम् । यः संशयो
ऽस्थिप्रक्षेपात्प्राग्बलविषय आसीत्, सो ऽद्याप्यस्त्येवेत्यर्थः । तर्हि
किं ते प्रत्ययकारकं तत्राह सालमेकमिति । एकं सालमुक्तेषु विनिर्भिद्य
बलाबलविषये व्यक्तिः प्रकटता भवेत्  ॥  ४।११।९०,९१  ॥   

  

त्वया प्रहितः क्षिप्तः शर इमं सालं विदारयिष्यति । अत्र न सन्देहः,
तस्मात्त्वया विमर्शो विचारो न कर्तव्यः । मया सख्या संप्रति शापितः
शपथपूर्वं नियुक्तः, अतो मम प्रियं ध्रुवं कुरुष्वेत्यर्थः  ॥  ४।११।९२  ॥   

  

तेजःसु तेजस्विषु । विक्रमे वरः श्रेष्ठत्वेनाभिमतो ऽसि भवसीत्यर्थः ।
सालभेदने सतीति शेषः  ॥  ४।११।९३  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे एकादशः सर्गः  ॥  ४।११  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/02-vAli-vadhaH/011_vAliparAkramavarNanam.md">
<details><summary><h3>द्राविडपाठः ...{Loading}...</h3></summary>



  
रामस्य वचनं श्रुत्वा हर्षपौरुषवर्धनम्।  
सुग्रीवः पूजयाञ्चक्रे राघवं प्रशशंस च ॥ 4.11.1 ॥   
असंशयं प्रज्वलितैस्तीक्ष्णैर्मर्मातिगैः शरैः।  
त्वं दहेः कुपितो लोकान् युगान्त इव भास्करः ॥ 4.11.2 ॥   
वालिनः पौरुषं यत्तद्यच्च वीर्यं धृतिश्च या।  
तन्ममैकमनाः श्रुत्वा विधत्स्व यदनन्तरम् ॥ 4.11.3 ॥   
समुद्रात्पश्चिमात्पूर्वं दक्षिणादपि चोत्तरम्।  
क्रामत्यनुदिते सूर्ये वाली व्यपगतक्लमः ॥ 4.11.4 ॥   
अग्राण्यारुह्य शैलानां शिखराणि महान्त्यपि।  
ऊर्ध्वमुत्क्षिप्य तरसा प्रतिगृह्णाति वीर्यवान् ॥ 4.11.5 ॥   
बहवः सारवन्तश्च वनेषु विविधा द्रुमाः।  
वालिना तरसा भग्ना बलं प्रथयतात्मनः ॥ 4.11.6 ॥   
महिषो दुन्दुभिर्नाम कैलासशिखरप्रभः।  
बलं नागसहस्रस्य धारयामास वीर्यवान् ॥ 4.11.7 ॥   
वीर्योत्सेकेन दुष्टात्मा वरदानाच्च मोहितः।  
जगाम सुमहाकायः समुद्रं सरितां पतिम् ॥ 4.11.8 ॥   
ऊर्मिमन्तमतिक्रम्य सागरं रत्नसञ्चयम्।  
मह्यं युद्धं प्रयच्छेति तमुवाच महार्णवम् ॥ 4.11.9 ॥   
ततः समुद्रो धर्मात्मा समुत्थाय महाबलः।  
अब्रवीद्वचनं राजन्नसुरं कालचोदितम् ॥ 4.11.10 ॥   
समर्थो नास्मि ते दातुं युद्धं युद्धविशारद।  
श्रूयतां चाभिधास्यामि यस्ते युद्धं प्रदास्यति ॥ 4.11.11 ॥   
शैलराजो महारण्ये तपस्विशरणं परम्।  
शङ्करश्वशुरो नाम्ना हिमवानिति विश्रुतः ॥ 4.11.12 ॥   
गुहाप्रस्रवणोपेतो बहुकन्दरनिर्दरः।  
स समर्थस्तव प्रीतिमतुलां कर्तुमाहवे ॥ 4.11.13 ॥   
तं भीत इति विज्ञाय समुद्रमसुरोत्तमः।  
हिमवद्वनमागच्छच्छरश्चापादिव च्युतः ॥ 4.11.14 ॥   
ततस्तस्य गिरेः श्वेता गजेन्द्रविपुलाः शिलाः।  
चिक्षेप बहुधा भूमौ दुन्दुभिर्विननाद च ॥ 4.11.15 ॥   
ततः श्वेताम्बुदाकारः सौम्यः प्रीतिकराकृतिः।  
हिमवानब्रवीद्वाक्यं स्व एव शिखरे स्थितः ॥ 4.11.16 ॥   
क्लेष्टुमर्हसि मां न त्वं दुन्दुभे धर्मवत्सल।  
रणकर्मस्वकुशलस्तपस्विशरणं ह्यहम् ॥ 4.11.17 ॥   
तस्य तद्वचनं श्रुत्वा गिरिराजस्य धीमतः।  
उवाच दुन्दुभिर्वाक्यं रोषात्संरक्तलोचनः ॥ 4.11.18 ॥   
यदि युद्धेऽसमर्थस्त्वं मद्भयाद्वा निरुद्यमः।  
तमाचक्ष्व प्रदद्यान्मे योऽद्य युद्धं युयुत्सतः ॥ 4.11.19 ॥   
हिमवानब्रवीद्वाक्यं श्रुत्वा वाक्यविशारदः।  
अनुक्तपूर्वं धर्मात्मा क्रोधात्तमसुरोत्तमम् ॥ 4.11.20 ॥   
वाली नाम महाप्राज्ञः शक्रतुल्यपराक्रमः।  
अध्यास्ते वानरः श्रीमान् किष्कन्धामतुलप्रभाम् ॥ 4.11.21 ॥   
स समर्थो महाप्राज्ञस्तव युद्धविशारदः।  
द्वन्द्वयुद्धं महद्दातुं नमुचेरिव वासवः ॥ 4.11.22 ॥   
तं शीघ्रमभिगच्छ त्वं यदि युद्धमिहेच्छसि।  
स हि दुर्धर्षणो नित्यं शूरः समरकर्मणि ॥ 4.11.23 ॥   
श्रुत्वा हिमवतो वाक्यं क्रोधाविष्टः स दुन्दुभिः।  
जगाम तं पुरीं तस्य किष्किन्धां वालिनस्तदा ॥ 4.11.24 ॥   
धारयन् माहिषं रूपं तीक्ष्णशृङ्गो भयावहः।  
प्रावृषीव महामेघस्तोयपूर्णो नभस्तले ॥ 4.11.25 ॥   
ततस्तद्द्वारमागम्य किष्कन्धाया महाबलः।  
ननर्द कम्पयन् भूमिं दुन्धुभिर्दुन्दुभिर्यथा ॥ 4.11.26 ॥   
समीपस्थान् द्रुमान् भञ्जन् वसुधां दारयन् खुरैः।  
विषाणेनोल्लिखन् दर्पात्तद्द्वारं द्विरदो यथा ॥ 4.11.27 ॥   
अन्तःपुरगतो वाली श्रुत्वा शब्दममर्षणः।  
निष्पपात सह स्त्रीभिस्ताराभिरिव चन्द्रमाः ॥ 4.11.28 ॥   
मितं व्यक्ताक्षरपदं तमुवाचाथ दुन्दुभिम्।  
हरीणामीश्वरो वाली सर्वेषां वनचारिणाम् ॥ 4.11.29 ॥   
किमर्थं नगरद्वारमिदं रुद्धा विनर्दसि।  
दुन्दुभे विदितो मेऽसि रक्ष प्राणान् महाबलः ॥ 4.11.30 ॥   
तस्य तद्वचनं श्रुत्वा वानरेन्द्रस्य धीमतः।  
उवाच दुन्दुभिर्वाक्यं रोषात्संरक्तलोचनः ॥ 4.11.31 ॥   
न त्वं स्त्रीसन्निधौ वीर वचनं वक्तुमर्हसि।  
मम युद्धं प्रयच्छाद्य ततो ज्ञास्यामि ते बलम् ॥ 4.11.32 ॥   
अथवा धारयिष्यामि क्रोधमद्य निशामिमाम्।  
गृह्यतामुदयः स्वैरं कामभोगेषु वानर ॥ 4.11.33 ॥   
दीयतां सम्प्रदानं च परिष्वज्य च वानरान्।  
सर्वशाखामृगेन्द्रस्त्वं संसादय सुहृज्जनान् ॥ 4.11.34 ॥   
सुदृष्टां कुरु किष्किन्धां कुरुष्वात्मसमं पुरे।  
क्रीडस्व च सह स्त्रीभिरहं ते दर्पनाशनः ॥ 4.11.35 ॥   
यो हि मत्तं प्रमत्तं वा सुप्तं वा रहितं भृशम्।  
हन्यात्स भ्रूणहा लोके त्वद्विधं मदमोहितम् ॥ 4.11.36 ॥   
स प्रहस्याब्रवीन्मन्दं क्रोधात्तमसुरोत्तमम्।  
विसृज्य ताः स्त्रियः सर्वास्ताराप्रभृतिकास्तदा ॥ 4.11.37 ॥   
मत्तोऽयमिति मा मंस्था यद्यभीतोऽसि संयुगे।  
मदोऽयं सम्प्रहारेऽस्मिन् वीरपानं समर्थ्यताम् ॥ 4.11.38 ॥   
तमेवमुक्त्वा सङ्क्रुद्धो मालामुत्क्षिप्य काञ्चनीम्।  
पित्रा दत्तां महेन्द्रेण यद्धाय व्यवतिष्ठत ॥ 4.11.39 ॥   
विषाणयोर्गृहीत्वा तं दुन्दुभिं गिरिसन्निभम्।  
आविध्यत तदा वाली विनदन् कपिकुञ्जरः ॥ 4.11.40 ॥   
वाली व्यापातयाञ्चक्रे ननर्द च महास्वनम्।  
श्रोत्राभ्यामथ रक्तं तु तस्य सुस्राव पात्यतः ॥ 4.11.41 ॥   
तयोस्तु क्रोधसंरम्भात्परस्परजयैषिणोः।  
युद्धं समभवद्घोरं दुन्दुभेर्वानरस्य च ॥ 4.11.42 ॥   
अयुध्यत तदा वाली शक्रतुल्यपराक्रमः।  
मुष्टिभिर्जानुभिश्चैव शिलाभिः पादपैस्तथा ॥ 4.11.43 ॥   
परस्परं घ्नोतस्तत्र वानरासुरयोस्तदा।  
आसीददसुरो युद्धे शक्रसूनुर्व्यवर्धत ॥ 4.11.44 ॥   
व्यापारवीर्यधैर्यैश्च परिक्षीणं पराक्रमैः।  
तं तु दुन्दुभिमुत्पाट्य धरण्यामभ्यपातयत् ॥ 4.11.45 ॥   
युद्धे प्राणहरे तस्मिन् निष्पिष्टो दुन्दुभिस्तदा।  
पपात च महाकायः क्षितौ पञ्चत्वमागतः ॥ 4.11.46 ॥   
तं तोलयित्वा बाहुभ्यां गतसत्त्वमचेतनम्।  
चिक्षेप बलवान् वाली वेगेनैकेन योजनम् ॥ 4.11.47 ॥   
तस्य वेगप्रविद्धस्य वक्त्रात् क्षतजबिन्दवः।  
प्रपेतुर्मारुतोत्क्षिप्ता मतङ्गस्याश्रमं प्रति ॥ 4.11.48 ॥   
तान् दृष्ट्वा पतितांस्तस्य मुनिः शोणितविप्रुषः।  
क्रुद्धस्तत्र महाभागश्चिन्तयामास को न्वयम् ॥ 4.11.49 ॥   
येनाहं सहसा स्पृष्टः शोणितेन दुरात्मना।  
कोऽयं दुरात्मा दुर्बद्धिरकृतात्मा च बालिशः ॥ 4.11.50 ॥   
इत्युक्त्वाथ विनिष्क्रम्य ददर्श मुनिपुङ्गवः।  
महिषं पर्वताकारं गतासुं पतितं भुवि ॥ 4.11.51 ॥   
स तु विज्ञाय तपसा वानरेण कृतं हि तत्।  
उत्ससर्ज महाशापं क्षेप्तारं वालिनं प्रति ॥ 4.11.52 ॥   
वनं मत्संश्रयं येन दूषितं रुधिरस्रवैः।  
सम्भग्नाः पादपाश्चेमे क्षिपतेहासुरीं तनुम् ॥ 4.11.53 ॥   
समन्ताद्योजनं पूर्णमाश्रमं मामकं यदि।  
आगमिष्यति दुर्बुद्धिर्व्यक्तं स न भविष्यति ॥ 4.11.54 ॥   
ये चापि सचिवास्तस्य संश्रिता मामकं वनम्।  
न च तैरिह वस्तव्यं श्रुत्वा यान्तु यथासुखम् ॥ 4.11.55 ॥   
यदि तेऽपीह तिष्ठन्ति शपिष्ये तानपि ध्रुवम्।  
वनेऽस्मिन् मामके नित्यं पुत्रवत्परीरक्षिते ॥ 4.11.56 ॥   
पत्त्राङ्कुरविनाशाय फलमूलाभवाय च ॥ 4.11.57 ॥   
दिवसश्चास्य मर्यादा यं द्रष्टा श्वोऽस्मि वानरम्।  
बहुवर्षसहस्राणि स वै शैलो भविष्यति ॥ 4.11.58 ॥   
ततस्ते वानराः श्रुत्वा गिरं मुनिसमीरिताम्।  
निश्चक्रमुर्वनात्तस्मात्तान् दृष्ट्वा वालिरब्रवीत् ॥ 4.11.59 ॥   
किं भवन्तः समस्ताश्च मतङ्गवनवासिनः।  
मत्समीपमनुप्राप्ता अपि स्वस्ति वनौकसाम् ॥ 4.11.60 ॥   
ततस्ते कारणं सर्वं तदा शापं च वालिनः।  
शशंसुर्वानराः सर्वे वालिने हेममालिने ॥ 4.11.61 ॥   
एतच्छ्रुत्वा तदा वाली वचनं वानरेरितम्।  
स महर्षिं तदासाद्य याचते स्म कृताञ्जलिः ॥ 4.11.62 ॥   
महर्षिस्तमनादृत्य प्रविवेशाश्रमं तदा।  
शापधारणभीतस्तु वाली विह्वलतां गतः ॥ 4.11.63 ॥   
ततः शापभयाद्भीत ऋश्यमूकं महागिरिम्।  
प्रवेष्टुं नेच्छति हरिर्द्रष्टुं वापि नरेश्वर ॥ 4.11.64 ॥   
तस्याप्रवेशं ज्ञात्वाहमिदं राम महावनम्।  
विचरामि सहामात्यो विषादेन विवर्जितः ॥ 4.11.65 ॥   
एषोस्थिनिचयस्तस्य दुन्दुभेः सम्प्रकाशते।  
वीर्योत्सेकान्निरस्तस्य गिरिकूटोपमो महान् ॥ 4.11.66 ॥   
इमे च विपुलाः सालाः सप्त शाखावलम्बिनः।  
यत्रैकं घटते वाली निष्प्रत्त्रयितुमोजसा ॥ 4.11.67 ॥   
एतदस्यासमं वीर्यं मया राम प्रकीर्तितम्।  
कथं तं वालिनं हन्तुं समरे शक्ष्यसे नृप ॥ 4.11.68 ॥   
तथा ब्रुवाणं सुग्रीवं प्रहसँल्लक्ष्मणोऽब्रवीत्।  
कस्मिन् कर्मणि निर्वृत्ते श्रद्दध्या वालिनो वधम् ॥ 4.11.69 ॥   
तमुवाचाथ सुग्रीवः सप्त सालानिमान् पुरा।  
एवमेकैकशो वाली विव्याधाथ स चासकृत् ॥ 4.11.70 ॥   
रामोऽपि दारयेदेषां बाणेनैकेन चेद्द्रुमम्।  
वालिनं निहतं मन्ये दृष्ट्वा रामस्य विक्रमम् ॥ 4.11.71 ॥   
हतस्य महिषस्यास्थि पादेनैकेन लक्ष्मण।  
उद्यम्याथ प्रक्षिपेच्चेत्तरसा द्वे धनुःशते ॥ 4.11.72 ॥   
एवमुक्त्वा तु सुग्रीवो रामं रक्तान्तलोचनम्।  
ध्यात्वा मुहूर्तं काकुत्स्थं पुनरेव वचोब्रवीत् ॥ 4.11.73 ॥   
शूरश्च शूरघाती च प्रख्यातबलपौरुषः।  
बलवान् वानरो वाली संयुगेष्वपराजितः ॥ 4.11.74 ॥   
दृश्यन्ते चास्य कर्माणि दुष्कराणि सुरैरपि।  
यानि सञ्चिन्त्य भीतोऽहमृश्यमूकं समाश्रितः ॥ 4.11.75 ॥   
तमजय्यमधृष्यं च वानरेन्द्रममर्षणम्।  
विचिन्तयन्न मुञ्चामि ऋश्यमूकमहं त्विमम् ॥ 4.11.76 ॥   
उद्विग्नः शङ्कितश्चापि विचरामि महावने।  
अनुरक्तैः सहामात्यैर्हनुमत्प्रमुखैर्वरैः ॥ 4.11.77 ॥   
उपलब्धं च मे श्लाध्यं सन्मित्रं मित्रवत्सल।  
त्वामहं पुरुषव्याघ्र हिमवन्तमिवाश्रितः ॥ 4.11.78 ॥   
किन्तु तस्य बलज्ञोऽहं दुर्भ्रातुर्बलशालिनः।  
अप्रत्यक्षं तु मे वीर्यं समरे तव राघव ॥ 4.11.79 ॥   
न खल्वहं त्वां तुलये नावमन्ये न भीषये।  
कर्मभिस्तस्य भीमैस्तु कातर्यं जनितं मम ॥ 4.11.80 ॥   
कामं राघव ते वाणी प्रमाणं धैर्यमाकृतिः।  
सूचयन्ति परं तेजो भस्मच्छन्नमिवानलम् ॥ 4.11.81 ॥   
तस्य तद्वचनं श्रुत्वा सुग्रीवस्य महात्मनः।  
स्मितपूर्वमथो रामः प्रत्युवाच हरिं प्रभुः ॥ 4.11.82 ॥   
यदि न प्रत्ययोऽस्मासु विक्रमे तव वानर।  
प्रत्ययं समरे श्लाघ्यमहमुत्पादयामि ते ॥ 4.11.83 ॥   
राघवो दुन्दुभेः कायं पादाङ्गुष्ठेन लीलया।  
तोलयित्वा महाबाहुश्चिक्षेप दशयोजनम् ॥ 4.11.84 ॥   
असुरस्य तनुं शुष्कं पादाङ्गुष्ठेन वीर्यवान्।  
क्षिप्तं दृष्ट्वा ततः कायं सुगीवः पुनरब्रवीत् ॥ 4.11.85 ॥   
लक्ष्मणस्याग्रतो राममिदं वचनमब्रवीत् ॥ 4.11.86 ॥   
आर्द्रः समांसः प्रत्यग्रः क्षिप्तः कायः पुरा सखे।  
लघुः सम्म्प्रति निर्मांसस्तृणभूतश्च राघव ॥ 4.11.87 ॥   
क्षिप्तमेवं प्रहर्षेण भवता रघुनन्दन।  
नात्र शक्यं बलं ज्ञातुं तव वा तस्य वाधिकम् ॥ 4.11.88 ॥   
आर्द्रं शुष्कमिति ह्येतत्सुमहद्राघवान्तरम्।  
स एव संशयस्तात तव तस्य च यद्बले ॥ 4.11.89 ॥   
सालमेकं तु निर्भिन्द्या भवेद्व्यक्तिर्बलाबले ॥ 4.11.90 ॥   
कृत्वेदं कार्मुकं सज्यं हस्तिहस्तमिवाततम्।  
आकर्णपूर्णमायम्य विसृजस्व महाशरम् ॥ 4.11.91 ॥   
इमं हि सालं सहितस्त्वया शरो न संशयोऽत्रास्ति विदारयिष्यति।  
अलं विमर्शेन मम प्रियं ध्रुवं कुरुष्व राजात्मज शापितो मया ॥ 4.11.92 ॥   
यथा हि तेजस्सु वरः सदा रविर्यथा हि शैलो हिमवान् महाद्रिषु।  
यथा चतुष्पात्सु च केसरी वरस्तथा नराणामसि विक्रमे वरः ॥ 4.11.93 ॥   

</details>
</div>
