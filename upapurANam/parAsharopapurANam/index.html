<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | पराशरोपपुराणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/upapurANam/parAsharopapurANam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/upapurANam/parAsharopapurANam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/upapurANam/parAsharopapurANam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="पराशरोपपुराणम्">
  <meta property="og:description" content="अथ पाराशरोपपुराणम्
श्रीगणेशाय नमः
श्रीसाम्बसदाशिवाय नमः
सौरमण्डलमध्यस्थं साम्बं संसारभेषजम्
नीलग्रीवं विरूपाक्षं नमामि शिवमव्ययम् १
मेरुशृङ्गे समासीनं संसारोदधितारकम्
शुकः प्रणम्य सर्वज्ञं श्रीपराशरमादरात् २
पप्रच्छ परमं गुह्यं भक्त्या परमया मुदा
भवपाशेन बद्धानां भवपाशविमोचनम् ३
पराशरोऽपि भगवान् भवानीपतिवल्लभः
प्राह कारुणिकः श्रीमान् ध्यात्वा साम्बं त्रिलोचनम् ४
श्रीपराशर उवाच
पुरा पुराणमखिलं व्यासः सत्यवतीसुतः
कृत्वा शिवप्रसादेन मुनीनां भावितात्मनाम् ५
दर्शयित्वा मुनीन्द्रै स्तु सुप्रसन्नैर्महात्मभिः
पूजितो भवदत्यर्थं पुरजित्पादवल्लभः ६
अस्मिन्नवसरे श्रीमान् महाकारुणिकोत्तमः
महादेवो महादेव्या सह सन्निहितोऽभवत् ७
तं दृष्ट्वा देवदेवेशं त्रिनेत्रं चन्द्र शेखरम्
प्रणम्य मुनयः सर्वे दण्डवत्पृथिवीतले ८">
  <meta property="og:locale" content="en_us">
  <meta property="og:type" content="article">
    <meta property="article:section" content="upapuranam">

  <meta itemprop="name" content="पराशरोपपुराणम्">
  <meta itemprop="description" content="अथ पाराशरोपपुराणम्
श्रीगणेशाय नमः
श्रीसाम्बसदाशिवाय नमः
सौरमण्डलमध्यस्थं साम्बं संसारभेषजम्
नीलग्रीवं विरूपाक्षं नमामि शिवमव्ययम् १
मेरुशृङ्गे समासीनं संसारोदधितारकम्
शुकः प्रणम्य सर्वज्ञं श्रीपराशरमादरात् २
पप्रच्छ परमं गुह्यं भक्त्या परमया मुदा
भवपाशेन बद्धानां भवपाशविमोचनम् ३
पराशरोऽपि भगवान् भवानीपतिवल्लभः
प्राह कारुणिकः श्रीमान् ध्यात्वा साम्बं त्रिलोचनम् ४
श्रीपराशर उवाच
पुरा पुराणमखिलं व्यासः सत्यवतीसुतः
कृत्वा शिवप्रसादेन मुनीनां भावितात्मनाम् ५
दर्शयित्वा मुनीन्द्रै स्तु सुप्रसन्नैर्महात्मभिः
पूजितो भवदत्यर्थं पुरजित्पादवल्लभः ६
अस्मिन्नवसरे श्रीमान् महाकारुणिकोत्तमः
महादेवो महादेव्या सह सन्निहितोऽभवत् ७
तं दृष्ट्वा देवदेवेशं त्रिनेत्रं चन्द्र शेखरम्
प्रणम्य मुनयः सर्वे दण्डवत्पृथिवीतले ८">
  <meta itemprop="wordCount" content="10180">
  <meta name="twitter:card" content="summary">
  <meta name="twitter:title" content="पराशरोपपुराणम्">
  <meta name="twitter:description" content="अथ पाराशरोपपुराणम्
श्रीगणेशाय नमः
श्रीसाम्बसदाशिवाय नमः
सौरमण्डलमध्यस्थं साम्बं संसारभेषजम्
नीलग्रीवं विरूपाक्षं नमामि शिवमव्ययम् १
मेरुशृङ्गे समासीनं संसारोदधितारकम्
शुकः प्रणम्य सर्वज्ञं श्रीपराशरमादरात् २
पप्रच्छ परमं गुह्यं भक्त्या परमया मुदा
भवपाशेन बद्धानां भवपाशविमोचनम् ३
पराशरोऽपि भगवान् भवानीपतिवल्लभः
प्राह कारुणिकः श्रीमान् ध्यात्वा साम्बं त्रिलोचनम् ४
श्रीपराशर उवाच
पुरा पुराणमखिलं व्यासः सत्यवतीसुतः
कृत्वा शिवप्रसादेन मुनीनां भावितात्मनाम् ५
दर्शयित्वा मुनीन्द्रै स्तु सुप्रसन्नैर्महात्मभिः
पूजितो भवदत्यर्थं पुरजित्पादवल्लभः ६
अस्मिन्नवसरे श्रीमान् महाकारुणिकोत्तमः
महादेवो महादेव्या सह सन्निहितोऽभवत् ७
तं दृष्ट्वा देवदेवेशं त्रिनेत्रं चन्द्र शेखरम्
प्रणम्य मुनयः सर्वे दण्डवत्पृथिवीतले ८">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/upapurANam\/parAsharopapurANam\/".replace(basePath, "/");
  pageVars.pageParams = {};
  pageVars.pageSource = "upapurANam\/parAsharopapurANam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/upapurANam/parAsharopapurANam/" />
<link rel="alternate" hreflang="sa-Deva" href="https://vishvAsa.github.io/purANam/upapurANam/parAsharopapurANam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/upapurANam/parAsharopapurANam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/upapurANam/parAsharopapurANam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/upapurANam/parAsharopapurANam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/upapurANam/parAsharopapurANam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/upapurANam/parAsharopapurANam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/upapurANam/parAsharopapurANam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/upapurANam/parAsharopapurANam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/upapurANam/parAsharopapurANam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/upapurANam/parAsharopapurANam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/upapurANam/parAsharopapurANam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/upapurANam/parAsharopapurANam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/upapurANam/parAsharopapurANam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/upapurANam/parAsharopapurANam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/upapurANam/parAsharopapurANam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/upapurANam/parAsharopapurANam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/upapurANam/parAsharopapurANam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/upapurANam/parAsharopapurANam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/upapurANam/parAsharopapurANam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/upapurANam/parAsharopapurANam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/upapurANam/parAsharopapurANam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/upapurANam/parAsharopapurANam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/upapurANam/parAsharopapurANam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/upapurANam/parAsharopapurANam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/upapurANam/parAsharopapurANam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/upapurANam/parAsharopapurANam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/upapurANam/parAsharopapurANam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/upapurANam/parAsharopapurANam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/upapurANam/parAsharopapurANam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/upapurANam/parAsharopapurANam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/upapurANam/parAsharopapurANam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/upapurANam/parAsharopapurANam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/upapurANam/parAsharopapurANam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/upapurANam/parAsharopapurANam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/upapurANam/parAsharopapurANam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/upapurANam/parAsharopapurANam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/upapurANam/parAsharopapurANam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/upapurANam/parAsharopapurANam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/upapurANam/parAsharopapurANam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/upapurANam/parAsharopapurANam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/upapurANam/parAsharopapurANam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/upapurANam/parAsharopapurANam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/upapurANam/parAsharopapurANam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/upapurANam/parAsharopapurANam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> पराशरोपपुराणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="पराशरोपपुराणम्">पराशरोपपुराणम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/upapurANam/parAsharopapurANam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ पाराशरोपपुराणम्</p>
<p>श्रीगणेशाय नमः</p>
<p>श्रीसाम्बसदाशिवाय नमः</p>
<p>सौरमण्डलमध्यस्थं साम्बं संसारभेषजम्</p>
<p>नीलग्रीवं विरूपाक्षं नमामि शिवमव्ययम् १</p>
<p>मेरुशृङ्गे समासीनं संसारोदधितारकम्</p>
<p>शुकः प्रणम्य सर्वज्ञं श्रीपराशरमादरात् २</p>
<p>पप्रच्छ परमं गुह्यं भक्त्या परमया मुदा</p>
<p>भवपाशेन बद्धानां भवपाशविमोचनम् ३</p>
<p>पराशरोऽपि भगवान् भवानीपतिवल्लभः</p>
<p>प्राह कारुणिकः श्रीमान् ध्यात्वा साम्बं त्रिलोचनम् ४</p>
<p>श्रीपराशर उवाच</p>
<p>पुरा पुराणमखिलं व्यासः सत्यवतीसुतः</p>
<p>कृत्वा शिवप्रसादेन मुनीनां भावितात्मनाम् ५</p>
<p>दर्शयित्वा मुनीन्द्रै स्तु सुप्रसन्नैर्महात्मभिः</p>
<p>पूजितो भवदत्यर्थं पुरजित्पादवल्लभः ६</p>
<p>अस्मिन्नवसरे श्रीमान् महाकारुणिकोत्तमः</p>
<p>महादेवो महादेव्या सह सन्निहितोऽभवत् ७</p>
<p>तं दृष्ट्वा देवदेवेशं त्रिनेत्रं चन्द्र शेखरम्</p>
<p>प्रणम्य मुनयः सर्वे दण्डवत्पृथिवीतले ८</p>
<p>प्रदक्षिणत्रयं कृत्वा प्रपूज्य परमेश्वरम्</p>
<p>प्रदक्षिणत्रयं कृत्वा प्रपूज्य परमेश्वरम्</p>
<p>तुष्टुवुर्हृष्टमनसो विस्मिता विवशाः शुक ९</p>
<p>मुनय ऊचुः</p>
<p>शिवाय सत्यविज्ञानमहानन्दस्वरूपिणे</p>
<p>स्वविलक्षणहीनाय स्वयंवेद्याय ते नमः १०</p>
<p>स्वात्मभूतमहामायाशक्तिवैभवसाक्षिणे</p>
<p>स्रष्ट्रे भर्त्रे च संहर्त्रे सर्वस्य जगतः सदा ११</p>
<p>शक्त्याकारे तु मायायाः स्वयं चिच्छक्तिरूपतः</p>
<p>संस्थिताय स्वतन्त्राय नमः साम्बाय शम्भवे १२</p>
<p>महदाद्यणुपर्यन्तमायाचित्रस्य सर्वदा</p>
<p>भित्तिभूताय रुद्रा य नमः संसारहारिणे १३</p>
<p>रूद्र विष्ण्वादिरूपेण विभक्ताय स्वमायया</p>
<p>सत्वादिगुणदेहाय निर्गुणाय नमो नमः १४</p>
<p>वरदाभयहस्ताय त्रिनेत्राय त्रिमूर्तिभिः</p>
<p>हृदि ध्येयाय नित्याय नमः साम्बाय साक्षिणे १५</p>
<p>वेदवेदान्तसंस्थाय वेदमार्गातिवर्तिनाम्</p>
<p>अगम्याय सुगम्याय नमो वेदान्तवेदिनाम् १६</p>
<p>स्वस्वरूपातिरेकेण किञ्चिदप्यविजानताम्</p>
<p>आत्मयाथात्म्यनिष्ठानामात्मभूताय वै नमः १७</p>
<p>श्रुतिस्मृतिपुराणादिप्रमाणानां तथैव च</p>
<p>प्रत्यक्षादिप्रमाणानां प्रमेयाय नमो नमः १८</p>
<p>अप्रमेयाय शान्ताय स्वप्रकाशाय साक्षिणे</p>
<p>स्वस्वरूपैकनिष्ठानां मुक्तिदाय नमो नमः १९</p>
<p>आत्मयाथात्म्यविज्ञानविहीनानां दुरात्मनाम्</p>
<p>दुःखदाय नमस्तुभ्यं भक्तिगम्याय शूलिने २०</p>
<p>श्रीपराशर उवाच</p>
<p>इत्येवं मुनिभिः साक्षाच्छङ्करोऽभिष्टुतः प्रभुः</p>
<p>प्रसन्नः पार्वतीनाथः प्राह गम्भीरया गिरा २१</p>
<p>ईश्वर उवाच</p>
<p>मुनीन्द्रा ब्रह्मविच्छेष्ठाः प्रसन्नोऽहमतीव वः</p>
<p>अयं सत्यवतीसूनुरत्यन्तं मम वल्लभः २२</p>
<p>मत्प्रसादेन विप्रेन्द्रा स्तपसा च ममाज्ञया</p>
<p>निर्ममे च पुराणानि लोकानां हितकाम्यया २३</p>
<p>मत्प्रियार्थं मुनिश्रेष्ठा पुराणं सकलं तु तत्</p>
<p>श्रुत्वा सत्यवतीसूनोर्लोकानां हितकाम्यया २४</p>
<p>अन्यान्युपपुराणानि यथेष्टं यूयमास्तिकाः</p>
<p>कुरुध्वं सङ्ग्रहेणैव ममाज्ञा परमा कृता २५</p>
<p>श्रीपराशर उवाच</p>
<p>एवमाज्ञां महादेवः कृत्वा वेदविदां वरः</p>
<p>प्रसन्नः परया शक्त्या तत्रैवान्तरधीयत २६</p>
<p>एवमाज्ञापितास्तेन शिवेन मुनयः पुरा</p>
<p>श्रुत्वा सत्यवतीसूनोः पुराणं सकलं मुदा २७</p>
<p>अन्यान्युपपुराणानि चक्रुःसारतराणि वै</p>
<p>आद्यं सनत्कुमारोक्तं नारसिंहं ततः परम् २८</p>
<p>नान्दाख्यं शिवधर्माख्यं दौर्वासं नारदीयकम्</p>
<p>कापिलं मानवं चैव तथैवोशनसेरितम् २९</p>
<p>ब्रह्माण्डं वारुणं कालीपुराणाख्यं तथैव च</p>
<p>वाशिष्ठं लिङ्गसञ्ज्ञं च साम्बं सौरं तथैव च ३०</p>
<p>पाराशरसमाख्यं च मारीचं भार्गवाह्वयम्</p>
<p>पाराशरसमाख्यं तु पुराणमिदमुत्तमम् ३१</p>
<p>मयैव कथितं तत्र स्थितः श्रुत्यर्थ आस्तिक</p>
<p>इदं पुराणमत्यर्थं पुरजित्प्रीतिकारणम् ३२</p>
<p>श्रोतव्यं पठितव्यं च लेखनीयं तु पुस्तके</p>
<p>रक्षणीयं द्विजश्रेष्ठैरन्यैरप्यादरेण तु ३३</p>
<p>पठतां शृण्वतां वापि वाग्देवी च विजृम्भते</p>
<p>इत्युपपुराणे पाराशरे प्रथमोऽध्यायः १</p>
<p>अथ द्वितीयोऽध्यायः</p>
<p>श्रीपराशर उवाच</p>
<p>अथातः सम्प्रवक्ष्यामि तव सृष्टिक्रमं द्विज</p>
<p>श्रद्धया शृणु वेदोक्तं ब्रह्मविज्ञानसिद्धये १</p>
<p>इदं सर्वं जगत्पूर्वं प्रलये परमेश्वरे</p>
<p>मायाभिन्ने स्वमायाख्यकारणाभिन्नरूपतः २</p>
<p>वर्तते वासनारूपेणैव नाभावरूपतः</p>
<p>कालकर्मविपाकेन वासनाबलतोऽपि च ३</p>
<p>मायायाः स्रक्फणीवायं महानात्मा प्रजायते</p>
<p>स्रष्टव्यविषयं ज्ञानं सत्वजं मुनिपुङ्गव ४</p>
<p>महानात्मेति विद्वद्भिः पठ्यते वेदवित्तमैः</p>
<p>सृष्ट्वा महान्तमात्मानं शिवोऽनुप्राविशत्स्वयम् ५</p>
<p>स पुनस्तत्प्रधानेन रूपेणैव द्विजोत्तम</p>
<p>सर्वज्ञ इति विद्वद्भिः पठ्यते मुनिपुङ्गव ६</p>
<p>ईक्षितेतीक्षणोपाधिप्रधानः परिकीर्तितः</p>
<p>स पुनश्चेक्षिता सत्त्वं गुणमात्मतयैव तु ७</p>
<p>मनुते सर्वसंहर्ता तमसा भवति स्वयम्</p>
<p>तथैवात्मतया नित्यं मनुते च तमोगुणम् ८</p>
<p>पालकश्च भवेन्नित्यं सत्त्वेनैव गुणेन तु</p>
<p>रजसा केवलेनैव सर्वस्रष्टा भवे द्विज ९</p>
<p>स्रष्टा ब्रह्मा हरिः प्रोक्तः पालकः सत्यवादिभिः</p>
<p>संहर्ता च महेशानः शिवः साधारणः परः १०</p>
<p>रजः सर्वत्र चोत्पत्तौ सत्त्वं सर्वत्र पालने</p>
<p>तमः सर्वत्र संहारे हेतुः स्यान्नात्र संशयः ११</p>
<p>यस्य यत्कारणं प्रोक्तं तस्य साक्षान्महेश्वरः</p>
<p>अधिष्ठानतया स्थित्वा सदैवोपकरोति हि १२</p>
<p>यस्य यत्कारणं प्रोक्तं तस्य माया जडात्मिका</p>
<p>परिणामितया विप्र सदैवोपकरोति हि १३</p>
<p>पुण्यपापे च कालश्च वासना च मुनीश्वर</p>
<p>सृष्टिस्थित्यन्तकार्येषु सदैवोपकरोति हि १४</p>
<p>त्रिमूर्तीनां च सर्गस्यानन्तरं शब्दपूर्विका</p>
<p>भूतसृष्टिर्यथापूर्वं मायया च प्रवर्तते १५</p>
<p>शब्दादिपञ्चभूतेभ्यो जायते कृतिशक्तयः</p>
<p>यथापूर्वं द्विजश्रेष्ठ रजसा कालकर्मतः १६</p>
<p>शब्दादिपञ्चभूतेभ्यः पञ्च सत्त्वगुणेन तु</p>
<p>जायन्ते च यथापूर्वं मुनीन्द्र ज्ञानशक्तयः १७</p>
<p>शब्दादिपञ्चभूतेषु विजाता ज्ञानशक्तयः</p>
<p>स्वकारणैकमायाख्याविद्यया कवलीकृताः १८</p>
<p>एकाकारत्वमापद्य कालकर्मविपाकतः</p>
<p>व्यष्ट्यन्तःकरणानां तु समष्टिः स्यान्न संशयः १९</p>
<p>शब्दादिपञ्चभूतेषु विजाताः कृतिशक्तयः</p>
<p>एकाकारत्वमापद्य पूर्ववत् कालकर्मतः २०</p>
<p>व्यष्टिप्राणस्य सर्वस्य समष्टिः स्यान्न संशयः</p>
<p>शब्दादिपञ्चभूतस्थाः सत्त्वजा ज्ञानशक्तयः २१</p>
<p>ज्ञानेन्द्रि याणां सर्वेषां भवन्ति च समष्टयः</p>
<p>तथा शब्दादिभूतस्थाः क्रियारूपास्तु शक्तयः २२</p>
<p>कर्मेन्द्रि याणां सर्वेषां भवन्ति च समष्टयः</p>
<p>चतुर्विधं समष्ट्यन्तःकरणं भवति द्विज २३</p>
<p>मनोबुद्धिरहङ्कारश्चित्तं चैतत्तथैव च</p>
<p>प्राणापानादिभेदेन पञ्चधा भवति द्विज २४</p>
<p>समष्टिप्राणसञ्ज्ञाश्च तेषामेवाभिमानिनः</p>
<p>हिरण्यगर्भसूत्रात्मदिग्वास्वादित्यसञ्ज्ञिताः २५</p>
<p>वरुणश्च तथा भूमिस्तथा देवस्त्रिविक्रमः</p>
<p>इन्द्र श्चाग्निः प्रजानाथो मृत्युश्चन्द्रो बृहस्पतिः २६</p>
<p>कालाभिरुद्रो भगवान् शिवा भोगप्रदायिनी</p>
<p>विशिष्टा विश्वसृष्टिश्च विश्वयोनिरजा जया २७</p>
<p>सर्वाभिमानी भगवान् साम्बः सत्यादिलक्षणः</p>
<p>सर्वाभिमानिनं साम्बं संसारोदधितारकम् २८</p>
<p>स्वनाथं सुप्तधीगम्यं विदित्वा मुच्यते जनः</p>
<p>तस्य देवस्य साम्बस्य ब्रह्मणा विष्णुनापि वा २९</p>
<p>रूद्रे ण वा स्मृतिः पूर्वैः क्रियते च निरन्तरम्</p>
<p>माययास्माच्छिवादेव साम्बात्सत्यादिलक्षणात् ३०</p>
<p>अण्डभेदाश्च जायन्ते लोकभेदास्तथैव च</p>
<p>भोक्तृभोग्यादिभेदाश्च देवादीनां भिदा अपि ३१</p>
<p>वर्णाश्रमादिभेदाश्च धर्माधर्मभिदा अपि</p>
<p>सुखदुःखादिभेदाश्च स्वर्गभूमिभिदा अपि ३२</p>
<p>सर्वकारणमीशानः साम्बः सत्यादिलक्षणः</p>
<p>न विष्णुर्न विरिञ्चिश्च न रुद्रो नापरःपुमान् ३३</p>
<p>स एव सर्ववेदान्तैः सादरं प्रतिपाद्यते</p>
<p>वेदानुसारस्मृतिभिः पुराणैर्भारतादिभिः ३४</p>
<p>श्रौतस्मार्तसमाचारैः स एवाराध्यते द्विजैः</p>
<p>तच्छेषत्वेन चाराध्यास्तदन्याः सकला अपि ३५</p>
<p>क्वचित्कदाचिद्वेदेषु तदन्याः सर्वदेवताः</p>
<p>ज्ञेयत्वेनैव चोच्यन्ते ध्येयत्वेन तथैव च ३६</p>
<p>तच्च तद्रू पतस्तेषामुच्यते न कदाचन</p>
<p>किन्तु साम्बस्य रुद्र स्य शिवस्यैवान्वयेन हि ३७</p>
<p>स्मृतयश्च पुराणानि भारतादीनि सत्तम</p>
<p>शिवमेव सदा साम्बं हृदि कृत्वा ब्रुवन्ति हि ३८</p>
<p>शिवशङ्कररुद्रे शब्रह्मेशानादिनामभिः</p>
<p>श्रुतिस्मृतिपुराणाद्यैरुच्यते परमं पदम् ३९</p>
<p>विष्णुनारायणाद्यैस्तु नामभिः सकलैरपि</p>
<p>श्रुतिस्मृतिपुराणाद्यैर्नोच्यते परमं पदम् ४०</p>
<p>रूढ्या रुद्रा दिशब्दास्तु वर्तन्ते परमेश्वरे</p>
<p>योगवृत्त्यैव विष्ण्वादिशब्दाः सत्यमुदीरितम् ४१</p>
<p>सर्वमूर्तिष्वयं साक्षी साम्बः सत्यादिलक्षणः</p>
<p>लक्ष्यभूतस्थितः साक्षात् तदधीनमिदं जगत् ४२</p>
<p>विहाय तं महाभ्रान्त्या ब्रह्मविष्ण्वादिदेवताः</p>
<p>परतत्त्वतया वेदा वदन्तीति ब्रुवन्ति च ४३</p>
<p>तथा स्मृतिपुराणानि भारतप्रमुखानि च</p>
<p>वदन्ति मायया मर्त्याः सा माया दुस्तरा खलु ४४</p>
<p>महापापवतां नॄणां शिवः सत्यादिलक्षणः</p>
<p>परतत्त्वतया साम्बः सर्वथा न विभासते ४५</p>
<p>अनेकजन्मसिद्धानां श्रौतस्मार्तानुवर्तिनाम्</p>
<p>परतत्त्वतया भाति शिवः साम्बः सनातनः ४६</p>
<p>शिवदृष्टिस्तु सर्वत्र कर्तव्या सर्वजन्तुभिः</p>
<p>राजदृष्टिर्यथामात्वे क्रियते सर्वजन्तुभिः ४७</p>
<p>राजाधिराजः सर्वेषां त्र्! यम्बकस्त्रिपुरान्तकः</p>
<p>तस्यैवानुचराः सर्वे ब्रह्मविष्ण्वादयः सुराः ४८</p>
<p>मुक्तिहेतुपरिज्ञानं तत्प्रसादेन केवलम्</p>
<p>नैव विष्ण्वादिदेवानां प्रसादेन न संशयः ४९</p>
<p>विहाय साम्बमीशानं यजन्ते ये विमुक्तये</p>
<p>ते महातमसाक्रान्ता न तेषां परमा गतिः ५०</p>
<p>विहाय साम्बमीशानं यजन्ते देवतान्तरम्</p>
<p>ते महाघोरसंसारे पतन्ति परिमोहिताः ५१</p>
<p>महादेवस्य साम्बस्य शेषत्वेनैन केवलम्</p>
<p>देवताः सकला ध्येया सुविज्ञेया मनीषिभिः ५२</p>
<p>सर्वमन्यत्परित्यज्य शिव एव शिवङ्करः</p>
<p>ध्येय इत्याह परमा श्रुतिराथर्वणी खलु ५३</p>
<p>अथ किं बहुनोक्तेन शिवः साम्बः सनातनः</p>
<p>साक्षान्निष्ठा हि शास्त्राणां नापरः सत्यमीरितम् ५४</p>
<p>तदन्यत्सकलं विश्वं स हि विश्वाधिकः शिवः</p>
<p>स एव जगतां नाथः स हि सञ्चारमोचकः ५५</p>
<p>इति सकलं कथितं मया तथैव</p>
<p>श्रुतिवचसा कथितं यथा तथैव</p>
<p>यदि विदितं भवता विमुक्तिसिद्धिः</p>
<p>परमतराभिमता करस्थितैव ५६</p>
<p>इत्युपपुराणे पाराशरे द्वितीयोऽध्यायः २</p>
<p>अथ तृतीयोऽध्यायः</p>
<p>श्रीपराशर उवाच</p>
<p>अथातः सम्प्रवक्ष्यामि देवताधिक्यमादरात्</p>
<p>यस्य विज्ञानमात्रेण प्रसीदति महेश्वरः १</p>
<p>अचेतनेभ्यः सर्वेभ्यश्चेतना अधिका मुने</p>
<p>चेतनेषु मनुष्याश्च मनुष्येष्वधिका द्विजाः २</p>
<p>द्विजेषु ब्राह्मणास्तेषु कुलीना अधिकाः स्मृताः</p>
<p>तेभ्यो मनुष्यगन्धर्वा अधिका वेदवित्तम ३</p>
<p>तेभ्योऽपि देवगन्धर्वाः पितरश्च ततः परम्</p>
<p>कर्मदेवसमाख्याश्च तथा देवास्ततः परम् ४</p>
<p>तेभ्य इन्द्रो ऽधिकस्तस्मादधिकस्तु बृहस्पतिः</p>
<p>बृहस्पतेरपि प्राज्ञः प्रजानाथोऽधिकस्ततः ५</p>
<p>प्रजापतेरपि ब्रह्मा ब्रह्मणो विष्णुरास्तिक</p>
<p>विष्णोरपि हरस्तस्मान्मायी साक्षान्महेश्वरः ६</p>
<p>ततोऽधिकतरः साक्षाच्छिवः साम्बः सनातनः</p>
<p>तदन्यद्विश्वमीशानः स तु विश्वाधिकः शिवः ७</p>
<p>यानि वेदान्तवाक्यानि तानि सर्वाणि सत्तम</p>
<p>विश्वाधिकपराण्येव नैव विश्वपराणि हि ८</p>
<p>तथा स्मृतिपुराणानि भारतादीनि चास्तिक</p>
<p>शास्त्रान्तराणि तर्काश्च श्रुत्यनुग्राहकास्तथा ९</p>
<p>विना साक्षाच्छिवं साम्बं प्रमाणान्यखिलान्यपि</p>
<p>विश्वाधिकतया नान्यं प्रवदन्ति कदाचन १०</p>
<p>माहेश्वरपुराणानि समस्तानि महामुने</p>
<p>असाधारणया मूर्त्या नाम्ना साधारणेन च ११</p>
<p>वदन्ति परमं तत्त्वं शिवं साम्बं त्रिलोचनम्</p>
<p>नृत्यन्तं स्वपरानन्द प्रमोदं चन्द्र शेखरम् १२</p>
<p>त्रिमूर्त्तीनां हरं वापि तदंशं तस्य वैभवम्</p>
<p>तदंशस्यापि मानं च वदन्ति च महामुने १३</p>
<p>वैष्णवानि पुराणानि समस्तानि महामुने</p>
<p>त्रिमूर्तीनां हरेर्नाम्ना मूर्त्या तस्य परं पदम् १४</p>
<p>प्रवदन्ति पुराणे द्वे ब्राह्मे चैवानया दिशा</p>
<p>आग्नेयं च तथा सौरं पुराणं पण्डितोत्तम १५</p>
<p>अष्टादशपुराणानां निष्ठा काष्ठा महेश्वरः</p>
<p>गुणाभिमानिनो नैव ब्रह्मविष्णुमहेश्वराः १६</p>
<p>वैष्णवानि पुराणानि त्रिमूर्तीनां हरेरपि</p>
<p>तदंशस्य तदंशस्य वैभवं च वदन्ति वै १७</p>
<p>योऽपकर्षो हरेर्दृष्टः शाम्भवेष्वखिलेषु च</p>
<p>पुराणेषु हरेः साक्षान्मूलभूतस्य सत्तम १८</p>
<p>वैष्णवेषु पुराणेषु योऽपकर्षस्तु दृश्यते</p>
<p>रुद्र स्यासौ हरस्यास्य विभूतिरेव केवलम् १९</p>
<p>उत्कर्षो यः पुराणेषु दृश्यते शाम्भवेषु च</p>
<p>रुद्र स्यासौ स्वरूपेण मुने तत्त्वात्मनापि च २०</p>
<p>उत्कर्षो यः पुराणेषु वैष्णवेष्वखिलेषु च</p>
<p>असौ तत्त्वात्मना विष्णोर्न स्वरूपेण सत्तम २१</p>
<p>एवं पुराणयोः साक्षाद् ब्रह्मणो दर्शिता च दिक्</p>
<p>पावकस्य पुराणे च तथा सौरे च सत्तम २२</p>
<p>आधिक्यं देवदेवस्य शिवस्य परमात्मनः</p>
<p>अविज्ञाय नरो विष्णुं वरिष्ठं मन्यते भ्रमात् २३</p>
<p>रुद्रा धिक्यमविज्ञाय ब्रह्मनारायणौ पुरा</p>
<p>अहं ब्रह्म त्वहं चेति विभ्रान्त्या कुरुतां रणम् २४</p>
<p>क्रोधेन महता युक्तो ब्रह्मा सर्वजगत्पतिः</p>
<p>शशाप विष्णुं गर्भस्थो भव त्वमिति मोहितः २५</p>
<p>तद्भक्ता ब्राह्मणाः साक्षात् त्रिपुण्ड्रे भस्मगुण्ठने</p>
<p>भवेयुर्विमुखा नित्यं वेदसिद्धे विमुक्तिदे २६</p>
<p>त्रिशूले चतुरस्रे च वेणुपत्रोपमे तथा</p>
<p>पुण्ड्रान्तरे रता नित्यं भवेयुस्तान्त्रिका द्विजाः २७</p>
<p>आयुधैः शङ्खचक्राद्यैस्त्वदीयैरङ्किता द्विजाः</p>
<p>अग्नितप्तैर्महामोहात् भवेयुश्चांसयोर्द्वयोः २८</p>
<p>वेदसिद्धेन मार्गेण त्वदीयाराधने द्विजाः</p>
<p>त्वद्भक्ता विमुखा नित्यं भवेयुः परिमोहिताः २९</p>
<p>त्वदीये पञ्चरात्रे च तन्त्रे भागवते तथा</p>
<p>दीक्षिताश्च द्विजा नित्यं भवेयुर्निर्भया हरे ३०</p>
<p>श्रौतस्मार्तसदाचारे सद्यो मुक्तिकरे शुभे</p>
<p>त्वद्भक्ता विमुखा नित्यं भवेयुः परिमोहिताः ३१</p>
<p>श्रीपराशर उवाच</p>
<p>इति शप्तो विरिञ्चेन विष्णुर्मोहवशङ्गतः</p>
<p>महाक्रोधेन संयुक्तः शशाप चतुराननम् ३२</p>
<p>श्रीविष्णुरुवाच</p>
<p>शङ्करेण भवेच्छिन्नं त्वदीयं पञ्चमं शिरः</p>
<p>पङ्कजोद्भव केनापि कारणेनाचिरेण तु ३३</p>
<p>त्वद्भक्ता ब्राह्मणा लोके क्षत्रिया वैश्यसम्भवाः</p>
<p>शूद्रा श्च सङ्करा नित्यं भवेयुश्च पितामह ३४</p>
<p>तन्त्रं त्वदीयं विच्छिन्नं भवेत्सर्वत्र सर्वदा</p>
<p>न भवेत् त्वत्प्रतिष्ठा च स्वतन्त्रा पद्मसम्भव ३५</p>
<p>श्रीपराशर उवाच</p>
<p>एवं प्रस्खलितौ मोहात्तावप्यभवतां द्विज</p>
<p>अविज्ञाय शिवाधिक्यमहो मोहस्य वैभवम् ३६</p>
<p>आधिक्यं सर्वदेवेभ्यो मनुते शङ्करस्य यः</p>
<p>संसारसागरं तीर्त्वा मुक्तिपारं स गच्छति ३७</p>
<p>रुद्रं विश्वाधिकं साक्षात्सर्वदा सर्वसाक्षिणम्</p>
<p>सर्वस्मादधिकं चैव मनुते स तु शङ्करः ३८</p>
<p>सर्वस्मादधिकत्वं ये न वदन्ति पिनाकिनः</p>
<p>सममन्यैर्वदन्त्येनं ते महापातकैर्युताः ३९</p>
<p>आधिक्यं सर्वमन्त्राणां यथा वेदस्य विद्यते</p>
<p>तथा रुद्र स्य देवानामाधिक्यं विद्यतेऽनघ ४०</p>
<p>इति सकलश्रुतिसार आदरात्</p>
<p>तव कथितः कृपयैव केवलम्</p>
<p>शुक हृदये प्रतिभाति चेदयं</p>
<p>तरति जनः स्वकशोकसागरम् ४१</p>
<p>इत्युपपुराणे पाराशरे तृतीयोऽध्यायः ३</p>
<p>अथ चतुर्थोऽध्यायः</p>
<p>श्रीपराशर उवाच</p>
<p>अथातः सम्प्रवक्ष्यामि देवतालिङ्गमादरात्</p>
<p>यस्य विज्ञानमात्रेण प्रसीदति महेश्वरः १</p>
<p>देवता द्विविधाः प्रोक्ताः श्रौताश्रौतविभागतः</p>
<p>श्रौतधर्मैकनिष्ठानां श्रुतिसिद्धा हि देवताः २</p>
<p>अश्रौतधर्मनिष्ठानां श्रुतिसिद्धाः न देवताः</p>
<p>अश्रौतधर्मनिष्ठानां अश्रौता एव देवताः ३</p>
<p>श्रौतधर्मैकनिष्ठानां लिङ्गं तु श्रौतमेव हि</p>
<p>अश्रौतधर्मनिष्ठानामश्रौतं लिङ्गमीरितम् ४</p>
<p>देवता वेदसिद्धा यास्तासां लिङ्गं तु वैदिकम्</p>
<p>अश्रौततन्त्रनिष्ठा यास्तासामश्रौतमेव हि ५</p>
<p>श्रौतलिङ्गं तु विज्ञेयं त्रिपुण्ड्रोद्धूलनात्मकम्</p>
<p>अश्रौतमूर्ध्वपुण्ड्रादि नैव तिर्यक् त्रिपुण्ड्रकम् ६</p>
<p>वेदसिद्धो महादेवः साक्षात्संसारमोचकः</p>
<p>उमार्धविग्रहः शुद्धश्चन्द्रा र्धकृतशेखरः ७</p>
<p>लोकानामुपकाराय श्रौतलिङ्गं दधाति च</p>
<p>वेदसिद्धस्य विष्णोश्च श्रौतं लिङ्गं न चेतरत् ८</p>
<p>प्रादुर्भावविशेषाणामपि तस्य तदेव हि</p>
<p>ब्रह्मणो वेदसिद्धस्य श्रौतंलिङ्गं न चेतरत् ९</p>
<p>प्रादुर्भावविशेषाणामपि तस्य तदेव हि</p>
<p>देवता वेदसिद्धा यास्तासां लिङ्गं तु वैदिकम् १०</p>
<p>प्रादुर्भावविशेषाणामपि तासां तदेव हि</p>
<p>तन्त्रसिद्धो महादेवस्तन्त्रसिद्धेन वर्त्मना ११</p>
<p>दधाति भस्मना तिर्यक् त्रिपुण्ड्रं भक्तवत्सलः</p>
<p>तन्त्रसिद्धो महाविष्णुस्त्रिशूलं वोर्ध्वपुण्ड्रकम् १२</p>
<p>दधाति भक्तरक्षार्थं ललाटे चतुरस्रकम्</p>
<p>तन्त्रसिद्धो विरिञ्चिश्च वर्तुलं तन्त्रवर्त्मना १३</p>
<p>दधाति भक्तरक्षार्थं ललाटे करुणानिधिः</p>
<p>इन्द्रा दिदेवतानां च वज्रपाशाङ्कुशादयः १४</p>
<p>लिङ्गत्वेनैव निर्दिष्टास्तन्त्रोक्तैनेव वर्त्मना</p>
<p>तन्त्रनिष्ठः शिवे भक्तस्तन्त्रसिद्धेन वर्त्मना १५</p>
<p>विपुण्ड्रं धारयेन्नित्यं ललाटे भस्मनैव तु</p>
<p>तन्त्रनिष्ठा तथा विष्णोर्भक्तस्तन्त्रोक्तवर्त्मना १६</p>
<p>त्रिशूलं चतुरस्रं वा धारयेदूर्ध्वपुण्ड्रकम्</p>
<p>तन्त्रनिष्ठस्तथा नित्यं भक्तः साक्षाच्चतुर्मुखे १७</p>
<p>ललाटे वर्तुलं भक्त्या धारयेत् तन्त्रवर्त्मना</p>
<p>इन्द्रा दिदेवताभक्तस्तन्त्रनिष्ठस्तथा स्थितः १८</p>
<p>ललाटे धारयेन्नित्यं वज्रपाशाङ्कुशादिकम्</p>
<p>तान्त्रिकाणां च सर्वेषां भस्मनैव त्रिपुण्ड्रकम् १९</p>
<p>वरिष्ठं स तु लिङ्गेभ्यः सत्यमेव न संशयः</p>
<p>तन्त्रनिष्ठो महादेवे भक्तस्तिर्यक् त्रिपुण्ड्रकम् २०</p>
<p>विना पुण्ड्रान्तरं मोहाद्धारयन्नारकी भवेत्</p>
<p>ललाटे भस्मना तिर्यक् त्रिपुण्ड्रं यत्तु तन्मया २१</p>
<p>लिङ्गं माहेश्वरं प्रोक्तं वैष्णवं ब्राह्ममेव च</p>
<p>शैवं भागवतं ब्राह्मं यल्लिङ्गं परिकीर्तितम् २२</p>
<p>वैदिकस्तल्ललाटे तु धारयेन्न कदाचन</p>
<p>महापापवतां नॄणां वेदसिद्धे महेश्वरे २३</p>
<p>त्रिपुण्ड्रोद्धूलनादौ च प्रद्वेषश्च प्रजायते</p>
<p>यस्य स्यात् पितरि द्वेषः शिवे वा जगतां गुरौ २४</p>
<p>उत्पत्तौ तस्य साङ्कर्यमनुमेयं विपश्चिता</p>
<p>वेदमार्गसमं मार्गमितरं मनुते तु यः २५</p>
<p>अधिकं चास्य साङ्कर्यमनुमेयं विपश्चिता</p>
<p>शिवरुद्र महादेवब्रह्मेशानादिनामभिः २६</p>
<p>समं विष्ण्वादिशब्दं यो मनुते स हि सङ्करः</p>
<p>यस्य स्याद्भस्मनि द्वेषस्त्रिपुण्ड्रोद्धूलनेऽपि च २७</p>
<p>उत्पत्तौ तस्य साङ्कर्यमनुमेयं विपश्चिता</p>
<p>महादेवाधिकं विष्णुं भनुते यस्तु मानवः २८</p>
<p>तस्य वंशस्य साङ्कर्यमनुमेयं विपश्चिता</p>
<p>पापानामपि बाहुल्याद्दधीचस्य च शापतः २९</p>
<p>गौतमस्य मुनेः शापात् श्रौतं लिङ्गं न रोचते</p>
<p>प्रत्युत भ्रान्तिविज्ञानादश्रौते चोर्ध्वपुण्ड्रके ३०</p>
<p>ब्राह्मणाः क्षत्रिया वैश्याः शूद्रा ः! कुर्वन्ति चापरे</p>
<p>अनेकजन्मसिद्धानां श्रौतस्मार्तानुवर्तिनाम् ३१</p>
<p>वेदोक्तेनैव मार्गेण त्रिपुण्ड्रे जायते रतिः</p>
<p>भस्मना वेदमन्त्रेण त्रिपुण्ड्रं चावगुण्ठनम् ३२</p>
<p>यस्य सिध्येत्प्रयत्नेन ब्रह्मण्यं तस्य पुष्कलम्</p>
<p>वेदवेदान्तनिष्ठानां भस्मनैव त्रिपुण्ड्रकम् ३३</p>
<p>सम्यक् ज्ञानप्रदं शीघ्रं सत्यमुक्तं न संशयः</p>
<p>भस्मना वेदमन्त्रेण त्रिपुण्ड्रस्य च धारणम् ३४</p>
<p>महापातकसङ्घाततमसश्चण्डभास्करः</p>
<p>भस्मना वेदमन्त्रेण त्रिपुण्ड्रस्य च धारणम् ३५</p>
<p>सर्वपापहरं प्रोक्तं सत्यमेव न संशयः</p>
<p>भस्मना वेदमन्त्रेण त्रिपुण्ड्रस्य च धारणम् ३६</p>
<p>शिवस्य विष्णोर्देवानां ब्रह्मणस्तृप्तिकारणम्</p>
<p>भस्मना वेदमन्त्रेण त्रिपुण्ड्रस्य च धारणम् ३७</p>
<p>पार्वत्याश्च महालक्ष्म्या भारत्यास्तृप्तिकारणम्</p>
<p>भस्मना वेदमन्त्रेण त्रिपुण्ड्रस्य च धारणम् ३८</p>
<p>विना मुक्तिर्मनुष्याणां देवानां च न सिध्यति</p>
<p>भस्मना वेदमन्त्रेण त्रिपुण्ड्रस्य च धारणम् ३९</p>
<p>विना वेदान्तविज्ञानं जायते नैव कस्यचित्</p>
<p>भस्मना वेदमन्त्रेण त्रिपुण्ड्रस्य च धारणम् ४०</p>
<p>विना वेदोदिताचारः स्मार्तश्चानर्थकारणम्</p>
<p>भस्मना वेदमन्त्रेण त्रिपुण्ड्रस्य च धारणम् ४१</p>
<p>सतां मार्गतया प्राज्ञाः प्रवदन्ति महर्षयः</p>
<p>भस्मना वेदमन्त्रेण त्रिपुण्ड्रस्य च धारणम् ४२</p>
<p>वर्णधर्मतया प्राज्ञाः प्रवदन्ति महर्षयः</p>
<p>भस्मना वेदमन्त्रेण त्रिपुण्ड्रस्य च धारणम् ४३</p>
<p>आश्रमाणां च सर्वेषां धर्मत्वेनाहुरास्तिकाः</p>
<p>रक्षार्थं मङ्गलार्थं च प्रवदन्ति महर्षयः</p>
<p>बहुनात्र किमुक्तेन सर्वसिद्धिकरं परम् ४५</p>
<p>त्रिपुण्ड्रधारणं कुर्यात् मुक्तिमिच्छति यः पुमान्</p>
<p>बहुनात्र किमुक्तेन सर्वसिद्धिकरं परम् ४६</p>
<p>त्रिपुण्ड्रधारणं मुक्त्वा मुक्तिमिच्छति यः पुमान्</p>
<p>विषपानेन नित्यत्वं कुरुते ह्यात्मनो हि सः ४७</p>
<p>अतस्त्रिपुण्ड्रं रचयेत वैष्णवं</p>
<p>ब्राह्मं च शैवं मनुजः सदैव तु</p>
<p>विमुक्तिकामस्तु सितेन भस्मना</p>
<p>श्रुतिप्रसिद्धेन हि वर्त्मना मुदा ४८</p>
<p>इत्युपपुराणे पाराशरे चतुर्थोऽध्यायः ४</p>
<p>अथ पञ्चमोऽध्यायः</p>
<p>श्रीपराशर उवाच</p>
<p>अथातः सम्प्रवक्ष्यामि श्रुतीनामर्थसङ्ग्रहम्</p>
<p>यस्य विज्ञानमात्रेण प्रसीदति महेश्वरः १</p>
<p>सर्वेषामेव जन्तूनां महादेवो महेश्वरः</p>
<p>स्रष्टा भर्ता च संहर्त्ता जगतश्चाखिलस्य च २</p>
<p>तत्समो नाधिकश्चास्ति चेतनः स परात्परः</p>
<p>स एव रुद्र विष्ण्वादिरूपेण बहुधा स्थितः ३</p>
<p>स एव सत्यविज्ञानपूर्णानन्दैकलक्षणः</p>
<p>अम्बिकासहितो नित्यमसाधारणया सदा ४</p>
<p>अम्बिकासहितो नित्यं नीलकण्ठस्त्रिलोचनः</p>
<p>प्रसादं कुरुते नित्यं शङ्करः सर्वदेहिनाम् ५</p>
<p>ब्रह्मविष्ण्वादिदेवानां सृष्टिस्थित्यन्तकर्त्तृता</p>
<p>भोगमोक्षप्रदत्वं च शिवस्यास्य प्रसादतः ६</p>
<p>अस्य विज्ञानमात्रेण विमुक्तिः सर्वदेहिनाम्</p>
<p>कर्मणा न च नोभाभ्यामिति तत्त्वविदां स्थितिः ७</p>
<p>ज्ञानमोक्षप्रदं साक्षाद् वेदान्तश्रवणादिना</p>
<p>जायन्ते परिशुद्धस्य प्रसादादस्य देहिनः ८</p>
<p>वेदोदितेन मार्गेण भस्मनोद्धूलनेन च</p>
<p>त्रिपुण्ड्रधारणेनैव ज्ञानं सम्यक् विजायते ९</p>
<p>यज्ञदानतपःकर्म कर्त्तव्यं सर्वचेतनैः</p>
<p>वेदोक्तं चित्तशुद्ध्यर्थं परया श्रद्धया सह १०</p>
<p>वर्णाश्रमसदाचारः श्रौतः स्मार्तश्च सत्तमैः</p>
<p>सर्वथा न परित्याज्यः कर्त्तव्यः श्रेयसे सदा ११</p>
<p>मनुष्याणां च सर्वेषां जम्बूद्वीपनिवासिनः</p>
<p>वरिष्ठास्तेषु सर्वेषु वरिष्ठा आन्तरालजाः १२</p>
<p>आन्तरालोद्भवेभ्यसतु वरिष्ठाः प्रतिलोमजाः</p>
<p>तथा तेभ्यश्च सर्वेभ्यो वरिष्ठा अनुलोमजाः १२</p>
<p>सङ्करप्रभवेभ्यश्च वरिष्ठा वर्णसम्भवाः</p>
<p>तेषु वैश्यो वरः शूद्रा द्वैश्याद्रा जा वरः स्मृतः १३</p>
<p>राज्ञो विप्रो वरो विप्राद्वरिष्ठो नास्ति कश्चन</p>
<p>विप्रः समस्तमर्त्यानां देवता हि न संशयः १४</p>
<p>विप्रादपि च भूदेवाद्वरिष्ठा देवताः स्मृताः</p>
<p>देवताभ्यः समस्ताभ्यः स्रष्टा ब्रह्मा वरः स्मृतः १५</p>
<p>ब्रह्मणश्च महाविष्णुर्वरिष्ठः सर्वपालकः</p>
<p>विष्णोरपि वरः साक्षाद्रुद्र ः! संहारकारणम् १६</p>
<p>सर्वेषामपि देवानां वरिष्ठः परमेश्वरः</p>
<p>वरिष्ठयोर्हि सम्बन्धो युज्यते हि परस्परम् १७</p>
<p>ततो विप्रस्य सम्बन्धः शिवेनैव हि युज्यते</p>
<p>शङ्कराः सर्वदेवाश्च वृषलस्तु पुरन्दरः १८</p>
<p>पितामहस्तु वैश्यश्च क्षत्रियः परमो हरिः</p>
<p>ब्राह्मणो भगवान् रुद्र ः! सर्वेषामुत्तमोत्तमः १९</p>
<p>ब्रह्मभूतस्य रुद्र स्य ब्राह्मण्यं नैव हेतुजम्</p>
<p>ब्राह्मणो वै सदा लोके ब्राह्मणं तूपधावति २०</p>
<p>नेतरं क्षत्रियं वैश्यं शूद्रं चापि न संशयः</p>
<p>तस्मात् वैधेन मार्गेण विज्ञातो ब्राह्मणः सदा २१</p>
<p>महाब्राह्मणमीशानमुपगच्छेन्न चेतरान्</p>
<p>सर्वात्मभूतमात्मानं विरूपाक्षं द्विजोत्तमम् २२</p>
<p>यस्तु नोपैति साङ्कर्यं तस्यास्त्येव न संशयः</p>
<p>ब्राह्मणेनादिभूतेन शिवेन परमात्मना २३</p>
<p>आदरेण धृतं भस्म त्रिपुण्ड्रोद्धूलनात्मना</p>
<p>ब्राह्मणो विधिनोत्पन्नं त्रिपुण्ड्रम्भस्मनैव तु २४</p>
<p>ललाटे धारयेन्नित्यं तिर्यक् भस्मावगुण्ठनम्</p>
<p>ब्राह्मणानामयं धर्मो यत्त्रिपुण्ड्रस्य धारणम् २५</p>
<p>मन्त्रध्यानादिसंयुक्तं नैव वर्णान्तरस्य तु</p>
<p>आदि ब्राह्मणभूतेन त्रिपुण्ड्रं भस्मना धृतम् २६</p>
<p>यतोऽत्र एव विप्रस्तु त्रिपुण्ड्रं धारयेत् सदा</p>
<p>श्रौतस्मार्तसदाचारैर्ब्राह्मणः परमेश्वरम् २७</p>
<p>महाब्राह्मणमीशानमुपगच्छेत्सदैव तु</p>
<p>तच्छेषत्वेन विष्ण्वादिदेवानप्यास्तिकोत्तम २८</p>
<p>उपगच्छेत्सदा विप्रो न प्रधानतया सदा</p>
<p>आदिब्राह्मणभूतस्य धर्मं तिर्यक् त्रिपुण्ड्रकम् २९</p>
<p>ब्राह्मणो धारयेन्नित्यं मुक्तिभुक्तिफलप्रदम्</p>
<p>महादेवस्य सम्बन्धात्तद्धर्मैरस्ति सङ्गतिः ३०</p>
<p>ततस्त्रिपुण्ड्रधर्मं च ब्राह्मणो नित्यमाचरेत् ३१</p>
<p>इत्युपपुराणे पाराशरे पञ्चमोऽध्यायः ५</p>
<p>अथ षष्ठोऽध्यायः</p>
<p>श्रीपराशर उवाच</p>
<p>अथातः सम्प्रवक्ष्यामि शुक ते गुह्यमुत्तमम्</p>
<p>ब्राह्मणानां विशेषेण ज्ञातव्यमिदमुत्तमम् १</p>
<p>प्रत्यक्षवेदसिद्धोऽर्थः सङ्ग्राह्यः सर्वचेतनैः</p>
<p>अप्रत्यक्षं श्रुतेरर्थं स्मरन्ति मुनिसत्तमाः २</p>
<p>क्वचित्कदाचित्तत्त्वार्थं कटाक्षेण मुनीश्वराः</p>
<p>अधिकारिविशेषाणां प्रवदन्त्यर्थमास्तिकाः ३</p>
<p>शिवागमानुसारेण प्रवदन्ति क्वचित्क्वचित्</p>
<p>विष्ण्वागमानुसारेण ब्राह्मतन्त्रानुसारतः ४</p>
<p>जन्मना लब्धजातीनां सर्वेषामास्तिकोत्तम</p>
<p>आश्रमाणां च सर्वेषां धर्ममाह परा श्रुतिः ५</p>
<p>स्मृतयश्च पुराणानि भारतप्रमुखान्यपि</p>
<p>क्वचित्कदाचिद्भ्रष्टानां वेदधर्मान् ब्रुवन्ति च ६</p>
<p>जन्मना लब्धजातीनामाश्रमाणां तथैव च</p>
<p>प्राधान्येन महादेवः पूज्यो नान्योऽस्ति सिद्धये ७</p>
<p>तत्प्राप्त्यर्थं महाविष्णुः सर्वैः पूज्यः सनातनः</p>
<p>पितामहोऽपि सर्वात्मा तदर्थं पूज्य एव हि ८</p>
<p>देवता उत्तमाः सर्वा मध्यमा अधमा अपि</p>
<p>तदर्थं पूजनीयाश्च सर्वजात्याश्रमैरपि ९</p>
<p>वेदसिद्धेषु धर्मेषु त्रिपुण्ड्रं भस्मगुण्ठनम्</p>
<p>रुद्र लिङ्गार्चनं चैव मुख्यमाहुर्द्विजास्तिकाः १०</p>
<p>वर्णाश्रमपरिभ्रष्टः प्रायश्चित्तेष्वनुन्मुखः</p>
<p>वेदे तथागमे स्थित्वा तदुक्तं धर्ममाचरेत् ११</p>
<p>सर्वागमेषु निष्ठानां त्रिपुण्ड्रं भस्मगुण्ठनम्</p>
<p>वरिष्ठं सर्वलिङ्गेभ्य इति सत्यं मयोदितम् १२</p>
<p>नराणामुद्धृता जातिर्येषां तन्त्रोक्तवर्त्मना</p>
<p>ललाटे तैः सदा धार्यं भक्त्या लिङ्गातरं द्विज १३</p>
<p>जन्मना लब्धजातिस्तु वेदपन्थानमाश्रितः</p>
<p>लिङ्गान्तरं भ्रमाद्वापि ललाटे नैव धारयेत् १४</p>
<p>तिर्यक् त्रिपुण्ड्रं सन्त्यज्य श्रौतपुण्ड्रान्तरं भ्रमात्</p>
<p>ललाटे धारयेन्मर्त्यः पतत्येव न संशयः १५</p>
<p>भस्म श्रेयोऽर्थिभिः सर्वैर्जन्मना लब्धजातिभिः</p>
<p>धार्यं त्रिपुण्ड्ररूपेण भस्मना चावगुण्ठनम् १६</p>
<p>रुद्रा क्षधारणं कार्यं सर्वैः श्रेयोऽर्थिभिर्नृभिः</p>
<p>कर्णपाशे शिखायां च कण्ठे हस्तेषु चादरात् १७</p>
<p>महादेवश्च विष्णुश्च ब्रह्मा तेषां विभूतयः</p>
<p>देवाश्चान्ये तथा भक्त्या खलु रुद्रा क्षधारिणः १८</p>
<p>पापिष्ठानां च सर्वेषां खलु रुद्रा क्षधारणे</p>
<p>श्रद्धा न जायते साक्षाद् वेदसिद्धे विमुक्तिदे १९</p>
<p>गोत्रर्षयश्च सर्वेषां कूटस्थाः शुक लक्षिताः</p>
<p>वेदोक्तवर्त्मना नित्यं खलु रुद्रा क्षधारिणः २०</p>
<p>तेषां वंशप्रसूताश्च मुनयः सकला अपि</p>
<p>श्रौतधर्मं पराः शुद्धाः खलु रुद्रा क्षधारिणः २१</p>
<p>बहूनां जन्मनामन्ते महादेवप्रसादतः</p>
<p>रुद्रा क्षधारणे श्रद्धा स्वभावेनैव जायते २२</p>
<p>वेदवेदान्तविज्ञाने वेदोक्ते चैव कर्मणि</p>
<p>वेदानुसारिशास्त्रोक्ते श्रद्धा पुण्येन जायते २३</p>
<p>वेदमार्गेतरे मार्गे स्वतन्त्रे पापकर्मणाम्</p>
<p>नराणां जायते वाञ्छा स्वभावेनैव सत्तम २४</p>
<p>वेदवादेतरासक्ता बहवो मुनिसत्तम</p>
<p>आज्ञया देवदेवस्य शिवस्य नरकं गताः २५</p>
<p>वेदोदितसमाचारनिरता बहवो जनाः</p>
<p>प्रसादादेव रुद्र स्य विमुक्ता भवबन्धनात् २६</p>
<p>यथा माता स्वपुत्राणां केवलं कृपयैव तु</p>
<p>रक्षिता तद्वदेवेयं श्रुतिः सर्वजनस्य तु २७</p>
<p>यथा शत्रुजनः साक्षाद् बाधकः सर्वदेहिनाम्</p>
<p>तथा वेदेतरो मार्गो वैदिकस्य तु बाधकः २८</p>
<p>तन्त्राणि तन्त्रनिष्ठानां रक्षकाण्यपि च क्रमात्</p>
<p>बाधकानि विशेषेण वेदमार्गैकवर्तिनाम् २९</p>
<p>अतः श्रुत्युदितं धर्मं गृह्णीयादेव वैदिकः</p>
<p>तन्त्रसिद्धं न गृह्णीयान्मोहाद्वापि कदाचन ३०</p>
<p>यत्तु तन्त्रानुरोधेन कथितं तत्परित्यजेत्</p>
<p>धर्मशास्त्रे पुराणे च यत्नतो वैदिको जनः ३१</p>
<p>इत्युपपुराणे पाराशरे षष्ठोऽध्यायः ६</p>
<p>अथ सप्तमोऽध्यायः</p>
<p>श्रीपराशर उवाच</p>
<p>अथातः सम्प्रवक्ष्यामि ब्राह्मणस्य तु वैभवम्</p>
<p>यस्य विज्ञानमात्रेण प्रसीदति महेश्वरः १</p>
<p>ब्राह्मणस्त्रिविधः प्रोक्तो जन्मना वेदवर्त्मना</p>
<p>ब्रह्मविद्याबलेनापि यो यः पश्चात्स उत्तमः २</p>
<p>ब्राह्मण्यां ब्राह्मणेनैव वेदोक्तेनैव वर्त्मना</p>
<p>जायते यः स विज्ञेयो ब्राह्मणः प्रथमोदितः ३</p>
<p>जन्मान्तरसहस्रेषु कृतपुण्यवशेन तु</p>
<p>ब्राह्मणो जायते लोके वेदघोषसमन्विते ४</p>
<p>देवतानां प्रसादेन मानुष्यं लभते जनः</p>
<p>इन्द्र स्यैव प्रसादेन बृषलो जायते भुवि ५</p>
<p>विरिञ्चस्य प्रसादेन कुले वैश्यस्य जायते</p>
<p>विष्णोश्चैव प्रसादेन कुले राज्ञो विजायते ६</p>
<p>महादेवप्रसादेन ब्राह्मणो जायते भुवि</p>
<p>ज्ञाननिष्ठो भवेद्विप्रो महादेवप्रसादतः ७</p>
<p>रक्षकश्च भवेद् राजा महादेवप्रसादतः</p>
<p>वाणिज्यकृषको वैश्यो भवेद्रुद्र प्रसादतः ८</p>
<p>शूद्र ः! शुश्रूषुरेव स्यात्प्रसादेन विजानताम्</p>
<p>प्रसादेन हि रुद्र स्य ब्राह्मणो ब्राह्मणो भवेत् ९</p>
<p>यथा देवो महादेवो देवानामुत्तमोत्तमः</p>
<p>तथा विप्रो मनुष्याणां सर्वेषामुत्तमोत्तमः १०</p>
<p>तपसा ब्राह्मणस्यैव जगदेतत् स्थितं भवेत्</p>
<p>नेतरस्यैव विप्रेन्द्र मया सत्यमुदीरितम् ११</p>
<p>अभिषिक्तो महाराज्ये ब्राह्मणस्यैव रक्षकः</p>
<p>विशेषेण भवेन्नित्यं वेदमार्गस्य चादरात् १२</p>
<p>ब्राह्मणं मोहतो वापि यः कुर्यादवगूरणम्</p>
<p>स स्वर्णेन शतेनैव दण्ड्यो राज्ञाविचारतः १३</p>
<p>ब्राह्मणं मोहतो वापि प्रहरेद्यः स्वहस्ततः</p>
<p>स दण्ड्यश्चाविचारेण क्षत्रियेण सुवर्णतः १४</p>
<p>ब्राह्मणस्याकरोद्देहे लौहित्यं यस्तु मानवः</p>
<p>सोऽयुतेन सुवर्णेन दण्ड्यो राज्ञाविचारतः १५</p>
<p>अस्त्रशस्त्रादिभिर्देहे ब्राह्मणस्याकरोत्क्षतिम्</p>
<p>यस्तस्य करविच्छैदं कुर्याद् राजाविचारतः १६</p>
<p>न दाहयेद् द्विजश्रेष्ठं न दहेच्चक्रपूर्वकैः</p>
<p>अङ्कितो यः स्वदेशात्तं राजा शीघ्रं प्रवासयेत् १७</p>
<p>अतीव पतितानां हि स्वपदाद्यङ्कनं नृणाम्</p>
<p>विधीयते न शुद्धानामतः शुद्धं न चाङ्कयेत् १८</p>
<p>वेदसम्बन्धतो यस्तु ब्राह्मणः परिकीर्तितः</p>
<p>नावमानं सदा कुर्यात्तस्य भ्रान्त्यापि मानवः १९</p>
<p>अधीतवेदं मोहेन यः कुर्यादवगूरणम्</p>
<p>क्षत्रियं च तथा वैश्यं सोऽपि दण्ड्यस्तु पूर्ववत् २०</p>
<p>राजन्यवैश्यगोहिंसामकरोद्यस्तु मानवः</p>
<p>अधीतवेदो यो राज्ञा सोऽपि दण्ड्यस्तु पूर्ववत् २१</p>
<p>यस्तु साक्षात्परम्ब्रह्म विद्यया ब्राह्मणोत्तमः</p>
<p>तस्यापि नावमानं तु प्रकुर्यान्मोहतोऽपि वा २२</p>
<p>तथा न लोहितं कुर्यान्मोहतो वापि मानवः</p>
<p>राजन्यवैश्ययोः कुर्याद्यदि दण्ड्यः स पूर्ववत् २३</p>
<p>ब्रह्मनिष्ठं द्विजश्रेष्ठं वाचा निन्दन्ति ये नराः</p>
<p>हन्यात्तानविचारेण राजा राष्ट्रविवृद्धद्धये २४</p>
<p>ब्राह्मणो यः सितेनैव भस्मना चावगुण्ठितः</p>
<p>त्रिपुण्ड्रावलिभिर्दीप्तस्तं राजा परिरक्षयेत् २५</p>
<p>भस्मसञ्च्छन्नसर्वाङ्गं त्रिपुण्ड्राङ्कितमस्तकम्</p>
<p>ये निन्दन्ति द्विजं राजा हन्यात्तानविचारतः २६</p>
<p>अध्यापने चाध्ययने श्रौतस्मार्तेषु कर्मसु</p>
<p>सम्भाषणे च सम्बन्धे नाधिकारी च लाञ्छितः २७</p>
<p>यज्ञोपवीतं दण्डं च सोदकं च कमण्डलुम्</p>
<p>लाञ्छनं ब्राह्मणस्याहुर्मुनयः सूक्ष्मदर्शिनः २८</p>
<p>वैणवीं धारयेद्यष्टिं सोदकं च कमण्डलुम्</p>
<p>पवित्रमुपवीतं च त्रिपुण्ड्रोद्धूलनं द्विजः २९</p>
<p>एतादृशानि लिङ्गानि यस्य सन्ति द्विजन्मनः</p>
<p>सत्यमेव मया प्रोक्तं सफलं तस्य जीवितम् ३०</p>
<p>ऊर्ध्वपुण्ड्रं त्रिशूलं च वर्तुलं चतुरस्रकम्</p>
<p>अर्धचन्द्रा दिकं लिङ्गं वेदनिष्ठो न धारयेत् ३१</p>
<p>ब्राह्मणस्य शरीरे तु वर्तन्ते सर्वदेवताः</p>
<p>नावमानमतः कुर्यात्पूजयेत्तं विशेषतः ३२</p>
<p>महादेवस्य तुल्यं तु विद्यते यदि दैवतम्</p>
<p>ब्राह्मणस्यापि तुल्यस्तु विद्यते न हि संशयः ३३</p>
<p>विप्रपादाम्बुजस्पर्शात् शुद्धा भूमिरियं भवेत्</p>
<p>तस्य दृष्टिं गताः सर्वे मुच्यन्ते सर्वकिल्बिषात् ३४</p>
<p>यथा मातरमाश्रित्य विवर्धन्ते प्रजा इमाः</p>
<p>तथा ब्राह्मणमाश्रित्य जगदेतद्विवर्धते ३५</p>
<p>बहुनोक्तेन किं साक्षात् ब्राह्मणः परदेवता</p>
<p>अवमानं सदा तस्य न कुर्यान्मोहितोऽपि वा ३६</p>
<p>इत्युपपुराणे पाराशरे सप्तमोऽध्यायः ७</p>
<p>अथ अष्टमोऽध्यायः</p>
<p>श्रीपराशर उवाच</p>
<p>अथातः सम्प्रवक्ष्यामि श्रद्दधानस्य तेऽनघ</p>
<p>सर्ववेदरहस्यार्थं संसारोच्छेदकारणम् १</p>
<p>ज्ञानं कर्म च वेदान्तैर्वेदैश्च प्रतिपाद्यते</p>
<p>तात्पर्येण तयोर्ज्ञानं प्रधानं न हि संशयः २</p>
<p>तत्र ज्ञानं द्विधा विप्र वेदितव्यं विचक्षणैः</p>
<p>एकं सात्क्षात्परं तत्त्वं जन्यमन्यत्तु कारणम् ३</p>
<p>विज्ञानपरतत्त्वाख्यं वेदान्तैः प्रतिपाद्यते</p>
<p>कारणोत्पन्नविज्ञानं तदर्थं प्रतिपाद्यते ४</p>
<p>करणोत्पन्नविज्ञानं द्विधा लोके व्यवस्थितम्</p>
<p>एकं तत्त्वावेदकं तु ज्ञानमन्यन्मृषार्थकम् ५</p>
<p>तत्त्वावेदकविज्ञानं ब्रह्मज्ञानं समाह्वयम्</p>
<p>वेदावसानवाक्येन केवलेनैव जायते ६</p>
<p>येन सम्पादिता शान्तिर्महती नैव पण्डित</p>
<p>न तस्य ब्रह्मविज्ञानं जायते जन्मकोटिभिः ७</p>
<p>येन सम्पादिता शान्तिर्महती पण्डितोत्तम</p>
<p>तस्यैव ब्रह्मविज्ञानं जायते नहि संशयः ८</p>
<p>येन सम्पादिता नैव प्रव्रज्या पण्डितोत्तम</p>
<p>न तस्य ब्रह्मविज्ञानं जायते जन्मकोटिभिः ९</p>
<p>येन सम्पादिता विप्र प्रव्रज्या महती परा</p>
<p>तस्यैव ब्रह्मविज्ञानं जायते नहि संशयः १०</p>
<p>येन सम्पादिता नैव शुकैकाग्रमतिस्थिरा</p>
<p>न तस्य ब्रह्मविज्ञानं जायते जन्मकोटिभिः ११</p>
<p>येन सम्पादिता पुंसा शुकैकाग्रमतिस्थिरा</p>
<p>तस्यैव ब्रह्मविज्ञानं जायते नेतरस्य तु १२</p>
<p>उद्धूलनं त्रिपुण्ड्रं च येन नाचरितं मुदा</p>
<p>न तस्य ब्रह्मविज्ञानं जायते जन्मकोटिभिः १३</p>
<p>उद्धूलनं त्रिपुण्ड्रं च येनेवाचरितं मुदा</p>
<p>तस्यैव ब्रह्मविज्ञानं जायते ह्यचिरेण तु १४</p>
<p>तस्मान्मुमुक्षुः सततं शान्तिदान्त्यादिभिः सह</p>
<p>उद्धूलनं त्रिपुण्ड्रं च श्रौतनित्यं समाचरेत् १५</p>
<p>सर्ववेदान्तसंसिद्धसाधनैः सहितस्य तु</p>
<p>जायते शुक विज्ञानं तेन मुक्तिर्न कर्मणा १६</p>
<p>मृषार्थविषयं ज्ञानमतत्त्वावेदकाभिधम्</p>
<p>व्यवहारदशायां तु तन्मिध्याज्ञानमुच्यते १७</p>
<p>सत्यत्वेन महादेवो मायया यः प्रकल्पितः</p>
<p>तदर्थविषयज्ञानं सम्यक् ज्ञानमितीर्यते १८</p>
<p>यत्तु कल्पितसत्यार्थविषयं ज्ञानमास्तिक</p>
<p>तत्तु संसारभोगाय शिवेनैव विनिर्मितम् १९</p>
<p>नित्यकर्माणि सर्वाणि पारम्पर्यक्रमेण तु</p>
<p>मुक्तिहेतुपरिज्ञाने पर्यवस्यन्ति सुव्रत २०</p>
<p>वर्णाश्रमवयोऽवस्थाविशेषाध्यासवान्नरः</p>
<p>अधिकारी भवेन्नित्यं सर्वशास्त्रेषु सत्तमः २१</p>
<p>वर्णाश्रमवयोऽवस्थाविशेषरहितात्मवित्</p>
<p>वर्तमानः श्रुतेर्मूर्ध्नि न भवेद्वेदकिङ्करः २२</p>
<p>अतः परमविज्ञानं साधयेदप्रमादतः</p>
<p>ज्ञानार्थं नित्यकर्माणि प्रकुर्याद् ब्राह्मणोत्तमः २३</p>
<p>वेदादन्यत्र विज्ञानं नास्ति नास्ति क्रिया शुभा</p>
<p>अतः परमकल्याणं वेदमेकं समाश्रयेत् २४</p>
<p>वेदमूलानि शास्त्राणि मन्वादीनि महान्ति च</p>
<p>पुराणादीनि सर्वाणि सादरं नित्यमाश्रयेत् २५</p>
<p>वेदमूलतया तानि प्रवृत्तान्यपि सत्तम</p>
<p>ब्रुवन्ति वेदा ब्रह्मार्थं कदाचिच्च क्वचित्क्वचित् २६</p>
<p>भाति प्रत्यक्षवेदेन यद् विरुद्धतया शुक</p>
<p>वैदिकैस्तत्परित्याज्यं नैव ग्राह्यं कदाचन २७</p>
<p>अक्षपादप्रणीते च काणादे साङ्ख्ययोगयोः</p>
<p>त्याज्यः श्रुतिविरुद्धांशः श्रुत्येकशरणैर्नृम्भिः २८</p>
<p>पाणिनीयं महाशास्त्रं पदसाधुत्वलक्षणम्</p>
<p>सर्वोपकारकं ग्राह्यं कृत्स्नं त्याज्यं न किञ्चन २९</p>
<p>जैमिनीये च वैयासे विरुद्धांशो न कश्चन</p>
<p>श्रुत्वा वेदार्थविज्ञाने शुक पारङ्गतौ हि तौ ३०</p>
<p>बौद्धमर्होदितं शास्त्रं लोकायतिकसञ्ज्ञितम्</p>
<p>पाषण्डमपरं शास्त्रं वैदिकस्तु परित्यजेत् ३१</p>
<p>इत्युपपुराणे पाराशरे अष्टमोऽध्यायः ८</p>
<p>अथ नवमोऽध्यायः</p>
<p>श्रीपराशर उवाच</p>
<p>वक्ष्ये वेदविदां श्रेष्ठ शृणु सर्वं जगद्धितम्</p>
<p>ब्राह्मे मुहूर्ते चोत्थाय शिवं साम्बं त्रिलोचनम् १</p>
<p>ध्यात्वा समाहितो भूत्वा धर्ममर्थं च चिन्तयेत्</p>
<p>कालेनैव च विण्मूत्रं त्यक्त्वा प्रक्षाल्य वारिणा २</p>
<p>गन्धलेपनिवृत्यन्तं मनःशुद्ध्यन्तमेव तु</p>
<p>मुखप्रक्षालनं कृत्वा गण्डूषं चाम्भसः पुनः ३</p>
<p>सकृदाचमनं कृत्वा प्राङ्मुखोदङ्मुखोऽपि वा</p>
<p>स्वदन्तशोधनं कृत्वा काष्ठेनैव यथाविधि ४</p>
<p>दन्तशुद्धिं प्रकुर्वाणः श्रियमाप्नोति पुष्कलाम्</p>
<p>मध्यमाङ्गुलिना तुल्यं स्थौल्येन ब्रह्मवित्तम ५</p>
<p>दन्तकाष्ठं प्रगृह्णीयाद्धैर्येण द्वादशाङ्गुलम्</p>
<p>गृह्णीयात् सत्वचं सौम्यं क्षीरवृक्षसमुद्भवम् ६</p>
<p>मालतीसम्भवं वापि करवीरमथापि वा</p>
<p>अपामार्गं तु वा बिल्वं शुष्कं सर्वं विवर्जयेत् ७</p>
<p>जिह्वाशुद्धिं पुनः कुर्यान्मन्द काष्ठान्तरेण च</p>
<p>भुक्त्वा तु दन्तकाष्ठं च निखनेत् तत्स्थले शुभे ८</p>
<p>नोचेदश्रियमाप्नोति नात्र कार्या विचारणा</p>
<p>गण्डूषं दशकृत्वस्तु प्रकुर्यादास्यशुद्धये ९</p>
<p>आस्यशुद्ध्या तु वाग्देवी वाचि तस्य प्रकाशते</p>
<p>आचम्य प्रयतो भूत्वा स्नानं कुर्यान्न चान्यथा १०</p>
<p>स्नानमाचमनोपेतं न स्नानमितरत्सदा</p>
<p>स्नानभोजनवेलायां सन्ध्ययोरुभयोरपि ११</p>
<p>आचान्तः पुनराचामेदन्यत्र तु सकृत्सकृत्</p>
<p>महानदीषु शुद्धासु तडागे वा यथाविधि १२</p>
<p>स्नायात्पापविशुद्धार्थं भस्मना वा शिवेन तु</p>
<p>अग्निरित्यादिभिः मन्त्रैर्जाबालोक्तैश्च सप्तभिः १३</p>
<p>त्रिपुण्ड्रधारणं चापि तिर्यक्कुर्याल्ललाटके</p>
<p>जलस्नाने त्वशक्यश्चेद् मार्जयेदार्द्र वाससा १४</p>
<p>उत्तमाङ्गादिपादान्तं शुद्धेन मनसा सह</p>
<p>गवाङ्घ्रिरजसा वापि स्नानं कुर्याद्विशुद्धये १५</p>
<p>सातपेनैव वर्षेण स्नायाद् वा मतिमत्तमः</p>
<p>आत्मविज्ञानतोयेन स्नात्वा मुच्येत बन्धनात् १६</p>
<p>अवगाहनरूपं तु स्नानं तद्वारुणं स्मृतम्</p>
<p>ब्राह्मं तु मार्जनं प्रोक्तमाग्नेयं भस्मना कृतम् १७</p>
<p>गवाङ्घ्रिरजसा स्नानं वायव्यं सर्वदोषहृत्</p>
<p>सातपेनैव वर्षेण स्नानं दिव्यमुदाहृतम् १८</p>
<p>आत्मविज्ञानतोयेन स्नानं मानसमुत्तमम्</p>
<p>मानसेन समं स्नानं नास्ति नास्ति न संशयः १९</p>
<p>मानसेन विना नास्ति स्नानेन ब्रह्मवित्तम</p>
<p>नॄणामात्यन्तिकी शुद्धिस्ततस्तत् स्नानमाचरेत् २०</p>
<p>स्नात्वा तु तर्पयेद् देवान् ऋषीन् पितृगणानपि</p>
<p>स्वसूत्रोक्तेन मागेण पुनराचम्य वाक् यतः २१</p>
<p>मन्त्रैः सम्प्रोक्ष्य चात्मानमापोहिष्ठादिभिस्त्रिभिः</p>
<p>शुद्धैः कुशोदकैश्चापि तोयमादाय तत्परम् २२</p>
<p>सूर्यश्चेत्यादिमन्त्रेण मनसा चाभिमन्त्र्! य च</p>
<p>पीत्वा तत्पुनराचम्य दधिक्रेत्यादिना तथा २३</p>
<p>आपोहिष्ठादिभिश्चापि स्वात्मानं प्रोक्षयेद् द्विजः</p>
<p>पुनः प्रदक्षिणीकृत्य स्वात्मानं शुद्धवारिणा २४</p>
<p>अपामञ्जलिमादाय जपित्वा तु समाहितः</p>
<p>ॐकारं व्याहृतिं चैव गायत्रीं मन्त्रमातरम् २५</p>
<p>आदित्याय पुनर्दद्याज्जलं तदभिमन्त्रितम्</p>
<p>त्रिःप्रदद्याज्जलं तस्य कुर्याच्चैव प्रदक्षिणम् २६</p>
<p>नदीतीरेऽथवा शुद्धे देशे दर्भादिसंयुते</p>
<p>समासीनो यथाशास्त्रं प्राणायामत्रयं द्विजः २७</p>
<p>कृत्वा सन्ध्यामभिध्यायेन्नीलग्रीवां सुशोभनाम्</p>
<p>वरदाभयहस्तां तां त्रिनेत्रां चन्द्र शेखराम् २८</p>
<p>प्रणवं परमात्मानं जपित्वा भक्तिसंयुतः</p>
<p>स्वात्मानं तामभिध्यायन् प्रकुर्याद् बन्धनं बुधः २९</p>
<p>सन्ध्यावन्दनहीनस्तु सर्वदाऽशुचिरेव हि</p>
<p>श्रौतस्मार्तसमाचारे नाधिकारी विशेषतः ३०</p>
<p>ब्राह्मणाः क्षत्रिया वैश्या बहवः पण्डितोत्तम</p>
<p>सन्ध्यावन्दनमाश्रित्य विमुक्ताः कर्मबन्धनात् ३१</p>
<p>सन्ध्यावन्दनहीनानां नरकप्राप्तिरेव हि</p>
<p>तस्मात् सर्वप्रयत्नेन सन्ध्यावन्दनमाचरेत् ३२</p>
<p>प्राङ्मुखः प्रातरुत्थाय ध्यायंस्तां मन्त्रमातरम्</p>
<p>सर्वलक्षणसम्पन्नामचिरादेव मुक्तिदाम् ३३</p>
<p>अष्टोत्तरसहस्रं वा शतमष्टोत्तरं तु वा</p>
<p>अष्टाविंशतिकं वापि सावित्रीमादराज्जपेत् ३४</p>
<p>अर्धोदयन्तमादित्यमुपतिष्ठेद् द्विजोत्तमः</p>
<p>स्वसूत्रोक्तेन मन्त्रेण प्राणायामपुरःसरम् ३५</p>
<p>सूक्तैः श्रौतैस्तथा स्मार्तैः स्तोत्रैर्नानाविधैरपि</p>
<p>सहस्रकिरणं देवमुपस्थाय कृताञ्जलिः ३६</p>
<p>प्रणतिं शिरसा भूमौ कुर्वीत श्रद्धया सह</p>
<p>ॐ स्वस्वोल्काल्काय शान्तायेत्यादिमन्त्रेण मन्त्रवित् ३७</p>
<p>स पवित्रस्तु शुद्धात्मा शुक्लवस्त्रोत्तरीयकः</p>
<p>कुर्वीत समिदादानं स्वसूत्रेणैव पावके ३८</p>
<p>समिदादानहीनस्तु सप्ताहात् पतितो भवेत्</p>
<p>अतश्च समिदादानं कुर्यान्नित्यमतन्द्रि तः ३९</p>
<p>समिदादानसिद्धेन भस्मना सजलेन वा</p>
<p>त्रिपुण्ड्रं धारणं कुर्यान्मेधावीत्यादि मन्त्रतः ४०</p>
<p>पत्रपुष्पादिभिर्नित्यं भक्त्या वेदोक्तवर्त्मना</p>
<p>दिने दिने देवलिङ्गं पूजयेच्छिवसञ्ज्ञकम् ४१</p>
<p>तच्छेषत्वेन विष्णुं च ब्रह्माणं देवतान्तरम्</p>
<p>अर्चयेद् भुक्तिमुक्त्यर्थं न स्वतन्त्रतया द्विज ४२</p>
<p>गुरुदेवप्रदातारं नमस्कारादिभिर्मुदा</p>
<p>पूजयेत्तु विशेषेण ततोऽधीयीत रागवान् ४३</p>
<p>आचार्यमुखतो येन वेदानां च चतुष्टयम्</p>
<p>अधीतं सफलं तस्य जीवितं नहि संशयः ४४</p>
<p>अधीत्य किञ्चिन्मात्रं वा वेदानां गुरुपूजनम्</p>
<p>प्रकुर्याच्छ्रद्धया सार्धं ब्रह्मचर्यपरायणः ४५</p>
<p>वेदत्रयमधीतं चेद्रुद्र स्तस्य वशे भवेत्</p>
<p>विष्णुर्वेदद्वयं ब्रह्मा वेदमेकं न संशयः ४६</p>
<p>अधीतं च जपेन्नित्यं शिष्यानध्यापयेद् द्विजान्</p>
<p>पाठधारणमात्रेण ब्राह्मण्यं तस्य पुष्कलम् ४७</p>
<p>पातकानि च नश्यन्ति पाठधारणमात्रतः</p>
<p>इहलोके परत्रापि सुखं मोक्षमवाप्नुयात् ४८</p>
<p>विधत्तेऽध्ययनं यस्तु विधिः सोऽयं द्विजोत्तम</p>
<p>वेदाध्ययननिष्पत्तौ पर्यवस्यति सादरम् ४९</p>
<p>धर्मशास्त्राणि सर्वाणि वेदाङ्गानि तथैव च</p>
<p>अवेक्षेत मुदात्यर्थं विद्वद्भिर्ब्राह्मणैः समम् ५०</p>
<p>साधयेत् विविधानर्थान्न्यायेनैव न चान्यथा</p>
<p>दिने दिने च दानार्थं तपते ब्रह्मवादिने ५१</p>
<p>प्रत्याख्यानं न कुर्वीत स्वगृहे शयनार्थिनः</p>
<p>पूजयेत्तमतिप्रीत्या ब्राह्मणं गृहशायिनम् ५२</p>
<p>यया कयाचिद् विधया बह्वन्नं प्राप्नुयात् ततः</p>
<p>मध्याह्ने मृदमादाय पिण्डीकृत्य पृथक् पृथक् ५३</p>
<p>क्षालयेदेकपिण्डेन शिरः पापनिवृत्तये</p>
<p>नाभेरूर्ध्वं तथा ब्रह्मन्नधश्च तिसृभिस्तथा ५४</p>
<p>पादौ षड्भिश्च मृत्पिण्डैर्मात्रयामलकोपमैः</p>
<p>गोमयेनापि पिण्डेन तथाङ्गमवलेपयेत् ५५</p>
<p>पुनः प्रक्षालयेद् देहं मृल्लिङ्गेनैव मन्त्रितः</p>
<p>पुनराचमनं कृत्वा विधिवद् बुद्धिमान् द्विजः ५६</p>
<p>अभिमन्त्र्! य जलं शुद्धं तल्लिङ्गैर्वारुणैरपि</p>
<p>जलाधिदैवतं विद्वान् ध्यात्वा तोयस्य मध्यतः ५७</p>
<p>स्नायात् तत्तन्महातीर्थे कुर्यादाचमनं बुधः</p>
<p>द्रुपदानाम गायत्री वेदे वाजसनेयके ५८</p>
<p>सकृदन्तर्जले जप्त्वा पातकानि व्यपोहति</p>
<p>मृत्तिके हर मे पपमिति मन्त्रेण मृत्तिकाम् ५९</p>
<p>शिरसाधार्य च स्नायात् सर्वपापनिवृत्तये</p>
<p>आपमञ्जलिमादाय मन्त्रेणैवाभिमन्त्र्! य च ६०</p>
<p>स्वमूर्ध्निं निक्षिपेत् तोयं सर्वपापनिवृत्तये</p>
<p>स्नानप्रकारो यः प्रोक्तो मध्याह्ने ब्राह्मणस्य तु ६१</p>
<p>प्रातः स्नानेऽपि तुल्योऽयमित्याहुः केचिदास्तिकाः</p>
<p>पुनः स्नायादथाचम्य कुर्यात् पूर्वोक्तवर्त्मना ६३</p>
<p>प्राणायामादिकं सर्वं सश्रद्धं मतिमत्तमः</p>
<p>सावित्रीं च जपेद् भक्त्या सहैवाष्टोत्तरं शतम् ६३</p>
<p>उपस्थानं ततः कुर्यात् स्वसूत्रोक्तेन वर्त्मना</p>
<p>अङ्गुल्या शङ्खमणिना पुत्रजीवेन वा बुधः ६४</p>
<p>पद्माक्षैः स्फाटिकैर्वापि कुशग्रन्थ्याथ वा जपेत्</p>
<p>रुद्रा क्षैरथवा नित्यं जपेन्मर्त्यस्त्वतन्द्रि तः ६५</p>
<p>रुद्रा क्षेण जपन्मर्त्यः साक्षाद् रुद्र समो भवेत्</p>
<p>रुद्रा क्षस्य च माहात्म्यं जाबालैरादरेण तु ६६</p>
<p>पठ्यते मुनिभिः सर्वैः शिवेन परमात्मना</p>
<p>अङ्गुल्या जप एकः स्याद्रे खयाष्टगुणो भवेत् ६७</p>
<p>जपस्तु शङ्खमणिना शतमष्टोत्तरम् भवेत्</p>
<p>जपस्तु पुत्रजीवेन भवेदेकशतत्रयम् ६८</p>
<p>पद्माक्षेण सहस्रं स्यात् स्फटिकेनायुतत्रयम्</p>
<p>कोटिकोटिकुशग्रन्थ्या रुद्रा क्षेणान्तवर्जितम् ६९</p>
<p>अतः सर्वप्रयत्नेन रुद्रा क्षेण सदा जपेत्</p>
<p>उच्चैर्जपादुपांशुश्च वरिष्ठः परिकीर्तितः २०</p>
<p>जिह्वाग्रजः शतगुणः सहस्रो मानसः स्मृतः</p>
<p>रजस्वलां च चण्डालं सूतिकां पतितं तथा ७१</p>
<p>दृष्ट्वा बौद्धमथाचम्य जपेन्मन्त्रं द्विजोत्तमः</p>
<p>ब्रह्मयज्ञं ततः कुर्यात् स्वसूत्रोक्तेन वर्त्मना ७२</p>
<p>देवान् ऋषीन् पितृगणान् तर्पयेदम्भसा क्रमात्</p>
<p>सायङ्काले स्वसूत्रोक्तवर्त्मनैव द्विजोत्तम ७३</p>
<p>कृत्वा शेषं प्रकुर्वीत श्रद्धया परया सह</p>
<p>स्मृत्वा तानि यथाशक्ति प्रकुर्याच्छ्रद्धया सह ७४</p>
<p>त्रिपुण्ड्रधारणं मुक्त्वा कर्माणि कुरुसे तु यः</p>
<p>अन्यानि यानि कर्माणि वेदेन विहितानि च ७५</p>
<p>तेनैवाचारितं सर्वं व्यर्थं चानर्थकारणम्</p>
<p>एवं दिने दिने कुर्यात् कर्म नित्यं द्विजोत्तम ७६</p>
<p>उपात्तदुरितच्छेदः सिध्यत्येव न संशयः</p>
<p>यो नाचरति विध्युक्तं निषिद्धं च करोति वा ७७</p>
<p>तस्य पापानि सन्तीति लक्षयेदविचारतः</p>
<p>नित्यानुष्ठानतः क्षीणमहापापमलस्य तु ७८</p>
<p>चित्तशुद्धिर्भवेच्छुद्ध्या दोषदृष्टिस्तुसंसृतेः</p>
<p>संसारदोषदृष्ट्यैव विरक्तिर्जायते द्विज ७९</p>
<p>विरक्तस्यैव संसारात् सन्न्यासः स्यान्न संशयः</p>
<p>विरक्तिर्द्विविधा प्रोक्ता तीव्रातीव्रतरेति च ८०</p>
<p>सत्यामेव तु तीव्रायां न्यसेद् योगी कुटीचके</p>
<p>शक्तौ बहूदके तीव्रतरायां हंससञ्ज्ञके ८१</p>
<p>मुमुक्षुः परमे हंसे साक्षाद् विज्ञानसाधने</p>
<p>सन्यसेन्नित्यकर्माणि मुमुक्षुः परहंसकः ८२</p>
<p>अन्ये काम्यानि कर्माणि न नित्यं कर्म सत्तम</p>
<p>मुमुक्षुः परहंसाख्यः साक्षान्मोक्षैकसाधनम् ८३</p>
<p>अभ्यसेद्ब्रह्मविज्ञानं वेदान्तश्रवणादिना</p>
<p>ब्रह्मविज्ञानलाभाय परहंससमाह्वयः ८४</p>
<p>शान्तिदान्त्यादिभिः सर्वैः साधनैः सहितो भवेत्</p>
<p>शान्तिर्बाह्येद्रि याणां तु चरतां विषयेषु च ८५</p>
<p>व्यावृत्तिर्मनसो दान्तिस्तितिक्षा च सहिष्णुता</p>
<p>समाहितत्वमेकाग्र्यं सन्न्यासो नाम कर्मणाम् ८६</p>
<p>त्यागः सङ्कल्पना साक्षात् शास्त्रोक्तेनैव वर्त्मना</p>
<p>सन्न्यासः कर्मसन्त्यागद्वारेण ब्रह्मवेदने ७७</p>
<p>अविद्यानाशके शुद्धे विप्रेन्द्रो पकरोति हि</p>
<p>बहिःप्रवृत्तिव्यावृत्तिद्वारेण ब्रह्मवेदने ८८</p>
<p>शान्तिर्दान्तिस्तथैवाग्र्य विप्रेन्द्रो पकरोति हि</p>
<p>एवमन्यानि सर्वाणि दृष्ट्द्वारेण वेदने ८९</p>
<p>उपकुर्वन्ति नादृष्टद्वारेणैव तु केवलम्</p>
<p>तथाप्यङ्गानि विद्यादि जन्मनः प्रतिबन्धकम् ९०</p>
<p>पापसङ्घातमप्यर्थात् घ्नन्ति सत्यमुदीरितम्</p>
<p>अतः शान्तिं तथा दान्तिं सन्न्यासं च तितिक्षुताम् ९१</p>
<p>ऐकाग्र्यं गुरुभक्तिं च शिवभक्तिं तथैव च</p>
<p>अन्यच्चाङ्गतया वेदे श्रुतं च ज्ञानसिद्धये ९२</p>
<p>साधयेत् सर्वयत्नेन मुमुक्षुः परहंसकः</p>
<p>तस्मात् सर्वप्रयत्नेन मोक्षसिद्ध्यर्थमात्मनः ९४</p>
<p>विज्ञानवैदिक शुद्धं साधयेदप्रमादतः</p>
<p>ज्ञानार्थं कर्म सश्रद्धं कुर्यान्नित्यमतन्द्रि तः ९४</p>
<p>कर्मणा न हि विज्ञानं विना मर्त्यस्य सिध्यति</p>
<p>नैमित्तिकं च कर्तव्यं पापानां विनिवृत्तये ९५</p>
<p>पापिष्ठस्य परिज्ञानं सर्वथा नोपपद्यते</p>
<p>अनर्थं चावशो याति मानवः पापकर्मणा ९६</p>
<p>अतो नैमित्तिकं कुर्याच्छ्रद्धया कर्म नित्यवत्</p>
<p>नित्यनैमित्तिकादन्यद्वरिष्ठं नैव विद्यते ९७</p>
<p>नित्यनैमित्तिकं कर्म यः करोति द्विजोत्तमः</p>
<p>स धीरः स तु सर्वज्ञः स साक्षाद् वेदवित्तमः ९८</p>
<p>अतः कुर्वीत विद्यार्थं नित्यनैमित्तिकं बुधः ॥</p>
<p>इत्युपपुराणे पाराशरे नवमोऽध्यायः ९</p>
<p>अथ दशमोऽध्यायः</p>
<p>श्रीपराशर उवाच</p>
<p>निषिद्धमथ वक्ष्यामि समासेन न विस्तरात्</p>
<p>श्रद्धया परिहाराय तच्छृणु ब्राह्मणोत्तम १</p>
<p>उपनीतो द्विजस्त्वस्य गुरोः पार्श्वे प्रसादतः</p>
<p>निवसन् सर्वमाचारं शिक्षयेच्च दिने दिने २</p>
<p>आह्वानेन विना वेदान् नाधीयीत द्विजोत्तमः</p>
<p>अवेक्षमाणः स्वाचार्यमनुद्यतकरस्तथा ३</p>
<p>शयानो वापि गच्छन् वा तिष्ठन् वापि कदाचन</p>
<p>उपेक्षां परिवादं च न कुर्याद् वेदवादिनः ४</p>
<p>गुरोस्तु सन्निधौ नित्यं न यथेष्टासनो भवेत्</p>
<p>न कीर्तयेद् गुरोर्नाम निन्दां न शृणुयात् सदा ५</p>
<p>यस्मिन् देशे गुरोः निन्दा श्रूयते श्रवणेन तु</p>
<p>गच्छेदन्यत्र तद्देशात् छिद्रं कर्णे पिधाय च ६</p>
<p>कर्णप्रासारणं नैव कुर्यादाचार्यसन्निधौ</p>
<p>पादप्रसारणं नैव कुर्यादाचार्यसन्निधौ ७</p>
<p>छत्रं च पादुकां चैव मोहेनापि न धारयेत्</p>
<p>वर्जयेत् ग्रहणं हासं सर्वं मोहं तथैव च ८</p>
<p>माधुर्यंवर्जितां वाचमहितां च विवर्जयेत्</p>
<p>अनृतेनापि संयुक्तामालस्येन तथैव च ९</p>
<p>हर्षं शोकं तथा कामं तथैव प्राणिहिंसनम्</p>
<p>क्रोधं लोभं तथा दम्भं विशेषेण विवर्जयेत् १०</p>
<p>अष्टम्यां च तथा षष्ठ्यां चतुर्दश्यां च पर्वणि</p>
<p>त्रिजन्मनि तथाभ्यङ्गं वर्जयेद्रो गवर्जितः ११</p>
<p>अर्कवारे गुरोर्वारे भौमवारे द्विजोत्तम</p>
<p>शुक्रवारे तथाभ्यङ्गं वर्जयेद् रोगवर्जितः १२</p>
<p>अक्षद्यूतं विनोदं च नृत्यगीतादिकं तथा</p>
<p>अशिष्टजनसंसर्गं दूरतः परिवर्जयेत् १३</p>
<p>अनधीत्य द्विजो वेदान् नैव स्नायात् कदाचन</p>
<p>गुरोरनुज्ञाहीनश्च तथा चीर्णव्रतोऽपि च १४</p>
<p>अधिकामात्मनो भार्यां रूपलावण्यवर्जिताम्</p>
<p>गोत्रानुकूलहीनां च न गृह्णीयात् कदाचन १५</p>
<p>पञ्चदश्यां चतुर्दश्यामष्टम्यां च त्रिजन्मनि</p>
<p>षष्ठ्यामज्ञानतो वापि मैथुनं न समाचरेत् १६</p>
<p>प्रमादं न वदेन्नॄणां न वासत्यं वदेत् सदा</p>
<p>नाहितं प्रवदेच्चौर्यं न कुर्यान्मोहितोऽपि वा १७</p>
<p>राजन्यवैश्यशूद्रे भ्यः पतितादन्त्यजादपि</p>
<p>कृतघ्नाच्च न गृह्णीयात् धनधान्यादिकं बुधः १८</p>
<p>अधार्मिकजनैर्व्याप्ते तान्त्रिकैश्च समावृते</p>
<p>देशे शूद्रा धिके वापि द्विजो न निवसेत् सदा १९</p>
<p>वैरं विवादं मात्सर्यं न कुर्यात्तु कदाचन</p>
<p>प्रशंसामात्मनोऽप्येवमशिष्टैश्चाभिभाषणम् २०</p>
<p>पातकानि समस्तानि कुर्वन्तं पुरुषं बुधः</p>
<p>दृष्ट्वापि न वदेन्नित्यं विजानन्नात्मनो हितम् २१</p>
<p>पतितं पतितं चौरं चौरं प्रोच्य तथैव च</p>
<p>वचनात्तुल्यदोषः स्याद् द्विगुणोऽसत्यभाषणात् २२</p>
<p>तस्माद् दृष्टं श्रुतं दोषं समस्तं जनसंसदि</p>
<p>न वदेन्मोहतो वापि न स्मरेच्च कदाचन २३</p>
<p>भास्करं शशिनं वापि नेक्षेतैवानिमित्ततः</p>
<p>न मध्यगं न तोयस्थं नास्तं यातं कदाचन २४</p>
<p>ब्रह्महत्या सुरापानं स्तेयं गुर्वङ्गनागमम्</p>
<p>एभिः सहैव वासं च वर्जयेन्मतिमत्तमः २५</p>
<p>चापमिन्द्र स्य नेक्षेत सन्ध्यां गां च तथैव च</p>
<p>विद्युतं च महावृष्टिं ग्रहान् शुक्रादिकानपि २६</p>
<p>अलिङ्गनं च दम्पत्योर्मैथुनं चापरस्य तु</p>
<p>विण्मूत्रोत्सर्जनं नैव नग्नां च न विलोकयेत् २७</p>
<p>प्रेतं क्रुद्धमुखाचार्यं रागादन्यस्त्रियं तथा</p>
<p>रजस्वलां तथोदक्यां मत्तान्नैव विलोकयेत् २८</p>
<p>भार्यया सह पुत्रेण बन्धुभिश्च तथैव च</p>
<p>आचार्येण न भुञ्जीयात् तथान्यैरपि जन्तुभिः २९</p>
<p>न लङ्घयेत् तथा जन्तून् नाधितिष्ठेत् कदाचन</p>
<p>न शूद्रा य परिज्ञानं दद्याद्वेदमुखेन तु ३०</p>
<p>आत्मानं नावमन्येत जीर्णवस्त्रादिभिस्तथा</p>
<p>विभवे सति भार्यां च पुत्रांश्चैव विशेषतः ३१</p>
<p>अस्त्रशस्त्रादिभिः सर्वैर्गजैरश्वैस्तथैव च</p>
<p>मूर्खैरपि च संसर्गं दूरतः परिवर्जयेत् ३२</p>
<p>अप्सु नग्नो न तिष्ठेत जलं नाञ्जलिना पिबेत्</p>
<p>कूपस्नानं न कुर्वीत न नग्नो मतिसत्तम ३३</p>
<p>स्नानहीनो न भुञ्जीयात् देवपूजादिवर्जितः</p>
<p>अदत्वा यतये भिक्षां तथैव ब्रह्मचारिणे ३४</p>
<p>बालातपञ्च चाण्डालं प्रेतधूममवैदिकम्</p>
<p>अपस्मारादिसंयुक्तं दूरतः परिवर्जयेत् ३५</p>
<p>सन्ध्याकाले स्वापनं च मैथुनं गमनं तथा</p>
<p>न कुर्यान्मोहतो वापि श्रुतेरध्ययनं द्विज ३६</p>
<p>पादप्रक्षालनं चापि न कुर्याच्चरणेन तु</p>
<p>न ब्राह्मणं नृपं वैश्यं स्पृशेदग्निं वृथा जलम् ३७</p>
<p>वक्त्रेण वामहस्तेन जलं नैव पिबेद् बुधः</p>
<p>अयोनौ नोत्सृजेद्रे तः शुक्रं नैव पिबेद् बुधः ३८</p>
<p>स्मशानचर्मरोमास्थिकपालादीनि न स्पृशेत्</p>
<p>परैराच्छादितं वस्त्रं पादुकां छत्रमेव च ३९</p>
<p>अन्यानि यानि कर्माणि वेदेन विहितानि च</p>
<p>स्मृत्या तानि यथाशक्ति प्रकुर्याच्छ्रद्धया सह ४०</p>
<p>त्रिपुण्ड्रधारणं मुक्त्वा कर्माणि कुरुते तु यः</p>
<p>तेनैवाचरितं सर्वं व्यर्थं चानर्थकारणम् ४१</p>
<p>वेदवादपरित्यागं न कुर्यान्मोहतोऽपि वा</p>
<p>यदि कुर्यात् प्रमादेन पतत्येव न संशयः ४२</p>
<p>श्वसूकरखरोष्ट्रादीन् जन्तून्नित्यं न संस्पृशेत्</p>
<p>लशुनं गृञ्जनं वापि मत्स्यं मांसं तथैव च ४३</p>
<p>वेदवाह्यागमान् ब्रह्मन् वेदबाह्यांश्च वैष्णवान्</p>
<p>वेदवाह्यांस्तथा चान्यान् गृह्णीयान्नैव वैदिकः ४४</p>
<p>वेदवाह्यागमस्पृष्टान् मनुष्यानखिलानपि</p>
<p>श्रौतस्मार्तपरो मर्त्यो मोहेनापि न संस्पृशेत् ४५</p>
<p>वेदवाह्यागमस्पृष्टान् मोहेनापि स्पृशेद्यदि</p>
<p>श्रौतधर्मपरो मर्त्यः सचैलं स्नानमाचरेत् ४६</p>
<p>वेदबाह्यागमाचारं समस्तं मोहतोऽपि वा</p>
<p>न कुर्याद् वैदिको मर्त्यः कुर्याच्चेत् पतितो भवेत् ४७</p>
<p>भस्मना वेदसिद्धेन त्रिपुण्ड्रं देहगुण्ठनम्</p>
<p>रुद्र लिङ्गार्चनं चापि मोहतो वापि न त्यजेत् ४८</p>
<p>ख्यातिलाभादिसिध्यर्थमपि विष्ण्वागमादिषु</p>
<p>स्थितं पुण्ड्रान्तरं नैव धारयेद् वैदिको जनः ४९</p>
<p>वेदबाह्यागमाचारं समस्तमविशेषतः</p>
<p>मोहेनापि न गृह्णीयाद्गृह्णीयाच्चेत्पतत्यधः ५०</p>
<p>यज्ञो दानं तपः कर्म न त्यजेन्मोहतोऽपि वा</p>
<p>अन्यच्च विहितं कर्म स्मृत्या वेदेन च द्विजः ५१</p>
<p>धर्मशास्त्रैश्च वेदैश्च प्रतिषिद्धं समासतः</p>
<p>कदाचिदपि मोहाद्वा वैदिको न समाचरेत् ५२</p>
<p>मध्यदेशादिसंसिद्धं सदाचारं समाचरेत्</p>
<p>श्रुतिस्मृतिविरुद्धं तु तत्रापि न समाचरेत् ५३</p>
<p>सर्वदेशेषु यः श्रुत्या स्मृत्या वा विहितस्तथा</p>
<p>आचारोऽप्रतिषिद्धश्च स प्रमाणं न संशयः ५४</p>
<p>सोऽपि पुण्येषु देशेषु मध्यदेशादिषु द्विज</p>
<p>अतीवमानमन्यत्र स्थितोऽयमुभयात्मकः ५५</p>
<p>ब्रह्मलोके तथा चैन्द्रे प्राजापत्ये च मानुषे</p>
<p>श्रुतिस्मृतिविरुद्धश्च सदाचारः प्रवर्तते ५६</p>
<p>देवानां च मुनीनां च मनुष्याणां सतामपि</p>
<p>प्रवर्तते दुराचारः कदाचिद् दुर्निवारकः ५७</p>
<p>महत्तरोऽपि भगवान् महादेवः प्रजापतिः</p>
<p>अभ्यधावत्पुरा पुत्रीमवशः कामपीडितः ५८</p>
<p>अहल्यामपि कल्याणीमादायेन्द्र ः! सुरोत्तमः</p>
<p>शप्तश्च गौतमेनैव सर्वेषामपि सन्निधौ ५९</p>
<p>वसिष्ठस्तूर्वशीं दृष्ट्वा प्रस्खलत् परिमोहितः</p>
<p>मत्स्यगन्धामहं दृष्ट्वा मुनीन्द्रा अपरास्तथा ६०</p>
<p>किं पुनर्मनुजा शूद्रा अधर्मबहुला मुने</p>
<p>अतः सर्वत्र सर्वेषां सम्भवत्येव दुष्कृतिः ६१</p>
<p>श्रौतस्मार्तसदाचारे श्रद्ध पुण्येन जायते</p>
<p>अश्रौते जायते वाञ्छा देहिनां पापकर्मिणाम् ६२</p>
<p>वेदाङ्गं धर्मशास्त्रं च पुराणं भारतं तथा</p>
<p>देशजातिकुलाचारमपरं च समासतः ६३</p>
<p>विरोधे सति वेदेन वेदमार्गैकसंस्थितः</p>
<p>ब्राह्मणःक्षत्रियोऽन्यो वा निःशङ्कं परिवर्जयेत् ६४</p>
<p>अतः सर्वं परित्यज्य श्रुत्युक्तं नित्यमाचरेत्</p>
<p>वेदानुसारि शास्त्रोक्तमपि ग्राह्यं द्विजोत्तम ६५</p>
<p>अतीन्द्रि यार्थविज्ञाने प्रमाणं वेद एव हि</p>
<p>स्मृतयश्चापि तन्मूला नैवान्यत् सत्यमीरितम् ६६</p>
<p>धर्माधर्मादिविज्ञाने त्वागमाः पुरुषोदिताः</p>
<p>पञ्चरात्रादयः सर्वे न प्रमाणमिति स्थितिः ६७</p>
<p>वेदोदितसमाचारविपरीता भवन्ति ये</p>
<p>आचारास्तेषु ते सर्वे तेषु शुद्धस्य कीर्तिताः ६८</p>
<p>वेदाविरुद्धा आचारास्तेषु तेषु च सत्तम</p>
<p>तेऽपि तेषु च सर्वेषु विशुद्धस्य च कीर्तिताः ६९</p>
<p>अनुकूलस्तु वेदानामाचारस्तेषु यः स्थितः</p>
<p>सोऽयं वैदिकनिष्ठानामिति वाञ्छन्ति केचन ७०</p>
<p>वेदमूलतया नित्यं प्रवृत्ता अपि सत्तम</p>
<p>क्वचित् कदाचित्स्मर्तारस्तन्त्रार्थं च ब्रुवन्ति वै ७१</p>
<p>क्वचित् तन्त्रानुरोधेन धर्मं पौराणिका अपि</p>
<p>वदन्ति तादृशॐऽशस्तु ग्राह्यस्तन्त्रावलम्बिना ७२</p>
<p>पुराणे धर्मशास्त्रे वा यॐशः श्रुत्या विरुध्यते</p>
<p>स तन्त्रार्थस्तु विज्ञेयः समासेन मनीषिभिः ७३</p>
<p>अतः सर्वं परित्यज्य विरुद्धं वेदमानतः</p>
<p>वेदाविरुद्धं वेदोक्तं गृह्णीयादपि सत्तम ७४</p>
<p>सर्वमुक्तं समासेन विज्ञेयं वेदवित्तमैः</p>
<p>इतः परं न विज्ञेयं किञ्चिदप्यास्तिकस्य तु ७५</p>
<p>इत्युपपुराणे पाराशरे दशमोऽध्यायः १०</p>
<p>अथ एकादशोऽध्यायः</p>
<p>श्रीपराशर उवाच</p>
<p>अथातः सम्प्रवक्ष्यामि चरितं पापकर्मिणाम्</p>
<p>शृणु तत् परिहाराय विप्र वेदार्थवित्तम १</p>
<p>महादेवं च विष्णुं च ब्रह्माणं देवतान्तरम्</p>
<p>सदा निन्दन्ति मोहेन मनुष्याः पापकर्मिणः २</p>
<p>महादेवसमं विष्णुं ब्रह्माणं देवतान्तरम्</p>
<p>मन्यन्ते विप्र मोहेन मनुष्याः पापकर्मिणः ३</p>
<p>देवानां प्रथमं देवं जन्मनाशादिवर्जितम्</p>
<p>रुद्रं विश्वाधिकं नैव मन्यन्ते पापकर्मिणः ४</p>
<p>चेतनाचेतनस्यास्य जगतो मूलकारणम्</p>
<p>मन्यन्ते न शिवं साम्बं मनुष्याः पापकर्मिणः ५</p>
<p>आगमान्तसमुत्पन्नमतिनिर्मलमास्तिक</p>
<p>आत्मज्ञानं च निन्दन्ति मनुष्याः पापकर्मिणः ६</p>
<p>शान्तिदान्त्यादिविज्ञानसाधनानि महान्ति च</p>
<p>न स्वीकुर्वन्ति मोहेन मनुष्याः पापकर्मिणः ७</p>
<p>रागद्वेषादिदोषांश्च मुने कुर्वन्ति सन्ततम्</p>
<p>नैव कुर्वन्ति यज्ञांश्च मनुष्याः पापकर्मिणः ८</p>
<p>वेदसिद्धेन मन्त्रेन त्रिपुण्ड्रं भस्मगुण्ठनम्</p>
<p>नैव कुर्वन्ति मोहेन मनुष्याः पापकर्मिणः ९</p>
<p>ऊर्ध्वपुण्ड्रं त्रिशूलं च वर्तुलं चतुरस्रकम्</p>
<p>धारयन्ति ललाटे वै मनुष्याः पापकर्मिणः १०</p>
<p>शङ्खचक्रगदापद्मवज्रपाशाङ्कुशादिभिः</p>
<p>अङ्किताश्च भवन्त्यज्ञा मनुष्याः पापकर्मिणः ११</p>
<p>त्यजन्ति सकलं कर्म सदा विध्युक्तमास्तिक</p>
<p>निषिद्धं कर्म कुर्वन्ति मनुष्याः पापकर्मिणः १२</p>
<p>त्यजन्ति वेदं वेदोक्तं तथा स्मृतिपुराणकम्</p>
<p>वेदाङ्गानि च मोहेन मनुष्याः पापकर्मिणः १३</p>
<p>पाञ्चरात्रे च कापाले पाषण्डेष्वपरेषु च</p>
<p>दीक्षिताश्च भवन्त्येव मनुष्याः पापकर्मिणः १४</p>
<p>अविमुक्तं कुरुक्षेत्रं पुण्डरीकपुरं तथा</p>
<p>आश्रयं नैव गच्छन्ति मनुष्याः पापकर्मिणः १५</p>
<p>कोकटेष्वपि देशेषु वेदसम्बन्धवर्जिताः</p>
<p>वर्तन्ते प्रीतिसंयुक्ता मनुष्याः पापकर्मिणः १६</p>
<p>वश्याकर्षणविद्वेषमारणादिषु कर्मसु</p>
<p>यजन्ते भ्रान्तिविज्ञाना मनुष्याः पापकर्मिणः १७</p>
<p>वेदमार्गपरिभ्रंशं वेदवाह्यपरिग्रहम्</p>
<p>कुर्वन्ति स्वात्ममोहेन मनुष्याः पापकर्मिणः १८</p>
<p>अभिषिक्तं च राजानं ब्राह्मणं च बहुश्रुतम्</p>
<p>निर्भयं च तथा राष्ट्रं बाधन्ते पापकर्मिणः १९</p>
<p>बहुनोक्तेन किं वेदमर्यादा बाधनं तथा</p>
<p>श्रद्धां नैव प्रकुर्वन्ति मनुष्याः पापकर्मिणः २०</p>
<p>इत्युपपुराणे पाराशरे एकादशोऽध्यायः ११</p>
<p>अथ द्वादशोऽध्यायः</p>
<p>श्रीपराशर उवाच</p>
<p>अभक्ष्यमन्नं वक्ष्यामि समासेन न विस्तरात्</p>
<p>अन्नदोषेण चित्तस्य कालुष्यं सर्वदा भवेत् १</p>
<p>कलुषीकृतचित्तानां धर्मः सम्यक् न भासते</p>
<p>अधर्मो धर्मरूपेण विभाति च न संशयः २</p>
<p>स्वयं भातं परं ब्रह्म न भाति नावभासते</p>
<p>ब्रह्मविद्याभिवाञ्छा च कदाचिन्नैव जायते ३</p>
<p>किञ्चिदन्नं परब्रह्मप्रकाशप्रतिबन्धकम्</p>
<p>किञ्चित् तद्विषयज्ञानं जन्मनः प्रतिबन्धकम् ४</p>
<p>किञ्चिदीश्वरभक्तेस्तु जन्मनः प्रतिबन्धकम्</p>
<p>किञ्चित् साक्षात् परब्रह्मध्यानस्य प्रतिबन्धकम् ५</p>
<p>किञ्चिद्रुद्र स्य मूर्तेस्तु ध्यानस्य प्रतिबन्धकम्</p>
<p>किञ्चिद् विष्णोरजस्यापि ध्यानस्य प्रतिबन्धकम् ६</p>
<p>किञ्चित्तेषां विभूतेस्तु साधनप्रतिबन्धकम्</p>
<p>किञ्चिदर्कादिदेवानां ध्यानस्य प्रतिबन्धकम् ७</p>
<p>किञ्चिदज्ञानविज्ञानसाधनप्रतिबन्धकम्</p>
<p>किञ्चिद्यज्ञतपोदानकर्मणः प्रतिबन्धकम् ८</p>
<p>किञ्चिद् ब्राह्मणहत्यायाः किञ्चिच्चौर्यस्य कारणम्</p>
<p>किञ्चित्कादम्बरीपानश्रद्धायाः कारणं भवेत् ९</p>
<p>किञ्चिद् गुर्वङ्गनाभोगश्रद्धायाः कारणं भवेत् १०</p>
<p>किञ्चित्पापिष्ठसंसर्गश्रद्धाया जनकं भवेत्</p>
<p>किञ्चिद् विप्रविधानादि पातकादेश्च कारणम् ११</p>
<p>किञ्चिद् वेदपरित्यागश्रद्धाया जनकं भवेत्</p>
<p>किञ्चित् पाषण्डवादानां शुक प्राप्तेस्तु कारणम् १२</p>
<p>किञ्चित्पाषण्डधर्मस्यानुष्ठानस्यैव कारणम्</p>
<p>किञ्चिद् वेदोदिताचाराभावस्य हि तु कारणम् १३</p>
<p>किञ्चित्तान्त्रिकविज्ञानवैशिष्ट्यजनकं भवेत्</p>
<p>किञ्चिद् वैदिकविज्ञानं विशिष्याज्ञानकारणम् १४</p>
<p>किञ्चित्तान्त्रिकविज्ञानश्रद्धायाः कारणं भवेत्</p>
<p>किञ्चिद् वैदिकविज्ञानश्रद्धाभावस्य कारणम् १५</p>
<p>किञ्चित्तान्त्रिकसम्मानकारणं भवति द्विज</p>
<p>किञ्चिद् वैदिकसम्मानाभावस्यैव तु कारणम् १६</p>
<p>किञ्चित्प्रामाण्यसन्देहकारणं छन्दसामपि</p>
<p>तन्त्राणामपि विश्वासकारणं किञ्चिदास्तिक १७</p>
<p>नास्तिक्यकारणं किञ्चित् क्वचिन्मौर्ख्यस्य कारणम्</p>
<p>किञ्चिद् द्रो हस्य देवादौ कारणं भवति द्विज १८</p>
<p>किञ्चिद् रागादिदोषाणां कारणं विभ्रमस्य च</p>
<p>अतश्च मतिमानन्नमभक्ष्यं परिवर्जयेत् १९</p>
<p>त्यजेदनुपवीतानां यतेरन्नं तथैव च</p>
<p>यतिना प्रेरितस्यान्नमन्धस्य पतितस्य च २०</p>
<p>वेदाध्ययनहीनस्य वेदबाह्यावलम्बिनः</p>
<p>वेदानां द्वेषकस्यान्नं दैवतान्नं परित्यजेत् २१</p>
<p>श्रौतस्मार्तसदाचारविमुखस्य तथैव च</p>
<p>कृतघ्नस्य महारोगपीडितस्य विशेषतः २२</p>
<p>परदाररतस्यान्नं पिशुनस्य तथैव च</p>
<p>कन्याविक्रयिणश्चान्नं विशेषेण विवर्जयेत् २३</p>
<p>यतिनिन्दापरस्यान्नं सदा पापरतस्य च</p>
<p>श्रद्धाहीनस्य भार्यायाः श्वसुरस्य तथैव च २४</p>
<p>दरिद्र स्य च मूकस्य विशेषेण विवर्जयेत्</p>
<p>निर्मर्यादस्य मूर्खस्य विशेषेण विवर्जयेत् २५</p>
<p>प्रजारक्षणहीनस्य क्षत्रियस्य तथैव च</p>
<p>पुरोहितस्याशान्तस्य विशामन्नं विवर्जयेत् २६</p>
<p>अशौचसहितस्यान्नं अभिशप्तस्य चास्तिक</p>
<p>पाषण्डिनश्च शूद्र स्य विशेषेण विवर्जयेत् २७</p>
<p>तक्षोरन्नं विटान्नं च नर्तकान्नं च कर्षिणः</p>
<p>गणान्नं गणिकान्नं च वर्जयेत्तु विशेषतः २८</p>
<p>शस्त्रोपजीविनश्चान्नं ध्वजिनश्चान्नमेव च</p>
<p>रजकस्य तथैवान्नं विशेषेण विवर्जयेत् २९</p>
<p>गान्धर्वलोहकारान्नं सूतकान्नं तथैव च</p>
<p>अयाज्ययाजकस्यान्नं विशेषेण विवर्जयेत् ३०</p>
<p>अरक्षकस्य बालस्य चित्रकारस्य सत्तम</p>
<p>चिकित्सकस्य चाप्यन्नं विशेषेण विवर्जयेत् ३१</p>
<p>पौनर्भवस्य मूढस्य तथा वार्धुषिकस्य च</p>
<p>स्वर्णकारस्य चैवान्नं विशेषेण विवर्जयेत् ३२</p>
<p>मूर्खस्य च किरातस्य दूतिकस्य तथैव च</p>
<p>देवतानिन्दकस्यान्नं विशेषेण विवर्जयेत् ३३</p>
<p>वर्जनीयं तथैवान्नं तक्षादेर्यत्प्रकीर्तितम्</p>
<p>भुक्त्वा तद्ब्राह्मणो मर्त्यो मासादेव पतत्यधः ३४</p>
<p>उच्छिष्टान्नं सपत्न्यन्नं भीतस्य रुदितस्य च</p>
<p>क्षुत्पीडितस्य भुक्त्वान्नं वत्सरात्पतितो भवेत् ३५</p>
<p>श्राद्धान्नं सूतिकस्यान्नं वन्ध्यान्नं च तथैव च</p>
<p>वृथा पाकस्य भुक्त्वान्नं वत्सरात्पतितो भवेत् ३६</p>
<p>अस्त्रशस्त्रकरस्यान्नं तथा परवशस्य च</p>
<p>कारुकस्य तथा भुक्त्वा वत्सरात्पतितो भवेत् ३७</p>
<p>पुनर्भुवोऽतिलुब्धस्य विधवान्नस्य मोहितः</p>
<p>पिशुनस्य तथा भुक्त्वा वत्सरात् पतितो भवेत् ३८</p>
<p>सोमविक्रयिणश्चान्नं सुराविक्रयिणस्तथा</p>
<p>मांसविक्रयिणश्चान्नं भुक्त्वा सद्यः पतत्यधः ३९</p>
<p>शिवद्रो हपरस्यान्नं यतिनिन्दापरस्य च</p>
<p>विज्ञानदूषकस्यान्नं भुक्त्वा सद्यः पतत्यधः ४०</p>
<p>देवद्रो हपरस्यान्नं भस्मद्रो हपरस्य च</p>
<p>त्रिपुण्ड्रदूषकस्यान्नं भ्रातृद्रो हपरस्य च ४१</p>
<p>दग्धाङ्गस्यायुधैर्दिव्यैर्भुक्त्वा सद्यः पतत्यधः</p>
<p>दासस्य कुलमित्रस्य गोपालस्य तथैव च ४२</p>
<p>कुधनार्जितस्यापि द्विजैर्न भोक्तव्यमापदि</p>
<p>कुम्भकारस्य विप्राणां शेषभूतस्य सत्तम ४३</p>
<p>कर्षकस्य तथैवान्नं द्विजैर्भोक्तव्यमापदि</p>
<p>आपद्यपि न भोक्तव्यमन्येषामन्नमास्तिकैः ४४</p>
<p>प्रायश्चित्तं तु कर्त्तव्यं यदि भुक्तं द्विजातिभिः</p>
<p>पिण्याकं सक्तवस्तैलं गव्यं तक्रादिकं तथा ४५</p>
<p>शूद्रा देव तु सङ्ग्राह्यं न द्विजेभ्यः कदाचन</p>
<p>वृन्ताकं गृञ्जनं चैव लशुनं ग्रामकुक्कुटम् ४६</p>
<p>अन्यच्च तद्भवद्र व्यं ब्राह्मणो नैव भक्षयेत्</p>
<p>औदुम्बरमलाबुं च गुम्फलं किंशुकं तथा ४७</p>
<p>वृश्चनप्रभवं सर्वं व्रतस्थो नैव भक्षयेत्</p>
<p>केशकीटादिभिर्दुष्टं भस्मना संस्कृतं तथा ४८</p>
<p>आज्येन च श्वकाकादिदूषितं नैव भक्षयेत्</p>
<p>उदक्याशुचिचाण्डालप्रमुखैर्दृष्टमोदनम् ४९</p>
<p>तथा पर्युषितं नित्यं ब्राह्मणो नैव भक्षयेत्</p>
<p>विवत्सायाश्च गोक्षीरं सन्धिनीक्षीरमेव च ५०</p>
<p>औष्ट्रं तथाविकं नित्यं ब्राह्मणो नैव भक्षयेत्</p>
<p>अभक्ष्यमपि भक्ष्यं स्यादौषधं तु च रोगिणः ५१</p>
<p>अन्तरेण सुराद्र व्यमित्याह परमेश्वरः</p>
<p>भक्ष्यस्य भक्षणाच्चित्तं परिशुद्धं भवेन्नृणाम् ५२</p>
<p>चित्तशुद्धं प्रमाज्ञानं जायते पारमेश्वरम्</p>
<p>पारमेश्वरविज्ञाने सञ्जाते देववाक्यतः ५३</p>
<p>भिद्यते हृदयग्रन्थिरित्याह परमा श्रुतिः ५४</p>
<p>इत्युपपुराणे पाराशरे अष्टमोऽध्यायः १२</p>
<p>अथ त्रयोदशोऽध्यायः</p>
<p>श्रीपराशर उवाच</p>
<p>अथातः सम्प्रवक्ष्यामि प्रायश्चित्तं समासतः</p>
<p>हिताय सर्वमर्त्यानां केवलं करुणाबलात् १</p>
<p>ब्रह्महा निर्जने शुद्धे नदीतीरेऽथवा वने</p>
<p>कुटीं कृत्वा तृणैः शुष्कैः काष्ठैः शुष्कैरपि स्थिरम् २</p>
<p>भिक्षामादाय विप्रेभ्यः कृत्वा शवशिरोध्वजम्</p>
<p>अपराह्णे सकृन्मौनी भुञ्जीयादतितापवान् ३</p>
<p>स्नानं त्रिषवणं कुर्याद् ब्राह्मणानर्चयेत् सदा</p>
<p>गवां शुश्रूषणं कुर्यादश्वत्थमभिरक्षयेत् ४</p>
<p>दोषं प्रशंसयेन्नॄणां निर्लज्जो विजितेन्द्रि यः</p>
<p>वने तु वर्तमानोऽयं फलमूलाशनो भवेत् ५</p>
<p>ब्रह्महत्याकृतं पापं द्वादशाब्देन नश्यति</p>
<p>अबुद्धिपूर्वकस्येदं प्रायश्चित्तं मुनीश्वर ६</p>
<p>भस्मशायी भवेन्नित्यं भस्मच्छन्नस्त्रिपुण्ड्रधृक्</p>
<p>रुद्रा ध्यायी भवेद् भक्त्या मासमेकमतन्द्रि तः ७</p>
<p>प्रणवं वा जपेन्नित्यं सदा पञ्चाक्षरं तु वा</p>
<p>प्रायश्चित्तं भवेदेतद् रहस्यस्य न संशयः ८</p>
<p>महत्तराणामन्येषां रहस्यानां तथैव च</p>
<p>कामतश्चेन्नृणां शुद्धिः पूर्वोक्तेनैव वर्त्मना ९</p>
<p>चरतां मरणादेव नैव मार्गान्तरेण तु</p>
<p>सुरापी तु सुरापानमग्निवर्णं घृतं तु वा १०</p>
<p>गोमूत्रं वा मृतः पीत्वा मुच्यते पानदोषतः</p>
<p>वैदिकः कामतो पीत्वा ब्राह्मणो मदिरामिमाम् ११</p>
<p>सद्यः पतति विप्रेन्द्र स्ववंशं पातयत्यपि</p>
<p>सुरापस्य तु पापस्य ब्रह्महत्यादि पातकम् १२</p>
<p>सत्यमेव मया प्रोक्तं कलां नार्हति षोडशीम्</p>
<p>तस्मात् त्यजेत् परित्राता पश्चाच्छुद्धो भवेद् द्विजः १३</p>
<p>वेदधर्मपरः साक्षात् पुनः संस्कारमर्हति</p>
<p>स्तेयी प्रचीर्णकेशोऽथ आदाय मुशलं ततः १४</p>
<p>उक्त्वा स्वकर्म राजानं गत्वा तेन हतस्ततः</p>
<p>स्तेयदोषाद् विमुच्येत नात्र कार्या विचारणा १५</p>
<p>गुरुदाराभिगामी च तत् पापविनिवृत्तये</p>
<p>स्वयं स्ववृषणं शेफं ब्रह्मन्नुत्पाद्य चाञ्जलौ १६</p>
<p>निधायानशनो गच्छेद् वाग्यतो दक्षिणां दिशम्</p>
<p>महापातकिनां यस्तु पञ्चमः परिकीर्तितः १७</p>
<p>जितेन्द्रि यश्चरेच्छुद्ध्यै तप्तकृच्छं तु वत्सरम्</p>
<p>गत्वा दुहितरं चापि स्वसारं च स्नुषामपि १८</p>
<p>तप्तकृच्छ्रं चरेद् विप्रो मत्या वृत्तिविवर्जितः</p>
<p>मातृष्वसां तथा गत्वा मातुलानीं पितृष्वसाम् १९</p>
<p>भागिनेयीं तथा विप्र कुर्यात् कृच्छ्रातिकृच्छ्रकौ</p>
<p>कुर्याच्चान्द्रा यणं वापि स्नायात्तीर्थेषु वा पुनः २०</p>
<p>भ्रातृभार्याभिगमने चान्द्रा यणचतुष्टयम्</p>
<p>मातुलस्य सुतां गत्वा कुर्याच्चान्द्रा यणं द्विजः २१</p>
<p>सखिभार्याभिगमने तप्तकृच्छं समाचरेत्</p>
<p>चाण्डालीगमनं कृत्वा तप्तकृच्छ्रत्रयं चरेत् २२</p>
<p>कृच्छ्रं सान्तपनं वापि तत्पापविनिवृत्तये</p>
<p>कुयोनिषु तथा गत्वा रेतस्तोये विसृज्य च २३</p>
<p>कृच्छ्रसान्तपनं कुर्यात् तत्पापविनिवृत्तये</p>
<p>आस्यमैथुनशुद्धयर्थं चरेच्चान्द्रा यणद्वयम् २४</p>
<p>गवि मैथुनशुद्ध्यर्थं तथा कुर्याद् द्विजोत्तम</p>
<p>क्षत्रियस्याङ्गनां गत्वा प्राजापत्यद्वयं चरेत् २५</p>
<p>आवर्तयेत् तथा वृत्तौ ब्राह्मणो नापरः पुमान्</p>
<p>ब्रह्मचार्यवकीर्णश्च नैरृतं पशुमालभेत् २६</p>
<p>द्विजस्त्रीगमने भिक्षुरवकीर्णिव्रतं चरेत्</p>
<p>गत्वा वेश्यां द्विजः कुर्यात् प्राजापत्यमतन्द्रि तः २७</p>
<p>पतितामसकृद् गत्वा प्राजापत्यं तथैव च</p>
<p>विप्रस्य कन्यकां गत्वा विप्रश्चान्द्रा यणं चरेत् २८</p>
<p>उदक्यां गमनं कृत्वा त्रिरात्रेण विशुद्ध्यति</p>
<p>पुष्पस्त्रीमसकृद् गत्वा कृच्छ्रं चान्द्रा यणं चरेत् २९</p>
<p>नटशैलूषयोर्गत्वा स्त्रियं चान्द्रा यणं चरेत्</p>
<p>सर्वपापविशुद्ध्यर्थं ध्यायेद्देवं त्रियम्बकम् ३०</p>
<p>साम्बं चन्द्र कलाचूडं नीलग्रीवं शुचिस्मितम्</p>
<p>वरदाभयहस्तं च लसत्केयूरमण्डितम् ३१</p>
<p>सर्वालङ्कारसंयुक्तं शुद्धस्फटिकसन्निभम्</p>
<p>अर्धयामं मुहूर्तं वा हृदयाम्भोजमध्यमे ३२</p>
<p>जपेत् पञ्चाक्षरीं विद्यां प्रणवेन समन्विताम्</p>
<p>शिवध्यानानलेनैव पापसङ्घातकाननम् ३३</p>
<p>क्षणाद्दग्धं भवेद् ध्यानाद् यथावद् वस्तु सिद्ध्यति</p>
<p>बहवः खलु रुद्र स्य ध्यानेन ब्रह्मवित्तम ३४</p>
<p>अनायासेन संसाराद् विमुक्ता मानवा भुवि</p>
<p>किं पुनः पापसङ्घाताद्विमोक्षः शङ्करस्य तत् ३५</p>
<p>ध्यानेन मनुजस्तस्माद् ध्यानमेव समभ्यसेत्</p>
<p>विष्ण्वादिदेवताध्यानमपि पापविनाशनम् ३६</p>
<p>तद्भक्तपापशुध्यर्थं तद्ध्याने यत्नवान् भवेत्</p>
<p>शिवध्यानसमध्यानं नास्ति नास्ति श्रुतौ स्मृतौ ३७</p>
<p>अतः सर्वानपि त्यक्त्वा शिवमेव विचिन्तयेत्</p>
<p>देवानामपि सर्वेषामादिभूतो हि शङ्करः ३८</p>
<p>अतः सर्वान् परित्यज्य ध्यायेदीशानमव्ययम्</p>
<p>प्रयत्नेनैव पापेभ्यो मोक्षमिच्छति यः पुमान् ३९</p>
<p>शिवमेव सदा ध्यायेत् साम्बं चन्द्रा र्धशेखरम् ४०</p>
<p>इत्युपपुराणे पाराशरे त्रयोदशोऽध्यायः १३</p>
<p>अथ चतुर्दशोऽध्यायः</p>
<p>श्रीपराशर उवाच</p>
<p>भूयोऽपि सर्वपापानां प्रायश्चित्तमनुत्तमम्</p>
<p>प्रसिद्धानां च गुप्तानां प्रवक्ष्यामि समासतः १</p>
<p>पापसङ्घातकान्तारं स्थूलं निर्दग्धुमिच्छताम्</p>
<p>ज्ञानदावानलः शीघ्रं सम्पाद्यः सर्वयत्नतः २</p>
<p>ज्ञानानले हि सञ्जाते सुदीप्ते पापकाननम्</p>
<p>क्षणाद्दग्धं भवत्येव प्रतिबन्धविवर्जिते ३</p>
<p>मणिमन्त्रौषधैर्वह्निः सुदीप्तोऽपि यथेन्धनम्</p>
<p>प्रदग्धुमेव शक्तः स्यात् प्रतिबन्धस्तथैव हि ४</p>
<p>ज्ञानाग्निरपि सञ्जातः सुदीप्तः सुदृढोऽपि च</p>
<p>प्रदग्धुं नैव शक्तः स्यात् प्रतिबन्धस्तु कल्मषम् ५</p>
<p>भावना विपरीता या या चासम्भावना शुक</p>
<p>कुरुते प्रतिबन्धं सा खलु ज्ञानस्य नापरम् ६</p>
<p>वाक्यानुग्राहकन्यायपरिशीलनलक्षणात्</p>
<p>मननात्तत्र चैकाग्र्यान्निदिध्यासनसञ्ज्ञकात् ७</p>
<p>भावने द्वे निवर्तेते निवृत्यैव तथानघ</p>
<p>ज्ञानस्य प्रतिबन्धश्च स्वयमेव विनश्यति ८</p>
<p>निवृत्तप्रतिबन्धश्च यथा दहति पावकः</p>
<p>तथा सकारणं पापं प्रबोधाग्निर्दहत्यसौ ९</p>
<p>आम्नायान्तमहावाक्यसूक्ष्मतात्पर्यनिर्णयात्</p>
<p>उपक्रमादिभिर्लिङ्गैः षड्भिः साध्यो द्विजोत्तम १०</p>
<p>वाक्यावयवभूतैस्तु मुमुक्षोरधिकारिणः</p>
<p>सर्ववेदान्तसंसिद्धः साधनैः सहितस्य च ११</p>
<p>प्रत्यग्ब्रह्मैक्यविज्ञानं जायते भवभेषजम्</p>
<p>विज्ञानकारणस्यास्य श्रवणस्य द्विजोत्तम १२</p>
<p>प्राधान्यं मननादस्ति निदिध्यासनतोऽपि च</p>
<p>उत्पत्तावन्तरङ्गं हि ज्ञानस्य श्रवणं बुध १३</p>
<p>तटस्थमन्यथावृत्या मननं चिन्तनं तथा</p>
<p>इति कर्तव्यकोटिः स्याच्छान्तिदान्त्यादयस्तथा १४</p>
<p>तटास्थ एव रुद्र स्य प्रसादः पण्डितोत्तम</p>
<p>अन्तरङ्गमतीव स्यात् तदर्थान्यखिलानि वै १५</p>
<p>प्रसादो नाम रुद्र स्य भवानीसहितस्य तु</p>
<p>वाक्यलक्षणसामग्रीप्रवृत्तिप्रभवस्य तु १६</p>
<p>वृत्तिज्ञानस्य शुद्धस्य चिदभिव्यक्तियोग्यता</p>
<p>योग्यतालक्षणे साक्षात् प्रसादे शाम्भवे शुभे १७</p>
<p>तीव्रे तीव्रतरे मन्दे सञ्जाते सति देहिनाम्</p>
<p>वृत्तेः साक्षितया वृत्तिप्रागभावस्य च स्थितः १८</p>
<p>बुभुक्षायां तथाज्ञोस्मीऽत्याभासाज्ञानवस्तुनः</p>
<p>असत्यालम्बनत्वेन सत्यः सर्वजडस्य तु १९</p>
<p>साधकत्वेन चिद्रू पः सदा प्रेमास्पदत्वतः</p>
<p>आनन्दरूपः सर्वार्थसाधकत्वेन हेतुना २०</p>
<p>सर्वसम्बन्धकत्वेन सम्पूर्णः शिवसञ्ज्ञितः</p>
<p>जीवेशत्वादिरहितः केवलः स्वप्रभः शिवः</p>
<p>स्वानुभूतिप्रवृत्तिस्तु वृत्तौ सत्यां घृणानिधिः २१</p>
<p>बुभुक्षोरात्मनः साक्षादभिव्यक्तो भवेत् स्वयम्</p>
<p>शिवादिनामहीनस्य ध्यानहीनस्य शूलिनः २२</p>
<p>शिवभक्तिविहीनस्य त्रिपुण्ड्रोद्धूलनादिषु</p>
<p>श्रद्धाहीनस्य रुद्र स्य प्रसादाच्छुद्धवेदनम् २३</p>
<p>साक्षान्मुक्तिश्च विप्रेन्द्र नैव सिध्यति देहिनः</p>
<p>शान्तिदान्त्यादयः पुंसां सम्पन्ना अपि सत्तम २४</p>
<p>त्रिपुण्ड्रधारणादीनि न भविष्यन्ति सर्वथा</p>
<p>यथा विशिष्टे मानुष्ये ब्राह्मणे पशुविग्रहे २५</p>
<p>यज्ञदानाद्यनुष्ठानं दुर्लभं खलु देहिनाम्</p>
<p>तथा श्रौतेषु धर्मेषु त्रिपुण्ड्रं भस्मगुण्ठनम् २६</p>
<p>रुद्र लिङ्गार्चनं चापि दुर्लभं हि शरीरिणाम्</p>
<p>त्रिपुण्ड्रधारणं तिर्यग् भस्मना चावगुण्ठनम् २७</p>
<p>सुदुर्लभमिति ज्ञात्वा खलु सर्वेश्वरोऽकरोत्</p>
<p>निर्दुःखो निर्मलः साक्षान्नित्यानन्दो निरञ्जनः २८</p>
<p>किमर्थमकरोद् ब्रूहि शिवः साक्षान्निरामयः</p>
<p>अविभाज्यः सदा कर्ता सदा भोक्ता महेश्वरः २९</p>
<p>किमर्थमकरोद् ब्रूहि साधकस्योदितं मुने</p>
<p>तस्मात्सुदुर्लभं नॄणामिति ज्ञात्वा महेश्वरः ३०</p>
<p>त्रिपुण्ड्रधारणं भस्मगुण्ठनं चाकरोत् सदा</p>
<p>अनिष्पन्नेन कर्तव्यं त्रिपुण्ड्रादेश्च धारणम् ३१</p>
<p>विशेषेण स्वलाभाय नान्यलाभाय सत्तम</p>
<p>स्वलाभमन्तरेणापि परिचारार्थमास्तिक ३२</p>
<p>निष्पन्नेनापि कर्तव्यं यथा सर्वेश्वरेण तु</p>
<p>अतः सर्वाङ्गनिष्ठस्य प्रत्यग्ब्रह्मैक्यगोचरा ३३</p>
<p>या वृत्तिमानसी शुद्धा जायते वेदवाक्यतः</p>
<p>तस्यां या चिदभिव्यक्ता स्वतः सिद्धा च शाङ्करी ३४</p>
<p>तदेव ब्रह्मविज्ञानं तदेवाज्ञाननाशनम्</p>
<p>ब्रह्मज्ञाने च सञ्जाते ब्रह्माज्ञानं निवर्तते ३५</p>
<p>घटज्ञाने तु सञ्जाते घटाज्ञानं यथा तथा</p>
<p>अज्ञानस्यैव कार्याणि कारणान्यखिलान्यपि ३६</p>
<p>अज्ञाननाशतो नाशमायान्त्येव न संशयः</p>
<p>कर्त्रादिकारकग्रामप्रसूतिः खलु कर्मतः ३७</p>
<p>कर्माभावे तु कर्त्रादि कारकोत्पत्तिरेव न</p>
<p>देहेन्द्रि यादिसङ्घाताभिमानस्था हि कर्तृता ३८</p>
<p>कर्तृत्वं वास्तवं नैव जीवस्य मुनिसत्तम</p>
<p>भोक्तृत्वं वा क्रियस्यास्य ब्रह्मभूतात्मनः सदा ३९</p>
<p>कर्तृत्वं चैव भोक्तृत्वं यदि स्वाभाविकं भवेत्</p>
<p>आत्मनो न निवर्तेत केनचित् साधनेन च ४०</p>
<p>शरीराद्यभिमानेन जातोऽयमिति मन्यते</p>
<p>तथा कृशोऽहं कृष्णोहमिति भ्रान्त्याऽभिमन्यते ४१</p>
<p>ब्राह्मणोऽहं मनुष्योऽहं ब्रह्मचारी गृही वनी</p>
<p>भिक्षुकोऽहमिति भ्रान्त्या निर्विशेषोऽभिमन्यते ४२</p>
<p>एकोऽपि सर्वदेहेषु भ्रमाद्भिन्नोऽवभासते</p>
<p>घटाकाशमठाकाशविभेदेन यथा नभः ४३</p>
<p>अक्रियोऽपि स्वतन्त्रात्मा भ्रान्त्या सर्वविकारवान्</p>
<p>जलस्य चलनादेव यथा चलति भास्करः ४४</p>
<p>अतीव धवलो रक्तो विभाति स्फटिको यथा</p>
<p>रक्तोपाधिवशादात्मा संसारीवान्यसङ्क्रमात् ४५</p>
<p>आत्मानात्मविवेकाख्यप्रदीपादित्यसन्निधौ</p>
<p>कथं वर्णाभिमानाख्यं तमस्तिष्ठति सत्तम ४६</p>
<p>वर्णाश्रमवयोऽवस्थाविशेषो यस्य भासते</p>
<p>तस्यैव हि निषेधाश्च विधयः सकला अपि ४७</p>
<p>सर्वोपाधिविनिर्मुक्तं चैतन्यं सर्वसाक्षिणम्</p>
<p>स्वात्मना पश्यतः कर्म कथं ब्रूहि शुभाशुभम् ४८</p>
<p>सर्वसाक्षिणमात्मानं सर्वसम्बन्धवर्जितम्</p>
<p>साक्षात् ब्रह्मतया पश्यन् कथं बध्येत कर्मणा ४९</p>
<p>तस्माद् ब्रह्मात्मविज्ञानं ग्रसत्यज्ञानमात्मनः</p>
<p>अज्ञानजनितं कर्मं तत्फलं च न संशयः ५०</p>
<p>समूलं कर्म यद् ज्ञानं ग्रसते स्वयमेव तु</p>
<p>तदेव सर्वपापानां प्रायश्चित्तमनुत्तमम् ५१</p>
<p>प्रतिबन्धविनिर्मुक्त परमं ब्रह्मवेदनम्</p>
<p>विनाखिलं कृतं पापं केन नाशयति द्विजः ५२</p>
<p>अतः परमविज्ञानमज्ञानं ग्रसते ततः</p>
<p>दृगात्मनाखिलं दृश्यं ग्रसते ज्ञानसम्भवम् ५३</p>
<p>अज्ञानमपि तत्कार्यं ग्रस्तमप्यात्मवेदनात्</p>
<p>प्रारब्धाफलकर्मान्तं भाति चाभासरूपतः ५४</p>
<p>यदा भासतया भाति जगद्दग्धमपि स्वतः</p>
<p>जीवन्मुक्तस्तदा विद्वान् न स भूयोऽभि जायते ५५</p>
<p>जीवन्मुक्तस्तदा भातमभातं चाखिलं जगत्</p>
<p>पश्यन्नपि पृथक् स्वस्मात् पश्यति स्वात्मनैव तु ५६</p>
<p>भातं यथा यथा भातमभातमिति भाति यत्</p>
<p>प्रकाशाव्यभिचारित्वात् ब्रह्मणो भानमेव तत् ५७</p>
<p>प्रकाशाव्यभिचारेण प्रकाशं पश्यतोऽखिलम्</p>
<p>किं प्रकाशातिरेकेण विभाति न विभाति वा ५८</p>
<p>तस्मात् सम्पूर्णविज्ञानं सर्वकर्मनिवर्तकम्</p>
<p>कारणाज्ञाननाशेन न कर्माप्रतिकूलतः ५९</p>
<p>अज्ञाने सति कर्तृत्वं तस्यैव तु शुभाशुभम्</p>
<p>तथा सति कथं कर्म बाधतेऽज्ञानमात्मनः ६०</p>
<p>मूलभूते स्थितेऽज्ञाने ततो द्वैतं विजायते</p>
<p>शोभनाशोभनाध्यासस्तत्र पुंसः प्रजायते ६१</p>
<p>रागद्वेषौ च जायेते शोभनाशोभनभ्रमात्</p>
<p>प्रवर्तते पुनर्देही धर्माधमौ प्रवर्ततः ६२</p>
<p>धर्माधर्मोपभोगाय शरीरं जायते वशम्</p>
<p>एवं पुनः पुनर्ब्रह्मन् चक्रवद् भ्राम्यते नरः ६३</p>
<p>सम्यग्ज्ञाने समुत्पन्ने तेनाज्ञानं निवर्तते</p>
<p>तन्निवृत्तौ च तन्मूलं समस्तं प्रविनश्यति ६४</p>
<p>अतः संसारनाशाय ज्ञानमेकं समाश्रयेत्</p>
<p>अज्ञानस्यानुकूलं तु कर्म सर्वं परित्यजेत् ६५</p>
<p>सम्पूर्णज्ञानलाभाय वर्तन्ते भुवि ये जनाः</p>
<p>तेषां पापानि नश्यन्ति महान्ति सुबहूनि च ६६</p>
<p>ज्ञानादूर्ध्वं न कर्मास्ति शुभं वाऽशुभमेव वा</p>
<p>स्वस्वरूपातिरेकेण यद्यस्ति पशुरेव सः ६७</p>
<p>वस्तुगत्यात्मनः किञ्चित् पृथक् नास्त्येव योगिनः</p>
<p>तथाप्यस्तीव भातीव व्यवहारः प्रवर्तते ६८</p>
<p>यथा स्वफलमादाय प्रारब्धं कर्म सत्तम</p>
<p>तदा हि क्षुभितं भाति स्वात्मनोऽन्यतयाखिलम् ६९</p>
<p>यदा न क्षुभितं कर्म फलदानाय सत्तम</p>
<p>तदा स्वात्मातिरेकेण न किञ्चिदपि भासते ७०</p>
<p>स्वात्मनोऽन्यतया सर्वं पश्यन्नपि परात्मविद्</p>
<p>निर्भयः स्वात्मना सर्वं पश्यति स्वानुभूतितः ७१</p>
<p>स्वात्मनः परमव्याप्तिं पश्यतः स्वानुभूतितः</p>
<p>यथा भातेन रूपेण शिवो भाति यथाखिलम् ७२</p>
<p>तथा भातेन रूपेण स्वयं तिष्ठति केवलम्</p>
<p>स्वयं स्वानुभवेनैव शिवरूपेण केवलम् ७३</p>
<p>यदा तिष्ठति निर्वाणं तदा तस्य महात्मनः</p>
<p>महाव्यापकनिर्वाणस्वरूपे स्वात्मवस्तुनि ७४</p>
<p>स्वानुभूत्यैव विश्रान्तः स्वयं तु परदेवता</p>
<p>विश्रान्तिश्च महाक्षोभः प्रकाशाव्यभिचारतः ७५</p>
<p>प्रकाशरूपमेवेति तदा पश्यति तत्त्ववित्</p>
<p>सर्वं मायामयं साक्षादात्मा सर्वावभासकः ७६</p>
<p>इत्यात्मानं विजानाति यः स ब्रह्मविदेव वै</p>
<p>दृश्यरूपमिदं सर्वं दृङ्मयं यः प्रपश्यति ७७</p>
<p>अकर्तात्मस्वरूपेण स तु ब्रह्मविदुत्तमः</p>
<p>दर्शनादर्शने हित्वा स्वयं केवलरूपतः ७८</p>
<p>यस्तिष्ठति स तु ब्रह्मन् ब्रह्म न ब्रह्मवित्स्वयम्</p>
<p>एवं रूप तु विज्ञानं यस्य मर्त्यस्य सिध्यति ७९</p>
<p>न तस्य पुण्यपापाभ्यां लेपः कर्म न विद्यते</p>
<p>एकैकस्य तु पापस्य प्रायश्चित्तं प्रकीर्तितम् ८०</p>
<p>एकैकशो मुने कर्तुं महतामपि दुःशकम्</p>
<p>इदमद्वैतविज्ञानमेकमेवैनसां मुने ८१</p>
<p>परोक्षमपरोक्षं वा साक्षादुन्मूलनक्षमम्</p>
<p>नास्ति ज्ञानसमं किञ्चित् प्रायश्चित्तं श्रुतौ स्मृतौ ८२</p>
<p>नाधिकं चेत्ततः साक्षाज्ज्ञानमेव समाश्रयेत्</p>
<p>नास्ति नास्ति समं किञ्चिद् विज्ञानं श्रद्धयाऽपि च ८३</p>
<p>किं पुनर्ब्रह्मविज्ञानसमं ब्रूहि मुनीश्वर ८४</p>
<p>अतश्च सङ्क्षेपमहं वदामि</p>
<p>सर्वस्य पापस्य सहेतुकस्य</p>
<p>विशुद्धविज्ञानमिदं निवर्तकं</p>
<p>ततश्च सत्केवलमेकमाश्रयेत् ८५</p>
<p>विशुद्धविज्ञानमिदं समाश्रितः</p>
<p>श्रुतिप्रसादेन च पुण्यकर्मणा</p>
<p>गुरुप्रसादेन च दुःखमागतं</p>
<p>शिवप्रसादेन तरत्यसंशयम् ८६</p>
<p>शोकमोहसुखदुःखसागरं</p>
<p>वेद जन्म विमलात्मवेदनम्</p>
<p>अन्तरेण मनुजः कथं तरत्याशु</p>
<p>केन वद विप्र मेऽधुना ८७</p>
<p>सर्वमेतदखिलेश्वरः शिवः</p>
<p>केशवादिसुरनायका अपि</p>
<p>त्वं च तद्वदहमित्यहो परब्रह्मतत्त्वविषया मतिः परा ८८</p>
<p>शङ्करो हि शुक भासते सदा</p>
<p>बन्धमुक्तिगुरुशिष्यरूपतः</p>
<p>दृश्यरूपजगदात्मना तथा</p>
<p>सत्यमेव कथितं मया तव ८९</p>
<p>ब्रह्मतत्त्वविषया मतिः परा</p>
<p>कर्मवृन्दवडवा न संशयः</p>
<p>वेदचक्षुरत एव मानवः</p>
<p>सद्य एव मतिमाश्रयेदिमाम् ९०</p>
<p>न हि वक्तव्यमितः परं तव</p>
<p>श्रुतिसारः कथितस्तु ते मया</p>
<p>शिवपादस्मरणेन केवलं</p>
<p>परविद्याऽनघ ते भविष्यति ९१</p>
<p>इत्युपपुराणे पाराशरे चतुर्दशोऽध्यायः १४</p>
<p>अथ पञ्चदशोऽध्यायः</p>
<p>श्रीपराशर उवाच</p>
<p>भूयोऽपि सर्वपापानां प्रायश्चित्तमनुत्तमम्</p>
<p>वदामि सर्वजन्तूनां हिताय करुणाबलात् १</p>
<p>देवी पुरा शिवं देवं सर्वज्ञं करुणाकरम्</p>
<p>प्रणम्य लोकरक्षार्थमपृच्छदिदमुत्तमम् २</p>
<p>भगवानपि सर्वज्ञः संसारोदधितारकः</p>
<p>आम्नायान्तैकसंवेद्यः प्राह देव्यै प्रियेण तु ३</p>
<p>ईश्वर उवाच</p>
<p>शृणु गुह्यतमं देवि मया नोक्तमितः पुरा</p>
<p>संसारविषवृक्षस्य कुठारमिदमुत्तमम् ४</p>
<p>अविमुक्तमितिख्यातं क्षेत्रमस्ति ममालयम्</p>
<p>संसारविषदष्टानामगतीनां महौषधम् ५</p>
<p>अधिभूते तथाध्यात्मे अधिदैवे च संस्थितम्</p>
<p>पापानामपि सर्वेषां भवानि विनिवर्तकम् ६</p>
<p>अधिभूते स्थितो मायी यस्तु ब्रह्माण्डविग्रहः</p>
<p>विराडात्मा भ्रुवोर्मध्ये सुस्थितं तस्य सुव्रते ७</p>
<p>जीवानां व्यष्टिभूतानां सर्वेषां तदतन्द्रि ते</p>
<p>अधिभूततया प्रोक्तं तस्याध्यात्मिकमेव वै ८</p>
<p>अधिदैवतया प्रोक्तमविमुक्तं तदास्तिके</p>
<p>मम प्रियतमं विद्धि विशेषेणाघनाशनम् ९</p>
<p>तत्क्षेत्रसेवयैवाशु लभते मामयं नरः</p>
<p>सर्वपापविनिर्मुक्तो भवेच्च मनुजः शिवे १०</p>
<p>कुरुक्षेत्रं प्रसिद्धं यद्भूम्यां पापनिवर्तकम्</p>
<p>तदाश्रयफलं चापि लभतेऽस्यैव सेवया ११</p>
<p>देवानां देवयजनं प्रसिद्धं यन्महेश्वरि</p>
<p>सर्वेषामपि भूतानां तद्ब्रह्मसदनं परम् १२</p>
<p>अन्यच्च पापसङ्घातनिवर्तकतयैव तु</p>
<p>प्रसिद्धं सर्वलोकेषु स्थानं तीर्थं च यत् प्रिये १३</p>
<p>इदमेव हि तत्सर्वमविमुक्तं यदव्ययम्</p>
<p>अस्यैव सेवया तानि सेवितानि भवन्ति वै १४</p>
<p>अविमुक्तमिदं मुक्त्वा देशं संसारनाशनम्</p>
<p>नान्यत्र निवसेत् प्राज्ञः क्षणमात्रमपि प्रिये १५</p>
<p>अत्र भागीरथीतोये सकृत् स्नात्वा तु मानवः</p>
<p>दृष्ट्वा विश्वेश्वराख्यं मां करुणार्णवमम्बिके १६</p>
<p>उपोष्य दिनमेकं वा प्रदद्यात् किञ्चिदादरात्</p>
<p>ब्रह्महत्यादिकैः पापैर्मुच्यते सकलैरपि १७</p>
<p>अत्र भागीरथीतोये स्नात्वा मासमतन्द्रि तः</p>
<p>बुद्धिपूर्वकृतैः पापैर्मुच्यते सकलैर्नरः १८</p>
<p>अत्र जप्तं हुतं दत्तं यत्किञ्चिदपरं कृतम्</p>
<p>अनन्तं तद्भवेत् सर्वं नात्र सन्देहकारणम् १९</p>
<p>अत्रैवोत्क्रममाणस्य जन्तुमात्रस्य केवलम्</p>
<p>वेदवेदान्तसारस्य प्रणवाख्यस्य पार्वति २०</p>
<p>ब्रह्मणस्त्वर्थभूतोऽहं संसारद्रा वको विराट्</p>
<p>कृपया मामकं रूपं परिपूर्णं परामृतम् २१</p>
<p>आनन्दं सत्यचिद्रू पं तारकं तमसः परम्</p>
<p>स्वयं भातं निराधारं दास्यामि पृथगात्मना २२</p>
<p>येनैवाशु महद्दुःखं प्राणेशोऽयं महेश्वरि</p>
<p>परित्यज्य स्वसंसारं परानन्दो भवेत् स्वयम् २३</p>
<p>मामृते रुद्र मोक्षार्थं जनानां पङ्कजेक्षणे</p>
<p>को वा संसारमग्नानां साक्षात् संसारमोचकः २४</p>
<p>तस्मात् क्षेत्रस्य महतो मम विज्ञानजन्मनः</p>
<p>कारणत्वाच्च पापानां नाशकत्वात् तथैव च २५</p>
<p>मुमुक्षुः श्रद्धया साकं इदमेवाविमुक्तिदम्</p>
<p>निषेवेत प्रयत्नेन विमुच्येत कदाचन २६</p>
<p>अस्यैव वैभवं सर्वम्मादरेण बृहस्पतिः</p>
<p>याज्ञवल्क्याच्च सर्वज्ञाच्छ्रुत्वा विज्ञातवान् स्थिरम् २७</p>
<p>बहवो वेदविद्वांसः श्रद्धयैवास्य वैभवम्</p>
<p>आचार्येभ्यः प्रिये श्रुत्वा विमुक्ता भववन्धनात् २८</p>
<p>क्षेत्रस्यैवास्य माहात्म्यं मया वक्तुं न शक्यते</p>
<p>जाबालोपनिषत् साक्षात् स्वयं जानाति वा न वा २९</p>
<p>तन्मूलानि पुराणानि वैभवं तस्य पार्वति</p>
<p>वदन्ति लोकरक्षार्थं महास्थानस्य वैभवम् ३०</p>
<p>अविमुक्ताभिधे क्षेत्रे सेवाहीनो जनः प्रिये</p>
<p>अयत्नेनैव संसारात् सदा मुक्तो भविष्यति ३१</p>
<p>अस्मिन् जन्मनि वा देवि तथा जमान्तरेषु वा</p>
<p>सकृत्क्षेत्रमिदं सेव्यं विज्ञानाय मनीषिभिः ३२</p>
<p>विनास्य सेवया जन्तोर्विज्ञानं वेदसम्भवम्</p>
<p>न कस्यापि भवेत् सम्यक् सत्यमेव मयोदितम् ३३</p>
<p>जन्मान्तरसहस्रेषु श्रद्धयैवार्जितैः प्रिये</p>
<p>पुण्यैर्हि ब्रह्मविज्ञानं जायते सर्वदेहिनाम् ३४</p>
<p>एकैकस्मिन् गते जन्मन्यर्जितं पुण्यमादरात्</p>
<p>तिष्ठत्यात्मनि तत्सर्वं सर्वथा नैव नश्यति ३५</p>
<p>अनेककोटिभिः कल्पैः क्रमेणैवार्जितैः शुभैः</p>
<p>कर्मभिः कालपाकेन ज्ञानं सम्यक् प्रजायते ३६</p>
<p>अत्रैव मरणं सम्यक् यस्य सिध्यति देहिनः</p>
<p>विज्ञानसाधनं तेन सर्वं पूर्वमनुष्ठितम् ३७</p>
<p>सेवयास्य विनश्यन्ति पापानि सकलानि तु</p>
<p>सेवयास्य समं नास्ति प्रायश्चित्तं न संशयः ३८</p>
<p>तस्मात् सर्वं परित्यज्य क्षेत्रमेतत्समाश्रयेत्</p>
<p>त्वया मया च देवेशि सेवितं हि महाप्रियम् ३९</p>
<p>यदेतत् क्षेत्रमध्यास्ते वरणानासि सञ्ज्ञितम्</p>
<p>स्थाने शास्त्रावसेयं तन्मदीयमविमुक्तकम् ४०</p>
<p>अविमुक्तमिदं स्थानं वरणानासि सञ्ज्ञितम्</p>
<p>यत्तद् ध्येयं विशेषेण यथेदमविमुक्तकम् ४१</p>
<p>अविमुक्ताश्रयं साम्बं ध्यायिनामखिलात्मनाम्</p>
<p>पुरुषा वशमायान्ति निवृत्तविषयाः शिवे ४२</p>
<p>नश्यन्ति सर्वपापानि ध्यायिनामस्य पार्वति</p>
<p>तेनैवावयवेनेदं वरणानासिसञ्ज्ञितम् ४३</p>
<p>वरणानासि यत्स्थानं तत्स्थानं सर्वदेहिनाम्</p>
<p>भ्रुवोर्घ्राणस्य यः सन्धिस्तस्मिन्नेव प्रतिष्ठितम् ४४</p>
<p>वरणानासिसञ्ज्ञेस्मिन् स्थानं यत् सुप्रतिष्ठितम्</p>
<p>मदीयमविमुक्तं तच्चिन्तनीयं मुमुक्षुभिः ४५</p>
<p>केवलं चिन्तनेनैव क्षेत्रस्यैवास्य मे प्रिये</p>
<p>पापानि सर्वजन्तूनां क्षिप्रं नश्यन्त्यसंशयम् ४६</p>
<p>अविमुक्तं यदध्यात्मं मदीयं क्षेत्रमुत्तमम्</p>
<p>अत्राहं देवि सुप्रीतस्त्वया सन्निहितः सदा ४७</p>
<p>अतः पापविशुद्धयर्थं मम ज्ञानस्य सिद्धये</p>
<p>अत्र मामादरेणैव ध्यायेन्नित्यमतन्द्रि तः ४८</p>
<p>अर्धयामं मुहूर्तं वा मामत्रैव विचिन्तयेत्</p>
<p>पापानामपि सर्वेषां प्रायश्चित्तमिदं भवेत् ४९</p>
<p>प्रायश्चित्तेषु सर्वेषु ध्यानमेतद्विशिष्यते</p>
<p>अतः सर्वं परित्यज्य ध्यानमेतत् सदाभ्यसेत् ५०</p>
<p>पुराऽत्रिः श्रद्धया सार्धं पूर्वपुण्यबलेन तु</p>
<p>याज्ञवल्क्यं मुनिश्रेष्ठमपृच्छद् ज्ञानसाधनम् ५१</p>
<p>योगीश्वरो मुनिश्रेष्ठः साक्षाद् विज्ञानसिद्धये</p>
<p>मामुपास्यतया प्राह क्षेत्रेऽस्मिन्नविमुक्तके ५२</p>
<p>अन्ये च योगिनोऽध्यात्म्ये भ्रुवोर्घ्राणस्य मध्यमे</p>
<p>प्रकाशमण्डलं शुद्धं वरणानासिकाभिधम् ५३</p>
<p>केवलं भावनागम्यमुपदिश्य सुलोचने</p>
<p>तदग्रे मामकं क्षेत्रमविमुक्तसमाह्वयम् ५४</p>
<p>ॐ कारहृदयं सूक्ष्ममुपदिश्य सुलोचने</p>
<p>तदग्रे मामनाद्यन्तमसक्तं सर्ववस्तुभिः ५५</p>
<p>सत्यं चैतन्यसम्पूर्णं सुखलक्षणमम्बिके</p>
<p>समस्तजगदुत्पत्तिस्थितिसंहारकारणम् ५६</p>
<p>त्वया सहितमाम्नायवचसामप्यगोचरम्</p>
<p>शुद्धस्फटिकसङ्काशं सोमार्धकृतशेखरम् ५७</p>
<p>त्रिनेत्रं चारुमुकुटं सुसम्पूर्णं शुचिस्मितम्</p>
<p>वरदाभयहस्ताभ्यां कालदण्डेन चाम्बिके ५८</p>
<p>व्याघ्रचर्माम्बरेणापि विचित्राभरणेन च</p>
<p>उपवीतेन शुद्धेन शोभमानमतिप्रभुम् ५९</p>
<p>गुणाभिमानिभिर्देवैर्ब्रह्मविष्णुमहेश्वरैः</p>
<p>उपास्यमानमोमर्थमुपास्यत्वविवर्जितम् ६०</p>
<p>स्वात्मभूतपरानन्दप्रकाशैकसुखस्थितम्</p>
<p>मोक्षसाधनविज्ञानसाधनत्वेन केवलम् ६१</p>
<p>प्राहुः सर्वमुमुक्षूणामुपास्यत्वेन केवलम्</p>
<p>अन्ये चैश्वर्यसिध्यर्थं ऐश्वर्यासक्तचेतसः ६२</p>
<p>आहुरन्ये मुनिश्रेष्ठाः क्रममुक्तेस्तु साधनम्</p>
<p>अत्राचार्योपदेशेन ये जना मामुपासते ६३</p>
<p>तेषां नित्याभियुक्तानां दास्यामि ज्ञानमुत्तमम्</p>
<p>भ्रुवोर्घ्राणस्य यः सन्धिस्तं धियामरनासिके ६४</p>
<p>द्युलोकस्य परस्यापि सन्धिरित्यपि भावेयेत्</p>
<p>सन्धिसञ्ज्ञे च मामेवं सन्धिभूतमुपासते ६५</p>
<p>पूर्वेऽपि ब्रह्मविद्वांसो ध्यायन्तस्तत्र सादरम्</p>
<p>मुमुक्षुभिर्मर्त्यजनैर्वाराणस्यां दिने दिने ६६</p>
<p>अविमुक्ते विमुक्त्यर्थमुपास्योऽहं त्वया सह</p>
<p>अत्राविमुक्ते कल्याणि सदा सन्निहितस्त्वहम् ६७</p>
<p>तेनाविमुक्तसञ्ज्ञात्र यो मामस्मिन्निरन्तरम्</p>
<p>उपास्ते प्रीतिसंयुक्तस्तस्मै दास्यामि सुन्दरि ६८</p>
<p>ज्ञानं मद्विषयं साक्षादविमुक्तसमाह्वयम्</p>
<p>अत्र मामादरेणैव यजन्तः पर्युपासते ६९</p>
<p>सकृद्वापि प्रिये ते तु सर्वदा मामुपासते</p>
<p>मूढानामपि मुक्त्यर्थं मामुपास्यतयैव तु ७०</p>
<p>आमनन्ति मुदा भद्रे सदा जाबालशाखिनः</p>
<p>जाबालोपनिषत्साध्व मम ज्ञानस्य सिद्धये ७१</p>
<p>प्रधानसाधनान्याह प्राणिनामादरेण तु</p>
<p>अविमुक्तं मम क्षेत्रं मन्नाम परमं शुभम् ७२</p>
<p>शतरुद्री यसञ्ज्ञं च तथा सन्न्यासमुत्तमम्</p>
<p>भस्मनोद्धूलनं तद्वत् त्रिपुण्ड्रस्य च धारणम् ७३</p>
<p>रुद्रा क्षधारणं साक्षाच्छिवशब्दजपस्तथा</p>
<p>भस्मसम्पादनं ध्यानं ममैव परमस्य तु ७४</p>
<p>एतान्याह प्रधानानि साधनानि प्रियेण तु</p>
<p>एतत्सर्वं समाख्यातं मम विज्ञानसिद्धये ७५</p>
<p>एषु धर्मेषु यः श्रद्धां नित्यं कुर्याद् द्विजोत्तमः</p>
<p>अचिराल्लभते ज्ञानं संसारच्छेदकारणम् ७६</p>
<p>एषु धर्मेषु यो धर्मो विकलो यस्य धर्मिणः</p>
<p>न तस्य ब्रह्मविज्ञानं जायते न हि संशयः ७७</p>
<p>एषु धर्मेषु वै कस्मिन्निरतो यस्तु मानवः</p>
<p>न तस्य सर्वपापानां प्रायश्चित्तं भवेत् प्रिये</p>
<p>अतः सर्वप्रयत्नेन सर्वपापनिवृत्तये</p>
<p>एषु धर्मेषु चैकं वा साधयेदप्रमादतः ७९</p>
<p>अथवा सर्वपापानां प्रायश्चित्तं तथैव तु</p>
<p>पुण्डरीकपुरं पुण्यं पुराणामुत्तमोत्तमम् ८०</p>
<p>दर्शनादेव सर्वेषां विमुक्तिफलकारणम्</p>
<p>आश्रयेदादरेणैव यत्र मे नर्तनं परम् ८१</p>
<p>अथवा सर्वपापानां प्रायश्चित्तं तथैव तु</p>
<p>सुवर्णमुखरीतोये पवित्रे पापनाशने ८२</p>
<p>श्रीकालहस्तिसञ्ज्ञे मां पर्वते परया मुदा</p>
<p>दृष्ट्वा स्वर्णमथान्यद्वा प्रदद्याद् ब्राह्मणाय वै ८३</p>
<p>अथवा सर्वपापानां प्रायश्चित्तं तथैव तु</p>
<p>सेतुबन्धे महातीर्थे गन्धमादनपर्वते ८४</p>
<p>यत्र रामस्तु कल्याणि साक्षाद् दाशरथिः शुभः</p>
<p>निहत्य रावणं मूर्खं तत्पापविनिवृत्तये ८५</p>
<p>स्थापयामास मल्लिङ्गं स्वनाम्ना देवनायकम्</p>
<p>तत्र स्नात्वा यथाशक्ति धनं दत्वा तु पर्वणि ८६</p>
<p>तं मां दृष्ट्वा महादेवं लिङ्गस्थं करुणाकरम्</p>
<p>प्रदक्षिणां नमस्कारं प्रकुर्यात् परमास्तिकः ८७</p>
<p>अथवा सर्वपापानां प्रायश्चित्तं तथैव तु</p>
<p>ज्ञानिनं पूजयेद् भक्त्या धनेन स्वात्मनैव च ८८</p>
<p>यत्र साक्षाच्छिवो ज्ञानी वर्तते प्रीतिसंयुतः</p>
<p>तत्राहं प्रीतिसंयुक्तः सदा सन्निहितः प्रिये ८९</p>
<p>सर्वं त्यक्त्वा यथा ज्ञानी मामेकं लब्धवान् प्रिये</p>
<p>सर्वं त्यक्त्वा तथाहं च तमेकं लब्धवान् मुदा ९०</p>
<p>वर्तते यत्र विज्ञानी त्यक्त्वा शेषक्रियः सदा</p>
<p>तत्र तीर्थानि वर्तन्ते सफलं तस्य जीवितम् ९१</p>
<p>विशुद्धज्ञाननिष्ठस्य कौपीनाच्छादनादिकम्</p>
<p>यो ददाति वशस्तस्य त्वयैव सह पार्वति ९२</p>
<p>ज्ञानिनस्तस्य शुश्रूषुरतीव मम वल्लभः</p>
<p>तस्माद् ज्ञानैकनिष्ठस्य कुर्याच्छुश्रूषणं बुधः ९३</p>
<p>श्रीपराशर उवाच</p>
<p>एवमुक्त्वा महादेवो महादेव्यै सनातनः</p>
<p>हिताय सर्वलोकानामालिलिङ्गे महेश्वरीम् ९४</p>
<p>देवी सकललोकानामखिलानन्ददायिनी</p>
<p>आलिलिङ्ग महादेवमतीव परया मुदा ९५</p>
<p>यदुक्तं देवदेवेन जनानां हितकाम्यया</p>
<p>प्रायश्चित्तं तु पापानां तदेव कथितं मया ९६</p>
<p>प्रायश्चित्तविहीनस्य पापाचाररतस्य तु</p>
<p>फलभोगाय पापानां नरकानसृजच्छिवः ९७</p>
<p>नरके दुःखभोगार्थं शरीरं यातनामयम्</p>
<p>शिवेनोत्पाद्यते जन्तोर्नास्तिकस्य दुरात्मनः ९८</p>
<p>विना नरकभोगेन विवशो जायते नरः</p>
<p>श्वसूकरखरोष्ट्राश्वमृगसर्पादियोनिषु ९९</p>
<p>तत्र तत्र महादुःखमप्रसह्यमनेकशः</p>
<p>भुङ्क्ते यथात्मलेपेन नरः प्रत्यक्षमेव तत् १००</p>
<p>अवश्यमनुभोक्तव्यं पापानां फलमास्तिक</p>
<p>प्रायश्चित्तविहीनेन प्रायश्चित्तमतश्चरेत् १०१</p>
<p>सर्वमुक्तं समासेन प्रायश्चित्तं शुकानघ</p>
<p>श्रद्दधानस्य दातव्यं न देयं यस्य कस्यचित् १०२</p>
<p>इत्युपपुराणे पाराशरे पञ्चदशोऽध्यायः १५</p>
<p>अथ षोडशोऽध्यायः</p>
<p>श्रीपराशर उवाच</p>
<p>अथ पूजाविधिं वक्ष्ये शिवस्य परमात्मनः</p>
<p>सर्वकारणभूतस्य त्रिमूर्तीनां परस्य तु १</p>
<p>परिपूर्णस्य रुद्र स्य जगतः कारणस्य तु</p>
<p>सच्चिदानन्दरूपस्य पूजा ज्ञानं हि केवलम् २</p>
<p>ज्ञानप्रदा परा पूजा नास्तिकस्य न सा भवेत्</p>
<p>आस्तिकस्यापि रुद्र स्य प्रसादेनैव सिद्ध्यति ३</p>
<p>प्रसादलभ्या सा पूजा पवित्रा पापनाशिनी</p>
<p>परानन्दप्रदा पूजा योगिनां सार्वकालिकी ४</p>
<p>आवाहनविनिर्मुक्ता विसर्जनविवर्जिता</p>
<p>क्रियाकलापनिर्मुक्ता कर्तृतारहिताफला ५</p>
<p>योगिनामात्मसंवेद्या विश्वविश्रान्तिरूपिणी</p>
<p>विश्वस्योल्लासविश्रान्तिर्विलासरसनोदिता ६</p>
<p>महती देवपूजा सा सदा सा योगिनां खलु</p>
<p>प्रमाता च प्रमाणं च प्रमेयं प्रमितिः परा ७</p>
<p>चिदेवेति परिज्ञानं पूजैषा परमात्मनः</p>
<p>विग्रहं देवदेवस्य विश्वमेतच्चराचरम् ८</p>
<p>इति ज्ञानं परा पूजा शिवस्य महती हि सा</p>
<p>योगिनामेव सा पूजा महती हि सुमङ्गला ९</p>
<p>अयोगी तत्प्रसिध्यर्थं कुर्याल्लिङ्गे शिवार्चनम्</p>
<p>सर्वकर्माणि शुद्धानि ज्ञानस्योत्पादकानि वै १०</p>
<p>ज्ञाने जाते क्रियाः सर्वा विनश्यन्ति न संशयः</p>
<p>पूजया परमा मुक्तिः पूजया शुद्धवेदनम् ११</p>
<p>ब्रह्मविष्ण्वादिदेवानां पदप्राप्तिश्च पूजया</p>
<p>अष्टैश्वर्यं सुरत्वं च पदं गान्धर्वपूर्वकम् १२</p>
<p>सार्वभौमत्वमीशस्य पूजयैव हि सिद्ध्यति</p>
<p>मनोहराः स्त्रियः सौख्यं कल्याणभवनानि च १३</p>
<p>अपर्यन्तधनं वापि पूजया शूलिनः खलु</p>
<p>पूजा लिङ्गे महेशस्य पुरुषार्थचतुष्टयम् १४</p>
<p>ददाति सर्वजन्तूनामचिरादेव सत्तम</p>
<p>रौद्रं लिङ्गं महाविष्णुर्भक्त्या शुद्धं शिलामयम् १५</p>
<p>चारुचित्रं समभ्यर्च्य लब्धवान् परमं पदम्</p>
<p>या च लक्ष्मीः समाख्याता महाविष्णोश्च वल्लभा १६</p>
<p>यस्य लिङ्गं समभ्यर्च्य सम्पूज्यः सर्वचेतनैः</p>
<p>ब्रह्मा सर्वजगत्कर्ता यस्य लिङ्गार्चनेन तु १७</p>
<p>भारतीं प्राप्तवानाशु स पूज्यः सर्वचेतनैः</p>
<p>यस्य लिङ्गं समभ्यर्च्य स्वभर्तुर्वल्लभाऽभवत् १८</p>
<p>शची देवी स्त्रियश्चान्याः स पूज्यः सर्वचेतनैः</p>
<p>यस्य लिङ्गं समभ्यर्च्य मरुतः सकला अपि १९</p>
<p>लब्धवन्तः श्रियं पूर्णां स पूज्यः सर्वचेतनैः</p>
<p>यस्येन्द्रि याणि पूजार्थे भवन्ति शुभदेहिनः २०</p>
<p>कदाचिदपि वा विप्र सफलं तस्य जीवितम्</p>
<p>एककालं द्विकालं वा त्रिकालमथवा नरः २१</p>
<p>लिङ्गे दिने दिने देवं पूजयेदादरेण तु</p>
<p>आसनावाहने चार्घ्यपाद्यमाचमनं तथा २२</p>
<p>स्नानं वासोपवीतं च भूषणानि च सर्वशः</p>
<p>गन्धं पुष्पं तथा धूपं दीपमन्नेन तर्पणम् २३</p>
<p>माल्यानुलेपनं चैव नमस्कारो विसर्जनम्</p>
<p>एवं पूजाक्रमः प्रोक्तः समासेन मया तव २४</p>
<p>विस्तरेण मया वक्तुं न शक्यं कल्पकोटिभिः</p>
<p>प्रणवेनैव मन्त्रेण सर्वं कुर्यादतन्द्रि तः २५</p>
<p>प्रणवः सर्वमन्त्राणां खलु कन्दं सनातनम्</p>
<p>श्रीमत्पञ्चाक्षरेणैव सतारेणाथवा मुदा २६</p>
<p>पूजयेद्देवदेवेशं लिङ्गेऽभीष्टार्थसिद्धये</p>
<p>त्रियम्बकेन मन्त्रेण श्रौतैरन्यैरथापि वा २७</p>
<p>लिङ्गे दिने दिने देवं पूजयेदादरेण तु</p>
<p>प्रतिष्ठितानि लिङ्गानि पर्वतेषु वनेषु च २८</p>
<p>नदीतीरेषु वान्यत्र मनुष्यैर्मुनिभिः सुरैः</p>
<p>यक्षराक्षसगन्धर्वसिद्धविद्याधरादिभिः २९</p>
<p>तिर्यक् जातिषु जातैश्च तथान्यैरपि जन्तुभिः</p>
<p>यानि तानि महाप्रीत्या ब्राह्मणो वाऽथवा परः ३०</p>
<p>प्रदक्षिणत्रयं कुर्यात् प्रकृत्या प्रणतिं भुवि</p>
<p>सापि पूजा हि कल्याणि सर्वदोषविवर्जिता ३१</p>
<p>अयत्नलभ्या सर्वेषां भुक्तिमुक्तिफलप्रदा</p>
<p>अग्निहोत्रादिमध्ये वा मण्डले सूर्यसोमयोः ३२</p>
<p>हृदये ब्रह्मरन्ध्रे वा पूजयेदीश्वरेश्वरम्</p>
<p>अन्तरिच्छन्ति ये रुद्रं सदा वन्द्यं मनीषया ३३</p>
<p>गृह्णन्ति जिह्वया सोमं रसपूर्णामृतोदकम्</p>
<p>अन्तर्नेच्छन्ति ये रुद्रं भवानीसहितं भवम् ३४</p>
<p>पुरीषमेव गृह्णन्ति जिह्वया ते न संशयः</p>
<p>भवानीसहितं ध्यानं लिङ्गे रुद्र स्य पूजनम् ३५</p>
<p>वाराणस्यां स्थितिर्भक्तिर्नाल्पस्य तपसः फलम्</p>
<p>श्रीमद्व्याघ्रपुरे पुण्ये वर्तनं परया मुदा ३६</p>
<p>कालहस्तिगिरौ वापि नाल्पस्य तपसः फलम्</p>
<p>शिवशङ्कररुद्रा दिनामानि परमात्मनः ३७</p>
<p>साम्बमूर्तिस्त्रिनेत्रा या सा परस्य परात्मनः</p>
<p>साक्षान्मूर्तिरितिज्ञानं नाल्पस्य तपसः फलम् ३८</p>
<p>नामानीति परिज्ञानं नाल्पस्य तपसः फलम्</p>
<p>नारायणादिनामानि न साक्षात् परमात्मनः ३९</p>
<p>नामानीति परिज्ञानं नाल्पस्य तपसः फलम्</p>
<p>एकस्य देवदेवस्य ब्रह्मविष्णुमहेश्वराः ४०</p>
<p>अंशभूता इति ज्ञानं नाल्पस्य तपसः फलम्</p>
<p>अंशभूता अमी जीवैः शिवप्राप्त्यर्थमादरात् ४१</p>
<p>उपास्या इति विज्ञानं नाल्पस्य तपसः फलम्</p>
<p>बहुनात्र किमुक्तेन शिवः पूज्यः परात्परः ४२</p>
<p>यथाधिकारं विप्राद्यैर्ज्ञानेन क्रिययाऽथवा ४३</p>
<p>इत्युपपुराणे पाराशरे षोडशोऽध्यायः १६</p>
<p>अथ सप्तदशोऽध्यायः</p>
<p>श्रीपराशर उवाच</p>
<p>अथ साक्षात्परं तत्त्वं समस्तजगदाश्रयम्</p>
<p>समासेन प्रवक्ष्यामि श्रुणु तत् श्रद्धया सह १</p>
<p>दृश्यं जगदिदं सर्वं शुक्तिकारजतादिवत्</p>
<p>अज्ञानेनैव कस्मिश्चित् कल्पितं नैव वस्तुतः २</p>
<p>कल्पितस्य समस्तस्य यदधिष्ठानमास्तिक</p>
<p>तत्कल्पितपदार्थेन भिन्नलक्षणमेव हि ३</p>
<p>अधिष्ठानमसत्यस्य सत्यमेव न संशयः</p>
<p>शुक्तिका व्यवहारे तु सती न रजतोपमा ४</p>
<p>केवलं सत्यता शुक्तौ दृष्टान्तत्वेन गृह्यते</p>
<p>न व्यवहारिकत्वं च सत्यत्वं नास्ति हेतुजम् ५</p>
<p>सर्वसाक्षिस्वरूपस्य प्रागभावाद्यसम्भवात्</p>
<p>जन्मनाशाद्यभावेन सदा सत्यं परं पदम् ६</p>
<p>कल्पितस्य समस्तस्य भासकत्वात् स्वयं प्रभम्</p>
<p>स्वयं प्रकाशं चैतन्यं तद्धि सर्वावभासकम् ७</p>
<p>यस्य शेषतया सर्वमिदं प्रेमास्पदं भवेत्</p>
<p>शेषिरूपं च तत्साक्षात् सुखवत् सुखमेव हि ८</p>
<p>ब्रह्मणः शेषभूतं हि जगत् सर्वं चराचरम्</p>
<p>अतः शेषपरं तत्त्वं परानन्दस्वलक्षणम् ९</p>
<p>सत्तया च प्रकाशेन प्रियेण च परं पदम्</p>
<p>इदं सर्वं जगद् व्याप्तं शुक तिष्ठति हि स्थिरम् १०</p>
<p>वस्तुगत्या जगत्तेन विना नैव प्रतीयते</p>
<p>सद्भावो जगतस्तस्मादनन्तं हि परं पदम् ११</p>
<p>सत्यं ज्ञानं सुखं वापि स्वरूपं परवस्तुनः</p>
<p>न धर्मो भेदशून्यत्वाद् वस्तुनो धर्मधर्मिणः १२</p>
<p>धर्मिणो धर्मधर्मित्वं खलु लोके प्रतीयते</p>
<p>नैव भेदस्तयोरस्ति भेदस्यैवानिरूपणात् १३</p>
<p>ययोर्भेदस्तयोर्भेदप्रकाशात् पूर्वमेव तु</p>
<p>विभेदेन प्रकाशः स्याद् भेदे भाते भिदा तयोः १४</p>
<p>द्वयोर्भेदो न चेत्तर्हि भेद एकस्य वस्तुनः</p>
<p>एकस्यैव च यः प्राप्तः स मृषा चन्द्र भेदवत् १५</p>
<p>तस्मात् सत्यचिदानन्दा गुणा न परवस्तुनः</p>
<p>स्वरूपमेव भेदस्तु तस्य मायाविजृम्भितः १६</p>
<p>मायामात्रमिदं द्वैतमद्वैतं परमार्थतः</p>
<p>इत्याह हि पुरा शुद्धा श्रुतिः सत्यार्थवादिनी १७</p>
<p>स्वतः प्रमाणभूतेन वेदेनैव प्रकाशितम्</p>
<p>यत्तदेव खलु प्राज्ञ सत्यं वस्तु न चापरम् १८</p>
<p>अतीन्द्रि यार्थे धर्मे च तथाधर्मे परात्मनि</p>
<p>प्रमाणं वेद एवैकः खलु नान्यत् तपोधन १९</p>
<p>यदुक्तलक्षणं तत्त्वं तस्यासाधारणानि च</p>
<p>नामान्येतानि हे विप्र न ह्यन्यैस्तस्य सङ्गतिः २०</p>
<p>शिवः शम्भुः परं ब्रह्म सत्यमीशान ईश्वरः</p>
<p>एवमादीनि नामानि तानि रुढ्या परात्मनः २१</p>
<p>केचिद् रुढ्या च योगेन प्रवदन्ति महर्षयः</p>
<p>केचिद् रुढ्यैव योगेन नैव वाञ्छन्ति सत्तम २२</p>
<p>निर्विशेषं निरालम्बं निर्मलं निर्गतद्वयम्</p>
<p>स्वानुभूत्यैकसंसिद्धं कथं शब्दस्य गोचरम् २३</p>
<p>नारायणो हरिर्विष्णुर्मुकुन्दः केशवोऽच्युतः</p>
<p>एवमादीनि नामानि नैव तत्त्वपराणि वै २४</p>
<p>परतत्त्वोपदेशस्य सन्निधौ पठिता अमी</p>
<p>शब्दाः कथञ्चित् योगेन प्रवर्तन्ते न मुख्यतः २५</p>
<p>साक्षात् परतरस्यैव वस्तुतः सर्वसाक्षिणः</p>
<p>अस्ति मूर्तिः परा शुद्धा स्वतन्त्रा पापनाशिनी २६</p>
<p>तस्मात् साधारणी मूर्तिः साम्बा चन्द्रा र्धशेखरा</p>
<p>नीलग्रीवा विरूपाक्षा ध्येया ब्रह्मादिभिः परैः २७</p>
<p>जगत् सृष्टौ स्थितौ देव्योमया पार्श्वस्थया सह</p>
<p>वर्तते सा परा मूर्तिः संहारे केवला भवेत् २८</p>
<p>मूर्तिं परां च गृह्णाति लोकानां हितकाम्यया</p>
<p>ब्रह्मविष्ण्वादयो देवास्तां ध्यायन्ति निरन्तरम् २९</p>
<p>विग्रहः सम्प्रदानं च युगपत् कर्मसन्निधिः</p>
<p>देवादीनां च विद्यन्ते विग्रहादीनि पञ्च च ३०</p>
<p>प्रीतिः फलप्रदत्वं च विद्यते परमात्मनः</p>
<p>ब्रह्मविष्णुमहेशानां तदंशानां तथैव च ३१</p>
<p>शिवस्य परतत्त्वस्य स्वभावः सकलं शुक</p>
<p>तदधीनं सदान्येषामिति तत्त्वविदां स्थितिः ३२</p>
<p>साक्षात् परतरं तत्त्वं स्वभावादेव निर्मलम्</p>
<p>उत्पत्त्यादिविनिर्मुक्तं स्वतन्त्रं पूर्णमद्वयम् ३३</p>
<p>प्रकृतिप्राकृतातीतं लक्ष्यलक्षणवर्जितम्</p>
<p>बन्धमोक्षविनिर्मुक्तं बन्धमोक्षविधायकम् ३४</p>
<p>स्वात्मभूतपरानन्दपरशक्तिसमन्वितम्</p>
<p>पराहृतानुसन्धानं परमक्रीडयान्वितम् ३५</p>
<p>कालातीतं कलातीतं कालकग्रासवर्जितम्</p>
<p>अनन्तमखिलाधारमपरिच्छिन्नवैभवम् ३६</p>
<p>परतत्त्वानुसन्धानं परमक्रीडयापि च</p>
<p>विद्या वेद्याखिलोल्लासविलसत्परिबृंहितम् ३७</p>
<p>तद्विदित्वा विमुच्यन्ते देशिकानुग्रहेण च</p>
<p>प्रसादेन च रुद्र स्य भवानीसहितस्य तु ३८</p>
<p>अतः सकलजन्तूनां तदेव परमं पदम्</p>
<p>वेदितव्यं विशेषेण विद्यया हि परा गतिः ३९</p>
<p>मूर्तिः परतरा ध्येया विमुक्त्यर्थं मुमुक्षुभिः</p>
<p>मूर्तिं ध्यानं विना विद्या परा नैव विजायते ४०</p>
<p>निष्कले तु परे तत्त्वे निरालम्बे निरञ्जने</p>
<p>किं करोति जनः क्षुद्र स्ततस्तां नित्यमाश्रयेत् ४१</p>
<p>ज्ञानावलम्बनभ्रान्त्या मनुष्या मन्दबुद्धयः</p>
<p>मूर्त्युपेक्षां प्रकुर्वन्ति ज्ञानं तेषां न जायते ४२</p>
<p>साधनानि परित्यज्य फलमिच्छन्ति ये जनाः</p>
<p>भोजनेन विना तेषां क्षुन्निवृत्तिर्भविष्यति ४३</p>
<p>अतो वेदनपर्यन्तं भक्तिध्यानजपार्चनम्</p>
<p>अन्यच्च वेदसंसिद्धं प्रकुर्यादास्तिको जनः ४४</p>
<p>मम हृदि निहितं तवातिगुप्तं</p>
<p>शुक कथितम् करुणाबलेन सिद्धम्</p>
<p>श्रुतिरपि परमा शिवं पुराणं</p>
<p>परमहरिप्रमुखा इदं वदन्ति ४५</p>
<p>इत्युपपुराणे पाराशरे सप्तदशोऽध्यायः १७</p>
<p>अथ अष्टादशोऽध्यायः</p>
<p>श्रीपराशर उवाच</p>
<p>अथ शास्त्रार्थसङ्क्षेपं प्रवक्ष्यामि समासतः</p>
<p>मुमुक्षुभिर्महाप्राज्ञैर्वेदितव्यो विशेषतः १</p>
<p>शासनाच्छंसनाच्चैव शास्त्रमित्युच्यते बुधैः</p>
<p>शासनं द्विविधं प्रोक्तं शास्त्रलक्षणवेदिभिः २</p>
<p>तत्रैकं विधिरूपेण तदन्यत् प्रतिषेधतः</p>
<p>शंसनं भूतवस्त्वेकविषयं न क्रियापरम् ३</p>
<p>विधिरूपस्य शास्त्रस्य प्रतिषेधात्मकस्य च</p>
<p>केवलं भूतवस्त्वेकविषयस्य तथैव च ४</p>
<p>अज्ञोऽधिकारी न प्राज्ञो नैवात्मा नैव विग्रहः</p>
<p>चातुर्वर्ण्यं समालम्ब्य कञ्चिदाश्रममास्तिक ५</p>
<p>वयोविशेषमालम्ब्य तथावस्थान्तरं परम्</p>
<p>विशेषालम्बनं शास्त्रं विशेषे सति सत्तम ६</p>
<p>प्रवर्तते स्वभावेन तस्यास्ति न निवर्तकम्</p>
<p>वर्णाश्रमवयोऽवस्थाविशेषाध्यासवर्जितः ७</p>
<p>ब्रह्मवित् सकलं शास्त्रं कटाक्षेणापि नेक्षते</p>
<p>देहावलम्बनेनैव केवलं न प्रवर्तते ८</p>
<p>शास्त्र नश्यति देहोऽत्र फलमन्यत्र हीरितम्</p>
<p>केवलात्मानमालम्ब्य मुने शास्त्रं न किञ्चन ९</p>
<p>प्रवर्तते ततो देहादन्योऽज्ञो भ्रान्तिमाश्रितः</p>
<p>आत्मा शास्त्राधिकारी स्यात् स हि संसारविभ्रमात् १०</p>
<p>तस्मिन्नात्मनि मोहेन बन्धमोक्षौ प्रकल्पितौ</p>
<p>शास्त्रमापाततो भाति मुने बहुमुखं नृणाम् ११</p>
<p>निरूपिते तु न्यायेन विभात्येकमुखं पुनः</p>
<p>शास्त्रनिर्णायकं न्यायकलापं मुनिसत्तम १२</p>
<p>सूत्ररूपेण कुर्वन्ति शिवस्यैवाज्ञयैव तु</p>
<p>अल्पाक्षरमसन्दिन्धं सारवद् विश्वतो मुखम् १३</p>
<p>अस्तोभमनवद्यं च सूत्रं सूत्रविदो विदुः</p>
<p>मुनयश्च मनुष्याश्च प्रसादादेव शूलिनः १४</p>
<p>सूत्रार्थं भाष्यरूपेण यथावद् दर्शयन्ति च</p>
<p>सूत्रार्थो वर्ण्यते यत्र वाक्यैः सूत्रानुकारिभिः १५</p>
<p>स्वपदानि च वर्ण्यन्ते भाष्यं भाष्यविदो विदुः</p>
<p>प्रसादादेव रुद्र स्य भवानीसहितस्य तु १६</p>
<p>कुर्वन्ति केचिद् व्याख्यानं भाष्यस्यैव तपोबलात्</p>
<p>पदच्छेदः पदार्थोक्तिर्विग्रहो वाक्ययोजना १७</p>
<p>आक्षेपस्य समाधानं व्याख्यानं पञ्चलक्षणम्</p>
<p>केचिद्वार्तिकरूपेण भाष्यार्थं कथयन्ति च १८</p>
<p>प्रासादादेव रुद्र स्य पूर्वे पूर्वतपोबलात्</p>
<p>उक्तानुक्तदुरुक्तानां चिन्ता यत्र प्रवर्तते १९</p>
<p>तं ग्रन्थं वार्तिकं प्राहुः वार्तिकज्ञा मनीषिणः</p>
<p>स्वबुद्ध्यधीनं भाष्यार्थं सङ्ग्रहेणैव चाथवा २०</p>
<p>विस्तरेण प्रकुर्वन्ति केचित् प्रकरणात्मना</p>
<p>शास्त्रैकदेशसम्बद्धं शास्त्रकार्यान्तरे स्थितम् २१</p>
<p>आहुः प्रकरणं नाम शास्त्रभेदविचक्षणाः</p>
<p>सूत्रभाष्यादिभिः शास्त्रं साक्षाद्वेदनसाधनम् २२</p>
<p>श्रोतव्यं स्वगुरोः स्वात्मस्वरूपप्रतिपत्तये</p>
<p>आत्मलाभात् परं नास्ति किञ्चिन्मात्रमपि द्विज २३</p>
<p>अतः स्वात्मानमीशानं लभते स्वात्मना स्वयम्</p>
<p>लब्धस्य लाभो लब्धः स्यादलब्धस्य तथैव हि २४</p>
<p>द्विधा लाभः स्वकं रूपं तत्र लब्धं हि सन्ततम्</p>
<p>लब्धस्यालब्धताज्ञानाल्लाभस्तस्यैव वेदनात् २५</p>
<p>आत्मलाभः स्वतः स्वात्मवेदनोत्पत्तिरेव हि</p>
<p>स्वात्मलाभनिमित्तं यद् बन्धनं पुरुषस्य तत् २६</p>
<p>स्वात्मलाभेन नष्टं स्यात् स्वात्ममात्रतयैव तु</p>
<p>स्वात्ममात्रतया नष्टं स्वात्मनो नैव बन्धनम् २७</p>
<p>अस्ति स्वात्मैव नैवान्यद् वस्तुतत्त्वनिरूपणे</p>
<p>व्यावहारिकदृष्ट्यैव विभाति स्वात्मनः पृथक् २८</p>
<p>समस्तं व्याप्तभावत्वाद् भावः स्वात्मैव केवलम्</p>
<p>स्वस्वरूपस्य लाभेन स्वात्मानन्दो महत्तमः २९</p>
<p>अपरोक्षतया भाति सा परा मुक्तिरात्मनः</p>
<p>आत्मा नाम जडस्यास्य प्रकाशस्य प्रकाशकः ३०</p>
<p>स्वयञ्ज्योतिः सदानन्दः सत्यः सम्पूर्णलक्षणः</p>
<p>अस्यैवोपाधिभेदेन विभेदः कल्पितः स्वयम् ३१</p>
<p>नैव स्वाभाविको भेदो यतो दृष्टः स आत्मना</p>
<p>दृश्यभूतस्तु नैल्यादिधर्मो दृश्यस्य हि द्विज ३२</p>
<p>यथा न दृष्टः धर्मः स्यात् स तु लोके व्यवस्थितः</p>
<p>एवं भेदोऽपि दृश्यत्वात् दृश्यधर्मो न संशयः ३३</p>
<p>दृष्टधर्मो न दृश्यः स्याद् दृष्टबोधो यथा तथा</p>
<p>दृष्टबोधोऽपि दृश्यश्चेद् दृष्टतैव न सिध्यति ३४</p>
<p>विरुद्धं रूपमेकस्य सर्वथा घटते न हि</p>
<p>दृष्टभेदो न भातश्चेदभेदः सत्य एव हि ३५</p>
<p>दृष्टाभेदो न चेद् भेदः तदा नैव हि सिध्यति</p>
<p>अभेदो यस्य सत्यः स्यात् स तु भेदस्तु नैल्यवत् ३६</p>
<p>दृश्यधर्मो न दृक् धर्मः तस्मादात्माद्वयः सदा</p>
<p>औपाधिकेन भेदेन भिन्नमेव परं पदम् ३७</p>
<p>जीव ईश्वर इत्यादिविशेषः प्रतिरूपभाक्</p>
<p>जीवः संसारदोषेण दुष्टवत् प्रतिभासते ३८</p>
<p>व्यवहारदशायां तु न दुष्टः परमार्थतः</p>
<p>व्यवहारदशायां च न दुष्टः परमेश्वरः ३९</p>
<p>यथाकाशस्थितः सूर्यश्चलनादिविवर्जितः</p>
<p>सूर्यः एकः शरावादिपात्रस्थेषूदकेषु हि ४०</p>
<p>भिन्नवद् भाति जीवानां तथा भेदः प्रकल्पितः</p>
<p>अर्कस्य प्रतिबिम्बं हि चलतीव प्रकाशते ४१</p>
<p>संसारीव तथा भाति जीव एव न चेश्वरः</p>
<p>लेपश्च पुण्यपापाभ्यां जन्मना शौच दुःखितः ४२</p>
<p>जीवस्यैव न देवस्य बिम्बभूतस्य सत्तम</p>
<p>बिम्बत्वं प्रतिबिम्बत्वं यथा पूषणि कल्पितम् ४३</p>
<p>ईश्वरत्वं च जीवत्वं तथात्मनि न संशयः</p>
<p>विनष्टे जलपात्रे तु यथादित्यस्य नश्यति ४४</p>
<p>बिम्बत्वं प्रतिबिम्बत्वमुभयत्वं तथैव तु</p>
<p>अज्ञानोपाधिनाशे तु नश्यत्येव परात्मनः ४५</p>
<p>ईश्वरत्वं च जीवत्वमुभयत्वं न संशयः</p>
<p>बिम्बत्वादिविनिर्मुक्तः स्वस्वरूपेण भास्करः ४६</p>
<p>यथा दीपः स्थितः शुद्धस्तथैवात्मापि केवलः</p>
<p>ईश्वरत्वादिनिर्मुक्तः आत्मा यः परमः स्वयम् ४७</p>
<p>सत्यानन्दचिदानन्दस्वरूपेणावशिष्यते</p>
<p>प्रतिबिम्बादपि श्रेष्ठो बिम्बभूतो हि भास्करः ४८</p>
<p>ततोऽपि भगवान् भानुर्विशिष्टः केवलस्तथा</p>
<p>ईश्वरः सर्वजीवेभ्यो विशिष्टः केवलस्ततः ४९</p>
<p>विशिष्टः सच्चिदानन्दः साक्षी साक्ष्यविवर्जितः</p>
<p>बिम्बभूतस्य सूर्यस्य प्रतिबिम्बमपेक्ष्य तु ५०</p>
<p>वैशिष्ट्यमपि वैशिष्ट्यं स्वभावः केवलस्य हि</p>
<p>अपेक्ष्य जीवमीशस्य वैशिष्ट्यमपि साक्षिणः ५१</p>
<p>केवलस्य तु वैशिष्ट्यं स्वभावस्तद्वदेव हि</p>
<p>साक्ष्यापेक्षं च साक्षित्वं साक्ष्याभावेऽपगच्छति ५२</p>
<p>स्वाभाविकं तु साक्षित्वं कदाचिन्नापि गच्छति</p>
<p>भास्यापेक्ष्यं रवेर्यद्वद्भासकत्वं विनश्वरम् ५३</p>
<p>अपि स्वाभाविकं तत्तु तस्य नैव विनश्यति</p>
<p>स्वाभाविकं तु साक्षित्वमात्मनः सार्वकालिकम् ५४</p>
<p>अपि साक्ष्यमपेक्ष्यैव खलु तद् व्यपदिश्यते</p>
<p>भासक्तत्वं तु सूर्यस्य भास्याभिव्यक्त्यपेक्षया ५५</p>
<p>स्वाभाविकं यथा लोके मनुष्यैर्व्यपदिश्यते</p>
<p>स्वाभाविकं तु साक्षित्वं साक्ष्याभावे विनैव तु ५६</p>
<p>व्यपदेश्यं स्वरूपेण केवलं तिष्ठति ध्रुवम्</p>
<p>भासकत्वं स्वतः सिद्धं भास्याभावे विनैव तु ५७</p>
<p>व्यपदेशं यथार्कस्य स्वरूपेणैव तिष्ठति</p>
<p>स्वभावादेव यः साक्षी स एव परमः शिवः ५८</p>
<p>तदैक्यं हि परा मुक्तिर्जीवसञ्ज्ञस्य देहिनः</p>
<p>स्वत एवं त्वभिन्नस्य तदैक्यं परमात्मनः ५९</p>
<p>तदैक्याज्ञाननाशेन स्वत एव प्रकाशते</p>
<p>जीवब्रह्मैक्यविज्ञानाद् यदज्ञानं विनश्यति ६०</p>
<p>तन्न भिन्नं न चाभिन्नं नापि सत्सद् विलक्षणम्</p>
<p>महदादिजगच्छून्यं पर्यन्तमखिलं जडम् ६१</p>
<p>ब्रह्मात्मैक्यापरिज्ञानमहामायाविजृम्भणम्</p>
<p>संसारहेतुभूतस्य मूलाज्ञानस्य बाधकम् ६२</p>
<p>ब्रह्मात्मैक्यपरिज्ञानं वेदादेव विजायते</p>
<p>भिद्यते हृदयग्रन्थिश्छिद्यन्ते सर्वसंशयाः ६२</p>
<p>क्षीयन्ते सर्वकर्माणि ब्रह्मज्ञानोदये सति</p>
<p>ब्रह्मज्ञानेन विध्वस्तमपि सर्वमिदं जगत् ६३</p>
<p>भाति चाभासरूपेण प्रारब्धान्तमसंशयः</p>
<p>यानि कर्माणि संसारफलहेतूनि सत्तम ६४</p>
<p>तानि तत्साधनत्वेन देहमुत्पादयन्ति वै</p>
<p>विद्यारम्भककर्मापि शमादीन्यखिलानि तु ६५</p>
<p>विनैव साधनं देहे विद्यामुत्पादयन्ति वै</p>
<p>अन्यैः सम्पादिते देहे विद्याहेतूनि यानि तु ६६</p>
<p>तानि तान्यनुसृत्यैव विद्यामुत्पादयन्ति वै</p>
<p>प्रारब्धफलपर्यन्तं प्रपञ्चस्यावभासनम् ६७</p>
<p>प्रदग्धुं नैव सक्ता सा विद्या वेदान्तवाक्यजा</p>
<p>देहहेतूनि कर्माणि स्वातन्त्र्! येणैव वेदने ६८</p>
<p>निःशेषदाहकाकारं प्रतिबध्नन्ति सत्तम</p>
<p>विद्या स्वोदयमात्रेण संसारविनिवर्तिका ६९</p>
<p>परतत्त्वसमुत्पन्ना दहत्यखिलसत्यताम्</p>
<p>सत्यत्वे तु प्रनष्टेऽपि प्रतीत्यारम्भकाणि तु ७०</p>
<p>कर्माणि फलहेतूनि सफलं भोजयन्ति हि</p>
<p>सत्यत्वस्य च दग्धत्वात् प्रतीत्याभोगसम्भवात् ७१</p>
<p>जीवन्मुक्त इति प्रोक्तः प्रारब्धान्तमनिन्दितः</p>
<p>जीवनमुक्तस्य पुण्यं वा पापं वा नैव विद्यते ७२</p>
<p>कर्तुरेव हि तत्सर्वं कर्तृता नात्मवेदिनः</p>
<p>कर्तृताहङ्कृतेरेव कर्ताहमिति भासनात् ७३</p>
<p>अहमः कर्तृरूपः स्यात् साक्ष्येवात्मा स्वयम्प्रभः</p>
<p>सर्वदा साक्षिमात्रत्वमेव शुद्धात्मवस्तुनः ७४</p>
<p>इति ज्ञानवतः पूर्वमपि नैव हि कर्तृता</p>
<p>कर्तृताऽज्ञानवेलायां विभाति विद्ययैव तु ७५</p>
<p>बाधिता हि ततः कर्म नैवास्योत्तरकालजम्</p>
<p>शरीरारम्भकं कर्म योगिनो भोगिनोऽपि च ७६</p>
<p>विना फलोपभोगेन नैव नश्यत्यसंशयः</p>
<p>वर्तमानशरीरेण सम्पन्नं कर्म देहिनः ७७</p>
<p>इह वाऽमुत्र वा तस्य ददाति स्वफलं शुक</p>
<p>इहैव फलदं कर्म प्रारब्धं प्रतिबन्ध्य च ७८</p>
<p>फलं ददाति स्वप्ने वा जागृत्कालेऽथवानघ</p>
<p>निवृत्तप्रतिबन्धं च प्रारब्धं कर्म सत्तम ७९</p>
<p>निरुध्यं सफलं स्वप्ने ददाति स्थिरमुत्तमम्</p>
<p>निरुद्धांशसमो भोगा यदोद्भूतश्च जायते ८०</p>
<p>ददाति रुद्धं तेनैव सह कर्मं ददाति वै</p>
<p>एवं निरुद्धभागे तु स्वप्ने जाग्रति वा फलम् ८१</p>
<p>आरब्धस्यानुगुण्येन भुङ्क्ते देही न संशयः</p>
<p>अत्युत्कटैरिहत्यैस्तु पुण्यपापैः शरीरभृत् ८२</p>
<p>प्रारब्धं कर्म विच्छिद्य भुङ्क्ते तत्फलमेव हि</p>
<p>प्रारब्धशेषं विच्छिन्नं पुनर्देहान्तरेण तु ८३</p>
<p>युक्तो देही ततो भुङ्क्ते तल्लङ्घयति कः शुक</p>
<p>युक्तो देही ततो भुङ्क्ते तल्लङ्घयति कः शुक</p>
<p>अवश्यमेव भोक्तव्यं प्रारब्धस्य फलं जनैः ८४</p>
<p>देहेनानेन वान्येन युगपद्वा क्रमेण वा</p>
<p>अनेकदेहभोगस्य शुभस्याप्यशुभस्य च ८५</p>
<p>अनेकस्य फलस्यैव शुभकर्माणि कानिचित्</p>
<p>कारणानि भवन्त्येव तान्यनेकं तु विग्रहम् ८६</p>
<p>आरम्भन्ते क्रमेणैव तेषां नाशस्तु भोगतः</p>
<p>सञ्चितेषु समस्तेषु प्रबलं कर्म देहिनः ८७</p>
<p>भोगानारभते देहमपि तत्साधनं बुधः</p>
<p>दुर्घटं सकलं शक्तिर्माया माहेश्वरी जडा ८८</p>
<p>घटयेत्येव सन्देहो नास्ति सा तादृशी खलु</p>
<p>माया तस्याश्च कार्यं च सहते न निरूपणम् ८९</p>
<p>अनिरूपितरूपा हि माया माहेश्वरी खलु</p>
<p>व्यवहारदशायां तु श्रुत्युक्तेनैव वर्त्मना ९०</p>
<p>कर्मणा फलहेतुत्वं मयैव कथितं तव</p>
<p>प्रारब्धकर्मणि क्षीणे सति भोगेन विद्यया ९१</p>
<p>मायालेशो निवर्तेत निवृत्तप्रतिबन्धया</p>
<p>स्वयमेकापि सा माया बह्वाकारा विचक्षणा ९२</p>
<p>जगद्विवर्तते तस्या हेतुरेकः प्रकीर्तितः</p>
<p>आकारो वस्तुसत्यत्वप्रतिभासस्य कारणम् ९३</p>
<p>जगतोऽर्थक्रियाहेतुरपरः पण्डितोत्तम</p>
<p>परतत्त्वापरोक्षस्य कश्चिद् वै प्रतिबन्धकः ९४</p>
<p>कश्चिदात्मस्वरूपस्य साक्षादाच्छादकः शुक</p>
<p>जगत्प्रतीतिमात्रस्य हेतुः कश्चित् तपोधन ९५</p>
<p>आकारा अपरा सूक्ष्मा स्थूलाश्च बहवः खलु</p>
<p>आकारास्ते मया वक्तुं न शक्याः कल्पकोटिभिः ९६</p>
<p>मायाकार्यानुगुण्येन कल्प्या एव हि केवलम्</p>
<p>प्रारब्धकर्मणि क्षीणे मायाभेदोऽपि सुव्रत ९७</p>
<p>जगत्प्रतीतिमात्रस्य हेतुभूतः प्रणश्यति</p>
<p>विश्वमायानिवृत्तिस्तु मुक्तिः परतरा मता ९८</p>
<p>विद्ययैव हि सा सिध्येत् विद्यावेदान्तवाक्यजा</p>
<p>वेदान्तवाक्यतो विद्या मुमुक्षोरेव जायते ९९</p>
<p>मुमुक्षुत्वं तु मर्त्यानां मन्दं मन्दतरं दुधः</p>
<p>तीव्रं तीव्रतरं चैव तथा चैवोत्तरोत्तरम् १००</p>
<p>मुमुक्षुत्वस्य वैशिष्ट्यं मया वक्तुं न शक्यते</p>
<p>विद्या साधनपौष्कल्ये मुमुक्षुत्वे महत्तरे १०१</p>
<p>सा तु साक्षात् परा विद्या प्रसादादेव जायते</p>
<p>देवतानां प्रसादेन त्रिमूर्तीनां प्रसादतः १०२</p>
<p>वेदानां च प्रसादेन स्वगुरोश्च प्रसादतः</p>
<p>साक्षात् परतरस्यैव शिवस्य परमात्मनः १०३</p>
<p>साम्बमूर्तिधरस्यैव प्रसादेन विशेषतः</p>
<p>चिक्छक्तेस्तु प्रसादेन स्वस्यैव प्रत्यगात्मनः १०४</p>
<p>स्वविलक्षणशून्यस्य स्वयम्भातस्य साक्षिणः</p>
<p>आविर्भावतिरोभावरहितस्याक्रियस्य च १०५</p>
<p>अहमर्थस्य चित्सत्यसुखस्यैव प्रसादतः</p>
<p>परा विद्या विजाता चेद् विद्वानेव परं पदम् १०६</p>
<p>स्वयं भवति कल्याणं विद्वत्तामपहाय हि</p>
<p>स्वप्नदृक् स्वप्नमुक्तित्वात् स्वप्नबोधेन केवलम् १०७</p>
<p>स्वयं भवति हे विप्र यथा तद्वत् परात्मवित्</p>
<p>स्वात्मनोऽन्यतया भातं समस्तं स्वपनोपमम् १०८</p>
<p>स्वात्ममात्रतया बुद्ध्या स्वयमेवावावशिष्यति</p>
<p>एवमुक्त्वा मुनिः श्रीमच्छक्तिपुत्रः पराशरः</p>
<p>सर्ववेदान्ततत्त्वानामाकरः करुणानिधिः</p>
<p>स्वस्वरूपमहानन्दप्रकाशपरमाम्बुधौ</p>
<p>प्रतीचि सच्चिदानन्दे केवले परमेऽद्वये</p>
<p>निमग्नो निभृतस्तूष्णीमास्ते केवलमास्तिकः १०९</p>
<p>मुनेः पराशरस्यास्य स्वानुभूतिप्रदायिनी</p>
<p>पार्वती परमा देवी तत्रैवाविरभूत्स्वयम् ११०</p>
<p>स्वानुभूतिपरानन्दविलीनकरणत्वतः</p>
<p>नापश्यत् परमामेनां भवानीं स पराशरः १११</p>
<p>पराशरं परानन्दपरमानुभवप्रियम्</p>
<p>विलोक्य शुकमाह्लादादिदं वचनमब्रवीत् ११२</p>
<p>पार्वत्युवाच</p>
<p>मुनिनानेन कल्याण यदुक्तं परमादरात्</p>
<p>सत्यमेव तु तत्सर्वं सत्यमुक्तं मयैव तु ११३</p>
<p>पराशरसुतस्यैव व्यासस्याक्लिष्टकर्मणः</p>
<p>पुत्रः खलु शुक त्वं हि किं न सिध्यति तेऽनघ ११४</p>
<p>मत्प्रसादेन वेदान्तवचनोत्पन्नवेदनम्</p>
<p>करामलकवल्लब्धं भवता भाग्यगौरवात् ११५</p>
<p>नास्ति लोकत्रये किञ्चित् तवालभ्यमतः परम्</p>
<p>चित्तपारिप्लवं त्यक्त्वा पश्य स्वात्मानमव्ययम् ११६</p>
<p>स्वात्मतत्त्वानुसन्धानादनेकभवबन्धनात्</p>
<p>विमुक्ता मुनयः पूर्वे तादृशो हि भवानपि ११७</p>
<p>दुर्लभं हि परिज्ञानं नराणामविवेकिनाम्</p>
<p>सद्यो मुक्तिकरं साक्षात् प्रसादेन विना मम ११८</p>
<p>मत्प्रसादस्य सिध्यर्थं पूजयेन्मामतन्द्रि तः</p>
<p>आदरेण यथाशक्ति हृदयाम्भोजमध्यमे ११९</p>
<p>स्ववाचि ब्रह्मरन्ध्रे वा मूलाधारेऽथवादरात्</p>
<p>भ्रुवोर्मध्येऽथवा नित्यं कुर्यादेव ममार्चनम् १२०</p>
<p>मम निष्कलरूपं वा वर्णसङ्कॢप्तविग्रहम्</p>
<p>पादहस्तादिसंयुक्तं सर्वाभरणभूषितम् १२१</p>
<p>अथ विप्रात्मकं वापि विग्रहं मम पूजयेत्</p>
<p>लोहपाषाणजन्यं वा मन्त्रतो नित्यमेव च १२२</p>
<p>गुरूक्तेनैव मार्गेण पूजयेद् भक्तिपूर्वकम्</p>
<p>किं बहूक्त्यार्चयेन्मां तु मनुजः सर्वसिद्धये १२३</p>
<p>इत्युक्त्वा पार्वती देवी शक्तिपुत्रं शुकं च सा</p>
<p>अनुगृह्य महादेवी तत्रैवान्तरधीयत १२५</p>
<p>देव्यामन्तर्हितायां तु गलितः स्वानुभूतितः</p>
<p>पराशरो मुनिः श्रीमानालोक्य शुकमास्तिकम् १२५</p>
<p>भवानीसहितं देवं भवरोगविनाशनम्</p>
<p>लम्बोदरं गणाध्यक्षं शक्तिपाणिं च षण्मुखम् १२६</p>
<p>नन्दीशं शिवभक्तांश्च प्रणम्य भुवि दण्डवत्</p>
<p>सादरं लोकरक्षार्थमिदं वचनमब्रवीत् १२७</p>
<p>महादेवः परं तत्त्वं विद्या वेदान्तवाक्यजा</p>
<p>विद्याङ्गेषु समस्तेषु वरिष्ठं भस्मधारणम् १२८</p>
<p>गुरुः संसारिणां नॄणां संसारोदधितारकः ।</p>
<p>श्रद्धा धर्मस्य मोक्षस्य कारणं सकलस्य च १२९</p>
<p>इतः परं न वक्तव्यमणुमात्रमपि द्विज</p>
<p>श्रोतव्यं च तथा नास्ति शुक सत्यं न संशयः १३०</p>
<p>महादेवप्रसादेन पाराशरसमाह्वयम्</p>
<p>मया पराशरेणैव पुराणमिदमीरितम् १३१</p>
<p>व्यासपुत्रः शुकः श्रुत्वा पाराशर्यं पराशरात्</p>
<p>पुराणं दण्डवद्भूमौ प्रणाममकरोद् गुरोः १३२</p>
<p>नमो रुद्रा य देवाय स्वतन्त्रायाखिलात्मने</p>
<p>प्रधानपुरुषेशाय जगत्सर्गादिहेतवे १३३</p>
<p>या विभाति सदा साक्षि स्वरूपेण स्वभावतः</p>
<p>तां नमाम्यादरेणैव शिवामानन्ददायिनीम् १३४</p>
<p>अष्टोत्तरसहस्रेण श्लोकेनैव विनिर्मितम्</p>
<p>इदमष्टादशाध्यायैः निशोऽत्रैव च दर्शितः १३५</p>
<p>इत्युपपुराणे पाराशरे अष्टादशोऽध्यायः १८</p>
<p>इति पाराशरोपपुराणं समाप्तम्</p>

  </div>
</article>


        

        



    <aside class="card border noPrint" id="section-tree-item-upapurANam_parAsharopapurANam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/upapurANam/parAsharopapurANam/">पराशरोपपुराणम् </a>
            <a data-toggle="collapse" href="#section-tree-item-body-upapurANam_parAsharopapurANam_md" role="button" aria-expanded="false" aria-controls="section-tree-item-body-upapurANam_parAsharopapurANam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-upapurANam_parAsharopapurANam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: पराशरोपपुराणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
