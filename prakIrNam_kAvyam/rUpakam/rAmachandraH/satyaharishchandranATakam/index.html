<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | सत्यहरिश्चन्द्रनाटकम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/prakIrNam_kAvyam/rUpakam/rAmachandraH/satyaharishchandranATakam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/prakIrNam_kAvyam/rUpakam/rAmachandraH/satyaharishchandranATakam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="सत्यहरिश्चन्द्रनाटकम्">
  <meta property="og:description" content="[[सत्यहरिश्चन्द्रनाटकम्	Source: EB]]
[
[TABLE]
[TABLE]
पात्राणि ।
हरिश्चंद्रः अयोध्यापतिः सुतारा तत्पत्नी रोहिताश्वः तत्सुतः वसुभूतिः तदमात्यः कुंतलकपिंजलौ तत्परिचारकौ चंद्रशेखरः काशीपतिः सत्यवसुः तदमात्यः सुनंदसिंहलकौ तत्परिचारकौ चंद्रचूडकुंदप्रभौ ** देवौ** कुलपतिः आश्रमपतिः निकृतिः तत्पत्नी **वंचना ** तत्सुता अंगारमुखः वैखानसः तापसाः कौटिल्यः कालदंडः निषादपतिः वज्रहृदयः कश्चिद्ब्राह्मणः वृद्धा वामनाचेटी **पत्रलेखा ** इतराः लंबस्तनी विद्याधरी चित्रांगदः पिशाचः **पुरुषः ** इतरे प्रतीहारः ( मंजरकनामा) मांत्रिकः सत्यहरिश्चन्द्रनाटकम् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="prakirnam_kavyam">

  <meta itemprop="name" content="सत्यहरिश्चन्द्रनाटकम्">
  <meta itemprop="description" content="[[सत्यहरिश्चन्द्रनाटकम्	Source: EB]]
[
[TABLE]
[TABLE]
पात्राणि ।
हरिश्चंद्रः अयोध्यापतिः सुतारा तत्पत्नी रोहिताश्वः तत्सुतः वसुभूतिः तदमात्यः कुंतलकपिंजलौ तत्परिचारकौ चंद्रशेखरः काशीपतिः सत्यवसुः तदमात्यः सुनंदसिंहलकौ तत्परिचारकौ चंद्रचूडकुंदप्रभौ ** देवौ** कुलपतिः आश्रमपतिः निकृतिः तत्पत्नी **वंचना ** तत्सुता अंगारमुखः वैखानसः तापसाः कौटिल्यः कालदंडः निषादपतिः वज्रहृदयः कश्चिद्ब्राह्मणः वृद्धा वामनाचेटी **पत्रलेखा ** इतराः लंबस्तनी विद्याधरी चित्रांगदः पिशाचः **पुरुषः ** इतरे प्रतीहारः ( मंजरकनामा) मांत्रिकः सत्यहरिश्चन्द्रनाटकम् ।">
  <meta itemprop="wordCount" content="7509">
  <meta name="twitter:card" content="summary">
  <meta name="twitter:title" content="सत्यहरिश्चन्द्रनाटकम्">
  <meta name="twitter:description" content="[[सत्यहरिश्चन्द्रनाटकम्	Source: EB]]
[
[TABLE]
[TABLE]
पात्राणि ।
हरिश्चंद्रः अयोध्यापतिः सुतारा तत्पत्नी रोहिताश्वः तत्सुतः वसुभूतिः तदमात्यः कुंतलकपिंजलौ तत्परिचारकौ चंद्रशेखरः काशीपतिः सत्यवसुः तदमात्यः सुनंदसिंहलकौ तत्परिचारकौ चंद्रचूडकुंदप्रभौ ** देवौ** कुलपतिः आश्रमपतिः निकृतिः तत्पत्नी **वंचना ** तत्सुता अंगारमुखः वैखानसः तापसाः कौटिल्यः कालदंडः निषादपतिः वज्रहृदयः कश्चिद्ब्राह्मणः वृद्धा वामनाचेटी **पत्रलेखा ** इतराः लंबस्तनी विद्याधरी चित्रांगदः पिशाचः **पुरुषः ** इतरे प्रतीहारः ( मंजरकनामा) मांत्रिकः सत्यहरिश्चन्द्रनाटकम् ।">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/prakIrNam_kAvyam\/rUpakam\/rAmachandraH\/satyaharishchandranATakam\/".replace(basePath, "/");
  pageVars.pageParams = {};
  pageVars.pageSource = "prakIrNam_kAvyam\/rUpakam\/rAmachandraH\/satyaharishchandranATakam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/" />
<link rel="alternate" hreflang="sa-Deva" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> सत्यहरिश्चन्द्रनाटकम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="सत्यहरिश्चन्द्रनाटकम्">सत्यहरिश्चन्द्रनाटकम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/prakIrNam_kAvyam/rUpakam/rAmachandraH/satyaharishchandranATakam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[सत्यहरिश्चन्द्रनाटकम्	Source: <a href="https://www.ebharatisampat.in/readbook3.php?bookid=ODk4MzI2MTExMzQ2MzM1&amp;pageno=MjI0MjQyNjk5NTk=">EB</a>]]</p>
<p>[</p>
<p>[TABLE]</p>
<p>[TABLE]</p>
<p><strong>पात्राणि ।</strong></p>
<table>
  <thead>
      <tr>
          <th style="text-align: center"></th>
          <th style="text-align: center"></th>
      </tr>
  </thead>
  <tbody>
      <tr>
          <td style="text-align: center"><strong>हरिश्चंद्रः</strong></td>
          <td style="text-align: center"><strong>अयोध्यापतिः</strong></td>
      </tr>
      <tr>
          <td style="text-align: center"><strong>सुतारा</strong></td>
          <td style="text-align: center"><strong>तत्पत्नी</strong></td>
      </tr>
      <tr>
          <td style="text-align: center"><strong>रोहिताश्वः</strong></td>
          <td style="text-align: center"><strong>तत्सुतः</strong></td>
      </tr>
      <tr>
          <td style="text-align: center"><strong>वसुभूतिः</strong></td>
          <td style="text-align: center"><strong>तदमात्यः</strong></td>
      </tr>
      <tr>
          <td style="text-align: center"><strong>कुंतलकपिंजलौ</strong></td>
          <td style="text-align: center"><strong>तत्परिचारकौ</strong></td>
      </tr>
      <tr>
          <td style="text-align: center"><strong>चंद्रशेखरः</strong></td>
          <td style="text-align: center"><strong>काशीपतिः</strong></td>
      </tr>
      <tr>
          <td style="text-align: center"><strong>सत्यवसुः</strong></td>
          <td style="text-align: center"><strong>तदमात्यः</strong></td>
      </tr>
      <tr>
          <td style="text-align: center"><strong>सुनंदसिंहलकौ</strong></td>
          <td style="text-align: center"><strong>तत्परिचारकौ</strong></td>
      </tr>
      <tr>
          <td style="text-align: center"><strong>चंद्रचूडकुंदप्रभौ</strong></td>
          <td style="text-align: center">** देवौ**</td>
      </tr>
      <tr>
          <td style="text-align: center"><strong>कुलपतिः</strong></td>
          <td style="text-align: center"><strong>आश्रमपतिः</strong></td>
      </tr>
      <tr>
          <td style="text-align: center"><strong>निकृतिः</strong></td>
          <td style="text-align: center"><strong>तत्पत्नी</strong></td>
      </tr>
      <tr>
          <td style="text-align: center">**वंचना **</td>
          <td style="text-align: center"><strong>तत्सुता</strong></td>
      </tr>
      <tr>
          <td style="text-align: center"><strong>अंगारमुखः</strong></td>
          <td style="text-align: center"></td>
      </tr>
      <tr>
          <td style="text-align: center"><strong>वैखानसः</strong></td>
          <td style="text-align: center"><strong>तापसाः</strong></td>
      </tr>
      <tr>
          <td style="text-align: center"><strong>कौटिल्यः</strong></td>
          <td style="text-align: center"></td>
      </tr>
      <tr>
          <td style="text-align: center"><strong>कालदंडः</strong></td>
          <td style="text-align: center"><strong>निषादपतिः</strong></td>
      </tr>
      <tr>
          <td style="text-align: center"><strong>वज्रहृदयः</strong></td>
          <td style="text-align: center"><strong>कश्चिद्ब्राह्मणः</strong></td>
      </tr>
      <tr>
          <td style="text-align: center"><strong>वृद्धा</strong></td>
          <td style="text-align: center"></td>
      </tr>
      <tr>
          <td style="text-align: center"><strong>वामनाचेटी</strong></td>
          <td style="text-align: center"></td>
      </tr>
      <tr>
          <td style="text-align: center">**पत्रलेखा **</td>
          <td style="text-align: center"><strong>इतराः</strong></td>
      </tr>
      <tr>
          <td style="text-align: center"><strong>लंबस्तनी</strong></td>
          <td style="text-align: center"></td>
      </tr>
      <tr>
          <td style="text-align: center"><strong>विद्याधरी</strong></td>
          <td style="text-align: center"></td>
      </tr>
      <tr>
          <td style="text-align: center"><strong>चित्रांगदः</strong></td>
          <td style="text-align: center"></td>
      </tr>
      <tr>
          <td style="text-align: center"><strong>पिशाचः</strong></td>
          <td style="text-align: center"></td>
      </tr>
      <tr>
          <td style="text-align: center">**पुरुषः **</td>
          <td style="text-align: center"><strong>इतरे</strong></td>
      </tr>
      <tr>
          <td style="text-align: center"><strong>प्रतीहारः ( मंजरकनामा)</strong></td>
          <td style="text-align: center"></td>
      </tr>
      <tr>
          <td style="text-align: center"><strong>मांत्रिकः</strong></td>
          <td style="text-align: center"></td>
      </tr>
  </tbody>
</table>
<p><strong>सत्यहरिश्चन्द्रनाटकम् ।</strong></p>
<p>&lt;MISSING_FIG href=&quot;../books_images/U-IMG-172240225011.PNG&quot;/&gt;</p>
<p><strong>ॐ नमः सर्वज्ञाय।</strong></p>
<p><strong>देवाय विश्ववंद्याय नाभेयाय नमोनमः।<br>
सर्वोऽप्येष मनुष्याणां यदुपज्ञं क्रियाक्रमः॥१॥</strong></p>
<p>(नांद्यंते सूत्रधारः) भो भो स्फुरन्निःशेषकलाकलापसंपदः सभासदः किमपि वो विज्ञापयामि।</p>
<p><strong>अधीती सर्वभाषासु गृहीती दशरूपके।<br>
आम्नाती रसकाव्येषु प्रबंधान् द्रष्टुमर्हति॥२॥</strong></p>
<p>ततो यदि यूयं यथोदितगुणग्रामाभिरामात्मानस्तदिदानीं सभ्य भूयमनुभवितुमर्हथ। (आकाशे)</p>
<p>किमादिशत यथोदितगुणग्रामाभिरामा एव वयमास्महे। किंतु परमरसनिष्यंदसुंदरः कोऽपि प्रबंधोऽभिनीयतामिति। (विहस्य) सरसतायां किमुच्यते प्रबंधस्य। यतः—</p>
<p><strong>व्युत्पत्तिर्मुखमेव नाटकगुणव्यासे तु किं वर्ण्यते<br>
सौरभ्यप्रसवा नवा भणितिरप्यस्त्येव काचित् क्वचित।<br>
यं प्राणान् दशरूपकस्य सकरोत्क्षेपं समाचक्षते<br>
साहित्योपनिषद्विदः स तु रसो रामस्य वाचां परम्॥३॥</strong></p>
<p>किं च।</p>
<p><strong>प्रबंधा इक्षुवत्प्रायो हीयमानरसाः क्रमात्।<br>
कृतिस्तु रामचंद्रस्य सर्वा स्वादुः पुरः पुरः॥४॥</strong></p>
<p>अपि च । कोऽप्येष वः परमहर्षोत्सवो वर्तते। तदवधीयतां क्षणमेकम्।</p>
<p><strong>सूक्तयो रामचंद्रस्य वसंतः कलगीतयः।<br>
स्वातंत्र्यमिष्टयोगश्च पंचैते हर्षवृष्टयः॥५॥</strong></p>
<p>(प्रविश्य संभ्रांतो नटः) भाव, स युष्मत्प्रतिस्पर्धी साहसिकनामा कुशीलवः प्रसह्य भवतो निषिध्य स्वाभिप्रेतं प्रबंधमभिनेष्यति।</p>
<p>** सूत्रधारः—**(ससंरंभम् ) साहसिकः स्वाभिप्रेतं प्रबंधमभिनेष्यति।</p>
<p>**नटः—**अथ किम्।</p>
<p>**सूत्रधारः—**मारिष अन्यद्विचिंतितमन्यदापतितम्। श्रीसिद्धहेमाभिधानशब्दानुशासनवेधसः श्रीमदाचार्यहेमचंद्रस्य शिष्येण रामचंद्रेण विरचितं सत्यहरिश्चंद्राभिधानमादिरूपकमभिनीय सभाजनमनुरंजयिष्याम इति किलास्माकं मनोरथः। यदि वा खलु कृत्वा प्रतिभयम्। कतमो नाम साहसिकः प्रसह्य नः प्रतिषिध्य स्वाभिप्रेतं प्रबंधमभिनेतुं सोद्यमः एते वयं तमपकर्ष्यस्वप्रतिज्ञातमाध्यास्यामः। यतः—</p>
<p><strong>सत्वैकतानवृत्तीनां प्रतिज्ञातार्थकारिणाम् ।<br>
प्रभविष्णुर्न देवोऽपि किं पुनः प्राकृतो जनः ॥६॥</strong></p>
<p>** **(नेपथ्ये) हृदयंगममुक्तवानसि।</p>
<p>**सूत्रधारः—**कथमयं हरिश्चंद्रभूमिकावाही नर्तकः शब्दायते। तदेहि।</p>
<p>** मारिषः—**करणीयांतरमनुतिष्ठामः।<br>
(इति निष्क्रांतौ। प्रस्तावना।)</p>
<p><strong>प्रथमोऽङ्कः ।</strong></p>
<p>(ततः प्रविशति कुंतलकपिंजलाभ्यां सह तुरगाधिरूढो राजा।)</p>
<p>**राजा—**सत्त्वैकतानवृत्तीनामिति (विमृश्य) कुंतल, नियतं वयमद्य शक्रावतारतरुविसरबाधाविधायिनं महावराहं व्यापादयिष्यामः।</p>
<p>** कपिंजलः—**यदैव तोमरासारं साकेतपतिरमुंचत्तदैव वराहो व्यापादितः। किंतु क्वचिदपि सरयूगह्वरेपतितोऽपि नो लक्ष्यते।</p>
<p>** राजा—**(समंततो निरूप्य। अवलोक्य) अहो सरसतरुविसराणांसाकेतपरिसराणां वरिमा। तथा ह्येते—</p>
<p><strong>क्वचित् क्रीडाक्रोडप्रतिभयपरित्रस्तपृथुकाः<br>
क्वचित् क्रीडाशैलोपतटतरुविश्रांतपथिकाः।<br>
क्वचिद्वारीयंत्रध्वनिरभसनृत्यच्छिखिगणाः<br>
क्वचिद्गोपीगानश्रवणनिभृतोत्कर्णहरिणाः॥७॥</strong></p>
<p>**कुंतलः—**वसंतावतारव्यतिषंगरंगत्परभागस्य जगतः श्रियमवधारयतु देवः।</p>
<p><strong>परभृतवधूगीतस्फीतश्रियो वनशाखिनः<br>
प्रतिदिशविशन्मल्लीवल्लीरजस्तरलं नभः।<br>
ककुभि ककुभि स्मेराक्षीणां विसर्पति चर्चरी<br>
प्रतितरुतलं क्रीडक्षांता लसंति विलासिनः॥८॥</strong></p>
<p>**राजा—**कियति दूरे वयमागताः।</p>
<p>**कपिंजलः—**देव, सुदूरमागता वयं। किं न पश्यति देवः पुरः प्रसर्पंतीमिक्ष्वाकुवंशालवालस्य साकेतस्य सारिणीं भगवतीं सरयूम्।</p>
<p>** राजा—**(विलोक्य)</p>
<p><strong>उपतटतरुच्छायाधूम्रं क्वचित्क्वचिदंगना-<br>
घुसृणकपिशं हंसश्रेणीविगाहसितं क्वचित्।<br>
क्वचिदपि तरत्कोकद्वंद्वप्रभाशबलं क्वचित्<br>
कुवलयदलश्यामं धत्ते श्रियं सरयूजलम्॥९॥</strong></p>
<p>**कपिंजलः—**देव, पश्य पश्य।</p>
<p><strong>सांद्रच्छायाजनिततमसः सारसैः शीकरौघैः<br>
स्निग्धस्कंधा विदधति मुदं कस्य नामी वनांताः।<br>
येषां भूमौ पवनविचलत्पत्रमार्गप्रविष्टा<br>
भानोर्भासः कनकतिलकश्रेणिलक्ष्मीं वहंति॥१०॥</strong></p>
<p><strong>राजा—</strong>(विश्रम्य) कुंतल।</p>
<p><strong>जंबालजालजटिलासु सरित्तटीषु<br>
मुह्योत्क्वचित्तुरग एष सुशिक्षितोऽपि।<br>
तस्माद्व्रजामि सरयूतटमुत्तरेण<br>
वाचंयमांचिततपाश्रममीक्षमाणः॥११॥</strong></p>
<p>** कुंतलः—**यदादिशति देवः।</p>
<p>(इति यथोक्तं कृत्वा)</p>
<p>** राजा—**(अग्रतो विलोक्य) कपिंजल, विलोकय मृगयाकुतूहलाकुलितचेतोभिरस्माभिः कियच्चिरं लक्ष्यमतिहतम्।</p>
<p><strong>कपिंजलः—</strong> (परिक्रम्य) देव, अयं स महावराहः प्रहारपतितस्तिष्ठति।</p>
<p><strong>राजा—</strong>(विलोक्य सकौतुकम्)</p>
<p><strong>निशिततरशरालीदक्षिणेर्मा प्रवृद्ध-<br>
प्रसररुधिरधाराचित्रगात्रो वराहः।<br>
स्मरयति सुरचापावाप्तवर्धिष्णुकांते-<br>
रविरलजलमैत्रीमेदुरांभोधरस्य॥१२॥</strong></p>
<p>अपि च। यथेयमाकृतिरतैरश्चीतथा व्यक्तममुना दिव्येन पोत्रिणा भाव्यम्।</p>
<p>** कपिंजलः—**अपरश्चायं द्वीपी प्रतिहतोऽस्ति ।</p>
<p>**राजा—**अपरं पुनरिदं किम्</p>
<p>** कपिंजलः—**(विलोक्य। सविचिकित्सम्) देव, इदमज्ञातमेवास्तु।</p>
<p>** राजा—**तथापि किम् ।</p>
<p>** कपिंजलः—**किममुना ज्ञातेन। अतिकालो भवति। निवर्ततां सौधाय देवः।</p>
<p>** राजा—**(स्वयमुपसृत्य सविचिकित्सम्) कथमियमस्मन्नाराचपातविनिर्लुठितगर्भा वराकी हरिणी। अहहाकृत्याचरणम्।</p>
<p><strong>कोऽयं न्यायो यदपरिचिताशेषशस्त्रोऽपि यंत्रै-<br>
र्धृत्वा धृत्वा पशुरशरणो हन्यते कांदिशीकः।<br>
हित्वा धर्म्यं पथमिह भुजादर्पकंडूकरालाः<br>
क्षोणीपालास्तदपि मृगयाकौतुकान्याहंति॥१३॥</strong></p>
<p>** कुंतलः—** कृतमिदानीं मृगयाकौतुकेन। यावत्पाश्चात्यं सैन्यं संनिधीयते तावदेतस्य सहकारस्य तले तुरगादवतीर्य तिष्ठामः।</p>
<p>** राजा—**(तुरगादवतरणं नाटयति) पुनर्विमृश्य। कपिंजल, पुरो गत्वा विलोकय आश्रमः कियति दूरे।</p>
<p>(यदादिशति देव इत्यभिधाय कपिंजलो निष्क्रांतः)</p>
<p><strong>राजा—</strong>(सखेदम् )</p>
<p><strong>धिङ्मां भ्रूणविघातिनं सकलुषं धिग् जीवितं मेऽखिलं<br>
क्षोणीलोककरोपतापजनिता धिग् धिङ् ममैताः श्रियः।<br>
पुण्यास्ते करुणामृतार्द्रमनसो ये नाम वाचंयमा<br>
हस्तारोपितशर्मणि प्रतिकलं वृत्ताः शुभे कर्मणि॥१४॥</strong></p>
<p><strong>कुंतल वयमिदानीं सर्वस्वपरित्यागमी हामहे।</strong></p>
<p>** कपिंजलः—**(प्रविश्य) प्रत्यासन्नं पश्य।</p>
<p>** राजा—**किं सर्वस्वपरित्यागम्।</p>
<p>** कपिंजलः—**न हि, मुनीनामाश्रमम्।         <br>
(सर्वे आश्रमाभिमुखं परिक्रामंति)</p>
<p>** राजा—**(विलोक्य सहर्षम्)</p>
<p><strong>विश्रंभांतिकचारिबालहरिणाः शाखाशिखालंबित-<br>
प्रत्यग्राहृतदर्भवल्कसमिधो नीवारपुंजीजुषः।<br>
धूम्याश्यामलहोममंदिरभुवः कन्याजनक्रीडन-<br>
न्यस्तांभस्तरलालवालबहलच्छायद्रुमा आश्रमाः॥१५॥</strong></p>
<p>** कपिंजलः—**देव, अयं कुलपतिः। इमे तपस्विनः।</p>
<p>(ततः प्रविशति कुलपतिः अंगारमुखप्रभृतयश्च तापसाः)</p>
<p><strong>कुलपतिः—</strong>(सरोषमिव)</p>
<p><strong>मर्त्यः कोऽपि समस्ति मांसनयनो नद्धांगभूर्धातुभिः<br>
सत्त्वं तस्य तु देवताभिरपि चाचाल्यं किमप्यद्भुतम्।<br>
अश्रद्धेयमिदं सुधर्मणि सभापीच्ये ब्रुवाणः स्वयं<br>
गीर्वाणाधिपतिर्न कस्य विदधे सक्रोधबोधं मनः॥१६॥</strong></p>
<p>** अंगारमुखः—**</p>
<p><strong>सर्वत्रोक्तिश्च युक्तिश्च वस्तुतत्त्वानपेक्षिणी।<br>
प्राणाः प्रभुत्वसंपत्तेः प्रथमे खलु विश्रुताः॥१७॥</strong></p>
<p>** **ततः कोऽयं मघवतः स्वैरालापेषु भवतां संरंभः।</p>
<p><strong>कुलपतिः—</strong> किमपरमुच्यते। एष भगवतो मघवतः फल्गुतां नयामि वल्गितम्।</p>
<p><strong>कुंतलः—</strong>(उपसृत्य) भगवन्, अयोध्याधिपत्तिः प्रणमति।</p>
<p>** कुलपतिः—**(सरभसम्) स्वस्ति महाराजाय। कोऽत्र भोः पाद्यं पाद्यमर्घोऽर्घः। अये वैखानस, आसनमासनमिक्ष्वाकु- वंशावचूडायमहाराजाय।</p>
<p>(प्रविश्य वैखनासः कुशासनमर्पयति। राजा प्रणम्योपविशति।)</p>
<p>** कुलपतिः—**त्रिशंकुनंदन।</p>
<p><strong>राजन्वैतीवसुमती विशदं मनस्ते<br>
कीर्तिः कलंकविकला प्रबलः प्रतापः।<br>
वर्णाश्रमश्रमनिरोधविधान शिक्षा-<br>
दीक्षाविशालकुशला निखिलापि वृत्तिः॥१८॥</strong></p>
<p>** राजा—**सर्वमस्ति नस्तपोभृतां प्रसादेन। (पुनः सविनयम्) भगवन्।</p>
<p><strong>ज्ञानध्यानतपांसि संयमभृतो निर्विघ्नमातन्वते<br>
निष्प्रत्यूहफलप्रसूनसुभगाः कन्यावसिक्ता द्रुमाः।<br>
हस्तन्यस्तपयः समित्कुशहृतो निर्व्याधबाधा मृगाः<br>
कच्चिद्वः प्रतिभू शिवस्य परमे ब्रह्मण्यचाल्यो लयः॥१९॥</strong></p>
<p>** कुलपतिः—**भरतकुलनभस्तलशशांक, भवति भूतधात्रीं प्रशासति कुतो नामाश्रमाणामसमंजसम्।</p>
<pre><code> (नेपथ्ये कलकलः) अकृत्याचरणम् अकृत्याचरणम्, अब्रह्मण्यम्अब्रह्मण्यम्।
</code></pre>
<p>** कुलपतिः—**(ससंरंभम्) अये वैखानस, गत्वा जानीहि किंनिमित्तोऽयं तपस्विनामार्तो नादः। (पुनरपवार्य कर्णे) एवमेव।</p>
<p>** वैखानसः—** जं<sup id="fnref:1"><a href="#fn:1" class="footnote-ref" role="doc-noteref">1</a></sup> आणवेइ कुलवई। (इत्यभिधाय निष्क्रांतः)</p>
<p>** राजा—**कुंतल, पश्य पश्य।</p>
<p><strong>शास्त्रेषु विस्मृतवतां जरतां यतीना-<br>
मर्थं पदानि च शुकाः स्मरयंति भूयः।<br>
एते च वृद्धकपयस्तिलतंदुलादि<br>
होमोपयोगि यतिनामुपढौकयंति॥२०॥</strong></p>
<p>(नेपथ्ये। सकरुणम्) अंब<sup id="fnref:2"><a href="#fn:2" class="footnote-ref" role="doc-noteref">2</a></sup>, जइ एसा मे हरिणी एइणा सरप्पहारेण विवध्येस्सह ता हूं अणसणं करिस्सं।</p>
<p>** कुलपतिः—**कथमियमस्मत्पुत्री वंचना प्रायोपवेशनमभिलषति। अंगारमुख किमिदम्।</p>
<p>** अंगारमुखः—**अहं न जानामि। (नेपथ्ये) वत्से,<sup id="fnref:3"><a href="#fn:3" class="footnote-ref" role="doc-noteref">3</a></sup> जइ तुमं अणसणं करिस्सइ ता अहंपि करिस्सं ।</p>
<p>** कुलपतिः—**(ससंभ्रमम्।) इयमस्मद्धर्मचारिणी निकृतिर्वत्सामनुसरति। अंगारमुख द्वे अष्यत्र प्रेषय।</p>
<p>(अंगारमुखः सत्वरं निष्क्रांतः।)<br>
(ततः प्रविशतस्तापस्यौ।)</p>
<p>** कुलपतिः—**वत्से, किं विषादनिषादपरवशा दृश्यसे।</p>
<p>** वंचना—**(सबाष्पम्) जाणाहि ताद।<sup id="fnref:4"><a href="#fn:4" class="footnote-ref" role="doc-noteref">4</a></sup></p>
<p>** कुलपतिः—**वत्से, किमहं जानामि।</p>
<p>** वंचना—**(रोदिति )</p>
<p>** कुलपतिः—**(ससंभ्रमम् ) कथय वत्से, किमहं जानामि।</p>
<p>** वंचना—**अत्थि मे कीलाहारिणी एवं जाणाइ ताउ ।<sup id="fnref:5"><a href="#fn:5" class="footnote-ref" role="doc-noteref">5</a></sup></p>
<p>** कुलपतिः—**या किल बाल्यादारभ्य स्वहस्तदत्तनीवारकवलैः प्रवृद्धिं नीता। ततः किं तस्याः।</p>
<p>(वंचना उच्चैःस्वरं रोदिति)</p>
<p>** अंगारमुखः—**(प्रविश्य संभ्रांतः)</p>
<p><strong>भूरराजन्वती सेयमब्रह्मण्यमहो महत्।<br>
मृगयाव्याकुलैः पापैर्गर्भिणी हरिणी हता॥२१॥</strong></p>
<p>** कुलपतिः—**(सरोषमिव)</p>
<p><strong>राजन्निक्ष्वाकुवंशक्षितिपतितिलक ध्यानविध्वंसकारी<br>
कौतस्त्यस्तापसानामयमतनुरिहाकस्मिकः शोकशंकुः।<br>
स्फीतन्याये भवत्यप्यवनितलपतौ यद्यराजन्वती भूः<br>
श्रेयोविश्रामयष्टिस्तदियमुपहता धर्मकर्मप्रवृत्तिः॥२२॥</strong></p>
<p>(राजा व्रीडया दिक्षु चक्षुषी निक्षिपति)</p>
<p>** वंचना—**ताय,अहं अणसणं करिस्सं।<sup id="fnref:6"><a href="#fn:6" class="footnote-ref" role="doc-noteref">6</a></sup></p>
<p>** निकृतिः—**अहमपि।</p>
<p>** कुलपतिः—**(सरोषम्)</p>
<p><strong>ज्ञात्वा कुतोऽपि ननु मध्यमलोकपाल<br>
तं शाधि साधुजनबाधकरं श्वपाकम्।<br>
प्रत्यर्थिनः शमवतां रहितायुधानां<br>
न्यायार्थिभिर्नृपतिभिः खलु शासनीयाः॥२३॥</strong></p>
<p>** राजा—**(प्रणम्य सविषादम्)</p>
<p><strong>परेषां दंडमाधातुमहमन्यायिनामलम्।<br>
न पुनः स्वात्मनो दूरशर्मणः पापकर्मणः॥२४॥</strong></p>
<p>** कुलपतिः—**(सरोषं ससंभ्रमम्) किमुत्कंस्यान्मया व्यापादितेति।</p>
<p>(राजा प्रणम्याधोमुखस्तिष्ठति)</p>
<p>** कुलपतिः—**(वल्कलेन मुखं पिधायोच्चैःस्वरम्)</p>
<p><strong>आः पाप चापशरधी नियतं दधासि<br>
ध्यानैकतानमनसः शमिनो निहंतुम्।<br>
युष्मादृशाः प्रतिनृपप्रहतौ वराकाः<br>
संग्रामधामनि कुतः प्रभविष्णवः स्युः॥२५॥</strong></p>
<p>** राजा—** (सविनयं प्रणम्य) भगवन्, प्रसीद प्रसीद। क्षमस्व त्वमेकमपराधम्।</p>
<p>** कुलपतिः—**अरे भरतकुलपांसन, त्रिशंकुयशश्चंद्रमसः कलंक, अदृश्यमुख, अस्पर्श,</p>
<p><strong>स्त्रीभ्रूणघातगुरुपातकपंकिलास्य<br>
मेध्याद्व्रजव्रज इतो द्रुतमाश्रमान्नः।<br>
युष्मादृशामकरुणैकशिरोमणीनां<br>
सर्वंसहापि विरमत्यनुषंगपापात्॥२६॥</strong></p>
<p>** राजा—**(सविनयम्)</p>
<p><strong>इत्थं गते कथय किं करवाणि सोऽह-<br>
मुद्भिन्नगर्भहरिणीहननश्वपाकः।<br>
धात्रीं त्यजामि विषमव्रतमाचरामि<br>
किंवा विशामि रुचिलीढदिशं हुताशम्॥२७॥</strong></p>
<p>** कुलपतिः—**अरे पाप, सत्वरमपसर। किमात्मनो वचनं श्रावयसि।</p>
<p>** अंगारमुखः—**(सकपटम्)</p>
<p><strong>प्रसीद वाचंयमधुर्य ते रुषा<br>
कृतानुतापः स्वयमप्ययं नृपः।<br>
तपोभृतामेकधुरीण किं मुधा<br>
महीभृतामेकधुरोऽवधीर्यते॥२८॥</strong></p>
<p>** कुलपतिः—**अरे अंगारमुख, यदि परमयं भ्रूणहा सर्वस्वदानेनैव शुध्यति।</p>
<p>** राजा—**(साश्वासम्)</p>
<p><strong>प्रसीद त्वं त्रातर्विलयमयतां गर्भहरिणी-<br>
विघाताविर्भूतं सपदि कलुषं दुस्तरमपि।<br>
सदुर्गा सग्रामा सगजतुरगा साश्रमपदा<br>
मया तुभ्यं दत्ता चतुरुदधिकांची वसुमती॥२९॥</strong></p>
<p>** अंगारमुखः—**(प्रणम्य) भगवन्,अयोध्याधिपतिर्यदभिधत्ते तत्प्रतिपद्यस्व।</p>
<p>** कपिंजलः—**(अपवार्य) देव, किमिदम्।</p>
<p>** कुंतलः—**देव, कोऽयमुत्पातः।</p>
<p>** राजा—**(अवगणय्य) भगवन्, मदुक्तं मेऽस्तु।</p>
<p>** कुलपतिः—**दत्ता मह्यं वसुमती भवता।</p>
<p>** राजा—**युष्मभ्यं दत्ता वसुमती।</p>
<p>** कुलपतिः—**नार्हसि वसुंधराया भोगमतः परम्।</p>
<p>** राजा—**नार्हामि वसुंधराभोगमतः परम्।</p>
<p>** कुलपतिः—**कोऽत्र भोः।</p>
<p>(प्रविश्यः तापसः) आदिशतु कुलपतिः।</p>
<p>** कुलपतिः—**अये काश्यप। भागीरथीदक्षिणाश्रमवासिनं वाराणसीतः समायातमस्मदंतेवासिनं कौटिल्यमाकारय।</p>
<p>(यदादिशति कुलपतिः। इत्यभिधाय काश्यपो निष्क्रांतः)<br>
(प्रविश्य कौटिल्यः प्रणमति)</p>
<p>** कुलपतिः—**कौटिल्य, हरिश्चंद्रेण वसुंधरास्मभ्यं प्रतिपादितेत्यत्रार्थे त्वं साक्षी।</p>
<p>** कौटिल्यः—**महाराज, अत्रार्थे वयं साक्षिणः।</p>
<p>** राजा—**अत्रार्थे यूयं साक्षिणः।<br>
(प्रविश्य वैखानसः) भयवं, जाव विवन्ना हरिणी<sup id="fnref:7"><a href="#fn:7" class="footnote-ref" role="doc-noteref">7</a></sup>।</p>
<p>** कुंतलः—**(अपवार्य) कपिंजल, यथायं बंदी पठितवांस्तथा व्यक्तं प्रातर्देवस्य प्रवासो भविष्यति।</p>
<p>** वैखानसः—**आस्समपए चिठ्ठइ ताव होमबिही न पवट्टइ।<sup id="fnref:8"><a href="#fn:8" class="footnote-ref" role="doc-noteref">8</a></sup>तयाणिं किं करेदु।</p>
<p>** कुलपतिः—**अग्निसंस्कारं च गत्वा कारय।</p>
<p>** वंचना—**मए सह तीए अग्गिसक्कारो भविस्सइ।<sup id="fnref:9"><a href="#fn:9" class="footnote-ref" role="doc-noteref">9</a></sup></p>
<p>** राजा—**(प्रणम्य)</p>
<p><strong>एकं क्षमस्व दुःसाधमपराधं तपोधने।<br>
वितरिष्याम्यहं तुभ्यं हेम्नो लक्षमसंशयम्॥३०॥</strong></p>
<p>** अंगारमुखः—**यदयं वर्णाश्रमगुरुरभिधत्ते तदस्तु।</p>
<p>** वंचना—**एवं भोदु<sup id="fnref:10"><a href="#fn:10" class="footnote-ref" role="doc-noteref">10</a></sup>।</p>
<p>** कुलपतिः—**दीयतां तर्हि सुवर्णमेतस्यै।</p>
<p>** राजा—**कनकं भवद्भिरयोध्यामागत्य ग्रहीतव्यम्।</p>
<p>** कुलपतिः—**न वयं प्रचुरपौरपांसुरासु नगरवसुंधरासु संचरामः।</p>
<p>** अंगारमुखः—**भगवन्, यदभिधत्ते साकेतपतिस्तदस्तु।</p>
<p>** कुलपतिः—**अस्तु किंतु यूयं मध्याह्नसंध्यामलंघयता साकेतपतिना विसर्जनीयाः।</p>
<p>** राजा—**अवश्यमेतत्।</p>
<p>(नेपथ्ये)</p>
<p><strong>गाहंतां सरयूतटानि तुरगाः स्वैरं गणः सादिनां<br>
तंद्रालुर्बहुलाश्रमक्षितिरुहच्छायासु विश्राम्यतु।<br>
कुंजेषु व्यवधास्थितेषु दधतामाधोरणाः कुंजरान्<br>
वीक्षंतां च मृगद्युवारवनिताः शक्रावतारश्रियम्॥३१॥</strong></p>
<p>** कुंतलः—**देव पाश्चात्यं सैन्यमागतम्।</p>
<p>(पुनर्नेपथ्ये बंदी)</p>
<p><strong>क्षीणाशेषनिजप्रतापविसरः संत्रुट्यदाशास्थितिः<br>
प्रक्षिप्याखिलभक्षिणो हुतभुजो वक्रे समस्तं महः।<br>
उद्गच्छन्मुनिमंडलेन कलितं वृत्तैकभूः स्वं पदं<br>
हित्वा क्रामति पश्चिमालयमयं देवो हहा गोः पतिः॥३२॥</strong></p>
<p>** कुलपतिः—**महाराज, प्रदोषसंध्यासमयोऽस्माकमिदानीम्।</p>
<p>** राजा—**तर्हि वयम्—</p>
<p><strong>ब्रह्मांडोदरसंचरिष्णुयशसो वंदारुवृंदारक-<br>
श्रेणीशेखरपारिजातसुमनःकिंजल्ककिर्मीरिताम्।<br>
इक्ष्वाकुक्षितिपालसंततिगुरोः शक्रावतारस्थिते-<br>
र्नाभेयस्य विलोक्य पादयुगलीं सौधाय चेष्टामहे॥३३॥</strong></p>
<p>**कुलपतिः—**वयमपि प्रादोषिकं संध्याविधिमनुष्ठातुं प्रतिष्ठामहे।</p>
<p>(इति निष्क्रांताः सर्वे)</p>
<p><strong>इति प्रथमोऽङ्कः ॥</strong></p>
<p><strong>————————</strong></p>
<p><strong>द्वितीयोऽङ्कः</strong> <strong>।</strong></p>
<p>(ततः प्रविशत्यमात्यो वसुभूतिः कुंतलश्च)</p>
<p>** वसुभूतिः—**ततस्ततः।</p>
<p>**कुंतलः—**अनंतरं सकलदेवताधिचक्रवर्तिनः सरयूसीकरासारसंपर्कसततार्द्रपादपद्मस्य भगवतो नाभिनंदनस्य सांध्यं सपर्याविधिमाधाय देवः सौधमधिष्ठितवान्।</p>
<p>** वसुभूतिः—**(विमृश्य) के पुनर्वराहं देवाय विज्ञप्तवंतः।</p>
<p>** कुंतलः—** सर्वैरदृष्टचरः कोऽपि।</p>
<p>** वसुभृतिः—** यदि सर्वैरदृष्टचरस्तर्हि व्यक्तमिदमिंद्रजालं किमपि। भवतु तावत्। संप्रति देवः क्वास्ति।</p>
<p>** कुंतलः—**एष विलासमंडपे तिष्ठति।</p>
<p>(ततः प्रविशति राजा सहर्षम्)</p>
<p>** कुंतलः—**(उपसृत्य) देव, अमात्यः प्रणमति।</p>
<p>(वसुभूतिः प्रणम्योपविशति)</p>
<p>** राजा—**(सहर्षम्) अमात्य ह्यस्तनेऽहनि यदस्माभिर्वराहदेवकस्य पुरे प्रतिज्ञातं तदखिलं वराहं व्यापाद्य निर्व्यूढम्।</p>
<p>** वसुभूतिः—**ह्यस्तनवृत्तांतं ज्ञातवानस्मि।</p>
<p>** राजा—**(विहस्य) व्यक्तं कुंतलः कथितवान्।</p>
<p>** वसुभूतिः—** देव।</p>
<p><strong>एतेन परमानंदरूपं प्राभवमुच्यते ।<br>
अनौचित्यमपि स्तौति येनौचित्यमिवानुगः॥१॥</strong></p>
<p>तथापि किमपि विपरीतं विज्ञपयिष्यामि।</p>
<p>** राजा—**स्वैरं विज्ञपय।</p>
<p>** वसुभूतिः—**वसुमतीपरित्यागो नाम समुचितः प्रतिभाति।</p>
<p>**राजा—**अमात्य ।</p>
<p><strong>उचितमिदमनुचितमिति प्रारंभात्पूर्वमेव युज्येते।<br>
प्रारब्धस्य तु निर्वहणं भूयात्संकल्पनं न्याय्यम्॥२॥</strong></p>
<p>अपि च।</p>
<p><strong>श्रियो नाशं यांतु व्रजतु निधनं गोत्रमखिलं<br>
शिरश्छेदो वास्तु प्रभवतु समंताद्विपदपि।<br>
विवेकार्कज्योतिर्विघटितमहामोहतमसः<br>
प्रतिज्ञातादर्थात्तदपि न चलंत्येव कृतिनः॥३॥</strong></p>
<p>तदलमनया पूर्वकृतमीमांसया। प्रगुणय कनकलक्षम्। इदानीं समायाति कुलपतिः।</p>
<p>(नेपथ्ये) इत इतः।</p>
<p>** राजा—**अमात्य, समायात एव तापसः। तदुपनय सत्वरं कनकम्।</p>
<p>** वसुभूतिः—**(कुंतलस्य कर्णे) एवमेव ।</p>
<p>(एष समायातोऽस्मीत्यभिधाय कुंतलो निष्क्रांतः।)<br>
(ततः प्रविशति कुलपतिरंगारमुखश्च)</p>
<p>** कुलपतिः—**(साश्चर्यम्) अंगारमुख, वचसामगोचरं किमप्यस्य त्रैशंकवस्य सत्त्वम्।</p>
<p>** अंगारमुखः—**किं कदापि कमप्यनुचितमुपस्तौति। इंद्रो वा स्तोष्यति।</p>
<p>** कुलपतिः—**ज्ञास्यामि यद्यतः परमपि सत्त्वमेवमस्य भविष्यति।</p>
<p>** राजा—**(सरभसम्) स्वागतं महर्षे। कोऽत्र भो आसनमासनम्।</p>
<p>** कुलपतिः—**अलमासनेन। आकर्णय किमपि।</p>
<p>** राजा—**आदिशतु कुलपतिः।</p>
<p>** कुलपतिः—**</p>
<p><strong>कृशानुसेवा फलकंदवर्तनं<br>
जटाधरत्वं वनवासिनां व्रतम्।<br>
महीपतीनामिदमेव तु व्रतं<br>
यदात्मसत्यात्प्रलयेऽपि न च्युतिः॥४॥</strong></p>
<p>** राजा—**ततः किम्।</p>
<p>** कुलपतिः—**</p>
<p><strong>वनांतरात्प्रातरुपेत्य ते पुरीं<br>
पुरोऽवतीर्णे मयि योगिनां वरे।</strong></p>
<p><strong>न सांप्रतं सांप्रतमुन्नतस्थिते-<br>
र्निजां प्रतिज्ञां प्रति कालयाधुना॥५॥</strong></p>
<p>** राजा—**भगवन्‚ कः कालयापनां करोति। उपनीतमेव कनकं पश्य।</p>
<p>** अंगारमुखः—**महाराज।</p>
<p><strong>अकांडकोपेऽपि तपस्विनो दशां<br>
विशंति तां या वचसामगोचरा।<br>
निजार्धभंगे सरुजस्तु तामसीं<br>
दधत्यगम्यां मनसोऽपि विक्रियाम्॥६॥</strong></p>
<p>** वसुभूतिः—**तपोधना अपि तामसीं दशामुपासंत इति केषां वाचोयुक्तिः।</p>
<p>** अंगारमुखः—**(सोपहासम्) महाराज, तपोधनाचारचतुरः कोऽयम्।</p>
<p>** राजा—**मुने, अमात्योऽयम्।</p>
<p>** कुलपतिः—**किंनिमित्तोऽयं विलंबः।<br>
(प्रविश्य कनकभृतभाजनहस्तः कुंतलः)</p>
<p>** कुंतलः—**इदं कनकम्। आदिशतु देवः।</p>
<p>** राजा—**मुनेरुपनय।</p>
<p>** कुलपतिः—**(सरोषमिव) किमिदम्।</p>
<p>** राजा—**वंचनाकनकम्।</p>
<p>** कुलपतिः—**कुतः समानीतमेतत्।</p>
<p>** कुंतलः—**कनककोशात्।</p>
<p>** कुलपतिः—**कोशः पृथिव्या मध्ये किं बहिः।</p>
<p>** राजा—**मध्ये।</p>
<p>** कुलपतिः—**पृथिव्यां कः स्वामी।</p>
<p>** राजा—**कुलपतिः।</p>
<p>** कुलपतिः—**अंगारमुख, अस्मत्कांचनेनात्मानमनृणं कुर्वतः त्रैशंकवस्य महती सत्त्वकाष्टा।</p>
<p>** राजा—**समीचीनमाहायं कुलपतिः। कुंतल कनकं, यथास्थानमुपनय।</p>
<p>(कुंतलो निष्क्रांतः)</p>
<p>** कुलपतिः—**व्रजामो वयम्। दृष्टं भवतः सत्यं सत्त्वं च।</p>
<p>** राजा—**विलंबध्वं यूयं यावत्कनकमायात्यन्यतः। (पुनरमात्यस्यकर्णे) एवमेवम्।</p>
<p>** वसुभूतिः—**कोऽत्र भोः।</p>
<p>(प्रविश्य)</p>
<p>** पुरुषः—**एषोऽस्मि।</p>
<p>** वसुभूतिः—**(पुरुषस्य कर्णे) एवमेवम्।</p>
<p>(पुरुषो निष्क्रांतः)</p>
<p>** कुलपतिः—**</p>
<p><strong>पुरीं स्पृष्ट्वा क्रांत्वा भुवमुपहतस्तापसविधि-<br>
र्मया तस्मात्कन्याकनकमुपनेतुं भव भृशः।<br>
न चेत्त्वां भ्रूणस्त्रीवधकमधिकक्रोधविधुरो<br>
विधास्ये शापोत्थज्वलदनलभस्मीकृततनुम्॥७॥</strong></p>
<p>** राजा—**(सभयम्) अमात्य, कोऽयं विलंबः।</p>
<p>(प्रविश्य)</p>
<p>** प्रतीहारः—**देव, वणिजो द्वारि संति।</p>
<p>** राजा—**शीघ्रं प्रवेशय।</p>
<p>(आदेशः प्रमाणमित्यभिधाय प्रतीहारो निष्कांतः)<br>
(ततः प्रविशंति कृतोष्णीषाः पंचषा वणिजः)</p>
<p>** कुलपतिः—**(अपवार्य) अंगारमुख, वणिजो दिव्येन प्रभावेण निवारय।</p>
<p>** अंगारमुखः—**पूर्वमेव निवारिताः।</p>
<p>** वसुभूतिः—**(वणिजां कर्णे) एवमेवम्।</p>
<p>** वणिजः—**(अपवार्य परस्परम्) अदोवरं अह्माणं तावसो सामी<sup id="fnref:11"><a href="#fn:11" class="footnote-ref" role="doc-noteref">11</a></sup>ता किं हरियंदस्य कणगेण दित्रेण।</p>
<p>** राजा—**(सविनयम्)</p>
<p><strong>अधस्ताद्वः पौराः कृत इव मया पाणिरघृणा-<br>
दृणादेतस्मान्मां विरहयत यूयं कथमपि।</strong></p>
<p><strong>अहं युष्मभ्यं स्वं ननु पुनरहोभिः कतिपयैः<br>
कुतश्चिद्याचित्वा नियतमुपयच्छामि निखिलम्॥८॥</strong></p>
<p>** वणिजः—**भट्टा अप्पदग्विणो अह्मे कणयलक्खं दाउंसमत्था।<sup id="fnref:12"><a href="#fn:12" class="footnote-ref" role="doc-noteref">12</a></sup></p>
<p>** वसुभृतिः—**(सरोमांचम्) कुलपते।</p>
<p><strong>लोकः प्रायो भवति यतिनां विश्वदृश्वा ततो वः<br>
किंचित् पृच्छाम्यतनुकुतुकोत्तालवाचालवक्रः।<br>
दृष्टः कोऽपि क्षितिपतिरिमां क्ष्मां भ्रमद्भिर्भवद्भिः<br>
सत्त्वावासः क्वचिदपि हरिश्चंद्रसब्रह्मचारी॥९॥</strong></p>
<p>** अंगारमुखः—**(सोपहासम्) अये महामात्य आम, विश्वदृश्वानस्तपोधनाः प्रायो भवति। परमस्माभिर्भूतधात्रीमशेषां भ्रमद्भिर्न भवतः सदृशो बुद्धिमानमात्यो नापि क्षितिपतिर्हरिश्चंद्रतुल्यः कोऽपि सात्त्विको दृष्टः।</p>
<p>** कुलपतिः—**(राजानं प्रति सरोषम्)</p>
<p><strong>अह्नाय किं न यतसे कनकार्पणाय<br>
मध्याह्नकृत्यसमयो ननु हीयते नः।<br>
आकस्मिकं किमथवा यशसः कुलस्य<br>
लोकस्य च प्रलयमीक्षितुमुत्सुकोऽसि॥१०॥</strong></p>
<p>** राजा—**(सभयं प्रणम्य)</p>
<p><strong>केयं योगीश्वर दिनकरादंधकारप्रसूतिः<br>
को वाकांडे तुहिनमहसो रंगदंगारपातः।<br>
कस्माल्लोकत्रितयकुशलध्यायकेभ्यो मुनिभ्यो<br>
भास्वद्वंश्यक्षितिपतिभुवः सर्वसंहारभावः॥११॥</strong></p>
<p>** कुलपतिः—**(साक्षेपम्) आः पाप कौक्कुटिक, पुनः पुनर्मांविप्लावयसि।</p>
<p>** राजा—**(सभयं प्रणम्य पादौ स्पृशति)</p>
<p>** कुलपतिः—**(राजानं पार्ष्णिना प्रणिहन्ति)</p>
<p>** राजा—**(पुनः पादौ स्पृशति)</p>
<p>** अंगारमुखः—**(साक्षेपम्)</p>
<p><strong>जंघाल बालचरिताध्वनि साधुवृत्त-<br>
लुटाककौक्कुटिक कर्मसु धार्मिकेषु।<br>
वाचाल चाटुषु किमन्यदसत्यसंध<br>
संध्याविधिं किमु विहंसि वृथा मृषोद्यैः॥१२॥</strong></p>
<p>** वसुभूतिः—**(सरोषमिव कुलपतिं प्रति)</p>
<p><strong>एतैः किमाकस्मिकरोषविप्लुषां<br>
भरैः परब्रह्मलयः कलंक्यते।<br>
भवादृशां विश्वजनीनकर्मणा-<br>
मनात्मनीना न भवति वृत्तयः॥१३॥</strong></p>
<p>** कुलपतिः—**(सरोषम्) अस्थापितमहत्तर अरे मुखर, अस्मत्परब्रह्मचिंतायां कस्त्वमसि।</p>
<p>** अंगारमुखः—**अरे क्षत्रियाधम त्रैशंकव, कथंकारमेतमंतरालाभिलापिनं वाचालबटुं न निवारयसि।</p>
<p>** राजा—**अंगारमुख,</p>
<p><strong>मुनिरस विरसानि ब्रूहि सर्वंसहोऽस्मि<br>
व्रतिषु तरणिवंश्याः कञ्चिदूर्जां भजंते।<br>
रसमृदुलमृणालच्छेदकौतूहलेषु<br>
स्पृहयति पुरुहूतः किं नु दंभोलिकेलिम्॥१४॥</strong></p>
<p>** अंगारमुखः—**नाहं व्रती किंतु व्रतिवेषो ब्रह्मराक्षसः। ततो यदि शक्तिरस्ति तदा प्रहर।</p>
<p>** राजा—**(स्वगतम्) किममुना तापसेन सह प्रतिज्ञाविघातकारिणा कलहेन। (प्रकाशम्) कोऽत्र भोः।</p>
<p>(प्रविश्य)</p>
<p>** कपिंजलः—**आदिशतु देवः।</p>
<p>** राजा—** कपिंजल, अस्मदाभरणानि समानय।</p>
<p>** अंगारमुखः—**अस्मत्किंकरस्याभरणान्यस्मदीयान्येव। ततस्तान्यासताम्।</p>
<p>** वसुभूतिः—**कुलपते यावदयोध्याधिपतिः कनकलक्षं दातुं प्रभवति तावन्मां गृहाण। यदि वा कनकलक्षमूल्यान् करिणो वाजिनः पताकिनो वा कलय।</p>
<p>** कुलपतिः—**अरे, जूर्णमार्जारेण भवता कमर्थं साधयामि। करिवाजिपताकिनस्तु वसुंधरया सहैवाग्रेगृहीताः।</p>
<p>** कपिंजलः—**तर्हि मां गृह्णातु कुलपतिः।</p>
<p>** अंगारमुखः—**अरे कपिंजल, वराटिकार्हेण पदातिपांशुना भवता कनकलक्षमुपेक्षितुं न शिक्षितः कुलपतिः।</p>
<p>** वसुभूतिः—**(सरोषं राजानं प्रति)</p>
<p><strong>न नाम स्युः स्वर्णक्षितिसुतकलत्राणि यतिनां<br>
तदस्मै यद्दत्तं तदिह निखिलं भस्मनि हुतम्।<br>
विहाय व्यामोहं विमृश विमृशाद्यापि नृपते<br>
तपोव्याजच्छन्नं किमपि नियतं दैवतमिदम् ॥१५॥</strong></p>
<p>** कुलपतिः—**(सोपहासम्)अरे मुखर सचिवापसद, चिराद्यथार्थमभिहितवानसि। दुस्तपतपः करकलितस्वर्गाप- वर्गशर्माणो मर्त्यापदेशेन दैवतान्येव मुनयः।</p>
<p>** वसुभूतिः—**(साश्चर्यमिव)</p>
<p><strong>मृगमदमृगप्रायैः कीर्णैर्मृगैरुटजे स्थितिः<br>
सरसपनसश्लाघ्यैर्वृत्तिः सुखोपनतैः फलैः।<br>
मदनजरुजाच्छेदी वैद्यः सदा सविधे प्रिया<br>
वपुरपगमे स्थानं मुक्तावहो विषमं तपः ॥१६॥</strong></p>
<p>** कुलपतिः—**अरे जिव्हाल, प्रगल्भस्व वक्रोक्तिभिस्तावद्यावद्वयं भवद्वचनानुरूपं नाचरामः।</p>
<p>** वसुभूतिः—**अये तापस, अचिराय समाचर स्वाभिप्रेतम्।</p>
<p>** कुलपतिः—**(सरोषम्) अंगारमुख, उपनय कमंडलुं येन दुरात्मानमेनं शपामि।</p>
<p>** राजा—**(सभयं प्रणम्य) भगवन्, किममुना सह वृथा कोलाहलेन। अहमस्मि ते निदेशस्थायी। समादिश किं करोमि।</p>
<p>** कुलपतिः—**(साक्षेपम्) किमस्मान् भूयो भूयः पृच्छसि। ननु शतशः समादिष्टं वंचनाकनकमुपानय। प्रत्यासीदति प्रदोषसंध्या।</p>
<p>** राजा—**(विमृश्य) कोऽत्र भोः।</p>
<p>(प्रविश्य)</p>
<p>** कुंतलः—**आदिशतु देवः।</p>
<p>** राजा—**(कुंतलस्य कर्णे) एवमेवम्।</p>
<p>(कुंतलो निष्कांतः)</p>
<p>(नेपथ्ये) अहं सयं चेव आगच्छिअ आहरणाइ तावसस्स उवणइस्सं।<sup id="fnref:13"><a href="#fn:13" class="footnote-ref" role="doc-noteref">13</a></sup></p>
<p>** राजा—**(अपवार्य) अमात्य, कथमागच्छति स्वयं देवी।</p>
<p>(ततः प्रविशति कुंतलेनादिश्यमानमार्गा देवी सुतारा रोहिताश्वश्च।)</p>
<p>** सुतारा—**(प्रणम्य) भयवं, गिव्ह एयाइं में आहरणाई।<sup id="fnref:14"><a href="#fn:14" class="footnote-ref" role="doc-noteref">14</a></sup></p>
<p>** अंगारमुखः—**(सोपहासम्) साधु पतिव्रते, साधु।</p>
<p>** कुलपतिः—**(सावज्ञम्) भद्रे, कनकाभरणं पैतृकं भार्तृकं वा।</p>
<p>** सुतारा—**(सभयम्) अज्जउत्तेण एअं पसाईकिअं।<sup id="fnref:15"><a href="#fn:15" class="footnote-ref" role="doc-noteref">15</a></sup></p>
<p>** कुलपतिः—**(साक्षेपम्) अस्मदीयमेवास्माकमर्पयसि। अहो ते दक्षता।</p>
<p>** अंगारमुखः—**कुलपते, नन्वियं हरिश्चंद्रस्य कैतवनिधिर्भार्या।</p>
<p>** रोहिताश्वः—**(प्रणम्य सभयम्।) मं गिण्ह मिल्हिहि मे पिअरं।<sup id="fnref:16"><a href="#fn:16" class="footnote-ref" role="doc-noteref">16</a></sup></p>
<p>(राजा सबाष्पमधोमुखस्तिष्ठति)</p>
<p>** कुलपतिः—**(अपवार्य) अंगारमुख, सबाष्पनिरुद्धकंठः प्रत्युत्तरं दातुमस्मै बालकाय न शक्नोमि।</p>
<p>** अंगारमुखः—**आत्मानमधुनैव मा मुंच। (पुनः सुतारां प्रति) दंभानिपुणे, त्वयायं बालको वक्तुमिदं शिक्षितः।</p>
<p>(सुतारा सबाष्पमधोमुखी तिष्ठति)</p>
<p>** अंगारमुखः—**(सोपहासम्) पतिव्रते यथास्थानं गत्वा समुपविश।</p>
<p>** कुंतलः—**(सरोषम्) आः पाप तापसपिशाच, सतीचक्रचूडामणिं देवीं सुतारामुपहससि। एष ते तरवारिणा शिरः पातयामि।</p>
<p>** अंगारमुखः—**अरे कर्मकरापसद, मामासादितब्रह्माणं तपोधनमधिक्षिपसि। यदि मे तपसः फलमस्ति तदिदानीं श्मशानवासी शृगालो भव।</p>
<p>(कुंतलः शृगालो भूत्वा शब्दायमानो निष्क्रांतः)</p>
<p>** राजा—**(सभयं विमृश्य) भगवन्, मासमेकं सहस्व यावत्कुतोऽपि कनकमुपनयामि।</p>
<p>** कुलपतिः—**मासानंतरं दास्यसि किं भिक्षयित्वा।</p>
<p>** राजा—**इक्ष्वाकवो भिक्षां दातुं शिक्षिता न पुनर्ग्रहीतुम्।</p>
<p>** कुलपतिः—**कुतस्तर्हि।</p>
<p>** राजा—**आत्मानं विक्रीय दास्यामि।</p>
<p>** कुलपतिः—**भवत्वेवम्। किंतु वसुंधरां त्यज मे सत्वरम्।</p>
<p>** राजा—**(सरोमांचम्)</p>
<p><strong>त्यज धरणिमिमां मे नास्मि सोढा तवाहं<br>
कियदिदमुपदिष्टं नस्त्वया तापसेंद्र।<br>
ननु दिनकरवंश्याः स्वस्य संधांससंधां<br>
विरचयितुमसूनप्यस्ततंद्रास्त्यजंति॥१७॥</strong></p>
<p>** कुलपतिः—**(अपवार्य अंगारमुखं प्रति) अहो सत्यमहो सत्त्वम्। कतिसात्विकपुरुषरत्नगर्भा भगवती वसुमती।</p>
<p>** सुतारा—**(अपवार्य सास्रम् ) अमच्च, किंपयं अह्माणं अरिट्टमावडिअं।<sup id="fnref:17"><a href="#fn:17" class="footnote-ref" role="doc-noteref">17</a></sup></p>
<p>** वसुभूतिः—**(सबाष्पम्) देवि, किं मां पृच्छसि। देवं पृच्छ।</p>
<p>** राजा—**मुने, वसुंधरामपहाय क्व व्रजामि।</p>
<p>** कुलपतिः—**यत्र नोपलक्ष्यसे।</p>
<p>** राजा—**(विमृश्य) देवि, अंतःपुरे गच्छ।</p>
<p>** सुतारा—**अहंपि अज्जउत्तेण सह आगमिस्सं।<sup id="fnref:18"><a href="#fn:18" class="footnote-ref" role="doc-noteref">18</a></sup></p>
<p>** राजा—**(सबाष्पम्)</p>
<p><strong>शीतालुस्तनयः शयालुरथवोष्णालुः प्रकृत्या महान्<br>
शीतोष्णश्रमस्वेदवेदनकरं घोरांतरं प्रांतरम्।<br>
पंथानो गतवाहना च भवती नो गाढमूर्जस्वला<br>
तत्त्वं देवि समं सुतेन शिशुना तिष्ठात्र यामो वयम्॥१८॥</strong></p>
<p>** सुतारा—**जं भोइ तं भोउ। अहं अज्जउत्तेण सह आगमिस्सं<sup id="fnref:19"><a href="#fn:19" class="footnote-ref" role="doc-noteref">19</a></sup>।</p>
<p>** कुलपतिः—**पतिव्रते, कुत्र केन सह चालितासि।</p>
<p>** सुतारा—**भयवं, अज्जउत्तेण सह देसंतरं गमिस्सं।<sup id="fnref:20"><a href="#fn:20" class="footnote-ref" role="doc-noteref">20</a></sup></p>
<p>** कुलपतिः—**अस्मदायतां भवतीं त्रैशंकवो नेष्यतीति महदाश्चर्यम्।</p>
<p>** वसुभूतिः—**अये तापस, अनभिज्ञोऽसि लोकव्यवहाराणाम्। पतिदेवता हि स्त्रियो न परायत्ताः।</p>
<p>** कुलपतिः—**(सरोषहासम्) अये लोकव्यवहारनदीष्ण महामात्य, एतान्येवाक्षराणि महासत्त्वचूडामणिमेनं महाराजमध्यापय। (हरिश्चंद्रं प्रति साक्षेपम्।) उदात्तावतंस पतिदेवतेयं सुतारा न ममायत्ता।</p>
<p>** राजा—**</p>
<p><strong>अश्वीयस्य च हास्तिकस्य च तथा स्त्रैणस्य पौंस्नस्य च<br>
रथ्यानामथ मंत्रिणः किमपरं देव्याश्च वत्सस्य च।<br>
स्वामी तापस एव संप्रति ततो यद्येषदेव्या मया<br>
सार्द्धं संसहते गतिं सतनया कामंसमागच्छतु॥१९॥</strong></p>
<p>** कुलपतिः—**(अपवार्य) अंगारमुख सेयं सत्त्वस्य पराकाष्ठा।</p>
<p>** अंगारमुखः—**पुरंदरनिर्णीतोऽर्थः प्रलयेऽपि किं विघटते।</p>
<p>** सुतारा—**(प्रणम्य)भयवं, अणुजाणेहि मं।<sup id="fnref:21"><a href="#fn:21" class="footnote-ref" role="doc-noteref">21</a></sup></p>
<p>** कुलपतिः—**एवमस्तु। किंत्वाभरणानि विमुच्य वसनमात्रेण नेपथ्येन गंतव्यम्।</p>
<p>(राजा मुकुटादीन्याभरणानि विमुंचति)</p>
<p>** सुतारा—**भयवं, अविहवालख्खणं मे आहरणं चिट्ठउ।<sup id="fnref:22"><a href="#fn:22" class="footnote-ref" role="doc-noteref">22</a></sup></p>
<p>** कुलपतिः—**त्रैशंकव एवाविधवालक्षणं भवत्याः।</p>
<p>** सुतारा—**सबाष्पमाभरणानि विमुंचति।</p>
<p>** वसुभूतिः—**(सरोषम्) अये ब्रह्मराक्षस।</p>
<p><strong>तुभ्यं ददद्वसुमतीं ननु तापसाय<br>
विज्ञः किमेष नृपतिः परिहासपात्रम्।<br>
त्वं तापसः किमथवा भवसंगभंग-<br>
श्रद्धालुरस्तविषयः कलयन्नमुष्मात्॥२०॥</strong></p>
<p>** कुलपतिः—** (सरोषम्)</p>
<p><strong>नाहं परिग्रहनिवृत्तमना मुनींद्रो<br>
नाप्येष कृत्यविदुरो नृपतिश्च हास्यः।<br>
दानांतरायपरिबोधितशापसर्प-<br>
ग्रासीकृतः किमुत रे सचिवाधमस्त्वम्॥२१॥</strong></p>
<p>अंगारमुख उपनय कमंडलुम्।</p>
<p>(अंगारमुखस्तथा करोति)</p>
<p>** कुलपतिः—** अरे वाचाल! अनुभव मुखरतायाः फलम्। यदि मे सप्रभावं तपस्तदिदानीं शुको भव।( कमंडलुतचुलुकमादाय भूमौ क्षिपति)</p>
<p>(वसुभूतिः शुको भूत्वा नभस्तलमुत्पतितः)</p>
<p>** सर्वे—** (सभयं प्रणम्य) परमेश्वर, उपसंहर, क्रोधम्। समलंकुरु सत्वरमाश्रमम् । एते वयं भवतो वसुंधरामपहाय गता एव देशांतरे।</p>
<p>(नेपथ्ये)</p>
<p><strong>सप्तार्णवीनिवसनामवनीं गृहीत्वा<br>
लक्ष्मी विशेषकममुं दिशतो वनाय।<br>
आः पाप तापस किरात कृशानुकीर्णं<br>
वज्रं न किं पतति मूर्धनि ते नभस्तः॥२२॥</strong></p>
<p>** राजा—** (सभयमपवार्य) कपिंजल, निवारय पुरलोकम्। अपरथा तापसःक्रोत्स्यति।</p>
<p>(कपिंजलो हस्तसंज्ञया वारयति)</p>
<p>** कुलपतिः—** (अनाकर्णितेनैव) त्रैशंकव, किमद्यापि विलंबः।</p>
<p><strong>राजा—</strong> भगवन्, एष गत एव। (पुनरंजलिं बद्धा)</p>
<p><strong>इक्ष्वाकुक्षितिपालपौरुषकथासाक्षिण्ययोध्ये नमः<br>
पौराः सांप्रतमेष वो मुनिरधिष्ठाता गुरुर्दैवतम्।<br>
दत्तास्मै यदियं मया वसुमती सप्तार्णवीमेखला<br>
भास्वद्वंश्यभुवां हि भूतलभुजां सत्यव्रतं पालितम्॥२३॥</strong></p>
<p>(वणिजो मंद मंदं रुदंति)</p>
<p>** राजा—** देवि, अवलंबस्व मद्वचनम्। अत्रैव तिष्ठ। अशिक्षितपादचारा न शक्नोति भवती क्रमितुं दर्भांकुरविधुरासु वनवसुंधरासु।</p>
<p>** सुतारा—**जं भोइ तं भोउ।<sup id="fnref:23"><a href="#fn:23" class="footnote-ref" role="doc-noteref">23</a></sup> अहं आगमिस्सं।</p>
<p><strong>राजा—</strong></p>
<p><strong>त्यजन् हेम्नो लक्ष्यं चतुरुदधिकांचीं च वसुधां<br>
सुधांभोभिः स्नानादपि समधिकां प्रीतिमभजम्।<br>
सवत्सामेतां तु प्रवसनपरां वीक्ष्य दयिता-<br>
मिदानीं मन्येऽहं ज्वलदनललीढं वपुरदः॥२४॥</strong></p>
<p>(नेपथ्ये)</p>
<p><strong>असूर्यंपश्यायाः प्रकटमिदमालोक्य सहसा<br>
सदस्यगं देव्याः शिबिनृपतिदुग्धार्णवभुवः।<br>
अयं तिग्माभीशुर्भरतकुलमूलप्रसविता<br>
वधूगात्रस्पर्शाच्चकितचकितः कर्षति करान्॥२५॥</strong></p>
<p>** कुलपतिः—**(ऊर्ध्वमवलोक्य) कथं प्रदोषसंध्यावसानसमयः। महाराज, व्रजामो वयमाश्रमम्।</p>
<p>** राजा—**विजयंतां कुलपतिमिश्राः। कपिंजल, अनुव्रज मुनीन्।</p>
<p>(कुलपतिरंगारमुखकपिंजलाभ्यां सह निष्क्रांतः)</p>
<p>** राजा—**(वणिजः प्रति अंजलिं बद्ध्वा)</p>
<p><strong>क्रोधोद्बोधवशाच्चिरं परिचयादग्रप्रतापोद्धुर-<br>
स्कंधाभोगभरात्सविस्तरमदादुल्लंघशाठ्यादथ।<br>
राज्यश्रीप्रणयोन्मदिष्णुहृदयस्फारस्मयोच्छृंखलै-<br>
रस्माभिर्यदि किंचिदप्यपकृतं तत् क्षाम्यत क्षाम्यत॥२६॥</strong></p>
<p>(सर्वे रुदंति)</p>
<p>** राजा—**(अलं रुदितेन) व्रजत स्वस्थानं यूयम्। वयमपि देशांतराय संरभामहे।</p>
<p>(इति निष्क्रांताः सर्वेऽपि)</p>
<p><strong>द्वितीयोऽङ्कः समाप्तः ॥</strong></p>
<p><strong>———————</strong></p>
<p><strong>तृतीयोऽङ्कः ।</strong></p>
<p>(ततः प्रविशति राजा सुतारा रोहिताश्वश्व)</p>
<p>** राजा—**(विलोक्य) कथं प्रभातप्राया रजनिः। देवि, पश्य पश्य।</p>
<p><strong>विश्वंभराभरवियोगवतो ममैव<br>
सत्त्वं विलोकयितुमुत्सुकपादचारः।<br>
तिग्मांशुवंशविनिवेशनिदानमेष<br>
पूषाधिरोहति शिखामुदयाचलस्य॥१॥</strong></p>
<p>** सुतारा—**(सखेदम्) अज्जउत्त, कित्तिअं अज्जवि गंतव्यं।<sup id="fnref:24"><a href="#fn:24" class="footnote-ref" role="doc-noteref">24</a></sup></p>
<p>** राजा—**देवि, पर्याप्त एव पंथाः। प्राप्ता वयं वाराणसीम्। पश्यति न देवी पुरः पुरस्याभिज्ञानानि वापीनिकेतनापणवनचैत्यादीनि।</p>
<p>** सुतारा—**(निःश्वस्य) अज्जउत्त, मग्गपरिलंबणेण परिसंतह्मि।<sup id="fnref:25"><a href="#fn:25" class="footnote-ref" role="doc-noteref">25</a></sup></p>
<p>** राजा—**(विलोक्य) नक्तंदिनं चरणचंक्रमणेन परिश्रांता देवी। तदा भागीरथीशीकरनिकरव्यतिक- रसांद्रस्तबकस्यास्य चंपकस्य मूले विश्राम्यतु देवी।</p>
<p>(राजा सुतारा रोहिताश्वश्च सखेदं निषीदंति)</p>
<p>** राजा—**संवाहयामि चरणचंक्रमणेन बालमृणालकोमलानि सुचिरमायासितानि ते अंगानि । चरणतलाभ्यां च दर्भांकुरमपनयामि।</p>
<p>(सुतारा मंदं मंदमधोमुखी रोदिति)</p>
<p>** रोहिताश्वः—**ताय, कंटकेन विद्धो मे पाउं।<sup id="fnref:26"><a href="#fn:26" class="footnote-ref" role="doc-noteref">26</a></sup></p>
<p>** राजा—**(सकरुणम्) पुत्र, कंटकेन पादकस्ते विद्धः। उपनय पादकम्। येन कंटकमपनयामि।</p>
<p>(नाट्येन कंटकमपनयति)</p>
<p>** रोहिताश्वः—**(सास्रम्) ताय, बुभुक्खिउह्मि<sup id="fnref:27"><a href="#fn:27" class="footnote-ref" role="doc-noteref">27</a></sup>।</p>
<p>** राजा—**(ससंरंभम्) वत्स, त्वां बुभुक्षा बाधते। कोऽत्र भोः। अये उपनय वत्साय मोदकम्। (विलोक्य सलज्जम्) कथमग्रतो न कोऽपि पार्श्वतोऽपि न कश्चित्।</p>
<p>** सुतारा—**अज्जउत्त, किं नेदं।<sup id="fnref:28"><a href="#fn:28" class="footnote-ref" role="doc-noteref">28</a></sup></p>
<p>** राजा—**देवि, पूर्वसंस्कारो विप्लावयति।</p>
<p>** रोहिताश्वः—**अंब, बुभुक्खिउह्मि।<sup id="fnref:29"><a href="#fn:29" class="footnote-ref" role="doc-noteref">29</a></sup></p>
<p>(सुतारा सबाष्पमधोमुखी तिष्ठति)</p>
<p>** रोहिताश्वः—** अंब, बुभुक्खिउंह्मि।<sup id="fnref1:29"><a href="#fn:29" class="footnote-ref" role="doc-noteref">29</a></sup></p>
<p>** सुतारा—**चक्कवट्टिपुत्तलक्खणसमलंकिअसरीरस्स भरदकुलजादस्स दे किं एदमुवत्थिदं। (उच्चैःस्वरं रोदिति)<sup id="fnref:30"><a href="#fn:30" class="footnote-ref" role="doc-noteref">30</a></sup></p>
<p>** राजा—**</p>
<p><strong>किं देवि ताम्यसि विषीदसि किं कथं च<br>
संतप्यसे स्मरसि किं नृपतिस्थितीनाम्।<br>
सत्यव्रताचरणपीवरगौरवाणां<br>
निष्कंटकं मृगधने विपिनेऽपि राज्यम्॥२॥</strong></p>
<p>** रोहिताश्वः—**ताय, बुभुक्खिउह्मि।<sup id="fnref:31"><a href="#fn:31" class="footnote-ref" role="doc-noteref">31</a></sup></p>
<p>** राजा—**(स्वगतम्) कुतूहलदर्शनेनात्यंतरयाम्यस्य चेतः। (प्रकाशम्) चत्स, पश्य।</p>
<p><strong>गंगेयं कलहंसिकेयमपरा सेयं लघुः सारसी<br>
कोकद्वंद्वमिदं शुकोऽयमपरः सोऽयं कलः कोकिलः।<br>
नृत्यत्येष मुहुः कलापवलयं व्याधूनयन् बर्हिणः<br>
कांतां मंद्ररुतस्तथैष परितः पारावतो नृत्यति॥३॥</strong></p>
<p>** रोहिताश्वः—**एसा गंगा।<sup id="fnref:32"><a href="#fn:32" class="footnote-ref" role="doc-noteref">32</a></sup></p>
<p>** राजा—** वत्स, एषा गंगा।</p>
<p>** रोहिताश्वः—**एसा कलहंसिआ।<sup id="fnref:33"><a href="#fn:33" class="footnote-ref" role="doc-noteref">33</a></sup></p>
<p>** राजा—** वत्स, एषा कलहंसिका।</p>
<p>** रोहिताश्वः—**ताय, बुभुक्खिउह्मि।<sup id="fnref1:31"><a href="#fn:31" class="footnote-ref" role="doc-noteref">31</a></sup></p>
<p>** राजा—**वत्स, क्षणं मर्षय यावत्पुरीं प्रविशामः।</p>
<p>** रोहिताश्वः—**ताय, न सक्केमि विलंबिउं। अयिचिरं बुभुक्खिउह्मि। अंब, मोअगे देहि मे।<sup id="fnref:34"><a href="#fn:34" class="footnote-ref" role="doc-noteref">34</a></sup></p>
<p>** राजा—**(सबाष्पम्)</p>
<p><strong>राज्यस्य तस्य चतुरर्णवकूलमूल-<br>
संक्रांतकांतयशसः फलितं तदेतत्।<br>
वत्सस्य ताररुदितध्वनिशुष्कतालो-<br>
र्यत्प्रातराशकवलोपनयेप्यशक्तिः॥४॥</strong></p>
<p>भवतु तावदेनां वृद्धां व्यध्वगां पुरीप्रवेशमार्गंपृच्छामि।</p>
<p>(ततः प्रविशति मूर्ध्निकृतपाथेयभांडा वृद्धा)</p>
<p>** राजा—**आर्ये, देशांतरिणो मार्गानभिज्ञा वयम्। तदावेदय पुरीप्रवेशसरणीम्।</p>
<p>** वृद्धा—**महाभाय, चक्कवट्टिलक्खणाई दे सरीरयह्मि। ईदिसी अवस्था। ता किंणेदं।<sup id="fnref:35"><a href="#fn:35" class="footnote-ref" role="doc-noteref">35</a></sup></p>
<p>** राजा—**आर्ये, अवस्थाविरुद्धमस्मच्चरितमश्रद्धेयम्। ततः किं तेन ज्ञातेन।</p>
<p>** रोहिताश्वः—**ताय, बुभुक्खिउह्मि।<sup id="fnref2:31"><a href="#fn:31" class="footnote-ref" role="doc-noteref">31</a></sup></p>
<p>** वृद्धा—**(सकरुणम्) पुत्तय, गिन्ह एअं मे भोअणं (पाथेयमर्पयति)<sup id="fnref:36"><a href="#fn:36" class="footnote-ref" role="doc-noteref">36</a></sup></p>
<p>** राजा—**आर्ये, न वयं परतोऽनुकंपाभोजनमभिलषामः।</p>
<p>** वृद्धा—**जइएवं ता एइणा मग्गेण पुरं वच्च। (इत्यभिधाय निष्कांता)<sup id="fnref:37"><a href="#fn:37" class="footnote-ref" role="doc-noteref">37</a></sup></p>
<p>** राजा—**यद्यपेतश्रमासि तदा पुरीं प्रविशामः।</p>
<p>** सुतारा—**(सास्रम्) रअपरिब्भट्ठो रिउडललज्जो एकहं पुरं पविसिऊं सक्क्स्सदि अज्जउत्तो।<sup id="fnref:38"><a href="#fn:38" class="footnote-ref" role="doc-noteref">38</a></sup></p>
<p>** राजा—**(सावष्टंभम्)</p>
<p><strong>परिभ्रष्टोराज्यात्परिहृतसमीपः परिकरै-<br>
र्ननामांतये किमपि न च लज्जे रिपुकुलात्।<br>
प्रतिज्ञातं कृत्यं घटयितुमुपारुढमनसा-<br>
मुदात्तानां सोऽयं दुरितपरिरंभो ननु महः॥५॥</strong></p>
<p>** सुतारा—**(सबाष्पम्)</p>
<p><strong>तं किंपि दिव्ववत्थू अतक्विअं कज्जमेअमुत्थरियं।<sup id="fnref:39"><a href="#fn:39" class="footnote-ref" role="doc-noteref">39</a></sup><br>
अप्पाणस्स परिहवो महूसवो जत्त वैरीणां ॥६॥</strong></p>
<p>** राजा—**किमेवमभिदधासि।</p>
<p><strong>श्रिया वा स्थाम्ना वा विधिभिरपरैर्वा किमपरं<br>
परेभ्यो हीनः स्यां यदि ननु तदानीं परिभवः।<br>
पुरा चीर्णं कर्म प्रथयति यदेतां तु घटनां<br>
परेषामत्रार्थे प्रसरतु कुतस्त्यो मदमहः॥७॥</strong></p>
<p>तदलमपरमीमांसया। प्रयतस्व पुरीमध्यमध्यासितुम्।</p>
<p>(सुतारा सखेदमुत्थाय परिक्रामति)</p>
<p>** राजा—**(विमृश्य) देवि, प्रत्यासीदति कनकदानावधिर्मासः। तद्विचिंतय कनकसंपत्तिम्।</p>
<p>** सुतारा—**(सखेदम्)मं एदं वत्सं विक्किणिय हिरणं गिण्हदु अज्जउत्तो।<sup id="fnref:40"><a href="#fn:40" class="footnote-ref" role="doc-noteref">40</a></sup></p>
<p>** राजा—**(साक्षेपम्) किमेवमभिदधाति भवती। यदि विक्रयस्तदा सर्वेषां न पुनरेकस्य कस्यचित्।</p>
<p>** रोहिताश्वः—**(सास्रम्) तांंय, मं मा विक्किणेसु। अंब, निवारेहि तादं जेण मं न विक्कणेइ।<sup id="fnref:41"><a href="#fn:41" class="footnote-ref" role="doc-noteref">41</a></sup></p>
<p>( सुतारा तारस्वरं रोदिति)</p>
<p>** राजा—**(बाष्पं निरुध्य) वत्स, कस्त्वां विक्रेष्यति।</p>
<p>** रोहिताश्वः—**तुमं मं विक्कणेसि। अंब, अहं तुह समीवे चिट्ठिस्स। न उण परघरे गमिस्सं।<sup id="fnref:42"><a href="#fn:42" class="footnote-ref" role="doc-noteref">42</a></sup></p>
<p>** राजा—**(अपवार्य) देवि, निवारय कथमपि वत्सं। न शक्नोमि समाकर्णयितुं सकरुणं वचः।</p>
<p>** सुतारा—**पुंत्तय, तुमं चक्कवट्टी भविस्सइ तावि कोवि तुमं न विक्कणस्सदि। चिट्ठ मा रुअसु।<sup id="fnref:43"><a href="#fn:43" class="footnote-ref" role="doc-noteref">43</a></sup></p>
<p>** राजा—**(विलोक्य) देवि, यथायमितस्ततः सरभसं क्रयविक्रयाकुलो लोकः परिभ्राम्यति तथा व्यक्तं भृतकवि- क्रयापणवीथिकेयम्। तदस्यामूर्ध्वस्था एवास्महे। अपि नाम कोऽपि मां भृतकार्थी क्रीणीयात्।</p>
<p>(सर्वे परिपाट्या तिष्ठंति। राजा किमपि विमृश्य निष्क्रम्य च गृहीतदर्भपूलः प्रविशति)</p>
<p>** सुतारा—**अज्जउत्त, किं नेदं।<sup id="fnref:44"><a href="#fn:44" class="footnote-ref" role="doc-noteref">44</a></sup></p>
<p>** राजा—**देवि, क्रेतव्यमानुषाभिज्ञानमिदम्। (आत्मनः सुताराया रोहिताश्वस्य च शिरसि दर्भपूलं निवेशयति)</p>
<p>** रोहिताश्वः—**(सास्रम्) ताद, मा मह सिरसि दब्भं पक्खिवेसु।<sup id="fnref:45"><a href="#fn:45" class="footnote-ref" role="doc-noteref">45</a></sup> (शिरो धूनयति)</p>
<p>** राजा—**(सबाष्पम्) वत्स, विधेहि मे वचनम्। तुभ्यमहं हस्तिनं दास्यामि।</p>
<p>** सुतारा—**(सबाष्पम्)</p>
<p><strong>साकत्थ रज्जनत्थिप सा विक्कयविडंबणा कत्थ।<br>
एगंमि विही जम्मे जम्मसयं दंसइ कियंतो॥८॥</strong><sup id="fnref:46"><a href="#fn:46" class="footnote-ref" role="doc-noteref">46</a></sup></p>
<p>** राजा—**(सधैर्यम्) देवि,</p>
<p><strong>अनुसर चरितानि सात्विकाना-<br>
मलममुना परिदेवितेन देवि।<br>
अयमपि च दधाति रोहिताश्वो<br>
भयमवलोक्य तवेदृशीमवस्थाम्॥९॥</strong></p>
<p>(सुतारा मंदं मंदंरोदिति)</p>
<p>** राजा—**(विमृश्य)</p>
<p><strong>सहास्तिकतुरंगमा सपुरकोशदेशानुगा<br>
तथा मम न कीर्तये मुनिजनाय दत्ता मही।<br>
श्रवांसि महतां मुहुः शिखिशिखाभिरासिंचती<br>
प्रियातनयविक्रयश्रुतिरकीर्तिभूत्यै यथा॥१०॥</strong></p>
<p>ततस्त्वं देवि वत्समादाय पितृगृहं व्रज।</p>
<p>** सुतारा—** (साक्षेपम्) विर्गयरज्जं अज्जउत्तं परिवच्चअ पिदहरं वचंती सयं चेव अह दुज्जणा जाया। जउ भृतकापणवीथिसामन्नं सव्वत्थवि विहवमडप्फरपरेसु दिअहेसु सयणाणं दुज्जणाणं विहवाभावंमिउ विवेउत्ति ता पढमं मह विक्कणउ। पत्था अज्जउत्तस्स।<sup id="fnref:47"><a href="#fn:47" class="footnote-ref" role="doc-noteref">47</a></sup></p>
<p>(ततः प्रविशति द्विजः)</p>
<p>** द्विजः—**सांप्रतं भृतिकाशून्यं मे सदनम्। तदहमस्यां भृतकापणवीथ्यां भृतिकां कामपि विलोकयामि। (पुरो विलोक्य सकौतुकं सुतारां प्रति)</p>
<p><strong>का त्वं सुंदरि कस्तवात्र जनकस्त्राता सुहृद्वांधवः<br>
कः पुण्यैकनिधिः सरोजसुभगं पाणिं तवापीडयत्।<br>
कुत्रत्यासि किमर्थमिंदुवदने सौभाग्यसौरभ्यभू-<br>
रात्मायं दुरितस्य केलिसदने दास्याय संकल्प्यते॥११॥</strong></p>
<p>(सुतारा सबाष्पमधोमुखी भवति)</p>
<p>** द्विजः—**(विलोक्य राजानं प्रति)</p>
<p><strong>आकारः क्षितिभारधारचतुरः श्रेणिर्वपुर्लक्ष्मणां<br>
विश्वस्यापि दरिद्रतानवलताकंदच्छिदाशंसिनी।<br>
वेषस्त्वेष मलीमसः शिरसि च क्रेतव्यचिह्नं कुशः<br>
स्थानं कर्मकरापणाध्वनि ततः कस्त्वं कथां ब्रूहि नः॥१२॥</strong></p>
<p>** राजा—**(सखेदमिव)</p>
<p><strong>सखे प्राचीनं नौ विभवमथ वृत्तं कुलमथो<br>
समाकर्ण्यास्तोकं मनसि खलु शोकं घटयिता।<br>
किमेतैस्तैर्ज्ञातैरभिलषसि भृत्यां यदि तदा<br>
गृहाणैतां नो चेन्निजमपरकृत्यं विरचय॥१३॥</strong></p>
<p>** द्विजः—**(ऊर्ध्वमवलोक्य सखेदम्)</p>
<p><strong>आजीवितांतमाधेयं परकर्म पुरोऽपि यैः।<br>
गर्भ एव न किं ध्वस्तास्त्वया ते दैव मानवाः॥१४॥</strong></p>
<p>(विमृश्य) भद्रे, किं भवतीमूल्यम्।</p>
<p>(सुतारा सबाष्पमधोमुखी भवति)</p>
<p>** द्विजः—**(राजानं प्रति) महाभाग, किं मूल्यमस्याः।</p>
<p>** राजा—**(बाष्पनिरुद्धकंठः क्षणं तूष्णीमास्ते। पुनर्विमृश्य) आर्य, देशांतरिणो वयम्। नात्रत्यभृतकानां मूल्यमवधारयामः। ततस्त्वमेव समुचितं मूल्यं किमपि प्रयच्छ। (इत्युक्त्वा सबाष्पमधोमुखो भवति)</p>
<p>**  द्विजः—**सुवर्णसहस्रपंचकम्।</p>
<p>** राजा—**अस्तु तर्हि।</p>
<p>** द्विजः—**अप्रतिषिद्धमनुमतम्। ततो गृहाणेदं कनकम्।</p>
<p>(राजा लज्जया पाणिं प्रगुणयति। द्विजो राज्ञो वस्त्रांचले स्वयमेव कनकं बध्नाति)</p>
<p>** राजा—**(कथं कथमपि बाष्पं निरुध्य) आर्य द्विगुणेन कनकेनास्याः पुनर्विभोक्षः।</p>
<p>** द्विजः—**आवश्यकमेतत्। (पुनः सुतारां प्रति) भृतके अग्रतोभव।</p>
<p>(सुतारा मंद मंदं रुदती परिक्रामति)</p>
<p>** रोहिताश्वः—**अंब, अहंपिआगमिस्सं।<sup id="fnref:48"><a href="#fn:48" class="footnote-ref" role="doc-noteref">48</a></sup></p>
<p>** सुतारा—**(सबाष्पम्) पुत्तय, तावतं तुमं तायस्स पासे चिट्ठ जाव अहं तुह मोअगं आणेनि।<sup id="fnref:49"><a href="#fn:49" class="footnote-ref" role="doc-noteref">49</a></sup></p>
<p>** रोहिताश्वः—**अंब, तएसह आगमिस्सं।<sup id="fnref:50"><a href="#fn:50" class="footnote-ref" role="doc-noteref">50</a></sup></p>
<p>** द्विजः—**(सरोषम्) भृतके, कोऽयं कालविलंबः। सत्वरमग्रतो भव।</p>
<p>(सुतारा सभयं परिक्रामति। रोहिताश्वो रुदन् वस्त्रांचलमालंबते। द्विजः सरोषं रोहिताश्वं करतलेनाहत्य पातयति। सुतारा तारखरं रोदिति। रोहिताश्वः पुनरुत्थाय वस्त्रांचलमालंबते। द्विजः पुनः पादेनाहत्य पातयति)</p>
<p>** राजा—**(बिलोकयितुमक्षमः पाणिभ्यां लोचने पिधाय क्षणमास्ते। पुनः सदैन्यम्) आर्य, नायं बालको मातरं विना तिष्ठति। ततो वेतनं किमप्येतदीयं प्रयच्छ। अयमपि युष्मद्वेश्मनि किमपि कर्म करिष्यति।</p>
<p>** द्विजः—**(सरोषम्) अहमेनं कर्मविघातकारिणं मुधापि न गृह्णामि।</p>
<p>** सुतारा—**(सबाष्पम्) अज्ज, पसायं करिय एयंपि गिण्ह। एइणाविणा फुट्टइ हिययं मे।<sup id="fnref:51"><a href="#fn:51" class="footnote-ref" role="doc-noteref">51</a></sup></p>
<p>** द्विजः—**(विमृश्य) एतस्यापि सुवर्णसहस्रं मूल्यमस्तु।</p>
<p>** राजा—**अस्तु।</p>
<p>** द्विजः—**(सुवर्ण समर्प्य सुतारां प्रति) भृतके, अप्रतो भव।</p>
<p>(सुतारा सरोहिताश्वा मंद मंदं द्विजेन सह रुदती निष्क्रांता)</p>
<p>** राजा—**दूरक्षणीयमिदं सुवर्णम्। ततो कुलपतिरिदानीमेवागत्य यदि कलयति तदा समीचीनं भवति।</p>
<p>(ततः प्रविशति कुलपतिः। अंगारमुखश्च)</p>
<p>** कुलपतिः—**(सरोषं पराङ्मुखो भूत्वा) अरे प्रतिज्ञाभ्रष्ट अदृश्यमुख, उपनय वंचनाकनकम्।</p>
<p>** राजा—**(विलोक्य सुप्रमोदम्) कथं प्राप्त एव कुलपतिः। (पुनः प्रणम्य) भगवन्, कियदपि कनकं गृहाण।</p>
<p>** कुलपतिः—**(सरोषम्) तिष्ठतु कनकं ग्रहीष्यामो वयम्।</p>
<p>** राजा—**भगवन्, न नाम मे कश्विदाशयदोषः। दयितासुतौ विक्रीय यावत्कनकं प्राप्तं तावदुपनीतम्।</p>
<p>** अंगारमुखः—**अये त्रैशंकव, किममुना कुत्सितकुटुंबविक्रयेण। प्रार्थय चंद्रशेखरमत्र भूपतिम्। येनायमेकहेलयैव कनकलक्षं प्रयच्छति।</p>
<p>** राजा—**किमेवमभिदधासि। हरिश्चंद्रः खल्वहं न नाम शतशः पराभूतान् प्रत्यर्थिनः प्राणात्ययेऽपि प्रार्थये।</p>
<p><strong>अपकृत्यापकार्येषु ये भवत्यर्थिनः पुनः।<br>
तेषु मन्ये मनुष्यत्वं विधिवार्द्धकविक्रिया॥१५॥</strong></p>
<p>** कुलपतिः—**अरे नीच, अस्मत्कनकदानसमये महत्त्वकारं नाटयसि।</p>
<p>** राजा—**</p>
<p><strong>मुनींद्र, मा कुपस्तुभ्यं लभ्यं यच्छामि कांचनम्।<br>
विधाय निर्विषादस्य निषादस्यापि दास्यताम्॥१६॥</strong></p>
<p>(ततः प्रविशति कौपीनमात्रपरिधानः कपिललंबकेशः करवलितयष्टिर्वृद्धो निषादः)</p>
<p>** निषादः—**(विलोक्य राजानं प्रति) अंले, मत्थयनिहिददब्भपूले के तुमं। किं कंमकरे आदु अवलो कोवि।<sup id="fnref:52"><a href="#fn:52" class="footnote-ref" role="doc-noteref">52</a></sup></p>
<p>** राजा—**कर्मकरोस्मि।</p>
<p>** निषादः—** किं कम्मं कलिस्ससि।<sup id="fnref:53"><a href="#fn:53" class="footnote-ref" role="doc-noteref">53</a></sup></p>
<p>** राजा—**(दिशो विलोक्य स्वगतम्) अस्ताभिमुखो गभस्तिमान्। अतिक्रांता क्रयिकालापवेला। अनुपलक्षितो नगरेषु निशि निवासं न लभते। विलंबमसहिष्णुश्च तापसः। तदहमिदानीं श्वपाकस्यापि कर्म करोमि। (प्रकाशम्) करिष्यामि ते कर्म।</p>
<p>** कुलपतिः—**(अपवार्य सरोमांचम्) महासत्त्वचूडामणे, नमस्ते।</p>
<p>** निषादः—**भागीरथीदक्षिणमसाणाहिवह कालदंडाभिहाणे चं-<sup id="fnref:54"><a href="#fn:54" class="footnote-ref" role="doc-noteref">54</a></sup>डाले हगो। मसाणो जं उपज्जत्ति तस्स अद्धं राया गिण्हाहि। अवलस्स अद्धस्स एगो भाउ मह एगो भाउ तुह।</p>
<p>** राजा—**एवमस्तु।</p>
<p>** अंगारमुखः—**(अपवार्य सरोमांचम्) अवितथवचनाय नमो भगवते पाकशासनाय।</p>
<p>** निषादः—**अये, किं कम्म करिस्सद।<sup id="fnref:55"><a href="#fn:55" class="footnote-ref" role="doc-noteref">55</a></sup></p>
<p>** राजा—**यदादिशसि।</p>
<p>** निषादः—**अले, अद्धदद्धाइंचियाहिंतो दारुणि कट्टियव्वाइं। मइगसरीराउ अच्छायणवत्थं गिहीयव्वं मसाणं रखियव्वं अंनंपि जं लाया भणेइ तं कायव्वं।<sup id="fnref:56"><a href="#fn:56" class="footnote-ref" role="doc-noteref">56</a></sup></p>
<p>** राजा—**</p>
<p><strong>त्वंस्वामी श्वपचासि मे परमतेः सोहं पुनर्वेतन-<br>
क्रीतस्ते भृतकस्ततः किमपि यद्ब्रूषेकरोम्येष तत्।<br>
अर्धप्लुष्टमपाहरामि चितितः काष्ठं शवस्योर्ध्वतो<br>
हृत्वाच्छादनमादधामि परितो रक्षा श्मशानस्य च॥१७॥</strong></p>
<p>** निषादः—**(कुलपतिं प्रति) तापसा एसे मे कम्मकले इत्थ तुमं सक्खी<sup id="fnref:57"><a href="#fn:57" class="footnote-ref" role="doc-noteref">57</a></sup>।</p>
<p>** राजा—**अस्मदीयवेतनं कुलपतये दातव्यम्।</p>
<p>** निषादः—**एवं कलिस्सं।<sup id="fnref:58"><a href="#fn:58" class="footnote-ref" role="doc-noteref">58</a></sup></p>
<p>** कुलपतिः—**(अंगारमुखस्य कर्णे) एवमेवम्।</p>
<p>** अंगारमुखः—**(अपवार्य) यदि मया मांत्रिकेण भाव्यं तर्हि त्वया राजकुमारेण भवितव्यम्।</p>
<p>** निषादः—**अले, अग्रउ भव।<sup id="fnref:59"><a href="#fn:59" class="footnote-ref" role="doc-noteref">59</a></sup></p>
<p>** अंगारमुखः—**(सविचिकित्सं राजानं प्रति)</p>
<p><strong>त्वामात्मान्वयजातमेष भगवांस्तेजस्विनामग्रणीः<br>
कुर्वाणं प्रविलोक्य कुत्सिततमं चंडालदास्यं मुहुः।</strong></p>
<p><strong>मातंगप्रणयादिव प्रतिवहन् म्लानायमाने वपुः<br>
स्नातुं गच्छति पश्चिमस्य तरणिर्मध्येजलं वारिधेः॥१८॥</strong></p>
<p>** राजा—**मुनींद्र, किमभिदधासि।</p>
<p><strong>उपादेयं हेयं किमथ सफलं निष्फलमहो<br>
परामर्शानेवं विदधति यदृच्छादृतधियः।<br>
प्रतिज्ञानिर्वाहव्रतनिगडितस्वांतगतयः<br>
पुनः कृत्याकृत्यस्फुरदुरुविकल्पेषु कृपणाः॥१९॥</strong></p>
<p>तद्गच्छत यूयं कनकमिदमादाय। अहमपि निषादपतिना सह व्रजामि।</p>
<p>(इति निष्क्रान्ताः सर्वे)</p>
<p><strong>तृतीयोऽङ्कः समाप्तः ॥</strong></p>
<p><strong>————————</strong></p>
<p><strong>चतुर्थोऽङ्कः।</strong></p>
<p>(ततः प्रविशति सिंहलकेन निर्दिश्यमानमार्गोऽमात्यः सत्यवसुः। शुकपंजरहस्तः पुरुषश्च)</p>
<p>** सत्यवसुः—**सिंहलक, किमद्य प्रभात एवास्मानाकारयति देवः।</p>
<p>** सिंहलकः—**किमपि पर्यालोचयितुम्।</p>
<p>** सत्यवसुः—**अरे पुरुष, क्वभवानेवं विहंगराजमाप्तवान्।</p>
<p>** पुरुषः—**चंपापुरीवणे एस एगागी पढंतो मए सुणिदो। तदो धरीय चंदसेहरणिमित्तमाणिदो।<sup id="fnref:60"><a href="#fn:60" class="footnote-ref" role="doc-noteref">60</a></sup></p>
<p>** सत्यवसुः—**सिंहलक, क्व सांप्रतं देवः।</p>
<p>** सिंहलकः—**एष पुरः सौधोपवने।</p>
<p>(ततः प्रविशति राजा चंद्रशेखरः। सुनंदप्रभृतिकश्चपरिवारः)</p>
<p>** राजा—**सुनंद, पूर्वं मांत्रिकः क्वासीत्।</p>
<p>** सुनंदः—**देव, पूर्वमुज्जयन्यामासीत् । सांप्रतं पुनरिहायातः ।</p>
<p>** सत्यवसुः—**(पुरुषं प्रति) यावदहं भवंतमाकारयामि तावत्त्वयात्रैव स्थातव्यम्।</p>
<p>** सिंहलकः—**(उपसृत्य) देव, अमात्यः प्रणमति।</p>
<p>(सत्यवसुः प्रणम्योपविशति)</p>
<p>** राजा—**(सकरुणमिव) अमात्य।</p>
<p><strong>पौराः कर्मसु धार्मिकेषु निरता वर्णाश्रमाः श्रेयसीं<br>
तन्वंति स्थितिमुज्ज्वलौजसि वयं वर्तामहे वर्त्मनि।<br>
संहारं प्रतिमंदिरं प्रतिपथं प्रत्यापणं कुर्वती<br>
सेयं मारिरुपस्थिता तनुमतां कस्मादकस्मात्पुरि॥१॥</strong></p>
<p>** प्रतीहारः—**(प्रविश्य) देव, लंबस्तनी कुट्टिनी द्वारि वर्तते।</p>
<p>** सत्यवसुः—**(सरोषमिव) अनवसर इदानीं परप्रवेशस्य।</p>
<p>(नेपथ्ये) हा। सव्वंगसुंदरि हा पुत्ति अणंगलेहे, कहं तुह वयणं मंदभाइणी पुणोवि पेक्खिस्सं।<sup id="fnref:61"><a href="#fn:61" class="footnote-ref" role="doc-noteref">61</a></sup></p>
<p>** राजा—**मंजरक, कोऽयं प्रलपति।</p>
<p>** प्रतीहारः—**देव, लंबस्तनी प्रलपति।</p>
<p>** राजा—**व्यक्तमकालमरणाकुला किमपि विज्ञपयितुकामेयम्। प्रविशतु वराकी।मंजरक, शीघ्रं प्रवेशय।</p>
<p>(प्रतीहारो निष्क्रांतः)</p>
<p>(ततः प्रविशति संभ्रमप्रसूतप्रभूतश्वासद्विगुणतरमेदुरोदरा लंबस्तनी)</p>
<p>** लंबस्तनी—**भट्टा, मुसिदह्मि। परित्ताहि परित्ताहि।<sup id="fnref:62"><a href="#fn:62" class="footnote-ref" role="doc-noteref">62</a></sup></p>
<p>** राजा—**विश्रब्धमभिधीयताम् । केन मुषिताखि।</p>
<p>** लंबस्तनी—**(सोरस्ताडम्) हयासेण दिव्वेण।<sup id="fnref:63"><a href="#fn:63" class="footnote-ref" role="doc-noteref">63</a></sup></p>
<p>** राजा—**कथमिव ।</p>
<p>** लंबस्तनी—**मह पुत्ती अणंगलेहा भुअंगेण सह रत्तिंसुहं कीलिअ पसुत्ता। अह पभाअसमयंमि रोगं विणा विवन्ना चिट्ठइ। अवरोवि लोगो एवं अकाले विवज्जदि।<sup id="fnref:64"><a href="#fn:64" class="footnote-ref" role="doc-noteref">64</a></sup></p>
<p>** राजा—**अमात्य, अत्यंतमरिष्टम्।</p>
<p>** लंबस्तनी—**(सरोषम्) भट्टा, अनीइकारि तुमं। तउ एव अयालमरणं लोआणं।<sup id="fnref:65"><a href="#fn:65" class="footnote-ref" role="doc-noteref">65</a></sup></p>
<p>** सत्यवसुः—**(सरोषम्) अहो निर्लज्जता अहो कर्कशभाषित्वमस्याः।</p>
<p>** राजा—**प्रकृत्यैव निर्लज्जा कर्कशभाषिणी चेयं। सांप्रतं पुनरार्ता च। ततोस्या वचोभिर्न कोपितव्यम्। किंत्वधुनाऽकालमरणनिवारणोपायश्चिंतनीयः।</p>
<p>** सत्यवसुः—**देव, अत्रार्थे मांत्रिकाः प्रगल्भंते।</p>
<p>** राजा—**उज्जयनीतः समायातोऽस्ति मांत्रिकः।</p>
<p>** सत्यवसुः—**समाहूयतां मांत्रिकस्तर्हि।</p>
<p>** राजा—**सुनंद मांत्रिकं सत्वरमाकारय।</p>
<p><strong>चतुर्थोऽङ्कः ।</strong></p>
<p>(सुनंदो निष्क्रांतः)</p>
<p>** मांत्रिकः—**(प्रविश्य) स्वस्ति महाराजाय।</p>
<p>** राजा—**(सरभसम्) इदमासनमास्यताम्।</p>
<p>(मांत्रिक उपविशति)</p>
<p>** सत्यवपुः—**मांत्रिक, वाराणसीलोकस्याकांडमृत्युः समुपस्थितः।</p>
<p>** मांत्रिकः—**(क्षणं ध्यानं नाटयित्वा) हुं ज्ञातम्। राक्षसीललितमिदम्।</p>
<p>** लंबस्तनी—**(सबाष्पम्) मंतिअ, इयाणिं ज्जेव मह पुत्ती विवण्णा।<sup id="fnref:66"><a href="#fn:66" class="footnote-ref" role="doc-noteref">66</a></sup></p>
<p>** मांत्रिकः—**अनलसंस्कारो जातो न वा।</p>
<p>** लंबस्तनी—**अज्जवि अग्गिसक्कारो न कीरदि।<sup id="fnref:67"><a href="#fn:67" class="footnote-ref" role="doc-noteref">67</a></sup></p>
<p>** मांत्रिकः—**(साहंकारम्) तर्हि तां जीवयिष्यामि।</p>
<p>** राजा—**(साश्चर्यम्) मांत्रिक, प्रभवसि राक्षसीमत्रानेतुम्।</p>
<p>** मांत्रिकः—**(साक्षेपम्) किमेवमभिधीयते महाराजेन।</p>
<p><strong>लक्ष्मीं श्रीपतिवक्षसः कमलभूवोक्रोदराद्भारतीं<br>
सूर्याचंद्रमसौ च तारकपथात्पातालतो वासुकिम्।<br>
सार्द्धं मातलिहस्तिमल्लसुमनःकल्पद्रुदंभोलिभिः<br>
कर्षामि त्रिदशालयाद्बलभिदं मंत्रेण तंत्रेण वा॥२॥</strong></p>
<p>यदि कुतूहलं तदा प्रगुणय रक्तचंदनकरवीरकुसुमलवणसर्षपानलादिकां मंडलसामग्रीम्। उपनयताकृष्टकराल- करवालहस्तानष्टौ महावीरान्। येन तां राक्षसीमाकर्षामि।</p>
<p>** राजा—**(सकौतुकम्) सिंहलक, सर्वंसत्वरमुपनय।</p>
<p>(सिंहलको निष्क्रम्याष्टभिः पुरुषैः सह सामग्रीभृतपटलकहस्तः प्रविशति)</p>
<p>** राजा—**मांत्रिक, सर्वं प्रगुणमेव तदारभ्यतां मंडलविधिः।</p>
<p>** मांत्रिकः—**(नाट्येन मंडलविधिमादाय) भो भो महावीराः, सावनैरचकितहृदयैराकृष्टकरवालैरष्टसु दिक्षु स्थातव्यम्।</p>
<p>** पुरुषाः—**यदादिशति मांत्रिकः</p>
<p>** मांत्रिकः—**(मंडलमध्ये स्थित्वा उच्चैःस्वरम्)</p>
<p><strong>ॐ ह्रीं हांबलविद्विषो भगवतः स्वाहा वषट् वह्नये<br>
वौषट् प्रेतकुलेश्वरस्य सततं क्रव्यादभर्त्रे वषट्।<br>
ऐं ह्रीं पाशभृतः स्वधा मुरजिते श्रीदस्य चेशस्य च<br>
क्लींश्रीं पुष्पवतोर्भुजंगमपतेर्हुंफट् ग्रहाणां च हुं॥३॥</strong></p>
<p>(नेपथ्ये कलकलः)</p>
<p><strong>रे रे रक्षांसि वीक्ष्य क्वचिदपि किमपि ग्रासलेशं ददध्वं<br>
विध्वस्ताशेषशक्तिः क्षणमपि चलितुं नाहमग्रेसहिष्णुः।<br>
उग्रक्षुत्क्षामकुक्षेर्जठरशिखिशिखादह्यमानांत्रवल्लयाः<br>
सौहित्यं मे विधातुं त्रिभुवनजनताप्यद्य नालंभविष्णुः॥४॥</strong></p>
<p>** मांत्रिकः—**भो भो, भवद्भिः सर्वैरप्यकुतोभयैर्भाव्यम्।</p>
<p>(सर्वे सभयकौतुकमूर्ध्वमवलोकयंति)<br>
(ततः प्रविशति लंबमानकेशा कृतावगुंठना गगनादवतरणं नाटयंती युवतिः। सर्वे सभयकौतुकमवलोकयंति)</p>
<p>** राजा—**अमात्य, सोऽयं मंत्राणां परः प्रकर्षः।</p>
<p>** मांत्रिकः—**महाराज, सेयं राक्षसी वाराणसीलोकं संहरति।</p>
<p>** लंबस्तनी—**(सरोषम्) भट्टा, एअं रक्खसिं अहं सहत्थेण मारइस्सं ।<sup id="fnref:68"><a href="#fn:68" class="footnote-ref" role="doc-noteref">68</a></sup></p>
<p>** मांत्रिकः—**किमर्थम्।</p>
<p>** लंबस्तनी—** एआए मह पुत्ती मारिआ।<sup id="fnref:69"><a href="#fn:69" class="footnote-ref" role="doc-noteref">69</a></sup></p>
<p>** मांत्रिकः—**अलीकमभिदधासि।जीवति ते पुत्री।</p>
<p>** वामना चेटी—**(प्रविश्य) अज्जए, दिट्ठिआ गिहीदजीविभा भट्टिणी अणंगलेहा।<sup id="fnref:70"><a href="#fn:70" class="footnote-ref" role="doc-noteref">70</a></sup></p>
<p>(लंबस्तनी सहर्ष नृत्यति)</p>
<p>** राजा—**अमात्य, अनंगलेखां जीवयिष्यामीति प्रतिज्ञा मांत्रिकेण निर्व्यूढा। अहो सत्यग्रत्ययो मंत्रविधिः।</p>
<p>** लंबस्तनी—**भट्टा, जइ मे बालकालापहुदि अखंडिअमसइत्तणं ता तुमं चिरं मंद।<sup id="fnref:71"><a href="#fn:71" class="footnote-ref" role="doc-noteref">71</a></sup></p>
<p>** मांत्रिकः—**महाराज, कृतमस्माभिरात्मकरणीयम्। दंडकर्मणि पुनर्महाराजः प्रमाणम्।</p>
<p>** राजा—**(विमृश्य) अमात्य, श्वपाकमाकारय।</p>
<p>** सत्यवसुः—**कोऽत्र भो अस्मत्परिजनेषु।</p>
<p>(शुकपंजरहस्तः पुरुषः प्रविशति)</p>
<p>** पुरुषः—**एसोअह्मि।<sup id="fnref:72"><a href="#fn:72" class="footnote-ref" role="doc-noteref">72</a></sup></p>
<p>** सत्यवसुः—**(पुरुषस्य कर्णे) एवमेवम्।</p>
<p>(पुरुषः पंजरं विमुच्य निष्कांतः)</p>
<p>** शुकः—**स्वस्ति महाराजाय।</p>
<p>** राजा—**(सकौतुकम्) अमात्य, किमिदम्।</p>
<p>** सत्यवसुः—**देव, सर्वकलाकुशलः शुकोऽयम्। (पुनः शुकं प्रति) विहंगमराज, राजानमुपश्लोकय।</p>
<p>**  शुकः—**अमात्य, राजानमुपश्लोकयामि।</p>
<p>** सत्यवसुः—**अथ किम्।</p>
<p>** शुकः—**</p>
<p><strong>दर्पाध्मातविरोधिभूपतिभुजाकंडूभिषड्मार्गणो<br>
देवःकाशिमहीपतिः कलयतु श्रेयांसि तेजांसि च।<br>
यात्रां यस्य मदांधकुंजरघटाघंटाटणत्कारिणः<br>
काष्ठांताः प्रतिराजवेश्मसु पुरः शंसंति पश्चाच्चराः॥५॥</strong></p>
<p>** राजा—**(सकौतुकम्) विहंगमराज, किमधीतवानसि।</p>
<p>** शुकः—**</p>
<p><strong>व्याकरणेऽहमधीती पठिती चाणक्यभरतकाव्येषु।<br>
आम्नाती श्रुतितर्कस्मृतिगणितपुराणशास्त्रेषु॥६॥</strong></p>
<p>** राजा—**(विहस्य) विहंगमराज, निःशेषवेश्याचक्रचक्रवर्तिनीमतां लंबस्तनीमुपश्लोकय।</p>
<p>** शुकः—**</p>
<p><strong>पुण्यप्रागल्भ्यलभ्याय वेश्यापण्याय मंगलम्।<br>
यत्र प्रतीपाः शास्त्रस्य कामादर्थप्रसूतयः॥७॥</strong></p>
<p>(सर्वे हसंति)</p>
<p>** मांत्रिकः—**(सरोषम्) महाराज, कोऽयमस्य वराकस्य शुकपक्षिणः प्रलापेषु हास्यप्रयासः। ननु हास्यरसावेश- भरविवशचेतसां भवतामपीयं राक्षसी प्रभविष्यति।</p>
<p>** राजा—**(सभयम्) अमात्य, किमद्यापि विलंबते श्वपाकः।</p>
<p>(ततः प्रविशति कालदंडो हरिश्चंद्रश्च)</p>
<p>** कालदंडः—**(प्रणम्य) अमञ्च, एसे चिठ्ठामि।<sup id="fnref:73"><a href="#fn:73" class="footnote-ref" role="doc-noteref">73</a></sup></p>
<p>** शुकः—**भरतवंश्यावचूडाय महाराजाय हरिश्चंद्राय स्वस्ति।</p>
<p>** राजा—**(सरोषमिव) सांप्रतं विहंगोऽसंबद्धं व्यावहरति। कुतोनामाऽत्र साकेतपतिः।</p>
<p>** सत्यवसुः—**अरे मृतप, राक्षसीमेनामपगतावगुंठनां कुरु।</p>
<p>** कालदंडः—**अरे कम्मकला, लक्खसि उघाडेदि।<sup id="fnref:74"><a href="#fn:74" class="footnote-ref" role="doc-noteref">74</a></sup></p>
<p>** हरिश्चंद्रः—**(युवतिंविगतावगुंठनां कृत्वा सखेदमात्मगतम्) कथमियं देवी सुतारा। अतः परमपि दुखांतरमुपस्थितम्। आः पाप विधे, कोयं त्वया क्षते क्षारनिक्षेपः कृतः। (पुनः सावष्टंभम्)</p>
<p><strong>मुनिभ्यः संसृष्टा चतुरुदधिकांची वसुमतो<br>
ऋणार्थंविक्रीता ससुतदयितात्मा सुभृतकः।<br>
कृतश्चंडालानां विधिरथ दिशेद्दूःखमपरं<br>
हरिश्चंद्रः सोऽहं तदपि परिसोढास्मि नियतम्॥८॥</strong></p>
<p>(विमृश्य) नाऽत्र कर्मणि देवी कारणम्। तदहमात्मानमग्नौ निक्षिप्य देव्या व्यलीकमपहरामि। यदि वा नाऽयं समयो राजसदसि स्वरूपप्रकाशनस्य। अपि च निषादाधीनोऽहं यदेवायमादिशति तदेव कर्तुमर्हामि।</p>
<p>** राजा—**(विलोक्य साश्चर्यम्) अमात्य, पश्य पश्य बाह्यनेपथ्यैरकदर्थितो युवतेरंगसंनिवेशः।</p>
<p><strong>वक्रं चंद्रविलासमंबुजपरीहासक्षमे लोचने<br>
वर्णः स्वर्णमपाकरिष्णुरलिनीं जिष्णुः कचानां चयः।<br>
वक्षोजाविभकुंभविभ्रमहरौ गुर्वी नितंबस्थली<br>
वाचां हारि च मार्दवं युवतिषु स्वाभाविकं मंडनम्॥९॥</strong></p>
<p>** शुकः—**सतीचक्रचूडामणे उशीनरमहाराजपुत्रि सुतारे देवि, नमस्तुभ्यम्।</p>
<p>** राजा—**(सरोषम्) अरे विहंगमाधम, किमिदं पुनः पुनरसंबद्धमभिदधासि ।</p>
<p>** शुकः—**(सावष्टंभम्) महाराज, प्रलयेऽपि न किमप्यसंबद्धमभिदधामि।नन्वयं साकेतनाथो हरिश्चंद्रः। इयं चास्य सहधर्मचारिणी देवी सुतारा।</p>
<p>** राजा—**(हरिश्चंद्रं प्रति) अरे निषादभृतक, हरिश्चंद्रो भवान्। इयं ते पत्नी च सुतारा। (युवतीं प्रति) भद्रे, हरिश्चंद्रपत्नी भवती।</p>
<p>** हरिश्चंद्रः—**(स्वगतम्) प्रतिपंथिनोऽस्य पुरतः सांप्रतमात्मप्रकाशनं दैन्यमावहति। (प्रकाशम्) महाराज, नाहं साकेतपतिः किंतु देशांतरादागतो बाल्यप्रभृति दारिद्र्योपहतो निषादस्य भृतकः।</p>
<p>** युवतिः—**(स्वगतम्) अहं पि अत्ताणं न पकासइस्सं। जं भोइ तं भोउ<sup id="fnref:75"><a href="#fn:75" class="footnote-ref" role="doc-noteref">75</a></sup> (प्रकाशम्) महाराज, नाहं सुतारा किंतु वज्रहिययस्य बंभणस्य दासी।<sup id="fnref:76"><a href="#fn:76" class="footnote-ref" role="doc-noteref">76</a></sup></p>
<p>** राजा—**(सरोषम्) अरे विहंगमापसद, किमिदम्।</p>
<p>** मांत्रिकः—**अबुद्धिपूर्वं शुकाः पठंतीति भवता किं न श्रुतम्।</p>
<p>** शुकः—**(सखेदम्)</p>
<p><strong>यः परप्रीतिमाधातुं भस्मतामपि गच्छति।<br>
विवेकमानिना पश्य धात्रा सोऽप्यगुरुः कृतः॥१०॥</strong></p>
<p>** राजा—**अरे विहंगम, व्यक्तमावेदय।</p>
<p>** शुकः—**देव, हरिश्चंद्रोऽयम्। अमुना पृथ्वी कनकलक्षाधिका तापसाय प्रदत्ता। अपूर्णायां कनकलक्ष्मायां तापसेनायमियतीमवस्थां लंभितः। इयं चास्य पत्नी सुतारादेवी।</p>
<p>** राजा—**(सविनयं हरिश्चंद्रं प्रति) महाभाग, वसुमती त्वया तापसायवितीर्णा।</p>
<p>** हरिश्चंद्रः—**देव, विज्ञप्तं मया नाहं साकेतपतिः।</p>
<p>** राजा—**अरे शुकाधम, पुनरस्मान् विप्लावयसि।</p>
<p>** शुकः—**देव, महासत्त्वचूडामणिरयं किमात्मानमुपस्तौति।</p>
<p><strong>सतो वाप्यसतो वापि स्वान् स्वयं कीर्तयन् गुणान्।<br>
ब्रह्माऽपि हास्यतां याति किमन्यः प्राकृतो जनः॥११॥</strong></p>
<p>** राजा—**(विमृश्य युवतिं प्रति) भद्रे,</p>
<p><strong>वक्रं पात्रं लवणमधुनः पद्महृद्यौ च पाणी<br>
वाणी स्वादुश्चकितहरिणीहारिणी नेत्रपद्मे।<br>
वद्ये लज्जा स्थितिरविकृतिर्भूरि सत्त्वं महत्त्वं<br>
तत्त्वं तत्त्वं कथय ननु नः कासि कस्यासि पत्नी॥१२॥</strong></p>
<p>** युवतिः—**(सलज्जम्) महाराय, कधियं मए। अहं वज्रहिअयस्स बंभणस्स दासी।<sup id="fnref:77"><a href="#fn:77" class="footnote-ref" role="doc-noteref">77</a></sup></p>
<p>** शुकः—**देव, अयं हरिश्चंद्रः। सेयमस्य पत्नी सुतारा अमुमर्थं ब्रह्मापि न विघटयति।</p>
<p>** राजा—**(हरिश्चंद्रं प्रति) महाभाग, भा मैषीः। सत्यमावेदय। यदि नाम वयं द्वेषिणस्तथापि संजातविपदो भवतस्त्रातारः। ततः प्रकटयात्मानम्। प्रार्थयस्व किमप्यभिलषितम्।</p>
<p>** हरिश्चंद्रः—**(स्वगतम्) हरिश्चंद्रः खल्वहं प्राणात्ययेऽपि न प्रतिपंथिनमर्थये। देव्यास्तु यद्भाव्यं तद्भवतु । (प्रकाशम्) किमप्यस्य पक्षिणो वचसा पुनः पुनरात्मानमायासयति देवः। विज्ञप्तं मया देवाग्रे निषादभृतकोऽहम्।</p>
<p>** राजा—**अरे कालदंड, कोऽयम् ।</p>
<p>** कालदंडः—**(सभयम्) भट्टा, एसे मे कम्मकले।<sup id="fnref:78"><a href="#fn:78" class="footnote-ref" role="doc-noteref">78</a></sup></p>
<p>** मांत्रिकः—**(सरोषम्) पक्षिणां वचोभिर्दिव्यदृष्टयो मांत्रिका व्यर्थं क्रियंते। अहो बुद्धिकौशलम्।</p>
<p>** सत्यवसुः—**(अपवार्य) नास्यामाकृतौ राक्षसीकर्म संभवति। शुकश्चायं बहुदृश्वा च। ततो देवेन किमपि विमृश्याचरणीयम्।व्यक्तमिदं मांत्रिकस्य विजृंभितम्।</p>
<p>** राजा—**अमात्य दृष्टप्रत्ययो मांत्रिकः। निषादभृतकश्चायं न शुकवचनमनुमन्यते। ततो वयं शुकप्रत्ययं कथमालंबामहे।</p>
<p>** मांत्रिकः—**(सरोषम्) यदि राक्षसीदंडमाधातुमनलं महाराजस्तर्हि व्रजामो वयम्।</p>
<p>** राजा—**(विमृश्य) अरे कालदंड, न स्त्रियो वधमर्हंति। अतस्त्वमेवैनां राक्षसीं गर्दभारूढां पुरपथिषु भ्रमयित्वा निर्विषयां कुरु।</p>
<p>** हरिश्चंद्रः—**(सखेदमात्मगतम्)</p>
<p><strong>क्वतद्वृत्तं देव्याः शिबिनृपतिवंशार्णत्रभुवः<br>
क्व वायं व्याहारस्तरणिकुललज्जाक्षयकरः।<br>
न यो वाचः पात्रं न भवति दृशोर्नापि मनस-<br>
स्तमप्यर्थं क्रुद्धो हतविधिरकांडे घटयति॥१३॥</strong></p>
<p>** कालदंडः—**अले कम्मकला, गडुअ रासभं आणिहि।<sup id="fnref:79"><a href="#fn:79" class="footnote-ref" role="doc-noteref">79</a></sup></p>
<p>** हरिश्चंद्रः—**यदादिशति स्वामी। (इत्यभिधाय निष्क्रम्य सरासभः प्रविशति)</p>
<p>**  कालदंडः—**अले लासभे, एदं लक्खसिं आलोयह।<sup id="fnref:80"><a href="#fn:80" class="footnote-ref" role="doc-noteref">80</a></sup></p>
<p>(हरिश्चंद्रः सबाष्पकंटो युवतिं रासभमारोहयति। युवतिर्मदं मंदं रोदिति)</p>
<p>** शुकः—**(तारखरम्) अहो अकृत्याचरणमकृत्याचरणम्।</p>
<p>** सत्यवसुः—**देव, अपर्यालोचितमिदं कर्म।</p>
<p>** राजा—**सप्रत्ययेऽपि कर्मणि कः पर्यालोचः।</p>
<p>** शुकः—**एवं प्रत्ययमवलोकयतु देवः।</p>
<p>** राजा—**कः प्रत्ययः।</p>
<p>** शुकः—**अहं तु जातवेदसि प्रविश्य सुतारापवादमपहरामि।</p>
<p>** राजा—**भवत्वेवम्। कोऽत्र भोः। उपनयतु रे अग्निं काष्ठानि च।</p>
<p>(प्रविश्य पुरुषः सर्वमुपनयति)</p>
<p>** शुकः—**अमात्य, मां पंजराद्विमोचय।</p>
<p>(सत्यवसुः पंजरमुद्धाटयति। सर्वे कौतुकमवलोकयंति।)</p>
<p>** शुकः—**(चितायाः पुरो भूत्वादक्षिणं भुजमुत्क्षिप्य)</p>
<p><strong>जंभारिप्रमुखाः क्षणं शृणुत मे हंहो दिशां नायकाः<br>
क्रव्यादान्वयसंभवा किल भवेत्सेयं मृगाक्षी यदि।<br>
भाभिः पिंजरयंस्तरूनविरलज्वालाकरालाकृति-<br>
र्वाचालं दहतु प्रसह्य भगवान् मां जातवेदास्तदा॥१४॥</strong></p>
<p>(चितामारोहयति)</p>
<p>** सर्वे—**(सकौतुकम्) कथं विध्मातो जातवेदाः। अक्षतांगः शुकः।</p>
<p>** अमात्य—**(अपवार्य) देव, व्यक्तमस्य मांत्रिकस्य विजृंभितम्। तदयमर्थो विस्तरेण विज्ञातव्योऽस्ति। सांप्रतं पुनरयं मांत्रिको व्याजांतरेण विसृज्यते।</p>
<p>** राजा—**रे कालदंड, युवतिमेतां रासभादवतार्य विसर्जय। लंबस्तनि स्ववासमनुसर। अमात्य विहंगमराजं पंजरे नियोजय। (मांत्रिकं प्रति) पुनरप्ययमर्थः पराह्णे पर्यालोचयिष्यते। सांप्रतं व्रजत यूयम्। वयमपि करणीयांतरमनुतिष्ठामः।</p>
<p>(इति निष्क्रांताः सर्वे)</p>
<p><strong>चतुर्थोऽङ्कः समाप्तः॥</strong></p>
<p><strong>—————————</strong></p>
<p><strong>पंचमोऽङ्कः।</strong></p>
<p>(नेपथ्ये) अरे कम्मकला, मसाणे गडुअ चिट्ठ। लक्खसीपउअणेण पुणोवि लाया तुमं हक्कालिस्सइ।<sup id="fnref:81"><a href="#fn:81" class="footnote-ref" role="doc-noteref">81</a></sup></p>
<p>(ततः प्रविशति हरिश्चंद्रः)</p>
<p>** हरिश्चंद्रः—**कथमयं स्वामी मां श्मशाने व्यापारयति। एष त्वरिततरं व्रजामि। (इत्यमिधाय परिक्रामति। ऊर्ध्वमवलोक्य) अस्ताभिमुखो गभस्तिमान्।</p>
<p>(नेपथ्ये। सकरुणम्) हा अज्जउत्त, हा तिहुअणिक्कल्लकी, ईदिसी दे अवस्था जाय। नहि कोऽपि अह्माणं दाणि सरणं।<sup id="fnref:82"><a href="#fn:82" class="footnote-ref" role="doc-noteref">82</a></sup></p>
<p>** हरिश्चंद्रः—**(साशंकम्)</p>
<p><strong>पदं प्रायः प्रेताधिपतिमुखितानां पितृवनं<br>
धुनीरोधोबंधः पुनरयमपात्रं शिवविधेः।<br>
स्मरंती त्रातारं तदिह तरुणी कापि करुणं<br>
कथंकारं तारं प्रति मुहुरियं रोदिति तटे॥१॥</strong></p>
<p>(ततः प्रविशति सर्वांगीणभूषणा यौवनारंभविशेषोन्मिषितलावण्यनैपुण्यपुण्यतनुयष्टिर्वनिता)</p>
<p>** वनिता—**हा। दिट्ठ निक्करुण, को एस तए अह्माणं वज्रनिवाउ दंसिउ।<sup id="fnref:83"><a href="#fn:83" class="footnote-ref" role="doc-noteref">83</a></sup></p>
<p>** हरिश्चंद्र—**(विलोक्य)</p>
<p><strong>जंघालैर्मृगनाभिजैः परिमलैरुन्निद्रयंती कुलं<br>
भृंगाणां परितः प्रसाधनरुचा संचूरयंती तमः।<br>
उन्मीलन्नवयौवनांचितवपुः शृंगारतारच्छविः<br>
कस्येयं वनिता कथं च रजनावेकाकिनी रोदिति॥२॥</strong></p>
<p>** वनिता—**हानिक्करुणे विद्याहरि, रट्ठसिरीतिलयं मह दयियं वावावयंतीए दे किं फलम्।<sup id="fnref:84"><a href="#fn:84" class="footnote-ref" role="doc-noteref">84</a></sup></p>
<p>** हरिश्चंद्रः—**व्यक्तमियं व्यापाद्यमानभूपतेः कस्यापि दयिता। भवतु पृच्छामि तावत्। (उपसृत्य) भद्रे, का त्वंकिमर्थं रोदिषि।</p>
<p>** वनिता—**महाभाय मं मंदभाइणिं किं पुच्छसि। सयमेव अग्गउ भविअ जाणेहि अह्माणं अवत्थं।<sup id="fnref:85"><a href="#fn:85" class="footnote-ref" role="doc-noteref">85</a></sup></p>
<p>** हरिश्चंद्रः—**(पुरो विलोक्य साशंकम्)</p>
<p><strong>ऊर्ध्वौपादौ निबद्धावथ वदनमधः केशपाशः प्रलंबी<br>
रक्तश्रीखंडचर्चा वपुषि च कुसुमैः पाटलैर्मुंडमाला।<br>
कापालं श्रोणिदाम ज्वलितहुतभुजस्त्रीणि कुंडानि पार्श्वे<br>
न्यग्रोधस्कंधशाखाशिखरनियमितः कोऽयमग्रे मनुष्यः॥३॥</strong></p>
<p>(ततः प्रविशति यथानिर्दिष्टो रमणीयाकृतिस्तरुणपुरुषः)</p>
<p>** पुरुषः—**(निःश्वस्य) कष्टं भोः कष्टम्।</p>
<p><strong>सौधांकादुपहारलक्षणधुरं होमार्थमत्रानये-<br>
द्यन्मां व्योमचरी तदस्तु पुरुषः सोहं सहिष्येऽखिलम्।<br>
एतां बालमृणालकोमलतनुं कांतां वराकीं लस-<br>
त्रासाल्लोलविलोचनां हृतवती व्यर्थं किमर्थं तु सा॥४॥</strong></p>
<p>** वनिता—**(सकरुणं हरिश्चंद्रं प्रति) महाभाय, निरूविदा तए अवस्था।<sup id="fnref:86"><a href="#fn:86" class="footnote-ref" role="doc-noteref">86</a></sup></p>
<p>** हरिश्चंद्रः—**(स्वगतम्) निश्चितमियमस्य महात्मनो दयिता। (प्रकाशं पुरुषं प्रति) महाभाग, नायमवसरो वृत्तांतश्रवणस्य। तथापि तामिमां रमणीयतमामाकृतिं भवतो विलोक्य वृत्तांतं जिज्ञासुरस्मि। तदादिश। को भवान् किंनिबंधना चेयमवस्था दुःस्था।</p>
<p>** पुरुषः—**(निशम्य) महापुरुष, महती ममेयं कथा श्रूयमाणापि कातरचेतसां महांतमातंकमावहति। न चानया कथितयापि कुतोऽपि परित्राणामस्यां च दुःस्थायामवस्थायाम्। आत्मनश्चरितमावेदितं केवलं दैन्यमेव प्रथयति। ततः किममुनाते वृत्तांतश्रवणव्यसनेन। अपसर त्वरितमस्मादपायस्थानात्।</p>
<p>** वनिता—**अकारणवच्छलो कोऽपि एस महप्पा। तउएअस्स पत्थणं संभवेदु अज्जउत्तो।<sup id="fnref:87"><a href="#fn:87" class="footnote-ref" role="doc-noteref">87</a></sup></p>
<p>** पुरुषः—**महाभाग, शृणु तर्हि। चंद्रशेखरस्य काशिवसुंधराधिपतेर्महासेननामा राज्यार्हः कुमारोहम्। इदानीमेव चंद्रशालायामनया सह सुखं पर्यंकनिषण्णः कयापि खेचरवृंदपरिवृतया विद्याधरवनितयापहृत्याश्रमपदमिदमानीतः।</p>
<p>** हरिश्चंद्रः—**अहो भयंकरश्चरितसंनिवेशः।</p>
<p>** पुरुषः—**ततः परां च विधुरामवस्थां भवानपि पश्यति।</p>
<p>** हरिश्चंद्रः—**किमर्थं पुनरिदमनार्यं कर्म विद्याधर्याः।</p>
<p>** पुरुषः—**महामांसेन होमार्थम्।</p>
<p>** हरिश्चंद्रः—**संप्रति विद्याधरी क वर्तते।</p>
<p>** पुरुषः—**गंगास्रोतसि स्नातुं गतास्ति।</p>
<p>** हरिश्चंद्रः—**(स्वगतम्)</p>
<p><strong>दत्ता यन्मुनये महीभृतकतां नीतो निषादस्य च<br>
स्वात्मायं किमनेन बाह्यवपुषा सत्यं च सत्त्वं च मे।<br>
प्राणैः स्वैर्यदि रक्षितुं पुनरिमैः प्राणानमुष्य क्षमा<br>
तत्सत्येषु च सात्विकेषु च तदा काचित्पताका मम॥५॥</strong></p>
<p>अपि च। कतिपयदिनावशेषा मे भृतकभावाः। ततः स्वामिवंचनापि न काचित्। (प्रकाशम्)</p>
<p>** कुमार,**</p>
<p><strong>न जातौ न जनिष्येते द्वाविमौ पुरुषौ भुवि<br>
अर्थितो यः करोत्येव यश्च नार्थयते परम्॥६॥</strong></p>
<p>** पुरुषः—**ततः किम्।</p>
<p>** हरिश्चंद्रः—**यदि प्रार्थनां विफलयसि न मे, तदा किमपि प्रार्थये।</p>
<p>** पुरुषः—**(निःश्वस्य) महाभाग, विगतकोशपरिच्छदः सांप्रतमहं न प्रार्थनां समर्थयितुमलम्।</p>
<p>** हरिश्चंद्रः—**यदेवाधातुमलंभविष्णुर्भवान् तदेवाहमर्थयिष्ये।</p>
<p>** पुरुषः—**अभिधीयतां तर्हि।</p>
<p>** हरिश्चंद्रः—**अनुभवतु राज्यसंपदं भवान्। अहमेव त्वयाधेयं कर्म व्योमचारिण्या विद्याधर्याः संपादयिष्यामि।</p>
<p>** पुरुषः—**(सातंकम्) अहो श्रोतव्यमश्रोऽतव्यम्। महासत्त्व, किमेवमभिदधासि।</p>
<p><strong>स्वस्मिन् प्रेम यथा ममास्ति भवतोऽप्यस्त्येव सत्यं तथा<br>
मृत्योर्भीरुरहं यथा त्वमपि च व्यक्तं महात्मंस्तथा।<br>
अस्त्येषा दयिता यथा मम तथा तेऽप्यस्ति काचित्ततः<br>
स्वप्राणांस्तव जीवितेन हतकान् मे रक्षतः को नयः॥७॥</strong></p>
<p>** हरिश्चंद्रः—**महाभाग, आबाल्याद्दारिद्र्योपहतमनाः स्वयमेव मृत्युं स्पृहयालुरहम्। न मे भार्यापि बांधवास्तिष्ठति।</p>
<p>** पुरुषः—**महाभाग, इदमेव परोपकारव्यसनमावेदयति। न तेदारिद्र्यपंकपंकिलं वपुः। अपि च</p>
<p><strong>तावत्कृतांतवदने गत एव सोहं<br>
स्वैरी सुखी च स भवानकुतोभयश्च।<br>
यायावरं मम वपुस्तव शाश्वतेन<br>
संरक्षतश्च वपुषा किल को विवेकः॥८॥</strong></p>
<p>** हरिचंद्रः—**</p>
<p><strong>व्याध्याधिजर्जरजरामरणाभिताप-<br>
पातैः कुतः कथय शाश्वतिकं वपुर्भे।<br>
प्रग्लास्नुना तदमुना भुवि संचरिष्णुः<br>
कीर्तिं लभेय यदि को न ममाद्य लाभः॥९॥</strong></p>
<p>तद्विधेहि प्रसादम्। अनुगृहाण माम्। समर्थय प्रार्थनाम्। अर्थिमनोरथसमर्थनबंधना हि महात्मनां प्रवृत्तयः।</p>
<p>** पुरुषः—**(साश्चर्यं विभृश्य)</p>
<p><strong>प्राणत्राणकृते ममैवमधुना प्राणान् निजान् संत्यज-<br>
न्वीराग्रेसर गाढवानसि महासत्त्वोचितामौचितीम्।</strong></p>
<p><strong>तत्त्वं सात्त्विकचंद्र मुंचःसपदि क्लेशावहां क्ष्मामिमा-<br>
मात्मानं विनिमोचयंस्तु परतो लज्जे ननु क्षत्रियः॥१०॥</strong></p>
<p>** हरिश्चंद्रः—**सात्त्विककुमार, यत एव क्षत्रियोऽसि तत एव नार्थिजनमनोरथं व्यर्थयितुमर्हसि। ततः प्रसीद समनुभव साम्राज्यसुखं कृतार्थय मे बाल्यात् प्रभृति दुःस्थितस्य मनुजलोकावतरणम्।</p>
<p>** वनिता—**अंज्जउत्त, जं एस महप्पा विष्णवेदि तं पडिवद्यस्व।<sup id="fnref:88"><a href="#fn:88" class="footnote-ref" role="doc-noteref">88</a></sup></p>
<p>** पुरुषः—**(निशम्य)</p>
<p><strong>स्वमेकः पररक्षार्थं विनिहंति विपत्तिषु।<br>
स्वरक्षार्थं परं त्वन्यश्चित्रं चित्रा मनःस्थितिः॥११॥</strong></p>
<p>भवतु। महासत्व, मोचय मां तर्हि।</p>
<p>(हरिश्चंद्रः सरोमांचं पुरुषं बंधनाद्विमुच्यात्मानं तथा बध्नाति)</p>
<p>** पुरुषः—**(पुरो भूत्वा प्रणम्य) महासत्व, प्राणदानवेतनेन क्रीतोऽहं भवता। ततः समयोचितं प्रार्थयस्व पताकिनं हस्तिनं वाजिनं कांचनं वा। न चैतावतात्मनि त्वया तिरस्कारः कोऽपि विचिंतनीयः।</p>
<p><strong>कमलानामुल्लासं करोतु तपनो निहंतु शीतांशुः।<br>
तदपि परतापहर्तुः शीतांशोरुज्ज्वलोऽभ्युदयः॥१२॥</strong></p>
<p>नाप्येतावतैव मे गौरवम्।</p>
<p><strong>तेन कश्चन न गुरुलघुर्वापि न कश्चन।<br>
उचितानुचिताचारवश्ये गौरवलाघवे॥१३॥</strong></p>
<p>** हरिश्चंद्रः—**कुमार, नाहं परतः किमप्यर्थये। एतत्पुनरभिलषामि सत्वरमपसरतु भवान्। अपरथा यदि सा स्वेचरी समायास्यति तदा भवतः किमप्यमंगलं विधास्यति।</p>
<p>(नेपथ्ये)</p>
<p><strong>मंजीराणि यथा रणंति बहलःकोलाहलः स्वेचरी-<br>
चक्रस्यैष यथा यथा च वियति ज्योतिः समुज्जृंभते।<br>
दिव्यः कोऽपि निरर्गलः परिमलः प्रत्याशभासी यथा<br>
गंगास्रोतसि सा निमज्ज्य स्वचरी जाने निवृत्ता तथा॥१४॥</strong></p>
<p>** हरिश्चंद्रः—**(सभयम्) कुमार, सत्वरमपसर।</p>
<p>(पुरुषः प्रणम्य वनितया सह निष्कांतः)</p>
<p>(ततः प्रविशति सद्यः स्नानार्द्रकेशपाशा चित्रांगदेन दत्तहस्तावलंबा विद्याधरी विभवतश्च परिवारः)</p>
<p>** विद्याधरी—**(चित्रांगदसमीपे भूत्वा) निरूपय उपहारलक्षणधरोऽयं पुरुषो न वा।</p>
<p>** चित्रांगदः—**(विलोक्य) देवि, यदायमानीतस्तदा क्षत्रियमात्रलक्षणान्येवास्य वपुषि। सांप्रतं पुनश्चक्रवर्तिलक्षणानि।</p>
<p>** विद्याधरी—**(सहर्षम्) सिद्धा तर्हि त्रिभुवनवशीकरण विद्या।</p>
<p>** चित्रांगदः—**देवि, कियत्कृत्यो होमविधिः।</p>
<p>** विद्याधरी—**प्रतिकुंडं मांसहोमेन त्रिर्होमविधिः।</p>
<p>** चित्रांगदः—**होमसमाप्तौ किं भविष्यति।</p>
<p>** विद्याधरी—**एवमाहुतीकृते पुरुषस्य मूर्ध्नि कुंडमध्याद् भगवती विश्वत्रयीवशीकारविद्या स्वयमाविर्भविष्यति।</p>
<p>** हरिश्चंद्रः—**(सप्रमोदमात्मगतम्)</p>
<p><strong>आनंदश्चतुरंबुराशिरसनादाम्ना धरित्र्या मुनेः<br>
प्राणैः प्राणितमुन्नताच्छमनसो भूभृत्कुमारस्य च।<br>
सिद्धिर्विश्ववशंवदस्य स्वचरीमंत्रस्य मूर्ध्नाधुना<br>
भाग्याभोगभवः परं मम भुवि श्लाघ्योऽवतारोत्सवः॥१५॥</strong></p>
<p>** विद्याधरी—**हले पत्रलेखे, उपनय पूजोपकरणानि। येन कुंडमंडलोपहार पुरुषाणां पूजामारचयामि।</p>
<p>(पत्रलेखा पूजापटलकहस्ता प्रविशति)</p>
<p>** पत्रलेखा—**देवि, एदं पूजोवयरणं।<sup id="fnref:89"><a href="#fn:89" class="footnote-ref" role="doc-noteref">89</a></sup></p>
<p>** विद्याधरी—**(नाट्येन कुंडमंडलपूजां विधाय) चित्रांगद, मदाज्ञया समादिशं विद्याधरवीरान् यथा भवद्भिः करालकरवालहस्तैरचकितमनोभिरष्टसु दिक्षु स्थित्वा कुंडमंडले निशाचरस्य मनुष्यस्य प्रवेशो रक्षणीयः।</p>
<p>(चित्रांगदस्तथा करोति)</p>
<p>** विद्याधरी—**(हरिश्चंद्रस्य पूजां विधाय करालं करवालं चादाय) अरे पुरुष, स्मर किमपि दैवतम्। एष इदानीं न भवसि।</p>
<p>** हरिश्चंद्रः—**(शिरस्यंजलिं कृत्वा)</p>
<p><strong>शीर्णनिःशेषसंसारव्यापारावेशवैशसम्।<br>
स्मरामि निष्ठितक्लेशं देवं नाभिसमुद्भवम्॥१६॥</strong></p>
<p>** विद्याधरी—**साधु भो इष्टदैवतं नाभेयं स्मृतवानसि।</p>
<p>** चित्रांगदः—**नाभेयनामावकीर्तने संग्रत्येव सिद्ध्यति भगवती विद्या।</p>
<p>** विद्याधरी—**(पुनर्हरिश्चंद्रं प्रति) महाभाग, प्राणितमेकमपहाय समयोचितं कमप्यर्थय त्वम्।</p>
<p>** हरिश्चंद्रः—**(साहंकारं) परमेश्वरि, जीवितमपि नाहं परतः प्रार्थये। किं पुनरपरं परम्। तदावेदय किं ते प्रयोजनमादधामि।</p>
<p>** विद्याधरी—**स्वमांसखंडानि मे समर्पय।</p>
<p>(हरिश्चंद्रः करवालमादाय स्वमांसखंडमर्पयति)</p>
<p>** विद्याधरी—**(गृहीत्वा) स्वर्गाधिपतये स्वाहा। (प्रथमकुंडे क्षिपति)</p>
<p>(हरिश्चंद्रः पुनर्मांसखंडमर्पयति)</p>
<p>** विद्याधरी—**मर्त्यलोकाधिपतये स्वाहा। (द्वितीयकुंडे क्षिपति)</p>
<p>** चित्रांगदः—**वर्धसे देवि, कनककंकणालंकारः करः प्रादुर्भूतोमध्यकुंडात्।</p>
<p>(हरिश्चंद्रः पुनर्मांसखंडमर्पयति)</p>
<p>** विद्याधरी—**पातालाधिपतये स्वाहा। (तृतीयकुंडे क्षिपति)</p>
<p>** चित्रांगदः—**(ससंभ्रमम्) देवि, एष कः पर्याकुलो गोमायुर्भूयोभूयः शब्दायमानः परितः कुंडमंडलं परिभ्राम्यति।</p>
<p>** विद्याधरी—**(सभयम्) भो भोः पुरुषाः, शिवाप्रवेशः प्रयत्नतो रक्षणीयः।</p>
<p>(हरिश्चंद्रः पुनः पिशितमर्पयति। विद्याधरी तथैव प्रथमकुंडे क्षिपति)</p>
<p>(नेपथ्ये। भूयो गोमायुध्वनिः)</p>
<p>(हरिश्चंद्रः पुनः पिशितमर्पयति। विद्याधरी तथैव द्वितीयकुंडे क्षिपति)</p>
<p>** चित्रांगदः—**देवि, वर्धसे मणिकुंडलप्रभापिंजरितगंडमंडलं प्रादुर्भूतं मध्यमकुंडाद्वनितावदनकमलम्।</p>
<p>(हरिश्चंद्रः पुनः पिशितमर्पयति)<br>
(विद्याधरी तथैव सप्रमोदं तृतीयकुंडे क्षिपति)<br>
(नेपथ्ये। पुनर्गोमायुध्वनिः)</p>
<p>** विद्याधरी—**(सभयम्) चित्रांगद, निवारय कथमप्येनं व्याहरन्तं करालं शृगालम्। यद्यस्य घोरैः फेत्कारैस्तापसो निद्रामपहास्यति तदा होमभंगमाधास्यति।</p>
<p>(नेपथ्ये)</p>
<p><strong>कः कालेन कटाक्षितः स्फुटरुषा दृष्टः फणींद्रेण कः<br>
स्फूर्जद्वह्निकणः करिष्यति शिरः कस्याशनिर्भस्मसात्।<br>
कंपां कल्यविशृंखले जलनिधौ को दातुमुत्कंठितो<br>
वह्नावाश्रमसंनिधौ निशि महामांसं जुहोत्येष कः॥१७॥</strong></p>
<p>** विद्याधरी—**(सोरस्ताडम्) हा हतास्मि। स्तोकसमाप्तस्य होमस्य प्रत्यूहस्तापसः समुत्थितः।</p>
<p>** हरिश्चंद्रः—**परमेश्वरि, मा विषीद। गृहाण मे मूर्धानम्। पर्यंतकुंडे निक्षिप्य समापय होमम्।</p>
<p>** विद्याधरी—**(प्रणम्य) सहासत्त्व, क्रमेण होमविधिर्न व्यतिक्रमेण। क्रमं च तापसो न क्षाम्यति।</p>
<p>** चित्रांगदः—**(ससंभ्रमम्) देवि कुंडमंडले प्रविष्टस्तापसः। अधोनिमग्नं च विद्यामुखकमलम्।</p>
<p>** विद्याधरी—**(साशंकम्) भग्नस्तर्हि होमविधिः। व्रजामः स्वस्थानम्।</p>
<p>(इत्यभिधाय निष्क्रांताः)<br>
(ततः प्रविशति क्रुद्धतापसः)</p>
<p>** तापसः—**(विलोक्य। प्रत्यभिज्ञाय च) कथमयमस्मद्गुरोरधमर्णः।</p>
<p>(पुनर्हरिश्चंद्रं प्रति) अये हरिश्चंद्रो भवान्।</p>
<p>** हरिश्चंद्रः—**हरिश्चंद्रोऽस्मि।</p>
<p>** तापसः—** कौटिल्यमुपलक्षयसि माम्।</p>
<p>** हरिश्चंद्रः—**कौटिल्यनामा मुनिर्यः शक्रावताराश्रमवासिना कुलपतिना महीदानस्य साक्षीकृतः।</p>
<p>** कौटिल्यः—**एवम्। दत्तं कुलपतये कनकम्।</p>
<p>** हरिश्चंद्रः—**स्तोकमवशिष्यते।</p>
<p>** कौटिल्यः—**जाने कनकभीरुणा त्वयायमात्मा घातयितुमुपक्रांतः। अये शालंकायन, व्रणरोहणौषधद्रव्येण लिंप दुरात्मानमेनमपरथा विपन्नेऽस्मिन् कुलपतेः कनकहानिर्भविष्यति।</p>
<p>(प्रविश्य तापसो हरिश्चंद्रं प्रविमोच्यौषधेन लिंपति)</p>
<p>(नेपथ्ये) अले कम्मकला मसाणं मिह्रिय कत्थ तुमं गउ।<sup id="fnref:90"><a href="#fn:90" class="footnote-ref" role="doc-noteref">90</a></sup></p>
<p>** हरिश्चंद्रः—**भगवन् निषादपतिर्मांआह्वयति।</p>
<p>** तापसः—**व्रज तर्हि वयमप्याश्रमपदं व्रजामः।</p>
<p>(इति निष्क्रान्ताः सर्वे)</p>
<p><strong>पंचमोऽङ्कःसमाप्तः॥</strong></p>
<p><strong>———————</strong></p>
<p><strong>षष्ठोऽङ्कः ।</strong></p>
<p>(ततः प्रविशति पिशाचः)</p>
<p>** पिशाचः—**कुदो नाम देसंतरितोबंभनकम्मकरस्स मयस्स अनलसक्कारसंभवो तदा तं अदद्धं चेव भक्खंतस्स मे चिरा तित्ती भविस्सदि।<sup id="fnref:91"><a href="#fn:91" class="footnote-ref" role="doc-noteref">91</a></sup> (इति नृत्यति। विलोक्य) को एस मसाणे समागच्छदि। भोतु नासइस्सं।<sup id="fnref:92"><a href="#fn:92" class="footnote-ref" role="doc-noteref">92</a></sup></p>
<p>(इति निष्क्रांतः)</p>
<p>(ततः प्रविशति हरिश्चंद्रः)</p>
<p>** हरिश्चंद्रः—**(सस्वेदम्)</p>
<p><strong>अपरिभ्रष्टसत्त्वस्य नापूर्णंमम किंचन।<br>
स्वेचरीहोमभंगस्तु केवलं मां दुनोति सः॥१॥</strong></p>
<p>** **(पुरो विलोक्य) तदिदं श्मशानं। यत्किल</p>
<p><strong>किंचिद्दग्धकलेवरं परिपतद्गृध्रंचिताभीषणं<br>
भ्राम्यद्भूतमभूतपल्लवतरुध्वांक्षध्वनिव्याकुलम्।<br>
ताराक्रंदमहृद्यगंधमतनुश्वानारवंविस्फुर-<br>
द्धूमश्यामलमुच्छलद्गुरुशिवाफेत्कारघोरांतरम्॥२॥</strong></p>
<p>** **(पुनः स्मृत्वा) अस्त्येषा किंवदंती पुरे यथा शतशो गवेक्ष्यमाणोऽपि चंद्रशेखरेण मांत्रिको नोपलब्धः। (पुनः सप्रमोदम्)</p>
<p><strong>आत्मानं समिधं विधाय विलसज्वालाजटालेऽनले<br>
कीरेणोपकृतं महद्दिनकृतो गोत्रस्य मे नान्यथा।<br>
देव्यां यद्यसमंजसं विरचयेद्वाराणसीभूपतिः<br>
क्रुद्धः किंचन बालकः खलु तदा वत्सो विपद्येत सः॥३॥</strong></p>
<p>** (नेपथ्ये) एसे विवन्नेआगदे।<sup id="fnref:93"><a href="#fn:93" class="footnote-ref" role="doc-noteref">93</a></sup>**</p>
<p>** हरिचंद्रः—**किं वत्सो विपन्नः समागतः।प्रतिहतममंगलम्। विजयते भरतकुलम्। अखंडितप्रसरा संततिरिक्ष्वाकूणाम्।</p>
<p>(कालदंडो दंडपाणिः प्रविशति)</p>
<p>** कालदंडः—**(सरोषम्) एसे विवन्नेसमागए केवि। ता कीस तुमं निहायंते चिट्ठदि। तुलिदतुलिदं गच्छिय गिह्णवत्थं।<sup id="fnref:94"><a href="#fn:94" class="footnote-ref" role="doc-noteref">94</a></sup></p>
<p>** हरिश्चंद्रः—**(सभयं परिक्रम्य वामाक्षिस्पंदनममिनीय च सावष्टंभम्)</p>
<p><strong>लक्ष्मीं न स्पृहयालुरिंदुधवलामिच्छुर्न भोगोत्सवान्<br>
श्रद्धालुर्जगदेकवल्लभतमे न प्राणितेऽप्यात्मनः।<br>
वत्सश्चेद्भरतान्वयार्णवमणिः कल्याणशाली तदा<br>
कामं वाममिदं स्फुरत्वविरतं नेत्रं च गात्रं च मे॥४॥</strong></p>
<p>(नेपथ्ये। सकरुणम्) वत्सो विबन्नो।<sup id="fnref:95"><a href="#fn:95" class="footnote-ref" role="doc-noteref">95</a></sup></p>
<p>** हरिश्चंद्रः—**(सविषादम्) किमिति पुनर्वत्सविपत्तिसंसूचकानाममंगलशब्दानां श्रुतिः। यदि वा स्थानमिदम- मंगलशब्दानां श्मशानम्। भवतु। परिक्रमामि तावत्।</p>
<p>(प्रविशति पटांतर्पिहितवदना प्रलपंती वनिता। कौसुंभवसनाच्छादितश्च विपन्नो बालकः।)</p>
<p>** वनिता—**वत्सो विवन्नो अउवरं किं मे जीविदेण। हा पुत्त, हा मुद्धमुह, हा सिरीसकुसुमसुकुमार, पुणोवि तुह वयणं मंदभायणी कहमहं पक्खिस्सं।<sup id="fnref:96"><a href="#fn:96" class="footnote-ref" role="doc-noteref">96</a></sup></p>
<p>** हरिश्चंद्रः—**व्यक्तमस्याः सूनुरयम्।</p>
<p>** वनिता—**पुत्तया तुमं एगो मे पुत्तो।<sup id="fnref:97"><a href="#fn:97" class="footnote-ref" role="doc-noteref">97</a></sup></p>
<p>** हरिश्चंद्रः—**(सकरुणम्) दुरात्मना कृतांतेन बालकममुं व्यापादयता ध्रुवमियमप्येकतनया व्यापादिता। (विमृश्य) बालकाच्छादनग्रहणमिदमतिनिर्घृणं कर्म कथमाधास्यामि। यदि वा</p>
<p><strong>उचितमथानुचितमिदं चिंतयितुं युज्यते परं भर्तुंः।<br>
कुलजानां पुनराज्ञाविधानचिंतैव भृत्यानाम्॥५॥</strong></p>
<p>** कालदंडः—**(सरोषम्) अले कम्मकला, कीसे विलंबेसि।<sup id="fnref:98"><a href="#fn:98" class="footnote-ref" role="doc-noteref">98</a></sup></p>
<p>** हरिश्चंद्रः—**(सभयम्) स्वामिन्, कंटकेन मे क्षतश्चरणस्ततो विलंबः।</p>
<p>** वनिता—**हा पुत्त भरदकुलपईव तरणिवंसावचूल चक्ववट्टिलक्स्वणसमलंकिदसरीर, किं एदं समुपत्थिदं।<sup id="fnref:99"><a href="#fn:99" class="footnote-ref" role="doc-noteref">99</a></sup></p>
<p>** हरिश्चंद्रः—**(प्रत्यभिज्ञाय) कथमियं देवी सुतारा।अयं च विपन्नो वत्सो मे रोहिताश्वश्च।</p>
<p><strong>साम्राज्यापगमो विदेशगमनं पुत्रप्रियाविक्रयो<br>
व्रीडाकार कठोरघोरमनसो दास्यं निषादस्य च।<br>
एतैस्तैरसमाप्तकौतुकविधिर्वेधाः पुनश्चोत्सवै-<br>
र्वत्सस्यस्तनपानकोमलदृशः पंचत्वमानीतवान्॥६॥</strong></p>
<p>** वनिता—**हा निग्धिण वज्रहियय, कीस तए मारणत्थं कुसुमाहरणं मि एस मह तणउ पेसिउ।<sup id="fnref:100"><a href="#fn:100" class="footnote-ref" role="doc-noteref">100</a></sup></p>
<p>** हरिचंद्रः—**(सदुःखम्)</p>
<p><strong>धनप्रवासे रिपुदेशवासे<br>
परस्य दास्ये च विधीयमाने।<br>
अनन्यबंधोस्तनयस्य मृत्युः<br>
सेयं परा काचन दुःखकाष्ठा॥७॥</strong></p>
<p>(विमृश्य सावष्टंभम्)</p>
<p><strong>हरिश्चंद्रोऽहमखिलाः सहिष्ये विपदः खलु।<br>
एकापत्या पुनर्देवी व्यक्तमेषा विपत्स्यते॥८॥</strong></p>
<p>** कालदंडः—**अले, कीसे विलंबसे।<sup id="fnref:101"><a href="#fn:101" class="footnote-ref" role="doc-noteref">101</a></sup></p>
<p>** हरिश्चंद्रः—**(सभयमुपसृत्य सबाष्पकंठम्) देवि निर्भाग्यशेखरे, किमिदम्।</p>
<p>(वनिता तारस्वरं रोदिति)</p>
<p>** हरिश्चंद्रः—**(सबाष्पम्) देवि, कोऽयं भरतकुलस्य वज्रनिपातः।</p>
<p>** वनिता—** (विलोक्य तारस्वरं रुदंती) अज्जउत्त, पिच्छ निक्करुणेन दिव्वेन कीदिसं किदं। एस अज्जउ पभायसमयंमि दब्भसमिदाहरणत्थं गउ पुत्तो रोहितासो भुयंगमेण दट्ठो।<sup id="fnref:102"><a href="#fn:102" class="footnote-ref" role="doc-noteref">102</a></sup></p>
<p>** हरिश्चंद्रः—** (रोहिताश्वस्य वदनमुद्धाय्य) वत्स, भुजंगमस्त्वां दृष्टवान्। (सास्नम्) राजतात मृगांकवदन सरोजनयन नयमंडन भरतकुलनंदन, त्वरितमुत्थाय परिरभस्व माम्। (पुनर्मुखमाघ्राय) देव, किं नामात्मपितरं नोपलक्षयसि। (पुनर्विचिंत्य) कथं चिराद्दृष्टं मां वत्सो नोपलक्षयति। देवि, वत्सो मां नालपति नाप्यालिंगति।</p>
<p>** वनिता—** मूढहियय, किं मं पुच्छसि। दिव्वं पुच्छ।<sup id="fnref:103"><a href="#fn:103" class="footnote-ref" role="doc-noteref">103</a></sup></p>
<p>** हरिश्चंद्रः—** (चेतनामास्थाय सलज्जम्) नन्वयं विपन्नो वत्सः कथं मामालपति श्लिष्यति च। तदहमतः परं वृथा प्राणिमि वत्सेनैव सह चितामारोहामि। यदि वा धिङ् मे चिंतितं निषादाधीनस्य मे चिताधिरोहणं कीदृशमौचित्यमावहति।</p>
<p>** कालदंडः—** (सरोषम्) अले कम्मकला, एदाए इत्थियाए सह सु अणत्तणं किं पि तएपालद्धं<sup id="fnref:104"><a href="#fn:104" class="footnote-ref" role="doc-noteref">104</a></sup>। जं एवं विलंबसे।</p>
<p>** हरिश्चंद्रः—** (विमृश्य) अतिनिर्दयमिदम्। यदहं मृतस्य सुतस्य वसनमपहरामि। तदलममुना तरणिकुलकलंकेन कर्मणा। निषादपतिः सुकुप्यतु व्यापादयतु वा माम्। (कतिचित्पदानि गत्वा प्रतिनिवृत्य सपश्चात्तापम्) कोऽयं मे पूर्वापरहतःसंकल्पः। यतः</p>
<p><strong>अयं कलंको यदहं मृतस्य<br>
पुत्रस्य वस्त्रं किल संहरामि।<br>
सत्यव्रतं यत्तु निजं त्यजामि<br>
भानोः कुलेऽसौ न पुनः कलंकः॥९॥</strong></p>
<p>(विमृश्य सावष्टंभम् )</p>
<p><strong>इक्ष्वाकुः खलु सोऽहमेकसदनं शौर्यस्य धैर्यस्य च<br>
व्यापत्तिः प्रतिवासरं प्रतिदिशं कामं समुज्जृंभिता।</strong></p>
<p><strong>व्यापन्नस्य सुतस्य निश्चितमिदं गृह्णामि वस्त्रं ननु<br>
स्वां संघां यदि नादधामि भगवान् भानुस्तदा लज्जते॥१०॥</strong></p>
<p>** कालदंडः—** (साक्षेपम्) अले, कीस तुमंवलिदे।<sup id="fnref:105"><a href="#fn:105" class="footnote-ref" role="doc-noteref">105</a></sup></p>
<p>** हरिचंद्रः—** एष बालक इति प्रष्टुम्।** **</p>
<p>** कालदंडः—** एसे जइ बालगे तदा किं मे । गिण्ह गडुय वस्थं ।<sup id="fnref:106"><a href="#fn:106" class="footnote-ref" role="doc-noteref">106</a></sup></p>
<p>** हरिश्चंद्रः—** (परिक्रम्य सगद्गदस्वरम्) देवि।</p>
<p>** वनिता—** अज्जउत्त<sup id="fnref:107"><a href="#fn:107" class="footnote-ref" role="doc-noteref">107</a></sup>।</p>
<p>** हरिश्चंद्रः—** देवि।</p>
<p>** वनिता—** अज्जउत्त, आदिश किं करोमि।<sup id="fnref:108"><a href="#fn:108" class="footnote-ref" role="doc-noteref">108</a></sup></p>
<p>** वनिता—** (अनवबुध्य) अज्जउत्त, किं भणसि।<sup id="fnref:109"><a href="#fn:109" class="footnote-ref" role="doc-noteref">109</a></sup></p>
<p>(हरिश्चंद्रः पुनस्तदेव कुरुते )</p>
<p>** वनिता—** (रुदंती) अज्जउत्त, पुत्तयं ते हत्थे देमि ।<sup id="fnref:110"><a href="#fn:110" class="footnote-ref" role="doc-noteref">110</a></sup> (रोहिताश्वमुत्क्षिपति)</p>
<p>** हरिश्चंद्रः— **(बाष्पोपरोधस्खलितस्वरम्) देवि, तिष्ठतु वत्सो वस्साच्छादनवस्त्रं समर्पय।</p>
<p>(कुसुमवृष्टिनिपातानंतरमाकाशे)</p>
<p><strong>अहो दानमहो धैर्यमहो वीर्यमखंडितम्।<br>
उदारधीरवीराणां हरिश्चंद्रो निदर्शनम्॥११॥</strong></p>
<p>(ततः प्रविशतश्चंद्रचूडकुंदप्रभामिधानौ गगनादवतरणं नाटयंतौ देवौ)</p>
<p>** हरिश्चंद्रः—** (विलोक्य ससंभ्रमम्) किमिदम्।</p>
<p>(देवौ प्रणम्योपविशतः)</p>
<p>** हरिश्चंद्रः—** (स्वगतम्)</p>
<p><strong>स्वप्नं किं नु मनोभ्रमः किमथ किं नेत्रस्य मे विप्लवः<br>
किंवाकांडरुषो विज्जृंभितमिदं देवस्य दैत्यस्य वा।<br>
कोऽहं स्थानमिदं च किं शिशुरयं को वाथ केयं वधूः<br>
सद्द्विव्याभरणांशुपीततमसावेतौ पुमांसौ च कौ॥१२॥</strong></p>
<p>(विलोक्य) किमिदं सर्वमप्यपरं प्रतिभासते।</p>
<p>** चंद्रचूडः—**महासत्त्वचूडामणे, कृतममुना विस्मयेन। अस्मस्कृतेयं कूटनाटकघटना।</p>
<p><strong>आखेटा मुनिकन्यका कुलपतिः कीरः शृगालोऽध्वगा<br>
विप्रो म्लेच्छपतिर्मनुष्यमरणं लंबस्तनी मांत्रिकः।<br>
उद्वद्धः पुरुषो वियच्चरवधूर्गोमायुनादःफणी<br>
सर्वं सत्त्वपरिक्षणैकरसिकैरस्माभिरेतत्कृम्॥१३॥</strong></p>
<p>(हरिश्चंद्रः सव्रीडमधोमुखस्तिष्ठति)</p>
<p>** कुंदप्रभः—**महासत्वावतंस</p>
<p><strong>सीमानं न विलंघयंति पतयो यत्पाथसां दिग्गजाः<br>
क्ष्मापीठं दधत्ते कुलक्षितिभृतः शेषश्च कूर्मश्च यत्।<br>
विश्वस्यास्य विलोचने तिरयतो यत्पुष्पवंतौ तम-<br>
स्तस्मिन मध्यमलोकपाल भवतः सत्त्वं परं कारणम्॥१४॥</strong></p>
<p>** चंद्रचूडः—**</p>
<p><strong>त्वं पुण्यः सुकृती त्वमेव भवतः श्लाध्योऽवतारः क्षितौ<br>
शृंगारस्तव सात्त्विकेषु जननी ते वीर वीरप्रसूः।<br>
रोमांचाङ्कुरपक्ष्मलः प्रतिमुहुर्बाष्पोर्मिमूर्च्छालवाक्<br>
सत्त्वं यस्य तवान्वहं स्पृहयति श्रीमान् स्वयं स्वः पतिः॥१५॥</strong></p>
<p>** हरिश्चंद्रः—**भगवान्, मघवानस्मादृशां मनुजकीटानां सत्त्वाय स्पृहयतीति महच्चित्रम्।</p>
<p>** चंद्रचूडः—**महासत्त्व, स्मरति भवान् यदेकदा शक्रावतारनिवासिनो भगवतः श्रीनाभिनंदनस्य जिनस्य सपर्याविधा- नार्थमागतवते सत्त्वपरीक्षणोत्सुकाय मघवते स्वमूर्धानमुपनेतुमुपस्थितवानसि।</p>
<p>** हरिश्चंद्रः—**स्मरामि।</p>
<p>** चंद्रचूडः—**ततः प्रभृति परमेश्वरो जंभारिर्भवत्सत्त्वोत्कर्षविस्मितमनाः सततमास्ते।</p>
<p>** कुंदप्रभः—**</p>
<p><strong>सत्त्वेषु सात्त्विकशिरोमणिषु प्रधानं<br>
त्रैशंकवात् क्षितिपतेरपरो न कश्चित्।</strong></p>
<p><strong>श्लाघां पुरंदरकृतां निशमय्य सर्वं<br>
बद्धक्रुधो वयमिदं विदधामहे स्म॥१६॥</strong></p>
<p>** चंद्रचूडः—**</p>
<p><strong>उपकर्तुं परमेके महते स्पृहयंति विभवभाराय।<br>
अपकर्तुं पुनरपरैः पश्यत लोकस्य वैचित्र्यम्॥१७॥</strong></p>
<p>महाभाग, भवादृशां विश्वत्रयानंदकंदकंदलनपयोदानां मनुजलोकावतरणं परोपकाराय। अस्मादृशां त्रिलोकीलो- कसंतापावापदीक्षादुर्ललितचेतसां दुर्मेधसां स्वर्गसंसर्गः पुनः परापकाराय।</p>
<p>** हरिश्चंद्रः—**दिव्यप्रभावप्रस्तुतं दर्पसर्पमसंस्पृशंतः स्वैरमादिशत यूयम्। अहं पुनस्तत्रभवतो भवतः परोपकारिणः कलयामि। कथमपरश्चातुच्छप्रभावदृशामस्मादृशां प्रभूतक्लेशावेशः सोऽयमवलेपः प्रथताम्।</p>
<p>** चंद्रचूडः—**(सव्रीडम्) एतस्यात्मक्लेशावेशस्यानुसारेण स्वैरमुपश्लोकयास्मान्।</p>
<p>** हरिश्चंद्रः—**वसुभूतिः कुंतलश्च कथं वर्तेते।</p>
<p>** चंद्रचूडः—**स वसुभूतिर्यः शुकरूपेण चितामधिरूढवान्। स च कुंतलो यो गोमायुनादैः कौटिल्यमुपस्थितवान्। द्वावप्येतौ अयोध्यां गतौ महाराजो द्रक्ष्यति।</p>
<p>** कुंदप्रभः—**</p>
<p><strong>केशावेशमिमं क्षमस्व भवतः सत्यस्य सत्त्वस्य वा<br>
मीमांसासु रजस्तमः कृदृतशः के नाम तेऽस्मादृशः।<br>
दुष्प्रापापरितोषपोषविकसद्रोमांकुराः स्वर्गिणः<br>
स्वैरं सात्त्विकचंद्र संदिश ततः किं ते प्रियं कुर्महे॥१८॥</strong></p>
<p>** हरिश्चंद्रः—**</p>
<p><strong>अखंड स्वं सत्त्वं परिनिकषमारोप्य हठतः<br>
परां ख्यातिं नीतो ननु जगति वंशो दिनकृतः।<br>
कुतः सत्याभाषी स खलु पुरुहूतश्च भगवान्<br>
भवेद्भूयो ब्रूत प्रियतरमतः किं किल समम्॥१९॥</strong></p>
<p>** कुंदप्रभः—**तथापि किमपि प्रार्थयस्व।</p>
<p>** हरिश्चंद्रः—**नाहं प्रलयेऽपि परप्रणयदैन्यमावहामि।</p>
<p>** चंद्रचूडः—**</p>
<p><strong>परप्रणयदैन्यतः कृतविरामचंद्रोज्ज्वला-<br>
मवाप्य निजसंपदं पदमचिंत्यशर्मश्रियः।<br>
यशोभिरनिशं दिशः कुसुमहासभासः सृज-<br>
न्नजातगणनाः समाः परमतः स्वतंत्रो भव॥२०॥</strong></p>
<p>(इति निष्क्रांताः सर्वे)</p>
<p><strong>षष्ठोऽङ्कः संपूर्णः॥</strong></p>
<p>सत्यहरिश्चन्द्रनाटकम्। कृतिरियं प्रबंधशतकर्तुर्महाकवे रामचंद्रस्य।</p>
<p><strong>॥ शुभं भवतु ॥</strong></p>
<p><strong>——————</strong></p>
<p>]</p>
<div class="footnotes" role="doc-endnotes">
<hr>
<ol>
<li id="fn:1">
<p>&ldquo;यदाज्ञापयति कुलपतिः&rdquo;&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>&ldquo;अंब, यद्येषा मे हरिण्येतेन शरप्रहारेण विवधिष्यते तदहं अनशनं करिष्यामि&rdquo;&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>&ldquo;वत्से, यदि त्वमनशनं करिष्यसि तदाऽहमपि करिष्यामि&rdquo;&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>&ldquo;जानासि तात.&rdquo;&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>&ldquo;अस्ति मे क्रीडाहरिणी एवं जानाति तातः.&rdquo;&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>&ldquo;तात, अहमनशनंकरिष्यामि&rdquo;&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>&ldquo;भगवन्, यावद्विपन्ना हरिणी&rdquo;&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>&ldquo;आश्रमपदे तिष्ठति तावद् होमविधिर्न प्रवर्तते । तदानीं किं क्रियताम्.&rdquo;&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>&ldquo;मया सह तस्या अग्निसंस्कारो भविष्यति&rdquo;&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>&ldquo;एवं भवतु.&rdquo;&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>&ldquo;अतःपरमस्माकं तापसः स्वामी तत् किं हरिश्चंद्रस्य कनकेन दत्तेन।&rdquo;&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>&ldquo;भर्तः, अल्पद्रव्या वयं न कनकलक्षं दातुं समर्थाः।&rdquo;&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>&ldquo;अहं स्वयमेवागत्याभरणानि तापसस्योपनेष्यामि &quot;&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>&ldquo;भगवन् गृहाणैतानि मे आभरणानि,&rdquo;&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>&ldquo;आर्यपुत्रेणैतत् प्रसादीकृतम्&rdquo;&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>&quot; मां गृहाण मुंच मे पितरम्.&rdquo;&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>&ldquo;अमात्य, किंपदमस्माकमरिष्टमापतितम्&rdquo;&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>&ldquo;अहमपि आर्यपुत्रेण सहागमिष्यामि। .&rdquo;&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>&ldquo;यद्भवति तद्भवतु। अहं आर्यपुत्रेण सहागमिष्यामि।&rdquo;&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>&ldquo;भगवन्, आर्यपुत्रेण सह देशांतरं गमिष्यामि &quot;&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>&ldquo;भगवन्, अनुजानीहि माम्.&rdquo;&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>&ldquo;भगवन्, अविधवालक्षणं मे आभरणं तिष्ठतु.&rdquo;&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>&ldquo;यद्भवति तत् भवतु। अहमागमिष्यामि&rdquo;&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>&ldquo;आर्यपुत्र, कियदद्यापि गंतव्यम्.&rdquo;&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>&ldquo;आर्यपुत्र, मार्गपरिलंबनेन परिश्रांतास्मि.&rdquo;&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>&ldquo;तात, कंटकेन विद्धो मे पादः&rdquo;&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>&ldquo;तात, बुभुक्षितोऽस्मि.&rdquo;&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>&ldquo;आर्यपुत्र, किंन्विदम्&rdquo;&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>&ldquo;अंब, बुभुक्षितोऽस्मि&rdquo;&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a>&#160;<a href="#fnref1:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>&ldquo;चक्रवर्तिपुत्रलक्षणसमलंकृतशरीरस्य भरतकुलजातस्य ते किमिदमुपस्थितम्&rdquo;&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>&ldquo;तात, बुभुक्षितोऽस्मि&rdquo;&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a>&#160;<a href="#fnref1:31" class="footnote-backref" role="doc-backlink">&#x21a9;&#xfe0e;</a>&#160;<a href="#fnref2:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>&ldquo;एषा गंगा. &quot;&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>&quot; एषा कलहंसिका.&rdquo;&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>&ldquo;तात, न शक्नोमि विलंबितुम्। अतिचिरं बुभुक्षितोऽस्मि। अंब, मोदकं देहि मे.&rdquo;&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>&ldquo;महाभाग, चक्रवर्तिलक्षणानि ते शरीरे। ईदृश्यवस्था। तत् किमिदम्.&rdquo;&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>&ldquo;पुत्रक, गृहाणैतन्मे भोजनम्&rdquo;&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>&ldquo;यदेव तदेतेन मार्गेण पुरं व्रज.&rdquo;&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>&ldquo;राज्यपरिभ्रष्टो रिपुकुललज्ज एकाकी पुरं प्रवेष्टुं शक्ष्यत्यार्यपुत्रः .&rdquo;&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:39">
<p>&ldquo;तत् किमपि दिव्यवस्तु अतर्कितं कार्यमेवमुत्तीर्णम्। आत्मनः परिभवो महोत्सवो यत्र वैरिणाम् &quot;&#160;<a href="#fnref:39" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:40">
<p>&ldquo;मामेतं वत्सं विक्रीय हिरण्यं गृह्णात्वार्यपुत्रः.&rdquo;&#160;<a href="#fnref:40" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:41">
<p>&ldquo;तात, मां मा विक्रीणीहि। अंब, निवारय तातं येन मां न विक्रीणाति.&rdquo;&#160;<a href="#fnref:41" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:42">
<p>&ldquo;त्वं मां विक्रीणासि। अंब, अहं तव समीपे स्थास्यामि। न पुनः परगृहे गमिष्यामि&rdquo;&#160;<a href="#fnref:42" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:43">
<p>&ldquo;पुत्रक, त्वं चक्रवर्ती भविष्यसि तदापि कोऽपि त्वां न विक्रेष्यति। &lsquo;तिष्ठ मा रुदिहि. &quot;&#160;<a href="#fnref:43" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:44">
<p>&ldquo;आर्यपुत्र, किमेतत्&rdquo;&#160;<a href="#fnref:44" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:45">
<p>&ldquo;तात, मा मम शिरसि दर्भं प्रक्षिप.&rdquo;&#160;<a href="#fnref:45" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:46">
<p>&ldquo;सा कथं राज्याधिपता सा विक्रयविडंबना कथम्। एकस्मिन् विधिर्जन्म नि जन्मसर्व दर्शयति कियत्.&rdquo;&#160;<a href="#fnref:46" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:47">
<p>&ldquo;विगतराज्यमार्यपुत्रं परिवर्ज्य पितृगृहं व्रजंती स्वयमेवाहं दुर्जना जाता। यदा भृतकापणवीथिभूम्यां सर्वत्रापि विभवगर्वपरेषु दिवसेषु सज्जनानां दुर्जनानां विभवाभावेऽविवेक इति। तत् प्रथमं मम विक्रयः। पश्चादार्यपुत्रस्य.&rdquo;&#160;<a href="#fnref:47" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:48">
<p>&ldquo;अंब, अहमप्यागमिष्यामि &quot;&#160;<a href="#fnref:48" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:49">
<p>&ldquo;पुत्रक, तावत् त्वं तातस्य पार्श्वे तिष्ठ यावदहं तब मोदकमानयामि &quot;&#160;<a href="#fnref:49" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:50">
<p>&ldquo;अंब, त्वया सहागमिष्यामि &quot;&#160;<a href="#fnref:50" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:51">
<p>&ldquo;आर्य, प्रसादं कृत्वैतमपि गृहाण । एतेन विना स्फुटति हृदयं मे.&rdquo;&#160;<a href="#fnref:51" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:52">
<p>&quot; अरे, मस्तकनिहितदर्भपूल कस्त्वं। किं कर्मकरः अथवा अपरः कोपि .&rdquo;&#160;<a href="#fnref:52" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:53">
<p>&ldquo;किं कर्म करिष्यसि&rdquo;&#160;<a href="#fnref:53" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:54">
<p>&ldquo;भागीरथीदक्षिणश्मशानाधिपतिः कालदंडाभिधानश्चंडालोऽहम्। श्मशाने यदुत्पद्यते तस्यार्धं राजा गृह्णाति। अपरस्यार्धस्यैको भागो ममको भागस्तव.&rdquo;&#160;<a href="#fnref:54" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:55">
<p>&ldquo;अये, किं कर्म करिष्यसि &quot;&#160;<a href="#fnref:55" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:56">
<p>&ldquo;अरे,अर्धदग्धानि चिताभ्यो दारूणि कर्षयितव्यानि। मृतशरीरादाच्छादनवस्त्रं ग्रहीतव्यम्। श्मशानं रक्षितव्यम्। अन्यदपि यद्राजा भणति तत् कर्तव्यम्&rdquo;&#160;<a href="#fnref:56" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:57">
<p>&ldquo;तापसएषमे कर्मकरोऽत्रत्वंसाक्षी।&rdquo;&#160;<a href="#fnref:57" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:58">
<p>&quot; एवं करिष्यामि .&rdquo;&#160;<a href="#fnref:58" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:59">
<p>&ldquo;अरे अग्रतो भव.&rdquo;&#160;<a href="#fnref:59" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:60">
<p>&ldquo;चंपापुरीवन एष एकाकी पठन् मया श्रुतः। ततो धृत्वा चंद्रशेखरनिमि  समानीतः ]&rdquo;&#160;<a href="#fnref:60" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:61">
<p>&ldquo;हा सर्वांगसुंदरि हा पुत्रि अनंगलेखे, कथं तव वदनं मंदभागिनी पुनरपि द्रक्ष्यामि .&rdquo;&#160;<a href="#fnref:61" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:62">
<p>&quot; भर्तः, मुषितास्मि। परित्रायस्व परित्रायस्व.&rdquo;&#160;<a href="#fnref:62" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:63">
<p>&ldquo;हताशेन दैवेन. &quot;&#160;<a href="#fnref:63" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:64">
<p>&ldquo;मम पुत्र्यनंगलेखा भुजंगेन सह रात्रिं सुखं क्रीडित्वा प्रसुप्ता। अथ प्रभातसमये रोगं विना विपन्ना तिष्ठति। अपरोऽपि लोक एवमकाले विपद्यते&rdquo;&#160;<a href="#fnref:64" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:65">
<p>&ldquo;भर्तः, अनीतिकारी त्वम्। तदैवाकालमरणं लोकानाम्.&rdquo;&#160;<a href="#fnref:65" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:66">
<p>&ldquo;मांत्रिक, इदानीमेव मम पुत्री विपन्ना&rdquo;&#160;<a href="#fnref:66" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:67">
<p>&ldquo;अद्यप्यग्निसंस्कारो न क्रियते &quot;&#160;<a href="#fnref:67" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:68">
<p>&ldquo;भर्तः, एवां राक्षसीमहं स्वहस्तेन मारयिष्यामि.]&rdquo;&#160;<a href="#fnref:68" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:69">
<p>&ldquo;एतया मम पुत्री मारिता.&rdquo;&#160;<a href="#fnref:69" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:70">
<p>&ldquo;आर्ये, दिव्या प्राप्तजीविता भट्टिनी अनंगलेखा.&rdquo;&#160;<a href="#fnref:70" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:71">
<p>&ldquo;भर्तः, यदि मे बालकालप्रभृत्यखंडितमसतीत्वं तदा त्वं चिरं मंद.&rdquo;&#160;<a href="#fnref:71" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:72">
<p>&ldquo;एषोऽस्मि .&rdquo;&#160;<a href="#fnref:72" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:73">
<p>&ldquo;अमात्य, एष तिष्ठामि &quot;&#160;<a href="#fnref:73" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:74">
<p>&ldquo;अरे कर्मकर, राक्षसीमुद्धाटय.&rdquo;&#160;<a href="#fnref:74" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:75">
<p>&ldquo;अहमप्यात्मानं न प्रकाशयिष्यामि। यद्भवति तद् भवतु&rdquo;&#160;<a href="#fnref:75" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:76">
<p>&ldquo;महाराज नाहं सुतारा किंतु वज्रहृदयस्य ब्राह्मणस्य दासी.&rdquo;&#160;<a href="#fnref:76" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:77">
<p>&ldquo;महाराज, कथितं मया। अहं वज्रहृदयस्य ब्राह्मणस्य दासी.&rdquo;&#160;<a href="#fnref:77" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:78">
<p>&ldquo;भर्तः, एष मे कर्मकरः.&rdquo;&#160;<a href="#fnref:78" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:79">
<p>&ldquo;अरे कर्मकर, गत्वा रासभमानय.&rdquo;&#160;<a href="#fnref:79" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:80">
<p>&ldquo;अरे रासमे, एतां राक्षसीमारोहय.&rdquo;&#160;<a href="#fnref:80" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:81">
<p>&ldquo;अरे कर्मकर, श्मशाने गत्वा तिष्ठ। राक्षसीप्रयोजनेन पुनरपि राजा त्वामाकारयिष्यति.&rdquo;&#160;<a href="#fnref:81" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:82">
<p>&ldquo;हा आर्यपुत्र, हा त्रिभुवनैकलक्ष्मीः, ईदृशी तेऽवस्था जाता । न हि कोऽप्यस्माकमिदानीं शरणम्.&rdquo;&#160;<a href="#fnref:82" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:83">
<p>&ldquo;हां दिष्ट निष्करुण, क एष त्वयाऽस्माकं वज्रनिपातो दर्शितः,&rdquo;&#160;<a href="#fnref:83" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:84">
<p>&ldquo;हा निष्करुणे विद्याधरि, राष्ट्रश्रीतिलकं मम दयितं व्यापादयंत्यास्ते किं फलम्.&rdquo;&#160;<a href="#fnref:84" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:85">
<p>&ldquo;महाभाग, मां मंदभागिनीं किं पृच्छसि। स्वयमेवाप्रतो भूत्वा जानीह्यस्माकमवस्थाम्. &quot;&#160;<a href="#fnref:85" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:86">
<p>&ldquo;महाभाग, निरूपिता त्वयाऽवस्था.&rdquo;&#160;<a href="#fnref:86" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:87">
<p>&ldquo;अकारणवत्सलः कोप्येष महात्मा। तदैतस्य प्रार्थनां संभावयत्वार्यपुत्रः।&rdquo;&#160;<a href="#fnref:87" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:88">
<p>&ldquo;आर्यपुत्र, यदेष महात्मा विज्ञापयति तत् प्रतिपद्यस्व.&rdquo;&#160;<a href="#fnref:88" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:89">
<p>&ldquo;देवि, इदं पूजोपकरणम्&rdquo;&#160;<a href="#fnref:89" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:90">
<p>&ldquo;अरे कर्मकर, श्मशानं मुक्त्वा कुत्र त्वं गतः.&rdquo;&#160;<a href="#fnref:90" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:91">
<p>&ldquo;कुतो नाम देशांतरितब्राह्मणकर्मकरस्य मृतस्यानलसंस्कारसंभवः। तदा तमदग्धमेव भक्षयतो मे चिरं तृप्तिर्भविष्यति.&rdquo;&#160;<a href="#fnref:91" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:92">
<p>&ldquo;क एष श्मशाने समागच्छति। भवतु नाशयिष्यामि&rdquo;&#160;<a href="#fnref:92" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:93">
<p>&ldquo;एष विपन्न आगतः.&rdquo;&#160;<a href="#fnref:93" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:94">
<p>&ldquo;एष विपन्नः समागतः कोऽपि। तत् कस्मात् त्वं निद्रायमाणस्तिष्ठसि। स्वरितत्वरितं गत्वा गृहाण वस्त्रं. &quot;&#160;<a href="#fnref:94" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:95">
<p>&ldquo;वत्सो विपन्नः.&rdquo;&#160;<a href="#fnref:95" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:96">
<p>&ldquo;वत्सो विपन्नोऽतः परं किं मे जीवितेन। हा पुत्र मुग्धमुख, हा शिरीषकुसुमसुकुमार,पुनरपि तव वदनं मंदभागिनी कथमहं द्रक्ष्यामि &quot;&#160;<a href="#fnref:96" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:97">
<p>&ldquo;पुत्रक, त्वमेको मे पुत्रः.&rdquo;&#160;<a href="#fnref:97" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:98">
<p>&ldquo;अरे कर्मकर, कस्माद्विलंबसेः&rdquo;&#160;<a href="#fnref:98" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:99">
<p>&quot; हा पुत्र भरतकुलपते तरणिवंशावचूड चक्रवर्तिलक्षणसमलंकृतशरीर, किमिदं समुपस्थितम्.&rdquo;&#160;<a href="#fnref:99" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:100">
<p>&ldquo;हा निर्घृण वज्रहृदय, कस्मात् त्वया मारणार्थं कुसुमाहरणायैष मम तनयः प्रेषितः &quot;&#160;<a href="#fnref:100" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:101">
<p>&quot; अरे, कस्माद्विलंबसे.&rdquo;&#160;<a href="#fnref:101" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:102">
<p>&ldquo;आर्यपुत्र, पश्य निष्करुणेन दैवेन कीदृशं कृतम्। एषोऽय प्रभातसमये दर्भसमिदाहरणार्थं गतः पुत्रः रोहिताश्वो भुजंगमेन दष्टः &quot;&#160;<a href="#fnref:102" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:103">
<p>&ldquo;मूढ हृदय, किं मां पृच्छसि। दैवं पृच्छ&rdquo;&#160;<a href="#fnref:103" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:104">
<p>&ldquo;अरे कर्मकर, एतया स्त्रिया सह सुजनत्वं किमपि त्वयाप्रारब्धम्। यदेवं विलंबसे.&rdquo;&#160;<a href="#fnref:104" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:105">
<p>&ldquo;अरे, कस्मात्त्वं वलितः&rdquo;&#160;<a href="#fnref:105" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:106">
<p>&ldquo;एष यंदा बालकस्तदा किं मे। गृहाण गत्वा वस्त्रम्&rdquo;&#160;<a href="#fnref:106" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:107">
<p>&ldquo;आर्यपुत्र.&rdquo;&#160;<a href="#fnref:107" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:108">
<p>&ldquo;आर्यपुत्र, आदिश किं करोमि &quot;</p>
<p>(हरिश्चंद्रः सबाष्पं ग्रीवां वक्रीकृत्यान्यतो विलोकयन् प्रसारितकरद्वयसंज्ञया कुसुंभवसनं याचते)&#160;<a href="#fnref:108" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:109">
<p>&ldquo;आर्यपुत्र, किं भणसि&rdquo;&#160;<a href="#fnref:109" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:110">
<p>&quot; आर्यपुत्र, पुत्रकं तव हस्ते यच्छामि.&rdquo;&#160;<a href="#fnref:110" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-prakIrNam_kAvyam_rUpakam_rAmachandraH_satyaharishchandranATakam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/prakIrNam_kAvyam/rUpakam/rAmachandraH/satyaharishchandranATakam/">सत्यहरिश्चन्द्रनाटकम् </a>
            <a data-toggle="collapse" href="#section-tree-item-body-prakIrNam_kAvyam_rUpakam_rAmachandraH_satyaharishchandranATakam_md" role="button" aria-expanded="false" aria-controls="section-tree-item-body-prakIrNam_kAvyam_rUpakam_rAmachandraH_satyaharishchandranATakam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-prakIrNam_kAvyam_rUpakam_rAmachandraH_satyaharishchandranATakam_md" class="card-body p-0 collapse">
            
            <li>author: रामचन्द्रः</li>
            
            <li>domain: काव्यानि</li>
            
            <li>draft: false</li>
            
            <li>editor: भास्कररामचन्द्रआपटे शङ्करविष्णुपौराणिकः</li>
            
            <li>iscjklanguage: false</li>
            
            <li>language: संस्कृतम्</li>
            
            <li>pages: 66</li>
            
            <li>printer: निर्णयसागर-मुद्रणालयः</li>
            
            <li>publish year: 1923</li>
            
            <li>publisher: पाण्डुरङ्गजावजी</li>
            
            <li>serial no.: Ebharati-5559</li>
            
            <li>source_url: https://www.ebharatisampat.in/readbook3.php?bookid=ODk4MzI2MTExMzQ2MzM1&amp;pageno=MjI0MjQyNjk5NTk=</li>
            
            <li>sub-domain: नाटकम्</li>
            
            <li>title: सत्यहरिश्चन्द्रनाटकम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
