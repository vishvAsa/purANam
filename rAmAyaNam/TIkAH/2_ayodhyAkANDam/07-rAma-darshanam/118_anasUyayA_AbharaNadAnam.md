+++
title = "११८ अनसूयया आभरणदानम्"
title_english = "118 Anasuya instructs Seetha on the role of a devoted wife"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-118-Anasuyayaa_AAbharana_Daanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/07-rAma-darshanam/118_anasUyayA_AbharaNadAnam.md">
<details><summary><h3>IITK ...{Loading}...</h3></summary>

Sita relates the story of her marriage to Anasuya -- Anasuya bestows
Sita with divine gifts.



#### श्लोकः
##### मूलम्
सात्वेवमुक्ता वैदेही अनसूयाऽनसूयया।  
प्रतिपूज्य वचो मन्दं प्रवक्तुमुपचक्रमे॥2.118.1॥

##### शब्दार्थः
अनसूया one who is free from malice, सा वैदेही that Vaidehi, अनसूयया by Anasuya, एवम् in this way, उक्ता when  addressed, वचः those words, प्रतिपूज्य having worshipped, मन्दम् in  
a gentle tone, प्रवक्तुम् to tell, उपचक्रमे commenced.

##### आङ्ग्लानुवादः
When Anasuya thus addressed Vaidehi who is free from any malice, she worshipped  Anasuya  and started speaking in a gentle tone.



#### श्लोकः
##### मूलम्
नैतदाश्चर्यमार्याया यन्मां त्वमभिभाषसे।  
विदितन्तु ममाप्येतद्यथा नार्याः पतिर्गुरुः॥2.118.2॥

##### शब्दार्थः
त्वम् you, माम् to me, यत् अभिभाषसे you are instructing, एतत् all this, आर्यायाः for a noble lady like you, आश्चर्यम् wonder, न not, नार्या for a woman, पतिः husband, गुरुः the revered one, यथा as, एतत् all this, ममापि to me, विदितं तु also known.

##### आङ्ग्लानुवादः
It is no wonder that a noble lady like you should  instruct me this way. It is known to me that a husband is a guru to his wife.



#### श्लोकः
##### मूलम्
यद्यप्येष भवेद्भर्ता ममाऽर्ये वृत्तवर्जितः।  
अद्वैधमुपचर्तव्यस्तथाप्येष मया भवेत्॥2.118.3॥

##### शब्दार्थः
आर्ये O noble lady, एषः मम भर्ता my husband, वृत्तवर्जितः  devoid of good conduct, यद्यपि भवेत् even if it happens, तथापि even then, एषः he, मया by me, अद्वैधम् without hesitation, उपचर्तव्यः should be obeyed.

##### आङ्ग्लानुवादः
O noble lady, even if my husband is devoid of good conduct, he should be obeyed without showing any hesitation.



#### श्लोकः
##### मूलम्
किं पुनर्यो गुणश्लाघ्यस् सानुक्रोशो जितेन्द्रियः।  
स्थिरानुरागो धर्मात्मा मातृवत्पितृवत्प्रियः॥2.118.4॥

##### शब्दार्थः
यः such a man, गुणश्लाघ्यः is worthy of applause for his virtues, सानुक्रोशः compassionate, जितेन्द्रियः subdued his senses, स्थिरानुरागः ever affectionate, धर्मात्मा righteous man, मातृवत्  
like a mother, पितृवत् like a father, प्रियः is dear, किं पुनः where is the need to say.

##### आङ्ग्लानुवादः
What to speak of a husband if he is worthy of applause for his virtues, is compassionate, a subduer of the senses, righteous and ever affectionate like a mother and a father?



#### श्लोकः
##### मूलम्
यां वृत्तिं वर्तते रामः कौसल्यायां महाबलः।  
तामेव नृपनारीणामन्यासामपि वर्तते॥2.118.5॥

##### शब्दार्थः
महाबलः mighty, रामः Rama, कौसल्यायाम् in Kausalya, यां वृत्तिम् such treatment, वर्तते behaves, अन्यासाम् with others, नृपनारीणामपि consorts of  the king, तामेव the same way, वर्तते behaves.

##### आङ्ग्लानुवादः
Mighty Rama shows the same behaviour and treatment towards the other consorts of the king as he does towards his own mother Kausalya.



#### श्लोकः
##### मूलम्
सकृद्दृष्टास्वपि स्त्रिषु नृपेण नृपवत्सलः।  
मातृवद्वर्तते वीरो मानमुत्सृज्य धर्मवित्॥2.118.6॥

##### शब्दार्थः
नृपवत्सलः affectionate towards king Dasaratha, धर्मवित् one who is conversant with righteousness, वीरः heroic Rama, नृपेण by king, सकृत् only once, दृष्टासु seen, स्त्रिष्वपि in any woman, मानम् pride, उत्सृज्य setting aside, मातृवत् like a mother, वर्तते abides.

##### आङ्ग्लानुवादः
Heroic Rama is affectionate towards king Dasaratha and is conversant with righteousness. Renouncing the sense of selfrespect he honours all the women on whom his father had cast his glance even once just as his own mother.



#### श्लोकः
##### मूलम्
आगच्छन्त्याश्च विजनं वनमेवं भयावहम्।  
समाहितं मे श्वश्र्वा च हृदये तद्धृतं महत्॥2.118.7॥

##### शब्दार्थः
एवम् in this way, भयावहम् frightful, विजनम् desolate, वनम् forest, आगच्छन्त्याः when I was coming, मे to me, श्वश्वा by motherinlaw, समाहितम् imparted, तत् that, महत् wise  
instruction, हृदये in my heart, धृतम् is firmly grasped.

##### आङ्ग्लानुवादः
When departing for this frightful and desolate forest, the great (advice) imparted by my motherinlaw is firmly fixed in my mind.



#### श्लोकः
##### मूलम्
पाणिप्रदानकाले च यत्पुरात्वग्नि सन्निधौ।  
अनुशिष्टा जनन्याऽस्मि वाक्यं तदपि मे धृतम्॥2.118.8॥

##### शब्दार्थः
पुरा formerly, पाणिप्रदानकाले च at the time of bestowal of my hand to Rama, अग्नि सन्निधौ in the presence of sacrificial marriage fire, जनन्या by my mother, यत् वाक्यम् that word,  अनुशिष्टा आस्मि I have been taught, तदपि that also, मे to me, धृतम् hold

##### आङ्ग्लानुवादः
When I have been taught by my mother earlier, at the time of bestowal of my hand to Rama in the presence of the sacrificial fire (as witness) is etched in my mind.



#### श्लोकः
##### मूलम्
नवीकृतं तु तत्सर्वं वाक्यैस्ते धर्मचारिणि।  
पतिशुश्रूषणान्नार्यास्तपो नान्यद्विधीयते॥2.118.9॥

##### शब्दार्थः
धर्मचारिणि O follower of righteous duty (Anasuya), ते वाक्यैः your words, तत् सर्वम् all that, नवीकृतम् renewed (reminded afresh), नार्याः for women, पतिशुश्रूषणात् more than obedience to her husband, अन्यत् other, तपः ascetic practice, न विधीयते is not laid down.

##### आङ्ग्लानुवादः
O righteous one (Anasuya), after listening to your words the instructions given by my  
motherinlaw and my mother are renewed (remembered again). For a woman, no other penance is laid down (in scriptures) except service to her husband.



#### श्लोकः
##### मूलम्
सावित्री पतिशुश्रूषां कृत्वा स्वर्गे महीयते।  
तथावृत्तिश्च याता त्वं पतिशुश्रूषया दिवम्॥2.118.10॥

##### शब्दार्थः
पतिशुश्रूषाम् service to her husband, कृत्वा having rendered, सावित्री Savitri, स्वर्गे in heaven, महीयते is honoured, तथावृत्तिः having followed the same path, त्वं च you also, पतिशुश्रूषया through serving your husband, दिवम् to heaven, याता shall go.

##### आङ्ग्लानुवादः
Having served her husband (faithfully), Savitri is honoured in heaven. You also, by  
following the same path of serving your husband, shall reach the heaven.



#### श्लोकः
##### मूलम्
वरिष्ठा सर्वनारीणामेषा च दिवि देवता।  
रोहिणी न विनाचन्द्रं मुहूर्तमपि दृश्यते॥2.118.11॥

##### शब्दार्थः
सर्वनारीणाम् among  all women, वरिष्ठा the very best, देवता goddess, एषा रोहिणी this Rohini, दिवि in the sky, चन्द्रं विना without the Moon, मुहूर्तमपि even for a moment, न दृश्यते is not seen.

##### आङ्ग्लानुवादः
Rohini, the very best among all women and the goddess of heaven, is never seen in the sky separated from the moon even for a moment.



#### श्लोकः
##### मूलम्
एवंविधाश्च प्रवराः स्त्रियो भर्तृदृढव्रताः।  
देवलोके महीयन्ते पुण्येन स्वेन कर्मणा॥2.118.12॥

##### शब्दार्थः
एवंविधाः such women, प्रवराः excellent, भर्तृदृढव्रताः firm in their vows to their husbands, स्त्रियः women, पुण्येन by merit, स्वेन by their own, कर्मणा deeds, देवलोके in the world of the gods, महीयन्ते are highly revered.

##### आङ्ग्लानुवादः
Execellent women such as these, firm in their vows to their husband are highly revered in the world of gods through their own meritorious deeds.



#### श्लोकः
##### मूलम्
ततोऽनसूया संहृष्टा श्रुत्वोक्तं सीतया वचः।  
शिरस्याघ्राय चोवाच मैथिलीं हर्षयन्त्युत॥2.118.13॥

##### शब्दार्थः
ततः thereafter, सीतया by Sita, उक्तम् spoken, वचः words, श्रुत्वा having heard, अनसूया Anasuya, संहृष्टा highly rejoiced, मैथिलीम् to Sita, शिरसि on her forehead, अघ्राय having kissed, हर्षयन्ती in order to make her happy, उवाच said.

##### आङ्ग्लानुवादः
Thereafter hearing Sita's words, Anasuya affectionately kissed her forehead and said  
this in order to make her happyः



#### श्लोकः
##### मूलम्
नियमैर्विविधैराप्तं तपो हि महदस्ति मे।  
तत्संश्रित्य बलं सीते छन्दये त्वां शुचिव्रते॥2.118.14॥

##### शब्दार्थः
शुचिव्रते O woman of pure conduct, सीते O Sita, विविधैः by various, नियमैः by austerities, आप्तम् obtained, महत् great, तपः ascetic power, मे to me, अस्ति हि is there to my credit, तत् बलम् that ascetic power, संश्रित्य having resorted to, त्वाम् you, छन्दये I shall cause your enjoyment.

##### आङ्ग्लानुवादः
O Sita of pure conduct, I have great ascetic power obtained through practising various austerities. With its strength I shall give what you want for your enjoyment.



#### श्लोकः
##### मूलम्
उपपन्नं मनोज्ञं च वचनं तव मैथिलि।  
प्रीता चास्म्युचितं किं ते करवाणि ब्रवीहि मे॥2.118.15॥

##### शब्दार्थः
मैथिलि O Sita, तव वचनम् your words, उपपन्नम् are befitting, मनोज्ञं च also pleasing, प्रीता आस्मि I am pleased, उचितम् appropriate thing, किं what, ते to you, करवाणि shall I do, मे to me, ब्रवीहि  tell.

##### आङ्ग्लानुवादः
O Sita, I am glad to hear your befitting and pleasing words. Tell me what appropriate  thing you desire and I shall give you.



#### श्लोकः
##### मूलम्
तस्यास्तद् वचनं श्रूत्वा विस्मिता मन्दविस्मया।  
कृतमित्यब्रवीत् सीता तपोबलसमन्विताम्॥2.118.16॥

##### शब्दार्थः
सीता Sita, तस्याः her, तद्वचनम् those words, शुत्वा having heard, विस्मिता was surprised, मन्दविस्मया with a gentle smile, तपोबलसमन्विताम् endowed with ascetic power, कृतमिति has been done, अब्रवीत् said.

##### आङ्ग्लानुवादः
On hearing her words Sita was surprised. With a gentle smile she said, to Anasuya who was endowed with ascetic power, 'I think you have already granted me the  
boons'.



#### श्लोकः
##### मूलम्
सा त्वेवमुक्ता धर्मज्ञा तया प्रीततराऽभवत्।  
सफलं च प्रहर्षं ते हन्त सीते करोम्यहम्॥2.118.17॥

##### शब्दार्थः
धर्मज्ञा knower of righteous ways, सा she (Anasuya), तया by Sita, एवम् in this way, उक्ता having been addressed, प्रीततरा अभवत् she was immensely pleased, सीते O Sita, हन्त what a joy, प्रहर्षम् my delight, ते to you, सफलम् fruitful, अहम् I, करोमि shall do.

##### आङ्ग्लानुवादः
When Sita said so, Anasuya who knew her righteous duty was immensely pleased. and replied, 'What a joy I shall make the words you have spoken come true'.



#### श्लोकः
##### मूलम्
इदं दिव्यं वरं माल्यं वस्त्रमाभरणानि च।  
अङ्गरागं च वैदेहि महार्हं चानुलेपनम्॥2.118.18॥  
मया दत्तमिदं सीते तव गात्राणि शोभयेत्।  
अनुरूपमसंक्लिष्टं नित्यमेव भविष्यति॥2.118.19॥

##### शब्दार्थः
वैदेहि O princess of Videha, सीते Sita, दिव्यम् divine, वरम् best, इदं माल्यम् this garland,  वस्त्रम् raiment, आभरणानि च jewellery, अङ्गरागं च fragrant unguents, महार्हम् precious, अनुलेपनं च ointment for anointing the body, मया by me, दत्तम् is bestowed, इदम् all this, तव to your, गात्राणि limbs, शोभयेत् will beautify, नित्यम् always, अनुरूपम् convenient,  
असंक्लिष्टम् भविष्यति will never impair.

##### आङ्ग्लानुवादः
O princess of Videha, O  Sita, I bestow on you this best garland of the gods, raiment, jewellery, fragrant unguents, and precious ointment for anointing your body with. All this will beautify your limbs. It is convenient (to use) and will never fade.



#### श्लोकः
##### मूलम्
अङ्गरागेण दिव्येन लिप्ताङ्गी जनकात्मजे।  
शोभयिष्यसि भर्तारं यथा श्रीर्विष्णुमव्ययम्॥2.118.20॥

##### शब्दार्थः
जनकात्मजे O daughter of Janaka, दिव्ये O divine lady, अङ्गरागेण with fragrant unguent, लिप्ताङ्गी anointing to your body, श्रीः Lakshmi, अव्ययम् imperishable, विष्णुम् Vishnu, यथा  
how, भर्तारम् your husband, शोभयिष्यसि you will enhance the glory.

##### आङ्ग्लानुवादः
O daughter of Janaka, you will enhance the glory of your husband by anointing your body with this divine, fragrant unguent to your body like Lakshmi enhancing the glory of eternal Visnu.



#### श्लोकः
##### मूलम्
सा वस्त्रमङ्गरागं च भूषणानि स्रजस्तथा।  
मैथिली प्रतिजग्राह प्रीतिदानमनुत्तमम्॥2.118.21॥

##### शब्दार्थः
सा मैथिली that princess from Mithila, वस्त्रम् raiment, अङ्गरागं च fragrant unguent, भूषणानि jewellery, तथा and, स्रजः garlands, अनुत्तमम् incomparable, प्रीतिदानम् gifts of love, प्रतिजग्राह accepted.

##### आङ्ग्लानुवादः
That princess from Mithila accepted the incomparable gifts of love, the raiment, fragrant unguents, jewellery and also the garland.



#### श्लोकः
##### मूलम्
प्रतिगृह्य च तत्सीता प्रीतिदानं यशस्विनी।  
श्लिष्टाञ्जलिपुटा तत्र समुपास्त तपोधनाम्॥2.118.22॥

##### शब्दार्थः
यशस्विनी illustrious lady, सीता Sita, तत् that, प्रीतिदानम् gifts of love, प्रतिगृह्य having accepted, श्लिष्टाञ्जलिपुटा with hands folded like a dish in reverence, तत्र there, तपोधनाम्  
ascetic, समुपास्त sat beside her.

##### आङ्ग्लानुवादः
Illustrious Sita accepted the gifts of love and with palms folded in reverence sat beside her, an ascetic.



#### श्लोकः
##### मूलम्
तथा सीतामुपासीनामनसूया दृढव्रता।  
वचनं प्रष्टुमारेभे काञ्चित्प्रियकथामनु॥2.118.23॥

##### शब्दार्थः
दृढव्रता firm in her vows, अनसूया Anasuya, तथा in that way, उपासीनाम् sitting, सीताम् Sita,  
कांचित् certain, प्रियकथामनु relating to a dear tale (that was close to her heart), प्रष्टुम् to ask, वचनम् these words, आरेभे commenced.

##### आङ्ग्लानुवादः
Anasuya who was firm in her vows commenced to ask Sita this way about a certain tale (that was close to her heart).



#### श्लोकः
##### मूलम्
स्वयं वरे किल प्राप्ता त्वमनेन यशस्विना।  
राघवेणेति मे सिते कथा श्रुतिमुपागता॥2.118.24॥

##### शब्दार्थः
सीते O Sita, त्वम् you, यशस्विना by the illustrious one, राघवेण by Rama, स्वयंवरे in the swayamvara (the choice of the husband by a princess in the public), प्राप्ता किल are obtained, इति कथा so runs the story, मे my, श्रुतिम् my ear, उपागता reached.

##### आङ्ग्लानुवादः
O Sita, I have heard that you have been won by the illustrious Rama in the swayamvara. At least that is the story which reached my ears.



#### श्लोकः
##### मूलम्
तां कथां श्रोतुमिच्छामि विस्तरेण च मैथिलि।  
यथाऽनुभूतं कार्त्स्न्येन तन्मे त्वं वक्तुमर्हसि॥2.118.25॥

##### शब्दार्थः
मैथिलि O daughter of the king of Mithila,  ताम् that story,  विस्तरेण in detail, श्रोतुम् to hear, इच्छामि I wish, तत् that one, त्वम् you, यथाऽनुभूतम् as you experienced, कात्स्न्येन entirely, वक्तुम् अर्हसि  you should tell me.

##### आङ्ग्लानुवादः
O daughter of Mithila, I would like to hear the story in detail. You should tell me the whole story as you experienced it.



#### श्लोकः
##### मूलम्
एवमुक्ता तु सा सीता तां ततो धर्मचारिणीम्।  
श्रूयतामिति चोक्त्वा वै कथयामास तां कथाम्॥2.118.26॥

##### शब्दार्थः
एवम् thus, उक्ता  addressed, सा सीता that Sita, ततः then, श्रूयताम् इति  listen, उक्त्वा having said, ताम् that, धर्मचारिणीम् to one who practiced righteousness, तां कथाम् that story, कथयामास related.

##### आङ्ग्लानुवादः
'Listen' said Sita, thus addressed, and began relating the story to Anasuya, a performer of austerities.



#### श्लोकः
##### मूलम्
मिथिलाधिपतिर्वीरो जनको नाम धर्मवित्।  
क्षत्रधर्मे ह्यभिरतो न्यायतश्शास्ति मेदिनीम्॥2.118.27॥

##### शब्दार्थः
मिथिलाधिपतिः king of Mithila, वीरः a warrior, धर्मवित् one conversant wtih righteousness, जनको नाम by name Janaka, क्षत्रधर्मे in the duties of kshatriya, अभिरतः engaged, न्यायतः  rightly, मेदिनीम् this earth, शास्ति was ruling.

##### आङ्ग्लानुवादः
There is a king in Mithila, Janaka by name. He is heroic and is conversant with  righteousness. Engaged in the duties of a kshatriya, he is rules the earth with justice.



#### श्लोकः
##### मूलम्
तस्य लाङ्गलहस्तन्य कर्षतः क्षेत्रमण्डलम्।  
अहं किलोत्थिता भित्वा जगतीं नृपतेस्सुता॥2.118.28॥

##### शब्दार्थः
तस्य his, लाङ्गलहस्तस्य of a man holding a plough in hand, क्षेत्रमण्डलम् the circular plot of land for performing sacrifice, कर्षतः while ploughing, अहम् I, नृपतेः king's, सुता as daughter, जगतीम् the earth, भित्वा breaking, उत्थिता किल arose, as they say.

##### आङ्ग्लानुवादः
When he was ploughing the circular plot of land for performing a sacrifice, it is said I emerged from the earth by breaking it and therefore I became his dauhghter.



#### श्लोकः
##### मूलम्
स मां दृष्ट्वा नरपतिर्मुष्टिविक्षेपतत्परः।  
पांसुकुण्ठितसर्वाङ्गीं जनको विस्मितोऽभवत्॥2.118.29॥

##### शब्दार्थः
मुष्टिविक्षेपतत्परः eager to sow fistfuls of seeds, नरपतिः king, सः जनकः that Janaka, पांसुकुण्ठितसर्वाङ्गीं with my body covered with dust, माम् me, दृष्ट्वा having seen, विस्मितः अभवत् was astonished.

##### आङ्ग्लानुवादः
Engaged in sowing fistfuls of seeds, king Janaka found me covered with dust and  
was astonished.



#### श्लोकः
##### मूलम्
अनपत्येन च स्नेहादङ्कमारोप्य च स्वयम्।  
ममेयं तनयेत्युक्त्वा स्नेहो मयि निपातितः॥2.118.30॥

##### शब्दार्थः
अनपत्येन being childless, स्वयम् himself, स्नेहात् out of affection, अङ्कम् in his lap, आरोप्य placing, इयम् this one, मम तनया is my daughter, इति thus, उक्त्वा having said, मयि in me,  स्नेहः affection, निपातितः showered

##### आङ्ग्लानुवादः
As he had no children, he, on his own accord, lifted me up and placing me on his lap, saying, This is my daughter, he began showering (lots of) love on me.



#### श्लोकः
##### मूलम्
अन्तरिक्षे च वागुक्ताऽप्रतिमाऽमानुषी किल।  
एवमेतन्नरपते धर्मेण तनया तव॥2.118.31॥

##### शब्दार्थः
नरपते O king, एतत् this, एवम् in this way, अप्रतिमा incomparable, अमानुषी not a human being, तव to you, धर्मेण by right, तनया daughter, अन्तरिक्षे from out of the sky, वाक् word, उक्ता  was uttered.

##### आङ्ग्लानुवादः
'O king, she is an incomparable divine being. By right she is your daughter'. These were the words (Janaka) heard from out of the sky.



#### श्लोकः
##### मूलम्
ततः प्रहृष्टो धर्मात्मा पिता मे मिथिलाधिपः।  
अवाप्तो विपुलां बुद्धिं मामवाप्य नराधिपः॥2.118.32॥

##### शब्दार्थः
ततः thereafter, धर्मात्मा righteous, नराधिपः the king, मिथिलाधिपः the lord of Mithila, मे पिता my father, प्रहृष्टः was delighted, माम् me, अवाप्य having got, विपुलाम् noble, बुद्धिम् thought, अवाप्तः obtained.

##### आङ्ग्लानुवादः
Thereafter, my father and the righteous lord of Mithila was delighted in possessing  me when a noble thought struck his mind.



#### श्लोकः
##### मूलम्
दत्ता चास्मीष्टवद्देव्यै ज्येष्ठायै पुण्यकर्मणा।  
तया सम्भाविता चास्मि स्निग्धया मातृसौहृदात्॥2.118.33॥

##### शब्दार्थः
पुण्यकर्मणा by a man of meritorious acts, ज्येष्ठायै to the chief, देव्यैः queen, इष्टवत् as the choicest one, दत्ता अस्मि I was given, स्निग्धया by a lady endowed with affection, तया by her, मातृसौहृदात् with the love of a mother, सम्भाविता अस्मि I was nourished.

##### आङ्ग्लानुवादः
Bestowed as the choicest one of meritorious acts on the chief queen, I was brought up by her, by nature affectionate, with the love of a mother.



#### श्लोकः
##### मूलम्
पतिसंयोगसुलभं वयो दृष्ट्वा तु मे पिता।  
चिन्तामभ्यगमद्धीनो वित्तनाशादिवाधनः॥2.118.34॥

##### शब्दार्थः
मे पिता my father, पतिसंयोगसुलभम् a proper time for uniting with a husband, वयः age,         दृष्ट्वा having observed, दीनः desolate, वित्तनाशात् due to loss of wealth, अधनः इव like an poor man, चिन्ताम् sorrow, अभ्यगमत् obtained.

##### आङ्ग्लानुवादः
When my father saw I had attained  the marriageable age, he was immersed in sorrow like an indigent man who had lost all his wealth.



#### श्लोकः
##### मूलम्
सदृशाच्चापकृष्टाच्च लोके कन्यापिता जनात्।  
प्रधर्षणामवाप्नोति शक्रेणापि समो भुवि॥2.118.35॥

##### शब्दार्थः
भुवि on earth, शक्रेण with Indra, समोऽपि though equal, कन्यापिता the father of an unmarried girl, सदृशाः equal, अपकृष्टात् by an inferior, जनात् from men, लोके in this world, प्रधर्षणाम् humiliation, अवाप्नोति will receive.

##### आङ्ग्लानुवादः
Even though he was an Indra on earth, as a father of  an unmarried girl he would be humiliated by men who are his equal or inferior in this world.



#### श्लोकः
##### मूलम्
तां धर्षणामदूरस्थां दृष्ट्वा चात्मनि पार्थिवः।  
चिन्तार्णवगतः पारं नाससादाप्लवो यथा॥2.118.36॥

##### शब्दार्थः
पार्थिवः the king, तां धर्षणाम् that humiliation, आत्मनि in him, अदूरस्थाम् not very far, दृष्ट्वा having observed, चिन्तार्णवगतः submerged in a sea of sorrow, अप्लवो यथा like one without a float, पारम् the shore, नाससाद did not reach.

##### आङ्ग्लानुवादः
Having perceived that the humiliation is not very far, king Janaka was plunged in a sea of sorrow like one who cannot reach the shore without a float.



#### श्लोकः
##### मूलम्
अयोनिजां हि मां ज्ञात्वा नाध्यगच्छद्विचिन्तयन्।  
सदृशं चानुरूपं च महीपालः पतिं मम॥2.118.37॥

##### शब्दार्थः
महीपालः the ruler of earth, माम् me, अयोनिजाम् not born from the womb, ज्ञात्वा having known, मम for me, सदृशम् equal, अनुरूपं च suitable, पतिम् husband, विचिन्तयन् thinking over, नाध्यगच्छत् did not find.

##### आङ्ग्लानुवादः
The ruler of the earth knew that I was not born from a woman's womb, and could not find a suitable husband for me after deep reflection.



#### श्लोकः
##### मूलम्
तस्य बुद्धिरियं जाता चिन्तयानस्य सन्ततम्।  
स्वयंवरं तनूजायाः करिष्यामीति धीमतः॥2.118.38॥

##### शब्दार्थः
सन्ततम् constantly, चिन्तयानस्य pondering deeply, धीमतः wise, तस्य his, तनूजायाः for the daughter, स्वयंवरम् swayamvara, करिष्यामि I shall perform, इति thus, इयं बुद्धिः this thought, जाता was born.

##### आङ्ग्लानुवादः
After constantly pondering over the matter, the wise king arrived at the decision to perform a swayamvara for his daughter.



#### श्लोकः
##### मूलम्
महायज्ञे तदा तस्य वरुणेन महात्मना।  
दत्तं धनुर्वरं प्रीत्या तूणी चाक्षयसायकौ॥2.118.39॥

##### शब्दार्थः
तदा then, महायज्ञे at a great sacrifice, तस्य to him, महात्मना by the magnanimous, वरुणेन  
by Varuna, प्रीत्या with affection, धनुर्वरम् an excellent bow, दत्तम् was given, अक्षयसायकौ with two inexhaustible arrows, तूणी च and two quivers.

##### आङ्ग्लानुवादः
Magnanimous Varuna out of his affection had given him, on the occasion of a great sacrifice, an excellent bow with inexhaustible arrows and a pair of quivers.



#### श्लोकः
##### मूलम्
असञ्चाल्यं मनुष्यैश्च यत्नेनापि च गौरवात्।  
तन्न शक्ता नमयितुं स्वप्नेष्वपि नराधिपाः॥2.118.40॥

##### शब्दार्थः
गौरवात् because of weight, मनुष्यैः by a human, यत्नेनापि even with great effort,  असञ्चाल्यम् cannot be moved, तत् that bow, नराधिपाः lords of men, स्वप्नेष्वपि even in their dreams, नमयितुम् to bend, न शक्ताः were not capable.

##### आङ्ग्लानुवादः
Because of its weight, no human could move that bow despite great effort nor were the kings capable of bending it even in their dreams.



#### श्लोकः
##### मूलम्
तद्धनुः प्राप्य मे पित्रा व्याहृतं सत्यवादिना।  
समवाये नरेन्द्राणां पूर्वमामन्त्र्य पार्थिवान्॥2.118.41॥

##### शब्दार्थः
सत्यवादिना by a truthful man, मे पित्रा by my father, पूर्वम् previously, पार्थिवान् kings, आमन्त्र्य having invited, नरेन्द्राणाम् of kings, समवाये in the assembly, तत् धनुः that bow, प्राप्य having  
acquired, व्याहृतम् addressed them.

##### आङ्ग्लानुवादः
My truthful father, after having acquired the bow, invited all the princes and placed the great bow before them in the assembly where he declaredः



#### श्लोकः
##### मूलम्
इदं च धनुरुद्यम्य सज्यं यः कुरुते नरः।  
तस्य मे दुहिता भार्या भविष्यति न संशयः॥2.118.42॥

##### शब्दार्थः
यः नरः any man, इदं धनुः this bow, उद्यम्य having lifted, सज्यं च string the bow, कुरुते who  
could do, तस्य to him, मे दुहिता my daughter, भार्या wife, भविष्यति shall become, संशयः न no doubt about it.

##### आङ्ग्लानुवादः




#### श्लोकः
##### मूलम्
तच्च दृष्ट्वा धनुश्श्रेष्ठं गौरवाद्गिरिसन्निभम्।  
अभिवाद्य नृपा जग्मुरशक्तास्तस्य तोलने॥2.118.43॥

##### शब्दार्थः
नृपाः the kings, गौरवात् due to heavy weight, गिरिसन्निभम् resembling a mountain, तत् धनुः श्रेष्ठम् that mighty bow, दृष्ट्वा beholding, तस्य its, तोलने in lifting, अशक्ताः were unable, अभिवाद्य paying obeisance, जग्मुः went away.

##### आङ्ग्लानुवादः
Beholding the mighty bow resembling a mountain in weight, the kings, unable to lift it, paid their homage and left.



#### श्लोकः
##### मूलम्
सुदीर्घस्य तु कालस्य राघवोऽयं महाद्युतिः।  
विश्वामित्रेण सहितो यज्ञं द्रष्टुं समागतः॥2.118.44॥  
लक्ष्मणेन सह भ्रात्रा रामस् सत्यपराक्रमः।

##### शब्दार्थः
सुदीर्घस्य कालस्य after a long time, राघवः Rama, महाद्युतिः resplendent, सत्यपराक्रमः whose prowess was truth, अयं रामः this Rama, भ्रात्रा with his brother, लक्ष्मणेन सह along with  
Lakshmana, विश्वामित्रेण सहितः together with Viswamitra, यज्ञम् the sacrifice, द्रष्टुम् to observe, समागतः arrived.

##### आङ्ग्लानुवादः
After a long time, resplendent Rama whose prowess was truth, arrived along with  his brother Lakshman and sage Viswamitra in order to witness the sacrifice.



#### श्लोकः
##### मूलम्
विश्वामित्रस्तु धर्मात्मा मम पित्रा सुपूजितः॥2.118.45॥  
प्रोवाच पितरं तत्र भ्रातरौ रामलक्ष्मणौ।

##### शब्दार्थः
धर्मात्मा the righteous man, विश्वामित्रस्तु as for Viswamitra, मम पित्रा by my father, सुपूजितः wellhonoured, तत्र there, भ्रातरौ brothers, रामलक्ष्मणौ to Rama and Lakshmana, पितरम् to  
my father, प्रोवाच uttered.

##### आङ्ग्लानुवादः
Having accepted the honour extended by my father, righteous Viswamitra spoke to him about those two brothers, Rama and Lakshmana.



#### श्लोकः
##### मूलम्
सुतौ दशरथस्येमौ धनुर्दर्शकाङ्क्षिणौ।  
धनुर्दर्शय रामाय राजपुत्राय दैविकम्॥2.118.46॥

##### शब्दार्थः
दशरथस्य king Dasaratha's, सुतौ sons, इमौ both these, धनुर्दर्शकाङ्क्षिणौ are desirous of seeing the bow, राजपुत्राय to this king's son, रामाय to Rama, दैविकम् divine, धनुः bow, दर्शय show.

##### आङ्ग्लानुवादः
'Both these sons of king Dasaratha wish to see the bow. Show the divine bow to prince  Rama'.



#### श्लोकः
##### मूलम्
इत्युक्तस्तेन विप्रेण तद्धनुस्समुपानयत्॥2.118.47॥  
निमेषान्तरमात्रेण तदाऽनम्य महाबलः।  
ज्यां समारोप्य झडिति पूरयामास वीर्यवान्॥2.118.48॥

##### शब्दार्थः
तेन विप्रेण by that ascetic, इति thus, उक्तः uttered, ततो then, धनुः bow, उपानयत् brought,  
महाबलः mighty one, वीर्यवान् valiant man, निमेषान्तरमात्रेण in the twinkling of an eye, तत् that one, आनम्य having bent, झडिति instantly, ज्याम् the string, समारोप्य pulling it, पूरयामास drew it.

##### आङ्ग्लानुवादः
At the words of that ascetic, my father brought out the bow. Mighty and valiant Rama bent it and strung it and drew it in the twinkling of an eye.



#### श्लोकः
##### मूलम्
तेन पूरयता वेगान्मध्ये भग्नं द्विधा धनुः।  
तस्य शब्दो भवद्भीमः पतितस्याशनेरिव॥2.118.49॥

##### शब्दार्थः
पूरयता while stringing, तेन by Rama, वेगात् with force, धनुः bow, मध्ये in the middle, द्विधा  
into two, भग्नम् was broken, तस्य its, भीमः dreadful, शब्दः sound, पतितस्य fallen, अशनेरिव like that of a thunder, अभवत् arose.

##### आङ्ग्लानुवादः
When Rama was stringing the bow with force, it was broken into two in the middle and fell down with a dreadful sound like that of thunder.



#### श्लोकः
##### मूलम्
ततोऽहं तत्र रामाय पित्रा सत्याभिसन्धिना।  
निश्चिता दातुमुद्यम्य जलभाजनमुत्तमम्॥2.118.50॥

##### शब्दार्थः
ततः then, तत्र there, सत्याभिसन्धिना by one steadfast in truth, पित्रा by my father, उत्तमम् pure, जलभाजनम् watervessel, उद्यम्य having raised, अहम् I, रामाय to Rama , दातुम् to give, निश्चिता decided.

##### आङ्ग्लानुवादः
Then, my father steadfast in truth, held a vessel of pure water and declared his decision to offer me to Rama.



#### श्लोकः
##### मूलम्
दीयमानां न तु तदा प्रतिजग्राह राघवः।  
अविज्ञाय पितुश्छन्दमयोध्याऽधिपतेः प्रभोः॥2.118.51॥

##### शब्दार्थः
तदा then, राघवः Rama, अयोध्याऽधिपतेः of the king of Ayodhya, प्रभोः lord, पितुः his father's, छन्दम् opinion, अविज्ञाय without knowing, दीयमानाम् being offered by father, न तु प्रतिजग्राह  
did not accept.

##### आङ्ग्लानुवादः
Then Rama did not accept the offer of my father straightaway before he knew the opinion of his father Dasaratha,  king of Ayodhya.



#### श्लोकः
##### मूलम्
तत श्श्वशुरमामन्त्र्य वृद्धं दशरथं नृपम्।  
मम पित्रा त्वहं दत्ता रामाय विदितात्मने॥2.118.52॥

##### शब्दार्थः
ततः then, मम पित्रा by my father, श्वशुरम् fatherinlaw, वृद्धम् aged, दशरथं नृपम् king  
Dasaratha, आमन्त्र्य having invited, अहम् I, विदितात्मनः of a man who is known for his sagacity, रामाय to Rama, दत्ता I was given.

##### आङ्ग्लानुवादः
Thereafter, my fatherinlaw, the aged king Dasaratha was invited and my father  offered me to Rama  known for his sagacity.



#### श्लोकः
##### मूलम्
मम चैवानुजा साध्वी ऊर्मिला प्रियदर्शना।  
भार्यार्थे लक्ष्मणस्यापि दत्ता पित्रा मम स्वयम्॥2.118.53॥

##### शब्दार्थः
मम my, अनुजा younger sister, साध्वी chaste, प्रियदर्शना pleasing appearance, ऊर्मिला Urmila, भार्यार्थे as wife, मम पित्रा by my father, स्वयम् of his own accord, लक्ष्मणस्यापि for Lakshman, दत्ता was given.

##### आङ्ग्लानुवादः
My father, on his own accord, bestowed Urmila, my younger sister of chaste and of  pleasing appearance as wife to Lakshmana.



#### श्लोकः
##### मूलम्
एवं दत्ताऽस्मि रामाय तदा तस्मिन्स्वयंवरे।  
अनुरक्ताऽस्मि धर्मेण पतिं वीर्यवतां वरम्॥2.118.54॥

##### शब्दार्थः
तदा then, तस्मिन् स्वयंवरे in that swayamvara, रामाय for Rama, एवम् in this way, दत्ता अस्मि was bestowed, वीर्यवताम् among valiant, वरम् foremost, पतिम् husband, धर्मेण in accordance with righteousness, अनुरक्ता अस्मि I remain devoted.

##### आङ्ग्लानुवादः
In this way my father bestowed me on Rama in that swayamvara and I remain devoted to my husband who is the foremost among the valiant in treading the path of  righteousness.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे अष्टादशोत्तरशततमस्सर्गः।  
Thus ends the one hundredeighteenth sarga in Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/07-rAma-darshanam/118_anasUyayA_AbharaNadAnam.md">
<details><summary><h3>भूषणम् ...{Loading}...</h3></summary>



सा त्वेवमुक्ता वैदेही त्वनसूया ऽनसूयया ।  

प्रतिपूज्य वचो मन्दं प्रवक्तुमुपचक्रमे  ॥  २।११८।१  ॥   

नैतदाश्चर्य्यमार्याया यन्मां त्वमनुभाषसे ।  

विदितं तु ममाप्येतद्यथा नार्य्याः पतिर्गुरुः  ॥  २।११८।२  ॥   

अथ सीतानसूयासंवादो ऽष्टादशोत्तरशततमे--सेति । अनसूया असूयारहिता ।
पातिव्रत्यधर्मोपदेशं गुणत्वेन गृहीतवतीत्यर्थः  ॥  २।११८।१२  ॥   

  

यद्यप्येष भवेद्भर्ता ममार्ये वृत्तवर्जितः ।  

अद्वैधमुपचर्तव्यस्तथाप्येष मया भवेत्  ॥  २।११८।३  ॥   

किं पुनर्यो गुणः श्लाघ्यः सानुक्रोशो जितेन्द्रियः ।  

स्थिरानुरागो धर्मात्मा मातृवत्पितृवत्प्रियः  ॥  २।११८।४  ॥   

यद्यपीति । अद्वैधं द्वैधीभावरहितम् । उपचर्त्तव्यः
गुणवत्त्वनिर्गुणत्वभेदं विहाय सम्यगुपचरणीय इत्यर्थः । मातृवत्प्रियः
प्रियपरत्वात्, पितृवत्प्रियः अत्यन्तहितपरत्वेन  ॥  २।११८।३४  ॥   

  

यां वृत्तिं वर्त्तते रामः कौसल्यायां महाबलः ।  

तामेव नृपनारीणामन्यासामपि वर्त्तते  ॥  २।११८।५  ॥   

सकृद्दृष्टास्वपि स्त्रीषु नृपेण नृपवत्सलः ।  

मातृवद्वर्त्तते वीरो मानमुत्सृज्य धर्मवित्  ॥  २।११८।६  ॥   

यामिति । नृपनारीणाः सप्तम्यर्थे षष्ठी  ॥  २।११८।५६  ॥   

  

आगच्छन्त्याश्च विजनं वनमेवं भयावहम् ।  

समाहितं मे श्वश्र्वा च हृदये तद्धृतं महत्  ॥  २।११८।७  ॥   

पाणिप्रदानकाले च यत्पुरा त्वग्निसन्निधौ ।  

अनुशिष्टा जनन्या ऽस्मि वाक्यं तदपि मे धृतम्  ॥  २।११८।८  ॥   

नवीकृतं च तत्सर्वं वाक्यैस्ते धर्मचारिणि ।  

पतिशुश्रूषणान्नार्य्यास्तपो नान्यद्विधीयते  ॥  २।११८।९  ॥   

आगच्छन्त्या इति । श्वश्र्वा कौसल्यया यत्पातिव्रत्यधर्माचरणं समाहितम्
उपदिष्टमित्यर्थः  ॥  २।११८।७९  ॥   

  

सावित्री पतिशुश्रूषां कृत्वा स्वर्गे महीयते ।  

तथावृत्तिश्च याता त्वं पतिशुश्रूषया दिवम्  ॥  २।११८।१०  ॥   

वरिष्ठा सर्वनारीणामेषा च दिवि देवता ।  

रोहिणी न विना चन्द्रं मुहूर्त्तमपि दृश्यते  ॥  २।११८।११  ॥   

सावित्रीति । तथावृत्तिस्त्वं च दिवं यातेत्युक्तिः
पातिव्रत्यतपोमाहात्म्येन स्वर्गस्य हस्तगतत्वात्  ॥  २।११८।१०११  ॥   

  

एवंविधाश्च प्रवराः स्त्रियो भर्तृदृढव्रताः ।  

देवलोके महीयन्ते पुण्येन स्वेन कर्मणा  ॥  २।११८।१२  ॥   

ततो ऽनसूया संहृष्टा श्रुत्वोक्तं सीतया वचः ।  

शिरस्याघ्राय चोवाच मैथिलीं हर्षयन्त्युत  ॥  २।११८।१३  ॥   

एवंविधा इति । भर्तृदृढव्रताः अतिसङ्कटदशायामपि भर्तृविषयदृढव्रतयुक्ताः  ॥ 
२।११८।१२१३  ॥   

  

नियमैर्विविधैराप्तं तपो हि महदस्ति मे ।  

तत्संश्रित्य बलं सीते छन्दये त्वां शुचिस्मिते  ॥  २।११८।१४  ॥   

उपपन्नं मनोज्ञं च वचनं तव मैथिलि ।  

प्रीता चास्म्युचितं किं ते करवाणि ब्रवीहि मे  ॥  २।११८।१५  ॥   

नियमैरिति । छन्दये वरं वृणीष्वेति प्रार्थये  ॥  २।११८।१४१५  ॥   

  

तस्यास्तद्वचनं श्रुत्वा विस्मिता मन्दविस्मया  

कृतमित्यब्रवीत्सीता तपोबलसमन्विताम्  ॥  २।११८।१६  ॥   

मन्दविस्मया मन्दस्मितेत्यर्थः  ॥  २।११८।१६  ॥   

  

सा त्वेवमुक्ता धर्मज्ञा तया प्रीततरा ऽभवत् ।  

सफलं च प्रहर्षं ते हन्त सीते करोम्यहम्  ॥  २।११८।१७  ॥   

इदं दिव्यं वरं माल्यं वस्त्रमाभरणानि च ।  

अङ्गरागं च वैदेहि महार्हं चानुलेपनम्  ॥  २।११८।१८  ॥   

मया दत्तमिदं सीते तव गात्राणि शोभयेत् ।  

अनुरूपमसंक्लिष्टं नित्यमेव भविष्यति  ॥  २।११८।१९  ॥   

अङ्गरागेण दिव्येन लिप्ताङ्गी जनकात्मजे ।  

शोभयिष्यसि भर्त्तारं यथा श्रीविष्णुमव्ययम्  ॥  २।११८।२०  ॥   

सा वस्त्रमङ्गरागं च भूषणानि स्रजस्तथा ।  

मैथिली प्रतिजग्राह प्रीतिदानमनुत्तमम्  ॥  २।११८।२१  ॥   

प्रतिगृह्य च तत् सीता प्रीतिदानं यशस्विनी ।  

श्लिष्टाञ्जलिपुटा तत्र समुपास्त तपोधनाम्  ॥  २।११८।२२  ॥   

प्रहर्षं ते तुभ्यं सफलं करोमि करिष्यामि । अङ्गरागः कुङ्कुमहरिचन्दनादिः ।
अनुलेपनं कर्पूरागरुकस्तूरीप्रमुखपरिमलमिलितम् । अनुरूपं
त्वद्ग्रात्रानुरूपम् । असंक्लिष्टम् अबाधितशोभमित्यर्थः । भर्तारं
शोभयिष्यसीत्यन्ते इत्यब्रवीच्चेत्यध्याहारः । सा अनसूया प्रीततराभवत्
शोभयिष्यसीत्यब्रवीच्चेति सबन्धः  ॥  २।११८।१७२२  ॥   

  

तथा सीतासुपासीनामनसूया दृढव्रता ।  

वचनं प्रष्टुमारेभे काञ्चित् प्रियकथामनु  ॥  २।११८।२३  ॥   

प्रियकथामनु प्रियां कथामुद्दिश्य । सीतां प्रष्टुं वचनमारेभे वचनं
वक्तुमारेभे इत्यर्थः  ॥  २।११८।२३  ॥   

  

स्वयंवरे किल प्राप्ता त्वमनेन यशस्विना ।  

राघवेणेति मे सीते कथा श्रुतिमुपागता  ॥  २।११८।२४  ॥   

तां कथां श्रोतुमिच्छामि विस्तरेण च मैथिलि ।  

यथानुभूतं कार्त्स्न्येन तन्मे त्वं वक्तुमर्हसि  ॥  २।११८।२५  ॥   

एवमुक्ता तु सा सीता तां ततो धर्मचारिणीम् ।  

श्रूयतामिति चोक्त्वा वै कथयामास तां कथाम्  ॥  २।११८।२६  ॥   

मिथिलाधिपतिर्वीरो जनको नाम धर्मवित् ।  

क्षत्त्रधर्मे ह्यभिरतो न्यायतः शास्ति मेदिनीम्  ॥  २।११८।२७  ॥   

श्रुतिमुपागता श्रुतिपथं प्राप्ता  ॥  २।११८।२४२७  ॥   

  

तस्य लाङ्गलहस्तस्य कर्षतः क्षेत्रमण्डलम् ।  

अहं किलोत्थिता भित्त्वा जगतीं नृपतेः सुता  ॥  २।११८।२८  ॥   

तस्येति । कर्षतः "षड्गवेन कृषति" इति श्रुत्या शोधनं कुवर्तः ।
क्षेत्रमण्डलं यागोपयोगिक्षेत्रम्, चयनस्थानमित्यर्थः  ॥  २।११८।२८  ॥   

स मां दृष्ट्वा नरपतिर्मुष्टिविक्षेपतत्परः ।  

पांसुकुण्ठितसर्वाङ्गीं जनको विस्मितो ऽभवत्  ॥  २।११८।२९  ॥   

मुष्टिविक्षेपतत्परः "या जाता ओषधय इति चतुर्दशभिरोषधीर्वपति"
इत्युक्तप्रकारेण ओषधिमुष्टिविकिरणतत्परः  ॥  २।११८।२९  ॥   

  

अनपत्येन च स्नेहादङ्कमारोप्य च स्वयम् ।  

ममेयं तनयेत्युक्त्वा स्नेहो मयि निपातितः  ॥  २।११८।३०  ॥   

अनपत्येन च तेन स्नेहान्मामङ्कमारोप्य इयं मम तनयेति चोक्त्वा स्नेहो मयि
निपातितः । अङ्कम् उत्सङ्गम्  ॥  २।११८।३०  ॥   

  

अन्तरिक्षे च वागुक्ता प्रति मा ऽमानुषी किल ।  

एवमेतन्नरपते धर्मेण तनया तव  ॥  २।११८।३१  ॥   

ततः प्रहृष्टो धर्मात्मा पिता मे मिथिलाधिपः ।  

अवाप्तो विपुलामृद्धिं मामवाप्य नराधिपः  ॥  २।११८।३२  ॥   

मा प्रति मामुद्दिश्य ऽएवमेतन्नरपते धर्मेण तनया तवऽ इति अन्तरिक्षे
अमानुषीवागुक्ता । यद्वा वागुक्ताप्रतिमेत्यत्र अप्रतिमेति च्छित्वा
वाग्विशेषणतया वा योज्यम्  ॥  २।११८।३१३२  ॥   

  

दत्ता चास्मीष्टवद्देव्यै ज्येष्ठायै पुण्यकर्मणा ।  

तया सम्भाविता चास्मि स्निग्धया मातृसौहृदात्  ॥  २।११८।३३  ॥   

दत्तेति । इष्टवद्देव्यै इच्छावत्यै देव्यै । पुण्यकर्मणा
अनवरतयज्ञादिकर्मयुक्तेन जनकेन ।  

सम्भाविता संवर्द्धितेत्यर्थः  ॥  २।११८।३३  ॥   

  

पतिसंयोगसुलभं वयो दृष्ट्वा तु मे पिता ।  

चिन्तामभ्यगमद्दीनो वित्तनाशादिवाधनः  ॥  २।११८।३४  ॥   

पतिसंयोगसुलभमिति । पतिसंयोगे सति सुलभम् अन्यथा दुर्ल्लभमित्यर्थः ।
पतिसंयोगं विना स्थातुमशक्ययौवनावस्थावदित्यर्थः  ॥  २।११८।३४  ॥   

  

सदृशाच्चापकृष्टाच्च लोके कन्यापिता जनात् ।  

प्रधर्षणमवाप्नोति शक्रेणापि समो भुवि  ॥  २।११८।३५  ॥   

प्रधर्षणां तिरस्क्रियाम्  ॥  २।११८।३५  ॥   

  

तां धर्षणामदूरस्थां दृष्ट्वा चात्मनि पार्थिवः ।  

चिन्तार्णवगतः पारं नाससादाप्लवो यथा  ॥  २।११८।३६  ॥   

अप्लवः प्लवरहितः  ॥  २।११८।३६  ॥   

  

अयोनिजां हि मां ज्ञात्वा नाध्यगच्छद्विचिन्तयन् ।  

सदृशं चानुरूपं च महीपालः पतिं मम  ॥  २।११८।३७  ॥   

तस्य बुद्धिरियं जाता चिन्तयानस्य सन्ततम् ।  

स्वयं वरं तनूजायाः करिष्यामीति धीमतः  ॥  २।११८।३८  ॥   

अयोनिजामिति । सदृशम् अभिजनवृत्तादिना तुल्यम् । अनुरूपं
प्रादुर्भूतयौवनाप्रतिमरूपलावण्यादिना योग्यम्  ॥  २।११८।३७३८  ॥   

  

महायज्ञे तदा तस्य वरुणेन महात्मना ।  

दत्तं धनुर्वरं प्रीत्या तूणी चाक्षयसायकौ  ॥  २।११८।३९  ॥   

असञ्चाल्यं मनुष्यैश्च यत्नेनापि च गौरवात् ।  

तन्न शक्ता नमयितुं स्वप्नेष्वपि नराधिपाः  ॥  २।११८।४०  ॥   

तद्धनुः प्राप्य मे पित्रा व्याहृतं सत्यवादिना ।  

समवाये नरेन्द्राणां पूर्वमामन्त्र्य पार्थिवान्  ॥  २।११८।४१  ॥   

वरुणेन दत्तं वरुणेनातिसहकारिणा दत्तम्  ॥  २।११८।३९४१  ॥   

  

इदं च धनुरुद्यम्य सज्यं यः कुरुते नरः ।  

तस्य मे दुहिता भार्या भविष्यति न संशयः  ॥  २।११८।४२  ॥   

भविष्यति न संशय इत्यत्र इतिकरणं द्रष्टव्यम्  ॥  २।११८।४२  ॥   

  

तच्च दृष्ट्वा धनुः श्रेष्ठं गौरवाद्गिरिसन्निभम् ।  

अभिवाद्य नृपा जग्मुरशक्तास्तस्य तोलने  ॥  २।११८।४३  ॥   

सुदीर्घस्य तु कालस्य राघवो ऽयं महाद्युतिः ।  

विश्वामित्रेण सहितो यज्ञं द्रष्टुं समागतः ।  

लक्ष्मणेन सह भ्रात्रा रामः सत्यपराक्रमः  ॥  २।११८।४४  ॥   

विश्वामित्रस्तु धर्मात्मा मम पित्रा सुपूजितः ।  

प्रोवाच पितरं तत्र भ्रातरौ रामलक्ष्मणौ  ॥  २।११८।४५  ॥   

सुतौ दशरथस्येमौ धनुर्दर्शनकांक्षिणौ ।  

धनुर्दर्शय रामाय राजपुत्राय दैविकम्  ॥  २।११८।४६  ॥   

इत्युक्तस्तेन विप्रेण तद्धनुः समुपानयत् ।  

निमेषान्तरमात्रेण तदानम्य स वीर्य्यवान्  ॥  २।११८।४७  ॥   

ज्यां समारोप्य झटिति पूरयामास वीर्यवत्  ॥  २।११८।४८  ॥   

तेन पूरयता वेगान्मध्ये भग्नं द्विधा धनुः ।  

तस्य शब्दो ऽभवद्भीमः पतितस्याशनेरिव  ॥  २।११८।४९  ॥   

ततो ऽहं तत्र रामाय पित्रा सत्याभिसन्धिना ।  

निश्चिता दातुमुद्यम्य जलभाजनमुत्तमम्  ॥  २।११८।५०  ॥   

तोलने चालने  ॥  २।११८।४३५०  ॥   

  

दीयमानां न तु तदा प्रतिजग्राह राघवः ।  

अविज्ञाय पितुश्छन्दमयोध्याधिपतेः प्रभोः  ॥  २।११८।५१  ॥   

ततः श्वशुरमामन्त्र्य वृद्धं दशरथं नृपम् ।  

मम पित्रा त्वहं दत्ता रामाय विदितात्मने  ॥  २।११८।५२  ॥   

मम चैवानुजा साध्वी ऊर्मिला प्रियदर्शना ।  

भार्य्यार्थे लक्ष्मणस्यापि दत्ता पित्रा मम स्वयम्  ॥  २।११८।५३  ॥   

एवं दत्तास्मि रामाय तदा तस्मिन् स्वयम्वरे ।  

अनुरक्तास्मि धर्मेण पतिं वीर्यवतां वरम्  ॥  २।११८।५४  ॥   

दीयमानामिति । छन्दम् अभिप्रायम् । "वशाभिप्राययोश्छन्दः" इति वैजयन्ती  ॥ 
२।११८।५१५४  ॥   

  

इत्यार्षे श्रीरामायणे वाल्मीकीये आदिकाव्ये श्रीमदयोध्याकाण्डे
अष्टादशोत्तरशततमः सर्गः  ॥  ११८  ॥   

इति श्रीगोविन्दराजविरचिते श्रीरामायणभूषणे पीताम्बराख्याने
अयोध्याकाण्डव्याख्याने अष्टादशोत्तरशततमः सर्गः  ॥  ११८  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/07-rAma-darshanam/118_anasUyayA_AbharaNadAnam.md">
<details><summary><h3>शिरोमणी ...{Loading}...</h3></summary>



अनसूयावचनश्रवणानन्तरकालिकं सीतावृत्तान्तं वर्णयन्नाह-- सेति । अनसूयया
अत्रिपत्न्या एवमुक्ता अनसूया नित्यमसूयारहिता वैदेही सा सीता वचः
अनसूयावचनं प्रतिपूज्य मन्दं प्रवक्तुमुपचक्रमे  ॥  २।११८।१  ॥   

  

तत्प्रवचनाकारमाह-- नेति । यन्मां त्वमनुभाषसे तदेतदार्यायां
सकलसद्धर्द्धाश्रयत्वेन श्रेष्ठायां त्वयि आश्चर्यं न, नार्याः पतिरेव
गुरुः एतन्ममापि यथावत् विदितम्  ॥  २।११८।२  ॥   

  

स्वविदितमेवाह-- यद्यपीति । अनार्यः गुणैर्हीनः अत एव वृत्तिवर्जितः
यथोचितवर्तनरहितः एष भर्ता यद्यपि भवेत् तथापि मया कल्याणशीलया स्त्रिया
अत्र अस्मिन् पत्यौ अद्वैधं सेव्यत्वविषयकद्वेधीभावराहित्यं यथा स्यात्तथा
वर्तव्यं वर्तितव्यं आगमशास्त्रस्यानित्यत्वादिडभावः एष एव धर्मः भवेत्
स्त्रीणामिति शेषः । "उपचर्तव्यः" इति भूषणपाठः  ॥  २।११८।३  ॥   

  

किमिति । गुणाः श्लाघ्याः प्रशंसनीयाः यस्य सः सानुक्रोशः दयासहितः
जितेन्द्रियः नियमितोभयकरणः स्थिरः ध्वंसाप्रतियोगी अनुरागो यस्य सः पतिः
सेव्यश्चेत् किम्  ॥  २।११८।४  ॥   

  

रामगुणान्वर्णयन्ती आह-- यामिति । महाबलो रामः यां वृत्तिमनुवृत्तिं
प्रीतिमित्यर्थः, कौसल्यायां मुख्यमातरि वर्तते वर्तयति करोतीत्यर्थः,
तामेव वृत्तिमन्यासामपि नृपनारीणां नृपनारीषु वर्तते  ॥  २।११८।५  ॥   

  

सकृदिति । नृपेण दशरथेन सकृदपि दृष्टासु भोग्यात्वबुद्ध्या ऽवलोकितासु
स्त्रीषु नृपवत्सलो रामः मानमुत्सृज्य मातृवत् मातरीव वर्तते  ॥  २।११८।६
 ॥   

  

आगच्छन्त्या इति । एवं भयावहं विजनं वनमागच्छन्त्याः मम श्वश्र्वा यत्
पत्यनुसरणं समाहितमुपदिष्टं तन्मे हृदये स्थिरम्, एतेन स एव धर्मो भवत्या
अप्युपदिष्ट इति सूचितम्  ॥  २।११८।७  ॥   

  

पाणीति । पाणिप्रदानकाले अग्निसंनिधौ मे जनन्या यद्वाक्यमनुशिष्टं
शिक्षितम् तदपि मे धृतं स्थिरीकृतम्  ॥  २।११८।८  ॥   

  

नवीकृतमिति । हे धर्मचारिणि ते वाक्यैः तवोपदिष्टवचनैः सर्वं
श्वश्र्वाद्युपदिष्टं नवीकृतं नवीनतां प्रापितमतः नार्याः पतिशुश्रूषणात्
अन्यत् तपो न विधीयते इति मे निश्चयो ऽस्तीति शेषः, पूर्वार्धेन "विस्मृतं
तु मे सर्वं वाक्यैः स्वैः" इति भट्टपाठः  ॥  २।११८।९  ॥   

  

पतिशुश्रूषायां सदाचारं प्रमाणयन्ती आह-- सावित्रीति । सावित्री सत्यवतो
भार्या पतिशुश्रूषां कृत्वा स्वर्गे महीयते पूज्यते तथावृत्तिः
सवित्रीवृत्तिसदृशवृत्तिविशिष्टा त्वं पतिशुश्रूषया दिवं
समस्तसिद्धिप्राप्तिजनितातिप्रमोदं याता प्राप्ता  ॥  २।११८।१०  ॥   

  

वरिष्ठेति । सर्वनारीणां वरिष्ठा पत्यतिशुश्रूषाकर्त्रीत्वेन श्रेष्ठा एषा
रोहिणी देवता चन्द्रं स्वपतिं विना मुहूर्तमपि न दृश्यते  ॥  २।११८।११  ॥   

  

उपसंहरन्ती आह-- एवमिति । एवंविधाः भर्तृदृढव्रता अत एव प्रवराः श्रेष्ठाः
अरुन्धत्यादय इत्यर्थः, स्वेन स्वकीयेन पुण्येन कर्मणा पत्यनुवर्तनेन
देवलोके महीयन्ते पूज्यन्ते  ॥  २।११८।१२  ॥   

  

तत इति । ततः सीताकथनानन्तरं सीतयोक्तं वचः श्रुत्वा संहृष्टा अनसूया
मैथिलीं शिरसि आघ्राय हर्षयन्ती सती उवाच  ॥  २।११८।१३  ॥   

  

तद्वचनाकारमाह-- नियमैरिति । विविधैः अनेकप्रकारैः नियमैः
प्राणायामादिविधिभिः महत् बहु तपः तद्बलं मया आप्तं प्राप्तं तन्मे ऽस्ति
तत् बलं संश्रित्य हे सीते त्वां छन्दये वरं याचस्वेति प्रार्थये  ॥ 
२।११८।१४  ॥   

  

उपपन्नमिति । हे मैथिलि उपपन्नं श्रवणं प्राप्तं तव वचनं युक्तमुचितमतो ऽहं
प्रीतास्ति अतस्ते ऽहं  

किं प्रियं करवाणि तदुच्यतां याच्यतामित्यर्थः  ॥  २।११८।१५  ॥   

  

तस्या इति । तस्या अनसूयायात्तद्वचनं श्रुत्वा अविस्मिता
तदैश्वर्यविषयकविस्मयरहिता मन्दविस्मया ईषद्धासविशिष्टा सीता
तपोबलसमन्वितामनसूयां कृतं त्वदनुग्रहेणैव सर्वं सम्पादितमित्यर्थः,
इत्यब्रवीत्  ॥  ११८।१६  ॥   

  

सेति । तया सीतया एवमनेन प्रकारेण उक्ता सा अनसूया प्रीतितरा
प्रीतिप्रापिका अभवत् । प्रीतिप्रापणमेवाह-- हे सीते ते प्रहर्षं
लोभराहित्यसूचितस्वनिष्ठस्वतःसिद्धनित्यप्रमोदं सफलं फलसहितमहं करोमि  ॥ 
२।११८।१७  ॥   

  

फलमेवाह-- इदमिति । मया दत्तमिदं माल्यादि तव गात्राणि शोभयेदिदं माल्यादि
अनुरूपं तवैव योग्यमत एव असंक्लिष्टं बाधारहितं सन्नित्यमेव भविष्यति
स्थास्यति तत्राङ्गरागः मिश्रकेशरचन्दनादिः अनुलेपनं कर्पूरकस्तूर्यादि ।
श्लोकद्वयमेकान्वयि  ॥  २।११८।१८,१९  ॥   

  

अङ्गरागेणेति । हे जनकात्मजे दिव्येन अङ्गरागेण लिप्ताङ्गी त्वं
श्रीर्विष्णुमिव भर्तारं शोभयिष्यसि । किञ्च श्रीः लक्ष्मीः त्वमव्ययं
विकारशून्यं विष्णुं स्वप्रकाशद्वारा सर्वत्र पूर्णं भर्तारं स्वपतिं यथा
यथावत् शोभयिष्यसि शोभां प्रापयिष्यसि  ॥  २।११८।२०  ॥   

  

सेति । सा अनसूयया प्रार्थिता मैथिली अनुत्तमं प्रीतिदानं वस्त्रादि जग्राह
। प्रीतिदानमित्यनेन प्रतिषिद्धप्रतिग्रहाणां क्षत्रियाणामपि ग्रहणार्हत्वं
सूचितम्  ॥  २।११८।२१  ॥   

  

प्रतीति । यशस्विनी सीता तमनसूयासमर्पितं प्रीतिदानं प्रतिगृह्य
श्लिष्टाञ्जलिपुटा प्रणयसूचकबद्धयुगलकरा सती तपोधनामनसूयां समुपास्त  ॥ 
२।११८।२२  ॥   

  

तथेति । वचनं सीतोक्तिं श्रोतुकामेति शेषः । दृढव्रता अनसूया अनुप्रियां
प्रतिक्षणं प्रीतिविषयीभूतां काञ्चित्कथां प्रष्टुमारेभे  ॥  २।११८।२३  ॥   

  

प्रश्नाकारमाह-- स्वयंवर इति । हे सीते अनेन यशस्विना राघवेण स्वयंवरे त्वं
प्राप्तेति या कथा मे श्रुतिं श्रवणमुपागता प्राप्ता तां कथां विस्तरेण
श्रोतुमिच्छामि, तत् तस्माद्धेतोः यथाभूतं यथाजातं कात्र्स्न्येन
वक्तुमर्हसि  ॥  २।११८।२४,२५  ॥   

  

एवमिति । एवमुक्ता पृष्टा सा सीता श्रूयतामित्युक्त्या तामनसूयया पृष्टां
कथां कथयामास  ॥  २।११८।२६  ॥   

  

तत्कथनाकारमाह-- मिथिलेत्यादिभिः । जनको नाम जनकनामा मिथिलाधिपतिः न्यायतः
मेदिनीं पृथ्वीं शास्ति पालयति  ॥  २।११८।२७  ॥   

  

तस्येति । क्षेत्रमण्डलं यागोपयोगि क्षेत्रं कृषतः लाङ्गलहस्तस्य
यथाशास्त्रं गृहीतहलविशिष्टकरविशिष्टस्य तस्य जनकस्य अग्रे जगतीं
भित्त्वाहमुत्थिता अतो ऽहं नृपतेः सुता  ॥  २।११८।२८  ॥   

  

स इति । मुष्टिविक्षेपतत्परः "या जाता ओषधयो देवेभ्यः"
इत्यादिमन्त्रोक्तविधिना मुष्टिगतौषधिप्रक्षेपणशीलः स नरपतिर्जनकः
पांसुगुण्ठितसर्वाङ्गीं धूलीव्याप्तशरीरां मां दृष्ट्वा विस्मितो ऽभवत्  ॥ 
२।११८।२९  ॥   

  

अनपत्येनेति । अनपत्येन अपत्यान्तररहितेन राज्ञा स्नेहात् अङ्कमारोप्य
मामिति शेषः, मम इयं तनयेत्युक्त्वा मयि स्नेहः अत्यनुरागः निपातितः कृतः
 ॥  २।११८।३०  ॥   

  

अन्तरिक्ष इति । अन्तरिक्षे आकाशे अप्रतिमा उच्चारयितृस्वरूपरहिता
ह्यमानुषी मानुषवाक्सदृशी वाक् उक्ता प्रादुर्भूता । तदाकारमाह--
एतद्भवदुक्तमेवं समीचीनमित्यर्थः, यतः धर्मेण तव तनया  ॥  २।११८।३१  ॥   

  

तत इति । ततः मत्प्राप्तेः प्रहृष्टः प्राप्तहर्षः धर्मात्मा मिथिलाधिपः
मिथिलापालयिता नराधिपो राजा मे पिता मामवाप्य विपुलामृद्धिमवाप्तः  ॥ 
२।११८।३२  ॥   

  

दत्तेति । पुण्यकर्मणे पुण्यकर्मविशिष्टायै ज्येष्ठायै इष्टवद्देव्यै
अत्यभिमतपत्न्यै अहं दत्तास्मि । स्निग्धया स्नेहविशिष्टया तया
मातृसौहृदान्मात्रुचितसौहार्दात् सम्भाविता सेविता ऽस्मि  ॥  २।११८।३३  ॥   

  

पतीति । पतिसंयोगसुलभं पतिसंयोगः सुलभः सुलब्धव्यो यस्मिन् तन्मे वयो
दृष्ट्वा वित्तनाशात् अर्जितवित्तस्यादर्शनात् अधन इव दीनो मे पिता
चिन्तामभ्यगमत्  ॥  २।११८।३४  ॥   

  

सदृशादिति । शक्रेण समो ऽपि कन्यापिता सदृशात् कुलादिना
स्वतुल्याद्वरपित्रादेः अपकृष्टात् वरमातुलादेश्च जनात्
प्रधर्षणमनादरणमवाप्नोति  ॥  २।११८।३५  ॥   

  

तामिति । अदूरस्थां निश्चितोत्तरकालभाविनीमित्यर्थः । तां वरपित्रादिकृतां
धर्षणां तिरस्कृतिमात्मनि सन्दृश्य निश्चित्य अप्लवः प्लवरहित इव
चिन्तार्णवगतः चिन्तासमुद्रे निमग्नः पार्थिवः पारं न आससाद प्राप  ॥ 
२।११८।३६  ॥   

  

अयोनिजामिति । अयोनिजां मां ज्ञात्वा सदृशमयोनिजत्वादिना तुल्यमनुरूपं
प्रादुर्भूतवयःसौन्दर्यादिना च तुल्यं पतिं चिन्तयन् सन् स मत्पिता
नाध्यगच्छत् निश्चयं न प्राप्नोत्  ॥  २।११८।३७  ॥   

  

तस्येति । सन्ततं निरन्तरं चिन्तयानस्य तस्य मत्पितुः तनूजायाः धर्मतः
स्वयंवरं करिष्यामि इति इयं बुद्धिर्निश्चयो जाता  ॥  २।११८।३८  ॥   

  

स्वयंवरप्रकारमाह-- महायज्ञ इति । तदा तस्मिन् महायज्ञे
दक्षकर्तृकमहायागसमये महात्मना वरुणेन वरुणद्वारा शिवाज्ञापितदैवतैः
धनुर्वरं दत्तम् । देवराजनामकनिमिज्येष्ठपुत्रायेति शेषः । अक्षयसायकौ तूणी
च दत्तौ  

किञ्च वरुणेन उः शम्भुश्चासौ अरुणो लोहितश्च वरुणः तेन
स्वभागाकल्पनजनितकोपहेतुकारुण्यविशिष्टशिवेनेत्यर्थः । धनुर्वरं दत्तं
देवैर्दापितम्  ॥  ११८।३९  ॥   

  

असञ्चाल्यमिति । गौरवात् अतिगुरुत्वाद्धेतोः यत्नेनापि मनुष्यैः असञ्चाल्यं
यद्धनुस्तद्धनुर्नमयितुं नराधिषाः स्वप्नेष्वपि न शक्ताः  ॥  २।११८।४०  ॥   

  

तदिति । तद्धनु प्राप्य पूर्वं पार्थिवान् आमन्त्र्य आमन्त्रणेन स्वस्थानं
प्रापय्येत्यर्थः । नरेन्द्राणां समवाये समूहे इदं धनुः उद्यम्य यो नरः
सज्यं कुरुते तस्य नरस्य भार्या मम दुहिता भविष्यति इति सत्यवादिना मे
पित्रा व्याहृतं कथितम् । श्लोकद्वयमेकान्वयि  ॥  २।११८।४१,४२  ॥   

  

तदिति । गिरिसंनिभं तद्धनुःश्रेष्ठं दृष्ट्वा गौरवाद्धेतोः तस्य तोलने
इयत्ताकरणे अशक्ताः नृपा अभिवाद्य प्रणम्य जग्मुः  ॥  २।११८।४३  ॥   

  

सुदीर्घस्येति । विश्वामित्रेण सहितः अयं महाद्युतिः राघवः सुदीर्घस्य
कालस्य गते सतीति शेषः, यज्ञं द्रष्टुं समागतः  ॥  २।११८।४४  ॥   

  

लक्ष्मणेनेति । लक्ष्मणेन सह रामः मम पित्रा सुपूजित आसीदिति शेषः ।
धर्मात्मा सुपूजितो विश्वामित्रस्तु धनुर्दर्शनकाङ्क्षिणौ दशरथस्य सुतौ
रामलक्ष्मणौ इमौ इति हेतोः रामाय दैविकं दिव्यं धनुः दर्शय इति तत्र
तस्मिन् समये पितरं प्रोवाच । सार्धश्लोकद्वयमेकान्वयि  ॥  २।११८।४५,४६  ॥   

  

इतीति । विप्रेण तेन विश्वामित्रेण इत्युक्तः पिता तद्धनुः समुपानयत्
प्रापयत् दर्शयामासेत्यर्थः  ॥  २।११८।४७  ॥   

  

निमेषान्तरेति । महाबलो वीर्यवान् अतिप्रभाववान् रामः तत्
धुनर्निमेषान्तरमात्रेण आनस्य  

झटिति ज्यां धनुः समारोप्य पूरयामास आचकर्ष "वीर्यं शुक्रे प्रभावे च
तेजस्सामर्थ्ययोरपि" इति मेदिनी  ॥  २।११८।४८  ॥   

  

तेनेति । वेगात्पूरयता तेन रामेण धनुः मध्ये द्विधा भग्नं भञ्जितं पतितस्य
धनुषः अशनेरिव भीमः शब्दो ऽभवत्  ॥  २।११८।४९  ॥   

  

तत इति । ततः धनुर्भङ्गानन्तरं सत्याभिसन्धिना सत्यप्रतिज्ञेन पित्रा
उत्तमं जलभाजनमुद्यम्य गृहीत्वा रामाय दातुमहमुद्यता स्वसमीपं प्रापिता  ॥ 
२।११८।५०  ॥   

  

दीयमानामिति । तदा तस्मिन् काले अयोध्याधिपतेः दशरथस्य
छन्दमभिप्रायमविज्ञाय दीयमानां मां राघवो न प्रतिजग्राह, एतेन
पितुरनुमत्यनन्तरं ग्रहीतास्मीति सूचितम्  ॥  २।११८।५१  ॥   

  

तत इति । ततः रामकर्तृकप्रतिग्रहाभावानन्तरं दशरथं मम श्वशुरमामन्त्र्य
विदितात्मने रामाया ऽहं दत्ता  ॥  २।११८।५२  ॥   

  

ममेति । ममानुजा ऊर्मिला लक्ष्मणस्य भार्यार्थे दत्ता  ॥  २।११८।५३  ॥   

  

उपसंहरन्ती आह-- एवमिति । एवमुक्तप्रकारेण स्वयंवरे रामाय अहं दत्तास्मि अत
एव वीर्यवतां प्रभावविशिष्टानां वरं श्रेष्ठं पतिमहं धर्मेण अनुरक्तास्मि
 ॥  २।११८।५४  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे
ऽष्टादशाधिकशततमः सर्गः  ॥  २।११८  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/07-rAma-darshanam/118_anasUyayA_AbharaNadAnam.md">
<details><summary><h3>तिलकम् ...{Loading}...</h3></summary>



अनयासू ऽसूयारहिता । अनसूययान्वर्थतन्नाम्न्या । वचो ऽनसूयायाः  ॥  २।११८।१
 ॥   

  

अनुभाषसे शिक्षयसि । नार्या गुरुः पतिरिति यथा
भवत्योपदिष्टमेतद्विदितमेतद्विषयकं ज्ञानं ममापि  ॥  २।११८।२  ॥   

  

तदेव दर्शयति--यद्यपीत । एष भर्ता यद्यप्यनार्यः पूज्यचरित्रहीनो
वृत्तिवर्जितो जीवनरहितो दरिद्रश्च भवेत्, तथापि मया मद्विधयात्र
भर्तर्यद्वैधं प्रकारद्वयरहितं यथा भवति तथा वर्तव्यं वर्तितव्यम्
प्रीतिप्रकारेणैव वर्तितव्यमित्यर्थः  ॥  २।११८।३  ॥   

  

गुणश्लाध्यत्वादिविशिष्टे सा वृत्तिरिति किं पुनर्वक्तव्यम् ।
मातृवत्पितृवत्प्रियः मयीति शेषः । प्रियः प्रीतिमान् ममेति वा शेषः,
प्रीतिविषय इत्यर्थः । ऽमातृवर्ती पितृप्रियःऽ इति पाठे मातृवर्ती
मातृसेवारतः पितुः प्रीतिविषय इत्यर्थ इति तीर्थः  ॥  २।११८।४  ॥   

  

अन्यासामपि नृपनारीणां सुमित्रादीनां विषये ऽपीत्यर्थः । तथान्यासामपि
विषये मदतिरिक्तस्त्रीमत्रविषये ऽपि तामेव वृत्ति कुरुत इत्यर्थः ।
नृपनारीणामित्यनेनैव सुमित्रादीनां लाभादित्यन्ये  ॥  २।११८।५  ॥   

  

नृपेम दशरथेन मानमहं महाप्रभुरित्यभिमानं त्यक्त्वेत्यर्थः । अन्यमते
उक्तार्थे सत्यत्वप्रत्यायनायैतदुक्तिरिति बोध्यम्  ॥  २।११८।६  ॥   

  

यन्मे श्वश्रवा समाहितं त्वदुक्तार्थकमेव वाक्यं शिक्षितम्, तन्मे हृदि
स्थिरं वर्तते  ॥  २।११८।७  ॥   

  

तदपि मे धृतं मात्रनुशासनमपि मे हृद्गतमेवास्ति  ॥  २।११८।८  ॥   

  

यच्च स्वैरात्मीयैर्बन्धुवर्गैः पतिशुश्रूषणादिप्रकारैर्बोधितमर्थजातं तच्च
मे न विस्मृतं त्वित्यर्थः  ॥  २।११८।९  ॥   

  

सावित्री सत्यवतः स्त्री । तथावृत्तिः सावित्रीसमानवृत्तिः । त्वमनसूया ।
यातेत्युक्तिः पातिव्रत्यमहिन्ना स्वर्गस्य हस्तगतत्वादिति तीर्थः ।
तपोर्थमिह वर्तमानापि पतिसेवया मूर्त्यन्तरेण दिवं यातेत्यर्थ इति कतकः  ॥ 
२।११८।१०  ॥   

  

रोहिणी विना चन्द्रं मुहूर्तमपि न दृश्यते पूर्वकृतपतिशुश्रूषावशादेवं
पतिसाहित्यं प्राप्तमिति भावः  ॥  २।११८।११  ॥   

  

प्रवराः स्त्रियो ऽरुन्धत्यादयः  ॥  २।११८।१२  ॥   

  

हर्षयन्त्युत हर्षयन्त्यपीत्यर्थः । ऽउताप्यर्थविकल्पयोःऽ  ॥  २।११८।१३  ॥   

  

तद्बलं संश्रित्याश्रित्य छन्दये वरं वृणीष्वेति प्रार्थयामि  ॥ 
२।११८।१४,१५  ॥   

  

विस्मिता जाताश्चर्या । अहो तपसो माहात्म्यं यन्ममापि वरदाने सामर्थ्यम् ।
मन्दविस्मया मन्दस्मिता, कृतं भवत्या अनुग्रहेणैव सर्वं मे पूर्णं न
किंचित्कर्तव्यमस्तीति भावः  ॥  २।११८।१६  ॥   

  

तया लोभरहितवाचा । प्रहर्षं लोभराहित्यजं स्वनिष्ठम् । ते त्वद्विषयम्  ॥ 
२।११८।१७  ॥   

  

अङ्गरागः उद्वर्तनेनाङ्गानि रञ्जयतीत्यह्गरागः केशरचन्दनादिजः, अनुलेपनं तु
ऽकर्पूरागुरुकस्तूरीकङ्कोलैर्यक्षकर्दमःऽ इत्युक्तप्रकारो
दिव्यगन्धद्र्व्यकल्क इति तीर्थः । कतकस्तुअङ्गरागमङ्गरञ्जनकरमनुलेपनं
दिव्यगन्धद्रव्यकल्कमित्यर्थ इत्याह, इदमेव युक्तम्  ॥  २।११८।१८  ॥   

  

शोभयेच्छोभयिष्यति । अनुरूपं त्वदेकोचितं नित्यमेवासंक्लिष्टमुपभोगे
ऽप्यशुचित्वमृदितत्वादिदोषरहितं भविष्यति  ॥  २।११८।१९  ॥   

  

शोभयिष्यसीत्यनेन त्वत्पूजया भर्तुरपि पूजा कृतेति सूचितम्  ॥  २।११८।२०
 ॥   

  

क्षत्रियत्वात्प्रतिग्रहानधिकारेण प्रीतिदानमित्युक्तम् । लक्ष्म्युद्देशेन
ब्राह्मणादिब्यो दत्तमक्षयं चेत्साक्षाल्लक्ष्म्यै प्रीत्या दत्तं तथेति
किं वक्तव्यमिति देव्यै तद्दानमनसूयाया इति बोध्यम्  ॥  २।११८।२१  ॥   

  

श्लिष्टाञ्जलिपुटा रचिताञ्जलिपुटा  ॥  २।११८।२२  ॥   

  

अन्वनन्तरं प्रियां कांचित्कथां श्रोतुकामा वचनं प्रष्टुमारेभे  ॥  २।११८।२३
 ॥   

  

अनेन रामेण, श्रुतिं मम श्रोत्रपथम्  ॥  २।११८।२४  ॥   

  

विस्तरेण च विस्तरेणैव  ॥  २।११८।२५२७  ॥   

  

क्षेत्रमण्डलं यज्ञयोग्यक्षेत्रम्, चयनप्रकरणे "षङ्गवेन कृषति" इति श्रुतेः
। कृपतस्तस्य पुरो जगतीं भुवं भित्त्वोत्थिता एतावन्मात्रेणाहं
नृपतेर्जनकस्य सुता  ॥  २।११८।२८  ॥   

  

मुष्टिविक्षेपतत्परः " या जाता ओषधयो देवेभ्यः"
इत्यादिमन्त्रोक्तप्रकारेणोपधिमुष्टिविकिरणतत्पर इति तीर्थः ।
निम्नोन्नतसमीकरणाय मृत्तिकामुष्टिविक्षेपतत्पर इति कतकः  ॥  २।११८।२९  ॥   

  

अत्र चौ त्वर्थे  ॥  २।११८।३०  ॥   

  

प्रतिमामनुषी प्रतिमया स्वरूपेण मानुषी मनुष्यवाक्तुल्या वागन्तरिक्षे
उक्ता । तां वाचमाह--एवमिति । एतन्ममेयं तनयेत्येतत् । एवमर्थवदेव । यतो हे
नरपते धर्मेण न्यायेनैषा त्वत्क्षेव्रजातत्वात्तव तनयैव  ॥   

२।११८।३१  ॥   

मामवाप्य यज्ञभूमेरिति शेषः, मल्लाभोत्तरं तस्य महती संमृद्धिर्जातेति भावः
 ॥  २।११८।३२  ॥   

  

इटवद्देव्यै इष्टायै देव्यै राज्ञ्यै इष्टमिति भावे क्तः, इष्टमिच्छा
तद्वत्यै षिययतासंबन्धेनेत्यक्षरार्थः । आर्ष वा साधुत्वमूक्तार्थे । यद्वा
सतानेच्छावत्यै देव्यै इत्यर्थः पुण्यकर्मणो इति देवीविशेषणम् । तृतीयान्तः
पाठः क्कचित् । संभाविता संवर्धिता  ॥  २।११८।३३  ॥   

  

पतिसंयोगसुलभं पाणिग्रहणोचितम्  ॥  २।११८।३४  ॥   

  

सदृशादपकृष्टाच्च वरवर्गजनात्कन्यायाः पिता इन्द्रसमो ऽपि भुवि स्थितो लोके
प्रधर्षणमसंमानादिरूपं क्लेशमाप्नोति किमुताधिकादिति शेषः  ॥  २।११८।३५  ॥   

  

अदूरस्थां निकटप्राप्तां धर्षणां कन्यानिमित्ततिरस्क्रियामात्मनि संदृश्य
संभाव्य । प्लवः पोतः  ॥  २।११८।३६  ॥   

  

सदृशं कुलविद्यादिना, अभिरूपं वयःसौन्दर्यादिना, वरमिति शेषः  ॥ 
२।११८।३७,३८  ॥   

  

महायज्ञे दक्षयज्ञे । तस्य मत्पितृपूर्वजस्य देवरातस्य । तदा
शत्रुजयसमर्थधनुर्लाभाय तपःकरणकाले । दक्षयज्ञे हि शिवेन पीडिता देवाः शिवं
संप्रार्थ्य धनुर्याचितवन्तः स च देवेभ्यो दत्त्वोक्तवान् इदं देवराताय
दीयतामिति, ततो देवैर्वरुणद्वारा देवराताय दत्तम् । यद्वा व्रियते
सर्वदेवैरिति व्युत्पत्त्या वरुणः शिव एव  ॥  २।११८।३९  ॥   

  

गौरवाद्भारवत्त्वात्  ॥  २।११८।४०,४१  ॥   

  

न संशय इति पित्रा व्याहृतमिति पूर्वेण संबन्धः  ॥  २।११८।४२  ॥   

  

तोलने चालने । अभिवाद्य नमस्कृत्य  ॥  २।११८।४३४५  ॥   

  

इमौ धनुर्दर्शनकाङ्क्षिणौ । अतो रामाय दैविकं देवदत्तं धनुर्दर्शयेति
विश्वामित्रः पितरं प्रोवाचेति संबन्धः  ॥  २।११८।४६,४७  ॥   

  

पूरयामास सज्यं कृत्वा कृष्टवान्  ॥  २।११८।४८,४९  ॥   

  

उत्तमं जलभाजनमुद्यम्य पित्राहं रामाय दातुमुद्यतेति संबन्धः  ॥  २।११८।५०
 ॥   

  

छन्दमभिप्रायम्  ॥  २।११८।५१५४  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे ऽष्टादशाधिकशततमः सर्गः  ॥  २।११८  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/07-rAma-darshanam/118_anasUyayA_AbharaNadAnam.md">
<details><summary><h3>द्राविडपाठः ...{Loading}...</h3></summary>


सा त्वेवमुक्ता वैदेही त्वनसूयाऽनसूयया।  
प्रतिपूज्य वचो मन्दं प्रवक्तुमुपचक्रमे ॥ 2.118.1 ॥   
नैतदाश्चर्य्यमार्याया यन्मां त्वमनुभाषसे।  
विदितं तु ममाप्येतद्यथा नार्य्याः पतिर्गुरुः ॥ 2.118.2 ॥   
यद्यप्येष भवेद्भर्ता ममार्ये वृत्तवर्जितः।  
अद्वैधमुपचर्तव्यस्तथाप्येष मया भवेत् ॥ 2.118.3 ॥   
किं पुनर्यो गुणः श्लाघ्यः सानुक्रोशो जितेन्द्रियः।  
स्थिरानुरागो धर्मात्मा मातृवत्पितृवत्प्रियः ॥ 2.118.4 ॥   
यां वृत्तिं वर्त्तते रामः कौसल्यायां महाबलः।  
तामेव नृपनारीणामन्यासामपि वर्त्तते ॥ 2.118.5 ॥   
सकृद्दृष्टास्वपि स्त्रीषु नृपेण नृपवत्सलः।  
मातृवद्वर्त्तते वीरो मानमुत्सृज्य धर्मवित् ॥ 2.118.6 ॥   
आगच्छन्त्याश्च विजनं वनमेवं भयावहम्।  
समाहितं मे श्वश्र्वा च हृदये तद्धृतं महत् ॥ 2.118.7 ॥   
पाणिप्रदानकाले च यत्पुरा त्वग्निसन्निधौ।  
अनुशिष्टा जनन्याऽस्मि वाक्यं तदपि मे धृतम् ॥ 2.118.8 ॥   
नवीकृतं च तत्सर्वं वाक्यैस्ते धर्मचारिणि।  
पतिशुश्रूषणान्नार्य्यास्तपो नान्यद्विधीयते ॥ 2.118.9 ॥   
सावित्री पतिशुश्रूषां कृत्वा स्वर्गे महीयते।  
तथावृत्तिश्च याता त्वं पतिशुश्रूषया दिवम् ॥ 2.118.10 ॥   
वरिष्ठा सर्वनारीणामेषा च दिवि देवता।  
रोहिणी न विना चन्द्रं मुहूर्त्तमपि दृश्यते ॥ 2.118.11 ॥   
एवंविधाश्च प्रवराः स्त्रियो भर्तृदृढव्रताः।  
देवलोके महीयन्ते पुण्येन स्वेन कर्मणा ॥ 2.118.12 ॥   
ततोऽनसूया संहृष्टा श्रुत्वोक्तं सीतया वचः।  
शिरस्याघ्राय चोवाच मैथिलीं हर्षयन्त्युत ॥ 2.118.13 ॥   
नियमैर्विविधैराप्तं तपो हि महदस्ति मे।  
तत्संश्रित्य बलं सीते छन्दये त्वां शुचिस्मिते ॥ 2.118.14 ॥   
उपपन्नं मनोज्ञं च वचनं तव मैथिलि।  
प्रीता चास्म्युचितं किं ते करवाणि ब्रवीहि मे ॥ 2.118.15 ॥   
तस्यास्तद्वचनं श्रुत्वा विस्मिता मन्दविस्मया कृतमित्यब्रवीत्सीता तपोबलसमन्विताम् ॥ 2.118.16 ॥   
सा त्वेवमुक्ता धर्मज्ञा तया प्रीततराऽभवत्।  
सफलं च प्रहर्षं ते हन्त सीते करोम्यहम् ॥ 2.118.17 ॥   
इदं दिव्यं वरं माल्यं वस्त्रमाभरणानि च।  
अङ्गरागं च वैदेहि महार्हं चानुलेपनम् ॥ 2.118.18 ॥   
मया दत्तमिदं सीते तव गात्राणि शोभयेत्।  
अनुरूपमसङ्क्लिष्टं नित्यमेव भविष्यति ॥ 2.118.19 ॥   
अङ्गरागेण दिव्येन लिप्ताङ्गी जनकात्मजे।  
शोभयिष्यसि भर्त्तारं यथा श्रीविष्णुमव्ययम् ॥ 2.118.20 ॥   
सा वस्त्रमङ्गरागं च भूषणानि स्रजस्तथा।  
मैथिली प्रतिजग्राह प्रीतिदानमनुत्तमम् ॥ 2.118.21 ॥   
प्रतिगृह्य च तत् सीता प्रीतिदानं यशस्विनी।  
श्लिष्टाञ्जलिपुटा तत्र समुपास्त तपोधनाम् ॥ 2.118.22 ॥   
तथा सीतासुपासीनामनसूया दृढव्रता।  
वचनं प्रष्टुमारेभे काञ्चित् प्रियकथामनु ॥ 2.118.23 ॥   
स्वयंवरे किल प्राप्ता त्वमनेन यशस्विना।  
राघवेणेति मे सीते कथा श्रुतिमुपागता ॥ 2.118.24 ॥   
तां कथां श्रोतुमिच्छामि विस्तरेण च मैथिलि।  
यथानुभूतं कार्त्स्न्येन तन्मे त्वं वक्तुमर्हसि ॥ 2.118.25 ॥   
एवमुक्ता तु सा सीता तां ततो धर्मचारिणीम्।  
श्रूयतामिति चोक्त्वा वै कथयामास तां कथाम् ॥ 2.118.26 ॥   
मिथिलाधिपतिर्वीरो जनको नाम धर्मवित्।  
क्षत्त्रधर्मे ह्यभिरतो न्यायतः शास्ति मेदिनीम् ॥ 2.118.27 ॥   
तस्य लाङ्गलहस्तस्य कर्षतः क्षेत्रमण्डलम्।  
अहं किलोत्थिता भित्त्वा जगतीं नृपतेः सुता ॥ 2.118.28 ॥   
स मां दृष्ट्वा नरपतिर्मुष्टिविक्षेपतत्परः।  
पांसुकुण्ठितसर्वाङ्गीं जनको विस्मितोऽभवत् ॥ 2.118.29 ॥   
अनपत्येन च स्नेहादङ्कमारोप्य च स्वयम्।  
ममेयं तनयेत्युक्त्वा स्नेहो मयि निपातितः ॥ 2.118.30 ॥   
अन्तरिक्षे च वागुक्ता प्रति माऽमानुषी किल।  
एवमेतन्नरपते धर्मेण तनया तव ॥ 2.118.31 ॥   
ततः प्रहृष्टो धर्मात्मा पिता मे मिथिलाधिपः।  
अवाप्तो विपुलामृद्धिं मामवाप्य नराधिपः ॥ 2.118.32 ॥   
दत्ता चास्मीष्टवद्देव्यै ज्येष्ठायै पुण्यकर्मणा।  
तया सम्भाविता चास्मि स्निग्धया मातृसौहृदात् ॥ 2.118.33 ॥   
पतिसंयोगसुलभं वयो दृष्ट्वा तु मे पिता।  
चिन्तामभ्यगमद्दीनो वित्तनाशादिवाधनः ॥ 2.118.34 ॥   
सदृशाच्चापकृष्टाच्च लोके कन्यापिता जनात्।  
प्रधर्षणमवाप्नोति शक्रेणापि समो भुवि ॥ 2.118.35 ॥   
तां धर्षणामदूरस्थां दृष्ट्वा चात्मनि पार्थिवः।  
चिन्तार्णवगतः पारं नाससादाप्लवो यथा ॥ 2.118.36 ॥   
अयोनिजां हि मां ज्ञात्वा नाध्यगच्छद्विचिन्तयन्।  
सदृशं चानुरूपं च महीपालः पतिं मम ॥ 2.118.37 ॥   
तस्य बुद्धिरियं जाता चिन्तयानस्य सन्ततम्।  
स्वयं वरं तनूजायाः करिष्यामीति धीमतः ॥ 2.118.38 ॥   
महायज्ञे तदा तस्य वरुणेन महात्मना।  
दत्तं धनुर्वरं प्रीत्या तूणी चाक्षयसायकौ ॥ 2.118.39 ॥   
असञ्चाल्यं मनुष्यैश्च यत्नेनापि च गौरवात्।  
तन्न शक्ता नमयितुं स्वप्नेष्वपि नराधिपाः ॥ 2.118.40 ॥   
तद्धनुः प्राप्य मे पित्रा व्याहृतं सत्यवादिना।  
समवाये नरेन्द्राणां पूर्वमामन्त्र्य पार्थिवान् ॥ 2.118.41 ॥   
इदं च धनुरुद्यम्य सज्यं यः कुरुते नरः।  
तस्य मे दुहिता भार्या भविष्यति न संशयः ॥ 2.118.42 ॥   
तच्च दृष्ट्वा धनुः श्रेष्ठं गौरवाद्गिरिसन्निभम्।  
अभिवाद्य नृपा जग्मुरशक्तास्तस्य तोलने ॥ 2.118.43 ॥   
विश्वामित्रेण सहितो यज्ञं द्रष्टुं समागतः।  
लक्ष्मणेन सह भ्रात्रा रामः सत्यपराक्रमः ॥ 2.118.44 ॥   
विश्वामित्रस्तु धर्मात्मा मम पित्रा सुपूजितः।  
प्रोवाच पितरं तत्र भ्रातरौ रामलक्ष्मणौ ॥ 2.118.45 ॥   
सुतौ दशरथस्येमौ धनुर्दर्शनकाङ्क्षिणौ।  
धनुर्दर्शय रामाय राजपुत्राय दैविकम् ॥ 2.118.46 ॥   
इत्युक्तस्तेन विप्रेण तद्धनुः समुपानयत्।  
निमेषान्तरमात्रेण तदानम्य स वीर्य्यवान् ॥ 2.118.47 ॥   
ज्यां समारोप्य झटिति पूरयामास वीर्यवत् ॥ 2.118.48 ॥   
तेन पूरयता वेगान्मध्ये भग्नं द्विधा धनुः।  
तस्य शब्दोऽभवद्भीमः पतितस्याशनेरिव ॥ 2.118.49 ॥   
ततोऽहं तत्र रामाय पित्रा सत्याभिसन्धिना।  
निश्चिता दातुमुद्यम्य जलभाजनमुत्तमम् ॥ 2.118.50 ॥   
दीयमानां न तु तदा प्रतिजग्राह राघवः।  
अविज्ञाय पितुश्छन्दमयोध्याधिपतेः प्रभोः ॥ 2.118.51 ॥   
ततः श्वशुरमामन्त्र्य वृद्धं दशरथं नृपम्।  
मम पित्रा त्वहं दत्ता रामाय विदितात्मने ॥ 2.118.52 ॥   
मम चैवानुजा साध्वी ऊर्मिला प्रियदर्शना।  
भार्य्यार्थे लक्ष्मणस्यापि दत्ता पित्रा मम स्वयम् ॥ 2.118.53 ॥   
एवं दत्तास्मि रामाय तदा तस्मिन् स्वयम्वरे।  
अनुरक्तास्मि धर्मेण पतिं वीर्यवतां वरम् ॥ 2.118.54 ॥   

</details>
</div>
