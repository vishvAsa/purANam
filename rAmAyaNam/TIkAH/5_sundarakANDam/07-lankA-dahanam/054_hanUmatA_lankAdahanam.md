+++
title = "०५४ हनूमता लङ्कादहनम्"
title_english = "054 Hanuma makes up his mind to set fire the city of Lanka"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_5/Kanda_5_SK-054-Hanuma_makes_up_his_mind_to_set_fire_the_city of Lanka.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/5_sundarakANDam/07-lankA-dahanam/054_hanUmatA_lankAdahanam.md">
<details><summary><h3>IITK ...{Loading}...</h3></summary>

Hanuman destroys the Ashoka garden -- sets fire to Lanka -- kills demons



#### श्लोकः
##### मूलम्
वीक्षमाणस्ततो लङ्कां कपिः कृतमनोरथः॥5.54.1॥  
वर्धमानसमुत्साहः कार्यशेषमचिन्तयत्।

##### शब्दार्थः
ततः then, कृतमनोरथः  objectives achieved, कपिः monkey, लङ्काम् Lanka, वीक्षमाणः gazing, वर्धमानसमुत्साहः growing zeal, कार्यशेषम् remaining work, अचिन्तयत् pondered over.

##### आङ्ग्लानुवादः
With his objectives achieved, the monkey gazed at Lanka with growing zeal and pondered over the remaining work.



#### श्लोकः
##### मूलम्
किन्नु खल्ववशिष्टं मे कर्तव्यमिह साम्प्रतम्॥5.54.2॥  
यदेषां रक्षसां भूयः सन्तापजननं भवेत्।

##### शब्दार्थः
यत् that which, एषाम् to them, रक्षसाम् for the demons, भूयः again, सन्तापजननम् which can torment, भवेत् will he, किं नु what is, कर्तव्यम् the duty, मे to me, इह here, साम्प्रतम् presently, अवशिष्टम् left over.

##### आङ्ग्लानुवादः
'Is there anything still left which can further torment the demons here?



#### श्लोकः
##### मूलम्
वनं तावत्प्रमथितं प्रकृष्टा राक्षसा हताः॥5.54.3।  
बलैकदेशः क्षपितश्शेषं दुर्गविनाशनम्।

##### शब्दार्थः
वनम् garden, प्रमथितं तावत् broken everywhere, प्रकृष्टाः powerful, राक्षसाः demons, हताः are killed, बलैकदेशः a part of the army, क्षपितः is destroyed, दुर्गविनाशनम् destruction of the citadel, शेषम् left over.

##### आङ्ग्लानुवादः
'All the trees of the garden are broken, powerful demons have been killed, and a contingent of the army is destroyed. Only the destruction of the citadel is left.



#### श्लोकः
##### मूलम्
दुर्गे विनाशिते कर्म भवेत्सुखपरिश्रमम्।  
अल्पयत्नेन कार्येऽस्मिन् मम स्यात्सफलश्श्रमः॥5.54.4॥

##### शब्दार्थः
दुर्गे the citadel, विनाशिते if destroyed, कर्म labour, सुखपरिश्रमम् happy conclusion, भवेत् will be, अस्मिन् in this, कार्ये in the task, अल्पयत्नेन with some effort, श्रमः labour, सफलः successful, स्यात् will be.

##### आङ्ग्लानुवादः
'If the citadel is destroyed it would be a happy conclusion with a little effort. I can successfully complete my task.



#### श्लोकः
##### मूलम्
यो ह्ययं मम लाङ्गूले दीप्यते हव्यवाहनः।  
अस्य सन्तर्पणं न्याय्यं कर्तुमेभिर्गृहोत्तमैः॥5.54.5॥

##### शब्दार्थः
मम my, लाङ्गूले on the tail, यः he who, अयम् हव्यवाहनः this fire, दीप्यते is burning, अस्य to him, एभिः with these, गृहोत्तमैः best mansions, सन्तर्पणम् offering, कर्तुम् to do, न्यायम् is proper.

##### आङ्ग्लानुवादः
'It would be proper to satiate this fire at the end of my tail  by offering it to these excellent mansions (I shall set fire to these houses).



#### श्लोकः
##### मूलम्
ततः प्रदीप्तलाङ्गूलस्सविद्युदिव तोयदः।  
भवनाग्रेषु लङ्काया विचचार महाकपिः॥5.54.6॥

##### शब्दार्थः
ततः then, प्रदीप्तलाङ्गूलः with his burning tail, महाकपिः great monkey, सविद्युत् along with lightning, तोयदः इव rain cloudslike, लङ्कायाः of Lanka, भवनाग्रेषु on tops of the mansions, विचचार wandered.

##### आङ्ग्लानुवादः
The great Hanuman, with his burning tail wandered on tops of the mansions of Lanka, which looked like clouds with lightning.



#### श्लोकः
##### मूलम्
गृहाद्गृहं राक्षसानामुद्यानानि च वानरः।  
वीक्षमाणो ह्यसन्त्रस्तः प्रासादांश्च चचार सः॥5.54.7॥

##### शब्दार्थः
सः वानरः that vanara, उद्यानानि च and even gardens, प्रासादांश्च buildings, वीक्षमाणः while observing, असन्त्रस्तः without fear, राक्षसानाम् demons, गृहात् from one house, गृहम् to the other house, चचार wandered.

##### आङ्ग्लानुवादः
The vanara moved from one house to the other, looking at the gardens and houses of the demons without fear.



#### श्लोकः
##### मूलम्
अवप्लुत्य महावेगः प्रहस्तस्य निवेशनम्।  
अग्निं तत्र स निक्षिप्य श्वसनेन समो बली॥5.54.8॥  
ततोऽन्यत्पुप्लुवे वेश्म महापार्श्वस्य वीर्यवान्।  
मुमोच हनुमानग्निं कालानलशिखोपमम्॥5.54.9॥

##### शब्दार्थः
महावेगः of greatspeed, श्वसनेन with the Windgod, समः equal, बली powerful, वीर्यवान् brave,सः he, प्रहस्तस्य Prahasta's, निवेशनम् house, अवप्लुत्य jumped down, तत्र there, अग्निम् fire, निक्षिप्य setting, ततः then, अन्यत् another, महापार्श्वस्य Mahaparsva's, वेश्म house, पुप्लुवे jumped, हनुमान् Hanuman, कालानलशिखोपमम् like the flame of fire at the hour of dissolution, अग्निम् fire, मुमोच set.

##### आङ्ग्लानुवादः
Powerful and brave Hanuman who was equal to the Windgod in speed jumped down on the house of Prahasta and set fire to it. From there he jumped on to Mahaparsva's house and set it ablaze. Hanuman appeared like the fireflame at the time of dissolution.



#### श्लोकः
##### मूलम्
वज्रदंष्ट्रस्य च तदा पुप्लुवे स महाकपिः।  
शुकस्य च महातेजास्सारणस्य च धीमतः॥5.54.10॥

##### शब्दार्थः
महातेजाः very brilliant one, सः महाकपिः that great vanara, तदा then, वज्रदंष्ट्रस्य Vajradamshtra's, शुकस्य Suka's, धीमतः of the wise, सारणस्य च Sarana's, पुप्लुवे bounded  
on.

##### आङ्ग्लानुवादः
The great, brilliant vanara bounded on to Vajradamstra's, of Suka's and wise Sarana's.



#### श्लोकः
##### मूलम्
तथा चेन्द्रजितो वेश्म ददाह हरियूथपः।  
जम्बुमालेस् सुमालेश्च ददाह भवनं ततः॥5.54.11॥

##### शब्दार्थः
हरियूथपः chief of vanara troops, तथा in that way, इन्द्रजितः Indrajit's, वेश्म residence, ददाह set fire, ततः then, जम्बुमालेः Jambumali's, सुमालेश्च Sumali's, भवनम् building, ददाह burnt.

##### आङ्ग्लानुवादः
Thus Hanuman, the chief of the vanaras set fire to Indrajit's residence and then to Jambumali's and Sumali's building.



#### श्लोकः
##### मूलम्
रश्मिकेतोश्च भवनं सूर्यशत्रोस्तथैव च।  
ह्रस्वकर्णस्य दंष्ट्रस्य रोमशस्य च रक्षसः॥5.54.12॥  
युद्धोन्मत्तस्य मत्तस्य ध्वजग्रीवस्य रक्षसः।  
विद्युज्जिह्वस्य घोरस्य तथा हस्तिमुखस्य च॥5.54.13॥  
करालस्य पिशाचस्य शोणिताक्षस्य चैव हि।  
कुम्भकर्णस्य भवनं मकराक्षस्य चैव हि॥5.54.14॥  
यज्ञशत्रोश्च भवनं ब्रह्मशत्रोस्तथैव च।  
नरान्तकस्य कुम्भस्य निकुम्भस्य दुरात्मनः॥5.54.15॥  
वर्जयित्वा महातेजा विभीषणगृहं प्रति।  
क्रममाणः क्रमेणैव ददाह हरिपुङ्गवः॥5.54.16॥

##### शब्दार्थः
महातेजाः brilliant, हरिपुङ्गवः monkey leader, क्रमेणैव gradually, क्रममाणः passing over,  
विभीषणगृहं प्रति towards Vibhishana's house, वर्जयित्वा sparing, रश्मिकेतोः च of Rasmiketu and, भवनम् mansion, तथैव च in the same way, सूर्यशत्रोः Suryasatru's, ह्रस्वकर्णस्य Hasvakarna's, दंष्ट्रस्य Damshtra's, रक्षसः demon, रोमशस्य Romasa's, युद्धोन्मत्तस्य Yudhonmatta's, मत्तस्य Matta's, रक्षसः of ogre, ध्वजग्रीवस्य Dhwajagriva's, घोरस्य of the fearsome, विद्युज्जिह्वस्य Vidyujjihva's, तथा so also, हस्तिमुखस्य च and Hastimukha's, करालस्य Karala's, पिशाचस्य Pisacha's, शोणिताक्षस्य च इव हि Sonitaksha's, कुम्भकर्णस्य Kumbhakarna's, भवनम् mansion, मकराक्षस्य चैव हि Makaraksha's, यज्ञशत्रोश्च भवनम् Yagnasatru's building, तथैव च in the same way, ब्रह्मशत्रोः Brahmasatru's, नरान्तकस्य Narantaka's, कुम्भस्य Kumbha's, दुरात्मनः of the wicked minded, निकुम्भस्य Vikumbha's.

##### आङ्ग्लानुवादः
The brilliant monkey leader bypassed Vibhishanas's house and avoiding it that way set fire to the mansions of other ogres, Rasmiketu, Suryasatru, Hrasvakarna, Vajradamshtra, Romasa, Yuddhonmatta, Matta, Dhwajagriva, Vidyujjihva, Hastimukha, Karala, Pisacha, Sonitaksha, Kumbhakarna, Makaraksha, Yagnasatru, Brahmasatru, Naranthaka, Kumbha, and wicked Nikumbha.



#### श्लोकः
##### मूलम्
तेषु तेषु महार्हेषु भवनेषु महायशाः।  
गृहेष्वृद्धिमतामृद्धिं ददाह स महाकपिः॥5.54.17॥

##### शब्दार्थः
महायशाः glorious, सः महाकपिः that great vanara, ऋद्धिमताम् of wealthy persons, महार्हेषु among valuable and precious one, तेषु तेषु among all those, गृहेषु in mansions, ऋद्धिम् wealth, ददाह burnt.

##### आङ्ग्लानुवादः
Moving among those highly luxurious mansions the glorious Vanara burnt away the wealth of all the rich demons.



#### श्लोकः
##### मूलम्
सर्वेषां समतिक्रम्य राक्षसेन्द्रस्य वीर्यवान्।  
आससादाथ लक्ष्मीवान् रावणस्य निवेशनम्॥5.54.18॥

##### शब्दार्थः
वीर्यवान् heroic one, लक्ष्मीवान् illustrious, सर्वेषाम् of all, समतिक्रम्य after crossing, अथ then, राक्षसेन्द्रस्य of the king of rakshasa's, रावणस्य निवेशनम् Ravana's palace, आससाद reached.

##### आङ्ग्लानुवादः
Heroic and illustrious Hanuman, having crossed all the residences of the ogres finally reached the palace of Ravana, the king.



#### श्लोकः
##### मूलम्
ततस्तस्मिन्गृहे मुख्ये नानारत्नविभूषिते।  
मेरुमन्दरसङ्काशे सर्वमङ्गलशोभिते॥5.54.19॥  
प्रदीप्तमग्निमुत्सृज्य लाङ्गूलाग्रे प्रतिष्ठितम्।  
ननाद हनुमान्वीरो युगान्तजलदो यथा॥5.54.20॥

##### शब्दार्थः
ततः then, वीरः hero, हनुमान् Hanuman, नानारत्नविभूषिते decorated with different kinds of gems, मेरुमन्दरसङ्काशे resembling mountains Meru and Mandara, सर्वमङ्गलशोभिते exquisite with auspicious articles, तस्मिन् that, मुख्ये chief, गृहे in a palace, लाङ्गूलाग्रे at the tip of his burning tail, प्रतिष्ठितम् set, प्रदीप्तम् burning, अग्निम् fire, उत्सृज्य by spreading out, युगान्तजलदो यथा like the thundering cloud at the time of dissolution, ननाद thundered.

##### आङ्ग्लानुवादः
Then Hanuman, the hero with the burning tail set fire to the chief palace of Ravana that resembled mountains Meru and Mandara, decorated with different kinds of gems and exquisite with several auspicious articles. While the flames were rising up, he roared like the thundering cloud at the time of dissolution.



#### श्लोकः
##### मूलम्
श्वसनेन च संयोगादतिवेगो महाबलः।  
कालाग्निरिव जज्वाल प्रावर्धत हुताशनः॥5.54.21॥

##### शब्दार्थः
हुताशनः consumer of oblations, Firegod, श्वसनेन by the wind, संयोगात् by association, अतिवेगः at great speed, महाबलः mighty, प्रावर्धत grew, कालाग्निरिव like the fire at the time of dissolution, जज्वाल burnt.

##### आङ्ग्लानुवादः
The windgod's association made the fire spread at great speed. It appeared like fire at the time of dissolution.



#### श्लोकः
##### मूलम्
प्रदीप्तमग्निं पवनस्तेषु वेश्मस्वचारयत्।  
अभूच्छ्वसनसंयोगादतिवेगो हुताशनः॥5.54.22॥

##### शब्दार्थः
पवनः wind, प्रदीप्तम् burning, अग्निम् fire, तेषु in those, वेश्मसु in houses, आचारयत्  spread, श्वसनसंयोगात् combining with wind, हुताशनः fire, अतिवेगः at high speed, अभूत् spread.

##### आङ्ग्लानुवादः
Combined with the wind the fire began to spread, burning the houses with great speed.



#### श्लोकः
##### मूलम्
तानि काञ्चनजालानि मुक्तामणिमयानि च।  
भवनान्यवशीर्यन्त रत्नवन्ति महान्ति च॥5.54.23॥

##### शब्दार्थः
काञ्चनजालानि golden meshwork, मुक्तामणिमयानि च with pearls and gems embedded, रत्नवन्ति filled with precious gems, महान्ति च big ones, तानि भवनानि those buildings, अवशीर्यन्त were demolished.

##### आङ्ग्लानुवादः
The palatial structures with windows of golden meshwork, embedded with pearls and gems and other precious stones tumbled.



#### श्लोकः
##### मूलम्
संजज्ञे तुमुलश्शब्दो राक्षसानां प्रधावताम्।  
स्वगृहस्य परित्राणे भग्नोत्साहोर्जितश्रियाम्॥5.54.24॥  
नूनमेषोऽग्निरायातः कपिरूपेण हा इति।

##### शब्दार्थः
स्वगृहस्य of ones own house, परित्राणे in order to save (from burning), प्रधावताम् of the running ones, भग्नोत्साहोर्जितश्रियाम् disappointed thoroughly about their multiplying riches, राक्षसानाम् of demons, नूनम् surely, एषः अग्निः this fire is, कपिरूपेण in the form of a monkey, आयातः इति thus come तुमुलः tumultuous, शब्दः noise, संजज्ञे arose

##### आङ्ग्लानुवादः
Unable to protect their rich houses, and thoroughly disappointed the demons said, 'Alas, the Firegod came in the form of a vanara' A tumultuous sound arose.



#### श्लोकः
##### मूलम्
क्रन्दन्त्यस्सहसा पेतुः स्तनन्धयधराः स्त्रियः॥5.54.25॥  
काश्चिदग्निपरीतेभ्यो हर्मेभ्यो मुक्तमूर्धजाः।  
पतन्त्यो रेजिरेऽभ्रेभ्यस्सौदामन्य इवाम्बरात्॥5.54.26॥

##### शब्दार्थः
काश्चित् a few, स्त्रियः women, स्तनन्धयधराः breastfeeding their young ones, मुक्तमूर्धजाः  with their hair let loose, क्रन्दन्त्यः shouting, अग्निपरीतेभ्यः from the burning ones, हर्म्येभ्यः from mansions, सहसा at once, पेतुः jumped out, अम्बरात् from the sky, अभ्रेभ्यः from the clouds, पतन्त्यः alighting, सौदामिन्यः इव like the lightenings, रेजिरे glowed.

##### आङ्ग्लानुवादः
A few shedemons at once jumped out of their burning mansions surrounded by fire. They held their breastfeeding babies in their arms, their hair let loose shouting as they jumped. As they were alighting, they glowed like lightnings dropping from the clouds.



#### श्लोकः
##### मूलम्
वज्रविद्रुमवैदूर्यमुक्तारजतसंहितान्।  
विचित्रान्भवनाद्धातून् स्यन्दमानान्ददर्श सः॥5.54.27॥

##### शब्दार्थः
सः he, वज्रविद्रुमवैढूर्यमुक्तारजतसंहितान् mixed with diamonds, corals, Vaiduryas, pearls and silver, विचित्रान् colourful ones, भवनात् from the mansion, स्यन्दमानान् molten, धातून् minerals, ददर्श he saw.

##### आङ्ग्लानुवादः
Hanuman saw many colourful molten minerals mixed with diamonds, corals vaiduryas, pearls and silver flowing (dropping) from every mansion.



#### श्लोकः
##### मूलम्
नाग्निस्तृप्यति काष्ठानां तृणानां च यथा तथा।  
हनूमान् राक्षसेन्दाणां विशस्तानां न तृप्यति॥5.54.28॥

##### शब्दार्थः
अग्निः fire, काष्ठानाम्  with dry logs, तृणानाम्  blades of grass, न तृप्यति is not satisfied, राक्षसेन्द्राणाम् of demon kings, विशस्तानाम् dead ones, न तृप्यति is not satisfied.

##### आङ्ग्लानुवादः
Just as fire is not satisfied with dry sticks and grass Hanuman was not satisfied with the dead demons.



#### श्लोकः
##### मूलम्
क्वचित्किंशुकसङ्काशाः क्वचिच्छाल्मलिसन्निभाः॥5.54.29॥  
क्वचित्कुङ्कुमसङ्काशाश्शिखा वह्नेश्चकाशिरे।

##### शब्दार्थः
वह्नेः of the fire, शिखाः flames, वह्नेः fire's, क्वचित् at some place, किंशुकसङ्काशाः appearing like kimsuka flowers, क्वचित् at some other place, शाल्मलिसन्निभाः appearing like Salmali, क्वचित् still in some other places, कुङ्कुमसङ्काशाः saffron like, चकाशिरे shone

##### आङ्ग्लानुवादः
The flames of fire were shining like kimsuka flowers here, like salmali wood there, and like saffron flowers elsewhere.



#### श्लोकः
##### मूलम्
हनूमता वेगवता वानरेण महात्मना।  
लङ्कापुरं प्रदग्धं तद्रुद्रेण त्रिपुरं यथा॥5.54.30॥

##### शब्दार्थः
वेगवता वानरेण by the vanara of great spped, महात्मना by the great self, हनूमता by Hanuman, तत् that, लङ्कापुरम् Lanka city, रुद्रेण by Rudra, त्रिपुरं यथा like Tripura, प्रदग्धम् was burnt.

##### आङ्ग्लानुवादः
Hanuman, endowed with great speed, burnt Lanka just as Tripurari, or Rudra burnt theTripuras (three cities of gold, silver and iron).



#### श्लोकः
##### मूलम्
ततस्तु लङ्कापुरपर्वताग्रे समुत्थितो भीमपराक्रमोऽग्निः।  
प्रसार्य चूडावलयं प्रदीप्तो हनूमता वेगवता विसृष्टः॥5.54.31॥

##### शब्दार्थः
ततः then, वेगवता by the hero of great speed, हनूमता by Hanuman, विसृष्टः lit, भीमपराक्रमः of fierce valour, अग्निः fire, चूडावलयम् creating a circle, प्रसार्य having spread, प्रदीप्तः burning, लङ्कापुरपर्वताग्रे on the mountain top of Lanka, समुत्थितः  rose.

##### आङ्ग्लानुवादः
The fierce fire lit by Hanuman, the hero endowed with great speed, spread around in circles and shot up flying high to the top of the Trikuta mountain on which Lanka was located.



#### श्लोकः
##### मूलम्
युगान्तकालानलतुल्यवेगस् समारुतोऽग्निर्ववृधे दिविस्पृक्।  
विधूमरश्मिर्भवनेषु सक्तो रक्षश्शरीराज्यसमर्पतार्चिः॥5.54.32॥

##### शब्दार्थः
विधूमरश्मिः shining without smoke, भवनेषु in the mansions, सक्तः attached with रक्षःशरीराज्यसमर्पितार्चिः fat of the demons body adding, अग्निः fire, समारुतः fanned by the wind, दिविस्पृक् shot up into the sky, युगान्तकालानलतुल्यवेगः spreading fast just as the fire with the end of the universe, ववृधे increased.

##### आङ्ग्लानुवादः
Fanned by the wind, inflamed by the fat from the corpses of the demons, the fire spread in the mansions burning without smoke. It spread with great speed like the fire at the end of the universe.



#### श्लोकः
##### मूलम्
आदित्यकोटीसदृशस्सुतेजा लङ्कां समस्तां परिवार्य तिष्ठन्।  
शब्दैरनेकैरशनिप्ररूढैर्भिन्दन्निवाण्डं प्रबभौ महाग्निः॥5.54.33॥

##### शब्दार्थः
आदित्यकोटीसदृशः appeared like crores of Suns, सुतेजाः radiant, समस्ताम् entire, लङ्काम् Lanka, परिवार्य having surrounded, तिष्ठन् while getting settled, महाग्निः great fire, अनेकैः by many, अशनिप्ररूढैः produced like Indra's thunderbolt, शब्दैः with sounds, अण्डम् whole universe, भिन्दन्निव as if breaking, प्रबभौ was glowing.

##### आङ्ग्लानुवादः
The highly radiant fire stood like a crore of Suns surrounding the entire Lanka. It was glowing, cracking like Indra's thunderbolt as though the whole universe was collapsing.



#### श्लोकः
##### मूलम्
तत्राम्बरादग्निरतिप्रवृद्धो रूक्षप्रभः किंशुकपुष्पचूडः।  
निर्वाणधूमाकुलराजयश्च नीलोत्पलाभाः प्रचकाशिरेऽभ्राः॥5.54.34॥

##### शब्दार्थः
तत्र there, रूक्षप्रभः spreading intense brightness, किंशुकपुष्पचूडः appearing like kimsuka flowers, अग्निः fire, अंबरात् from the sky, अतिप्रवृद्धः increasing violently, अभ्राः the clouds, निर्वाणधूमाकुलराजयः engulfed by the smoke rising out of fire that had been put off, नीलोत्पलाभाः like blue lotuses, प्रचकाशिरे shone.

##### आङ्ग्लानुवादः
The dazzling flames of fire red like kimsuka flowers shot up violently into the sky. The clouds engulfed by the smoke rising from the subsiding fire was shining like the lustre of blue lotuses .



#### श्लोकः
##### मूलम्
वज्री महेन्द्रस्त्रिदशेश्वरो वा साक्षाद्यमो वा वरुणोऽनिलो वा।  
रुद्रोऽग्निरर्को धनदश्च सोमो न वानरोऽयं स्वयमेव कालः॥5.54.35॥

##### शब्दार्थः
अयम् this, वानरः vanara, न not, वज्री Indra, the wielder of the thunderbolt, त्रिदशेश्वरः the lord of gods, महेन्द्रः वा or Indra, साक्षात् personally, यमः वा Yama, वरुणः Varuna, अनिलो वा or the Wind god, रुद्रः Rudra, अग्निः the Firegod, अर्कः Sun, धनदश्च Or Kubera, सोमः Moon, स्वयम् himself, कालः एव वा or the god of death?

##### आङ्ग्लानुवादः
'Is this the wielder of thunderbolt Indra, who is the king of gods? Is it Yama himself? Is It the Windgod, or Firegod, or Varuna or Rudra? Is it Kubera or Sun or Moon or is it the god of death himself? He cannot be a mere monkey, indeed.



#### श्लोकः
##### मूलम्
किं ब्रह्मणस्सर्वपितामहस्य सर्वस्य धातुश्चतुराननस्य।  
इहाऽऽगतो वानररूपधारी रक्षोपसंहारकरः प्रकोपः॥5.54.36॥

##### शब्दार्थः
सर्वपितामहस्य the grandfather of all, सर्वस्य of all worlds, धातुः of the creator, चतुराननस्य of the fourfaced, ब्रह्मणः of Brahma?, रक्षोपसंहारकरः to kill the clan of demons, प्रकोपः anger, वानररूपधारी in the form of vanara, इह here, उपयातः किम् has he come here?

##### आङ्ग्लानुवादः
'Or is it Grandfather Brahma, the supreme fourfaced god enraged and arrived in the form of vanara to kill the clan of demons?



#### श्लोकः
##### मूलम्
किं वैष्णवं वा कपिरूपमेत्य रक्षोविनाशाय परं सुतेजः।  
अनन्तमव्यक्तमचिन्त्यमेकं स्वमायया साम्प्रतमागतं वा॥5.54.37॥

##### शब्दार्थः
अनन्तम् boundless, अव्यक्तम् indescribable, अचिन्त्यम् unthinkable, एकम् peerless, वैष्णवम्  Visnu, परम् supreme, सुतेजः great glory, साम्प्रतम् presently, रक्षोविनाशाय for the destruction of demons, स्वमायया by his own maya, कपिरूपम् in the form of monkey, एत्य having come, आगतं किं वा or has he fallen?

##### आङ्ग्लानुवादः
'Can he be the vast boundless energy, the unthinkable and infinite lord Visnu assuming the monkeyform? Is he the peerless, unmanifest form beyond all imagination who has arrived here by virtue of his Maya (illusory power) in order to  
destroy the demons'?



#### श्लोकः
##### मूलम्
इत्येवमूचुर्बहवो विशिष्टा रक्षोगणास्तत्र समेत्य सर्वे।  
सप्राणिसङ्घां सगृहां सवृक्षां दग्धां पुरीं तां सहसा समीक्ष्य॥5.54.38॥

##### शब्दार्थः
सप्राणिसङ्घाम् including all the creatures, सगृहाम् and homes, सवृक्षाम् with trees, तां पुरीम् that city, सहसा quickly, दग्धाम् burnt,समीक्ष्य  observed, बहवः many, विशिष्टाः eminent men, सर्वे all, रक्षोगणाः demons troops, तत्र there, समेत्य having collected together, इति एवम् in this manner, ऊचुः spoke each other.

##### आङ्ग्लानुवादः
All eminent demons having collected together, quickly surveyed the situation.Seeing the burnt city, with  all its living creatures, houses and trees consigned to the flames, they spoke to one another.



#### श्लोकः
##### मूलम्
ततस्तु लङ्का सहसा प्रदग्धा सराक्षसा साश्वरथा सनागा।  
सपक्षिसङ्घा समृगा सवृक्षा रुरोद दीना तुमुलं सशब्दम्॥5.54.39॥

##### शब्दार्थः
ततः then, सराक्षसा including those demons, साश्वरथा with chariots and horses, सनागा with elephants, सपक्षिसङ्घा with flocks of birds, समृगाः with animals, सवृक्षाः the trees, लङ्का Lanka, सहसा all of a sudden, प्रदग्धा burnt, दीना piteous, तुमुलम् tumultuous, सशब्दम् loudly, रुरोद cried.

##### आङ्ग्लानुवादः
Lanka with its chariots horses, elephants, flocks of birds, animals and trees burnt all of a sudden, the ogres cried loudly and piteously.



#### श्लोकः
##### मूलम्
हा तात हा पुत्रक कान्त मित्र हा जीवितं भोगयुतं सुपुण्यम्।  
रक्षोभिरेवं बहुधा ब्रुवद्भि श्शब्दः कृतो घोरतरस्सुभीमः॥5.54.40॥

##### शब्दार्थः
हा तात o father dear, हा पुत्रक O son, कान्त O my dear, मित्र O friend, भोगयुतम् that which is enjoyable, सुपुण्यम् very pious, हा जीवितम् alas such life, एवम् this way, बहुधा in many ways, ब्रुवद्भिःः by those speaking out, रक्षोभिः by demons, घोरतरः in a terrific way, सुभीषः dreadful, शब्दः noise, कृतः was made.

##### आङ्ग्लानुवादः
"O father dear O son O my dear O friend alas, the life which is enjoyable, sacred and prosperous is destroyed in this way". Saying this, the demons cried out dreadfully and loudly.



#### श्लोकः
##### मूलम्
हुताशनज्वालसमावृता सा हतप्रवीरा परिवृत्तयोधा  
हनूमतः क्रोधबलाभिभूता बभूव शापोपहतेव लङ्का॥5.54.41॥

##### शब्दार्थः
हुताशनज्वालसमावृता engulfed in the flames spread by the Firegod, हतप्रवीराः with its heroes dead, परिवृत्तयोधा with the retreating troops, हनूमतः Hanuman's, क्रोधबलाभिभूता by Hanuman's power of anger, सा लङ्का that Lanka, शापोपहतेव as if cursed, बभूव became.

##### आङ्ग्लानुवादः
With the Fire god spreading flames all over, heroes dead, retreating troops shattered by Hanuman's anger, Lanka appeared as though it was cursed.



#### श्लोकः
##### मूलम्
स सम्भ्रमत्रस्तविषण्णराक्षसां समुज्ज्वलज्ज्वालहुताशनाङ्किताम्।  
ददर्श लङ्कां हनुमान्महामनाः स्वयम्भूकोपोपहतामिवावनिम्॥5.54.42॥

##### शब्दार्थः
महामनाः a highly sensitive person, हनुमान् Hanuman, ससम्भ्रमत्रस्तविषण्णराक्षसाम् with demons perplexed, scared and sorrowful, समुज्वलज्ज्वालहुताशनाङ्किताम् succumbed to the flames of the burning firegod, लङ्काम् Lanka, स्वयम्भूकोपोपहताम् hit by the anger of Brahma (at the time of dissolution of the universe), अवनिम् इव like the earth, लङ्काम् Lanka, ददर्श saw.

##### आङ्ग्लानुवादः
Highly sensitive Hanuman saw the city of Lanka filled with perplexed, scared and sorrowful demons, Lanka succumbed to the flames of firegod and looked as if it was  hit by the anger of Brahma, the selfborn god.



#### श्लोकः
##### मूलम्
भङ्क्त्वा वनं पादपरत्नसङ्कुलं हत्वा तु रक्षांसि महान्ति संयुगे।  
दग्ध्वा पुरीं तां गृहरत्नमालिनीं तस्थौ हनूमान्पवनात्मजः कपिः॥5.54.43॥

##### शब्दार्थः
पवनात्मजः son of the Windgod, हनूमान् Hanuman, पादपरत्नसङ्कुलम् that which was full of  
excellent trees, वनम् garden, भङ्क्त्वा after breaking, संयुगे in war, महान्ति great, रक्षांसि demons, हत्वा after killing, गृहरत्नमालिनीम् with rows of beautiful houses, तां पुरीम् that city, दग्ध्वा after burning, तस्थौ stood.

##### आङ्ग्लानुवादः
Hanuman, son of the Windgod stood at ease having shattered the garden that was full of excellent trees, and killed the demons and burnt down rows of beautiful houses in the city.



#### श्लोकः
##### मूलम्
त्रिकूटशृङ्गाग्रतले विचित्रे प्रतिष्ठितो वानरराजसिंहः।  
प्रदीप्तलाङ्गूलकृतार्चिमाली व्यराजताऽऽदित्य इवांशुमाली॥5.54.44॥

##### शब्दार्थः
विचित्रे on a wonderful, त्रिकूटशृङ्गाग्रतले on the peak of Trikuta mountain, प्रतिष्ठितः stationed, प्रदीप्तलाङ्गूलकृतार्चिमाली enriched by the flames emerging from his burning tail, वानरराजसिंहः a lion among vanara chiefs, अंशुमाली surrounded by rays of light, आदित्यः इव like the Sun, व्यराजत was resplendent.

##### आङ्ग्लानुवादः
Standing on the peak of Trikuta mountain with his tail burning like the aura of the Sun, the lion among vanaras looked resplendent like the Sun surrounded by his rays.



#### श्लोकः
##### मूलम्
स राक्षसांस्तान्सुबहूंश्च हत्वा वनं च भङ्क्त्वा बहुपादपं तत्।  
विसृज्य रक्षोभवनेषु चाग्निं जगाम रामं मनसा महात्मा॥5.54.45॥

##### शब्दार्थः
महात्मा a great self, सः he, सुबहून् many of them, तान् राक्षसान् the demons, हत्वा having killed, बहुपादपम् having many trees, तत् वनं च that garden also, भङ्क्त्वा after breaking, रक्षोभवनेषु in the mansions of demons, अग्निम् fire, विसृज्य after setting, मनसा in his mind, रामम् Rama, जगाम reached.

##### आङ्ग्लानुवादः
Great Hanuman, sought Rama's presence in his mind after killing many demons, breaking down many trees of the garden, and setting fire to the mansions of demons.



#### श्लोकः
##### मूलम्
ततस्तु तं वानरवीरमुख्यं महाबलं मारुततुल्यवेगम्।  
महामतिं वायुसुतं वरिष्ठं प्रतुष्टुवुर्देवगणाश्च सर्वे॥5.54.46॥

##### शब्दार्थः
ततः then, वानरवीरमुख्यम् chief of heroic vanaras, महाबलम् of great strength, मारुततुल्यवेगम् who had the speed of wind, महामतिम् very wise, वरिष्ठम् efficient, तं वायुसुतम् son of the Windgod, सर्वे all, देवगणाः gods, प्रतुष्टुवुः praised.

##### आङ्ग्लानुवादः
All the gods praised the vanara chief, son of the Windgod, who was powerful, wise and efficient and had the speed of the Wind.



#### श्लोकः
##### मूलम्
भङ्क्त्वा वनं महातेजा हत्वा रक्षांसि संयुगे।  
दग्ध्वा लङ्कापुरीं रम्यां रराज स महाकपिः॥5.54.47॥

##### शब्दार्थः
महातेजाः splendid, महाकपिः great monkey, वनम् garden, भङ्क्त्वा having destroyed, संयुगे in the war, रक्षांसि demons, हत्वा having killed, रम्याम् delightful, लङ्कापुरीम् Lanka city, दग्ध्वा having burnt, रराज shone.

##### आङ्ग्लानुवादः
Hanuman destroyed the garden, killed the demons, burnt the city of Lanka and was shining with delight



#### श्लोकः
##### मूलम्
तत्र देवास्सगन्धर्वास्सिद्धाश्च परमर्षयः।  
दृष्ट्वा लङ्कां प्रदग्धां तां विस्मयं परमं गताः॥5.54.48॥

##### शब्दार्थः
तत्र there, सगन्धर्वाः including the gandharvas, देवाः gods, सिद्धाश्च siddhas, परमर्षयः great sages, दग्धाम् burnt, तां लङ्काम् पुरीम् that Lanka city, दृष्ट्वा after seeing, परमम् supreme, विस्मयम् wonder, गताः experienced.

##### आङ्ग्लानुवादः
The gandharvas, gods, siddhas and great sages were amazed at seeing the burning city of Lanka৷৷



#### श्लोकः
##### मूलम्
तं दृष्ट्वा वानरश्रेष्ठं हनुमन्तं महाकपिम्।  
कालाग्निरिति सञ्चिन्त्य सर्वभूतानि तत्रसुः॥5.54.49॥

##### शब्दार्थः
वानरश्रेष्ठम् best of vanaras, महाकपिम् great monkey, तं हनुमन्तम् that Hanuman, दृष्ट्वा after  
seeing, कालाग्निरिति that it is the fire of dissolution, सञ्चिन्त्य thinking, सर्वभूतानि all beings, तत्रसुः feared.

##### आङ्ग्लानुवादः
All beings were afraid of Hanuman thinking that he was the fatal fire, consuming worlds at the hour of dissolution .



#### श्लोकः
##### मूलम्
देवाश्च सर्वे मुनिपुङ्गवाश्च गन्धर्वविद्याधरनागयक्षाः।  
भूतानि सर्वाणि महान्ति तत्र जग्मुः परां प्रीतिमतुल्यरूपाम्॥5.54.50॥

##### शब्दार्थः
तत्र there,सर्वे all,देवाश्च gods, मुनिपुङ्गवाश्च great sages,गन्धर्वविद्याधरनागयक्षाः gandharvas, vidyadharas, nagas and yakshas, महान्ति great, सर्वाणि all, भूतानि beings, अतुल्यरूपाम् of a matchless form, पराम् supreme, प्रीतिम् pleasure, जग्मुः felt.

##### आङ्ग्लानुवादः
All gods, great sages, gandharvas, vidyadharas, nagas and yakshas and all great beings experienced supreme joy.  

#### समाप्तिः
 श्रीमद्रामायणे वाल्मीकीय आदिकाव्ये सुन्दरकाण्डे चतुःपञ्चाशस्सर्गः॥  
Thus ends the fiftyfourth sarga of Sundarakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/5_sundarakANDam/07-lankA-dahanam/054_hanUmatA_lankAdahanam.md">
<details><summary><h3>भूषणम् ...{Loading}...</h3></summary>



वीक्षमाणस्ततो लङ्कां कपिः कृतमनोरथः ।  

वर्धमानसमुत्साहः कार्यशेषमचिन्तयत्  ॥  ५।५४।१  ॥   

किं नु खल्ववशिष्टं मे कर्तव्यमिह साम्प्रतम् ।  

यदेषां रक्षसां भूयः सन्तापजननं भवेत्  ॥  ५।५४।२  ॥   

वीक्षमाण इत्यादि । कृतमनोरथः पर्याप्तमनोरथः  ॥  ५।५४।१,२  ॥   

  

वनं तावत् प्रमथितं प्रकृष्टा राक्षसा हताः ।  

बलैकदेशः क्षपितः शेषं दुर्गविनाशनम्  ॥  ५।५४।३  ॥   

बलैकदेशः सेनैकदेशः । क्षपितः नाशितः । दुर्गविनाशनं पुरविनाशनम् । शेषम्
अवशिष्टम्  ॥  ५।५४।३  ॥   

  

दुर्गे विनाशिते कर्म भवेत् सुखपरिश्रमम् ।  

अल्पयत्नेन कार्ये ऽस्मिन् मम स्यात् सफलः श्रमः  ॥  ५।५४।४  ॥   

कर्म पूर्वोक्तं वनभङ्गादिकम्, समुद्रलङ्घनं दूत्यं वा । सुखपरिश्रमं
सफलायासम् । शक्यमेतदित्याह अल्पयत्नेनेति । अस्मिन्कार्ये, कृते सतीति
शेषः  ॥  ५।५४।४  ॥   

  

यो ह्ययं मम लांगूले दीप्यते हव्यवाहनः ।  

अस्य सन्तर्पणं न्याय्यं कर्तुमेभिर्गृहोत्तमैः  ॥  ५।५४।५  ॥   

केनोपायेनेदं सुकरमित्याशङ्क्य तमाह यो हीति । यः अग्निः । अतिशीतलतया मम
महोपकारं कृतवान् । अस्य सन्तर्पणं न्याय्यमित्यर्थः  ॥  ५।५४।५  ॥   

  

ततः प्रदीप्तलाङ्गूलः सविद्युदिव तोयदः ।  

भवनाग्रेषु लङ्काया विचचार महाकपिः  ॥  ५।५४।६  ॥   

गृहाद् गृहं राक्षसानामुद्यानानि च वानरः ।  

वीक्षमाणो ह्यसन्त्रस्तः प्रासादांश्च चचार सः  ॥  ५।५४।७  ॥   

अवप्लुत्य महावेगः प्रहस्तस्य निवेशनम् ।  

अग्निं तत्र स निक्षिप्य श्वसनेन समो बली  ॥  ५।५४।८  ॥   

ततो ऽन्यत् पुप्लुवे वेश्म महापार्श्वस्य वीर्यवान् ।  

मुमोच हनुमानग्निं कालानलशिखोपमम्  ॥  ५।५४।९  ॥   

तत इत्यादि । अत्र बन्धविस्रसनाय पूर्वं तनुसङ्कोचे कृतेपि
कार्यार्थमग्निवर्तिः स्थापितेति बोध्यम् । सविद्युदिव तोयद इति सर्वत
आवृत्य सञ्चारे दृष्टान्तः  ॥  ५।५४।६९  ॥   

  

वज्रदंष्ट्रस्य च तथा पुप्लुवे स महाकपिः ।  

शुकस्य च महातेजाः सारणस्य च धीमतः ।  

तथा चेन्द्रजितो वेश्म ददाह हरियूथपः  ॥  ५।५४।१०  ॥   

वज्रदंष्ट्रस्येत्यादि सार्धश्लोकः  ॥  ५।५४।१०  ॥   

  

जम्बुमालेः सुमालेश्च ददाह भवनं ततः  ॥  ५।५४।११  ॥   

जम्बुमालेरित्यर्धम्  ॥  ५।५४।११  ॥   

  

रश्मिमकेतोश्च भवनं सूर्यशत्रोस्तथैव च ।  

ह्रस्वकर्णस्य दंष्ट्रस्य रोमशस्य च रक्षसः  ॥  ५।५४।१२  ॥   

युद्धोन्मत्तस्य मत्तस्य ध्वजग्रीवस्य रक्षसः ।  

विद्युज्जिह्वस्य घोरस्य तथा हस्तिमुखस्य च  ॥  ५।५४।१३  ॥   

करालस्य पिशाचस्य शोणिताक्षस्य चैव हि ।  

कुम्भकर्णस्य भवनं मकराक्षस्य चैव हि  ॥  ५।५४।१४  ॥   

यज्ञशत्रोश्च भवनं ब्रह्मशत्रोस्तथैव च ।  

नरान्तकस्य कुम्भस्य निकुम्भस्य दुरात्मनः  ॥  ५।५४।१५  ॥   

वर्जयित्वा महातेजा विभीषणगृहं प्रति ।  

क्रममाणः क्रमेणैव ददाह हरिपुङ्गवः  ॥  ५।५४।१६  ॥   

रश्मि केतोरित्यादिपञ्चश्लोकी । वर्जयित्वेति । विभीषणगृहं प्रति
वर्जयित्वेति सम्बन्धः  ॥  ५।५४।१२१६  ॥   

  

तेषु तेषु महार्हेषु भवनेषु महायशाः ।  

गृहेष्वृद्धिमतामृद्धिं ददाह स महाकपिः  ॥  ५।५४।१७  ॥   

सर्वेषां समतिक्रम्य राक्षसेन्द्रस्य वीर्यवान् ।  

आससादाथ लक्ष्मीवान् रावणस्य निवेशनम्  ॥  ५।५४।१८  ॥   

तेषु तेष्विति । भवनेष्विति गृहविशेषणं समृद्धिमत्परम् । ऋद्धिं
मणिमुक्ताप्रवालादिकाम्  ॥  ५।५४।१७,१८  ॥   

  

ततस्तस्मिन् गृहे मुख्ये नानारत्नविभूषिते ।  

मेरुमन्दरसङ्काशे सर्वमङ्गलशोभिते  ॥  ५।५४।१९  ॥   

प्रदीप्तमग्निमुत्सृज्य लाङ्गूलाग्रे प्रतिष्ठितम् ।  

ननाद हनुमान् वीरो युगान्तजलदो यथा  ॥  ५।५४।२०  ॥   

तत इत्यादि । सर्वमङ्गलशोभिते सर्वमङ्गलद्रव्ययुक्ते  ॥  ५।५४।१९,२०  ॥   

  

श्वसनेन च संयोगादतिवेगो महाबलः ।  

कालाग्निरिव जज्वाल प्रावर्धत हुताशनः  ॥  ५।५४।२१  ॥   

प्रदीप्तमग्निं पवनस्तेषु वेश्मस्वचारयत् ।  

अभूच्छ्वसनसंयोगादतिवेगो हुताशनः  ॥  ५।५४।२२  ॥   

तानि काञ्चनजालानि मुक्तामणिमयानि च ।  

भवनान्यवशीर्यन्त रत्नवन्ति महान्ति च  ॥  ५।५४।२३  ॥   

तानि भग्नविमानानि निपेतुर्वसुधातले ।  

भवनानीव सिद्धानामम्बरात् पुण्यसंक्षये  ॥  ५।५४।२४  ॥   

श्वसनेनेति । पूर्वं रावणादिभीतावग्न्यनिलौ इदानीं राक्षसक्षयं देवबलोदयं च
प्रत्यासन्नं विदित्वा निश्शङ्कावभूतामिति भावः  ॥  ५।५४।२१२४  ॥   

  

संजज्ञे तुमुलः शब्दो राक्षसानां प्रधावताम् ।  

स्वगृहस्य परित्राणे भग्नोत्साहगतश्रियाम् ।  

नूनमेषो ऽग्निरायातः कपिरूपेण हा इति  ॥  ५।५४।२५  ॥   

संजज्ञ इत्यादि । स्वगृहस्य परित्राणे भग्नोत्साहगतश्रियामिति पाठः ।
स्वगृहस्य परित्राणे भग्नोत्साहोर्जिताश्रियामिति पाठे उत्साहश्च
ऊर्जितश्रीश्च उत्साहोर्जितश्रियौ भग्ने उत्साहोर्जितश्रियौ येषामिति
विग्रहः । स्वगृहस्य परित्राणे भग्नोत्साहानां श्रीमतां राक्षसानामिति वा
ऽर्थः । हा इति "निपात एकाजनाङ्" इति प्रकृतिभावः  ॥  ५।५४।२५  ॥   

  

क्रन्दन्त्यः सहसा पेतुः स्तनन्दयधराः स्त्रियः ।  

काश्चिदग्निपरीतेभ्यो हर्म्येभ्यो मुक्तमूर्धजाः  ॥  ५।५४।२६  ॥   

क्रन्दन्त्य इति । काश्चित् स्त्रियः हर्म्येभ्यः पेतुरिति सम्बन्धः ।
सुकेशवंश्यानां जननमात्रे रुद्रेण मातृतुल्यत्ववरप्रदानेपि तदितरेषु
तदभावात् स्तनन्धयधरत्वम् । अन्यजातीयाश्च राक्षसास्तत्र सन्त्येव  ॥ 
५।५४।२६  ॥   

  

पतन्त्यो रेजिरे ऽभ्रेभ्यः सौदामिन्य इवाम्बरात्  ॥  ५।५४।२७  ॥   

अम्बरात् पतन्त्यः अभ्रेभ्यो मेघेभ्यः पतन्त्यः सौदामिन्यः तडित इव रेजिरे
 ॥  ५।५४।२७  ॥   

  

वज्रविद्रुमवैदूर्यमुकारजतसंहितान् ।  

विचित्रान् भवनान् धातून् स्यान्दमानान् ददर्श सः  ॥  ५।५४।२८  ॥   

वज्रेति । भवनानिति पुँल्लिङ्गत्वमार्षम् । धातून् सुवर्णादीन् । ऽधातुस्तु
गैरिके स्वर्णे" इति दर्पः । स्यन्दमानान् स्यन्दतः । अग्नितप्तत्वेन
द्रवाभूतस्वर्णादीनित्यर्थः  ॥  ५।५४।२८  ॥   

  

नाग्निस्तृप्यति काष्ठानां तृणानां हरियूथपः ।  

नाग्नेर्नापि विशस्तानां राक्षसानां वसुन्धरा  ॥  ५।५४।२९  ॥   

नाग्निरिति । काष्ठानां तृणानां चेति सम्बन्धसामान्ये षष्ठी ।
काष्ठैस्तृणैश्चेत्यर्थः । "पूरणगुण" इत्यादिना षष्ठी वा । अग्निः काष्ठैः
तृणैश्च न तृप्यति । हरियूथपः अग्नेः न तृप्यति अग्निना न तृप्यति,
अग्निप्रक्षेपणेन न तृप्यतीत्यर्थः । एवं वसुन्धरा विशस्तानां राक्षसानां
विशस्तैः राक्षसैः न तृप्यतीति योज्यम् । अनेन राक्षसशवाकीर्णा
भूरभूदित्यर्थः  ॥  ५।५४।२९  ॥   

  

क्वचित् किंशुकसङ्काशाः क्वचिच्छाल्मलिसन्निभाः ।  

क्वचित् कुङ्कुमसङ्काशाः शिखा वह्नेश्चकाशिरे  ॥  ५।५४।३०  ॥   

शिखाः ज्वालाः  ॥  ५।५४।३०  ॥   

  

हनूमता वेगवता वानरेण महात्मना ।  

लङ्कापुरं प्रदग्धं तद्रुद्रेण त्रिपुरं यथा  ॥  ५।५४।३१  ॥   

ननु एतावत्पर्यन्तमल्पबलतया स्थितस्य हनुमतः कथमेतादृशी शक्तिरित्यत्राह
रुद्रेण त्रिपुरं यथेति । " विष्णुरात्मा भगवतो भवस्यामिततेजसः ।
तस्माद्धनुर्ज्यासंस्पर्शं स विषहे महेश्वरे  ॥ " इत्युक्तरीत्या
विष्ण्वाप्यायिततेजसा रुद्रेण त्रिपुरं यथा दग्धं तथाऽनेनेति भावः  ॥ 
५।५४।३१  ॥   

  

ततस्तु लङ्कापुरपर्वताग्रे समुत्थितो भीमपराक्रमो ऽग्निः ।  

प्रमार्य चूडावलयं प्रदीप्तो हनूमता वेगवता विसृष्टः  ॥  ५।५४।३२  ॥   

लङ्कापुरपर्वताग्रे लङ्कापुराधारत्रिकूटशिखरे । तद्वर्तित्वात्तस्यास्तथा
निर्देशः । पर्वताग्रस्थलङ्कापुर इति परनिपातो वा । चूडावलयं
ज्वलाजालमित्यर्थः । तत् प्रसार्य विस्तार्य । प्रदीप्तः विसृष्टः,
गृहेष्विति शेषः  ॥  ५।५४।३२  ॥   

  

युगान्तकालानलतुल्यवेगः समारुतो ऽग्निर्ववृधे दिविस्पृक् ।  

विधूमरश्मिर्भवनेषु सक्तो रक्षश्शरीराज्य समर्पितार्चिः  ॥  ५।५४।३३  ॥   

दिविस्पृक् अभ्रंलिहः "दृद्द्युभ्यां ङेरलुग्वक्तव्यः" इति सप्तम्या अलुक्
। रक्षश्शरीराज्यसमर्पितार्चिः रक्षश्शरीराण्येवाज्यानि तैस्समर्पितार्चिः
उत्थापितज्वालः  ॥  ५।५४।३३  ॥   

  

आदित्यकोटीसदृशः सुतेजा लङ्कां समाप्तां परिवार्य तिष्ठन् ।  

शब्दैरनेकैरशनिप्ररूढैर्भिन्दन्निवाण्डं प्रबभौ महाग्निः  ॥  ५।५४।३४  ॥   

आदित्यकोटीति । समाप्तां निःशेषाम् । अशनिप्ररूढैः अशनिवन्निष्ठुरैः ।
अण्डं ब्रह्माण्डम्  ॥  ५।५४।३४  ॥   

  

तत्राम्बरादग्निरतिप्रवृद्धो रूक्षप्रभः किंशुकपुष्पचूडः ।  

निर्वाणधूमाकुलराजयश्च नीलोत्पलाभाः प्रचकाशिरे ऽभ्राः  ॥  ५।५४।३५  ॥   

अम्बरात् अम्बरपर्यन्तम् । किंशुकपुष्पचूडः तत्तुल्यशिखः ।
निर्वाणधूमाकुलराजयः पूर्वपूर्वदग्धभवनाग्निनिर्वाणसमयोत्थितधूमैः
व्याप्तपङ्क्तयः । अत एव निलोत्पलाभाः निर्वाणधूमानां नीलवर्णत्वादिति भावः
। अभ्राः मेघाः पुँल्लिङ्गत्वमार्षम्  ॥  ५।५४।३५  ॥   

  

वज्री महेन्द्रस्त्रिदशेश्वरो वा साक्षाद्यमो वा वरुणो ऽनिलो वा ।  

रुद्रो ऽग्निरर्को धनदश्च सोमो न वानरो ऽयं स्वयमेव कालः  ॥  ५।५४।३६  ॥   

अथ रक्षोवचनम् वज्रीत्यादि । महेन्द्रः वज्रीत्यादि विशेषणं
सामर्थ्यविशेषद्योतनार्थम् । उत्तरत्राप्येवमेव गतिः ।
यमकालयोर्मूर्तिभेदान्न पुनरुक्तिः  ॥  ५।५४।३६  ॥   

  

किं ब्रह्मणः सर्वपितामहस्य सर्वस्य धातुश्चतुराननस्य ।  

इहागतो वाग्रूपधारी रक्षोपसंहारकरः प्रकोपः  ॥  ५।५४।३७  ॥   

रक्षोपसंहारकर इत्यत्र आर्षस्सलोपः । प्रकोपः प्रकोपकृतमूर्तिविशेषः  ॥ 
५।५४।३७  ॥   

  

किं वैष्णवं वा कपिरूपमेत्य रक्षोविनाशाय परं सुतेजः ।  

अनन्तमव्यक्तमचिन्त्यमेकं स्वमायया साम्प्रतमागतं वा  ॥  ५।५४।३८  ॥   

किं वैष्णवमिति । अत्राद्यो वाशब्दो ऽवधारणे । " वा
स्याद्विकल्पोपमयोरेवार्थे च समुच्चये" इति विश्वः । द्वितीयो वितर्के ।
अनन्तं त्रिविधपरिच्छेदरहितम् । अव्यक्तं चक्षुराद्यगोचरम् । अचिन्त्यं
केवलमनसो ऽप्यविषयम् । एकम् अद्वितीयं यद्वैष्णवं सुतेजः पूज्यं धाम तदेव
स्वमायया स्वासाधारणया आश्चर्यशक्त्या कपिरूपमेत्य साम्प्रतमागतं वा इति
योजना । वैष्णवमिति स्वार्थे अण् । विष्णुशरीरान्तर्वर्तीति वा ऽर्थः  ॥ 
५।५४।३८  ॥   

  

इत्येवमूचुर्बहवो विशिष्टा रक्षोगणास्तत्र समेत्य सर्वे ।  

सप्राणिसङ्घां सगृहां सवृक्षां दग्धां पुरीं तां सहसा समीक्ष्य  ॥  ५।५४।३९
 ॥   

ततस्तु लङ्का सहसा प्रदग्धा सराक्षसा साश्वरथा सनागा ।  

सपक्षिसङ्घा समृगा सवृक्षा रुरोद दीना तुमुलं सशब्दम्  ॥  ५।५४।४०  ॥   

विशिष्टाः ज्ञानाधिकाः  ॥  ५।५४।३९,४०  ॥   

  

हा तात हा पुत्रक कान्त मित्र हा जीवितं भोगयुतं सुपुण्यम् ।  

रक्षोभिरेवं बहुधा ब्रुवद्भिः शब्दः कृतो घोरतरः सुभीमः  ॥  ५।५४।४१  ॥   

हा तातेति । युगपदेव शोके दूराह्वाने च हाशब्दो वर्तते । हा जीवितमित्यत्र
संबुद्ध्यलोप आर्षः । हतमिति शेष इत्यन्ये । "आभितः
परितस्समयानिकषाहाप्रतियोगे ऽपि " इति द्वितीया वा ।
दरिद्रैरशोच्यत्वाद्विशिनष्टि-- भोगयुतं सुपुण्यमिति । सुखाढ्यं सुकृतैकफलं
चेत्यर्थः । घोरतरः तीव्रतरः । अत एव सुभीमः भयङ्करः  ॥  ५।५४।४१  ॥   

  

हुताशनज्वालसमावृता सा हतप्रवीरा परिवृत्तयोधा ।  

हनूमतः क्रोधबलाभिभूता बभूव शापोपहतेव लङ्का  ॥  ५।५४।४२  ॥   

परिवृत्तयोधा परिवृत्तभटा  ॥  ५।५४।४२  ॥   

  

स सम्भ्रमत्रस्तविषण्णराक्षसां समुज्ज्वलज्ज्वालहुताशनाङ्किताम् ।  

ददर्श लङ्कां हनुमान् महामनाः स्वयम्भुकोपोपहतामिवावनिम्  ॥  ५।५४।४३  ॥   

हनुमान्महामना इति पाठः । हनुमान् महात्मेति पाठे विषमवृत्तं वा ।
स्वयंभुकोपोपहतां प्रलये भगवता दग्धामित्यर्थः  ॥  ५।५४।४३  ॥   

  

भङ्क्त्वा वनं पादपरत्नसङ्कुलं हत्वा तु रक्षांसि महान्ति संयुगे ।  

दग्ध्वा पुरीं तां गृहरत्नमालिनीं तस्थौ हनूमान् पवनात्मजः कपिः  ॥  ५।५४।४४
 ॥   

त्रिकूटशृङ्गाग्रतले विचित्रे प्रतिष्ठितो वानरराजसिंहः ।  

प्रदीप्तलाङ्गूलकृतार्चिमाली व्यराजतादित्य इवांशुमाली  ॥  ५।५४।४५  ॥   

भङ्क्त्वेति । रत्नशब्दः श्रेष्ठवाची । तस्थौ सङ्कल्पितकार्यस्य
परिसमाप्तत्वादुपरतोद्योगो ऽभूदित्यर्थः  ॥  ५।५४।४४,४५  ॥   

  

स राक्षसांस्तान् सुबहूंश्च हत्वा वनं च भङ्क्त्वा बहुपादपं तत् ।  

विसृज्य रक्षोभवनेषु चाग्निं जगाम रामं मनसा महात्मा  ॥   

\[ततो महात्मा हनुमान् मनस्वी निशाचराणां क्षतकृत् कृतार्थः ।  

रामस्य नाथस्य जगत्त्रयाणां श्रीपादमूलं मनसा जगाम  ॥ \]  ॥  ५।५४।४६  ॥   

जगाम रामं मनसेति । कृतकृत्यत्वाद्रामं गन्तुमियेषेत्यर्थः  ॥  ५।५४।४६  ॥   

  

ततस्तु तं वानरवीरमुख्यं महाबलं मारुततुल्यवेगम् ।  

महामतिं वायुसुतं वरिष्ठं प्रतुष्टुवुर्देवगणाश्च सर्वे  ॥  ५।५४।४७  ॥   

भङ्क्त्वा वनं महातेजा हत्वा रक्षांसि संयुगे ।  

दग्ध्वा लङ्कापुरीं रम्यां रराज स महाकपिः  ॥  ५।५४।४८  ॥   

तत्र देवाः सगन्धर्वाः सिद्धाश्च परमर्षयः ।  

दृष्ट्वा प्रदग्धां तां विस्मयं परमं गताः  ॥  ५।५४।४९  ॥   

तं दृष्ट्वा वानरश्रेष्ठं हनुमन्तं महाकपिम् ।  

कालाग्निरिति सञ्चिन्त्य सर्वभूतानि तत्रसुः  ॥  ५।५४।५०  ॥   

वरिष्ठमिति, बलवतामिति शेषः  ॥  ५।५४।४७५०  ॥   

  

देवाश्च सर्वे मुनिपुङ्गवाश्च गन्धर्वविद्याधरनागयक्षाः ।  

भूतानि सर्वाणि महान्ति तत्र जग्मुः परां प्रीतिमतुल्यरूपाम्  ॥  ५।५४।५१
 ॥   

इत्यार्षे श्रीरामायणे वाल्मीकीये आदिकाव्ये श्रीमत्सुन्दरकाण्डे
चतुष्पञ्चाशः सर्गः  ॥  ५।५४  ॥   

अतुल्यरूपामिति । अस्मिन् सर्गे एकपञ्चाशच्छ्लोकाः । ततो महात्मेति श्लोकः
स राक्षसानिति श्लोकोक्तार्थकतया बहुकोशेष्वदर्शनाच्च प्रक्षिप्तः ।
बहुकोशेष्वेतत्सर्गसमाप्तिविपर्ययः उत्तरसर्गारम्भविपर्ययश्च दृश्यते  ॥ 
५।५४।५१  ॥   

इति श्रीगोविन्दराजविरचिते श्रीरामायणभूषणे श्रृङ्गारतिलकाख्याने
सुन्दरकाण्डव्याख्याने चतुष्पञ्चाशः सर्गः  ॥  ५।५४  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/5_sundarakANDam/07-lankA-dahanam/054_hanUmatA_lankAdahanam.md">
<details><summary><h3>शिरोमणी ...{Loading}...</h3></summary>



हनुमत्कर्तृकलङ्काभस्मीकरणं वर्णयितुमाह-- वीक्षमाण इत्यादिभिः । वर्धमानः
समुत्साहो यस्य स हनूमान् कार्यशेषम् अवशिष्टकृत्यम् अचिन्तयत्  ॥  ५।५४।१
 ॥   

  

चिन्ताकारमाह किमित्यादिभिः । यत्कर्म रक्षसां भूयः संतापजननं भवेत्
तदवशिष्टं किमपि कर्म कर्तव्यम्  ॥  ५।५४।२  ॥   

  

अवशिष्टमेव प्रकटयन्नाह वनमिति । प्रकृष्टाः बलवन्तः राक्षसाः हताः
बलैकदेशः सेनायाः कश्चिदंशः क्षयितो विनाशितश्च अतः दुर्गविनाशनमेव शेषं
पश्यामीति शेषः  ॥  ५।५४।३  ॥   

  

विनाशनफलमाह दुर्ग इति । दुर्गे विनाशिते सति कर्म मम क्रिया सुखं सुखरूपः
परिश्रमो यस्मिन् तत् भवेत् अतः अल्पयत्नेन साध्ये अस्मिन् दुर्गविनाशनरूपे
कार्ये निष्पन्ने सतीति शेषः, मम श्रमः सफलः स्यात्  ॥  ५।५४।४  ॥   

  

सफलत्वे हेतुमाह य इति । मम लाङ्गूले दीप्यते प्रकाशते यो हव्यवाहनो वह्निः
अस्य संतर्पणमेभिर्गृहोत्तमैः कर्तुं न्याय्यम्  ॥  ५।५४।५  ॥   

  

तत इति । सविद्युत्तोयदो मेघ इव लङ्काया भवनाग्रेषु विचचार  ॥  ५।५४।६  ॥   

  

गृहादिति । राक्षसानां गृहात् उन्नतभवनात् गृहम् उद्यानानि गृहारामांश्च
वीक्षमाणो हनूमान् प्रासादान् चचार  ॥  ५।५४।७  ॥   

  

तत्प्रकारमाह अवप्लुत्येत्यादिभिः । महावेगो हनूमान् प्रहस्तस्य
मुख्यमन्त्रिणः निवेशने भवने अवप्लुत्य महापार्श्वस्य वेश्म पुप्लुवे
तत्राग्निं मुमोच च । श्लोकद्वयमेकान्वयि  ॥  ५।५४।८,९  ॥   

  

वज्रेति  ॥  ५।५४।१०  ॥   

  

तथेति  ॥  ५।५४।११  ॥   

  

रश्मीति  ॥  ५।५४।१२  ॥   

  

युद्धोन्मत्तस्येति  ॥  ५।५४।१३  ॥   

  

करालस्येति  ॥  ५।५४।१४  ॥   

  

नरान्तकस्येति  ॥  ५।५४।१५  ॥   

  

वर्जयित्वेति । हरिपुङ्गवो हनूमान् विभीषणगृहं प्रति वर्जयित्वा क्रमेण
मुख्याद्यानुपूर्व्या क्रममाणः सन् ददाह  ॥  ५।५४।१६  ॥   

  

तेष्विति । तेषु तेषु भवनेषु ऋद्धिमतां राक्षसानाम् ऋद्धिं ददाह  ॥  ५।५४।१७
 ॥   

  

सर्वेषामिति । सर्वेषां भवनानि समतिक्रम्य रावणस्य निवेशनमाससाद  ॥  ५।५४।१८
 ॥   

  

तत इति । तस्मिन् रावणीये मुख्ये गृहे लाङ्गूलाग्रे प्रतिष्ठितं
प्रदीप्तमग्निमुत्सृज्य युगान्तजलद इव ननाद । श्लोकद्वयमेकान्वयि  ॥ 
५।५४।१९,२० ॥   

  

श्वसनेनेति । श्वसनेन महावायुना संयोगाद्धेतोः महाबलो हुताशनः कालाग्निरिव
जज्वाल पवनस्तु प्रदीप्तमग्निं वेश्मसु चारयन् संक्षिपन् सन् प्रावर्धत ।
सार्धश्लोक एकान्वयी  ॥  ५।५४।२१  ॥   

  

तानीति । काञ्चनजालानि महान्ति भवनानि च व्यशीर्यन्त । काञ्चनजालानीति
बहुव्रीहिणा भवनविशेषणं वा । अर्धद्वयमेकान्वयि  ॥  ५।५४।२२  ॥   

  

तानीति । भग्नानि विमानानि येषां तानि भवनानि पुण्यसंक्षये सिद्धानां
भवनानीव वसुधातले निपेतुः  ॥  ५।५४।२३  ॥   

  

संजज्ञ इति । भग्नः उत्सवो येषाम् उज्झिता श्रीर्येषां ते एव ते इति
कर्मधारयः । स्वे स्वे गृहपरित्राणं प्रधावतां राक्षसानां कपिरूपेण एषो
ऽग्निरेवायातः हा अतिकष्टम् इति तुमुलः शब्दः संजज्ञे प्रादुर्बभूव ।
सार्धश्लोक एकान्वयी । । ५।५४।२४,२५  ॥   

कन्दन्त्य इति । अग्निपरीताङ्ग्यः स्तनन्धयधराः गृहीतशिशवः काश्चित्
स्त्रियः क्रन्दन्त्यः सत्यः हर्म्येभ्यः पेतुः अभ्रेभ्यः पतन्त्यः
सौदामिन्य इव अम्बरात् आकाशवर्तिप्रासादात् पतन्त्यो रेजिरे । सार्धश्लोक
एकान्वयी  ॥  ५।५४।२६  ॥   

  

वज्रेति । वज्रादिसंहतान् वज्रादिसहितान् भवनात् स्यन्दमानान् विचित्रान्
धातून् स्वर्णादीन् स हनूमान् ददर्श  ॥  ५।५४।२७  ॥   

  

नेति । यथा काष्ठादीनां दाह इति शेषः । अग्निः किंचिन्न तृप्यति तथा
राक्षसेन्द्राणां वधे हनूमान् न तृप्यति सकलराक्षसवधमिच्छतीत्यर्थः । तेन
सीतादुःखदर्शनासहिष्णुत्वं व्यञ्जितम् हनूमान् विशस्तानां हिंसितानां
राक्षसानां धारणे इति शेषः । वसुन्धरा च न तृप्यति
निहतसर्वराक्षसवधरणमाकाङ्क्षतीत्यर्थः, तेन
पतिवियोगजनितस्वसुतादुःखहेतुकदुःखाक्रान्तत्वं तस्याः सूचितम् । सार्धश्लोक
एकान्वयी  ॥  ५।५४।२८,२९  ॥   

  

हनूमतेति । रुद्रेण त्रिपुरमिव हनूमता लङ्कापुरं प्रदग्धम्  ॥  ५।५४।३०  ॥   

  

तत इति । लङ्कापुरपर्वताग्रे त्रिकूटाचलशृङ्गे इत्यर्थः, हनूमतोपसृष्टः अत
एव समुत्थितो ऽग्निः चूडावलयं शिखासमूहं प्रसार्य प्रदीप्तो बभूवेति शेषः
 ॥  ५।५४।३१ ॥   

  

युगान्तेति । भवनेषु राक्षसगृहेषु सक्तः रक्षःशरीराज्येन समर्पितं
प्राप्तमर्चिर्येन विधूमरश्मिः समारुतः मारुतसहितः युगान्तकालानलतुल्यरूपो
ऽग्निः दिविस्पृक् सन् ववृधे  ॥  ५।५४।३२  ॥   

  

आदित्येति । अशनिप्ररूढैः अशनिशब्दवत्प्रकटितैरनेकैः शब्दै अण्डं
ब्रह्माण्डं भिन्दन् महाग्निः प्रलयवह्निरिव आदित्यकोटीसदृशः सुतेजा वह्निः
लङ्कां परिवार्य तिष्ठन् प्रबभौ  ॥  ५।५४।३३  ॥   

  

तत्रेति । तत्र तस्मिन् समये अम्बरात् अम्बरं प्राप्य रूक्षा
राक्षसविघातकर्तृत्वेन क्रूरा प्रभा यस्य सः किंशुकपुष्पस्येव चूडा यस्य सो
ऽग्निः अतिप्रवृद्धो बभूवेति शेषः, नीलोत्पलाभाः निर्वाणानां सर्वत्र
प्रसृतानां धूमानाम् आकुलराजयः निबिडपङ्क्तयः अभ्रा इव प्रचकाशिरे  ॥ 
५।५४।३४  ॥   

  

वज्रीति । अयं वानरः स्वयं काल एव वज्र्याद्यन्यतमो न  ॥  ५।५४।३५  ॥   

  

संभावनान्तरमाह किमिति । सर्वपितामहत्वादिविशिष्टस्य ब्रह्मणः
रक्षोपसंहारकरः प्रकोपः वानररूपधारी सन् इहागतः किम्  ॥  ५।५४।३६  ॥   

  

किमिति । स्वमायया रक्षोविनाशाय कपिरूपम् एत्य अचिन्त्यं चिन्तयितुमशक्यम्
अत एव अव्यक्तम् अनन्तं देशकालवस्तुपरिच्छेदशून्यम् अत एव एकं प्रधानं
वैष्णवं महाविष्णुसंबन्धि सुतेजो वा किम्  ॥  ५।५४।३७  ॥   

  

इतीति । पुरीं लङ्कां दग्धां समीक्ष्य विशिष्टाः प्रधानाः बहवो रक्षोगणाः
तत्र रावणसमीपे समेत्य इत्येवंपूर्वसंभावनामूचुः  ॥  ५।५४।३८  ॥   

  

तत इति । ततस्तस्मिन् समये प्रदग्धा लङ्का तदभिमानिदेवता सशब्दमधिकशब्दवत्
यथा भवति तथा रुरोद  ॥  ५।५४।३९  ॥   

  

हेति । हा तातेत्यादि बहुधा ब्रुवद्भिः रक्षोभिः घोरतरः शब्दः कृतः  ॥ 
५।५४।४० ॥   

  

हुताशनेति । हनूमतः क्रोधबलेन अभिभूता तिरस्कृता अत एव हुताशनज्वालसमावृता
अत एव हतप्रवीरा अत एव परिवृत्ताः उद्विग्निचित्ताः योधाः भटाः यस्यां सा
लङ्का शापोपहतेव बभूव  ॥  ५।५४।४१  ॥   

  

सेति । ससंभ्रमाः उद्वेगसहिताः अत एव त्रस्ताः भीताः अत एव विषण्णाः
त्रयाणां कर्मधारयः राक्षसाः यस्यां तां समुज्ज्वलन्त्यः अतिप्रकाशयुक्ताः
ज्वालाः यस्य स एव हुताशनः तेनाङ्किताम् अत एव स्वयंभुकोपोपहतां दिनान्ते
स्वयंभुवः कोपेन विनष्टाम् अवनिमिव लङ्कां हनूमान् ददर्श । अत्र
स्वयंभुशब्दः शंभुपरः इति न संहारप्रकरणविरोधः  ॥  ५।५४।४२  ॥   

  

भङ्क्त्वेति । वनादि भङ्कत्वा रक्षांसि हत्वा लङ्कां दग्धवा हनूमान् तस्थौ
 ॥  ५।५४।४३  ॥   

  

स इति । स हनूमान् रक्षोभवनेषु अग्निं विसृज्य मनसा रामं जगाम  ॥  ५।५४।४४
 ॥   

  

तत इति । ततो ऽनन्तरं वानरवीरमुख्यं हनूमन्तं सर्वे देवगणाः प्रतुष्टुवुः
 ॥  ५।५४।४५  ॥   

  

देवा इति । देवादयः परां प्रीतिं जग्मुः  ॥  ५।५४।४६  ॥   

  

भङ्क्त्वेति । रराज शुशुभे  ॥  ५।५४।४७  ॥   

  

गृहेति । विचित्रे गृहाग्र्याणां गृहश्रेष्ठानां शृङ्गाग्रतले
परप्रासादभूमौ प्रतिष्ठितः अर्चिमाली आदित्य इव
प्रदीप्तलाङ्गूलकृतार्चिमाली वानरराजसिंहः व्यराजत । अत एव
निर्देशादर्चिशब्दो ऽप्यस्तीति प्रतीयते  ॥  ५।५४।४८  ॥   

  

लङ्कामिति । समस्तां लङ्कां संपीड्य लाङ्गूलाग्रिं समुद्रे निर्वापयामास  ॥ 
५।५४।४९  ॥   

  

तत इति । लङ्कां प्रदग्धां दृष्ट्वा देवादयः परमं विस्मयं गताः  ॥ 
५।५४।५० ॥   

  

इति श्रीमद्वाल्मीकीयरामायणव्याख्याने रामायणशिरोमणौ सुन्दरकाण्डे
चतुःपञ्चाशः सर्गः  ॥  ५।५४  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/5_sundarakANDam/07-lankA-dahanam/054_hanUmatA_lankAdahanam.md">
<details><summary><h3>तिलकम् ...{Loading}...</h3></summary>



वीक्षमाण इति  ॥  ५।५४।१  ॥   

  

यदेषां भूयः सन्तापजननं भवेत्तादृशमवशिष्टं सांप्रतं कर्तव्यं किमिति
कार्यशेषमचिन्तयदित्यर्थः  ॥  ५।५४।२  ॥   

  

तदेव निश्चिनोति-- शेषं दुर्गविनाशनमिति  ॥  ५।५४।३  ॥   

  

कर्म समुद्रलङ्घनादि । सुखपरिश्रमं सफलप्रयासम् तपश्चर्यादिवदित्यर्थः ।
उक्तमेव विवृणोति-- अल्पेति । अस्मिन्सीतान्वेषणप्रवृत्तिरूपे कार्ये यो
मया कृतः श्रमः स त्वल्पेन यत्नेन स्वल्पयत्नेन साध्येन
करिष्यमाणलङ्कादाहेन सफलो भविष्यति  ॥  ५।५४।४  ॥   

  

तदेवाह-- यो हीति । न्याय्यम् स्वस्य पीडाया अकरणादिति भावः  ॥  ५।५४।५ ॥   

  

तोयदः सन्ध्यातोयदः हनूमतो रक्तवर्णत्वात्  ॥  ५।५४।६  ॥   

  

उद्यानानि गृहारामाः  ॥  ५।५४।७  ॥   

  

प्रहस्तस्य प्रधानमन्त्रित्वादादौ तद्गृहे ऽग्निप्रक्षेपः प्रथमं
तत्संभावनस्यौचित्यात्  ॥  ५।५४।८१३  ॥   

  

भवनं ददाहेत्यनुकर्षः  ॥  ५।५४।१४,१५  ॥   

  

विभीषणेन स्वस्य वधतो रक्षणाद्विभीषणगृहं वर्जयित्वा क्रमेण
मुख्याद्यानुपूर्व्या क्रममाणः सन् ददाह  ॥  ५।५४।१६  ॥   

  

पूर्वं रावणाद्भीतो ऽप्यग्निः सीतातेजःसंबन्धेन निःशङ्कं ददाहेत्युक्तं
प्राक्  ॥  ५।५४।१७२०  ॥   

  

श्वसनेन संयोगात्सीताश्वासमिश्रितवायुसंयोगात् । अत एव वायोरपि निर्भयता  ॥ 
५।५४।२१  ॥   

  

चारयन्निति हेतौ शता । यतश्चारयति स्म ततश्चारणाद्धेतोस्तानि
व्यशीर्यन्तेत्यन्वयः  ॥  ५।५४।२२  ॥   

  

भग्नविमानानि भग्नप्रासादानि  ॥  ५।५४।२३,२४  ॥   

  

भग्नोत्साहाश्च तं उज्झितश्रियश्चेत्यर्थः । हा इति तुमुलः शब्दः सञ्जज्ञं
इत्यन्वयः  ॥  ५।५४।२५  ॥   

  

पेतुः अग्नाविति शेषः  ॥  ५।५४।२६  ॥   

  

अभ्रेभ्यो मेघेभ्यः  ॥  ५।५४।२७  ॥   

  

अग्निसंबद्धाद्भवनाद्धेमरजतादिधातून्स्यन्दमानान्ददर्श । यथा
काष्ठतृणादिदाहादग्निर्न तृप्यति तथा राक्षसवधे क्रियमाणे
हनूमान्किञ्चिदीषदपि न तृप्यति  ॥  ५।५४।२८  ॥   

  

वसुन्धरा नेति मृतराक्षसानां शयनाय लङ्काभूमिर्न पर्याप्ता ऽभूदिति शेषः  ॥ 
५।५४।२९,३०  ॥   

  

लङ्कापुरपर्वताग्रे लङ्कापुराधारभूतत्रिकूटाचलशिखरे । चूडावलयं शिखासमूहम्
। प्राप्तो ऽभूदिति शेषः  ॥  ५।५४।३१  ॥   

  

विधूमरश्मिर्विधूमज्वालः । रक्षःशरीररूपाज्येन समर्पिता
संपादितार्चिर्च्वालाविशेषो यस्य सः  ॥  ५।५४।३२  ॥   

  

तिष्ठन् अभूदिति शेषः । अशनिप्ररूढैरशनिवत्प्रगल्भैः । महाग्निः
प्रलयाग्निः  ॥  ५।५४।३३  ॥   

  

आम्बरादाम्बरपर्यन्तम् । रूक्षप्रभः क्रूरकान्तिः । किंशुकपुष्पवच्चूडा
शिखा यस्य सः । निर्वाणानामधो विच्छिन्नानां खे एव वर्तमानानां
धूमानामाकुला राजयो नीलोत्पलाभा अभ्राकाराः सत्यः प्रचकाशिरे  ॥  ५।५४।३४
 ॥   

  

वज्रित्वत्रिदशेश्वरत्वविशिष्टो महेन्द्र इत्यर्थः । रौद्रो ऽग्नी
रुद्रतृतीयनयनसंबन्धाग्निः  ॥  ५।५४।३५३७  ॥   

  

विशिष्टा महाबलाः प्रहस्तादय इत्यर्थः । समीक्ष्य इत्येवमूचुरित्यन्वयः  ॥ 
५।५४।३८,३९  ॥   

  

सुपुण्यमतिशयितमर्जितं पुण्यम्  ॥  ५।५४।४०  ॥   

  

परिवृत्तयोधा पर्यस्तयोधा  ॥  ५।५४।४१  ॥   

  

स्वयंभुरोषोपहताम् । स्वदिनान्त इति शेषः  ॥  ५।५४।४२४७  ॥   

  

गृहाग्र्याणां गृहश्रेष्ठानां शृङ्गाग्रतले प्रासादाग्रभूमौ
प्रदीप्तलाङ्गूलेन कृतार्चिर्माला यस्यास्ति सः  ॥  ५।५४।४८  ॥   

  

समुद्रे निर्वापयामास लाङ्गूलप्रक्षेपणेनेति शेषः  ॥  ५।५४।४९,५०  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे चतुःपञ्चाशः सर्गः  ॥  ५।५४  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/5_sundarakANDam/07-lankA-dahanam/054_hanUmatA_lankAdahanam.md">
<details><summary><h3>द्राविडपाठः ...{Loading}...</h3></summary>



  
वीक्षमाणस्ततो लङ्कां कपिः कृतमनोरथः।  
वर्धमानसमुत्साहः कार्यशेषमचिन्तयत् ॥ 5.54.1 ॥   
किं नु खल्ववशिष्टं मे कर्तव्यमिह साम्प्रतम्।  
यदेषां रक्षसां भूयः सन्तापजननं भवेत् ॥ 5.54.2 ॥   
वनं तावत् प्रमथितं प्रकृष्टा राक्षसा हताः।  
बलैकदेशः क्षपितः शेषं दुर्गविनाशनम् ॥ 5.54.3 ॥   
दुर्गे विनाशिते कर्म भवेत् सुखपरिश्रमम्।  
अल्पयत्नेन कार्येऽस्मिन् मम स्यात् सफलः श्रमः ॥ 5.54.4 ॥   
यो ह्ययं मम लाङ्गूले दीप्यते हव्यवाहनः।  
अस्य सन्तर्पणं न्याय्यं कर्तुमेभिर्गृहोत्तमैः ॥ 5.54.5 ॥   
ततः प्रदीप्तलाङ्गूलः सविद्युदिव तोयदः।  
भवनाग्रेषु लङ्काया विचचार महाकपिः ॥ 5.54.6 ॥   
गृहाद् गृहं राक्षसानामुद्यानानि च वानरः।  
वीक्षमाणो ह्यसन्त्रस्तः प्रासादांश्च चचार सः ॥ 5.54.7 ॥   
अवप्लुत्य महावेगः प्रहस्तस्य निवेशनम्।  
अग्निं तत्र स निक्षिप्य श्वसनेन समो बली ॥ 5.54.8 ॥   
ततोऽन्यत् पुप्लुवे वेश्म महापार्श्वस्य वीर्यवान्।  
मुमोच हनुमानग्निं कालानलशिखोपमम् ॥ 5.54.9 ॥   
शुकस्य च महातेजाः सारणस्य च धीमतः।  
तथा चेन्द्रजितो वेश्म ददाह हरियूथपः ॥ 5.54.10 ॥   
जम्बुमालेः सुमालेश्च ददाह भवनं ततः ॥ 5.54.11 ॥   
रश्मिमकेतोश्च भवनं सूर्यशत्रोस्तथैव च।  
ह्रस्वकर्णस्य दंष्ट्रस्य रोमशस्य च रक्षसः ॥ 5.54.12 ॥   
युद्धोन्मत्तस्य मत्तस्य ध्वजग्रीवस्य रक्षसः।  
विद्युज्जिह्वस्य घोरस्य तथा हस्तिमुखस्य च ॥ 5.54.13 ॥   
करालस्य पिशाचस्य शोणिताक्षस्य चैव हि।  
कुम्भकर्णस्य भवनं मकराक्षस्य चैव हि ॥ 5.54.14 ॥   
यज्ञशत्रोश्च भवनं ब्रह्मशत्रोस्तथैव च।  
नरान्तकस्य कुम्भस्य निकुम्भस्य दुरात्मनः ॥ 5.54.15 ॥   
वर्जयित्वा महातेजा विभीषणगृहं प्रति।  
क्रममाणः क्रमेणैव ददाह हरिपुङ्गवः ॥ 5.54.16 ॥   
तेषु तेषु महार्हेषु भवनेषु महायशाः।  
गृहेष्वृद्धिमतामृद्धिं ददाह स महाकपिः ॥ 5.54.17 ॥   
सर्वेषां समतिक्रम्य राक्षसेन्द्रस्य वीर्यवान्।  
आससादाथ लक्ष्मीवान् रावणस्य निवेशनम् ॥ 5.54.18 ॥   
ततस्तस्मिन् गृहे मुख्ये नानारत्नविभूषिते।  
मेरुमन्दरसङ्काशे सर्वमङ्गलशोभिते ॥ 5.54.19 ॥   
प्रदीप्तमग्निमुत्सृज्य लाङ्गूलाग्रे प्रतिष्ठितम्।  
ननाद हनुमान् वीरो युगान्तजलदो यथा ॥ 5.54.20 ॥   
श्वसनेन च संयोगादतिवेगो महाबलः।  
कालाग्निरिव जज्वाल प्रावर्धत हुताशनः ॥ 5.54.21 ॥   
प्रदीप्तमग्निं पवनस्तेषु वेश्मस्वचारयत्।  
अभूच्छ्वसनसंयोगादतिवेगो हुताशनः ॥ 5.54.22 ॥   
तानि काञ्चनजालानि मुक्तामणिमयानि च।  
भवनान्यवशीर्यन्त रत्नवन्ति महान्ति च ॥ 5.54.23 ॥   
तानि भग्नविमानानि निपेतुर्वसुधातले।  
भवनानीव सिद्धानामम्बरात् पुण्यसङ्क्षये ॥ 5.54.24 ॥   
स्वगृहस्य परित्राणे भग्नोत्साहगतश्रियाम्।  
नूनमेषोऽग्निरायातः कपिरूपेण हा इति ॥ 5.54.25 ॥   
क्रन्दन्त्यः सहसा पेतुः स्तनन्दयधराः स्त्रियः।  
काश्चिदग्निपरीतेभ्यो हर्म्येभ्यो मुक्तमूर्धजाः ॥ 5.54.26 ॥   
पतन्त्यो रेजिरेऽभ्रेभ्यः सौदामिन्य इवाम्बरात् ॥ 5.54.27 ॥   
वज्रविद्रुमवैदूर्यमुकारजतसंहितान्।  
विचित्रान् भवनान् धातून् स्यान्दमानान् ददर्श सः ॥ 5.54.28 ॥   
नाग्निस्तृप्यति काष्ठानां तृणानां हरियूथपः।  
नाग्नेर्नापि विशस्तानां राक्षसानां वसुन्धरा ॥ 5.54.29 ॥   
क्वचित् किंशुकसङ्काशाः क्वचिच्छाल्मलिसन्निभाः।  
क्वचित् कुङ्कुमसङ्काशाः शिखा वह्नेश्चकाशिरे ॥ 5.54.30 ॥   
हनूमता वेगवता वानरेण महात्मना।  
लङ्कापुरं प्रदग्धं तद्रुद्रेण त्रिपुरं यथा ॥ 5.54.31 ॥   
ततस्तु लङ्कापुरपर्वताग्रे समुत्थितो भीमपराक्रमोऽग्निः।  
प्रमार्य चूडावलयं प्रदीप्तो हनूमता वेगवता विसृष्टः ॥ 5.54.32 ॥   
युगान्तकालानलतुल्यवेगः समारुतोऽग्निर्ववृधे दिविस्पृक्।  
विधूमरश्मिर्भवनेषु सक्तो रक्षश्शरीराज्य समर्पितार्चिः ॥ 5.54.33 ॥   
आदित्यकोटीसदृशः सुतेजा लङ्कां समाप्तां परिवार्य तिष्ठन्।  
शब्दैरनेकैरशनिप्ररूढैर्भिन्दन्निवाण्डं प्रबभौ महाग्निः ॥ 5.54.34 ॥   
तत्राम्बरादग्निरतिप्रवृद्धो रूक्षप्रभः किंशुकपुष्पचूडः।  
निर्वाणधूमाकुलराजयश्च नीलोत्पलाभाः प्रचकाशिरेऽभ्राः ॥ 5.54.35 ॥   
वज्री महेन्द्रस्त्रिदशेश्वरो वा साक्षाद्यमो वा वरुणोऽनिलो वा।  
रुद्रोऽग्निरर्को धनदश्च सोमो न वानरोऽयं स्वयमेव कालः ॥ 5.54.36 ॥   
किं ब्रह्मणः सर्वपितामहस्य सर्वस्य धातुश्चतुराननस्य।  
इहागतो वाग्रूपधारी रक्षोपसंहारकरः प्रकोपः ॥ 5.54.37 ॥   
किं वैष्णवं वा कपिरूपमेत्य रक्षोविनाशाय परं सुतेजः।  
अनन्तमव्यक्तमचिन्त्यमेकं स्वमायया साम्प्रतमागतं वा ॥ 5.54.38 ॥   
इत्येवमूचुर्बहवो विशिष्टा रक्षोगणास्तत्र समेत्य सर्वे।  
सप्राणिसङ्घां सगृहां सवृक्षां दग्धां पुरीं तां सहसा समीक्ष्य ॥ 5.54.39 ॥   
ततस्तु लङ्का सहसा प्रदग्धा सराक्षसा साश्वरथा सनागा।  
सपक्षिसङ्घा समृगा सवृक्षा रुरोद दीना तुमुलं सशब्दम् ॥ 5.54.40 ॥   
हा तात हा पुत्रक कान्त मित्र हा जीवितं भोगयुतं सुपुण्यम्।  
रक्षोभिरेवं बहुधा ब्रुवद्भिः शब्दः कृतो घोरतरः सुभीमः ॥ 5.54.41 ॥   
हुताशनज्वालसमावृता सा हतप्रवीरा परिवृत्तयोधा।  
हनूमतः क्रोधबलाभिभूता बभूव शापोपहतेव लङ्का ॥ 5.54.42 ॥   
स सम्भ्रमत्रस्तविषण्णराक्षसां समुज्ज्वलज्ज्वालहुताशनाङ्किताम्।  
ददर्श लङ्कां हनुमान् महामनाः स्वयम्भुकोपोपहतामिवावनिम् ॥ 5.54.43 ॥   
भङ्क्त्वा वनं पादपरत्नसङ्कुलं हत्वा तु रक्षांसि महान्ति संयुगे।  
दग्ध्वा पुरीं तां गृहरत्नमालिनीं तस्थौ हनूमान् पवनात्मजः कपिः ॥ 5.54.44 ॥   
त्रिकूटशृङ्गाग्रतले विचित्रे प्रतिष्ठितो वानरराजसिंहः।  
प्रदीप्तलाङ्गूलकृतार्चिमाली व्यराजतादित्य इवांशुमाली ॥ 5.54.45 ॥   
[ततो महात्मा हनुमान् मनस्वी निशाचराणां क्षतकृत् कृतार्थः।  
रामस्य नाथस्य जगत्त्रयाणां श्रीपादमूलं मनसा जगाम] ॥ 5.54.46 ॥   
ततस्तु तं वानरवीरमुख्यं महाबलं मारुततुल्यवेगम्।  
महामतिं वायुसुतं वरिष्ठं प्रतुष्टुवुर्देवगणाश्च सर्वे ॥ 5.54.47 ॥   
भङ्क्त्वा वनं महातेजा हत्वा रक्षांसि संयुगे।  
दग्ध्वा लङ्कापुरीं रम्यां रराज स महाकपिः ॥ 5.54.48 ॥   
तत्र देवाः सगन्धर्वाः सिद्धाश्च परमर्षयः।  
दृष्ट्वा प्रदग्धां तां विस्मयं परमं गताः ॥ 5.54.49 ॥   
तं दृष्ट्वा वानरश्रेष्ठं हनुमन्तं महाकपिम्।  
कालाग्निरिति सञ्चिन्त्य सर्वभूतानि तत्रसुः ॥ 5.54.50 ॥   
देवाश्च सर्वे मुनिपुङ्गवाश्च गन्धर्वविद्याधरनागयक्षाः।  
भूतानि सर्वाणि महान्ति तत्र जग्मुः परां प्रीतिमतुल्यरूपाम् ॥ 5.54.51 ॥   

</details>
</div>
