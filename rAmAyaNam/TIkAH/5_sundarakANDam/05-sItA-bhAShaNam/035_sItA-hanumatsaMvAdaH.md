+++
title = "०३५ सीता-हनुमत्संवादः"
title_english = "035 Seetha asks Hanuma to describe the characteristics"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_5/Kanda_5_SK-035-Seetha_asks_Hanuma_to_describe_the_characteristics.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/5_sundarakANDam/05-sItA-bhAShaNam/035_sItA-hanumatsaMvAdaH.md">
<details><summary><h3>IITK ...{Loading}...</h3></summary>

Hanuman further narrates his story to Sita -- Gives description of Rama
and Lakshmana



#### श्लोकः
##### मूलम्
तां तु रामकथां श्रुत्वा वैदेही वानरर्षभात्।  
उवाच वचनं सान्त्वमिदं मधुरया गिरा॥5.35.1॥

##### शब्दार्थः
वैदेही Vaidehi, वानरर्षभात् from the bull among vanaras, ताम् that, रामकथाम् Rama's story, श्रुत्वा heard, मधुरया in sweet, गिरा word, सान्त्वम् polite, इदम् these, वचनम् words, उवाच spoke.

##### आङ्ग्लानुवादः
On hearing about Rama from the bull among vanaras, thus spoke Vaidehi politely in a sweet voiceः



#### श्लोकः
##### मूलम्
क्व ते रामेण संसर्गः कथं जानासि लक्ष्मणम्।  
वानराणां नराणां च कथमासीत्समागमः॥5.35.2॥

##### शब्दार्थः
ते to you, रामेण with Rama, संसर्गः contact, क्व where, लक्ष्मणम् Lakshmana, कथम् how, जानासि do you assess, वानराणाम् of vanaras, नराणां च a human, समागमः union, कथम् how, आसीत् took place.

##### आङ्ग्लानुवादः
"Where did you come in contact with Rama? How did you assess Lakshmana? How did an alliance of vanaras and humans take place?



#### श्लोकः
##### मूलम्
यानि रामस्य लिङ्गानि लक्ष्मणस्य च वानर।  
तानि भूयस्समाचक्ष्व न मां शोकस्समाविशेत्॥5.35.3॥

##### शब्दार्थः
वानर O vanara, रामस्य Rama's, लक्ष्मणस्य च and Lakshmana's, यानि those, लिङ्गानि identification marks, तानि those, समाचक्ष्व you may tell, माम् to me, भूयः again, शोकः sorrow, न not, समाविशेत् entire account.

##### आङ्ग्लानुवादः
"O vanara tell me all about the identification marks of Rama and Lakshmana again so that grief does not enter my mind.



#### श्लोकः
##### मूलम्
कीदृशं तस्य संस्थानं रूपं रामस्य कीदृशम्।  
कथमूरू कथं बाहू लक्ष्मणस्य च शंस मे॥5.35.4॥

##### शब्दार्थः
तस्य his, रामस्य Rama's, लक्ष्मणस्य Lakshmana's, संस्थानम् form, कीदृशम् how, रूपम् form, कीदृशम् how does his look, ऊरू thighs, कथम् how, बाहू arms, कथम् how, मे to me, शंस tell.

##### आङ्ग्लानुवादः
"What does Rama look like? And Laksmana? How are his thighs, arms? Tell me".



#### श्लोकः
##### मूलम्
एवमुक्तस्तु वैदेह्या हनुमान्मारुतात्मजः।  
ततो रामं यथातत्त्वमाख्यातुमुपचक्रमे॥5.35.5॥

##### शब्दार्थः
वैदेह्या by Vaidehi, एवम् in that manner, उक्तः spoken, मारुतात्मजः son of the Windgod, हनुमान् Hanuman, ततः thereafter, रामम् Rama, यथातत्त्वम् as it is, आख्यातुम् to describe, उपचक्रमे he started telling.

##### आङ्ग्लानुवादः
Questioned thus by Vaidehi, Hanuman, son of the Windgod started describing Rama's physique as it is.



#### श्लोकः
##### मूलम्
जानन्ती बत दिष्ट्या मां वैदेहि परिपृच्छसि।  
भर्तुः कमलपत्त्राक्षि संस्थानं लक्ष्मणस्य च॥5.35.6॥

##### शब्दार्थः
कमलपत्त्राक्षि eyes like lotus petals, वैदेहि Vaidehi, जानन्ती even though you know, दिष्ट्या by good fortune, भर्तुः husband's, लक्ष्मणस्य च and Lakshmana's, संस्थानम् form and distinguishing marks, परिपृच्छसि have asked, बत indeed.

##### आङ्ग्लानुवादः
"O Vaidehi with eyes like lotus petals although you know your husband's and Lakshmana's form and distinguishing marks, it is my good fortune that you asked me  
(to describe them).



#### श्लोकः
##### मूलम्
यानि रामस्य चिह्नानि लक्ष्मणस्य च यानि वै।  
लक्षितानि विशालाक्षि वदतश्शृणु तानि मे॥5.35.7॥

##### शब्दार्थः
विशालाक्षि O largeeyed lady, रामस्य Rama's, यानि लक्षणानि those distinguishing marks, लक्ष्मणस्य च and Lakshmana's, यानि those, लक्षितानि signs, तानि them, वदतः as I describe, मे myself, शृणु listen.

##### आङ्ग्लानुवादः
"O largeeyed lady I will describe those distinguishing marks of Rama and Lakshmana Listen.



#### श्लोकः
##### मूलम्
रामः कमलपत्त्राक्षस् सर्वसत्त्वमनोहरः।  
रूपदाक्षिण्यसम्पन्नः प्रसूतो जनकात्मजे॥5.35.8॥

##### शब्दार्थः
जनकात्मजे O Janaka's daughter, रामः Rama, कमलपत्त्राक्षः one who has eyes like lotus petals, सर्वसत्त्वमनोहरः one who delights all beings, रूपदाक्षिण्यसम्पन्नः endowed richly with charm and politeness, प्रसूतः born with.

##### आङ्ग्लानुवादः
"O daughter of Janaka Rama with eyes like lotus petals is a person born with a delightful form, richly endowed with indescribable charm and politeness.



#### श्लोकः
##### मूलम्
तेजसाऽदित्य सङ्काशः क्षमया पृथिवीसमः।  
बृहस्पतिसमो बुद्ध्या यशसा वासवोपमः॥5.35.9॥

##### शब्दार्थः
तेजसा in effulgence, आदित्यसङ्काशः vies with the Sun, क्षमया in tolerance, पृथिवीसमः equals the earth, बुद्ध्या in intelligence, बृहस्पतिसमः equal to Brihaspathi, यशसा in fame, वासवोपमः equals Indra.

##### आङ्ग्लानुवादः
"He vies with the Sun in effulgence, with earth in forbearance, with Brihaspati in intelligence, and in fame with Indra.



#### श्लोकः
##### मूलम्
रक्षिता जीवलोकस्य स्वजनस्याभिरक्षिता।  
रक्षिता स्वस्य वृत्तस्य धर्मस्य च परन्तपः॥5.35.10॥

##### शब्दार्थः
परन्तपः scorcher of enemies, जीवलोकस्य of the world of living beings, रक्षिता protector, स्वजनस्य of his own people, अभिरक्षिता protector, स्वस्य of his own, वृत्तस्य of the race, धर्मस्य च and guards righteousness

##### आङ्ग्लानुवादः
"Rama is a protector of the entire world of living beings not to speak of his own people. He is a protector of his own race. He guards righteousness. He is a scorcher of enemies.



#### श्लोकः
##### मूलम्
रामो भामिनि लोकस्य चातुर्वर्ण्यस्य रक्षिता।  
मर्यादानां च लोकस्य कर्ता कारयिता च सः॥5.35.11॥

##### शब्दार्थः
भामिनि O beautiful lady, रामः Rama, लोकस्य world's, चातुर्वर्ण्यस्य of the four classes of society, रक्षिता protector, सः he, लोकानाम् of all the worlds, मर्यादानाम् code and conduct, कर्ता maker, कारयिताचैव will make others follow.

##### आङ्ग्लानुवादः
"O beautiful lady Rama is a protector of the four classes of society (Brahmana, Kshatriya, Vaisya and Sudra) in the world. He follows codes of conduct and makes others follow them.



#### श्लोकः
##### मूलम्
अर्चिष्मानर्चितोऽत्यर्थं ब्रह्मचर्यव्रते स्थितः।  
साधूनामुपकारज्ञः प्रचारज्ञश्च कर्मणाम्॥5.35.12॥

##### शब्दार्थः
अर्चिष्मान् luminous, अत्यर्थम् intensely, अर्चितः worshipped, ब्रह्मचर्यव्रते observing the vow of selfcontrol, स्थितः one who is steadfast, साधूनाम् for the holy men, उपकारज्ञः recognises right action, कर्मणाम् rites, प्रचारज्ञश्च  of the ways of  administration.

##### आङ्ग्लानुवादः
"He is luminous and highly revered. He observes vow of selfcontrol. He is steadfast and recognises services rendered by sages. He is aware of the rites and the ways of administration.



#### श्लोकः
##### मूलम्
राजविद्याविनीतश्च ब्राह्मणानामुपासिता।  
श्रुतवान्शीलसम्पन्नो विनीतश्च परन्तपः॥5.35.13॥

##### शब्दार्थः
राजविद्याविनीतश्च welltrained in statecraft, ब्राह्मणानाम् of the brahmins, उपासिता a devotee, श्रुतवान् learned in scriptures, शीलसम्पन्नः endowed with excellent conduct, विनीतः is disciplined, परन्तपः  is a scorcher of enemies.

##### आङ्ग्लानुवादः
"He is welltrained in statecraft. He is devoted to brahmins. Endowed with an excellent conduct, he is learned in scriptures and a scorcher of enemies.



#### श्लोकः
##### मूलम्
यजुर्वेदविनीतश्च वेदविद्भिस्सुपूजितः।  
धनुर्वेदे च वेदेषु वेदाङ्गेषु च निष्ठितः॥5.35.14॥

##### शब्दार्थः
यजुर्वेदविनीतश्च versed in Yajurveda, वेदविद्भिः by the knowers of the Vedas, सुपूजितः respected, धनुर्वेदे च and in Dhanurveda also, वेदेषु in other Vedas also, वेदाङ्गेषु च Vedangas (auxillary Vedas) also, निष्ठितः is an expert.

##### आङ्ग्लानुवादः
"He is versed in Yajurveda and is respected by Vedic scholars. He has mastered Dhanurveda and other Vedas and auxillary Vedas as well.



#### श्लोकः
##### मूलम्
विपुलांसो महाबाहुः कम्बुग्रीवश्शुभाननः।  
गूढजत्रुस्सुताम्राक्षो रामो देवि जनै श्श्रुतः॥5.35.15॥

##### शब्दार्थः
देवि goddess like lady, रामः Rama, विपुलां सः broadshouldered, महाबाहुः strongarmed, कम्बुग्रीवः with conchshaped neck, शुभाननः with an auspicious countenance, गूढजत्रुः has round shoulders, सुताम्राक्षः copperyred eyes  जनैः in all worlds, श्रुतः renowned.

##### आङ्ग्लानुवादः
"O godlike lady Rama has broad shoulders, strong arms, conchshaped neck and an auspicious countenance. With his fleshy round arms and copperyred eyes, he is renowned in all the worlds.



#### श्लोकः
##### मूलम्
दुन्दुभिस्वननिर्घोषस् स्निग्धवर्णः प्रतापवान्।  
समस् समविभक्ताङ्गो वर्णं श्यामं समाश्रितः॥5.35.16॥

##### शब्दार्थः
दुन्दुभिस्वननिर्घोषः his tone is resonant like the drums, स्निग्धवर्णः has beautiful shining complexion, प्रतापवान् full of valour, समः not too tall or short, समविभक्ताङ्गः his limbs are symmetrical, श्यामम् dark, वर्णम् colour, समाश्रितः has proportionate limbs.

##### आङ्ग्लानुवादः
"His tone is resonant like drums, he has a beautiful, dark, shining complexion. He has symmetrical, well proportioned limbs. He is neither too tall nor too short.



#### श्लोकः
##### मूलम्
त्रिस्थिरस्त्रिप्रलम्बश्च त्रिसमस्त्रिषु चोन्नतः।  
त्रिताम्रस्त्रिषु च स्निग्धो गम्भीरस्त्रिषु नित्यशः॥5.35.17॥

##### शब्दार्थः
त्रिस्थिरः has the three stiff limbs (chest, fist and wrists), त्रिप्रलम्बश्च long in three (arms, eyebrows and scrotum), त्रिसमः has three even parts (locks of hair, knees and testicles), त्रिषु elevated in three parts (abdomen, navel and chest), उन्नतः raised, त्रिषु च all the three parts (soles, nails and eyes), स्निग्धः has coppery reddish colour, नित्यशः all over, त्रिषु in the three parts (the underlines of feet, the hair and the reproductive  organs), गम्भीरः is majestic.

##### आङ्ग्लानुवादः
"He has three stiff parts, three long parts, three even parts, three shining parts, elevated in three parts, has three raised parts, his body has lines in three parts and is  of coppery reddish colour in three parts. He has a majestic look.



#### श्लोकः
##### मूलम्
त्रिवलीवांस्त्र्यवनतश्चतुर्व्यङ्गस्त्रिशीर्षवान्।  
चतुष्कलश्चतुर्लेखश्चतुष्किष्कुश्चतुस् समः॥5.35.18॥

##### शब्दार्थः
त्रिवलीवान् has three folds on his neck, स्त्र्यवनतः his nipples and middle of his soles are depressed, चतुर्व्यङ्गः four parts of his body are depressedneck, penis, shanks and back, त्रिशीर्षवान् has three spirals in the head, चतुष्कलः has four lines under his thumb, चतुर्लेखः has four lines on the forehead, चतुष्किष्कुः he is four cubits in height, चतुस्समः he has arms, knees, cheeks and thighs well proportioned

##### आङ्ग्लानुवादः
"He has three folds in the skin of his neck and belly, is depressed in the middle of his soles and the nipples, undersized at four placesthe neck, penis, shanks and back, has three spirals on his head, has four lines under his thumb, has four lines on his forehead, he is a person with four cubits in height and symmetrical arms, cheeks and thighs.



#### श्लोकः
##### मूलम्
चतुर्दशसमद्वन्द्वश्चतुर्दंष्ट्रश्चतुर्गतिः।  
महोष्ठहनुनासश्च पञ्चस्निग्धोऽष्टवंशवान्॥5.35.19॥

##### शब्दार्थः
चतुर्दशसमद्वन्द्वः he is person with the fourteen parts of his body (eyebrows, nostrils, eyes, ears, lips, nipples, elbows, wrists, knees, testicles, loins, arms, legs and buttocks) in good proportion, चतुर्दंष्ट्रः he is one with four sharp teeth, चतुर्गतिः he moves like a lion, leopard, elephant and bull as occasion demands, महोष्ठहनुनासश्च he has sharp nose, charming lips and jaws, पञ्चस्निग्धः he is one with five smooth parts (hair, eyes, skin, teeth and feet), अष्टवंशवान् his eight parts of the body (backbone, trunk, limbs, fingers, toes, nose, eyes and testicles) are long.

##### आङ्ग्लानुवादः
"He is a person with his pairs of eyebrows, nostrils, eyes, ears, lips, nipples, elbows, wrists, knees, testicles, loins, arms, legs and buttocks in good symmetry he has four sharp teeth. He walks in different gaits like a lion, leopard, elephant and bull as occasion demands he has sharp nose, charming lips and jaws. He has smooth hair, eyes, skin, teeth and feet and his eight parts of his body namely back, trunk, limbs, fingers, toes, eyes and testicles are long.



#### श्लोकः
##### मूलम्
दशपद्मो दशबृहत्त्रिभिर्व्याप्तो द्विशुक्लवान्।  
षडुन्नतो नवतनुस्त्रिभिर्व्याप्नोति राघवः॥5.35.20॥

##### शब्दार्थः
राघवः Rama, दशपद्मः ten lotuslike limbs (eyes, face, mouth, tongue, lips, cheeks, nipples, nails, feet and hands), दशबृहत् he is one with ten wellproportioned limbs (head, forehead, ears, neck, chest, heart, belly, hands, legs, buttocks), त्रिभिः covered with three aspects (splendour, fame and glory), व्याप्तः well known, द्विशुक्लवान् two white limbs teeth and eyes, षडुन्नतः he has six elevated  limbs (nose, shoulders, forehead, chest and arm pits), नवतनुः has nine fine features (moustache, nails, knuckles, beard, skin, hair, penis, acumen, perception), त्रिभिः he pursues spiritual merit, worldly  
comforts and sensual delight in three periodsforenoon, middday and evening of the day, व्याप्नोति follows righteous principles.

##### आङ्ग्लानुवादः
"Ten limbs of the body resemble lotuses. He has proportionate limbs. He is known by the virtue of his spledour, fame and glory. Both his teeth and eyes are fair. Six parts of his body are elevated, nine parts of his body are fine and sharp. He pursues spiritual merit, worldly comfort and sensual delight in three periods of the dayforenoon, midday and evening. He always adopts the righteous way of life.



#### श्लोकः
##### मूलम्
सत्यधर्मपरश्श्रीमान् सङ्ग्रहानुग्रहे रतः।  
देशकालविभागज्ञस्सर्वलोकप्रियंवदः॥5.35.21॥

##### शब्दार्थः
सत्यधर्मपरः established in truth and righteousness, श्रीमान् prosperous, सङ्ग्रहानुग्रहे रतः he is involved in both accumulation and favourable disposition towards others, देशकालविभागज्ञः who discharges his duties at proper time and place, सर्वलोकप्रियंवदः who is loved by all for his endearing words.

##### आङ्ग्लानुवादः
"He is ever established in truth and righteousness. He is prosperous and desires to accumulate wealth in order to shower favour on others. He knows the right use of time and place in discharging his duties. He has endeared himself to all by his words.



#### श्लोकः
##### मूलम्
भ्राता तस्य च द्वैमात्रस्सौमित्रिरपराजितः।  
अनुरागेण रूपेण गुणैश्चैव तथाविधः॥5.35.22॥

##### शब्दार्थः
तस्य his, द्वैमात्रः born of a different mother, भ्राता brother, अपराजितः one who has never been defeated, सौमित्रिः Saumitri, अनुरागेण in affection, रूपेण in charm, गुणैश्चैव in virtues, तथाविधः similar to him.

##### आङ्ग्लानुवादः
"His invincible brother Saumitri born of a different mother is a replica of Rama in affection, charm and virtues.



#### श्लोकः
##### मूलम्
तावुभौ नरशार्दूलौ त्वद्दर्शनसमुत्सुकौ।  
विचिन्वन्तौ महीं कृत्स्नामस्माभिरभिसङ्गतौ॥5.35.23॥

##### शब्दार्थः
नरशार्दूलौ tiger among men, तौ they, उभौ both, त्वद्दर्शनसमुत्सुकौ eager to see you, कृत्स्नाम् entire, महीम् earth, विचिन्वन्तौ both searching for, अस्माभिः by us, अभिसङ्गतौ they met us.

##### आङ्ग्लानुवादः
"While earnestly searching for you all over the earth both tigers among men came in contact with us.



#### श्लोकः
##### मूलम्
त्वामेव मार्गमाणौ तौ विचरन्तौ वसुन्धराम्।  
ददर्शतुर्मृगपतिं पूर्वजेनावरोपितम्॥5.35.24॥  
ऋश्यमूकस्य पृष्ठे तु बहुपादपसङ्कुले।  
भ्रातुर्भयार्तमासीनं सुग्रीवं प्रियदर्शनम्॥5.35.25॥

##### शब्दार्थः
त्वामेव for you, मार्गमाणौ while searching, वसुन्धराम् all over the earth, विचरन्तौ while both were wandering, तौ they both, बहुपादपसङ्कुले filled with many trees, ऋश्यमूकस्य पृष्ठे on the mountain Rshyamuka, आसीनम् seated, पूर्वजेन by the elder brother, अवरोपितम् one who has been thrown out, भ्रातुः brother's, भयार्तम् frightened, प्रियदर्शनम् one who is pleasing to see, मृगपतिम् lord of animals, सुग्रीवम् Sugriva, ददर्शतुः both of them saw.

##### आङ्ग्लानुवादः
"While both of them were wandering, searching for you all over the earth they saw Sugriva, the lord of animals who had been thrown out of kingship by his elder brother and was living on the mountain Rshyamuka frightened of him.



#### श्लोकः
##### मूलम्
वयं तु हरिराजं तं सुग्रीवं सत्यसङ्गरम्।  
परिचर्यामहे राज्यात्पूर्वजेनावरोपितम्॥5.35.26॥

##### शब्दार्थः
वयं तु we too, पूर्वजेन by his elder brother, राज्यात् from the kingdom, अवरोपितम् deposed, सत्यसङ्गरम् one who is committed to truth, हरिराजम् king of vanaras, तम् him, सुग्रीवम् Sugriva, परिचर्यामहे we serve him.

##### आङ्ग्लानुवादः
"Sugriva, king of vanaras who is committed to defend truth has been deposed from the kingdom by his elder brother. We keep attending on him.



#### श्लोकः
##### मूलम्
ततस्तौ चीरवसनौ धनुः प्रवरपाणिनौ।  
ऋश्यमूकस्य शैलस्य रम्यं देशमुपागतौ॥5.35.27॥

##### शब्दार्थः
ततः then, चीरवसनौ clad in bark robes, धनुःप्रवरपाणिनौ armed with powerful bows, तौ both, ऋश्यमूकस्य शैलस्य on the Rshyamukha mountain, रम्यम् beautiful, देशम् location, उपागतौ both reached.

##### आङ्ग्लानुवादः
"Both the princes clad in bark robes and armed with powerful bows reached the beautiful location of Rshyamukha mountain.



#### श्लोकः
##### मूलम्
स तौ दृष्ट्वा नरव्याघ्रौ धन्विनौ वानरर्षभः।  
अवप्लुतो गिरेस्तस्य शिखरं भयमोहितः॥5.35.28॥

##### शब्दार्थः
सः he, वानरर्षभः bull among vanaras, धन्विनौ armed with bows, तौ both of them, नरव्याघ्रौ tigers among men, दृष्ट्वा on seeing, भयमोहितः deluded with fear, तस्य from that, गिरेः mountain, शिखरम् top, अभिप्लुतः jumped.

##### आङ्ग्लानुवादः
"On seeing the tigers among men armed with bows, Sugriva, the bull among vanaras jumped from the mountain deluded with fear and reached the peak.



#### श्लोकः
##### मूलम्
ततस्स शिखरे तस्मिन्वानरेन्द्रो व्यवस्थितः।  
तयोस्समीपं मामेव प्रेषयामास सत्वरम्॥5.35.29॥

##### शब्दार्थः
ततः thereafter, सः he, वानरेन्द्रः lord of vanaras, तस्मिन् on that, शिखरे mountain top, व्यवस्थितः staying there, मामेव me only, तयोः of both of them, समीपम् towads, सत्वरम् quickly, प्रेषयामास sent.

##### आङ्ग्लानुवादः
"Thereafter the lord of vanaras staying on the mountain top quickly sent me to meet both of them.



#### श्लोकः
##### मूलम्
तावहं पुरुषव्याघ्रौ सुग्रीववचनात्प्रभू।  
रूपलक्षणसम्पन्नौ कृताञ्जलिरुपस्थितः॥5.35.30॥

##### शब्दार्थः
अहम् I, सुग्रीववचनात् according to the instruction of Sugriva, पुरुषव्याघ्रौ two tigers among men, प्रभू two lords, रूपलक्षणसम्पन्नौ both endowed with charming appearance and auspicious marks, तौ both, कृताञ्जलिः joined palms in salutation, उपस्थितः approached.

##### आङ्ग्लानुवादः




#### श्लोकः
##### मूलम्
तौ परिज्ञाततत्त्वार्थौ मया प्रीतिसमन्वितौ।  
पृष्ठमारोप्य तं देशं प्रापितौ पुरुषर्षभौ॥5.35.31॥

##### शब्दार्थः
परिज्ञाततत्त्वर्थौ realised the true position, प्रीतिसमन्वितौ filled with pleasure, पुरुषर्षभौ two bulls among men, तौ both, मया by me, पृष्ठम् back, आरोप्य placing, तं देशम् to that place, प्रापितौ carried.

##### आङ्ग्लानुवादः
"I recognised the true status of  both the mighty men who were filled with joy, placed them on my back, and reached the mountaintop.



#### श्लोकः
##### मूलम्
निवेदितौ च तत्त्वेन सुग्रीवाय महात्मने।  
तयोरन्योन्यसल्लापाद्भृशं प्रीतिरजायत॥5.35.32॥

##### शब्दार्थः
महात्मने to the great self, सुग्रीवाय to Sugriva, तत्त्वेन faithfully, निवेदितौ reported by me, तयोः of both of them, अन्योन्यसल्लापात् got to know each other through conversation, भृशम् fond, प्रीतिः friendship, अजायत developed.

##### आङ्ग्लानुवादः
"I reported faithfully about both the highsouled men to Sugriva. As they got to know each other through conversation a fast friendship developed between them.



#### श्लोकः
##### मूलम्
ततस्तौ प्रीतिसम्पन्नौ हरीश्वरनरेश्वरौ।  
परस्परकृताश्वासौ कथया पूर्ववृत्तया॥5.35.33॥

##### शब्दार्थः
ततः then, प्रीतिसम्पन्नौ full of joy, तौ both, हरीश्वरनरेश्वरौ king of monkeys and the king of people, पूर्ववृत्तया with their past, कथया with account, परस्परकृताश्वासौ they consoled each other.

##### आङ्ग्लानुवादः




#### श्लोकः
##### मूलम्
ततस्स सान्त्वयामास सुग्रीवं लक्ष्मणाग्रजः।  
स्त्रीहेतोर्वालिना भ्रात्रा निरस्तमुरुतेजसा॥5.35.34॥

##### शब्दार्थः
ततः thereafter, सः he, लक्ष्मणाग्रजः the elder brother of Lakshmana, उरुतेजसा with great prowess, भ्रात्रा by the brother, वालिना by Vali, स्त्रीहेतो on account of a woman, निरस्तम्  deposed, सुग्रीवम् Sugriva, सान्त्वयामास consoled.

##### आङ्ग्लानुवादः
"Then Rama, consoled Sugriva who was dethroned and abandoned on acount of a woman by his brother Vali, endowed with great prowess.



#### श्लोकः
##### मूलम्
ततस्त्वन्नाशजं शोकं रामस्याक्लिष्टकर्मणः।  
लक्ष्मणो वानरेन्द्राय सुग्रीवाय न्यवेदयत्॥5.35.35॥

##### शब्दार्थः
ततः then, लक्ष्मणः Lakshmana, अक्लिष्टकर्मणः one who is adept in accomplishing tasks with ease, रामस्य Rama's, त्वन्नाशजम् on account of your loss, शोकम् grief, वानरेन्द्राय to the lord of vanaras, सुग्रीवाय to Sugriva, न्यवेदयत् revealed.

##### आङ्ग्लानुवादः
"Then Lakshmana spoke to the lord of vanaras, Sugriva about your loss and the grief caused to Rama, who is adept in accomplishing difficult deeds with ease.



#### श्लोकः
##### मूलम्
स श्रुत्वा वानरेन्द्रस्तु लक्ष्मणेनेरितं वचः।  
तदासीन्निष्प्रभोऽत्यर्थं ग्रहग्रस्त इवांशुमान्॥5.35.36॥

##### शब्दार्थः
सः he, वानरेन्द्रस्तु to the king of vanaras, लक्ष्मणेन by Lakshmana, ईरितम् spoken वचः words, श्रुत्वा having heard, तदा then, ग्रहग्रस्तः overshadowed by the planet, अंशुमानिव like the Sun, अत्यर्थम् extremely, निष्प्रभः lustreless, आसीत् became.

##### आङ्ग्लानुवादः
"Having heard the words of Lakshmana, the king of vanaras became extremely lustreless like the Sun overshadowed by the planet Rahu.



#### श्लोकः
##### मूलम्
ततस्त्वद्गात्रशोभीनि रक्षसा ह्रियमाणया।  
यान्याभरणजालानि पातितानि महीतले॥5.35.37॥  
तानि सर्वाणि रामाय आनीय हरियूथपाः।  
संहृष्टा दर्शयामासुर्गतिं तु न विदुस्तव॥5.35.38॥

##### शब्दार्थः
ततः at that time, रक्षसा by the demon, ह्रियमाणया when you were borne away, त्वद्गात्रशोभिनी adorned your limbs, यानि those, आभरणजालानि bundle of ornaments, पातितानि dropped down, तानि सर्वाणि all of them, आनीय brought, हरियूथपाः vanara leaders, संहृष्टाः with great joy, रामाय to Rama, दर्शयामासुः showed, तव your, गतिं तु whereabouts, न विदुः did not know.

##### आङ्ग्लानुवादः




#### श्लोकः
##### मूलम्
तानि रामाय दत्तानि मयैवोपहृतानि च।  
स्वनवन्त्यवकीर्णानि तस्मिन्विगतचेतसि॥5.35.39॥

##### शब्दार्थः
मयैव by me, उपहृतानि collected, तानि those ornaments, रामाय to Rama, दत्तानि gave, तस्मिन् them, विगतचेतसि lost senses, स्वनवन्ति making jingling sound, अवकीर्णानि having scattered.

##### आङ्ग्लानुवादः
"I collected the ornaments and gave them to Rama. He lost his senses on seeing the  
jingling ornaments scattered.



#### श्लोकः
##### मूलम्
तान्यङ्के दर्शनीयानि कृत्वा बहुविधं तव।  
तेन देवप्रकाशेन देवेन परिदेवितम्॥5.35.40॥

##### शब्दार्थः
दर्शनीयानि beautiful ones, तव your, तानि those, अङ्के on his lap, कृत्वा having placed, देवप्रकाशेन by an effulgent one looking like the divine, तेन by him, देवेन divine self, बहुविधम् in many ways, परिदेवितम् wailed.

##### आङ्ग्लानुवादः
"The divine self who is effulgent like god wailed in many ways placing the beautiful ornaments on his lap.



#### श्लोकः
##### मूलम्
पश्यतस्तानि रुदतस्ताम्यतश्च पुनः पुनः।  
प्रादीपयन्दाशरथेस्तानि शोकहुताशनम्॥5.35.41॥

##### शब्दार्थः
तानि them, पश्यतः as looked at, रुदतः while he wept, पुनः पुनः again and again, ताम्यतश्च  regretting, दाशरथेः Dasaratha's son Rama's, शोकहुताशनम् fire in the form of grief, तानि them, प्रादीपयन् inflamed.

##### आङ्ग्लानुवादः
"Rama looked at them and wept clasping them again and again in grief which inflamed like fire.



#### श्लोकः
##### मूलम्
शयितं च चिरं तेन दुःखार्तेन महात्मना।  
मयापि विविधैर्वाक्यैः कृच्छ्रादुत्थापितः पुनः॥5.35.42॥

##### शब्दार्थः
दुःखार्तेन immersed in sorrow, तेन by him, महात्मना by the great self, शयितं च lay down, मयापि by me also, विविधैः by many, वाक्यैः by words, कृच्छ्रात् with great difficulty, पुनः again, उत्थापितः helped to get up.

##### आङ्ग्लानुवादः
"Rama, the great self, immersed in sorrow lay down on the ground. I also consoled him with great difficulty and helped him to get up.



#### श्लोकः
##### मूलम्
तानि दृष्ट्वा महाबाहुर्दर्शयित्वा मुहुर्मुहुः।  
राघवस्सह सौमित्रिस्सुग्रीवे स न्यवेदयत्॥5.35.43॥

##### शब्दार्थः
महाबाहुः longarmed one, सः राघवः that Rama, सहसौमित्रिः along with Lakshmana, तानि those, मुहुः मुहुः again and again, दर्शयित्वा after showing, सुग्रीवे to Sugriva, न्यवेदयत् presented.

##### आङ्ग्लानुवादः
"Longarmed Rama along with Lakshmana looked at them again and again and gave them to the care of Sugriva.



#### श्लोकः
##### मूलम्
स तवादर्शनादार्ये राघवः परितप्यते।  
महता ज्वलता नित्यमग्निनेवाग्निपर्वतः॥5.35.44॥

##### शब्दार्थः
आर्ये O divine lady, सः राघवः that Rama, तव your, अदर्शनात् separation from you, नित्यम् always, ज्वलता burning, महता great, अग्निना in fire, अग्निपर्वतः इव like a mountain of fire, परितप्यते  ever blazing.

##### आङ्ग्लानुवादः
"O divine lady on account of your separation he is ever blazing like a mountain of fire (Samvartaka).



#### श्लोकः
##### मूलम्
त्वत्कृते तमनिद्रा च शोकश्चिन्ता च राघवम्।  
तापयन्ति महात्मानमग्न्यगारमिवाग्नयः॥5.35.45॥

##### शब्दार्थः
त्वत्कृते on account of, महात्मानम् the great one, तं राघवम् that Rama, अनिद्रा च not sleeping, शोकः grief, चिन्ता च intense anxiety, अग्न्यगारम् like a furnace, अग्नयः इव like the three fires, तापयन्ति keep intensely heated.

##### आङ्ग्लानुवादः
"Rama is burning like a furnace by (three fires) sleeplessness, grief and intense anxiety just as the three sacred fires keep a firesanctuary intensely heated.



#### श्लोकः
##### मूलम्
तवादर्शनशोकेन राघवः प्रविचाल्यते।  
महता भूमिकम्पेन महानिव शिलोच्चयः॥5.35.46॥

##### शब्दार्थः
तव your, अदर्शनशोकेन by the sorrow of not being able to see you, राघवः Rama of Raghu dynasty, महता with great, भूमिकम्पेन by earthquake, महान् great, शिलोच्छयः lofty mountain, प्रविचाल्यते is shaken.

##### आङ्ग्लानुवादः
"On account of sorrow caused by not being able to see you, Rama of Raghu dynasty is shaken up like a lofty mountain is shaken by earthquake.



#### श्लोकः
##### मूलम्
काननानि सुरम्याणि नदीः प्रस्रवणानि च।  
चरन्न रतिमाप्नोति त्वामपश्यन्नृपात्मजे॥5.35.47॥

##### शब्दार्थः
नृपात्मजे daughter of a king, त्वाम् you, अपश्यन् unable to see, सुरम्याणि very delightful, काननानि forests, नदीः rivers, प्रस्रवणानि च and streams, चरन् while moving, रतिम् happiness, न आप्नोति not finding.

##### आङ्ग्लानुवादः
"Oh princess unable to see you, Rama has found no joy in roaming delightful forests, rivers and streams.



#### श्लोकः
##### मूलम्
स त्वां मनुजशार्दूलः क्षिप्रं प्राप्स्यति राघवः।  
समित्रबान्धवं हत्वा रावणं जनकात्मजे॥5.35.48॥

##### शब्दार्थः
जनकात्मजे Oh daughter of Janaka, मनुजशार्दूलः a tiger among men, सः राघवः that Rama, समित्रबान्धवम् along with his friends and relatives, रावणम् Ravana, हत्वा after killing, त्वाम् you, क्षिप्रम् soon, प्राप्स्यति will attain.

##### आङ्ग्लानुवादः
"Oh daughter of Janaka after killing Ravana, along with his friends and relatives Rama, the tiger among men, will meet you.



#### श्लोकः
##### मूलम्
सहितौ रामसुग्रीवावुभावकुरुतां तदा।  
समयं वालिनं हन्तुं तव चान्वेषणं तथा॥5.35.49॥

##### शब्दार्थः
तदा then, रामसुग्रीवौ Rama and Sugriva, उभौ both, सहितौ together with, वालिनम् Vali, हन्तुम् to kill, तथा likewise, तव your, अन्वेषणम् search, समयम् agreement, अकुरुताम् reached.

##### आङ्ग्लानुवादः
"(Having become friends) Rama and Sugriva together reached an agreement to kill Vali and search for you.



#### श्लोकः
##### मूलम्
ततस्ताभ्यां कुमाराभ्यां वीराभ्यां स हरीश्वरः।  
किष्किन्धां समुपागम्य वाली युद्धे निपातितः॥5.35.50॥

##### शब्दार्थः
ततः thereafter, वीराभ्याम् by both the heroes, ताभ्याम् by both of them, कुमाराभ्याम् by both princes, किष्किन्धाम् to Kishkinda, समुपागम्य after reaching, हरीश्वरः king of vanaras, सः that, वाली Vali, युद्धे in war, निपातितः killed.

##### आङ्ग्लानुवादः
"Thereafter both the princes together arrived at Kishkinda and killed Vali, king of vanaras in a combat.



#### श्लोकः
##### मूलम्
ततो निहत्य तरसा रामो वालिनमाहवे।  
सर्वर्क्षहरिसङ्घानां सुग्रीवमकरोत्पतिम्॥5.35.51॥

##### शब्दार्थः
ततः then, रामः Rama, आहवे in a combat, तरसा quickly, वालिनम् Vali, निहत्य killed, सुग्रीवम् Sugriva, सर्वर्क्षहरिसङ्घानाम् for all troops of vanaras, पतिम् king, अकरोत् made.

##### आङ्ग्लानुवादः
"Then Rama quickly killed Vali in a combat and made Sugriva the lord of all troops of vanaras and bears.



#### श्लोकः
##### मूलम्
रामसुग्रीवयोरैक्यं देव्येवं समजायत।  
हनुमन्तं च मां विद्धि तयोर्दूतमिहागतम्॥5.35.52॥

##### शब्दार्थः
देवि Oh Illustrious lady, रामसुग्रीवयोः of both Rama and Sugriva, ऐक्यम् alliance, एवम् in that way, समजायत established, माम् me, तयोः their, दूतम् messenger, आगतम् came here, हनुमन्तम् Hanuman, विद्धि you may know.

##### आङ्ग्लानुवादः
"Oh Illustrious lady In that manner alliance was established between Rama and Sugriva. Know me to be Hanuman, arrived here as their messenger.



#### श्लोकः
##### मूलम्
स्वराज्यं प्राप्य सुग्रीवस्समानीय हरीश्वरान्।  
त्वदर्थं प्रेषयामास दिशो दश महाबलान्॥5.35.53॥

##### शब्दार्थः
सुग्रीवः Sugriva, स्वराज्यम् his kingdom, प्राप्य having obtained, महाबलान् great army, हरीश्वरान् monkey leaders, समानीय after collecting, त्वदर्थम् for your sake, दश ten, दिशः directions, प्रेषयामास sent.

##### आङ्ग्लानुवादः
"Having obtained his kingdom Sugriva despatched the vanara leaders to all ten directions (to search for you).



#### श्लोकः
##### मूलम्
आदिष्टा वानरेन्द्रेण सुग्रीवेण महौजसा।  
अद्रिराजप्रतीकाशास्सर्वतः प्रस्थितौ महीम्॥5.35.54॥

##### शब्दार्थः
वानरेन्द्रेण by the monkey leaders, महौजसा very powerful one, सुग्रीवेण by Sugriva, आदिष्टाः ordered, अद्रिराजप्रतीकाशाः huge as the Himalayas, king of mountains, सर्वतः all over, महीम् the earth, प्रस्थिता started moving.

##### आङ्ग्लानुवादः
"Following Sugriva's orders, the powerful monkey leaders huge as the Himalayas, king of mountains went all over the earth (searching).



#### श्लोकः
##### मूलम्
ततस्ते मार्गमाणा वै सुग्रीववचनातुराः।  
चरन्ति वसुधां कृत्स्नां वयमन्ये च वानराः॥5.35.55॥

##### शब्दार्थः
ततः then, ते they, वयम् we, अन्ये others, वानराः च and the vanaras, सुग्रीववचनातुराः eager to carry out Sugriva's order, मार्गमाणाः while searching, कृत्स्नाम् entire, वसुधाम् the earth, चरन्ति we are moving about.

##### आङ्ग्लानुवादः
"Following Sugriva's orders, we, the monkeys, since then are moving about searching  
the entire earth eager to find you or to carry out Sugriva's orders.



#### श्लोकः
##### मूलम्
अङ्गदो नाम लक्ष्मीवान्वालिसूनुर्महाबलः।  
प्रस्थितः कपिशार्दूलस्त्रिभागबलसंवृतः॥5.35.56॥

##### शब्दार्थः
लक्ष्मीवान् prosperous, वालिसूनुः Vali's son, महाबलः mighty, अङ्गदो नाम called Angada, हरिशार्दूलः a tiger among vanaras, त्रिभागबलसंवृतः together with one third of the army, प्रस्थितः departed.

##### आङ्ग्लानुवादः




#### श्लोकः
##### मूलम्
तेषां नो विप्रणष्टानां विन्ध्ये पर्वतसत्तमे।  
भृशं शोकपरीतानामहोरात्रगणा गताः॥5.35.57॥

##### शब्दार्थः
विन्ध्ये in Vindhya, पर्वतसत्तमे in the great mountain, विप्रणष्टानाम् of those who were lost, भृशम् greatly, शोकपरीतानाम् of those immersed in sorrow, तेषाम् of all of them, नः of us, अहोरात्रगणाः many nights and days, गताःpassed

##### आङ्ग्लानुवादः
"We wasted many nights and days immersed in disappointment (for not being able to find you) and we missed our path in the great Vindhya mountain.



#### श्लोकः
##### मूलम्
ते वयं कार्यनैराश्यात्कालस्यातिक्रमेण च।  
भयाच्च कपिराजस्य प्राणांस्त्यक्तुं व्यवस्थिताः॥5.35.58॥

##### शब्दार्थः
ते वयम् we were, कार्यनैराश्यात् disappointed, कालस्य of the time limit, अतिक्रमेण च exceeding, कपिराजस्य of monkey king's, भयाच्च out of fear also, प्राणान् life also, त्यक्तुम् to give up, व्यवस्थिताः decided.

##### आङ्ग्लानुवादः
"We decided to give up our lives due to disappointment, transgression of the time limit  fixed for us and fear of the monkey lord (fear of facing the king without finding you).



#### श्लोकः
##### मूलम्
विचित्य वनदुर्गाणि गिरिप्रस्रवणानि च।  
अनासाद्य पदं देव्याः प्राणांस्त्यक्तुं समुद्यताः॥5.35.59॥

##### शब्दार्थः
वनदुर्गाणि impenetrable forest forts, गिरिप्रस्रवणानि च mountain streams, विचित्य having searched, देव्याः the queen's, पदम् feet, अनासाद्य by not getting, प्राणान् life, त्यक्तुम् to give up, समुद्यताः we decided.

##### आङ्ग्लानुवादः
"We decided to give up our lives since we were unable to see the feet of the queen (Sita) even after searching the forest fortresses and the (banks of) mountain streams.



#### श्लोकः
##### मूलम्
दृष्ट्वा प्रायोपविष्टांश्च सर्वान्वानरपुङ्गवान्।  
भृशं शोकार्णवे मग्नः पर्यदेवयदङ्गदः॥5.35.60॥  
तव नाशं च वैदेहि वालिनश्च वधं तथा।  
प्रायोपवेशमस्माकं मरणं च जटायुषः॥5.35.61॥

##### शब्दार्थः
वैदेहि oh Vaidehi, प्रायोपविष्टान् when we decided to die, सर्वान् all, वानरपुङ्गवान् vanara leaders, दृष्ट्वा on seeing, अङ्गदः Angada, भृशम् intensely, शोकार्णवे in the sea of sorrow, मग्नः plunged, तव yourself, नाशं च not found, तथा वालिनः similarly Vali's, वधं च and his killing, जटायुषः Jatayu's, मरणं च death also, अस्माकम् all of us, प्रायोपवेशम् decision to die, पर्यदेवयत् he was grieved.

##### आङ्ग्लानुवादः




#### श्लोकः
##### मूलम्
तेषां नस्वामिसन्देशान्निराशानां मुमूर्षताम्।  
कार्यहेतोरिवायातश्शकुनिर्वीर्यवान्महान्॥5.35.62॥

##### शब्दार्थः
स्वामिसन्देशात् according to the king's cmmand (that who ever overstays would be killed), निराशानाम् disappointed, मुमूर्षताम् when we were desiring to die, तेषाम् for such of us, नः to  
us, कार्यहेतोरिव as if to fulfil the task, वीर्यवान् powerful, महान् gigantic, शकुनिः bird, आयातः came.

##### आङ्ग्लानुवादः
"When we were disappointed (in tracing you) and were at the point of death having been commanded by the king (that whosoever overstays would be killed) a gigantic powerful bird appeared to fulfil our task.



#### श्लोकः
##### मूलम्
गृध्रराजस्य सोदर्यः सम्पातिर्नाम गृध्रराट्।  
श्रुत्वा भ्रातृवधं कोपादिदं वचनमब्रवीत्॥5.35.63॥

##### शब्दार्थः
गृध्रराजस्य of the king of vultures, सोदर्यः brother, सम्पातिर्नाम called Sampati, गृध्रराट् king of birds, भ्रातृवधम् death of Jatayu, श्रुत्वा on hearing, कोपात् with anger, इदम् this, वचनम् word, अब्रवीत् spoke.

##### आङ्ग्लानुवादः
"That king of vultures, Sampati was the brother of king of birds Jatayu. Hearing about the death of his younger brother Sampati felt distresed and spoke in angerः



#### श्लोकः
##### मूलम्
यवीयान्केन मे भ्राता हतः क्व च निपातितः।  
एतदाख्यातुमिच्छामि भवद्भिर्वानरोत्तमाः॥5.35.64॥

##### शब्दार्थः
मे my, यवीयान् younger, भ्राता brother, केन by whom, हतः was killed, क्व where, निपातितः was he dropped, वानरोत्तमाः of best of vanaras, भवद्भिः by you, एतत् this, आख्यातुम् to tell, इच्छामि I desire.

##### आङ्ग्लानुवादः
'O best of vanaras by whom was my younger brother killed? Where was he dropped down? I wish you to tell me all about that.



#### श्लोकः
##### मूलम्
अङ्गदोऽकथयत्तस्य जनस्थाने महद्वधम्।  
रक्षसा भीमरूपेण त्वामुद्दिश्य यथातथम्॥5.35.65॥

##### शब्दार्थः
त्वाम् you, उद्दिश्य aiming at, भीमरूपेण by a dreadful person, रक्षसा by the demon, जनस्थाने in Janasthana, महद्वधम् great killing, यथातथम् as it happened faithfully, अङ्गदः Angada, तस्य  
to him, अकथयत् told.

##### आङ्ग्लानुवादः




#### श्लोकः
##### मूलम्
जटायुषो वधं श्रुत्वा दुःखितस्सोऽरुणात्मजः।  
त्वां शशंस वरारोहे वसन्तीं रावणालये॥5.35.66॥

##### शब्दार्थः
वरारोहे oh charming lady, सः he, अरुणात्मजः Aruna's son, जटायुषः Jatayu's, वधं death, श्रुत्वा having heard, दुःखितः became sad, त्वाम् yourself, रावणालये in Ravana's palace, वसन्तीम् living, शशंस narrated to us.

##### आङ्ग्लानुवादः
"Having heard about the death of Jatayu, O charming lady that Sampati Aruna's son felt sad and told us that you are at Ravana's palace.



#### श्लोकः
##### मूलम्
तस्य तद्वचनं श्रुत्वा सम्पातेः प्रीतिवर्धनम्।  
अङ्गदप्रमुखास्तूर्णं ततस्सम्प्रस्थिता वयम्॥5.35.67॥

##### शब्दार्थः
तस्य his, सम्पातेः Samapati's, प्रीतिवर्धनम् that which was pleasing, तत् that, वचनम् word, श्रुत्वा having heard, अङ्गदप्रमुखाः Angada and others, वयम् all of us, तूर्णम् quickly, ततः from there, प्रस्थिताः departed.

##### आङ्ग्लानुवादः
"Having heard Sampati's encouraging words all of us led by Angada departed immediately.



#### श्लोकः
##### मूलम्
विन्ध्यादुत्थाय सम्प्राप्तास् सागरस्यान्तमुत्तरम्।  
त्वद्धर्शनकृतोत्साहा हृष्टास्तुष्टाः प्लवङ्गमाः॥5.35.68॥

##### शब्दार्थः
प्लवङ्गमाः vanaras, त्वद्दर्शनकृतोत्साहा enthused to see you, हृष्टाः joyfully, तुष्टाः satisfied, विन्ध्यात् from Vindhya, उत्थाय having got up, सागरस्य towards the sea, उत्तरम् अन्तम् the limit of the northern direction, सम्प्राप्ताः reached.

##### आङ्ग्लानुवादः
"The happy monkeys were satisfied. Enthusiastic about seeing you, they rose from the Vindhya mountain and reached the limit of the sea  shore in the north.



#### श्लोकः
##### मूलम्
अङ्गदप्रमुखास्सर्वे वेलोपान्तमुपस्थिताः।  
चिन्तां जग्मुः पुनर्भीतास्त्वद्दर्शनसमुत्सुकाः॥5.35.69॥

##### शब्दार्थः
अङ्गदप्रमुखाः Angada and other leaders, सर्वे all, त्वद्दर्शनमुत्सुकाः enthusiastic to see you, वेलोपान्तम् sea shore, उपस्थिताः reached, भीताः they were frightened, पुनः again, चिन्ताम् worry, जग्मुः felt.

##### आङ्ग्लानुवादः




#### श्लोकः
##### मूलम्
अथाहं हरिसैन्यस्य सागरं प्रेक्ष्य सीदतः।  
व्यवधूय भयं तीव्रं योजनानां शतं प्लुतः॥5.35.70॥

##### शब्दार्थः
अथ then, अहम् I, सागरम् ocean, प्रेक्ष्य after looking at, सीदतः in desperate mood, हरिसैन्यस्य Vanara army's, तीव्रम् intense, भयम् fear, व्यवधूय after pushing aside, योजनानाम् of yojanas, शतम् one hundred, प्लुतः leaped.

##### आङ्ग्लानुवादः
"When the vanara army was feeling despondent at the sight of the ocean, I leaped across the sea, a hundred yojanas, pushing aside  all my fear.



#### श्लोकः
##### मूलम्
लङ्का चापि मया रात्रौ प्रविष्टा राक्षसाकुला।  
रावणश्च मया दृष्टस्त्वं च शोकपरिप्लुता॥5.35.71॥

##### शब्दार्थः
राक्षसाकुला filled with demons, लङ्का चापि Lanka also, मया by me, रात्रौ at night, प्रविष्टा entered, मया by me, रावणश्च Ravana also, दृष्टः is seen, शोकपरिप्लुता immersed in sorrow, त्वं च you also.

##### आङ्ग्लानुवादः
"I entered at night the city of Lanka teeming with demons and saw Ravana and saw you immersed in sorrow.



#### श्लोकः
##### मूलम्
एतत्ते सर्वमाख्यातं यथावृत्तमनन्दिते।  
अभिभाषस्व मां देवि दूतो दाशरथेरहम्॥5.35.72॥

##### शब्दार्थः
अनिन्दिते O sinless lady, देवि O divine lady, एतत् this, सर्वम् everything, यथावृत्तम् as it happened, ते to you, आख्यातम् narrated, माम् me, अभिभाषस्व you may speak, अहम् I, दाशरथेः Dasaratha's son, दूतः messenger.

##### आङ्ग्लानुवादः
"O sinless lady I have given you a faithful account. I am a messenger of Dasaratha's son. And you may speak now, O divine lady



#### श्लोकः
##### मूलम्
तं मां रामकृतोद्योगं त्वन्निमित्तमिहागतम्।  
सुग्रीवसचिवं देवि बुद्ध्यस्व पवनात्मजम्॥5.35.73॥

##### शब्दार्थः
देवि O divine lady, तं माम् such me, रामकृतोद्योगम् have taken up Rama's mission, त्वन्निमित्तम् on your account, इह here, आगतम् came, सुग्रीवसचिवम् minister of Sugriva, पवनात्मजम् son of Vayu, बुद्ध्यस्व you may know.

##### आङ्ग्लानुवादः
"O divine lady Know that I have come here for your cause carrying out the mission of Rama. I am Sugriva'a minister and son of the Windgod.



#### श्लोकः
##### मूलम्
कुशली तव काकुत्स्थस्सर्वशस्त्रभृतां वरः।  
गुरोराराधने युक्तो लक्ष्मणश्च सुलक्षणः॥5.35.74॥

##### शब्दार्थः
सर्वशस्त्रभृताम् among all wielders of weapons, वरः supreme, तव your, काकुत्स्थ Rama of the Kakutstha race, कुशली he is keeping well, गुरोः of his venerable teacher, आराधने in service, युक्तः engaged, सुलक्षणः a man of auspicious signs, लक्ष्मणश्च Lakshmana also.

##### आङ्ग्लानुवादः
"Your lord Rama of Kakutstha race, supreme among wielders of weapons is doing well. So is venerable Lakshmana endowed with auspicious signs engaged in serving him.



#### श्लोकः
##### मूलम्
तस्य वीर्यवतो देवि भर्तुस्तव हिते रतः।  
अहमेकस्तु सम्प्राप्तस् सुग्रीववचनादिह॥5.35.75॥

##### शब्दार्थः
देवि O queen, वीर्यवतः of valourous, तव your, भर्तुः husband's, तस्य his, हिते seeking welfare, रतः engaged, अहम् I, सुग्रीववचनात् at the behest of Sugriva, इह here, एकः alone, प्राप्तः reached.

##### आङ्ग्लानुवादः
"O queen seeking the welfare of your Valiant husband I came here at the behest of Sugriva all alone.



#### श्लोकः
##### मूलम्
मयेयमसहायेन चरता कामरूपिणा।  
दक्षिणा दिगनुक्रान्ता त्वन्मार्गविचयैषिणा॥5.35.76॥

##### शब्दार्थः
त्वन्मार्गविचयैषिणा while searching for your location, कामरूपिणा by a person who can take any form at will, असहायेन without any help, चरता while moving, मया by myself, इयम् this, दक्षिणा दिक् southern direction, अनुक्रान्ता reached.

##### आङ्ग्लानुवादः
"I can assume any form at my will. I searched for you without any help moving in the southern direction and reached this place .



#### श्लोकः
##### मूलम्
दिष्ट्याहं हरिसैन्यानां त्वन्नाशमनुशोचताम्।  
अपनेष्यामि सन्तापं तवाभिगमशंसनात्॥5.35.77॥

##### शब्दार्थः
दिष्ट्या fortunately for me, अहम् I, त्वन्नाशम् your loss, अनुशोचताम् regretting, हरिसैन्यानाम् of the vanara army, सन्तापम् grief, तव your, अभिगमशंसनात् by letting them know, अपनेष्यामि I will dispel their sorrow.

##### आङ्ग्लानुवादः
"Fortunately for me I can finally dispel the fear of the vanara chiefs who are regretting your loss, by letting them know that you have been found.



#### श्लोकः
##### मूलम्
दिष्ट्या हि मम न व्यर्थं देवि सागरलङ्घनम्।  
प्राप्स्याम्यहमिदं दिष्ट्या त्वद्दर्शनकृतं यशः॥5.35.78॥

##### शब्दार्थः
देवि oh queen, दिष्ट्या luckily, मम my, सागरलङ्घनम् crossing the ocean, न व्यर्थम् is not wasted, दिष्ट्या fortunately, अहम् I, त्वद्दर्शनकृतम् by the act of seeing you, इदम् thus, यशः fame, प्राप्स्यामि I will attain.

##### आङ्ग्लानुवादः
"Oh queen luckily for me, crossing the ocean has not gone in vain. I am fortunate because I will attain fame of finding you.



#### श्लोकः
##### मूलम्
राघवश्च महावीर्यः क्षिप्रं त्वामभिपत्स्यते।  
समित्रबान्धवं हत्वा रावणं राक्षसाधिपम्॥5.35.79॥

##### शब्दार्थः
महावीर्यः mighty hero, राघवश्च Raghava, समित्रबान्धवम् accompanied by friends and relatives, राक्षसाधिपम् king of demons, रावणम् Ravana, हत्वा after killing, क्षिप्रम् very soon, त्वाम् yourself, अभिपत्स्यते will reach you.

##### आङ्ग्लानुवादः
"Mighty Raghava will take you after killing Ravana, the king of demons along with his kith and kin.



#### श्लोकः
##### मूलम्
माल्यवान्नाम वैदेहि गिरीणामुत्तमो गिरिः।  
ततो गच्छति गोकर्णं पर्वतं केसरी हरिः॥5.35.80॥

##### शब्दार्थः
वैदेहि Vaidehi, गिरीणाम् among the mountains, उत्तमः the best one, माल्यवान्नाम Malyavan, गिरिः mountain, ततः from there, केसरी Kesari, हरिः monkey, गोकर्णम् Gokarna, पर्वतम् mountain, गच्छति went.

##### आङ्ग्लानुवादः
"Oh Vaidehi there is a famous mountain called Malyavan. From there a monkey called Kesari went to mount Gokarna.



#### श्लोकः
##### मूलम्
स च देवर्षिभिर्दिष्टः पिता मम महाकपिः।  
तीर्थे नदीपतेः पुण्ये शम्बसादनमुद्धरत्॥5.35.81॥

##### शब्दार्थः
देवर्षिभिः by the divine sages, दिष्टः predicted, मम my, पिता father, सः महाकपिः that great monkey, नदीपतेः of lord of rivers, ocean, पुण्ये holy, तीर्थे in a place, शम्बसादनम् Sambasadanam, उद्धरत् raised.

##### आङ्ग्लानुवादः
"He (Kesari) is said to be my father by the divine sages. He retrieved a piece of land in a holy spot of that sea shore and killed Sambasadana, a demon who was oppressing righteous people.



#### श्लोकः
##### मूलम्
तस्याहं हरिणः क्षेत्रे जातो वातेन मैथिलि।  
हनुमानिति विख्यातो लोके स्वेनैव कर्मणा॥5.35.82॥

##### शब्दार्थः
मैथिलि Mythili, अहम् I, तस्य his, हरिणः monkey's, क्षेत्रे in the land, वातेन by the Windgod, जातः born, स्वेन कर्मणा एव by my own act, लोके by people, हनुमानिति Hanuman, विख्यातः came to be known.

##### आङ्ग्लानुवादः
"O Mythili I was born in that land retrieved by the Windgod. I am known as Hanuman by virtue of my own action.



#### श्लोकः
##### मूलम्
विश्वासार्थं तु वैदेहि भर्तुरुक्ता मया गुणाः।  
अचिराद्राघवो देवि त्वामितो नयिताऽनघे॥5.35.83॥

##### शब्दार्थः
वैदेहि Vaidehi, विश्वासार्थम् for inspiring confidence, मया by me, भर्तुः  your husband's, गुणाः qualities, उक्ताः are described, देवि O queen, राघवः Raghava, अचिरात् very soon, त्वाम् you, इतः from here, नयिता he will take you away, अनघे lady free from sins.

##### आङ्ग्लानुवादः
"In order to inspire confidence in you about me I have narrated the virtues of your husband. O sinless queen Rama will take you from here very soon".



#### श्लोकः
##### मूलम्
एवं विश्वासिता सीता हेतुभिश्शोककर्शिता।  
उपपन्नैरभिज्ञानैर्दूतं तमवगच्छति॥5.35.84॥

##### शब्दार्थः
शोककर्शिता tormented by grief, सीता Sita, एवम् in that way, हेतुभिः with possible reasons, विश्वासिता having trusted, उपपन्नैः by the evidences, अभिज्ञानैः with identification, तम् him, दूतम् as a messenger, अवगच्छति she understood.

##### आङ्ग्लानुवादः
The griefstricken Sita trusted him by his logical presentation of reasons as well as identifications. She believed that he was a messenger (of Rama).



#### श्लोकः
##### मूलम्
अतुलं च गता हर्षं प्रहर्षेण च जानकी।  
नेत्राभ्यां वक्रपक्ष्माभ्यां मुमोचानन्दजं जलम्॥5.35.85॥

##### शब्दार्थः
जानकी Janaki, अतुलम् immeasurable, हर्षम् happiness, गता च experienced, प्रहर्षेण in her joy, वक्रपक्ष्माभ्याम् through her curved eyelashes, नेत्राभ्याम् from both eyes, आनन्दजम् arising out of joy, जलम् tears, मुमोच shed.

##### आङ्ग्लानुवादः
Janaki experienced immeasurable happiness and shed tears of joy through her curved eyes.



#### श्लोकः
##### मूलम्
चारु तद्वदनं तस्यास्ताम्रशुक्लायतेक्षणम्।  
अशोभत विशालाक्ष्या राहुमुक्त इवोडुराट्॥5.35.86॥

##### शब्दार्थः
विशालाक्ष्याः of largeeyed lady, तस्याः her, चारु lovely, ताम्रशुक्लायतेक्षणम् having wide white eyes with tinge of red corners, तत् that, वदनम् face, राहुमुक्तः released from Rahu, उडुराडिव like the Moon, अशोभत shone.

##### आङ्ग्लानुवादः
Her face with large eyes with a tinge of red corners shone like the Moon released from Rahu.



#### श्लोकः
##### मूलम्
हनुमन्तं कपिं व्यक्तं मन्यते नान्यथेति सा।  
अथोवाच हनूमांस्तामुत्तरं प्रियदर्शनाम्॥5.35.87॥

##### शब्दार्थः
सा she, हनुमन्तम् Hanuman, व्यक्तम् clearly, कपिम् the monkey, मन्यते realised, अन्यथा इति none other than, अथ then, हनूमान् Hanuman, प्रियदर्शनाम् a lady pleasing to see, ताम् her,  
उत्तराम् later, उवाच spoke.

##### आङ्ग्लानुवादः
She realised that the monkey was none other than Hanuman. Then he looked at her who was pleasing to see and spoke againः



#### श्लोकः
##### मूलम्
एतत्ते सर्वमाख्यातं समाश्वसिहि मैथिलि।  
किं करोमि कथं वा ते रोचते प्रतियाम्यहम्॥5.35.88॥

##### शब्दार्थः
मैथिलि Mythili, ते to you, एतत् सर्वम् everything, आख्यातम् is narrated, समाश्वसिहि calm down, किम् what, करोमि shall I do, ते to you, कथं वा or how, रोचते it pleases, अहम् I, प्रतियामि I will go back.

##### आङ्ग्लानुवादः
"Mythili, everything I intended to say has been narrated to you. Calm yourself down. What shall I do? Or else, tell me what pleases you. I shall go back.



#### श्लोकः
##### मूलम्
हतेऽसुरे संयति शम्बसादने कपिप्रवीरेण महर्षिचोदनात्।  
ततोऽस्मि वायुप्रभवो हि मैथिलि प्रभावतस्तत्प्रतिमश्च वानरः॥5.35.89॥

##### शब्दार्थः
मैथिलि Maithili, संयति in a fight, शम्बसादने Sambasadana, असुरे when the demon, कपिप्रवरेण mighty monkey, महर्षिचोदनात् by the command of great sage, हते सति where he was slain, अथ then, वायुप्रभवः by the spread of wind, प्रभावतः by his prowess, तत्प्रतिमः equal to him, वानरः vanara, अस्मि I am.

##### आङ्ग्लानुवादः
"(My father) a mighty monkey killed Sambasadana in a battle on the command of a great seer. I am a vanara (born to a monkey) by the impact of the Windgod. I am equal to the Windgod in power."  

#### समाप्तिः
 श्रीमद्रामायणे वाल्मीकीय आदिकाव्ये सुन्दरकाण्डे पञ्चत्रिंशस्सर्गः॥  
Thus ends the thirtyfifth sarga of Sundarakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/5_sundarakANDam/05-sItA-bhAShaNam/035_sItA-hanumatsaMvAdaH.md">
<details><summary><h3>भूषणम् ...{Loading}...</h3></summary>



तां तु रामकथां श्रुत्वा वैदेही वानरार्षभात् ।  

उवाच वचनं सान्त्वमिदं मधुरया गिरा  ॥  ५।३५।१ ॥   

क्व ते रामेण संसर्गः कथं जानासि लक्ष्मणम् ।  

वानराणां नराणां च कथमासीत् समागमः  ॥  ५।३५।२ ॥   

तान्त्वित्यादि  ॥  ५।३५।१२ ॥ ।  

  

यानि रामस्य लिङ्गानि लक्ष्मणस्य च वानर ।  

तानि भूयः समाचक्ष्व न मां शोकः समाविशेत्  ॥  ५।३५।३ ॥   

यानीति । लिङ्गानि चिह्नानि  ॥  ५।३५।३ ॥   

  

कीदृशं तस्य संस्थानं रूपं रामस्य कीदृशम् ।  

कथमूरू कथं बाहू लक्ष्मणस्य च शंस मे  ॥  ५।३५।४ ॥   

एवमुक्तस्तु वैदेह्या हनुमान् मारुतात्मजः ।  

ततो रामं यथात्त्वमाख्यातुमुपचक्रमे  ॥  ५।३५।५ ॥   

कीदृशमिति । संस्थानम् अवयवसंनिवेशः । रूपम् आकारः वर्णः कान्तिर्वा  ॥ 
५।३५।४५ ॥   

  

जानन्ती बत दिष्ट्या मां वैदेहि परिपृच्छसि ।  

भर्तुः कमलपत्राक्षि संस्थानं लक्ष्मणस्य च  ॥  ५।३५।६ ॥   

यानि रामस्य चिह्नानि लक्ष्मणस्य च यानि वै ।  

लक्षितानि विशालाक्षि वदतः शृणु तानि मे  ॥  ५।३५।७ ॥   

बतेत्यामन्त्रेण । जानन्ती त्वं दिष्ट्या मां परिपृच्छतीति संबन्धः ।
लक्षितानि त्वया दृष्टानि । मे मतः ।  ॥  ५।३५।६,७ ॥   

  

रामः कमलपत्राक्षः सर्वसत्त्वमनोहरः ।  

रूपदाक्षिण्यसम्पन्नः प्रसूतो जनकात्मजे  ॥  ५।३५।८ ॥   

रामः सर्वाङ्गसुन्दरः । कमलपत्राक्षः कान्तिप्रवाहे आवर्त इव
अत्यन्तमाकर्शकनयनशोभः । तादृशनयनसौन्दर्यसीमाभूमिमाह सर्वसत्त्वमनोहरः ।
तिर्यग्जातितया विटपाद्विटपं प्लवतो ममापि चित्तापहारकः, अविशेषज्ञस्यापि
मनोहर इत्यर्थः । रूपदाक्षिण्यसम्पन्नः रूपमित्येतद्विग्रहगुणानामुपलक्षणम्
। दाक्षिण्यमित्यात्मगुणानामुपलक्षणम् । देहगुणैरात्मगुणैश्चान्यून
इत्यर्थः । संपन्नः प्रसूतः , इदं सर्वं नागन्तुकं किन्तु
औत्पत्तिकमित्यर्थः । अत्युत्कटं वदसि किमेवंविधो ऽपरोप्यस्ति न
वेत्यपेक्षायामाह जनकात्मज इति । भवती च तादृशीत्यर्थः  ॥  ५।३५।८ ॥   

  

तेजसा ऽ ऽदित्यसङ्काशः क्षमया पृथिवीसमः ।  

बृहस्पतिसमो बुद्ध्या यशसा वासवोपमः  ॥  ५।३५।९ ॥   

रक्षिता जीवलोकस्य स्वरजनस्याभिरक्षिता ।  

रक्षिता स्वस्य वृत्तस्य धर्मस्य च परन्तपः  ॥  ५।३५।१० ॥   

रामो भामिनि लोकस्य चातुर्वर्ण्यस्य रक्षिता ।  

मर्यादानां च लोकस्य कर्ता कारयिता च सः  ॥  ५।३५।११ ॥   

सङ्ग्रहेणोक्तान् गुणान्विवृणोति तेजसेत्यादिना  ॥  ५।३५।९११ ॥   

  

अर्चिष्मानर्चितो ऽत्यर्थं ब्रह्मचर्यव्रते स्थितः ।  

साधूनामुपकारज्ञः प्रचारज्ञश्च कर्मणाम्  ॥  ५।३५।१२ ॥   

ब्रह्मचर्यव्रते स्थितः गृहस्थस्यास्य ब्रह्मचर्यं नाम ऋतोरन्यत्र
स्त्रीसङ्गमत्यागः । तदाह मनुः "षोडशर्तुनिशाः स्त्रीणां तस्मिन् युग्मासु
संविशेत् । ब्रह्मचार्येव पर्वाद्याश्चतस्रश्च विवर्जयेत्  ॥ " प्रचारज्ञः
प्रयोगज्ञः। ऐहि कामुष्मिकानां कर्मणां प्रचारं गतिं हेतुफलभावव्यवस्थां
तत्त्वतो जानातीत्यर्थ इत्याप्याहुः ॥  ५।३५।१२  ॥   

  

राजविद्याविनीतश्च ब्राह्मणानामुपासिता ।  

श्रुतवान् शीलसम्पन्नो विनीतश्च परन्तपः  ॥  ५।३५।१३ ॥   

राजविद्याविनीतश्च । चतस्रो राजविद्याः "आन्विक्षकी त्रयी वार्ता
दण्डनीतिश्च शाश्वती । एता विद्याश्चतस्रस्तु लोकसंस्थितिहेतवः ।"
इत्युक्ताः, तासु विनीतः शिक्षितः । श्रुतवान् अवधृतवान् । शीसम्पन्नः
सदाचारसम्पन्नः । पूर्वं यज्ञादिकर्मानुष्टानुष्ठातृत्वमुक्तमिति न
पुनरुक्तिः  ॥  ५।३५।१३ ॥   

  

यजुर्वेदविनीतश्च वेदविद्भिः सुपूजितः ।  

धनुर्वेदे च वेदेषु वेदाङ्गेषु च निष्ठितः  ॥  ५।३५।१४ ॥   

वेदेषु यजुर्व्यतिरिक्तवेदेषु । अनेन स्वस्य यजुर्वेदत्वं सूचितम्  ॥ 
५।३५।१४ ॥   

  

विपुलांसो महाबाहुः कम्बुग्रीवः शुभाननः ।  

गूढजत्रुः सुताम्राक्षो रामो देवि जनैः श्रुतः  ॥  ५।३५।१५ ॥   

एवमात्मगुणानभिधाय विग्रहगुणानाशास्ते विपुलांस इत्यादिना । गूढजत्रुः
अस्पष्टभुजसन्ध्यस्थिः  ॥  ५।३५।१५ ॥   

  

दुन्दुभिस्वननिर्घोषः स्निग्धवर्णः प्रतापवान् ।  

समः समविभक्ताङ्गो वर्णं श्यामं समाश्रितः  ॥  ५।३५।१६ ॥   

समः अन्यूनातिरिक्तदेहप्रमाणः  ॥  ५।३५।१६ ॥   

  

त्रिस्थिरस्त्रिप्रलम्बश्च त्रिसमस्त्रिषु चोन्नतः ।  

त्रिताम्रस्त्रिषु च स्निग्धो गम्भीरस्त्रिषु नित्यशः  ॥  ५।३५।१७ ॥   

त्रिस्थिर इति । त्रिषुस्थानेषु स्थिरः । तथोक्तं सामुद्रिके "उरश्च
मणिबन्धश्च मुष्टिश्च स्थिराःऽ इति । त्रिप्रलम्बः त्रिषु प्रलम्बः ।
"दीर्घश्रूबाहुमुष्कस्तु चिरजीवी धनी नरः" इति वचनात् । अन्यत्र तु
"त्रयश्च यस्य विद्यन्ते प्रलम्बा मेढ्रबाहवः ।" इति । त्रिसमः त्रिषु समः
। "केशाग्रं वृषणं जानु समा यस्य स भूपतिः" इति वचनात् । त्रिषु चोन्नतः ।
तदाह वराहमिहिरः "उन्नतकुक्षिः क्षितिपः परिमण्डलोन्नतनाभयः क्षितिपाः ।
हृदयं न वेपनं पृथु समोन्नतं मांसलं च नृपतीनाम्  ॥ " त्रिताम्रः त्रिषु
ताम्रः। "श्लिष्टाङ्गुली रुचिरताम्रनखौ सुपार्ष्णी पादौ करावपि
सुरक्तनखात्मरेखौ" इति वचनात्।
"नेत्रान्तनखपाण्यङ्घ्रितलैलस्ताम्रैस्त्रिभिस्सुखी" इति च। त्रिषु
स्निग्धः। " स्निग्धा भवन्ति वै येषां पादरेखाः शिरोरुहाः। तथा
लिङ्गमणिस्तेषां महाभाग्यं विनिर्दिशेत् ॥ " इति सामुद्रिकवचनात् । त्रिषु
गम्भीरः । अत्र वररुचिः "स्वरः सत्त्वं च नाभिश्च गम्भीरः शस्यते बुधैः"
इति । ब्राह्मे तु "स्वरे गतौ च नाभौ च गम्भीरास्त्रिषु शस्यते" इति ।
नित्यश इति सर्वत्र विशेषणीयम् । तेन रोगाद्युपाधिकृतरागादिनिवृत्तिः  ॥ 
५।३५।१७ ॥   

  

त्रिवलीवांस्त्र्यवनतश्चतुर्व्यङ्गस्त्रिशीर्षवान् ।  

चतुष्कलश्चतुर्लेखश्चतुष्किष्कुश्चतुः समः  ॥  ५।३५।१८ ॥   

त्रिवलीवान् उदरे वलित्रयवान्, कण्ठे वलित्रयवान् वा । अत्र गर्गः "स्थिरा
त्रिरेखा सुभगोपपन्ना स्निग्धा सुमांसोपचिता सुवृत्ता । न चातिदीर्घा
चतुरङ्गुला च ग्रीवा सुदीर्घा भवतीह धन्या  ॥ " इति। त्र्यवनतः
त्रीण्यवनतानि निम्नानि यस्यासौ त्र्यवनतः। तानि स्तनचूचुकपादरेखाः। अत्र
मिहिरः--"पीनोपचितैर्निम्नैः क्षितिपतयश्चूचुकैः स्तनैः सुखिनः। स्निग्धा
निम्ना रेखा धनिनां तद्व्यत्ययेन निस्स्वानाम् ॥ " इति । चत्वारि व्यङ्गानि
ह्रस्वानि यस्यासौ चतुर्व्यङ्गः । अत्र वररुचिः--" ग्रीवा प्रजननं पृष्ठं
ह्रस्वं जङ्घा च पूज्यते" इति । यद्वा चत्वारो व्यङ्गाः विकलाः यस्य सः
चतुर्व्यङ्गः । ते च शिराविकलः पादः, रोमान्तरविकलो रोमकूपः, दैर्घ्यविकलो
मेढ्रः, मांसविकलो बस्तिः । अत्र नारदः--"पादैः प्रस्वेदरहितैः शिराहीनैश्च
पार्थिवः । एकरोमा भवेद्राजा द्विरोमा पाण्डितो भवेत् । त्रिरोमा चतुरोमा च
भवेद्भाग्यविवर्जितः । समपादोपविष्टस्य गुल्फं स्पृशति मेहनम् । यस्येश्वरं
तं जानीयात्सुखिनं चैव मानवम् । निर्मांसः संहतो बस्तिर्येषां ते सुखभागिनः
 ॥ " इति। त्रिशीर्षवान् त्रिभिर्लक्षणैर्युक्तं शीर्षं तदस्यास्तीति
त्रिशीर्षवान्। तानि लक्षणान्यावर्ताः। "आवर्तत्रयरुचिरं यस्य शिरः स
क्षितिभृतां नेता"। इति कथनात्। यद्वा त्रिप्रकारं समवृत्तं छत्राकारं
विशालं च शीर्षमस्यास्तीति त्रिशीर्षवान्। अत्र नारदः "समवृत्ताशिराश्चैव
छत्राकारशिरास्तथा। एकछत्रां महीं भुङ्क्ते दीर्घमायुश्च विन्दति ॥ " इति ।
चतस्रः कलाः वेदाः यस्य चतुष्कलः । अत्र शरीरलक्षणप्रकरणे
कलाशब्दस्तत्सूचकरेखापरः । अत्र नन्दी "मूले ऽङ्गुष्ठस्य वेदानां
चतस्रस्तिस्र एव वा । एका द्वे वा यथायोगं रेखा ज्ञेया द्विजान्मनाम्  ॥ "
इति। चतुर्लेखः ललाटे पादयोः पाण्योश्चतस्रो लेखा रेखा यस्य स चतुर्लेखः।
"ललाटे यस्य दृश्यन्ते चतुस्त्रिद्व्येकरेखिकाः। शतद्वयं शतं
षष्टिस्तस्यायुर्विंशतिस्तथा ॥ " इति कात्यायनः । " यस्य पादतले
वज्रध्वजशङ्खाङ्कुशोपमाः । रेखास्सम्यक् प्रकाशन्ते मनुजेन्द्रं तमादिशेत्
।" इति नारदः । "पाणौ चतस्रो रेखाश्च यस्य तिष्ठन्त्यभङ्गुराः" इति ब्रह्मा
। चत्वारः किष्कवः यस्य स चतुष्किष्कुः । चतुर्विंशत्यङ्गुलात्मको हस्तः
किष्कुः, षण्णवत्यङ्गुलोत्सेध इत्यर्थः । "षण्णवत्यङ्गुलोत्सेधो यः पुमान्
स दिवोकसः" इति ब्रह्मपुराणवचनम् । चतुःसमः चत्वारः समा यस्य स चतुःसमः, ते
च बाहुजानूरुगण्डाः । तदुक्तं ब्रह्माण्डे-- "बाहुजानूरुगण्डाश्च चत्वार्यथ
समानि च" इति  ॥  ५।३५।१८ ॥   

  

चतुर्दशसमद्वन्द्वश्चतुर्दंष्ट्रश्चतुर्वर्गतिः ।  

महोष्ठहनुनासश्च पञ्चस्निग्धो ऽष्टवंशवान्  ॥  ५।३५।१९ ॥   

चतुर्दशसमद्वन्द्वः चतुर्दशसङ्ख्यानि समानि द्वन्द्वानि यस्य सः । तथात्र
सामुद्रिकम्-- "भ्रुवौ नासापुटे नेत्रे कर्णावोष्ठौ च चूचुकौ । कूर्परौ
मणिबन्धौ च जानुनी वृषणौ कटी । करौ पादौ स्फिजौ यस्य समौ ज्ञेयः स भूपतिः
 ॥ " इति। चत्वारो दंष्ट्राकारा दन्ता यस्य स चतुर्दंष्ट्रः। तदाह मिहिरः--
"स्निग्धा घनाश्च दशनाः सुतीक्ष्णदंष्ट्राः समाश्च शुभाः" इति। चतुर्गतिः
चतुर्णां सिंहशार्दूलगजवृषभाणां गतिरिव गतिर्यस्य सः। "गजसिंहगती वीरौ
शार्दूलवृषभोपमौ" इति बालकाण्डोक्तेः। महोष्ठहनुनासश्च। ओष्ठस्य महत्त्वं
बन्धुजीवबिम्बफलारुणमांसलत्वम्, हनोस्तु परिपूर्णमांसलत्वम्, नासिकाया
दीर्घतुङ्गत्वम्। तथाच संहिता "बन्धुजीवकुसुमोऽधरो मांसलो
रुचिरबिम्बरूपधृत्। पूर्णमांसलहनुस्तु भूमिपस्तुङ्गतुण्डरुचिराकृतिस्तथा ॥ "
इति । तुण्डशब्देन नासिकोच्यते पञ्चस्निग्धः । पञ्च स्निग्धाः अवयवाः यस्य
सः, ते च वाक्यवक्त्रनखलोमत्वचः केशनेत्रदन्तत्वकपादतलानि वा । अत्र
वररुचिः-- "चक्षुःस्नेहेन सौभाग्यं दन्तस्नेहेन भोजनम् । त्वचः स्नेहेन
शयनं पादस्नेहेन वाहनम्  ॥ " इति। स्निग्धनीलमृदुकुञ्चितास्तथा मूर्धजाः
सुखकराः समं शिरः" इति मिहिरः। पूर्वं त्रिषु स्निग्ध इत्युक्तेः अत्र
पञ्चस्निग्ध इतीदं मतभेदमाश्रित्योक्तम्। अष्टवंशवान् अष्टौ वंशाः आयतावयवा
यस्य सः, आयताष्टावयव इत्यर्थः। अत्र सामुद्रिकम्-- "पृष्ठवंशः शरीरं च
हस्तपादाङ्गुली करौ। नासिका चक्षुषी कर्णौ प्रजनो यस्य चायताः ॥ " इति ।
प्रजनस्यायतत्वमार्जवम्  ॥  ५।३५।१९ ॥   

  

दशपद्मो दशबृहत् त्रिभिर्व्याप्तो द्विशुक्लवान् ।  

षडुन्नतो नवतनुस्त्रिभिर्वाप्नोति राघवः  ॥  ५।३५।२० ॥   

दशपद्मः दश पद्माकारावयवाः यस्य सः दशपद्मः ।
"मुखनेत्रास्यजिह्वोष्ठतालुस्तननखाः करौ । पादौ च दश पद्मानि पद्माकाराणि
यस्य च  ॥ " इति। दशबृहत् दश बृहदवयवा यस्य सः। ते च-- " उरः शिरो ललाटं च
ग्रीवा बाह्वंसनाभयः। पार्श्वपृष्ठस्वराश्चेति विशालास्ते शुभप्रदाः ॥ " इति
सामुद्रिकम् । ब्राह्मे तु-- " शिरो ललाटे श्रवणे ग्रीवा वक्षश्च हृत्तथा ।
उदरं पाणिपादौ च पृष्ठं दश बृहन्ति च  ॥ " इति। त्रिभिर्व्याप्तः ॥ "
त्रिभिर्वाप्तिश्च यस्य स्तात्तेजसा यशसा श्रिया" इति ब्राह्मोक्तरीत्या
त्रिभिर्व्याप्तः । द्विशुक्लवान् द्वे दन्तनेत्रे शुक्ले यस्य सः
द्विशुक्लवान् । षडुन्नतः षट् उन्नता अवयवा यस्य सः । ते च-- "कक्षः
कुक्षिश्च वक्षश्च घ्राणं स्कन्धो ललाटिका । सर्वभूतेषु निर्दिष्टा
उन्नताङ्गाः शुभप्रदाः  ॥ " इति वररुचिः। अत्र मतभेदेनोक्तेर्न पुनरुक्तिः।
मतभेदश्रवणं च रामस्य सकलशास्त्रोक्तमहापुरुषलक्षणपरिपूर्णत्वद्योतनाय।
नवतनुः नव तनवः सूक्ष्मा यस्य । तानि च
केशश्मश्रुनखलामत्वगङ्गुलिपर्वशेफोबुद्धिदर्शनानि।
"सूक्ष्माण्यङ्गुलिपर्वाणि केशलोमनखत्वचः। शेफश्च येषां सूक्ष्माणि ते नरा
दीर्घजीविनः ॥ " इति वररुचिः । त्रिभिर्व्याप्नोति त्रिभिः
पूर्वाह्णमध्याह्नापराह्णैः कालैः धर्मार्थकामान् व्याप्नोति अनुतिष्ठतीति
। तदुक्तं ब्राह्मे--" धर्मार्थकामाः कालेषु त्रिषु यस्य स्वनिष्ठिताः" इति
 ॥  ५।३५।२० ॥   

  

सत्यधर्मपरः श्रीमान् संग्रहानुग्रहे रतः ।  

देशकालविभागज्ञः सर्वलोकप्रियंवदः  ॥  ५।३५।२१ ॥   

संग्राहानुग्रह इति । संग्रह अर्जनम् । अनुग्रहः फलदानम्  ॥  ५।३५।२१ ॥   

  

भ्राता च तस्य द्वैमात्रः सौमित्रिरपराजितः ।  

अनुरागेण रूपेण गुणैश्चैव तथाविधः  ॥  ५।३५।२२ ॥   

तावुभौ नरशार्दूलौ त्वद्दर्शनसमुत्सुकौ ।  

विचिन्वन्तौ महीं कृत्स्नामस्माभिरभिसङ्गतौ  ॥  ५।३५।२३ ॥   

भ्राता च तस्येति । द्वैमात्रः सपत्नीपुत्रः  ॥  ५।३५।२२२३ ॥   

  

त्वामेव मार्गमाणौ तौ विचरन्तौ वसुन्धराम् ।  

ददर्शतुर्मृगपतिं पूर्वजेनावरोपितम्  ॥  ५।३५।२४ ॥   

ऋश्यमूकस्य पृष्ठे तु बहुपादपसङ्कुले ।  

भ्रातुर्भयार्तमासीनं सुग्रीवं प्रियदर्शनम्  ॥  ५।३५।२५ ॥   

वयं तु हरिराजं तं सुग्रीवं सत्यसङ्गरम् ।  

परिचर्यास्महे राज्यात् पूर्वजेनावरोपितम्  ॥  ५।३५।२६ ॥   

मृगपतिं सुग्रीवम् । पूर्वजेन वालिना । अवरोपितम्, राज्यादिति शेषः  ॥ 
५।३५।२४२६ ॥   

  

ततस्तौ चीरवसनौ धनुःप्रवरपाणिनौ ।  

ऋश्यमूकस्य शैलस्य रम्यं देशमुपागतौ  ॥  ५।३५।२७ ॥   

स तौ दृष्ट्वा नरव्याघ्रौ धन्विनौ वानरर्षभः ।  

अवप्लुतो गिरेस्तस्य शिखरं भयमोहितः  ॥  ५।३५।२८ ॥   

ततः स शिखरे तस्मिन् वानरेन्द्रो व्यवस्थितः ।  

तयोः समीपं मामेव प्रेषयामास सत्वरम्  ॥  ५।३५।२९ ॥   

तावहं पुरुषव्याघ्रौ सुग्रीववचनात् प्रभू ।  

रूपलक्षणसम्पन्नौ कृताञ्जलिरुपस्थितः  ॥  ५।३५।३० ॥   

तौ परिज्ञाततत्त्वार्थौ मया प्रीतिसमन्वितौ ।  

पृष्ठमारोप्य तं देशं प्रापितौ पुरुषर्षभौः  ॥  ५।३५।३१ ॥   

निवेदितौ च तत्त्वेन सुग्रीवाय महात्मने ।  

तयोरन्योन्यसंलापाद्भृशं प्रीतिरजायत  ॥  ५।३५।३२ ॥   

ततस्तौ प्रीतिसम्पन्नौ हरीश्वरनरेश्वरौ ।  

परस्परकृताश्वासौ कथया पूर्ववृत्तया  ॥  ५।३५।३३ ॥   

ततः स सान्त्वयामास सुग्रीवं लक्ष्मणाग्रजः ।  

स्त्रीहेतोर्वालिना भ्रात्रा निरस्तमुरुतेजसा  ॥  ५।३५।३४ ॥   

ततस्त्वन्नाशजं शोकं रामस्याक्लिष्टकर्मणः ।  

लक्ष्मणो वानरेन्द्राय सुग्रीवाय न्यवेदयत्  ॥  ५।३५।३५ ॥   

तत इति । पाणिनावितिनान्तत्वमार्षम्  ॥  ५।३५।२७३५ ॥   

  

स श्रुत्वा वानरेन्द्रस्तु लक्ष्मणेनेरितं वचः ।  

तदा ऽ ऽसीन्निष्प्रभो ऽत्यर्थं ग्रहग्रस्त इवांशुमान्  ॥  ५।३५।३६ ॥   

ततस्त्वद्गात्रशोभीनि रक्षसा ह्रियमाणया ।  

यान्याभरणजालानि पातितानि महीतले  ॥ । ५।३५।३७ ॥   

स श्रुत्वेति । अत्यर्थं (बिष्मभ) इति । आत्मवद्रामस्यापि
दुःखहेतुश्रवणादिति भावः ।  

यद्वा रामापेक्षया अत्यन्तनिष्प्रभः । रामः सीताविरहेण निष्प्रभो ऽभूत्,
सुग्रीवस्तु तयोस्साहित्यादर्शनाद्रामक्लेशदर्शनाच्चात्यर्थं निष्प्रभो
ऽभूत्  ॥  ५।३५।३६३७ ॥   

  

तानि सर्वाणि रामाय आनीय हरियूथपाः ।  

संहृष्टा दर्शयामासुर्गतिं तु न विदुस्तव  ॥  ५।३५।३८ ॥   

तानीत्यादि । आनीय हरियूथपा इति । पूर्वं सुग्रीवेणानयनमुक्तं
तद्धरियूथपद्वारेत्यत्रोच्यते । गतिं रावणस्थानम्  ॥  ५।३५।३८ ॥   

  

तानि रामाय दत्तानि मयैवोपहृतानि च ।  

स्वनवन्त्यवकीर्णानि तस्मिन् विगतचेतसि  ॥  ५।३५।३९ ॥   

तान्यङ्के दर्शनीयानि कृत्वा बहुविधं तव ।  

तेन देवप्रकाशेन देवेन परिदेवितम्  ॥  ५।३५।४० ॥   

पश्यतस्तानि रुदतस्ताम्यतश्च पुनः पुनः  ॥   

प्रादीपयन् दाशरथेस्तानि शोकहुताशनम्  ॥  ५।३५।४१ ॥   

तानीति । दत्तानि, सुग्रीवेणेति शेषः । मयैवोपहृतानि, पूर्वं पतनकाल इति
शेषः, इदानीं हरियूथपैरानीत्वोक्तेः । स्वनवन्ति आकाशात्पतनकाले  ॥ 
५।३५।३९४१ ॥   

  

शयितं च चिरं तेन दुःकार्तेन महात्मना ।  

मयापि विविधैर्वाक्यैः कृच्छ्रादुत्थिपितः पुनः  ॥  ५।३५।४२ ॥   

शयितं मूर्च्छितम्  ॥  ५।३५।४२ ॥   

  

तानि दृष्ट्वा महाबाहुर्दर्शयित्वा मुहुर्मुहुः ।  

राघवः सहसौमित्रिः सुग्रीवे संन्यवेदयत्  ॥  ५।३५।४३ ॥   

सुग्रीवे संन्यवेदयत् सुग्रीवहस्ते न्यस्तवानित्यर्थः  ॥  ५।३५।४३ ॥   

  

स तवादर्शनादार्ये राघवः परितप्यते ।  

महता ज्वलता नित्यमग्निनेवाग्निपर्वतः  ॥  ५।३५।४४ ॥   

त्वत्कृते तमनिद्रा च शोकश्चिन्ता च राघवम् ।  

तापयन्ति महात्मानमग्न्यागारमिवाग्नयः  ॥  ५।३५।४५ ॥   

तवादर्शनशोकेन राघवः प्रविचाल्यते ।  

महता भूमिकम्पने महानिव शिलोच्चयः  ॥  ५।३५।४६ ॥   

काननानि सुरम्याणि नदीः प्रस्रवणानि च ।  

चरन्न रतिमाप्नोति त्वामपश्यन्नृपात्मजे  ॥  ५।३५।४७ ॥   

स त्वां मनुजशार्दूलः क्षिप्रं प्राप्स्यति राघवः ।  

समित्रबान्धवं हत्वा रावणं जनकात्मजे  ॥  ५।३५।४८ ॥ ऀ  

सहितौ रामसुग्रीवावुभावकुरुतां तदा ।  

समयं वालिनं हन्तुं तव चान्वेषणं तथा  ॥  ५।३५।४९ ॥   

ततस्ताभ्यां कुमाराभ्यां वीराभ्यां स हरीश्वरः ।  

किष्किन्धां समुपागम्य वाली युद्धे निपातितः  ॥  ५।३५।५० ॥   

ततो निहत्य तरसा रामो वालिनमाहवे ।  

सर्वर्क्षहरिसङ्घानां सुग्रीवमकरोत् पतिम्  ॥  ५।३५।५१ ॥   

आग्निपर्वतो नाम मेरुशिखरवर्ती कश्चिद्गिरिः । उक्तं च भारते-- ऽअत्र
माल्यवतः श्रृङ्गे दृश्यते हव्यावाट् सदा । नाम्ना संवर्तको नाम
कालाग्निर्भरतर्षभ  ॥ " इति ॥  ५।३५।४४५१  ॥   

  

रामसुग्रीवयोरैक्यं देव्येवं समजायत ।  

हनुममन्तं च मां विद्धि तयोर्दूतमिहागतम्  ॥  ५।३५।५२ ॥   

स्वराज्यं प्राप्य सुग्रीवः समानीय हरीश्वरान् ।  

त्वदर्थं प्रेषयामास दिशो दश महाबलान्  ॥  ५।३५।५३ ॥   

आदिष्टा वानरेन्द्रेण सुग्रीवेण महौजसा ।  

अद्रिराजप्रतीकाशाः सर्वतः प्रस्थिता महीम्  ॥  ५।३५।५४ ॥   

ननु "वानराणां नराणां च कथमासीत्समागमः" इति
वामदक्षिणहस्तवैषम्यमप्यविजानानां शाखायाश्शखामाप्लुत्य जीवतां तिरश्चां
वसिष्ठाशिष्यतया निरतिशयाचारसम्पन्नयोश्चक्रवर्तिपुत्रयोश्च कथं समागमो जात
इति पृष्टम्, तस्य किमुत्तरमुक्तमित्यत्राह-- रामसुग्रीवयोरिति ।
रामसुग्रीवयोरैक्यमेवं समजायत । एवमिति प्रत्यक्षनिर्देशः, स्वानुजे
विद्यमाने ऽपि यथा ऽहं सुग्रीवदूतो ऽन्तःपुरकार्यसमाधानायागतः तथा
तयोरैक्यं मैत्री जातेत्यर्थः । यद्वा एवं समजायत अहमप्येवं दृष्टोवान्, न
योग्यतामवगच्छामीत्यर्थः  ॥  ५।३५।५२५४ ॥   

  

ततस्ते मार्गमाणा वै सुग्रीववचनातुराः ।  

चरन्ति वसुधां कृत्स्नां वयमन्ये च वानराः  ॥  ५।३५।५५ ॥   

सुग्रीववचनातुराः सुग्रीवाज्ञाभीताः सुग्रीववचनानुगा इति च पाठः  ॥ 
५।३५।५५ ॥   

  

अङ्गदो नाम लक्ष्मीवान् वालिसूनुर्महाबलः ।  

प्रस्थितः कापिशार्दूलस्त्रिभागबलसंवृतः  ॥  ५।३५।५६ ॥   

अङ्गद इति । त्रिभागबलसंवृतः तृदीयांशेन बलेन सैन्यैन संवृत इत्यर्थः  ॥ 
वृत्तिविषये पूरणार्थत्वं संख्याशब्दस्येष्यते  ॥  ५।३५।५६ ॥   

  

तेषां नो विप्रनष्टानां विन्ध्ये पर्वतसत्तमे ।  

भृशं शोकपरीतानामहोरात्रगणा गताः  ॥  ५।३५।५७ ॥   

तेषामिति । विप्रनष्टानां बिले अदर्शनं गतानाम्  ॥  ५।३५।५७ ॥   

  

ते वयं कार्यनैराश्यात् कालश्यातिक्रमेण च ।  

भयाच्च कपिराजस्य प्राणांस्त्यक्तुं व्यवस्थिताः  ॥  ५।३५।५८ ॥   

विचित्य वनदुर्गाणि गिरिप्रस्रवणानि च ।  

अनासाद्य पदं देव्याः प्राणांस्त्यक्तुं समुद्यताः  ॥  ५।३५।५९ ॥   

ते वयमिति । कालस्य सुग्रीवकल्पितमासस्य । कपिराजस्य सुग्रीवात्  ॥ 
५।३५।५८५९ ॥   

  

दृष्ट्वा प्रायोपविष्टांश्च सर्वान् वानरपुङ्गवान् ।  

भृशं शोकार्णवे मग्नः पर्यदेवयदङ्गदः  ॥  ५।३५।६० ॥   

तवनाशं च वैदेहि वालिनश्च वधं तथा ।  

प्रायोववेशमस्माकं मरणं च जटायुषः  ॥  ५३।५।६१ ॥   

दृष्ट्वेत्यादिश्लोकद्वयमेकं वाक्यम् । परिदेवनकर्माह तवेति  ॥ 
५।३५।६०६१ ॥   

  

तेषां नः स्वामिसन्देशान्निराशानां मुमूर्षताम् ।  

कार्यहेतोरिवायातः शकुनिर्वीर्यवान् महान्  ॥  ५।३५।६२ ॥   

गृध्रराजस्य सोदर्यः सम्पातिर्नाम गृध्रराट् ।  

श्रुत्वा भ्रातृवधं कोपादिदं वचनमब्रवीत्  ॥  ५।३५।६३ ॥   

यवीयान् केन म भ्राता हतः क्व च निपातितः ।  

एतदाख्यातुमिच्छामि भवद्भिर्वानरोत्तमाः  ॥  ५।३५।६४ ॥   

अङ्गदो ऽकथयत्तस्य जनस्थानेः महद्वधम् ।  

रक्षसा भीमरूपेण त्वामुद्दिश्य यथातथम्  ॥  ५।३५।६५ ॥   

जटायुषो वधं श्रुत्वा दुःखितः सो ऽरुणात्मजः ।  

त्वां शशंस वरारोहे वसन्तीं रावणालये  ॥  ५।३५।६६ ॥   

तस्य तद्वचनं श्रुत्वा सम्पातेः प्रीतिवर्धनम् ।  

अङ्गप्रमुखास्तूर्णं ततः संप्रस्थिता वयम्  ॥  ५।३५।६७ ॥   

तेषामिति । स्वामिसन्देशात् मासादूर्ध्वमनागतानां भयमित्येवंरूपात् । तेषां
कार्यहेतोः  ॥  ५।३५।६२६७ ॥   

  

विन्ध्यादुत्थाय संप्राप्ताः सागरस्यान्तमुत्तरम् ।  

त्वद्दर्शनकृतोत्साहा हृष्टास्तुष्टाः प्लवङ्गमाः  ॥  ५।३५।६८ ॥   

हृष्टाः उत्साहवन्तः । तुष्टा आनन्दवन्तः  ॥  ५।३५।६८ ॥   

  

अङ्गदप्रमुखाः सर्वे वेलोपान्तमुपस्थिताः ।  

चिन्तां जग्मुः पुनर्भीतास्त्वद्दर्शनसमुत्सुकाः  ॥  ५।३५।६९ ॥   

तथा ऽहं हरिसैन्यस्य सागरं प्रेक्ष्य सीदतः ।  

व्यवधूय भयं ताव्रं योजनानां शतं प्लुतः  ॥  ५।३५।७० ॥   

लङ्का चापि मया रात्रौ प्रविष्टा राक्षसाकुला ।  

रावणश्च मया दृष्टस्त्वं च शोकपरिप्लुता  ॥  ५।३५।७१ ॥   

एतत्ते सर्वमाख्यातं यथावृत्तमनिन्दिते ।  

अभिभाषस्व मां देवि दूतो दाशरथेरहम्  ॥  ५।३५।७२ ॥   

वेलोपान्तं वेला सिन्धुपूरः तस्योपान्तम् । "वेला ऽम्बुधेस्तीरवृद्ध्योः
कालमर्यादयोरपि" इति दर्पणः  ॥  ५।३५।६९७२ ॥   

  

तं मां रामकृतोद्योगं त्वन्निमित्तमिहागतम् ।  

सुग्रीवसचिवं देवि बुध्यस्व पवनात्मजम्  ॥  ५।३५।७३ ॥   

रामकृतोद्योगं रामकृतोत्साहम्  ॥  ५।३५।७३ ॥   

  

कुशली तव काकुत्स्थः सर्वशस्त्रभृतां वरः ।  

गुरोराराधने युक्तो लक्ष्मणश्च सुलक्षणः  ॥  ५।३५।७४ ॥   

तस्य वीर्यवतो देवि भर्तुस्तव हिते रतः ।  

अहमेकस्तु संप्राप्तः सुग्रीववचनादिह  ॥  ५।३५।७५ ॥   

गुरोः ज्येष्ठस्य आराधने शुश्रूषेण रतः लक्ष्मणश्च कुशली  ॥  ५।३५।७४७५ ॥   

  

मयेयमसहायेन चरता कामरूपिणा ।  

दक्षिणा दिगनुक्रान्ता त्वन्मार्गविचयैषिणा  ॥  ५।३५।७६ ॥   

मयेयमिति । विचयैषिणा अन्वेषणेच्छुना  ॥  ५।३५।७६ ॥   

  

दिष्ट्या ऽहं हरिसैन्यानां त्वन्नाशमनुशोचताम् ।  

अपनेष्यामि सन्तापं तवाभिगमशंसनात्  ॥  ५।३५।७७ ॥   

दिष्ट्या हि मम न व्यर्थं देवि सागरलङ्घनम् ।  

प्राप्स्याम्यहमिदं दिष्ट्या त्वद्दर्शनकृतं यशः  ॥  ५।३५।७८ ॥   

राघवश्च महावीर्यः क्षिप्रं त्वामभिपत्स्यते ।  

समित्रबान्धवं हत्वा रावणं राक्षसाधिपम्  ॥  ५।३५।७९ ॥   

दिष्ट्येति । तवाभिगमशंसनात् त्वत्समीपप्राप्तिकथनात्  ॥  ५।३५।७७७९ ॥   

  

माल्यवान्नाम वैदेहि गिरीणामुत्तमो गिरिः ।  

ततो गच्छति गोकर्णं पर्वतं केसरी हरिः  ॥  ५।३५।८० ॥   

बुद्ध्यस्व पवनात्मजम्ऽ इति पवनात्मजत्वमुक्तम्, तत्कथं
वानरस्येत्यपेक्षायामाह माल्यवानिति । गच्छति अगच्छत्  ॥  ५।३५।८० ॥   

  

स च देवर्षिभिर्दिष्टः पिता मम महाकपिः ।  

तार्थे नदीपतेः पुण्ये शम्बसादनमुद्धरत्  ॥  ५।३५।८१ ॥   

सः गोकर्णं गतः । देवर्षिभिः तत्रत्यैः दिष्टः नियुक्तः । शम्बसादनं
तीर्थोपद्रवकारिणमसुरं शम्बसादनाख्यम् । उद्धरत् उदहरत् ।
देवर्षिप्रार्थनया अवधीदित्यर्थः  ॥  ५।३५।८१ ॥   

  

तस्याहं हरिणः क्षेत्रे जातो वातेन मैथिलि ।  

हनुमानिति विख्यातो लोके स्वेनैव कर्मणा  ॥  ५।३५।८२ ॥   

हरिणः हरेः केसरिणः क्षेत्रे पत्न्याम् अञ्जनायां जातः
पितुर्देशान्तरगमनकाले जातः । अनेनान्यक्षेत्रे कथमनयेनोत्पादनमिति शङ्का
पराकृता  ॥  ५।३५।८२ ॥   

  

विश्वासार्थं तु वैदेहि भर्तुरुक्ता मया गुणाः ।  

अचिराद् राघवो देवि त्वामितो नयिता ऽनघे  ॥  ५।३५।८३ ॥   

नयिता नेता  ॥  ५।३५।८३ ॥   

  

एवं विश्वासिता सीता हेतुभिः शोककर्शिता ।  

उपपन्नैरभिज्ञानैर्दूतं तमवगच्छति  ॥  ५।३५।८४ ॥   

अतुलं च गता हर्षं प्रहर्षेण च जानकी ।  

नेत्राभ्यां वक्रपक्ष्मभ्यां मुमोचानन्दजं जलम्  ॥  ५।३५।८५ ॥   

  

चारु तद्वदनं तस्यास्ताम्रशुक्लायतेक्षणम् ।  

अशोभत विशालाक्ष्या राहुमुक्त इवोडुराट्  ॥  ५।३५।८६ ॥   

हनुमन्तं कपिं व्यक्तं मन्यते नान्यथेति सा ।  

अथोवाच हनूमांस्तामुत्तरं प्रियदर्शनाम्  ॥  ५।३५।८७ ॥   

एतत्ते सर्वमाख्यातं समाश्वसिहि मैथिलि ।  

किं करोमि कथं वा ते रोचते प्रतियाम्यहम्  ॥  ५।३५।८८ ॥   

अवगच्छति अवागच्छत्  ॥  ५।३५।८४८८ ॥   

  

हते ऽसुरे संयति शम्बसादने कपिप्रवीरेण महर्षिचोदनात् ।  

ततो ऽस्मि वायुप्रभवो हि मैथिलि प्रभावतस्तत्प्रतिमश्च वानरः  ॥ 
५।३५।८९ ॥   

इत्यार्षे श्रीरामायणे वाल्मीकीये आदिकाव्ये श्रीमत्सुन्दरकाण्डे
पञ्चत्रिंशः सर्गः  ॥  ५।३५ ॥   

देवीनियुक्तार्थकरणे स्वस्य शक्तिरस्तीति द्योतयितुं स्वमाहात्म्यमाह हत
इति । ततः असुरवधोपकरात्  ॥  ५।३५।८९ ॥   

इति श्रीगोविन्दराजविरचितचे श्रीरामायणभूषणे श्रृङ्गारतिलके
सुन्दरकाण्डव्याख्याने पञ्चत्रिंशः सर्गः  ॥  ५।३५ ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/5_sundarakANDam/05-sItA-bhAShaNam/035_sItA-hanumatsaMvAdaH.md">
<details><summary><h3>शिरोमणी ...{Loading}...</h3></summary>



हनुमद्वचनश्रवणानन्तरकालिकां सीतोक्तिमाह तामिति । वैदेही वानरर्षभात्
रामकथां श्रुत्वा सान्त्वं वचनमुवाच  ॥  ५।३५।१  ॥   

  

तदाकारमाह क्वेत्यादिभिः । ते तव रामेण संसर्गो भाषणादिसंबन्धः क्व
कस्मिन्देशे ऽभवदिति शेषः । समागमः सङ्गमः कथमासीत् नरवानराचरणयोः परस्परं
विरुद्धत्वात्संसर्गो न संभवतीति तात्पर्यम्  ॥  ५।३५।२  ॥   

  

यानीति । चिह्नानि भूयः समाचक्ष्व कथयतो मां शोको न समाविशेत्  ॥  ५।३५।३
 ॥   

  

चिह्नाकारं विभज्य पृच्छति कीदृशमिति । तस्य रामलक्ष्मणस्य च
संस्थानमवयवसंनिवेशः रूपं च कीदृशम् ऊरुप्रभृति कथं कीदृशं मे मह्यं शंस
कथय  ॥  ५।३५।४  ॥   

  

एवमिति । वैदेह्या एवमुक्तो हनूमान् रामं यथातत्त्वं याथार्थ्यमनतिक्रम्य
आख्यातुं कथयितुमपचक्रमे  ॥  ५।३५।५  ॥   

  

तद्वचनाकारमाह जानन्तीति । संस्थानं जानन्ती त्वं मां दिष्ट्या भाग्यवशेन
परिपृच्छसि  ॥  ५।३५।६  ॥   

  

यानीति । तानि चिह्नानि वदतो मे शृणु  ॥  ५।३५।७  ॥   

  

तत्कथनमेवाह राम इत्यदिभिः । रामः रूपदाक्षिण्याभ्यां संपन्नः सन्नेव
प्रसूतः प्रादुर्भूतः न तु प्रादुर्भूत्यनन्तरं रूपदाक्षिण्यं
जातमित्यर्थः, तेन तयोर्नित्यत्वं व्यञ्जितम्  ॥  ५।३५।८  ॥   

  

इषुवत्सविता गच्छतीतिवदुपमेयत्वेन बहुव्रीहिणोपमानत्वेन वा । रामं
बोधयन्नाह तेजसेति  ॥  ५।३५।९  ॥   

  

रक्षितेति । जीवन्ति जीवयन्तीति च व्युत्पत्त्या जीवशब्देन
जीवेश्वरयोर्ग्रहणम् । लोका निखिलब्रह्माण्डानि समाहारद्वन्द्वः तस्य
रक्षिता । श्रुतिश्च "तमीश्वराणां परमं महेश्वरम्" इत्यादि  ॥  ५।३५।१०  ॥   

  

राम इति । चातुर्वर्ण्यस्य लोकस्य राम एव रक्षिता साक्षात्
विष्ण्वादिद्वारा च पालयिता  ॥  ५।३५।११  ॥   

  

अर्चिष्मानिति । अर्चिष्मान् अतिप्रकाशवान् श्रुतिश्च "तस्य भासा सर्वमिदं
विभाति" अत एव अत्यर्थमत्यन्तमर्चितः ईश्वरैरपि पूजितः ब्रह्मचर्यव्रते
स्वकृतमर्यादाहेतुभूतवेदोक्तनियमे स्थितः उपकारज्ञः उपकारमेव जानाति न
त्वपकारमित्यर्थः, सः कर्मणां प्रचारज्ञः यथावत्प्रवृत्तिज्ञाता  ॥  ५।३५।१२
 ॥   

  

राजेति । ज्ञानवान् नित्यं निखिलानां विज्ञाता  ॥  ५।३५।१३  ॥   

  

यजुरिति । यजुर्वेदविनीतः उपलक्षणया सर्ववेदेषु निष्णातः  ॥  ५।३५।१४  ॥   

  

विपुलांस इति । विपुलौ मांसलौ अंसौ यस्य  ॥  ५।३५।१५  ॥   

  

दुन्दुभीति । समः समहस्तादिविशिष्टः  ॥  ५।३५।१६  ॥   

  

त्रिस्थिर इति । त्रयः ऊर्वादयः स्थिराः यस्य सः । तथाहि "ऊरुश्च
मणिबन्धश्च मुष्टिश्च नृपतेः स्थिराः" इति लक्षणानुशासनम् । त्रयः
भ्रूवृषणबाहवः प्रलम्बा यस्य सः । तथाहि "प्रलम्बा यस्य स धनी त्रयो
भ्रूमुष्कबाहवः" इति सामुद्रिकः । मुष्कं वृषण इति तद्व्याख्या । त्रीणि
केशाग्रादीनि समानि यस्य सः । तथाहि "केशाग्रं वृषणं जानु समं यस्य स
भूपतिः" इति त्रिषु नाभ्यादिषु उन्नतः "नाभ्यान्तःकुक्षिवक्षोभिरुन्नतैः
क्षितिपो भवेत्", त्रयः नेत्रान्तादयः ताम्रा अरुणा यस्य सः । तथाहि
"नेत्रान्तरनखपाण्यङ्घ्रितलैस्ताम्रैस्त्रिभिः सुखी" इति त्रिषु पादरेखाः
शिरोरुहाः "तथालिङ्गमणिस्तेषां महाभाग्यं विनिर्दिशेत्" त्रिषु स्वरादिषु
नित्यशो गम्भीरः । तथाहि "स्वरे गतौ च नाभौ च गम्भीरस्त्रिषु शस्यते"  ॥ 
५।३५।१७  ॥   

  

त्रिवलीवानिति । त्रिवलीवान् उदरे कण्ठे च वलीत्रयविशिष्टः त्रिषु
पादतलपादरेखास्तनचूचुकेषु अवनतः चत्वारि ग्रीवादीनि व्यङ्गानि ह्रस्वानि
यस्य सः । तथाहि "ग्रीवा प्रजननं पृष्ठं ह्रस्वे जङ्घे च पूजिते" इति
त्रिशीर्षवान् आवर्तत्रयविशिष्टशिरोविशिष्टः । तथाहि "आवर्तत्रययुक्तं यस्य
शिरः क्षितिभूतामयं नाथः" चतस्रः चतुर्वेदप्राप्तिसूचिका कला अङ्गुष्ठरेखा
यस्य सः । तथाहि "मूले ऽङ्गुष्ठस्य रेखानां चतस्रस्तिस्र एव वा । एका द्वे
वा यथायोगं वेदरेखा द्विजन्मनाम्" ललाटे चतस्रो रेखा यस्य तथा हि "ललाटे
यस्य दृश्यन्ते चतुस्त्रिद्व्येकरेखकाः । शतद्वयं शतं
षष्टिस्तस्यायुर्विंशतिः क्रमात्" इति चत्वारः किष्कव उत्सेधपरिच्छेदकत्वेन
यस्मिन् किष्कुः चतुर्विंशत्यङ्गुलात्मको हस्तः हस्तचतुष्टयपरिमितः
षण्णवत्यङ्गुलोत्सेध इति फलितम् । चत्वारो बाहुवादयः समा यस्य तथाहि
"बाहुजानूरुगण्डानि चत्वार्यथ समानि च" इति  ॥  ५।३५।१८  ॥   

  

चतुरिति । चतुर्दशसंख्याकाः समद्वन्द्वाः
समत्वसमानाधिकरणीभूतद्वन्द्वत्वविशिष्टा यस्य सः । तथाहि "भ्रुवौ नासापुटे
नेत्रे कर्णावोष्ठौ च चूचुकौ । कूर्परे मणिबन्धौ च जानुनी वृषणौ कटी  ॥  करौ
पादौ स्फिजौ यस्य समौ ज्ञेयौ स भूपतिः ।" चतस्रो दंष्ट्रादयः यथाशास्त्रं
दन्तपङ्क्तिद्वयप्रतिपार्श्ववर्तिन्यो यस्य सः । तथाहि "स्निग्धा घनाश्च
दशनाः सुतीक्ष्णदष्ट्राः शुभाश्चतस्रः" इति चतुर्णां सिंहशार्दूलगजवृषभाणां
गतिरिव गतिर्यस्य सः महत् प्रशंसितम् औष्ठहनुनासं यस्य सः तत्रौष्ठस्य
प्राशस्त्यं बिम्बफलादिसदृशारुणत्वसमानाधिकरणीभूतमांसलत्वेन, हनोस्तु
परिपूर्णमांसलोन्नतत्वेन, नासिकायास्तु दीर्घोन्नतरुचिरपुटत्वेन । पञ्च
वाग्वक्रनखलोमत्वचः स्निग्धा यस्य सः पूर्वं त्रयाणां
स्निग्धत्वोक्तावपीदानीं पञ्चानां स्निग्धत्वोक्तिः मतभेदप्रदर्शनाय तेन
सर्वमते रामावयवानां सुलक्षणत्वं बोधितम् । वक्ष्यमाणषडुन्नतत्वे ऽप्येषैव
गतिः । अष्टौ वंशा दैर्घ्यविशिष्टा बाह्वादयः सन्ति अस्य । तथाहि "बाहू च
नलकावूरू जङ्घे चेत्यष्ट वंशकाः" । नलकावङ्गुल्याविति तीर्थः  ॥  ५।३५।१९
 ॥   

  

दशेति । दश पद्मानि पद्माकाराणि यस्य सः । तथाहि
"मुखनेत्रास्यजिह्वोष्ठतालुस्तननखं करौ । पादौ च दश पद्मानि पद्मकाराणि
यस्य च" इति आस्यमोष्ठमध्यमिति तद्व्याख्या दश उरःप्रभृतीति बृहन्ति यस्य ।
तथाहि "उरः शिरो ललाटं च ग्रीवा बाह्वंसनाभयः । पादौ पृष्ठं श्रुती चैव
विशालास्ते सुखप्रदाः" इति षट् कक्षप्रभृतयाः उन्नता यस्य । तथाहि "कक्षः
कुक्षिश्च वक्षश्च घ्राणं स्कन्धो ललाटिका । सर्वभूतेषु निर्दिष्टा
उन्नतास्ते सुखप्रदाः" इति नवाङ्गुलिपर्वादीनि तनूनि सूक्ष्माणि यस्य ।
तथाहि सूक्ष्माण्यङ्गुलिपर्वाणि केशलोमनखत्वचः । शेफश्च येषां सूक्ष्मामि
ते नरा दीर्घजीविनः" इति त्रिभिः श्रीयशःप्रतापैर्व्याप्तः भुवनेषु पूर्णः
द्वौ पितृवंशमातृवंशौ शुक्लौ शुद्धौ तद्वान् संग्रहानुग्रहे अर्जनदानयो रतः
राघवः त्रिभिर्ब्रह्मादित्रितयकृतिद्वारा व्याप्नोति । अत्र व्युत्क्रमेण
व्याख्यानसंदर्भशुद्धये  ॥  ५।३५।२०,२१  ॥   

  

भ्रातेति । अस्य रामस्य सौमित्रिर्भ्राता द्वैमात्रः राममात्रपेक्षया
द्वीतीयमातृजनित इत्यर्थः । अनुरागादिभिस्तथाविधः रामसदृशः  ॥  ५।३५।२२  ॥   

  

स इति । सुवर्णच्छविः गौरः स लक्ष्मणः श्यामो रामश्च त्वद्दर्शनसमुत्सुकौ
अत एव विचिन्वन्तौ सन्तौ अस्माभिः सह संगतौ बभूवतुरिति शेषः । सार्धश्लोक
एकान्वयी  ॥  ५।३५।२३  ॥   

  

त्वामिति । तौ रामलक्ष्मणौ पूर्वजेन ज्येष्ठभ्रात्रा अवरोपितं विवासितम् अत
एव भ्रातुर्भयात् ऋष्यमूकस्य मूले आसीनं तं प्रसिद्धं सुग्रीवं ददृर्शतुः
ददृशतुः । अर्धचतुष्टमेकान्वयि  ॥  ५।३५।२४,२५  ॥   

  

वयमिति । वयं तु सत्यः कापट्यरहितः संगरः संग्रामो यस्य तं सुग्रीवं
परिचर्यामहे परिचरामः । सार्धश्लोक एकान्वयी  ॥  ५।३५।२६,२७  ॥   

  

तत इति । ततो रामसंदर्शनानन्तरं तौ रामलक्ष्मणौ दृष्ट्वा भयमोहितः
वालिभीत्या विवेकरहितः सुग्रीवः गिरेः शिखरमभिप्लुतः उत्प्लुत्य प्राप्तः ।
सार्धश्लोक एकान्वयी  ॥  ५।३५।२८  ॥   

  

तत इति । शिखरे व्यवस्थितो वानरेन्द्रः तयो रामलक्ष्मणयोः समीपं मामेव
प्रेषयामास । अर्धद्वयमेकान्वयि  ॥  ५।३५।२९  ॥   

  

ताविति । सुग्रीववचनात् तौ रामलक्ष्मणौ अहमुपस्थितः  ॥  ५।३५।३०  ॥   

  

ताविति । परिज्ञातः तत्त्वार्थः सत्यवृत्तान्तो याभ्यां तौ पुरुषर्षभौ
रामलक्ष्मणौ पृष्ठमारोप्य तं सुग्रीवाधिष्ठितं देशं मया प्रापितौ तत्त्वेन
यथार्थकथनेन सुग्रीवाय निवेदितौ च । सार्धश्लोक एकान्वयी  ॥  ५।३५।३१,३२
 ॥   

  

तयोरिति । तयो रामसुग्रीवयोः संभाषात् भृशं प्रीतिरजायत । अर्धं पृथक्
तत्रेति । तत्र तस्मिन् समये प्रीतिसंपन्नौ पूर्ववृत्तया कथयोपलक्षितौ
हरीश्वरनरेश्वरौ परस्परकृताश्वासौ बभूवतुरिति शेषः । अर्धद्वयमेकान्वयि  ॥ 
५।३५।३३ ॥   

  

तमिति । पुरुतेजसा महातेजोविशिष्टेन भ्रात्रा स्रीहितोः
अनुजस्त्रीपरिग्रहार्थं निरस्तं सुग्रीवं लक्ष्मणाग्रजः सान्त्वयामास  ॥ 
५।३५।३४  ॥   

  

तत इति । ततः सुग्रीववृत्तान्तश्रवणानन्तरं त्वन्नाशजं त्वददर्शनजनितं
रामस्य शोकं लक्ष्मणः सुग्रीवाय न्यवेदयत्  ॥  ५।३५।३५  ॥   

  

स इति । लक्ष्मणेनेरितं वचो वानरेन्द्रः श्रुत्वा ग्रहग्रस्तोंशुमानिव
निष्प्रभो ऽभूत् शुशोचेत्यर्थः  ॥  ५।३५।३६  ॥   

  

तत इति । रक्षसा ह्रियमाणया त्वया यान्याभरणजालानि पातितानि तानि सर्वाणि
आनीय हरियूथपाः दर्शयामासुः परन्तु तव गतिं स्थानं न विदुः ।
अर्धचतुष्टयमेकान्वयि  ॥  ५।३५।३७,३८  ॥   

  

तानीति । तस्मिन् रामे विहतचेतसि सति यान्याभरणजालानि रामाय दत्तानि
वानरैरिति शेषः, तानि स्वनवन्ति पतनकाले स्वनविशिष्टानि मयैवोपहृतानि  ॥ 
५।३५।३९  ॥   

  

तानीति । तानि आभरणानि अङ्के कृत्वा तेन रामेण बहुविधं परिदेवितं तदा
तस्मिन् काले दाशरथेः परिदेवितं शोकहुताशनमस्मच्छोकवह्निं प्रादीपयत् अत एव
दुःखार्तेन तेन महात्मना शयितं शयनं भूमौ पतितमित्यर्थः,
वाक्यैर्बौधकवचनैर्मया अपिना सुग्रीवादिना च पुनः पुनः उत्थापितः ।
सार्धश्लोकद्वयमेकान्वयि  ॥  ५।३५।४०,४१  ॥   

  

तानीति । तान्याभरणानि पुनः पुनर्दृष्ट्वा दर्शयित्वा च राघवः सुग्रीवे
संन्यवेशयत्  ॥  ५।३५।४२  ॥   

  

स इति । हे आर्ये राघवः तवादर्शनात् ज्वलता अग्निना अग्निपर्वतः
कालाग्निनिवासभूतगिरिरिव नित्यं परितप्यते  ॥  ५।३५।४३  ॥   

  

त्वदिति । त्वत्कृते त्वदर्थम् अनिद्रादयः अग्न्यगारमग्नय इव राघवं
तापयन्ति  ॥  ५।३५।४४  ॥   

  

तवेति । तवादर्शनशोकेन महता भूमिकम्पेन महान् शिलोच्चय इव राघवः परिचाल्यते
 ॥  ५।३५।४५  ॥   

  

काननानीति । त्वामपश्यन् राघवः काननादीनि चरन्नपि रतिं प्रीतिं नाप्नोति  ॥ 
५।३५।४६  ॥   

  

स इति । स राघवः रावणं हत्वा त्वां क्षिप्रं प्राप्स्यति  ॥  ५।३५।४७  ॥   

  

सहिताविति । सहितौ एकीभूतौ उभौ रामसुग्रीवौ वालिनं हन्तुं तवान्वेषणं प्रति
अन्वेषणं कर्तुं च समयं प्रतिज्ञाम् अकुरुताम्  ॥  ५।३५।४८  ॥   

  

तत इति । ततः प्रतिज्ञाकरणानन्तरं कुमाराभ्यां रामलक्ष्मणाभ्यां
किष्किन्धां समुपागम्य युद्धे वाली निपातितः हतः  ॥  ५।३५।४९  ॥   

  

तत इति । रामः वालिनं निहत्य सुग्रीवं निखिलऋक्षदीनां पतिमकरोत्  ॥  ५।३५।५०
 ॥   

  

रामेति । एवमुक्तप्रकारेण रामसुग्रीवयोः एक्यं सख्यं समजायत मां तु
तयोर्दूतं हनूमन्तं विद्धि जानीहि  ॥  ५।३५।५३  ॥   

  

स्वमिति । सुग्रीवः स्वं राज्यं प्राप्य अत एव स्वान् स्वकीयान् महाकपीन्
आनीय त्वदर्थं प्रेषयामास  ॥  ५।३५।५४  ॥   

  

आदिष्टा इति । सुग्रीवेणादिष्टाः वानरेन्द्रा सर्वतः सर्वां महीं
प्रस्थिताः  ॥  ५।३५।५५  ॥   

  

तत इति । सुग्रीववचनातुराः अत एव मार्गमाणाः त्वामन्वेषयन्तः वयं ततस्तां
वसुधां चरामः अन्ये च वानराश्चरन्ति  ॥  ५।३५।५६  ॥   

  

अङ्गद इति । त्रिभागबलसंवृतः प्रेषितावशिष्टसेनाभागत्रयविशिष्टः चतुर्थांश
एव किष्किन्धायामवशिष्ट इत्यर्थः । किंच त्रयो भागा गता यस्याः तदेव बलं
तेन संवृतः अङ्गदः प्रस्थितः  ॥  ५।३५।५७  ॥   

  

तेषामिति । पर्वतसत्तमे विन्ध्ये
विप्रनष्टानामप्राप्तत्वद्वृत्तान्तानामित्यर्थः, अत एव शोकपरीतानां नो
ऽस्माकम् अहोरात्रागणाः बहूनि दिनानि गता व्यतीताः  ॥  ५।३५।५८ ॥   

  

ते इति । ते अप्राप्तत्वद्वृत्तान्ता वयं
कार्यनैराश्यात्त्वद्वृत्तान्तविषयकाशाभावात् कालस्य अतिक्रमेण
संकेतितसमयस्य व्यतीतत्वेन च कपिराजस्य भयात् प्राणान् त्यक्तुं
वयमुपस्थिताः  ॥  ५।३५।५९  ॥   

  

तदेव भङ्ग्यन्तरेणाह विचित्येति । गिरिदुर्गादीनि विचित्य देव्याः तव पदं
स्थितिमनासाद्य प्राणान् त्यक्तुं वयं व्यवस्थिताः  ॥  ५।३५।६०  ॥   

  

तत इति । ततः तस्मिन् गिरेर्मूर्ध्नि वयं प्रायमनशनव्रतमुपास्महे । अर्धं
पृथक् दृष्ट्वेति । वानरपुङ्गवान् प्रायोपविष्टान् दृष्ट्वा तव नाशमदर्शनं
च दृष्ट्वा ज्ञात्वा वालिवधं च दृष्ट्वा संस्मृत्य अस्माकं प्रायोपवेशं च
जटायुषो मरणं च दृष्ट्वा संस्मृत्य शोकार्णवे मग्नो ऽङ्गदः पर्यदेवयत्
व्यलपत् । अर्धचतुष्टमेकान्वयि  ॥  ५।३५।६१  ॥   

  

तेषामिति । स्वामिसंदेशान्निराशानाम् अत एव मुमूर्षतां तेषां नो ऽस्माकं
कार्यहेतोः इह अस्मत्समीपे आयातः वीर्यवान् शकुनिः पक्षी गृध्रराजस्य
जटायुषः सोदर्यः संपातिः भ्रातृवधं श्रुत्वा कोपात् कोपं प्राप्य
इदमब्रवीत् । श्लोकद्वयमेकान्वयि  ॥  ५।३५।६२,६३  ॥   

  

तद्वचनाकारमाह यवीयानिति । यवीयान्कनिष्ठो मे भ्राता केन हतः क्व निपातितः
एतत् भवद्भिरुक्तं श्रुत्वेति शेषः । आख्यातुं किंचित् कथयितुमिच्छामि  ॥ 
५।३५।६४  ॥   

  

अङ्गद इति । तस्य जटायुषो जनस्थाने त्वामुद्दिश्य त्वदर्थं रक्षसा रावणेन
कृतमिति शेषः, महद्वधमङ्गदो ऽकथयत्  ॥  ५।३५।६५  ॥   

  

जटायोरिति । जटायोर्वधं श्रुत्वा दुःखितो ऽरुणात्मजः संपातिः रावणालये
वसन्तीं त्वामाह  ॥  ५।३५।६६  ॥   

  

तस्येति । तस्य संपातेः वचनं श्रुत्वा प्रस्थापिताः कृतप्रस्थाना वयं
विन्ध्यादुत्थाय सागरस्यान्तं तटं संप्राप्ताः । सार्धश्लोक एकान्वयी  ॥ 
५।३५।६७,६८ ॥   

  

तदेव भङ्ग्यन्तरेणाह त्वदिति । त्वद्दर्शने कृत उत्साहो यैस्ते सर्वे
प्लवङ्गमाः वेलोपान्तमुपागताः  ॥  ५।३५।६९  ॥   

  

चिन्तामिति । त्वद्दर्शनसमुत्सुकाः अङ्गदप्रमुखाः चिन्तां
सागरोल्लङ्घनसंशयं जग्मुः । अथानन्तरं सीदतो हरिसैन्यस्य भयं व्यवधूय
योजनशतं शतसंख्याकं सागरं प्लुतः रात्रौ लङ्का च प्रविष्टा । श्लोकद्वयं
संमिलितान्वयि  ॥  ५।३५।७०,७१  ॥   

  

अभीति । यस्मात् दाशरथेरहं दूतः तत्तस्मात् रामकृतीद्योगं
रामार्थकोद्योगविशिष्टम् अत एव त्वन्निमित्तमिहागतं सुग्रीवसचिवं मां
बुध्यस्व अत एव मामभिभाषस्व । सार्धश्लोक एकान्वयी  ॥  ५।३५।७२  ॥   

  

कुशलीति । काकुत्स्थो रामः लक्ष्मणश्च कुशली  ॥  ५।३५।७३  ॥   

  

तस्येति । तव भर्तुर्हिते ऽरतो ऽहं सुग्रीववचनादिह संप्राप्तः  ॥  ५।३५।७४
 ॥   

  

मयेति । त्वन्मार्गविचयैषिणा मया दक्षिणादिगनुक्रान्ता  ॥  ५।३५।७५  ॥   

  

दिष्ट्येति । त्वन्नाशं त्वददर्शनम् उपलभ्येति शेषः, अनुशोचतां
हरिसैन्यानां संतापं तवाधिगमशंसनात् त्वत्प्राप्तिकथनात् अपनेष्यामि
दिष्ट्यैतत्  ॥  ५।३५।७६  ॥   

  

दिष्ट्येति । त्वद्दर्शनकृतं यशः प्राप्स्यामि अत एव मम सागरस्य लङ्घनं न
व्यर्थम्  ॥  ५।३५।७७  ॥   

  

राघव इति । राघवः रावणं हत्वा त्वामभिपत्स्यते  ॥  ५।३५।७८  ॥   

  

ननु वानरस्य तव वातात्मजत्वं कथमित्यत आह माल्यवानिति । केसरी हरिर्वानरः
माल्यवान्नाम यो गिरिः ततस्तस्माद्गिरेः गोकर्णं पर्वतं गच्छति अगच्छत्  ॥ 
५।३५।७९  ॥   

  

स इति । देवर्षिभिर्दिष्टः आज्ञप्तः यस्य हरिणो अनेकवानराधिपतेः क्षेत्रे
वातेनाहं जातः स महाकपिर्मम पिता नदीपतेः समुद्रस्य तीर्थे जले शम्बसादनं
तदभिधासुरमुद्धरन् अनाशयत् । भूतो ऽपि लटः शतार्ष इति भट्टाः । हरि इत्यत्र
व्रीह्यादित्वादिनिः । सार्धश्लोक एकान्वयी  ॥  ५।३५।८०  ॥   

  

हनूमानिति । स्वेन कर्मणा हनूमानिति विख्यातः यो ऽहं तेन मया तव
विश्वासार्थं भर्तुर्गुणाः उक्ताः  ॥  ५।३५।८१  ॥   

  

अचिरादिति । अचिरात् शीघ्रं राघवस्त्वामितो नयिता नेता  ॥  ५।३५।८२  ॥   

  

एवमिति । उपपन्नैः युक्तैर्बोधकरहितैरित्यर्थः ।
अभिज्ञानैर्बोधकैर्हेतुभिर्विश्वासिता सत्यं कथयतीति विश्वासं प्रापिता
सीता तं हनूमन्तं दूतमधिगच्छति अध्यगच्छत् अजानात्  ॥  ५।३५।८३  ॥   

  

अतुलमिति । अतुलं हर्षं गता प्राप्ता जानकी हर्षेण आनन्दजं जलं मुमोच  ॥ 
५।३५।८४  ॥   

  

चार्विति । राहुमुक्तः उडुराट् चन्द्र इव तस्याः वदनमशोभत  ॥  ५।३५।८५  ॥   

  

हनूमन्तमिति । सा सीता हनूमन्तम् अन्यथा रावणत्वादिना न मन्यते अमन्यत
अथानन्तरं प्रियदर्शनां तां सीताम् उत्तरं श्रेष्ठमिदं वचनमुवाच  ॥  ५।३५।८६
 ॥   

  

तदाकारमाह एतदिति । हे मैथिलि एतत् भवत्या पृष्टं सर्वमाख्यातम् अतः
समाश्वसिहि अहं तु प्रतियामि रामसमीपं गमिष्यामि अतः किं करोमि कथं ते
रोचते तद्वदित्यर्थः  ॥  ५।३५।८७  ॥   

  

उपसंहरन्नाह हते इति । कपिप्रवीरेण शम्बसादने असुरे हते सति ततः तस्य
क्षेत्रे वायुप्रभवः प्रभावतः तत्प्रतिमः वायुसदृशः वानरो ऽहमस्मि  ॥ 
५।३५।८८  ॥   

  

इति श्रीमद्वाल्मीकीयरामायणव्याख्याने रामायणशिरोमणौ सुन्दरकाण्डे
पञ्चत्रिंशः सर्गः  ॥  ५।३५  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/5_sundarakANDam/05-sItA-bhAShaNam/035_sItA-hanumatsaMvAdaH.md">
<details><summary><h3>तिलकम् ...{Loading}...</h3></summary>



तां त्विति । आदित्य इवेत्यादिकाम्  ॥  ५।३५।१,२  ॥   

  

तानि रामलक्ष्मणचिह्नानि । भूयो ऽधिकं विशिष्य समाचक्ष्व, येन मां शोको न
समाविशेत्  ॥  ५।३५।३  ॥   

  

संस्थानमवयवसंनिवेशः । रूपमाकारो नीलपीतादिवर्णश्च  ॥  ५।३५।४,५  ॥   

  

जानन्ती दिष्ट्या दैवेन रामदूतं मां जानन्ती यदि पृच्छसि रावणशङ्कां
त्यक्त्या तदा त्वया यानि संस्थानादीनि पृष्टानि यथा च मया लक्षितानि
दृष्टानि तानि सर्वाणि वदतो मत्तः शृणु  ॥  ५।३५।६,७  ॥   

  

रूपदाक्षिण्यसंपन्नः प्रसूत इति । जन्मना सहैवोक्ता वक्ष्यमाणाश्च गुणा
जाता इत्यर्थः  ॥  ५।३५।८१०  ॥   

  

रामो भामिनि लोकस्येति । सर्वस्य कर्ता हर्ता भर्ता चेति शेषः । अनेन
सृष्टिस्थितिसंहारकर्तृत्वरूपं ब्रह्मलक्षणं रामस्योक्तं गूढम् । एवं
ज्ञानं तत्क्षणं भगवतैव स्वमायातिरस्करिणीनिरासादिति बोध्यम् । लोकस्य
मर्यादानां वर्णाश्रममर्यादानां कर्ता, भगवदवतारत्वात् । कारयिता
कालात्मना, अवतीर्णरूपेण चातुर्वर्ण्यरक्षिता च  ॥  ५।३५।११  ॥   

  

अत एवार्चिष्मानादित्यरूपः सन्नर्चितः त्रैवर्णिकैरिति शेषः ।
ब्रह्मचर्यव्रते गृहस्थोचितपर्वादिवर्जनपूर्वकमृतुगमनलक्षणे स्थितः ।
वस्तुतस्तु गार्हस्थ्ये ऽप्यस्खलितरेताः । मनःसङ्कल्पेनैव देव्या
रतिप्रीतेः सन्तानस्य च संपादनमिति भावः । साधूनामुपकारज्ञ
उपकर्तव्यकालज्ञः कर्मणां स्वरूपस्यानुष्ठानस्य च तत्त्वज्ञाता  ॥  ५।३५।१२
 ॥   

  

ब्राह्मणानां वसिष्ठादीनाम्  ॥  ५।३५।१३  ॥   

  

यजुर्वेदविनीतश्च । चादन्येषामपि संग्रहः । विनीतो निरतः  ॥  ५।३५।१४  ॥   

  

एवमात्मगुणानुक्त्वा देहगुणानाह-- विपुलांस इति  ॥  ५।३५।१५  ॥   

  

समो विस्तारायामसमः  ॥  ५।३५।१६  ॥   

  

त्रिस्थिरस्त्रिषु स्थानेषु स्थिरः । "ऊरुश्च मणिबन्धश्च मुष्टिश्च नृपतेः
स्थिराः" इत्युक्तेः । त्रिषु प्रलम्बः "प्रलम्बा यस्य स धनी त्रयो
भूमुष्कबाहवः" इति सामुद्रिकोक्तेः । मुष्को वृषणः । त्रिषु समः समत्र्यवयव
इत्यर्थः । "केशाग्रं वृषणं जानु समं यस्य स भूपतिः" इत्युक्तेः । त्रिषु
चोन्नतः । "नाभ्यन्तःकुक्षिवक्षोभिरुन्नतैः क्षितिपो भवेत्" । त्रिः
ताम्रस्त्रिषु ताम्रः । "नेत्रान्तनखपाण्यङ्घ्रितलैस्ताम्रस्त्रिभिः सुखी"
। त्रिषु स्निग्धः । "स्निग्धा भवन्ति वै येषां पादरेखाः शिरोरुहाः । तथा
लिङ्गमणिस्तेषां महाभाग्यं विनिर्दिशेत्  ॥ " त्रिषु गम्भिरः "स्वरे गतौ च
नाभौ च गम्भीरस्त्रिषु शस्यते"  ॥   

५।३५।१७  ॥   

त्रिवलीमानुदरे कण्ठे उभयत्र वा वलीत्रयवान् । त्रिष्ववनतो निम्नः ।
निम्नत्वं निम्नगत्वम् । तच्च निमग्नपादतलमध्यत्वम्, निमग्नपादरेखात्वम्,
निमग्नस्तनचूचुकत्वं च । चतुर्व्यङ्गश्चतुर्ह्रस्वः । "ग्रीवा प्रजननं
पृष्ठं ह्रस्वे जङ्घे च पूजिते" । त्रिशीर्षवानावर्तत्रययुक्तशीर्षः ।
"आवर्तत्रययुक्तं यस्य शिरः क्षितिभूतामयं नाथः "चतुष्कलः चतस्रः
कलाश्चतुर्वेदप्राप्तिसूचकाङ्गुष्ठमूलरेखा यस्य सः । "मूले ऽङ्गुष्ठस्य
रेखानां चतस्रस्तिस्र एव वा । एका द्वे वा यथायोगं वेदरेखा द्विजन्मनाम्
 ॥ " चतुर्लेखो ललाटे चतूरेखायुक्तः । "ललादे यस्य दृश्यन्ते
चतुस्त्रिद्व्येकरेखिकाः । शतद्वयं शतं षष्टिस्तस्यायुर्विंशतिः क्रमात्
 ॥   

" चतुष्किष्कुः किष्कुश्चतुर्विंशत्यङ्गुलात्मको हस्तश्चतुर्हस्तप्रमाणः ।
षण्णवत्यङ्गुलोत्सेध इति यावत् । चतुःसमः । "बाहुजानूरुगण्डानि चत्वार्यथ
समानि च" इति । बाहूरूजानुगण्डौ समावित्यर्थः  ॥  ५।३५।१८  ॥   

  

चतुर्दशसमद्वन्द्व इति समपरिमाणचतुर्दशाङ्गद्वन्द्वः । तदुक्तम् "भ्रुवौ
नासापुटे नेत्रे कर्णावोष्ठौ च चूचुकौ । कूर्परे मणिबन्धौ च जानुनी वृषणौ
कटी  ॥  करौ पादौ स्फिजौ यस्य समौ ज्ञेयः स भूपतिः । स्कन्धौ गण्डौ तथा
दन्ता ऊरू ज्ञेयौ च जत्रुणी  ॥ " इत्यन्यत्र पाठः । चतुर्दंष्ट्र इति ।
चतुस्रो दंष्ट्रा दन्तपङ्क्तिद्वये प्रतिपार्श्वं शास्त्रोक्तलक्षणा यस्य
सः । तच्च "स्निग्धा घनाश्च दशनाः सुतीक्ष्णदंष्ट्राः शुभाश्चतस्रः" इति ।
दंष्ट्राणां तीक्ष्णत्वं क्रमुकादिखण्डनसमर्थत्वम् । चतुर्गतिरिति ।
सिंहशार्दूलगजवृषभैश्चतुर्भिस्तुल्या गतिर्यस्य सः । महोष्ठहनुनासश्चेति ।
महत्प्रशस्तमोष्ठहनुनासं यस्य सः । तत्रौष्ठस्य प्राशस्त्यं
बिम्बफलादिवदरुणत्वे सति मांसलत्वम् । हनोस्तु परिपूर्णमांसलोन्नतत्वम् ।
नासिकायास्तु दीर्घोन्नतरुचिपुटत्वम् । पञ्चस्निग्ध इति ।
पञ्चवाग्वक्रनखलोमत्वचं स्निग्धं यस्य सः ।
अष्टवंशवान्प्रशस्ताष्टवंशाख्यावयववान् । वंशशब्देन दैर्घ्यं विवक्षितम् ।
"बाहू च नलकावूरू जङ्घे चेत्यष्टवंशकाः" । नलकावङ्गुल्याविति तीर्थः  ॥   

५।३५।१९  ॥   

दशपद्मः । "मुखनेत्रास्यजिह्वोष्ठतालुस्तननखं करौ । पादौ च दश पद्मानि
पद्माकाराणि यस्य च  ॥ " इति । आस्यमोष्ठमध्यम् । दशबृहत् । तानि तु-- "उरः
शिरो ललाटं च ग्रीवा बाह्वंसनाभयः । पादौ पृष्ठं श्रुती चैव विशालास्ते
सुखप्रदाः  ॥   

" इति । त्रिभिः श्रीयशस्तेजोभिर्व्याप्तो युक्तः । द्विशुक्लवान् । "द्वौ
शुद्धौ तु शुभौ शुक्लौ वंशौ मातुः पितुस्तथा" इत्युक्तेः । षडुन्नतः । तानि
च-- "कक्षः कुक्षिश्च वक्षश्च घ्राणस्कन्धललाटिकाः । सर्वभूतेषु निर्दिष्टा
उन्नतास्तु सुखप्रदाः  ॥ " इति । पूर्वं त्र्युन्नतस्निग्धत्वमुक्तम्, अत्र
पञ्चस्निग्धत्वं पडुन्नतत्वं चोभयमपि मतभेदादविरुद्धम् । एवं
नानामतप्रदर्शनं रामस्य नानामतसंमतसर्वलक्षणयुक्तत्वसूचनाय । नवतनुर्नवसु
सूक्ष्मः । तानि च-- "सूक्ष्माण्यङ्गुलिपर्वाणि केशरोमनखत्वचः । शेफश्च
येषां सूक्ष्माणि ते नरा दीर्घजीविनः  ॥   

" इति प्रोक्तं षट्कम् । मृदुश्मश्रुत्वं सूक्ष्मदृष्टित्वं
सूक्ष्मबुद्धित्वं चेति नव सूक्ष्मत्वम् । दृष्टेः सौक्ष्म्यं
रत्नपरीक्षान्तसूक्ष्मदर्शनचातुर्यम् । बुद्धेः सूक्ष्मत्वं
तत्त्वसाक्षात्कारसमर्थत्वम् । त्रिभिर्व्याप्नोति धर्मार्थकामैः कालं
यथोचितं व्याप्नोति । त्रिवर्गसेवीत्यर्थः  ॥  ५।३५।२०  ॥   

  

सङ्ग्रहानुग्रहे सङ्ग्रहो धनबलादीनाम्, अनुग्रहस्ताभ्यां प्रजारक्षणम्,
तदुभयनिष्ठः  ॥  ५।३५।२१  ॥   

  

द्वैमात्रः राममात्रापेक्षया द्वितीया माता द्विमाता । तस्या
अपत्यमित्यर्थः । भिन्नोदरभ्रातेत्यर्थः । "वैमात्रः" इति पाठान्तरम्  ॥ 
५।३५।२२,२३  ॥   

  

अस्माभिः सुग्रीवमन्त्रिभिरित्यर्थः । उक्तमेव विस्तरेणाह-- त्वामेवेति  ॥ 
५।३५।२४ ॥   

  

मृगपतिं शाखामृगपतिं सुग्रीवम्, पूर्वजेन वालिना ऽवरोपितं
राज्याद्भ्रंशितम्  ॥  ५।३५।२५,२६  ॥   

  

परिचर्यामहे तङ्श्यनावार्षौ । परिचराम इत्यर्थः । अवरोपितं राज्येन हीनं
कृतम्, पाणिनौ । पाणी इति यावत्  ॥  ५।३५।२७  ॥   

  

अभिप्लुत उत्प्लुत्यारूढः  ॥  ५।३५।२८,२९  ॥   

  

मया परिज्ञाततत्त्वार्थौ मया विज्ञाताशेषवृत्तान्तौ
विज्ञापिताशेषवृत्तान्तौ च  ॥  ५।३५।३०३२  ॥   

  

पूर्ववृत्तया स्वीयस्वीयवृत्तान्तगोचरया  ॥  ५।३५।३३  ॥   

  

स्त्रीहेतोः सुग्रीवस्त्रीपरिग्रहार्थम् । पुरु महत्तेजो यस्य तेन ।
त्वन्नाशजं त्वदपहारजम्  ॥  ५।३५।३४,३५  ॥   

  

निष्प्रभः खिन्नचित्ताः । त्वद्गात्रं शोभयितुं शीलं येषां तानि  ॥ 
५।३५।३६,३७  ॥   

  

दर्शयामासुः सुग्रीवाज्ञयेति शेषः  ॥  ५।३५।३८  ॥   

  

मयैवोपहृतानि च प्रथममिति शेषः । अवकीर्णानि भूमौ
पातनात्किञ्चिद्विशीर्णानि । तानि दत्तानि गृहीत्वा शोकात्तस्मिन्विहतचेतसि
प्रथमार्थे सप्तमी । विहतचेताः मूर्च्छितचेता अभूदित्यर्थः  ॥  ५।३५।३९  ॥   

  

देवप्रकाशेन देवावतारेण, अत एव देवेन परिदेवितं प्रादीपयत् । आभरणदशनमिति
शेषः  ॥  ५।३५।४०  ॥   

  

शायितं शोकाद्भूमौ पतितम्  ॥  ५।३५।४१,४२  ॥   

  

अग्निपर्वतः संवर्ताख्यकालाग्निनिवासभूतः पर्वतो ऽग्निपर्वतः । "तत्र
माल्यवतः शृङ्गे दृश्यते हव्यवाट् सदा । नाम्ना संवर्तको नाम
कालाग्निर्भरतर्षभ  ॥ " इति भीष्मपर्वणि भारतोक्तेः  ॥   

५।३५।४३४७  ॥   

सहितौ सख्यं प्राप्तौ । समयं प्रतिज्ञाम्  ॥  ५।३५।४८५३  ॥   

  

सुग्रीववचनातुराः सुग्रीवाज्ञाभीताः  ॥  ५।३५।५४  ॥   

  

त्रिभागबलसंवृत्तः सेनायास्त्रिष्वंशेष्वेकांशसेनापरिवृत इत्यर्थः  ॥ 
५।३५।५५  ॥   

  

विन्ध्ये विप्रणष्टानां बिलमध्ये ऽदर्शनं प्राप्तानाम् । गता इति ।
समयात्परे ऽपीति शेषः  ॥  ५।३५।५६६०  ॥   

  

निराशानां त्वत्प्राप्त्याशारहितानाम् ।
स्वामिसन्देशात्तत्सन्दिष्टकालात्ययाद्धेतोर्मुमूर्षताम्  ॥  ५।३५।६१  ॥   

  

कार्यहेतोः कार्यसिद्ध्यर्थमिवायातः । दैवादिति शेषः  ॥  ५।३५।६२  ॥   

  

क्व देशे इति शेषः  ॥  ५।३५।६३  ॥   

  

आख्यातुमित्यसमानकर्तृके ऽपि तुमुन्नार्षः  ॥  ५।३५।६४६६  ॥   

  

अन्तं तटम्  ॥  ५।३५।६७६९  ॥   

  

प्लुतः प्लुतवान्  ॥  ५।३५।७०७२  ॥   

  

पवनात्मजत्वेन लङ्घनसामर्थ्यम्  ॥  ५।३५।७३,७४  ॥   

  

एकः संप्राप्तः । अर्थाच्छेषाः समुद्रतीर एवासते । कामरूपिणा । अनेन
रावणान्तःपुराद्यन्वेषणसामर्थ्यं सूचितम्  ॥  ५।३५।७५  ॥   

  

त्वन्नाशं त्वददर्शनम्  ॥  ५।३५।७६  ॥   

  

अधिगमो दर्शनम्  ॥  ५।३५।७७,७८  ॥   

  

तिर्यग्देहस्य तव कथं पवनात्मजत्वमिति शङ्कामपनयन्नाह-- माल्यवान्नमिति  ॥ 
५।३५।७९  ॥   

  

गोकर्णं तदाख्यम् । दिष्टः शम्बसादनाख्यासुरवधायाज्ञप्तः ।
उद्धरन्नुद्धृतवान् अवधीदित्यर्थः । भूते ऽपि लटः शतार्षः  ॥  ५।३५।८०  ॥   

  

स्वेनैवोत्पत्तिकालप्रवृत्तेन कर्मणा पराक्रमेण  ॥  ५।३५।८१  ॥   

  

भर्तुस्त्वद्भर्तू रामस्य नयिता नेता  ॥  ५।३५।८२  ॥   

  

उपपन्नैर्वास्तवैः । अभिज्ञानै रामलक्ष्मणचिह्नैः । अधिगच्छत्यध्यगच्छत्  ॥ 
५।३५।८३८५  ॥   

  

अन्यथा नेति मायाकपिर्नेत्यर्थः  ॥  ५।३५।८६  ॥   

  

सर्वमुत्तरं सर्वं प्रत्युत्तरमाख्यातमित्यन्वयः । अथ सीतायै चिकीर्षितं
पृच्छति-- किं करोमीति । वर्तमानसामीप्ये लटौ । प्रतियामि प्रतियास्ये
रामसमीपम्, किं करोमि किं करिष्ये, कथं वा रोचते चिकीर्षितमिति शेषः  ॥ 
५।३५।८७  ॥   

  

नहि रावण आत्मानं कथमपि कपिपुत्र इति ब्रूयादिति ज्ञापनपूर्वकं
कपित्वनिश्चयाय पुनः स्वजन्मानुवादः-- हते ऽसुर इति । ततः
शम्बसादनासुरवधप्रीतमहर्षेः प्रसादत इत्यर्थः । तत्प्रतिमः वायुसदृश
इत्यर्थः  ॥  ५।३५।८८  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे पञ्चत्रिंशः सर्गः  ॥  ५।३५  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/5_sundarakANDam/05-sItA-bhAShaNam/035_sItA-hanumatsaMvAdaH.md">
<details><summary><h3>द्राविडपाठः ...{Loading}...</h3></summary>



  
तां तु रामकथां श्रुत्वा वैदेही वानरार्षभात्।  
उवाच वचनं सान्त्वमिदं मधुरया गिरा ॥ 5.35.1 ॥   
क्व ते रामेण संसर्गः कथं जानासि लक्ष्मणम्।  
वानराणां नराणां च कथमासीत् समागमः ॥ 5.35.2 ॥   
यानि रामस्य लिङ्गानि लक्ष्मणस्य च वानर।  
तानि भूयः समाचक्ष्व न मां शोकः समाविशेत् ॥ 5.35.3 ॥   
कीदृशं तस्य संस्थानं रूपं रामस्य कीदृशम्।  
कथमूरू कथं बाहू लक्ष्मणस्य च शंस मे ॥ 5.35.4 ॥   
एवमुक्तस्तु वैदेह्या हनुमान् मारुतात्मजः।  
ततो रामं यथात्त्वमाख्यातुमुपचक्रमे ॥ 5.35.5 ॥   
जानन्ती बत दिष्ट्या मां वैदेहि परिपृच्छसि।  
भर्तुः कमलपत्राक्षि संस्थानं लक्ष्मणस्य च ॥ 5.35.6 ॥   
यानि रामस्य चिह्नानि लक्ष्मणस्य च यानि वै।  
लक्षितानि विशालाक्षि वदतः शृणु तानि मे ॥ 5.35.7 ॥   
रामः कमलपत्राक्षः सर्वसत्त्वमनोहरः।  
रूपदाक्षिण्यसम्पन्नः प्रसूतो जनकात्मजे ॥ 5.35.8 ॥   
तेजसाऽऽदित्यसङ्काशः क्षमया पृथिवीसमः।  
बृहस्पतिसमो बुद्ध्या यशसा वासवोपमः ॥ 5.35.9 ॥   
रक्षिता जीवलोकस्य स्वरजनस्याभिरक्षिता।  
रक्षिता स्वस्य वृत्तस्य धर्मस्य च परन्तपः ॥ 5.35.10 ॥   
रामो भामिनि लोकस्य चातुर्वर्ण्यस्य रक्षिता।  
मर्यादानां च लोकस्य कर्ता कारयिता च सः ॥ 5.35.11 ॥   
अर्चिष्मानर्चितोऽत्यर्थं ब्रह्मचर्यव्रते स्थितः।  
साधूनामुपकारज्ञः प्रचारज्ञश्च कर्मणाम् ॥ 5.35.12 ॥   
राजविद्याविनीतश्च ब्राह्मणानामुपासिता।  
श्रुतवान् शीलसम्पन्नो विनीतश्च परन्तपः ॥ 5.35.13 ॥   
यजुर्वेदविनीतश्च वेदविद्भिः सुपूजितः।  
धनुर्वेदे च वेदेषु वेदाङ्गेषु च निष्ठितः ॥ 5.35.14 ॥   
विपुलांसो महाबाहुः कम्बुग्रीवः शुभाननः।  
गूढजत्रुः सुताम्राक्षो रामो देवि जनैः श्रुतः ॥ 5.35.15 ॥   
दुन्दुभिस्वननिर्घोषः स्निग्धवर्णः प्रतापवान्।  
समः समविभक्ताङ्गो वर्णं श्यामं समाश्रितः ॥ 5.35.16 ॥   
त्रिस्थिरस्त्रिप्रलम्बश्च त्रिसमस्त्रिषु चोन्नतः।  
त्रिताम्रस्त्रिषु च स्निग्धो गम्भीरस्त्रिषु नित्यशः ॥ 5.35.17 ॥   
त्रिवलीवांस्त्र्यवनतश्चतुर्व्यङ्गस्त्रिशीर्षवान्।  
चतुष्कलश्चतुर्लेखश्चतुष्किष्कुश्चतुः समः ॥ 5.35.18 ॥   
चतुर्दशसमद्वन्द्वश्चतुर्दंष्ट्रश्चतुर्वर्गतिः।  
महोष्ठहनुनासश्च पञ्चस्निग्धोऽष्टवंशवान् ॥ 5.35.19 ॥   
दशपद्मो दशबृहत् त्रिभिर्व्याप्तो द्विशुक्लवान्।  
षडुन्नतो नवतनुस्त्रिभिर्वाप्नोति राघवः ॥ 5.35.20 ॥   
सत्यधर्मपरः श्रीमान् सङ्ग्रहानुग्रहे रतः।  
देशकालविभागज्ञः सर्वलोकप्रियंवदः ॥ 5.35.21 ॥   
भ्राता च तस्य द्वैमात्रः सौमित्रिरपराजितः।  
अनुरागेण रूपेण गुणैश्चैव तथाविधः ॥ 5.35.22 ॥   
तावुभौ नरशार्दूलौ त्वद्दर्शनसमुत्सुकौ।  
विचिन्वन्तौ महीं कृत्स्नामस्माभिरभिसङ्गतौ ॥ 5.35.23 ॥   
त्वामेव मार्गमाणौ तौ विचरन्तौ वसुन्धराम्।  
ददर्शतुर्मृगपतिं पूर्वजेनावरोपितम् ॥ 5.35.24 ॥   
ऋश्यमूकस्य पृष्ठे तु बहुपादपसङ्कुले।  
भ्रातुर्भयार्तमासीनं सुग्रीवं प्रियदर्शनम् ॥ 5.35.25 ॥   
वयं तु हरिराजं तं सुग्रीवं सत्यसङ्गरम्।  
परिचर्यास्महे राज्यात् पूर्वजेनावरोपितम् ॥ 5.35.26 ॥   
ततस्तौ चीरवसनौ धनुःप्रवरपाणिनौ।  
ऋश्यमूकस्य शैलस्य रम्यं देशमुपागतौ ॥ 5.35.27 ॥   
स तौ दृष्ट्वा नरव्याघ्रौ धन्विनौ वानरर्षभः।  
अवप्लुतो गिरेस्तस्य शिखरं भयमोहितः ॥ 5.35.28 ॥   
ततः स शिखरे तस्मिन् वानरेन्द्रो व्यवस्थितः।  
तयोः समीपं मामेव प्रेषयामास सत्वरम् ॥ 5.35.29 ॥   
तावहं पुरुषव्याघ्रौ सुग्रीववचनात् प्रभू।  
रूपलक्षणसम्पन्नौ कृताञ्जलिरुपस्थितः ॥ 5.35.30 ॥   
तौ परिज्ञाततत्त्वार्थौ मया प्रीतिसमन्वितौ।  
पृष्ठमारोप्य तं देशं प्रापितौ पुरुषर्षभौः ॥ 5.35.31 ॥   
निवेदितौ च तत्त्वेन सुग्रीवाय महात्मने।  
तयोरन्योन्यसंलापाद्भृशं प्रीतिरजायत ॥ 5.35.32 ॥   
ततस्तौ प्रीतिसम्पन्नौ हरीश्वरनरेश्वरौ।  
परस्परकृताश्वासौ कथया पूर्ववृत्तया ॥ 5.35.33 ॥   
ततः स सान्त्वयामास सुग्रीवं लक्ष्मणाग्रजः।  
स्त्रीहेतोर्वालिना भ्रात्रा निरस्तमुरुतेजसा ॥ 5.35.34 ॥   
ततस्त्वन्नाशजं शोकं रामस्याक्लिष्टकर्मणः।  
लक्ष्मणो वानरेन्द्राय सुग्रीवाय न्यवेदयत् ॥ 5.35.35 ॥   
स श्रुत्वा वानरेन्द्रस्तु लक्ष्मणेनेरितं वचः।  
तदाऽऽसीन्निष्प्रभोऽत्यर्थं ग्रहग्रस्त इवांशुमान् ॥ 5.35.36 ॥   
ततस्त्वद्गात्रशोभीनि रक्षसा ह्रियमाणया।  
यान्याभरणजालानि पातितानि महीतले ॥ 5.35.37 ॥   
तानि सर्वाणि रामाय आनीय हरियूथपाः।  
संहृष्टा दर्शयामासुर्गतिं तु न विदुस्तव ॥ 5.35.38 ॥   
तानि रामाय दत्तानि मयैवोपहृतानि च।  
स्वनवन्त्यवकीर्णानि तस्मिन् विगतचेतसि ॥ 5.35.39 ॥   
तान्यङ्के दर्शनीयानि कृत्वा बहुविधं तव।  
तेन देवप्रकाशेन देवेन परिदेवितम् ॥ 5.35.40 ॥   
पश्यतस्तानि रुदतस्ताम्यतश्च पुनः पुनः।  
प्रादीपयन् दाशरथेस्तानि शोकहुताशनम् ॥ 5.35.41 ॥   
शयितं च चिरं तेन दुःकार्तेन महात्मना।  
मयापि विविधैर्वाक्यैः कृच्छ्रादुत्थिपितः पुनः ॥ 5.35.42 ॥   
तानि दृष्ट्वा महाबाहुर्दर्शयित्वा मुहुर्मुहुः।  
राघवः सहसौमित्रिः सुग्रीवे सन्न्यवेदयत् ॥ 5.35.43 ॥   
स तवादर्शनादार्ये राघवः परितप्यते।  
महता ज्वलता नित्यमग्निनेवाग्निपर्वतः ॥ 5.35.44 ॥   
त्वत्कृते तमनिद्रा च शोकश्चिन्ता च राघवम्।  
तापयन्ति महात्मानमग्न्यागारमिवाग्नयः ॥ 5.35.45 ॥   
तवादर्शनशोकेन राघवः प्रविचाल्यते।  
महता भूमिकम्पने महानिव शिलोच्चयः ॥ 5.35.46 ॥   
काननानि सुरम्याणि नदीः प्रस्रवणानि च।  
चरन्न रतिमाप्नोति त्वामपश्यन्नृपात्मजे ॥ 5.35.47 ॥   
स त्वां मनुजशार्दूलः क्षिप्रं प्राप्स्यति राघवः।  
समित्रबान्धवं हत्वा रावणं जनकात्मजे ॥ 5.35.48 ॥   
सहितौ रामसुग्रीवावुभावकुरुतां तदा।  
समयं वालिनं हन्तुं तव चान्वेषणं तथा ॥ 5.35.49 ॥   
ततस्ताभ्यां कुमाराभ्यां वीराभ्यां स हरीश्वरः।  
किष्किन्धां समुपागम्य वाली युद्धे निपातितः ॥ 5.35.50 ॥   
ततो निहत्य तरसा रामो वालिनमाहवे।  
सर्वर्क्षहरिसङ्घानां सुग्रीवमकरोत् पतिम् ॥ 5.35.51 ॥   
रामसुग्रीवयोरैक्यं देव्येवं समजायत।  
हनुममन्तं च मां विद्धि तयोर्दूतमिहागतम् ॥ 5.35.52 ॥   
स्वराज्यं प्राप्य सुग्रीवः समानीय हरीश्वरान्।  
त्वदर्थं प्रेषयामास दिशो दश महाबलान् ॥ 5.35.53 ॥   
आदिष्टा वानरेन्द्रेण सुग्रीवेण महौजसा।  
अद्रिराजप्रतीकाशाः सर्वतः प्रस्थिता महीम् ॥ 5.35.54 ॥   
ततस्ते मार्गमाणा वै सुग्रीववचनातुराः।  
चरन्ति वसुधां कृत्स्नां वयमन्ये च वानराः ॥ 5.35.55 ॥   
अङ्गदो नाम लक्ष्मीवान् वालिसूनुर्महाबलः।  
प्रस्थितः कापिशार्दूलस्त्रिभागबलसंवृतः ॥ 5.35.56 ॥   
तेषां नो विप्रनष्टानां विन्ध्ये पर्वतसत्तमे।  
भृशं शोकपरीतानामहोरात्रगणा गताः ॥ 5.35.57 ॥   
ते वयं कार्यनैराश्यात् कालश्यातिक्रमेण च।  
भयाच्च कपिराजस्य प्राणांस्त्यक्तुं व्यवस्थिताः ॥ 5.35.58 ॥   
विचित्य वनदुर्गाणि गिरिप्रस्रवणानि च।  
अनासाद्य पदं देव्याः प्राणांस्त्यक्तुं समुद्यताः ॥ 5.35.59 ॥   
दृष्ट्वा प्रायोपविष्टांश्च सर्वान् वानरपुङ्गवान्।  
भृशं शोकार्णवे मग्नः पर्यदेवयदङ्गदः ॥ 5.35.60 ॥   
तवनाशं च वैदेहि वालिनश्च वधं तथा।  
प्रायोववेशमस्माकं मरणं च जटायुषः ॥ 5.35.61 ॥   
तेषां नः स्वामिसन्देशान्निराशानां मुमूर्षताम्।  
कार्यहेतोरिवायातः शकुनिर्वीर्यवान् महान् ॥ 5.35.62 ॥   
गृध्रराजस्य सोदर्यः सम्पातिर्नाम गृध्रराट्।  
श्रुत्वा भ्रातृवधं कोपादिदं वचनमब्रवीत् ॥ 5.35.63 ॥   
यवीयान् केन म भ्राता हतः क्व च निपातितः।  
एतदाख्यातुमिच्छामि भवद्भिर्वानरोत्तमाः ॥ 5.35.64 ॥   
अङ्गदोऽकथयत्तस्य जनस्थानेः महद्वधम्।  
रक्षसा भीमरूपेण त्वामुद्दिश्य यथातथम् ॥ 5.35.65 ॥   
जटायुषो वधं श्रुत्वा दुःखितः सोऽरुणात्मजः।  
त्वां शशंस वरारोहे वसन्तीं रावणालये ॥ 5.35.66 ॥   
तस्य तद्वचनं श्रुत्वा सम्पातेः प्रीतिवर्धनम्।  
अङ्गप्रमुखास्तूर्णं ततः सम्प्रस्थिता वयम् ॥ 5.35.67 ॥   
विन्ध्यादुत्थाय सम्प्राप्ताः सागरस्यान्तमुत्तरम्।  
त्वद्दर्शनकृतोत्साहा हृष्टास्तुष्टाः प्लवङ्गमाः ॥ 5.35.68 ॥   
अङ्गदप्रमुखाः सर्वे वेलोपान्तमुपस्थिताः।  
चिन्तां जग्मुः पुनर्भीतास्त्वद्दर्शनसमुत्सुकाः ॥ 5.35.69 ॥   
तथाऽहं हरिसैन्यस्य सागरं प्रेक्ष्य सीदतः।  
व्यवधूय भयं ताव्रं योजनानां शतं प्लुतः ॥ 5.35.70 ॥   
लङ्का चापि मया रात्रौ प्रविष्टा राक्षसाकुला।  
रावणश्च मया दृष्टस्त्वं च शोकपरिप्लुता ॥ 5.35.71 ॥   
एतत्ते सर्वमाख्यातं यथावृत्तमनिन्दिते।  
अभिभाषस्व मां देवि दूतो दाशरथेरहम् ॥ 5.35.72 ॥   
तं मां रामकृतोद्योगं त्वन्निमित्तमिहागतम्।  
सुग्रीवसचिवं देवि बुध्यस्व पवनात्मजम् ॥ 5.35.73 ॥   
कुशली तव काकुत्स्थः सर्वशस्त्रभृतां वरः।  
गुरोराराधने युक्तो लक्ष्मणश्च सुलक्षणः ॥ 5.35.74 ॥   
तस्य वीर्यवतो देवि भर्तुस्तव हिते रतः।  
अहमेकस्तु सम्प्राप्तः सुग्रीववचनादिह ॥ 5.35.75 ॥   
मयेयमसहायेन चरता कामरूपिणा।  
दक्षिणा दिगनुक्रान्ता त्वन्मार्गविचयैषिणा ॥ 5.35.76 ॥   
दिष्ट्याऽहं हरिसैन्यानां त्वन्नाशमनुशोचताम्।  
अपनेष्यामि सन्तापं तवाभिगमशंसनात् ॥ 5.35.77 ॥   
दिष्ट्या हि मम न व्यर्थं देवि सागरलङ्घनम्।  
प्राप्स्याम्यहमिदं दिष्ट्या त्वद्दर्शनकृतं यशः ॥ 5.35.78 ॥   
राघवश्च महावीर्यः क्षिप्रं त्वामभिपत्स्यते।  
समित्रबान्धवं हत्वा रावणं राक्षसाधिपम् ॥ 5.35.79 ॥   
माल्यवान्नाम वैदेहि गिरीणामुत्तमो गिरिः।  
ततो गच्छति गोकर्णं पर्वतं केसरी हरिः ॥ 5.35.80 ॥   
स च देवर्षिभिर्दिष्टः पिता मम महाकपिः।  
तार्थे नदीपतेः पुण्ये शम्बसादनमुद्धरत् ॥ 5.35.81 ॥   
तस्याहं हरिणः क्षेत्रे जातो वातेन मैथिलि।  
हनुमानिति विख्यातो लोके स्वेनैव कर्मणा ॥ 5.35.82 ॥   
विश्वासार्थं तु वैदेहि भर्तुरुक्ता मया गुणाः।  
अचिराद् राघवो देवि त्वामितो नयिताऽनघे ॥ 5.35.83 ॥   
एवं विश्वासिता सीता हेतुभिः शोककर्शिता।  
उपपन्नैरभिज्ञानैर्दूतं तमवगच्छति ॥ 5.35.84 ॥   
अतुलं च गता हर्षं प्रहर्षेण च जानकी।  
नेत्राभ्यां वक्रपक्ष्मभ्यां मुमोचानन्दजं जलम् ॥ 5.35.85 ॥   
चारु तद्वदनं तस्यास्ताम्रशुक्लायतेक्षणम्।  
अशोभत विशालाक्ष्या राहुमुक्त इवोडुराट् ॥ 5.35.86 ॥   
हनुमन्तं कपिं व्यक्तं मन्यते नान्यथेति सा।  
अथोवाच हनूमांस्तामुत्तरं प्रियदर्शनाम् ॥ 5.35.87 ॥   
एतत्ते सर्वमाख्यातं समाश्वसिहि मैथिलि।  
किं करोमि कथं वा ते रोचते प्रतियाम्यहम् ॥ 5.35.88 ॥   
हतेऽसुरे संयति शम्बसादने कपिप्रवीरेण महर्षिचोदनात्।  
ततोऽस्मि वायुप्रभवो हि मैथिलि प्रभावतस्तत्प्रतिमश्च वानरः ॥ 5.35.89 ॥   

</details>
</div>
