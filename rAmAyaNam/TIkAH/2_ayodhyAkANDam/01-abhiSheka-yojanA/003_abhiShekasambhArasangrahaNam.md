+++
title = "००३ अभिषेकसम्भारसङ्ग्रहणम्"
title_english = "003 Preparing for the Ceremony"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-003-Abhisheka_Sambhara_Samgrahanam_.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/01-abhiSheka-yojanA/003_abhiShekasambhArasangrahaNam.md">
<details><summary><h3>IITK ...{Loading}...</h3></summary>

Dasaratha requests Vasistha and Vamadeva to make preparations for
installation of Rama-- Orders for procurement of necessary
materials--Sumantra brings Rama to the assembly--Dasaratha counsels
Rama.



#### श्लोकः
##### मूलम्
तेषामञ्जलिपद्मानि प्रगृहीतानि सर्वशः।  
प्रतिगृह्याब्रवीद्राजा तेभ्यः प्रियहितं वचः॥2.3.1॥

##### शब्दार्थः
राजा king, सर्वशः in all ways, प्रगृहीतानि held out, तेषाम् their, अञ्जलिपद्मानि palms folded  like lotuses, प्रतिगृह्य having received, तेभ्यः for them, प्रियहितम् pleasing and beneficial, वचः words, अब्रवीत् spoke.

##### आङ्ग्लानुवादः
The citizens held out their palms folded like lotuses in reverence and urged  king Dasaratha in all possible ways (to coronate Rama). He reciprocated their respect with words preasing and beneficial to themः



#### श्लोकः
##### मूलम्
अहोऽस्मि परमप्रीतः प्रभावश्चातुलो मम।  
यन्मे ज्येष्ठं प्रियं पुत्रं यौवराज्यस्थमिच्छथ॥2.3.2॥

##### शब्दार्थः
मे my, ज्येष्ठम् eldest, प्रियम् beloved, पुत्रम् son, यौवराज्यस्थम् as prince regent, यत् इच्छथ  since you are desiring, अहो oh, परम प्रीतः अस्मि I am immensely pleased, मम my, प्रभावश्च  splendour, अतुलः incomparable.

##### आङ्ग्लानुवादः
I am immensely happy that you have added to my incomparable resilience with your  desire to see my beloved eldest son installed heirapparent.



#### श्लोकः
##### मूलम्
इति प्रत्यर्च्य तान्राजा ब्राह्मणानिदमब्रवीत्।  
वसिष्ठं वामदेवं च तेषामेवोपशृण्वताम्॥2.3.3॥

##### शब्दार्थः
राजा the king, इति thus, तान् them, प्रत्यर्च्य having honoured, तेषाम् their, उपशृण्वताम् एव  
when they were listening, वशिष्ठम् to Vasistha, वामदेवं च to Vamadeva, ब्राह्मणान् addressing other brahmins, इदम् these words, अब्रवीत् spoke.

##### आङ्ग्लानुवादः
Having honoured them (the invitees) in return for their response, king Dasaratha  addressed Vasistha, Vamadeva and other brahmins.



#### श्लोकः
##### मूलम्
चैत्रश्श्रीमानयं मासः पुण्यः पुष्पितकाननः।  
यौवराज्याय रामस्य सर्वमेवोपकल्प्यताम्॥2.3.4॥  
राज्ञस्तूपरते वाक्ये जनघोषो महानभूत्।

##### शब्दार्थः
श्रीमान् auspicious, अयम् this, चैत्रमासः month of Chaitra, पुण्यः is sacred, पुष्पितकाननः with its groves in blossoms, रामस्य of Rama, यौवराज्याय for installation as heirapparent, सर्वम् एव everything, उपकल्प्यताम् be arranged, राज्ञः king's, वाक्ये words, उपरते were, महान् great, जनघोषः applause by the multitude, अभूत् arose.

##### आङ्ग्लानुवादः
This auspicious month of Chaitra is sacred with its blossoming groves. Let all the arrangements be made for the installation of Rama as heirapparent. On hearing this, all the members of the assembly applauded the king tumultously.



#### श्लोकः
##### मूलम्
शनैस्तस्मिन्प्रशान्ते च जनघोषे जनाधिपः॥2.3.5॥  
वसिष्ठं मुनिशार्दूलं राजा वचनमब्रवीत्।

##### शब्दार्थः
तस्मिन् that, जनघोषे tumult, शनैः slowly, प्रशान्ते had calmed down, जनाधिपः lord of the people, राजा king (Dasaratha), मुनिशार्दूलम् tiger among ascetics, वशिष्ठम् to Vasistha, वचनम् these words, अब्रवीत् spoke.

##### आङ्ग्लानुवादः
With the tumult gradually calmed down, the lord of the people, the king (Dasaratha) spoke this to Vasistha, a tiger among asceticsः



#### श्लोकः
##### मूलम्
अभिषेकाय रामस्य यत्कर्म सपरिच्छदम्॥2.3.6॥  
तदद्य भगवन् सर्वमाज्ञापयितु मर्हसि।

##### शब्दार्थः
भगवन् O revered one, रामस्य Rama's, अभिषेकाय for the installation, सपरिच्छदम् with necessaries, यत् which, कर्म performance , तत् (सर्वं) that, अद्य now, आज्ञापयितुम् to issue  order, अर्हसि should.

##### आङ्ग्लानुवादः
O revered one, you should issue appropriate orders to keep ready the necessary articles required for the performance of installation ceremony of Rama.



#### श्लोकः
##### मूलम्
तच्छ्रुत्वा भूमिपालस्य वसिष्ठो द्विजसत्तमः॥2.3.7॥  
आदिदेशाग्रतो राज्ञस् स्थितान्युक्तान् कृताञ्जलीन्।

##### शब्दार्थः
द्विजसत्तमः the best of brahmins, वशिष्ठः Vasistha, भूमिपालस्य king's, तत् those words, श्रुत्वा having heard, राज्ञः king's, अग्रतः in front of, स्थितान् standing, कृताञ्जलीन् with folded palms, युक्तान् counsellors, आदिदेश ordered.

##### आङ्ग्लानुवादः
Hearing the words of  the king, Vasistha, best of the brahmins thus ordered the counsellors who stood in front of the king with folded palmsः



#### श्लोकः
##### मूलम्
सुवर्णादीनि रत्नानि बलीन् सर्वौषधीरपि॥2.3.8॥  
शुक्लमाल्यांश्च लाजांश्च पृथक्च मधुसर्पिषी।  
अहतानि च वासांसि रथं सर्वायुधान्यपि॥2.3.9॥  
चतुरङ्गबलं चैव गजं च शुभलक्षणम्।  
चामरव्यजने श्वेते ध्वजं छत्रं च पाण्डुरम्॥2.3.10॥  
शतं च शातकुम्भानां कुम्भानाग्निवर्चसाम्।  
हिरण्यशृङ्गमृषभं समग्रं व्याघ्रचर्म च॥2.3.11॥  
उपस्थापयत प्रातरग्न्यगारं महीपतेः।

##### शब्दार्थः
सुवर्णादीनि gold and other metals, रत्नानि gems, बलीन् offerings, सर्वौषधीः अपि herbs also, शुक्लमाल्यान् च garlands of white flowers, लाजान् च roasted corn, पृथक्  separately, मधुसर्पिषी honey and clarified butter, अहतानि वासांसि च fresh clothes, रथम् chariot, सर्वायुधान्यपि weapons of every kind, चतुरङ्गबलं चैव army of four divisions also, शुभलक्षणम् possessing auspicious qualities, गजं च elephant, श्वेते white, चामरव्यजने fans made of Yak's hair, ध्वजम् a standard, पाण्डुरम् white, छत्रं च parasol, शातकुम्भानाम् golden, अग्निवर्चसाम् shining like fire, कुम्भानाम् of vessels, शतं च a hundred, हिरण्यशृङ्गम् goldplated horns, ऋषभम् a bull, समग्रम् complete, व्याघ्रचर्म च tiger skin, प्रातः early morning, महीपतेः king's, अग्न्यगारे in the place set aside for sacred fire, उपस्थापयत  assemble.

##### आङ्ग्लानुवादः
By tomorrow early morning arrange in the place set aside for sacred fire in the king's palace gold and other metals, gems, articles of worship, also herbs, garlands  
of white flowers, roasted corn, honey and clarified butter in separate containers, fresh clothes, chariot, weapons of every kind, army of four divisions, an elephant possessing auspicious marks, white fans made of Yak's hair, a standard, white parasol, a hundred golden vessels shining like fire, a bull with goldplated horns and a tiger skin.



#### श्लोकः
##### मूलम्
यच्चान्यत्किञ्चिदेष्टव्यं तत्सर्वमुपकल्प्यताम्॥2.3.12॥  
अन्तःपुरस्य द्वाराणि सर्वस्य नगरस्य च।  
चन्दनस्रग्भिरर्च्यन्तां धूपैश्च घ्राणहारिभिः॥2.3.13॥

##### शब्दार्थः
अन्यत् any other, यत् च किञ्चित् even a little, एष्टव्यम् sought, तत् सर्वम् all that, उपकल्प्यताम् may be arranged, अन्तःपुरस्य for the inner apartment, सर्वस्य entire, नगरस्य च also of the city, द्वाराणि gates, चन्दनस्रग्भिः with sandalpaste and garlands, घ्राणहारिभिः sweetsmelling, धूपैः with burnt incense, अर्च्यन्ताम्  worship.

##### आङ्ग्लानुवादः
Even the smallest items required be arranged. Let the gates of the inner apartment and of the entire city be decorated with sandalpaste and garlands. Let fragrant incense be burnt for worship.



#### श्लोकः
##### मूलम्
प्रशस्तमन्नं गुणवद्दधिक्षीरोपसेचनम्।  
द्विजानां शतसाहस्रे यत्प्रकाममलं भवेत्॥2.3.14॥

##### शब्दार्थः
यत् which, द्विजानाम् for brahmins, शतसाहस्रे hundred thousand, प्रकामम् to the heart's content, अलं भवेत् is sufficient, गुणवत् of good quality, दधिक्षीरोपसेचनम् cooked with milk and curd, प्रशस्तम् excellent, अन्नम् rice (be arranged).

##### आङ्ग्लानुवादः
Arrange fine rice cooked with milk and curd sufficient for a hundred thousand brahmins to eat to their heart's content.



#### श्लोकः
##### मूलम्
सत्कृत्य द्विजमुख्यानां श्वःप्रभाते प्रदीयताम्।  
घृतं दधि च लाजाश्च दक्षिणाश्चापि पुष्कलाः॥2.3.15॥

##### शब्दार्थः
श्वः tomorrow, प्रभाते early morning, द्विजमुख्यानाम् to the best of brahmins, सत्कृत्य having honoured them, प्रदीयताम् give, घृतम् clarified butter, दधि च curd also, लाजाः च roasted corn, पुष्कलाः in abundance, दक्षिणाश्चापि also gifts (be given).

##### आङ्ग्लानुवादः
At dawn tomorrow the best of brahmins be honoured with cooked rice clarified butter, curd, roasted corn and gifts in abundance.



#### श्लोकः
##### मूलम्
सूर्येऽभ्युदितमात्रे श्वो भविता स्वस्तिवाचनम्।  
ब्राह्मणाश्च निमन्त्र्यन्तां कल्प्यन्तामासनानि च॥2.3.16॥

##### शब्दार्थः
श्वः tomorrow, सूर्ये when the Sun, अभ्युदितमात्रे as soon as he rises, स्वस्तिवाचनम् swastivachana (a benedictory utterance), भविता should be made, ब्राह्मणाः च brahmins, निमन्त्र्यन्ताम् be invited, आसनानि च seats also, कल्प्यन्ताम् be arranged.

##### आङ्ग्लानुवादः
As soon as the Sun rises tomorrow, arrangements be made for Swastivachana (a benedictory utterance). Brahmins be invited and seats provided to them.



#### श्लोकः
##### मूलम्
आबध्यन्तां पताकाश्च राजमार्गश्च सिंच्यताम्।  
सर्वे च तालावचरा गणिकाश्च स्वलङ्कृताः॥2.3.17॥  
कक्ष्यां द्वितीयामासाद्य तिष्ठन्तु नृपवेश्मनः।

##### शब्दार्थः
पताकाः च banners, आबध्यन्ताम् be fastened, राजमार्गः च royal highway, सिंच्यतां च be sprinkled with water, सर्वे all, तालावचराः actors, स्वलङ्कृताः beautifully adorned, गणिकाः च courtesans, नृपवेश्मनः of the king's residence, द्वितीयाम् second, कक्ष्याम् the inner apartment, आसाद्य having reached, तिष्ठन्तु remain seated.

##### आङ्ग्लानुवादः
Banners be fastened and royal highways be sprinkled with water. All  actors and beautifully adorned courtesans should reach the second inner apartment of the king's residence and remain seated there.



#### श्लोकः
##### मूलम्
देवायतनचैत्येषुसान्नभक्षास् सदक्षिणाः॥2.3.18॥  
उपस्थापयितव्यास् स्युर्माल्ययोग्याः पृथक्पृथक्।

##### शब्दार्थः
सान्नभक्षाः provided with food and other eatables, सदक्षिणाः together with gifts, माल्ययोग्याः  suitable persons to hold garlands, पृथक् पृथक् separately, देवायतनचैत्येषु in the temples and other places of worship, उपस्थापयितव्याः स्युः are to be stationed.

##### आङ्ग्लानुवादः
Persons to cater food and other eatables and to hold garlands and gifts be stationed at all temples and other places of worship.



#### श्लोकः
##### मूलम्
दीर्घासिबद्धा योधाश्च सन्नद्धा मृष्टवाससः॥2.3.19॥  
महाराजाङ्गणं सर्वे प्रविशन्तु महोदयम्।

##### शब्दार्थः
दीर्घासिबद्धाः men with long swords tied to their waists, सन्नद्धाः fully alert, मृष्टवाससः wearing new clothes, सर्वे all, योधाः च warriors also, महोदयम् highly glorious, महाराजाङ्गणम् courtyard of the king, प्रविशन्तु let them enter.

##### आङ्ग्लानुवादः
Let all the warriors in fresh clothes, armed with long swords and fully alert enter the courtyard of the glorious king.



#### श्लोकः
##### मूलम्
एवं व्यादिश्य विप्रौ तौ क्रियास्तत्र सुनिष्ठितौ॥2.3.20॥  
चक्रतुश्चैव यच्छेषं पार्थिवाय निवेद्य च।

##### शब्दार्थः
सुनिष्ठितौ highly selfdisciplined, तौ विप्रौ the two brahmins, तत्र there, एवम् क्रियाः functions to be performed, व्यादिश्य having ordered, पार्थिवाय to the king, निवेद्य च having informed, यत् whatever, शेषम् remained to be done, that one also, चक्रतुः च एव also performed.

##### आङ्ग्लानुवादः
The two highly selfdisciplined ascetics (Vasistha and Vamadeva), having ordered the tasks to be performed and whatever remained to be done reported to the king.



#### श्लोकः
##### मूलम्
कृतमित्येव चाब्रूतां अभिगम्य जगत्पतिम्॥2.3.21॥  
यथोक्तवचनं प्रीतौ हर्षयुक्तौ द्विजर्षभौ।

##### शब्दार्थः
प्रीतौ being satisfied, हर्षयुक्तौ with delight, द्विजर्षभौ the two illustrious brahmins, जगत्पतिम् lord of the earth, अभिगम्य having approached, यथोक्तवचनम् in accordance with the word of command, कृतमित्येव has been performed, अब्रूताम् spoke.

##### आङ्ग्लानुवादः
Satisfied with the arrangements, the two illustrious brahmins(Vasistha and Vamadeva) approached the lord of the earth (Dasaratha) with delight and said All things have been arranged in accordance with your word of command.



#### श्लोकः
##### मूलम्
ततस्सुमन्त्रं द्युतिमान्राजा वचनमब्रवीत्।  
रामः कृतात्मा भवता शीघ्रमानीयतामिति॥2.3.22॥

##### शब्दार्थः
ततः thereafter, द्युतिमान् effulgent, राजा king, सुमन्त्रम् to Sumantra, कृतात्मा selfpossessed, रामः Rama, भवता by you, शीघ्रम् immediately, आनीयताम् be brought, इति thus, वचनम् word, अब्रवीत् spoke.

##### आङ्ग्लानुवादः
Thereafter the glorious king said to Sumantra, Bring immediately the selfpossessed Rama.



#### श्लोकः
##### मूलम्
स तथेति प्रतिज्ञाय सुमन्त्रो राजशासनात्॥2.3.23॥  
रामं तत्रानयाञ्चक्रे रथेन रथिनां वरम्।

##### शब्दार्थः
सः that, सुमन्त्रः Sumantra, तथा इति so be it, प्रतिज्ञाय after acknowledging, राजशासनात् by the king's command, रथिनाम् among charioteers, वरम् excellent, रामम् Rama, रथेन on chariot, तत्र there, आनयाञ्चक्रे brought.

##### आङ्ग्लानुवादः
In response to the king's command Sumantra, the best of charioteers said, 'so be it'  and fetched Rama in a chariot.



#### श्लोकः
##### मूलम्
अथ तत्र समासीना स्तदा दशरथं नृपम्॥2.3.24॥  
प्राच्योदीच्याः प्रतीच्याश्च दाक्षिणात्याश्च भूमिपाः।  
म्लेच्छाश्चार्याश्च ये चान्ये वनशैलान्तवासिनः॥2.3.25॥  
उपासाञ्चक्रिरे सर्वे तं देवा इव वासवम्।

##### शब्दार्थः
अथ afterwards, प्राच्योदीच्याः relating to eastern and northern countries, प्रतीच्याः च relating to west, दाक्षिणात्याः च relating to south, भूमिपाः kings, म्लेच्छाः च foreign (nonaryan), आर्याः च Aryan, वने in forest, अन्ये other, ये whosoever, शैलान्तवासिनः inhabiting the mountains, सर्वे all, तदा then, तत्र there, समासीनाः had seated, तम् दशरथं नृपम् that king Dasaratha, देवाः devatas, वासवमिव like Indra, उपासाञ्चक्रिरे paid homage.

##### आङ्ग्लानुवादः
After Sumantra had gone, the kings from eastern, northern, western, southern  nonAryan and Aryan countries, rulers from forests and mountains paid homage to king Dasaratha, as devatas do to Indra.



#### श्लोकः
##### मूलम्
तेषां मध्ये स राजर्षिर्मरुतामिव वासवः॥2.3.26॥  
प्रासादस्थो रथगतं ददर्शायान्तमात्मजम्।

##### शब्दार्थः
मरुताम् among maruts, वासवः like Indra, तेषाम् their, मध्ये in the midst, सः that, राजर्षिः sage among kings (Dasaratha), प्रासादस्थः sitting in the palace, रथगतम् sitting in the chariot, आयान्तम् approaching, आत्मजम् son, ददर्श beheld.

##### आङ्ग्लानुवादः
The rajarsi, (Dasaratha), seated among the kings like Indra amidst maruts, beheld his son Rama sitting in a chariot and approaching him.



#### श्लोकः
##### मूलम्
गन्धर्वराजप्रतिमं लोके विख्यातपौरुषम्॥2.3.27॥  
दीर्घबाहुं महासत्त्वं मत्तमातङ्गगामिनम्।  
चन्द्रकान्ताननं राममतीव प्रियदर्शनम्॥2.3.28॥  
रूपौदार्यगुणैः पुंसां दृष्टिचित्तापहारिणम्।  
घर्माभितप्ताः पर्जन्यं ह्लादयन्तमिव प्रजाः॥2.3.29॥  
न ततर्प समायान्तं पश्यमानो नराधिपः।

##### शब्दार्थः
गन्धर्वराजप्रतिमम् appearing like the very image of the king of gandharvas, लोके in this world, विख्यातपौरुषम् renowned for his courage, दीर्घबाहुम् longarmed, महासत्त्वम् of immense strength, मत्तमातङ्गगामिनम् walks with the majestic gait of an intoxicated elephant, चन्द्रकान्ताननम् with countenance resembling the Moonstone, अतीव extremely, प्रियदर्शनम्  handsome to look at, रूपौदार्यगुणैः with his beauty and generosity, पुंसाम् of men, दृष्टिचित्तापहारिणम् captivating their eyes and mind, घर्माभितप्ताः scorched with heat, प्रजाः men, ह्लादयन्तम् gladdening, पर्जन्यम् इव like Parjanya(raingod), समायान्तम् approaching, रामम् Rama, पश्यमानः while gazing, नराधिपः king, न ततर्प was not satiated.

##### आङ्ग्लानुवादः
Rama appeared as the very image of king of the gandharvas known for his courage in this world. With his long arms, he was extremely handsome with a countenance of the colour of moonstone possessed of immense strength, he walked with the  gait of  an intoxicated elephant. He captivated the eyes and hearts of men with his beauty and generosity. He looked like Parjanya (raingod), gladdening men scorched by heat. Even after (intensely) gazing at Rama approaching, the king (Dasaratha) was not satiated.



#### श्लोकः
##### मूलम्
अवतार्य सुमन्त्रस्तं राघवं स्यन्दनोत्तमात्॥2.3.30॥  
पितुस्समीपं गच्छन्तं प्राञ्जलिः पृष्ठतोऽन्वगात्।

##### शब्दार्थः
सुमन्त्रः Sumantra, तम् राघवम् that Rama, स्यन्दनोत्तमात् from that splendid chariot, अवतार्य  having assisted him to alight, पितुः to father's, समीपम् proximity, गच्छन्तम् proceeding,  
प्राञ्जलिः with folded palms, पृष्ठतः behind, अन्वगात् followed.

##### आङ्ग्लानुवादः
Sumantra assisted Rama while alighting from that splendid chariot and followed him  with folded palms as Rama was proceeding towards his father.



#### श्लोकः
##### मूलम्
स तं कैलासशृङ्गाभं प्रासादं नरपुङ्गवः॥2.3.31॥  
आरुरोह नृपं द्रष्टुं सह सूतेन राघवः।

##### शब्दार्थः
नरपुङ्गवः best among men, सः that, राघवः Rama, नृपम् the king, द्रष्टुम् to see, सूतेन सह accompanied by charioteer Sumantra, कैलासशृङ्गाभम् as lofty as the peak of Kailasa, तम्  
प्रासादम् that palace, आरुरोह ascended.

##### आङ्ग्लानुवादः
Best among men, Rama  accompanied by charioteer Sumantra ascended that palace that was lofty as the peak of Kailasa mountain in order to see the king.



#### श्लोकः
##### मूलम्
स प्राञ्जलिरभिप्रेत्य प्रणतः पितुरन्तिके॥2.3.32॥  
नाम स्वं श्रावयन्रामो ववन्दे चरणौ पितुः।

##### शब्दार्थः
सः रामः that Rama, प्राञ्जलिः with folded palms, अभिप्रेत्य having approached, पितुः father's, अन्तिके in proximity, प्रणतः bowing low, स्वम् his own, नाम name, श्रावयन् pronouncing, पितुः father's, चरणौ feet, ववन्दे touched with reverence.

##### आङ्ग्लानुवादः
Rama, approached his father with folded palms and bowed low near him, pronounced his (own) name and touched his father's feet with reverence.



#### श्लोकः
##### मूलम्
तं दृष्ट्वा प्रणतं पार्श्वे कृताञ्जलिपुटं नृपः॥2.3.33॥  
गृह्याञ्जलौ समाकृष्य सस्वजे प्रियमात्मजम्।

##### शब्दार्थः
नृपः that king, पार्श्वे by his side, प्रणतम् bowed down with reverence, कृताञ्जलिपुटम् with folded hands, प्रियम् beloved, तम् आत्मजम् his son Rama, अञ्जलौ by holding the folded hands, गृह्य clasping, समाकृष्य drawing towards him, सस्वजे embraced.

##### आङ्ग्लानुवादः
Seeing his beloved son Rama who was standing by his side with folded hands in supplication, king Dasaratha, held his folded hands and drew him near and embraced him.



#### श्लोकः
##### मूलम्
तस्मै चाभ्युदितं दिव्यं मणिकाञ्चनभूषितम्॥2.3.34॥  
दिदेश राजा रुचिरं रामाय परमासनम्।

##### शब्दार्थः
राजा the king (Dasaratha), तस्मै रामाय for that Rama, अभ्युदितम् lofty, दिव्यम् excellent, मणिकाञ्चनभूषितम् decorated with gold and gems, रुचिरम् splendid, वरमासनम् best seat, दिदेश gave.

##### आङ्ग्लानुवादः
The king (Dasaratha) offered Rama a seat on the lofty, glorious throne splendidly  decorated with gold and gems.



#### श्लोकः
##### मूलम्
तदासनवरं प्राप्य व्यदीपयत राघवः॥2.3.35॥  
स्वयैव प्रभया मेरुमुदये विमलो रविः।

##### शब्दार्थः
राघवः son of the Raghus (Rama), तत् आसनवरम् that lofty seat, प्राप्य having received, उदये in the morning, विमलः translucent, रविः sun, मेरुमिव like Meru (mountain), स्वया of his own, प्रभया with his rays, व्यदीपयत shone.

##### आङ्ग्लानुवादः
The lofty seat Rama occupied was illuminated by him resplenderce like mount Meru in the translucent rays of the morning Sun.



#### श्लोकः
##### मूलम्
तेन विभ्राजता तत्र सा सभाऽभिव्यरोचत॥2.3.36॥  
विमलग्रहनक्षत्रा शारदी द्यौरिवेन्दुना।

##### शब्दार्थः
तत्र there, विभ्राजता while illumining, तेन by Rama, सा सभा that assembly, विमलग्रहनक्षत्रा with clear planets and stars, शारदी autumnal, द्यौः sky, इन्दुना इव like moon, अभिव्यरोचत dazzled.

##### आङ्ग्लानुवादः
That assembly was illumined by (the presence of) Rama like the Moon dazzling the  
clear autumnal sky bespangled with sparkling planets and stars.



#### श्लोकः
##### मूलम्
तं पश्यमानो नृपतिस्तुतोष प्रियमात्मजम्॥2.3.37॥  
अलङ्कृतमिवात्मानमादर्शतलसंस्थितम्।

##### शब्दार्थः
तम् that, प्रियम् beloved, आत्मजम् son, पश्यमानः beholding, नृपतिः king, अलङ्कृतम् adorned, आदर्शतलसंस्थितम् image reflected in mirror, आत्मानमिव seeing himself, तुतोष experienced delight.

##### आङ्ग्लानुवादः
The king was delighted to see his beloved son as though he saw his own reflection adorning a mirror.



#### श्लोकः
##### मूलम्
स तं सस्मितमाभाष्य पुत्रं पुत्रवतां वरः॥2.3.38॥  
उवाचेदं वचो राजा देवेन्द्रमिव काश्यपः।

##### शब्दार्थः
पुत्रावताम् among those having sons, वरः best, सः राजा that king, तं पुत्रम् that son, सस्मितम् with a smile, आभाष्य having called, काश्यपः Kasyapa, देवेन्द्रमिव like Devendra, इदम् this, वचः words, उवाच spoke.

##### आङ्ग्लानुवादः
The best among fathers, he (Dasaratha) said these words to his son with a smile, like Kasyapa addressing Devendra.



#### श्लोकः
##### मूलम्
ज्येष्ठायामसि मे पत्न्यां सदृश्यां सदृशस्सुतः॥2.3.39॥  
उत्पन्नस्त्वं गुणश्रेष्ठो मम रामात्मजः प्रियः।

##### शब्दार्थः
राम O Rama, ज्येष्ठायाम् the eldest, सदृश्याम् worthy woman, मे पत्न्याम् to my wife, उत्पन्नः born, सदृशः worthy, सुतः असि are a son, गुणश्रेष्ठः having excellent virtues, त्वम् you, मम to me, प्रियः आत्मजः beloved son.

##### आङ्ग्लानुवादः
A worthy son of my worthy eldest wife, O Rama, your great virtues have endeared you to me.



#### श्लोकः
##### मूलम्
यतस्त्वया प्रजाश्चेमास् स्वगुणैरनुरञ्जिताः॥2.3.40॥  
तस्मात्त्वं पुष्ययोगेन यौवराज्यमवाप्नुहि।

##### शब्दार्थः
यतः since, त्वया by you, इमाः these, प्रजाः people, स्वगुणैः with your virtues, अनुरञ्जिताः have been endeared, तस्मात्  therefore, त्वम् you, पुष्ययोगेन when Pushya star is in conjunction with the Moon, यौवराज्यम् office of heirapparent, अवाप्नुहि receive.

##### आङ्ग्लानुवादः
As you have endeared yourself to these subjects with your virtues, you shall assume the office of heirapparent when Pushya star is in conjunction with the Moon.



#### श्लोकः
##### मूलम्
कामतस्त्वं प्रकृत्यैव विनीतो गुणवानसि॥2.3.41॥  
गुणवत्यपि तु स्नेहात्पुत्र वक्ष्यामि ते हितम्।

##### शब्दार्थः
त्वम् you, कामतः admittedly, प्रकृत्यैव by nature itself, विनीतः gentle one, गुणवान् असि are virtuous, पुत्र O son, गुणवत्यपि तु (in you) even though possessed of virtues, स्नेहात् out of affection, ते you, हितम् good,  वक्ष्यामि I shall speak.

##### आङ्ग्लानुवादः
Admittedly gentle by nature, you are gifted with virtues. O son, even though virtuous,   I shall offer you counsel for your good out of affection for you.



#### श्लोकः
##### मूलम्
भूयो विनयमास्थाय भव नित्यं जितेन्द्रियः॥2.3.42॥  
कामक्रोधसमुत्थानि त्यजेथा व्यसनानि च।

##### शब्दार्थः
भूयः still, विनयम् modesty, आस्थाय resorting to, नित्यम् always, जितेन्द्रियः conquering the senses, भव become, कामक्रोधसमुत्थानि arising out of lust and anger, व्यसनानि च त्यजेथाः you should also abjure violations.

##### आङ्ग्लानुवादः
With humility, always keep your senses under control. Keep off all violations arising out of lust and anger.



#### श्लोकः
##### मूलम्
परोक्षया वर्तमानो वृत्त्या प्रत्यक्षया तथा॥2.3.43॥  
अमात्यप्रभृतीस्सर्वाःप्रकृतीश्चानुरञ्जय।

##### शब्दार्थः
परोक्षया indirectly, वृत्त्या with behaviour, तथा also, प्रत्यक्षया with direct behaviour, वर्तमानः conducting, अमात्यप्रभृतीः ministers etc., सर्वाः all, प्रकृतीः people, अनुरञ्जय satisfy.

##### आङ्ग्लानुवादः
With your behaviour keep the ministers and the people satisfied by means direct or indirect.



#### श्लोकः
##### मूलम्
कोष्ठागारायुधागारैःकृत्वा सन्निचयान्बहून्॥2.3.44॥  
तुष्टानुरक्तप्रकृतिर्यः पालयति मेदिनीम्।  
तस्यनन्दन्ति मित्राणि लब्ध्वाऽमृतमिवामराः॥2.3.45॥  
तस्मात्त्वमपि चात्मानं नियम्यैवं समाचर।

##### शब्दार्थः
कोष्ठागारायुधागारैः with stocks of foodgrains and arsenals, बहून् many, सन्निचयान्  collections, कृत्वा having made, तुष्टानुरक्तः प्रकृतिः keeping the subjects content and loyal, यः who, मेदिनीम् the earth, पालयति rules, तस्य his, मित्राणि friends, अमृतम् nectar, लब्ध्वा having obtained, अमराः इव like devatas, नन्दन्ति obtain pleasure, तस्मात् so, त्वमपि you also, आत्मानम् yourself, एवम् thus, समाचर conduct yourself.

##### आङ्ग्लानुवादः
You shall rule the earth by filling granaries of foodgrains and arsenals and keeping the subjects loyal and contented. The friends of such a person will memain pleased like devatas with nectar. Hence conduct yourself with your mind under control.



#### श्लोकः
##### मूलम्
तच्छ्रुत्वा सुहृदस्तस्य रामस्य प्रियकारिणः॥2.3.46॥  
त्वरिता श्शीघ्रमभ्येत्य कौशल्यायै न्यवेदयन्।

##### शब्दार्थः
तस्य रामस्य that Rama's, सुहृदः friends, तत् श्रुत्वा hearing that, त्वरिताः in great haste, प्रियकारिणः with the intention of causing pleasure, शीघ्रम् speedily, अभ्येत्य having approached, कौशल्यायै to Kausalya, न्यवेदयन् informed.

##### आङ्ग्लानुवादः
Having heard this, Rama's friends quickly reported the matter to Kausalya so that  
she might be happy.



#### श्लोकः
##### मूलम्
सा हिरण्यं च गाश्चैव रत्नानि विविधानि च॥2.3.47॥  
व्यादिदेश प्रियाख्येभ्यः कौशल्या प्रमदोत्तमा।

##### शब्दार्थः
प्रमदोत्तमा the foremost of women, सा कौशल्या that Kausalya, हिरण्यं च gold, गाः चैव and also cows, विविधानि various kinds of, रत्नानि च gems as well, प्रियाख्येभ्यः (सह) messengers of these good tidings, व्यादिदेश ordered.

##### आङ्ग्लानुवादः
The foremost of women, Kausalya ordered gifts of gold, cows and various kinds of  
gems to be given to the messengers who brought this good tiding.



#### श्लोकः
##### मूलम्
अथाऽभिवाद्य राजानं रथमारुह्य राघवः॥2.3.48॥  
ययौ स्वं द्युतिमद्वेश्म जनौघैः प्रतिपूजितः।

##### शब्दार्थः
अथ thereafter, राघवः son of the Raghus (Rama), राजानम् king, अभिवाद्य having paid obeisance, रथम् chariot, आरुह्य ascending, जनौघैः by multitude of men, प्रतिपूजितः worshipped, द्युतिमत् splendid, स्वं वेश्म towards his abode, ययौ went.

##### आङ्ग्लानुवादः
Having paid his obeisance to the king, Rama ascended the chariot amidst the acclaim of multitudes of men and left for his splendid abode.



#### श्लोकः
##### मूलम्
ते चापि पौरा नृपतेर्वचस्त  
च्छृत्वा तथा लाभमिवेष्टमाशु।  
नरेन्द्रमामन्त्र्य गृहाणि गत्वा  
देवान्समानर्चुरतिप्रहृष्टाः॥2.3.49॥

##### शब्दार्थः
ते पौराश्चापि those citizens also, तथा such, इष्टम् dear, लाभमिव beneficial, नृपतेः king's, तत् वचः that pronouncement, शृत्वा having heard, नरेन्द्रम् king Dasaratha, आमन्त्र्य having taken leave of, आशु immediately, गृहाणि to their homes, गत्वा having gone, अति प्रहृष्टाः full  
of joy, देवान् gods, समानर्चुः worshipped.

##### आङ्ग्लानुवादः
On hearing such pronouncement by the king, the citizens also felt they have got something beneficial for themselves. They took leave of the king (Dasaratha) and hastening home,  full of joy, began worshipping their gods.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे तृतीयस्सर्गः॥  
Thus ends the third sarga of Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/01-abhiSheka-yojanA/003_abhiShekasambhArasangrahaNam.md">
<details><summary><h3>भूषणम् ...{Loading}...</h3></summary>



तेषामञ्जलिपद्मानि प्रगृहीतानि सर्वशः ।  

प्रतिगृह्याब्रवीद्राजा तेभ्यः प्रियहितं वचः  ॥  २।३।१  ॥   

एवं निश्चिताभिषेकस्य सम्भारसम्भरणप्रवृत्तिस्तृतीये--तेषामिति ।
प्रगृहीतानि प्रकर्षेण गृहीतानि शिरसि बद्धानीत्यर्थः । अञ्जलिरूपाणि
पद्मानि अञ्जलिपद्मानि, जञ्जलीनां पद्ममुकुलाकारत्वादत्रत्यपद्मशब्दः
पद्ममुकुलपरः । प्रतिगृह्य वीक्षणवचनप्रत्यञ्जलिभिर्यथायोगमञ्जलीनां
प्रतिग्रहः  ॥  २।३।१  ॥   

  

अहोस्मि परमप्रीतः प्रभावश्चातुलो मम ।  

यन्मे ज्येष्ठं प्रियं पुत्रं यौवराज्यस्थमिच्छथ  ॥  २।३।२  ॥   

अहो इति । अहोस्मीति सन्धिरार्षः  ॥  २।३।२  ॥   

  

इति प्रत्यर्च्य तान् राजा ब्राह्मणानिदमब्रवीत् ।  

वसिष्ठं वामदेवं च तेषामेवोपश्रृण्वताम्  ॥  २।३।३  ॥   

इतीति । राजा दशरथः । इति पूर्वोक्तरीया । तान् प्रार्थनापरान् ब्राह्मणान्
। अभ्यर्च्य मधुरवचनैः सम्मान्य । तेषामेवोपश्रृण्वतां तेषु उपश्रृण्वत्सु
सत्स्वेव वसिष्ठं वामदेवं चेदमब्रवीत्  ॥  २।३।३  ॥   

  

चैत्रः श्रीमानयं मासः पुण्यः पुष्पितकाननः ।  

यौवराज्याय रामस्य सर्वमेवोपकल्प्यताम्  ॥  २।३।४  ॥   

अभिषेकविषयनिरतिशयादरेण तदुचितकालं प्रशंसति--चैत्र इति । चैत्रः
यथेतरेभ्यः प्रधानभूतो रामः तथा मासान्तरेभ्यो ऽयं मासः । श्रीमान् यथा
सर्वसुखावहत्वाद्रामः सर्वेषां राजा तथा सर्वसुखकरत्वादसौ सर्वमासानां राजा
। अयं मासः अभिषेकमनोरथसमय एव सन्निहितः । अयं मासः
अवतारहेतुरेवाभिषेकहेतुः । पुण्यः रमणीयः पुण्यवर्द्धनो वा । पुष्पितकाननः
अस्मत्प्रयत्नालंकृतनगरवैलक्षण्येन स्वयमेवालंकृतवनः । यद्वा रामस्य
कनककिरीटधारणसमये स्वयं कुसुममुकुटधारी वनप्रदेशो जातः  ॥  २।३।४  ॥   

  

राज्ञस्तूपरते वाक्ये जनघोषो महानभूत् ।  

शनैस्तस्मिन् प्रशान्ते च जनघोषे जनाधिपः ।  

वसिष्ठं मुनिशार्दूलं राजा वचनमब्रवीत्  ॥  २।३।५  ॥   

राज्ञ इति । वसिष्ठशब्दो वामदेवस्याप्युपलक्षणपरः, वसिष्ठं वामदेवमिति
द्वयोः प्रस्तुतत्वात् ऽएवं व्यादिश्य विप्रौ तौऽ इत्युपरिवक्ष्यमाणत्वाच्च
प्राधान्याद्वसिष्ठस्योपादानम् । जनघोषः
चिरप्रार्थितरामाभिषेकविषयोस्मन्मनोरथः फलित इत्येवंरूपः  ॥  २।३।५  ॥   

  

अभिषेकाय रामस्य यत्कर्म सपरिच्छदम् ।  

तदद्य भगवन् सर्वमाज्ञापयितुमर्हसि  ॥  २।३।६  ॥   

अभिषेकायेति । सपरिच्छदं सोपकरणम्  ॥  २।३।६  ॥   

  

तच्छ्रुत्वा भूमिपालस्य वसिष्ठो द्विजसत्तमः ।  

आदिदेशाग्रतो राज्ञः स्थितान् युक्तान् कृताञ्जलीन्  ॥  २।३।७  ॥   

तदिति । युक्तान् राजकार्यनियुक्तान् सुमन्त्रादीन् । अधिकारिण इति यावत्
 ॥  २।३।७  ॥   

  

सुवर्णादीनि रत्नानि बलीन् सर्वौषधीरपि ।  

शुक्लमाल्यांश्च लाजांश्च पृथक् च मधुसर्पिषी  ॥  २।३।८  ॥   

अहतानि च वासांसि रथं सर्वायुधान्यपि ।  

चतुरङ्गबलं चैव गजं च शुभलक्षणम्  ॥  २।३।९  ॥   

चामरव्यजने श्वेते ध्वजं छत्रं च पाण्डरम् ।  

शतं च शातकुम्भानां कुम्भानामग्निवर्चसाम्  ॥  २।३।१०  ॥   

हिरण्यशृङ्गमृषभं समग्रं व्याघ्रचर्म च ।  

उपस्थापयत प्रातरग्न्यागारं महीपतेः  ॥  २।३।११  ॥   

यच्चान्यत्किञ्चिदेष्टव्यं तत्सर्वमुपकल्प्यताम्  ॥  २।३।१२  ॥   

सुवर्णादीनीति । बलीन् उपहारान् । "करोपहारयोः पुंसि बलिः" इत्यमरः । ओषधयः
व्रीहिमुद्गादयः । शुक्लमाल्यांश्चेति लिङ्गव्यत्यय आर्षः । पृथक्पृथक्
पात्रगृहीते मधुसर्पिषी क्षौद्र घृते । अहतानि "ईषद्धौतं नवं श्वेतं सदृशं
यन्नधारितम् । अहतं तद्विजानीयाद्दैवे पित्र्ये च कर्मणि  ॥ "
इत्युक्तजलप्रक्षालनादिगुणयुक्तानि। चामरव्यजने चामररूपव्यजने।
शातकुम्भानां सौवर्णानाम्। हिरण्यश्रृङ्गं हिरण्यालंकृतश्रृङ्गम्। समग्रं
सम्पूर्णावयवम्। उपस्थापयत प्रापयत। अग्न्यगारं अग्निहोत्रगृहम्। अन्यत्
गन्धपुष्पादिकम्। एष्टव्यं अपेक्षणीयम्  ॥  २।३।८१२  ॥   

  

अन्तःपुरस्य द्वाराणि सर्वस्य नगरस्य च ।  

चन्दनस्रग्भिरर्च्यन्तां धूपैश्च घ्राणहारिभिः  ॥  २।३।१३  ॥   

अन्तःपुरेति । अन्तः पुरस्य राजगृहस्य सर्वस्य नगरस्य द्वाराणि सर्वाणि
नगरद्वाराणीत्यर्थः । घ्राणहारिभिः घ्राणद्वारा पुरुषाकर्षकैः  ॥  २।३।१३
 ॥   

  

प्रशस्तमन्नं गुणवद्दधिक्षीरोपसेचनम् ।  

द्विजानां शतसाहस्रे यत्प्रकाममलं भवेत्  ॥  २।३।१४  ॥   

प्रशस्तमिति । सहस्रमेव साहस्रम् । शतसाहस्रशब्दोपरिमितवचनः । विषयसप्तमी ।
अलं पर्य्याप्तं "अलं भूषणपर्याप्तिशक्तिवारणवाचकम्" इत्यमरः ।
शतसाहस्रविषये प्रकामं अत्यर्थं, पर्याप्तं प्राशस्त्यादिगुणविशिष्टं
यदन्नं भवेत्तत्सम्पाद्यतामित्यर्थः  ॥  २।३।१४  ॥   

  

सत्कृत्य द्विजमुख्यानां श्वः प्रभाते प्रदीयताम् ।  

घृतं दधि च लाजाश्च दक्षिणाश्चापि पुष्कलाः  ॥  २।३।१५  ॥   

सत्कृत्येति । द्विजमुख्यानां द्विजमुख्येभ्यः सत्कृत्य दीयताम्, तदन्नमिति
शेषः । पुष्कलाः सम्पूर्णाः  ॥  २।३।१५  ॥   

  

सूर्ये ऽभ्युदितमात्रे श्वो भविता स्वस्तिवाचनम् ।  

ब्राह्मणाश्च निमन्त्र्यन्तां कल्प्यन्तामासनानि च ।  

आबध्यन्तां पताकाश्च राजमार्गश्च सिच्यताम्  ॥  २।३।१६  ॥   

सूर्य इत्यादि । सूर्ये अभ्युदितमात्रे सूर्योदयानन्तरमेव श्वः परेद्युः ।
स्वस्ितवाचनं भविता तदर्थं ब्राह्मणाश्च निमन्त्र्यन्ताम् आहूयन्ताम् ।
आसनानि, तेषामिति शेषः । आबध्यन्तां प्रतिगृहमिति शेषः  ॥  २।३।१६  ॥   

  

सर्वे च तालावचरा गणिकाश्च स्वलंकृताः ।  

कक्ष्यां द्वितीयामासाद्य तिष्ठन्तु नृपवेश्मनः  ॥  २।३।१७  ॥   

सर्व इति । तालैरवचरन्ति जीवन्तीति तालावचराः नर्तकादयः । कक्ष्यां
द्वितीयामिति अन्तःकक्ष्यायामभिषेकप्रवृत्तेस्तत्र च
ब्राह्मणैर्वस्तव्यत्वादिति भावः  ॥  २।३।१७  ॥   

  

देवायतनचैत्येषु सान्नभक्षाः सदक्षिणाः ।  

उपस्थापयितव्याः स्युर्माल्ययोग्याः पृथक्पृथक्  ॥  २।३।१८  ॥   

देवायतनचैत्येषु देवगृहेषु चतुष्पथेषु चेत्यर्थः । अन्नभक्षैः सह वर्तन्त
इति सान्नभक्षाः । अन्नमोदकहस्ता इति यावत् । माल्यप्रदानयोग्याः
माल्ययोग्याः । मध्यमपदलोपिसमासः । माल्यार्थसाधनानि पृथक्पृथगिति,
देवायतनचैत्ययोरिति शेषः । ब्राह्मणैर्देवताः पूजनीया इत्यर्थः  ॥  २।३।१८
 ॥   

  

दीर्घासिबद्धा योधाश्च सन्नद्धा मृष्टवाससः ।  

महाराजाङ्गणं सर्वे प्रविशन्तु महोदयम्  ॥  २।३।१९  ॥   

दीर्घासिबद्धा इति । दीर्घासिबद्धाः बद्धदीर्घासयः । "प्रहरणार्थेभ्यः परे
निष्ठासप्तम्यौ भवतः" इति निष्ठायाः  

परनिपातः । महानुदयो रामाभिषेकरूपाभ्युदयो यस्मिन् तं महोदयम्  ॥  २।३।१९
 ॥   

  

एवं व्यादिश्य विप्रौ तौ क्रियास्तत्र सुनिष्ठितौ ।  

चक्रतुश्चैव यच्छेषं पार्थिवाय निवेद्य च  ॥  २।३।२०  ॥   

एवमिति । विप्रौ वसिष्ठवामदेवौ । क्रियाः पुरोहितकर्त्तव्याः । तत्र
राजगृहे । व्यादिश्य आज्ञाप्य । यच्छेषं दासीपरिजनाद्यानयनं तदपि पार्थिवाय
राज्ञे निवेद्य चक्रतुः  ॥  २।३।२०  ॥   

  

कृतमित्येव चाब्रूतामभिगम्य जगत्पतिम् ।  

यथोक्तवचनं प्रीतौ हर्षयुक्तौ द्विजर्षभौ  ॥  २।३।२१  ॥   

कृतमिति । अथ जगत्पतिं राजानमभिगम्य । यथोक्तवचनम् उक्तवचनमनतिक्रम्य
कृतमिति प्रीतौ हर्षयुक्तौ । प्रीतिर्मनोगतो हर्षः,
मानसप्रीतिजन्यरोमाञ्चादिशरीरविकारो हर्षः तद्युक्तौ । पूर्वश्लोके
निवेद्येत्यनेन शेष सम्पादनविषयनिवेदनमुक्तम् । अब्रूतामिति
पूर्वोक्तसकलसिद्धिविषयमिति न पुनरुक्तिः  ॥  २।३।२१  ॥   

  

ततः सुमन्त्रं द्युतिमान् राजा वचनमब्रवीत् ।  

रामः कृतात्मा भवता शीघ्रमानीयतामिति  ॥  २।३।२२  ॥   

स तथेति प्रतिज्ञाय सुमन्त्रो राजशासनात् ।  

रामं तत्रानयाञ्चक्रे रथेन रथिनां वरम्  ॥  २।३।२३  ॥   

तत इति । कृतात्मा सुशिक्षितबुद्धिः । शीघ्रागमनहेतुरयम् । "आत्मा जीवे
धृतौ बुद्धौ" इत्यमरः  ॥  २।३।२२२३  ॥   

  

अथ तत्र समासीनास्तदा दशरथं नृपम् ।  

प्राच्योदीच्याः प्रतीच्याश्च दाक्षिणात्याश्च भूमिपाः  ॥  २।३।२४  ॥   

म्लेच्छाचार्याश्च ये चान्ये वनशैलान्तवासिनः ।  

उपासाञ्चक्रिरे सर्वे तं देवा इव वासवम्  ॥  २।३।२५  ॥   

तेषां मध्ये स राजर्षिर्मरुतामिव वासवः ।  

प्रासादस्थो रथगतं ददर्शायान्तमात्मजम्  ॥  २।३।२६  ॥   

अथेति । अथ सुमन्त्रनिर्गमनानन्तरम् । तत्र प्रासादे । समासीनाः
सम्यगुपविष्टाः । प्राच्या इत्यादौ "द्युप्राग्--" इत्यादिना यदादयः शौषिका
भवार्थाः । म्लेच्छाचार्याः म्लेच्छप्रभवः । अन्तशब्दः प्रदेशवाची ।
प्राच्येत्यादिना शैलान्तवासिन इत्यन्तेन
मूलभृत्यश्रेणिसुहृद्द्विषदाटविकमिति षड्विधबलोपास्यत्वं
सार्वभौमचिह्नमुक्तम्  ॥  २।३।२४२६  ॥   

  

गन्धर्वराजप्रतिमं लोके विख्यातपौरुषम् ।  

दीर्घबाहुं महासत्त्वं मत्तमातङ्गगामिनम्  ॥  २।३।२७  ॥   

चन्द्रकान्ताननं राममतीव प्रियदर्शनम् ।  

रूपौदार्यगुणैः पुंसां दृष्टिचित्तापहारिणम्  ॥  २।३।२८  ॥   

धर्माभितप्ताः पर्जन्यं ह्लादयन्तमिव प्रजाः  

न ततर्प समायान्तं पश्यमानो नराधिपः  ॥  २।३।२९  ॥   

गन्धर्वराजेत्यादि । गन्धर्वराजप्रतिमं भोगस्रोतःप्रावण्यवेषसौन्दर्येषु
गन्धर्वराजौपम्यम् । न केवलं भोगधारारसिकत्वेन वीररसानभिज्ञत्वमित्याह लोके
विख्यातपौरुषम् । पौरुषोपयुक्त संहननवत्त्वमाह दीर्घबाहुमिति । न केवलं
शिरीषपुष्पसुकुमारबाहुत्वेनान्तःसारराहित्यमित्याह महासत्त्वमिति ।
तदनुगुणगतिविशेषमाह मत्तमातङ्गगामिनमिति । सगर्वसलीलगमनं मदालसगमनं वा
विवक्षितम् । चन्द्रकान्ताननं
चन्द्राननमित्युक्तेप्याह्लादकत्वादिसिद्धेर्निरतिशयाह्लादकत्वं द्योतयितुं
कान्तशब्दः । चन्द्रात्कान्ताननमिति विग्रहः । अनेनावयवशोभावत्त्वमुक्तम् ।
रामं विग्रहगुणैः स्वरूपगुणैश्च रमयन्तम् । समुदायशोभावत्त्वमाह
अतीवप्रियदर्शनमिति । निरन्तरदर्शनेपि प्रतिक्षणं नवनवीभूतदर्शनम् ।
रूपौदार्यगुणैः रूपं विग्रहः, औदार्यं अनुभवितृभ्योनुभवदानम् । "य आत्मदा
बलदा" इतिश्रुतेः । गुण्यते सदानुसन्धीयत इति गुणः ।
"गुणस्त्वावृत्तिशब्दादिज्येन्द्रियामुख्यतन्तुषु" इति निघण्टुः । तेन
सदानुसन्धीयमानं सौशील्यमुच्यते । अहो महानयमस्मादृशेषु
क्षुद्रेष्वप्यतिसंश्लेषेण वर्तत इति सर्वदानुसन्धीयमानत्वात् । पुंसामिति
कठिनचित्तानामपि किमुत स्त्रीणामिति भावः । यद्वा पुंशब्देन
स्त्रीपुंससाधारणमात्ममात्रमुच्यते "पुमानेको व्यवस्थितः" इति
श्रीविष्णुपुराणे प्रयोगात् । तेन सुरनरतिर्यगादिभेदभिन्नानां
स्त्रीपुन्नपुंसकभेदभिन्नानां सर्वेषां दृष्टिचित्तापहार उक्तः । वक्ष्यति
रामविरहे स्थावरजङ्गमवस्तुमात्रं परिम्लानमिति । यद्वा पुंसामपि रामं
पश्यतां स्त्रीभूत्वाहममुमनुभवेयमित्यभिलाषो भवति । यथाहुः-- "पाञ्चाल्याः
पद्मपत्राक्ष्याः स्त्रायन्त्या जघनं घनम् । याः स्त्रियो दृष्टवत्यस्ताः
पुम्भावं मनसा ययुः  ॥ " इति। पश्यमान इति निर्निमेषदर्शनमुक्तम्। न
ततर्पेति प्रतिक्षणमनुभवेपि नवनवप्रेमास्पदतया न तृप्तिरभूदित्यर्थः  ॥ 
२।३।२७२९  ॥   

  

अवतार्य सुमन्त्रस्तं राघवं स्यन्दनोत्तमात् ।  

पितुः समीपं गच्छन्तं प्राञ्जलिः पृष्ठतो ऽन्वगात्  ॥  २।३।३०  ॥   

स तं कैलासशृङ्गाभं प्रासादं नरपुङ्गवः ।  

आरुरोह नृपं द्रष्टुं सह सूतेन राघवः  ॥  २।३।३१  ॥   

अवतार्येति । अवतारणं हस्तप्रदानादिना  ॥  २।३।३०३१  ॥   

  

स प्राञ्जलिरभिप्रेत्य प्रणतः पितुरन्तिके ।  

नाम स्वं श्रावयन् रामो ववन्दे चरणौ पितुः  ॥  २।३।३२  ॥   

स प्राञ्जलिरिति । अभिप्रेत्य प्राप्य । प्रणतः "दण्डवत्
प्रणमेद्भूमावुपेत्य गुरुमन्वहम्" इत्युक्तप्रक्रियया दण्डवत्प्रणत
इत्यर्थः । स्वं नाम श्रावयन् "शर्मेति ब्राह्मणस्योक्तं वर्मेति
क्षत्रियस्य च" इतिवचनाद्रामवर्मा ऽहमस्मि भो इति श्रावयन्नित्यर्थः  ॥ 
२।३।३२  ॥   

  

तं दृष्ट्वा प्रणतं पार्श्वे कृताञ्जलिपुटं नृपः ।  

गृह्याञ्जलौ समाकृष्य सस्वजे प्रियमात्मजम्  ॥  २।३।३३  ॥   

अञ्जलौ गृह्य अञ्जलिं प्रगृह्य "सक्थिनि कर्णे वा गृहीत्वा" इति
महाभाष्यकारवचनात् । अञ्जलाविति कर्मणि सप्तमी  ॥  २।३।३३  ॥   

  

तस्मै चाभ्युदितं सम्यङ्मणिकाञ्चनभूषितम् ।  

दिदेश राजा रुचिरं रामाय परमासनम्  ॥  २।३।३४  ॥   

तस्मै इति । अभ्युदितम् उन्नतम्  ॥  २।३।३४  ॥   

  

तदासनवरं प्राप्य व्यदीपयत राघवः ।  

स्वयैव प्रभया मेरुमुदये विमलो रविः  ॥  २।३।३५  ॥   

तदिति । आसनवरं प्राप्य तदासनं स्वयैव प्रभया व्यदीपयत् । विमलो रविरुदये
मेरुं प्राप्येव । सूर्यस्य प्रधानमेरुप्राप्तेः साक्षादभावात् अत्र
मेरुशब्देनास्ताद्रिसमीपवर्ती सावर्णिमेरुरुच्यते ।
उदयश्चोत्तरवर्षस्थितसिद्धपुरवासिजनापेक्षया । इयमुदयास्तमयव्यवस्था
सूर्यसिद्धान्ते आर्यभट्टे च प्रसिद्धा-- "भूवृत्तपादे पूर्वस्यां यवकोटीति
विश्रुता । भद्राश्ववर्षे नगरी स्वर्णप्राकारतोरणा  ॥  याम्यायां भारते
वर्षे लङ्का तद्वन्महापुरी । पश्चिमे केतुमालाख्ये रोमकेति च कीर्त्तिता ।
उदक्सिद्धपुरी नाम कुरुवर्षे प्रतिष्ठिता  ॥  उदयो यो लङ्कायां सो ऽस्तमयः
सवितुरेव सिद्धपुरे । मध्याह्ने यवकोट्यां रोमकविषये अर्धरात्रं स्यात्  ॥ 
भारतादिषु वर्षेषु तद्वदेव परिभ्रमन् । मध्योदयार्द्धरात्रांस्तु कालान्
कुर्यात्प्रदक्षिणम्  ॥ " इति  ॥  २।३।३५  ॥   

  

तेन विभ्राजता तत्र सा सभाभिव्यरोचत ।  

विमलग्रहनक्षत्र शारदी द्यौरिवेन्दुना  ॥  २।३।३६  ॥   

तेनेति । विभ्राजता प्रकाशमानेन । विमलग्रहनक्षत्रेति दृष्टान्तबलेन
दशरथवसिष्ठादिभिरीषत्प्रकाशितत्वमवगम्यते  ॥  २।३।३६  ॥   

  

तं पश्यमानो नृपतिस्तुतोष प्रियमात्मजम् ।  

अलंकृतमिवात्मानमादर्शतलसंस्थितम्  ॥  २।३।३७  ॥   

तमिति । पश्यमानः पश्यन् । आदर्शतलसंस्थितमित्यनेन रामस्य
मुखनासिकाचरणादिसर्वावयवेन पितृसरूपत्वमावेदितम्  ॥  २।३।३७  ॥   

  

स तं सस्मितमाभाष्य पुत्रं पुत्रवतां वरः ।  

उवाचेदं वचो राजा देवेन्द्रमिव काश्यपः  ॥  २।३।३८  ॥   

स इति । सस्मितमिति क्रियाविशेषणम् । आभाष्य रामेति सम्बोध्य  ॥  २।३।३८
 ॥   

  

जेष्ठायामसि मे पत्न्यां सदृश्यां सदृशः सुतः ।  

उत्पन्नस्त्वं गुणश्रेष्ठो मम रामात्मजः प्रियः  ॥  २।३।३९  ॥   

रामस्यैव राज्याभिषेकार्हतामभिव्यञ्जयन्नाहज्येष्ठायामिति । आत्मजस्सुत
औरसस्सुतः  ॥  २।३।३९  ॥   

  

यतस्त्वया प्रजाश्चेमाः स्वगुणैरनुरञ्जिताः ।  

तस्मात्त्वं पुष्ययोगेन यौवराज्यमवाप्नुहि  ॥  २।३।४०  ॥   

यत इति । पुष्ययोगेनेति "प्रकृत्यादिभ्य उपसङ्ख्यानम्" इति तृतीया ।
पुष्येण चन्द्रमसो योगः पुष्ययोगः । तदुपलक्षितकाल इत्यर्थः ।
पुष्यनक्षत्रयुक्ते दिवस इत्यर्थः  ॥  २।३।४०  ॥   

  

कामतस्त्वं प्रकृत्यैव विनीतो गुणवानसि ।  

गुणवत्यपि तु स्नेहात्पुत्र वक्ष्यामि ते हितम्  ॥  २।३।४१  ॥   

कामत इति । कामतः प्रकामं गुणवति, त्वयीति शेषः । यद्यपि भवान्
सर्वगुणसम्पन्नस्तथापि पुत्रस्रेहाद्रवते किञ्चिदुपदिशामीत्यर्थः  ॥  २।३।४१
 ॥   

  

भूयो विनयमास्थाय भव नित्यं जितेन्द्रियः ।  

कामक्रोधसमुत्थानि त्यजेथा व्यसनानि च  ॥  २।३।४२  ॥   

भूय इति । भूयो नियमं सातिशयविनयम् । कामक्रोधसमुत्थानि व्यसनानि "स्त्री
द्यूतमृगयामद्यवाक्पारुष्योग्रदण्डताः । अर्थसन्दूषणं चेति राज्ञां
व्यसनसप्तकम्  ॥ " इत्युक्तानि व्यसनानि। अर्थसन्दूषणं
पित्रादिसञ्चितार्थस्य नाशनम्। यद्वा "मृगयाक्षो दिवास्वापः परिवादः
स्त्रियो मदः। तौर्यत्रिकं वृथाध्वा च कामजो दशको गुणः  ॥ " इत्येतानि
कामजानि "पैशुन्यं साहसं द्रोह ईर्ष्यासूयार्थदूषणम् । वाक्दण्डयोश्च
पारुष्यं क्रोधजोपि गुणो ऽष्टकः  ॥ " इत्युक्तानि क्रोधजानि च व्यसनानि  ॥ 
२।३।४२  ॥   

  

परोक्षया वर्त्तमानो वृत्त्या प्रत्यक्षया तथा ।  

अमात्य प्रभृतीः सर्वाः प्रकृतीश्चानुरञ्जय  ॥  २।३।४३  ॥   

परोक्षयेति । अप्रत्यक्षया वृत्त्या तक्षप्रभृतिकर्मान्तिकानां परोक्षो
भूत्वाधिकृतमुखेन यत्कार्याणि संविधत्ते सा परोक्षवृत्तिः ।
अव्यवधानेनामात्यादीन् यया वृत्त्यानुगृह्णाति सा प्रत्यक्षवृत्तिः,
ताभ्यां वर्तमानः सन् अमात्यप्रभृतीः सर्वाः प्रकृतीश्चानुरञ्जयेतिसम्बन्धः
। यद्वा परोक्षया चारमुखतः परोक्षानुभवसिद्धया वृत्त्या
स्वपरराष्ट्रवृत्तान्तविचारेण सह वर्तमानो भव, तथा प्रत्यक्षया नित्यं
यथाकालमास्थानमास्थाय स्वानुभवसिद्धयथोक्तवृत्तान्तविचारो भव,
अमात्यप्रभृतीः सर्वाः प्रकृतीः अमात्यसेनानीपुररक्षिणः पौरजानपदाः
सर्वप्रजाश्चानुरञ्जय  ॥  २।३।४३  ॥   

  

कोष्ठागारायुधागारैः कृत्वा सन्निचयान् बहून् ।  

तुष्टानुरक्तप्रकृतिर्यः पालयति मेदिनीम्  ॥  २।३।४४  ॥   

तस्य नन्दन्ति मित्राणि लब्ध्वामृतमिवामराः ।  

तस्मात्त्वमपि चात्मानं नियम्यैवं समाचर  ॥  २।३।४५  ॥   

कोष्ठागारेत्यादिश्लोकद्वयमेकान्वयम् । कोष्ठागाराणि
अयुतनियुतादिसङ्ख्यधान्यराशिग्राहीणि कोष्ठरूपतया निर्मितान्यगाराणि ।
आयुधागाराणि समग्रनिजबलापेक्षिताष्टादशविधायुधप्रतिष्ठागाराणि । तैः सह
सन्निचयान् निचीयन्ते एष्विति निचयाः ।
नवरत्नहेमरजतवस्त्राभरणादिसम्पूर्णास्तत्तत्कोशाः तान् ।
तुष्टानुरक्तप्रकृतिरिति उक्तनिचयबलादिति शेषःः । मित्राणि सामन्ताः ।
आत्मानं मनः  ॥  २।३।४४४५  ॥   

  

तच्छ्रुत्वा सुहृदस्तस्य रामस्य प्रियकारिणः ।  

त्वरिताः शीघ्रमभ्येत्य कौसल्यायै न्यवेदयन्  ॥  २।३।४६  ॥   

तदिति । तत् रामाभिषेकप्रस्तावनम्  ॥  २।३।४६  ॥   

  

सा हिरण्यं च गाश्चैव रत्नानि विविधानि च ।  

व्यादिदेश प्रियाख्येभ्यः कौसल्या प्रमदोत्तमा  ॥  २।३।४७  ॥   

सेति । प्रियाख्येभ्यः प्रियं रामाभिषेकमाचक्षत इति प्रियाख्याः । "चक्षिङः
ख्याञ्" इति ख्याञादेशः  ॥  २।३।४७  ॥   

  

अथाभिवाद्य राजानं रथमारुह्य राघवः ।  

ययौ स्वं द्युतिमद्वेश्म जनौधैः प्रतिपूजितः  ॥  २।३।४८  ॥   

अथेति  ॥  २।३।४८  ॥   

  

ते चापि पौरा नृपतेर्वचस्तच्छ्रुत्वा तदालाभमिवेष्टमाशु ।  

नरेन्द्रमामन्त्र्य गृहाणि गत्वा देवान् समानर्चुरभिप्रहृष्टाः  ॥  २।३।४९
 ॥   

त इति । आनर्चुः रामाभिषेकविघ्नवारणाय  ॥  २।३।४९  ॥   

इत्यार्षे० श्रीरामायणे श्रीमदयोध्याकाण्डे तृतीयः सर्गः  ॥  ३  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/01-abhiSheka-yojanA/003_abhiShekasambhArasangrahaNam.md">
<details><summary><h3>शिरोमणी ...{Loading}...</h3></summary>



तेषामिति । प्रगृहीतानि प्रकर्षेण गृहीतानि वध्वा शिरोदेशे आनीतानीत्यर्थः
। तेषां जनानामञ्जलिपद्मानि अञ्जलयः पद्मानीव तानि प्रतिगृह्य ज्ञात्वा
तेभ्यः प्रियहितं वचो राजा ऽब्रवीत्  ॥  २।३।१  ॥   

  

तद्वचनाकारमाह-- अहो इति । यत् यस्माद्धेतोः ज्येष्ठं प्रियं पुत्रं रामं
यौवराज्यस्थमिच्छथ तस्माद्धेतोः मम प्रभावः अतुलः अत एव अहं परमप्रीतो
ऽस्मि  ॥  २।३।२  ॥   

  

इतीति । तान् पौरजानपदान् इति अनेन प्रकारेण प्रत्यर्च्य तेषामुपशृण्वतां
सतामेव वशिष्ठं वामदेवं चकारेणान्यानपि ब्राह्मणानिदमब्रवीत् ।
"प्रत्यर्चितान्" इति भट्टपाठः  ॥  २।३।३  ॥   

  

तद्वचनाकारमाह-- चैत्र इति । पुष्पितकाननः पुष्पविशिष्टकाननविशिष्टः अत एव
श्रीमान् अतिशोभाविशिष्टः पुण्यः अयं चैत्रो मासः अस्तीति शेषः अतः रामस्य
यौवराज्याय सर्वं सामग्रीजातमुपकल्प्यताम्  ॥  २।३।४  ॥   

  

राज्ञ इति । राज्ञः वाक्ये उपरते निवृत्ते सति महान् जनघोषः अभूत् । अर्धं
पृथक्-- शनैरिति । तस्मिन् जनघोषे शनैः प्रशान्ते सति राजा
सर्वविषयकानुरागवान् जनाधिपो दशरथः  ॥  २।३।५  ॥   

  

मुनिशार्दूलं मुनिश्रेष्ठं वसिष्ठमब्रवीत् । तद्वचनाकारमाह-- अभिषेकायेति ।
रामस्य अभिषेकाय अभिषेकं सपरिच्छदमुपकरणसहितं यत् कर्म तत्सर्वमद्य
आज्ञापयितुमर्हसि  ॥  २।३।६  ॥   

  

तदिति । भूमिपालस्य तद्वाक्यं श्रुत्वा मुनिसत्तमो वशिष्ठः राज्ञः अग्रतः
स्थितान् युक्तान् आज्ञापितसंपादने नियुक्तान्कृताञ्जलीन्मन्त्रिणः आदिदेश
आज्ञापयामास  ॥  २।३।७  ॥   

  

तदिति । तदाज्ञापनप्रकारमाह-- सुवर्णेति । सुवर्णादिनि सुवर्णप्रभृतीनि
रत्नानि बलीन्पूजनद्रव्याणि सर्वौषधीः अभिषेकोचितौषधिजातानि  ॥  २।३।८  ॥   

  

शुक्लमाल्यानि श्वेतपुष्पाणि लाजांश्च पृथक् अमिश्रे मधुसर्पिषी अहतानि
सदशानि तत्क्षणं तन्तुवाययन्त्रादुद्धृतानीत्यर्थः । वासांसि च रथादीनि च
 ॥  २।३।९  ॥   

  

चतुरङ्गबलं रथाद्यङ्गसहितसैन्यं शुभलक्षणं गजं च उभे चामरव्यजने
चमरीपुच्छनिर्मितव्यजनविशेषौ किंच चामरं च व्यजनं च ते अत्र चामरस्य
द्वित्वविशिष्टत्वे ऽप्येकवचनं जात्यभिप्रायेण  ॥  २।३।१०  ॥   

  

शतमिति । शातकुम्भानां सौवर्णानामग्निवर्चसां पावकतेजस्कानां कुम्भानां
घटानां शतं हिरण्यश्रृङ्गं हिरण्यालङ्कृतश्रृङ्गविशिष्टम् ऋषभं वृषभं
समग्रखण्डम् नखादिसहितमित्यर्थः । व्याघ्रचर्म च "ऋषभः स्वरभेदे
स्यादष्टवर्गौषधे वृषे" इति विश्वः  ॥  २।३।११  ॥   

  

यदिति । एष्टव्यं नेयमन्यद्यत्किंचित्प्रसिद्धं चन्दनादि तदपि उपकल्प्यतां
संपाद्यताम् । तदवधिं बोधयन्नाह-- महीपतेः अग्न्यागारे प्रातः उपस्थापयत
सामग्रीजातमिति शेषः  ॥  २।३।१२  ॥   

  

अन्तरिति । अन्तःपुरस्य राजगृहस्य नगरस्य च द्वाराणि घ्राणहारिभिः
अतिसुगन्धविशिष्टैरित्यर्थः । चन्दनस्रग्भिः चन्दनैः स्रग्भिश्च धूपैश्च
अर्च्यन्ताम्  ॥  २।३।१३  ॥   

  

प्रशस्तमिति । द्विजानां शतसाहस्रं प्रतीयते प्रकामं यथेच्छमलं पूर्णं
भवेत् तत् दधिक्षीरोपसेचनं दधिक्षीराभ्यामुपसेचनं संस्कारो यस्य तत्
प्रशस्तं गुणवत् आलस्याद्यपहारकमन्नं श्वः । अनागतदिवसे प्रभाते प्रातःकाले
द्विजमुख्यानां द्विजमुख्येभ्यः सत्कृत्य प्रदीयतां घृतादयः पुष्कलाविपुला
दक्षिणाश्च प्रदीयन्ताम् । श्लोकद्वयमेकान्वयि  ॥  २।३।१४१५  ॥   

  

सूर्ये इति । श्वः अव्यवहितागामिदिवसे सूर्ये अभ्युदितमात्रे सति
स्वस्तिवाचनं भविता अतः ब्राह्मणाः निमन्त्र्यन्ताम् आसनानि च कल्प्यन्ताम्
 ॥  २।३।१६  ॥   

  

आबध्यन्तामिति । पताकाः आबध्यन्ताम् । अर्धं पृथक्-- सर्व इति । सर्वे
तालावचराः तालैः  

अवचरन्ति जीवन्ति तच्छीलिनः संगीतनिपुणा इत्यर्थः । स्वलङ्कृताः गणिकाश्च
नृपवेश्मनः द्वितीयां कक्षामासाद्य प्राप्य तिष्ठन्तु  ॥  २।३।१७  ॥   

  

देवेति । देवायतनचैत्येषु देवायतनेषु देवालयेषु चैत्येषु चतुष्पथेषु च
माल्ययोग्याः माल्योपलक्षितपूजनार्हाः देवताः सान्नभक्ष्याः
अन्नभक्ष्यसहिताः सदक्षिणा दक्षिणासहिताः कृत्वा पृथक् पृथक्
उपस्थापयितव्याः स्युः । तत्रान्नमोदनं भक्ष्यमपूपादि  ॥  २।३।१८  ॥   

  

दीर्घेति । दीर्घासिबद्धाः दीर्घासयो महाखङ्गास्तैर्बद्धाः संयुक्ताः
संनद्धाः धृतकवचाः मृष्टवाससः स्वच्छवस्त्रयुक्ताः सर्वे योधाः महोदयं
महाराजाङ्गणं प्रविशन्तु  ॥  २।३।१९  ॥   

  

एवमिति । तत्र राजभवने सुनिष्ठितौ विप्रौ तौ वसिष्ठवामदेवौ एवं क्रियाः
व्यादिश्य आज्ञाप्य शेषमाज्ञापनादुर्वरितं स्वकर्तव्यं यत् कर्म तत्
पार्थिवाय निवेद्य पृष्ट्वा चक्रतुः  ॥  २।३।२०  ॥   

  

कृतमिति । जगत्पतिं राजानमभिगम्य यथोक्तवचनं भवदुक्तवचनमनतिक्रम्य कृतं
सर्वं निष्पादितमिति हर्षयुक्तौ द्विजोत्तमौ अब्रूताम् । अत्र विप्राविति
द्विवचननिर्देशेन राजाज्ञापनसमये वामदेवो ऽपि तत्र स्थित इति सूचितम् तत्र
वसिष्ठमात्राज्ञापनं तु तत्प्राधान्यद्योतनाय  ॥  २।३।२१  ॥   

  

तत इति । ततः वसिष्ठवामदेवोक्तिश्रवणानन्तरं द्युतिमान् राजा भवता कृतात्मा
कृते सुकृते आत्मा बुद्धिर्यस्य स रामः शीघ्रमानीयतामिति वचनं
सुमन्त्रमब्रवीत्  ॥  २।३।२२  ॥   

  

स इति । सुमन्त्रस्तथेति प्रतिज्ञाय राजशासनात् तत्र रामं रथेन आनयाञ्चक्रे
आनिनाय  ॥  २।३।२३  ॥   

  

अथेति । तत्र दशरथाधिष्ठितदेशे समासीनाः प्राच्यादयो भूमिपाः
खण्डमण्डलेश्वराः आर्या दिशाधीशत्वादिप्राप्त्या श्रेष्ठाः म्लेछाः ये
वनशैलान्तवासिनः वनशैलसमीपे वसनशीलाः ते च सर्वे वासवमिन्द्रं देवा इव तं
दशरथं नृपमुपासाञ्चक्रिरे सिषेविरे "अन्तं स्वरूपे नाशे ना न स्त्री शेषे
ऽन्तिके त्रिषु" इति मेदिनी । अर्धचतुष्टयमेकान्वयि  ॥  २।३।२४२५  ॥   

  

तेषामिति । मरुतां देवानां मध्ये प्रासादस्थो वासव इन्द्र इव तेषां
प्राच्यादीनां मध्ये प्रासादस्थो राजर्षिर्दशरथः आयान्तमात्मजं रामं ददर्श
 ॥  २।३।२६  ॥   

  

राममेव विशेषयन्नाह-- गन्धर्वेत्यादिभिः । गन्धर्वराजप्रतिमं गन्धर्वराजः
प्रतिमा सौन्दर्यादिना सदृशो यस्य स तं लोके सर्वभुवने विख्यातं पौरुषं
यस्य तं दीर्घौ बाहू यस्य तं महत् सत्त्वं बलं यस्य तं मत्तमातङ्गगामिनं
मत्तगजगमनसदृशगमनशीलं चन्द्रकान्ताननं चन्द्रादप्यधिकं कान्तं मनोहरमाननं
यस्य तमत एव अतीवप्रियं दर्शनं यस्य तं रूपाणि च औदार्याणि च ते एव गुणाः
तैः क्रमेण दृष्टिचित्तापहारिणं धर्माभितप्ताः प्रजाः ह्लादयन्तं पर्जन्यं
सजलमेघमिव समायान्तं रामं पश्यमानः पश्यन् नराधिपो राजा न ततर्प ।
अर्धषट्कमेकान्वयि  ॥  २।३।२७२९  ॥   

  

अवतार्येति । सुमन्त्रस्तु स्यन्दनोत्तमादवतार्य उत्तार्य पितुः समीपं
गच्छन्तं रामं प्राञ्जलिः सन् पृष्ठतः अन्वगात् अन्वगच्छत्  ॥  २।३।३०  ॥   

  

स इति । कैलासश्रृङ्गाभं तं प्रासादं नरपुङ्गवो राघवः स रामः नृपं द्रष्टुं
तेन सुमन्त्रेण सह आरुरोह । सहेति तृतीययाध्याहृतम्  ॥  २।३।३१  ॥   

  

स इति । पितुः अन्तिके समीपे अभिप्रेत्य प्राप्य प्राञ्जलिः प्रणतः रामः
स्वं नाम श्रावयन् सन् पितुश्चरणौ ववन्दे  ॥  २।३।३२  ॥   

  

तमिति । नृपो दशरथः पार्श्वे स्वसमीपे प्रियमात्मजं दृष्ट्वा समाकृष्य
स्वसंमुखं प्रापय्य अञ्जलौ गृह्य गृहीत्वा सस्वजे  ॥  २।३।३३  ॥   

  

तस्मै इति । सम्यगभ्युद्यतं भृत्यैः प्रापितं मणिकाञ्चनभूषितं परमरुचिरं
रमणीयमासनं तस्मै  

रामाय राजा दिदेश ददौ उपवेष्टुमाज्ञापयामासेत्यर्थः  ॥  २।३।३४  ॥   

  

तदिति । तत् पित्रा दत्तं वरमासनं प्राप्य स्वयैव प्रभया दीप्त्या उदये
विमलो रविः मेरुमिव राघवो रामः व्यदीपयत प्राकाशयत्  ॥  २।३।३५  ॥   

  

तेनेति । तत्र तस्मिन् समये तेन रामेण विभ्राजिता प्रकाशिता सा सभा
विमलग्रहनक्षत्रा मलनिवर्तकग्रहादिसहिता इन्दुना विभ्राजिता शारदी
शरत्कालिका द्यौरिव व्यरोचत  ॥  २।३।३६  ॥   

  

तमिति । आदर्शतलसंस्थितं दर्पणादौ प्रतिबिम्बितमलङ्कृतमात्मानमिव तं
प्रियमात्मजं रामं पश्यमानः पश्यन् नृपतिस्तुतोष  ॥  २।३।३७  ॥   

  

स इति । देवेन्द्रं कश्यप इव पुत्रवतां वरः श्रेष्ठः स राजा सुस्थितं
पुत्रं तं राममाभाष्य संबोध्य इदं वच उवाच  ॥  २।३।३८  ॥   

  

तद्वचनाकारमाह-- ज्येष्ठायामिति । यतः मे ज्येष्ठायां सदृश्यां पत्न्यां
गुणज्येष्ठः गुणैः श्रेष्ठः सदृशः मत्तुल्यरूपः ममात्मजः औरस इत्यर्थः ।
प्रियः सुतत्स्वमुत्पन्नः प्रादुर्भूतो ऽसि यतश्च त्वया इमाः प्रजाः
स्वगुणैः अनुरञ्जिताः तस्मात् पुष्ययोगेन पुष्यस्य योगः संबन्धो यस्मिन्
तेन तस्मिन् काले इत्यर्थः । यौवराज्यमस्मद्दत्तयुवराजत्वमवाप्नुहि
प्राप्नुहि । तृतीया त्वत्राधिकरणस्य करणत्वविवक्षया ।
अर्धचतुष्टयमेकान्वयि  ॥  २।३।३९४०  ॥   

  

कामत इति । प्रकृत्या स्वभावेनैव कामतः अत्यन्तं गुणवान्
सर्वसद्गुणसम्पन्नः इति हेतोः विनीतः पित्रादिषु नित्यं नतस्त्वमसि । एतेन
त्वं नोपदेष्टव्यो ऽसीति सूचितम् । ननु तर्हि नोपदिशेत्यत आह-- गुणवतीति ।
गुणवति निखिलसद्गुणविशिष्टे ऽपि त्वयि स्नेहात् पित्रुचितानुरागादेव ते
हितं कर्तव्यं किंचित् वक्ष्यामि  ॥  २।३।४१  ॥   

  

तद्वचनाकारमाह-- भूय इति । भूयो ऽधिकं विनयं विनीततामास्थाय जितेन्द्रियो
नित्यं भव अत एव कामक्रोधसमुत्थानि व्यसनानि स्त्रीद्यूतादीनि त्यजस्व ।
तथाहि "स्त्रीद्यूतमृगयामद्यवाक्पारूष्योग्रदण्डताः । अर्थसंदूषणं चेति
राज्ञां व्यसनसप्तकम्" इति । वचनान्तरमपि "मृगयाक्षो दिवास्वापः परिवादः
स्त्रियो मदः । तौर्यत्रिकं वृथाट्या च कामजो दशको गणः" इति । अन्यच्च
"पैशून्यं साहसं द्रोह ईर्ष्यासूयार्थदूषणम् । वाग्दण्डनं च पारुष्यं
क्रोधजो ऽपि गणो ऽष्टकः" इति  ॥  २।३।४२  ॥   

  

परोक्षयेति । परोक्षया चारादिद्वारा सकलदेशवृत्तान्तर्विचारशीलया
प्रत्यक्षया सभादौ प्रत्यक्षीभूतजनवृत्तान्तविचारशीलया च वृत्त्या
कोष्ठागारायुधागारैः कोष्ठाद्यागारेषु सन्निचयान्
रत्नस्वर्णरजतवस्त्राभरणादीन् बहून् अधिकान् कृत्वा अमात्यप्रभृतीः सर्वाः
प्रजा अनुरञ्जय प्रमोदय तत्र कोष्ठागाराणि धान्यगृहाणि आयुधागाराणि
शस्त्रास्त्रगृहाणि । अर्धत्रयमेकान्वयि  ॥  २।३।४३४४  ॥   

  

प्रजानुरञ्जने प्रयोजनमाह-- इष्टेति । इष्टाः स्वेप्सिताः अनुरक्ताः
स्वविषयकानुरागयुक्ताः प्रकृतयः प्रजा यस्य सः यो मेदिनीं पृथ्वीं पालयति
तस्य मित्राणि अमृतं लब्ध्वा अमराः देवा इव नन्दन्ति "तुष्टानुरक्तः" इति
भूषणपाठ  ॥  २।३।४५  ॥   

  

तस्मादिति । तस्मादुक्तहेतोः हे पुत्र आत्मानं मनो नियम्य एवं मदुक्तं
समाचर । अर्धं पृथक्-- तदिति । रामस्य प्रियकारिणः सुहृदः तत् राजवचनं
श्रुत्वा त्वरिताः सन्तः आगत्य कौशल्यायै शीघ्रं न्यवेदयन्  ॥  २।३।४६  ॥   

  

सेति । सा श्रुतरामाभिषेकवार्ता प्रमदोत्तमा कौशल्या प्रियाख्येभ्यः
अभिषेकवार्ताकथयितृभ्यः हिरण्यादीनि व्यादिदेश प्रददौ  ॥  २।३।४७  ॥   

  

अथेति । अथ राजोपदेशश्रवणानन्तरं राजानमभिवाद्य प्रणम्य रथमारुह्य जनौघैः
जनसमूहैः प्रतिपूजितः राघवो रामः द्युतिमत् अतिप्रकाशयुक्तं स्वं वेश्म ययौ
 ॥  २।३।४८  ॥   

  

ते इति । तदा राजोक्तिकाले आलाभमासमन्ताद्भावेन लाभः
रामाभिषेकप्राप्तिर्यस्मिन् तदेव इष्टमभिलषितं नृपतेः तद्वचः श्रुत्वा आशु
शीघ्रं नरेन्द्रमामन्त्र्य प्रशस्य गृहाणि गत्वा अभिप्रहृष्टाः ते पौराः
जनाः देवान् समानर्चुः रामाभिषेककामनया पूजयामासुः  ॥  २।३।४९  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे तृतीयः
सर्गः  ॥  २।३  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/01-abhiSheka-yojanA/003_abhiShekasambhArasangrahaNam.md">
<details><summary><h3>तिलकम् ...{Loading}...</h3></summary>



अञ्जलिपद्मान्यञ्जलिरूपाणि पद्मानि । पद्माकारानञ्जलीनिति यावत् ।
प्रगृहीतानि प्रकर्षेण शिरसि बद्धानि प्रतिगृह्य
वीक्षणवचनप्रत्यञ्जलिभिर्यथायोगं तासां प्रतिग्रहः  ॥  २।३।१,२  ॥   

  

इति प्रत्यर्चितान्पौरजानपदान्कृत्वा ब्राह्मणानिदमब्रवीत् । तेषां
पौरादीनां शृण्वताम् पुर इत्यर्थः । चकारसङ्ग्राह्यमवेक्ष्य ब्राह्मणानिति
बहुवचनम्  ॥  २।३।३,४ ॥   

  

जनघोषो रामाभिषेकसंभारोपकल्पनाज्ञाश्रवणजः  ॥  २।३।५  ॥   

  

वसिष्ठमिति वामदेशोपलक्षणम् अग्र एवं व्यादिश्य विप्रौ त्वित्युक्तेः ।
परिच्छद उपकरणम्  ॥  २।३।६,७  ॥   

  

युक्तान्सावधानान् मन्त्रिण इति शेषः । बलीन्पूजाद्रव्याणि
विध्नशामकबल्यर्थानि  ॥  २।३।८  ॥   

  

पृथक्पृथक्पात्रगृहीते अहतानि सदशानि तदानीमेव तन्तुवाययन्त्रादुद्धृतानि
 ॥  २।३।९  ॥   

  

चामरव्यजने चमरपुच्छनिर्मिते व्यजने  ॥  २।३।१०  ॥   

  

शातकुम्भानां सौवर्णानाम् अग्निवर्चसामित्यनेन सुवर्णस्यात्युत्तमत्वं
ध्वनितम् । समग्रं नखादिसहितमखण्डम्  ॥  २।३।११  ॥   

  

अन्यदनुक्तमपि लोकप्रसिद्धं गन्धपुष्पादि एष्टव्यमवश्यापेक्षितं तदित्यर्थः
।  

अग्न्यगारे ऽग्निहोत्रगृहे उपस्थापयत प्रापयत  ॥  २।३।१२  ॥   

  

अन्तःपुरं राजवेश्म घ्राणहारिभिरतिसुगन्धैः  ॥  २।३।१३  ॥   

  

प्रशस्तं दृश्यं गुणवद्युक्तसंस्कारं दघ्ना क्षीरेण चोपसेचनं संस्कारो यस्य
तत् । द्विजानां शतसाहस्रं प्रति यत्प्रकाममभिमतमलं पर्याप्तं च
भवेत्तत्संपाद्य द्विजमुख्यानां तेभ्यः सत्कृत्य प्रातर्दीयताम्  ॥ 
२।३।१४१६  ॥   

  

तालापचारास्तालजीविनः  ॥  २।३।१७  ॥   

  

कक्ष्यां द्वितीयामन्तःकक्ष्यायामभिषेकस्थाने ब्राह्मणानामेव वासादिति भावः
। चैत्या रथ्यावृक्षाः अन्नमोदनं भक्ष्यं च तत्सहिताः दक्षिणा तत्सहिताः  ॥ 
२।३।१८  ॥   

  

माल्ययोग्या मालामर्हति माल्यमर्चनं तद्योग्या गन्धपुष्पादयः ।
देवायतनचैत्ययोः पृथक्पृथगुपस्थापयितव्याः तत्तद्देवतापूजापूर्वकं तत्र
तत्र ब्राह्मणतर्पणं कार्यमिति तात्पर्यम् दीर्घा असयो येषां ते
बद्धगोधाचर्माणश्चेति द्वन्द्वः । "दीर्घासिबद्धा योधाः" इति पाठे
बद्धदीर्घासयो योधा इत्यर्थः । मृष्टवासस इत्युपलक्षणमलङ्काराणाम्  ॥   

२।३।१९  ॥   

महोदयं महोत्सवविशिष्टमङ्गनम् विप्रौ वसिष्ठवामदेवौ व्यादिश्य अधिकारिण इति
शेषः । तत्र नृपवेश्मनि स्थितौ क्रियाः
पुरोहितकर्तव्याश्चक्रतुरित्युत्तरेणान्वयः  ॥  २।३।२०  ॥   

  

यच्चैवं शेषं राजोक्तादन्यदवश्यकर्तव्यं तदपि पार्थिवाय निवेद्य चक्रतुः ।
ततो जगत्पतिमभिगम्य यथोक्तवचनमुक्तवचनमनतिक्रम्य सर्वं कृतं सिद्धं
जातमित्यब्रूताम् । प्रीतिर्मानस आनन्दः तद्वन्नायको मुखविकासादिर्हर्षः  ॥ 
२।३।२१,२२  ॥   

  

कृतात्मा धर्मे कृतबुद्धिः प्रतिज्ञायोक्त्वा  ॥  २।३।२३  ॥   

  

तत्र प्रासादे प्रासादस्थो ददर्शेति वक्ष्यमाणत्वात्  ॥  २।३।२४  ॥   

  

आर्या मध्यदेशवासिनः  ॥  २।३।२५,२६  ॥   

  

गन्धर्वराजप्रतिमत्वं सौन्दर्यवत्त्वेन च विख्यातपौरुषत्वेन वीरत्वम्  ॥ 
२।३।२७  ॥   

  

वीरानुगुणं दीर्घबाहुत्वं महासत्त्वं महाबलवत्त्वं च तदनुमापकं मत्तेत्यादि
तेन सगर्वसलीलगमनमुक्तम् । चन्द्रकान्ताननमिति वाचकमात्रलुप्तोपमा अत
एवातीव प्रियदर्शनं रामं जनान्रमयन्तम्  ॥  २।३।२८  ॥   

  

रूपौदार्यगुणैः क्रमादृष्टिचित्तहरम् । ग्रीष्मतप्ताः प्रजा ह्लादयन्तं
पर्जन्यमिव स्थितम्  ॥  २।३।२९  ॥   

  

पश्यमान इत्यार्षम् । न ततर्पेत्यनेनानुक्षणं नवनवप्रेमास्पदत्वम्  ॥ 
२।३।३०।३१ ॥   

  

सहसा वेगेन तेन सुमन्त्रेण सहेति शेषः । सप्राञ्जलिः साञ्जलिः अभिप्रेत्य
प्राप्य प्रणतः कृतसाष्टाङ्गनमस्कारः  ॥  २।३।३२  ॥   

  

स्वं नाम श्रावयन्रामवर्माहमस्मीत्येवम् । प्रणम्य पार्श्वे ऽवस्थानं
पुत्रधर्मः  ॥  २।३।३३  ॥   

  

अञ्जलावञ्जलिप्रदेशे रामं स्वयमेव गृह्य गृहीत्वा समाकृष्य स्वसंमुखमानीय ।
अभ्युद्यतमुपस्थापितम्  ॥  २।३।३४  ॥   

  

परमुत्कृष्टं व्यदीपयताशोभयत । अत्रासनं कर्म  ॥  २।३।३५  ॥   

  

स्वयैव प्रभयेति दीपने करणम् । उदयकाले रविर्मेरुमिव सा
वसिष्ठदशरथादिभ्राजिता सभापि न केवलमासनमेवेत्यर्थः । व्यरोचत विशेषेण
चकाशे  ॥  २।३।३६  ॥   

  

ग्रहनक्षत्रादियुक्तमप्याकाशमिन्दुनेव  ॥  २।३।३७  ॥   

  

आदर्शतलप्रतिबिम्बितमलङ्कृतमात्मानं पश्यन्निव तं पश्यंस्तुतोष । तेन
पितृसदृशावयवत्वं सूचितं रामस्य । आभाष्य रामेति संबोध्य  ॥  २।३।३८  ॥   

  

तदाह यदुवाच ज्येष्ठायामिति  ॥  २।३।३९  ॥   

  

गुणैर्ज्येष्ठो ऽत एव मम प्रियः यतस्त्वयेत्यन्वयः  ॥  २।३।४०  ॥   

  

पुष्पयोगेन चन्द्रस्य पुष्ययोगोपलक्षितकाले । अधिकरणस्य करणत्वविवक्षया
तृतीया । प्रकृत्या स्वभावेन कामतः प्रकामम् अत्यर्थमिति यावत्  ॥  २।३।४१
 ॥   

  

गुणवति सत्यपि । स्नेहात्तु स्नेहादेव । विनीत एव सन्भूयो ऽधिकं
विनयमास्थाय  ॥  २।३।४२  ॥   

  

कामजानि स्त्रीद्यूतमृगयामधुसेवनादीनि । क्रोधजानि
वाक्पारुष्योग्रदण्डत्वार्थदूषणानि व्यसनानित्यजेथाः । तत्रार्थदूषणं
पित्रादिसञ्चितार्थस्य नाशनम् । परोक्षयाचारमुखतः परोक्षानुभवसिद्ध्या
वृत्त्या स्वपरराष्ट्रवृत्तान्तविचारेण प्रत्यक्षया सदा सभायां स्थित्वा
स्वप्रत्यक्षया वृत्त्या प्रजान्यायादिविचारेण युक्तो भव  ॥  २।३।४३  ॥   

  

तेनामात्यप्रभृतीरमात्यसेनापतिपुरराष्ट्रादिकपौरजानपदसर्वप्रजा अनुरञ्जय च
। अयुतनियुतादिसंख्यखर्वादिपरिच्छिन्नधान्यग्राहीणि कोष्ठरूपाण्यगाराणि
आयुधागाराणि शस्त्रगृहाणि तैः सह । सम्यङ्निचीयन्ते ऽस्मिन्निति संनिचया
रत्नहेमाभरणरजतवस्त्रादिकोशगृहाणि बहूनि विपुलानि कृत्वा संपूर्य प्रजा
अनुरञ्जयेति पूर्वेणान्वयः  ॥  २।३।४४  ॥   

  

इष्टाः स्वस्यानुरक्ताः स्वस्मिन्प्रकृतयः प्रजा यस्य तस्य मित्राण्यमृतं
लब्ध्वामरा इव तं लब्ध्वा नन्दन्ति  ॥  २।३।४५  ॥   

  

तदभिषेकप्रयोजनं पित्रुपदेशम्  ॥  २।३।४६,४७  ॥   

  

प्रियाख्येभ्यो रामाभिषेकरूपप्रियवक्तृभ्यः  ॥  २।३।४८  ॥   

  

इष्टं लाभमिव स्वेष्टवस्तुप्राप्तिरूपमिव आनर्चू रामाभिषेकनिर्विघ्नतायै  ॥ 
२।३।४९  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे तृतीयः सर्गः  ॥  २।३  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/01-abhiSheka-yojanA/003_abhiShekasambhArasangrahaNam.md">
<details><summary><h3>द्राविडपाठः ...{Loading}...</h3></summary>



  
तेषामञ्जलिपद्मानि प्रगृहीतानि सर्वशः।  
प्रतिगृह्याब्रवीद्राजा तेभ्यः प्रियहितं वचः ॥ 2.3.1 ॥   
अहोस्मि परमप्रीतः प्रभावश्चातुलो मम।  
यन्मे ज्येष्ठं प्रियं पुत्रं यौवराज्यस्थमिच्छथ ॥ 2.3.2 ॥   
इति प्रत्यर्च्य तान् राजा ब्राह्मणानिदमब्रवीत्।  
वसिष्ठं वामदेवं च तेषामेवोपश्रृण्वताम् ॥ 2.3.3 ॥   
चैत्रः श्रीमानयं मासः पुण्यः पुष्पितकाननः।  
यौवराज्याय रामस्य सर्वमेवोपकल्प्यताम् ॥ 2.3.4 ॥   
शनैस्तस्मिन् प्रशान्ते च जनघोषे जनाधिपः।  
वसिष्ठं मुनिशार्दूलं राजा वचनमब्रवीत् ॥ 2.3.5 ॥   
अभिषेकाय रामस्य यत्कर्म सपरिच्छदम्।  
तदद्य भगवन् सर्वमाज्ञापयितुमर्हसि ॥ 2.3.6 ॥   
तच्छ्रुत्वा भूमिपालस्य वसिष्ठो द्विजसत्तमः।  
आदिदेशाग्रतो राज्ञः स्थितान् युक्तान् कृताञ्जलीन् ॥ 2.3.7 ॥   
सुवर्णादीनि रत्नानि बलीन् सर्वौषधीरपि।  
शुक्लमाल्यांश्च लाजांश्च पृथक् च मधुसर्पिषी ॥ 2.3.8 ॥   
अहतानि च वासांसि रथं सर्वायुधान्यपि।  
चतुरङ्गबलं चैव गजं च शुभलक्षणम् ॥ 2.3.9 ॥   
चामरव्यजने श्वेते ध्वजं छत्रं च पाण्डरम्।  
शतं च शातकुम्भानां कुम्भानामग्निवर्चसाम् ॥ 2.3.10 ॥   
हिरण्यशृङ्गमृषभं समग्रं व्याघ्रचर्म च।  
उपस्थापयत प्रातरग्न्यागारं महीपतेः ॥ 2.3.11 ॥   
यच्चान्यत्किञ्चिदेष्टव्यं तत्सर्वमुपकल्प्यताम् ॥ 2.3.12 ॥   
अन्तःपुरस्य द्वाराणि सर्वस्य नगरस्य च।  
चन्दनस्रग्भिरर्च्यन्तां धूपैश्च घ्राणहारिभिः ॥ 2.3.13 ॥   
प्रशस्तमन्नं गुणवद्दधिक्षीरोपसेचनम्।  
द्विजानां शतसाहस्रे यत्प्रकाममलं भवेत् ॥ 2.3.14 ॥   
सत्कृत्य द्विजमुख्यानां श्वः प्रभाते प्रदीयताम्।  
घृतं दधि च लाजाश्च दक्षिणाश्चापि पुष्कलाः ॥ 2.3.15 ॥   
ब्राह्मणाश्च निमन्त्र्यन्तां कल्प्यन्तामासनानि च।  
आबध्यन्तां पताकाश्च राजमार्गश्च सिच्यताम् ॥ 2.3.16 ॥   
सर्वे च तालावचरा गणिकाश्च स्वलङ्कृताः।  
कक्ष्यां द्वितीयामासाद्य तिष्ठन्तु नृपवेश्मनः ॥ 2.3.17 ॥   
देवायतनचैत्येषु सान्नभक्षाः सदक्षिणाः।  
उपस्थापयितव्याः स्युर्माल्ययोग्याः पृथक्पृथक् ॥ 2.3.18 ॥   
दीर्घासिबद्धा योधाश्च सन्नद्धा मृष्टवाससः।  
महाराजाङ्गणं सर्वे प्रविशन्तु महोदयम् ॥ 2.3.19 ॥   
एवं व्यादिश्य विप्रौ तौ क्रियास्तत्र सुनिष्ठितौ।  
चक्रतुश्चैव यच्छेषं पार्थिवाय निवेद्य च ॥ 2.3.20 ॥   
कृतमित्येव चाब्रूतामभिगम्य जगत्पतिम्।  
यथोक्तवचनं प्रीतौ हर्षयुक्तौ द्विजर्षभौ ॥ 2.3.21 ॥   
ततः सुमन्त्रं द्युतिमान् राजा वचनमब्रवीत्।  
रामः कृतात्मा भवता शीघ्रमानीयतामिति ॥ 2.3.22 ॥   
स तथेति प्रतिज्ञाय सुमन्त्रो राजशासनात्।  
रामं तत्रानयाञ्चक्रे रथेन रथिनां वरम् ॥ 2.3.23 ॥   
अथ तत्र समासीनास्तदा दशरथं नृपम्।  
प्राच्योदीच्याः प्रतीच्याश्च दाक्षिणात्याश्च भूमिपाः ॥ 2.3.24 ॥   
म्लेच्छाचार्याश्च ये चान्ये वनशैलान्तवासिनः।  
उपासाञ्चक्रिरे सर्वे तं देवा इव वासवम् ॥ 2.3.25 ॥   
तेषां मध्ये स राजर्षिर्मरुतामिव वासवः।  
प्रासादस्थो रथगतं ददर्शायान्तमात्मजम् ॥ 2.3.26 ॥   
गन्धर्वराजप्रतिमं लोके विख्यातपौरुषम्।  
दीर्घबाहुं महासत्त्वं मत्तमातङ्गगामिनम् ॥ 2.3.27 ॥   
चन्द्रकान्ताननं राममतीव प्रियदर्शनम्।  
रूपौदार्यगुणैः पुंसां दृष्टिचित्तापहारिणम् ॥ 2.3.28 ॥   
धर्माभितप्ताः पर्जन्यं ह्लादयन्तमिव प्रजाः न ततर्प समायान्तं पश्यमानो नराधिपः ॥ 2.3.29 ॥   
अवतार्य सुमन्त्रस्तं राघवं स्यन्दनोत्तमात्।  
पितुः समीपं गच्छन्तं प्राञ्जलिः पृष्ठतोऽन्वगात् ॥ 2.3.30 ॥   
स तं कैलासशृङ्गाभं प्रासादं नरपुङ्गवः।  
आरुरोह नृपं द्रष्टुं सह सूतेन राघवः ॥ 2.3.31 ॥   
स प्राञ्जलिरभिप्रेत्य प्रणतः पितुरन्तिके।  
नाम स्वं श्रावयन् रामो ववन्दे चरणौ पितुः ॥ 2.3.32 ॥   
तं दृष्ट्वा प्रणतं पार्श्वे कृताञ्जलिपुटं नृपः।  
गृह्याञ्जलौ समाकृष्य सस्वजे प्रियमात्मजम् ॥ 2.3.33 ॥   
तस्मै चाभ्युदितं सम्यङ्मणिकाञ्चनभूषितम्।  
दिदेश राजा रुचिरं रामाय परमासनम् ॥ 2.3.34 ॥   
तदासनवरं प्राप्य व्यदीपयत राघवः।  
स्वयैव प्रभया मेरुमुदये विमलो रविः ॥ 2.3.35 ॥   
तेन विभ्राजता तत्र सा सभाभिव्यरोचत।  
विमलग्रहनक्षत्र शारदी द्यौरिवेन्दुना ॥ 2.3.36 ॥   
तं पश्यमानो नृपतिस्तुतोष प्रियमात्मजम्।  
अलङ्कृतमिवात्मानमादर्शतलसंस्थितम् ॥ 2.3.37 ॥   
स तं सस्मितमाभाष्य पुत्रं पुत्रवतां वरः।  
उवाचेदं वचो राजा देवेन्द्रमिव काश्यपः ॥ 2.3.38 ॥   
ज्येष्ठायामसि मे पत्न्यां सदृश्यां सदृशः सुतः ।  
उत्पन्नस्त्वं गुणश्रेष्ठो मम रामात्मजः प्रियः  ॥ 2.3.39 ॥   
यतस्त्वया प्रजाश्चेमाः स्वगुणैरनुरञ्जिताः।  
तस्मात्त्वं पुष्ययोगेन यौवराज्यमवाप्नुहि ॥ 2.3.40 ॥   
कामतस्त्वं प्रकृत्यैव विनीतो गुणवानसि।  
गुणवत्यपि तु स्नेहात्पुत्र वक्ष्यामि ते हितम् ॥ 2.3.41 ॥   
भूयो विनयमास्थाय भव नित्यं जितेन्द्रियः।  
कामक्रोधसमुत्थानि त्यजेथा व्यसनानि च ॥ 2.3.42 ॥   
परोक्षया वर्त्तमानो वृत्त्या प्रत्यक्षया तथा।  
अमात्य प्रभृतीः सर्वाः प्रकृतीश्चानुरञ्जय ॥ 2.3.43 ॥   
कोष्ठागारायुधागारैः कृत्वा सन्निचयान् बहून्।  
तुष्टानुरक्तप्रकृतिर्यः पालयति मेदिनीम् ॥ 2.3.44 ॥   
तस्य नन्दन्ति मित्राणि लब्ध्वामृतमिवामराः।  
तस्मात्त्वमपि चात्मानं नियम्यैवं समाचर ॥ 2.3.45 ॥   
तच्छ्रुत्वा सुहृदस्तस्य रामस्य प्रियकारिणः।  
त्वरिताः शीघ्रमभ्येत्य कौसल्यायै न्यवेदयन् ॥ 2.3.46 ॥   
सा हिरण्यं च गाश्चैव रत्नानि विविधानि च।  
व्यादिदेश प्रियाख्येभ्यः कौसल्या प्रमदोत्तमा ॥ 2.3.47 ॥   
अथाभिवाद्य राजानं रथमारुह्य राघवः।  
ययौ स्वं द्युतिमद्वेश्म जनौधैः प्रतिपूजितः ॥ 2.3.48 ॥   
ते चापि पौरा नृपतेर्वचस्तच्छ्रुत्वा तदालाभमिवेष्टमाशु।  
नरेन्द्रमामन्त्र्य गृहाणि गत्वा देवान् समानर्चुरभिप्रहृष्टाः ॥ 2.3.49 ॥   

</details>
</div>
