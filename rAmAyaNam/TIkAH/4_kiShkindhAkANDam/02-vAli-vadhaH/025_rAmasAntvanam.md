+++
title = "०२५ रामसान्त्वनम्"
title_english = "025 Vali s funeral ritual"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-025-Rama_Santvanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/02-vAli-vadhaH/025_rAmasAntvanam.md">
<details><summary><h3>IITK ...{Loading}...</h3></summary>

Rama exhorts Tara on fate and time -- preparation for the funeral --
grief of monkeys and Angada -- performance of funeral rites.



#### श्लोकः
##### मूलम्
सुग्रीवं चैव तारां च साङ्गदं सहलक्ष्मणः।  
समानशोकः काकुत्स्थस् सान्त्वयन्निदमब्रवीत्॥4.25.1॥

##### शब्दार्थः
सहलक्ष्मणः accompanied by Lakshmana, समानशोकः equally sad, चैव also, काकुत्स्थ Kakutstha (Rama), सुग्रीवं Sugriva, साङ्गदम् along with Angada, तारां च and Tara, सान्त्वयन् pacifying, इदम् these words, अब्रवीत् said.

##### आङ्ग्लानुवादः
Rama and Lakshmana were equally sad. Rama, scion of the Kakutstha race, consoled Sugriva, Tara as well as Angada in the following wordsः



#### श्लोकः
##### मूलम्
न शोकपरितापेन श्रेयसा युज्यते मृतः।  
यदत्रानन्तरं कार्यं तत्समाधातुमर्हथ4.25.2॥

##### शब्दार्थः
शोकपरितापेन by lamenting, मृतः the dead, श्रेयसा with wellbeing, न युज्यते will not gain, अत्र here, यत् whatever, अनन्तरम् later, कार्यम् should be done, तत् that, समाधातुम् to take up, अर्हथ you may do.

##### आङ्ग्लानुवादः
'No lamentation revives the dead. So you should take up whatever is required now.



#### श्लोकः
##### मूलम्
लोकवृत्तमनुष्ठेयं कृतं वो बाष्पमोक्षणम्।  
न कालादुत्तरं किञ्चित्कर्म शक्यमुपासितुम्4.25.3॥

##### शब्दार्थः
लोकवृत्तम् worldly way, अनुष्ठेयम् should be performed, वः by you, बाष्पमोक्षणम् shedding tears, कृतम् is done, कालात्  after lapse of time, उत्तरम् later, परम् supreme, किञ्चित् कर्म even a little task, उपासितुम् to be engaged in, न शक्यम् not possible.

##### आङ्ग्लानुवादः
'You have to go the worldly way. You have shed tears enough. Time is passing. You cannot perform the funeral after the lapse of appropriate time.



#### श्लोकः
##### मूलम्
नियतिः कारणं लोके नियतिः कर्मसाधनम्।  
नियतिस्सर्वभूतानां नियोगेष्विह कारणम्4.25.4॥

##### शब्दार्थः
लोके  the worlds, नियतिः fate, कारणम् cause, नियतिः fate, कर्मसाधनम् to accomplish tasks, इह here, सर्वभूतानाम् for all beings, नियोगेषु  to assign respective duties, नियतिः fate, कारणम् is the cause.

##### आङ्ग्लानुवादः
'Fate is the cause of the world. Fate is the means of accomplishment. Fate assigns duties to all beings.



#### श्लोकः
##### मूलम्
न कर्ता कस्यचित्कश्चिन्नियोगे चापिनेश्वरः।  
स्वभावे वर्तते लोकस्तस्य कालः परायणम्4.25.5॥

##### शब्दार्थः
कस्यचित् for any one, नियोगे in controlling, कश्चित् any one, कर्ता agent of action, न not even, ईश्वरः अपि च Iswara also, न not, लोकः world, स्वभावे by nature, वर्तते follows, तस्य for that, कालः only time, परायणम् ultimate cause.

##### आङ्ग्लानुवादः
'No one can control another's action. No one including God can be the agent of action. No one has the power to entrust duty to others. This entire world is governed by one's own nature. Nature in turn is governed by Time (fate).



#### श्लोकः
##### मूलम्
न कालः कालमत्येति न कालः परिहीयते।  
स्वभावं च समासाद्य न कश्चिदतिवर्तते4.25.6॥

##### शब्दार्थः
कालः Iswara, कालम् time, न अत्येति not deviate, कालः fate, न परिहीयते is not subjected any concession, कश्चित् anybody, स्वभावम् one's own nature, समासाद्य after exercising, न अतिवर्तते cannot transgress.

##### आङ्ग्लानुवादः
'God (though independent) does not deviate from Time. Time cannot be escaped or  
trangressed. It cannot be condoned or avoided. No one can transgress their own nature.



#### श्लोकः
##### मूलम्
न कालस्यास्ति बन्धुत्वं न हेतुर्न पराक्रमः।  
न मित्रज्ञातिसम्बन्धः कारणं नात्मनो वशः4.25.7॥

##### शब्दार्थः
कालस्य Time, बन्धुत्वम् relationship, नास्ति is not there, आत्मनो वशः self itself, हेतुः reason, न no, पराक्रमः valour, न not, मित्रज्ञातिसम्बन्धः relationship based on friendship, कारणम् cause, न no.

##### आङ्ग्लानुवादः
'Time has no consideration for relationship, friendship, or kinship or valour. Time itself is the cause. It is never under one's control.



#### श्लोकः
##### मूलम्
किं तु कालपरीणामो द्रष्टव्यस्साधु पश्यता।  
धर्मश्चार्थश्च कामश्च कालक्रमसमाहिताः4.25.8॥

##### शब्दार्थः
किं तु however, साधु properly, पश्यता by a person who can see, कालपरीणामः effect of fate, द्रष्टव्यः should be visualised, धर्मश्च and dharma, अर्थश्च even wealth, कामश्च and pleasures, कालक्रमसमाहिताः are ordained by an order which is controlled by fate.

##### आङ्ग्लानुवादः
'However a wise man should visualise the turn of events in course of time with the right vision. Dharma, artha and kama are controlled by an order laid down by Time.



#### श्लोकः
##### मूलम्
इतस्स्वां प्रकृतिं वाली गतःप्राप्तः क्रियाफलम्।  
धर्मार्थकाम संयोगैः पवित्रं प्लवगेश्वरः4.25.9॥

##### शब्दार्थः
प्लवगेश्वरः king of monkeys, वाली vali, इतः dead, स्वाम् his own, प्रकृतिम् nature, गतः has reached, धर्मार्थकामसंयोगैः with the combination of dharma, wealth and pleasures, पवित्रम् sacred, क्रियाफलम् result of his action, प्राप्तः attained.

##### आङ्ग्लानुवादः
'Vali, king of monkeys is dead and gone. He acted according to his own nature and attained the sacred fruit of his action comensurate with dharma, wealth and pleasures  
in this world.



#### श्लोकः
##### मूलम्
स्वधर्मस्य च संयोगाज्जितस्तेन महात्मना।  
स्वर्गः परिगृहीतश्च प्राणानपरिरक्षता4.25.10॥

##### शब्दार्थः
प्राणान् life, अपरिरक्षिता by not protecting, तेन महात्मना by that great soul, स्वधर्मस्य सम्योगात् by virtue of his own dharma, स्वर्गः heaven, जितः won, परिगृहीतश्च has been accepted.

##### आङ्ग्लानुवादः
'Great Vali has earned a place in heaven by virtue of his own dharma and not caring for his own life .He has got the heavenly position he earned.



#### श्लोकः
##### मूलम्
एषा वै नियतिश्शेष्ठा यां गतो हरियूथपः।  
तदलं परितापेन प्राप्तकालमुपास्यताम्4.25.11॥

##### शब्दार्थः
हरियूथपः chief of monkeys, याम् whichever, गतः has gone, एषा this, नियतिः destiny, श्रेष्ठा वै is the very best, तत् therefore, परितापेन to regret, अलम् no need of, प्राप्तकालम् at this time, उपास्यताम् attend.

##### आङ्ग्लानुवादः
'The state attained by the chief of monkeys is an excellent one.Therefore there is no need to regret. Attend to your duties (relating to rites)'



#### श्लोकः
##### मूलम्
वचनान्ते तु रामस्य लक्ष्मणः परवीरहा।  
अवदत्प्रश्रितं वाक्यं सुग्रीवं गतचेतसम्4.25.12॥

##### शब्दार्थः
रामस्य Rama's, वचनान्ते at the end of his address, परवीरहा slayer of enemy warriors, लक्ष्मणः Lakshmana, गतचेतसम् he who had lost his senses, सुग्रीवम् Sugriva, प्रश्रितम् humbly, वाक्यम् these words, अवदत् said.

##### आङ्ग्लानुवादः
Seeing Sugriva had lost his senses, Lakshmana, the slayer of enemy warriors humbly said at the end of Rama's addressः



#### श्लोकः
##### मूलम्
कुरु त्वमस्य सुग्रीव प्रेतकार्यमनन्तरम्।  
ताराङ्गदाभ्यां सहितो वालिनो दहनं प्रति॥4.25.13॥

##### शब्दार्थः
सुग्रीव O Sugriva, त्वम् you, ताराङ्गदाभ्याम् with Tara and Angada, सहितः along with, अस्य his, अनन्तरम् later, प्रेतकार्यम् funeral rites, कुरु you may do, वालिनः for Vali, दहनं प्रति for the cremation.

##### आङ्ग्लानुवादः
'O Sugriva perform with Tara and Angada the funeral obsequies relating to the cremation of Vali.



#### श्लोकः
##### मूलम्
समाज्ञापय काष्ठानि शुष्कानि च बहूनि च।  
चन्दनादीनि दिव्यानि वालिसंस्कारकारणात्4.25.14॥

##### शब्दार्थः
शुष्कानि dried, बहूनि many, काष्ठानि logs of wood, दिव्यानि best one, चन्दनादीनि च sandalwood and such things, वालिसंस्कार कारणात् for the funeral rites of Vali, समाज्ञापय  order.

##### आङ्ग्लानुवादः
'Let the best of dry logs and sandalwood be ordered for the funeral rites of Vali.



#### श्लोकः
##### मूलम्
समाश्वासय चैनं त्वमङ्गदं दीनचेतसम्।  
मा भूर्बालिशबुद्धिस्त्वं त्वदधीनमिदं पुरम्4.25.15॥

##### शब्दार्थः
त्वम् you, दीनचेतसम् despondent, एनम् him, अङ्गदम् Angada, समाश्वासय you may pacify, त्वम् you, बालिशबुद्धिः मा भूः you may not be childish, इदं पुरम् this city, त्वदधीनम् is under you.

##### आङ्ग्लानुवादः
'Pacify the despondent Angada so that he does not entertain childish thoughts any more. This city is under your control (now).



#### श्लोकः
##### मूलम्
अङ्गदस्त्वानयेन्माल्यं वस्त्राणि विविधानि च।  
घृतं तैलमथो गन्धान्यच्चात्र समनन्तरम्4.25.16॥

##### शब्दार्थः
अङ्गदस्तु Angada for his part, माल्यम् garlands, विविधानि of many kinds, वस्त्राणि च clothes, घृतम् clarified butter, तैलम् oil, अथो now, गन्धानि fragrants, अत्र here, यत् whatever, समनन्तरम् is required to be collected, आनयेत् let him get.

##### आङ्ग्लानुवादः
'Let Angada for his part collect garlands of many kinds, clothes, clarified butter, oil, fragrants and all that is required to be procured.



#### श्लोकः
##### मूलम्
त्वं तार शिबिकां शीघ्रमादायागच्छ सम्भ्रमात्।  
त्वरा गुणवती युक्ता ह्यस्मिन्काले विशेषतः4.25.17॥

##### शब्दार्थः
तार Tara (a monkey), त्वम् you, सम्भ्रमात् hasten, शीघ्रम् quickly, शिबिकाम् litter, आदाय after getting, आगच्छ may come, त्वरा swiftly, गुणवती tied with ropes, विशेषतः specially, अस्मिन्काले at this time, युक्ता हि will be proper.

##### आङ्ग्लानुवादः
'O Tara quickly get a swiftmoving litter fastened with ropes specially  suitable for this occasion.



#### श्लोकः
##### मूलम्
सज्जीभवन्तु प्लवगाश्शिबिकावाहनोचिताः।  
समर्था बलिनश्चैव निर्हरिष्यन्ति वालिनम्॥4.25.18॥

##### शब्दार्थः
शिबिकावाहनोचिताः those monkeys who can carry the litter, समर्थाः capable ones, बलिनश्चैव and strong also, प्लवगाः monkeys, सज्जीभवन्तु let them get ready, वालिनम् Vali's, निर्हरिष्यन्ति they will carry him.

##### आङ्ग्लानुवादः
'Let those who are strong and capable among the monkeys be ready to carry  the dead body of Vali on a litter'.



#### श्लोकः
##### मूलम्
एवमुक्त्वा तु सुग्रीवं सुमित्रानन्दवर्धनः।  
तसौ भ्रातृसमीपस्थो लक्ष्मणः परवीरहा4.25.19॥

##### शब्दार्थः
सुमित्रानन्दवर्धनः the delight of Sumitra, परवीरहा slayer of enemies, लक्ष्मणः Lakshmana,  
सुग्रीवम् to Sugriva, एवम् in that way, उक्त्वा having said, भ्रातृसमीपस्थः near his brother, स्थौ stood.

##### आङ्ग्लानुवादः
Having thus spoken to Sugriva, Lakshmana, son of Sumitra, slayer of enemies, stood by his brother



#### श्लोकः
##### मूलम्
लक्ष्मणस्य वचश्श्रुत्वा तारस्सम्भ्रान्तमानसः।  
प्रविवेश गुहां शीघ्रं शिबिकासक्तमानसः4.25.20॥

##### शब्दार्थः
तारः Tara, लक्ष्मणस्य Lakshmana's, वचः words, श्रुत्वा on hearing, सम्भ्रान्तमानसः with exited mind, शिबिकासक्तमानसः entrusted to get a latter, शीघ्रम्  quickly, गुहाम् cave, प्रविवेश entered.

##### आङ्ग्लानुवादः
On hearing Lakshmana, Tara in an excited state quickly entered the cave city to get the litter.



#### श्लोकः
##### मूलम्
आदाय शिबिकां तारस्स तु पर्यापतत्पुनः।  
वानरैरुह्यमानां तां शूरैरुद्वहनोचितैः4.25.21॥

##### शब्दार्थः
सः तारः that Tara, उद्वहनोचितैः by those who can carry, शूरैः by heroes, वानरैः by monkeys, उह्यमानाम् being carried, ताम् that, शिबिकाम् litter, आदाय after getting, पुनःagain, पर्यापतत् jumped in.

##### आङ्ग्लानुवादः
Tara jumped in on to the litter carried by strong monkeys.



#### श्लोकः
##### मूलम्
दिव्यां भद्रासनयुतां शिबिकां स्यन्दनोपमाम्।  
पक्षिकर्मभिराचित्रां द्रुमकर्मविभूषिताम्4.25.22॥  
आचितां चित्रपत्तीभिस् सुनिविष्टां समन्ततः।  
विमानमिव सिद्धानां जालवातायनान्विताम्4.25.23॥  
सुनियुक्तां विशालां च सुकृतां विश्वकर्मणा।  
दारुपर्वतकोपेतां चारुकर्मपरिष्कृताम्4.25.24॥  
वराभरणहारैश्च चित्रमाल्योपशोभिताम्।  
गुहागहनसञ्छन्नां रक्तचन्दनभूषिताम्4.25.25॥  
पुष्पौघैस्समभिच्छन्नां पद्ममालाभिरेव च।  
तरुणादित्यवर्णाभिर्भ्राजमानाभिरावृताम्4.25.26॥

##### शब्दार्थः
दिव्याम् marvellous, भद्रासनयुताम् with a splendid seat, स्यन्दनोपमाम् comparable to a chariot, पक्षिकर्मभिः with different forms of birds, आचित्राम् carved, द्रुमकर्मविभूषिताम् decorated with the designs of trees, चित्रपत्तीभिः with colourful pictures, आचिताम् covered with, समन्ततः on every side, सुनिविष्टाम् perfectly fixed, सिद्धानाम् of saints, विमानमिव like aerialchariot, जालवातायनायुताम् with grilled windows, सुनियुक्ताम् fitted, विशालां च also big, सुकृताम् wellcarved, विश्वकर्मणा by Visvakarma, दारुपर्वतकोपेताम् decorated with wooden mountains, चारुकर्मपरिष्कृताम् embelished beautifully, वराभरणहारैश्च decorated with choicest ornaments, चित्रमाल्योपशोभिताम् decorated with beautiful garlands, गुहागहनसञ्छन्नाम्  with artificially created caverns and grottos, रक्तचन्दनभूषिताम् furbished with red sandal paste, पुष्पौघैः with heaps of flowers, तरुणादित्यवर्णाभिः resembling the colour of the rising Sun, भ्राजमानाभिः with radiant ones, पद्ममालाभिःwith lotus garlands, आवृताम् covered, शिबिकाम् palanquin

##### आङ्ग्लानुवादः
A swiftmoving, marvellous palanquin designed by Viswakarma was brought. Covered with colourful pictures of birds and trees on every side it looking like an aerial chariot fit for saints. Fitted with a splendid seat grilled windows, artificially made small caverns and grottos of wood was embellished with carvings of mountains, choice ornaments and garlands. With red sandal paste, red scented flowers and red lotus garlands, it resembled the rising Sun.



#### श्लोकः
##### मूलम्
ईदृशीं शिबिकां दृष्ट्वा रामो लक्ष्मणमब्रवीत्।  
क्षिप्रं विनीयतां वाली प्रेतकार्यं विधीयताम्4.25.26॥

##### शब्दार्थः
ईदृशीम् such, शिबिकाम् palanquin, दृष्ट्वा seeing, रामः Rama, लक्ष्मणम् to Lakshmana, अब्रवीत्  
said, वाली Vali, क्षिप्रम् quickly, विनीयताम् carried, प्रेतकार्यम् last rites, विधीयताम् be performed.

##### आङ्ग्लानुवादः
Seeing the palanquin, Rama said to Lakshmana 'Let the body of Vali be placed in the palanquin quickly and last rites duly performed'.



#### श्लोकः
##### मूलम्
ततो वालिनमुद्यम्य सुग्रीवश्शिबिकां तदा।  
आरोपयत विक्रोशन्नङ्गदेन सहैव तु4.25.27॥

##### शब्दार्थः
ततः then, अङ्गदेन सहैव तु along with Angada , सुग्रीवःSugriva, विक्रोशन् while crying aloud, वालिनम् Vali, उद्यम्य after lifting, तदा then, शिबिकाम् palanquin, आरोपयत  placed him on it

##### आङ्ग्लानुवादः
Then Sugriva along with Angada, crying aloud bitterly, lifted the body (of Vali) and placed it on the palanquin.



#### श्लोकः
##### मूलम्
आरोप्य शिबिकां चैव वालिनं गतजीवितम्।  
अलङ्कारैश्च विविधैर्माल्यैर्वस्त्रैश्च भूषितम्4.25.28॥

##### शब्दार्थः
विविधैः with different, अलङ्कारैश्च with ornaments, माल्यैः with garlands, वस्त्रैश्च clothes, भूषितम्  adorned, गतजीवितम् dead, वालिनम् Vali, शिबिकाम् palanquin, आरोप्य on placing.

##### आङ्ग्लानुवादः
Vali's deadbody was placed on the palanquin, decorated with many ornaments, garlands and clothes



#### श्लोकः
##### मूलम्
आज्ञापयत्तदा राजा सुग्रीव प्लवगेश्वरः।  
और्ध्वदैहिकमार्यस्य क्रियतामनुरूपतः॥4.25.29॥

##### शब्दार्थः
तदा then, राजा the king, प्लवगेश्वरः king of monkeys, सुग्रीव Sugriva, आज्ञापयत् instructed,  अनुरूपतः in a fitting manner, और्ध्वदैहिक funeral rites, आर्यस्य for the noble sire, क्रियतां may be conducted

##### आङ्ग्लानुवादः
King Sugriva, lord of the monkeys, said, 'Let the funeral rites of my noble sire be performed in a fitting manner'.



#### श्लोकः
##### मूलम्
विश्राणयन्तो रत्नानि विविधानि बहून्यपि।  
अग्रतः प्लवगा यान्तु शिबिका समनन्तरम्4.25.30॥

##### शब्दार्थः
प्लवगाः monkeys, विविधानि different, बहूनि many, रत्नानि gems, विश्राणयन्तः showering, अग्रतः   in front, यान्तु let them go, शिबिका palanquin, समनन्तरम् be followed.

##### आङ्ग्लानुवादः
'Let the monkeys march in front, showering many different gems in large quantities and let the palanquin follow.



#### श्लोकः
##### मूलम्
राज्ञामृद्दिविशेषा हि दृश्यन्ते भुवि यादृशाः।  
तादृशैरिह कुर्वन्तु वानरा भर्तृसत्क्रियाम्4.25.31॥

##### शब्दार्थः
भुवि earth, राज्ञाम् for kings, यादृशाः such, ऋद्धिविशेषाः special kinds of wealth, दृश्यन्ते seen, तादृशैः with such, वानराः monkeys, भर्तृसत्क्रियाम् the last rites to the revered leader, डह here, कुर्वन्तु may be done.

##### आङ्ग्लानुवादः
'Let the monkeys perform the funeral rites of our lord in an honourable way as expensively as has been done with regard to the obsequies of kings who ruled over this land.



#### श्लोकः
##### मूलम्
तादृशं वालिनः क्षिप्रं प्राकुर्वन्नौर्ध्वदैहिकम्।  
अङ्गदं परिगृह्याऽशु तारप्रभृतयस्तदा4.25.32॥  
क्रोशन्तः प्रययुस्सर्वे वानरा हतबान्धवाः।

##### शब्दार्थः
वालिनः Vali, तादृशम् such, और्द्वदैहिकम् funeral rites, क्षिप्रम् quickly, प्राकुर्वन् did, तदा then, हतबान्धवाः (whose) relative (Vali) was dead, तारप्रभृतयः Tara and others, सर्वे all, वानराः monkeys, अङ्गदम् Angada, परिगृह्या taking with, क्रोशन्तः  were crying aloud, आशु fast, प्रयमुः walked.

##### आङ्ग्लानुवादः
Tara, Angada and the other bereaved monkeys hastened to perform the funeral  
ceremony of Valiweeping.



#### श्लोकः
##### मूलम्
ततः प्रणिहिताः सर्वा वानर्योस्य वशानुगाः4.25.33॥  
चुक्रुशु र्वीर वीरेति भूयः क्रोशन्ति ताः स्त्रीयः।

##### शब्दार्थः
ततः then, अस्य his, वशानुगाः those who were under his control, सर्वाः all, वानर्यः female monkeys, प्रणिहिताः stretched forth, वीर a great hero, इति saying so, चुक्रुशुः cried, ताः those, स्त्रियः women, भूयः again, क्रोशन्ति were bewailing.

##### आङ्ग्लानुवादः
Then all the female monkeys who were in his (Vali's) harem walked past the deadbody of Vali, crying again and again 'Alas, Oh hero'



#### श्लोकः
##### मूलम्
ताराप्रभृतयस्सर्वा वानर्यो हरियूथपाः।  
अनुजग्मुर्हि भर्तारं क्रोशन्त्यः करुणस्वनाः4.25.34॥

##### शब्दार्थः
हरियूथपाः chief of the monkey troops, ताराप्रभृतयः Tara and others, सर्वाः all, वानर्यः  female monkeys, करुणस्वनाः with pathetically, क्रोशन्त्यः crying, भर्तारम् husband, अनुजग्मुः went following, हि indeed.

##### आङ्ग्लानुवादः
Tara along with other female monkeys followed their lord, crying pathetically.



#### श्लोकः
##### मूलम्
तासां रुदितशब्देन वानरीणां वनान्तरे।  
वनानि गिरयश्चैव विक्रोशन्तीव सर्वतः4.25.35॥

##### शब्दार्थः
वनान्तरे in the midst of the forest, तासाम् of them, वानरीणाम् of female monkeys, रुदितशब्देन by their cries, सर्वतः all over, वनानि forest, गिरयश्चैव and the mountains, विक्रोशन्तीव looked as if they were mourning.

##### आङ्ग्लानुवादः
When the female monkeys were weeping in the midst of the forest, it looked as if the forest and the hills were also mourning.



#### श्लोकः
##### मूलम्
पुलिने गिरिनद्यास्तु विविक्ते जलसंवृते4.25.36॥  
चितां चक्रुस्सुबहवो वानराश्शोककर्शिताः।

##### शब्दार्थः
शोककर्शिताः agonzied, सुबहवः many, वानराः monkeys, गिरिनद्याः of a mountain stream, जलसंवृते surrounded by flow of water, विविक्ते in a solitary place, पुलिने on the sand bank, चिताम् a pyre, चक्रुः prepared.

##### आङ्ग्लानुवादः
Tormented with tears, the monkeys prepared in a solitary place surrounded by waters a pyre on the sandbank of a mountain stream.



#### श्लोकः
##### मूलम्
अवरोप्य ततस्स्कन्धाच्छिबिकां वाहनोचिताः।  
तस्थुरेकान्तमाश्रित्य सर्वे शोकसमन्विताः4.25.37॥

##### शब्दार्थः
ततः then, सर्वे all, वाहनोचिताः the carriers of the palanquin, स्कन्धात् from their shoulders, शिबिकाम् palanquin, अवरोप्य brought down, शोकसमन्विताः filled with sorrow, एकान्तम् solitary place, आश्रित्य resorting to, तस्थुः stood.

##### आङ्ग्लानुवादः
Putting down the palanquin from their shoulders on the lonely spot, the bearers stood in tearswaiting.



#### श्लोकः
##### मूलम्
ततस्तारा पतिं दृष्ट्वा शिबिकातलशायिनम्4.25.38॥  
आरोप्याङ्के शिरस्तस्य विललाप सुदुःखिता।

##### शब्दार्थः
ततः then, तारा Tara, शिबिकातलशायिनम् who was lying on the sibika, पतिम् husband, दृष्ट्वा after seeing, सुदुःखिता a lady full of grief, तस्य his, शिरः head, अङ्के on her lap, आरोप्य  placed, विललाप cried.

##### आङ्ग्लानुवादः
Seeing her husband lying in the palanquin, Tara, full of grief placed Vali's head on her lap and cried.



#### श्लोकः
##### मूलम्
हा वानर महाराज हा नाथ मम वत्सल4.25.39॥  
हा महार्ह महाबाहो हा मम प्रिय पश्य माम्।  
जनं न पश्यसीमं त्वं कस्माच्छोकाभिपीडितम्।4.25.40॥

##### शब्दार्थः
हा वानरमहाराज O monkey king, हा मम नाथ O my great husband, हा महार्ह O venerable lord, हा महाबाहो O longarmed one, मम my, प्रिय dear, माम् me, पश्य see, त्वम् you, शोकाभिपीडितम् tormented with tears, इमं जनम् this person, कस्मात् why, न पश्यसि not see?

##### आङ्ग्लानुवादः
'Why don't you look at me, oppressed with tears, O monkey king, O my venerable lord, O longarmed one, O my dear?



#### श्लोकः
##### मूलम्
प्रहृष्टमिव ते वक्त्रं गतासोरपि मानद  
आस्तार्कसमवर्णं च लक्ष्यते जीवतो यथा4.25.41॥

##### शब्दार्थः
मानद revered self, गतासोरपि even though you are bereft of life, ते your, अस्तार्कसमवर्णम् bears the colour of the setting Sun, वक्त्रम् face, जीवतो यथा the same colour when you were alive, इह here, प्रहृष्टम् happy, दृश्यते appears.

##### आङ्ग्लानुवादः
'O revered self even though you are bereft of life, your face looks cheerful. It carries the colour of the setting Sun, and looks the same when you were alive.



#### श्लोकः
##### मूलम्
एष त्वां रामरूपेण कालः कर्षति वानर।  
येन स्म विधवास्सर्वाः कृता एकेषुणा वने4.25.42॥

##### शब्दार्थः
वानर monkey, एषः कालः this god of death, त्वाम् you, रामरूपेण in the form of Rama, कर्षति dragged away, येन by that, वने in the forest, एकेषुणा with a single arrow, सर्वाः all, विधवाः widows, कृताः are turned.

##### आङ्ग्लानुवादः
'O monkey a single arrow from Rama who appeared in the forest in the form of death dragged you away from us and turned us all into widows.



#### श्लोकः
##### मूलम्
इमास्तास्तव राजेन्द्र वानर्योवल्लभास्सदा।  
पादैर्विकृष्ट मध्वानमागताः किं न बुध्यसे4.25.43॥

##### शब्दार्थः
राजेन्द्र O king of kings, तव your, ताः those, वानर्यः female monkeys, वल्लभाः wives who were dear to you, पादैः on foot, तव your, विकृष्टम् long, अध्वानम् path, आगताः have come, किम् why, न बुध्यसे do you not know.

##### आङ्ग्लानुवादः
'O king of kings why don't you understand that these female monkeys, your wives who were dear to you have come on foot this long distance with great difficulty?



#### श्लोकः
##### मूलम्
तवेष्टा ननु नामैता भार्याश्चन्द्रनिभाननाः।  
इदानीं नेक्षसे कस्तात्सुग्रीवं प्लवगेश्वरम्4.25.44॥

##### शब्दार्थः
प्लवगेश्वरम् lord of monkeys, इमाः these, चन्द्रनिभाननाः moonfaced women, भार्याः wives, तव you, इष्टाः ननु your favourite ones indeed, इदानीम् now, सुग्रीवम् Sugriva, कस्मात् why, न वेक्षसे  not seeing.

##### आङ्ग्लानुवादः
'O lord of monkeys these moonfaced wives were indeed once your favourites. Why don't you look  at them? Why don't you look Sugriva?



#### श्लोकः
##### मूलम्
एते हि सचिवा राजं स्तारप्रभृतयस्तव।  
पुरवासी जनश्चायं परिवार्यासतेऽनघ4.25.45॥

##### शब्दार्थः
राजन् O king, तारप्रभृतयः Tara and others, एते these, तव सचिवाः your ministers, अयम् this, पुरवासिजनः inhabitants of the capital, परिवार्य by surrounding you, आसते they are sitting, अनघ O sinless hero.

##### आङ्ग्लानुवादः
'O king O sinless hero Tara and others, your ministers as well as the inhabitants of the capital are here sitting around you.



#### श्लोकः
##### मूलम्
विसर्जयैतान् प्लवगान्यथोचितमरिन्दम।  
ततः क्रीडामहे सर्वा वनेषु मदनोत्कटाः4.25.46॥

##### शब्दार्थः
अरिन्दम O conqueror of enemies, एतान् all of them, प्लवगान् monkeys, यथोचितं in accordance with their position, विसर्जय send them, ततः then, मदनोत्कटाः in a passionate way, सर्वाः all of us, वनेषु in the forest, क्रीडामहे will be sporting.

##### आङ्ग्लानुवादः
'O conqueror of enemies give these monkeys their due in accordance with their status and send them back as you used to do when they were passionately sporting in your company here in this forest.



#### श्लोकः
##### मूलम्
एवं विलपतीं तारां पतिशोकपरिप्लुताम्।  
उत्थापयन्ति स्म तदा वानर्यश्शोककर्शिताः4.25.47॥

##### शब्दार्थः
एवम् in that way, विलपतीम् mourning, पतिशोकपरिप्लुताम् overwhelmed with sorrow due to the death of the husband, ताराम् Tara, तदा then, शोककर्शिताः those overtaken by grief, वानर्यः female monkeys, उत्थापयन्ति स्म helped her to stand up.

##### आङ्ग्लानुवादः
The griefstricken female monkeys helped Tara, overwhelmed with sorrow due to her husband's death, rise from the ground.



#### श्लोकः
##### मूलम्
सुग्रीवेण ततस्सार्धंमङ्गदः पितरं रुदन्।  
चितामारोपयामास शोकेनाभिहतेन्द्रियः4.25.48॥

##### शब्दार्थः
ततः then, सः अङ्गदः that Angada, सुग्रीवेण सार्धम् along with Sugriva, रुदन् crying, शोकेन in sorrow, अभिहतेन्द्रियः with his senses numbed, पितरम् father, चिताम् on the pyre, आरोपयामास placed.

##### आङ्ग्लानुवादः
Then Angada, helped by Sugriva, placed his father's body on the pyre, with his senses numbed in deep sorrow.



#### श्लोकः
##### मूलम्
ततोऽग्निं विधिवद्दत्त्वा सोऽपसव्यं चकार ह।  
पितरं दीर्घमध्वानं प्रस्थितं व्याकुलेन्द्रियः4.25.49॥

##### शब्दार्थः
ततः then, सः he, व्याकुलेन्द्रियः with disturbed senses, विधिवत् as per tradition, अग्निम् fire,  
दत्वा offering, दीर्घम् long distance, अध्वानम् way, प्रस्थितम् departing, पितरम् to father, अपसव्यं चकार went round once in an anteclock manner.

##### आङ्ग्लानुवादः
Overwhelmed with sorrow, he offered fire to the father who had set out on a long journey (to heaven). As per tradition he went round the pyre anteclock wise.



#### श्लोकः
##### मूलम्
संस्कृत्य वालिनं ते तु विधिपूर्वं प्लवङ्गमाः।  
आजग्मुरुदकं कर्तुं नदीं शुभजलां शिवाम्4.25.50॥

##### शब्दार्थः
प्लवङ्गमाः monkeys, तं वालिनम् that Vali, विधिवत् as per tradition, संस्कृत्य after allowing it to be consumed by fire, उदकं कर्तुम् made waterofferings, शुभजलाम् a place of pure water, शिवाम् auspicious, नदीम् river, आजग्मुः reached.

##### आङ्ग्लानुवादः
The monkeys set Vali's body to be consumed by fire as per tradition and proceeded to an auspicious river of pure water in order to offer oblation (to the departed soul).



#### श्लोकः
##### मूलम्
ततस्ते सहितास्तत्र ह्यङ्गदं स्थाप्य चाग्रतः।  
सुग्रीवतारासहितास्सिषिचुर्वालिने जलम्4.25.51॥

##### शब्दार्थः
ततः then, सुग्रीवतारासहिताः along with Sugriva and Tara, ते वानराः those monkeys, तत्र there, सहिताः collectively, अङ्गदम् Angada, अग्रतः in front, स्थाप्य by placing, जलम् water, सिषिचुः they offered.

##### आङ्ग्लानुवादः
Then the monkeys along with Sugriva and Tara positioning Angada in the forefront made waterofferings (to Vali) collectively.



#### श्लोकः
##### मूलम्
सुग्रीवेणेव दीनेन दीनो भूत्वा महाबलः।  
समानशोकः काकुत्स्थः प्रेतकार्याण्यकारयत्4.25.52॥

##### शब्दार्थः
महाबलः mighty, काकुत्स्थः Kakutstha, दीनेन by the piteous, सुग्रीवेण with Sugriva, इव as though, समानशोकः equally sad, दीनः pitiable one, भूत्वा was equally, प्रेतकार्याणि funeral rites, अकारयत् directed.

##### आङ्ग्लानुवादः
Mighty Rama, who was equally sorrowful and pitiable as Sugriva, directed the performance of funeral rites.



#### श्लोकः
##### मूलम्
ततस्तु तं वालिनमग्र्यपौरुषं  
प्रकाशमिक्ष्वाकुवरेषुणा हतम्।  
प्रदीप्य दीप्ताग्निसमौजसं तदा  
सलक्ष्मणं राममुपेयिवान्हरिः4.25.53॥

##### शब्दार्थः
ततः then, अग्र्यपौरुषम् a hero of mighty prowess, प्रकाशम् openly, इक्ष्वाकुवरेषुणा by the great arrow of Rama of the Ikshvaku race, हतम् dead, तं वालिनम् that Vali, प्रदीप्य glowing, तदा then, हरिः tawny, सलक्ष्मणम् with Lakshmana, दीप्ताग्निसमौजसम् glowing like the blazing fire, रामम् Rama, उपेयिवान् approached.

##### आङ्ग्लानुवादः
After setting fire to Vali of mighty prowess whose tawny face was glowing like fire, who was killed openly by the great arrow of Rama of the Ikshvaku race, Sugriva approached Rama, and Lakshmana.  

#### समाप्तिः
 श्रीमद्रामायणे वाल्मीकीय आदिकाव्ये किष्किन्धाकाण्डे पञ्चविंशस्सर्गः॥  
Thus ends the twentyfifth sarga of Kishkindakanda of the Holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/02-vAli-vadhaH/025_rAmasAntvanam.md">
<details><summary><h3>भूषणम् ...{Loading}...</h3></summary>



सुग्रीवं चैव तारां च साङ्गदं सहलक्ष्मणः ।  

समानशोकः काकुत्स्थः सान्त्वयन्निदमब्रवीत्  ॥  ४।२५।१  ॥   

अथ रामः सर्वसान्त्वनपूर्वकं वालिनः संस्कारं कारयति पञ्चविंशे
सुग्रीवमित्यदि । साङ्गदमिति सुग्रीवविशेषणम् । समानशोकः
ताराङ्गदादिभिस्तुल्यशोकः  ॥  ४।२५।१  ॥   

  

न शोकपरितापेन श्रेयसा युज्यते मृतः ।  

यदत्रानन्तरं कार्यं तत्समाधातुमर्हथ  ॥  ४।२५।२  ॥   

नेति । शोकपरितापेन शोककृतपरितापेन, युष्मदीयेनेति शेषः । मृतो वाली
श्रेयसा न युज्यते । अत्र वालिनि विषये अनन्तरं मरणानन्तरम् । यत्
श्रेयस्करं कार्यम् और्ध्वदैहिकरूपम्, तत्समाधातुं कर्तुम् अर्हथ  ॥  ४।२५।२
 ॥   

  

लोकवृत्तमनुष्ठेयं कृतं वो बाष्पमोक्षणम् ।  

न कालादुत्तरं किञ्चित्कर्म शक्यमुपासितुम्  ॥  ४।२५।३  ॥   

लोकेति । लोकवृत्तं लोकाचारसिद्धम् । अत एव सर्वैरनुष्ठेयं बाष्पमोक्षणम् ।
वः युष्माभिः कृतम् । बाष्पमोक्षणादतिरिक्तं किमपि न युष्माभिः कर्तुं
शक्यमित्याह कालादिति । कालादुत्तरं कालं विनेत्यर्थः । किञ्चित्कर्म
उपासितुं कर्तुं न शक्यम्, देवाज्ञामुल्लङ्घ्य स्वातन्त्र्येण किञ्चिदपि
कर्म कर्तुं न शक्यमित्यर्थः  ॥  ४।२५।३  ॥   

  

नियतिः कारणं लोके नियतिः कर्मसाधनम् ।  

नियतिः सर्वभातानां नियोगेष्विह कारणम्  ॥  ४।२५।४  ॥   

तदेतुदुपपादयति नियतिरिति । नियम्यते ऽनेनेति नियतिः ईश्वरः लोके विषये
कारणं सर्वलोककर्तेत्यर्थः । क्रियत इति कर्म कार्यम्, तस्य साधनं
सहकारीत्यर्थः । सर्वभूतानां नियोगेषु प्रेरणेषु नियतिः कारणम्,
सर्वप्रवर्तको ऽपीश्वर इत्यर्थः । "तेन विना तृणाग्रमपि न चलति" इति
न्यायात् ईश्वरपरतन्त्रतया लोकः कर्म करोति न तु स्वातन्त्र्येणेत्यर्थः  ॥ 
४।२५।४  ॥   

  

न कर्ता कस्यचित्कश्चिन्नियोगे चापि नेश्वरः ।  

स्वाभावे वर्तते लोकस्तस्य कालः परायणम्  ॥  ४।२५।५  ॥   

एवमन्वयमुखेन ईश्वराधीनत्वमुक्त्वा व्यतिरेकमुखेन दर्शयति न कर्तेति ।
कश्चित्पुरुषः कस्यचित्कर्मणः न कर्ता न स्वातन्त्र्येण कर्ता नियोगे कस्य
चित्प्रेरणे च नेश्वरः किन्तु स्वभावे वर्तते स्वभावाधीनो वर्तते लोकः ।
तत्र हेतुमाह तस्येति । कालः तस्य परायणं गतिः । अत्र
स्वभावनियतिकालादिशब्दैरीश्वर एवाभिधीयते । अन्यथा ऽनेकराजत्वापत्तेः ।
श्वेताश्वतरश्रुतिश्च "स्वभावमेके कवयो वदन्ति" इत्यादिकैवमाह  ॥  ४।२५।५
 ॥   

  

न कालः कालमत्येति न कालः परिहीयते ।  

स्वभावं च समासाद्य न कश्चिदतिवर्तते  ॥  ४।२५।६  ॥   

न काल इति । कालः ईश्वरः । कालम् आत्मानम् । नात्येति नातिक्रामति । सः
स्वाधीन एव न तु लोकवत् कस्यचित्परतन्त्रः । "न चास्य कश्चिज्जनिता न
चाधिपः" इति श्रुतेः । न कालः परिहीयते न नश्यति । इदमुपलक्षणं
षङ्भावविकाररहित इत्यर्थः । "अपक्षयविनाशाभ्यां" परिणामर्द्धिजन्मभिः ।
वर्जितः शक्यते वक्तुं यः सदास्तीति केवलम् ।" इति ह्युक्तम् । स्वस्मिन्
भवतीति स्वभाव ईश्वरः । वाशब्दो ऽवधारणे । स्वभावमासाद्यैव वर्तते न तु
कश्चित्तमतिवर्तते । निरङ्कुशः स्वतन्त्रः । स्वकृतां व्यवस्थां स्वयमपि
नातिवर्तते । तत्परतन्त्रो ऽनीशः किमुतेति भावः  ॥  ४।२५।६  ॥   

  

न कालस्यास्ति बन्धुत्वं न हेतुर्न पराक्रमः ।  

न मित्रज्ञातिसम्बन्धः कारणं नात्मनो वशः  ॥  ४।२५।७  ॥   

पुनरपीश्वरस्य स्वातन्त्र्यमुपपादयति न कालस्येति । कालस्येश्वरस्य ।
बन्धुत्वं नास्ति, पक्षपातो नास्तीर्यर्थः । हेतुश्च नास्ति, वशीकरणोपायश्च
नास्ति । तत्प्रसादं विना स्वयत्नेन वशीकर्त्तुं न श्कयते इत्यर्थः । न
पराक्रमः तज्जयहेतुपराक्रमो ऽपि नास्ति । पुरुषपराक्रमस्य स न बिभेति इति
भावः । न मित्रज्ञातिसम्बन्धः न सुहृत्सगोत्रसम्बन्धः । अपराधिषु
दण्डधरत्वमुक्तम् । "एष सेतुर्विधरण एषां लोकानामसम्भेदाय" इति श्रुतेः ।
अतः कारणमीश्वरः आत्मनो जीवस्य न वशः न परतन्त्रः । तत्तत्कर्मानुगुणमेव
ईश्वरः सर्वं वर्तयतीत्यर्थः  ॥  ४।२५।७  ॥   

  

किन्तु कालपरीणामो द्रष्टव्यः साधु पश्यता ।  

धर्मश्चार्थश्च कामश्च कालक्रमसमाहिताः  ॥  ४।२५।८  ॥   

तर्ह्यनीशेन जन्तुना किं कर्तव्यं तत्राह किं त्विति । साधु सम्यक् पश्यता
शास्त्रनिष्कर्षमवगच्छतेत्यर्थः । कालस्य ईश्वरस्य । परीणामः
चेतनकर्मानुगुणप्रवृत्तिविशेषो द्रष्टव्यः, ईश्वरकृतव्यापारेषु न शोकः
कर्तव्यः, यद्धितं तत्करिष्यतीति, स्थातव्यमिति भावः । धर्मार्थकामास्तु
कालक्रमेण ईश्वरमर्यादया समाहिताः समर्पिता भवन्ति । धर्माधिषु यत्
प्राप्तव्यं तत्  

प्रापयतीश्वर एवेति भावः । अत्र नियतिकालस्वभावपदैः
व्यामिश्रतयोक्तिस्तदानीं रहस्यं(स्य) वक्तुमनर्हत्वादिति बोध्यम्  ॥ 
४।२५।८  ॥   

  

इतः स्वां प्रकृतिं वाली गतः प्राप्तः क्रियाफलम् ।  

धर्मार्थकामसंयोगैः पवित्रं प्लवगेश्वरः  ॥  ४।२५।९  ॥   

एवमर्थस्थितिमुक्त्वा तां प्रकृते सङ्गमयति इत इति । स्वां प्रकृतिं गतः
मद्बाणवेधकृतप्रायश्चित्ततया स्वकीयं शुद्धभावं प्राप्तः सन् प्लवगेश्वरो
वाली इतः अस्माल्लोकात् धर्मार्थकामसंयोगौः
विहितकालानुष्ठितधर्मार्थकामसम्बन्धैः पवित्रं क्रियाफलं स्वर्गं प्राप्तः
। "सामदानार्थसंयोगैः" इति पाठे नीतिशास्त्रानुष्ठानैरित्यर्थः  ॥  ४।२५।९
 ॥   

  

स्वधर्मस्य च संयोगाज्जितस्तेन महात्मना ।  

स्वर्गः परिगृहीतश्च प्राणानपरिरक्षता  ॥  ४।२५।१०  ॥   

केन स्वां प्रकृतिं प्राप्त इत्यपेक्षायामुक्तं विशदयति स्वधर्मस्य चेति ।
स्वधर्मस्य संयोगात्स्वविहितधर्मानुष्ठानात् । रणे प्राणानपरिरक्षतेत्यनेन
शौर्यकृतधर्मो ऽप्युक्तः । उभाभ्यां जितः पूर्वं स्ववशीकृतः स्वर्गः इदानीं
परिगृहीतश्च  ॥  ४।२५।१०  ॥   

  

एषा वै नियतिः श्रेष्ठा यां गतो हरियूथपः ।  

तदलं परितापेन प्राप्तकालमुपास्यताम्  ॥  ४।२५।११  ॥   

एषेति । हरियूथपः वाली यां नियतिं गतः सा नियतिर्गतिः श्रेष्ठा ।
तत्तस्मात्कारणात् परितापेनालम् । सद्गितिं प्राप्तं प्रति शोको न कार्यः ।
प्राप्तकालम् एतत्कालोचितम् उपास्यताम् अनुष्ठीयताम्  ॥  ४।२५।११  ॥   

  

वचनान्ते तु रामस्य लक्ष्मणः परवीरहा ।  

अवदत्प्रश्रितं वाक्यं सुग्रीवं गतचेतसम्  ॥  ४।२५।१२  ॥   

गतचेतसम्, दुःखितमिति यावत्  ॥  ४।२५।१२  ॥   

  

कुरु त्वमस्य सुग्रीव प्रेतकार्यमनन्तरम्  ॥  ४।२५।१३  ॥   

कुरु त्वमस्येत्यर्धमेकं वाक्यम्  ॥  ४।२५।१३  ॥   

  

ताराङ्गदाभ्यां सहितो वालनो दहनं प्रति ।  

समाज्ञापय काष्ठानि शुष्काणि च बहूनि च  ॥  ४।२५।१४  ॥   

चन्दनादीनि दिव्यानि वालिसंस्कारकारणात् ।  

समाश्वासय चैनं त्वमङ्गदं दीनचेतसम्  ॥  ४।२५।१५  ॥   

मा भूर्बालिशबुद्धिस्त्वं त्वदधीनमिदं पुरम् ।  

अङ्गदस्त्वानयेन्माल्यं वस्त्राणि विविधानि च ।  

घृतं तैलमथो गन्धान्यच्चात्र समनन्तरम्  ॥  ४।२५।१६  ॥   

तारेत्यादि । वालिनो दहनं प्रति ताराङ्गदाभ्यां सहितः सन्
वालिसंस्कारकारणात् वालिसंस्कारार्थं चन्दनादीनि काष्ठानि समाज्ञापय ।
यच्चात्र समनन्तरं मरणानन्तरं यदानेतव्यमस्ति तत्सर्वमङ्गदः
समानयेदित्यर्थः  ॥  ४।२५।१४१६  ॥   

त्वं तार शिबिकां शीघ्रमादायागच्छ सम्भ्रमात् ।  

त्वरा गुणवती युक्ता ह्यस्मिन्काले विशेषतः  ॥  ४।२५।१७  ॥   

त्वमिति । त्वरा गुणवती अस्मिन्काले विशेषतो युक्ता  ॥  ४।२५।१७  ॥   

  

सज्जीभवन्तु प्लवगाः शिबिकावहनोचिताः ।  

समर्था बलिनश्चैव निर्हरिष्यन्ति वालिनम्  ॥  ४।२५।१८  ॥   

एवमुक्त्वा तु सुग्रीवं सुमित्रानन्दवर्द्धनः ।  

तस्थौ भ्रातृसमीपस्थो लक्ष्मणः परवीरहा  ॥  ४।२५।१९  ॥   

सज्जीभवन्त्विति । ये निर्हरिष्यान्ति ते सज्जीभवन्त्विति योजना । निर्हारः
शववहनम्  ॥  ४।२५।१८,१९  ॥   

  

लक्ष्मणस्य वचः श्रुत्वा तारः सम्भ्रान्तमानसः ।  

प्रविवेश गुहां शीघ्रं शिबिकासक्तमानसः  ॥  ४।२५।२०  ॥   

आदाय शिबिकां तारः स तु पर्यापतत्पुनः  ॥  ४।२५।२१  ॥   

गुहां किष्किन्धाम्  ॥  ४।२५।२०,२१  ॥   

  

वानरैरुह्यमानां तां शूरैरुद्वहनोचितैः ।  

दिव्यां भद्रासनयुतां शिबिकां स्यन्दनोपमाम्  ॥  ४।२५।२२  ॥   

पक्षिकर्मभिराचित्रां द्रुमकर्मविभूषिताम् ।  

आचितां चित्रपत्तीभिः सुनिविष्टां समन्ततः  ॥  ४।२५।२३  ॥   

विमानमिव सिद्धानां जालवातायनावृताम् ।  

सुनियुक्तां विशालां च सुकृतां विश्वकर्मणा  ॥  ४।२५।२४  ॥   

दारुपर्वतकोपेतां चारुकर्मपरिष्कृताम् ।  

वराभरणहारैश्च चित्रमाल्योपशोभिताम्  ॥  ४।२५।२५  ॥   

गुहागहनसञ्छन्नां रक्तचन्दनरूषिताम् ।  

पुष्पौघैः समभिच्छन्नां पद्ममालाभिरेव च ।  

तरुणादित्यवर्णाभिर्भ्राजमानाभिरावृताम्  ॥  ४।२५।२६  ॥   

वानरैरित्यादि । भद्रासनयुतां राजासनयुक्ताम् । (राजार्होन्नतासनयुक्तामिति
रामानुजार्यः) पक्षिकर्मभिराचित्रां कृत्रिमपक्षिभिः समन्तादाश्चर्यभूताम्
। क्रियत इति कर्मप्रतिकृतिः । द्रुमकर्मभिः द्रुमप्रतिकृतिभिः विभूषिताम्
। आचितां चित्रपत्तीभिः चित्रलेखाभिः । पदातिभिरित्येके । आर्षो दीर्घः ।
सुनिविष्टां शोभनसन्निवेशवतीं जालवातायनावृतां सूक्ष्मरन्ध्रसमूहो जालम्,
गोनयनाकृतिरन्ध्रसमूहो गवाक्षम्, तदावृताम् । सुनियुक्तां सुश्लिष्टां
सुकृतां सुष्ठुकृताम्, यत्नेन कृतामित्यर्थः । दारुपर्वतकोपेतां
दारुनिर्मितक्रीडापर्वतयुक्तां, चारुकर्मणा उत्तेजनेन परिष्कृताम्
अलङ्कृतां, वराभरणैः हारैश्च, युक्तामिति शेषः । गुहागहनसञ्छन्नां
कृत्रिमैर्गुहागहनैः गुहाभिः काननैश्च सञ्छन्नां, पुष्पौघैः
मुक्तकपुष्पनिचयैः आस्तरणार्थैः समभिच्छन्नां व्याप्तां, पद्मेति
चतुर्दिक्षु पुष्पसरोपेतत्वे ऽप्यन्तरान्तरा पद्ममालाभिः
पद्मपङ्क्तिभिर्युक्तामित्यर्थः  ॥  ४।२५।२२२६  ॥   

  

ईदृशीं शिबीकां दृष्ट्वा रामो लक्ष्मणमब्रवीत् ।  

क्षिप्रं विनीयतां वाली प्रेतकार्यं विधीयताम्  ॥  ४।२५।२७  ॥   

ईदृशीं शिबिकामिति । पुनरुक्तिर्व्यवहितानुस्मरणार्था  ॥  ४।२५।२७  ॥   

  

ततो वालिनमुद्यम्य सुग्रीवः शिबिकां तदा ।  

आरोपयत विक्रोशन्नङ्गदेन सहैव तु  ॥  ४।२५।२८  ॥   

तत इति । ततः लक्ष्मणं प्रति वाली विनीयतामित्युक्तिश्रवणानन्तरमित्यर्थः ।
यद्वा लक्ष्मणं प्रत्युक्तिः स्वमुद्दिश्यैवेति ज्ञात्वेत्यर्थः । आरोपयत
आरोपयत्  ॥  ४।२५।२८  ॥   

  

आरोप्य शिबिकां चैव वालिनं गतजीवितम् ।  

अलङ्कारैश्च विविधैर्माल्यैर्वस्त्रैश्च भूषितम्  ॥  ४।२५।२९  ॥   

आज्ञापयत्तदा राजा सुग्रीवः प्लवगेश्वरः ।  

और्ध्वदैहिकमार्यस्य क्रियतामनुरूपतः  ॥  ४।२५।३०  ॥   

विश्राणयन्तो रत्नानि विविधानि बहून्यापि ।  

अग्रतः प्लवगाः यान्तु शिबिका समनन्तरम्  ॥  ४।२५।३१  ॥   

आर्यस्य ज्येष्ठस्य देहादूर्ध्वं कर्तव्यम् और्ध्वदैहिकम् उत्तरक्रिया ।
शिबिकासमनन्तरम् आसन्दीसमीपे । अत्रेतिकरणं द्रष्टव्यम् । इत्याज्ञापयदिति
पूर्वेण सम्बन्धः  ॥  ४।२५।२९३१  ॥   

  

राज्ञामृद्धिविशेषा हि दृश्यन्ते भुवि यादृशाः ।  

तादृशं वालिनः क्षिप्रं प्राकुर्वन्नौर्ध्वदैहिकम्  ॥  ४।२५।३२  ॥   

राज्ञामिति । ऋद्धिविशेषाः ऋद्धिविशेषानुरूपाः यादृशाः
और्ध्वदैहिकक्रियाप्रकारा दृश्यन्ते तादृशमौर्ध्वदैहिकं क्षिप्रं
प्राकुर्वन्  ॥  ४।२५।३२  ॥   

  

अङ्गदं परिगृह्याशु तारप्रभृतयस्तदा ।  

क्रोशन्तः प्रययुः सर्वे वानरा हतबान्धवाः  ॥  ४।२५।३३  ॥   

तारप्रभृतयो वानरा इति सम्यक्  ॥  ४।२५।३३  ॥   

  

ततः प्रणिहिताः सर्वा वानर्यो ऽस्य वशानुगाः ।  

चुक्रुशुर्वीर वीरेति भूयः क्रोशन्ति ताः स्त्रियः  ॥  ४।२५।३४  ॥   

ताराप्रभृतयः सर्वा वानर्यो हतयूथपाः ।  

अनुजग्मुर्हि भर्तारं क्रशन्त्यः करुणस्वनाः  ॥  ४।२५।३५  ॥   

तासां रुदितशब्देन वानरीणां वनान्तरे ।  

वनानि गिरयः सर्वे विक्रोशन्तीव सर्वतः  ॥  ४।२५।३६  ॥   

पुलिने गिरिनद्यास्तु विविक्ते जलसंवृते ।  

चितां चक्रुः सुबहवो वानराः शोककर्शिताः  ॥  ४।२५।३७  ॥   

प्रणिहिताः आप्ताः  ॥  ४।२५।३४३७  ॥   

अवरोप्य ततः स्कन्धाच्छिबिकां वहनोचिताः ।  

तस्थुरेकान्तमाश्रित्य सर्वे शोकसमन्विताः  ॥  ४।२५।३८  ॥   

ततस्तारा पतिं दृष्टा शिबिकातलशायिनम् ।  

आरोप्याङ्के शिरस्तस्य विललाप सुदुःखिता  ॥  ४।२५।३९  ॥   

हा वानर महाराज हा नाथ मम वत्सल ।  

हा महार्ह महाबाहो हा मम प्रिय पश्य माम् ।  

जनं न पश्यसीमं त्वं कस्माच्छोकाभिपीडितम्  ॥  ४।२५।४०  ॥   

प्रहृष्टमिव ते वक्त्रं गतासोरपि मानद ।  

अस्तार्कसमवर्णं च लक्ष्यते जीवतो यथा  ॥  ४।२५।४१  ॥   

एष त्वां रामरूपेण कालः कर्षति वानर ।  

येन स्म विधवाः सर्वाः कृता एकेषुणा वने  ॥  ४।२५।४२  ॥   

अरोप्येति । वहनोचिताः वाहकाः  ॥  ४।२५।३८४२  ॥   

  

इमास्तास्तव राजेन्द्र वानर्यो वल्लभाः सदा ।  

पादैर्विकृष्टमध्वानमागताः किं न बुध्यसे ।  

तवेष्टा ननु नामैता भार्याश्चन्द्रनिभाननाः  ॥  ४।२५।४३  ॥   

विकृष्टं विप्रकृष्टम् । अध्वानं पादैरागताः  ॥  ४।२५।४३  ॥   

  

इदानीं नेक्षसे कस्मात्सुग्रीवं प्लवगेश्वरम् ।  

एते हि सचिवा राजन् तारप्रभृतयस्तव  ॥  ४।२५।४४  ॥   

पुरवासी जनश्चायं परिवार्या ऽ ऽसते ऽनघ ।  

विसर्जयैतान् प्लवगान् यथोचितमरिन्दम ।  

ततः क्रीडामहे सर्वा वनेषु मदनोत्कटाः  ॥  ४।२५।४५  ॥   

इदानीमित्यादि । मदनोत्कटाः उत्कटमदनाः  ॥  ४।२५।४४,४५  ॥   

  

एवं विलपतीं तारां पतिशोकपरिप्लुताम् ।  

उत्थापयन्ति स्म तदा वानर्यः शोककर्शिताः  ॥  ४।२५।४६  ॥   

विलपतीं विलपन्तीम्  ॥  ४।२५।४६  ॥   

  

सुग्रीवेण ततः सार्धमङ्गदः पितरं रुदन् ।  

चितामारोपयामास शोकेनाभिहतेन्द्रियः  ॥  ४।२५।४७  ॥   

पितरं पितृशरीरम्  ॥  ४।२५।४७  ॥   

  

ततो ऽग्निं विधिवद्दत्त्वा सो ऽपसव्यं चकार ह ।  

पितरं दीर्घमध्वानं प्रस्थितं व्याकुलेन्द्रियः  ॥  ४।२५।४८  ॥   

तत इति । अपसव्यम् अप्रदक्षिणम्  ॥  ४।२५।४८  ॥   

  

संस्कृत्य वालिनं ते तु विधिपूर्वं प्लवङ्गमाः ।  

आजग्मुरुदकं कर्तुं नदीं शीतजलां शिवाम्  ॥  ४।२५।४९  ॥   

संस्कृत्येति । वालिनं वालिशरीरम् । उदकं कर्तुं जलतर्पणं कर्तुम् । नदीं
किष्किन्धासमीपवर्तिनीम्  ॥  ४।२५।४९  ॥   

  

ततस्ते सहितास्तत्र ह्यङ्गदं स्थाप्य चाग्रतः ।  

सुग्रीवतारासहिताः सिषिचुर्वालिने जलम्  ॥  ४।२५।५०  ॥   

ततस्त इति । सुग्रीवतारासहिता इति । तारयाप्युदकदानं कुलाचारः  ॥  ४।२५।५०
 ॥   

  

सुग्रीवेणैव दीनेन दीनो भूत्वा महाबलः ।  

समानशोकः काकुत्स्थः प्रेतकार्याण्यकारयत्  ॥  ४।२५।५१  ॥   

सुग्रीवेणेति । अनेन रामः सहैवागत इत्यवगम्यते  ॥  ४।२५।५१  ॥   

  

ततस्तु तं वालिनमग्र्यपौरुषं प्रकाशमिक्ष्वाकुवरेषुणा हतम् ।  

प्रदीप्य दीप्ताग्निसमौजसं तदा सलक्ष्मणं राममुपेयिवान् हरिः  ॥  ४।२५।५२
 ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
पञ्चविंशः सर्गः  ॥  २५  ॥   

ततस्त्विति । प्रकाशं प्रसिद्धं प्रदीप्य दग्ध्वा हरिः सुग्रीवः । अन्ये
पुरं प्रविविशुरित्यर्थसिद्धम् । यद्यपि निर्यगधिकरणरीत्या तिरश्चां न
शास्त्रविहितसंस्काराधिकारः, तथापि देवांशसम्भूतानां तिर्यगवस्थामात्रभाजां
वेदाघ्ययनसंयोगाद्देवक्षेत्रजातत्वात् संस्कारार्हतास्तीति बोध्यम्  ॥ 
४।२५।५२  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने प़ञ्चविंशः सर्गः  ॥  २५  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/02-vAli-vadhaH/025_rAmasAntvanam.md">
<details><summary><h3>शिरोमणी ...{Loading}...</h3></summary>



रामकर्तृकसुग्रीवादिसान्त्वनमुपक्रमन्नाह-- स इति । समानशोकः
सुग्रीवमित्रत्वात् तादृशशोकविशिष्टः सहलक्ष्मणः लक्ष्मणसहितः स रामः
साङ्गदमङ्गदसहितं सुग्रीवं तारां च सान्त्वयन् इदमब्रवीत्  ॥  ४।२५।१  ॥   

  

तद्वचनाकारमाह नेति । मृतो जनः शोकपरितापेन करणेन श्रेयसा कल्याणेन न
युज्यते अतः अत्र अस्मिन् समये अनन्तरं मरणात्पश्चात् यत्कार्यं तत्
समाधातुं सम्यक्कर्तुमर्हथ  ॥  ४।२५।२  ॥   

  

लोकेति । लोकवृत्तं लोकाचारः अत एव अनुष्ठेयं कर्तव्यं बाष्पमोक्षणं वो
युष्माभिः कृतं कालादुत्तरं कालप्रापितमरणानन्तरकाले किंचित् कर्म
मरणनिवृत्तिसंपादकक्रिया उपासितुं कर्तुं न शक्यम्  ॥  ४।२५।३  ॥   

  

कालस्य प्राबल्यमाह नियतिरित्यादिभिः । नियम्यते तत्तत्कर्मणि प्रवर्त्यते
अनयेति, किंच नितरां यतिः ऐहिकभोगान्निवृत्तिः यया सा नियतिः काल एव
कर्मसाधनं सकलकर्मप्रवर्तकं नियतिरेव सर्वभूतानां नियोगेषु
तत्तज्जातिविषयकाग्रहेषु कारणं हेतुः अतः इह प्राकृते लोके नियतिरेव कारणं
निखिलहेतुः  ॥  ४।२५।४  ॥   

  

ननु निखिलप्रवृत्तिकारणत्वेन स्वभावस्य प्रसिद्धिरित्यत आह-- नेति । यो
लोको जनः स्वभावे वर्तते स्वभावधीनतया तिष्ठति तस्य लोकस्य परायणं
परमप्रवर्तकः कालः अत एव कस्यचित्कर्मणः कश्चित्स्वभावादिः कर्ता
कालमनपेक्ष्य कारको न अत एव नियोगे जात्यादिविषयकाग्रहे ऽपि ईश्वरः समर्थो
न  ॥  ४।२५।५  ॥   

  

ननु कालस्यापि कदाचिन्नाशे कः प्रवर्तक इत्यत आह नेति । कालः कालं
स्वात्मानं नात्येति उल्लङ्घते असंभवात् न विघातयतीत्यर्थः, अतः कालः न
परिहीयते केनचित् निवर्त्यते अतः स्वभावं समासाद्य प्राप्य किंचिदपि वस्तु
न अतिवर्तते कालमुल्लङ्घते  ॥  ४।२५।६  ॥   

  

ननु तर्हि काल एव सर्वैः सेव्यः परमात्मा किमर्थं सेव्यते इत्यत आह नेति ।
आत्मनः स्वप्रकाशब्रह्मद्वारा सर्वत्र परिपूर्णस्य परमात्मनो वशो यः
कालस्तस्य कालस्य बन्धुत्वं सेवयापि स्नेहो नास्ति अत एव हेतुः तद्वशे
कारणं न अत एव पराक्रमस्तद्वशकारकबलं नास्ति अत एव मित्रज्ञातिसंबन्धः
मित्रत्वज्ञात्यादिसंसर्गः कालस्य नास्ति अत एव कारणं कस्य सुखस्य अरणं
प्राप्तिर्नास्ति । एतेन कालस्य जडत्वं सूचितं तेन परमात्मानमनपेक्ष्य
कालमात्राश्रयणे कल्याणं न भवतीति ध्वनितं तेन परमात्मैव सेव्य इति
व्यञ्जितम्  ॥  ४।२५।७  ॥   

  

तर्हि किं कालः उपेक्षणीय इत्यत आह किं त्विति । धर्मादयः कालक्रमसमाहिताः
कालक्रमेणैव भवन्ति अतः साधु पश्यता सम्यग्जनता जनेन धर्मादिः कालपरीणामः
परमात्माधीनकालकृतः द्रष्टव्यः ज्ञातव्यः । कालस्य परमात्मवशत्वे "यः
कालकालो गुणी सर्वविद्यः" इत्यादिश्रुतिरनुग्राहिका  ॥  ४।२५।८  ॥   

  

प्रासङ्गिकमुक्त्वा प्रकृतमाह इत इति । स्वां प्रकृतिं चाञ्चल्यं तद्वशात्
अधर्ममित्यर्थः, गतः प्राप्तः अतः क्रियाफलमधर्महेतुकमरणं प्राप्तो ऽपि
प्लवगेश्वरो वाली इतो ऽस्मिन् समये सामदानार्थसंयोगैः साम्ना दानेन च
अर्थस्तेन प्रार्थितः यः संयोगो मद्बाणसंबन्धस्तेन च पवित्रं लोकं प्राप्तः
इति शेषः, सामदानप्रभावेण मद्बाणप्रहारप्रार्थना तेन च सल्लोकप्राप्तिरिति
तात्पर्यम्  ॥  ४।२५।९  ॥   

  

स्वधर्मस्य बाणप्रहारप्रार्थनाहेतुत्वेन प्रशंसां कुर्वन्नाह स्वधर्मस्येति
। महात्मना पुरुषेण जितः प्राप्तः स्वर्गः स्वधर्मस्य संयोगाद्धेतोस्तेन
वालिना परिगृहीतः प्राप्तः अत एव प्राणा न परिरक्षिताः  ॥  ४।२५।१०  ॥   

  

एषेति । यां हरियूथपो वालो गतः प्राप्तः सा एषा युद्धे प्राणापहारिका
नियतिः कालः श्रेष्ठा । तत्तस्माद्धेतोः परितापेन तद्विषयकशोकेन अलं शोको न
कर्तव्य इत्यर्थः, अतः प्राप्तः कालो यस्य तत् प्रमीतक्रियादि उपास्यतां
क्रियताम्  ॥  ४।२५।११  ॥   

  

वचनान्त इति । रामस्य वचनान्ते उक्त्यवसाने लक्ष्मणः प्रश्रितं नम्रं
वाक्यं गतचेतसं नष्टविवेकं सुग्रीवमवदत्  ॥  ४।२५।१२  ॥   

  

तद्वचनाकारमाह कुर्विति । हे सुग्रीव अनन्तरं शीघ्रमित्यर्थः, अस्य वालिनः
प्रेतकार्यं ताराङ्गदाभ्यां सहितस्त्वं कुरु अत एव वालिनो दहनं प्रति
दहनार्थं बहूनि शुष्कानि काष्ठानि वालिसंस्कारकारणात् दिव्यानि चन्दनानि च
समाज्ञापय आनेतुं भृत्यानिति शेषः । श्लोकद्वयमेकान्वयि  ॥  ४।२५।१३,१४  ॥   

  

समिति । यतः इदं किष्किन्धाख्यं पुरं त्वदधीनमतो बालिशबुद्धिः
अविवेकचित्तस्त्वं मा भूः अत एवाङ्गदं समाश्वासय  ॥  ४।२५।१५  ॥   

  

अङ्गद इति । माल्यादीनि यदत्र समनन्तरं शीघ्रमपेक्षितं तदन्यत्तिलादि च
अङ्गद आनयेत्  ॥  ४।२५।१६  ॥   

  

वालिमन्त्रिणं संबोध्याह-- त्वमिति । हे तार संभ्रमात् अतिवेगात्
शिबिकामादाय किष्किन्धातो गृहीत्वा शीघ्रमागच्छ हि यतः अस्मिन् काले त्वरा
वेगः गुणवती अनेकगुणविशिष्टा, अतः विशेषतो युक्ता कर्तव्येत्यर्थः  ॥ 
४।२५।१७  ॥   

  

सज्जीभवन्त्विति । बलिनः अतिबलवन्तः अत एव समर्था वालिवहनसामर्थ्ययुक्ताः
अत एव शिबिकावाहनोचिताः शिबिकानयनयोग्याः ये प्लवगाः वालिनं निर्हरिष्यन्ति
चिताभूमिं प्रापयिष्यन्ति ते सज्जीभवन्तु कृतप्रयत्नास्तिष्ठन्तु  ॥ 
४।२५।१८  ॥   

  

एवमिति । लक्ष्मणः सुग्रीवमेवमुक्त्वा तस्थौ तूष्णीं बभूव  ॥  ४।२५।१९  ॥   

  

लक्ष्मणस्येति । संभ्रान्तमानसः उद्विग्नचित्तस्तारो वालिमन्त्री
लक्ष्मणस्य वचः श्रुत्वा शिबिकासक्तमानसः शिबिकानयने आसक्तमनाः सन् गुहां
प्रविवेश  ॥  ४।२५।२० ॥   

  

आदायेति । उद्वहनोचितैर्वानरैः उह्यमानाम्  ॥  ४।२५।२१  ॥   

  

दिव्यां देवलोकात् प्राप्तां भद्रासनयुतां कल्याणकारकासनविशिष्टामत एव
शिबिकामारोहकाणां कल्याणप्रदाम् "उदीचां" इतीत्वम् । स्यन्दनोपमाम्
अतिविपुलत्वेन रथसदृशीं पक्षिकर्मभिः पक्षिनिर्मापकक्रियाभिः आचित्रां
समन्ताच्चित्रितां शिल्पिनिर्मितानेकविधपक्षिविशिष्टामित्यर्थः,
द्रुमकर्मभिः कृत्रिमद्रुमैर्विभूषितां
शिल्पिनिर्मितानेकविधद्रुमविशिष्टामित्यर्थः  ॥  ४।२५।२२  ॥   

  

चित्रपत्तीभिः । चित्रीभूतपदातिभिः आचितां व्याप्तां सुनिविष्टां
शोभनप्रवेशमार्गविशिष्टां विमानमिव विमानसदृशीं जालवातायनायुताम्
जालवन्निर्मितवायुमार्गविशिष्टाम्  ॥  ४।२५।२३  ॥   

  

सुनियुक्तां शोभनावयवसंनिवेशविशिष्टां विशालां विस्तीर्णस्थलां शिल्पिभिः
सुकृतां शोभनप्रयत्नजनितां कृतामारोहकानां दुःखनिवर्तिकां दारुपर्वतकोपेतां
दारुनिर्मितक्रिडापर्वतविशिष्टां चारुकर्मपरिष्कृतां चारु शोभनं कर्म येषां
तैरनेकशिल्पिभिरित्यर्थः, परिष्कृतां सेविताम्  ॥  ४।२५।२४  ॥   

  

वराभरणहारैर्युक्तामिति शेषः, चित्रमाल्योपशोभिताम्
चित्रीभूतानेकविधपुष्पयुक्ताम्, गुहागहनसंछन्नाम्
शिल्पिनिर्मितगुहाकाननाभ्यां संछन्नां संयुक्ताम्  ॥  ४।२५।२५  ॥   

  

पुष्पाढ्यैः बहुपुष्पैः समभिच्छन्नाम्, तरुणादित्यवर्णाभिः अत एव
भ्राजमानाभिः पद्ममालाभिः आवृताम् शिबिकामादाय स लक्ष्मणाज्ञप्तस्तारः पुनः
पर्यापतत् आगच्छत् । श्लोकषट्कमेकान्वयि  ॥  ४।२५।२६  ॥   

  

ईदृशीमिति । शिबिकां दृष्ट्वा वाली क्षिप्तं विनीयतां चितां प्राप्यताम्
प्रेतकार्यं विधीयतामिति रामो लक्ष्मणमब्रवीत्  ॥  ४।२५।२७  ॥   

  

तत इति । ततः रामवचनश्रवणानन्तरम् अङ्गदेन सहैव विक्रोशन् सुग्रीवः उद्यम्य
यत्नेनोत्थाप्य वालिनं शिबिकामारोपयत  ॥  ४।२५।२८  ॥   

  

आरोप्येति । सुग्रीवः अलंकारादिभिर्भूषितं वालिनं शिबिकामारोप्य आज्ञापयत्
। आज्ञापनप्रकारमाह आर्यस्य वालिनः और्ध्वदेहिकम् अनुकूलतो नदीकूलसमीपे
शास्त्रानुसारतो वा क्रियताम् । श्लोकद्वयमेकान्वयि  ॥  ४।२५।२९,३०  ॥   

  

विश्राणयन्त इति । रत्नानि विश्राणयन्तः प्रक्षेपेण ददतः प्लवगा अग्रतो
यान्तु, तदनन्तरम् शिबिका यातु  ॥  ४।२५।३१  ॥   

  

राज्ञामिति । राज्ञां भुवि चिताभूमिसमीपे यादृशा ऋद्धिविशेषा दृश्यन्ते
अदृश्यन्त तादृशैः ऋद्धिविशेषैः हे वानरा भर्तृसत्क्रियां
समीचीनप्रमीतक्रियां भवन्तः कुर्वन्तु  ॥  ४।२५।३२  ॥   

  

तादृशमिति । तदा सुग्रीववचनश्रवणानन्तरकाले तारप्रभृतयः अङ्गदं परिरभ्य
परिगृह्य तादृशं राजान्तरौर्ध्वदेहिकसदृशमौर्ध्वदेहिकं प्राकुर्वन्
कर्तुमारभन्त  ॥  ४।२५।३३ ॥   

  

क्रोशन्त इति । हताः राजविघातेन निहतप्राया बान्धवा येषां ते क्रोशन्तो
वानराः प्रययुः । ततो ऽनन्तरं प्रणिहिताः समीपं प्राप्ताः अस्य वालिनो
वशानुगाः वानर्यः वीरवीरेतिभूयश्चुक्रुशुः । अत एव वानरा अपि भूयः
क्रोशन्ति आक्रोशन् । सार्धश्लोक एकान्वयी  ॥  ४।२५।३४  ॥   

  

तारेति । करुणस्वनाः दयोत्पादकस्वनवत्यः ताराप्रभृतयो नार्यः क्रोशन्त्यः
सत्यः भर्तारमनुजग्मुः । अर्धद्वयमेकान्वयि  ॥  ४।२५।३५  ॥   

  

तासामिति । वनान्तरे वनमध्ये वानरीणां रुदितशब्देन वनादीनि क्रोशन्तीव  ॥ 
४।२५।३६  ॥   

  

पुलिन इति । विविक्ते जनैरसेविते जलसंवृते जलसमीपे चतुर्दिक्षु
जलैराच्छादिते वा गिरिनद्याः पर्वतीयसरितः पुलिने सुबहवो वानराः चितां
चक्रुः  ॥  ४।२५।३७  ॥   

  

अवेति । ततः चितासमीपप्राप्त्यनन्तरं शोकपरायणाः वानरोत्तमाः शिबिकां
स्कन्धादवरोप्य उत्तार्य एकान्तमेकदेशमाश्रित्य तस्थुः  ॥  ४।२५।३८  ॥   

  

तत इति । सुदुःखिता तारा शिबिकातलशायिनं पतिं दृष्ट्वा तस्य शिरः अङ्के
आरोप्य तस्याङ्के शिर आरोप्य वा विललाप  ॥  ४।२५।३९  ॥   

  

विलापप्रकारमाह हेत्यादिभिः । महार्ह हे वीरकर्तृकातिसत्कृत मां पश्य  ॥ 
४।२५।४०  ॥   

  

जनामिति । इमं जनं कस्मात् त्वं न पश्यासि । अर्धं पृथक्  ॥  ४।२५।४१  ॥   

  

प्रहृष्टमिति । अस्तार्कसमवर्णम् अस्तकालिकसूर्यवर्णसदृशवर्णविशिष्टं
गतासोरपि ते वक्रं जीवतो वक्रमिव प्रहृष्टं दृश्यते  ॥  ४।२५।४२  ॥   

  

एष इति । येन एकेषुणा एकबाणेन सर्वा वयं विधवाः कृताः स एषः रामरूपेण काल
एव त्वां कर्षति लोकान्तरं नयति  ॥  ४।२५।४३  ॥   

  

इमा इति । विकृष्टं दूरमध्वानं पादैरागताः तव वानर्यस्तव प्लवगाश्च किं न
बुध्यसे जानासि । वाक्यस्य कर्मत्वान्न द्वितीया  ॥  ४।२५।४४  ॥   

  

तवेति । तवेष्टा ईप्सिता भार्याः सुग्रीवं च इदानीं कस्मात् नेक्षसे  ॥ 
४।२५।४५ ॥   

  

एते इति । तारप्रभृतयः सचिवाः पुरवासिजनश्च परिवार्य त्वां संवेष्ट्य
विषीदन्ति, विषीदति वचनविपरिणामेन पूर्वत्राप्यन्वयः  ॥  ४।२५।४६  ॥   

  

विसर्जयेति । हे अरिन्दम एतान् सचिवान् यथापुरं पूर्वमिव विसर्जय ततो
ऽनन्तरं मदनोत्कटा उत्कटमदनवत्यो वयं वनेषु क्रीडामहे, त्वया सहेति शेषः  ॥ 
४।२५।४७  ॥   

  

एवमिति । पतिशोकपरीवृताम् अत एव एवं विलपतीं विलपन्तीं तारां वानर्यः
उत्थापयन्ति स्म  ॥  ४।२५।४८  ॥   

  

सुग्रीवेणेति । सो ऽङ्गदः सुग्रीवेण सार्धं रुदन् सन् पितरं चितामारोपयामास
प्रापयामास, तत्र संस्थापयामासेत्यर्थः  ॥  ४।२५।४९  ॥   

  

तत इति । ततः आरोपणानन्तरम् अग्निं विधिवत् दत्त्वा संस्थाप्य दीर्घं
पथिकानिवर्तकम् अध्वानं प्रस्थितं पितरं वालिनं सो ऽङ्गदः अपसव्यं चकार
प्रदक्षिणेन परिक्रमणं चक्रे इत्यर्थः  ॥  ४।२५।५०  ॥   

  

संस्कृत्येति । प्लवगर्षभाः वालिनं विधिवत् संस्कृत्य वह्निसंस्कारं
कारयित्वा उदकं कर्तुं दातुं नदीमाजग्मुः  ॥  ४।२५।५१  ॥   

  

तत इति । ततः सहिताः संघीभूताः सुग्रीवतारासहिताः ते वानरर्षभाः वालिनः
वालिने जलं सिषिचुः  ॥  ४।२५।५२  ॥   

  

सुग्रीवेणेति । सुग्रीवेण समानशोकः काकुत्स्थो रामः दीनो भूत्वा सुग्रीवेण
प्रेतकार्याणि अकारयत्  ॥  ४।२५।५३  ॥   

  

तत इति । ततः प्रेतकृत्यसाधनानन्तरम् अग्र्यपौरुषम् अतिबलवन्तं प्रकाशं
प्रसिद्धम् इक्ष्वाकुवरेषुणा हतं तं वालिनं प्रदीप्य विधिवत्संदह्य
दीप्ताग्निसमौजसं सलक्ष्मणं रामं हरिः सुग्रीवः उपेयिवान् प्राप  ॥  ४।२५।५४
 ॥   

  

इति श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे
पञ्चविंशः सर्गः  ॥  ४।२५  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/02-vAli-vadhaH/025_rAmasAntvanam.md">
<details><summary><h3>तिलकम् ...{Loading}...</h3></summary>



समानशोकः सुग्रीवादिभिरिति शेषः  ॥  ४।२५।१  ॥   

  

शोकयुक्तः परितापस्तेन शोकश्चित्तधर्मः । तावन्मात्रेणैव न मृतस्य श्रेयः
समाधातुमनुष्ठातुम्  ॥  ४।२५।२  ॥   

  

लोकवृत्तं लोकाचारो ऽप्यनुष्ठेय एव । तच्च बाष्पमोक्षणरूपं कृतं
युष्माभिरिति शेषः । यद्वा कृतं पर्याप्तम् । बाष्पमोक्षणमिति द्वितीया
तृतीयार्थे । यतः कालात्तत्तत्कर्मणि विहितात्कालादुत्तरं परम्,
तस्मिन्नतिक्रान्त इति यावत् । किञ्चिदपि परं कर्म विहितं कर्मोपासितुं
कर्तुमशक्यं कालस्योपादेयकारणत्वात् । अकाले कृतस्याकृतप्रायत्वादिति भावः
 ॥  ४।२५।३  ॥   

  

कालस्य मुख्यत्वं दर्शयति नियतिरिति । नियतिः नियम्यते ऽनयेति नियतिः कालः
। कालकृता व्यवस्था निमेषादिपरार्धान्ता । कालस्त्वीश्वर एव । लोके
लोकसृष्ट्यादिव्यवहारे । कर्मणो लौकिकालौकिकर्मप्रवृत्तेर्दिनादिरूपेण
कारणं काल एव । सर्वभूतानां नियोगाधिकृतप्राणिमात्रस्य नियोगेषु
ज्योतिष्टोमादिषु नियतिर्वसन्तादिः कारणम्  ॥  ४।२५।४  ॥   

  

कालातिरिक्तं न साक्षात्प्रवर्तकमित्याह न कर्तेत्यादि । कस्यचित्कृष्यादेः
कश्चित्कर्ता न नियतिनिरपेक्षः कर्ता न । तथा नियोगे नियोगानुष्ठाने ऽपि
नियतिनिरपेक्षः कश्चिदीश्वरो न नियतिनैरपेक्ष्येण समर्थो न । यतो लोको
लोकव्यवहारः स्वभावे ईश्वरसहिते प्राक्कृतस्वकर्मणि वर्तते तदधीनो वर्तते ।
तस्य च स्वभावस्य कालः परायणम् । सहकारीत्यर्थः । तदुक्ते सूतसंहितायां
शिववाक्येन "स्वभावादेव संभूतं समस्तमिति केचन । तन्न सिध्यति विप्रेन्द्रा
देशकालाद्यपेक्षणात्  ॥  मत्तः कर्मानुरूपेण जगज्जन्मादि जायते । एष स्वभावो
विप्रेन्द्रा इति वेदार्थनिर्णयः  ॥  न मया केवलेनापि न च केवलकर्मणा ।
प्राणिनां कर्मपाकेन मया च मुनिसत्तमाः । जगतः संभवो नाशः स्थितिश्च भवति
द्विजाः  ॥ " इति  ॥   

४।२५।५  ॥   

कालात्मा भगवानेव सर्वकर्मप्रवर्तक इत्याह न काल इति । कालो भगवानीश्वरः
कालं स्वकृतां कालव्यवस्थां जन्ममरणादिरूपां नात्येति नातिक्रामति, स
भगवान्कालो न परिहीयते । अनुक्षणं जगद्धानिकरस्य हानिकारणाभावात् ।
स्वभावमुक्तलक्षणं समासाद्य किञ्चिदत्युत्कृष्टमपि जीवजातं नातिवर्तते ।
उत्पत्तियोग्यमुत्पद्यते नश्वरं नश्यत्येवेत्यर्थः  ॥  ४।२५।६  ॥   

  

स च भगवान्न पक्षपातस्वभाव इत्याह न कालस्येति । न कालस्य बन्धुत्वमस्ति ।
प्राप्तकालं वस्तु सर्वथा संहरत्येव । न तु पक्षपातेन किमपि त्यजतीत्यर्थः
। न हेतुः स्वसृज्ये स्वनाश्ये वा स्वकृतव्यवस्थातिरिक्तकारणानिरपेक्ष
इत्यर्थः । यद्वा प्राप्तकालसंहारनिवर्तने न कश्चिदपि
हेतुर्मन्त्रतन्त्रौषधादिः प्रभवतीत्यर्थः । तस्यैव प्रपञ्चः न पराक्रमः ।
महापराक्रमवतामपि कालं प्राप्ते संहारो भवत्येव । न मित्रज्ञातिसंबन्धो न
बहुमित्रता न बहुज्ञातिता प्राप्तकालसंहारनिवर्तने हेतुः । सो ऽपि
भगवानात्मनः प्रत्यग्वर्गस्य जीवजातस्य न वशस्तदिच्छाधीनो न, किंतु
परमस्वतन्त्र एव । तेन च भगवता कालेन क्रियमाणो नियत्यधीनः
स्वस्वकर्मपरिणाम एव सर्वसुखदुःखादिलाभ इत्येव साधु पश्यता सुमतिना
विवेकवता द्रष्टव्यो ज्ञातव्यः, नतु विषादहर्षौ कर्तव्यौ नापि
स्वसामर्थ्यनिन्देति भावः । एवं धर्मादयो ऽपि, चादधर्मादयो ऽपि,
कालक्रमेणैव समाहिताः संपादिता भवन्ति  ॥  ४।२५।७,८  ॥   

  

प्रकृतमाह इत इति । सामदानाभ्यामर्जितैरर्थसंयोगैरैश्वर्यैः पवित्रं शुभं
क्रियाफलं भोगमिह लोके प्राप्तवान्वाली इतो लोकाद्देहाच्च गतो ऽपगतः स्वां
प्रकृतिं गतः प्राप्तः । कार्याणां कारणे लयात् । एवं चन्द्रलोकं गतो
वालीति सूचितम्  ॥  ४।२५।९  ॥   

  

स्वधर्मस्य संयोगात्तेन महात्मना वालिना पूर्वं स्वर्गो जितो ऽर्जितः ।
युद्धे प्राणानपरिरक्षतेदानीं परिगृहीतश्च प्राप्तश्च  ॥  ४।२५।१०  ॥   

  

एषा नियतिः कालकृतव्यवस्थाप्राप्तिः । प्राप्तकालम् कर्मेति शेषः  ॥ 
४।२५।११,१२  ॥   

  

अस्य प्रेतकार्यं कुर्वित्यन्वयः । दहनं प्रति दहननिमित्तम् यतस्वेति शेषः
 ॥  ४।२५।१३  ॥   

  

वालिसंस्कारनिमित्तं काष्ठान्यानेतुं समाज्ञापयति संबन्धः  ॥  ४।२५।१४  ॥   

  

त्वं सुग्रीव अङ्गदं समाश्वासय  ॥  ४।२५।१५  ॥   

  

कः कुत्राज्ञापनीयस्तत्राह अङ्गदस्त्विति । समनन्तरमपेक्षि तत्  ॥ 
४।२५।१६ ॥   

  

तारः सचिवः । संभ्रमाद्वेगात् । हि यतो ऽस्मिन्काले विशेषतस्त्वरा युक्ता,
सैव चेदृशे ऽवसरे गुणवतीति संबन्धः  ॥  ४।२५।१७  ॥   

  

समर्था बलिनः शिबिकावाहनोचिता ये निर्हरिष्यन्ति ते सज्जीभवन्त्वित्यन्वयः
। निर्हारो दहनदेशनयनम्  ॥  ४।२५।१८२१  ॥   

  

भद्रासनयुतां मध्ये राजोचितमहार्हासनवतीम् । पक्षिकर्मभिः
पक्षिप्रतिकृतिभिरासमन्ताच्चित्रां चित्रवतीम्
द्रुमकर्मभिर्द्रुमप्रतिकृतिभिर्भूषिताम्  ॥  ४।२५।२२  ॥   

  

चित्रपत्तीभिश्चित्रपदातिभिः दीर्घ आर्षः, सुनिविष्टां सुसंनिवेशाम्
जालवातायनयुतां जालवन्निर्मितवातमार्गयुताम्  ॥  ४।२५।२३  ॥   

  

सुनियुक्तां सुश्लिष्टाम् । शिल्पिभिर्विशालां कृतामेवमुक्तरीत्या सुकृताम्
। दारुनिर्मितक्रीडापर्वतयुक्ताम् । चारुकर्मभिः परिष्क्रियाकर्मभिः
परिष्कृताम्  ॥  ४।२५।२४ ॥   

  

तदेवाह वराभरणहारैरिति । युक्तामिति शेषः । गुहागहनशब्देन शिबिकोपरि
प्रसार्यमाणं पञ्जरमुच्यते  ॥  ४।२५।२५,२६  ॥   

  

विनीयतां दहनदेशमिति शेषः  ॥  ४।२५।२७  ॥   

  

उद्यम्य हस्ताभ्यां भूमेरूर्ध्वं कृत्वा  ॥  ४।२५।२८  ॥   

  

शिबिकामारोप्य शिबिकायां स्थापयित्वा  ॥  ४।२५।२९  ॥   

  

आज्ञापनप्रकारः और्ध्वदेहिकमित्यादि । और्ध्वदेहिकं तत्क्रियायोग्यं
स्थानमनुकूलतो नदीतीरसमीपतः क्रियतामित्युत्तरमिति द्रष्टव्यम्  ॥  ४।२५।३०
 ॥   

  

विश्राणयन्तः क्षिपन्तः । इत्याज्ञापयदित्यन्वयः  ॥  ४।२५।३१  ॥   

  

तादृशौ ऋद्धिविशेषैः सत्क्रियां कुर्वन्तु  ॥  ४।२५।३२,३३  ॥   

  

प्राणिहिताः समेताः  ॥  ४।२५।३४३६  ॥   

  

विक्रोशन्तीव प्रतिध्वनिनेति शेषः । जलसंवृते समन्ताज्जलावृतभूदेशे  ॥ 
४।२५।३७४०  ॥   

  

महार्ह उत्तमभोगार्ह  ॥  ४।२५।४१,४२  ॥   

  

रणे सुग्रीवेण सह युद्धे  ॥  ४।२५।४३  ॥   

  

अप्लवगाः प्लुतगतिमजानन्त्यः । विकृष्टं दूरम्  ॥  ४।२५।४४४६  ॥   

  

यथापुरं यथापूर्वं क्रीडामहे । त्वया सहेति विललापेति शेषः  ॥ 
४।२५।४७४९ ॥   

  

अपसव्यमपसव्यपरिक्रमणम्  ॥  ४।२५।५०  ॥   

  

विधिवद्देवांशत्वेन स्वयंज्ञातवेदत्वाज्ज्ञानवत्
तिर्यग्देहोचितविधिवदित्यर्थः, विधिवदग्निहोत्रविधिनेत्यर्थ इत्यन्ये  ॥ 
४।२५।५१,५२  ॥   

  

प्रेतकार्याणि जलदानादिरूपाण्यकारयत् तदितिकर्तव्यतामुपदिष्टवानित्यर्थः  ॥ 
४।२५।५३,५४  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे पञ्चविंशः सर्गः  ॥  ४।२५  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/02-vAli-vadhaH/025_rAmasAntvanam.md">
<details><summary><h3>द्राविडपाठः ...{Loading}...</h3></summary>



  
सुग्रीवं चैव तारां च साङ्गदं सहलक्ष्मणः।  
समानशोकः काकुत्स्थः सान्त्वयन्निदमब्रवीत् ॥ 4.25.1 ॥   
न शोकपरितापेन श्रेयसा युज्यते मृतः।  
यदत्रानन्तरं कार्यं तत्समाधातुमर्हथ ॥ 4.25.2 ॥   
लोकवृत्तमनुष्ठेयं कृतं वो बाष्पमोक्षणम्।  
न कालादुत्तरं किञ्चित्कर्म शक्यमुपासितुम् ॥ 4.25.3 ॥   
नियतिः कारणं लोके नियतिः कर्मसाधनम्।  
नियतिः सर्वभातानां नियोगेष्विह कारणम् ॥ 4.25.4 ॥   
न कर्ता कस्यचित्कश्चिन्नियोगे चापि नेश्वरः।  
स्वाभावे वर्तते लोकस्तस्य कालः परायणम् ॥ 4.25.5 ॥   
न कालः कालमत्येति न कालः परिहीयते।  
स्वभावं च समासाद्य न कश्चिदतिवर्तते ॥ 4.25.6 ॥   
न कालस्यास्ति बन्धुत्वं न हेतुर्न पराक्रमः।  
न मित्रज्ञातिसम्बन्धः कारणं नात्मनो वशः ॥ 4.25.7 ॥   
किन्तु कालपरीणामो द्रष्टव्यः साधु पश्यता।  
धर्मश्चार्थश्च कामश्च कालक्रमसमाहिताः ॥ 4.25.8 ॥   
इतः स्वां प्रकृतिं वाली गतः प्राप्तः क्रियाफलम्।  
धर्मार्थकामसंयोगैः पवित्रं प्लवगेश्वरः ॥ 4.25.9 ॥   
स्वधर्मस्य च संयोगाज्जितस्तेन महात्मना।  
स्वर्गः परिगृहीतश्च प्राणानपरिरक्षता ॥ 4.25.10 ॥   
एषा वै नियतिः श्रेष्ठा यां गतो हरियूथपः।  
तदलं परितापेन प्राप्तकालमुपास्यताम् ॥ 4.25.11 ॥   
वचनान्ते तु रामस्य लक्ष्मणः परवीरहा।  
अवदत्प्रश्रितं वाक्यं सुग्रीवं गतचेतसम् ॥ 4.25.12 ॥   
कुरु त्वमस्य सुग्रीव प्रेतकार्यमनन्तरम् ॥ 4.25.13 ॥   
ताराङ्गदाभ्यां सहितो वालनो दहनं प्रति।  
समाज्ञापय काष्ठानि शुष्काणि च बहूनि च ॥ 4.25.14 ॥   
चन्दनादीनि दिव्यानि वालिसंस्कारकारणात्।  
समाश्वासय चैनं त्वमङ्गदं दीनचेतसम् ॥ 4.25.15 ॥   
अङ्गदस्त्वानयेन्माल्यं वस्त्राणि विविधानि च।  
घृतं तैलमथो गन्धान्यच्चात्र समनन्तरम् ॥ 4.25.16 ॥   
त्वं तार शिबिकां शीघ्रमादायागच्छ सम्भ्रमात्।  
त्वरा गुणवती युक्ता ह्यस्मिन्काले विशेषतः ॥ 4.25.17 ॥   
सज्जीभवन्तु प्लवगाः शिबिकावहनोचिताः।  
समर्था बलिनश्चैव निर्हरिष्यन्ति वालिनम् ॥ 4.25.18 ॥   
एवमुक्त्वा तु सुग्रीवं सुमित्रानन्दवर्द्धनः।  
तस्थौ भ्रातृसमीपस्थो लक्ष्मणः परवीरहा ॥ 4.25.19 ॥   
लक्ष्मणस्य वचः श्रुत्वा तारः सम्भ्रान्तमानसः।  
प्रविवेश गुहां शीघ्रं शिबिकासक्तमानसः ॥ 4.25.20 ॥   
आदाय शिबिकां तारः स तु पर्यापतत्पुनः ॥ 4.25.21 ॥   
वानरैरुह्यमानां तां शूरैरुद्वहनोचितैः।  
दिव्यां भद्रासनयुतां शिबिकां स्यन्दनोपमाम् ॥ 4.25.22 ॥   
पक्षिकर्मभिराचित्रां द्रुमकर्मविभूषिताम्।  
आचितां चित्रपत्तीभिः सुनिविष्टां समन्ततः ॥ 4.25.23 ॥   
विमानमिव सिद्धानां जालवातायनावृताम्।  
सुनियुक्तां विशालां च सुकृतां विश्वकर्मणा ॥ 4.25.24 ॥   
दारुपर्वतकोपेतां चारुकर्मपरिष्कृताम्।  
वराभरणहारैश्च चित्रमाल्योपशोभिताम् ॥ 4.25.25 ॥   
पुष्पौघैः समभिच्छन्नां पद्ममालाभिरेव च।  
तरुणादित्यवर्णाभिर्भ्राजमानाभिरावृताम् ॥ 4.25.26 ॥   
ईदृशीं शिबीकां दृष्ट्वा रामो लक्ष्मणमब्रवीत्।  
क्षिप्रं विनीयतां वाली प्रेतकार्यं विधीयताम् ॥ 4.25.27 ॥   
ततो वालिनमुद्यम्य सुग्रीवः शिबिकां तदा।  
आरोपयत विक्रोशन्नङ्गदेन सहैव तु ॥ 4.25.28 ॥   
आरोप्य शिबिकां चैव वालिनं गतजीवितम्।  
अलङ्कारैश्च विविधैर्माल्यैर्वस्त्रैश्च भूषितम् ॥ 4.25.29 ॥   
आज्ञापयत्तदा राजा सुग्रीवः प्लवगेश्वरः।  
और्ध्वदैहिकमार्यस्य क्रियतामनुरूपतः ॥ 4.25.30 ॥   
विश्राणयन्तो रत्नानि विविधानि बहून्यापि।  
अग्रतः प्लवगाः यान्तु शिबिका समनन्तरम् ॥ 4.25.31 ॥   
राज्ञामृद्धिविशेषा हि दृश्यन्ते भुवि यादृशाः।  
तादृशं वालिनः क्षिप्रं प्राकुर्वन्नौर्ध्वदैहिकम् ॥ 4.25.32 ॥   
अङ्गदं परिगृह्याशु तारप्रभृतयस्तदा।  
क्रोशन्तः प्रययुः सर्वे वानरा हतबान्धवाः ॥ 4.25.33 ॥   
ततः प्रणिहिताः सर्वा वानर्योऽस्य वशानुगाः।  
चुक्रुशुर्वीर वीरेति भूयः क्रोशन्ति ताः स्त्रियः ॥ 4.25.34 ॥   
ताराप्रभृतयः सर्वा वानर्यो हतयूथपाः।  
अनुजग्मुर्हि भर्तारं क्रशन्त्यः करुणस्वनाः ॥ 4.25.35 ॥   
तासां रुदितशब्देन वानरीणां वनान्तरे।  
वनानि गिरयः सर्वे विक्रोशन्तीव सर्वतः ॥ 4.25.36 ॥   
पुलिने गिरिनद्यास्तु विविक्ते जलसंवृते।  
चितां चक्रुः सुबहवो वानराः शोककर्शिताः ॥ 4.25.37 ॥   
अवरोप्य ततः स्कन्धाच्छिबिकां वहनोचिताः।  
तस्थुरेकान्तमाश्रित्य सर्वे शोकसमन्विताः ॥ 4.25.38 ॥   
ततस्तारा पतिं दृष्टा शिबिकातलशायिनम्।  
आरोप्याङ्के शिरस्तस्य विललाप सुदुःखिता ॥ 4.25.39 ॥   
हा महार्ह महाबाहो हा मम प्रिय पश्य माम्।  
जनं न पश्यसीमं त्वं कस्माच्छोकाभिपीडितम् ॥ 4.25.40 ॥   
प्रहृष्टमिव ते वक्त्रं गतासोरपि मानद।  
अस्तार्कसमवर्णं च लक्ष्यते जीवतो यथा ॥ 4.25.41 ॥   
एष त्वां रामरूपेण कालः कर्षति वानर।  
येन स्म विधवाः सर्वाः कृता एकेषुणा वने ॥ 4.25.42 ॥   
पादैर्विकृष्टमध्वानमागताः किं न बुध्यसे।  
तवेष्टा ननु नामैता भार्याश्चन्द्रनिभाननाः ॥ 4.25.43 ॥   
इदानीं नेक्षसे कस्मात्सुग्रीवं प्लवगेश्वरम्।  
एते हि सचिवा राजन् तारप्रभृतयस्तव ॥ 4.25.44 ॥   
विसर्जयैतान् प्लवगान् यथोचितमरिन्दम।  
ततः क्रीडामहे सर्वा वनेषु मदनोत्कटाः ॥ 4.25.45 ॥   
एवं विलपतीं तारां पतिशोकपरिप्लुताम्।  
उत्थापयन्ति स्म तदा वानर्यः शोककर्शिताः ॥ 4.25.46 ॥   
सुग्रीवेण ततः सार्धमङ्गदः पितरं रुदन्।  
चितामारोपयामास शोकेनाभिहतेन्द्रियः ॥ 4.25.47 ॥   
ततोऽग्निं विधिवद्दत्त्वा सोऽपसव्यं चकार ह।  
पितरं दीर्घमध्वानं प्रस्थितं व्याकुलेन्द्रियः ॥ 4.25.48 ॥   
संस्कृत्य वालिनं ते तु विधिपूर्वं प्लवङ्गमाः।  
आजग्मुरुदकं कर्तुं नदीं शीतजलां शिवाम् ॥ 4.25.49 ॥   
ततस्ते सहितास्तत्र ह्यङ्गदं स्थाप्य चाग्रतः।  
सुग्रीवतारासहिताः सिषिचुर्वालिने जलम् ॥ 4.25.50 ॥   
सुग्रीवेणैव दीनेन दीनो भूत्वा महाबलः।  
समानशोकः काकुत्स्थः प्रेतकार्याण्यकारयत् ॥ 4.25.51 ॥   
ततस्तु तं वालिनमग्र्यपौरुषं प्रकाशमिक्ष्वाकुवरेषुणा हतम्।  
प्रदीप्य दीप्ताग्निसमौजसं तदा सलक्ष्मणं राममुपेयिवान् हरिः ॥ 4.25.52 ॥   

</details>
</div>
