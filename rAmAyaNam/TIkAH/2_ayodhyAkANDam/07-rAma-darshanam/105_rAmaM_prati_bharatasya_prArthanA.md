+++
title = "१०५ रामं प्रति भरतस्य प्रार्थना"
title_english = "105 Bharata requests Rama to accept the kingdom"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-105-Ramam_Prathi_Bharathasya_Pradhanaa.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/07-rAma-darshanam/105_rAmaM_prati_bharatasya_prArthanA.md">
<details><summary><h3>IITK ...{Loading}...</h3></summary>

Bharata's lamentation and Rama's consolation.



#### श्लोकः
##### मूलम्
ततः पुरुषसिंहानां वृतानां तैस् सुहृद्गणैः।  
शोचतामेव रजनी दुःखेन व्यत्यवर्तत॥2.105.1॥

##### शब्दार्थः
ततः then, तैः by them, सुहृद्गणैः with hosts of friends, वृतानाम् surrounded by, पुरुषसिंहानाम्  lions of men (best of men), शोचतामेव while they were lamenting, रजनी night, दुःखेन painfully, व्यत्यवर्तत passed off.

##### आङ्ग्लानुवादः
That night passed off painfully for the four lion like brothers as they lamented, surrounded by their hosts of friends.



#### श्लोकः
##### मूलम्
रजन्यां सुप्रभातायां भ्रातरस्ते सुहृद्वृताः।  
मन्दाकिन्यां हुतं जप्यं कृत्वा राममुपागमन्॥2.105.2॥

##### शब्दार्थः
रजन्याम् that night, सुप्रभातायाम् had dawned, ते भ्रातरः those brothers, सुहृद्वृताः surrounded by friends, मन्दाकिन्याम् on the bank of Mandakini river, हुतम् morning oblations, जप्यम् prayers, कृत्वा having performed, रामम् to Rama, उपागमन् returned.

##### आङ्ग्लानुवादः
When the night dawned, those brothers surrounded by their friends made (morning) ablutions and, after the prayers, returned to Rama.



#### श्लोकः
##### मूलम्
तूष्णीं ते समुपासीना न कश्चित्किञ्चिदब्रवीत्।  
भरतस्तु सुहृन्मध्ये रामं वचनमब्रवीत्॥2.105.3॥

##### शब्दार्थः
ते they, तूष्णीम् silently, समुपासीनाः sat togethr, कश्चित् any one, किञ्चित् a little, न अब्रवीत्  did not speak, भरतस्तु Bharata on his part, सुहृन्मध्ये from among the friends, रामम् addressing Rama, वचनम् these words, अब्रवीत् said.

##### आङ्ग्लानुवादः
All of them sat together silently and no one uttered a word. Bharata alone from among  them addressed Rama sayingः



#### श्लोकः
##### मूलम्
सान्त्विता मामिका माता दत्तं राज्यमिदं मम।  
तद्ददामि तवैवाहं भुङ्क्ष्व राज्यमकण्टकम्॥2.105.4॥

##### शब्दार्थः
मामिका my own, माता mother, सान्त्विता has been pacified, इदम् this, राज्यम् kingdom, मम to me, दत्तम् was given, तत् that kingdom, अहम् I, तवैव to you alone, ददामि am giving, अकण्टकम् without obstacles, राज्यम् kingdom, भुङ्क्ष्व enjoy.

##### आङ्ग्लानुवादः
This kingdom was given to me for the satisfaction of my mother. I am bestowing it back on you. Enjoy it without any obstacles.



#### श्लोकः
##### मूलम्
महतेवाम्बुवेगेन भिन्नस्सेतुर्जलागमे।  
दुरावारं त्वदन्येन राज्यखण्डमिदं महत्॥2.105.5॥

##### शब्दार्थः
जलागमे during the rainy season, महता great, अम्बुवेगेन by the surge of waters, भिन्नः burst  सेतुः इव like a dyke, इदम् this, महत् vast, राज्यखण्डम् kingdom, त्वदन्येन other than yourself, दुरावारम्  insupportable.

##### आङ्ग्लानुवादः
Like a dyke bursts under pressure by the great surge of waters during the rainy season, this vast kingdom cannot be sustained by any one except yourself.



#### श्लोकः
##### मूलम्
गतिं खर इवाश्वस्य तार्क्ष्यस्येव पतत्रिणः।  
अनुगन्तुं न शक्तिर्मे गतिं तव महीपते॥2.105.6॥

##### शब्दार्थः
महीपते O lord of the earth, Rama, अश्वस्य horse's, गतिम् pace, खर इव like an ass, तार्क्ष्यस्य  Tarkshya's (the holy eagle, Garuda) pace, पतत्रिणः इव like a bird, तव गतिम् your pace,  
अनुगन्तुम् to follow, मे to me, शक्तिः power, न do not have.

##### आङ्ग्लानुवादः
O lord of the earth as an ass cannot follow the pace of a horse or a bird, the pace of Tarkshya (Garuda), I do not have the capability to follow you.



#### श्लोकः
##### मूलम्
सुजीवं नित्यशस्तस्य यः परैरुपजीव्यते।  
राम तेन तु दुर्जीवं यः परानुपजीवति॥2.105.7॥

##### शब्दार्थः
राम Rama, यः who, परैः by others, नित्यशः always, उपजीव्यते depends for sustenance, तस्य his, सुजीवम् happy life, यः who, परान् on others, उपजीवति depends for sustenance, तेन तु as for him, दुर्जीवम् is a hard life.

##### आङ्ग्लानुवादः
O Rama, the life of a man on whom others depend for their sustenance is a happy life and the life of one who depends on others for his own mintenance is miserable.



#### श्लोकः
##### मूलम्
यथा तु रोपितो वृक्षः पुरुषेण विवर्धितः।  
ह्रस्वकेण दुरारोहो रूढस्कन्धो महाद्रुमः॥2.105.8॥  
स यदा पुष्पितो भूत्वा फलानि न विदर्शयेत्।  
स तां नानुभवेत्प्रीतिं यस्य हेतोः प्ररोपितः॥2.105.9॥  
एषोपमा महाबाहो तमर्थं वेत्तु मर्हसि।  
यदि त्वमस्मान्वृषभो भर्ता भृत्यान्न शाधि हि॥2.105.10॥

##### शब्दार्थः
महाबाहो O mightyarmed one, वृषभः mighty, भर्ता protector, त्वम् you, भृत्यान् servants, अस्मान् us, न शाधि हि if you do not rule, पुरुषेण by a man, रोपितः planted, विवर्धितः reared, ह्रस्वकेण  by a dwarf  दुरारोहः difficult to climb, रूढस्कन्दः with a big trunk, महाद्रुमः large tree, वृक्षः tree, यदा when, पुष्पितः भूत्वा it having blossomed, फलानि fruit, यथा as, न विदर्शयेत् does not bear, यस्य हेतोः for such purpose, प्ररोपितः it has been planted, सः he, तां प्रीतिम् that pleasure, नानुभवेत् does not feel, एषा this one, उपमा simile, तम् अर्थम् its meaning, वेत्तुम् know, अर्हसि behoves you.

##### आङ्ग्लानुवादः
O mightyarmed Rama, a man plants a tree, rears it till it grows into such a large tree with a big trunk that it becomes difficult for a dwarf to climb. When the tree flowers but does not bear fruit, the man who planted it gets no pleasure out of the purpose for which the tree was planted. Being a mighty protector, do not chastise us who are your  
servants. This is a simile. You may better comprehend its implications.  
(The meaning of the simile is that if you do not assume the throne, the desire of our father, who nurtured you right from your childhood and hoped that one day you will become king and rule the people, will be in vain.)



#### श्लोकः
##### मूलम्
श्रेणयस्त्वां महाराज पश्यन्त्वग्य्राश्च सर्वशः।  
प्रतपन्तमिवादित्यं राज्ये स्थित मरिन्दमम्॥2.105.11॥

##### शब्दार्थः
महाराज O great king, राज्ये in the kingdom, स्थितम् installed, अरिन्दमम् subduer of enemies, त्वाम् you, अग्य्राः leading, श्रेणयः guilds of traders, etc, सर्वशः all over, प्रतपन्तम्  with resplendence, आदित्यम् इव like Sun, पश्यन्तु let them see.

##### आङ्ग्लानुवादः
O great king and subduer of enemies, may all the leading guilds of traders and other subjects behold you all over installed in the kingdom like the resplendent Sun.



#### श्लोकः
##### मूलम्
तवानुयाने काकुत्स्थ मत्ता नर्दन्तु कुञ्जराः।  
अन्तःपुरगता नार्यो नन्दन्तु सुसमाहिताः॥2.105.12॥

##### शब्दार्थः
काकुत्स्थ O Kakutstha (Rama), तव your, अनुयाने following you, मत्ताः intoxicated with ichor, कुञ्जराः elephants, नर्दन्तु may trumpet, अन्तःपुरगताः of the inner apartment, नार्यः women, सुसमाहिताः with composed minds, नन्दन्तु may rejoice.

##### आङ्ग्लानुवादः
O Rama, let the elephants following you, intoxicated with ichor, be heard trumpeting. Let the women of the inner apartment rejoice with composed minds (when they hear of your return).



#### श्लोकः
##### मूलम्
तस्य साध्वित्यमन्यन्त नागरा विविधा जनाः।  
भरतस्य वच श्श्रुत्वा रामं प्रत्यनुयाचतः॥2.105.13॥

##### शब्दार्थः
रामं प्रति about Rama, अनुयाचतः while beseeching, तस्य भरतस्य that Bharata's, वचः words, श्रुत्वा hearing, नागराः pertaining to the city, विविधाः various classes, जनाः people, साधु इति  
as well said, अमन्यन्त exclaimed.

##### आङ्ग्लानुवादः
Hearing the words of Bharata beseeching Rama to return, various classes of people of the city of Ayodhya, in approbation exclaimed well said.



#### श्लोकः
##### मूलम्
तमेवं दुःखितं प्रेक्ष्य विलपन्तं यशस्विनम्।  
रामः कृतात्मा भरतं समाश्वासयदात्मवान्॥2.105.14॥

##### शब्दार्थः
कृतात्मा man of firm determination, आत्मवान् selfpossessed, रामः Rama, एवम् in this way, विलपन्तम् lamenting, यशस्विनम् illustrious, दुःखितम् depressed, तं भरतम् that Bharata, प्रेक्ष्य seeing, समाश्वासयत् consoled him.

##### आङ्ग्लानुवादः
Having seen the illustrious Bharata lamenting that way, Rama, a man of firm determination and selfpossession, consoled him thusः



#### श्लोकः
##### मूलम्
नाऽत्मनः कामकारोऽस्ति पुरुषोऽयमनीश्वरः।  
इतश्चेतरतश्चैनं कृतान्तः परिकर्षति॥2.105.15॥

##### शब्दार्थः
आत्मनः by oneself, कामकारः to do at free will, नास्ति is not there, अयम् this, पुरुषः man, अनीश्वरः is not independent, कृतान्तः fate, एनम् him, इतश्च from this way, इतरतश्च or the  other way, परिकर्षति is pulled.

##### आङ्ग्लानुवादः
A man is neither independent nor competent to do any act on his free will. Fate pulls him this way or the other.



#### श्लोकः
##### मूलम्
सर्वे क्षयान्ताः निचयाः पतनान्ता समुच्छ्रयाः।  
संयोगा विप्रयोगान्ता मरणान्तं च जीवितम्॥2.105.16॥

##### शब्दार्थः
सर्वे all, निचयाः accumulations of wealth, क्षयान्ताः deplete at the end, समुच्छ्रयाः elevated positions, पतनान्ताः degrade at the end, संयोगाः union, विप्रयोगान्ताः end in separation, जीवितम् life, मरणान्तम् has death at the end.

##### आङ्ग्लानुवादः
All accumulations of wealth deplete at the end. Every man who attains elevated positions falls at the end. Every union culminates in separation. Every life ends in death.



#### श्लोकः
##### मूलम्
यथा फलानां पक्वानां नान्यत्र पतनाद्भयम्।  
एवं नरस्य जातस्य नान्यत्र मरणाद्भयम्॥2.105.17॥

##### शब्दार्थः
पक्वानाम् ripened, फलानाम् fruits, पतनात् from falling down, अन्यत्र no other, भयम् fear, यथा as how, न not, एवम् in the same way, जातस्य of one who is born, नरस्य for a man, मरणात्  more than death, अन्यत्र from any other source, भयम् fear, न not.

##### आङ्ग्लानुवादः
The only fear of a ripened fruit is the fear of falling down (from the tree). In the same way every man who is born has no other fear except the fear of death.



#### श्लोकः
##### मूलम्
यथाऽगारं दृढस्थूणं जीर्णं भूत्वाऽवसीदति।  
तथैव सीदन्ति नरा जरामृत्युवशं गताः॥2.105.18॥

##### शब्दार्थः
दृढस्थूणम् with sturdy pillars, आगारम् house, यथा as, जीर्णं भूत्वा after getting dilapidated, अवसीदति decays, तथैव in the same way, नराः people, जरामृत्युवशंगताः under the sway of  old age and death, सीदन्ति are destroyed.

##### आङ्ग्लानुवादः
Even a house constructed with sturdy pillars gets dilapidated and ultimately decays. In the same way people under the sway of old age and death are destroyed (at last).



#### श्लोकः
##### मूलम्
अत्येति रजनी या तु सा न प्रतिनिवर्तते।  
यात्येव यमुना पूर्णा समुद्रमुदकाकुलम्॥2.105.19॥

##### शब्दार्थः
या such, रजनी night, अत्येति passes off, सा that one, न प्रतिनिवर्तते does not return, पूर्णा  
filled with waters, यमुना river Yamuna, उदकाकुलम् waterfilled, समुद्रम् to the ocean, यात्येव flows forever.

##### आङ्ग्लानुवादः
A night that once passe off does not return like the waters of river Yamuna that flow  
into the ocean filled with water (the water do not flow back into Yamuna).



#### श्लोकः
##### मूलम्
अहोरात्राणि गच्छन्ति सर्वेषां प्राणिनामिह।  
अायूंषि क्षपयन्त्याशु ग्रीष्मे जलमिवांशवः॥2.105.20॥

##### शब्दार्थः
इह in this world, गच्छन्ति are passing, अहोरात्राणि days and nights, ग्रीष्मे in summer, अंशवः rays of the sun, जलमिव like the water, सर्वेषाम् all, प्राणिनाम् living things', आयूंषि life span, आशु are quickly, क्षपयन्ति are decaying.

##### आङ्ग्लानुवादः
The passing days and nights quickly decrease the life span of all living beings in this world, like sunrays drying up the water in summer.



#### श्लोकः
##### मूलम्
आत्मानमनुशोच त्वं किमन्यमनुशोचसि।  
आयुस्ते हीयते यस्य स्थितस्य च गतस्य च॥2.105.21॥

##### शब्दार्थः
स्थितस्य च whether you stand, गतस्य च or moving, यस्य whosoever, आयुः life span, हीयते decreases, आत्मानम् about you, त्वम् you, अनुशोच grieve, अन्यम् about others, किम् why, अनुशोचसि are you grieving?

##### आङ्ग्लानुवादः
Whether you are static or moving, your lifespan decreases. Therefore, you should only grieve about yourself and not for any one else.



#### श्लोकः
##### मूलम्
सहैव मृत्युर्व्रजति सह मृत्युर्निषीदति।  
गत्वासुदीर्घमध्वानं सहमृत्युर्निवर्तते॥2.105.22॥

##### शब्दार्थः
मृत्युः death, सहैव along with you, व्रजति is moving, सह मृत्युः along with death, निषीदति a man sits, सुदीर्घम् very long, अध्वानम् way, गत्वा having gone, सहमृत्युः with death, निवर्तते is returning.

##### आङ्ग्लानुवादः
Death follows a man wherever he goes. When he sits, death sits with him. Even after travelling a very long distance, the man returns along with death.



#### श्लोकः
##### मूलम्
गात्रेषु वलयः प्राप्ता श्श्वेताश्चैव शिरोरुहाः।  
जरया पुरुषो जीर्णः किं हि कृत्वा प्रभावयेत्॥2.105.23॥

##### शब्दार्थः
गात्रेषु in man's limbs, वलयः wrinkles, प्राप्ताः are formed, शिरोरुहाश्चैव hair also, श्वेताः becomes grey, जरया with old age, जीर्णः one decays, पुरुषः a man, किं हि what, कृत्वा having done, प्रभावयेत् can influence.

##### आङ्ग्लानुवादः
Wrinkels form on the body and hair turns grey in old age. In this way, decayed with age, what can a man do to have control over death.



#### श्लोकः
##### मूलम्
नन्दन्त्युदित आदित्ये नन्दन्त्यस्तमितेऽहनि।  
आत्मनो नावबुध्यन्ते मनुष्या जीवितक्षयम्॥2.105.24॥

##### शब्दार्थः
मनुष्याः people, आदित्ये the Sun, उदिते rises, नन्दन्ति rejoice, रवौ when the Sun, आस्तमिते sets, नन्दन्ति rejoice, आत्मनः their own, जीवितक्षयम् decline of life span, नावबुद्ध्यन्ते are not aware of.

##### आङ्ग्लानुवादः
People rejoice when the Sun rises and rejoice when the Sun sets. But they are unaware of the decline of the life span of their own.



#### श्लोकः
##### मूलम्
हृष्यन्त्यृतुमुखं दृष्ट्वा नवं नवमिहागतम्।  
ऋतूनां परिवर्तेन प्राणिनां प्राणसङ्क्षयः॥2.105.25॥

##### शब्दार्थः
ऋतुमुखम् setting of a season, दृष्ट्वा having seen, इह now, नवं नवम् something new             (flowers and fruits), आगतम् have arrived, हृष्यन्ति feel delighted, ऋतूनाम् of seasons, परिवर्तेन by changes, प्राणिनाम् of living beings', प्राणसङ्क्षयः life span decreases.

##### आङ्ग्लानुवादः
At the advent of each new season men feel delighted to see the newly blossomed  
flowers and fruits. But with the change of the scasons the life span also diminishes.



#### श्लोकः
##### मूलम्
यथा काष्ठं च काष्ठं च समेयातां महार्णवे।  
समेत्य च व्यपेयातां कालमासाद्य कञ्चन॥2.105.26॥  
एवं भार्याश्चपुत्राश्च ज्ञातयश्च धनानि च।  
समेत्यव्यवधावन्ति ध्रुवो ह्येषां विनाभवः॥2.105.27॥

##### शब्दार्थः
यथा as, महार्णवे in a mighty ocean, काष्ठं च a piece of wood, काष्ठं च another piece of wood, समेयाताम् might meet, समेत्य having met, कञ्चन कालम् for a short span, आसाद्य remaining together, व्यपेयातां च get separated, एवम् in the same way, भार्याश्च wives, पुत्राश्च sons, ज्ञातयश्च relatives, धनानि च riches, समेत्य after coming together, व्यवधावन्ति get separated, एषाम् their, विनाभवः separation, ध्रुवो हि is certain.

##### आङ्ग्लानुवादः
In a mighty ocean, two pieces of logs meet one another, float together and in due course get separated. In the same way wives, sons, relatives and riches remain together for some time and thereafter get separated. Their separation is certain.



#### श्लोकः
##### मूलम्
यथा काष्ठं च काष्ठं च समेयातां महार्णवे।  
समेत्य च व्यपेयातां कालमासाद्य कञ्चन॥2.105.26॥  
एवं भार्याश्चपुत्राश्च ज्ञातयश्च धनानि च।  
समेत्य व्यवधावन्ति ध्रुवो ह्येषां विनाभवः॥2.105.27॥

##### शब्दार्थः
यथा as, महार्णवे in a mighty ocean, काष्ठं च a piece of wood, काष्ठं च another piece of wood, समेयाताम् might meet, समेत्य having met, कञ्चन कालम् for a short span, आसाद्य remaining together, व्यपेयातां च get separated, एवम् in the same way, भार्याश्च wives, पुत्राश्च sons, ज्ञातयश्च relatives, धनानि च riches, समेत्य after coming together, व्यवधावन्ति get separated, एषाम् their, विनाभवः separation, ध्रुवो हि is certain.

##### आङ्ग्लानुवादः
In a mighty ocean, two pieces of logs meet one another, float together and in due course get separated. In the same way wives, sons, relatives and riches remain together for some time and thereafter get separated. Their separation is certain.



#### श्लोकः
##### मूलम्
नात्र कश्चिद्यथाभावं प्राणी समभिवर्तते।  
तेन तस्मिन्न सामर्थ्यं प्रेतस्या स्त्यनुशोचतः॥2.105.28॥

##### शब्दार्थः
अत्र then in this world, कश्चित् प्राणी any living being, यथाभावम् as one likes, न समभिवर्तते does not go, तेन therefore, प्रेतस्य for the dead, अनुशोचतः for one who grieves, तस्मिन् in the matter of death, सामर्थ्यम् capability, नास्ति not there.

##### आङ्ग्लानुवादः
No living being in this world can act as he likes. Therefore, no one should grieve for the dead.



#### श्लोकः
##### मूलम्
यथा हि सार्थं गच्छन्तं ब्रूयात्कश्चित्पथि स्थितः।  
अहमप्यागमिष्यामि पृष्ठतो भवता मिति॥2.105.29॥  
एवं पूर्वैर्गतो मार्गः पितृपैतामहो ध्रुवः।  
तमापन्नः कथं शोचेद्यस्य नास्ति व्यतिक्रमः॥2.105.30॥

##### शब्दार्थः
गच्छन्तम् while passing, सार्थम् caravan, (कच्चित्) पथि on the wayside, स्थितः standing, अहमपि I also, भवताम् your, पृष्ठतः behind, आगमिष्यामि I am coming, इति thus, यथा as, ब्रूयात् one may say, एवम् in this way, पूर्वैः by ancestors, गतः taken, पितृपैतामहः folowed by fathers and forefathers, मार्गः the path, ध्रुवः is certain, यस्य whosoever, व्यतिक्रमः violation, नास्ति not possible, तम् that very road, आपन्नः following, कथम् why, शोचेत् should one grieve?

##### आङ्ग्लानुवादः
Like a man standing on the wayside says to a passing caravan, 'I am following you', and follows them, the road taken by our fathers and forefathers is certain for every one and cannot be violated by a person treading that path. (So) why should a man grieve?



#### श्लोकः
##### मूलम्
वयसः पतमानस्य स्रोतसो वाऽनिवर्तिनः।  
आत्मा सुखे नियोक्तव्यस्सुखभाजः प्रजाः स्मृताः॥2.105.31॥

##### शब्दार्थः
स्रोतसो वा like the flow, अनिवर्तिनः never returns, वयसः of age, पतमानस्य while declining, आत्मा mind, सुखे in happiness (in the righteous act as source of hapiness),  नियोक्तव्यः is to be established, प्रजाः people, सुखभाजः tend to be happy, स्मृताः it is said.

##### आङ्ग्लानुवादः
Like the flow of water which never reverts to its source, age passes. Therefore, a man must employ his self in righteous acts that bring him happiness. By doing so, it is said, people will always be happy.



#### श्लोकः
##### मूलम्
धर्मात्मा स शुभैः कृत्स्नैः क्रतुभिश्चाप्तदक्षिणैः।  
स्वर्गं दशरथः प्राप्तः पिता नः पृथिवीपतिः॥2.105.32॥

##### शब्दार्थः
नः our, पिता father, धर्मात्मा righteous one, सः पृथिवीपतिः that lord of the earth, दशरथः Dasratha, शुभैः by auspicious, कृत्स्नैः wholly, आप्तदक्षिणैः by offering charities, क्रतुभिः by performing sacrifices, स्वर्गं to heaven, गतः went.

##### आङ्ग्लानुवादः
Our righteous father and lord of the earth, Dasaratha, attained heaven by giving  
abundant charities and performing several sacrifices in accordance with tradition.



#### श्लोकः
##### मूलम्
भृत्यानां भरणात्सम्यक्प्रजानां परिपालनात्।  
अर्थादानाच्च धर्मेण पिता न स्त्रिदिवंगतः॥2.105.33॥

##### शब्दार्थः
नः our, पिता father, भृत्यानाम् of dependents, भरणात् by nourishing, सम्यक् splendidly, प्रजानाम् subjects, परिपालनात् by governing, धर्मेण in righteous ways, अर्थानाम् of the wealth, आदानात् accepting, त्रिदिवम् heaven, गतः went.

##### आङ्ग्लानुवादः
Our father nourished his dependents, splendidly governed his subjects and accepted  wealth through righteous ways. Because of these pious acts, he could go to heaven.



#### श्लोकः
##### मूलम्
कर्मभि स्तु शुभैरिष्टैः क्रतुभिश्चाप्तदक्षिणैः।  
स्वर्गं दशरथः प्राप्तः पिता नः पृथिवीपतिः॥2.105.34॥

##### शब्दार्थः
नः our, पिता father, पृथिवीपतिः lord of the earth, दशरथः Dasaratha, शुभैः auspicious, कर्मभिः  with acts, आप्तदक्षिणैः with abundant charities, इष्टैः offerings of, क्रतुभिश्च with sacrifices, स्वर्गम् heaven, प्राप्तः reached.

##### आङ्ग्लानुवादः
Dasaratha, our father and lord of the earth, reached heaven by performing auspicious acts and offering abundant charities in sacrifices.



#### श्लोकः
##### मूलम्
इष्ट्वा बहुविधैर्यज्ञैर्भोगां श्चावाप्य पुष्कलान्।  
उत्तमं चायुरासाद्य स्वर्गतः पृथिवीपतिः॥2.105.35॥

##### शब्दार्थः
पृथिवीपतिः lord of the earth, बहुविधैः by several kinds of, यज्ञैः with sacrifices, इष्ट्वा having performed, पुष्कलान् abundance of, भोगान् pleasures, अवाप्य च having enjoyed, उत्तमम् excellent, आयुश्च life also, आसाद्य having obtained , स्वर्गतः went to heaven.

##### आङ्ग्लानुवादः
King Dasaratha, lord of the earth, having performed various kinds of sacrifices and securing a long life, enjoyed abundance of pleasures and attained heaven.



#### श्लोकः
##### मूलम्
आयुरुत्तममासाद्य भोगानपि च राघवः।  
स न शोच्यः पिता तात स्वर्गतस् सत्कृतस् सताम्॥2.105.36॥

##### शब्दार्थः
तात O dear, सताम् for the virtuous, सत्कृतः honoured, उत्तमम् best of, आयुः life, भोगानपि pleasures, आसाद्य having enjoyed, स्वर्गतः attained the heaven, पिता father, स राघवः that Dasaratha, न शोच्यः is not to be grieved.

##### आङ्ग्लानुवादः
O dear our father, king Dasaratha, who was honoured by the virtuous and enjoyed the best of pleasures attained heaven after a long life. Therefore, he is not to be grieved over.



#### श्लोकः
##### मूलम्
स जीर्णं मानुषं देहं परित्यज्य पिता हि नः।  
दैवीमृद्धिमनुप्राप्तो ब्रह्मलोकविहारिणीम्॥2.105.37॥

##### शब्दार्थः
नः our, पिता father, सः king Dasaratha, जीर्णम् wornout, मानुषं देहम् mortal body, परित्यज्य  having abandoned, ब्रह्मलोकविहारिणीम् wandering in the world of Brahma, दैवीम् divine,  ऋद्धिम् treasure, अनुप्राप्तः हि obtained.

##### आङ्ग्लानुवादः
Our father, king Dasaratha, abandoned the wornout mortal body, and obtained divine prosperity of wandering in the world of Brahma.



#### श्लोकः
##### मूलम्
तं तु नैवंविधः कश्चित्प्राज्ञ श्शोचितुमर्हति।  
तत्विधो मद्विधश्चापि श्रुतवान्बुद्धिमत्तरः॥2.105.38॥

##### शब्दार्थः
श्रुतवान् proficient in scriptural knowledge, बुद्धिमत्तरः highly sagacious, एवंविधः like this, प्राज्ञः learned man, कश्चित् none, तत्विधः like you, मद्विधश्चापि like me, तम् about him, शोचितुम् to mourn, नार्हति not proper.

##### आङ्ग्लानुवादः
No one like you or me should ever mourn about this highly sagacious and learned king who was proficient in scriptural knowledge.



#### श्लोकः
##### मूलम्
एते बहुविधा शोका विलापरुदिते तथा।  
वर्जनीया हि धीरेण सर्वावस्थासु धीमता॥2.105.39॥

##### शब्दार्थः
धीरेण courageously, धीमता by a wise man, बहुविधाः different, एते these, शोकाः griefs, तथा also, विलापरुदिते words of lamentation and this crying, सर्वावस्थासु in all circumstances, वर्जनीयाः हि should be avoided.

##### आङ्ग्लानुवादः
A wise man, holding on to his fortitude in all circumstances, should avoid such occasions of grief, these words of lamentation and this crying.



#### श्लोकः
##### मूलम्
स स्वस्थो भव मा शोचेर्यात्वा चावसतां पुरीम्।  
तथा पित्रा नियुक्तोऽसि वशिना वदतां वर॥2.105.40॥

##### शब्दार्थः
वदताम् वर the foremost of the eloquent, सः that you, स्वस्थः भव compose yourself, शोचेः  in grief, मा not, यात्वा having returned, तां पुरीम् to that city (Ayodhya), आवस reside, वशिना  by a man of selfcontrol, पित्रा by father, तथा like that, नियुक्तः असि you have been commanded.

##### आङ्ग्लानुवादः
O foremost of the eloquent, compose yourself. Do not grieve. Return to the city (Ayodhya) and reside there. You have been commanded so by our father who was a man of selfcontrol.



#### श्लोकः
##### मूलम्
यत्राहमपि तेनैव नियुक्तः पुण्यकर्मणा।  
तत्रैवाहं करिष्यामि पितुरार्यस्य शासनम्॥2.105.41॥

##### शब्दार्थः
अहमपि I also, पुण्यकर्मणा by a man of sacred deeds, तेनैव by him (king Dasaratha), यत्र  wherever one, नियुक्तः have been commanded, तत्रैव that one only, आर्यस्य noble, पितुः father's, शासनम् order, करिष्यामि shall do.

##### आङ्ग्लानुवादः
I shall also stick to the command of our noble father who was a man of sacred deeds.



#### श्लोकः
##### मूलम्
न मया शासनं तस्य त्यक्तुं न्याय्य मरिन्दम।  
स त्वयापि सदा मान्यं स वै बन्धुस नः पिता॥2.105.42॥

##### शब्दार्थः
अरिन्दम O subduer of enemies, मया by me, तस्य his, शासनम् order, त्यक्तुम् to discard, न  
न्याय्यम् is not proper, त्वयापि by you also, तत् that one, सदा always, मान्यम् to be respected, सः he, नः for us, बन्धुः वै relation indeed, सः he, पिता father.

##### आङ्ग्लानुवादः
O subduer of enemies, I cannot violate the order of the king. You also must respect it for he is our father and friend indeed.



#### श्लोकः
##### मूलम्
तद्वचः पितुरेवाहं सम्मतं धर्मचारिणः।  
कर्मणा पालयिष्यामि वनवासेन राघव॥2.105.43॥

##### शब्दार्थः
राघव O Bharata, तत् therefore, अहम् I, धर्मचारिणः of the champion of righteousness, पितुः father's, सम्मतम् acceptable, वचः एव word only, वनवासेन by dwelling in the forest, कर्मणा by that act, पालयिष्यामि I will obey.

##### आङ्ग्लानुवादः
O Bharata, I will, therefore, obey the command of our venerable father, the champion of righteousness, by living in the forest.



#### श्लोकः
##### मूलम्
धार्मिकेणानृशंसेन नरेण गुरुवर्तिना।  
भवितव्यं नरव्याघ्र परलोकं जिगीषता॥2.105.44॥

##### शब्दार्थः
नरव्याघ्र O best of men, परलोकम् the next world, जिगीषता by one who aspires to conquer, नरेण by a man, धार्मिकेण by being virtuous, नृशंसेन compassionate, गुरुवर्तिना obedient to preceptors, भवितव्यम् shall happen.

##### आङ्ग्लानुवादः
O best of men, if a man aspires to conquer the higher world, he should remain  virtuous, compassionate and obedient to his preceptors.



#### श्लोकः
##### मूलम्
आत्मानमनुतिष्ठत्वं स्वभावेन नरर्षभ।  
निशाम्यतु शुभं वृत्तं पितुर्दशरथस्य नः॥2.105.45॥

##### शब्दार्थः
नरर्षभ O best of men, नः our, पितुः father, दशरथस्य Dasaratha's, शुभम् auspicious, वृत्तम्  conduct, निशाम्य having seen, त्वम् you, आत्मानम् yourself, स्वभावेन with your duty, अनुतिष्ठ stick to.

##### आङ्ग्लानुवादः
O best of men, having seen the auspicious life of our father Dasaratha and his conduct, you also stick to your own duty.



#### श्लोकः
##### मूलम्
इत्येवमुक्त्वा वचनं महात्मा पितुर्निदेश प्रतिपालनार्थम्।  
यवीयसं भ्रातरमर्थवच्च प्रभुर्मुहूर्ताद्विरराम रामः॥2.105.46॥

##### शब्दार्थः
महात्मा magnanimous, प्रभुः competent, रामः Rama, यवीयसम् younger, भ्रातरम् brother, इत्येवम् in this way, पितुः father's, निदेशप्रतिपालनार्थम् to obey the command of his father, अर्थवत् significant, वचनम् words, उक्त्वा having said, मुहूर्तात् in a moment, विरराम became silent.

##### आङ्ग्लानुवादः
Rama, the magnanimous lord, addressed his younger brother Bharata with words full of significance, saying, Obey father's command and remained silent in a moment.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे पञ्चोत्तरशततमस्सर्गः॥  
Thus ends the one hundredfifth sarga in Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/07-rAma-darshanam/105_rAmaM_prati_bharatasya_prArthanA.md">
<details><summary><h3>भूषणम् ...{Loading}...</h3></summary>



ततः पुरुषसिंहानां वृतानां तैः सुहृद्गणैः ।  

शोचतामेव रजनी दुःखेन व्यत्यवर्त्तत  ॥  २।१०५।१  ॥   

अथ पुनर्भरतस्य कैकेयीनिर्बन्धकृतपितृनियोगपरिहारोचितवचनपूर्वकं
प्रार्थनम्, रामस्य च तत्समाश्वासनं
तत्त्वोपदेशेनेत्येतत्पञ्चोत्तरशततमे--ततः पुरुषसिंहानामित्यादि  ॥  २।१०५।१
 ॥   

  

रजन्यां सुप्रभातायां भ्रातरस्ते सुहृद्वृताः ।  

मन्दाकिन्यां हुतं जप्यं कृत्वा राममुपागमन्  ॥  २।१०५।२  ॥   

तूष्णीं ते समुपासीना न कश्चित्किञ्चिदब्रवीत् ।  

भरतस्तु सुहृन्मध्ये रामं वचनमब्रवीत्  ॥  २।१०५।३  ॥   

रजन्यामिति । हुतं होमम्  ॥  २।१०५।२३  ॥   

  

सान्त्विता मामिका माता दत्तं राज्यमिदं मम ।  

तद्ददामि तवैवाहं भुङ्क्ष्व राज्यमकण्टकम्  ॥  २।१०५।४  ॥   

दत्तमन्यथयितुमशक्तो ऽहमिति रामो वदेदिति मत्वा तस्य परिहारानुगुणं
वचनमाह--सान्त्वितेति । ममेयं मामिका । शैषिको ऽण् । "तवकममकावेकवचने"
इत्यण् । सन्नियोगेनास्मच्छब्दस्य ममकादेशः आदिवृद्धिश्च ।
"प्रत्ययस्थात्--" इत्यत्र "मामकनरकयोः--" इत्युपसंख्यानात्
ककारात्पूर्वस्याकारस्य इकारः । मातृविरोधे न स्वीकुर्य्यादिति मत्वाह
सान्त्वितेति । दत्तस्यान्यथाकरणमनुचितमिति रामो वदेदिति परिहरति दत्तमिति
। त्रय एवाधना इति न्यायेन दासस्य स्वं त्वदीयमिति ददामीत्यर्थः  ॥  २।१०५।४
 ॥   

  

महतेवाम्बुवेगेन भिन्नः सेतुर्जलागमे ।  

दुरावारं त्वदन्येन राज्यखण्डमिदं महत्  ॥  २।१०५।५  ॥   

त्वमेव राज्यं रक्षेत्याशङ्क्याह--महतेति । जलागमे वर्षाकाले । दुरावारम्
आवरीतुमशक्यं राज्यखण्डं नवखण्डेषु भरतखण्डाख्यं राज्यं कोसलराज्यखण्डं वा
 ॥  २।१०५।५  ॥   

  

गतिं खर इवाश्वस्य तार्क्ष्यस्येव पतत्ित्रणः ।  

अनुगन्तुं न शक्तिर्मे गतिं तव महीपते  ॥  २।१०५।६  ॥   

राज्यस्य दुरावारत्वमुक्त्वा स्वस्याशक्तिमाह-- गतिमिति ।
खरेत्यविभक्तिकनिर्देशः । खरस्येत्यर्थः । प्रकृतिभाव आर्षः । पतत्त्रिणः
पक्षिमात्रस्य । अश्वस्य गतिमनुगन्तुं खरस्य यथा न शक्तिः गरुडस्य
गतिमनुगन्तुं केवलपक्षिणो यथा च शक्तिर्नास्ति तथेत्यर्थः  ॥  २।१०५।६  ॥   

  

सुजीवं नित्यशस्तस्य यः परैरुपजीव्यते ।  

राम तेन तु दुर्जीवं यः परानुपजीवति  ॥  २।१०५।७  ॥   

तव शक्तिर्नास्ति चेदन्यः कश्चिद्राज्यं रक्षत्वित्यत्राह--सुजीवमिति ।
नित्यशः नित्यम्  ॥  २।१०५।७  ॥   

  

यथा तु रोपितो वृक्षः पुरुषेण विवर्द्धितः ।  

ह्रस्वकेन दुरारोहो रूढस्कन्धो महाद्रुमः  ॥  २।१०५।८  ॥   

स यथा पुष्पितो भूत्वा फलानि न विदर्शयेत् ।  

स तां नानुभवेत्प्रीतिं यस्य हेतोः प्ररोपितः  ॥  २।१०५।९  ॥   

एषोपमा महाबाहो तमर्थं वेत्तुमर्हसि ।  

यदि त्वमस्मान् वृषभो भर्त्ता भृत्यान्न शाधि हि  ॥  २।१०५।१०  ॥   

उचितं च त्वद्रक्षणमेवेत्याह--यथेत्यादिना । श्लोकत्रयमेकान्वयम् ।
यथात्वितिनिपातसमुदायोयमुदाहरणोपक्रमद्योतनार्थः । केनचित्पुरुषेण रोपितः
बीजावापेनोत्पादितः यो वृक्षः पुनः संवर्द्धितः ह्रस्वकेन वामनेन दुरारोहः
क्रमेण रूढस्कन्धः महाद्रुमो जातः स यथा पुष्पितो भूत्वा फलानि न
विदर्शयेत् स रोपयिता यस्य फलस्य हेतोः हेतुना तं वृक्षं रोपितवान् तां
फलविषयिणीं प्रीतिं नानुभवेत् । विनयेन प्रत्येकं वक्तुमशक्तः समुदायरूपेण
दर्शयति--भर्ता त्वम् अस्मान् भृत्यान् न शाधि यदि एषोपमेति एषा
पूर्पोक्तमर्थजातमुपमा । उपमाशब्दापेक्षया स्त्रीलिङ्गत्वम् । रोपयिता
अभिवृद्धो वृक्षः पुष्पदर्शनं फलादर्शनं चोपमेत्यर्थः ।
तमर्थमुपमेयमर्थजातं वेत्तुमर्हसि । भावज्ञानकुशलः खल्वसीत्यर्थः ।
रोपयितुर्दशरथ उपमेयः । वर्द्धितमहावृक्षस्य भवान्
पुष्पदर्शनस्याभिषेचनौन्मुख्यं फलाननुभवस्य भवतो राज्यापरिपालनमित्येतत्
सर्वं त्वं जानासीत्यर्थः । एतत्सर्वं महाबाहो इत्यनेन सूचितम्  ॥ 
२।१०५।८१०  ॥   

  

श्रेणयस्त्वां महाराज पश्यन्त्वग्र्याश्च सर्वशः ।  

प्रतपन्तमिवादित्यं राज्ये स्थितमरिन्दमम्  ॥  २।१०५।११  ॥   

तवा ऽनुयाने काकुत्स्थ मत्ता नर्दन्तु कुञ्जराः ।  

अन्तःपुरगता नार्यो नन्दन्तु सुसमाहिताः  ॥  २।१०५।१२  ॥   

तस्य साध्वित्यमन्यन्त नागरा विविधा जनाः ।  

भरतस्य वचः श्रुत्वा रामं प्रत्यनुयाचतः  ॥  २।१०५।१३  ॥   

श्रेणय इति । श्रेणयः पौरश्रेणयः । अग्र्याः प्रधानाः  ॥  २।१०५।१११३  ॥   

  

तमेवं दुःखितं प्रेक्ष्य विलपन्तं यशस्विनम् ।  

रामः कृतात्मा भरतं समाश्वासय दात्मवान्  ॥  २।१०५।१४  ॥   

तमिति । दुःखितं स्वप्रार्थनानङ्गीकारेण दुःखितम् । विलपन्तं मम
हेतोरार्यविवासनं पितुर्मरणमित्यादिजातमिति प्रलपन्तम् ।
कृतात्मासुशिक्षितबुद्धिः धैर्यवान् वा  ॥  २।१०५।१४  ॥   

  

नात्मनः कामकारो ऽस्ति पुरुषो ऽयमनीश्वरः ।  

इतश्चेतरतश्चैनं कृतान्तः परिकर्षति  ॥  २।१०५।१५  ॥   

कैकेयीप्रेरितो राजा भवांश्च न मद्वनवासहेतुः किन्तु दैवमेवेति
तत्त्वदृष्ट्या भरतं दुःखान्निवर्तयितुमुपक्रमते-- नात्मन इत्यादि । आत्मनः
पुरुषस्य कामकारः ऐच्छिकव्यापारो नास्ति । यतो ऽयं पुरुषः अनीश्वरः,
अस्वतन्त्र इत्यर्थः । इतश्च एतस्माद्देशात् देशान्तरम् । इतरतः
अन्यद्देशाच्च एनं देशं कृतान्तः स्वतन्त्रदैवमेव परिकर्षति आकर्षति ।
"दैवे कृतान्तः सिद्धान्ते यमाकुशलकर्मणोः" इति वैजयन्ती । यथोक्तं भगवता
गीताचार्येण-- "ईश्वरः सर्वभूतानां हृद्देशे ऽर्जुन तिष्ठति । भ्रामयन्
सर्वभूतानि यन्त्रारूढानि मायया  ॥ " इति  ॥  २।१०५।१५  ॥   

  

सर्वे क्षयान्ता निचयाः पतनान्ताः समुच्छ्रयाः ।  

संयोगा विप्रयोगान्ता मरणान्तं च जीवितम्  ॥  २।१०५।१६  ॥   

अपरिहरणीयवस्तुस्वभावपर्य्यालोचनायां पितृमरणेनापि शोकस्यावकाशो
नास्तीत्यमुमर्थमाहसर्वं इति । निचयाः धनसञ्चयाः । सर्वे बहुशः सम्पादिता
अपि क्षयान्ताः क्षयपर्य्यवसायिनः, चोरेण कामेन राज्ञा वा नश्यन्तीत्यर्थः
। समुच्छ्रयाः अत्यन्तसमुन्नता अपि पतनान्ताः अत्युन्नतपदस्थिताः
ब्रह्येन्द्रादयोपि स्वस्वाधिकारसमाप्तिदशायां तत्पदभ्रंशपर्यवसायिन इति
यावत् । संयोगाः पुत्रमित्रकलत्रादिसम्बन्धा अपि विप्रयोगान्ताः
विरहपर्य्यवसायिनः । जीवितं च उत्कृष्टजीवनमपि मरणान्तम्
अपरिहार्यमरणाधीनभङ्गशालीत्यर्थः । पितृमरणशोकेनैवमुच्यते भरतेनेत्यारोप्य
तदपनोदनं कृतमस्मिन् श्लोके पादत्रयोक्तार्थत्रयं दृष्टान्तार्थम् ।
तुरीयपादश्च दार्ष्टान्तिकं दशरथमरणमभिप्रैति । अतः अपरिहार्यकालकृतत्वात्
पितृमरणमपि न शोचनीयमिति भावः  ॥  २।१०५।१६  ॥   

  

यथा फलानां पक्वानां नान्यत्र पतनाद्भयम् ।  

एवं नरस्य जातस्य नान्यत्र मरणाद्भयम्  ॥  २।१०५।१७  ॥   

यथागारं दृढस्थूणं जीर्णं भूत्वा ऽवसीदति ।  

तथैव सीदन्ति नरा जरामृत्युवशङ्गताः  ॥  २।१०५।१८  ॥   

प्रथमश्लोके वनगमनं न मया स्वतन्त्रेण कृतम् अपित्वीश्वरकृतमित्युक्तम्,
द्वितीयश्लोके दशरथमरणंच कालकृतमतस्तत्रापि न शोचनीयमित्युक्तम् । अथ
द्वितीयश्लोकोक्तं सदृष्टान्तं प्रपञ्चयति--यथेत्यादिना  ॥  २।१०५।१७१८  ॥   

  

अत्येति रजनी या तु सा न प्रतिनिवर्त्तते ।  

यात्येव यमुना पूर्णा समुद्रमुदकाकुलम्  ॥  २।१०५।१९  ॥   

अत्येतीति । समुद्रस्योदकाकुलत्वविशेषणम् । यमुनायाः सर्वथा अनिवर्त्यत्वाय
 ॥  २।१०५।१९  ॥   

  

अहोरात्राणि गच्छन्ति सर्वेषां प्राणिनामिह ।  

आयूंषि क्षपयन्त्याशु ग्रीष्मे जलमिवांशवः  ॥  २।१०५।२०  ॥   

प्रथमाबहुवचनमहोरात्रविशेषणम् । अंशवः सूर्य्यस्येति शेषः  ॥  २।१०५।२०  ॥   

  

आत्मानमनुशोच त्वं किमन्यमनुशोचसि ।  

आयुस्ते हीयते यस्य स्थितस्य च गतस्य च  ॥  २।१०५।२१  ॥   

शोकविषयं निर्द्धारयति--आत्मानमिति । आयुस्ते यतो हीयते अतः परलोक
चिन्तामेव कुर्वित्यर्थः  ॥  २।१०५।२१  ॥   

  

सहैव मृत्युर्व्रजति सह मृत्युर्निषीदति ।  

गत्वा सुदीर्घमध्वानं सहमृत्युर्निवर्तते  ॥  २।१०५।२२  ॥   

मृत्युः सर्वथा दुष्परिहर इत्याह--सहैवेति  ॥  २।१०५।२२  ॥   

  

गात्रेषु वलयः प्राप्ताः श्वेताश्चैव शिरोरुहाः ।  

जरया पुरुषो जीर्णः किं हि कृत्वा प्रभावयेत्  ॥  २।१०५।२३  ॥   

कालान्तरे तथैव करिष्यामीत्यत्राह--गत्रेष्वित्यादिना । तस्मात् बाल्य एव
आत्मज्ञानाय यतेतेत्युक्तं भवति । किं हि कृत्वा
पूर्वोक्तोपद्रवपरिहारत्वेन कमुपायं कृत्वा आत्मानं प्रभुं
कुर्य्यादित्यर्थः  ॥  २।१०५।२३  ॥   

  

नन्दन्त्युदित आदित्ये नन्दन्त्यस्तमिते रवौ ।  

आत्मनो नावबुध्यन्ते मनुष्या जीवितक्षयम्  ॥  २।१०५।२४  ॥   

बाल्येपि पुरुषाणां विवेको दुर्ल्लभ इत्याह--नन्दन्तीत्यादिना । आदित्ये
उदिते नन्दन्ति, अर्थार्जनकालो ऽयमागत इति । रवौ अस्तमितेपि नन्दन्ति,
कामोपभोग कालो ऽयमागत इति । आत्मनो जीवितक्षयं नावबुध्यन्ते सच्छिद्रघटे
गृहीतं जलमिव प्रतिक्षणमायुः क्षीयत इति न जानन्ति । जीवितकाल एव परलोकहितं
कर्तुं नेच्छन्तीत्यर्थः  ॥  २।१०५।२४  ॥   

  

हृष्यन्त्यृतुमखं दृष्ट्वा नवं नवमिहागतम् ।  

ऋतूनां परिवर्त्तेन प्राणिनां प्राणसंक्षयः  ॥  २।१०५।२५  ॥   

हृष्यन्तीति । तत्तदृत्वागमं दृष्ट्वा नानाभोगहेतुरिति हृष्यन्ति, प्रत्युत
ऋत्वागमो ऽनर्थहेतुरित्याह--ऋतूनां परिवर्त्तेनेति  ॥  २।१०५।२५  ॥   

  

यथा काष्ठं च काष्ठं च समेयातां महार्णवे ।  

समेत्य च व्यपेयातां कालमासाद्य कञ्चन  ॥  २।१०५।२६  ॥   

एवं भार्याश्च पुत्राश्च ज्ञातयश्च घनानि च ।  

समेत्य व्यवधावन्ति ध्रुवो ह्येषां विनाभवः  ॥  २।१०५।२७  ॥   

श्लिष्टानां विश्लेषस्यावश्यम्भावित्वात्तदपि न
शोचनीयमित्यभिप्रायेणाह--यथा काष्ठमितिश्लोकद्वयेन । विनाभवः वियोगः  ॥ 
२।१०५।२६२७  ॥   

  

नात्र कश्चिद्यथाभावं प्राणी समभिवर्त्तते ।  

तेन तस्मिन्न सामर्थ्यं प्रेतस्यास्त्यनुशोचतः  ॥  २।१०५।२८  ॥   

नात्रेति । अस्मिल्लोके कश्चिदपि प्राणी यथाभावं न समभिवर्त्तते यथाभिलाषं
बन्धुभिः सह न वर्त्तते तेन कारणेन प्रेतस्य मृतस्य हेतोः अनुशोचतः
पुरुषस्य तस्मिन् मरणनिवारणे सामर्थ्यं नास्ति । (अस्मिन् बद्धलोके
कश्चिदपि ब्रह्मादिस्तम्बपर्यन्तेषु को ऽपि जन्तुः यथाभावं यथाभिलाषम्
अप्रतिहतसङ्कल्पतयेत्यर्थः । न समभिवर्तते कश्चिदित्यनेन मानुषाद्यपेक्षया
चिरकालवर्तिनां शक्त्यतिशयभाजामपि ब्रह्मादीनामधिकारावसाने मरणं
दुर्निवारमेवेत्याशयः । तेन एवमप्रतिहतसङ्कल्पत्वाभावेन प्रेतस्य मृतस्य
हेतोः अनुशोचतः पुरुषस्य तस्मिन्मरणनिवारणे सामर्थ्यं नास्ति, अतः
ब्रह्मादीनामप्यपरिहार्ये शोकं विहाय सर्वानर्थनिवृत्तये प्रयतेतेति भावः)
 ॥  २।१०५।२८  ॥   

  

यथा हि सार्थं गच्छन्तं ब्रूयात् कश्चित् पथि स्थितः ।  

अहमप्यागमिष्यामि पृष्ठतो भवतामिति  ॥  २।१०५।२९  ॥   

एवं पूर्वैर्गतो मार्गः पितृपैतामहो ध्रुवः ।  

तमापन्नः कथं शोचेद्यस्य नास्ति व्यतिक्रमः  ॥  २।१०५।३०  ॥   

यथेत्यादिश्लोकद्वयम् । गच्छन्तं सार्थं पथिकसमूहं पथि स्थितः पुरुषो यथा
अहमप्यागमिष्यामीति ब्रुयादनुगच्छति च एवं पूर्वैर्वंश्यैः गतः प्राप्तो
मार्गः पितृपैतामहः पितृपितामहसम्बन्धी तैरपि प्राप्त इति यावत् । ध्रुवः
पुत्रादिभिरपि गन्तव्यत्वेन निश्चितः  ॥  २।१०५।२९३०  ॥   

  

वयसः पतमानस्य स्रोतसो वा ऽनिवर्तिनः ।  

आत्मा सुखे नियोक्तव्यः सुखभाजः प्रजाः स्मृताः  ॥  २।१०५।३१  ॥   

उक्तमर्थमुपसंहरति--वयस इत्यादिना । "यस्य च भावेन भावलक्षणम्" इति
सप्तम्यर्थे षष्ठी । वाशब्द इवार्थः । अनिवर्तिनि स्रोतसीव वयसि पतमाने
अनिवर्तितया गच्छति सति आत्मा सुखे सुखहेतौ धर्मे नियोक्तव्यः ।
परलोकहितचिन्तयेति शेषः । यतः प्रजाः सुखभाजः धर्मसाध्यसुखासक्ताः स्मृता
इति योज्यम्  ॥  २।१०५।३१  ॥   

  

धर्मात्मा स शुभैः कृत्स्नैः क्रतुभिश्चाप्तदक्षिणैः ।  

धूतपापो गतः स्वर्गं पिता नः पृथिवीपतिः  ॥  २।१०५।३२  ॥   

एवं लोकस्थितिः, अस्मत्पितरं प्रति तु न शोकगन्धोपि कार्य
इत्याशयेनाह--धर्मात्मेत्यादिना  ॥  २।१०५।३२  ॥   

  

भृत्यानां भरणात् सम्यक् प्रजानां परिपालनात् ।  

अर्थादानाच्च धर्मेण पिता नस्त्रिदिवं गतः  ॥  २।१०५।३३  ॥   

भृत्यानामिति । धर्मेण अर्थादानात् धर्मेण करादिग्रहणात्  ॥  २।१०५।३३  ॥   

  

कर्मभिस्तु शुभैरिष्टैः क्रतुभिश्चाप्तदक्षिणैः ।  

स्वर्गं दशरथः प्राप्तः पिता नः पृथिवीपतिः  ॥  २।१०५।३४  ॥   

इष्ट्वा बहुविधैर्यज्ञैर्भोगांश्चावाप्य पुष्कलान् ।  

उत्तमं चायुरासाद्य स्वर्गतः पृथिवीपतिः  ॥  २।१०५।३५  ॥   

कर्मभिरिति । इष्टैः जनानां स्वस्य चाभिमतैः शुभैः कर्मभिः महापथेषु
तटाकनिर्माणादिभिः  ॥  २।१०५।३४३५  ॥   

  

आयुरुत्तममासाद्य भोगानपि च राघवः ।  

स न शोच्यः पिता तातः स्वर्गतः सत्कृतः सताम्  ॥  २।१०५।३६  ॥   

आयुरिति । उत्तमं तत्पूर्वराजायुरपेक्षया अधिकतमम् । आयुः भोगानपि चासाद्य
स्वर्गतः सतां सत्कृतः स पिता न शोच्य इत्यन्वयः  ॥  २।१०५।३६  ॥   

  

स जीर्णं मानुषं देहं परित्यज्य पिता हि नः ।  

दैवीमृद्धिमनुप्राप्तो ब्रह्मलोकविहारिणीम्  ॥  २।१०५।३७  ॥   

स जीर्णमिति । दैवीमृद्धिं देवसम्बन्धिसम्पदं दिव्यदेहादिलाभरूपामित्यर्थः
 ॥  २।१०५।३७  ॥   

  

तं तु नैवंविधः कश्चित् प्राज्ञः शोचितुमर्हति ।  

तद्विधो यद्विधश्चापि श्रुतवान् बुद्धिमत्तरः  ॥  २।१०५।३८  ॥   

तं त्विति । एवंविधः प्राज्ञ इति भरतगुणं प्रत्यक्षेण निर्दिशति--एवंविध
इत्युक्तमुद्घाटयति तद्विध इति । श्रुतवान् बुद्धिमत्तरश्च यद्विधोषि
तद्विध इत्यर्थः  ॥  २।१०५।३८  ॥   

  

एते बहुविधाः शोका विलापरुदिते तथा ।  

वर्जनीया हि धीरेण सर्वावस्थासु धीमता  ॥  २।१०५।३९  ॥   

एत इति । बहुविधाः दशरथमरणमद्विवासनादिभेदेन बहुप्रकाराः । विलापरुदिते
प्रलापाश्रुमोचने च वर्जनीये इति विपरिणामेनान्वयः  ॥  २।१०५।३९  ॥   

  

स स्वस्थो भव माशोचीर्यात्वा चावस तां पुरीम् ।  

तथा पित्रा नियुक्तो ऽसि वशिना वदतां वर  ॥  २।१०५।४०  ॥   

मद्विवासनं त्वयापि मान्यमित्याह--स स्वस्थ इत्यादिना । यात्वा गत्वा । तां
पुरीम् । आवस अधितिष्ठ  ॥  २।१०५।४०  ॥   

  

यत्राहमपि तेनैव नियुक्तः पुण्यकर्मणा ।  

तत्रैवाहं करिष्यामि पितुरार्य्यस्य शासनम्  ॥  २।१०५।४१  ॥   

न मया शासनं तस्य त्यक्तुं न्याय्यमरिन्दम ।  

तत् त्वयापि सदा मान्यं स वै बन्धुः स नः पिता  ॥  २।१०५।४२  ॥   

तद्वचः पितुरेवाहं सम्मतं धर्मचारिणः ।  

कर्मणा पालयिष्यामि वनवासेन राघव  ॥  २।१०५।४३  ॥   

धीर्मिकेणानृशंसेन नरेण गुरुवर्त्तिना ।  

भवितव्यं नरव्याघ्र परलोकं जिगीषता  ॥  २।१०५।४४  ॥   

यत्रेति । यत्र वनरूपे स्थाने  ॥  २।१०५।४१४४  ॥   

  

आत्मानमनुतिष्ठ त्वं स्वभावेन नरर्षभ ।  

निशाम्य तु शुभं वृत्तं पितुर्दशरथस्य नः  ॥  २।१०५।४५  ॥   

आत्मानमिति । स्वभावेनात्मानमनुतिष्ठ राजभावेन भवन्तं योजयेत्यर्थः ।
निशाम्य दृष्ट्वा, ज्ञात्वेति यावत्  ॥  २।१०५।४५  ॥   

  

इत्येवमुक्त्वा वचनं महात्मा पितुर्निदेशप्रतिपालनार्थम् ।  

यवीयसं भ्रातरमर्थवच्च प्रभुर्मुहूर्ताद्विरराम रामः  ॥  २।१०५।४६  ॥   

इतीति । यवीयसं यवीयांसम्  ॥  २।१०५।४६  ॥   

  

इत्यार्षे श्रीरामायणे वाल्मीकीये आदिकाव्ये श्रीमदयोध्याकाण्डे
पञ्चोत्तरशततमः सर्गः  ॥  १०५  ॥   

इति श्रीगोविन्दराज० श्रीरामायणभूषणे पीता० अयोध्यकाण्डव्याख्याने
पञ्चोत्तरशततमः सर्गः  ॥  १०५  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/07-rAma-darshanam/105_rAmaM_prati_bharatasya_prArthanA.md">
<details><summary><h3>शिरोमणी ...{Loading}...</h3></summary>



भरतोक्तिं वर्णयितुमुपक्रमते-- तत इति । सुहृद्गणैर्वृतानां शोचतां
रामानयनोपायं चिन्तयतामित्यर्थः । पुरुषसिंहानां भरतादीनां दुःखेनैव रजनी
रात्रिर्व्यत्यवर्तत  ॥  २।१०५।१  ॥   

  

रजन्यामिति । रजन्यां सुप्रभातायां सत्यां सुहृद्वृतास्ते भ्रातरो भरतादयः
मन्दाकिन्यां तत्समीपे हुतं जप्तं जपं च कृत्वा राममुपागमन् रामसमीपे
प्रापुः  ॥  २।१०५।२  ॥   

  

तूष्णीमिति । यतस्ते रामादयस्तूष्णीमुपासीनाः अतः कश्चित्पुरुषः किञ्चिदपि
नाब्रवीत् भरतस्तु अब्रवीत्  ॥  २।१०५।३  ॥   

  

तद्वचनाकारमाह-- सान्त्वितेति । येन त्वया मामिका माता सान्त्विता मम मह्यं
यत् राज्यं च दत्तं तस्य तव तुभ्यं तत् राज्यं ददामि अतः अकण्टकं
कण्टकरहितमिदं राज्यं भुङ्क्ष्व  ॥  २।१०५।४  ॥   

  

ननु त्वयैव कुतो न भुज्यते इत्यत आह-- महतेति । जलागमे वर्षागमकाले
अम्बुवेगेन भिन्नः सेतुरिव राजिशोभितमखण्डम् खण्डरहितं राज्यानां खण्डानि
यस्मिन्निति वा महदिदं राज्यं त्वदन्येन मयेत्यर्थः, दुरावरं
ग्रहीतुमशक्यम्  ॥  २।१०५।५  ॥   

  

तदेव दृष्टान्तान्तराभ्यामाह-- गतिमिति । अश्वस्य गतिं गमनं खरो गर्दभ इव
तार्क्ष्यस्य गरुडस्य गतिं पतत्त्रिणः बकादय इव तव गतिं सामर्थ्यमित्यर्थः,
अनुगन्तुं प्राप्तुं मे शक्तिर्न  ॥  २।१०५।६  ॥   

  

ननु राज्यस्य मम किं प्रयोजनमित्यत आह-- सुजीवमिति । यः राजा परैः जनैः
उपजीव्यते सेव्यते तस्य सुजीवं शोभनां स्थितिमवेहि यो राजा तु परानुपजीवति
तेन तस्य दुर्जीवं दुःखं जीवनमवेहि तस्येत्यर्थे तेनेत्यार्षमिति भट्टाः ।
"सुजीवन्" इति भूषणपाठः  ॥  २।१०५।७  ॥   

  

इदानीं तव वनागमनमनुचितमिति बोधयन्नाह-- यथेति । यो वृक्षः पुरुषेण
फलाभिकाङ्क्षिणा जनेन रोपितः आरोपितः पश्चाद्विवर्धितः अत एव ह्रस्वकेन
वामनेन दुरारोहो जातः स एव रुढस्कन्धो महाद्रुमः यदा पुष्पितो भूत्वा फलानि
न विदर्शयेत् तदा स वृक्षारोपको जनः यस्य हेतोः प्ररोपितस्तस्याभावादिति
शेषः, तां वृक्षविषयिणीं प्रीतिं नानुभवेत् यत्र यस्मिन् काले वृषभः
सर्वश्रेष्ठः भर्ता त्वमस्मान्भृत्यान्न शाधि तदा एषा तव उपमा हे महाबाहो
तत् तस्माद्धेतोस्तदर्थं राज्यरूपार्थं वेत्तुं लब्धुमर्हसि ।
श्लोकत्रयमेकान्वयि । "वृषभः श्रेष्ठवृषयोः" इति मेदिनी  ॥  २।१०५।८१०  ॥   

  

स्वाभिलाषं प्रार्थयते-- श्रेणय इति । अग्र्याः श्रेष्ठाः श्रेणयः
नानाविधजनाः प्रतपन्तमादित्यमिव राज्यस्थितं त्वां पश्यन्तु  ॥  २।१०५।११
 ॥   

  

तवेति । हे काकुत्स्थ तवानुयाने त्वत्कर्तृकायोध्यागमने कुञ्जराः मत्ताः
सन्तो नर्दन्तु सुसमाहिताः अन्तःपुरचरा नार्यो नन्दन्तु  ॥  २।१०५।१२  ॥   

  

तस्येति । विविधाः नागराः जनाः रामं प्रत्यनुयाचतः प्रार्थयतस्तस्य भरतस्य
वचः श्रुत्वा साधु समीचीनमनुमन्यन्त अन्वमन्यन्त  ॥  २।१०५।१३  ॥   

  

तमिति । एवं विलपन्तं कथयन्तं दुःखितं भरतं प्रेक्ष्य आत्मवान्
अतिधैर्यवान् कृतात्मा कृतः आत्मा वनगमनाय प्रयत्नो येन स रामः भरतं
समाश्वासयत्  ॥  २।१०५।१४  ॥   

  

तमिति । एवं विलपन्तं कथयन्तं दुःखितं भरतं प्रेक्ष्य आत्मवान्
अतिधैर्यवान् कृतात्मा कृतः आत्मा वनगमनाय प्रयत्नो येन स रामः भरतं
समाश्वासयत्  ॥  २।१०५।१४  ॥   

  

आश्वासनप्रकारमाह-- नात्मन इत्यादिभिः । आत्मनः जीवस्य कामकारः
स्वेच्छावर्तनं नास्ति हि यतः अयं पुरुषो जीवः अनीश्वरः स्वेच्छावर्तने
असमर्थः । अत एवं इतो ऽस्माल्लोकादितरतः स्वर्गादेश्च एनं जीवं कृतान्तः
कालः परिकर्षति  ॥  २।१०५।१५  ॥   

  

सर्वे इति । सर्वे निचयाः सङ्गृहीताः क्षयान्ताः क्षयेण विनाशेन अन्तः
अभावो येषां ते, समुच्छ्रयाः उन्नतप्रदेशाः पतनान्ताः पतनेन अधस्खलनेन
अन्तः येषां ते, संयोगाः विप्रयोगान्ताः विप्रयोगेन वियोगेन अन्तो येषां ते
सन्तीति शेषः, जीवितं जीवनं मरणान्तं मरणेन प्राणवियोगेन अन्तो यस्य तत्
अस्तीति शेषः । एतेन जीवप्रारब्धानुसार्येव सुखादीनि सूचितं तेन
त्वत्कर्तृकवनगमने प्रजानां सुखं न भवितेति न वक्तव्यमिति व्यञ्जितम्  ॥ 
२।१०५।१६  ॥   

  

मुख्यं दुःखं मरणदुःखमिति तस्यैव प्रतिक्रिया विचारणीयेति बोधयन्नाह--
यथेति । यथा पक्वानां फलानां तालादिजन्यानां पतनात् अन्यत्र अन्यस्मिन्
काले भयं काकादिपक्षिभक्षणभीतिर्नास्ति तथा जातस्य नरस्य मरणात्
मर्त्यलोकादन्यत्र भयं नास्ति । एतेन मर्त्यलोकादन्यत्र नयने यत्नः कर्तव्य
इति सूचितम्  ॥  २।१०५।१७  ॥   

  

अस्मिन् लोके प्राकृतानां मृत्युरवश्यं भावीति बोधयन्नाह-- यथेति । दृढं
स्थूलं यस्मिंस्तदागारं गृहं यथा जीर्णं भूत्वा उपसीदति विनश्यति तथा
जरामृत्युवशं गताः नरा अवसीदन्ति  ॥  २।१०५।१८  ॥   

  

मृत्युग्रस्तस्य पुनर्न निवृत्तिरित्यत्र दृष्टान्तमाह-- अतीति । या रजनी
रात्रिः अत्येति सा न प्रतिनिवर्तते एवं मृत्युना ग्रस्तस्य पुनर्न
निवृत्तिरित्यर्थः । मृत्योरनिवार्यत्वे दृष्टान्तमाह-- पूर्णमुदकैः
परिपूरितमुदकार्णवमुदकसमुद्रं यमुना यात्येव एवं मृत्युरपि प्राकृतजनं
प्राप्नोत्येवेत्यर्थः  ॥  २।१०५।१९  ॥   

  

कालगतिर्दुर्लक्ष्येति बोधयन्नाह-- अहोरात्राणीति । गच्छन्ति गमनकर्तृ़णि
अहोरात्राणि ग्रीष्मे अंशवः सूर्यकिरणाः जलमिव सर्वेषां प्राणिनामायूंषि
क्षपयन्ति विनाशयन्ति  ॥  २।१०५।२०  ॥   

  

प्राकृतानां दुःखानि निवर्तनीयानीति बोधयन्नाह-- आत्मानमिति । स्थितस्य
कदाचिदिहलोके विद्यमानस्य गतस्य कदाचिद्देवलोकं प्राप्तस्य च यस्य
प्राकृतजनस्य आयुः हीयते तमात्मानं शरीरिणमनुशोच तद्दुःखनिवर्तकयत्नं
कुर्वित्यर्थः, अन्यं प्राकृतविलक्षणं मां किं किमर्थमनुशोचसि  ॥  २।१०५।२१
 ॥   

  

सहेति । मृत्युः सहैव व्रजति गच्छति सहैव निषीदति तिष्ठति सहैव दीर्घं
विरजापर्यन्तं संलग्नमध्वानं गत्वा निवर्तते विरजापारं न गच्छतीत्यर्थः,
एतेन लोकानां विरजापारप्राप्त्युपायः कर्तव्य इति व्यञ्जितम्  ॥  २।१०५।२२
 ॥   

  

गात्रेष्विति । यस्य गात्रेषु शरीरेषु वलयः जराकृताकारविशेषाः प्राप्ताः अत
एव शिरोरुहाः केशाः श्वेताः स जरया जीर्णः पुरुषः किं कृत्वा प्रभावयेत्
मृत्युनिवर्तने समर्थो भवेत्, एतेन अस्मत्प्रयत्नमन्तरा मृत्युनिवृत्तिर्न
भवितेति सूचितम्  ॥  २।१०५।२३  ॥   

  

नन्दन्तीति । आदित्ये उदिते सति केचित् नन्दन्ति केचित् अस्तमिते नन्दन्ति
मनुष्याः जनाः आत्मनो जीवितक्षयमुदितमस्तमितं च नावबुध्यन्ते  ॥  २।१०५।२४
 ॥   

  

हृष्यन्तीति । येषाम् ऋतूनां परिवर्तेन परिवर्तनेन प्राणिनां प्राणसङ्क्षयो
भवति । तदागतं नवं नवमृतुमुखं दृष्ट्वा हृष्यन्ति । एतेन लोकानां
स्वाहिताज्ञत्वं सूचितम्  ॥  १०५।२५  ॥   

  

यथेति । कञ्चन कालमासाद्य प्राप्य महार्णवे यथा काष्ठं च काष्ठं च
काष्ठद्वयमित्यर्थः, समेयातामेकीभूयवर्तेयातां समेत्य तु कञ्चित्कालमासाद्य
व्यपेयातां वियुज्येयाताम् । एवं भार्यादयः समेत्य संयुज्य व्यवधावन्ति
वियुज्यन्ते अतः एषां भार्यादीनां विनाभवः वियोगः ध्रुवः निश्चितः ।
श्लोकद्वयमेकान्वयि  ॥  २।१०५।२६,२७  ॥   

  

नेति । अत्र अस्मिन् संसारे यथाभावं यथाकालप्राप्तं सुखदुःखादिकं कश्चित्
प्राणी न  

समतिवर्तते उल्लङ्घते तेन तस्मिन्नुल्लङ्घने प्रेतस्य प्रयतमानस्येत्यर्थः,
अनुशोचतः पुरुषस्य सामर्थ्यं न विद्यते तेन ते एव शोच्या इति ध्वनितम्  ॥ 
२।१०५।२८  ॥   

  

यथेति । यथा गच्छन्तं सार्थं वणिक्समूहं भवतां पृष्ठतः अहमप्यागमिष्यामि
इति पथि स्थितः कश्चित् ब्रूयात् कथनपूर्वकं गच्छेत् एवं यस्य व्यतिक्रमो
व्यत्ययः नास्ति पूर्वैः पितृपैतामहैः गतो यो मार्गः तं मार्गमापन्नः
प्राप्तः स पुरुषः कथं शोचेत् ऽसार्थो वणिक्समूहे स्यादपि सङ्घातमात्रकेऽ
इति मेदिनी । श्लोकद्वयमेकान्वयि  ॥  २।१०५।२९३०  ॥   

  

वयस इति । स्रोतसः नदीप्रवाहस्य वा इव अनिवर्तिनः पतमानस्य वयसः कौमारादेः
सम्बन्धी आत्मा सुखे तत्साधनीभूतधर्मे नियोक्तव्यः राज्ञा उपदेष्टव्य
इत्यर्थः, अत एव प्रजाः सुखभाजः स्मृताः  ॥  २।१०५।३१  ॥   

  

प्राकृतानां दुःखस्य राजनिवार्यत्वेन तद्विषयकशोकानर्हत्वमुपपाद्य
प्राकृतविलक्षणानां तु दुःखास्पृष्टत्वेन
तद्विषयकशोकस्याप्यनर्हत्वमुपपादयन्नाह-- धर्मेति । हे तात असुशुभैः असूनि
इन्द्रियाणि शुभानि दिव्यानि येषु तैः किञ्च सुशुभैः
प्राकृतविलक्षणैरित्यर्थः । कृत्स्नैः सकलैः अवयवैः प्राप्तदक्षिणैः
क्रतुभिश्च सहितः सतां सत्कृतः यो धर्मात्मा मम पिता स्वः सर्वलोकपरं लोकं
साकेतं गतः प्राप्तः स न शोच्यः  ॥  २।१०५।३२  ॥   

  

तदेव भङ्ग्यन्तरेणाह-- भृत्यानामिति । भृत्यादीनां भरणादिभ्यः आज्ञाप्य नः
पिता त्रिदिवं त्रिभिर्ब्रह्मादिभिः दिवं स्तुत्यमप्रकटसाकेतं गतः शरीरेण
सह प्राप्तः अतो न शोच्य इत्यनुकृष्यते  ॥  २।१०५।३३  ॥   

  

ननु सशरीरं लोकान्तरं गते ऽपि एतद्राज्यैश्वर्यत्यागहेतुकः शोकः कार्य
एवेत्यत आह-- स इति । जीर्णं बहुकालं भुक्तं मानुषं
प्राकृतमनुष्यसम्बन्धिनं देहमैश्वर्यवृद्धिं परित्यज्य ब्रह्मलोकविहारिणीं
ब्रह्मादीनां लोकेषु विहारयति प्रापयति तच्छीलां यथेच्छं
सर्वलोकगमनसम्पादिकामित्यर्थः, दैवीं प्राकृतविलक्षणाम् ऋद्धिं
सम्पत्तिमनुप्राप्तः  ॥  २।१०५।३४  ॥   

  

तमिति । तं प्राकृतविलक्षणसम्पत्तिविशिष्टं राजानमेवंविधः राजसदृशः कश्चित्
प्राज्ञः त्वद्विधो मद्विधश्च श्रुतवान् शास्त्रज्ञः बुद्धिमत्तरः शोचितुं
नार्हति  ॥  २।१०५।३५  ॥   

  

वस्तुतस्तु शोकमात्रपरित्यागः कर्तव्य इति बोधयन्नाह-- एते इति । विविधाः
शोकाः वर्जनीयाः विलापरुदिते च वर्जनीये, वर्जनीया इत्यस्य
लिङ्वचनविपरिणामेनान्यत्राप्यन्वयः  ॥  २।१०५।३६  ॥   

  

स इति । यतः वशिना स्वतन्त्रेण पित्रा त्वं तथा नियुक्तो ऽसि अतः स्वस्थो
भव शोकः मा न प्राप्नोतु इति शेषः, अत एव तां पित्राज्ञप्तां पुरीमयोध्यां
यात्वा प्राप्य स त्वमावस  ॥  २।१०५।३७  ॥   

  

यत्रेति । यत्र यस्मिन् वनवासरूपे कर्मणि पुण्यकर्मणा पित्रा नियुक्तः
तत्रैव स्थितो ऽहं पितुरनुशासनं करिष्यामि  ॥  २।१०५।३८  ॥   

  

नेति । त्वया मया ऽपि तस्य शासनं त्यक्तुं न शक्यं, तत्र हेतुः सदा मान्यः
पूजनीयः  ॥  २।१०५।३९  ॥   

  

तदिति । धर्मचारिणां सम्मतं तत्पितुर्वचः वनवासेन कर्मणा पालयिष्यामि  ॥ 
२।१०५।४०  ॥   

  

तत्र हेतुमाह-- धार्मिकेणेति । परलोकं जिगीषता धार्मिकेण पुरुषेण्ा
गुरुवर्तिना पित्राद्याज्ञानुसरणेन भवितव्यम्  ॥  २।१०५।४१  ॥   

  

आत्मानमिति । नः पितुः दशरथस्य शुभं वृत्तं सत्यप्रतिज्ञत्वमित्यर्थः,
निशाम्य संस्मृत्य आत्मानं स्वमनः स्वभावे पालकत्वरूपराजधर्मे अनुतिष्ठ
संस्थापय  ॥  २।१०५।४२  ॥   

  

इतीति । महात्मा रामः पितुः निदेशप्रतिपालनार्थमेवमर्थवद्वचनं यवीयसं
यवीयांसं कनिष्ठं  

भ्रातरं मुहूर्तादुक्त्वा विरराम  ॥  २।१०५।४३  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे
पञ्चाधिकशततमः सर्गः  ॥  २।१०५  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/07-rAma-darshanam/105_rAmaM_prati_bharatasya_prArthanA.md">
<details><summary><h3>तिलकम् ...{Loading}...</h3></summary>



पूर्वसर्गान्तोक्तरीत्या सुहृद्गणवृत्तत्वम् । शोचतां पितृपरणदुःखेन  ॥ 
२।१०५।१  ॥   

  

मन्दाकिन्यां तत्तीरे हुतं प्रातरौपासनहोमम् जप्यं गायत्रीजपम् । ऽद्वारम्ऽ
इति पाठे उटजद्वारमित्यर्थ इति केचित् तन्न, उत्तरसर्गे मन्दाकिनीतीरे
राममुवाचेत्युक्तेः तस्मात् ऽरामम्ऽ इति पाठो रामाधिष्ठितनदीतीरमित्यर्थ
उचितः  ॥  २।१०५।२,३  ॥   

  

माता कैकेयी प्रथमं राज्ञा राज्यदानेन सान्त्विता कृताश्वासा, अनन्तरं तया
ममेदं राज्यं दत्तम् । तद्राज्यमकण्टकमुक्तप्रकारेण पितृवचनस्यापि
परिपालनात्प्रत्यूहरहितम्  ॥  २।१०५।४  ॥   

  

जलागमे वर्षाकाले ऽम्बुवेगेन भिन्नः सेतुरिव इदं महदयोध्यादेशीयं
राज्यखण्डं भरतखण्डाख्यं राज्यं त्वदन्येन दुरावरमावरितुमशक्यम्  ॥  २।१०५।५
 ॥   

  

ननु त्वया वीरेण सुरक्ष्यमेतत्तत्राहगतिमिति । अश्वगतिमनुगन्तुं खरो यथा न
शक्तः तार्क्ष्यगत्यनुगमने यथेतरपक्षिणो ऽशक्ताः तथा तव गतिं त्वदीयां
राज्यपालनशक्तिमनुगन्तुं मे न शक्तिः । इवशब्दो यथार्थे
निपातानामनेकार्थत्वात्  ॥  २।१०५।६  ॥   

  

यः परैर्नित्यश उपजीव्यते तस्य सुजीवं शोभनं जीवनमित्यर्थः । भावधञन्तं
क्लीबमपि क्वचित् ऽघञ्जपाः पुंसिऽ इति तु प्रायिकमिति बोध्यम् ।
तस्येत्यर्थे तेनेत्यार्षम् । दुर्जीवं दुःखं जीवनं तस्मात्तव
राज्यकरणमेवेचितमिति भावः  ॥  २।१०५।७  ॥   

  

लोकरक्षणार्यं दशरथेनोत्पाद्य वर्धितः सकलगुणसंपन्नो यदि लोकरक्षणं न
करिष्यसि तदा व्यर्थस्तत्प्रयास इत्यमुमर्थमुपमानप्रदर्शनमुखेनाहयथा त्विति
। यथा वृक्षः फलार्थिना पुंसा रोपितः कृतबीजावापो ऽनन्तरं शनैर्वर्धितः ।
तत्र बुद्ध्यतिशयमाहह्रत्वकेन वामनेन दुरारोहो ऽत एव रूढस्कन्धो महाद्रुमो
ऽथ पुष्पितो भूत्वा यदा फलानि न दर्शयति तदा स तदारोपकः पुमान्यस्य फलस्य
हेतोः स द्रुमः प्रभावित उत्पादितः स तां प्रीतिं स्वाभिमतफलप्राप्तिजां
प्रीतिं नानुभवेत्,तथा त्वमिति एषोपमा त्वयि भवति । यत्र रक्षणकाले वृषभः
श्रेष्ठस्त्वं भर्ता पालनसमर्थो ऽस्मान्भृत्यान्न शाधि न सिक्षयसि,
अतस्तदर्थं तस्या उपमाया अर्थं राजप्रयासानर्थक्यरूपं वेत्तुमर्हसि  ॥ 
२।१०५।८१०  ॥   

  

श्रेणयो नानाजातीयसंघाः अग्र्याः प्रधानाः  ॥  २।१०५।११,१२  ॥   

  

तस्य वचः साध्वित्यनुमन्यन्तेति योजना अन्वमन्यन्तेत्यर्थः  ॥  २।१०५।१३
 ॥   

  

दुःखितं प्रेक्ष्य दुःखेनैवं वक्तीत्यालोच्य कृतात्मा शिक्षितबुद्धिः,
आत्मवान्धीरः  ॥  २।१०५।१४  ॥   

  

आश्वासनप्रकारोनात्मन इति । आत्मनो जीवस्य कामकारः स्वेच्छया
यत्किंचित्प्रवर्तनसामर्थ्यं न नास्ति, हि यतो ऽयं पुरुषो ऽनीश्वर
ईस्वरवत्स्वातन्त्र्यरहितः,तस्मादेनमितस्चास्माद्देहाच्च लोकाच्चेतरतः
परस्माद्देहाच्च लोकाच्च कृतान्तः कालो ऽन्तर्यामिरूपः कर्मानुरूपं कर्षति,
एवं च मम वनवासे न राजा नापि कैकेयी कारणं किंतु देवादीनामदृष्टमित्यान्तरो
भावः  ॥  २।१०५।१५  ॥   

  

इदानीं राजमरणशोकावकाशो ऽपि नास्तीत्याहसर्वे इति । निचयाः संग्रहा
नाशान्ताः समुच्छ्रया विद्यादिकृतमौन्नत्यम्, तस्मान्नस्वरत्वेन निश्चिते
कः शोक इति भावः  ॥  २।१०५।१६  ॥   

  

यथा फलानां पतनमशक्यपरिहारम् एवं मरणमपि तथा तस्मान्नृपस्य तस्य न शोच्यता
 ॥  २।१०५।१७  ॥   

  

तदेव दृष्टान्तान्तरेणोपपादयतियथेति  ॥  २।१०५।१८  ॥   

  

अतीतरजन्यप्रतिनिवृत्तौ दृष्टान्तो यमुना यात्येव न प्रतिनिवर्तत इत्यर्थः
। उतकार्णवमित्यत्रोदकपदमधिकम्  ॥  २।१०५।१९  ॥   

  

गच्छन्तीति शत्रन्तम् । अशंवो रविकिरणाः । ऽआशयोऽ इति पाठे जलाशय इत्यर्थः
 ॥  २।१०५।२०  ॥   

  

यदेवमतस्त्वमात्मानं प्रति अनुशोचमृत्युर्दुर्वार आयाति का मे
गतिरिहामुत्रेति चिन्तय । अन्यं राजानं तदेव शोच्यत्वमाहआयुरिति । आयुस्तु
यस्य, यस्य कस्यापि हीयत इत्यर्थः  ॥  २।१०५।२१  ॥   

  

तदेवाहसहेति । मृत्युः सह व्रजति सह निषीदति तिष्ठति सहैव दीर्घं
विरजापर्यन्तं संलग्नमध्वानं गत्वा निवर्तते विरजापारं न गच्छतीत्यर्थः,
एतेन लोकानां विरजापारप्राप्त्युपायः कर्तव्य इति व्यञ्जितम्  ॥  २।१०५।२२
 ॥   

  

वलयो जराकृताः । किं हि कृत्वा किं बलं प्राप्य प्रभावयेत्प्रभुत्वं
भावयेत्, यद्वा किं कृत्वा कमुपायं कृत्वा एतत्सर्वपरिहारे समर्थो
भवेदित्यर्थः  ॥  २।१०५।२३  ॥   

  

आयुःक्षयकारकत्वेनानिष्टसाधनरव्युदयादाविष्टसाधनत्वबुद्ध्यातिमूढा मनुष्या
इत्याहनन्दन्तीति  ॥  २।१०५।२४  ॥   

  

नवं नवमिवेतः प्रागप्राप्तमव । ऋतुमुखमृतुप्रारम्भः, परिवर्तः पुनः पुनः
प्राप्तिः, तं दृष्ट्वा हष्यन्ति न जानन्ति तत्परिवर्तनेन प्राणिनां नाश
इतीत्यन्वयः । ऽआत्ममुखम्ऽ इति पाठे स्वस्वाभिमुखमृतनां परिवर्तं दृष्ट्वा
हष्यन्तीत्यर्थः  ॥  २।१०५।२५  ॥   

  

काष्ठं काष्ठं पोतद्वयम्  ॥  २।१०५।२६  ॥   

  

विनाभवः विप्रयोग इति यावत्  ॥  २।१०५।२७  ॥   

  

अत्र संसारे कश्चिदपि प्राणी यथाभावं यथाप्राप्तं स्वभावं मृतिजनिलक्षणं न
समतिवर्तते न लङ्घयति, तेन हेतुना प्रेतस्य संबन्धसामान्ये षष्ठी ।
प्रेतमनुशोचतो ऽस्य तस्मिन्स्वीयप्रेतभावनिवर्तने सामर्थ्यं नास्ति  ॥ 
२।१०५।२८  ॥   

  

पूर्वगतिसमानगतित्वे दृष्टान्तःयथेति । पुरतो गच्छन्तं सार्थं पथि स्थितः
पथिकः  ॥  २।१०५।२९  ॥   

  

उक्ताया लोकस्थितेः प्रकृतोपयोगमाहएवमिदि । पैतृपितामहैः । वृद्धिरार्षी ।
पितृपैतामहैरित्यर्थः । ऽपितृपैतामहःऽ इति पाठे तत्संबन्धी मार्ग इत्यर्थः,
ध्रुवो ऽवस्यं प्राप्यः । यस्य मार्गस्य व्यतिक्रमो लङ्घनं नास्ति तमापन्नः
स्वयमपि तं प्राप्तः पित्रादीन्कथं शोचेत्  ॥  २।१०५।३०  ॥   

  

स्रोतसो वा गङ्गादिप्रवाहस्येवानिवर्तिनः प्रत्यावृत्तिरहितस्य पतमानस्य
गच्छतौ वयसः नाशं दृष्ट्वेति शेषः, आत्मा सुखे तत्साधने धर्मे नियोक्तव्यः
। कुतः यतः प्रजाः सुखबाजः सुखसाधनाप्तिनिमित्तजन्मभाजः स्मृताः  ॥ 
२।१०५।३१  ॥   

  

यदेवमतःधर्मात्मेति । उपसंहरतिन स इति । सतां सत्कृतः सद्भिः पूज्यमानः  ॥ 
२।१०५।३२  ॥   

  

ब्रह्मलोकविहारिणीं तल्लोके विहाराहां दैवीमृद्धिं देवसंबन्धिनीं
तपादिसमृद्धिम्  ॥  २।१०५।३३  ॥   

  

श्रुतवानधीतात्मविद्यः । ऽतद्विधो यद्विधश्चासिऽ इति पाठे
श्रुतवान्बुद्धिमत्तरश्च यद्विधो ऽसि तद्विधो भवान्न शोचितुमर्हतीत्यर्थ
इति तीर्थः । ब्रह्मलोकं प्राप्तस्यात्यन्तं शोको ऽनुचित इति भावः  ॥ 
२।१०५।३४  ॥   

  

बहुविधा दशरथमरणमद्विवासनादिविषयभेदेन बहुप्रकाराः । शोको मानसो
विलापरुदिते तत्कार्ये  ॥  २।१०५।३५  ॥   

  

स्वस्थः शोकरहितः । मा शोकः त्वां परिभवत्विति शेषः । यात्वा गत्वा तां
पुरीमयोध्यामावस  

। कुत एवं नियोगस्तत्राहतथेति । वशिना सत्यवशवता सत्याधीनत्ववता  ॥ 
२।१०५।३६  ॥   

  

यत्र यस्मिन्कृत्ये तत्रैव प्रवृत्तः सन्निति शेषः  ॥  २।१०५।३७  ॥   

  

त्यागस्यान्याय्यत्वे हेतुःसदा मान्य इत्यादि  ॥  २।१०५।३८  ॥   

  

कर्मणा तदुचितव्यापारेण  ॥  २।१०५।३९  ॥   

  

नरेण ऽनृपेणऽ इति पाठः क्षत्रियेणेत्यर्थ इति कतकः । परलोकं जिगीषता
धार्मिकत्वादिस्वभाववता भवितव्यम्  ॥  २।१०५।४०  ॥   

  

नः पितुर्वृत्तं शुभं निशाम्य पर्यालोच्य तेन स उत्तमां गतिं गत इति
ज्ञात्वा त्वं स्वभावेन धार्मिकत्वादिलक्षणेनोपलक्षितः आत्मानमात्मनः
परलोकहितमनुतिष्ठ चिन्तयेत्यर्थः  ॥  २।१०५।४१,४२  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे पञ्चोत्तरशततमः सर्गः  ॥  २।१०५  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/07-rAma-darshanam/105_rAmaM_prati_bharatasya_prArthanA.md">
<details><summary><h3>द्राविडपाठः ...{Loading}...</h3></summary>


ततः पुरुषसिंहानां वृतानां तैः सुहृद्गणैः।  
शोचतामेव रजनी दुःखेन व्यत्यवर्त्तत ॥ 2.105.1 ॥   
रजन्यां सुप्रभातायां भ्रातरस्ते सुहृद्वृताः।  
मन्दाकिन्यां हुतं जप्यं कृत्वा राममुपागमन् ॥ 2.105.2 ॥   
तूष्णीं ते समुपासीना न कश्चित्किञ्चिदब्रवीत्।  
भरतस्तु सुहृन्मध्ये रामं वचनमब्रवीत् ॥ 2.105.3 ॥   
सान्त्विता मामिका माता दत्तं राज्यमिदं मम।  
तद्ददामि तवैवाहं भुङ्क्ष्व राज्यमकण्टकम् ॥ 2.105.4 ॥   
महतेवाम्बुवेगेन भिन्नः सेतुर्जलागमे।  
दुरावारं त्वदन्येन राज्यखण्डमिदं महत् ॥ 2.105.5 ॥   
गतिं खर इवाश्वस्य तार्क्ष्यस्येव पतत्त्रिणः।  
अनुगन्तुं न शक्तिर्मे गतिं तव महीपते ॥ 2.105.6 ॥   
सुजीवं नित्यशस्तस्य यः परैरुपजीव्यते।  
राम तेन तु दुर्जीवं यः परानुपजीवति ॥ 2.105.7 ॥   
यथा तु रोपितो वृक्षः पुरुषेण विवर्द्धितः।  
ह्रस्वकेन दुरारोहो रूढस्कन्धो महाद्रुमः ॥ 2.105.8 ॥   
स यथा पुष्पितो भूत्वा फलानि न विदर्शयेत्।  
स तां नानुभवेत्प्रीतिं यस्य हेतोः प्ररोपितः ॥ 2.105.9 ॥   
एषोपमा महाबाहो तमर्थं वेत्तुमर्हसि।  
यदि त्वमस्मान् वृषभो भर्त्ता भृत्यान्न शाधि हि ॥ 2.105.10 ॥   
श्रेणयस्त्वां महाराज पश्यन्त्वग्र्याश्च सर्वशः।  
प्रतपन्तमिवादित्यं राज्ये स्थितमरिन्दमम् ॥ 2.105.11 ॥   
तवाऽनुयाने काकुत्स्थ मत्ता नर्दन्तु कुञ्जराः।  
अन्तःपुरगता नार्यो नन्दन्तु सुसमाहिताः ॥ 2.105.12 ॥   
तस्य साध्वित्यमन्यन्त नागरा विविधा जनाः।  
भरतस्य वचः श्रुत्वा रामं प्रत्यनुयाचतः ॥ 2.105.13 ॥   
तमेवं दुःखितं प्रेक्ष्य विलपन्तं यशस्विनम्।  
रामः कृतात्मा भरतं समाश्वासय दात्मवान् ॥ 2.105.14 ॥   
नात्मनः कामकारोऽस्ति पुरुषोऽयमनीश्वरः।  
इतश्चेतरतश्चैनं कृतान्तः परिकर्षति ॥ 2.105.15 ॥   
सर्वे क्षयान्ता निचयाः पतनान्ताः समुच्छ्रयाः।  
संयोगा विप्रयोगान्ता मरणान्तं च जीवितम् ॥ 2.105.16 ॥   
यथा फलानां पक्वानां नान्यत्र पतनाद्भयम्।  
एवं नरस्य जातस्य नान्यत्र मरणाद्भयम् ॥ 2.105.17 ॥   
यथागारं दृढस्थूणं जीर्णं भूत्वाऽवसीदति।  
तथैव सीदन्ति नरा जरामृत्युवशङ्गताः ॥ 2.105.18 ॥   
अत्येति रजनी या तु सा न प्रतिनिवर्त्तते।  
यात्येव यमुना पूर्णा समुद्रमुदकाकुलम् ॥ 2.105.19 ॥   
अहोरात्राणि गच्छन्ति सर्वेषां प्राणिनामिह।  
आयूंषि क्षपयन्त्याशु ग्रीष्मे जलमिवांशवः ॥ 2.105.20 ॥   
आत्मानमनुशोच त्वं किमन्यमनुशोचसि।  
आयुस्ते हीयते यस्य स्थितस्य च गतस्य च ॥ 2.105.21 ॥   
सहैव मृत्युर्व्रजति सह मृत्युर्निषीदति।  
गत्वा सुदीर्घमध्वानं सहमृत्युर्निवर्तते ॥ 2.105.22 ॥   
गात्रेषु वलयः प्राप्ताः श्वेताश्चैव शिरोरुहाः।  
जरया पुरुषो जीर्णः किं हि कृत्वा प्रभावयेत् ॥ 2.105.23 ॥   
नन्दन्त्युदित आदित्ये नन्दन्त्यस्तमिते रवौ।  
आत्मनो नावबुध्यन्ते मनुष्या जीवितक्षयम् ॥ 2.105.24 ॥   
हृष्यन्त्यृतुमखं दृष्ट्वा नवं नवमिहागतम्।  
ऋतूनां परिवर्त्तेन प्राणिनां प्राणसङ्क्षयः ॥ 2.105.25 ॥   
यथा काष्ठं च काष्ठं च समेयातां महार्णवे।  
समेत्य च व्यपेयातां कालमासाद्य कञ्चन ॥ 2.105.26 ॥   
एवं भार्याश्च पुत्राश्च ज्ञातयश्च घनानि च।  
समेत्य व्यवधावन्ति ध्रुवो ह्येषां विनाभवः ॥ 2.105.27 ॥   
नात्र कश्चिद्यथाभावं प्राणी समभिवर्त्तते।  
तेन तस्मिन्न सामर्थ्यं प्रेतस्यास्त्यनुशोचतः ॥ 2.105.28 ॥   
यथा हि सार्थं गच्छन्तं ब्रूयात् कश्चित् पथि स्थितः।  
अहमप्यागमिष्यामि पृष्ठतो भवतामिति ॥ 2.105.29 ॥   
एवं पूर्वैर्गतो मार्गः पितृपैतामहो ध्रुवः।  
तमापन्नः कथं शोचेद्यस्य नास्ति व्यतिक्रमः ॥ 2.105.30 ॥   
वयसः पतमानस्य स्रोतसो वाऽनिवर्तिनः।  
आत्मा सुखे नियोक्तव्यः सुखभाजः प्रजाः स्मृताः ॥ 2.105.31 ॥   
धर्मात्मा स शुभैः कृत्स्नैः क्रतुभिश्चाप्तदक्षिणैः।  
धूतपापो गतः स्वर्गं पिता नः पृथिवीपतिः ॥ 2.105.32 ॥   
भृत्यानां भरणात् सम्यक् प्रजानां परिपालनात्।  
अर्थादानाच्च धर्मेण पिता नस्त्रिदिवं गतः ॥ 2.105.33 ॥   
कर्मभिस्तु शुभैरिष्टैः क्रतुभिश्चाप्तदक्षिणैः।  
स्वर्गं दशरथः प्राप्तः पिता नः पृथिवीपतिः ॥ 2.105.34 ॥   
इष्ट्वा बहुविधैर्यज्ञैर्भोगांश्चावाप्य पुष्कलान्।  
उत्तमं चायुरासाद्य स्वर्गतः पृथिवीपतिः ॥ 2.105.35 ॥   
आयुरुत्तममासाद्य भोगानपि च राघवः।  
स न शोच्यः पिता तातः स्वर्गतः सत्कृतः सताम् ॥ 2.105.36 ॥   
स जीर्णं मानुषं देहं परित्यज्य पिता हि नः।  
दैवीमृद्धिमनुप्राप्तो ब्रह्मलोकविहारिणीम् ॥ 2.105.37 ॥   
तं तु नैवंविधः कश्चित् प्राज्ञः शोचितुमर्हति।  
तद्विधो यद्विधश्चापि श्रुतवान् बुद्धिमत्तरः ॥ 2.105.38 ॥   
एते बहुविधाः शोका विलापरुदिते तथा।  
वर्जनीया हि धीरेण सर्वावस्थासु धीमता ॥ 2.105.39 ॥   
स स्वस्थो भव माशोचीर्यात्वा चावस तां पुरीम्।  
तथा पित्रा नियुक्तोऽसि वशिना वदतां वर ॥ 2.105.40 ॥   
यत्राहमपि तेनैव नियुक्तः पुण्यकर्मणा।  
तत्रैवाहं करिष्यामि पितुरार्य्यस्य शासनम् ॥ 2.105.41 ॥   
न मया शासनं तस्य त्यक्तुं न्याय्यमरिन्दम।  
तत् त्वयापि सदा मान्यं स वै बन्धुः स नः पिता ॥ 2.105.42 ॥   
तद्वचः पितुरेवाहं सम्मतं धर्मचारिणः।  
कर्मणा पालयिष्यामि वनवासेन राघव ॥ 2.105.43 ॥   
धीर्मिकेणानृशंसेन नरेण गुरुवर्त्तिना।  
भवितव्यं नरव्याघ्र परलोकं जिगीषता ॥ 2.105.44 ॥   
आत्मानमनुतिष्ठ त्वं स्वभावेन नरर्षभ।  
निशाम्य तु शुभं वृत्तं पितुर्दशरथस्य नः ॥ 2.105.45 ॥   
इत्येवमुक्त्वा वचनं महात्मा पितुर्निदेशप्रतिपालनार्थम्।  
यवीयसं भ्रातरमर्थवच्च प्रभुर्मुहूर्ताद्विरराम रामः ॥ 2.105.46 ॥   

</details>
</div>
