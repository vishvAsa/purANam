+++
title = "०४३ गङ्गावतारः"
title_english = "043 River ganga s descent onto earth"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_1/Kanda_1_BK-043-GangavaTharanam.mp3"></div>

<div class="js_include collapsed" newlevelforh1="2" title="IITK" unfilled url="/purANam/rAmAyaNam/audIchya-pAThaH/iitk/1_bAlakANDam/04-mithilAyAtrA/02-sagara-kathA/043_gangAvatAraH.md">
<details><summary><h2>IITK ...{Loading}...</h2></summary>

Pleased with the austerities of Bhagiratha, Siva holds Ganga on his head
during her descent and releases in Bindu lake--Ganga branches into seven
streams--following Bhagiratha, Ganga reaches the nether world and
delivers the souls of Sagara's sons.



### श्लोकः
#### मूलम्
देवदेवे गते तस्मिन् सोऽङ्गुष्ठाग्रनिपीडिताम्।  
कृत्वा वसुमतीं राम संवत्सरमुपासत॥1.43.1॥

#### शब्दार्थः
राम O Rama, तस्मिन् देवदेवे when that god of gods, Brahma, गते had departed, सः he, वसुमतीम् earth, अङ्गुष्ठाग्रनिपीडिताम् pressing with the tip of his great toe, कृत्वा having made, संवत्सरम् for one year, उपासत meditated upon.

#### आङ्ग्लानुवादः
"O Rama when that God of the gods (Brahma) departed, Bhagiratha, pressing the earth with the tip of his big toe (standing supported by the big toe) penanced (meditated upon Siva) for one year.



### श्लोकः
#### मूलम्
अथ संवत्सरे पूर्णे सर्वलोकनमस्कृतः।  
उमापतिः पशुपती राजानमिदमब्रवीत्॥1.43.2॥

#### शब्दार्थः
अथ thereafter, संवत्सरे when one year, पूर्णे was completed, सर्वलोकनमस्कृतः he, worshipped by all in all worlds, उमापतिः husband of Uma, पशुपतिः Iswara, राजानम् addressing king, इदम् these words, अब्रवीत् said.

#### आङ्ग्लानुवादः
After one full year was completed, Iswara who is worshipped by all in all the worlds said to king Bhagirathaः



### श्लोकः
#### मूलम्
प्रीतस्तेऽहं नरश्रेष्ठ करिष्यामि तव प्रियम्।  
शिरसा धारयिष्यामि शैलराजसुतामहम्॥1.43.3॥

#### शब्दार्थः
नरश्रेष्ठ O Best among men, अहम् I, ते with you, प्रीतः pleased, तव to you, प्रियम् dear,  करिष्यामि I shall do, अहम् I, शैलराजसुताम् daughter of the king of mountains, शिरसा with my head, धारयिष्यामि will hold.

#### आङ्ग्लानुवादः
"O Best of men  I am pleased with your devotion. I will hold Ganga on my head, the daughter of the king of mountains (to reduce  the force of her descent). I shall do your wish.



### श्लोकः
#### मूलम्
ततो हैमवती ज्येष्ठा सर्वलोकनमस्कृता।  
तदा सातिमहद्रूपं कृत्वा वेगं च दुस्सहम्॥1.43.4॥  
आकाशादपतद्राम  शिवे शिवशिरस्युत।

#### शब्दार्थः
राम O Rama, ततः thereafter, हैमवती daughter of Himvat, सर्वलोकनमस्कृता adored by all worlds, ज्येष्ठा  eldest (गङ्गा Ganga), तदा then, अति महत् mighty, रूपं form, दस्सहम् unbearable, वेगं speed, कृत्वा having assumed, आकाशात् from the sky, शिवे on the auspicious, शिवशिरसि on the head of Siva, अपतत् उत fell down.

#### आङ्ग्लानुवादः
Then Ganga, the eldest daughter of Himavat who is adored by all the worlds, assuming the form of a mighty river descended from the sky with unbearable speed on the auspicious head of Siva.



### श्लोकः
#### मूलम्
अचिन्तयच्च सा देवी गङ्गा परमदुर्धरा॥1.43.5॥  
विशाम्यहं हि पातालं स्रोतसा गृह्य शङ्करम्।

#### शब्दार्थः
परमदुर्धरा extremely difficult to contain, सा देवी that goddess, गङ्गा Ganga, अचिन्तयच्च also thought over, अहम् I, स्रोतसा by my flow, शङ्करम् Siva, गृह्य seizing, पातालम् lower regions of earth, विशामि I shall enter.

#### आङ्ग्लानुवादः
"Goddess Ganga, extremely difficult to contain, thought that seizing Siva with her flow she would enter the lower regions of the earth.



### श्लोकः
#### मूलम्
तस्यावलेपनं ज्ञात्वा क्रुद्धस्तु भगवान् हरः॥1.43.6॥  
तिरोभावयितुं बुद्धिं चक्रे त्रिनयनस्तदा।

#### शब्दार्थः
त्रिनयनः threeeyed, भगवान् worshipful, हरः Iswara, तस्याः her, अवलेपनम् proud intentions, ज्ञात्वा having come to know, तदा then, तिरोभावयितुम् to send her back,  बुद्धिम् determination, चक्रे made.

#### आङ्ग्लानुवादः
Then the threeeyed Lord Siva, aware of her proud intentions applied his intelligence to conceal her.



### श्लोकः
#### मूलम्
सा तस्मिन् पतिता पुण्या पुण्ये रुद्रस्य मूर्धनि॥1.43.7॥  
हिमवत्प्रतिमे राम जटामण्डलगह्वरे।

#### शब्दार्थः
राम O Rama, सा पुण्या that sacred river Ganga, हिमवत्प्रतिमे resembling Himavat mountain, जटामण्डलगह्वरे cave of the locks of hair, तस्मिन् on that, रुद्रस्य Siva's, पुण्ये sacred, मूर्धनि head, पतिता fell.

#### आङ्ग्लानुवादः
O Rama that sacred river (Ganga), descended on to the depths of the matted locks on the holy head of Siva resembling the mount Himavan.



### श्लोकः
#### मूलम्
सा कथञ्चिन्महीं गन्तुं नाशक्नोद्यत्नमास्थिता॥1.43.8॥  
नैव निर्गमनं लेभे जटामण्डलमोहिता।

#### शब्दार्थः
सा that Ganga, यत्नम् effort, आस्थिता having put in, कथञ्चित् by any means, महीम् earth, गन्तुम् to reach, न अशक्नोत् was not poweful, जटामण्डलमोहिता enveloped by matted locks of hair, निर्गमनम् exit, न लेभे did not obtain.

#### आङ्ग्लानुवादः
Trapped in the matted locks, she (Ganga) could not come out. With all her efforts she could not reach the earth.



### श्लोकः
#### मूलम्
तत्रैवाबम्भ्रमद्देवी संवत्सरगणान् बहून्॥1.43.9॥  
तामपश्यन्पुनस्तत्र तपः परममास्थितः।

#### शब्दार्थः
देवी Ganga, बहून् many, संवत्सरगणान् for a number of years, तत्रैव there alone, अबम्भ्रमत् went round and round, ताम् that Ganga, अपश्यन् without seeing, पुनः again, तत्र there, परमम् great, तपः austerities, आस्थितः adopted.

#### आङ्ग्लानुवादः
There the golden Ganga wandered about for many years. Bhagiratha not finding Ganga, once again resorted to great penance.



### श्लोकः
#### मूलम्
अनेन तोषितश्चाभूदत्यर्थं रघुनन्दन॥1.43.10॥  
विससर्ज ततो गङ्गां हरो बिन्दुसरः प्रति।

#### शब्दार्थः
रघुनन्दन O Rama, अनेन by this penance, हरः Iswara, अत्यर्थम् immensely, तोषितः अभूत् was gratified, ततः afterwards, गङ्गाम् Ganga, बिन्दुसरः प्रति forming Bindusara, विससर्ज released (drop by drop).

#### आङ्ग्लानुवादः
O Son of the Raghus (Rama) Siva was immensely pleased with the penace and thereafter released Ganga (drop by drop) forming Bindusara.



### श्लोकः
#### मूलम्
तस्यां विसृज्यमानायां सप्तस्रोतांसि जज्ञिरे॥1.43.11॥  
ह्लादिनी पावनी चैव नलिनी च तथाऽपरा।  
तिस्रः प्राचीं दिशं जग्मुः गङ्गाश्शिवजलाश्शुभाः॥1.43.12॥

#### शब्दार्थः
तस्याम् when that Ganga, विसृज्यमानायाम् was being released, सप्त seven, स्रोतांसि streams, जज्ञिरे were born, ह्लादिनी Hladini, पावनी Pavani, तथा and, अपरा another, नलिनी च Nalini,  शिवजलाः possessing auspicious waters, तिस्रः three, शुभाः auspicious, गङ्गाः streams of Ganga, प्राचीम् दिशं eastwards, जग्मुः had flowed.

#### आङ्ग्लानुवादः
As she (Ganga) was released, she branched out into seven streams. Three streams  
known as Hladini, Pavani and Nalini having auspicious waters and conferring prosperity flowed eastwards.



### श्लोकः
#### मूलम्
सुचक्षुश्चैव सीता च सिन्धुश्चैव महानदी।  
तिस्रस्त्वेता दिशं जग्मुः प्रतीचीं तु शुभोदकाः॥1.43.13॥

#### शब्दार्थः
सुचक्षुः Suchakshu, सीता च Sita, सिन्धुः called Sindhu, महानदी च a great river, शुभोदकाः having auspicious waters, एताः तिस्रः these three, प्रतीचीं दिशम् westwards, जग्मुः had gone

#### आङ्ग्लानुवादः
Auspicious Suchakshu, Sita and a great river Sindhu, these three great rivers flowed  westwards.



### श्लोकः
#### मूलम्
सप्तमी चान्वगात्तासां भगीरथमथो नृपम्।  
भगीरथोऽपि राजर्षिर्दिव्यं स्यन्दनमास्थितः॥1.43.14॥  
प्रायादग्रे महातेजा गङ्गा तं चाप्यनुव्रजत्।

#### शब्दार्थः
अथः downwards, तासाम् among them, सप्तमी seventh, भगीरथम् Bhagiratha, नृपम् king, अन्वगात् followed, महातेजाः most brilliant, राजर्षिः royal sage, भगीरथोऽपि Bhagiratha also,  दिव्यम् divine, स्यन्दनम् chariot, आस्थितः mounting, अग्रे प्रायात् marched forward, गङ्गा च Ganga, अनुव्रजत् followed.

#### आङ्ग्लानुवादः
The seventh stream among them followed Bhagiratha. The most brilliant rajarshi Bhagiratha also mounting on divine chariot raced forward and Ganga followed him.



### श्लोकः
#### मूलम्
गगनाच्छङ्करशिरस्ततो धरणिमाश्रिता॥1.43.15 ॥  
व्यसर्पत जलं तत्र तीव्रशब्दपुरस्कृतम्।

#### शब्दार्थः
गगनात् from sky, शङ्करशिरः on the head of Shankara, ततः from there, धरणिम् earth, आश्रिता resorted, तत्र there, जलम् waters, तीव्रशब्दपुरस्कृतम् culminating in intense sounds, व्यसर्पत had flown.

#### आङ्ग्लानुवादः
From the sky on to the head of Shankara and thence Ganga resorted to the earth. There it flowed forward with a roaring sound.



### श्लोकः
#### मूलम्
मत्स्यकच्छपसङ्घैश्च शिंशुमारगणैस्तदा॥1.43.16॥  
पतद्भिः पतितैश्चान्यैर्व्यरोचत वसुन्धरा।

#### शब्दार्थः
तदा then, वसुन्धरा earth, पतितैः by the fallen, पतद्भिश्च by the falling, मत्स्यकच्छपसङ्घैश्च by shoals of fish, turtles, शिंशुमारगणैश्च by multitudes of sea animals, अन्यैः by other  animals, व्यरोचत shone.

#### आङ्ग्लानुवादः
Then the earth looked bright with the fallen and falling shoals of fish, turtles and multitudes  of other seaanimals.



### श्लोकः
#### मूलम्
ततो देवर्षिगन्धर्वा यक्षसिद्धगणास्तदा॥1.43.17॥  
व्यलोकयन्त ते तत्र गगनाद्गां गतां तथा।

#### शब्दार्थः
ततः then, देवर्षिगन्धर्वाः devarshis, gandharvas, यक्षः yakshas, ते सिद्धगणाः those hosts of siddhas, तदा then, तथा in that way, गगनात् from the sky, गाम् the earth, गताम् reached, व्यलोकयन्त looked on with astonishment.

#### आङ्ग्लानुवादः
Then devarshis, gandharvas, yakshas and hosts of siddhas looked on with astonishment at Ganga falling from the sky and descending on the earth.



### श्लोकः
#### मूलम्
विमानैर्नगराकारैर्हयैर्गजवरैस्तदा॥1.43.18॥  
पारिप्लवगतैश्चापि देवतास्तत्र विष्ठिताः।

#### शब्दार्थः
तदा then, देवताः devatas, नगराकारैः as large as cities, विमानैः aerial chariots, पारिप्लवगतैः in restless movements, हयैः by horses, गजवरैः by excellent elephants, तत्र there, विष्ठिताः were stationed.

#### आङ्ग्लानुवादः
Then, gods in a state of excitement in their aerial chariots as large as cities, on horses and on big elephants were stationed there (in the sky).



### श्लोकः
#### मूलम्
तदद्भुततमं लोके गङ्गापतनमुत्तमम्॥1.43.19॥  
दिदृक्षवो देवगणाः समीयुरमितौजसः।

#### शब्दार्थः
लोके In this world, अद्भुततमं most wonderful, उत्तमम् great, गङ्गापतनम् descent of Ganga, दिदृक्षवः desirous of witnessing, अमितौजसः beings with great lustre, देवगणाः hosts of devatas, समीयुः arrived.

#### आङ्ग्लानुवादः
Gods with great lustre arrived to witness the most wonderful, grand descent of Ganga.



### श्लोकः
#### मूलम्
सम्पतद्भिस्सुरगणैस्तेषां चाभरणौजसा॥1.43.20॥  
शतादित्यमिवाभाति गगनं गततोयदम्।

#### शब्दार्थः
गततोयदम् devoid of clouds, गगनम् sky, सम्पतद्भिः by those arriving with speed, सुरगणैः by  multitudes of devatas, तेषाम् आभरणौजसा with the effulgence of their ornaments, शतादित्यमिव hundred suns, आभाति shines (at that moment).

#### आङ्ग्लानुवादः
The cloudless sky shone with the radiance of the ornaments of the gods alighting speedily to witness Ganga. It appeared as though the sky was filled with a hundred Suns.



### श्लोकः
#### मूलम्
शिंशुमारोरगगणैर्मीनैरपि च चञ्चलैः॥1.43.21॥  
विद्युद्भिरिव विक्षिप्तमाकाशमभवत्तदा।

#### शब्दार्थः
तदा then, शिंशुमारोरगगणैः by multitudes of sea animals and serpents, चञ्चलैः which had fickle movements, मीनैरपि च with the fish also, आकाशम् the sky, विद्युद्भिः with flashes of lightening, विक्षिप्तमिव as if scattered, अभवत् became.

#### आङ्ग्लानुवादः
The sky strewn with lightnings appeared as if it was inhabited by seaanimals, serpents and fishes fickle.



### श्लोकः
#### मूलम्
पाण्डरैस्सलिलोत्पीडैः कीर्यमाणैस्सहस्रधा॥1.43.22॥  
शारदाभ्रैरिवाकीर्णं गगनं हंससम्प्लवैः।

#### शब्दार्थः
सहस्रधा in thousand ways, कीर्यमाणैः scattered, पाण्डरैः by the white, सलिलोत्पीडैः foams of water, गगनम् sky, हंससम्प्लवैः with flocks of swans, शारदाभ्रैः by autumnal clouds, अकीर्णमिव  as if spread over.

#### आङ्ग्लानुवादः
White foams of water were scattered in a thousand ways. It appeared as if the sky was  spread over with autumnal clouds flocks of swans.



### श्लोकः
#### मूलम्
क्वचिद्द्रुततरं याति कुटिलं क्वचिदायतम्॥1.43.23॥  
विनतं क्वचिदुद्धूतं क्वचिद्याति शनैश्शनैः।

#### शब्दार्थः
क्वचित् at some places, द्रुततरम् very rapidly, याति it was flowing, क्वचित् at some other  places, कुटिलम् याति flowing in curved ways, क्वचित् at some other places, आयतम् it was wide, क्वचित् at some places, विनतम् inclined, क्वचित् at some places, उध्दूतम् was rising  high, क्वचित् at some places, शनैः शनैः very slowly, याति flowing.

#### आङ्ग्लानुवादः
Ganga was flowing now rapid, now slow, now wide, now meandering, now low, now high.



### श्लोकः
#### मूलम्
सलिलेनैव सलिलं क्वचिदभ्याहतं पुनः॥1.43.24॥  
मुहुरूर्ध्वमुखं गत्वा पपात वसुधातलम्।

#### शब्दार्थः
क्वचित् at some places, सलिलम् water, सलिलेनैव with waters alone, अभ्याहतम् was dashing  against, मुहुः repeatedly, ऊर्ध्वमुखम् upwards, गत्वा having gone, पुनः again, वसुधातलम् on the ground, पपात fell down.

#### आङ्ग्लानुवादः
Sometimes waves dashed against waves. They rose repeatedly upwards and fell down on the ground.



### श्लोकः
#### मूलम्
तच्छङ्करशिरोभ्रष्टं भ्रष्टं भूमितले पुनः॥1.43.25॥  
व्यरोचत तदा तोयं निर्मलं गतकल्मषम्।

#### शब्दार्थः
शङ्करशिरोभ्रष्टम् descended on the Shankara's head, पुनः again, भूमितले on the earth, भ्रष्टम्  fallen, गतकल्मषम् freed from impurities, निर्मलम् pure, तत् तोयम् those waters, तदा then, व्यरोचत looked splendid.

#### आङ्ग्लानुवादः
The waters of Ganga descended on Shankara's head and from there to the earth. Freed from all impurities, the waters looked pure and clean.



### श्लोकः
#### मूलम्
तत्र देवर्षिगन्धर्वा वसुधातलवासिनः॥1.43.26॥  
भवाङ्गपतितं तोयं पवित्रमिति पस्पृशुः।

#### शब्दार्थः
तत्र there, देवर्षिगन्धर्वाः devatas, rishis and gandharvas, वसुधातलवसिनः those living on the earth, भवाङ्गपतितम् fallen from the body of Siva, तोयम् waters, पवित्रमिति sacred, पस्पृशुः touched.

#### आङ्ग्लानुवादः
Considering the waters fallen from the head of Siva sacred, devatas, rishis and gandharvas and those living on earth touched it (with reverence).



### श्लोकः
#### मूलम्
शापात्प्रपतिता ये च गगनाद्वसुधातलम्॥1.43.27॥  
कृत्वा तत्राभिषेकं ते बभूवुर्गतकल्मषाः।

#### शब्दार्थः
ये च those, शापात् due to the curse, गगनात् from the sky,  वसुधातलम् earth, प्रपतिताः had fallen, ते they, तत्र there, अभिषेकम् bath, कृत्वा having taken, गतकल्मषाः बभूवुः were absolved  of their sins.

#### आङ्ग्लानुवादः
Those cursed to fall from heaven to earth were absolved of their sins after bathing there (in the waters of Ganga).



### श्लोकः
#### मूलम्
धूतपापाः पुनस्तेन तोयेनाथ सुभास्वता॥1.43.28॥  
पुनराकाशमाविश्य स्वान् लोकान् प्रतिपेदिरे।

#### शब्दार्थः
तेन by that, सुभास्वता excellently shining, तोयेन waters, धूतपापाः cleansed of their sins, पुनः again, आकाशम् sky, आविश्य having entered, अथ thereafter, पुनः again, स्वान् their own, लोकान् celestial worlds, प्रतिपेदिरे attained.

#### आङ्ग्लानुवादः
Cleansed of their sins by the sparkling waters, they ascended through the sky once  
again to their own (celestial) worlds.



### श्लोकः
#### मूलम्
मुमुदे मुदितो लोकस्तेन तोयेन भास्वता॥1.43.29॥  
कृताभिषेको गङ्गायां बभूव विगतक्लमः।

#### शब्दार्थः
लोकः people, भास्वता by the shining, तेन that, तोयेन by waters, मुमुदे rejoiced, मुदितः pleased, गङ्गायाम् in that Ganga, कृताभिषेकः having performed bath, विगतक्लमः बभूव were  removed of fatigue.

#### आङ्ग्लानुवादः
People rejoiced at the sight of those shining waters. They were happy  to have a dip in Ganga and their fatigue was gone.



### श्लोकः
#### मूलम्
भगीरथोऽपि राजार्षिर्दिव्यं स्यन्दनमास्थितः।  
प्रायादग्रे महातेजास्तं गङ्गा पृष्ठतोऽन्वगात्॥1.43.30।

#### शब्दार्थः
महातेजाः most brilliant, राजर्षिः royal sage, भगीरथोऽपि Bhagiratha also, दिव्यम् divine, स्यन्दनम् chariot, आस्थितः mounting, अग्रे प्रायात् marched forward, गङ्गा च Ganga, तम् him, पृष्ठतः from behind, अन्वगात् followed.

#### आङ्ग्लानुवादः
Most brilliant rajarshi Bhagiratha also mounting the divine chariot moved forward and Ganga followed him.



### श्लोकः
#### मूलम्
देवास्सर्षिगणाः सर्वे दैत्यदानवराक्षसाः॥1.43.31॥  
गन्धर्वयक्षप्रवरास्सकिन्नरमहोरगाः।  
सर्वाश्चाप्सरसो राम भगीरथरथानुगाम्॥1.43.32॥  
गङ्गामन्वगमन् प्रीतास्सर्वे जलचराश्च ये।

#### शब्दार्थः
राम O Rama, सर्षिगणाः with hosts of Saints, देवाः devatas, सर्वे all, दैत्यदानवराक्षसाः daityas, danavas, rakshasas, सकिन्नरमहोरगाः with kinnaras, serpents, गन्धर्वयक्षप्रवराः foremost of gandharvas, yakshas, सर्वाः all, अप्सरसः apsaras, भगीरथरथानुगाम् following the chariot of Bhagiratha, गङ्गाम् Ganga, अन्वगमन् followed, ये जलचराश्च those acquatic creatures, सर्वे all (followed ).

#### आङ्ग्लानुवादः
O Rama besides acquatic beings, rishis, devatas, daityas, danavas, rakshasas along with kinnaras, serpents, foremost of gandharvas, yakshas and apsaras all followed the chariot of Bhagiratha. They were happy to follow Ganga.



### श्लोकः
#### मूलम्
यतो भगीरथो राजा ततो गङ्गायशस्विनी॥1.43.33॥  
जगाम सरितां श्रेष्ठा सर्वपापप्रणाशिनी।

#### शब्दार्थः
राजा king, भगीरथः Bhagiratha, यतः wherever, यशस्विनी renowned, सरितां श्रेष्ठा foremost of rivers, सर्वपापप्रणाशिनी destroyer of all sins, गङ्गा Ganga, ततः in the same direction, जगाम  flowed.

#### आङ्ग्लानुवादः
Ganga, famous and foremost of rivers, destroyer of all sins, flowed in the direction  king Bhagiratha moved.



### श्लोकः
#### मूलम्
ततो हि यजमानस्य जह्नोरद्भुतकर्मणः॥1.43.34॥  
गङ्गा सम्प्लावयामास यज्ञवाटं महात्मनः।

#### शब्दार्थः
ततः subsequently, गङ्गा Ganga, यजमानस्य of the performer of sacrifice, अद्भुतकर्मणः of great deeds, महात्मनः of the eminent, जह्नोः of sage Jahnu, यज्ञवाटम् sacrificial ground, सम्प्लावयामास inundated.

#### आङ्ग्लानुवादः
Then while Ganga was flowing, it inundated the sacrificial ground of the great sage Jahnu. Jahnu who used to work wonders was performing a sacrifice.



### श्लोकः
#### मूलम्
तस्यावलेपनं ज्ञात्वा क्रुद्धो यज्वा तु राघव॥1.43.35॥  
अपिबच्च जलं सर्वं गङ्गायाः परमाद्भुतम्।

#### शब्दार्थः
राघव O Rama, यज्वा the performer of  the sacrifice, sage Jahnu, तस्याः her, अवलेपनम् pride, ज्ञात्वा having known, क्रुध्दः furious with anger, गङ्गायाः Ganga's, सर्वम् entire, जलम् waters, परमाद्भुतम् astonishingly, अपिबत् drank.

#### आङ्ग्लानुवादः
O Descendant of the Raghu dynasty sage Jahnu who was performing the sacrifice, observed her pride and grew  furious. And astonishingly drank the entire waters of Ganga.



### श्लोकः
#### मूलम्
ततो देवास्सगन्धर्वा ऋषयश्च सुविस्मिताः॥1.43.36॥  
पूजयन्ति महात्मानं जह्नुं पुरुषसत्तमम्।  
गङ्गां चापि नयन्ति स्म दुहितृत्वे महात्मनः॥1.43.37॥

#### शब्दार्थः
ततः afterwards, सगन्धर्वाः along with gandharvas, देवाः devatas, ऋषयश्च rishis, सुविस्मिताः highly amazed, पुरुषसत्तमम् best amog men, महात्मानम् eminent, जह्नुम् sage Jahnu, पूजयन्ति worshipped, गङ्गां च Ganga also, महात्मनः illustrious Juhnu's, दुहितृत्वे as daughter, नयन्ति considered.

#### आङ्ग्लानुवादः
Devatas, rishis and gandharvas stood amazed (at this act). They worshipped the magnanimous Jahnu, noblest among men. The devatas entreated the illustrious Jahnu to treat Ganga as his daughter.



### श्लोकः
#### मूलम्
ततस्तुष्टो महातेजाश्श्रोत्राभ्यामसृजत् पुनः॥1.43.38॥  
तस्माज्जह्नुसुता गङ्गा प्रोच्यते जाह्नवीतिच।

#### शब्दार्थः
ततः thence, तुष्टः highly pleased, महातेजाः highly lustrous Jahnu, पुनः again, श्रोत्राभ्याम् from both his ears, असृजत् released, तस्मात् therefore, गङ्गा Ganga, जह्नुसुता daughter of Jahnu, जाह्नवीति Jahnavi, प्रोच्यते is being called.

#### आङ्ग्लानुवादः
The brilliant (Jahnu) was pleased. He released her through both his both ears. Hence Ganga is called Jahnavi, daughter of Jahnu.



### श्लोकः
#### मूलम्
जगाम च पुनर्गङ्गा भगीरथरथानुगा।  
सागरं चापि सम्प्राप्ता सा सरित्प्रवरा तदा॥1.43.39॥  
रसातलमुपागच्छत्सिद्ध्यर्थं तस्य कर्मणः।

#### शब्दार्थः
गङ्गा Ganga, पुनः again, भगीरथरथानुगा following the chariot of Bhagiratha, जगाम had proceeded, तदा then, सा she, सरित्प्रवरा best among rivers, Ganga, सागरम् ocean, सम्प्राप्ता अपि having reached also, तस्य कर्मणः of his desires, सिद्ध्यर्थम् forfulfillment, रसातलम्  nether regions, उपागच्छत् reached.

#### आङ्ग्लानुवादः
Ganga, best among rivers, following the chariot of Bhagiratha, reached the ocean. She entered the nether regions of the earth in order to fulfil his mission (salvation of the sons of Sagara).



### श्लोकः
#### मूलम्
भगीरथोऽपि राजर्षिः गङ्गामादाय यत्नतः।  
पितामहान् भस्मकृतानपश्यद्दीनचेतनः॥1.43.40॥

#### शब्दार्थः
राजर्षिः royal saint, भगीरथोऽपि Bhagiratha also, यत्नतः with supreme efforts, गङ्गाम् Ganga, आदाय having brought, दीनचेतनः with grieved mind, भस्मकृतान् reduced to ashes, पितामहान् grand fathers, अपश्यत् beheld.

#### आङ्ग्लानुवादः
Rajarshi Bhagiratha, having brought Ganga with supreme efforts, saw with a sad heart his grandfathers reduced to ashes.



### श्लोकः
#### मूलम्
अथ तद्भस्मनां राशिं गङ्गासलिलमुत्तमम्।  
प्लावयद्धूतपाप्मानस्स्वर्गं प्राप्ता रघूत्तम॥1.43.41॥

#### शब्दार्थः
रघूत्तम O Rama, अथ thereafter, उत्तमम् excellent, गङ्गासलिलम् waters of Ganga, तत् भस्मनाम् those ashes, राशिम् heap, प्लावयत् inundated, धूतपापाः purged of sins, स्वर्गम् heaven, प्राप्ताः obtained.

#### आङ्ग्लानुवादः
O Best of the Raghus thereafter the holy waters of Ganga inundated those heaps of ashes and the sons of Sagara, purged of their sins, reached heaven" (said Viswamitra).  

### समाप्तिः
 श्रीमद्रामायणे वाल्मीकीय आदिकाव्ये बालकाण्डे त्रिचत्वारिंशस्सर्गः॥  
Thus ends the fortythird sarga of Balakanda of the holy Ramayana the first epic composed by sage Valmiki.

</details>
</div>
<div class="js_include collapsed" newlevelforh1="2" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/1_bAlakANDam/04-mithilAyAtrA/02-sagara-kathA/043_gangAvatAraH.md">
<details><summary><h2>भूषणम् ...{Loading}...</h2></summary>



देवदेवे गते तस्मिन् सो ऽङ्गुष्ठाग्रनिपीडिताम् ।  

कृत्वा वसुमतीं राम संवत्सरमुपासत  ॥  १।४३।१  ॥   

अथ गङ्गाप्लवनेन सागराणां स्वर्गगतिस्त्रिचत्वारिंशे--देवदेव इत्यादि ।
उपासत उपास्त । शिवमिति शेषः  ॥  १।४३।१  ॥   

  

अथ संवत्सरे पूर्णे सर्वलोकनमस्कृतः ।  

उमापतिः पशुपती राजानमिदमब्रवीत्  ॥  १।४३।२  ॥   

अथेति । उमापतिरित्यनेनोमया सहागत इत्युच्यते  ॥  १।४३।२  ॥   

  

प्रीतस्ते ऽहं नरश्रेष्ठ करिष्यामि तव प्रियम् ।  

शिरसा धारयिष्यामि शैलराजसुतामहम्  ॥  १।४३।३  ॥   

प्रीत इति । प्रियं करिष्यामीत्येतद्विवृणोति--शिरसेति  ॥  १।४३।३  ॥   

  

ततो हैमवती ज्येष्ठा सर्वलोकनमस्कृता ।  

तदा सा ऽतिमहद्रूपं कृत्वा वेगं च दुस्सहम् ।  

आकाशादपतद्राम शिवे शिवशिरस्युत  ॥  १।४३।४  ॥   

तत इति, अर्द्धत्रयमेकान्वयम् । हैमवती हिमवत्कन्या । शिवे शुद्धे । उतेति
प्रसिद्धौ  ॥  १।४३।४  ॥   

  

अचिन्तयच्च सा देवी गङ्गा परमदुर्द्धरा ।  

विशाम्यहं हि पातालं स्रोतसा गृह्य शङ्करम्  ॥  १।४३।५  ॥   

महारूपदुःसहवेगकरणे निमित्तमाह--अचिन्तयदिति । दुर्द्धरा धर्त्तुमशक्या ।
गृह्य गृहीत्वा  ॥   

१।४३।५  ॥   

  

तस्या वलेपनं ज्ञात्वा क्रुद्धस्तु भगवान् हरः ।  

तिरोभावयितुं बुद्धिं चक्रे त्रिणयनस्तदा  ॥  १।४३।६  ॥   

तस्या इति । वलेपनं गर्वम् । वष्टि भागुरिः--"इत्यल्लोपः । तिरोभावयितुं
तिरोहितां कर्त्तुम्  ॥  १।४३।६  ॥   

  

सा तस्मिन् पतिता पुण्या पुण्ये रुद्रस्य मूर्द्धनि ।  

हिमवत्प्रतिमे राम जटामण्डलगह्वरे  ॥  १।४३।७  ॥   

सेति । जटामण्डलमेव गह्वरं गुहा यस्मिंस्तत्तथा  ॥  १।४३।७  ॥   

  

सा कथञ्चिन्महीं गन्तुं नाशक्नोद्यत्नमास्थिता ।  

नैव निर्गमनं लेभे जटामण्डलमोहिता  ॥  १।४३।८  ॥   

सेति । निर्गमनं जटामण्डलान्निस्सरणमात्रमपि जटामण्डले मोहिता सञ्जातमोहा
 ॥  १।४३।८  ॥   

  

तत्रैवाबम्भ्रमद्देवी संवत्सरगणान् बहून् ।  

तामपश्यन् पुनस्तत्र तपः परममास्थितः  ॥  १।४३।९  ॥   

तत्रेति । अबम्भ्रमत् पुनःपुनरभ्रमत् । यङ्लुगन्ताल्लङ् । आस्थितः राजेति
शेषः  ॥  १।४३।९  ॥   

  

अनेन तोषितश्चाभूदत्यर्थं रघुनन्दन ।  

विससर्ज ततो गङ्गां हरो बिन्दुसरः प्रति  ॥  १।४३।१०  ॥   

अनेनेति । अनेन तपसा तोषितश्चासीत् विससर्ज च । बिन्दुसरो नाम हिमवति
ब्रह्मनिर्मितस्सरोविशेषः  ॥  १।४३।१०  ॥   

  

तस्यां विसृज्यमानायां सप्त स्रोतांसि जज्ञिरे  ॥  १।४३।११  ॥   

तस्यामित्यर्द्धम् । स्रोतांसि प्रवाहाः  ॥  १।४३।११  ॥   

  

ह्लादिनी पावनी चैव नलिनी च तथा ऽपरा ।  

तिस्रः प्राचीं दिशं जग्मुर्गङ्गाश्शिवजलाश्शुभाः  ॥  १।४३।१२  ॥   

स्रोतसां नामनिर्देशपूर्वकं गतिभेदमाह--ह्लादिनीति । शुभाः शोभमानाः  ॥ 
१।४३।१२  ॥   

  

सुचक्षुश्चैव सीता च सिन्धुश्चैव महानदी ।  

तिस्रस्त्वेता दिशं जग्मुः प्रतीचीं तु शुभोदकाः  ॥  १।४३।१३  ॥   

सुचक्षुरिति  ॥  महानदीति सर्वविशेषणम्  ॥  १।४३।१३  ॥   

  

सप्तमी चान्वगात्तासां भगीरथमथो नृपम्  ॥  १।४३।१४  ॥   

सप्तमीत्यर्द्धम् । तासां मध्ये  ॥  १।४३।१४  ॥   

  

भगीरथो ऽपि राजर्षिर्दिव्यं स्यन्दनमास्थितः ।  

प्रायादग्रे महातेजा गङ्गा तं चाप्यनुव्रजत्  ॥  १।४३।१५  ॥   

भगीरथो ऽपीति । स्यन्दनं रथम् । अनुव्रजत् अन्वव्रजत् । अत्र
स्वर्गाकाशभूमिगमनात् त्रिपथगात्वमित्येके, दिक्त्रयगमनादित्यपरे  ॥ 
१।४३।१५  ॥   

  

गगनाच्छङ्करशिरस्ततो धरणिमाश्रिता ।  

व्यसर्पत जलं तत्र तीव्रशब्दपुरस्कृतम्  ॥  १।४३।१६  ॥   

एवं ऽत्रीन् पथः केन हेतुनाऽ इत्यस्योत्तरमभिधाय ऽकर्मभिः कैः समन्विताऽ
इत्यस्य चरितभेदप्रश्नस्योत्तरमाह--गगनादिति । तीव्रशब्दे हेतुरयम्  ॥ 
१।४३।१६  ॥   

  

मत्स्यकच्छपसङ्घैश्च शिंशुमारगणैस्तदा ।  

पतद्भिः पतितैश्चान्यैर्व्यरोचत वसुन्धरा  ॥  १।४३।१७  ॥   

मत्स्येति । शिंशुमारः अम्बुकरी । "शिंशुमारस्त्वम्बुकरी" इति वैजयन्ती ।
अन्यैः जलजन्तविशेषैः  ॥  १।४३।१७  ॥   

  

ततो देवर्षिगन्धर्वा यक्षाः सिद्धगणास्तदा ।  

व्यलोकयन्त ते तत्र गगनाद्गां गतां तथा  ॥  १।४३।१८  ॥   

तत इति । गगनात् रुद्रजटागगनात् । गां भूमिम्  ॥  १।४३।१८  ॥   

  

  

विमानैर्नगराकारैर्हयैर्गजवरैस्तदा ।  

पारिप्लवगतैश्चापि देवतास्तत्र विष्ठिताः  ॥  १।४३।१९  ॥   

विमानैरिति । नगराकारैः नगरवद्विपुलैः । पारिप्लवगतैः पारिप्लवं सम्भ्रमं
गतैरिति विमानादिविशेषणम् । तत्र गङ्गापतनप्रदेशे । विष्ठिताः विशेषेण
स्थिताः  ॥  १।४३।१९  ॥   

  

तदद्भुततमं लोके गङ्गापतनमुत्तमम् ।  

दिदृक्षवो देवगणाः समीयुरमितौजसः  ॥  १।४३।२०  ॥   

तदिति । लोके भूलोके । अमितौजस इत्यनेन प्रधानदेवा उच्यन्ते  ॥  १।४३।२०
 ॥   

  

सम्पतद्भिः सुरगणैस्तेषां चाभरणौजसा ।  

शतादित्यमिवाभाति गगनं गततोयदम्  ॥  १।४३।२१  ॥   

सम्पतद्भिरिति । सुरगणैः अमिततेजोभिरिति सिद्धम् । आभाति अभात्  ॥  १।४३।२१
 ॥   

  

शिंशुमारोरगगणैर्मीनैरपि च चञ्चलैः ।  

विद्युद्भिरिव विक्षिप्तमाकाशमभवत्तदा  ॥  १।४३।२२  ॥   

शिंशुमारेति । आकाशं चञ्चलैः शिंशुमारादिभिः विद्युद्भिरिव विक्षिप्तं
व्याप्तम् अभवत्  ॥  १।४३।२२  ॥   

  

पाण्डरैः सलिलोत्पीडैः कीर्यमाणैः सहस्रधा ।  

शारदाभ्रैरिवाकीर्णं गगनं हंससम्प्लवैः  ॥  १।४३।२३  ॥   

पाण्डरैरिति । वेगवशेन सहस्रधा कीर्यमाणैः सलिलोत्पीडैः फेनैः हंससम्प्लवैः
हंससङ्कुलैः शारदाभ्रैरिव गगनमाकीर्णमित्यन्वयः  ॥  १।४३।२३  ॥   

  

क्वचिद्द्रुततरं याति कुटिलं क्वचिदायतम् ।  

विनतं क्वचिदुद्भूतं क्वचिद्याति शनैः शनैः  ॥  १।४३।२४  ॥   

क्वचिदिति । अत्र गङ्गेत्यनुषज्यते । द्रुततरमित्यादि क्रियाविशेषणम् ।
आयतम् ऋजु, विनतं निम्नेन सङ्कुचितम् । उद्भूतं पाषाणस्खलनादिना
ऊर्ध्वमुखम् । सर्वत्र व्यत्ययेन भूते लट्  ॥  १।४३।२४  ॥   

  

सलिलेनैव सलिलं क्वचिदभ्याहतं पुनः ।  

मुहुरूर्द्ध्वमुखं गत्वा पपात वसुधातलम्  ॥  १।४३।२५  ॥   

सलिलेनेति । अभ्याहतं वातव्यावर्तितम्, तरङ्गसलिलेनाभिमुखमाहतमित्यर्थः  ॥ 
१।४३।२५  ॥   

  

तच्छङ्करशिरोभ्रष्टं भ्रष्टं भूमितले पुनः ।  

व्यरोचत तदा तोयं निर्मलं गतकल्मषम्  ॥  १।४३।२६  ॥   

तदिति । शङ्करशिरसि भ्रष्टं पतितमपि ततः भूमितले पतितमपि निर्मलम्, गतं
कल्मषं येन तद्गतकल्मषम्, पापापहमित्यर्थः  ॥  १।४३।२६  ॥   

  

तत्र देवर्षिगन्धर्वा वसुधातलवासिनः ।  

भवाङ्गपतितं तोयं पवित्रमिति पस्पृशुः  ॥  १।४३।२७  ॥   

  

तत्रेति । पवित्रं पावनम्, तत्र ज्ञापकहेतुमाह भवाङ्गपतितमिति । भवेन
रुद्रेण शिरसा धृतत्वात् पवित्रमिति ज्ञात्वा पस्पृशुरित्यर्थः ।
पवित्रमिति सामान्योक्त्या भवस्यान्येषां च पवित्रमित्युक्तम्, अत एव
"हरस्य गात्रसंस्पर्शात् पवित्रत्वमुपागता" इत्यत्रापि हरस्य
शुद्धिप्रदत्वमुपागतेत्यर्थः । अन्ये ऽप्यृषय ऊचुः श्रीमद्भागवते--
"यच्छौचनिःसृतसरित्प्रवरोदकेन तीर्थेन मूर्ध्नि विधृतेन शिवः शिवो ऽभूत्"
इति । भारते-- "तदम्बु पतितं दृष्ट्वा दधार शिरसा हरः । पावनार्थं जटामध्ये
योग्यो ऽस्मीत्यवधारणात्  ॥ " इति। अत्राप्ययोध्याकाण्डे वक्ष्यति--
"विष्णुपादोद्भवां दिव्याम्" इति। गङ्गाया विष्णुपादोद्भवत्वेन
पवित्रत्वरूपं दिव्यत्वं भवाङ्गात्पतितमिति वार्थः।
"द्वितीयाश्रितातीतपतित--" इति द्वितीयासमासविधानात्
पञ्चमीसमासानुपपत्तेश्च भवेन धृतत्वात्। अस्माभिरपि धार्यमिति
पस्पृशुरित्येवार्थः। यद्वा भवाङ्गपतितत्वात् पवित्रम्, न तु
पूर्ववदतिपवित्रम्, अत एव पस्पृशुः, न तु सस्नुः। यद्वा यद्यपि भवाङ्गात्
पतितं तथापि विष्णुपादोद्भूतत्वात्पवित्रमिति वा "नदी वेगेन शुद्ध्यति" इति
न्यायात्। भवसम्पर्कविगमे पवित्रमिति वा पस्पृशुः  ॥  १।४३।२७  ॥   

  

शापात्प्रपतिता ये च गगनाद्वसुधातलम् ।  

कृत्वा तत्राभिषेकं ते बभूवुर्गतकल्मषाः  ॥  १।४३।२८  ॥   

शापादिति । शापाद्धेतोः ।  ॥  १।४३।२८  ॥   

  

धूतपापाः पुनस्तेन तोयेनाथ सुभास्वता ।  

पुनराकाशमाविश्य स्वान् लोकान् प्रतिपेदिरे  ॥  १।४३।२९  ॥   

धूतेति । आकाशमाविश्य, आकाशमार्गेणेत्यर्थः  ॥  १।४३।२९  ॥   

  

मुमुदे मुदितो लोकस्तेन तोयेन भास्वता ।  

कृताभिषेको गङ्गायां बभूव विगतक्लमः  ॥  १।४३।३०  ॥   

मुमुद इति । मुदितः मुमुदे, पुनःपुनर्जहर्षेत्यर्थः  ॥  १।४३।३०  ॥   

  

भगीरथो ऽपि राजर्षिर्दिव्यं स्यन्दनमास्थितः ।  

प्रायादग्रे महातेजास्तं गङ्गा पृष्टतो ऽन्वगात्  ॥  १।४३।३१  ॥   

भगीरथ इति । स्पष्टम्  ॥  १।४३।३१  ॥   

  

देवाः सर्षिगणाः सर्वे दैत्यदानवराक्षसाः ।  

गन्धर्वयक्षप्रवराः सकिन्नरमहोरगाः  ॥  १।४३।३२  ॥   

सर्वाश्चाप्सरसो राम भगीरथरथानुगाम् ।  

गङ्गामन्वगमन् प्रीताः सर्वे जलचराश्च ये  ॥  १।४३।३३  ॥   

देवा इति श्लोकद्वयम् । भगीरथरथानुगां गङ्गामन्वगमन्  ॥  १।४३।३२,३३  ॥   

  

यतो भगीरथो राजा ततो गङ्गा यशस्विनी ।  

जगाम सरितां श्रेष्ठा सर्वपापविनाशिनी  ॥  १।४३।३४  ॥   

यत इति । यतः यत्र । ततः तत्र  ॥  १।४३।३४  ॥   

  

ततो हि यजमानस्य जह्नोरद्भुतकर्मणः ।  

गङ्गा सम्प्लावयामास यज्ञवाटं महात्मनः  ॥  १।४३।३५  ॥   

ततो हीति । अद्भुतकर्मण इति वक्ष्यमाणगङ्गापानाभिप्रायम् । यज्ञवाटं
यज्ञक्षेत्रम्  ॥  १।४३।३५  ॥   

  

तस्या वलेपनं ज्ञात्वा क्रुद्धो जह्नुश्च राघव ।  

अपिबच्च जलं सर्वं गङ्गायाः परमाद्भुतम्  ॥  १।४३।३६  ॥   

तस्या इति । वलेपनं गर्वम् । परमाद्भुतमिति क्रियाविशेषणम्  ॥  १।४३।३६  ॥   

  

ततो देवाः सगन्धर्वा ऋषयश्च सुविस्मिताः ।  

पूजयन्ति महात्मानं जह्नुं पुरुषसत्तमम् ।  

गङ्गां चापि नयन्ति स्म दुहितृत्वे महात्मनः  ॥  १।४३।३७  ॥   

तत इति सार्द्धश्लोकः । दुहितृत्वे नयन्ति स्म, दुहितरमकुर्वन्नित्यर्थः  ॥ 
१।४३।३७  ॥   

  

ततस्तुष्टो महातेजाः श्रोत्राभ्यामसृजत् पुनः ।  

तस्माज्जह्नुसुता गङ्गा प्रोच्यते जाह्नवीति च  ॥  १।४३।३८  ॥   

तत इति । ततः दुहितृत्वप्रापणात् । श्रोत्राभ्याम्, नरावयवेषु
श्रोत्रस्यातिपावनत्वादिति भावः  ॥  १।४३।३८  ॥   

  

जगाम च पुनर्गङ्गा भगीरथरथानुगा ।  

सागरं चापि सम्प्राप्ता सा सरित्प्रवरा तदा ।  

रसातलमुपागच्छत् सिद्ध्यर्थं तस्य कर्मणः  ॥  १।४३।३९  ॥   

जगामेत्यर्द्धत्रयम् । तस्य कर्मणः भगीरथयत्नस्य  ॥  १।४३।३९  ॥   

  

भगीरथो ऽपि राजर्षिर्गङ्गामादाय यत्नतः ।  

पितामहान् भस्मकृतानपश्यद्दीनचेतनः  ॥  १।४३।४०  ॥   

भगीरथ इति । भस्मकृतान् भस्मत्वेन कृतान्  ॥  १।४३।४०  ॥   

  

अथ तद्भस्मनां राशिं गङ्गासलिलमुत्तमम् ।  

प्लावयद्धूतपाप्मानः स्वर्गं प्राप्ता रघूत्तम  ॥  १।४३।४१  ॥   

इत्यार्षे श्रीरामायणे वाल्मीकीये आदिकाव्ये बालकाण्डे त्रिचत्वारिंशः
सर्गः  ॥  ४३  ॥   

अथेति । तत्सलिलं प्लावयत् अप्लावयत् । प्राप्ताः सगरपुत्रा इति शेषः  ॥ 
१।४३।४१  ॥   

इति श्रीगोविन्दराजविरचिते श्रीरामायणभूषणे मणिमञ्जीराख्याने
बालकाण्डव्याख्याने त्रिचत्वारिंशः सर्गः  ॥  ४३  ॥   

  



</details>
</div>
<div class="js_include collapsed" newlevelforh1="2" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/1_bAlakANDam/04-mithilAyAtrA/02-sagara-kathA/043_gangAvatAraH.md">
<details><summary><h2>शिरोमणी ...{Loading}...</h2></summary>



ब्रह्मगमनोत्तरकालिकं भगीरथवृत्तमाह देवेति । देवदेवे देवपूज्ये तस्मिन्
ब्रह्मणि गते सति हे राम स भगीरथः अङ्गुष्ठाग्रनिपीडितां
वामपादाङ्गुष्ठाग्रमात्राश्रितां वसुमतीं पृथिवीं कृत्वा संवत्सरमुपासत ।
गणकार्यस्यानियत्वात् शप्श्रुतिः  ॥  १।४३।१  ॥   

  

अथेति । अथ उपासनानन्तरं संवत्सरे पूर्णे सति सर्वलोकनमस्कृतः उमापतिः
पशुपतिः शिवो राजानं भगीरथमिदमब्रवीत् उमापतिः पशुपतिरित्युक्त्या
उमानन्दीश्वरयोः साहित्यं शिवस्य सूचितम्  ॥  १।४३।२  ॥   

  

तद्वचनमेवाह प्रीत इति । हे नरश्रेष्ठ अहं ते प्रीतः
त्वद्विषयकप्रीतिमानतस्तव प्रियमीप्सितं करिष्यामि । प्रियमेव निर्दिशन्नाह
शैलज्येष्ठसुतां गङ्गामहं शिरसा धारयिष्यामि  ॥  १।४३।३  ॥   

  

तत इति । तदा धारणप्रतिज्ञानन्तरकाले सर्वलोकनमस्कृता ज्येष्ठा हैमवती
हिमवत्कन्या स प्रसिद्धा गङ्गा अतिमहद्रूपं दुःसहं महद्वेगं च कृत्वा ततः
गङ्गाभवनत्वेन प्रसिद्धादाकाशात् शिवे सकलकल्याणमूलभूतशिवशिरसि उत
वितर्केणापतत् । सार्धश्लोक एकान्वयी  ॥  १।४३।४  ॥   

  

तद्वितर्कमेव निर्दिशन्नाह अचिन्तयदिति । स्रोतसा शङ्करमागृह्यैव पातालमहं
विशामीति परमदुर्धरा सा देवी गङ्गा अचिन्तयत् । चकार इत्यर्थकः हिरेवार्थकः
। एतेन गङ्गायाः शिवे प्रीत्यतिशयः खेलनेच्छा च सूचिता  ॥  १।४३।५  ॥   

  

तस्या इति । तदा गङ्गाविचारसमये एव तस्याः गङ्गायाः लेपनं खेलनेच्छावृद्धिं
ज्ञात्वा क्रुद्धो व क्रुद्ध इव भगवान् अतिसामर्थ्यविशिष्टस्त्रिनयनो हरः
तिरोभावयितुं स्वशिरसि गङ्गां गोपयितुं बुद्धिं निश्चयं चक्रे एतेन
शिवस्यापि खेलनेच्छा सूचिता । तुशब्द एवार्थे वशद इवार्थे अत एव सन्धौ
नार्षकल्पना  ॥  १।४३।६  ॥   

  

सेति । हे राम पुण्या परमपवित्रत्वहेतुभूता सा गङ्गा पुण्ये
अतिपवित्रत्वहेतुभूते हिमवत्प्रतिमे  

हिमवान् प्रतिमा सदृशो यस्य तस्मिन् जटामण्डलगह्वरे तस्मिन्प्रसिद्धे
रुद्रस्य शिवस्य मूर्धनि पतिता  ॥  १।४३।७  ॥   

  

सेति । यत्नमास्थिता सा गङ्गा महीं गन्तुं कथञ्चिन्नाशक्नोत् । तत्र हेतुः
यतः जटामण्डलमोहिता सा गङ्गा निर्गमं मार्गं नैव लेभे  ॥  १।४३।८  ॥   

  

तत्रेति । देवी गङ्गा बहून्संवत्सरगणान् तत्र शिवसूर्धन्येव अबभ्रमत्
अवाभ्रमत् आगमशास्त्रस्यानित्यत्वादड्विरहः तां देवीं तत्र शिवशिरस्येव
अपश्यत् अत एव परमं तपः पुनः आस्थितः  ॥  १।४३।९  ॥   

  

अनेनेति । हे रघुनन्दन । अनेन भगीरथतपसा हरः अत्यर्थमत्यन्तं तोषितः आसीत्
अत एव ततः स्वजटातः बिन्दुसरः ब्रह्मनिर्मितहिमवदेकदेशवर्ति सरोविशेषं
प्रति गङ्गां विससर्ज  ॥  १।४३।१०  ॥   

  

तस्यामिति । तस्यां गङ्गायां विसृज्यमाणायां सत्यां सप्तस्रोतांसि जज्ञिरे
तेषां स्रोतसां नामानि निर्दिशन् वृत्तमाह ह्रादिनीनामा तथैव पावनीनामा च
तथैव नलिनीनामा अ आसीदिति शेषः । गङ्गा शिवजलाः गङ्गैव शिवानि जलानि यासु
ताः अत एव शुभाः सकलशुभहेतुभूताः तिस्रः ह्रादिन्यादयः प्राचीं दिशं जग्मुः
 ॥  १।४३।११  ॥   

  

सुचक्षुरिति । प्रसिद्धा सुचक्षुः प्रसिद्धा सीता च प्रसिद्धा सिन्धुश्च
महानदी आसीदिति शेषः । एताः प्रसिद्धाः शुभोदकास्तिस्रो ऽपि प्रतीचीं
दिशमेव जग्मुः । तुचैवशब्दाः प्रसिद्धार्थाः । एकस्तुशब्दो ऽप्यथर्कः  ॥ 
१।४३।१२  ॥   

  

सप्तमीति । अथो ऽनन्तरं तासां सप्तानां स्रोतोव्यक्तीनां मध्ये सप्तमी तु
भगीरथं नृपमन्वगात् । दिव्यं स्यन्दनमास्थितो महातेजाः राजर्षिः भगीरथो ऽपि
अग्रे गङ्गायाः पुरतः प्रायात् गङ्गा तं रथस्थमपि अनुव्रजत्
आगमशास्त्रस्यानित्यत्वादड्विरहः । सार्धश्लोक एकान्वयी । एकश्चस्त्वर्थे
द्वितीयश्चकारो ऽप्यर्थकः  ॥  १।४३।१३  ॥   

  

गङ्गागमनप्रकारं वर्णयन्नाह गगनादिति । गगनात् शङ्करशिर आगता ततः
शङ्करशिरसो धरणिं पृथिवीमागता तत्र धरण्यां तीव्रशब्दपुरस्कृतं
तीव्रोत्युग्रः शब्दः पुरस्कृतः अग्रे गतो यस्य तत् जलं गङ्गातोयं व्यसर्पत
विशेषतो ऽचलत्  ॥  १।४३।१४  ॥   

  

मत्स्येति । पतद्भिः वर्तमानकालिकपतनाश्रयैः पतितैर्भूतकालिकपतनाश्रयैश्च
मत्स्यादिसङ्घैः शिंशुमारगणैः शिंशुमारो ऽम्बुकरी तत्समूहैश्च
तथान्यैरनेकविधैर्जलचरैर्वसुन्धरा पृथ्वी व्यरोचत ऽशिंशुमारो ऽम्बुकरीऽ इति
वैजयन्ती  ॥  १।४३।१५  ॥   

  

तत इति । तदा गङ्गागमनकाले ततः गङ्गालोकत्वेन प्रसिद्धात् गगनात् गां
पृथ्वीं गतां प्राप्तां गङ्गां तत्र गगने स्थितास्ते देवादयस्तथा
यक्षसिद्धगणाः व्यलोकयन्त  ॥  १।४३।१६  ॥   

  

विमानैरिति । पारिप्लवगतैः पारिप्लवः सम्भ्रमः स गतः प्राप्तो येभ्यः
गगनाकारैः विपुलत्वेन गगनसदृशैर्विमानैस्तथा हयैः गजवरैरपि तत्र आकाशे एव
विष्ठिताः गङ्गादर्शनकामनया संस्थिताः । चशब्द एवार्थे  ॥  १।४३।१७  ॥   

  

तदिति । अद्भुततममत्यन्तविलक्षणमत एव उत्तमं सर्वश्रेष्ठं किञ्च
उत्तममुत्कर्षेण दर्शनाकाङ्क्षोत्पादकं तत् प्रसिद्धं लोके गङ्गापतनं
दिदृक्षवः अमितौजसः अपरिमेयपराक्रमाः देवगणाः समीयुः स्वस्ववाहनेभ्यः
उत्तीर्य गङ्गासमीपं प्रापुः  ॥  १।४३।१८  ॥   

  

सम्पतद्िभरिति । सम्पतद्भिं द्रुतमागच्छद्भिः सुरगणैस्तेषामाभरणौजसा च
गततोयदं अभ्ररहितं गगनं शतादित्यं शतमादित्या यस्मिन् तदिव आभाति अशोभत
"वर्तमानसामीप्ये " इति भूते लट्  ॥   

१।४३।१९  ॥   

शिंशुमारेति । तदा तस्मिन् काले एव विद्युद्भिरिव शिंशुमारोरगगणैः
अम्बुकरिसर्पसमूहैः चञ्चलैः मीनैरपि विक्षिप्तं व्याप्तमाकाशमभवत् । चशब्द
एवार्थे  ॥  १।४३।२०  ॥   

  

पाण्डुरैरिति । शारदाभ्रैरिव शरत्कालिकमेघसदृशैः हंससंप्लवैरिव
प्लवमानहंससदृशैश्च पाण्डुरैः श्वेतैः सहस्रधा वायुवेगादिनानेकप्रकारं
कीर्यमाणैः सलिलोत्पीडैः फेनैः आकीर्णं व्याप्तं गगनमभवदित्यनुकृष्यते ।
इवशब्द आवृत्त्या उभयत्रान्वेति विनापि चं समुच्चयः  ॥  १।४३।२१  ॥   

  

गङ्गासम्बन्धेनाकाशं संवर्ण्य गङ्गागमनप्रकारमाह क्वचिदिति ।
क्वचित्कदाचिद्द्रुततरं यथा भवति तथा याति गच्छति क्वचित्कुटिलं याति
क्वचित् आयतं विस्तृतं याति क्वचित् विनीतं अगाधताप्राप्त्या सङ्कुचितं
याति क्वचिदुद्भूतं पाषाणस्खलनादिना ऊर्ध्वमुखं याति क्वचिच्छनैः शनैः याति
 ॥  १।४३।२२  ॥   

  

सलिलेनेति । क्वचित्कदाचित्सलिलेनैव अभ्याहतं सलिलमूर्ध्वगतिं गत्वा
वसुधातलं पुनः पपात  ॥  १।४३।२३  ॥   

  

पातकालिकशोभां वर्णयन्नाह तदिति । निर्मलं शिलासु पातेन पङ्कादिरूपमलरहितं
किञ्च निर्गतो यो मः परिमाणं घञर्थे कविधानमिति माधातोः कः तं लाति
गृह्णातीति निर्मलं इयत्तारहितप्रभाववदित्यर्थः । गतकल्मषं गतानि
निवृत्तानि कल्मषानि आश्रितानां पापानि यस्मात् तत्
क्तप्रत्ययोपस्थितकालस्यात्राविवक्षा कर्तुरीप्सिततममिति
सूत्रघटकीभूतक्तप्रत्ययोपात्तवर्तमानत्वस्येव आश्रिता चाविवक्षा ऽगन्ता
विदेशं पथिकः प्रियो मे त्वद्वाक्यमात्रावधिरेव यात्रा । अतो ऽतिमौनं कुरु
ताम्रचूड त्वां स्वर्णचूडाख्यमहं वदिष्येऽ ऽरात्रिर्गमिष्यति भविष्यति
सुप्रभातं भास्वानुदेष्यति हसिष्यति पङ्कजश्रीः । इत्थं विचिन्तयति कोशगते
द्विरेफे हा हन्त हन्त नलिनीं गज उज्जहारऽ इत्यादौ तेन यदैव गङ्गादर्शनादि
तदैव तत्कर्तृ़णां पापक्षय इति फलितं तेन यदि दर्शनादिकर्तृ़णां न
पातकसम्बन्धस्तर्हि तत्र नेति किं वक्तव्यमिति काव्यार्थापत्तिरलङ्कारो
ध्वनितः । शङ्करशिरोभ्रष्टं शङ्करशिरश्च्युतं पुनरनन्तरं भूमितलं भ्रष्टं
तत् तङ्गाजलं तदा पतनादिकाले व्यरोचत लोकविलक्षणमशोभत तेन गङ्गाया
ईश्वरत्वं बोधितम्  ॥  १।४३।२४  ॥   

  

तत्रेति । तत्र गङ्गापतनकाले ऋषिगणगन्धर्वाः वसुधातलवासिनश्च भवाङ्गपतितं
भवाङ्गात् पतितमित्यतः पवित्रमतिशुद्धं तोयं पस्पृशुरेव । सर्वं वाक्यं
सावधारणं भवतीति न्यायेनैवकारलाभः । अत्र पस्पृशुरेवेत्युक्त्या च
सस्नुरिति फलितं तेन अवगाहानर्हवेगवत्त्वं तज्जलस्य सूचितम् । पञ्चमीतियोग
विभागेन सम्बन्धसामान्यषष्ठ्या वा समासः । पूर्वविधावनल्विधावित्यादाविव ।
अतिपवित्रमित्यनेन स्वतः पविब्रत्वे सिद्धे ऽपि भवाङ्गस्पर्शद्वारा लोकानपि
पावयिष्यतीति हेतुर्ध्वनितः । एतेनानुशासनविरहात् पञ्चमीसमासानुपपत्तिरिति
प्रत्युक्तम् यत्तु सामान्योक्त्या शिवस्यापि पवित्रत्वकारकमिति
भूषणकृद्भिरुक्तं तच्चिन्त्यं हरस्येश्वरत्वेन तत्र मलसम्बन्धस्यासम्भवेन
तत्पवित्रत्वकारकस्य दुर्वचत्वात् यदि ईश्वरे ऽपि मलसम्बन्धः स्वीक्रियते
तर्हि हर्यनुक्तेर्न्यूनता तेषां स्यात् किञ्च हरिहरभक्तानां
तीर्थपावनसामर्थ्यमस्तीति स्मृत्यादिसिद्धमत एव ऽसाधवो न्यासिनः शान्ता
बलिष्ठा लोकपावनाः । हरन्त्यघं ते ऽङ्गसङ्गात्तेष्वस्ति ह्यघभिद्धरिःऽ इति
गङ्गागमनसमये गङ्गां प्रति भगीरथवचनं ऽभवद्विधा भागवतास्तीर्थभूताः स्वयं
प्रभो । तीर्थीकुर्वन्ति तीर्थानि स्वान्तस्थेन गदाभृताऽ इत्यादिविदुरं
प्रति युधिष्ठितवचनं सङ्गच्छते । एतेन गङ्गाजलसम्बन्धाद्धरः शुद्धः
हराङ्गसम्बन्धाच्च गङ्गामतिपवित्रता तत्याजेति वचनं श्रेयस्कामैर्दूरतः
परिवर्जनीयम् आदरणीयं चेदं हरगात्रस्पर्शादतिपवित्रत्वं प्राप्ता गङ्गेति
अत एव हरस्य गात्रसंस्पर्शात्पवित्रत्वमुपगतेत्यादीनि  

सङ्गच्छन्ते सङ्गच्छते च विष्णुपादोद्भवां
दिव्यामित्यादिपवित्रत्वमुपागतेत्यत्र पवित्रशब्दो ऽतिपवित्रपरः ।
ऽयच्छौचनिः सृतसरित्प्रवरोदकेन तीर्थेन मूर्ध्यधिकृत्तेन शिवः शिवोभूत् इति
भागवतस्य तु अयमर्थः शिव स्वतः सिद्धकल्याणस्वरूपः शिवः लोकानां
कल्याणप्रदो ऽभूदिति अयं भावः यदि शिवो गङ्गां न धारयेत् तर्हि गङ्गा
पृथिव्यां नोपलभ्येत तथा च लोककल्याणं न स्यात् धारणे तु सर्वं सिद्धमिति
अत ऽएव तदम्बु पतितं स्पृष्ट्वा दधार शिरसा हरः । पावनार्थं जटामध्ये गतो
ऽस्मीत्यवधारणात्ऽ इति भारतपद्ये पूप्रकृतिकणिजन्तप्रकृतिकल्युडन्तप्रयोगः
लोकानां पावनार्थमित्यर्थः । अन्यथा ऽतदम्बु पतितं स्पृष्ट्वा दधार शिरसा
हरः । पूतो ऽभूत्स जटामध्ये गतो ऽस्मीत्यवधारणात्ऽ इत्येव वदेत् ।
हरस्येश्वरत्वे प्रमाणं तु ऽसत्त्वं रजस्तम इति प्रकृतेर्गुणास्तैऽ
रित्यादि । ऽधारयिष्यति ते वेगं रुद्रस्त्वात्मा शरीरिणाम् ।
यस्मिन्नोत्तमिदं प्रोतं विश्वं शाटीव तन्तुषु । अहं ब्रह्मा च शर्वश्च
जगतः कारणं परम्ऽ इत्यादि भागवतादिवचनमिति दिक्  ॥  १।४३।२५  ॥   

  

गङ्गाप्रभावं वर्णयन्वृत्तान्तरमाह शापादिति । चशब्द एवार्थे । ये देवादयः
गगनाद्वसुधातलं शापात्प्रपतितास्ते तत्र गङ्गायाममिषेकं कृत्वैव गतकल्मषाः
शापादिहेतुककल्मषरहिता बभूवुः  ॥  १।४३।२६  ॥   

  

पापापगमानन्तरकालिकं वृत्तमाह धूतेति । ततः अभिषेकानन्तरं सुभास्वता
अत्यन्तप्रकाशमानेन तेन पृथिवीं प्राप्तेन तोयेन अभिषिक्तगङ्गाजलेनैव
धूतपापाः विगतकल्मषास्ते शापवशेन पृथिवीं प्राप्ताः देवादयः आकाशं पुनः
आविश्य प्रविश्य आकाशमार्गेण गत्वेत्यर्थः स्वान् लोकान् पुनः प्रतिपेदिरे
प्रापुः  ॥  १।४३।२७  ॥   

  

मुमुदे इति । मुदितः गङ्गागमनश्रवणेन प्रमोदं प्राप्तः लोकः
तात्कालिकतद्देशसम्बन्धिजनः भास्वता प्रकाशमानेन तेन शापादिदोषनिवर्तकत्वेन
दृष्टेन गङ्गायां विद्यमानेन तोयेन कृताभिषेकः सन् विगतक्लमः विगतो
निवृत्तः क्लमः कल्मषादिहेतुकग्लानिर्यस्य स बभूव अत एव मुमुदे परमं
प्रमोदं प्राप  ॥  १।४३।२८  ॥   

  

प्रसङ्गतः गङ्गाप्रभावं संवर्ण्य प्रकृतभागीरथवृत्तमाह भगीरथ इति । दिव्यं
स्यन्दनमास्थितः राजर्षिः महातेजाः भगीरथः अग्रे प्रायात् तं भगीरथं
गङ्गापि पृष्ठत अन्वगात्  ॥  १।४३।२९  ॥   

  

देवा इति । हे राम प्रीताः सर्षिगणाः ऋषिगणसहिताः सर्वे देवाः
दैत्यदानवराक्षसाश्च सकिन्नरमहोरगाः किन्नरमहोरगैः सहिताः
गन्धर्वयक्षप्रवराश्च सर्वा अप्सरसश्च सर्वे ये जलचरास्ते च भगीरथरथानुगाः
सन्तः गङ्गाम् अन्वगमन् अगच्छन् । द्वयोरेकत्रान्वयः  ॥  १।४३।३०  ॥   

  

यत इति । राजा महाराजाधिराजो भगीरथः यतः येन पथा गच्छतीति शेषः ततः तेन पथा
यशस्विनी समाधिकरहितयशोविशिष्टा सर्वपापविनाशिनी
स्वाश्रितसमूलदोषनिवर्तनशीला सरितां श्रेष्ठा गङ्गा गच्छति
तृतीयान्तात्तसिः  ॥  १।४३।३१  ॥   

  

तत इति । ततः उक्तक्रियादिविशिष्टत्वाद्धेतोः अद्भुतकर्मणः महात्मनः
यजमानभ्य जह्नोः यज्ञवाटं यज्ञशालां गङ्गा संप्लावयामास हि विद्वत्समाजे
प्रसिद्धमेतत् । अत्र प्रार्थनां विनैव गङ्गा यज्ञशालां प्राप्तेत्यनेन
जह्नोर्गङ्गोपासकत्वं सूचितम्  ॥  १।४३।३२  ॥   

  

तस्या इति । हे राघव तस्याः गङ्गाया वले यागशालाया आच्छादने प्लावने
इत्यर्थः । पनमहोभाग्यमेतस्य यस्य यज्ञशालां गङ्गा प्राप्तेति स्वकीयां
स्तुतिमेव ज्ञात्वा अत एव अक्रुद्धः क्रोधरहित एव जह्नुः परमाद्भुतं
लौकिकविलक्षणं सर्वं गङ्गाया जलमपिबत् तेन जह्नोर्गङ्गाविषयकप्रीत्यतिशयः
सूचितः । तुशब्दौ एवार्थौ । यत्तु क्रुद्ध इति छित्त्वा
गङ्गासम्प्रदानककोपं वर्णयन्ति तच्चिन्त्यम् गङ्गाया भगीरथानुगमनशीलत्वेन
कोपाविषयत्वात्  

भगीरथसम्प्रदानककोपावर्णनाच्च  ॥  १।४३।३३  ॥   

  

तत इति । सगन्धर्वाः देवाः ऋषयश्च सुविस्मिताः सन्तः महात्मानं पुरुषसत्तमं
जह्नु पूजयन्ति अपूजयन् । "वर्तमानसामीप्ये" इति भूते लट् । महात्मनः
जह्नोः दुहितृत्वे जह्नुनिरूपितकन्यात्वे गङ्गां च नयन्ति स्म यदि
भवच्छरीरात् गङ्गा निस्सरिष्यति तर्हि भवत्कन्या भविष्यतीत्यूचुरित्यर्थः ।
अपिशब्दः प्रसिद्धार्थकः इदं प्रसिद्धमित्यर्थः  ॥  १।४३।३४  ॥   

  

तत इति । ततः दुहितृत्वप्रापणानन्तरं तुष्टो महातेजा जह्नुः श्रोत्राभ्यां
पुनरसृजत् गङ्गा प्रादुश्चकारेत्यर्थः । तस्मात्
जह्नुश्रोत्रप्रादुर्भावात् गङ्गां जह्नुसुता जाह्नवी इति च प्रोच्यते
तुष्ट इत्यनेन गङ्गारूपसुतार्थमेवैतस्य यागे प्रवृत्तिरिति ध्वनितम्  ॥ 
१।४३।३५  ॥   

  

जगामेति । गङ्गा भगीरथरथानुगा सती पुनर्जगाम अनन्तरं सा सरित्वप्रवरा गङ्गा
सागरं सम्प्राप्ता तदा सागरप्राप्त्युत्तरकाले एव तस्य भगीनरथप्रार्थितस्य
कर्मणस्तत्पितृतारणकार्यस्य सिद्ध्यर्थं रसातलमप्युपागच्छत् । एकश्चशब्द
एवार्थकः अपरो ऽनन्तरार्थकः  ॥  १।४३।३६  ॥   

  

भगीरथ इति । राजर्षिर्भगीरथो ऽपि यत्नतः गङ्गामादाय भस्मकृतान् पितामहान्
दीनचेतनः सन् अपश्यत्  ॥  १।४३।३७  ॥   

  

अथेति । हे रघूत्तम उत्तमं तत् गङ्गासलिलं भस्मनां राशिं प्लावयत्
अप्लावयत् । अथानेन हेतुना पूतपाप्मानः सागराः स्वर्गं प्राप्ताः ।
आगमशास्त्रस्यानित्यत्वादड्विरहः । ऽप्लावयेत्ऽ इति भूषणपाठः । आप्लावयदिति
तद्व्याख्या  ॥  १।४३।३८  ॥   

  

इति श्रीमद्वाल्मीकीयरामायणव्याख्याने रामायणशिरोमणौ बालकाण्डे
ऽत्रिचत्वारिंशः सर्गः  ॥  १।४३  ॥   

  

  



</details>
</div>
<div class="js_include collapsed" newlevelforh1="2" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/1_bAlakANDam/04-mithilAyAtrA/02-sagara-kathA/043_gangAvatAraH.md">
<details><summary><h2>तिलकम् ...{Loading}...</h2></summary>



देवदेवे आजानजानामपि देवानां देवे पूज्ये । अङ्गुष्ठाग्रेण निपीडिताम् ।
समुपासतेत्यार्षं बहुवचनम् । समुपास्तेत्यर्थः । उमापतिमिति शेषः  ॥ 
१।४३।१३  ॥   

  

तदा सेति । ईश्वरेण धारणाङ्गीकारे कृते गर्वादित्यर्थः  ॥  १।४३।४  ॥   

  

शिवे शोभने । तादृशरूपकरणे हेतुमाह अचिन्तयदित्यादि  ॥  १।४३।५  ॥   

  

तस्यावलेपनमिति सन्धिरार्षः । अवलेपनं स्वस्यापि स्रोतसाभिभवनचिन्तारूपं
गर्वम्  ॥  १।४३।६  ॥   

  

तिरोभावयितुम् जटामण्डले तिरोधानेनाभिभूतां कर्तुम्  ॥  १।४३।७  ॥   

  

जटामण्डलेन गह्वरे दुष्प्रवेशे । निर्गमे यत्नमास्थितापि महीं गन्तुं
नाशक्नोदित्यन्वयः  ॥  १।४३।८  ॥   

  

नैवेति । जटामण्डलं भ्रान्त्वा प्रान्तमागताप्यन्ततस्तत्प्रान्तभागतो ऽपि ।
निर्गमं न लेभे । प्रान्तभागे ऽपि तन्मध्यत्वभ्रमस्य मायया भगवतोत्पादनात्
। यद्यपि ब्रह्मैव मायया गङ्गाजलरूपमिति पुराणेतिहासादिषु प्रसिद्धम्, तस्य
चाहं ममेत्यभिमानहीनस्यायमहङ्कारः, शिवस्य च तादृशस्य तत्पराभावाहङ्करो
ऽत्यन्तमनुचितस्तथा तादृश्या गङ्गायाः प्रान्तभागे मध्यत्वभ्रमो
ऽप्यत्यन्तमनुचितः, अत एवोक्तमन्यत्र "परमात्मा शिवो ह्यन्यस्तस्मादन्या च
जाह्नवी । इति यः सेवते गङ्गां न स मोक्षस्य भाजनम्  ॥ " इति, तथापि
लीलामात्रत्वाददोषः। शिवविष्ण्वोः परस्परमुपास्योपासकभाववदिति बोध्यम्।
तर्हि किं कृतवती तत्राह तत्रैवेति। अबभ्रमत्। आर्षत्वात्सन्वदित्वं न  ॥   

१।४३।९  ॥   

अथ तां जटाटवीतिरोहितां गङ्गां भगीरथो ऽपश्यत् । पुनश्च तत्र
तत्प्राप्तिविषये हरमुद्दिश्य परमं तप आस्थितः । स हरः । तेन तपसा  ॥ 
१।४३।१०  ॥   

  

ततस्तुष्टः सन्हरो बिन्दुसरः प्रति हिमवत्स्थितब्रह्मनिर्मितसरोविशेषं
प्रति गङ्गां विससर्जेत्यन्वयः  ॥  १।४३।१११३  ॥   

  

एतेन भगीरथतपोहेतुकं त्रिपथगमनमुक्तम् । अथ चरितप्रश्नोत्तरमाह भगीरथो
ऽपीति  ॥  १।४३।१४  ॥   

  

अनुव्रजदित्यडभाव आर्षः  ॥  १।४३।१५  ॥   

  

तीव्रशब्दपुरस्कृतमित्यत्र हेतुर्गगनादित्यादिनोक्तः । शिंशुमारः कप्याकारो
जलचरविशेषः  ॥  १।४३।१६,१७  ॥   

  

गगनाद्गां गताम् । रुद्रजटासकासाद्भुवमित्यर्थः । विमानैरित्यादेश्चरन्त
इति शेषः  ॥  १।४३।१८  ॥   

  

पारिप्लवगताः "सम्भ्रमं गताः सम्भ्रमं प्राप्ता इत्यर्थः" इत्येके ।
पारिप्लवो यानभेदः शिबिकादिरूपः । "शिबिकादियानस्था इत्यर्थः" इत्यन्ये  ॥ 
१।४३।१९  ॥   

  

देवगणा वस्वादयः । सम्पतद्भिरागच्छद्भिः  ॥  १।४३।२०  ॥   

  

तन्मूलिकामुपमामाह शतादित्यमिवेति  ॥  १।४३।२१  ॥   

  

विक्षिप्तैर्निःसृतैः । विद्युच्छब्दः पुल्लिङ्गो ऽप्येतत्प्रामाण्यात् ।
सलिलोत्पीडैः फैनैः सहस्रधाकरणं वाय्वाद्युपाधित आकाशमभवत् । व्याप्तमिति
शेषः  ॥  १।४३।२२  ॥   

  

शारदाभ्रैरिव हंससम्प्लवैर्हंससमूहैः सङ्कीर्णं गगनमभवदिति पूर्वेणान्वयः ।
आयतम् विस्तृतप्रवाहम्  ॥  १।४३।२३  ॥   

  

विनतमगाधदेशे सङ्कुचितम् । उद्धूतम् पाषाणादियोगात्  ॥  १।४३।२४  ॥   

  

मुहुरिति । ऊर्ध्वपथगमने सलिलयोरभ्याघातो निमित्तम् । शङ्करशिरसि भ्रष्टम्
 ॥  १।४३।२५  ॥   

  

निर्मलम् । नैर्मल्ये प्रागुक्तभ्रंशद्वयं हेतुः । गतकल्मषम्
स्वजलस्पर्शवतां प्राणिनां नाशितपापम्  ॥  १।४३।२६  ॥   

  

भवाङ्गम् शिवमूर्धा । पस्पृशुः सस्नुः । न केवलं पापसंहारमात्रं गङ्गायाः
कृत्यम्, अपि तु पुण्यलोकप्रापणमपीत्याह शापादित्यादि । गगनादुच्चस्थानात्
 ॥  १।४३।२७  ॥   

गतकल्मषा मुक्तशापाः । अनेन ब्रह्मशापपरिहारो ऽपि गङ्गास्नानफलमिति
कृतपापानां तज्जलस्पर्शे तत्पापनाशपूर्वकं स्वर्गप्राप्तिः
कैमुतिकन्यायेनैव सिद्धेति बोध्यम्  ॥  १।४३।२८  ॥   

  

मुदितो दर्शनमात्रेण । मुमुदे स्नानपानादिना  ॥  १।४३।२९३१  ॥   

  

भगीरथरथानुगाः सन्तो गङ्गामन्वगमन्नित्यन्वयः  ॥  १।४३।३२  ॥   

  

यतो येन मार्गेण  ॥  १।४३।३३  ॥   

  

अद्भुतकर्मणः । वक्ष्यमाणगङ्गोपसंहाराभिप्रायमेतत्  ॥  १।४३।३४  ॥   

  

तस्यावलेपनम् तस्या अवलेपनम् । गर्वमित्यर्थः  ॥  १।४३।३५  ॥   

  

अपिबत् । अगस्त्यः समुद्रजलमिव योगशक्त्येति भावः । परमाद्भुतं तदभवत् ।
लोकस्येति शेषः  ॥  १।४३।३६  ॥   

  

पूजयन्ति । स्तोत्रादिनेति शेषः । "अनुनयन्ति" इति पाठे शैलराजदुहितुः
कथमन्यदुहितृत्वमिति विमतिवारणाय गङ्गानुनयः  ॥  १।४३।३७  ॥   

  

तुष्टो गङ्गायाः स्वदुहितृत्वप्रापणात् । तस्माद्यतः पीतां
पुनरसृजत्तस्मादित्यर्थः  ॥  १।४३।३८  ॥   

  

सागरं सगरसुतखातं सम्प्राप्ता । तत्पूरणायेति शेषः । क्षारत्वं तु
तस्यागस्त्येन पानोत्तरमित्यन्यत्र स्फुटम्  ॥  १।४३।३९  ॥   

  

तस्य कर्मणः सिद्ध्यर्थम् भगीरथस्य स्ववंशोद्धारकर्मणः । यत्नतः
प्रागुक्तयत्नैः  ॥  १।४३।४०  ॥   

  

भस्मसात्कृतान्कपिलकोपाग्निना भस्मभावं प्राप्तान् । प्लावयत्सेचयति स्म ।
अत एव पूतपाप्मानः  ॥  १।४३।४१  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये बालकाण्डे
त्रिचत्वारिंशः सर्गः  ॥  ४३  ॥   

  



</details>
</div>
<div class="js_include collapsed" newlevelforh1="2" title="द्राविडपाठः" unfilled url="/purANam/rAmAyaNam/drAviDapAThaH/1_bAlakANDam/04-mithilAyAtrA/02-sagara-kathA/043_gangAvatAraH.md">
<details><summary><h2>द्राविडपाठः ...{Loading}...</h2></summary>


देवदेवे गते तस्मिन् सोऽङ्गुष्ठाग्रनिपीडिताम्।  
कृत्वा वसुमतीं राम संवत्सरमुपासत ॥ 1.43.1 ॥   
अथ संवत्सरे पूर्णे सर्वलोकनमस्कृतः।  
उमापतिः पशुपती राजानमिदमब्रवीत् ॥ 1.43.2 ॥   
प्रीतस्तेऽहं नरश्रेष्ठ करिष्यामि तव प्रियम्।  
शिरसा धारयिष्यामि शैलराजसुतामहम् ॥ 1.43.3 ॥   
तदा साऽतिमहद्रूपं कृत्वा वेगं च दुस्सहम्।  
आकाशादपतद्राम शिवे शिवशिरस्युत ॥ 1.43.4 ॥   
अचिन्तयच्च सा देवी गङ्गा परमदुर्द्धरा।  
विशाम्यहं हि पातालं स्रोतसा गृह्य शङ्करम् ॥ 1.43.5 ॥   
तस्या वलेपनं ज्ञात्वा क्रुद्धस्तु भगवान् हरः।  
तिरोभावयितुं बुद्धिं चक्रे त्रिणयनस्तदा ॥ 1.43.6 ॥   
सा तस्मिन् पतिता पुण्या पुण्ये रुद्रस्य मूर्द्धनि।  
हिमवत्प्रतिमे राम जटामण्डलगह्वरे ॥ 1.43.7 ॥   
सा कथञ्चिन्महीं गन्तुं नाशक्नोद्यत्नमास्थिता।  
नैव निर्गमनं लेभे जटामण्डलमोहिता ॥ 1.43.8 ॥   
तत्रैवाबम्भ्रमद्देवी संवत्सरगणान् बहून्।  
तामपश्यन् पुनस्तत्र तपः परममास्थितः ॥ 1.43.9 ॥   
अनेन तोषितश्चाभूदत्यर्थं रघुनन्दन।  
विससर्ज ततो गङ्गां हरो बिन्दुसरः प्रति ॥ 1.43.10 ॥   
तस्यां विसृज्यमानायां सप्त स्रोतांसि जज्ञिरे ॥ 1.43.11 ॥   
ह्लादिनी पावनी चैव नलिनी च तथाऽपरा।  
तिस्रः प्राचीं दिशं जग्मुर्गङ्गाश्शिवजलाश्शुभाः ॥ 1.43.12 ॥   
सुचक्षुश्चैव सीता च सिन्धुश्चैव महानदी।  
तिस्रस्त्वेता दिशं जग्मुः प्रतीचीं तु शुभोदकाः ॥ 1.43.13 ॥   
सप्तमी चान्वगात्तासां भगीरथमथो नृपम् ॥ 1.43.14 ॥   
भगीरथोऽपि राजर्षिर्दिव्यं स्यन्दनमास्थितः।  
प्रायादग्रे महातेजा गङ्गा तं चाप्यनुव्रजत् ॥ 1.43.15 ॥   
गगनाच्छङ्करशिरस्ततो धरणिमाश्रिता।  
व्यसर्पत जलं तत्र तीव्रशब्दपुरस्कृतम् ॥ 1.43.16 ॥   
मत्स्यकच्छपसङ्घैश्च शिंशुमारगणैस्तदा।  
पतद्भिः पतितैश्चान्यैर्व्यरोचत वसुन्धरा ॥ 1.43.17 ॥   
ततो देवर्षिगन्धर्वा यक्षाः सिद्धगणास्तदा।  
व्यलोकयन्त ते तत्र गगनाद्गां गतां तथा ॥ 1.43.18 ॥   
विमानैर्नगराकारैर्हयैर्गजवरैस्तदा।  
पारिप्लवगतैश्चापि देवतास्तत्र विष्ठिताः ॥ 1.43.19 ॥   
तदद्भुततमं लोके गङ्गापतनमुत्तमम्।  
दिदृक्षवो देवगणाः समीयुरमितौजसः ॥ 1.43.20 ॥   
सम्पतद्भिः सुरगणैस्तेषां चाभरणौजसा।  
शतादित्यमिवाभाति गगनं गततोयदम् ॥ 1.43.21 ॥   
शिंशुमारोरगगणैर्मीनैरपि च चञ्चलैः।  
विद्युद्भिरिव विक्षिप्तमाकाशमभवत्तदा ॥ 1.43.22 ॥   
पाण्डरैः सलिलोत्पीडैः कीर्यमाणैः सहस्रधा।  
शारदाभ्रैरिवाकीर्णं गगनं हंससम्प्लवैः ॥ 1.43.23 ॥   
क्वचिद्द्रुततरं याति कुटिलं क्वचिदायतम्।  
विनतं क्वचिदुद्भूतं क्वचिद्याति शनैः शनैः ॥ 1.43.24 ॥   
सलिलेनैव सलिलं क्वचिदभ्याहतं पुनः।  
मुहुरूर्द्ध्वमुखं गत्वा पपात वसुधातलम् ॥ 1.43.25 ॥   
तच्छङ्करशिरोभ्रष्टं भ्रष्टं भूमितले पुनः।  
व्यरोचत तदा तोयं निर्मलं गतकल्मषम् ॥ 1.43.26 ॥   
तत्र देवर्षिगन्धर्वा वसुधातलवासिनः।  
भवाङ्गपतितं तोयं पवित्रमिति पस्पृशुः ॥ 1.43.27 ॥   
शापात्प्रपतिता ये च गगनाद्वसुधातलम्।  
कृत्वा तत्राभिषेकं ते बभूवुर्गतकल्मषाः ॥ 1.43.28 ॥   
धूतपापाः पुनस्तेन तोयेनाथ सुभास्वता।  
पुनराकाशमाविश्य स्वान् लोकान् प्रतिपेदिरे ॥ 1.43.29 ॥   
मुमुदे मुदितो लोकस्तेन तोयेन भास्वता।  
कृताभिषेको गङ्गायां बभूव विगतक्लमः ॥ 1.43.30 ॥   
भगीरथोऽपि राजर्षिर्दिव्यं स्यन्दनमास्थितः।  
प्रायादग्रे महातेजास्तं गङ्गा पृष्टतोऽन्वगात् ॥ 1.43.31 ॥   
देवाः सर्षिगणाः सर्वे दैत्यदानवराक्षसाः।  
गन्धर्वयक्षप्रवराः सकिन्नरमहोरगाः ॥ 1.43.32 ॥   
सर्वाश्चाप्सरसो राम भगीरथरथानुगाम्।  
गङ्गामन्वगमन् प्रीताः सर्वे जलचराश्च ये ॥ 1.43.33 ॥   
यतो भगीरथो राजा ततो गङ्गा यशस्विनी।  
जगाम सरितां श्रेष्ठा सर्वपापविनाशिनी ॥ 1.43.34 ॥   
ततो हि यजमानस्य जह्नोरद्भुतकर्मणः।  
गङ्गा सम्प्लावयामास यज्ञवाटं महात्मनः ॥ 1.43.35 ॥   
तस्या वलेपनं ज्ञात्वा क्रुद्धो जह्नुश्च राघव।  
अपिबच्च जलं सर्वं गङ्गायाः परमाद्भुतम् ॥ 1.43.36 ॥   
पूजयन्ति महात्मानं जह्नुं पुरुषसत्तमम्।  
गङ्गां चापि नयन्ति स्म दुहितृत्वे महात्मनः ॥ 1.43.37 ॥   
ततस्तुष्टो महातेजाः श्रोत्राभ्यामसृजत् पुनः।  
तस्माज्जह्नुसुता गङ्गा प्रोच्यते जाह्नवीति च ॥ 1.43.38 ॥   
सागरं चापि सम्प्राप्ता सा सरित्प्रवरा तदा।  
रसातलमुपागच्छत् सिद्ध्यर्थं तस्य कर्मणः ॥ 1.43.39 ॥   
भगीरथोऽपि राजर्षिर्गङ्गामादाय यत्नतः।  
पितामहान् भस्मकृतानपश्यद्दीनचेतनः ॥ 1.43.40 ॥   
अथ तद्भस्मनां राशिं गङ्गासलिलमुत्तमम्।  
प्लावयद्धूतपाप्मानः स्वर्गं प्राप्ता रघूत्तम ॥ 1.43.41 ॥   

</details>
</div>
