+++
title = "०१७ वालिकृतरामनिन्दा"
title_english = "017 Vali s questioning Rama s propriety"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-017-Valikrutha_Rama_Ninda.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/02-vAli-vadhaH/017_vAlikRtarAmanindA.md">
<details><summary><h3>IITK ...{Loading}...</h3></summary>

Vali accuses Rama -- calls him deceitful -- reproaches Rama in many
ways.



#### श्लोकः
##### मूलम्
ततश्शरेणाभिहतो रामेण रणकर्कशः।  
पपात सहसा वाली निकृत्त इव पादपः4.17.1॥

##### शब्दार्थः
ततः then, रणकर्कशः  tyrant in war, वाली Vali, रामेण by Rama, शरेण by an arrow, अभिहतः struck, निकृत्तः  felled, पादपः the tree, इव like, सहसा instantaneously, पपात fell down

##### आङ्ग्लानुवादः
A tyrant in war, Vali struck by4.54.24 Rama's arrow, collapsed instantaneously like a tree felled down.



#### श्लोकः
##### मूलम्
स भूमौ न्यस्तसर्वाङ्गस्तप्तकाञ्चनभूषणः।  
अपतद्देवराजस्य मुक्तरश्मिरिव ध्वजः4.17.2॥

##### शब्दार्थः
तप्तकाञ्चनभूषणः adorned with shining gold ornaments, सः he, मुक्तरश्मिः with the loosening of ropes, देवराजस्य Indra's, ध्वजः इव like the post, भूमौ on the ground, न्यस्तसर्वाङ्गः all limbs of body touching the ground, पपात fell down

##### आङ्ग्लानुवादः
Adorned with shining gold ornaments,Vali fell down with all his limbs touching the ground like Indra's flag when its ropes are loosened.



#### श्लोकः
##### मूलम्
तस्मिन्निपतिते भूमौ वानराणां गणेश्वरे।  
नष्टचन्द्रमिव व्योम न व्यराजत भूतलम्4.17.3॥

##### शब्दार्थः
वानराणाम् of the monkeys, गणेश्वरे lord of the troops, तस्मिन् him, भूमौ निपतिते when (he) fell on the ground, भूतलम् the earth, नष्टचन्द्रमिव like sky devoid of the Moon, व्योम sky, न व्यराजत not shine

##### आङ्ग्लानुवादः
When the lord of the monkey troops fell down, it was as though the earth lost its  
brightness like the sky loses its brightness devoid of the Moon.



#### श्लोकः
##### मूलम्
भूमौ निपतितस्यापि तस्य देहं महात्मनः।  
न श्रीर्जहाति न प्राणा न तेजो न पराक्रमः4.17.4॥

##### शब्दार्थः
भूमौ on the ground, निपतितस्यापि even though fell down, महात्मनः  highsouled, तस्य it, देहम् body, श्रीः splendour, न जहाति not left, प्राणाः life, न not, तेजः glow, न not, पराक्रमः valour

##### आङ्ग्लानुवादः
Even though the highsouled Vali's body had fallen on the ground, its  splendour, glow, life and valour had not left it.



#### श्लोकः
##### मूलम्
शक्रदत्ता वरा माला काञ्चनी वज्रभूषिता।  
दधार हरिमुख्यस्य प्राणांस्तेज्शियं च सा4.17.5॥

##### शब्दार्थः
शक्रदत्ता given by Indra, काञ्चनी golden, वज्रभूषिता decorated with diamonds, वरा most beautiful, माला necklace, हरिमुख्यस्य lord of the monkeys, प्राणान् life, तेज brightness, श्रियं च and splendour, दधार remained

##### आङ्ग्लानुवादः
As the most beautiful golden necklace, studded with diamonds, given by Indra was there on him, the life, brightness and splendour of Vali's body remained.



#### श्लोकः
##### मूलम्
स तया मालया वीरो हेमया हरियूथपः।  
सन्ध्यानुगतपर्यन्तः पयोधर इवाभवत्4.17.6॥

##### शब्दार्थः
वीरः hero, सः हरियूथपः that chief of monkeys, हेमया with golden, तयामालया with that necklace, सन्ध्यानुगतपर्यन्तः hallowed by the glowing twilight, पयोधरः इव like the raincloud, अभवत् appeared

##### आङ्ग्लानुवादः
Vali, the chief hero of the monkeys, with his golden necklace appeared like the raincloud hallowed by the glowing twilight.



#### श्लोकः
##### मूलम्
तस्य माला च देहश्च मर्मघाती च यश्शरः।  
त्रिधेव रचिता लक्ष्मीः पतितस्यापि शोभते4.17.7॥

##### शब्दार्थः
पतितस्यापि even though he had fallen down, तस्य his, माला च necklace, देहः च body and,मर्मघाती  pierced into the vital parts, यः शरः that arrow, त्रिधा in three ways, रचिता the effect, लक्ष्मीः the effulgence, इव similar , शोभते shining

##### आङ्ग्लानुवादः
Even though he had fallen down, the effulgence of his necklace on his body, and the arrow pierced into his vital parts remained.



#### श्लोकः
##### मूलम्
तदस्त्रं तस्य वीरस्य स्वर्गमार्गप्रभावनम्।  
रामबाणासनक्षिप्तमावहत्परमां गतिम्4.17.8॥

##### शब्दार्थः
स्वर्गमार्गप्रभावनम् that which paves the way to heaven (for the dead), रामबाणा Rama's arrow, सनक्षिप्तम् released, तत् that, अस्त्रम् weapon, तस्य वीरस्य that hero's, परमां गतिम् supreme destination, आवहत् created

##### आङ्ग्लानुवादः
Rama's arrow released paved the way to heaven which was that hero's supreme destination.



#### श्लोकः
##### मूलम्
तं तदा पतितं सङ्ख्ये गतार्चिषमिवानलम्।  
बहुमान्य च तं वीर वीक्षमाणं शनैरिव।4.17.9॥  
ययातिमिव पुण्यान्ते देवलोकादिहच्युतम्।  
आदित्यमिव कालेन युगान्ते भुवि पातितम्।4.17.10॥  
महेन्द्रमिव दुर्धर्षंमुपेन्द्रमिव दुस्सहम्।  
महेन्द्रपुत्रं पतितं वालिनं हेममालिनम्॥4.17.11॥  
सिंहोरस्कं महाबाहुं दीप्तास्यं हरिलोचनम्।  
लक्ष्मणानुगतो रामो ददर्शोपससर्प च॥4.17.12॥

##### शब्दार्थः
सङ्ख्ये in the battle , तदा then, पतितम् fallen, भुवि on the ground, आदित्यमिव like the Sun,  गतार्चिषम् fire without flame, अनलम् इव fire like, पुण्यान्ते after exhaustion of the merits, कालेन by the time, देवलोकात् the abode of gods, इह here, च्युतम् descended down, युगान्ते at the end of aeon (at the end of the world), ययातिमिव like Yayati, महेन्द्रमिव like Indra, दुर्धर्षम् unassailable, उपेन्द्रमिव like Upendra, दुःसहम् intolerable,महेन्द्रपुत्रम् son of Indra, हेममालिनम् adorned with golden necklace, सिंहोरस्कम् lionchested, महाबाहुम् of mighty arms, दीप्तास्यम् with a bright face, हरिलोचनम् tawnyeyed, तं वालिनम् that Vali, लक्ष्मणानुगतो followed by Lakshmna, रामः Rama, पतितम् fallen, ददर्श saw, उपससर्प च approached, शनैरिव slowly, वीक्षमाणम् observing, तं वीरम् that hero, बहुमान्य  admiringly.

##### आङ्ग्लानुवादः
Rama followed by Lakshmana slowly approached the longarmed, lionchested, brightfaced, tawnyeyed Vali, and admiringly observed this unchallengeable son of Indra, unassailable like Indra himself. Adorned with a golden necklace, he had fallen on the ground like fire without flame, like king Yayati descended on the earth from the celestial realm on the exhaustion of his merits, or like the Sun cast down on the earth at the end of the aeon.



#### श्लोकः
##### मूलम्
तं दृष्ट्वा राघवं वाली लक्ष्मणं च महाबलम्।  
अब्रवीत्प्रश्रितं वाक्यं परुषं धर्मसंहितम्4.17.13॥  
त्वं नराधिपतेः पुत्रः प्रथितः प्रियदर्शनः  
कुलीनस्सत्त्वसम्पन्न स्तेजस्वी चरितव्रतः॥4.17.14॥  
पराङ्मुखवधं कृत्वा कोऽत्र प्राप्तस्त्वया गुणः।  
यदहं युद्धसंरब्धश्शरेणोरसि ताडितः4.17.15॥

##### शब्दार्थः
तं राघवम् to, Rama, महाबलम् powerful, लक्ष्मणं च and to Lakshmana, दृष्ट्वा after seeing, वाचा by word, परुषम् pride, धर्मसंहितम् righteous, वाक्यम् words, अब्रवीत् said, त्वं नराधिपतेः पुत्रैः you are a prince, प्रथितः famous, प्रियदर्शनः handsome, कुलीनस्सत्त्वसम्पन्नः born in  a noble family, तेजस्वी  brilliant, चरितव्रतः follower of good practices, युद्धसंरब्धः while waging war, अहम् I, यत् ताडित गतः hit, पराङ्मुखवधम् killing one who was engaged otherwise ,कृत्वा  
having done that, अत्र there, कः what, गुणः merit, त्वया by you, प्राप्तः gained

##### आङ्ग्लानुवादः
On seeing powerful Rama and Lakshmana approaching,Vali spoke with pride and rigteousness to Rama, 'You are a prince, born of a noble family, son of a renowned king. You are famous, brilliant, handsome and follower of good practices.Having hit me when I was engaged otherwise in an encounter what merit have you gained?'



#### श्लोकः
##### मूलम्
रामः करुणवेदी च प्रजानां च हिते रतः।  
सानुक्रोशो जितोत्साहस्समयज्ञो दृढव्रतः॥4.17.16॥  
इति ते सर्वभूतानि कथयन्ति यशो भुवि॥4.17.17॥

##### शब्दार्थः
रामः Rama, करुणवेदी च a kind soul, प्रजानाम् of people,हिते in the wellbeing, रतः engaged,  सानुक्रोशः compassionate, जितोत्साहः enthusiastic, समयज्ञः one who has a sense of time, दृढव्रतः steadfast in vows, इति in this way, ते your, यशः fame, सर्वभूतानि all beings, भुवि the world, कथयन्ति praise you

##### आङ्ग्लानुवादः




#### श्लोकः
##### मूलम्
दमश्शमः क्षमा धर्मो धृतिस्सत्यं पराक्रमः।  
पार्थिवानां गुणा राजन्दण्डश्चाप्यपराधिषु4.17.18॥

##### शब्दार्थः
राजन् O king, दमः selfcontrol, शमः control of mind, intellect, memory and ego क्षमा tolerance, धर्मः righteousness, धृतिः forbearance, सत्यम् truthfulness, पराक्रमः valour, अपराधिषु towards the offenders, दण्डश्च punishment, पार्थिवानाम् for king's, गुणाः virtues

##### आङ्ग्लानुवादः
'O king selfcontrol (of organs of action and sense organs), righteousness, steadfastness, truthfulness, valiance and capacity to punish the offenders are virtues  of a king.



#### श्लोकः
##### मूलम्
तान्गुणान्सम्प्रधार्याहमग्र्यं चाभिजनं तव।  
तारया प्रतिषिद्धोऽपि सुग्रीवेण समागतः4.17.19॥

##### शब्दार्थः
अहम् I am, तान् them, गुणान् virtues, तव your, अग्र्यम् foremost, अभिजनम् noble, सम्प्रधार्य considered, तारया by Tara, प्रतिषिद्धः अपि even though forewarned, सुग्रीवेण with Sugriva, समागतः came for a combat

##### आङ्ग्लानुवादः
'Believing that you are a repository of all these virtues are in you, and respecting your noble lineage I engaged in a duel with Sugriva even though I was forewarned (by Tara).



#### श्लोकः
##### मूलम्
न मामन्येन सम्रब्धं प्रमत्तं योद्धु मर्हसि।  
इति मे बुद्धिरुत्पन्ना बभूवादर्शने तव4.17.20॥

##### शब्दार्थः
तव your, आदर्शने not seen, अन्येन with others, सम्रब्धम् engaged in combat, प्रमत्तम् engrossed, माम् me, योद्धुम् attacked, नार्हसि not proper on your part, इति thus, मे my, बुद्धिः mind, उत्पन्ना strike, बभूव become

##### आङ्ग्लानुवादः




#### श्लोकः
##### मूलम्
न त्वां विनिहतात्मानं धर्मध्वजमधार्मिकम्।  
जाने पापसमाचारं तृणैः कूपमिवावृतम्4.17.21॥

##### शब्दार्थः
त्वाम् to you, विनिहतात्मानम् who has killed his soul( one who acts against his conscience), धर्मध्वजम् functioning under the banner of (showing off) virtue, अधार्मिकम्  unrighteous, पापसमाचारम् sinful in conduct, तृणैः by grass, आवृतम् covered, कूपम् इव like a well, न जाने I did not know

##### आङ्ग्लानुवादः
'I did not know that you have killed your soul (by acting against your conscience), that you are sinful in conduct and unrighteous under the show of virtues like a well, its mouth covered with grass.



#### श्लोकः
##### मूलम्
सतां वेषधरं पापं प्रच्छन्नमिव पावकम्।  
नाहं त्वामभिजानामि धर्मच्छद्माभिसंवृतम्4.17.22॥

##### शब्दार्थः
सताम् of piety, वेषधरम्  covered, पापम् a sinner, प्रच्छनम् a disguised person, पावकम् इव like fire, धर्मच्छद्माभिसंवृतम् with righteousness as a pretext, त्वाम् to you, अहम् I,  न अभिजानामि did not recognise

##### आङ्ग्लानुवादः
'You are a sinful man covered with the mask of piety thus resembling a hidden fire. I failed to recognise that righteousness is a mere pretext for you.



#### श्लोकः
##### मूलम्
विषये वा पुरे वा ते यदा पापं करोम्यहम्।  
न च त्वामवजाने च कस्मात्त्वं हंस्यकिल्बिषम्4.17.23॥  
फलमूलाशनं नित्यं वानरं वनगोचरम्।  
मामिहाप्रतियुध्यन्तमन्येन च समागतम्4.17.24॥

##### शब्दार्थः
अहम् I am, यदा when, ते your, विषये वा or in your affairs, पुरे वा or in your city, पापम् sin, न करोमि I did not, त्वाम् to you, न च and not, अवजाने I did  not insult you, अकिल्बिषम् not done any harm to you, नित्यम् always, फलमूलाशनम् living on fruits and roots, वनगोचरम् roaming in the forest, वानरम् monkey, इह here, अप्रतियुध्यन्तम् not come to battle with you, अन्येन others, समागतम् come, माम् me, कस्मात् why, हंसि do you kill

##### आङ्ग्लानुवादः
'I did no harm to your affairs or to your city. I did not insult you. Why did you choose to kill me, a monkey roaming in the forest and living on fruits and roots? I was not fighting you. Why did you come and strike a person like me?



#### श्लोकः
##### मूलम्
त्वं नराधिपतेः पुत्रः प्रतीतः प्रियदर्शनः।  
लिङ्गमप्यस्ति ते राजनन्दृश्यते धर्मसंहितम्4.17.25॥

##### शब्दार्थः
त्वम् you, प्रियदर्शनः pleasing in appearance, नराधिपतेः पुत्रः son of a king, प्रतीतः famous, राजन् O king, ते to you, धर्मसंहितम् righteous one, लिङ्गमपि  even signs, अस्ति are, दृश्यते found

##### आङ्ग्लानुवादः
'O prince, you are son to a king, handsome and famous. Even signs of righteousness are discernible in you.



#### श्लोकः
##### मूलम्
कः क्षत्रियकुले जात्शृतवान्नष्टसंशयः।  
धर्मलिङ्गप्रतिच्छन्न क्रूरं कर्म समाचरेत्4.17.26॥

##### शब्दार्थः
क्षत्रियकुले in a kshatriya family, जातः born, श्रुतवान् one who has read the Vedas, नष्टसंशयः free from doubt, धर्मलिङ्गप्रतिच्छन्नः in the guise of a righteous person, कः who, क्रूरम् cruel, कर्म deed, समाचरेत् will do

##### आङ्ग्लानुवादः
'Who, born in a kshatriya family, versed in the Vedas and free from doubt will commit such a cruel act under the guise of righteousness?



#### श्लोकः
##### मूलम्
राम राजकुले जातो धर्मवानिति विश्रुतः॥4.17.27॥  
अभव्यो भव्यरूपेण किमर्थं परिधावसि।

##### शब्दार्थः
राजकुले in royal family, जातः born, धर्मवानिति  proficient in dharma, विश्रुतः wellknown, राम Rama, अभव्यः unworthy, भव्यरूपेण attire, किमर्थम् for what reason, परिधावसे running

##### आङ्ग्लानुवादः
'You are born in a royal family. You are wellknown. You are proficient in dharma. Yet you are unworthy  of your race and robe.



#### श्लोकः
##### मूलम्
साम दानं क्षमा धर्मस्सत्यं धृतिपराक्रमौ।  
पार्थिवानां गुणा राजन् दण्डश्चाप्यपराधिषु4.17.28॥

##### शब्दार्थः
राजन् O king, साम conciliation, दानम् generosity, क्षमा forbearance, धर्मः righteousness, सत्यम् truth, धृतिपराक्रमौ steadfast in valour, अपराधिषु at the offenders, दण्डः punishment, पार्थिवानाम् of the rulers, गुणाः hallmarks

##### आङ्ग्लानुवादः
'Conciliation, generosity, forbearance, righteousness, truthfulness, steadfastness in valour and punishing offenders are the hallmarks of rulers.



#### श्लोकः
##### मूलम्
वयं वनचरा राम मृगा मूलफलाशनाः।  
एषा प्रकृतिरस्माकं पुरुषस्त्वं नरेश्वरः4.17.29॥

##### शब्दार्थः
राम Rama, वयम् we, मूलफलाशनाः live on roots and fruits, वनचराः wanderers in forest, मृगाः animals, एषा this, अस्माकम् our, प्रकृतिः nature, त्वम् you, नरेश्वरः lord of men, पुरुषः a man

##### आङ्ग्लानुवादः
'O Rama we are mere animals wandering in the forest and living on roots and fruits. This is our nature. (But) you are a lord of men.



#### श्लोकः
##### मूलम्
भूमिर्हिरण्यं रूप्यं च विग्रहे कारणानि च।  
अत्र कस्ते वने लोभो मदीयेषु फलेषु वा4.17.30॥

##### शब्दार्थः
विग्रहे in battle, भूमिः land, हिरण्यम् gold, रूप्यं च and silver, कारणानि reasons, तत्र there, ते to you, वने in the forest, मदीयेषु in my belongings, फलेषु in fruits वा or, लोभः greediness, कः what for?

##### आङ्ग्लानुवादः
'We fight for land or gold or silver. What did you fight me for, for what I have or for the fruits of the forest?



#### श्लोकः
##### मूलम्
नयश्च विनयश्चोभौ निग्रहानुग्रहावपि4.17.31॥  
राजवृत्तिरसङ्कीर्णा न नृपाः कामवृत्तयः।

##### शब्दार्थः
नयश्च  submissiveness, विनयश्च  modesty, निग्रहानुग्रहौ  restraint and favour, उभावपि both are, असङ्कीर्णा not to be mixed up, राजवृत्तिः king's functions, नृपाः kings, कामवृत्तयः impulsive, न not excercise

##### आङ्ग्लानुवादः
'Submissiveness and modesty are the attributes of good rulers and should not be mixed up with benevolence and selfrestraint. Kings ought not to act (as they like) impulsively.



#### श्लोकः
##### मूलम्
त्वं तु कामप्रधानश्च कोपनश्चानवस्थितः4.17.32॥  
राजवृत्तेश्च सङ्कीणश्शरासनपरायणः।

##### शब्दार्थः
त्वं तु you also, कामप्रधानश्च fulfilling your own desire is important, कोपनश्च wrathful, अनवस्थितः unstable, राजवृत्तेश्च royal course of conduct, सङ्कीर्णः intermingled, शरासनपरायणः you have  discharged arrows

##### आङ्ग्लानुवादः
'Fulfilling your own desire is important for you. You are wrathful and unstable with royal course of conduct. Your business is with your bow and arrows.



#### श्लोकः
##### मूलम्
न तेऽस्त्यपचितिर्धर्मे नार्थे बुद्धिरवस्थिता4.17.33॥  
इन्द्रियैः कामवृत्तस्सन्कृष्यसे मनुजेश्वर।

##### शब्दार्थः
मनुजेश्वरः lord of men, ते to you, धर्मे in righteousness, उपचितिः not have faith, न not, बुद्धिः intellect, अर्थे material wealth, न अवस्थिता not steadfast, कामवृत्तः सन् overcome by delusion, इन्द्रियैः by the senses, कृष्यसे you are drawn

##### आङ्ग्लानुवादः
'O lord of men you have no faith in righteousness, no steadfastness in the acquisition of wealth. You have no control over the senses. You are overcome by delusion.



#### श्लोकः
##### मूलम्
हत्वा बाणेन काकुत्स्थ मामिहानपराधिनम्4.17.34॥  
किं वक्ष्यसि सतां मध्ये कर्म कृत्वा जुगुप्सितम्।

##### शब्दार्थः
काकुत्स्थ O scion of the Kakutstha race, अनपराधिनम् one who has not done any harm, मा to me, इह here, बाणेन by arrow, हत्वा having killed, जुगुप्सितम् abominable, कर्म deed, कृत्वा after commiting, सताम् to the holy people, मध्ये midst, किम् what, वक्ष्यसि will you answer?

##### आङ्ग्लानुवादः
'O scion of the Kakutsthas Having killed me here with your arrow even though I have done you no harm, you have perpetrated an abominable act. How will you defend yourself in the midst of holy men after commiting such a sinful act?



#### श्लोकः
##### मूलम्
राजहा ब्रह्महा गोघ्नश्चोरः प्राणिवधे रतः4.17.35॥  
नास्तिकः परिवेत्ता च सर्वे निरयगामिनः।

##### शब्दार्थः
राजहा killer of a king, ब्रह्महा  killer of brahmin, गोघ्नः  killer of cows, चोरः a thief, प्राणिवधेरतः killer of living beings,नास्तिकः atheist, परिवेत्ता च and one who marries before his elder sibling, सर्वे all, निरयगामिनः will go to hell

##### आङ्ग्लानुवादः
'One who kills a king, a brahmin or a cow, a thief or one who delights in destruction of life an atheist or one who marries before his elder  they all go to hell.



#### श्लोकः
##### मूलम्
सूचकश्च कदर्यश्च मित्रघ्नो गुरुतल्पगः4.17.36॥  
लोकं पापात्मनामेते गच्छन्ते नात्र संशयः।

##### शब्दार्थः
सूचकः च a talebearer, कदर्यः च and a mean fellow, मित्रघ्नः murderer of a friend, गुरुतल्पगः one who shares the bed of the Guru's wife, एते these people, पापात्मनाम् of sinners, लोकम् to the world, गच्छन्ते will go, अत्र there, संशयः doubt, न no

##### आङ्ग्लानुवादः




#### श्लोकः
##### मूलम्
अधार्यं चर्म मे सद्भी रोमाण्यस्थि च वर्जितम्।  
अभक्ष्याणि च मांसानि त्वद्विधैर्धर्मचारिभिः4.17.37॥

##### शब्दार्थः
मे mine, चर्म skin, अधार्यम् is not fit to be worn, रोमाणि hair, सदभीः by the virtuous, अस्थि च bone also, वर्जितम् is prohibited, त्वद्विधैः by men like you also, धर्मचारिभिः by righteous people, मांसानि flesh, अभक्ष्याणि च is not fit for eating

##### आङ्ग्लानुवादः
'My skin is not fit to be worn by the virtuous, my hair and bones are also prohibited from any use. My flesh is also not at all fit to be eaten by righteous people like you



#### श्लोकः
##### मूलम्
पञ्च पञ्च नखा भक्ष्या ब्रह्मक्षत्रेण राघव4.17.38॥  
शल्यक श्श्वाविधो गोधा शशः कूर्मश्च पञ्चमः।

##### शब्दार्थः
राघव Rama, ब्रह्मक्षत्रेण by brahmin and kshatriya, शल्यकः porcupine, श्वाविधः the hedgehog, गोधा the alligator, शशः the rabbit, कूर्मश्च the turtle, पञ्चमः the five, पञ्चनखाः fivenailed creatures, भक्ष्याः are permitted to be eaten

##### आङ्ग्लानुवादः
'O Rama brahmins and kshatriyas are permitted to eat only the five nailed animals the porcupine, the hedgehog, the alligator, the rabbit and the tortoise.



#### श्लोकः
##### मूलम्
चर्म चास्थि च मे राजन् नस्पृशन्ति मनीषिणः4.17.39॥  
अभक्ष्याणि च मांसानि सोऽहं पञ्चनखो हतः।

##### शब्दार्थः
राजन O king, मनीषिणः learned people, मे mine, चर्म च even skin, अस्थीनि bone, न स्पृशन्ति do not touch, मांसानि च and the flesh, अभक्ष्याणि should not be eaten, पञ्चमः five nailed animal, सः अहम् such me, हतः killed

##### आङ्ग्लानुवादः
'O king the learned do not even touch my skin or bone. They do not eat my flesh. While it is so, you have unnecessarily killed me, a fivenailed animal.



#### श्लोकः
##### मूलम्
तारया वाक्यमुक्तोऽहं सत्यं सर्वज्ञया हितम्4.17.40॥  
तदतिक्रम्य मोहेन कालस्य वशमागतः।

##### शब्दार्थः
सर्वज्ञया by the omniscient, तारया by Tara, अहम् I, सत्यम् truth, हितम् wellbeing, वाक्यम् words, उक्तः warned, मोहेन out of ignorance or arrogance, तत् that, अतिक्रम्य overriding, कालस्य  of yama (the lord of death), वशम् fold, आगतः came under

##### आङ्ग्लानुवादः
'Tara knew everything. Her words were correct. They were meant for my wellbeing. However, due to my ignorance (or arrogance), I did not heed her words and fell under the sway of the lord of death



#### श्लोकः
##### मूलम्
त्वया नाथेन काकुत्स्थ न सनाथा वसुन्धरा।  
प्रमदा शीलसम्पन्ना धूर्तेन पतिना यथा4.17.41॥

##### शब्दार्थः
काकुत्स्थ Kakutstha, वसुन्धरा earth, नाथेन by lord, त्वया by you, शीलसम्पन्ना one endowed  
with good character, प्रमदा a lady, धूर्तेन by a wicked one, यथा similarly, पतिना by husband, सनाथा a protector, न no

##### आङ्ग्लानुवादः
'O Kakutstha just as a wife endowed with good character cannot be protected by a wicked husband, you cannot be a protector of this earth.



#### श्लोकः
##### मूलम्
शठो नैकृतिकः क्षुद्रो मिथ्याप्रश्रितमानसः।  
कथं दशरथेन त्वं जातः पापो महात्मना4.17.42॥

##### शब्दार्थः
शठः treacherous, नैकृतिकः dishonest, क्षुद्रः mean, मिथ्याप्रश्रितमानसः guised with false humility, पापः sinner, त्वम् you, महात्मना highsouled, दशरथेन to Dasaratha, कथम् how, जातः were you born?

##### आङ्ग्लानुवादः
'You are treacherous, dishonest, mean, guised with false humility and a sinner to the core. How were you born to that highsouled Dasaratha?



#### श्लोकः
##### मूलम्
छिन्नचारित्रकक्ष्येण सतां धर्मातिवर्तिना।  
त्यक्तधर्माङ्कुशेनाहं निहतो रामहस्तिना4.17.43॥

##### शब्दार्थः
छिन्नचारित्रकक्ष्येण breaking through the chains of good character, सताम् the sages, धर्मातिवर्तिना trespassing moral code of conduct, त्यक्तधर्माङ्कुशेन discharging sharp arrow of righteousness, रामहस्तिना the elephant called Rama, अहम् I, निहतः killed

##### आङ्ग्लानुवादः
'Breaking through the chains of good character, trespassing the moral code of conduct of the sages, discharging the sharp arrow of righteousness, the elephantine (arrogant) Rama killed me.



#### श्लोकः
##### मूलम्
अशुभं चाप्ययुक्तं च सतां चैव विगर्हितम्।  
वक्ष्यसे चेदृशं कृत्वा सद्भिस्सह समागतः4.17.44॥

##### शब्दार्थः
अशुभम् inauspicious, अयुक्तम् not fit, सताम् to the noble, विगर्हितम् despised, ईदृशम् such, कृत्वा after doing, सद्भिः सह by the noble, समागतः meet with, वक्ष्यसे you say.

##### आङ्ग्लानुवादः
'You have committed an inauspicious, improper act, despised by the virtuous. What will you speak when you are questioned by noble men for committing such an act?



#### श्लोकः
##### मूलम्
उदासीनेषु योऽस्मासु विक्रमऽस्ते प्रकाशितः।  
अपकारिषु ते राजन्नहि पश्यामि विक्रमम्4.17.45॥

##### शब्दार्थः
राजन O king, उदासीनेषु to the indifferent people, अस्मासु towards us, यः such, अयम् this, विक्रमः power, प्रकाशितः shown, विक्रमम् such valour, अपकारिषु to the harmful, न पश्यामि do not see

##### आङ्ग्लानुवादः
'O king you have exhibited your valour against one who has done you no harm. Why have you not shown such valour on those who have offended you?



#### श्लोकः
##### मूलम्
दृश्यमानस्तु युद्ध्येथा मया यदि नृपात्मज।  
अद्य वैवस्वतं देवं पश्येस्त्वं निहतो मया4.17.46॥

##### शब्दार्थः
नृपात्मज O prince, यदि if, दृश्यमानः openly, मया by me, युद्ध्येथाः you had fought, मया by me, निहतः killed, अद्य  today, त्वम् you, वैवस्वतं देवम् Vaivasvata, the lord of death, पश्येः you would have seen.

##### आङ्ग्लानुवादः
'O prince had  you fought me face to face you would have seen Vaivasvata, the lord of death today (you would have been killed by me).



#### श्लोकः
##### मूलम्
त्वयाऽदृश्येन तु रणे निहतोऽहं दुरासदः।  
प्रसुप्तः पन्नगेनेव नरः पानवशं गतः4.17.47॥

##### शब्दार्थः
दुरासदः an unassailable warrior, अहम् I am, रणे in battle, अदृश्येन not seen, त्वया by you, पानवशं गतः in a drunken state, प्रसुप्तः  in deep sleep, नरः man, पन्नगेनेव like by the snake, निहतः killed

##### आङ्ग्लानुवादः
bitten to death by a snake while fast asleep.



#### श्लोकः
##### मूलम्
मामेव यदि पूर्वं त्वमेतदर्थमचोदयः4.17.48॥  
मैथिलीमहमेकाह्ना तव चानीतवान्भवेत्।  
सुग्रीवप्रियकामेन यदहं निहतस्त्वया।  
कण्ठे बद्ध्वा प्रदद्यां ते निहतं रावणं रणे4.17.49॥

##### शब्दार्थः
सुग्रीवप्रियकामेन to please Sugriva, त्वया by you, अहम् me, यत् since, निहतः killed, त्वम् you, एतदर्थम् on this account, पूर्वम् earlier, मामेव to me only, अचोदयः यदि if you had sought, रावणम् Ravana, रणे in battle, निहतम् killed, कण्ठे by the neck, बद्ध्वा tying, ते you, प्रदद्याम् I would have handed over

##### आङ्ग्लानुवादः
'Had you sought my help earlier(before you met Sugriva), I would have restored Sita to you within a single day. I have been killed by you to oblige Sugriva. I would have handed over Ravana by the neck after killing him in the battle.



#### श्लोकः
##### मूलम्
न्यस्तां सागरतोये वा पाताले वापि मैथिलीम्।  
आनयेयं तवादेशाच्छ्वेतामश्वतरीमिव4.17.50॥

##### शब्दार्थः
सागरतोये वा even from the water of the ocean, पातालेऽपि वा or even in the underworld, न्यस्ताम् hidden, मैथिलीम् Sita, तव your, आदेशात् by your order, श्वेताम्  like Sweta, अश्वतरीमिव like Aswatari, अनये यम् I could have brought

##### आङ्ग्लानुवादः
'Even if she were hidden in the waters of the ocean or in the underworld, I would have brought her by your order like Sweta to Aswatari or Hayagriva. (Hayagriva, an incarnation of Visnu brought Vedas stolen by demons, Madhu and Kaitabha from Patala or the netherworld)



#### श्लोकः
##### मूलम्
युक्तं यत्प्राप्नुयाद्राज्यं सुग्रीवस्स्वर्गते मयि।  
अयुक्तं यदधर्मेण त्वयाऽहं निहतो रणे4.17.51॥

##### शब्दार्थः
मयि in me, स्वर्गते on going to heaven, सुग्रीवः Sugriva, राज्यम् kingdom, प्राप्नुयात् इति getting as such, युक्तम् is right, अहम् I, रणे in war, त्वया by your, अधर्मेण by unjustifiable means, निहतः इति यत् this way been killed, अयुक्तम् not proper

##### आङ्ग्लानुवादः
'Sugriva inheriting the kingdom after my departure to heaven is proper. But your killing me this way in the combat by unjustifiable means is not.



#### श्लोकः
##### मूलम्
काममेवं विधो लोकः कालेन विनियुज्यते।  
क्षमं चेद्भवता प्राप्तमुत्तरं साधु चिन्त्यताम्4.17.52॥

##### शब्दार्थः
लोकः the world, एवं विधः in this way, कामं indeed, कालेन  when time of death comes, विनियुज्यते hiding, क्षमं चेत् is it right, भवता for you, प्राप्तम् achieved, उत्तरम् reply, साधु properly, चिन्त्यताम् think over

##### आङ्ग्लानुवादः
'Indeed, in the world people meet with death when the time comes. Hiding yourself (from me) you have achieved it. Is it proper for you? You may think over and give your reply.'



#### श्लोकः
##### मूलम्
इत्येवमुक्त्वा परिशुष्कवक्त्रः  
शराभिघाताद्व्यथितो महात्मा।  
समीक्ष्य रामं रविसन्निकाशं  
तूष्णीं बभूवामरराजसूनुः4.17.53॥

##### शब्दार्थः
शराभिघातात् due to the blow of the arrow, व्यथितः pained, महात्मा great, अमरराजसूनुः son of Indra, परिशुष्कवक्त्रः mouth dried up, रविसन्निकाशम् shining like the Sun, रामम् to Rama, समीक्ष्य after gazing intently, इत्येवम् like this, उक्त्वा spoken, तूष्णीं बभूव became silent

##### आङ्ग्लानुवादः
Vali, son of Indra, felt severe pain as his body was pierced and his mouth got parched (speaking for long) and gradually became silent, gazing at Rama intently who was glowing like the Sungod.  

#### समाप्तिः
 श्रीमद्रामायणे वाल्मीकीय आदिकाव्ये किष्किन्धाकाण्डे सप्तदशस्सर्गः॥  
Thus ends the seventeenth sarga of Kishkindakanda of the first epic, the Holy Ramayana, composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/02-vAli-vadhaH/017_vAlikRtarAmanindA.md">
<details><summary><h3>भूषणम् ...{Loading}...</h3></summary>



ततः शरेणाभिहतो रामेण रणकर्कशः ।  

पपात सहसा वाली निकृत्त इव पादपः  ॥  ४।१७।१  ॥   

अथ रामं प्रति वालिनिन्दा सप्तदशे ततः शरेणेत्यादि । आरम्भणार्थो ऽयमनुवादः
 ॥  ४।१७।१  ॥   

  

स भूमौ न्यस्तसर्वाङ्गस्तप्तकाञ्चनभूषणः ।  

अपतद्देवराजस्य मुक्तरश्मिरिव ध्वजः  ॥  ४।१७।२  ॥   

तस्मिन्निपतिते भूमौ वानराणां गणेश्वरे ।  

नष्टचन्द्रमिव व्योम न व्यराजत भूतलम्  ॥  ४।१७।३  ॥   

स भूमाविति । रश्मिः बन्धनरज्जुः  ॥  ४।१७।२,३  ॥   

  

भूमौ निपतितस्यापि तस्य देहं महात्मनः ।  

न श्रीर्जहाति न प्राणा न तेजो न पराक्रमः  ॥  ४।१७।४  ॥   

भूमाविति । तेजः प्रतापः  ॥  ४।१७।४  ॥   

  

शक्रदत्ता वरा माला काञ्चनी वज्रभूषिता ।  

दधार हरिमुख्यस्य प्राणांस्तेजः श्रियं च सा  ॥  ४।१७।५  ॥   

उक्ते ऽर्थे हेतुमाह शक्रेति  ॥  ४।१७।५  ॥   

  

स तया मालया वीरो हैमया हरियूथपः ।  

सन्ध्यानुगतपर्यन्तः पयोधर इवाभवत्  ॥  ४।१७।६  ॥   

स इति । हैमयेति ङीबभाव आर्षः  ॥  ४।१७।६  ॥   

  

तस्य माला च देहश्च मर्मघाती च यः शरः ।  

त्रिधेव रचिता लक्ष्मीः पतितस्यापि शोभते  ॥  ४।१७।७  ॥   

तस्येति । लक्ष्मीः तेजः  ॥  ४।१७।७  ॥   

  

तदस्त्रं तस्य वीरस्य स्वर्गमार्गप्रभावनम् ।  

रामबाणासनक्षिप्तमावहत्परमां गतिम्  ॥  ४।१७।८  ॥   

स्वर्गमार्गस्य प्रभावनं प्रापकम् । "भू प्राप्तौ" इत्यस्माल्ल्युट् । अत
एव परमां गतिम् आवहत् सम्पादयामासेत्यर्थः  ॥  ४।१७।८  ॥   

  

तं तदा पतितं सङ्ख्ये गतार्चिषमिवानलम् ।  

बहु मान्य च तं वीरं वीक्षमाणं शनैरिव  ॥  ४।१७।९  ॥   

ययातिमिव पुण्यान्ते देवलोकात्परिच्युतम् ।  

आदित्यमिव कालेन युगान्ते भुवि पातितम्  ॥  ४।१७।१०  ॥   

महेन्द्रमिव दुर्धर्षं महेन्द्रमिव दुःसहम् ।  

महेन्द्रपुत्रं पतितं वालिनं हेममालिनम्  ॥  ४।१७।११  ॥   

सिंहोरस्कं महाबाहुं दीप्तास्यं हरिलोचनम् ।  

लक्ष्मणानुगतो रामो ददर्शोपससर्प च  ॥  ४।१७।१२  ॥   

तं तदेत्यादिचत्वारः । सङ्ख्ये युद्धे । तं वीरं रामं बहुमान्य साधु बाणं
पातितवानसीति श्लाघयित्वा स कुत्र स्थित इति शनैः वेदनातिशयान्मन्दं
वीक्षमाणम् । इवशब्दो वाक्यालङ्कारे । ययातिमिव कालेन दैवेन । "कालः
श्यामलदिष्टयोः" इति दर्पणः । महेन्द्रमिव दुःसहम् आभिमुख्येन
स्थातुमशक्यम् । सिंहेति । दीप्तास्यं दीप्तमुखम् । हरिलोचनं कपिलनेत्रम्
 ॥  ४।१७।९१२  ॥   

  

तं दृष्ट्वा राघवं वाली लक्ष्मणं च महाबलम् ।  

अब्रवीत्प्रश्रितं वाक्यं परुषं धर्मसंहितम्  ॥  ४।१७।१३  ॥   

प्रश्रितं विनयान्वितम् इत्येव पाठक्रमः साधुः  ॥  ४।१७।१३  ॥   

  

त्वं नराधिपतेः पुत्रः प्रथितः प्रियदर्शनः ।  

कुलीनः सत्त्वसम्पन्नस्तेजस्वी चरितव्रतः  ॥  ४।१७।१४  ॥   

पराङ्मुखवधं कृत्वा को नु प्राप्तस्त्वया गुणः ।  

यदहं युद्धसंरब्धः शरेणोरसि ताडितः  ॥  ४।१७।१५  ॥   

प्रश्रितं वचनमाह त्वमित्यादिना । प्रियदर्शनः प्रियं दर्शनं शास्त्रं यस्य
सः । "दर्शनं दृशि शास्त्रे स्यात्" इति दर्पणः । पराङ्मुखवधं
परयुद्धासक्तवधम् । गुणः उत्कर्षः । युद्धसंरब्धः अन्ययुद्धपराङ्मुख
इत्यर्थः  ॥  ४।१७।१४,१५  ॥   

  

रामः करुणवेदी च प्रजानां च हिते रतः ।  

सानुक्रोशो जितोत्साहः समयज्ञो दृढव्रतः ।  

इति ते सर्वभूतानि कथयन्ति यशो भुवि  ॥  ४।१७।१६  ॥   

करुणवेदी कारुण्यज्ञः । सानुक्रोशः सदयः । समयज्ञः आचारज्ञः । ते यश
इत्यन्वयः  ॥  ४।१७।१६  ॥   

  

दमः शमः क्षमा धर्मो धृतिः सत्यं पराक्रमः ।  

पार्थिवानां गुणा राजन् दण्डश्चाप्यपराधिषु  ॥  ४।१७।१७  ॥   

दम इति । "शमश्चित्तप्रशान्तिः स्याद्दम इन्द्रियनिग्रहः"  ॥  ४।१७।१७  ॥   

  

तान् गुणान् सम्प्रधार्याहमग्र्यं चाभिजनं तव ।  

तारया प्रतिषिद्धो ऽपि सुग्रीवेण समागतः  ॥  ४।१७।१८  ॥   

अभिजनमाभिजात्यम् । समागतः युद्धं कृतवानस्मीत्यर्थः  ॥  ४।१७।१८  ॥   

  

न मामन्येन संरब्धं प्रमत्तं योद्धुमर्हति ।  

इति मे बुद्धिरुत्पन्ना बभूवादर्शने तव  ॥  ४।१७।१९  ॥   

न मामिति । प्रमत्तं युद्धपरवशम् । अर्हसि उक्तगुणो राम इति शेषः । अदर्शने
तव दर्शने त्वेवमभूदिति भावः  ॥  ४।१७।१९  ॥   

  

न त्वां विनिहतात्मानं धर्मध्वजमधार्मिकम् ।  

जाने पापसमाचारं तृणैः कूपमिवावृतम्  ॥  ४।१७।२०  ॥   

न त्वामिति । विनिहतात्मानं विशेषेण निहतबुद्धिम् । धर्मध्वजं धर्मलिङ्गम्
। वस्तुतो धर्मरहितमित्यर्थः  ॥  ४।१७।२०  ॥   

  

सतां वेषधरं पापं प्रच्छन्नमिव पावकम् ।  

नाहं त्वामभिजानामि धर्मच्छद्माभिसंवृतम्  ॥  ४।१७।२१  ॥   

एतदेव स्पष्टयति सतामिति । धर्मच्छद्माभिसंवृतं धर्मव्याजयुक्तम्  ॥ 
४।१७।२१  ॥   

  

विषये वा पुरे वा ते यदा नापकरोम्यहम् ।  

न च त्वामवजाने च कस्मात्त्वं हंस्यकिल्बिषम्  ॥  ४।१७।२२  ॥   

फलमूलाशनं नित्यं वानरं वनगोचरम् ।  

मामिहाप्रतियुद्ध्यन्तमन्येन च समागतम्  ॥  ४।१७।२३  ॥   

विषय इति । यदा नापकरोमि यस्मान्नापाकरवं त्वां नावजाने, त्वय्यवमानं
नाकरवमित्यर्थः । तस्मादकिल्बिषं मां किमर्थं हंसीति सम्बन्धः । फलेत्यस्य
श्लोकस्य मामिति पूर्वेण सम्बन्धः  ॥  ४।१७।२२,२३  ॥   

  

लिङ्गमप्यस्ति ते राजन् दृश्यते ऽधर्मसंहितम्  ॥  ४।१७।२४  ॥   

कः क्षत्ित्रयकुले जातः श्रुतवान्नष्टसंशयः ।  

धर्मलिङ्गप्रतिच्छन्नः क्रूरं कर्म समाचरेत्  ॥  ४।१७।२५  ॥   

लिङ्गमिति । हे राजन् अधर्मसंहितम् अधर्मकृतं लिङ्गमपि ते अस्ति दृश्यते च
स्पष्टमवगम्यते चेत्यर्थः । कुत इत्यत्राह क इति  ॥  ४।१७।२४,२५  ॥   

  

राम राजकुले जातो धर्मवानिति विश्रुतः ।  

अभव्यो भव्यरूपेण किमर्थं परिधावसि  ॥  ४।१७।२६  ॥   

रामेति । अभव्यः क्रूरः भव्यरूपेण सौम्यरूपेण परिधावसि चरसि  ॥  ४।१७।२६
 ॥   

  

साम दानं क्षमा धर्मः सत्यं धृतिपराक्रमौ ।  

पार्थिवानां गुणा राजन् दण्डश्चाप्यपराधिषु  ॥  ४।१७।२७  ॥   

साम सान्त्वनम्  ॥  ४।१७।२७  ॥   

  

वयं वनचरा राम मृगा मूलफलाशनाः ।  

एषा प्रकृतिरस्माकं पुरुषस्त्वं नरेश्वरः  ॥  ४।१७।२८  ॥   

लोके कस्यचिद्वधे अपराधस्तदर्थलाभेच्छा वा हेतुर्भवेत् । तत्र नाद्य इत्याह
वयमिति । पुरुषः मनुष्यः न च केवलमनुष्यः अपि तु नरेश्वरः  ॥  ४।१७।२८  ॥   

  

भूमिर्हिरण्यं रूप्यं च विग्रहे कारणानि च ।  

अत्र कस्ते वने लोभो मदीयेषु फलेषु वा  ॥  ४।१७।२९  ॥   

द्वितीयो ऽपि नेत्याह भूमिरिति । लोके भूम्यादीनि कलहे कारणानि भवन्ति ।
अत्र अन्येषु वा मदीयेषु फलेषु ते को लोभः किंविषयेच्छा वर्तते  ॥  ४।१७।२९
 ॥   

  

नयश्च विनयश्चोभौ निग्रहानुग्रहावपि ।  

राजवृत्तिरसङ्कीर्णा न नृपाः कामवृत्तयः  ॥  ४।१७।३०  ॥   

नयो ऽनुग्रहश्च सद्राजधर्मौ । विनयो विपरीतनयः निग्रहश्च कुराजधर्मौ ।
इत्येषा राजवृत्तिरसङ्कीर्णा ग्राह्या । तथा च नृपाः कामवृत्तयो न स्युः ।
स्वेच्छया नयो विनियश्च निग्रहो ऽनुग्रहश्च राजभिर्न कार्या इत्यर्थः  ॥ 
४।१७।३०  ॥   

  

त्वं तु कामप्रधानश्च कोपनश्चानवस्थितः ।  

राजवृत्तैश्च सङ्कीर्णः शरासनपरायणः  ॥  ४।१७।३१  ॥   

अनवस्थितः अमर्यादः राजवृत्तैः राजचरितैः हेतुभिः सङ्कीर्णः
सङ्कीर्णराजवृत्त इत्यर्थः । शरासनपरायणः यदृच्छया यं हन्तुमिच्छसि तं
हंसीत्यर्थः  ॥  ४।१७।३१  ॥   

  

न ते ऽस्त्यपचितिर्धर्मे नार्थे बुद्धिरवस्थिता ।  

इन्द्रियैः कामवृत्तः सन् कृष्यसे मनुजेश्वर  ॥  ४।१७।३२  ॥   

अपचितिः पूजा । धर्मे श्रद्धा नास्तीत्यर्थः । अवस्थिता व्यवस्थिता,
परद्रव्याभिलाषिणीत्यर्थः । कामे च न व्यवस्थेत्याह इन्द्रियैरिति  ॥ 
४।१७।३२  ॥   

  

हत्वा बाणेन काकुत्स्थ मामिहानपराधिनम् ।  

किं वक्ष्यसि सतां मध्ये कर्म कृत्वा जुगुप्सितम्  ॥  ४।१७।३३  ॥   

हत्वेति । मां हत्वा स्थितः त्वं जुगुस्पितं कर्म कृत्वा सतां
साधुकर्मकारिणां मध्ये किं वक्ष्यसि  ॥  ४।१७।३३  ॥   

  

राजहा ब्रह्महा गोघ्नश्चोरः प्राणिवधे रतः ।  

नास्तिकः परिवेत्ता च सर्वे निरयगामिनः  ॥  ४।१७।३४  ॥   

परिवेत्ता ज्येष्ठे ऽनूढे दारपरिग्रहकृत् । "परिवेत्ता ऽनुजो ऽनूढे
ज्येष्ठे दारपरिग्रहात् ।" इत्मयरः । निरयगामिनः नरकगामिनः  ॥  ४।१७।३४  ॥   

  

सूचकश्च कदर्यश्च मित्रघ्नो गुरुतल्पगः ।  

लोकं पापात्मनामेते गच्छन्ते नात्र संशयः  ॥  ४।१७।३५  ॥   

सूचकश्चेति । सूचकः पिशुनः । कदर्थः लुब्धः । गच्छन्ते गच्छन्ति  ॥  ४।१७।३५
 ॥   

  

अधार्यं चर्म मे सद्भी रोमाण्यस्थि च वर्जितम् ।  

अभक्ष्याणि च मांसानि त्वद्विधैर्धर्मचारिभिः  ॥  ४।१७।३६  ॥   

किमेवं निन्दसि? मृगयायां मृगवधस्यादोषत्वादित्यत्राह अधार्यमिति ।
मृगचर्मवत् मे चर्म न धार्यम् । मे रोमाणि ऊर्णादिवन्नास्तरणार्हाणि । मे
अस्थि च गजास्थिवत् न स्पृश्यम् । मांसानि च न भक्ष्याणि । अतः किमर्थं मां
हतवानसि  ॥  ४।१७।३६  ॥   

  

पञ्च पञ्चनखा भक्ष्या ब्रह्मक्षत्त्रेण राघव ।  

शल्यकः श्वाविधो गोधा शशः कूर्मश्च पञ्चमः  ॥  ४।१७।३७  ॥   

अभक्ष्यता कुत इत्यत्राह पञ्चेति । शल्यकः, श्वाविधः, गोधा, शशः,
कूर्मश्चेति पञ्चनखाः पञ्च भक्ष्याः । पञ्चनखेषु जन्तुषु एते पञ्चैव
भक्ष्याः नान्य इत्यर्थः । परिसङ्ख्याविधिरयम् ।
ब्रह्मक्षत्रेणेत्युपलक्षणं, त्रैवर्णिकेनेत्यर्थः । शलतीति शल्यः "शल,
श्वल्ल आशुगमने" इत्यस्माद्धातोः
"सानसिवर्णसिपर्णसितण्डुलाङ्कुशचषालेल्वलधिष्ण्यशल्याः" इति
निपातनाद्यत्प्रत्ययः । ततः स्वार्थे कः । यद्वा शल्यं शङ्कुः । "वा पुंसि
शल्यं शङ्कुर्ना" इत्यमरः । तत्सदृशानि रोमाणि शल्यानि तद्वान् शल्यः ।
अर्शआद्यजन्तः । ततः स्वार्थे कः । श्वानं विध्यतीति श्वाविधः पचाद्यच् ।
"अन्येषामपि" इति दीर्घः । \[श्वाविड इति पाठे पृषोदरादित्वाड्डकारः
सम्प्रसारणम् ।\] इमौ वराह विशेषौ  ॥  ४।१७।३७  ॥   

  

चर्म चास्थि च मे राजन् न स्पृशन्ति मनीषिणः ।  

अभक्ष्याणि च मांसानि सो ऽहं पञ्चनखो हतः  ॥  ४।१७।३८  ॥   

तारया वाक्यमुक्तो ऽहं सत्यं सर्वज्ञया हितम् ।  

तदतिक्रम्य मोहेन कालस्य वशमागतः  ॥  ४।१७।३९  ॥   

उपसंहरति चर्म चेति । सो ऽहम् अभक्ष्यपञ्चनखान्तर्भूतो ऽहम्  ॥  ४।१७।३८,३९
 ॥   

  

त्वया नाथेन काकुत्स्थ न सनाथा वसुन्धरा ।  

प्रमदा शीलसम्पन्ना धूर्तेन पतिना यथा  ॥  ४।१७।४०  ॥   

त्वयेति । पतिना पत्या  ॥  ४।१७।४०  ॥   

  

शठो नैकृतिकः क्षुद्रो मिथ्याप्रश्रितमानसः ।  

कथं दशरथेन त्वं जातः पापो महात्मना  ॥  ४।१७।४१  ॥   

शठ इति । शठः गूढविप्रियकृत् । निकृत्या अपकारेण जीवतीति नैकृतिकः ।
क्षुद्रः क्षुद्रकर्मकारी । मिथ्याप्रश्रितमानसः मिथ्याशान्तमनस्कः  ॥ 
४।१७।४१  ॥   

  

छिन्नचारित्रकक्ष्येण सतां धर्मातिवर्तिना ।  

त्यक्तधर्माङ्कुशेनाहं निहतो रामहस्तिना  ॥  ४।१७।४२  ॥   

छिन्नेति । छिन्ना चारित्रमेव कक्ष्या इभबन्धनं येन स तथा । सतां
धर्मातिवर्तिना सतां धर्माः पूर्वोक्ताः सामदानसापराधिजनदण्डनादयः तानतीत्य
वर्तत इति तथा । गजविषये अतिक्रान्तमर्यादेनेत्यर्थः  ॥  ४।१७।४२  ॥   

  

अशुभं चाप्ययुक्तं च सतां चैव विगर्हितम् ।  

वक्ष्यसे चेदृशं कृत्वा सद्भिः सह समागतः  ॥  ४।१७।४३  ॥   

अशुभमिति । ईदृशं कृत्वा स्थितस्त्वं सद्भिः ईदृशम् अशुभत्वादिविशिष्टं
वक्ष्यसे, अशुभकारीत्येवं वक्ष्यसीत्यर्थः  ॥  ४।१७।४३  ॥   

  

उदासीनेषु यो ऽस्मासु विक्रमस्ते प्रकाशितः ।  

अपकारिषु तं राजन्नहि पश्यामि विक्रमम्  ॥  ४।१७।४४  ॥   

उदासीनेष्वति । अपकारिषु रावणादिषु  ॥  ४।१७।४४  ॥   

  

दृश्यमानस्तु युध्येथा मया यदि नृपात्मज ।  

अद्य वैवस्वतं देवं पश्येस्त्वं निहतो मया  ॥  ४।१७।४५  ॥   

"दृश्यमानस्तु युध्येथा" इति पाठः  ॥  ४।१७।४५  ॥   

  

त्वया ऽदृश्येन तु रणे निहतो ऽहं दुरासदः ।  

प्रसुप्तः पन्नगेनेव नरः पानवशं गतः  ॥  ४।१७।४६  ॥   

त्वयेति । अदृश्येनेति च्छेदः  ॥  ४।१७।४६  ॥   

  

मामेव यदि पूर्वं त्वमेतदर्थमचोदयः ।  

मैथिलीमहमेकाह्ना तव चानीतवान् भवेत्  ॥   

\[ राक्षसं च दुरात्मानं तव भार्यापहारिणम्  ॥  \]  ॥  ४।१७।४७  ॥   

एतदर्थं मैथिल्यानयनार्थं भवेत् भवेयम्, पुरुषव्यत्यय आर्षः  ॥  ४।१७।४७
 ॥   

  

सुग्रीवप्रियकामेन यत्कृते ऽस्मि हतस्त्वया ।  

कण्ठे बद्ध्वा प्रदद्यां ते निहतं रावणं रणे  ॥  ४।१७।४८  ॥   

यत्कृते यस्य रावणस्य कृते हतोस्मि तं कण्ठे बद्ध्वा ते प्रदद्यामिति योजना
। सुग्रीवसख्यनिमित्तभूतं मैथिल्यानयनं च तारया पूर्वं निवेदितमिति ज्ञेयम्
 ॥  ४।१७।४८  ॥   

  

न्यस्तां सागरतोये वा पाताले वापि मैथिलीम् ।  

आनयेयं तवादेशाच्छ्वेतामश्वतरीमिव  ॥  ४।१७।४९  ॥   

न्यस्तामिति । श्वेतामश्वतरीमिव मधुकैटभाभ्यां पाताले निरुद्धां
श्वेताश्वतरीरूपां श्रुतिं हयग्रीव इवेत्यर्थः  ॥  ४।१७।४९  ॥   

  

युक्तं यत्प्राप्नुयाद्राज्यं सुग्रीवः स्वर्गते मयि ।  

अयुक्तं यदधर्मेण त्वयाहं निहतो रणे  ॥  ४।१७।५०  ॥   

युक्तमिति । राज्यार्थं सुग्रीवो मां हतवानित्येतद्युक्तम् । त्वं तु मां
हतवानित्येतत्त्वयुक्तमित्यर्थः । ज्ञातीनामेवंविधकृत्यस्य
स्वाभाविकत्वादिति भावः  ॥  ४।१७।५०  ॥   

  

काममेवंविधो लोकः कालेन विनियुज्यते ।  

क्षमं चेद्भवता प्राप्तमुत्तरं साधु चिन्त्यताम्  ॥  ४।१७।५१  ॥   

काममिति । लोकः एवंविधे मरणरूणे कर्मणि विनयुज्यते । जातस्य मरणं स्वभाव
इत्यर्थः । भवता प्राप्तम् अदृश्यतया प्रहरणं क्षमं चेत् तत्र साधूत्तरं
चिन्त्यतामित्यर्थः  ॥  ४।१७।५१  ॥   

  

इत्येवमुक्त्वा परिशुष्कवक्रः शराभिघाताद्व्यथितो महात्मा ।  

समीक्ष्य रामं रविसन्निकाशं तूष्णीं बभूवामरराजसूनुः  ॥  ४।१७।५२  ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
सप्तदशः सर्गः  ॥  १७  ॥   

इतीति । परिशुष्कवक्त्रः बहुभाषणक्लेशादिति भावः । अस्मिन् सर्गे
द्विपञ्चाशच्छ्लोकाः  ॥  ४।१७।५२  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने सप्तदशः सर्गः  ॥  १७  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/02-vAli-vadhaH/017_vAlikRtarAmanindA.md">
<details><summary><h3>शिरोमणी ...{Loading}...</h3></summary>



वालिवृत्तान्तमेव वर्णयन्नाह तत इत्यादिभिः । ततः शरप्रक्षेपानन्तरं रामेण
कर्त्रा शरेण करणेन अभिहतः रणकर्कशो वाली निकृत्तः छिन्नः पादप इव सहसा
पपात  ॥  ४।१७।१  ॥   

  

स इति । तप्तकाञ्चनभूषणः स वाली मुक्तरश्मिः त्यक्तबन्धनरज्जुः अत एव भूमौ
न्यस्तसर्वाङ्गः देवराजस्य ध्वज इव अपतत्  ॥  ४।१७।२  ॥   

  

तस्मिन्निति । हर्यृक्षाणां हरीणाम् ऋक्षाणां च गणेश्वरे तस्मिन् वालिनि
भूमौ निपतिते सति मेदिनी पृथिवी नष्टचन्द्रं व्योमाकाशमिव न व्यराजत  ॥ 
४।१७।३  ॥   

  

भूमाविति । भूमौ निपतितस्यापि महात्मनस्तस्य वालिनो देहं श्रीप्रभृतिर्न
जहाति  ॥  ४।१७।४  ॥   

  

तत्र कारणमाह शक्रेति । रत्नभूषिता काञ्चनी स्वर्णमयी अत एव वरा शक्रदत्ता
सा प्रसिद्धा माला हरिमुख्यस्य वालिनः प्राणादीन् दधार धारयामास । एतेन
मालायाः प्रभावातिशयः सूचितः  ॥  ४।१७।५  ॥   

  

स इति । हरियूथपः स वाली तया इन्द्रदत्तया हैमया हैम्या मालया
सन्ध्यानुगतपर्यन्तः सन्ध्यारागव्याप्तः पयोधरो मेघ इव अभवत्  ॥  ४।१७।६
 ॥   

  

तस्येति । पतितस्यापि तस्य वालिनो यो मालाप्रभृतिः शोभते स
मालाप्रभृतित्रिधा रचिता विधात्रा निर्मिता लक्ष्मीः शरीरशोभेव  ॥  ४।१७।७
 ॥   

  

तदिति । स्वर्गमार्गप्रभावनं स्वर्गमार्गस्य साकेताध्वनः
रामतत्त्वज्ञानस्येत्यर्थः, प्रभावनं स्वस्पर्शमात्रेण प्रापकं
रामबाणासनक्षिप्तं रामबाणासनेन रामसंबन्धिधनुषा क्षिप्तं प्रक्षिप्तं
वीरस्य तस्य रामस्य तत्प्रसिद्धमस्त्रं बाणः परमात्युत्कृष्टां गतिं
साकेतलोकमावहत् प्रापयितुमैच्छत्  ॥  ४।१७।८  ॥   

  

तमिति । गतार्चिषं निवृत्तज्वालं पतितमनलमिव देवलोकात् इह पृथिव्यां च्युतं
ययातिमिव युगान्ते कालेन भुवि पातितमादित्यमिव महेन्द्रमिव दुर्धर्षम्
उपेन्द्रं वामनमिव दुःसहं व्यूढोरस्कं व्यूढं विशालसुरो यस्य स तं
महाबाहुमाजानुबाहुविशिष्टं दीप्तास्यं प्रकाशितमुखविशिष्टं हरिलोचनं
पीतवर्णविशिष्टलोचनविशिष्टं संख्ये संग्रामे पतितं महेन्द्रपुत्रं वालिनं
लक्ष्मणो ऽनुचरो यस्य स रामो ददर्श उपससर्प तत्समीपदेशसंयोगानुकूलव्यापारं
चकार । हरितशब्दः पीतवचनः । "पालाशो हरितो हरित्" इति क्रोशः । तकारलोप
आर्षः इति भट्टाः । वस्तुतस्तु हरिशब्दस्यापि पीतवाचकत्वम् "स्वर्णवर्णो
हरिः स्मृतः" इत्यनेकार्थः । सार्धश्लोकत्रयमेकान्वयि  ॥  ४।१७।९११  ॥   

  

तमिति । गतार्चिषमनलमिव संख्ये तथा पतितं वीरपरिपाट्या संग्रामभुवि
लुण्ठितम् अत एव बहुमान्यमधिकं सत्करणीयं वीक्ष्यमाणं दृष्टिपथं प्राप्तं
वीरं तं प्राप्तमोक्षं तं वालिनं भ्रातरौ रामलक्ष्मणौ शनैरुपयातौ
"तश्चौरामृतपुच्छेषु" इति कोशः । सार्धश्लोक एकान्वयी  ॥  ४।१७।१२,१३  ॥   

  

तमिति । तं स्वसमीपं प्राप्तं रणगर्वितं रणगर्वित्वं तनोति स्वाश्रितेषु
विस्तारयति  

यदाश्रयात्कातरा अपि शूरा भवन्तीत्यर्थः, तं राघवं लक्ष्मणं च दृष्ट्वा
परुषं परुषत्वेन प्रतीयमानं प्रश्रितं नम्रतासूचकं धर्मसंहितं धर्मसंयुक्तं
गर्वितं स्वगर्वसूचकं वाक्यमर्थसंहितया स्वार्थयुक्तया वाचा नित्यं युक्त
इति शेषः, स्वार्थसाधकवचनपरायण इत्यर्थः, निहतः रामबाणेन विद्धः अत एव भूमौ
पतित इति शेषः, अत एव अल्पतेजोसुः अल्पतेजो ऽल्पप्राणविशिष्टः अत एव
नष्टचेतनः विनष्टबुद्धिः स वाली अब्रवीत् । किंच अगर्वितमिति छेदः ।
तद्रामविशेषणं रणगर्वितमिति वाक्यविशेषणम् । श्लोकद्वयमेकान्वयि  ॥ 
४।१७।१४,१५  ॥   

  

तद्वचनाकारमाह पराङ्मुखेति । पराङ्मुखवधं युद्धोन्मुखरहितजनहिंसां कृत्वा
कः गुणः प्राप्तः, केन पुरुषेणेति शेषः । यत् यस्मात् गुणात् अत्र समये
युद्धसंरब्धः अन्येन योद्धुमाश्रितकोपो ऽहं त्वत्कृते त्वद्व्यापारे जाते
निधनं मृत्युं गतः । "शरेणोरसि ताडितः" इति तीर्थपुस्तकपाठः । अन्येन
योद्धुमाश्रितकोपो ऽहमित्युक्त्या रामसुग्रीवयोर्मैत्री जातेति
तयोश्चैक्यमेवेत्यंशे वालिनः परमज्ञानं सूचितम्  ॥  ४।१७।१६ ॥   

  

कुलीन इति । कुलीनः शोभनकुले प्रादुर्भूतः सत्त्वसंपन्नः
प्राकृतविलक्षणसत्त्वगुणयुक्तस्तेजस्वी अतिशयतेजोविशिष्टः चरितव्रतः
चरितानि कृतानि व्रतानि वेदोक्तकर्माणि येन सः करुणवेदी करुणं दयावन्तं
वेत्ति स्वकीयत्वेन जानाति तच्छीलः प्रजानां हिते इष्टसाधने रतः सानुक्रोशः
दयासहितः महोत्साहः महान् ध्वंसाप्रतियोगित्वेन अतिप्रशंसनीयः उत्साहो यस्य
सः, समयज्ञः समयं कार्योचितकालं जानाति सः दृढव्रतः अप्रच्युतसंकल्पः रामो
ऽस्ति इत्येतत् तव यशः भुवि सर्वभूमौ सर्वभूतानि सर्वे प्राणिनः कथयन्ति अत
एव हे राजन् पार्थिवानां ये दमादयो गुणास्तान् गुणान् संप्रधार्य त्वयि
निश्चित्य अग्र्यं सर्वोत्कृष्टं तवाभिजनं महाकुलोद्भवत्वं च संप्रधार्य
तारया प्रतिषिद्धः सन्नप्यहं सुग्रीवेण समागतः योद्धुं प्राप्तः ।
श्लोकचतुष्टयमेकान्वयि  ॥  ४।१७।१७२०  ॥   

  

ननु किमेतत् निश्चयेनेत्यत आह नेति । अन्येन संरब्धं योद्धुं जातकोपम् अत
एव प्रमत्तं त्वत्तो ऽनवधानं मां वेद्धुं बाणेन ताडयितुं नार्हति राम इति
शेषः, इति मे बुद्धिः तवादर्शने त्वत्कर्मकदर्शनाभावे उत्पन्ना बभूव  ॥ 
४।१७।२१  ॥   

  

ननु ममैतेनाभेद एवेत्यत आह नेति । पापसमाचारं पापाचरणशीलम् अत एव अधार्मिकं
धार्मिकप्रतियोगिकभेदविशिष्टम् अत एव विनिहतात्मानं विनिहतस्त्वया घातितः
आत्मा मम देहो येन तं तृणैरावृतं कूपमिव तृणाच्छन्नकूपसदृशं सुग्रीवं
धर्मध्वजं परमधर्मप्रकाशकं त्वामहं न जाने युवयोर्भेदाभावो न संभवतीत्यर्थः
 ॥  ४।१७।२२  ॥   

  

असंभवे हेतुमाह सतामिति । सतां सज्जनानां वेषधरं व्याप्तिधारकं
सर्वज्ञतासंपादकमित्यर्थः, प्रच्छन्नं भस्मादिभिरावृतं पावकमिव
तिरोहितस्वप्रकाशब्रह्मकमित्यर्थः, त्वां धर्मच्छद्माभिसंवृतं धर्मव्याजेन
युक्तं पापं पापसंबन्धिनं सुग्रीवं नाभिजानामि केनचित्प्रमाणेनाभेदं न
निश्चिनोमीत्यर्थः  ॥  ४।१७।२३  ॥   

  

नन्वभेदो मास्त्वित्यत आह विषय इति । ते तव विषये त्वद्भोग्यदेशे पुरे वा
यदा पापमपराधमहं न करोमि तदा अकिल्बिषम् अपराधरहितं नित्यं फलमूलाशनं
वनगोचरं वनमात्रनिवासिनमप्रतियुध्यन्तं त्वया सह युद्धमकुर्वन्तमन्येन
सुग्रीवेण समागतं युध्यन्तं मां त्वं कस्माद्धंसि । एतेन
परमधर्मज्ञत्वत्कर्तृकानपराधिमत्कर्मकहननमेवाभेदं बोधयतीति सूचितम् ।
श्लोकद्वयमेकान्वयि  ॥  ४।१७।२४,२५  ॥   

  

स्ववधायोग्यत्वमेव बोधयन्नाह त्वमिति । नराधिपतेः दशरथस्य पुत्रः अत एव
प्रतीतः विश्वसनीयः प्रियदर्शनस्त्वमसीति शेषः । हे राजन् लिङ्गं
धर्मबोधकचिह्नं ते अस्ति अत एव ते धर्मसहितं नित्यं धर्माचरणं दृश्यते
प्रतीयते । एतेनायुक्तैतद्धननहेतुं त्वं ब्रूहीति सूचितम्,
लिङ्गमप्यस्तीत्यनेन वालिनः सूक्ष्मदर्शित्वं व्यक्तम्  ॥  ४।१७।२६ ॥   

  

प्राकृतो ऽपि जनो ऽनपराधिनं न हन्तति बोधयन्नाह क इति । श्रुतवान्
शास्त्रश्रवणसंपन्नः अत एव नष्टसंशयः धर्माधर्मविषयकसंशयरहितः अत एव
धर्मलिङ्गप्रतिच्छन्नः धर्मबोधकवाक्याधीनः क्षत्रियकुले जातः कः क्रूरं
शास्त्रविरुद्धहिंसादिरूपं कर्म समाचरेत्, न को ऽपीत्यर्थः  ॥  ४।१७।२७  ॥   

  

रामेति । हे राम धर्मवानिति विश्रुतः प्रख्यातः भव्यरूपेण
सकलसज्जनमङ्गलकारकत्वरूपेण राजकुले जातः प्रादुर्भूतः अभव्यः
अचिन्तनीयप्रभावस्त्वं किमर्थं परिधावसि सुग्रीवेण सह परिभ्रमसि  ॥  ४।१७।२८
 ॥   

  

स्ववधस्यायोग्यत्वं बोधयितुं राजधर्मानाह सामेति । हे राजन् सामादयो ऽष्टौ
पार्थिवानां गुणाः, सन्तीति शेषः । एतेना ऽनपकारिमद्वधे तव धर्मच्युतिः
स्यादिति सूचितम्  ॥  ४।१७।२९  ॥   

  

ननु तवाज्ञातः कश्चिदपराधो भवेदित्यत आह वयमिति । हे राम वयं मृगाः अत एव
वनचराः वनमात्रनिवासिनः अत एव मूलफलाशिनः स्म इति शेषः । ननु
त्वत्कर्तृकपुरवासादौ को बोधक इत्यत आह एषा वनचरत्वादिरूपा ऽस्माकं
प्रकृतिः स्वभावसिद्धां त्वं तु नरेश्वरः मनुष्यादिनियन्ता पुरुषो ऽसीति
शेषः । एतेन त्वन्निरूपितनियम्यत्वमपि मयि नास्तीति सूचितं तेन मयि
तवापराधकर्तृत्वयोग्यता नास्तीति ध्वनिनम्  ॥  ४।१७।३०  ॥   

  

ननु ममाखण्डमण्डलेश्वरत्वात् सर्वनियामकत्वे मन्निरूपितनियम्यत्वं त्वयि
सिद्धमेवेत्यत आह भूमिरिति । निग्रहे दण्डे नियमने कारणानि भूम्यादित्रीणि
तत्र तेषु तवानुपयुक्तेषु अत एव मदीयेषु वनचरमात्रोपयोगिषु वने विद्यमानेषु
फलेषु ते तव को लोभः लोभकारणं नास्तीत्यर्थः । एतेन अकारणकं नियमनं लोके न
दृष्टमिति सूचितम्  ॥  ४।१७।३१  ॥   

  

ननु स्वतन्त्रत्वात् यथेच्छं मम क्रियेत्यत आह नय इति । नयो
यथोचिताज्ञाप्रापणं, विनयः विनम्रता उभौ इमौ द्वौ निग्रहानुग्रहावप्युभौ
असंकीर्णा वैपरीत्यरहिता राज्यवृत्तिरस्तीति शेषः, अतः नृपाः कामवृत्तयः
अविहितस्वच्छन्दवर्तिनो न भवन्तीति शेषः  ॥  ४।१७।३२  ॥   

  

त्वमिति । त्वं तु कामप्रधानं कामः कामी सुग्रीवः प्रधानो यस्य सः
तत्प्रार्थितकारीत्यर्थः, अत एव कोपनः कोपाविषयेष्वपि कोपवान् अत
एवानवस्थितः चञ्चलचित्तः अत एव राजवृत्तेषु संकीर्णः विपरीतवृत्तिः अत एव
शरासनपरायणः वधायोग्येष्वपि बाणप्रक्षेपणनिरतो ऽसीति शेषः । एतेन
सुग्रीवसंसर्गस्त्वया न कार्य इति सूचितम्  ॥  ४।१७।३३  ॥   

  

ननु मय्येव दोषाः सन्ति सुग्रीवसंसर्गस्य न दोष इत्यत आह नेति । यतस्ते तव
धर्मे अपचितिः प्रशंसा अस्तीति शेषः, अतः अर्थे अन्यदीयधने तव
बुद्धिर्नैवावस्थिता अत एव कामवृत्तः सन् इन्द्रियैस्त्वं न कृष्यसे ।
यद्वा धर्मे अर्थे च ते बुद्धिरवस्थिता अनवस्थिता नास्ति अत एव ते
अपचितिर्हानिर्नास्ति अत एव कामवृत्तः सन् त्वमिन्द्रियैर्न कृष्यसे । एतेन
त्वयि दोषस्थितेर्न संभव इति ध्वनितम् । वाश्चार्थे "भवेदपचितिः
पूजाव्ययनिष्कृतिहानिषु" इति मेदिनी । भागुरिमतेनाकारलोपे नञसमासे
अनवस्थितेत्यर्थलाभः  ॥  ४।१७।३४  ॥   

  

सुग्रीवसंसर्गस्तव हानिकर इति बोधयन्नाह-- हत्वेति । जुगुप्सितं निन्दितं
पापिसख्यरूपं कर्म कृत्वा अत एव अनपराधिनं मां हत्वा सतां मध्ये किं
वक्ष्यसि  ॥  ४।१७।३५  ॥   

  

सुग्रीवपापित्वमेव प्रकाशयन्नाह राजेति द्वाभ्याम् । राजहादयः निरयगामिनः
नरकगमनशीलाः एते सर्वे पापात्मनां लोके गच्छन्ते गच्छन्ति अत्र संशयो न ।
तत्र परिवेत्ता ज्येष्ठे अकृतोद्वाहे अकृताग्न्याधाने च कृतोद्वाहः
कृताग्न्याधानः कनिष्ठः । एतेन मद्वधः सुग्रीववशेनेति सूचितं तेन सुग्रीव
एव महापापीति व्यञ्जितम्  ॥  ४।१७।३६,३७  ॥   

  

ननु मृगयायां वन्यवधो राज्ञां धर्म एवेत्यत आह-- अधार्यमिति । त्वद्विधैः
धर्मचारिभिः धर्मप्रवर्तकैः सद्भिः मे चर्म अधार्यं रोमाणि अस्थि च
वर्जितम् अस्पृश्यमित्यर्थः, मांसानि अभक्ष्याणि । एतेन मृगयायामपि
अकारणिका हिंसा न कर्तव्येति सूचितम्  ॥  ४।१७।३८  ॥   

  

अभक्ष्यत्वे प्रमाणमाह-- पञ्चेति । हे राघव ब्रह्मक्षत्रेण ब्राह्मणेन
क्षत्रियेण च पञ्चनखाः शल्यकादयः पञ्चैव भक्ष्याः । परिसङ्ख्याविधिरयं
रागादन्यत्रापि भक्षणस्य प्राप्तत्वात्, अत एव एवकारलाभः । तथाच मीमांसा--
"विधिरत्यन्तमप्राप्तौ नियमः पाक्षिके सति । तत्र चान्यत्र च प्राप्तौ
परिसंख्येति गीयते" इति । तत्र शल्यकः शुक्तिकाकारशल्यावृतनिखिलशरीरः
जन्तुविशेषः, स एव खङ्गीत्युच्यते । श्वाविधः कण्टकाकारस्वदीर्घरोमभिः
श्वानं विध्यते सः  ॥  ४।१७।३९  ॥   

  

मद्धननं निरर्थकमेवेत्याह-- चर्मेति । हेराम मनीषिणः यस्य मे चर्मादि न
स्पृशन्ति, मांसानि चाभक्ष्यणि स पञ्चनखो ऽहं हतस्त्वयेति शेषः  ॥  ४।१७।४०
 ॥   

  

इदानीं मदीया युद्धप्रवृत्तिरेव नोचितेति बोधयन्नाह तारयेति । सर्वज्ञया
तारया हितं सत्यं वाक्यमहमुक्तः, मोहेन स्वज्ञानेन तद्वाक्यमतिक्रम्य
कालस्य मृत्योर्वशमागतः प्राप्तः  ॥  ४।१७।४१  ॥   

  

त्वयेति । विधर्मणा सुग्रीवप्रार्थितविरुद्धधर्माचरणेन त्वया नाथेन
वसुन्धरा पृथ्वी विधर्मणा किंचित्संसर्गवशेन विरुद्धधर्माचरणेन पत्त्या
शीलसंपूर्णा प्रमदेव सनाथ न प्रतीयते इति शेषः  ॥  ४।१७।४२  ॥   

  

शठ इति । महात्मना पा पृथिवीपालकेन दशरथेन जातस्त्वं शठः क्रूरचित्तः अत एव
नैकृतिकः निकृतिमपकारं रचयति सः अत एव क्षुद्रः नीचकर्मा अत एव
मिथ्याप्रश्रितमानसः कापट्येन नम्रचित्त इव प्रतीत इत्यर्थः । सुग्रीवः
कथमापः प्रापः, वाक्यस्य कर्मतया ऽन्वयान्न द्वितीया  ॥  ४।१७।४३  ॥   

  

छिन्नेति । छिन्नचारित्रकक्ष्येण छिन्ना चारित्रकक्ष्या सदाचारमर्यादा येन
स तेन अत एव सतां धर्मातिवर्तिना सज्जनधर्मोल्लङ्घनशीलेन अत एव
त्यक्तधर्माङ्कुशेन त्यक्तः अतिप्रार्थनया त्याजितः धर्माङ्कुशो येन तेन
सुग्रीवेण कर्त्रा रामहस्तिना रामहस्तसंबन्धिना बाणेन करणेन अहं
निहतस्ताडितः  ॥  ४।१७।४४  ॥   

  

अशुभमिति । अशुभम् अविहितहिंसामयत्वेनामङ्गलम् अत एव अयुक्तम् अयोग्यम् अत
एव सतां विगर्हितम् ईदृशम् अन्यप्रार्थनया संपादितं कर्म कृत्वा सद्भिः सह
समागतस्त्वं किं वक्ष्यसे । एकश्चकारः किमर्थे  ॥  ४।१७।४५  ॥   

  

ननु स्वप्रयोजनसाधनार्थमेवेदं मया कृतमित्यत आह उदासीनेष्विति । हे राम
उदासीनेषु उपकारानपकाररहितेषु अस्मासु यो ऽयमुत्कटः विक्रमः प्रकाशितः
सुग्रीवेण कारित इत्यर्थः, एवमनेन प्रकारेण ते अपकारिषु विक्रमं
सुग्रीवपराक्रमं न पश्यामि सुग्रीवो न करिष्यतीत्यर्थः  ॥  ४।१७।४६  ॥   

  

दृशीति । हे नृपात्मज दृशी सर्वद्रष्टा अत एव अमानः
सर्वद्रष्टृत्वादिगर्वरहितः किंच न मानः पूजावान् यस्मात् सः सर्वपूज्य
इत्यर्थः, त्वं यदि मया सह युधि युध्येयास्तदा अद्यैव मया निहतस्ताडित एव
त्वं स्वतम् अतिविस्तृतं देवं मद्युद्धोत्साहजनितकान्तिं त्वं पश्येः ।
एतेन सुग्रीवस्याल्पबलत्वान्ममातीवयुद्धोत्साहो न जात इति ध्यनितम् ।
तुशब्दो यद्यर्थे । इववैशब्दावेवार्थे  ॥  ४।१७।४७  ॥   

  

त्वयेति । दृश्येन मद्दृष्टिपथं गतेनापि त्वया दुरासदः
अन्यैर्धर्षयितुमशक्यो ऽहं पानवशं गतः मद्यादिपानवशं प्राप्तः अत एव
प्रसुप्तः प्रसुप्तसदृशो नरः पन्नगेनेव निहतः । एतेन सुग्रीवं त्यक्त्वा
रामेणैव सह मया युद्धं न कृतमिति वालिपश्चात्तापः सूचितः  ॥  ४।१७।४८  ॥   

  

सुग्रीवेति । यत् यदर्थं सुग्रीवप्रियकामेन त्वया अहं निहतः एतदर्थं यदि
मां पूर्वं त्वमचोदयस्तर्हि रणे अनिहतमेव तव भार्यापहारिणमत एव दुरात्मानं
रावणं राक्षसं कण्ठे बद्धा ते तुभ्यमहं प्रदद्याम् । श्लोकद्वयमेकान्वयि ।
एतेन दीनदयालुत्वादयो रामगुणाः वालिना न ज्ञाता इति सूचितम्  ॥  ४।१७।४९,५०
 ॥   

  

न्यस्तामिति । सागरतोये वा पाताले वा न्यस्तां केनचित्संस्थापितामेतां
त्वदीप्सितां मैथिलीं तवादेशात् त्वदाज्ञात अश्वतरीम् अश्वेन हयग्रीवेण
तरति स्वस्थानं प्राप्नोति तां वेदश्रुतिमिव शु आशु आनयेयम् । अश्वतरीशब्दः
गौरादिङीषन्तः अणन्तप्रकृतिको वा, वृद्ध्यभावस्तु
संज्ञापूर्वकविधेरनित्यत्वात् । किंच श्वेतां शुक्लामश्वतरीं तद्रूपां
श्रुतिमिव उक्तस्वरूपां श्रुतिं मधुकैटभौ जहृतुस्तां हयग्रीवो ऽनयदिति
प्रसिद्धम्  ॥  ४।१७।५१  ॥   

  

युक्तमिति । अधर्मेणोपलक्षितो ऽपि सुग्रीवः मयि स्वर्गते सति यद्राज्यं
प्राप्नुयात् तद्युक्तं, यत् अहं त्वया रणे निहतस्तत्तु अयुक्तम् । किंच
यत् त्वया रणे ऽहं निहतस्तद्युक्तम् अत एव मयि स्वर्गते सति अधर्मेण
अयुक्तं धर्मेण पालितमित्यर्थः, यत् राज्यं तत् सुग्रीवः प्राप्नुयात् ।
सुबुद्धं राजानमन्तरा धर्मो नङ्क्ष्यतीति तात्पर्यम्  ॥  ४।१७।५२  ॥   

  

काममिति । एवंविधः मत्सदृशः लोकः सर्वजनः कालेन कामं यथेच्छं विनियुज्यते
शरीरेभ्य इति शेषः, अतो मयि न विषाद इति तात्पर्यम् । ननु विषादाभावे
कथमेवं बहु वदसीत्यत आह क्षमं युक्तं प्राप्तं लोकम् अनुभूतमुत्तरं किमर्थं
वाली त्वया निहतः इति जनप्रश्नप्रत्युत्तरं साधु चिन्यताम्  ॥  ४।१७।५३  ॥   

  

इतीति । शराभिघाताद्व्यथितः अत एव परिशुष्कवक्रः महात्मा अमरराजसूनुः वाली
इत्येवमुक्त्वा रविसंनिकाशं रवेरपि प्रकाशकं रामं समीक्ष्य तूष्णीं बभूव  ॥ 
४।१७।५४  ॥   

  

इति श्रीमद्वाल्मीकीयरामयणव्याख्याने रामायणशिरोमणौ किष्किन्धाकाण्डे
सप्तदशः सर्गः  ॥  ४।१७  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/02-vAli-vadhaH/017_vAlikRtarAmanindA.md">
<details><summary><h3>तिलकम् ...{Loading}...</h3></summary>



तत इति  ॥  ४।१७।१  ॥   

  

मुक्तरश्मिर्मुक्तरथरज्जुबन्धनः  ॥  ४।१७।२  ॥   

  

मेदिनी तद्राज्यभूमिः  ॥  ४।१७।३,४  ॥   

  

प्राणाद्यहाने कारणमाह शक्रेति  ॥  ४।१७।५  ॥   

  

हैमया हैम्या सन्ध्यया सन्ध्यारागेणानुगतः पर्यन्तो यस्य । पयोधरसाम्यं तु
वालिदेहस्य  ॥  ४।१७।६  ॥   

  

त्रिधा रचितेव त्रिधा विभक्तेव माला । देहशररूपा लक्ष्मीरिति यावत्  ॥ 
४।१७।७ ॥   

  

स्वर्गमार्गप्रभावनं तत्प्रकाशकं सत्परमां गतिं ब्रह्मलोकमावहत्प्रापयति
स्म । बाणा अस्यन्ते ऽनेनेति बाणासनं धनुः  ॥  ४।१७।८,९  ॥   

  

महेन्द्रमुपेन्द्रस्यैव वृत्रवधोत्तरमिदं नामेत्येके । महेन्द्र आजानदेवः ।
उपेन्द्रः कर्मदेव इत्यन्ये  ॥  ४।१७।१०  ॥   

  

हरिलोचनं पीतनेत्रम् । हरिच्छब्दः पीतपर्यायः । "हरिद्राभः पालाशो हरितो
हरित्" इति कोशः । आर्षस्तलोपः  ॥  ४।१७।११,१२  ॥   

  

बहुमान्य संमान्य । शनैरेवोपयातौ समीपं गतौ  ॥  ४।१७।१३,१४  ॥   

  

अल्पं तेजो ऽसवश्च यस्य सः । नष्टचेतनो नष्टचेष्टः । गर्वितं गर्वोपेतं यथा
भवति तथा रणगर्वितं राममर्थयुक्तया वाचा परुषमब्रवीदित्यन्वयः  ॥  ४।१७।१५
 ॥   

  

पराङ्मुखवधं युयुत्सया त्वदनभिमुखवधम् । तदेवाह युद्धसंरब्धो
युद्धार्थमन्यस्मै कृतक्रोधः  ॥  ४।१७।१६,१७  ॥   

  

समयज्ञ उचितानुचितकालज्ञः  ॥  ४।१७।१८  ॥   

  

दमशमावन्तर्बाह्येन्द्रियनिग्रहः । क्षमा शक्यप्रतिक्रियापकारसहिष्णुता  ॥ 
४।१७।१९  ॥   

  

तान्राजयोग्यान् । अभिजनं महाकुलप्रसूतत्वम्  ॥  ४।१७।२०  ॥   

  

अन्येन संयुक्तम्, अत एव ते त्वयि प्रमत्तमसावधानं मां न वेद्धुमर्हसीति
बुद्धिस्तवादर्शने तव दर्शनात्प्रागुत्पन्ना  ॥  ४।१७।२१  ॥   

  

विनिहतात्मानमधर्माचरणान्नष्टात्मानम्  ॥  ४।१७।२२  ॥   

  

प्रच्छन्नं भस्मनेति शेषः । छद्म व्याजः  ॥  ४।१७।२३  ॥   

  

विषये देशे । यदा यस्मात्पापं न करोमि । नेत्यस्यानुकर्षः । त्वां नावजाने
तवावज्ञां च न करोमि  ॥  ४।१७।२४,२५  ॥   

  

लिङ्गं जटावल्कलधरत्वमस्ति मदहिंसासाधनमिति शेषः । तच्च
प्रत्यक्षदृश्यमेवेत्याह दृश्यत इति  ॥  ४।१७।२६,२७  ॥   

  

अभव्यो ऽविनीतः  ॥  ४।१७।२८,२९  ॥   

  

एषा वनचरत्वादिरूपा प्रकृतिः स्वभावः पुरुषस्त्वम्, तेन
ग्रामवासित्वादन्नाशित्वं व्यङ्ग्यम्  ॥  ४।१७।३०  ॥   

  

रूपं रूप्यम् । कारणानि चेति आहुरिति शेषः । वने विद्यमानेषु मदीयेषु
मूलेषु फलेषु वा कस्ते लोभो ऽपेक्षा न कापीत्यर्थः । एवं च
वनचरत्वपुरचरत्वमृगत्वमनुष्यत्वमूलाशनत्वान्नाशनत्वनरेश्वरत्ववानरेश्वरत्वरूपवैधर्म्यान्नावयोर्विरोधप्रसक्तिरिति
भावः  ॥  ४।१७।३१  ॥   

  

नयो नीतिः । विनयः प्रश्रयः । असङ्कीर्णा निग्रहानुग्रहादिविषये विपरीता  ॥ 
४।१७।३२  ॥   

  

शरासनपरायणो यत्र क्वापि शराणामासनं त्यागस्तत्परायणः  ॥  ४।१७।३३  ॥   

  

अपचितिः पूजा । कामवृत्तः सन्निन्द्रियैः कृष्यस इति संबन्धः  ॥ 
४।१७।३४,३५ ॥   

  

परिवेत्ता ज्येष्ठे ऽकृतदारे ऽकृताग्निहोत्रे च कृतदारः कृताग्निहोत्रो
ऽनुजः  ॥  ४।१७।३६  ॥   

  

गच्छन्ते गच्छन्ति । तेषु प्रकृते राजहत्वं दोषो बोध्यः  ॥  ४।१७।३७  ॥   

  

यद्यपि क्षत्रियस्य मृगहननमप्यस्ति, तथापि मद्विषयमिदमप्रयोजनमित्याह
अधार्यमिति । वर्जितम् अस्पृश्यत्वेन स्मृतिषूक्तमित्यर्थः  ॥  ४।१७।३८  ॥   

  

अभक्ष्याणीत्यत्र प्रमाणमाह पञ्चपञ्चेत्यादि । ब्रह्मक्षत्रेणेति
समाहारद्वन्द्वः । शल्यकः खड्गी । शुक्तिकाकारशल्यावृतसर्वाङ्गो
जन्तुविशेषः इत्यन्ये । श्वाविधः कण्टकाकारदीर्घरोमभिः शुनां वेधको जन्तुः
 ॥  ४।१७।३९  ॥   

  

सो ऽहं पञ्चनखो हतः । अभक्ष्यः पञ्चनखो हत इत्यर्थः  ॥  ४।१७।४०,४१  ॥   

  

त्वं तु न राज्यार्ह इत्याह-- त्वयेति  ॥  ४।१७।४२  ॥   

  

शठो गूढविप्रियकृत् । निकृतिं परापकारं चरतीति नैकृतिकः । मिथ्यैव
प्रश्रितं मानसं यस्य सः अजितान्तःकरण इति यावत्  ॥  ४।१७।४३  ॥   

  

छिन्ना चारित्र्यस्य कक्ष्या मर्यादा येन स तथा । सतां धर्ममतिक्रान्तेन  ॥ 
४।१७।४४  ॥   

  

वक्ष्यसे किं वक्ष्यसीत्यर्थः । किमित्यध्याहारः  ॥  ४।१७।४५  ॥   

  

अपकारिषु दारापहारिषु  ॥  ४।१७।४६,४७  ॥   

  

अदृश्येनाप्राप्तदर्शनेन त्वया पन्नगवन्निहतः अतस्त्वं पापवशं गत इत्यर्थः
 ॥  ४।१७।४८  ॥   

  

एतदर्थं सीताया आहरणमुद्दिश्य मामेव पूर्वं प्राप्य यद्यचोदयस्तदा तव
मैथिलीमहमेकाह्ना ऽ ऽनीतवान्भवेः भवेयमिति यावत्  ॥  ४।१७।४९  ॥   

  

अनिहतम् अनिहतमेवेत्यर्थः  ॥  ४।१७।५०  ॥   

  

सागरतोये तन्मध्यवर्तिद्वीपे । श्वेतामश्वतरीमिव श्वेताश्वतरीरूपिणीं
श्रुतिं मधुकैटभाभ्यां पाताले निगृहीतां यथा हयग्रीवो भुवमानयति स्म तद्वत्
 ॥  ४।१७।५१,५२ ॥   

  

लोकः सर्वो ऽपि कालेन कालधर्मेण मृत्युना विनियुज्यते, एवंविधः स्वभावः
काममस्तु तस्मान्मे मरणकृतो न विषादः, अपि तु भवता राज्यं प्राप्तं चेत्तदा
मद्वधकारणस्य त्वद्राज्यस्य लोकैः प्रश्ने क्षमं युक्तमुत्तरं साधु
सम्यग्विचिन्त्यताम्  ॥  ४।१७।५३  ॥   

  

उपसंहरति-- इत्येवमिति । अस्य सर्गस्य तीर्थेन रामस्तुतिपरतया यद्योजनं
तन्न कविनिबद्धस्य वक्तुर्वालिनस्तात्पर्यविषयभूतम् । "यदयुक्तं मया पूर्वं
प्रमादाद्वाक्यमप्रियम् । तत्रापि खलु मे दोषं कर्तुं नार्हसि राघव  ॥ "
इत्यग्रे वाल्युक्तेः । नापि वाल्मीकेस्तस्य दुरुक्त्यनुवादकत्वात् ।
अतात्पर्यविषयमपि बुद्धिवैभवादक्षरार्थत्वेन वर्ण्यत इति चेत्काव्यान्तरमेव
भगवतः स्तावकं क्रियताम्, किमनेन प्रयासेनेति दिक्  ॥   

४।१७।५४  ॥   

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे सप्तदशः सर्गः  ॥  ४।१७  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/02-vAli-vadhaH/017_vAlikRtarAmanindA.md">
<details><summary><h3>द्राविडपाठः ...{Loading}...</h3></summary>



  
ततः शरेणाभिहतो रामेण रणकर्कशः।  
पपात सहसा वाली निकृत्त इव पादपः ॥ 4.17.1 ॥   
स भूमौ न्यस्तसर्वाङ्गस्तप्तकाञ्चनभूषणः।  
अपतद्देवराजस्य मुक्तरश्मिरिव ध्वजः ॥ 4.17.2 ॥   
तस्मिन्निपतिते भूमौ वानराणां गणेश्वरे।  
नष्टचन्द्रमिव व्योम न व्यराजत भूतलम् ॥ 4.17.3 ॥   
भूमौ निपतितस्यापि तस्य देहं महात्मनः।  
न श्रीर्जहाति न प्राणा न तेजो न पराक्रमः ॥ 4.17.4 ॥   
शक्रदत्ता वरा माला काञ्चनी वज्रभूषिता।  
दधार हरिमुख्यस्य प्राणांस्तेजः श्रियं च सा ॥ 4.17.5 ॥   
स तया मालया वीरो हैमया हरियूथपः।  
सन्ध्यानुगतपर्यन्तः पयोधर इवाभवत् ॥ 4.17.6 ॥   
तस्य माला च देहश्च मर्मघाती च यः शरः।  
त्रिधेव रचिता लक्ष्मीः पतितस्यापि शोभते ॥ 4.17.7 ॥   
तदस्त्रं तस्य वीरस्य स्वर्गमार्गप्रभावनम्।  
रामबाणासनक्षिप्तमावहत्परमां गतिम् ॥ 4.17.8 ॥   
तं तदा पतितं सङ्ख्ये गतार्चिषमिवानलम्।  
बहु मान्य च तं वीरं वीक्षमाणं शनैरिव ॥ 4.17.9 ॥   
ययातिमिव पुण्यान्ते देवलोकात्परिच्युतम्।  
आदित्यमिव कालेन युगान्ते भुवि पातितम् ॥ 4.17.10 ॥   
महेन्द्रमिव दुर्धर्षं महेन्द्रमिव दुःसहम्।  
महेन्द्रपुत्रं पतितं वालिनं हेममालिनम् ॥ 4.17.11 ॥   
सिंहोरस्कं महाबाहुं दीप्तास्यं हरिलोचनम्।  
लक्ष्मणानुगतो रामो ददर्शोपससर्प च ॥ 4.17.12 ॥   
तं दृष्ट्वा राघवं वाली लक्ष्मणं च महाबलम्।  
अब्रवीत्प्रश्रितं वाक्यं परुषं धर्मसंहितम् ॥ 4.17.13 ॥   
त्वं नराधिपतेः पुत्रः प्रथितः प्रियदर्शनः।  
कुलीनः सत्त्वसम्पन्नस्तेजस्वी चरितव्रतः ॥ 4.17.14 ॥   
पराङ्मुखवधं कृत्वा को नु प्राप्तस्त्वया गुणः।  
यदहं युद्धसंरब्धः शरेणोरसि ताडितः ॥ 4.17.15 ॥   
सानुक्रोशो जितोत्साहः समयज्ञो दृढव्रतः।  
इति ते सर्वभूतानि कथयन्ति यशो भुवि ॥ 4.17.16 ॥   
दमः शमः क्षमा धर्मो धृतिः सत्यं पराक्रमः।  
पार्थिवानां गुणा राजन् दण्डश्चाप्यपराधिषु ॥ 4.17.17 ॥   
तान् गुणान् सम्प्रधार्याहमग्र्यं चाभिजनं तव।  
तारया प्रतिषिद्धोऽपि सुग्रीवेण समागतः ॥ 4.17.18 ॥   
न मामन्येन संरब्धं प्रमत्तं योद्धुमर्हति।  
इति मे बुद्धिरुत्पन्ना बभूवादर्शने तव ॥ 4.17.19 ॥   
न त्वां विनिहतात्मानं धर्मध्वजमधार्मिकम्।  
जाने पापसमाचारं तृणैः कूपमिवावृतम् ॥ 4.17.20 ॥   
सतां वेषधरं पापं प्रच्छन्नमिव पावकम्।  
नाहं त्वामभिजानामि धर्मच्छद्माभिसंवृतम् ॥ 4.17.21 ॥   
विषये वा पुरे वा ते यदा नापकरोम्यहम्।  
न च त्वामवजाने च कस्मात्त्वं हंस्यकिल्बिषम् ॥ 4.17.22 ॥   
फलमूलाशनं नित्यं वानरं वनगोचरम्।  
मामिहाप्रतियुद्ध्यन्तमन्येन च समागतम् ॥ 4.17.23 ॥   
लिङ्गमप्यस्ति ते राजन् दृश्यतेऽधर्मसंहितम् ॥ 4.17.24 ॥   
कः क्षत्ित्रयकुले जातः श्रुतवान्नष्टसंशयः।  
धर्मलिङ्गप्रतिच्छन्नः क्रूरं कर्म समाचरेत् ॥ 4.17.25 ॥   
राम राजकुले जातो धर्मवानिति विश्रुतः।  
अभव्यो भव्यरूपेण किमर्थं परिधावसि ॥ 4.17.26 ॥   
साम दानं क्षमा धर्मः सत्यं धृतिपराक्रमौ।  
पार्थिवानां गुणा राजन् दण्डश्चाप्यपराधिषु ॥ 4.17.27 ॥   
वयं वनचरा राम मृगा मूलफलाशनाः।  
एषा प्रकृतिरस्माकं पुरुषस्त्वं नरेश्वरः ॥ 4.17.28 ॥   
भूमिर्हिरण्यं रूप्यं च विग्रहे कारणानि च।  
अत्र कस्ते वने लोभो मदीयेषु फलेषु वा ॥ 4.17.29 ॥   
नयश्च विनयश्चोभौ निग्रहानुग्रहावपि।  
राजवृत्तिरसङ्कीर्णा न नृपाः कामवृत्तयः ॥ 4.17.30 ॥   
त्वं तु कामप्रधानश्च कोपनश्चानवस्थितः।  
राजवृत्तैश्च सङ्कीर्णः शरासनपरायणः ॥ 4.17.31 ॥   
न तेऽस्त्यपचितिर्धर्मे नार्थे बुद्धिरवस्थिता।  
इन्द्रियैः कामवृत्तः सन् कृष्यसे मनुजेश्वर ॥ 4.17.32 ॥   
हत्वा बाणेन काकुत्स्थ मामिहानपराधिनम्।  
किं वक्ष्यसि सतां मध्ये कर्म कृत्वा जुगुप्सितम् ॥ 4.17.33 ॥   
राजहा ब्रह्महा गोघ्नश्चोरः प्राणिवधे रतः।  
नास्तिकः परिवेत्ता च सर्वे निरयगामिनः ॥ 4.17.34 ॥   
सूचकश्च कदर्यश्च मित्रघ्नो गुरुतल्पगः।  
लोकं पापात्मनामेते गच्छन्ते नात्र संशयः ॥ 4.17.35 ॥   
अधार्यं चर्म मे सद्भी रोमाण्यस्थि च वर्जितम्।  
अभक्ष्याणि च मांसानि त्वद्विधैर्धर्मचारिभिः ॥ 4.17.36 ॥   
पञ्च पञ्चनखा भक्ष्या ब्रह्मक्षत्त्रेण राघव।  
शल्यकः श्वाविधो गोधा शशः कूर्मश्च पञ्चमः ॥ 4.17.37 ॥   
चर्म चास्थि च मे राजन् न स्पृशन्ति मनीषिणः।  
अभक्ष्याणि च मांसानि सोऽहं पञ्चनखो हतः ॥ 4.17.38 ॥   
तारया वाक्यमुक्तोऽहं सत्यं सर्वज्ञया हितम्।  
तदतिक्रम्य मोहेन कालस्य वशमागतः ॥ 4.17.39 ॥   
त्वया नाथेन काकुत्स्थ न सनाथा वसुन्धरा।  
प्रमदा शीलसम्पन्ना धूर्तेन पतिना यथा ॥ 4.17.40 ॥   
शठो नैकृतिकः क्षुद्रो मिथ्याप्रश्रितमानसः।  
कथं दशरथेन त्वं जातः पापो महात्मना ॥ 4.17.41 ॥   
छिन्नचारित्रकक्ष्येण सतां धर्मातिवर्तिना।  
त्यक्तधर्माङ्कुशेनाहं निहतो रामहस्तिना ॥ 4.17.42 ॥   
अशुभं चाप्ययुक्तं च सतां चैव विगर्हितम्।  
वक्ष्यसे चेदृशं कृत्वा सद्भिः सह समागतः ॥ 4.17.43 ॥   
उदासीनेषु योऽस्मासु विक्रमस्ते प्रकाशितः।  
अपकारिषु तं राजन्नहि पश्यामि विक्रमम् ॥ 4.17.44 ॥   
दृश्यमानस्तु युध्येथा मया यदि नृपात्मज।  
अद्य वैवस्वतं देवं पश्येस्त्वं निहतो मया ॥ 4.17.45 ॥   
त्वयाऽदृश्येन तु रणे निहतोऽहं दुरासदः।  
प्रसुप्तः पन्नगेनेव नरः पानवशं गतः ॥ 4.17.46 ॥   
मैथिलीमहमेकाह्ना तव चानीतवान् भवेत्।  
राक्षसं च दुरात्मानं तव भार्यापहारिणम् ॥ 4.17.47 ॥   
सुग्रीवप्रियकामेन यत्कृतेऽस्मि हतस्त्वया।  
कण्ठे बद्ध्वा प्रदद्यां ते निहतं रावणं रणे ॥ 4.17.48 ॥   
न्यस्तां सागरतोये वा पाताले वापि मैथिलीम्।  
आनयेयं तवादेशाच्छ्वेतामश्वतरीमिव ॥ 4.17.49 ॥   
युक्तं यत्प्राप्नुयाद्राज्यं सुग्रीवः स्वर्गते मयि।  
अयुक्तं यदधर्मेण त्वयाहं निहतो रणे ॥ 4.17.50 ॥   
काममेवंविधो लोकः कालेन विनियुज्यते।  
क्षमं चेद्भवता प्राप्तमुत्तरं साधु चिन्त्यताम् ॥ 4.17.51 ॥   
इत्येवमुक्त्वा परिशुष्कवक्रः शराभिघाताद्व्यथितो महात्मा।  
समीक्ष्य रामं रविसन्निकाशं तूष्णीं बभूवामरराजसूनुः ॥ 4.17.52 ॥   

</details>
</div>
