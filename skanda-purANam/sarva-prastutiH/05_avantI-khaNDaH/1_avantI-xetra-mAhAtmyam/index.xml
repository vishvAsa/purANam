<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१ अवन्ती-क्षेत्र-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/</link>
    <description>Recent content in &#43;१ अवन्ती-क्षेत्र-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/index.xml" rel="self" type="application/rss+xml" />
    <item>
      <title>००१ महाकालवनप्रशंसावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/001_mahAkAlavanaprashaMsAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/001_mahAkAlavanaprashaMsAvarNanam/</guid>
      <description>&lt;p&gt;॥ श्रीगणेशाय नमः ॥&lt;br&gt;&#xA;श्रीजगदम्बायै नमः ॥&lt;br&gt;&#xA;॥ अथावन्त्यखण्डेऽवन्तीक्षेत्रमाहात्म्यं प्रारभ्यते ॥&lt;br&gt;&#xA;॥ व्यास उवाच ॥ ॥&lt;br&gt;&#xA;स्रष्टारोऽपि प्रजानां प्रबलभवभयाद्यं नमस्यन्ति देवा&lt;br&gt;&#xA;यो ह्यव्यक्ते प्रविष्टः प्रविहितमनसां ध्यानयुक्तात्मनां च ॥&lt;br&gt;&#xA;लोकानामादिदेवः स जयतु भगवाञ्छ्रीमहा कालनामा बिभ्राणः सोमलेखामहिवलययुतं व्यक्तलिङ्गं कपालम् ॥ १ ॥&lt;br&gt;&#xA;॥ उमोवाच ॥ ॥&lt;br&gt;&#xA;पृथिव्यां यानि तीर्थानि पुण्याश्च सरितस्तथा॥&lt;br&gt;&#xA;कथ्यन्तां तानि यत्नेन श्रद्धा येषु प्रजायते ॥ २ ॥&lt;br&gt;&#xA;ईश्वर उवाच ॥ ॥&lt;br&gt;&#xA;अस्ति लोकेषु विख्याता गङ्गा त्रिपथगा नदी ॥&lt;br&gt;&#xA;सेविता देवगन्धर्वैर्मुनिभिश्च निषेविता ॥ ३ ॥&lt;br&gt;&#xA;तपनस्य सुता देवी यमुना लोकपावनी ॥&lt;br&gt;&#xA;पितॄणां वल्लभा देवी महापातकनाशिनी ॥ ४ ॥&lt;br&gt;&#xA;चन्द्रभागा वितस्ता च नर्मदाऽमरकण्टके ॥&lt;br&gt;&#xA;कुरुक्षेत्रं गया देवि प्रभासं नैमिषं तथा ॥ ५ ॥&lt;br&gt;&#xA;केदारं पुष्करं चैव तथा कायावरोहणम् ॥&lt;br&gt;&#xA;तथा पुण्यतमं देवि महाकालवनं शुभम् ॥ ६ ॥&lt;br&gt;&#xA;यत्रास्ते श्रीमहाकालः पापेन्धनहुताशनः ॥&lt;br&gt;&#xA;क्षेत्रं योजनपर्यन्तं ब्रह्महत्यादिनाशनम् ॥ ७ ॥&lt;br&gt;&#xA;भुक्तिदं मुक्तिदं क्षेत्रं कलिक ल्मषनाशनम् ॥&lt;br&gt;&#xA;प्रलयेऽप्यक्षयं देवि दुष्प्रापं त्रिदशैरपि ॥ ८ ॥&lt;br&gt;&#xA;॥ उमोवाच ॥ ॥&lt;br&gt;&#xA;प्रभावः कथ्यतां देव क्षेत्रस्यास्य महेश्वर ॥&lt;br&gt;&#xA;यानि तीर्थानि विद्यन्ते यानि लिङ्गानि सन्ति वै॥ ९ ॥&lt;br&gt;&#xA;तान्यहं श्रोतुमिच्छामि परं कौतूहलं हि मे ॥ 5.1.1.१० ॥&lt;br&gt;&#xA;॥ महादेव उवाच ॥ ॥&lt;br&gt;&#xA;शृणु देवि प्रयत्नेन प्रभावं पापनाशनम् ॥&lt;br&gt;&#xA;क्षेत्रमाद्यं महादेवि सर्वपापप्रणाशनम् ॥ ११ ॥&lt;br&gt;&#xA;श्रीमेरोः सन्निधाने च शिखरं रत्नचिह्नितम् ॥&lt;br&gt;&#xA;अनेकाश्चर्यनिलयं बहुपादपसङ्कुलम् ॥ १२ ॥&lt;br&gt;&#xA;विचित्रधातुभिश्चित्रं स्वच्छस्फटिकवेदिकम् ॥&lt;br&gt;&#xA;विचित्रवर्णशोभाढ्यमृषिसङ्घनिनादितम् ॥ १३ ॥&lt;br&gt;&#xA;मृगनागेन्द्रसंयुक्तं गजयूथसमाकुलम् ॥&lt;br&gt;&#xA;निर्झराम्बुप्रपातोत्थशीकराकरसङ्कुलम् ॥ १४ ॥&lt;br&gt;&#xA;वाताहततरुव्रातप्रसूनास्थानचित्रितम् ॥&lt;br&gt;&#xA;मृगनाभिवरामोदवासिता शेषकाननम् ॥ १५ ॥&lt;br&gt;&#xA;लतागृहरतिस्थानं सिद्धविद्याधराश्रयम् ॥&lt;br&gt;&#xA;प्रवीणकिन्नरव्रातमधुरध्वनिनादितम् ॥ १६ ॥&lt;br&gt;&#xA;तस्मिन्वने महारम्ये शोभिताशेष भूमिकम् ॥&lt;br&gt;&#xA;वैराजं नाम भवनं ब्रह्मणः परमेष्ठिनः ॥ १७ ॥&lt;br&gt;&#xA;तत्र दिव्याङ्गनागीतमधुरध्वनिनादिता ॥&lt;br&gt;&#xA;पारिजाततरुच्छन्नमञ्जरीदामशोभिता ॥ ॥ १८ ॥&lt;br&gt;&#xA;बहुवाद्यसमुन्नद्धमहास्वननिनादिता ॥&lt;br&gt;&#xA;लयतालयुतानेकगीतवादित्रनादिता ॥ १९ ॥&lt;br&gt;&#xA;विन्यस्ता कोटिभिः स्तम्भैर्निर्मलादर्शशोभिता ॥&lt;br&gt;&#xA;लयतालयुतानेकमहाकौतुकसंयुता ॥ 5.1.1.२० ॥&lt;br&gt;&#xA;अप्सरोनृत्यविन्यासविलासोल्लासशोभिता ॥&lt;br&gt;&#xA;सभा कान्तिमतीनाम देवानां हर्षदायिका ॥ २१ ॥&lt;br&gt;&#xA;ऋषिसङ्घसमाकीर्णा मुनिवृन्दनिषेविता ॥&lt;br&gt;&#xA;द्विजातिवेदशब्देन नादिताऽऽनन्ददायिका ॥ २२ ॥&lt;br&gt;&#xA;तस्यां निविष्टं वागीशं शङ्कराराधने रतम् ॥&lt;br&gt;&#xA;सनत्कुमारं ब्रह्मर्षिं ब्रह्मणो मानसं सुतम् ॥ २३ ॥&lt;br&gt;&#xA;मुनिमध्यात्समुत्थाय कृष्णद्वैपायनो मुनिः ॥&lt;br&gt;&#xA;पराशरसुतो व्यासः प्रणिपत्य यथाविधि ॥ २४ ॥&lt;br&gt;&#xA;कृताञ्जलिपुटो भूत्वा भवभक्त्यानुभावितः ॥&lt;br&gt;&#xA;पप्रच्छ परया तुष्ट्या हर्षिताङ्गरुहाननः ॥ २५ ॥&lt;br&gt;&#xA;महाकालस्य माहात्म्यं प्राणिनां मोहनाशनम् ॥&lt;br&gt;&#xA;॥ ॥ व्यास उवाच ॥ ॥&lt;br&gt;&#xA;महाकालवनं कस्मात्प्रोच्यते सर्वतो वरम् ॥ २६ ॥&lt;br&gt;&#xA;भगवन्क्षेत्रमाहात्म्यं महाकालस्य कथ्यताम् ॥&lt;br&gt;&#xA;कथं गुह्यवनं प्रोक्तं पीठत्वमूषरं तथा ॥ २७ ॥&lt;br&gt;&#xA;फलं यथात्र वसतां मृतानां च गतिर्यथा ॥&lt;br&gt;&#xA;स्नानेन यद्भवेत्पुण्यं दानेनापि च यत्फलम् ॥ २८ ॥&lt;br&gt;&#xA;कथमेतत्स्मशानं च क्षेत्रं प्रोक्तं यथा तथा ॥&lt;br&gt;&#xA;पृष्टं मे शङ्करे भक्त्या ब्रूहि त्वं शास्त्रकोविद ॥ २९ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;क्षीयते पातकं यत्र तेनेदं क्षेत्रमुच्यते ॥&lt;br&gt;&#xA;यस्मात्स्थानं च मातॄणां पीठं तेनैव कथ्यते ॥ 5.1.1.३० ॥&lt;br&gt;&#xA;मृताः पुनर्न जायन्ते तेनेदमूषरं स्मृतम् ॥&lt;br&gt;&#xA;गुह्यमेतत्प्रियं नित्यं क्षेत्रं शम्भोर्महा त्मनः ॥३१॥&lt;br&gt;&#xA;यस्मादिष्टं हि भूतानां स्मशानमतिवल्लभम् ॥&lt;br&gt;&#xA;महाकालवनं यच्च तथा चैवाविमुक्तिकम् ॥ ३२ ॥&lt;br&gt;&#xA;एकाम्रकं भद्रकालं करवीरवनमेव च ॥&lt;br&gt;&#xA;कोलागिरिस्तथा काशी प्रयागममरेश्वरम् ॥ ३३ ॥&lt;br&gt;&#xA;भरथं चैव केदारं दिव्यं रुद्रमहालयम् ॥&lt;br&gt;&#xA;दिव्यस्मशानान्येतानि रुद्रस्येष्टानि नित्यशः ॥ ॥ ३४ ॥&lt;br&gt;&#xA;रमते भगवानेषु सिद्धक्षेत्रेषु सर्वदा ॥&lt;br&gt;&#xA;पृथिव्यां नैमिषं तीर्थमुत्तमं तीर्थपुष्करम् ॥ ३५ ॥&lt;br&gt;&#xA;त्रयाणामपि लोकानां कुरुक्षेत्रं प्रशस्यते ॥&lt;br&gt;&#xA;कुरुक्षेत्राद्दशगुणा पुण्या वाराणसी मता ॥ ३६ ॥&lt;br&gt;&#xA;तस्या दशगुणं व्यास महाकालवनोत्तमम् ॥&lt;br&gt;&#xA;प्रभासाद्यानि तीर्थानि पृथिव्यामिह यानि तु ॥ ३७ ॥&lt;br&gt;&#xA;प्रभासमुत्तमं तीर्थं क्षेत्रमाद्यं पिनाकिनः ॥&lt;br&gt;&#xA;श्रीशैलमुत्तमं तीर्थं देवदारुवनं तथा ॥ ३८ ॥&lt;br&gt;&#xA;तस्मादप्युत्तमं व्यास पुण्या वाराणसी मता॥&lt;br&gt;&#xA;तस्माद्दशगुणं प्रोक्तं सर्वतीर्थोत्तमं यतः॥३९॥&lt;br&gt;&#xA;महाकालवनं गुह्यं सिद्धक्षेत्रं तथोषरम् ॥&lt;br&gt;&#xA;किञ्चिद्गुह्यान्यथान्यानि स्मशानान्यूषराणि च ॥5.1.1.४०॥&lt;br&gt;&#xA;सर्वतस्तु समाख्यातं महाकालवनं मुने ॥&lt;br&gt;&#xA;स्मशानमूषरक्षेत्रं पीठं तु वनमेव च ॥४१॥&lt;br&gt;&#xA;पञ्चैकत्र न लभ्यन्ते महाकालपुरादृते ॥४२॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये महाकालवनप्रशंसावर्णनन्नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/002_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/002_varNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;पुरा त्वेकार्णवे प्राप्ते नष्टे स्थावरजङ्गमे ॥&lt;br&gt;&#xA;नाग्निर्न वायुरादित्यो न भूमिर्न दिशो नभः ॥१॥&lt;br&gt;&#xA;न नक्षत्राणि न ज्योतिर्न द्यौर्नेन्दुर्ग्रहा स्तथा ॥&lt;br&gt;&#xA;न देवासुरगन्धर्वाः पिशाचोरगराक्षसाः ॥ २ ॥&lt;br&gt;&#xA;सरांसि नैव गिरयो नापगा नाब्धयस्तथा ॥&lt;br&gt;&#xA;सर्वमेवतमोभूतं न प्राज्ञायत किञ्चन ॥ ३ ॥&lt;br&gt;&#xA;तदैको हि महाकालो लोकानुग्रहकारणात् ॥&lt;br&gt;&#xA;तस्थौ स्थानान्यशेषाणि काष्ठास्वालोकयन्प्रभुः ॥ ४ ॥&lt;br&gt;&#xA;सृष्ट्यर्थं स महाकालः करे कामं प्रतिष्ठितम्॥&lt;br&gt;&#xA;दक्षिणस्य तु तर्जन्यां स ममन्थाविशोषितम् ॥५॥&lt;br&gt;&#xA;कललं बुद्बुदं भूत्वा तविवेगविवर्द्धितम् ॥&lt;br&gt;&#xA;जज्ञे तदण्डं सुदृढं सुष्ठु वृत्तं हिरण्मयम् ॥६॥&lt;br&gt;&#xA;करेण ताडितं तद्धि बभूव द्विदलं महत् ॥&lt;br&gt;&#xA;अधःखण्डं स्मृता भूमिरूर्ध्वं द्यौस्तारकान्वितम् ॥ ७ ॥&lt;br&gt;&#xA;मध्येऽभवत्तदा ब्रह्मा पञ्चवक्त्रश्चतुर्भुजः ॥&lt;br&gt;&#xA;महेश्वरोऽनुमान्यैव तमयोजदनन्तरम् ॥ ८ ॥&lt;br&gt;&#xA;कुरु सृष्टिं महाबाहो विचित्रां मदनुग्रहात् ॥&lt;br&gt;&#xA;इत्युक्त्वान्तर्हितः क्वापि देवो ब्रह्मा न जग्मिवान् ॥ ९ ॥&lt;br&gt;&#xA;प्रेर्यमाणोऽपि वै स्रष्टुं ब्रह्मा देवमचिन्तयत् ॥&lt;br&gt;&#xA;ब्रह्मणा ध्यायमानश्च ज्ञानार्थं भगवान्भवः ॥ 5.1.2.१० ॥&lt;br&gt;&#xA;ब्रह्मणस्तपसा दृष्टः प्रादाद्वेदं षडङ्गकम् ॥&lt;br&gt;&#xA;लब्धे वेदेऽपि न चिरात्सष्टिं कर्तुं शशाक सः ॥११॥&lt;br&gt;&#xA;तपसाऽतिष्ठदा भूयः समाराधयितुं भवम् ॥&lt;br&gt;&#xA;नापश्यत्स यदा देवं तदा तुष्टाव भावितः ॥ १२ ॥।&lt;br&gt;&#xA;॥ ब्रह्मोवाच ॥ ॥&lt;br&gt;&#xA;नमः शिवायामलसत्त्वचेतसे गुणत्रयातीतविसारितेजसे ॥&lt;br&gt;&#xA;षडङ्गवेदस्य ममापि वेधसे परस्वरूपानुभवाय चक्षुषे ॥ १३ ॥&lt;br&gt;&#xA;नमोऽ स्तु ते सृष्टिविधौ रजोजुषे जगत्स्थितौ सत्त्वमधिष्ठिताय ते ॥&lt;br&gt;&#xA;विनाशहेतौ तमसा महीयसे शिवाय निर्वाणसुखप्रदायिने ॥१४॥&lt;br&gt;&#xA;अशेषभूतप्रकृतेः परा य वै परात्मरूपाय नमः शिवाय वै ॥&lt;br&gt;&#xA;नृबुद्ध्यहङ्कारमनोविधायिने भर्त्रे च षड्विंशकरूपकाय वै ॥ १५ ॥&lt;br&gt;&#xA;भूतोयवह्न्यम्बरवायुचन्द्रसूर्यात्मरूपाभिरिदं तनूभिः ॥&lt;br&gt;&#xA;व्याप्तं जगद्यस्य नमोऽस्तु तस्मै भूतं भविष्यमथ वर्तमानम् ॥ १६ ॥&lt;br&gt;&#xA;यानीह तेजांसि जगन्ति यानि भूतानि भव्यान्यथ कारणानि ॥&lt;br&gt;&#xA;भवन्ति सृष्टौ विलयं विनाशे व्रजन्ति यस्यात्मनि तं नमामि ॥ १७ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;एवं संस्तुवतो व्यास ब्रह्मणो भगवान्परः ॥&lt;br&gt;&#xA;अन्तर्हित उवाचेदं ब्रह्मन्संयाच्यतां वरः ॥ १८ ॥&lt;br&gt;&#xA;स वव्रे मनसा पुत्रं भवं गौरवकारणात् ॥&lt;br&gt;&#xA;विज्ञायान्तर्गतं तस्य परमेश उवाच तम् ॥ १९ ॥&lt;br&gt;&#xA;यस्मान्मां मनसा पुत्रं चतुर्मुख समीहसे ॥&lt;br&gt;&#xA;कस्मिंश्चित्कारणे तस्मादहं छेत्स्यामि ते शिरः ॥ 5.1.2.२० ॥&lt;br&gt;&#xA;अयाच्यं याचितं यस्मान्ममांशो नीललोहितः ॥&lt;br&gt;&#xA;रुद्रो भविष्यति सुतः स च ते हिंस्यति प्रभाम् ॥ २१ ॥&lt;br&gt;&#xA;अन्यद्यस्मात्स्मृतो भक्त्या त्वयाहं पितृभावतः ॥&lt;br&gt;&#xA;परब्रह्मस्वरूपेण जिज्ञासा मम या कृता ॥ ॥ २२ ॥&lt;br&gt;&#xA;तस्माद्ब्रह्मेति लोकेऽत्र नाम ख्यातं भविष्यति ॥&lt;br&gt;&#xA;पितामहत्वं तेनापि पितामहस्ततो ह्यसि ॥ २३ ॥&lt;br&gt;&#xA;लब्ध्वा शापवरावेवं पुत्रसृष्टिं चकार सः ॥&lt;br&gt;&#xA;स्वतेजोजनितं वह्निं जुह्वतः स्वेदमावहत् ॥२४॥&lt;br&gt;&#xA;समिद्युक्तेन हस्तेन ललाटं मार्जतोऽभवत् ॥&lt;br&gt;&#xA;स्विन्नभ्रष्टस्ततो रक्तबिन्दुरेको विभावसौ ॥२५॥।&lt;br&gt;&#xA;स नीललोहितोऽभूद्वै स च रुद्रो भवाज्ञया ॥&lt;br&gt;&#xA;तदनन्तरमासाद्य उत्ततार सुतोंऽतिकात् ॥ २६ ॥&lt;br&gt;&#xA;पञ्चवक्त्रो दशभुजः शूलचापासिशक्तिमान् ॥&lt;br&gt;&#xA;त्रिपञ्च नयनो रौद्रो व्यालयज्ञोपवीतकः ॥ २७ ॥&lt;br&gt;&#xA;सेन्दुः कपर्दं बिभ्राणः सिंहचर्माम्बरन्धरः ॥&lt;br&gt;&#xA;जातमेवं स दृष्ट्वा तु ब्रह्मा नामाकरोत्तदा ॥ २८ ॥&lt;br&gt;&#xA;नीललोहितनामेति भव रुद्र पिनाकधृक् ॥&lt;br&gt;&#xA;ततः प्रववृते सृष्टिः स्रष्टुर्लोकपितामहात् ॥ २९ ॥&lt;br&gt;&#xA;सप्तादौ मानसाञ्जज्ञे सनकादींस्ततोऽपरान् ॥&lt;br&gt;&#xA;मरीचि दक्षप्रभृतीन्मन्वादींश्च प्रजासृजः ॥ 5.1.2.३० ॥&lt;br&gt;&#xA;अष्टभेदान्सुरान्कृत्वा तिर्यग्योनिं च पञ्चधा ॥&lt;br&gt;&#xA;मनुष्यानेकभेदांश्च सृष्टिमेवं ससर्ज ह ॥ ३१ ॥&lt;br&gt;&#xA;सृष्टिः सुरादिका जाता कृत्वा ब्रह्माणमप्यधः ॥&lt;br&gt;&#xA;प्रणम्याथ सिषेवुस्ते केवलं नीललोहितम् ॥ ३२ ॥&lt;br&gt;&#xA;ततो ब्रह्माऽवदद्रुद्रमपूज्यो हि त्वया कृतः ॥&lt;br&gt;&#xA;स्वतेजसा भवान्पूज्यो यतो याहि हिमालयम् ॥३३॥&lt;br&gt;&#xA;तं नीललोहितः प्रोचे भवता नार्चितो ह्यहम् ॥&lt;br&gt;&#xA;ततो जगाम रुद्रोऽसौ स यत्र भगवान्भवः ॥३४॥&lt;br&gt;&#xA;ततो ब्रह्माऽभवन्मूढो रजसा चोपबृंहितः ॥&lt;br&gt;&#xA;तताप तेजसा सृष्टिं मन्यमानो मया कृताम् ॥ ३५॥&lt;br&gt;&#xA;मत्तुल्यो नास्ति वै देवो येन सृष्टिः प्रवर्द्धिता ॥&lt;br&gt;&#xA;सदेवासुरगन्धर्वा पशु पक्षिमृगाकुला ॥ ३६ ।&lt;br&gt;&#xA;एवं मूढः स पञ्चास्यो विरञ्च्योऽभवद्दर्पितः ॥&lt;br&gt;&#xA;प्राग्वक्त्रं सुस्वरं तस्य सामवेदप्रवर्तकम् ॥ ३७ ॥&lt;br&gt;&#xA;द्वितीयं वदनं तस्य ऋग्वे दस्य प्रवर्तकम्॥&lt;br&gt;&#xA;यजुर्वेदधरं चान्यदथर्वाख्यं चतुर्थकम् ॥ ३८ ॥&lt;br&gt;&#xA;साङ्गोपाङ्गेतिहासांश्च सरहस्यान्ससङ्ग्रहान् ॥&lt;br&gt;&#xA;वेदानधीते वक्त्रेण पञ्चमेनोपचक्षुषा ॥ ॥ ३९ ॥&lt;br&gt;&#xA;तस्याऽसुराः सुराः सर्वे वक्त्रस्याद्भुततेजसः ॥&lt;br&gt;&#xA;तेजसा न प्रकाशन्ते दीपः सूर्योदये यथा ॥ 5.1.2.४० ॥&lt;br&gt;&#xA;सपुत्रा अपि सोद्वेगा बभूवुर्नष्ट चेतसः ॥&lt;br&gt;&#xA;नाभिगन्तुं न च द्रष्टुं चिरं तेजोऽपसर्पितुम् ॥ ४१ ॥&lt;br&gt;&#xA;अभिभूतमिवात्मानं मन्यमाना अविद्विषः ॥&lt;br&gt;&#xA;सर्वे ते मन्त्रयामासुर्देवा वै हितमा त्मनः ॥ ४२ ॥&lt;br&gt;&#xA;गच्छाम शरणं देवं निस्तेजा ब्रह्मतेजसा ॥&lt;br&gt;&#xA;किं तु तस्य न जानीमः स्थानं यत्र व्यवस्थितः ॥ ४३ ॥&lt;br&gt;&#xA;तं भीममत्र दक्ष्यामो भक्त्या नान्येन केनचित् ॥&lt;br&gt;&#xA;एवं सम्मन्त्र्य ते देवाः कृताञ्जलिपुटास्तदा ॥&lt;br&gt;&#xA;चक्रुः स्तोत्रं महेशस्य परया स्वरसम्पदा ॥ ४४ ॥&lt;br&gt;&#xA;॥ देवा ऊचुः ॥।&lt;br&gt;&#xA;नमस्ते देवदेवेश महेश्वर नमोनमः ॥ ४५ ॥&lt;br&gt;&#xA;न विद्मः परमं मूढा महिमानं तवातुलम् ॥&lt;br&gt;&#xA;यद्योगेन परं ब्रह्म भूतानां त्वं सनातनः ॥ ४६ ॥&lt;br&gt;&#xA;प्रतिष्ठा सर्वभूतानां हेतुः सर्वस्य सर्जने ॥&lt;br&gt;&#xA;बिभर्षि चैव नेत्रस्थान्सोमसूर्यविभावसून् ॥ ४७ ॥&lt;br&gt;&#xA;नामसङ्कीर्तनादेव मुच्यन्ते जन्तवोऽशुभात् ॥&lt;br&gt;&#xA;पृथिव्यबग्निचन्द्रार्कव्योमवायूपलक्षणाः ॥ ४८ ॥&lt;br&gt;&#xA;मूर्तयस्ते महादेव व्याप्तमाभिरशेषतः ॥&lt;br&gt;&#xA;रजःसत्त्वतमोभावैर्भ्राम्यमाणं त्वया जगत् ॥ ४९ ॥&lt;br&gt;&#xA;नावबुध्यति सर्वेश सर्वमूर्तिधरो यतः ॥&lt;br&gt;&#xA;ब्रह्मादीनां सुरेशानां सम्मोहनविमोहनम् ॥&lt;br&gt;&#xA;त्वं करोषि युगावर्तकाले काले च दुःसहम् ॥ 5.1.2.५० ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;प्रत्यक्षं दर्शनं दत्त्वा देवानामनुकम्पया ॥&lt;br&gt;&#xA;प्रसन्नवदनो भूत्वा देवैश्चापि नमस्कृतः ॥ ५१ ॥&lt;br&gt;&#xA;वासयन्मोहनाम्ना तु सह देवैर्महेश्वरः ॥५२॥&lt;br&gt;&#xA;एवं संस्तूयमानोऽसौ देवर्षिपितृमानवैः ॥&lt;br&gt;&#xA;अन्तर्हित उवाचेदं देवा ब्रूत यथेप्सितम् ॥ ५३ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;प्रत्यक्षं दर्शनं स्थाणो प्रार्थयाम सदा तव ॥&lt;br&gt;&#xA;त्वया कारुण्यतोऽस्माकं वरश्चापि प्रदीयताम् ॥ ५४ ॥&lt;br&gt;&#xA;यदस्माकं महद्वीर्यं तेजश्चैव पराक्रमम् ॥&lt;br&gt;&#xA;तत्सर्वं ब्रह्मणा ग्रस्तं पञ्चमास्यस्य तेजसा ॥ ५५ ॥&lt;br&gt;&#xA;विनेशुः सर्वतेजांसि त्वत्प्रसादात्पुनः प्रभो ॥&lt;br&gt;&#xA;जायते तद्यथापूर्वं तथा कुरु महेश्वर ॥ ५६ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;प्रत्यक्षमेत्य वै पश्चाच्चलितः शर्व एव हि ॥&lt;br&gt;&#xA;जगाम तत्र यत्रासौ रजोऽहङ्कारमूर्त्तिमान्॥&lt;br&gt;&#xA;देवाः स्तुवन्तो देवेशं परिवार्य उपाविशन् ॥ ॥ ५७ ॥&lt;br&gt;&#xA;ब्रह्मा तमागतं देवं नाजानात्तमसा वृतः ॥&lt;br&gt;&#xA;सूर्यकोटिसहस्राणां तेजसा रञ्जयञ्जगत् ॥ ५८ ॥&lt;br&gt;&#xA;तदाऽदृश्यत विश्वात्मा विश्वसृग्विश्वभाव नः ॥&lt;br&gt;&#xA;स पितामहमासीनं सकले देवमण्डले ॥ ५९ ॥&lt;br&gt;&#xA;तेजसाभिभवन्रुद्रस्तेन मत्तोऽग्रतः स्थितः ॥&lt;br&gt;&#xA;रुद्रतेजोभिभूतं च ब्रह्मवक्त्रं न राजते ॥ 5.1.2.६० ॥&lt;br&gt;&#xA;रात्रौ प्रकाशकिरणश्चन्द्रः सूर्योदये यथा ॥&lt;br&gt;&#xA;सगर्वोथात्मजं दृष्ट्वा रुद्रदेवं सनातनम् ॥ ६१ ॥&lt;br&gt;&#xA;अवन्दत करेणैव प्राह वै सस्मितं वचः ॥&lt;br&gt;&#xA;प्रत्युवाच विरूपाक्षो ब्रह्माणं तं हसन्निव ॥ ६२ ॥&lt;br&gt;&#xA;यतो न वेद परमं देवं तत्तेजसावृतः ॥&lt;br&gt;&#xA;ततोऽट्टहासं भगवान्मुमोच शशिशेखरः ॥ ६३ ॥&lt;br&gt;&#xA;पश्यतां सर्वदेवानां शृण्वतां वाचमुक्तवान् ॥&lt;br&gt;&#xA;तेनादृहासशब्देन मोहयित्वा पितामहम् ॥ ६४ ॥&lt;br&gt;&#xA;तेजोराशिशशाङ्काभः शशाङ्कार्काग्निलोचनः ॥&lt;br&gt;&#xA;वामाङ्गुष्ठनखाग्रेण ब्रह्मणः पञ्चमं शिरः ॥ ६५ ॥&lt;br&gt;&#xA;चकर्त कदलीगर्भं नरः कररुहैरिव ॥&lt;br&gt;&#xA;छिद्यमानं च तद्वक्त्रं बुबुधे न पितामहः ॥ ६६ ॥&lt;br&gt;&#xA;रुद्रस्य तेजसा तस्मान्मो हितो न नतिं गतः ॥&lt;br&gt;&#xA;छिन्नं तस्य शिरः पश्चाद्रुद्रहस्ते स्थितं तदा ॥ ६७ ॥&lt;br&gt;&#xA;अपश्यद्दैवतैः सार्धं रौद्रमतिभयाज्ज्वलत् ॥&lt;br&gt;&#xA;महेश्वरकरान्तस्थनखै र्वक्त्रं विराजते ॥ ६८ ॥&lt;br&gt;&#xA;ग्रहमण्डलमध्यस्थो द्वितीय इव चन्द्रमाः ॥&lt;br&gt;&#xA;उत्क्षिप्य तत्कपालेन ननर्त शशिशेखरः ॥ ६९ ॥&lt;br&gt;&#xA;शिखरस्थेन सूर्येण कैलास इव पर्वतः ॥&lt;br&gt;&#xA;छिन्ने वक्त्रे ततो देवा हृष्टपुष्टा वृषध्वजम् ॥&lt;br&gt;&#xA;तुष्टुवुर्विविधैः स्तोत्रैर्देवदेवं कपालिनम् ॥ 5.1.2.७० ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;नमः कपालिने नित्यं महाकालाय शङ्खिने ॥ ७१ ॥&lt;br&gt;&#xA;ऐश्वर्यज्ञानयुक्ताय सर्वभोगप्रदायिने ॥&lt;br&gt;&#xA;नमो दर्पविनाशाय सर्वदेवमयाय च ॥ ७२ ॥&lt;br&gt;&#xA;कालसंहारकर्ता त्वं महाकालस्ततो ह्यसि ॥&lt;br&gt;&#xA;भक्तानां दुःखशमनो दुःखान्तस्तेन रोचसे ॥ ७३ ॥&lt;br&gt;&#xA;शङ्करोप्याशु भक्तानां तेन त्वं शङ्करः स्मृतः ॥&lt;br&gt;&#xA;छित्त्वा ब्रह्मशिरो यस्मात्कपालं च बिभर्षि च ॥७४॥&lt;br&gt;&#xA;तेन देव कपाली त्वं स्तुतो ह्यसि प्रसीद नः ॥&lt;br&gt;&#xA;एवं स्तुतः प्रसन्नात्मा देवानुत्थाप्य शङ्करः ॥७५॥&lt;br&gt;&#xA;कृपानिधिः स भगवांस्तत्रैवान्तरधीयत ॥&lt;br&gt;&#xA;शशिशकलमयूखैर्भासित यत्कपर्दं द्रवति गगनगङ्गातोयवीचीविचेयम्॥&lt;br&gt;&#xA;सितविधृतकपालो मालया रुद्रपार्श्वे स जयति जितवेधा ऊर्जितः प्राज्यतेजाः ॥७६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चमआवन्त्यखण्डेऽवन्तीक्षेत्रमाहात्म्ये ब्रह्मशिरश्छेद वर्णनं नामद्वितीयोऽध्यायः ॥ २ ॥।छ॥।&lt;/p&gt;</description>
    </item>
    <item>
      <title>००३ प्रायश्चित्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/003_prAyashchittavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/003_prAyashchittavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;छिन्ने वक्त्रे ततो ब्रह्मा क्रोधेन तमसा वृतः ॥&lt;br&gt;&#xA;ललाटे स्वदमुत्पन्नं गृहीत्वाऽताडयद्भुवि ॥ १ ॥&lt;br&gt;&#xA;तत्स्वेदात्कुण्डली जज्ञे सधनुः समहेषुधिः ॥&lt;br&gt;&#xA;सहस्रकवचो वीरः किं करोमीत्युवाच ह ॥ २ ॥&lt;br&gt;&#xA;तमुवाच विरञ्चिस्तु दर्शयन्रुद्रमोजसा ॥&lt;br&gt;&#xA;वध्यतामेष दुर्बुद्धिर्जायते न यथा पुनः ॥ ३ ॥&lt;br&gt;&#xA;ब्रह्मणो वचनं श्रुत्वा धनुरुद्यम्य पृष्ठतः ॥&lt;br&gt;&#xA;स प्रतस्थे महेशस्य बाणहस्तोऽतिरोषभृत् ॥ ४ ॥&lt;br&gt;&#xA;स दृष्ट्वा पुरुषं चोग्रमगमद्विस्मितो भवः ॥&lt;br&gt;&#xA;दिव्यबाणधनुर्हस्तं वेगविक्रान्तगामिनम् ॥ ५ ॥&lt;br&gt;&#xA;मया न वध्योऽतिबलः सखा विष्णोर्भविष्यति ॥&lt;br&gt;&#xA;अनुग्राह्यो ह्यहं तेन सख्यार्थं तपसि स्थितः ॥ ६ ॥&lt;br&gt;&#xA;चिन्तयन्नित्थमीशोऽपि विष्णोराश्रममभ्यगात् ॥&lt;br&gt;&#xA;हुङ्कारध्वनिना ब्रह्मन्मोहयित्वा ततो नरम् ॥ ७ ॥&lt;br&gt;&#xA;प्रपात्य च तदा हृष्टः क्रीडां कुर्वञ्जगत्स्थितौ ॥&lt;br&gt;&#xA;यत्र नारायणः श्रीमांस्तपस्तेपे प्रतापवान् ॥ ८ ॥&lt;br&gt;&#xA;अदृश्यः सर्वभूतानां विश्वात्मा विश्वसृग्विभुः ॥&lt;br&gt;&#xA;तत्र प्राप्तो विरूपाक्षो ददर्श मधुसूदनम् ॥ ९ ॥&lt;br&gt;&#xA;एकाङ्गुष्ठस्थितं भूमौ तपोऽत्यन्तमनातुरम् ॥&lt;br&gt;&#xA;युगान्तार्कसहस्रस्य तेजसा वृतमद्भुतम् ॥ 5.1.3.१० ॥&lt;br&gt;&#xA;पुण्या धारसमायुक्तं पुराणपुरुषोत्तमम् ॥&lt;br&gt;&#xA;दृष्ट्वा नारायणं देवं भिक्षां देहीत्युवाच ह ॥ ११ ॥&lt;br&gt;&#xA;कपालं दर्शयित्वाग्रे ज्वलज्ज्वलनसोत्कटम् ॥&lt;br&gt;&#xA;कपालपाणिं सम्प्रेक्ष्य रुद्रं विष्णुरचिन्तयत् ॥ १२ ॥&lt;br&gt;&#xA;कोऽन्यो योग्यो भवेद्भिक्षुर्भिक्षादानस्य साम्प्रतम् ॥&lt;br&gt;&#xA;योग्योऽयमिति सङ्कल्प्य दक्षिणं भुजमर्पयत् ॥ १३ ॥&lt;br&gt;&#xA;तं बिभेदान्तर्गतज्ञः शूलेन शशिशेखरः ॥&lt;br&gt;&#xA;ततः प्रवाह उत्पन्नः शोणितस्य विभोर्भुजात् ॥ १४ ॥&lt;br&gt;&#xA;जाम्बूनदरसाकारा वह्निज्वालेव निर्मला ॥&lt;br&gt;&#xA;निष्पपात कपालान्ते शम्भुना सम्प्रतीच्छिता ॥ १५ ॥&lt;br&gt;&#xA;ऋज्वी वेगवती शिप्रा दीधितीवाम्बरे रवेः ॥&lt;br&gt;&#xA;पञ्चाशद्योजना दीर्घा विस्तारे दशयोजना ॥ १६ ॥&lt;br&gt;&#xA;दिव्यं वर्षसहस्रं सा समुवाह हरेर्भुजात् ॥&lt;br&gt;&#xA;कियन्तं कालमीशो हि भिक्षां जग्राह भावितः ॥ १७ ॥&lt;br&gt;&#xA;दत्तां नारायणेनाथ सत्पात्रे पात्र उत्तमे ॥&lt;br&gt;&#xA;ततो नारायणः प्राह हरं परमिदं वचः ॥ १८ ॥&lt;br&gt;&#xA;सम्पूर्णं तव पात्रं हि ततो वै परमेश्वरः ॥&lt;br&gt;&#xA;सतोयाम्बुदनिर्घोषं श्रुत्वा वाक्यं हरेर्हरः ॥ १९ ॥&lt;br&gt;&#xA;शशिसूर्याग्नि नयनः शशिशेखरशोभितः ॥&lt;br&gt;&#xA;कपाले दृष्टिमावेश्य त्रिनेत्रैश्च जनार्दनम् ॥ 5.1.3.२० ॥&lt;br&gt;&#xA;अङ्गुल्या घटयन्प्राह कपालं चातिपूरितम् ॥&lt;br&gt;&#xA;श्रुत्वा हरिरिदं वाक्यं रक्तधारां समाहरत् ॥ २१ ॥&lt;br&gt;&#xA;पार्श्वतोथ हरेरीशः स्वाङ्गुल्या रुधिरं तदा ॥&lt;br&gt;&#xA;दिव्यं वर्षसहस्रं च दृष्टिपातं ममन्थ वै ॥ २२ ॥&lt;br&gt;&#xA;मथ्यमाने ततो रक्ते कललं बुद्बुदं क्रमात् ॥&lt;br&gt;&#xA;बभूव च ततः पश्चात्किरीटी सशरासनः ॥ २३ ॥&lt;br&gt;&#xA;सहस्रबाहू रक्ताक्षो धनुर्ज्यां संस्पृशन्मुहुः ॥&lt;br&gt;&#xA;बभूव तूणीरगलो वृषस्कन्धोंऽगुलित्रवान् ॥ २४ ॥&lt;br&gt;&#xA;पुरुषोऽर्जुनसङ्काशः कपाले सम्प्रकाशयन् ॥&lt;br&gt;&#xA;तं दृष्ट्वा भगवान्विष्णुः प्राह रुद्रमिदं वचः ॥ २५ ॥&lt;br&gt;&#xA;कपाले भगवन्कोऽयं प्रादुर्भूतोऽभवन्नरः ॥&lt;br&gt;&#xA;उक्तिं श्रुत्वा हरेरीशस्तमुवाच हरे शृणु ॥ २६ ॥&lt;br&gt;&#xA;नरो नामेति पुरुषः परमास्त्रविदांवरः ॥&lt;br&gt;&#xA;यस्त्वयोक्तो नर इति नरस्तस्माद्भ विष्यति ॥ २७ ॥&lt;br&gt;&#xA;नरनारायणौ चोभौ युगे ख्यातौ भविष्यतः ॥&lt;br&gt;&#xA;सङ्ग्रामे देवकार्येषु लोकानां परिपालने ॥ २८ ॥&lt;br&gt;&#xA;एष नारायण सखा नरस्तव भविष्यति ॥&lt;br&gt;&#xA;तव एकाकिनः सङ्ख्ये तपसश्च महामुनिः ॥ २९ ॥&lt;br&gt;&#xA;विज्ञानस्य परीक्षायै तेजो लोके भविष्यति ॥&lt;br&gt;&#xA;तेजोधिकमिदं दिव्यं ब्रह्मणः पञ्चमं शिरः ॥ 5.1.3.३० ॥&lt;br&gt;&#xA;तेजसा ब्रह्मणो दीप्तो भुजस्य तव शोणितात् ॥&lt;br&gt;&#xA;मम दृष्टिनिपाताच्च त्रीणि तेजांसि यान्यतः ॥ ३१ ॥&lt;br&gt;&#xA;तत्संयोगात्समुत्पन्नः शत्रूनुद्वेजयिष्यति ॥&lt;br&gt;&#xA;अवध्या ये भविष्यन्ति दुर्जयास्तव चापरे ॥ ३२ ॥&lt;br&gt;&#xA;शक्रस्य चामरारीणां तेषामेव भयङ्करः ॥&lt;br&gt;&#xA;एवमुक्तवतः शम्भोर्विस्मितस्तस्य तेजसा ॥ ३३ ॥&lt;br&gt;&#xA;हरिरपि स तत्रैव तुष्टाव हरकेशवौ ॥&lt;br&gt;&#xA;नमो हर हरे तुभ्यं नमः शङ्कर विष्णवे ॥ ३४ ॥&lt;br&gt;&#xA;नमस्ते शूलहस्ताय नमस्ते खङ्गपा णये ॥&lt;br&gt;&#xA;नमोनमस्ते मेध्याय हृषीकेश नमोऽस्तु ते ॥ ३५ ॥&lt;br&gt;&#xA;नमोऽस्तु वाचां पतये श्रीधराय नमोनमः ॥&lt;br&gt;&#xA;एवं स्तुवन्तं तं भक्त्या कृताञ्जलि पुटं नरम्॥ ३६ ॥&lt;br&gt;&#xA;तथैवाञ्जलिसम्बद्धं गृहीत्वाशु करद्वयम्॥&lt;br&gt;&#xA;उद्धृत्याथ कपालात्तु पुनर्वचनमब्रवीत् ॥ ३७ ॥&lt;br&gt;&#xA;य एव पुरुषो रौद्रो ब्रह्मणः स्वेदसं भवः ॥&lt;br&gt;&#xA;मम हुङ्कारशब्देन मोहनिद्रामुपागतः ॥ ३८ ॥&lt;br&gt;&#xA;निबोध तं च त्वरितमित्युक्त्वान्तर्हितो हरः ॥&lt;br&gt;&#xA;नारायणस्य प्रत्यक्षं बोधयित्वा द्रुतं हि तम्॥ ३९ ॥&lt;br&gt;&#xA;वामपादेन हत्वा च समुत्तस्थौ नरो रुषा ॥&lt;br&gt;&#xA;तयोर्युद्धं समभवत्स्वेदरक्तजयोर्महत् ॥ 5.1.3.४० ॥&lt;br&gt;&#xA;विस्फारितधनुःशब्दैर्नादिताशेषभूत लम्॥&lt;br&gt;&#xA;कवचं स्वेदजस्यैकं रक्तजस्य तथा भुजौ ॥४१॥&lt;br&gt;&#xA;एवं समेन वै युद्धं दिव्यं जातं तु भूतले ॥&lt;br&gt;&#xA;त्रिवर्षोनानि वर्षाणां शतानि दश सुद्विज॥४२॥&lt;br&gt;&#xA;युध्यतो समतीतानि स्वेदरक्तजयोर्मुने ॥&lt;br&gt;&#xA;रक्तजो द्विभुजो दृष्ट्वा कवचैकेन स्वेदजम् ॥ ४३ ॥&lt;br&gt;&#xA;बिभेद बाणवेगेन ब्रह्मणस्तं नरं परम् ॥&lt;br&gt;&#xA;ससम्भ्रममु वाचेदं ब्रह्माणं मधुसूदनः ॥ ४४ ॥&lt;br&gt;&#xA;मन्नरेणोच्छ्रितो ब्रह्मंस्त्वदीयो विनिपातितः ॥&lt;br&gt;&#xA;श्रुत्वा तदाकुलो ब्रह्मा बभाषे मधुसूदनम् ॥ ४५ ॥&lt;br&gt;&#xA;हरेऽन्यजन्मनि नरो मदीयो यदि हीयते ॥&lt;br&gt;&#xA;तेन तुष्टेन सम्प्रोक्तं हरिणैवं भविष्यति ॥ ४६ ॥&lt;br&gt;&#xA;कृत्वा तयो रणमपि निवार्य तावुवाच ह ॥&lt;br&gt;&#xA;अथान्यजन्मनि नरो मदीयो भविता कलौ ॥ ४७ ॥&lt;br&gt;&#xA;ततो महारणे जाते तत्राहं योजयामि तम् ॥&lt;br&gt;&#xA;विष्णुनाथ समाहूय महेश्वरसुरेश्वरौ ॥ ४८ ॥&lt;br&gt;&#xA;उक्ताविमौ नरौ रुद्रौ पालनीयौ स्वशक्तितः ॥&lt;br&gt;&#xA;स्वेदजातासृग्जातौ तु स्वकीयांशौ धरातले ॥&lt;br&gt;&#xA;स्वांशभूतौ द्वापरान्ते नियोज्यौ भूतले त्वया ॥ ४९ ॥&lt;br&gt;&#xA;ततोऽब्रवीत्तदा विष्णुं सुरेशो दुःखितं वचः ॥ 5.1.3.५० ॥&lt;br&gt;&#xA;अस्मिन्मन्वन्तरे देव त्रेतायुगं तदा यदा ॥&lt;br&gt;&#xA;त्वद्रूपेणेह महता सूर्यपुत्रहितार्थिना ॥&lt;br&gt;&#xA;वालीनाम महाबाहुः सुग्रीवार्थे निपातितः ॥ ५१ ॥&lt;br&gt;&#xA;तेन दुःखेन तप्तोऽहं नाहं गृह्णामि ते नरम् ॥&lt;br&gt;&#xA;अगृह्णमानं देवेशं कारणान्तरवादिनम् ॥ ५२ ॥&lt;br&gt;&#xA;विष्णुः प्रोवाच मघवन्भुवो भारावतारणे॥&lt;br&gt;&#xA;अवतारं करिष्यामि मर्त्यलोकेऽप्यहं विभो॥५३॥&lt;br&gt;&#xA;ततो हृष्टोऽभवच्छक्रो विष्णुवाक्येन तेन वै॥&lt;br&gt;&#xA;प्रतिगृह्य नरं हृष्टः सत्यमस्तु वचस्तव ॥ ५४ ॥&lt;br&gt;&#xA;इत्युक्त्वा तु रवीन्द्रौ स प्रेषयित्वा च तौ पुनः ॥&lt;br&gt;&#xA;गत्वा च पुण्डरीकाक्षो ब्रह्माणं ब्रह्मवेश्मनि ॥ ५५ ॥&lt;br&gt;&#xA;कृतं जुगुप्सितं कर्म ब्रह्मन्नीशं जिघांसता ॥&lt;br&gt;&#xA;यत्त्वया देवदेवेश पुमान्कोपेन भाषितः ॥ ५६ ॥&lt;br&gt;&#xA;शुद्ध्यर्थमस्य पापस्य प्रायश्चित्तं परं कुरु ॥&lt;br&gt;&#xA;गृह्णन्वह्नित्रयं ब्रह्मन्नग्नि होत्रमुपास्व ह ॥ ५७ ॥&lt;br&gt;&#xA;एको वै गार्हपत्योऽस्तु द्वितीयाहवनीयकः ॥&lt;br&gt;&#xA;दक्षिणाग्निस्तृतीयस्तु त्रिकुण्डेषु प्रकल्पय ॥ ५८ ॥&lt;br&gt;&#xA;वर्तुले तर्पयात्मानं मामथो धनुषाकृतौ ॥&lt;br&gt;&#xA;चतुष्कोणे हरं देवमृग्यजुःसामनामभिः ॥ ५९ ॥&lt;br&gt;&#xA;हुत्वा त्वग्निं च तपसा हरमेवार्च्य तत्क्षणात् ॥&lt;br&gt;&#xA;दिव्यं वर्षसहस्रं तु हुत्वाग्निं सिद्धिमाप्स्यसि ॥ 5.1.3.६० ॥&lt;br&gt;&#xA;प्रायश्चित्तविशुद्धात्मा प्रतिपद्य महेश्वरम्॥&lt;br&gt;&#xA;ततो निष्कल्मषो भूत्वा विषादस्ते गमिष्यति ॥ ६१ ॥&lt;br&gt;&#xA;इत्येवमुक्त्वा हरिरुग्रतेजा गतः स्वकीयं निलयं महात्मा ॥&lt;br&gt;&#xA;ब्रह्मापि चित्तं तपसे निधाय समादधे सर्वमथाच्युतोक्तम् ॥६२॥&lt;br&gt;&#xA;इति श्रीस्कान्दे महापुराण एकाशीतिसाह स्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये ब्रह्मणः प्रायश्चित्तवर्णनन्नाम तृतीयोऽध्यायः ॥ ३ ॥छ॥।&lt;/p&gt;</description>
    </item>
    <item>
      <title>००४ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/004_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/004_varNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;योऽसौ कपाल उत्पन्नो नरोनाम धनुर्धरः॥&lt;br&gt;&#xA;किमेवं सोऽधुना जात उत्पत्तौ विश्वकर्मणः॥१॥&lt;br&gt;&#xA;कथं रुद्रेण जनितः प्रभुणा बुद्धिपूर्वकम्॥&lt;br&gt;&#xA;विष्णुना वा भगवता ब्रह्मणा भाव भेदतः ॥२॥&lt;br&gt;&#xA;केन कस्मात्समुत्पन्नः शङ्कराच्युतब्रह्मणाम् ॥&lt;br&gt;&#xA;ब्रह्मा हिरण्यगर्भो यो यो जातश्च चतुर्मुखः ॥ ३ ॥&lt;br&gt;&#xA;अद्भुतं पञ्चमं वक्त्रं कथं तस्याप्युपस्थितम् ॥&lt;br&gt;&#xA;स तस्थौ भगवान्ब्रह्मा कथं रुद्रे मनोऽदधत् ॥ ४ ॥&lt;br&gt;&#xA;मूढात्मना नरो येन हन्तुं स प्रहितो हरम् ॥ ५ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;महेश्वरहरी एतौ द्वावेव सति तिष्ठतः ॥&lt;br&gt;&#xA;तयोरविदितं नास्ति सिद्धासिद्धं महात्मनोः ॥ ६ ॥&lt;br&gt;&#xA;ब्रह्मणः पञ्चमं वक्त्रं यत्तदासीन्महात्मनः ॥&lt;br&gt;&#xA;तस्यैव मानसः सोग्निः शिरसा तेन वै धृतः ॥ ७ ॥&lt;br&gt;&#xA;यो नरो ब्रह्मणः प्रोक्तः सोऽप्यग्निस्तस्य मानसः ॥&lt;br&gt;&#xA;दधार तं महादेवः कृत्वाङ्गुल्यन्तरान्तरे ॥ ८ ॥&lt;br&gt;&#xA;पूर्वं दृष्ट्वा समुत्पत्ति मेवं तस्य महान्नरः ॥&lt;br&gt;&#xA;तस्मात्कपालमङ्गुल्यां घट्टमानमजायत ॥ ९ ॥&lt;br&gt;&#xA;स तं हत्वा शरेणाजौ ब्रह्मणो निहितं रजः ॥&lt;br&gt;&#xA;मुमोह रजसा सत्त्वं यदृच्छा कृत्प्रभुर्यतः ॥ 5.1.4.१० ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कथमग्निः समुत्पन्नो योनिः सर्वेण धारितः ॥&lt;br&gt;&#xA;विस्तरेण तदाचक्ष्व भगवन्मुनिवन्दित ॥ ११ ॥ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;अव्यक्तादीन्ससर्जादावण्डं हि तदजायत ॥&lt;br&gt;&#xA;जज्ञे सौवर्णवर्णाभो ब्रह्मा लोकपितामहः ॥ १२ ॥&lt;br&gt;&#xA;स्वयम्भूः स तपस्तप्त्वा दिव्यं वर्षशतं महत् ॥&lt;br&gt;&#xA;स तपःस्थो व्याजहार भूर्भुवःस्वरिति श्रुतीः ॥ १३ ॥&lt;br&gt;&#xA;श्रुतियोगात्तु मनसः पश्चादग्निरजायत ॥&lt;br&gt;&#xA;अधोमुखः पपाताग्निः पृथिवीं निर्दहन्यदा ॥ १४ ॥&lt;br&gt;&#xA;पाणिभ्यां ब्रह्मणा सोग्निर्भूमेरूर्ध्वं निवेशितः ॥&lt;br&gt;&#xA;ततो दक्षिणहस्तेन वेद्यामग्निः प्रणीयते ॥ १५ ॥&lt;br&gt;&#xA;पुरापतन्नधोज्वाल ऊर्ध्वज्वालो यदा धृतः ॥&lt;br&gt;&#xA;उत्तानश्च कृतो यस्माद्ब्रह्मणा निर्मितो मिथः ॥ १६ ॥&lt;br&gt;&#xA;ज्वालाभिः प्रज्वलन्नूर्ध्वं सर्वशब्दस्फुलिङ्गवान् ॥&lt;br&gt;&#xA;हिरण्यवर्णं ब्रह्माणं तदोवाचानिरुत्कटः ॥ १७ ॥&lt;br&gt;&#xA;किमर्थं तु त्वया देव भूमिभक्षं निवारितम् ॥&lt;br&gt;&#xA;बुभुक्षयाहमाविष्ट आहारो मे प्रदीयताम् ॥ १८ ॥&lt;br&gt;&#xA;एवमुक्तोऽग्नये ब्रह्मा स्वरोमाणि जुहाव सः ॥&lt;br&gt;&#xA;कृशश्चखाद अग्निस्तु सर्वरोमाणि ब्रह्मणः ॥ १९ ॥&lt;br&gt;&#xA;अब्रवीच्च न मे तृप्तिर्न च मे देहनिर्वृतिः ॥&lt;br&gt;&#xA;त्वचं जुहाव ब्रह्मा च चखादाग्निस्त्वचं तदा ॥ 5.1.4.२० ॥&lt;br&gt;&#xA;अब्रवीत्तं तदा वह्निस्तृप्तिर्नास्ति ममेति हि ॥&lt;br&gt;&#xA;जुहाव स्वानि मांसानि त्वचोत्कृत्य प्रजापतिः ॥ २१ ॥&lt;br&gt;&#xA;अब्रवीच्च न मे तृप्तिर्न च मे देहनिर्वृतिः॥&lt;br&gt;&#xA;जुहाव ब्रह्मा चास्थीनि तान्यश्नात्स बुभुक्षितः ॥ २२ ॥&lt;br&gt;&#xA;ततो धात्रा हुताशाय कृतो देहो विधातुकः ।&lt;br&gt;&#xA;तमदेहमथो दृष्ट्वा ब्रह्माणमवदच्च सः ॥ २३ ॥&lt;br&gt;&#xA;अहो ब्रह्मन्न मे तृप्तिर्न च मे देहनिर्वृतिः।&lt;br&gt;&#xA;कुद्धेण ब्रह्मणा सोऽग्निर्हुङ्कारेण द्विधा कृतः ॥ २४ ॥&lt;br&gt;&#xA;आहतू रुदतावग्नी आहारार्थं प्रजापतिम् ॥&lt;br&gt;&#xA;हुङ्कारेण पुनर्ब्रह्मा द्विधैकैकं चकार वै ॥ २५ ॥&lt;br&gt;&#xA;त्रयस्तेषां रुदन्ति स्म रुदन्ह्येको ह्यसंवृतः ॥&lt;br&gt;&#xA;क्रुद्धेन ब्रह्मणा व्यास हुङ्कारेणैव ताडितः ॥ २६ ॥&lt;br&gt;&#xA;रोरूयमाणे चाग्नौ तु पुनर्ब्रह्मा कृपान्वितः ॥&lt;br&gt;&#xA;प्राह कामाभिभूतानां भुङ्क्ष्व त्वं देहधातुकम् ॥ २७ ॥&lt;br&gt;&#xA;स कालस्तस्य कामस्य सा वृत्तिः सम्प्रकल्पिता ॥&lt;br&gt;&#xA;अकाराग्निं सन्निविष्टं दृष्ट्वा मनसि मानसः ॥ २८ ॥&lt;br&gt;&#xA;हुङ्काराग्निः प्रजज्वाल किमेतदिति चाब्रवीत् ॥&lt;br&gt;&#xA;ब्रह्मा तमाह त्वमपि यथेष्टां वृत्तिमाश्रय ॥ २९ ॥&lt;br&gt;&#xA;देवमध्ये बहिर्वापि मुनीनामाश्रमेषु च ॥&lt;br&gt;&#xA;इत्येवमुक्तस्तेनाशु वृत्तिमेतामरोचयत् ॥ 5.1.4.३० ॥&lt;br&gt;&#xA;अहमेवं प्रदास्यामि पुनः पुनरुवाच ह ॥&lt;br&gt;&#xA;यस्मादेष द्वितीयोग्निर्हुङ्कारात्समजायत ॥ ३१ ॥&lt;br&gt;&#xA;साभिमानोऽपमानो वा हुङ्कारो यत्र कथ्यते ॥&lt;br&gt;&#xA;सा च वृत्तिर्ममादेशाद्बुभुक्षाशान्तये तव ॥ ३२ ॥&lt;br&gt;&#xA;इकाराग्निं समाहूय ब्रह्मा वचनम ब्रवीत्॥&lt;br&gt;&#xA;भवतोग्ने त्वियं वृत्तिरन्नं भुक्तं दहेरिति ॥३३॥&lt;br&gt;&#xA;उकाराग्निं समाहूय ब्रह्मा वचनमब्रवीत् ॥&lt;br&gt;&#xA;यत्पृथिव्यां गुरुध्यानं भगवंस्तत्समाश्रय॥३४॥&lt;br&gt;&#xA;अहं च ते विधास्यामि स्थानमाहारमेव च ॥&lt;br&gt;&#xA;इत्युक्तः स तु तेनाग्निर्यत्पृथिव्यां शिलाचयः ॥ ३५ ॥&lt;br&gt;&#xA;यतोऽग्निर्व्यास तेनोक्तो गिरौ दुर्गे महामुने ॥&lt;br&gt;&#xA;उकाराग्निः स चाप्येष समुद्रे वडवामुखः ॥ ३६ ॥&lt;br&gt;&#xA;सोऽपि भिन्नः समाहूतो ब्रह्मणा स्थानलिप्सया ॥&lt;br&gt;&#xA;त्वं चक्षुः सर्वलोकस्य ब्रह्मा वचनमब्रवीत् ॥ ३७ ॥&lt;br&gt;&#xA;तस्मात्त्वं संस्कृतां वाणीं द्विजातीनां प्रकाशय ॥&lt;br&gt;&#xA;दैवी पुण्या हि पापांश्च आयुष्यं हन्त्यसंस्कृता ॥ ३८ ॥&lt;br&gt;&#xA;तस्माद्द्विजातेर्विज्ञेया वाणी पुण्या प्रकाशिता ॥&lt;br&gt;&#xA;वाक्च माता द्विजातीनां मुखे सा सम्प्रतिष्ठिता ॥ ३९ ॥&lt;br&gt;&#xA;अनृताक्षरविन्यासादमङ्गल्या ह्यसंस्कृता ॥&lt;br&gt;&#xA;वक्तारं हन्त्यतो ह्यग्निः सदा संस्कृतकृद्द्विजः ॥ 5.1.4.४० ॥&lt;br&gt;&#xA;आहूय भूयोऽकाराग्निं प्रजापतिरचक्षुषम् ॥&lt;br&gt;&#xA;वाग्वेदवाणीमवदत्सोपि सम्मीलितेक्षणः ॥ ४१॥&lt;br&gt;&#xA;ब्रह्माणमाह वह्निस्तु वाचोहं मुखमस्मि हे ॥&lt;br&gt;&#xA;स्थानं मम प्रयच्छस्व सर्वतेजोवरं परम् ॥ ४२ ॥&lt;br&gt;&#xA;ब्रह्मा तमाह यस्मात्त्वं तेजःस्थानं समीहसे ॥&lt;br&gt;&#xA;तस्मात्तेजोमयं यत्ते रविस्थानं भविष्यति ॥४३॥&lt;br&gt;&#xA;यस्मात्तेजः प्रपश्यन्ति चक्षुर्भवति दुर्बलम् ॥&lt;br&gt;&#xA;तस्मात्तत्तेजसा युक्तं पश्येदनिमिषं क्वचित् ॥ ४४ ॥&lt;br&gt;&#xA;इकारमथ सम्भिन्नमग्निमाह पितामहः ॥&lt;br&gt;&#xA;सौम्यदृष्ट्या तु ब्रह्माणं समुदीक्षमुपागतम्॥ ४५ ॥&lt;br&gt;&#xA;यस्माच्छीघ्रं महासत्त्व सौम्यदृष्टिरिहागतः ॥&lt;br&gt;&#xA;तस्माद्दास्याम्यहं स्थानं सर्वभूतमनोरमम् ॥ ४६ ॥&lt;br&gt;&#xA;संशीतात्मा शीतरश्मिश्चन्द्रमास्त्वं भविष्यसि ॥&lt;br&gt;&#xA;सर्वतेजोधिको दिव्यः सौम्यः परमभासुरः ॥ ४७ ॥&lt;br&gt;&#xA;तरुस्थः सर्वतेजांसि तेजसाऽभिभविष्यसि ॥&lt;br&gt;&#xA;इत्युक्त्वा तं विसृज्याथ उकाराग्निमथाह्वयत ॥ ४८ ॥&lt;br&gt;&#xA;इहैहीतीति शिरसि समादाय न्यवेशयत् ॥&lt;br&gt;&#xA;तत्रस्थं पञ्चमं वक्त्रं ऊर्ध्वमेतत्प्रजायते ॥ ४९ ॥&lt;br&gt;&#xA;स एवं रूपवानग्निरुकाराग्निः प्रतिष्ठितः ॥&lt;br&gt;&#xA;तस्मादग्निश्च सूर्यश्च एकमेतौ विनिर्दिशेत् ॥ 5.1.4.५० ॥&lt;br&gt;&#xA;भवाग्निरूपं परमं ब्रह्माणमिदमब्रवीत् ॥&lt;br&gt;&#xA;ममापि रुचिरं स्थानं प्रयच्छस्व यथा स्वयम् ॥ ५१ ॥&lt;br&gt;&#xA;ब्रह्मा तमाह कतमं स्थानं ते रोचतेऽनल ॥&lt;br&gt;&#xA;अग्निस्तं प्रत्युवाचेदं स्थानं कथय मे परम्॥५२॥&lt;br&gt;&#xA;स्थानं नैवास्ति ते भव्यं ततो ह्येवं भविष्यति॥&lt;br&gt;&#xA;अत्र ते स्थातुमिच्छास्ति यदि संस्थास्यते त्विह॥५३॥&lt;br&gt;&#xA;लोके नित्यं समाचार लोकसंस्थितिहेतुकः॥&lt;br&gt;&#xA;सम्भवार्थमिहास त्वं निजसत्त्वपराक्रमः॥५४॥&lt;br&gt;&#xA;यदिह त्वं महाज्वालाभाभिः कलितशोभनः॥&lt;br&gt;&#xA;प्राप्स्यसे सर्व जन्तूनां भासुरत्वमनुत्तमम्॥&lt;br&gt;&#xA;न ह्येष धर्मश्चैवाद्यो मायामोहितकाम्यया ॥५५॥&lt;br&gt;&#xA;इत्युक्ते ब्रह्मणा सोऽग्निः प्रजज्वाल सहस्रशः ॥&lt;br&gt;&#xA;अनन्तज्वालाभि ततो नानावर्णादिभिः श्रितः ॥ ५६ ॥&lt;br&gt;&#xA;अकारेकार ऊकारो ब्रह्मा तमथ दृष्टवान् ॥&lt;br&gt;&#xA;नैवासौ शाम्यतां याति वह्निर्भूयो व्यवर्धत ॥ ५७ ॥&lt;br&gt;&#xA;व्याप्तं भवाग्निना सर्वं तिर्यगूर्ध्वमधस्तथा ॥&lt;br&gt;&#xA;ज्वालाभिरुपरि क्षिप्तं दृष्ट्वात्मानं समन्ततः ॥ ५८ ॥&lt;br&gt;&#xA;चिन्तयन्तं तु ब्रह्माणं भीतं चैव विशेषतः ॥&lt;br&gt;&#xA;शिरस्यञ्जलिमाधाय तुष्टावाथ प्रणम्य तम् ॥ ५९ ।&lt;br&gt;&#xA;तेजोनिधिं च सर्वेशं ज्ञातुमिच्छन्प्रजापतिः ॥&lt;br&gt;&#xA;निरुक्तसूक्तराहस्यैर्ऋग्यजुःसामभाषितैः ॥ 5.1.4.६० ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;सप्ततेजो नमस्तेऽस्तु परस्य परमात्मने ॥&lt;br&gt;&#xA;अद्भुतानां प्रतिश्रोत्रे तेजसा निधये नमः ॥ ६१ ॥&lt;br&gt;&#xA;बीजं यो विश्वभावानां सम्मोहनविमोहनम् ॥&lt;br&gt;&#xA;अन्धकारो युगावर्तकाले काले च दुःसह ॥ ६२ ॥&lt;br&gt;&#xA;ऊर्ध्ववक्त्र नमस्तेस्तु सत्त्वात्मक धरात्मक ॥&lt;br&gt;&#xA;ज्वलज्ज्वालोत्पन्नजल जलजेश जलेचर ॥ ६३ ॥&lt;br&gt;&#xA;जलजोत्फुल्लपत्राक्ष जलदेव हुताशन ॥&lt;br&gt;&#xA;कृष्णकान्ते कृष्णमार्ग स्वर्गमार्गप्रदायक ॥ ६४ ॥&lt;br&gt;&#xA;यज्ञाहुतिसमाचार यज्ञरूप नमोनमः॥&lt;br&gt;&#xA;स्वर्णगर्भ शमीगर्भ जय देव सनातन॥६५॥&lt;br&gt;&#xA;तमोहार महाहार स्वाप्रिय तमोहर॥&lt;br&gt;&#xA;प्रदीप्तरोचिर्देवेश चित्रभानो नमोस्तु ते॥६६॥&lt;br&gt;&#xA;वैश्वानरानलोदग्र ऊर्ध्वपावक सर्वग??&lt;br&gt;&#xA;विभावसो महाभाग कृष्णवर्त्मन्नमोनमः ॥ ६७ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;एवं स्तुतस्तदा सोग्निर्विरञ्चिमब्रवीद्वचः॥&lt;br&gt;&#xA;तुष्टोऽहं भवतो ब्रह्मन्भावकर्म प्रसिध्यति ॥ ६८ ॥&lt;br&gt;&#xA;एवमुक्तस्तदा ब्रह्मा नमस्कृत्याब्रवीत्पुनः॥&lt;br&gt;&#xA;ज्ञातुमिच्छाम्यहं देव को हि त्वं भगवानिति ॥ ६९ ॥&lt;br&gt;&#xA;अब्रवीत्सोऽथ ब्रह्माणं पुरुष स्त्वं प्रजापतिः ॥&lt;br&gt;&#xA;अज्ञेयं परमं रूपं तेन योग्येन पश्य मे ॥ 5.1.4.७० ॥&lt;br&gt;&#xA;अथापश्यत्स दिव्येन भगवन्तं सनातनम् ॥&lt;br&gt;&#xA;सर्वज्ञं विधिकर्तारमीश्वरं सदसत्प रम् ॥ ७१ ॥&lt;br&gt;&#xA;ज्वलनं गगनं भूमिं दृश्यादृश्यं परं पदम् ॥&lt;br&gt;&#xA;भूतं भव्यं भविष्यं च जगत्स्थावरजङ्गमम् ॥&lt;br&gt;&#xA;सदैव कुरुते देवो भुङ्क्ते सर्वं यतः प्रभुः ॥ ॥ ७२ ॥&lt;br&gt;&#xA;अतिसम्भूतिभव्येन स्तोत्रेणाथ प्रजापतिः ॥&lt;br&gt;&#xA;तुष्टाव देवं प्रकृतं पुराणमजमव्ययम् ॥ ७३ ॥&lt;br&gt;&#xA;ततोऽतिरक्तवर्णं च दृष्ट्वा देवः प्रजापतिः ॥&lt;br&gt;&#xA;विश्वतोबाहुचरणं विश्वतोऽग्निशिरोमुखम् ॥७४॥&lt;br&gt;&#xA;व्यक्ताव्यक्तप्रणेतारं प्रणमञ्छिरसा स्वयम्॥&lt;br&gt;&#xA;पश्यतेऽथ नमस्तेऽस्तु तुभ्यं विश्वभवात्मने ॥ ७५ ॥&lt;br&gt;&#xA;पृथिवी वायुराकाशं यच्चान्यद्भुवनत्रयम् ॥&lt;br&gt;&#xA;लोकालोकेश्वरं चैव जगत्स्थावरजङ्गमम् ॥ ७६ ॥&lt;br&gt;&#xA;तत्त्वसर्गं भूतसर्गं भावसर्गं तथैव च ॥&lt;br&gt;&#xA;ब्रह्मतेजोमयात्मानं सम्पश्यंश्चक्षुषा स्वतः ॥ ७७ ॥&lt;br&gt;&#xA;यत्किञ्चिद्वस्तुजातं हि तत्सर्वमचरं चरम् ॥&lt;br&gt;&#xA;एवं स्तुतः स तु तदा अनादिर्भगवान्प्रभुः॥ ७८ ॥&lt;br&gt;&#xA;अथेशः प्राह ब्रह्माणं त्वया दृष्टं यथातथम् ॥&lt;br&gt;&#xA;सृजेदानीं प्रजाः सर्वाः स च त्वं विनयान्वितः ॥ ७९ ॥&lt;br&gt;&#xA;कर्ताहमनुकर्ता त्वं लोकानां स्थितिकारणे ॥&lt;br&gt;&#xA;कुरुष्वैतत्तथा भाव्यं मया पूर्वं विनिर्मितम् ॥ 5.1.4.८० ॥&lt;br&gt;&#xA;इत्युक्तो देवदेवेन ब्रह्मा वचनमब्रवीत् ॥&lt;br&gt;&#xA;नमस्तेऽस्तु महादेव भव शर्व नमोऽस्तु ते ॥ ८१ ॥&lt;br&gt;&#xA;त्वत्प्रसादात्प्रजासर्गं कुर्वतो मे महेश्वर ॥&lt;br&gt;&#xA;सखायं प्राप्तुमिच्छामि त्वया दत्तं जगत्पते ॥८२॥&lt;br&gt;&#xA;॥ महेश्वर उवाच ॥ ॥&lt;br&gt;&#xA;ध्यायतः पुत्रकामस्य स्रष्टु कामस्य ते यतः ॥&lt;br&gt;&#xA;कल्पितं भविता देव मदुत्पत्तिं यदीप्स्यसि ॥ ८३ ॥&lt;br&gt;&#xA;पुत्रत्वं प्राप्य हीशस्ते छेत्स्यामि पञ्चमं शिरः ॥&lt;br&gt;&#xA;तत्र चोत्पादयिष्यामि नरनारायणावुभौ ॥ ८४ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;कथं नारायणो देवस्तपसा मन्यते स नः ॥&lt;br&gt;&#xA;कीर्तयस्व सखा धन्यः स नः पूज्यो भविष्यति ॥ ॥ ८५ ॥&lt;br&gt;&#xA;अथापश्यत्ततो ब्रह्मा तेजसा हरिमच्युतम् ॥&lt;br&gt;&#xA;तं सर्वगमनं गम्यं शिवं नारायणात्मकम् ॥ ८६ ॥&lt;br&gt;&#xA;महेश्वरस्य तेजोर्ध्वं सन्तं नारायणं प्रभुम् ॥&lt;br&gt;&#xA;चकार व्याहरन्नार्तं श्रीरूपं शक्तिसाम्यतः ॥ ८७ ॥&lt;br&gt;&#xA;अङ्गुल्या संस्पृशन्देवो ब्रह्माणमब्रवीद्वचः ॥&lt;br&gt;&#xA;ब्रह्मंस्ते परमं धाम ऋषिर्नारायणानुगः ॥ ॥ ८८ ॥&lt;br&gt;&#xA;भविता लोकरक्षार्थं श्रेष्ठः सर्वधनुष्मताम् ॥&lt;br&gt;&#xA;नारायण महावीर्य शक्तिरेषा मदीयिका ॥ ८९ ॥&lt;br&gt;&#xA;इत्युक्त्वा भगवान्देवस्तमग्निं पाणिनाऽ ग्रहीत् ॥&lt;br&gt;&#xA;दक्षहस्ताङ्गुलिनखमध्यस्थं समचीकरत् ॥ 5.1.4.९० ॥&lt;br&gt;&#xA;इति सत्कृत्य सततं नरं चैव महेश्वरः ॥&lt;br&gt;&#xA;ब्रह्मणो दर्शयित्वाथ तत्रैवान्तरधीयत ॥ ९१ ॥&lt;br&gt;&#xA;अथाब्रवीत्ततो ब्रह्मा अग्निं तं तु युगक्षये ॥&lt;br&gt;&#xA;स्पृशन्दक्षिणवामाभ्यां सान्त्वयन्निव तं गिरा ॥ ९२ ॥&lt;br&gt;&#xA;भृगुश्चैवाङ्गिराः पुत्रौ भवितारौ न संशयः ॥&lt;br&gt;&#xA;अत्रैव मम भवतां वंशे विख्यातकर्मणौ ॥ ९३ ॥&lt;br&gt;&#xA;द्विधा सम्भज्य तेनाग्निं सृष्टेर्यज्ञो भविष्यति ॥&lt;br&gt;&#xA;भवन्तौ तिष्ठतस्तत्र पृथिव्यां दानमाश्रितौ ॥ ९४ ॥&lt;br&gt;&#xA;ब्रह्मणाऽग्नी समेतौ तु ब्रह्माणमनुनोदितौ ॥&lt;br&gt;&#xA;तस्मादेवं विधातव्यौ निर्मथ्य विधिपूर्वकम् ॥ ९५ ॥&lt;br&gt;&#xA;अतोऽश्वत्थे शमीगर्भे संयोगस्तत्र पठ्यते ॥&lt;br&gt;&#xA;भार्गवाङ्गिरसश्चैव द्विविधो दैव उच्यते ॥ ९६ ॥&lt;br&gt;&#xA;तस्मात्सुतहितः श्रेष्ठश्चतुर्थ इति कथ्यते ॥&lt;br&gt;&#xA;एवं व्यास समुत्पन्नो नरोऽसौ पूर्वजन्मनि ॥ ९७ ॥&lt;br&gt;&#xA;एवं तु ब्रह्मणो वक्त्रं पञ्चमं समपद्यत ॥ ९८ ॥&lt;br&gt;&#xA;एतद्यो बुध्यते देव तेजःसर्गमनुत्तमम् ॥&lt;br&gt;&#xA;ब्रह्मणो याति सालोक्यं शान्तो दान्तो जितेन्द्रियः ॥ ९९ ॥&lt;br&gt;&#xA;एतद्योग्निसमुद्भवं पशुपतेर्माहात्म्यसंसूचकं वह्नेः साधुमतिः शृणोति सततं यः श्रद्धया भावितम्।&lt;br&gt;&#xA;यो व्यास द्विजदेवताप्रमुखतः संश्रावयेद्भक्तितः सोऽत्यर्थं भवभावितः शिवपुरे सम्पूज्यते दैवतैः ॥ 5.1.4.१०० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये वैश्वानरोत्पत्ति वर्णनन्नाम चतुर्थोऽध्यायः ॥ ४ ॥ छ ॥&lt;/p&gt;</description>
    </item>
    <item>
      <title>००५ देवागमनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/005_devAgamanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/005_devAgamanavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;युद्धे निवारिते तत्र रक्तस्वेदजयोः पुरा ॥&lt;br&gt;&#xA;किं कृतं ब्रह्मणा तत्र प्रायश्चित्तं च कर्मणाम् ॥ १ ॥&lt;br&gt;&#xA;जनार्दनेन किं कर्म शङ्करेण च यन्मुने ॥&lt;br&gt;&#xA;एतत्सर्वं समाख्याहि प्रसीद वदतांवर ॥ २ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;ब्रह्मा जुह्वन्नग्निहोत्रं वनौषधिफलच्छदैः ॥&lt;br&gt;&#xA;शस्तैः कुशसमिद्भिश्च यथोक्तं हरिणा पुरा ॥ ३ ॥&lt;br&gt;&#xA;बदर्याश्रममासाद्य नरनारायणावृषी ॥&lt;br&gt;&#xA;तेपतुस्तौ तपश्चोग्रं हितार्थं सर्वदेहिनाम् ॥ ४ ॥&lt;br&gt;&#xA;कपालपाणिर्देवेशः पर्यटन्वसुधामिमाम् ॥&lt;br&gt;&#xA;कुशस्थलीं समासाद्य प्रविष्टस्तद्वनोत्तमम् ॥ ५ ॥&lt;br&gt;&#xA;नानाद्रुमलताकीर्णं नानापुष्पोपशोभितम् ॥&lt;br&gt;&#xA;नानापक्षिरवाकीर्णं नानामृगसमाकुलम् ॥ ६ ॥&lt;br&gt;&#xA;द्रुमपुष्पभरामोदवासितं यत्सुवायुना ॥&lt;br&gt;&#xA;बुद्धिपूर्वमिव न्यस्तैः फलपुष्पैः सुपूजितम्॥ ७ ॥&lt;br&gt;&#xA;नानागन्धरसाढ्यैश्च पक्वापक्वफलोद्भवैः ॥&lt;br&gt;&#xA;फलैः सुवर्णरूपाढ्यैरासमन्तान्मनोरमैः ॥ ८ ॥&lt;br&gt;&#xA;जीर्णपत्रतृणादीनि शुष्क काष्ठफलानि च ॥&lt;br&gt;&#xA;बहिः क्षिपन्ति जातानि मरुतोनुग्रहाणि च ॥ ९ ॥&lt;br&gt;&#xA;नानापुष्पसमूहानां गन्धमादाय मारुतः ॥&lt;br&gt;&#xA;शीतलो वाति तं भूमिदेशं यत्र विवेश सः ॥ 5.1.5.१० ॥&lt;br&gt;&#xA;हरितस्निग्धनिच्छिद्रैः पर्णैरञ्छिद्रकोटरैः ॥&lt;br&gt;&#xA;वृक्षैरनेकसङ्ख्यैश्च भूषितं शिरसान्वितैः ॥ ११ ॥&lt;br&gt;&#xA;अरोगिदर्शनीयैश्च सुवृत्तैः क्वचि दुद्धतैः ॥&lt;br&gt;&#xA;कुटुम्बैरिव विप्राणां सिद्धिर्वै भाति सर्वतः ॥ १२ ॥&lt;br&gt;&#xA;शोभनैर्वायुसङ्कीर्णैरङ्कुरैः प्रावृता द्रुमाः ॥&lt;br&gt;&#xA;कुलीनैरिव निच्छिद्रैः स्वगणैः प्रावृता नराः ॥ १३ ॥&lt;br&gt;&#xA;पवनोद्धूतशिखरैः स्पर्शयन्ति परस्परम् ॥&lt;br&gt;&#xA;आरात्पवनतोऽन्योन्यस्पृष्टशाखावतंसकाः ॥ १४ ॥&lt;br&gt;&#xA;नागवृक्षाः क्वचित्पुष्पैर्भ्रमरालीनकेस रैः ॥&lt;br&gt;&#xA;नयनैरिव शोभन्ते धवलैः कृष्णतारकैः ॥ १५ ॥&lt;br&gt;&#xA;पुष्पसन्नद्धशिखराः कर्णिकारद्रुमाः क्वचित् ॥&lt;br&gt;&#xA;युग्मयुग्मविवाहे च शोभन्ते साधु दम्पतीः॥१६॥&lt;br&gt;&#xA;सुपुष्पविभवाटोपैः सिन्दुवारस्य पङ्क्तयः ॥&lt;br&gt;&#xA;मूर्तिमत्य इवाभान्ति पूजिता वनदेवताः ॥ १७ ॥&lt;br&gt;&#xA;क्वचित्क्वचित्कुन्दलताः सुपुष्पाभरणोज्ज्वलाः ॥&lt;br&gt;&#xA;दिक्षुदिक्षु प्रशोभन्ते बालचन्द्रा इवोद्यताः ॥ १८ ॥&lt;br&gt;&#xA;अतिविद्रुमशोभाढ्या कासन्त्यो यूथिकालताः ॥&lt;br&gt;&#xA;पुष्पिताः पुष्पविटपान्वीज यन्त्य इवोत्थिताः ॥ १९ ॥&lt;br&gt;&#xA;शालार्जुनाः क्वचिद्भान्ति वनोद्देशेषु पुष्पिताः ॥&lt;br&gt;&#xA;धौतकौशेयवासोभिः प्रावृताः पुरुषोत्तमाः ॥ 5.1.5.२० ॥&lt;br&gt;&#xA;अविमुक्तं तु वल्लीभिः पुष्पितास्तु द्रुमास्तथा ॥&lt;br&gt;&#xA;उपगूढा विराजन्ते नारीभिरिव सुप्रिया ॥ २१ ॥&lt;br&gt;&#xA;चूताश्च तिलकाश्चैव मञ्जरीभिः करैरिव ॥&lt;br&gt;&#xA;वायुप्रत्ताभिरन्योन्यं ढौकन्तीव हि सज्जनान् ॥ २२ ॥&lt;br&gt;&#xA;परस्परं च संयुक्तैस्तिलकाशोकपल्लवैः ॥&lt;br&gt;&#xA;हस्तैर्हस्तान्स्पृशन्तीव सुहृदश्चित्तसङ्गताः ॥ २३ ॥&lt;br&gt;&#xA;फलपुष्पनगा नम्राः पेशलेनेव सज्जनाः ॥&lt;br&gt;&#xA;अन्योन्यमर्पयन्तीव सपुष्पाणि फलानि च ॥ २४ ॥&lt;br&gt;&#xA;मारुताश्लिष्टसन्तुष्टैः पादपाः शालिवारिभिः ॥&lt;br&gt;&#xA;आर्याः समागता लोके प्रीतिदाय इव स्थिताः ॥ २५ ॥&lt;br&gt;&#xA;पुष्पाणामिव वेगेन स्वशोभार्थं व्रजन्ति वै ॥&lt;br&gt;&#xA;समसन्नाहमासाद्य पुरुषाः स्पर्धयेव हि ॥ २६ ॥&lt;br&gt;&#xA;पुष्पशोभाभरनतैः शिखरैः कम्पसंयुतैः ॥&lt;br&gt;&#xA;नृत्यन्ति पक्षिणो मत्ता युक्ताः शोभनशेखरैः ॥ २७ ॥&lt;br&gt;&#xA;भृङ्गाः पवनविक्षिप्तामृतवल्लीलताश्रिताः ॥&lt;br&gt;&#xA;सवल्लिकाः प्रनृत्यन्ति मानवा इव सप्रियाः ॥ २८ ॥&lt;br&gt;&#xA;पुष्पाभिः कुन्दवल्लीभिः पादपाः क्वचिदावृताः ॥&lt;br&gt;&#xA;भाति तारागणैश्चित्रैः शरदीव नभस्तलम् ॥ २९ ॥&lt;br&gt;&#xA;द्रुमा णामप्यथाग्रेषु पुष्पिता माधवी लता ॥&lt;br&gt;&#xA;शिखरा इव शोभन्ते रचिता बुद्धिपूर्वकम् ॥5.1.5.३०॥&lt;br&gt;&#xA;हरिताः काञ्चनच्छायाः फलिताः पुष्पिता द्रुमाः॥&lt;br&gt;&#xA;सौहृदं दर्शयन्तीव नराः साधुसमागमे ॥ ३१ ॥&lt;br&gt;&#xA;पुष्पकिञ्जल्कबहुलाः किञ्जल्कबहुलोदराः ॥&lt;br&gt;&#xA;किञ्जल्कमत्तमधुपा विशदा इव शारिका ॥ ३२ ॥&lt;br&gt;&#xA;शिरीष पुष्पसङ्काशाः शुका मिथुनतः क्वचित्॥&lt;br&gt;&#xA;कीर्तयन्ति गिरश्चित्राः पूजिता ब्राह्मणा यथा ॥ ३३ ॥&lt;br&gt;&#xA;संयुक्ताः सहचारिण्या मयूराश्चित्रबर्हिणः ॥&lt;br&gt;&#xA;वनान्तरे व्यतिष्ठन्त एकान्त इव संस्थिताः ॥ ३४ ॥&lt;br&gt;&#xA;कूजन्ति पत्रिसङ्घाता नानाद्भुतविराविणः ॥&lt;br&gt;&#xA;कुर्वन्ति रमणीयं हि रमणीयतरं वनम् ॥ ३५ ॥&lt;br&gt;&#xA;नाना मृगगणाकीर्णं नित्यं समुदिताण्डजम् ॥&lt;br&gt;&#xA;तद्वनं नन्दनसमं मनोदृष्टिविवर्धनम् ॥ ३६ ॥&lt;br&gt;&#xA;कपालपाणिर्भगवांस्तथारूपं वनोत्तमम् ॥&lt;br&gt;&#xA;ददर्श शङ्करो दृष्ट्या सौम्यया नन्दनोपमम् ॥ ३७ ॥&lt;br&gt;&#xA;ता वृक्षपङ्क्तयः सर्वा दृष्ट्वा रुद्रं समागतम् ॥&lt;br&gt;&#xA;निवेद्य शम्भवे भक्त्या मुमुचुः पुष्पसम्पदम् ॥ ३८ ॥&lt;br&gt;&#xA;पुष्पप्रतिग्रहं कृत्वा पादपानां महेश्वरः ॥&lt;br&gt;&#xA;वरं वृणीध्वं भद्रं वः पादपानित्युवाच सः ॥ ३९ ॥&lt;br&gt;&#xA;एवमुक्ते भगवता तरवो निरवग्रहाः ॥&lt;br&gt;&#xA;ऊचुः प्राञ्जलयः सर्वे नमस्कृत्य महेश्वरम् ॥ 5.1.5.४० ॥&lt;br&gt;&#xA;वरं ददासि देवेश प्रसन्न जनवत्सल ॥&lt;br&gt;&#xA;इहैव भगवन्नित्य वने सन्निहितो भव ॥ ४१ ॥&lt;br&gt;&#xA;एष नः परमः कामो देवदेव नमोऽस्तु ते ॥&lt;br&gt;&#xA;त्वं चेद्वससि देवेश वनेऽस्मिन्विश्वभावन ॥ ४२ ॥&lt;br&gt;&#xA;सर्वात्मना प्रपन्ना वै याचामहे वरोत्तमम् ॥&lt;br&gt;&#xA;किमन्यवरकोटीभिरेष नो दीयतां वरः ॥ ४३ ॥&lt;br&gt;&#xA;इत्युक्तः पादपैः सर्वैः शरणागतवत्सलः ॥&lt;br&gt;&#xA;वरं ददौ पादपेभ्यः प्रोच्यमानं मया शृणु ॥ ४४ ॥&lt;br&gt;&#xA;॥ महेश्वर उवाच ॥ ॥&lt;br&gt;&#xA;बाढं मे मनसा वासो नित्यमत्र वनोत्तमे ॥&lt;br&gt;&#xA;वरं ददामि भूयो वो न वृथा दर्शनं मम ॥ ४५ ॥&lt;br&gt;&#xA;नाग्निर्न वायुर्न जलं न सूर्यकिरणातपः ॥&lt;br&gt;&#xA;न विद्युदशनिः शीतं रुजं वो जनयिष्यति ॥ ४६ ॥&lt;br&gt;&#xA;नित्यं पुष्पवरोपेता नित्यं सुस्थिरयौवनाः ॥&lt;br&gt;&#xA;कामगाः कामरूपाश्च कामरूपफलप्रदाः ॥ ४७ ॥&lt;br&gt;&#xA;कामसन्दर्शनाः पुंसां तपःसन्ध्याज्वलदृशाम् ॥&lt;br&gt;&#xA;श्रिया परमया युक्ता मत्प्रसादाद्भविष्यथ ॥ ४८ ॥&lt;br&gt;&#xA;एवं स वरदः शम्भुरनुजग्राह पादपान् ॥&lt;br&gt;&#xA;स्थित्वा वर्षसहस्रं तु कपालं चाक्षिपद्भुवि ॥ ४९ ॥&lt;br&gt;&#xA;क्षितिं निपतता तेन कम्पते स्म रसातलम् ॥&lt;br&gt;&#xA;विवशास्तत्यजुर्वेलां सागराः क्षुभितोर्मयः ॥ 5.1.5.५० ॥&lt;br&gt;&#xA;शक्राशनिहतानीव व्याघ्रव्यालान्वितानि च ॥&lt;br&gt;&#xA;शिखराणि व्यशीर्यन्त पर्वतानां सहस्रशः ॥ ५१ ॥&lt;br&gt;&#xA;देवसिद्धविमानानि गन्धर्वनगराणि च ॥&lt;br&gt;&#xA;प्रस्फुरन्ति विनिष्पेतुर्विनिनेशुर्धरातले ॥ ५२ ॥&lt;br&gt;&#xA;कपोतमेषाश्चात्यन्तं पुनः सङ्घातदर्शनाः ॥&lt;br&gt;&#xA;ज्योतिर्ग्रहाश्छादयन्तो बभूवुस्तीर्णभास्कराः ॥ ५३ ॥&lt;br&gt;&#xA;महता तस्य शब्देन जडान्धबधिरं कृतम् ॥&lt;br&gt;&#xA;बभूव व्याकुलं सर्वं त्रैलोक्यं सचराचरम् ॥ ५४ ॥&lt;br&gt;&#xA;सुरासुराणां सर्वेषां शरीराणि मनांसि च ॥&lt;br&gt;&#xA;अवसे दुश्चकम्पुश्च किमेतदिति जज्ञिरे ॥ ५५ ॥&lt;br&gt;&#xA;धैर्यमालम्ब्य सर्वेऽपि समागम्येन्द्रपूर्वकाः ॥&lt;br&gt;&#xA;ब्रह्मलोकं समासाद्य ब्रह्माणमिदमूचिरे ॥ ५६ ॥&lt;br&gt;&#xA;किं निमित्तं तु भगवन्नेतदुत्पातदर्शने ॥&lt;br&gt;&#xA;त्रैलोक्यं कम्पितं येन संयुक्तं कालकर्मणा ॥ ५७ ॥&lt;br&gt;&#xA;जातं कल्पावसानं च भिन्नमर्यादसागरम् ॥&lt;br&gt;&#xA;चत्वारो दिग्गजाः किं नु बभूवुरचलाश्चलाः ॥ ५८ ॥&lt;br&gt;&#xA;धरा समाधृता कस्मात्सप्तसागरवारिणा ॥&lt;br&gt;&#xA;उत्पत्तिर्नास्ति सर्वस्य भगवन्न प्रयोजनम् ॥ ५९ ॥&lt;br&gt;&#xA;यादृशोऽयं श्रुतः शब्दो न भूतो नापि विश्रुतः ॥&lt;br&gt;&#xA;त्रैलोक्यमाकुलं येन चक्रे रौद्रेण भूयसा ॥ 5.1.5.६० ॥&lt;br&gt;&#xA;एवमुक्तोऽब्रवीद्ब्रह्मा परमेशानुभावितः ॥&lt;br&gt;&#xA;तत्प्रसादात्प्रति ज्ञानी ज्ञात्वा रुद्रमुपस्थितम् ॥ ६१ ॥&lt;br&gt;&#xA;यत्पृष्टं मरुतः सर्वे शृणुध्वं तत्र कारणम् ॥&lt;br&gt;&#xA;निश्चयेनात्र विज्ञेयं श्रद्दधानैर्यथाविधि ॥ ६२ ॥&lt;br&gt;&#xA;मुखं छित्त्वा नखाग्रेण मद्देहात्पञ्चमं शिरः ॥&lt;br&gt;&#xA;कपालपाणिर्भगवान्विष्णोराश्रममभ्यगात् ॥ ६३ ॥&lt;br&gt;&#xA;ययाचे पात्रमादाय भिक्षां नारायणं प्रभुम् ॥&lt;br&gt;&#xA;उत्पपात मुनिस्तत्र नरोनाम धनुर्धरः ॥ ६४ ॥&lt;br&gt;&#xA;ततः कुशस्थलीमेत्य भगवांस्तद्वनोत्तमम् ॥&lt;br&gt;&#xA;विवेश तरुमार्गेण पुष्पामोदाभिनन्दितः ॥ ६५ ॥&lt;br&gt;&#xA;अनुगृह्याथ भगवान्वनं तत्सर्वगाण्डजम् ॥&lt;br&gt;&#xA;जगतोऽनुग्रहार्थाय तत्र वासमरोचयत् ॥ ६६ ॥&lt;br&gt;&#xA;तत्कपालं करस्थं यन्न्यस्तं भगवता क्षितौ ॥&lt;br&gt;&#xA;तेनैषा कम्पिता भूमिः कृतं त्रैलोक्यमाकुलम् ॥ ६७ ॥&lt;br&gt;&#xA;तद्द्रक्ष्यथ विरूपाक्षं प्रपद्यत मया सह ॥&lt;br&gt;&#xA;आराध्यमानो भग वान्प्रदास्यति वरं हि वः ॥ ६८ ॥&lt;br&gt;&#xA;इत्युक्त्वा भगवान्ब्रह्मा सह तैर्देवदानवैः ॥&lt;br&gt;&#xA;जगाम तद्वनोद्देशं यत्रास्ते वृषभध्वजः ॥ ६९ ॥&lt;br&gt;&#xA;प्रहृष्टमनसः सर्वे कोकिलालापलापिताम् ॥&lt;br&gt;&#xA;पुष्पोच्चयोक्षितां सीमां विविशुः शङ्करेप्सवः ॥ 5.1.5.७० ॥&lt;br&gt;&#xA;सम्प्राप्तं सर्वमेतैस्तद्वनं नन्दनसम्मितम् ॥&lt;br&gt;&#xA;सुवल्लीगृहशोभाढ्यं सुदृढं शुशुभे तदा ॥ ७१ ॥&lt;br&gt;&#xA;दृष्ट्वा तद्वनमुत्तमं तनुभृतामाह्रादकं चेतसां नानासत्फलपुष्पपादपवनैरासेवितं सर्वतः ॥&lt;br&gt;&#xA;तस्मिन्बर्हिणहंससारसकुलै र्मण्डूकमत्स्यैर्युते द्रक्ष्यामो हरमत्र चेतसि सुराः प्रापुर्मुदं ते तदा ॥ ७२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्य खण्डेऽवन्तीक्षेत्रमाहात्म्ये देवागमनवर्णनन्नाम पञ्चमोऽध्यायः ॥५॥&lt;/p&gt;</description>
    </item>
    <item>
      <title>००६ कपालमोक्षणवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/006_kapAlamoxaNavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/006_kapAlamoxaNavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;प्रविश्याथ वनं देवाः सर्वपुष्पोपशोभितम् ॥&lt;br&gt;&#xA;इह देवो ऽत्र देवोऽत्र विविशुस्ते दिदृक्षवः ॥ १ ॥&lt;br&gt;&#xA;अद्भुतस्य वनस्यान्ते न ते ददृशिरे सुराः ॥&lt;br&gt;&#xA;विचिन्वन्तो महादेवं देवैर्बहुविलोकितः ॥२॥&lt;br&gt;&#xA;तमुवाच स भद्रं वै द्रक्ष्यध्वं न तपो विना ॥&lt;br&gt;&#xA;विचिन्वन्तो विरूपाक्षं नैनं पश्यत शङ्करम् ॥ ३ ॥&lt;br&gt;&#xA;स युक्तं हृदये स्मृत्वा ब्रह्मा देवांस्ततोऽब्रवीत् ॥&lt;br&gt;&#xA;त्रिविधो दर्शनोपायस्तस्य देवस्य सर्वदा ॥ ४ ॥&lt;br&gt;&#xA;श्रद्धाज्ञानेन तपसा योगेनैव निगद्यते ॥&lt;br&gt;&#xA;सकलं निष्कलं चापि देवाः पश्यन्ति योगिनः ॥ ५ ॥&lt;br&gt;&#xA;तपस्विनस्तु सकलं ज्ञानिनो निष्कलं परम् ॥&lt;br&gt;&#xA;समुत्पन्नेऽपि विज्ञाने मन्दश्रद्धो न पश्यति ॥ ६ ॥&lt;br&gt;&#xA;भक्त्या परमयोपेताः परं पश्यन्ति योगिनः ॥&lt;br&gt;&#xA;द्रष्टव्यो निर्विकारोऽसौ प्रधानपुरुषेश्वरः ॥ ७ ॥&lt;br&gt;&#xA;नादीक्षितैरतो देवाः शैवीं दीक्षां प्रपद्यत ॥&lt;br&gt;&#xA;कर्मणा मनसा वाचा नित्ययुक्ता महेश्वरे ॥ ८ ॥&lt;br&gt;&#xA;तपश्चरत भद्रं वो रुद्राराध नतत्पराः ॥&lt;br&gt;&#xA;शिवदीक्षां प्रपन्नानां भक्तानां च तपस्विनाम् ॥ ९ ॥&lt;br&gt;&#xA;सर्वकालं विजानाति दातव्यं दर्शनं मया ॥&lt;br&gt;&#xA;ब्रह्मणो वचनं श्रुत्वा हितमेव यदु क्तवान् ॥ 5.1.6.१० ॥&lt;br&gt;&#xA;शिवेक्षाविष्टमतयो ब्रह्माणमिदमबुवन् ॥&lt;br&gt;&#xA;मार्गेण विधिना चैव शिवदीक्षासु तत्पराः ॥ ११. ॥&lt;br&gt;&#xA;प्रयच्छ ब्रह्मन्सर्वेषां दीक्षां नः शिवतोषदाम्॥&lt;br&gt;&#xA;श्रुत्वेति वचनं ब्रह्मा प्रत्युवाच विचारितम् ॥ १२ ॥&lt;br&gt;&#xA;सन्दिदीक्षयिषुः क्षिप्रममराञ्छिवदीक्षया ॥&lt;br&gt;&#xA;शिवयज्ञार्थसम्भारानानयध्वमलं सुराः ॥ १३ ॥&lt;br&gt;&#xA;वेदी प्रकल्प्यतामत्र यष्टव्योऽष्टतनुः शिवः ॥&lt;br&gt;&#xA;पद्मयोनेर्वचः श्रुत्वा चक्रुः सर्वमतः सुराः ॥ १४ ॥&lt;br&gt;&#xA;विनीतवेषाः प्रणता अनेन सस्तमन्वगुः ॥&lt;br&gt;&#xA;शिवप्रसादसम्प्राप्त्यै पुष्करज्ञानमीरितम् ॥ १५ ॥&lt;br&gt;&#xA;यज्ञं चकार विधिना वेधाश्चन्द्रार्धधारिणः ॥&lt;br&gt;&#xA;पद्मयोनिः पुरस्कृत्य तदा दीक्षां प्र योगतः ॥१६॥&lt;br&gt;&#xA;अनुग्रहेण देवांस्तानकारयत भावतः ॥&lt;br&gt;&#xA;ततो व्रतानां प्रवरं व्रतं दिव्यं महाप्रभुः ॥१७॥&lt;br&gt;&#xA;तेभ्यो ददौ देवताभ्यः स तदप्यविरोधवित् ॥&lt;br&gt;&#xA;पठ्यते शिवशालायां महापाशुपतं व्रतम्॥१८॥&lt;br&gt;&#xA;शैवं यथोदितं यच्च आगमाचारचेष्टितम् ॥&lt;br&gt;&#xA;शिवाराधनमुख्यानां मुनीनां तीव्रतेजसाम् ॥१९॥&lt;br&gt;&#xA;सर्वानुग्राहकः शम्भुः सर्वदेवैः प्रकल्पितम् ॥&lt;br&gt;&#xA;तदेवं प्रार्थितं बुद्ध्या व्रतं रौद्रं शिवं समम् ॥ 5.1.6.२० ॥&lt;br&gt;&#xA;तत्तेभ्यो विस्मयं त्यक्त्वा प्रायच्छत्कनकाण्डजः ॥&lt;br&gt;&#xA;कामिकं भस्मनामाढ्यं सर्वदा कीर्तितं शुभम्॥ २१ ॥&lt;br&gt;&#xA;पापघ्रं दुःखशमनं पुष्टिश्रीबलवर्धनम्॥&lt;br&gt;&#xA;सिद्धिदं कीर्तिकृत्कान्तं कलिकल्मषमोक्षणम्॥२२॥&lt;br&gt;&#xA;तस्मात्सर्वप्रयत्नेन भस्मस्नानं समाहिताः ॥&lt;br&gt;&#xA;कुर्वन्तो मानवा दान्ता दीक्षिताः संयतेन्द्रियाः ॥ २३ ॥&lt;br&gt;&#xA;सर्वे कमण्डलुधराः सर्वे रुद्राक्षधारिणः ॥&lt;br&gt;&#xA;अनिष्टदर्शनालाप सङ्गत्या परिवर्जिताः ॥ २४ ॥&lt;br&gt;&#xA;एवं व्रतधराः सर्वे वने तस्मिन्महेश्वरम् ॥&lt;br&gt;&#xA;आराधयंस्तमीशानं व्रतेनैव उमाधवम् ॥ २५ ॥&lt;br&gt;&#xA;भक्त्या परमया युक्ता विधिना परमेण च ॥&lt;br&gt;&#xA;कालेन महता ध्यानादेवं ज्ञात्वा मनोगतम् ॥ २६ ॥&lt;br&gt;&#xA;रुद्रध्यानाग्निनिर्दग्धकल्मषाश्च श्रियान्विताः ॥&lt;br&gt;&#xA;तदा हत्वाऽसुरं शम्भुः प्रत्यक्षो भगवानभूत् ॥ २७ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;ब्रह्मदत्तं वरं देवाः सर्वे शर्वानुभाविताः ॥&lt;br&gt;&#xA;समचीकरन्प्रत्युक्ता ब्रह्मापीशानभावितः ॥ २८ ॥&lt;br&gt;&#xA;गते वर्षसहस्रे स दिव्ये देवेश्वरेश्वरः ॥&lt;br&gt;&#xA;जातानुकम्पो देवानां दीपो दर्शनमेयिवान् ॥ २९ ॥&lt;br&gt;&#xA;गणैर्नानाविधैः सार्धं नानाभूषणभूषितैः॥&lt;br&gt;&#xA;सुदर्पोद्भूतदर्पघ्रैघोरैर्घोरविघातिभिः ॥ 5.1.6.३० ॥&lt;br&gt;&#xA;कामरूपैरकामैश्च सर्वकामसमन्वितैः ॥&lt;br&gt;&#xA;करीन्द्रकरटाटोपपाटनैः सिंहदेहिभिः ॥ ३१ ॥&lt;br&gt;&#xA;अणिमादि गुणैर्दिव्यैर्योगैश्वर्यादिनामभिः ॥&lt;br&gt;&#xA;व्यालोलकेशरशनादंष्ट्राकटकटोद्भवैः ॥ ३२ ॥&lt;br&gt;&#xA;व्याघ्रव्यालाननै रौद्रैः काककङ्कवटैस्तथा ॥ ३३ ॥&lt;br&gt;&#xA;अरूपैः समरूपैश्च सुरूपैर्बहुरूपकैः ॥&lt;br&gt;&#xA;एकद्वित्रिशिरोभिश्च बहुशीर्षैरशीर्षकैः ॥ ३४ ॥&lt;br&gt;&#xA;एकद्वित्रिशिखैश्चैव नानारूपविराजितैः ॥&lt;br&gt;&#xA;बहुनेत्रैरनेत्रैश्च एकद्वित्रिविलो चनैः ॥ ३५ ॥&lt;br&gt;&#xA;एककर्णैर्द्विकर्णैश्च बहुकर्णैर्विकर्णकैः ॥&lt;br&gt;&#xA;एकद्वित्रिसुनासैश्च बहुनासैरनासिकैः ॥ ३६ ॥&lt;br&gt;&#xA;एकजङ्घैर्द्विजङ्घैश्च बहुजङ्घैरजङ्घकैः ॥&lt;br&gt;&#xA;एक पादैर्द्विपादैश्च बहुपादैरपादकैः ॥ ३७ ॥&lt;br&gt;&#xA;गौरश्यामैः श्यामगौरैरसितैः कर्बुरैस्तथा ॥&lt;br&gt;&#xA;भुजङ्गहारवलयैः कृतयज्ञोपवीतकैः ॥ ३८ ॥&lt;br&gt;&#xA;शूलासिपट्टिश धरैर्भुशुण्डीपीरघायुधैः ॥&lt;br&gt;&#xA;चक्रक्रकचकोदण्डकाण्डदण्डास्त्रपाणिभिः ॥ ३९ ॥&lt;br&gt;&#xA;गदामुद्गरपाषाणमुशलायुधहस्तकैः ॥&lt;br&gt;&#xA;वज्रशक्त्यशनिप्रासकुन्तकर्तृक धारिभिः ॥ 5.1.6.४० ॥&lt;br&gt;&#xA;भम्भाभेरीर्वादयद्भिर्वीणापणववेणुकान् ॥&lt;br&gt;&#xA;मृदङ्गविमलाढक्काकाहलानकदुन्दुभीन् ॥ ४१ ॥&lt;br&gt;&#xA;हुडङ्काशृङ्गिकाद्यानि नानावाद्यानि वादकैः ॥&lt;br&gt;&#xA;एवं नानाविधै रौद्रैर्भीमैर्भीमपराक्रमैः ॥४२॥&lt;br&gt;&#xA;गणेश्वरैः सुदुर्द्धर्षैर्वृतः सूर्यो ग्रहैरिव ॥&lt;br&gt;&#xA;आविर्भूतो महादेवः स्वगणैः परिवारितः ॥&lt;br&gt;&#xA;तं पश्य तां तदा व्यास ब्रह्मादीनां दिवौकसाम् ॥ ४३ ॥&lt;br&gt;&#xA;अथ ब्रह्मादयो देवा दृष्ट्वाग्रे गणनायकम् ॥&lt;br&gt;&#xA;तेजसाध्यासितास्तस्य बभूवुर्भ्रान्तचेतसः ॥ ४४ ॥&lt;br&gt;&#xA;ततो ऽवलम्ब्य ते धैर्यं दृष्ट्वा देवं यथाविधि ॥&lt;br&gt;&#xA;षडङ्गवेदयोगेन हृष्टचित्तवपुर्धराः ॥ ४५ ॥&lt;br&gt;&#xA;शिरोगतैरञ्जलिभिः पादेभ्यश्च महीं गतैः ॥&lt;br&gt;&#xA;तुष्टुवुः सृष्टिसंहार स्थितिकर्तारमीश्वरम् ॥ ४६ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;नमः शिवाय शान्ताय सगणाय सनन्दिने ॥&lt;br&gt;&#xA;वृषासनाय सौम्याय शूलशक्तिधराय ते ॥४७॥&lt;br&gt;&#xA;नमो दिक्चर्मवस्त्राय शुचये तीव्रतेजसे ॥&lt;br&gt;&#xA;ब्रह्मणे ब्रह्मदेहाय ब्रह्मणा योजिताय च ॥ ४८ ॥&lt;br&gt;&#xA;नमोन्धकविनाशाय परेशाय नमोनमः ॥&lt;br&gt;&#xA;रुद्राय पञ्च वक्त्राय सर्वरोगापहारिणे ॥ ४९ ॥&lt;br&gt;&#xA;गिरिशाय सुरेशाय ईशानाय नमोनमः ॥&lt;br&gt;&#xA;भीमोग्रादिस्वरूपाय विजयाय नमोनमः ॥ 5.1.6.५० ॥&lt;br&gt;&#xA;सुरासुराधिपतये यतीनां पतये नमः ॥&lt;br&gt;&#xA;चण्डाय चण्डदण्डाय वरखट्वाङ्गदण्डिने ॥ ५१ ॥&lt;br&gt;&#xA;विरूपाक्षशुभाख्याय विश्वरूपाय वै नमः ॥&lt;br&gt;&#xA;शान्ताय च मनोज्ञाय त्रिनेत्राय नमोनमः ॥ ५२ ॥&lt;br&gt;&#xA;वेधसे विश्वरूपाय दैत्यसंहारिणे नमः ॥&lt;br&gt;&#xA;भक्तानुकम्पिनेऽत्यर्थं रुद्रज्ञानपराय च ॥ ५३ ॥&lt;br&gt;&#xA;विरूपाय सुरूपाय रूपाणां शतधारिणे ॥&lt;br&gt;&#xA;पञ्चास्याय शुभास्याय चन्द्रास्याय नमोनमः ॥ ५४ ॥&lt;br&gt;&#xA;वरदाय वराहाय सुकूर्माय नमोनमः ॥ ५५ ॥&lt;br&gt;&#xA;त्रिनेत्र त्राणमस्माकं त्रिपुरघ्न विधीयताम् ॥&lt;br&gt;&#xA;वाङ्मनःकायभावैस्त्वां प्रपन्नानां महेश्वर ॥ ५६ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;एवं स्तुतस्तदा देवैर्विरिञ्च्याद्यैस्तथा हरः ॥&lt;br&gt;&#xA;शरीराणि विलोक्येशः कृशान्यथ दिवौकसाम् ॥ ५७ ॥&lt;br&gt;&#xA;दिव्यप्रतापधारेण त्रिवेधेनान्तरात्मना ॥ ५८ ॥&lt;br&gt;&#xA;आराधनं समीक्ष्याह ब्रह्मादीनां सुरेश्वरः ॥&lt;br&gt;&#xA;साधुसाधु महाभागाः शश्वद्व्रतमुपासितम् ॥ ५९ ॥&lt;br&gt;&#xA;दिव्येनानेन विधिना भृशमाराधितो ह्यहम् ॥&lt;br&gt;&#xA;भवद्भिः श्र द्धयात्यर्थं मम दर्शनकाङ्क्षया ॥ 5.1.6.६० ॥&lt;br&gt;&#xA;व्रतस्था मां हि पश्यन्ति मानुषा देवता अपि ॥&lt;br&gt;&#xA;यदि यच्च प्रयच्छामि कांश्चिद्वो हि वराञ्छुभान् ॥ ६१ ॥&lt;br&gt;&#xA;एकैकशो द्वित्रिशो वा समस्तेभ्यः समेन वः ॥&lt;br&gt;&#xA;सर्वकामप्रसिद्ध्यर्थं दास्याम्येनं वरं हि वः ॥ ६२ ॥&lt;br&gt;&#xA;हिताय भवतां चाहमागामुज्जयिनीं प्रति ॥&lt;br&gt;&#xA;क्षिप्तं कपालं च मया किं पुनर्भद्रमस्तु वः ॥ ६३ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;किं कृतं हितमस्माकं कपालं क्षिपता त्वया ॥ ६४ ॥&lt;br&gt;&#xA;किमर्थं कम्पिता भूमिस्त्रैलोक्यं व्याकुलीकृतम् ॥&lt;br&gt;&#xA;नैतन्निरर्थकं देव कथ्यतामत्र कारणम् ॥ ६५ ॥&lt;br&gt;&#xA;॥ महादेव उवाच ॥ ॥&lt;br&gt;&#xA;युष्मद्धितार्थमेतद्वै भयं विनिहितं कृतम् ॥&lt;br&gt;&#xA;देवतानां तु रक्षार्थं श्रूयतामत्र कारणम् ॥ ६६ ॥&lt;br&gt;&#xA;असुरो द्रोहणोनाम बलवान्योगमायिकः ॥&lt;br&gt;&#xA;अवस्थितस्त्ववष्टभ्य रसातलतला श्रयम् ॥ ६७ ॥&lt;br&gt;&#xA;तस्य दैत्यस्य बलिनो दैत्याः परपुरञ्जयाः ॥&lt;br&gt;&#xA;युष्माञ्ज्ञात्वा तपस्थांश्चाप्यभ्यगुर्बहवो हि ते ॥ ६८ ॥&lt;br&gt;&#xA;सेन्द्रान्निहन्तुमिच्छन्तो माया प्रच्छन्नचारकाः ॥&lt;br&gt;&#xA;पुरीं कनकशृङ्गाढ्यामेनामधि कुशस्थलीम्॥&lt;br&gt;&#xA;समुद्ययुः सुरान्हन्तुमुद्यता उद्यतायुधाः ॥ ६९ ॥&lt;br&gt;&#xA;तेषां कपालपातेन भूमिनिष्कं पनेन च ॥&lt;br&gt;&#xA;शब्देन चातिघोरेण देहात्प्राणा विनिर्ययुः ॥ 5.1.6.७० ॥&lt;br&gt;&#xA;लोकस्थितिविनाशाथ तेषामासीत्समुद्यमः ॥&lt;br&gt;&#xA;राज्यैश्वर्येण दर्पिष्ठास्तेन ते निहता मया ॥ ७१ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;विश्वस्तानां पुनश्चैवमेव चानुग्रहः कृतः ॥&lt;br&gt;&#xA;देवानुग्रहकर्ता त्वं गुणस्मृतिनिषेवितः ॥ ७२ ॥&lt;br&gt;&#xA;दिव्यदृष्टिभिरत्यर्थं यशोऽर्थं भीम नन्दिताः ॥&lt;br&gt;&#xA;इत्युक्त्वा प्रणतान्देवानुत्थाप्योचे पुनर्भवः ॥ ७३ ॥&lt;br&gt;&#xA;॥ शिव उवाच ॥ ॥&lt;br&gt;&#xA;परिचर्याभिसंयुक्तं नित्यमुग्रनिषेवितम्॥&lt;br&gt;&#xA;ध्यानसाधननिष्पन्नं यदन्येषां न विद्यते ॥ ७४ ॥&lt;br&gt;&#xA;मनोवाक्कायभावेन दुष्करं दुश्चरं तपः ॥&lt;br&gt;&#xA;अनेन तपसा युक्ताः कष्टेन दुःसहेन च ॥ ७५ ॥&lt;br&gt;&#xA;महता तनुसाध्येन बहुकालार्जितेन वः ॥&lt;br&gt;&#xA;समन्तादभिवर्धेतां युष्मत्तेजस्तपोऽपि च ॥ ७६ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;इत्युक्ता देवदेवेन देवा ब्रह्मपुरोगमाः ॥&lt;br&gt;&#xA;ऊचुरुन्नाम्य वक्त्राणि स्थिता जानुभिरीश्वरम् ॥ ७७ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;प्राणदस्त्वं कारणस्त्वं तपसां देव दृश्यसे ॥&lt;br&gt;&#xA;तदस्माकं प्रवृत्तानां मानुषाणां वरप्रद ॥ ७८ ॥&lt;br&gt;&#xA;रक्षां कुरुष्व देवेश भक्तानामभयङ्कर ॥ ७९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;यत्नेन विधिना दत्तं सुव्यक्तं दर्शनं हि वः ॥&lt;br&gt;&#xA;सुदुर्लभान्यपि पुनर्दास्यामि वो वरान्बहून् ॥ 5.1.6.८० ॥&lt;br&gt;&#xA;एवमुक्ते भगवता ब्रह्मा वचनमब्रवीत् ॥&lt;br&gt;&#xA;देवानामग्रतः स्थित्वा श्रुतशब्दोद्भवं भवम् ॥ ८१ ॥&lt;br&gt;&#xA;प्राप्ता वयं च भगवन्सुपर्याप्तो महावरः ॥&lt;br&gt;&#xA;जायतां नः सदैश्वर्यं वासस्थानमथाक्षयम् ॥ ८२ ॥&lt;br&gt;&#xA;॥ ॥ शिव उवाच ॥ ॥&lt;br&gt;&#xA;लोकेऽस्मिन्मम ये भक्ता मया विनिहताश्च ये ॥&lt;br&gt;&#xA;नैवं ते दुर्गतिं यान्ति लभन्ते सुमतिं पराम् ॥ ८३ ॥&lt;br&gt;&#xA;सार्धं तत्र जटाजूटैः शिरोभिः शूलपाणयः ॥&lt;br&gt;&#xA;भान्ति मद्वामपार्श्वस्था इमे ते दारुणा गणाः ॥ ८४ ॥&lt;br&gt;&#xA;येषां विनिग्रहार्थाय युष्मत्सम्बोधनाय च ॥&lt;br&gt;&#xA;सविकारं मया क्षिप्तं कपालं धरणीतले ॥८५॥&lt;br&gt;&#xA;कृतो मेऽनुग्रहस्तेषां भक्तानां भक्तिमिच्छताम् ॥&lt;br&gt;&#xA;वनेऽस्मिन्नित्यवासो मे वृक्षैरभ्यर्थितस्य च ॥ ८६ ॥&lt;br&gt;&#xA;महाकालवने देवा आगतस्य ममानघाः ॥&lt;br&gt;&#xA;तपस्यतां च भवतां महाकालवनं ततः ॥ ८७ ॥&lt;br&gt;&#xA;नामद्वययुतं गुह्यं लोके ख्यातं भविष्यति ॥&lt;br&gt;&#xA;गुह्यं वनं श्मशानं च क्षेत्राणां प्रवरं महत् ॥८८॥&lt;br&gt;&#xA;कपालव्रतचर्या च मया ह्येषा प्रकीर्तिता ॥&lt;br&gt;&#xA;कपालपात्रे भुञ्जानः कपालव्रतभूषणः ॥८९॥&lt;br&gt;&#xA;कपालपाणिः सन्तुष्टो भिक्षा व्रतसमन्वितः ॥&lt;br&gt;&#xA;श्मशाननिलयो रौद्रो व्रतोन्मत्तविमूढधीः॥5.1.6.९०॥&lt;br&gt;&#xA;नन्दितः सर्वभूतेषु प्रियाप्रियसमः सदा ॥&lt;br&gt;&#xA;भस्मभूषितसर्वाङ्गो ज्ञानी चैव विशेषतः ॥९१॥&lt;br&gt;&#xA;जितेन्द्रियोऽसर्वसङ्गो मृद्भस्मोदकसङ्ग्रही ॥&lt;br&gt;&#xA;नित्ययुक्तः सदाव्यापी जापी जितवरासनः ॥ ९२ ॥&lt;br&gt;&#xA;पुण्यतीर्थाश्रमोपेतः स्वरे देवे समाहितः ॥&lt;br&gt;&#xA;लोकातीतं परं ज्ञानं महापाशुपतं व्रतम् ॥ ९३ ॥&lt;br&gt;&#xA;कपालव्रतमास्थाय पुरा चीर्णं मया स्वयम् ॥&lt;br&gt;&#xA;कपालं परमं गुह्यं पवित्रं पापनाशनम् ॥ ९४ ॥&lt;br&gt;&#xA;कपालव्रतमेतद्धि दुर्धरं परमाद्भुतम् ॥&lt;br&gt;&#xA;अत्यन्तमुत्कटं रौद्रमघोरं लोमहर्षणम् ॥ ९५ ॥&lt;br&gt;&#xA;महाव्रतं द्विषन्मोहात्पापेनैव स्थितो नरः ॥&lt;br&gt;&#xA;न मुच्यते स पापेन जन्मकोटिशतैरपि ॥ ९६ ॥&lt;br&gt;&#xA;महापाशुपतं तस्मान्न हन्यान्न च दूषयेत् ॥&lt;br&gt;&#xA;एतस्मिन्निहते तस्मात्कोटिर्भवति घातिता ॥ ९७ ॥&lt;br&gt;&#xA;एवं महाव्रतं यस्तु भोजयेच्छ्रद्धयान्वितः ॥&lt;br&gt;&#xA;तस्य भुक्ता भवेत्कोटिर्विप्राणां वेदपाठिनाम् ॥ ९८ ॥&lt;br&gt;&#xA;कपालपूरणीं भिक्षां यतीनां यः प्रयच्छति ॥&lt;br&gt;&#xA;विमुक्तः सर्व पापेभ्यो नासौ दुर्गतिमाप्नुयात् ॥ ९९ ॥&lt;br&gt;&#xA;कपाले भोजनं श्रेष्ठं मार्गोऽयं ब्रह्मसम्भवः ॥&lt;br&gt;&#xA;वदन्ति लोके वेदेषु पूजितं देवदानवैः ॥ 5.1.6.१०० ॥&lt;br&gt;&#xA;धारयिष्यन्ति ये विप्राः कपालं भूतमोहनम् ॥&lt;br&gt;&#xA;मम तुल्यास्तु ते ब्रह्मन्विचरन्ति महीतले ॥ १ ॥&lt;br&gt;&#xA;जपैकनिरता धीराः कपालकृतभूषणाः ॥&lt;br&gt;&#xA;महापाशुपता लोके रुद्राः संसारतारकाः ॥ २ ॥&lt;br&gt;&#xA;धर्माधर्मविमुक्ताश्च कृत्याकृत्यविवर्जिताः ॥&lt;br&gt;&#xA;दीक्षया ज्ञानयोगेन प्राणिनस्तारयन्ति ते ॥ ३ ॥&lt;br&gt;&#xA;यानि तीर्थानि लोकेऽस्मिन्यज्ञकोटिशतानि च ॥&lt;br&gt;&#xA;विशुद्धस्य विज्ञानस्य कलां नार्हन्ति षोडशीम् ॥ ४ ॥&lt;br&gt;&#xA;यथाहं सर्वदेवानां सम्पूज्यो वै पितामह ॥&lt;br&gt;&#xA;तथैव सर्वयोगेभ्यः सम्पूज्योऽयं महाव्रती ॥ ५ ॥&lt;br&gt;&#xA;संसारबन्धमोक्षार्थं शिवगुह्यमिदं व्रतम् ॥&lt;br&gt;&#xA;यदेतत्सर्वधर्मेण अपुनर्भवकारणम्॥ ६ ॥&lt;br&gt;&#xA;कपालव्रतमादाय यस्त्यजेदजिते न्द्रियः ॥&lt;br&gt;&#xA;रौरवं स प्रयात्याशु प्रणीतो यमकिङ्करैः ॥ ७ ॥&lt;br&gt;&#xA;आलापयति भावेन न तु कर्म करोति यः ॥&lt;br&gt;&#xA;सरागचित्तः शृङ्गारी न च धर्मप्रियङ्करः ॥ ८ ॥&lt;br&gt;&#xA;एकत्र भोजी मिष्टाश्ी कैतवेन प्रियस्तथा ॥&lt;br&gt;&#xA;कुग्रामनगरे वासी कृषिवाणिज्यसेवकः ॥ ९ ॥&lt;br&gt;&#xA;इत्यादिदुष्टदोषश्च तस्य सम्भाषणादपि ॥&lt;br&gt;&#xA;नरो नरकगामी स्याद्यतो मद्व्रतदूषकः ॥ 5.1.6.११० ॥&lt;br&gt;&#xA;दृष्ट्वा च शिष्टमथ ३ महाव्रतधरो नरः ॥&lt;br&gt;&#xA;न स्पृशेदङ्गमङ्गेन स्पृष्ट्वा स्नायात्तु चाम्बुभिः ॥ ११ ॥&lt;br&gt;&#xA;एवं च सर्वमाख्यातं कपालस्य च मोक्षणम् ॥&lt;br&gt;&#xA;यथा मयात्र निक्षिप्तमज्ञानेन हतं स्वयम् ॥ १२ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;एवमुक्त्वा स भगवान्ब्रह्माद्यैरमरैः सह ॥&lt;br&gt;&#xA;क्षेत्रं निवासयामास यथावत्कथयामि ते ॥१३॥&lt;br&gt;&#xA;आद्यमेततत्स्मशानं च पठ्यते मुनिसत्तमैः ॥&lt;br&gt;&#xA;महाकालवनं व्यास यत्र सन्नि हितो हरः ॥१४॥&lt;br&gt;&#xA;अनुग्रहस्य भुवनं भूमिभागो न संशयः ॥&lt;br&gt;&#xA;अनुग्रहार्थं भूतानां क्षेत्रान्तर्मृत्युधर्मिणाम् ॥१५॥&lt;br&gt;&#xA;सुवर्णवज्रपर्यङ्कवेदिका च महीकृता ॥&lt;br&gt;&#xA;विचित्रकुसुमारत्नैः कारिता सर्वशोभना ॥१६॥&lt;br&gt;&#xA;स्वर्णवज्राङ्किततला श्रेष्ठा हरितशाद्वला ॥&lt;br&gt;&#xA;त्रिंशच्चत्वारिंशपूर्णाः कलशाः कोणसंस्थिताः ॥ १७ ॥&lt;br&gt;&#xA;द्वाराणि तत्र चत्वारि प्रवर्णानि तपन्ति च ॥&lt;br&gt;&#xA;कुम्भाः शोभन्ति तत्रस्थाः उदिता भास्करा इव ॥१८॥&lt;br&gt;&#xA;रमते तत्र भगवान्वनानामुत्तमे वने ॥&lt;br&gt;&#xA;सनन्दिदेवगणपः कालदण्डादिसंयुतः ॥१९॥&lt;br&gt;&#xA;एतत्कृतयुगे सर्वं प्रत्यक्षं दृश्यते वने ॥&lt;br&gt;&#xA;त्रेतायां धर्मनिरतास्तापसा ब्रह्मचारिणः ॥5.1.6.१२०॥&lt;br&gt;&#xA;द्वापरे धर्मशीला ये श्रुतवि ज्ञानशालिनः ॥&lt;br&gt;&#xA;कलौ तु शुद्धविज्ञानशालिनः शङ्करं हरम्॥२१॥&lt;br&gt;&#xA;तपोधिकाः प्रपश्यन्ति देवदेवं महेश्वरम् ॥&lt;br&gt;&#xA;महाकालवने नित्यं शूलपट्टिशधारिणम् ॥ ॥ २२ ॥&lt;br&gt;&#xA;एतत्ते तथ्यमाख्यातं लोकानुग्रहकारकम् ॥&lt;br&gt;&#xA;सहितानुक्रमेणात्र मन्त्रैश्च विधिपूर्वकम् ॥ २३ ॥&lt;br&gt;&#xA;समर्चयन्ति ये विप्रा भक्त्या शम्भुमहापदम् ॥।&lt;br&gt;&#xA;वसन्तीह समीपं ते महाकालानुभाविताः ॥ २४ ॥&lt;br&gt;&#xA;पठति य इह लोके तस्य संस्थानमेतत्प्रथितगुणगणौघैरर्चितं दोषहं तत् ॥&lt;br&gt;&#xA;शुभमतिरभिषिक्तः सोऽमरैरर्च्यमानो व्रजति हरपुरं यः संशृणोत्येकचित्तः ॥१२५॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्ती क्षेत्रमाहात्म्यं कपालमोक्षणवर्णनन्नाम षष्ठोऽध्यायः ॥ ६ ॥ छ ॥&lt;/p&gt;</description>
    </item>
    <item>
      <title>००७ महाकालवनवासविधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/007_mahAkAlavanavAsavidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/007_mahAkAlavanavAsavidhivarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;भगवन्केन विधिना महाकालवने नरैः ॥&lt;br&gt;&#xA;रुद्रलोकमभीप्सद्भिर्वस्तव्यं क्षेत्रवासिभिः ॥१ ॥&lt;br&gt;&#xA;किं मनुष्यैरुत स्त्रीभिः सिद्ध्यर्थं ह्याश्रमान्वितैः॥&lt;br&gt;&#xA;वसद्भिः किमनुष्ठेयमेतत्सर्वं ब्रवीहि नः ॥ २ ॥&lt;br&gt;&#xA;नरैः स्त्रीभिश्च वस्तव्यं वर्णैश्चाश्रमवासिभिः ॥&lt;br&gt;&#xA;स्वधर्माचारनिरतैर्दम्भमोहविवर्जितैः ॥ ३ ॥&lt;br&gt;&#xA;कर्मणा मनसा वाचा रुद्रभक्तैर्यतेन्द्रियैः ॥&lt;br&gt;&#xA;अनुश्रुतिभिरक्षुद्रैः सर्वभूत हिते रतैः ॥&lt;br&gt;&#xA;किं कुर्वाणैर्नरैः कर्म रुद्रभक्तिं ब्रवीहि नः ॥ ४ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;त्रिविधा कथिता ह्यत्र मनोवाक्कायसम्भवा ॥&lt;br&gt;&#xA;लौकिकी वैदिकी चान्या भवेदाध्यात्मिकी तथा ॥ ५ ॥&lt;br&gt;&#xA;ध्यानधारणया बुद्ध्या रुद्राणां स्मरणं हि तत् ॥&lt;br&gt;&#xA;रुद्रभक्तिकरी चैषा मानसी भक्तिरु च्यते ॥ ६ ॥&lt;br&gt;&#xA;व्रतोपवासनियमैर्यतेद्रियनिरोधिभिः ॥&lt;br&gt;&#xA;कायिका भक्ती रुद्रस्य ज्ञानध्यानस्य धर्मिणाम् ॥ ७ ॥&lt;br&gt;&#xA;गोघृतक्षीरदधिभिर्गन्धरक्तकुशो दकैः ॥&lt;br&gt;&#xA;गन्धमाल्यैश्च विविधैर्धातुभिश्चोपपादिता ॥ ८ ॥&lt;br&gt;&#xA;घृतगुग्गुलधूपैश्च कृष्णागरुसुगन्धिभिः ॥&lt;br&gt;&#xA;भूषणैर्हेमरत्नानां चित्राभिः स्रग्भिरेव च ॥ ९ ॥&lt;br&gt;&#xA;वासप्रविसरास्तोत्रैः पताकाव्यजनोच्छ्रितैः ॥&lt;br&gt;&#xA;नृत्यवादित्रगीतैश्च सर्वप्रत्युपहारकैः ॥ 5.1.7.१० ॥&lt;br&gt;&#xA;भक्ष्यभोज्यानुपानैश्च यावत्पूजाक्षतैर्नरैः ॥&lt;br&gt;&#xA;महेश्वरं पुरस्कृत्य भक्तिः सा लौकिकी मता ॥ ११ ॥&lt;br&gt;&#xA;वेदमन्त्रहविर्यागैर्या क्रिया वैदिकी मता ॥ १२ ॥&lt;br&gt;&#xA;दर्शे च पूर्णमास्यां वा कर्तव्यं चाग्निहोत्रकम् ॥।&lt;br&gt;&#xA;प्राशनं दक्षिणादानं पुरोडाशश्च सत्क्रिया ॥ १३ ॥&lt;br&gt;&#xA;इष्टवृत्तिः सोमपानं याज्ञिकं सर्वकर्म च॥&lt;br&gt;&#xA;ऋग्यजुःसामजाप्यानि संहिताध्ययनानि च ॥१४॥।&lt;br&gt;&#xA;क्रियते रुद्रमुद्दिश्य सा भक्तिर्वैदिकी स्मृता ॥&lt;br&gt;&#xA;अग्निभूम्यनिलाकाशनिशाकरदिवाकरान् ॥ १५ ॥&lt;br&gt;&#xA;समुद्दिश्य कृतं कर्म तत्सर्वं दैविकं भवेत् ॥।&lt;br&gt;&#xA;आध्यात्मिकी तु द्विविधा रुद्रभक्तिः स्थिता मुने ॥ १६ ॥&lt;br&gt;&#xA;साङ्ख्याख्या यौगिकी चान्या विभागं तत्र मे शृणु ॥&lt;br&gt;&#xA;चतुर्विंशतितत्त्वानि प्रधानादीनि सङ्ख्यया ॥ १७ ॥&lt;br&gt;&#xA;अचेतनानि योज्यानि पुरुषः पञ्चविंशकः ॥&lt;br&gt;&#xA;चेतनः पुरुषो भोक्ता न कार्यं तस्य कर्मणः ॥ १८ ॥&lt;br&gt;&#xA;रुद्रः षड्विंशकः कर्ता सर्वज्ञश्चेतनः प्रभुः ॥&lt;br&gt;&#xA;अजन्मा नित्यमव्यक्तमधिष्ठाता प्रयोजकः ॥ १९ ॥&lt;br&gt;&#xA;पुरुषो नित्यव्यक्तः स्यात्कारणं च महेश्वरः ॥&lt;br&gt;&#xA;तत्त्वसर्गं भवेत्सर्गं भूतसर्गं च तत्त्वतः ॥ 5.1.7.२० ॥&lt;br&gt;&#xA;सङ्ख्यया परिसर्गाय प्रधानं च गुणात्मकम् ॥&lt;br&gt;&#xA;साधर्म्यमात्मनैश्वर्यं प्रधानं वै विधर्मि च ॥२१ ॥&lt;br&gt;&#xA;कारणं तच्च रुद्रस्य काम्य त्वमिदमुच्यते ॥&lt;br&gt;&#xA;सर्वत्र कर्तृता रुद्रे पुरुषे चाप्यकर्तृता ॥ २२ ॥&lt;br&gt;&#xA;अचैतन्यं प्रधाने च तच्च तत्त्वमिदं स्मृतम् ॥&lt;br&gt;&#xA;तत्त्वान्तरेण मुच्यन्ते कार्यं कारणमेव च ॥ २३ ॥&lt;br&gt;&#xA;प्रयोजने च वैजात्यं ज्ञात्वा तत्त्वमसङ्ख्यया ॥&lt;br&gt;&#xA;सङ्ख्यास्तीत्युच्यते प्राज्ञै रुद्रतत्त्वार्थचिन्तकैः ॥ २४ ॥&lt;br&gt;&#xA;इति तस्य तत्त्वभावं तत्त्वसङ्ख्या च तत्त्वतः ॥&lt;br&gt;&#xA;रुद्रतत्त्वाधिकं चापि ज्ञानतत्त्वं विदुर्बुधाः ॥ २५ ॥&lt;br&gt;&#xA;साङ्ख्ये कृता भक्तिरेषा सद्भिराध्यात्मिकी मता ॥&lt;br&gt;&#xA;योगिनामपि मे भक्त्या शृणु भक्तिं महासुर ॥ २६ ॥&lt;br&gt;&#xA;प्राणायामपरो नित्यं ध्यायते नियतेन्द्रियः ॥&lt;br&gt;&#xA;धारणां हृदये धृत्वा ध्यायते यो महेश्वरम् ॥ २७ ॥&lt;br&gt;&#xA;हृत्कञ्जकर्णिकासीनं पञ्चवक्त्रं त्रिलोचनम् ॥&lt;br&gt;&#xA;शशाङ्कज्योतिजठरं व्यालवृत्तकटीतटम् ॥ २८ ॥&lt;br&gt;&#xA;श्वेतं दशभुजं भद्रं वरदाभयहस्तकम् ॥&lt;br&gt;&#xA;योगजा मानसी व्यास रुद्रभक्तिः परा स्मृता ॥ २९ ॥&lt;br&gt;&#xA;य एव भक्तिमान्रुद्रे रुद्रभक्तः स उच्यते ॥&lt;br&gt;&#xA;विधिं तु शृणु मे व्यास यः स्मृतः क्षेत्रवासिनाम् ॥ 5.1.7.३० ॥&lt;br&gt;&#xA;स्वयं रुद्रेण विहितो ब्रह्मादीनां समागमे ॥&lt;br&gt;&#xA;कथितो विस्तरात्पूर्वं सर्वेषां तत्र सन्निधौ ॥३१॥&lt;br&gt;&#xA;निर्ममा निरहङ्कारा निःसङ्गा निष्परिग्रहाः ॥&lt;br&gt;&#xA;बन्धुवर्गेण निः स्नेहाः समलोष्टाश्मकाञ्चनाः ॥ ३२ ॥&lt;br&gt;&#xA;भूतानां कर्मभिर्नित्यं त्रिविधैरभयप्रदाः ॥&lt;br&gt;&#xA;साङ्ख्ययोगविधिज्ञाश्च धर्मज्ञाश्छिन्नसंशयाः ॥ ३३ ॥&lt;br&gt;&#xA;यजन्तो विवि धैर्यज्ञैर्ये विप्राः क्षेत्रवासिनः ॥&lt;br&gt;&#xA;महाकालवने तेषां मृतानां यत्फलं शृणु ॥ ३४ ॥&lt;br&gt;&#xA;व्रजन्त्येव सुदुष्प्राप्यं ब्रह्मसायुज्यमक्षयम् ॥&lt;br&gt;&#xA;सम्प्राप्य न पुन र्जन्म लभन्ते मोक्षमव्ययम् ॥ ३५ ॥&lt;br&gt;&#xA;पुनरावर्तनं हित्वा विधिं माहेश्वरं स्थिताः ॥&lt;br&gt;&#xA;पुनरावृत्तिरन्येषां प्रपञ्चाश्रमवासिनाम् ॥ ३६ ॥&lt;br&gt;&#xA;गार्हस्थ्यं विधिमासाद्य षट्कर्मनिरताः सदा ॥&lt;br&gt;&#xA;जुह्वते विधिना सम्यङ्मन्त्रस्तोत्रैर्नियन्त्रिताः ॥ ३७ ॥&lt;br&gt;&#xA;अधिकं फलमायान्ति सर्वदुःखविवर्जिताः ॥&lt;br&gt;&#xA;सर्व लोकेषु चान्यत्र गतिस्तस्य न हन्यते ॥ ३८ ॥&lt;br&gt;&#xA;दिव्येनैश्वर्ययोगेन स्वारूढः स्वपरिग्रहः ॥&lt;br&gt;&#xA;बहुसूर्यप्रकाशेन विमानेन सुवर्चसा ॥ ३९ ॥&lt;br&gt;&#xA;वृतः स्त्रीणां सहस्रैश्च स्वच्छन्दगमनालयः ॥&lt;br&gt;&#xA;विचरत्यविचार्यैव सर्वलोकान्दिवौकसाम् ॥ 5.1.7.४० ॥&lt;br&gt;&#xA;स्पृहणीयतमः पुंसां सर्ववर्णोत्तमो धनी ॥&lt;br&gt;&#xA;स्वर्गाच्च्युतः प्रजायेत कुले महति रूपवान् ॥ ४१ ॥&lt;br&gt;&#xA;धर्मज्ञो रुद्रभक्तश्च सर्वविद्यार्थपारगः ॥&lt;br&gt;&#xA;तथैव ब्रह्मचर्येण गुरुशुश्रूषणेन च ॥ ४२ ॥&lt;br&gt;&#xA;वेदाध्ययनसंयुक्तो च भैक्षवृत्तिर्जितेन्द्रियः ॥&lt;br&gt;&#xA;नित्यं सत्यव्रते युक्तः स्वधर्मे च प्रमोदवान् ॥ ४३ ॥&lt;br&gt;&#xA;मृतः काले समृद्धेन सर्वभोगावलम्बिना ॥&lt;br&gt;&#xA;सूर्येणेव द्वितीयेन विमानेन विचारितः ॥ ४४ ॥&lt;br&gt;&#xA;गुह्यकोनाम रुद्रस्य गणः परमसम्मतः ॥&lt;br&gt;&#xA;अप्रमेयबलैश्वर्यो देवदानवपूजितः ॥ ४५ ॥&lt;br&gt;&#xA;तेषां च समतां याति तुल्यैश्वर्यसम न्वितः ॥&lt;br&gt;&#xA;देवदानवमर्त्येषु स च पूज्यतमो भवेत। ॥ ४६ ॥&lt;br&gt;&#xA;वर्षकोटिसहस्राणि वर्षकोटिशतानि च ॥&lt;br&gt;&#xA;ऐवमैश्वर्यसंयुक्तो रुद्रलोके महीयते ॥ ४७ ॥&lt;br&gt;&#xA;वसित्वासौ विभूत्या वै यदा च च्यवते नरः ॥&lt;br&gt;&#xA;रुद्रलोकाच्च्युतो भूमौ वसते नात्र संशयः ॥ ४८ ॥&lt;br&gt;&#xA;महाकालवने क्षेत्रे ब्रह्मचर्याश्रमे स्थितः ॥।&lt;br&gt;&#xA;महेश्वरपरो नित्यं वसेद्वाऽथ म्रियेत वा ॥ ४९ ॥&lt;br&gt;&#xA;मृतोऽसौ याति दिव्ये वै विमाने सूर्यवर्चसि ॥&lt;br&gt;&#xA;पूर्णचन्द्रप्रकाशो वै शशिवत्प्रियदर्शनः ॥ 5.1.7.५० ॥&lt;br&gt;&#xA;रुद्रलोकं समासाद्य गुह्यकैः सह मोदते ॥&lt;br&gt;&#xA;ऐश्वर्यं च महद्भुङ्क्ते सर्वस्य जगतः प्रभुः ॥ ५१ ॥&lt;br&gt;&#xA;भुक्त्वा युगसहस्राणि रुद्रलोके महीयते ॥&lt;br&gt;&#xA;प्रच्युतस्तु पुनस्तस्माद्रुद्रलोकात्क्रमेण तु ॥ ५२ ॥&lt;br&gt;&#xA;नित्यं प्रमुदितस्तत्र भुक्त्वा लोकमनामयम् ॥&lt;br&gt;&#xA;द्विजानां साधने नित्यं कुले महति जायते ॥ ५३ ॥।&lt;br&gt;&#xA;मानवेषु च धर्मेषु वसेद्भूयांश्च रूपवान् ॥&lt;br&gt;&#xA;स्पृहणीयवपुः स्त्रीणां महाभोगपतिर्भवेत् ॥ ५४ ॥&lt;br&gt;&#xA;वानप्रस्थसमाचारो वनौषधिविवर्जितः ॥&lt;br&gt;&#xA;शीर्णपर्ण समाहारः फलपुष्पाम्बुभोजनः ॥ ५५ ॥&lt;br&gt;&#xA;कणाशनोऽश्मकुट्टो वा दन्तोलूखलकोऽथ वा ॥&lt;br&gt;&#xA;येन केनाप्युपायेन जीर्णवल्कलधारकः ॥ ५६ ॥&lt;br&gt;&#xA;जटी त्रिषवणस्नायी मुक्तकेशः सुदण्डवान् ॥&lt;br&gt;&#xA;जलशायी पञ्चतपा वर्षास्वभ्रावकाशकः ॥ ५७ ॥&lt;br&gt;&#xA;कीटकण्टकपाषाणभूम्यां तु शयनं तथा ॥&lt;br&gt;&#xA;स्थानं वीरासनरतः संविभागी दृढबतः ॥ ५८ ॥&lt;br&gt;&#xA;अरण्यौषधिभोक्ता च सर्वभूताभयप्रदः ॥&lt;br&gt;&#xA;नित्यं धर्मपरो मौनी जितक्रोधो जितेन्द्रियः ॥ ५९ ॥&lt;br&gt;&#xA;रुद्रभक्तः क्षेत्रवासी महाकालवने मुनिः ॥&lt;br&gt;&#xA;सर्वसङ्गपरित्यागी स्वारामो विगतस्पृहः ॥ 5.1.7.६० ॥&lt;br&gt;&#xA;यश्चात्र वसते व्यास शृणु तस्य हि या गतिः ॥&lt;br&gt;&#xA;तरुणार्कप्रदीप्तेन वेदिकास्तम्भशोभिना ॥ ६१ ॥&lt;br&gt;&#xA;रुद्रभक्तो विमानेन याति कामप्रचारिणा ॥&lt;br&gt;&#xA;विराजमानो नभसि द्वितीय इव चन्द्रमाः ॥ ६२ ॥&lt;br&gt;&#xA;गीतवादित्रशब्देन संवृतोऽप्सरसां गणै ॥&lt;br&gt;&#xA;वर्षकोटिशतं साग्रं रुद्रलोके महीयते ॥ ६३ ॥&lt;br&gt;&#xA;रुद्रलोकाच्च्युतश्चापि विष्णुलोके महीयते ॥&lt;br&gt;&#xA;विष्णुलोकात्परिभ्रष्टो ब्रह्मलोकं स गच्छति ॥ ६४ ॥&lt;br&gt;&#xA;तस्मादपि च्युतः स्थानाद्द्वीपेषु स हि जायते ॥&lt;br&gt;&#xA;स्वर्गषु च तथान्येषु भोगान्भुङ्क्ते यथेच्छया ॥ ६५ ॥&lt;br&gt;&#xA;भुक्तैश्वर्यो नरस्तेषु मर्त्यामर्त्येषु जायते ॥&lt;br&gt;&#xA;राजा वा राजतुल्यो वा जायते धनवान्सुखी ॥&lt;br&gt;&#xA;सुरूपः सुभगः कान्तः कीर्तिमान्रुद्रभावितः ॥ ६६ ॥&lt;br&gt;&#xA;ब्राह्मणाः क्षत्रिया वैश्याः शूद्रा वा क्षेत्रवासिनः ॥&lt;br&gt;&#xA;स्वधर्मनिरता व्यास स्वभृत्या चारजीविनः ॥ ६७ ॥&lt;br&gt;&#xA;सर्वात्मना रुद्रभक्ता भूतानुग्रहकारिणः ॥&lt;br&gt;&#xA;महाकालवने क्षेत्रे ये वसन्ति मुमुक्षवः ॥ ६८ ॥&lt;br&gt;&#xA;मृतास्ते रुद्रभवने विमानैर्यान्ति शोभनैः ॥&lt;br&gt;&#xA;अप्सरोगणसंयुक्तैः कामगैः कामरूपिभिः ॥ ६९ ॥&lt;br&gt;&#xA;अथवा संविदग्नौ च शरीरं विजुहोति यः ॥&lt;br&gt;&#xA;रुद्रध्यायी महासत्त्वः स रुद्र भवने वसेत्॥ 5.1.7.७० ॥&lt;br&gt;&#xA;रुद्रलोकोऽक्षयस्तेषां शाश्वतो गुह्यकैः सह ॥&lt;br&gt;&#xA;सर्वलोकोत्तमो रम्यो भवतीष्टार्थसाधकः ॥ ७१ ॥&lt;br&gt;&#xA;ये त्यजन्ति महाकाले प्राणान नशनैर्नराः ॥&lt;br&gt;&#xA;तेषामप्यक्षयो व्यास रुद्रलोको महात्मनाम् ॥ ७२ ॥&lt;br&gt;&#xA;साङ्ख्याः स्तुवन्ति ते रुद्रं सर्वदुःखविवर्जिताः ॥&lt;br&gt;&#xA;सर्वामरयुतं देवं नन्दिदेवगणै र्युतम्॥&lt;br&gt;&#xA;अनाशकमृताः शूद्रा महाकालवने नराः ॥ ७३ ॥&lt;br&gt;&#xA;सिंहयुक्तैस्तु ते यान्ति विमानैरर्कसन्निभैः ॥ ७४ ॥&lt;br&gt;&#xA;नानावर्णसुवर्णाढ्यैर्हृष्टगन्धाधिवा सितैः ।&lt;br&gt;&#xA;अनौपम्यगुणै रम्यैरप्सरोगीतवादिभिः ॥ ७५ ॥&lt;br&gt;&#xA;पताकाध्वजविन्यस्तैर्नानाघण्टानिनादितैः॥&lt;br&gt;&#xA;सुप्रभैर्गुणसम्पन्नैर्मयूरवरचारिभिः ॥ ७६ ॥&lt;br&gt;&#xA;रुद्रलोके नरा धीराः सर्वे चानशनैर्मृताः ॥&lt;br&gt;&#xA;तत्रोषित्वा चिरं कालं भोगान्भुक्त्वा यथेप्सितान् ॥&lt;br&gt;&#xA;धनी विप्रकुले भोगी जायते मर्त्यमागतः ॥ ७७ ॥&lt;br&gt;&#xA;करीषं साधयेद्यस्तु महाकालवने नरः ॥&lt;br&gt;&#xA;सर्वभोगविनिर्मुक्तो रुद्रलोकं स गच्छति ॥ ७८ ॥&lt;br&gt;&#xA;रुद्रलोके वसेत्तावद्यावत्कल्पक्षयो भवेत् ॥ ७९ ॥&lt;br&gt;&#xA;तत्र भुक्त्वा महाभोगानिह जातो महीपतिः ॥&lt;br&gt;&#xA;पृथिव्याः सकलायाश्च रूपवान्सुभगो भवेत् ॥ 5.1.7.८० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये महाकालवनवासविधिवर्णनन्नाम सप्तमोऽध्यायः ॥ ७ ॥ छ ॥&lt;/p&gt;</description>
    </item>
    <item>
      <title>००८</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/008/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;आचारः परमो धर्मः सर्वधर्मपरायणः ॥&lt;br&gt;&#xA;स्वधर्मनिरताश्चैव जितक्रोधा जितेन्द्रियाः ॥ १ ॥&lt;br&gt;&#xA;रुद्रलोकं व्रजन्तीह नात्र चित्रा मतिर्मम ॥&lt;br&gt;&#xA;असंशयं च गच्छन्ति लोकानन्याञ्छशिप्रभैः ॥ २ ॥&lt;br&gt;&#xA;विनापि क्षेत्रवासेन तथैव नियमेन च ॥&lt;br&gt;&#xA;स्त्रियो म्लेच्छाश्च शूद्राश्च पशवः पक्षिणो मृगाः ॥ ३ ॥&lt;br&gt;&#xA;मूका जडान्धबधि रास्तपोनियमवर्जिताः ॥&lt;br&gt;&#xA;एषां तु का गतिश्चेत्ते महाकालवने मृताः ॥ ४ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;स्त्रियो म्लेच्छाश्च मूढाश्च पशवः पक्षिणो मृगाः ॥&lt;br&gt;&#xA;कालेनैव मृता व्यास रुद्रलोकं व्रजन्ति ते ॥ ५ ॥&lt;br&gt;&#xA;शरीरैर्दिव्यरूपैश्च सर्वभोगसमन्विताः ॥&lt;br&gt;&#xA;रमन्ते शम्भुना सार्धं स्मशाने प्रेतसङ्कुले ॥ ६ ॥&lt;br&gt;&#xA;निर्भत्सिता पुरा देवी कालीति पार्वतीति च ॥&lt;br&gt;&#xA;तदा सा कुपिता देवी कटके शङ्करं प्रति ॥७॥&lt;br&gt;&#xA;एवं हि कलहो जातः शिवगौर्योर्हि यत्र तु ॥&lt;br&gt;&#xA;देवस्तत्र समुद्भूतो नाम्ना कलकलेश्वरः ॥ ८ ॥&lt;br&gt;&#xA;कृतमग्रे तदा कुण्डं नाम्ना कलहनाशनम् ॥&lt;br&gt;&#xA;स्नाने तत्र कृते व्यास जाताऽकलहिनी प्रिया ॥ ९ ॥&lt;br&gt;&#xA;तस्मिंस्तीर्थे नरः स्नात्वा पूजयित्वा महेश्वरम् ॥&lt;br&gt;&#xA;उपोष्य रजनीमेकां कुलानां तारयेच्छतम् ॥5.1.8.१०॥&lt;br&gt;&#xA;तत्र यच्छति यो दानं त्रुटिमात्रं च चन्दनम् ॥&lt;br&gt;&#xA;आत्मना तारि तास्तेन दश पूर्वे दशापरे ॥ ११ ॥&lt;br&gt;&#xA;भूमिदानं च यस्तत्र प्रदास्यति नरो मुने ॥&lt;br&gt;&#xA;अपि गोचर्ममात्रेण सर्वभूम्यधिपो भवेत् ॥ १२ ॥&lt;br&gt;&#xA;गामेकां रक्ति कामेकां भूमेरप्येकमङ्गुलम् ॥&lt;br&gt;&#xA;यः प्रदास्यति भक्त्या हि स वै राजा भविष्यति ॥ १३ ॥&lt;br&gt;&#xA;धेनुमश्वांस्तिलान्वस्त्रं भाजनं ताम्रदोहनम् ॥&lt;br&gt;&#xA;उपानहश्च च्छत्रं च तथा च श्रेष्ठपादुके ॥ १४ ॥&lt;br&gt;&#xA;ये प्रदास्यन्ति विप्रेभ्यस्तेषां लोकाः सदाऽक्षयाः ॥&lt;br&gt;&#xA;तस्य दक्षिणपार्श्वे तु पृष्ठे मात्राख्य देवताः ॥ १५ ॥&lt;br&gt;&#xA;सा तत्र सर्वलोकानां देवी दुरितहारिणी ॥&lt;br&gt;&#xA;सर्वतीर्थं तु विज्ञेयं मणिकर्णिकमुत्तमम् ॥ १६ ॥&lt;br&gt;&#xA;तस्मिन्स्नात्वा तु यः पश्येत्पृष्ठमातर आदरात्॥&lt;br&gt;&#xA;स मुक्तः सर्वपापेभ्यः सिद्धिमाप्नोति वाञ्छिताम् ॥ १७ ॥&lt;br&gt;&#xA;तासां तु दर्शनं कृत्वा मार्गे गमनमाचरेत्॥&lt;br&gt;&#xA;न भयं तस्य चोरेभ्यो रक्षोभूतभयं तथा ॥ १८ ॥&lt;br&gt;&#xA;स्वदेशे परदेशे वा पर्वतेष्वटवीषु च ॥&lt;br&gt;&#xA;न समुद्रे भयं तस्य तथा वै दुष्टभावना ॥ १९ ॥&lt;br&gt;&#xA;ग्रहपीडासु सर्वासु तथा राजभयादिकम् ॥&lt;br&gt;&#xA;बस्तं वा यदि वा मेषं महिषं चापि घातयेत् ॥ 5.1.8.२० ॥&lt;br&gt;&#xA;देवीमुद्दिश्य यो विप्र सोऽभीष्टफलमश्नुते ॥&lt;br&gt;&#xA;आश्विनस्य सिताष्टम्यामर्धरात्रिगते नरः ॥ ॥ २१ ॥&lt;br&gt;&#xA;यः स्नाति पुरतो देव्याः स सिद्धि लभते पराम् ॥&lt;br&gt;&#xA;मृतपुत्रा च या नारी कुण्डे स्नात्वा सभर्तृका ॥ २२ ॥&lt;br&gt;&#xA;स्नाति वै फलकुम्भेन अग्रे देव्या विधानतः ॥&lt;br&gt;&#xA;स्नात्वा नान्यमुखं पश्येत्कुम्भस्नानेन वै मुने ॥ २३ ॥&lt;br&gt;&#xA;तस्य सञ्जायते पुत्रो यथा देवः षडाननः ॥&lt;br&gt;&#xA;पृष्ठे मातुः परं पुण्यं तीर्थमप्सरसां शुभम् ॥ २४ ॥&lt;br&gt;&#xA;रूपसौभाग्यसम्पन्नस्तत्र स्नातो भवेन्नरः ॥&lt;br&gt;&#xA;उर्वश्या वै पुरा व्यास तीर्थस्यास्य प्रभावतः ॥ २५ ॥&lt;br&gt;&#xA;भर्ता पुरूरवा लब्धं ऐलेयोंऽसौ महीपतिः ॥&lt;br&gt;&#xA;इति कौतूहलं श्रुत्वा व्यासो वचनमब्रवीत् ॥ २६ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कथमप्सरसां तीर्थं तत्र जातं महामुने ॥&lt;br&gt;&#xA;कारणेन यथा तेन यस्मिन्काले प्रतिष्ठितम् ॥&lt;br&gt;&#xA;तथा तन्मे सविस्तारं सरहस्यं प्रकीर्तय ॥ २७ ॥&lt;br&gt;&#xA;कथं पुरूरवाश्चासौ भार्यास्तस्य वराप्सराः ॥&lt;br&gt;&#xA;उर्वशीनाम का सा तु केन जाता वराङ्गना ॥&lt;br&gt;&#xA;सर्वमेतद्यथावृत्तं वद कौतूहलं हि मे ॥ २८ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;नरनारायणौ पूर्वं यत्र वै तेपतुस्तपः ॥ २९ ॥&lt;br&gt;&#xA;बदरिकाश्रमस्थौ तौ तेनेन्द्रो भयमागतः ॥&lt;br&gt;&#xA;सर्वाश्चाप्सरसो हृद्या रूपयौवनदर्पिताः ॥ 5.1.8.३० ॥&lt;br&gt;&#xA;आदिष्टा या मघवता विघ्नार्थं च समागताः ॥&lt;br&gt;&#xA;तौ दृष्ट्वाप्सरसस्तत्र रमन्तीर्मदविह्वलाः ॥ ३१ ॥&lt;br&gt;&#xA;विघ्नार्थमिह आयातास्तदा देवौ जजल्पतुः ॥&lt;br&gt;&#xA;अस्माकं न स्त्रियः सन्ति तेन वै विघ्नकारणम् ॥ ३२ ॥&lt;br&gt;&#xA;एवं सञ्जल्प्य च नरो नारायणमुवाच ह ॥&lt;br&gt;&#xA;करिष्याम्यहमेकां वै आसां तु रूपतोऽधिकाम्॥३३॥&lt;br&gt;&#xA;मञ्जर्या सहकारस्य स्त्रीमूरुभ्यां चकार ह ॥&lt;br&gt;&#xA;रूपेणाप्रतिमां लोके सर्वाभरणभूषिताम् ॥ ३४ ॥&lt;br&gt;&#xA;उत्थितां प्रमदां दृष्ट्वा ज्वलनाभां वराङ्गनाम् ॥&lt;br&gt;&#xA;गत्वा शशंसुस्ताः शक्रं न र्तौ लोभयितुं क्षमाः ॥ ३५ ॥&lt;br&gt;&#xA;शक्रस्तासां वचः श्रुत्वा गत्वा देवावुवाच ह ॥&lt;br&gt;&#xA;प्रणामावनतो भूत्वा कृत्वा शिरसि चाञ्जलिम् ॥ ३६ ॥&lt;br&gt;&#xA;अहमर्थी स्त्रियाश्चास्याः प्रसादः क्रियतामिति ॥&lt;br&gt;&#xA;ततस्तां ददतुर्देवाविन्द्राय परमेश्वरौ ॥ ३७ ॥&lt;br&gt;&#xA;अस्मद्वचनसामर्थ्याद्गृहाणेमां त्वमुर्वशीम् ॥&lt;br&gt;&#xA;ऊरुभ्यां जनिता यस्मान्नरेणेयं वराङ्गना ॥ ३८ ॥&lt;br&gt;&#xA;मञ्जर्या सहकारस्य तेनेयमुर्वशी स्मृता ॥&lt;br&gt;&#xA;पुरन्दरो गृहीत्वा तामुर्वशीं परमाङ्गनाम् ॥ ३९ ॥&lt;br&gt;&#xA;गत्वा स्वर्गमथाहूय चित्राङ्गदमुवाच ह ॥&lt;br&gt;&#xA;शिक्षाऽस्याः क्रियतां चित्र यथा नृत्ये विचक्षणा ॥ 5.1.8.४० ॥&lt;br&gt;&#xA;क्रियतामचिरादेषा यत्नमास्थाय शोभनम् ॥&lt;br&gt;&#xA;एवमुक्ते तु शक्रेण कृता तेन विचक्षणा ॥&lt;br&gt;&#xA;वरं प्रवीणा सा जाता नृत्ये गीते च कोविदा ॥ ४१ ॥&lt;br&gt;&#xA;एवं सा न्यवसत्तत्र सुरसद्मनि सुन्दरी ॥&lt;br&gt;&#xA;गते बहुतिथे काले तत्रा गात्स नरेश्वरः ॥ ४२ ॥&lt;br&gt;&#xA;इलस्यपुत्रो धर्मात्मा नाम्ना चैव पुरूरवाः ॥&lt;br&gt;&#xA;इन्द्रस्यार्द्धासनगतो नृत्यं पश्यति तत्र ह ॥ ४३ ॥&lt;br&gt;&#xA;नृत्यन्तीं वासवस्याग्रे उर्वशीं वीक्ष्य कामुकः ॥&lt;br&gt;&#xA;हृतचित्तस्तया राजा न किञ्चित्प्रत्यपद्यत ॥ ४४ ॥&lt;br&gt;&#xA;धैर्यं चित्ते समावेश्य मुहूर्तं पर्यवस्थितः ॥&lt;br&gt;&#xA;उर्वशी च तदा तेन दर्शनाहतमानसा ॥ ४५ ॥&lt;br&gt;&#xA;तत्प्रदेशाद्विनिष्क्रम्य कामार्ता चातिविह्वला ॥&lt;br&gt;&#xA;भूमौ सा पतिता बाला उच्छ्रिताद्रङ्गमण्डलात् ॥ ४६ ॥&lt;br&gt;&#xA;अथात्मानं च संवेद्य उत्थिता भूमिमण्डलात् ॥&lt;br&gt;&#xA;दृष्टा सा राजसिंहेन मन्मथेन प्रपीडिता ॥ ४७ ॥&lt;br&gt;&#xA;गतः पुरूरवा भूमिं तामेव मनसा स्मरन् ॥&lt;br&gt;&#xA;स्मरन्ती राजशार्दूलं गता साप्युर्वशी गृहम् ॥ ४८ ॥&lt;br&gt;&#xA;चित्राङ्गदगृहे गत्वा दूतं साथ चकार ह ॥&lt;br&gt;&#xA;चित्राङ्गदेन सा नीता रात्रौ यत्र पुरूरवाः ॥ ४९ ॥&lt;br&gt;&#xA;उर्वश्या रहितः स्वर्गः शून्योऽप्यासीद्दिवौकसाम् ॥&lt;br&gt;&#xA;रात्रावेव च सा तेन आनीता त्रिदिवं पुनः ॥ 5.1.8.५० ॥&lt;br&gt;&#xA;तया विरहितः सोऽपि शून्यचित्तः परिभ्रमन् ॥&lt;br&gt;&#xA;उन्मत्ततां गतो व्यास षष्टिवर्षाणि पार्थिवः ॥५१॥&lt;br&gt;&#xA;परिभ्रमन्स तीर्थानि महाकालवनं गतः ॥&lt;br&gt;&#xA;गन्ध वेण्णोर्वशी स्वर्गे नीता सा परमाप्सराः ॥ ५२ ॥&lt;br&gt;&#xA;नापि शेते न वा स्नाति हे राजन्निति जल्पति ॥&lt;br&gt;&#xA;तावदप्सरसः सर्वास्ताः प्राप्ता यत्र चोर्वशी ॥ ५३ ॥&lt;br&gt;&#xA;रम्भा च मेनका चैव प्रम्लोचा पुञ्जिकस्थली ॥&lt;br&gt;&#xA;जलपूर्णाश्रुपूर्णा च वसन्ता चन्द्रिका तथा ॥ ५४ ॥&lt;br&gt;&#xA;सूर्यदत्ता विशालाक्षी चन्द्रा चन्द्रप्रभा तथा ॥&lt;br&gt;&#xA;आगत्य तास्तु सहिता उर्वशीं वाक्यमब्रुवन् ॥ ५५ ॥&lt;br&gt;&#xA;किं रोदिषि वरारोहे मर्त्यहेतोः सुलोचने ॥&lt;br&gt;&#xA;तद्वाक्यमुर्वशी तासां श्रुत्वा वचनम ब्रवीत् ॥ ५६ ॥&lt;br&gt;&#xA;सौख्यं षण्ढो न जानाति सङ्गात्स्त्रीपुंसयोर्हि यत् ॥&lt;br&gt;&#xA;अनयोपमया ज्ञेयं तस्यार्थे कृतनिश्चया ॥ ५७ ॥&lt;br&gt;&#xA;श्रुत्वा चेति वचस्तस्यास्ताः सम्मन्त्र्य समाहिताः ॥&lt;br&gt;&#xA;अविदिते च देवानां महाकालवने गताः ॥ ५८ ॥&lt;br&gt;&#xA;नृपं च ददृशुस्तत्र वृक्षच्छायानिषेवितम् ॥&lt;br&gt;&#xA;दृष्ट्वा चाथ नृपं सर्वा भृशं जाताः सुविह्वलाः ॥ ५९ ॥&lt;br&gt;&#xA;दृष्ट्वा तथाविधाः सर्वाः कामार्ता सुरयोषितः ॥&lt;br&gt;&#xA;मूढचित्ताः प्रहस्यैवमुर्वशी वाक्यमब्रवीत् ॥5.1.8.६०॥&lt;br&gt;&#xA;॥ उर्वश्युवाच ॥ ॥&lt;br&gt;&#xA;अयं स पुरुषव्याघ्रो विना येनाहमीदृशी ॥&lt;br&gt;&#xA;ऐलः पुरूरवा नाम विख्यातो जगतीपतिः ॥ ६१ ॥&lt;br&gt;&#xA;एवं ब्रुवन्त्यां वै तस्यामुर्वश्यामप्सरोगणः ॥&lt;br&gt;&#xA;मौनीभूतश्चिरं तस्थौ लज्जयानतकन्धरः ॥ ६२ ॥&lt;br&gt;&#xA;एतस्मिन्नन्तरे प्रायाद्भगवांस्तत्र नारदः ॥&lt;br&gt;&#xA;दृष्ट्वा तथागताः सर्वा उर्वश्या सहितं नृपम् ॥ ६३ ॥&lt;br&gt;&#xA;सम्प्रेक्ष्य च ततः प्राह कि यूयमिह निस्वनाः ॥&lt;br&gt;&#xA;त्यक्त्वा तथाविधं रम्यमिन्द्रस्यालयमुत्तमम् ॥ ६४ ॥&lt;br&gt;&#xA;वरं च व्रियतां शीघ्रं वियोगो न भवि ष्यति ॥&lt;br&gt;&#xA;माहात्म्यं चास्य तीर्थस्य कथयामास नारदः ॥ ६५ ॥&lt;br&gt;&#xA;अस्मिन्हि दुर्भगा तीर्थे स्नात्वा स्त्री पुरुषोऽपि वा ॥&lt;br&gt;&#xA;सौभाग्यं लभते सम्यक्सर्वभोगांस्तथोत्तमान् ॥ ६६ ॥&lt;br&gt;&#xA;आत्मानं तोलयेद्यस्तु तिलैर्वा लवणेन वा ॥&lt;br&gt;&#xA;शर्कराभिश्च बह्वीभिर्वित्तशाठ्यविवर्जितः ॥ ६७ ॥&lt;br&gt;&#xA;गुडेन मधुना वापि देवीमुद्दिस्य पार्वतीम् ॥&lt;br&gt;&#xA;लवणेन स्वरूपाढ्यस्तिलैः सर्वाङ्गशोभनः ॥ ६८ ॥&lt;br&gt;&#xA;द्रव्यवृद्धिः शर्करया गुडेनाङ्गेषु पूर्णता ॥&lt;br&gt;&#xA;मधुना चैव सौभाग्यं तीर्थस्यास्य प्रभावतः ॥ ६९ ॥&lt;br&gt;&#xA;द्वादशैव तु युग्मानि देव्या देवस्य भोजयेत् ॥&lt;br&gt;&#xA;कूपीं नखरिणीं दद्यात्ताटङ्कं कतकाञ्जनम् ॥ 5.1.8.७० ॥&lt;br&gt;&#xA;वेत्रजां कञ्चुकीं चैव वस्त्रे कौसुम्भके तथा ॥&lt;br&gt;&#xA;श्वेतानुलेपनं पुंसां स्त्रीणां दद्याच्च कुङ्कुमम् ॥ ७१ ॥&lt;br&gt;&#xA;आषाढे श्रावणे वापि मासि भाद्रपदे तथा ॥&lt;br&gt;&#xA;शुक्लाश्विनतृतीयाया मुत्तमं व्रतमाचरेत् ॥ ७२ ॥&lt;br&gt;&#xA;उत्तमा जायते नारी यथा देवी उमा तथा ॥&lt;br&gt;&#xA;उमामहेश्वरौ कार्यौ सौवर्णौ च स्वशक्तितः ॥ ७३ ॥&lt;br&gt;&#xA;धार्यौ नार्या हि तौ देवौ स्वयं तुलावरोहणे ॥&lt;br&gt;&#xA;फलानि चैव देयानि शाकानि विविधानि च ॥ ७४ ॥&lt;br&gt;&#xA;तत्र दत्तं हुतं जप्तं सर्वं कोटिगुणं भवेत् ॥&lt;br&gt;&#xA;एवं या कुरुते तत्र तीर्थे नारी समाहिता ॥ ७५ ॥&lt;br&gt;&#xA;गन्धर्वाप्सरसां लोके मृता याति न संशयः ॥&lt;br&gt;&#xA;अत्र तीर्थे च द्वे लिङ्गे पूजिते देवदानवैः ॥ ७६ ॥&lt;br&gt;&#xA;दृष्ट्वा ते परमां सिद्धिं प्राप्नुतो दम्पती तदा ॥&lt;br&gt;&#xA;कार्तिक्यां तु विशेषेण कृत्वा तत्र प्रजागरम् ॥&lt;br&gt;&#xA;सम्पूज्य गन्धपुष्पैश्च रुद्रलोकमवाप्नुयात् ॥ ७७ ॥&lt;br&gt;&#xA;यथा देव्याः स्वरूपेण वियोगो नैव दृश्यते ॥&lt;br&gt;&#xA;तथा तयोर्वियोगश्च दृश्यते न कदाचन ॥ ७८ ॥&lt;br&gt;&#xA;एवं कृत्वाथ तां विप्र सर्वाश्च त्रिदिवं गताः ॥&lt;br&gt;&#xA;उक्तमप्सरसां तीर्थं तीर्थान्तरमथोच्यते ॥ ७९ ॥&lt;br&gt;&#xA;दक्षिणे पृष्ठदेव्या वै माहिषं कुण्डमुच्यते ॥&lt;br&gt;&#xA;महिषो दानवः पूर्वं निहतो गणनायकैः ॥ 5.1.8.८० ॥&lt;br&gt;&#xA;तत्र तीर्थे नरः स्नात्वा मातॄः सम्पूज्य यत्नतः ॥&lt;br&gt;&#xA;प्रेतरक्षः पिशाचानां पीडया स विमुच्यते ॥८१ ॥&lt;/p&gt;</description>
    </item>
    <item>
      <title>००९ महिषकुण्डरुद्रसरोमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/009_mahiShakuNDarudrasaromAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/009_mahiShakuNDarudrasaromAhAtmyavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;कथं तन्माहिषं कुण्डं मातॄणामाकृतिः कथम्॥&lt;br&gt;&#xA;रुद्रस्यैव कथं क्षेत्रे महिषो दानवो हतः ॥१॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;कपालखण्डमादायं महादेवोऽप्यतिप्रभम् ।&lt;br&gt;&#xA;ब्रह्मतेजो मयं दिव्यं ज्वलन्तमिव चार्चिषा ॥२॥&lt;br&gt;&#xA;क्रीडमानो जगन्नाथो मोहयामास वै सुरान्॥&lt;br&gt;&#xA;निमेषात्स इमं लोकं योगात्मा योगलीलया॥३॥&lt;br&gt;&#xA;प्राप्य पुण्यतमं क्षेत्रं यत्रातिष्ठन्महाप्रभुः ॥&lt;br&gt;&#xA;तत्रतत्र महद्दिव्यं कपालं देवताधिपः ॥ ४ ॥&lt;br&gt;&#xA;स्थापयामास दीप्तार्चिर्गणानामग्रतः प्रभुः ॥&lt;br&gt;&#xA;त्वत्स्थापितमथो दृष्ट्वा गताः सर्वे महौजसः ॥ ५ ॥&lt;br&gt;&#xA;विनदत्समहानादं नादयन्त दिशो दश ॥&lt;br&gt;&#xA;क्षोभार्णवाशनिप्रख्यं नभो येन विदीर्यते ॥ ६ ॥&lt;br&gt;&#xA;तेन शब्देन घोरेण दानवो देवकण्टकः ॥&lt;br&gt;&#xA;हालाहल इति ख्यातो देशं तमभिधावितः ॥ ७ ॥&lt;br&gt;&#xA;अमृष्यमाणः क्रोधार्तो दुरात्मा दुर्जयः सुरैः ॥&lt;br&gt;&#xA;ब्रह्मदत्तवरश्चैव माहिषं वपुरास्थितः ॥ ८ ॥&lt;br&gt;&#xA;दैत्यैः परिवृतो घोरै कोटिभिश्चोद्यतायुधैः ॥&lt;br&gt;&#xA;तमायान्तं तु सक्रोधं महिषं देवकण्टकम् ॥ ९ ॥&lt;br&gt;&#xA;समावेक्ष्याह वै देवो गणान्सर्वा न्पिनाकधृक् ॥&lt;br&gt;&#xA;मायावी गणपा दैत्यस्त्रैलोक्यस्यापि कण्टकः ॥ 5.1.9.१० ॥&lt;br&gt;&#xA;आयाति त्वरितो यूयं तस्मादेनं विनिघ्नथ ॥&lt;br&gt;&#xA;कपालस्य गतिं सर्व आश्रिता गणनायकाः ॥ ११ ॥&lt;br&gt;&#xA;ततो देवगणा दृष्ट्वा तमायान्तं महासुरम् ॥&lt;br&gt;&#xA;गर्जमानं महानादं भ्रममाणं महाभुजम् ॥ १२ ॥&lt;br&gt;&#xA;बिभिदुः शलसङ्घातैरसिभि र्मुसलैस्तथा ॥&lt;br&gt;&#xA;सम्मुह्य शरजालेन ततो भूमौ न्यपातयन् ॥ १३ ॥&lt;br&gt;&#xA;हते तस्मिन्महादेवो देवान्प्रोवाच वै तदा ॥&lt;br&gt;&#xA;अहो दर्पातिमूढः स दर्पेण निधनं गतः ॥ १४ ॥&lt;br&gt;&#xA;एतस्मिन्नन्तरे व्यास तत्कपालात्सुभैरवाः ॥&lt;br&gt;&#xA;दीप्तास्या मातरः सर्वाः प्रचण्डास्त्रा महाबलाः ॥ १५ ॥&lt;br&gt;&#xA;अभ्यधावंस्तमुद्देशं महादेवं निवेद्य वै ॥&lt;br&gt;&#xA;दैत्यं ता भक्षयन्ति स्म भित्त्वा भित्त्वा महाबलाः ॥ १६ ॥&lt;br&gt;&#xA;कपालमातरस्तस्मात्ख्याताः क्षेत्रे महाबलाः ॥&lt;br&gt;&#xA;महाकपालस्तस्माद्वै तादृशः परि कीर्तितः ॥ १७ ॥&lt;br&gt;&#xA;स्थापितस्य कपालस्य भित्त्वा समभवत्पुरा ॥&lt;br&gt;&#xA;ख्यातं शिवतडागं च सर्वपापप्रणाशनम् ॥ १८ ॥&lt;br&gt;&#xA;तदद्यापि महद्दिव्यं सरस्तत्र प्रकाशते ॥&lt;br&gt;&#xA;त्रिषु लोकेषु विख्यातं गणगन्धर्वसेवितम् ॥ १९ ॥&lt;br&gt;&#xA;पात्रस्थमुद्धुतं वापि शीतोष्णं क्वथितं जलम् ॥&lt;br&gt;&#xA;रौद्रं सरः पुनातीहाश्वमेधावभृथो यथा ॥ 5.1.9.२० ॥&lt;br&gt;&#xA;प्रागाद्ब्रह्मापि तं देशं देवतानां शतैर्वृतः ॥&lt;br&gt;&#xA;स्वर्गलोकस्य निःश्रेणी कीर्तिता ब्रह्मणा स्वयम् ॥ २१ ॥&lt;br&gt;&#xA;अत्र त्यजन्ति ये प्राणान्रुद्र लोकं व्रजन्ति ते ॥&lt;br&gt;&#xA;धन्या व्यास नरा मर्त्ये महाकालवने स्थिताः ॥ २२ ॥&lt;br&gt;&#xA;रौद्रे सरसि ये स्नान्ति जलं वापि पिबन्ति ये ॥&lt;br&gt;&#xA;स्वधर्माचारनिरताः पश्यन्तीशानमीश्वरम् ॥ २३ ॥&lt;br&gt;&#xA;इति स्वर्गगता देवाः स्पृहां कुर्वन्ति नित्यशः ॥ २४ ॥&lt;br&gt;&#xA;इदं शुभं दिव्यमधर्मनाशनं महाकपालं सुरदैत्यपूजितम् ॥&lt;br&gt;&#xA;महाप्रभं पापहरं सनातनं सुरेशलोकादपि दुर्लभं सदा ॥ २५ ॥&lt;br&gt;&#xA;तपोरतैः सिद्धगणैरभिष्टुतं यथा नभःस्थं दिननाथमण्डलम् ॥&lt;br&gt;&#xA;य एकचित्तः शृणुयात्प्रसादतस्त्रिविष्टपं गच्छति सोऽभिनन्दितः ॥२६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां पञ्चम आवन्त्यखण्डेऽवन्तीक्षेत्र माहात्म्ये महिषकुण्डरुद्रसरोमाहात्म्यवर्णनन्नाम नवमोऽध्यायः ॥ ९ ॥ ॥ छ ॥&lt;/p&gt;</description>
    </item>
    <item>
      <title>०१० कुटुम्बिकेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/010_kuTumbikeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/010_kuTumbikeshvaramAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अथातः सम्प्रवक्ष्यामि तीर्थ त्रैलोक्य विश्रुतम्॥&lt;br&gt;&#xA;स्वयम्भूतं महेशस्य विख्यातं कुटुम्बिकेश्वरम्॥ १ ॥&lt;br&gt;&#xA;मुच्यते सर्वपापैस्तु सप्तजन्मकृतैरपि ॥&lt;br&gt;&#xA;शुचिः पश्यति यो देवं कृत्वा श्राद्धं यथा विधि ॥ २ ॥&lt;br&gt;&#xA;सर्वाल्ँलोकानतिक्रम्य शिवलोकं स गच्छति ॥&lt;br&gt;&#xA;यस्तु सर्वाणि शाकानि कन्दानि विविधानि च ॥ ३ ॥&lt;br&gt;&#xA;तीरे तस्य प्रयच्छेत स प्राप्नोति परां गतिम् ॥&lt;br&gt;&#xA;पौषे प्रतिपदि सिते अष्टम्यां वा समाहितः ॥ ४ ॥&lt;br&gt;&#xA;एकेनैवोपवासेन अश्वमेधफलं लभेत् ॥&lt;br&gt;&#xA;आश्विन्यां पौर्णमास्यां च शुचिः पश्यति मानवः ॥ ५ ॥&lt;br&gt;&#xA;पट्टबन्धं महेशस्य स विपाप्मा दिवं व्रजेत् ॥&lt;br&gt;&#xA;चैत्रे मासि सिते पक्षे पञ्चम्यां समुपोषितः ॥ ६ ॥&lt;br&gt;&#xA;कर्पूरं कुङ्कुमं चैव मृगनाभि सचन्दनम्॥&lt;br&gt;&#xA;निवेदयति देवाय नैवेद्यं घृतपायसम् ॥ ७ ॥&lt;br&gt;&#xA;स्वरूपं चैव विप्रेन्द्र सभार्यं भोजयेद्द्विजम् ॥&lt;br&gt;&#xA;रुद्रलोकमवाप्नोति यावदिन्द्राश्चतु र्दश ॥ ८ ॥&lt;br&gt;&#xA;इति श्रीस्कान्दे महापुराणएकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये कुटुम्बिकेश्वरमाहात्म्यवर्णनन्नाम दशमोऽध्यायः ॥ १० ॥ ॥ छ ॥ ॥&lt;/p&gt;</description>
    </item>
    <item>
      <title>०११ विद्याधरतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/011_vidyAdharatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/011_vidyAdharatIrthamAhAtmyavarNanam/</guid>
      <description>&lt;p&gt;अथातः सम्प्रवक्ष्यामि तीर्थं विद्याधरस्य तु ॥&lt;br&gt;&#xA;तत्र स्नात्वा शुचिर्भूत्वा विद्याधरपतिर्भवेत् ॥ १ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कथं तीर्थमिदं क्षेत्रे जातमत्र महामुने ॥&lt;br&gt;&#xA;प्रसादाद्ब्रूहि मे ब्रह्मञ्छ्रोतुमिच्छामि साम्प्रतम् ॥ २ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;विद्याधरपतिः कश्चिदासीद्रूपधरः पुरा ॥&lt;br&gt;&#xA;ग्रथिता पारिजातस्य माला तेन मनोरमा ॥ ३ ॥&lt;br&gt;&#xA;गृहीत्वा च स तां मालां गतो वासववेश्मनि ॥&lt;br&gt;&#xA;नृत्यन्ती वासवस्याग्रे दृष्टा तेन च मेनका ॥ ४ ॥&lt;br&gt;&#xA;दत्ता तस्यै तदा तेन सा माला नृत्यमाश्रितः ॥&lt;br&gt;&#xA;सा मेनकास्तुताऽस्थाने मालया मोहिता भवत्। ५ ॥&lt;br&gt;&#xA;कोपाविष्टेन शक्रेण शप्तो विद्याधरस्तदा ॥&lt;br&gt;&#xA;पृथिव्यां गच्छ पापिष्ठ नृत्यभङ्गस्त्वया कृतः ॥ ६ ॥&lt;br&gt;&#xA;विद्याधरपदं त्यक्त्वा मम शापाच्च साम्प्रतम्॥&lt;br&gt;&#xA;एवमुक्तस्तु शक्रेण वाक्यं विद्याधरोऽब्रवीत॥ ७ ॥&lt;br&gt;&#xA;अजानता मया नाथ अपराधः कृतोऽधुना ॥&lt;br&gt;&#xA;अनुग्रहमतो देव कुरु मे त्वं प्रसा दतः ॥ ८॥&lt;br&gt;&#xA;एवमुक्तः स शक्रो वै विद्याधरमुवाच ह ॥&lt;br&gt;&#xA;गच्छावन्तीं त्वमद्यैव यत्रास्ते गाङ्गटी गुहा ॥९॥&lt;br&gt;&#xA;तस्याश्चोत्तरभागे तु विद्यते तीर्थमुत्तमम् ॥&lt;br&gt;&#xA;ख्यातं तत्त्रिषु लोकेषु नाम्ना विद्याधरं शुभम् ॥ 5.1.11.१० ॥&lt;br&gt;&#xA;भक्त्या तत्र कृते स्नाने विद्याधरपतिर्भवेत् ॥&lt;br&gt;&#xA;अतस्त्वमपि तत्रैव कुरु स्नानं प्रयत्नतः ॥११॥&lt;br&gt;&#xA;एवमुक्तः स शक्रेण आगतोऽवन्तिमण्डले ॥&lt;br&gt;&#xA;स्नानं कृत्वा च तेनैव तीर्थे तस्मिन्मनोरमे ॥ १२ ॥&lt;br&gt;&#xA;प्रभावात्तस्य तीर्थस्य पुनः प्राप्तं पदं स्वकम् ॥&lt;br&gt;&#xA;एवं व्यास समाख्यातं तीर्थं विद्याधरं शुभम्॥१३॥&lt;br&gt;&#xA;तत्र पुष्पाणि यो दद्याच्चन्दनं च विलेपनम् ॥&lt;br&gt;&#xA;लभेत्समस्तभोगान्स इहलोके परत्र च ॥१४॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां पञ्चम आवन्त्यखण्डे ऽवन्तीक्षेत्रमाहात्म्ये विद्याधरतीर्थमाहात्म्यवर्णनं नामैकादशोऽध्यायः ॥११॥&lt;/p&gt;</description>
    </item>
    <item>
      <title>०१२ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/012_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/012_mAhAtmyavarNanam/</guid>
      <description>&lt;p&gt;सनत्कुमार उवाच॥&lt;br&gt;&#xA;उत्तरे तु प्रवक्ष्यामि मर्कटेश्वरमुत्तमम्॥&lt;br&gt;&#xA;तत्र तीर्थं च विख्यातं सर्वकामप्रदायकम् ॥ १ ॥&lt;br&gt;&#xA;तस्मिंस्तीर्थे नरः स्नात्वा गोशतस्य फलं लभेत्॥&lt;br&gt;&#xA;विस्फोटानां प्रशान्त्यर्थं बालानां चैव कारणे ॥२ ॥&lt;br&gt;&#xA;मापेन मापितान्कृत्वा मसूरांस्तत्र कुट्टयेत् ॥&lt;br&gt;&#xA;शीतलायाः प्रभावेन बालाः सन्तु निरामयाः ॥ ३ ॥&lt;br&gt;&#xA;ये पश्यन्ति नरा भक्त्या शीतलां दुरितापहाम् ॥&lt;br&gt;&#xA;न तेषां दुष्कृतं किञ्चिन्न दारिद्र्यं द्विजोत्तम ॥ ४ ॥&lt;br&gt;&#xA;न च रोगभयं तेषां ग्रहपीडा तथैव च ॥५॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां आवन्त्यखण्डेऽवन्तीक्षेत्रमाहात्म्ये शीतला माहात्म्यवर्णनन्नाम द्वादशोऽध्यायः ॥ १२ ॥ ॥ छ ॥&lt;/p&gt;</description>
    </item>
    <item>
      <title>०१३ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/013_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/013_varNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;स्वर्गद्वारे नरः स्नात्वा दृष्ट्वा देवं च भैरवम् ॥&lt;br&gt;&#xA;श्राद्धं तत्रैव कुर्वीत पितॄनुद्दिश्य भक्तितः ॥ १ ॥&lt;br&gt;&#xA;पितॄंश्च स नरो व्यास तारयेदात्मना सह ॥&lt;br&gt;&#xA;स्वर्गद्वारेण योऽभ्येति रुद्रस्य परमं पदम् ॥ २ ॥&lt;br&gt;&#xA;भैरवस्याग्रतो देवी पूर्वे तिष्ठति चाम्बिका ॥&lt;br&gt;&#xA;तां तु दृष्ट्वा नरः स्त्री वा मुच्यते सर्वपातकैः ॥ ३ ॥&lt;br&gt;&#xA;महानवम्यां पुरुषः कृत्वा बस्तमयं बलिम् ॥&lt;br&gt;&#xA;महिषं वा सुरां मांसं मालां बिल्वमयीं शुभाम् ॥&lt;br&gt;&#xA;भक्त्या निवेद्य देव्यै तु सर्वासिद्धिमवाप्नुयात् ॥ ४ ॥&lt;br&gt;&#xA;तत्र स्नात्वा नरो भक्त्या पूजां कृत्वा महेश्वरे ॥&lt;br&gt;&#xA;स्वर्गद्वारेण सोऽभ्येति रुद्रस्य भवनं द्विज ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये स्वर्गद्वारमाहात्म्य वर्णनन्नाम त्रयोदशोध्यायः ॥ १३ ॥ ॥छ॥&lt;/p&gt;</description>
    </item>
    <item>
      <title>०१४ चतुःसमुद्रमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/014_chatuHsamudramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/014_chatuHsamudramAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;स्नात्वा चतुःसमुद्रे तु पश्येद्राजस्थलं शिवम् ॥&lt;br&gt;&#xA;यस्य दर्शनमात्रेण पुत्रवाञ्जायते नरः ॥ १ ॥&lt;br&gt;&#xA;समुद्राः सन्ति चत्वारः क्षारक्षीरदधीक्षवः ॥&lt;br&gt;&#xA;समीपे तस्य देवस्य सुद्युम्नेन प्रतिष्ठिताः ॥ २ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;राजस्थल समीपे तु समुद्राः केन हेतुना ॥&lt;br&gt;&#xA;कथय त्वं मुनिश्रेष्ठ सुद्युम्नेन प्रतिष्ठिताः ॥ ३ ॥&lt;br&gt;&#xA;लक्षयोजनपर्यन्तं जम्बुद्वीपं सुशोभनम् ॥&lt;br&gt;&#xA;मर्यादायां स्थापितोऽयं समुद्रः क्षारसञ्ज्ञितः ॥४॥&lt;br&gt;&#xA;शाकद्वीपे द्विलक्षे तु क्षीराब्धिः सम्प्रतिष्ठितः ॥&lt;br&gt;&#xA;दध्यब्धिस्तु कुशद्वीपे चतुर्लक्षः प्रतिष्ठितः॥&lt;br&gt;&#xA;शाल्मले त्विक्षुजलधिर्ह्यष्टलक्षः प्रतिष्ठितः ॥ ५ ॥&lt;br&gt;&#xA;चत्वारस्ते समाख्याताः समुद्रा भूमिमण्डले ॥&lt;br&gt;&#xA;राजस्थलसमीपे तु कथमेकत्र सङ्गताः ॥ ६ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;सुद्युम्नो नाम राजासीत्पुरा कल्पे सुधार्मिकः ॥&lt;br&gt;&#xA;तस्य पत्नी वरारोहा नाम्ना ख्याता सुदर्शना ॥ ७ ॥&lt;br&gt;&#xA;मुनिं दाल्भ्यं च सा दृष्ट्वा पप्रच्छ सुतकाम्यया ॥&lt;br&gt;&#xA;भगवन्केन दानेन स्नानेन विधिनाऽथवा ॥ ८ ॥&lt;br&gt;&#xA;सर्वलक्षणसम्पूर्णः पुत्रो लभ्यो मया कथम् ॥&lt;br&gt;&#xA;एतदाख्याहि विप्रर्षे याथातथ्यं सविस्तरम् ॥ ॥ ९ ॥&lt;br&gt;&#xA;॥ दाल्भ्य उवाच ॥ ॥&lt;br&gt;&#xA;विहितास्ते पुरा पुत्र्यब्धयः पुत्रेप्सयोत्तमाः ॥&lt;br&gt;&#xA;स्वयम्भुवेन देवेन ब्रह्मणा लोककारिणा ॥ 5.1.14.१० ॥&lt;br&gt;&#xA;तेषु राज्ञा कृते स्नाने तव पुत्रो भविष्यति ॥&lt;br&gt;&#xA;शङ्कराराधने पुत्रि तस्मात्प्रेरय वल्लभम् ॥ ११ ॥&lt;br&gt;&#xA;दाल्भ्यस्यैव तु वाक्येन विचित्राख्यानकेन च ॥&lt;br&gt;&#xA;प्रस्थापयामास पतिं शङ्कराराधने द्रुतम्॥ १२ ॥&lt;br&gt;&#xA;स गत्वा तोषयामास शङ्करं गन्धमादने ॥&lt;br&gt;&#xA;सन्तुष्टः शङ्करः प्राह शशिसूर्याग्निलोचनः ॥१३॥&lt;br&gt;&#xA;अवन्तीं गच्छ राजेद्र पुत्रं प्राप्स्यसि शोभनम्॥&lt;br&gt;&#xA;मच्छासनाज्जलधयो गमिष्यन्ति कुशस्थलीम् ॥ १४ ॥&lt;br&gt;&#xA;मेरुरूपे स्थले राजन्समीपे शङ्करस्य च ॥&lt;br&gt;&#xA;द्रक्ष्यसि त्वं नरश्रेष्ठ जलधींस्तत्र सङ्गतान्॥&lt;br&gt;&#xA;अभ्यर्थितास्त्वया तत्र स्थास्यन्ति कलया सदा ॥ १५ ॥&lt;br&gt;&#xA;एवमुक्त्वा महादेवो जगामादर्शनं विभुः ॥&lt;br&gt;&#xA;सुद्युम्नो भार्यया सार्धमाजगाम कुशस्थलीम् ॥ १६ ॥&lt;br&gt;&#xA;आगतस्तु कुशस्थल्यां समुद्रांश्च ददर्श ह ॥&lt;br&gt;&#xA;तांस्तु दृष्ट्वा नमश्चक्रे राजस्थलसमीपतः ॥ १७ ॥&lt;br&gt;&#xA;ते वै दृष्ट्वा च सुद्युम्नं प्रणतं भक्तवत्सलम् ॥&lt;br&gt;&#xA;प्रोचुर्वारिधयः सर्वे वरं वरय सुव्रत ॥१६॥&lt;br&gt;&#xA;स वव्रे मनसा पुत्रं सर्वलक्षणसंयुतम् ॥&lt;br&gt;&#xA;उवाच च पुना राजा यावत्ति ष्ठति मेदिनी ॥&lt;br&gt;&#xA;तावदत्रैव स्थातव्यं राजस्थलसमीपतः ॥ १९ ॥&lt;br&gt;&#xA;॥ समुद्रा ऊचुः ॥ ॥&lt;br&gt;&#xA;तावत्स्थास्यामहेऽत्रैव यावत्कल्पावसानकम् ॥ 5.1.14.२० ॥&lt;br&gt;&#xA;भविष्यति च ते पुत्रः सर्वलक्षणसंयुतः ॥&lt;br&gt;&#xA;अत्र ते स्नानमात्रेण तस्मात्स्नानं समाचर ॥ २१ ॥&lt;br&gt;&#xA;स्थले चात्र शुभे राजन्स्थास्यामः कलया सह ॥।&lt;br&gt;&#xA;एवं व्यास समुद्रास्तु सुद्युम्नेनावतारिताः ॥ २२ ॥&lt;br&gt;&#xA;कुरुते तेषु यो यात्रां तस्य पुण्यफलं शृणु ॥&lt;br&gt;&#xA;स्नानं कृत्वा महापुण्ये समुद्रे क्षारसञ्ज्ञके ॥। ॥ २३ ॥&lt;br&gt;&#xA;कुर्याच्छाद्धं ततो व्यास पितॄणां भक्तितत्परः ॥&lt;br&gt;&#xA;पूजयेच्च महादेवं स्थलस्थं पार्वतीपतिम् ॥ २४ ॥&lt;br&gt;&#xA;मण्डकांश्च ततो दद्याद्ब्राह्मणे वेदपारगे ॥।&lt;br&gt;&#xA;पात्रं ताम्रमयं कार्यं लवणेन प्रपूरितम् ॥ २५ ॥&lt;br&gt;&#xA;सहिरण्यं च दातव्यं ब्राह्मणे वेदपारगे ॥&lt;br&gt;&#xA;सप्तधान्यसमायुक्तं वेणुजं वस्त्रवेष्टितम् ॥ २६ ॥&lt;br&gt;&#xA;सदक्षिणं फलैर्युक्तमर्घ्यं दद्यात्प्रयत्नतः ॥&lt;br&gt;&#xA;क्षीराब्धिं च ततो गत्वा स्नानं कुर्याच्च पूर्ववत् ॥ २७ ॥&lt;br&gt;&#xA;क्षीरं तत्र प्रदातव्यं ताम्रपात्रेण पूरितम् ॥&lt;br&gt;&#xA;दध्यब्धौ च तथा कृत्वा दद्याद्दध्योदनं शुभम् ॥ २८ ॥&lt;br&gt;&#xA;इक्ष्वब्धौ च तथा कृत्वा दद्याद्विप्रे गुडं शुभम् ॥&lt;br&gt;&#xA;यात्रां कृत्वा तु वै व्यास गां च दद्यात्पयस्विनीम् ॥ २९ ॥।&lt;br&gt;&#xA;एवं यः कुरुते यात्रां राजस्थलसमीपतः ॥&lt;br&gt;&#xA;भव्यां हि लभते लक्ष्मीं पुत्रांश्चापि मनोरमान् ॥ 5.1.14.३० ॥&lt;br&gt;&#xA;मृते स्वर्गमवाप्नोति यावदिन्द्राश्चतुर्दश ॥&lt;br&gt;&#xA;तावत्स्वर्गफलं भुक्त्वा पश्चान्मोक्षं प्रयास्यति ॥ ३१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहा त्म्ये राजस्थलेश्वरसमीपे चतुःसमुद्रमाहात्म्यवर्णनन्नाम चतुर्दशोऽध्यायः ॥ १४ ॥ छ ॥&lt;/p&gt;</description>
    </item>
    <item>
      <title>०१५ शङ्करादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/015_shankarAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/015_shankarAdityamAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;शृणु व्यास महातीर्थं नाम्ना शङ्करवापिका ॥&lt;br&gt;&#xA;क्रीडमानेन देवेन निर्मितं तीर्थमुत्तमम् ॥ १ ॥&lt;br&gt;&#xA;प्रक्षिप्तं देवदेवेन कपालक्षालनं जलम् ॥&lt;br&gt;&#xA;वापीगतं कृतं यस्मादतः शङ्करवापिका ॥ २ ॥&lt;br&gt;&#xA;अर्काष्टम्यां नरः स्नात्वा दिशासु विदिशासु च ॥&lt;br&gt;&#xA;पूर्वादिक्रमतो यावद्वापीमध्ये तथैव च ॥ ३ ॥&lt;br&gt;&#xA;हविष्यान्नयुतान्व्यास दद्याच्च करका न्नवान्॥&lt;br&gt;&#xA;शाकमूलांश्च विप्रेभ्यस्तस्य पुण्यफलं शृणु ॥ ४ ॥&lt;br&gt;&#xA;परत्र चेह ये लोकाः सर्वभावसमन्विताः ॥&lt;br&gt;&#xA;तत्रतत्र समायाति भुनक्त्यैश्वर्यमुत्तमम् ॥ ॥ ५ ॥&lt;br&gt;&#xA;ये नरा कीर्तयिष्यन्ति माहात्म्यमतिभाविकाः ॥&lt;br&gt;&#xA;रुद्रलोकेऽपि ते पूज्यास्तेभ्योऽपि सततं नमः ॥ ६ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;ततो वै देवदेवेशः पिनाकी वृषभध्वजः ॥&lt;br&gt;&#xA;तुष्टाव प्रयतो भूत्वा देवदेवं दिवाकरम् ॥ ७ ॥&lt;br&gt;&#xA;आजगाम दिवानाथः सन्तुष्टः प्राह शङ्करम् ॥ ८ ॥ ॥&lt;br&gt;&#xA;॥ सूर्य उवाच ॥ ॥&lt;br&gt;&#xA;वरं वरय भूतेश वरदोऽस्मि ददामि ते ॥&lt;br&gt;&#xA;तमाह वरदश्चेत्त्वं याच्यमानं कुरुष्व मे ॥ ९ ॥&lt;br&gt;&#xA;अंशेन स्थीयतामत्र हितार्थं सर्वदेहिनाम् ॥&lt;br&gt;&#xA;अवतीर्णो रविस्तत्र श्रुत्वा माहेश्वरं वचः ॥ 5.1.15.१० ॥&lt;br&gt;&#xA;ततो देवाधिदेवस्य शङ्करस्य महौजसः ॥&lt;br&gt;&#xA;वाक्येन भास्करस्तत्र ययौ ख्यातिं महाद्युतिः ॥ ११ ॥&lt;br&gt;&#xA;शङ्करादित्यनामेति लोकानुग्रहकारकः ॥&lt;br&gt;&#xA;देवा दैत्याश्च गन्धर्वा विस्मिताः सह किन्नरैः ॥ १२ ॥&lt;br&gt;&#xA;अहो धन्यमिदं स्थानं यत्रास्ते त्रिपुरान्तकः ॥&lt;br&gt;&#xA;भास्करोऽपि च तत्रस्थस्तीर्थमध्ये च वर्तते ॥ १३ ॥&lt;br&gt;&#xA;ततस्तुष्टाश्च ते सर्वे ब्रह्माद्याः सुरसत्तमाः ॥&lt;br&gt;&#xA;देवेशं पूजयामासुरादित्यं शङ्करं तथा॥१४॥&lt;br&gt;&#xA;मूर्तिमन्तश्च ते देवा अवतीर्य च शोभनम् ॥&lt;br&gt;&#xA;स्थापयित्वाऽब्रवीद्वाक्यं येऽत्र स्नास्यन्ति मानवाः ॥१५॥&lt;br&gt;&#xA;न दुःखं जायते तेषां जरामरण शोकजम् ॥&lt;br&gt;&#xA;सर्वयज्ञेषु यत्पुण्यं सर्वदानेषु यत्फलम्॥&lt;br&gt;&#xA;तस्माच्चैवाधिकं ह्यत्र शङ्करादित्यदर्शनात्॥१६॥&lt;br&gt;&#xA;व्याधयो नाधयश्चैव दारिद्र्यं न कदाचन ॥&lt;br&gt;&#xA;ऐश्वर्यं चातुलं तेषां जायते भुवि सर्वदा ॥१७॥&lt;br&gt;&#xA;न रोगो न च दारिद्र्यं वियोगो न च बन्धुभिः ॥&lt;br&gt;&#xA;जायते मुनिशार्दूल शङ्करादित्यदर्शनात्॥१८॥&lt;br&gt;&#xA;इत्येवं देवदेवेन पुरा वै शूलपाणिना ॥&lt;br&gt;&#xA;शङ्करादित्यनाम्ना च स्थापितं परमं पदम् ॥ १९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये शङ्करादित्यमाहात्म्यवर्णनन्नाम पञ्चदशोऽध्यायः ॥ १५ ॥ छ ॥&lt;/p&gt;</description>
    </item>
    <item>
      <title>०१६ नीलगन्धवतीप्रभाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/016_nIlagandhavatIprabhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/016_nIlagandhavatIprabhAvavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अथान्यत्सं प्रवक्ष्यामि तीर्थानां तीर्थमुत्तमम् ॥&lt;br&gt;&#xA;स्थापितं परमं तीर्थं स्वनाम्ना मुनिसत्तम ॥ १ ॥&lt;br&gt;&#xA;एकदा समये व्यास कपालक्षालनाय वै ॥&lt;br&gt;&#xA;शीर्षोदकं गृहीत्वा तु कपालेन महेश्वरः ॥ २ ॥&lt;br&gt;&#xA;प्रक्षाल्य चाक्षिपद्भूमौ तत्र तीर्थमनुत्तमम् ॥&lt;br&gt;&#xA;नाम्ना गन्धवती पुण्या नदी त्रैलोक्यविश्रुता ॥३॥&lt;br&gt;&#xA;ब्रह्मणो रुधिरेणाशु परि पूर्णाभवत्क्षणात् ॥&lt;br&gt;&#xA;तस्यां स्नानं सदा शस्तं स्वयं देवेन भाषितम्॥ ४ ॥&lt;br&gt;&#xA;श्राद्धं च तर्पणं कृत्वा तत्सर्वं चाक्षयं भवेत् ॥&lt;br&gt;&#xA;वायुभूतास्तु पितरस्तस्यास्ती रे तु दक्षिणे ॥ ५ ॥&lt;br&gt;&#xA;तिष्ठन्ति मुनिशार्दूल चिन्तयन्ति स्वगोत्रजम् ॥&lt;br&gt;&#xA;आगमिष्यति पुत्रोऽद्य नप्ता वा सन्तताविह ॥ ६ ॥&lt;br&gt;&#xA;संयावं पायसं वापि श्यामाकं सनिवारकम् ॥&lt;br&gt;&#xA;सकृत्क्षौद्रतिलैर्युक्तं पिण्डं दास्यति वै कदा ॥ ७ ॥&lt;br&gt;&#xA;तेन पिण्डप्रदानेन तृप्तिर्भवति चाक्षया ॥&lt;br&gt;&#xA;यस्तु स्नात्वा च वै पिण्डं दद्याद्वै चन्द्रं पर्वणि ॥ ६ ॥&lt;br&gt;&#xA;पितरौ द्वादशाब्दानि तृप्तिं यास्यन्ति तस्य वै ॥&lt;br&gt;&#xA;येऽत्रागत्य सुविद्वांसो मानवा वा तथा द्विजाः ॥ ९ ॥&lt;br&gt;&#xA;पितॄन्सन्तर्पयिष्यन्ति स्वर्गस्तेषां सदाऽक्षयः ॥&lt;br&gt;&#xA;तत्र यद्दीयते दानं त्रुटिमात्रं तु काञ्चनम् ॥ 5.1.16.१० ॥&lt;br&gt;&#xA;अक्षयं तस्य तत्प्रोक्तं ब्रह्मणा वै स्वयम्भुवा ॥&lt;br&gt;&#xA;गङ्गाद्वारे प्रयागे च कुरुक्षेत्रेऽथ पुष्करे ॥ ११ ॥&lt;br&gt;&#xA;वाराणस्यां गयायां च सा न तृप्तिर्भविष्यति ॥&lt;br&gt;&#xA;तुष्टाश्च पितरो नृणां दास्यन्ति काङ्क्षितान्वरान्॥ १२ ॥&lt;br&gt;&#xA;यो यमुद्दिश्य वैकाममिह श्राद्धं करिष्यति ॥&lt;br&gt;&#xA;तस्य तज्जायते सर्वं मृतस्य परमा गतिः ॥ १३ ॥&lt;br&gt;&#xA;नवमी अष्टमी चैव अमावास्याथ पूर्णिमा ॥&lt;br&gt;&#xA;सर्वाण्येतानि वै व्यास रवेः सङ्क्रम एव च ॥ १४ ॥&lt;br&gt;&#xA;ब्रह्मेन्द्र रुद्रदेवांश्च सूर्याग्निब्रह्मदैवतान् ॥&lt;br&gt;&#xA;विश्वेदेवान्सगन्धर्वान्यक्षाश्च मनुजान्पशून् ॥ १५ ॥&lt;br&gt;&#xA;सरीसृपान्पितृगणान्यच्चान्यद्भुवि संस्थितम् ॥&lt;br&gt;&#xA;श्राद्धं वै श्रद्धया कुर्वन्प्रीणयत्यखिलं जगत् ॥ १६ ॥&lt;br&gt;&#xA;मासिमास्यसिते पक्षे पञ्चदश्यां द्विजोत्तम ॥&lt;br&gt;&#xA;इन्दुक्षये यदा मैत्रं विशाखां चैव रोहिणीम् ॥ १७ ॥&lt;br&gt;&#xA;श्राद्धे पितृगणास्तृप्तिं प्रयान्ति पितरोऽर्जिताम् ॥&lt;br&gt;&#xA;वासवाजैकपादर्क्षे पितॄणां तृप्तिमिच्छता ॥ १८ ॥&lt;br&gt;&#xA;भक्त्या श्राद्धं प्रकर्तव्यं पित रस्तेन तर्पिताः ॥&lt;br&gt;&#xA;अपि धन्याः कुले जाता अस्माकं मतिशालिनः ॥ १९ ॥&lt;br&gt;&#xA;ये कुर्वन्ति च वै श्राद्धं पिण्डान्ये निर्वपन्ति च ॥&lt;br&gt;&#xA;तेन पिण्डप्रदानेन तृप्तिर्नो भविताऽक्षया ॥ 5.1.16.२० ॥&lt;br&gt;&#xA;इहैत्य वै पुण्यजलेषु सम्यक्स्नात्वा नरस्तांस्तु लभेत कामान् ॥&lt;br&gt;&#xA;यान्प्राप्य च प्रेतगणैः समेतः स मोदते देववृ तोऽथ सिद्धः ॥ २१ ॥&lt;br&gt;&#xA;चित्तं च वित्तं च नृणां च शुद्धं शस्तश्च कालः कथितो विधिश्च ॥&lt;br&gt;&#xA;पात्रं यथोक्तं परमा च भक्तिर्नृणां प्रयच्छन्ति हि वाञ्छितानि ॥ २२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये नीलगन्धवतीप्रभाववर्णनन्नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७ दशाश्वमेधमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/017_dashAshvamedhamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/017_dashAshvamedhamAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;दशाश्वमेधिके स्नात्वा दृष्ट्वा देवं महेश्वरम् ॥&lt;br&gt;&#xA;दशानामश्वमेधानां फलं प्राप्नोति मान वः ॥ १ ॥&lt;br&gt;&#xA;मनुना मानवेन्द्रेण राज्ञा चैव ययातिना ॥&lt;br&gt;&#xA;रघुणोशनसा चैव लोमशेन महर्षिणा ॥ २ ॥&lt;br&gt;&#xA;अत्रिणा भृगुणा व्यास दत्तात्रेयेण धीमता ॥&lt;br&gt;&#xA;पुरूरवसा पुण्येन नहुषेण नलेन च ॥ ३ ॥&lt;br&gt;&#xA;अत्र स्नानेन सम्प्राप्तं दशाश्वमेधिकं फलम् ॥&lt;br&gt;&#xA;सम्प्राप्ते द्वापरस्यान्ते राज्ञा बाष्कलिना तथा ॥ ४ ॥&lt;br&gt;&#xA;दशानामश्वमेधानां फल प्राप्तं द्विजोत्तम ॥&lt;br&gt;&#xA;कृष्णवर्णं तथा लिङ्गं पूजितं भक्तितः सदा ॥ ५ ॥&lt;br&gt;&#xA;दृष्ट्वा स्पृष्ट्वा च तं देवं प्रागुक्तं लभते फलम् ॥&lt;br&gt;&#xA;चैत्रे मासि सिताष्टम्यां देवं सम्पूज्य भक्तितः ॥ ६ ॥&lt;br&gt;&#xA;अश्वं दद्याच्च विप्राय सुरूपं च गुणान्वितम् ॥&lt;br&gt;&#xA;यावन्ति तस्य रोमाणि गण्यन्ते सङ्ख्यया द्विज ॥ ७ ॥&lt;br&gt;&#xA;तावद्वर्षसहस्राणि शिवलोके महीयते ॥&lt;br&gt;&#xA;शिवलोकात्परिभ्रष्टः सार्वभौमो भवेद्भुवि ॥ ८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये दशाश्वमेधमाहात्म्यवर्णनन्नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८ एकानंशामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/018_ekAnaMshAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/018_ekAnaMshAmAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;एकानंशां नमस्कृत्य देवीं त्रैलोक्यविश्रुताम् ॥&lt;br&gt;&#xA;पूजां कृत्वा विधानेन सर्वसिद्धिफलं लभेत् ॥ १ ॥&lt;br&gt;&#xA;अणिमादिगुणान्सर्वान्गुटिकासिद्धिमञ्जनम् ॥&lt;br&gt;&#xA;खड्गं च पादुके चैव विलवासं रसायनम् ॥&lt;br&gt;&#xA;सर्वं तुष्टा प्रयच्छेत नात्र कार्या विचारणा ॥ २ ॥&lt;br&gt;&#xA;सुरामांसोपहारैश्च भक्ष्यभोज्यैश्च पूजिता ॥&lt;br&gt;&#xA;सर्वान्कामान्नृणां देवी तुष्टा दद्याच्च सर्वदा ॥ ३ ॥&lt;br&gt;&#xA;महानवम्यां यो देवीं महिषेण प्रपूजयेत् ॥&lt;br&gt;&#xA;मेषेण वा यथालाभं सर्वान्कामानवाप्नुया त् ॥ ४ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कथं देवी समुत्पन्ना एकानंशेति विश्रुता ॥&lt;br&gt;&#xA;तत्सर्वं श्रोतुमिच्छामि सर्वपापप्रणाशिनी ॥ ५ ॥ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;पुरा कृतयुगस्यादौ ब्रह्मा लोकपितामहः ॥&lt;br&gt;&#xA;निशां सस्मार भगवान्स्वां तनूं पूर्वसम्भवाम् ॥ ६ ॥&lt;br&gt;&#xA;ततो भगवती रात्रिरुपतस्थे पितामहम् ॥&lt;br&gt;&#xA;तां विविक्ते समालोक्य ब्रह्मोवाच विभावरीम् ॥ ७ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;विभावरी महामाये विबुधानामुपस्थितम् ॥&lt;br&gt;&#xA;यत्कर्तव्यं त्वया देवि शृणु चार्थस्य निश्चयम्॥ ८ ॥&lt;br&gt;&#xA;तारकोनाम दैत्येन्द्रः सुरशत्रुरनिर्जितः ॥&lt;br&gt;&#xA;तस्य भयेन वै देवास्त्रस्ताः सर्वे दिवौकसः ॥ ९॥&lt;br&gt;&#xA;तस्माद्भद्रे महेशो वै जनयिष्यति चेद्वरम् ॥&lt;br&gt;&#xA;सुतं स भविता तस्य तारकस्यान्तकः किल ॥ 5.1.18.१० ॥&lt;br&gt;&#xA;शङ्करम्याभवत्पत्नी सती दक्षसुता तु या ॥&lt;br&gt;&#xA;सा पितुः कुपिता भद्रे कस्मिंश्चित्कारणान्तरे ॥ ११ ॥&lt;br&gt;&#xA;भवित्री हिमशैलस्य दुहिता लोकपावनी ॥&lt;br&gt;&#xA;विरहेण हरस्तस्या मत्वा शून्यञ्जगत्त्रयम् ॥ १२ ॥&lt;br&gt;&#xA;अतपद्धिमशैलस्य कन्दरे सिद्धसेविते ॥&lt;br&gt;&#xA;प्रतीक्षमाणस्तज्जन्म किञ्चित्कालं वसिष्यति ॥ १३ ॥&lt;br&gt;&#xA;तस्मात्सुतप्ततपसोर्भविता यो महाप्रभुः ॥&lt;br&gt;&#xA;स भविष्यति दैत्यस्य तारकस्य निवारकः ॥ १४ ॥&lt;br&gt;&#xA;जातमात्रा तु सा देवी स्वल्पसञ्ज्ञैव भामिनी ॥&lt;br&gt;&#xA;विरहोत्कण्ठिता गाढं हरसङ्गमलालसा ॥ १५ ॥&lt;br&gt;&#xA;तयोः सुतप्ततपसोः संयोगः स्यात्सुयुक्तयोः ॥&lt;br&gt;&#xA;पार्वतीहरयोस्तस्मात्सुरतं शक्तिकारणम् ॥ १६ ॥&lt;br&gt;&#xA;भवेत्तत्र सुराणां च कार्यार्थे विप्रमाचर ॥&lt;br&gt;&#xA;विघ्नं त्वया विधातव्यं यथा ताभ्यां तथा शृणु ॥ १७ ॥&lt;br&gt;&#xA;गर्भस्थानेऽथ तां मातः स्वेन रूपेण रञ्जय ॥&lt;br&gt;&#xA;ततो रहसि शर्वस्तां बिभ्रदानन्दपूर्वकम् ॥१८॥&lt;br&gt;&#xA;हासयिष्यति कालीति ततः सा कुपिता सती ॥&lt;br&gt;&#xA;प्रयास्यति तपः कर्तुं ततः सा तपसा युता ॥ १९ ॥&lt;br&gt;&#xA;जनयिष्यति यं शर्वादिन्दुवज्ज्योतिमण्ड लम् ॥&lt;br&gt;&#xA;स भविष्यति हन्ता वै सुरारीणां न संशयः ॥ 5.1.18.२० ॥&lt;br&gt;&#xA;त्वयापि दानवा देवि हन्तव्या लोकदुर्जयाः ॥&lt;br&gt;&#xA;यावच्च न सती देहे सङ्क्रान्तगुणसञ्चया ॥ २१ ॥&lt;br&gt;&#xA;तत्सङ्गमेन तावत्त्वं दैत्यान्हन्तुं भविष्यसि ॥&lt;br&gt;&#xA;एवं कृते त्वया देवि तपः काली करिष्यति ॥ २२ ॥&lt;br&gt;&#xA;समाप्तनियमा सा च यदा गौरी भविष्यति ॥&lt;br&gt;&#xA;तदा तवापि सारूप्यं शैलजा सम्प्रदास्यति ॥ २३ ॥&lt;br&gt;&#xA;ततस्तवापि सहजा सैकानंशा भविष्यति ॥&lt;br&gt;&#xA;रूपांशेन च संयुक्ता त्वमुमाख्या भविष्यसि ॥ २४ ॥&lt;br&gt;&#xA;एकानंशेति लोकस्त्वां वरदे पूजयिष्यति ॥&lt;br&gt;&#xA;भेदैर्बहुविधाकारैः सर्वगां कामसाधनीम् २५ ॥&lt;br&gt;&#xA;ॐकारवक्त्रा गायत्री त्वमेव ब्रह्मवादिनी ॥&lt;br&gt;&#xA;आक्रान्तरुचिराकारा राज्ञां चाहवशालिनी ॥२६॥&lt;br&gt;&#xA;विशां त्वं कमलादेवी शूद्राणां जननी स्वयम् ॥&lt;br&gt;&#xA;ज्ञानिनां ज्ञेयरूपा त्वं त्वं गतिः सर्वदेहिनाम् ॥ २७ ॥&lt;br&gt;&#xA;त्वं च कीर्तिमतां कीर्तिस्त्वं भूतिः सर्वदेहिनाम् ॥&lt;br&gt;&#xA;रतिदा रक्तचित्तानां प्रीतिस्त्वं स्नेहवर्तिनाम्॥ २८ ॥&lt;br&gt;&#xA;त्वं कान्तिः कृतभूषा णां त्वं शान्तिर्हृष्टकर्मणाम् ॥&lt;br&gt;&#xA;त्वं च भ्रान्तिरबोधानां त्वं कीर्तिः क्रमयाजिनाम् ॥ २९ ॥&lt;br&gt;&#xA;महावेला समुद्राणां विलासस्त्वं विलासिनाम् ॥&lt;br&gt;&#xA;सम्भूतिस्त्वं पदार्थानां स्थितिस्त्वं लोकशालिनाम् ॥ 5.1.18.३० ॥&lt;br&gt;&#xA;इत्यनेकविधैर्देवि रूपैर्लोकेषु चर्चिता ॥&lt;br&gt;&#xA;ये त्वां पश्यन्ति वरदे पूजयिष्यन्ति चापि ये ॥&lt;br&gt;&#xA;कामा नाप्स्यन्ति ते सर्वे नियतं नात्र संशयः ॥ ३१ ॥&lt;br&gt;&#xA;इत्येवं सा समुत्पन्ना ब्रह्मणा संस्तुता सती ॥&lt;br&gt;&#xA;एकानंशा महादेवी ध्यातव्या सापि भक्तितः ॥३२॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्य एकानंशामाहात्म्यवर्णनन्नामाष्टादशो ऽध्यायः ॥ १८ ॥ ॥ छ ॥&lt;/p&gt;</description>
    </item>
    <item>
      <title>०१९ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/019_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/019_varNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अथातः सम्प्रवक्ष्यामि हरसिद्धिं सुसिद्धिदाम् ॥&lt;br&gt;&#xA;पार्वत्या हरणे यत्र सिद्धिः प्राप्ता हरेण च ॥ १ ॥&lt;br&gt;&#xA;बलिनौ दानवौ जातौ नाम्ना चण्डप्रचण्डकौ ॥&lt;br&gt;&#xA;उत्खाय त्रिदिवं सर्वं गिरिं कैलासमागतौ ॥ २ ॥&lt;br&gt;&#xA;दृष्ट्वा तत्र गिरीशं तु उद्यताक्षाक्षहस्तकम् ॥&lt;br&gt;&#xA;नागेशं शशिखट्वाङ्गं गृहीत्वा दक्षिणे करे ॥ ३ ॥&lt;br&gt;&#xA;देविदेवीति जल्पन्तं दासस्तेऽस्मीति वादिनम् ॥&lt;br&gt;&#xA;यावदेकं तु फलकं तावद्द्यूतं प्रवर्तताम् ॥ ४ ॥&lt;br&gt;&#xA;रागीभूते तदा देवे तौ प्राप्तौ देवकण्टकौ ॥&lt;br&gt;&#xA;उत्सादिताः शिवगणा नन्दिना प्रतिषेधितौ ॥ ५ ॥&lt;br&gt;&#xA;ततस्ताभ्यां तदा नन्दी शूलाभ्यां प्रविदारितः ॥&lt;br&gt;&#xA;समं सव्यदक्षिणं वै सुस्राव रुधिरं बहु ॥ ६ ॥&lt;br&gt;&#xA;नन्दिनं ताडितं दृष्ट्वा तदा शिलादनन्दनम् ॥&lt;br&gt;&#xA;ध्याता हरेण सा देवी प्रणता साऽग्रतः स्थिता ॥ ७ ॥&lt;br&gt;&#xA;वध्यतां तौ महादैत्यौ वधामीति वचोऽब्रवीत् ॥&lt;br&gt;&#xA;गृहीत्वा मुद्गरं घोरमतिक्रोधादताडयत् ॥ ८ ॥&lt;br&gt;&#xA;यदा तया हतौ दृष्टौ दानवौ बलगवितौ ॥&lt;br&gt;&#xA;हरस्तामाह हे चण्डि संहृतौ दुष्टदानवौ ॥ ९ ॥&lt;br&gt;&#xA;हरसिद्धिरतो लोके नाम्ना ख्यातिं गमिष्यसि ॥&lt;br&gt;&#xA;ततः प्रभृति सा देवी हरसिद्धि प्रदायिनी ॥&lt;br&gt;&#xA;हरसिद्धिरिति ख्याता महाकाले बभूव ह ॥ 5.1.19.१० ॥&lt;br&gt;&#xA;यः पश्येत्परया भक्त्या हरसिद्धिं नरोत्तमः ॥&lt;br&gt;&#xA;सोऽक्षयाल्ँलभते कामान्मृतः शिवपुरं व्रजेत् ॥ ११ ॥&lt;br&gt;&#xA;आदिसिद्धिं महादेवीं नित्यां व्योमस्वरूपिणीम् ॥&lt;br&gt;&#xA;हरसिद्धिं प्रपश्येद्यः सोऽभीष्टं लभते फलम् ॥ १२ ॥&lt;br&gt;&#xA;यः स्मरेद्धरसिद्धीति मन्त्रं च चतुरक्षरम् ॥&lt;br&gt;&#xA;न वैरिणो भयं तस्य दारिद्र्यं नैव जायते ॥ १३ ॥&lt;br&gt;&#xA;नरो महानवम्यां यो हरसिद्धिं प्रपूजयेत् ॥&lt;br&gt;&#xA;महिषं च बलिं दद्यात्स भवेद्भूपतिर्भुवि ॥ १४ ॥&lt;br&gt;&#xA;नवम्यां पूजिता देवी हरसिद्धिर्हरप्रिया ॥&lt;br&gt;&#xA;तुष्टा नृणां सदा व्यास ददात्यनवमं फलम् ॥ १५ ॥&lt;br&gt;&#xA;सा पुण्या सा पवित्रा च सर्वत्र सुखदायिनी ॥&lt;br&gt;&#xA;स्मृता सम्पूजिता दृष्टा धनपुत्रसुखप्रदा ॥ १६ ॥&lt;br&gt;&#xA;महानवम्यां ये व्यास हन्यन्ते महिषादयः ॥&lt;br&gt;&#xA;सर्वे ते स्वर्गतिं यान्ति घ्नतां पापं न विद्यते ॥ १७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवत्यखण्डेऽवन्तीक्षेत्रमाहात्म्ये हरसिद्धिमाहात्म्य वर्णनन्नामैकोनविंशोऽध्यायः ॥ १९ ॥ छ ॥&lt;/p&gt;</description>
    </item>
    <item>
      <title>०२०</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/020/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;मासमेकं नरो भक्त्या पश्येद्वा वटयक्षिणीम् ॥&lt;br&gt;&#xA;पूजयेत्स्वर्णपुष्पैश्च तस्य सिद्धिर्न हीयते ॥ १ ॥&lt;br&gt;&#xA;इति वटयक्षिणीमाहात्म्यम् ॥&lt;br&gt;&#xA;पिशाचके नरः स्नात्वा चतुर्दश्यां विशेषतः ॥&lt;br&gt;&#xA;तिलान्ददाति यो भक्त्या न पिशाचः प्रजायते ॥ २ ॥&lt;br&gt;&#xA;यं समुद्दिश्य यद्दत्तं तदक्षयतरं भवेत् ॥&lt;br&gt;&#xA;तत्कुलं हि पिशाचत्वान्मुच्यते नात्र संशयः ॥ ३ ॥&lt;br&gt;&#xA;यस्य नाम्ना नरः स्नाति पिशाच त्वात्स मुच्यते ॥&lt;br&gt;&#xA;कुम्भान्वा करकान्वापि योऽत्र दद्यात्समण्डकान् ॥ ४ ॥&lt;br&gt;&#xA;तस्य वै शाश्वती मुक्तिः कुले प्रेतो न जायते ॥&lt;br&gt;&#xA;शिप्रागुम्फेश्वरं दृष्ट्वा रुद्र भक्तो जितेन्द्रियः ॥ ५ ॥&lt;br&gt;&#xA;मुच्यते सर्वपापेभ्यः कञ्चुकेन फणी यथा ॥&lt;br&gt;&#xA;स्नात्वागस्त्येश्वरं पश्येद्योऽतिभक्त्या च मानवः ॥ ६ ॥&lt;br&gt;&#xA;त्यक्त्वा यमगृहं व्यास रुद्रलोकं स गच्छति ॥&lt;br&gt;&#xA;शिप्रायां यो नरः स्नात्वा पश्येड्ढुण्ढेश्वरं शिवम् ॥ ७ ॥&lt;br&gt;&#xA;सोऽश्वमेधफलं व्यास लभते नात्र संशयः ॥&lt;br&gt;&#xA;देवेनात्र पुरा व्यास वादितो डमरुर्यतः ॥ ८ ॥&lt;br&gt;&#xA;देवस्तेन समाख्यातो नाम्ना डमरुकेश्वरः ॥&lt;br&gt;&#xA;भक्त्या पश्येन्नरो यस्तु देवं डमरुकेश्वरम् ॥ ९ ॥&lt;br&gt;&#xA;नैव व्याधिभयं तस्य मृतः शिवपुरं व्रजेत् ॥&lt;br&gt;&#xA;अनादिकल्पेश्वरं यस्तु भक्त्या पश्यति मानवः ॥ 5.1.20.१० ॥&lt;br&gt;&#xA;राज्यं स लभते स्वर्गं यथा देवः पुरन्दरः ॥&lt;br&gt;&#xA;देवानामप्यसौ व्यास स्पर्धनीयः सदा भवेत् ॥ ११॥&lt;br&gt;&#xA;कल्पकोटिशतं साग्रं भोगयुक्तस्तु मोदते ॥&lt;br&gt;&#xA;पश्येत्सिद्धेश्वरं यस्तु वीरभद्रं च चण्डिकाम्॥ ॥ १२ ॥&lt;br&gt;&#xA;सोत्रैव लभते सिद्धिं जयं सर्वत्र मानवः ॥&lt;br&gt;&#xA;स्वर्णजालेश्वरं दृष्ट्वा स्नातस्तीर्थे त्रिविष्टपे ॥१३॥&lt;br&gt;&#xA;स्वर्णेन पूजयेद्देवं सर्वपापैः प्रमुच्यते ॥&lt;br&gt;&#xA;स्नात्वा पश्येन्नरो भक्त्या यः कर्कोटेश्वरं शिवम् ॥ १४ ॥&lt;br&gt;&#xA;सर्पतो न भयं तस्य दारिद्यं नैव जायते ॥&lt;br&gt;&#xA;यः पश्येत्परया भक्त्या महामायां सनातनीम् ॥ ॥ १५ ॥&lt;br&gt;&#xA;विष्णुमायाविनिर्मुक्तः स याति परमं पदम् ॥&lt;br&gt;&#xA;अर्चयेत्परया भक्त्या यः कपालेश्वरं नरः ॥ १६ ॥&lt;br&gt;&#xA;स मुच्येत महापापैर्यद्यपि ब्रह्महा भवेत् ॥&lt;br&gt;&#xA;स्वर्गद्वारे नरः स्नात्वा दृष्ट्वा देवं च भैरवम् ॥ १७ ॥&lt;br&gt;&#xA;दर्शनात्तस्य देवस्य शतयज्ञफलं भवेत् ॥ १८ ॥&lt;br&gt;&#xA;इतिश्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये चतुर्दशतीर्थयात्रावर्णनन्नाम विंशोऽध्यायः ॥ २० ॥ ॥ छ ॥&lt;/p&gt;</description>
    </item>
    <item>
      <title>०२१ हनुमत्केश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/021_hanumatkeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/021_hanumatkeshvaramAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अथान्यत्सम्प्रवक्ष्यामि देवं त्रिदशपूजितम् ॥&lt;br&gt;&#xA;हनुमत्केश्वरन्नाम भुक्तिमुक्तिफलप्रदम् ॥ १ ॥&lt;br&gt;&#xA;शैवे सरसि यः स्नात्वा पश्येद्धनुमत्केश्वरम् ॥&lt;br&gt;&#xA;कल्पकोटिसहस्राणि वायुलोके स मोदते ॥ २ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;हनुमत्केश्वरो यस्तु ह्युक्तः पूर्वं त्वयाऽनघ ॥&lt;br&gt;&#xA;कथां कथय ह्येतस्य वृत्तपूर्वां सनातनीम् ॥ ३ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;त्रैलोक्यकण्टकः पूर्वं रावणो नाम राक्षसः ॥&lt;br&gt;&#xA;विष्णुना रामरूपेण लङ्कायां विनिपातितः ॥ ४ ॥&lt;br&gt;&#xA;घातयित्वा तु तं दुष्टं सीतामादाय जानकीम् ॥&lt;br&gt;&#xA;वानरैः सह ऋक्षैश्च नगरीं स्वामुपागतः ॥ ५ ॥&lt;br&gt;&#xA;तत्र राज्यमनुप्राप्य ऋषिभिः परिवारितः ॥&lt;br&gt;&#xA;कथावसाने रामेण ह्यगस्त्यो मुनिसत्तमः ॥ ६ ॥&lt;br&gt;&#xA;पप्रच्छ च द्वयोर्वीर्यं शम्भुवातजयोस्तदा ॥&lt;br&gt;&#xA;तदा दाशरथिं प्राह अग स्तिर्मुनिसत्तमः ॥ ७ ॥&lt;br&gt;&#xA;अनौपम्यो यथा देवो युद्धे शौर्यम्? महेश्वरः ॥&lt;br&gt;&#xA;ज्ञेयो वायुसुतस्तद्वत्सत्यमेतद्ब्रवीमि ते ॥ ८ ॥&lt;br&gt;&#xA;एतच्छुत्वाथ हनुमान्यद्धरेणो पमा मम ॥&lt;br&gt;&#xA;कृता मुनिवरेणेह प्रत्यक्षं राघवस्य ह ॥ ९ ॥&lt;br&gt;&#xA;गमिष्ये नगरीं लङ्कां लिङ्गमेकं प्रयाचितुम् ॥&lt;br&gt;&#xA;राक्षसेन्द्रं महाभागं विभीषणमकल्म षम् ॥ 5.1.21.१० ॥&lt;br&gt;&#xA;ततो गतः स लङ्कायां विभीषणमुवाच ह ॥&lt;br&gt;&#xA;देहि मे त्वं महाभाग लिङ्गमेकं च शोभनम् ॥ ११ ॥&lt;br&gt;&#xA;उक्तं च राक्षसेन्द्रेण गृहाणैतद्यथा रुचि ॥&lt;br&gt;&#xA;एतानि षट् च लिङ्गानि रावणस्थापितानि वै ॥ १२ ॥&lt;br&gt;&#xA;त्रैलोक्यविजयात्पूर्वं मम भ्रात्रा महात्मना ॥&lt;br&gt;&#xA;एतेषु यदभीष्टं ते लिङ्गं कथय सुव्रत ॥&lt;br&gt;&#xA;तत्प्रयच्छामि तेऽद्यैव सत्यमेतत्प्लवङ्गम ॥ १३ ॥&lt;br&gt;&#xA;ततो जग्राह हनुमाल्ँलिङ्गं मौक्तिकसन्निभम् ॥&lt;br&gt;&#xA;यदेतद्दृश्यते वीर तत्प्रयच्छ ममानघ ॥ ॥ १४ ॥&lt;br&gt;&#xA;श्रुत्वा हनुमतो वाक्यमथोवाच विभीषणः ॥&lt;br&gt;&#xA;दत्तमेतन्महावीर लिङ्गं यद्धृतवानसि ॥ १५ ॥&lt;br&gt;&#xA;श्रूयते हि पुरावृत्तं लिङ्गमेतद्धनेश्वरः ॥&lt;br&gt;&#xA;रुद्र भक्त्या समायुक्तस्त्रिकालमप्यपूजयत् ॥ १६ ॥&lt;br&gt;&#xA;रावणेन यदा बद्धस्तदानीं हि धनेश्वरः ॥&lt;br&gt;&#xA;लिङ्गस्यास्य प्रभावेन विमुक्तः समपद्यत ॥ १७ ॥&lt;br&gt;&#xA;प्रसादात्तस्य लिङ्गस्य धनेशो धनरक्षकः ॥&lt;br&gt;&#xA;गृहीत्वा तन्महालिङ्गं स्वस्थो जातोऽथ वानरः ॥ १८ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;गृहीत्वा तु ततो लिङ्गं प्रस्थितो विमलेंऽबरे ॥&lt;br&gt;&#xA;सप्तमे दिवसे चैव सम्प्राप्तोऽवन्तिकां पुरीम् ॥ १९ ॥&lt;br&gt;&#xA;तत्र रुद्रसरस्तीरे स्थाप्य स्नानमथाकरोत् ॥&lt;br&gt;&#xA;महाकालस्य पूजार्थं गमनं प्रत्यचिन्तयत् ॥ 5.1.21.२० ॥&lt;br&gt;&#xA;उद्धर्तुकामस्तल्लिगमुद्धर्तुं न शशाक सः ॥ २१ ॥&lt;br&gt;&#xA;ततो व्यवस्थितो देवः प्राह तं वायुनन्दनम् ॥&lt;br&gt;&#xA;अस्मिन्क्षेत्रे हनूमन्मां त्वन्नाम्नैव प्रतिष्ठापय ॥ २२ ॥&lt;br&gt;&#xA;हनुमत्केश्वरं चाथ लोके ख्यातं भविष्यति ॥&lt;br&gt;&#xA;शैलवच्चोन्नतं लिङ्गं स्थापितं वायुसूनुना ॥ २३ ॥&lt;br&gt;&#xA;शनौ पश्येन्नरो यस्तु हनुमत्केश्वरं शिवम् ॥&lt;br&gt;&#xA;तस्य शत्रुभयं नास्ति सङ्ग्रामे जयमाप्नुयात् ॥ २४ ॥&lt;br&gt;&#xA;न च चौरभयं तस्य न दारिद्र्यं न दुर्गतिः ॥&lt;br&gt;&#xA;तैलाभिषेकं यः कुर्याद्धनुमत्केश्वरे शिवे ॥२५॥&lt;br&gt;&#xA;तस्य रोगाः प्रलीयन्ते ग्रहपीडा न जायते ॥&lt;br&gt;&#xA;ये द्रक्ष्यन्ति नराः भक्त्या तेषां मोक्षो भविष्यति ॥२६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये हनुमत्केश्वरमाहात्म्यवर्णनन्नामै कविंशोऽध्यायः ॥२१॥ ॥ छ ॥&lt;/p&gt;</description>
    </item>
    <item>
      <title>०२२ रुद्रसरोमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/022_rudrasaromAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/022_rudrasaromAhAtmyavarNanam/</guid>
      <description>&lt;p&gt;॥ श्रीसनत्कुमार उवाच ॥ ॥&lt;br&gt;&#xA;यमेश्वरं तु यः पश्येत्स्नापयित्वा तिलाम्भसा ॥&lt;br&gt;&#xA;कुङ्कुमेन समालिप्य पूजयेदुत्पलैस्ततः ॥ १ ॥&lt;br&gt;&#xA;दहेत्कृष्णागरुं धूपं दापयेत्तिलतण्डुलान् ॥&lt;br&gt;&#xA;य एवमर्चयेद्देवमीश्वरं शूलहस्तकम्॥ २ ॥&lt;br&gt;&#xA;यत्र कुत्र मृतस्यापि यमः पितृसमो भवेत् ॥ ३ ॥&lt;br&gt;&#xA;॥ इति यमेश्वरमाहात्म्यम्॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;कथयामि परं व्यास तीर्थं तीर्थेषु चोत्तमम् ॥&lt;br&gt;&#xA;नाम्ना रुद्रसरः प्रोक्तं त्रिषु लोकेषु विश्रुतम् ॥ ४ ॥&lt;br&gt;&#xA;तत्र स्नात्वा शुचिर्भूत्वा पश्येत्कोटेश्वरं शिवम् ॥&lt;br&gt;&#xA;मुच्यते सर्वपापेभ्यो रुद्रलोकं स गच्छति ॥ ५ ॥&lt;br&gt;&#xA;श्राद्धं तत्रैव कृत्वा तु शृणु यत्फलमाप्नुयात् ॥&lt;br&gt;&#xA;दशानामश्वमेधानां वाजपेयशतस्य च॥६॥&lt;br&gt;&#xA;फलं कोटिगुणं व्यास लभते नात्र संशयः॥&lt;br&gt;&#xA;पितॄनुद्दिश्य यत्किञ्चित्कोटितीर्थे प्रदीयते॥७॥&lt;br&gt;&#xA;तत्सर्वं कोटिगुणितं जायते नात्र संशयः॥&lt;br&gt;&#xA;कोटितीर्थे नरः स्नात्वा ध्यायेद्यः परमाक्षरम्॥८॥&lt;br&gt;&#xA;मुच्यते सर्वपापेभ्यो निर्मोकेन यथोरगः ॥&lt;br&gt;&#xA;प्रातरुत्थाय यो विप्र तत्र स्नानं करोति वै ॥९॥&lt;br&gt;&#xA;दृष्ट्वा देवं महाकालं गोसहस्रफलं लभेत्॥&lt;br&gt;&#xA;कोटितीर्थे नरः स्नात्वा सप्तरात्रोषितः शुचिः ॥5.1.22.१०॥&lt;br&gt;&#xA;चान्द्रायणसहस्रस्य फलं प्राप्नोति मानवः ॥&lt;br&gt;&#xA;जागरं तत्र कुर्याद्यो ह्यनन्तफलमश्नुते ॥ ११ ॥&lt;br&gt;&#xA;गन्धपुष्पार्चनं कृत्वा महास्नपनपूर्वकम् ॥&lt;br&gt;&#xA;य एवं नयते रात्रिं सोपवासो जितेन्द्रियः ॥ १२ ॥&lt;br&gt;&#xA;लभते सर्वकामित्वं यत्सुरैरपि दुर्लभम् ॥&lt;br&gt;&#xA;कार्तिक्यामथ वैशाख्यां देवं तत्र प्रपूजयेत् ॥ १३ ॥&lt;br&gt;&#xA;गन्धपुष्पैश्च कालीनैस्तथा वस्त्रैः सुशोभनैः ॥&lt;br&gt;&#xA;कर्पूरं कुङ्कुमं चैव श्रीखण्डमगरुं तथा ॥ १४ ॥&lt;br&gt;&#xA;समभागानि कृत्वा तु शिलापृष्ठे च पेषयेत् ॥&lt;br&gt;&#xA;अनुलिप्य महाकालं रुद्रस्यानुचरो भवेत् ॥ १५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये रुद्रसरोमाहात्म्यवर्णनन्नाम द्वाविंशोऽध्यायः ॥ ॥ २२ ॥ ॥ छ ॥&lt;/p&gt;</description>
    </item>
    <item>
      <title>०२३ महाकालेश्वरयात्रामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/023_mahAkAleshvarayAtrAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/023_mahAkAleshvarayAtrAmAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अथ यात्रां प्रवक्ष्यामि महाकालस्य यत्नतः ॥&lt;br&gt;&#xA;शिवां श्रेयस्करीं पुण्यां पुण्यलोकप्रदायिनीम् ॥ ॥ १ ॥&lt;br&gt;&#xA;स्नात्वा सरसि रुद्रस्य दृष्ट्वा कोटेश्वरं शिवम्॥&lt;br&gt;&#xA;नमस्कृत्य ततो गच्छेन्महाकालं सनातनम् ॥ २ ॥&lt;br&gt;&#xA;गन्धैः पुष्पैर्नमस्कारैः सम्पूज्य त्रिदशेश्वरम्॥&lt;br&gt;&#xA;प्रणिपत्य ततो गच्छेद्देवं कपालमोचनम् ॥ ३ ॥&lt;br&gt;&#xA;तत्रैव देवदेवेशः कपालं न्यस्तवान्क्षितौ ॥&lt;br&gt;&#xA;कपाले तत्क्षणान्न्यस्ते तत्राभूल्लिङ्गमुत्तमम् ॥ ॥ ४ ॥&lt;br&gt;&#xA;कपालमोचनं नाम सर्वपापप्रणाशनम् ॥&lt;br&gt;&#xA;तत्र वै स्नपनं कुर्यादाज्यपलशतेन वै ॥ ५ ॥&lt;br&gt;&#xA;तदर्धार्धेन पादेन वित्तशाठ्यविवर्जितः ॥&lt;br&gt;&#xA;काले पूर्णे स विप्रेन्द्र शिवलोके महीयते ॥ ६ ॥&lt;br&gt;&#xA;नमस्कृत्य ततो गच्छेत्कपिलेश्वरमुत्तमम् ॥&lt;br&gt;&#xA;दर्शनादस्य देवस्य मुच्यते ब्रह्महत्यया ॥ ७ ॥&lt;br&gt;&#xA;हनुमत्केश्वरं देवं ततो गच्छेत्समाहितः ॥&lt;br&gt;&#xA;ऐश्वर्यमतुलं व्यास दर्शनादस्य जायते ॥ ८ ॥&lt;br&gt;&#xA;ततो गच्छेन्महादेवं पैप्पलाख्यं सनातनम् ॥&lt;br&gt;&#xA;यस्य दर्शनमात्रेण मुक्तिः स्याद्द्विजसत्तम ॥ ९ ॥&lt;br&gt;&#xA;स्वप्नेश्वरं ततो गच्छेद्भक्तिश्रद्धासमन्वितः ॥&lt;br&gt;&#xA;दर्शनादस्य देवस्य दुःस्वप्नं च विनश्यति ॥ 5.1.23.१० ॥&lt;br&gt;&#xA;ततो गच्छेन्महादेवमीशानं विश्वतोमुखम्॥&lt;br&gt;&#xA;यस्य दर्शनमात्रेण विश्वस्यैव पतिर्भवेत् ॥ ११ ॥&lt;br&gt;&#xA;सोमेश्वरं ततो गच्छेज्जितक्रोधो जितेन्द्रियः ॥&lt;br&gt;&#xA;कुष्ठरोगादिदोषेभ्यो दर्शनादस्य मुच्यते ॥ १२ ॥&lt;br&gt;&#xA;वैश्वानरेश्वरं व्यास ततो गच्छेत्समाहितः ॥&lt;br&gt;&#xA;तस्य वृद्धिः सदा लोके जायते तस्य दर्शनात् ॥ १३ ॥&lt;br&gt;&#xA;बीजपूरकहस्तं तु लकु लीशं ततो व्रजेत् ॥&lt;br&gt;&#xA;रुद्रत्वं दर्शनात्तस्य जायते नात्र संशयः ॥ १४ ॥&lt;br&gt;&#xA;ततो गच्छेन्महादेवं गद्याणेश्वरमुत्तमम् ॥&lt;br&gt;&#xA;यस्य दर्शनमात्रेण जायन्ते सर्व सिद्धयः ॥१५॥&lt;br&gt;&#xA;अभ्यर्थितः सदा देवैः पूजितः सिद्धिकारणात् ॥&lt;br&gt;&#xA;तेनाभ्यर्थितेश्वरोऽयं विख्यातो विघ्ननायकः ॥१६॥&lt;br&gt;&#xA;वयोवृद्धं ततो गच्छेन्महाकालं सनातनम् ॥&lt;br&gt;&#xA;न रोगो न जराव्याधिर्दर्शनान्नात्र संशयः ॥ १७ ॥&lt;br&gt;&#xA;विघ्ननाशं ततो गच्छेत्प्राणीशं बलमुत्तमम् ॥&lt;br&gt;&#xA;स्नानं घटशतैस्तस्य कुर्याद्भक्त्या समाहितः ॥ १८ ॥&lt;br&gt;&#xA;तस्य चैव कृते स्नाने लभ्यन्ते सर्वसिद्धयः ॥&lt;br&gt;&#xA;स्वर्गश्चापि सदा व्यास दर्शनादस्य जायते ॥ १९ ॥&lt;br&gt;&#xA;तनयं तमनूल्लङ्घ्य दण्ड पाणिं ततो व्रजेत् ॥&lt;br&gt;&#xA;यस्य दर्शनमात्रेण यमलोको न दृश्यते ॥ 5.1.23.२० ॥&lt;br&gt;&#xA;पुष्पदन्तं ततो गच्छेद्भक्तिश्रद्धासमन्वितः ॥&lt;br&gt;&#xA;यस्य दर्शनमात्रेण मुच्यते सर्वपातकैः ॥ २१ ॥&lt;br&gt;&#xA;गुह्यं चैव महाकालं ततो गच्छेत्समाहितः ॥&lt;br&gt;&#xA;यस्य दर्शनमात्रेण गुह्यपापैः प्रमुच्यते ॥ २२ ॥&lt;br&gt;&#xA;ततो गच्छेत्समाधिस्थो दुर्वासेश्वरमुत्तमम् ॥&lt;br&gt;&#xA;यस्य दर्शनमात्रेण कृतकृत्यो नरो भवेत् ॥ २३ ॥&lt;br&gt;&#xA;श्वासावरोधनं कृत्वा दुर्वाससः समीपतः ॥&lt;br&gt;&#xA;गौरीं गत्वा महादुर्गां त्यजेच्छ्वासमनन्तरम् ॥ २४ ॥&lt;br&gt;&#xA;तत्रोच्छ्वासो विमोक्त्यस्तामभ्यर्च्य तु सर्वथा ॥&lt;br&gt;&#xA;कालेश्वरं ततो गच्छेद्देवदेवं महेश्वरम् ॥ २५ ॥&lt;br&gt;&#xA;यस्य दर्शनमात्रेण यमलोकं न पश्यति ॥&lt;br&gt;&#xA;विधीशं च ततो गच्छेद्देवदेवं महेश्वरम् ॥ २६ ॥&lt;br&gt;&#xA;यस्य दर्शनमात्रेण बधिरत्वं न जायते ॥&lt;br&gt;&#xA;कीर्तयेदात्मनो नाम स्थानं गोत्रं च तस्य वै ॥ २७ ॥&lt;br&gt;&#xA;न कीर्तयेद्यदा नाम सा यात्रा विफली भवेत् ॥&lt;br&gt;&#xA;देवस्याग्रे ततो व्यास उपविश्य समाहितः ॥ ॥ २८ ॥&lt;br&gt;&#xA;भक्तियुक्तस्ततो ब्रूयान्नमस्कृत्वा पुनःपुनः ॥&lt;br&gt;&#xA;मया समर्पिता यात्रा त्वत्प्रसादान्महेश्वर ॥ २९ ॥&lt;br&gt;&#xA;संसारसागराद्धोरान्मामुद्धर जगत्पते ॥&lt;br&gt;&#xA;अनेन विधिना यस्तु महाकालं प्रदक्षयेत् ॥ 5.1.23.३० ॥&lt;br&gt;&#xA;प्रदक्षिणीकृता तेन सप्तद्वीपा वसुन्धरा ॥&lt;br&gt;&#xA;गोलक्षं द्विजलक्षाय दत्त्वा यल्लभते फलम् ॥ ३१ ॥&lt;br&gt;&#xA;तत्फलं देवदेवस्य सकृद्दत्त्वा प्रदक्षिणम्॥&lt;br&gt;&#xA;भक्त्या परमया युक्तो महाकालं प्रदक्षयेत् ॥ ३२ ॥&lt;br&gt;&#xA;पदेपदे यज्ञफलमिति मे शङ्करोऽब्रवीत् ॥&lt;br&gt;&#xA;षष्टिकोटि सहस्राणि षष्टिकोटिशतानि च ॥ ३३ ॥&lt;br&gt;&#xA;पूजितानि भवन्त्यत्र यात्रेश्वरसमर्चनात् ॥&lt;br&gt;&#xA;य एवं कुरुते यात्रां शिवध्यानपरायणः ॥ ३४ ॥&lt;br&gt;&#xA;सहस्रदक्षिणां दद्यात्तस्य पुण्यफलं शृणु ॥&lt;br&gt;&#xA;सप्तजन्मकृतात्पापान्मुच्यते नात्र संशयः ॥ ३५ ॥&lt;br&gt;&#xA;एवं यात्रां समाप्याथ गत्वा निजगृहं नरः ॥&lt;br&gt;&#xA;यात्रादैवत सङ्ख्यान्वै षड्विंशतिद्विजोत्तमान्॥ ३६ ॥&lt;br&gt;&#xA;भोजयेच्छिवभक्तांश्च शिवध्यानपरायणान् ॥&lt;br&gt;&#xA;सवस्त्रां दक्षिणां दत्त्वा प्राप्यानुज्ञां विसर्जयेत् ॥ ३७ ॥&lt;br&gt;&#xA;यात्राक्रमेण चैकैकं द्वारान्तरमनुव्रजेत् ॥&lt;br&gt;&#xA;धर्मोपदेशके पश्चात्सर्वोपस्करसंयुताम् ॥ ३८ ॥&lt;br&gt;&#xA;धेनुं पयस्विनीं दद्याद्वित्तशाठ्यविवर्जितः ॥&lt;br&gt;&#xA;भुञ्जीताथ स्वयं व्यास सर्वभृत्यसमन्वितः ॥ ३९ ॥&lt;br&gt;&#xA;दीनानाथदरिद्रान्धविकलाद्यांश्च भोजयेत् ॥&lt;br&gt;&#xA;यदत्र फलमुद्दिष्टं तद्वदामि शृणुष्व मे ॥ 5.1.23.४० ॥&lt;br&gt;&#xA;कुलानां शतमुद्धृत्य मातापित्रोः समाहितः ॥&lt;br&gt;&#xA;कल्पकोटिसहस्राणि शिवलोके स मोदते ॥ ४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये महाकालेश्वरयात्रामाहात्म्यवर्णनन्नाम त्रयोविंशोऽध्यायः ॥ २३ ॥ ॥ छ ॥&lt;/p&gt;</description>
    </item>
    <item>
      <title>०२४ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/024_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/024_varNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;वाल्मीकेश्वरमित्याख्यं यस्तु देवं प्रपूजयेत् ॥&lt;br&gt;&#xA;मौनी ध्यानपरो भूत्वा स कवित्वमवाप्नुयात् ॥ १ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कथमत्र समुत्पन्नः कोऽसौ वाल्मीकेश्वरः प्रभुः ॥&lt;br&gt;&#xA;यस्य दर्शनमात्रेण कवित्वमुपजायते ॥ २ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;आसीद्व्यास पुरा विप्रः सुमतिर्भृगु वंशजः ॥&lt;br&gt;&#xA;रूपयौवनसम्पन्ना तस्य भार्याथ कौशिकी ॥ ३ ॥&lt;br&gt;&#xA;तस्य पुत्रः समुत्पन्नो ह्यग्निशर्मेति नामतः ॥&lt;br&gt;&#xA;स पित्रा प्रोच्यमानोऽपि वेदाभ्यासं न मन्यते ॥ ४ ॥&lt;br&gt;&#xA;ततो बहुतिथे काले अनावृष्टिरजायत ॥&lt;br&gt;&#xA;तस्यां विपद्गतः सोऽथ दक्षिणामाश्रितो दिशम् ॥ ५ ॥&lt;br&gt;&#xA;ततोऽसौ सुमतिर्विप्रः सभार्यः स सुतस्तथा ॥&lt;br&gt;&#xA;विदेशं काननं प्राप्तः कृत्वा चाश्रममाश्रितः ॥ ६ ॥&lt;br&gt;&#xA;आभीरैर्दस्युभिः सार्धं सङ्गोऽभूदग्निशर्मणः॥&lt;br&gt;&#xA;आगच्छति पथा तेन यस्तं हन्ति स पापकृत्॥ ७ ॥&lt;br&gt;&#xA;स्मृतिर्नष्टा गता वेदा गतं गोत्रं गता श्रुतिः ॥&lt;br&gt;&#xA;कस्मिंश्चिदथ काले तु तीर्थयात्रा्प्रसङ्गतः॥ ८ ॥&lt;br&gt;&#xA;सप्तर्षयः पथा तेन सुव्रताः समुपस्थिताः ॥&lt;br&gt;&#xA;अग्निशर्माथ तान्दृष्ट्वा हन्तुकामोऽब्रवीदिदम्॥ ९ ॥&lt;br&gt;&#xA;वस्त्राणीमानि मुच्यध्वं छत्रिकोपानहौ तथा ॥&lt;br&gt;&#xA;हन्तव्या हि मया यूयं गन्तारो यम सादने ॥ 5.1.24.१० ॥&lt;br&gt;&#xA;तस्य तद्वचनं श्रुत्वा अत्रिर्वचनमब्रवीत्॥&lt;br&gt;&#xA;अस्मत्पीडनजं पापं कथं ते हृदि वर्तते ॥&lt;br&gt;&#xA;वयं तपस्विनो भूत्वा तीर्थयात्राकृतोद्यमाः ॥ ११ ॥&lt;br&gt;&#xA;॥ अग्निशर्मोवाच ॥ ॥&lt;br&gt;&#xA;ममास्ति माताथ पिता सुतो भार्या गरीयसी ॥&lt;br&gt;&#xA;पोषयामि सदा तांस्तु एतन्मे हृदि संस्थितम् ॥ १२ ॥&lt;br&gt;&#xA;॥ अत्रिरुवाच ॥ ॥&lt;br&gt;&#xA;पित्रादीनाशु पृच्छस्व स्वकर्मोपार्जितं प्रति ॥&lt;br&gt;&#xA;यद्युष्मदर्थं क्रियते पापं तत्कस्य कथ्यताम् ॥१३॥&lt;br&gt;&#xA;यदि ते कथयन्ति स्म मा मृषा प्राणिनो वधीः ॥ १४ ॥&lt;br&gt;&#xA;॥ अग्निशर्मोवाच ॥ ॥&lt;br&gt;&#xA;न कदाचिन्मया ते तु सम्पृष्टा ईदृशं वचः॥&lt;br&gt;&#xA;युष्माकं वचसा मेऽद्य प्रतिबोधः प्रवर्तते ॥ १५॥&lt;br&gt;&#xA;गत्वा पृच्छामि तान्सर्वान्कस्य भावश्च कीदृशः ॥&lt;br&gt;&#xA;यूयमत्रैव तिष्ठध्वं यावदागमनं मम ॥ १६ ॥&lt;br&gt;&#xA;इत्युक्त्वा ताञ्जगामाशु पितरं स्वमुवाच ह ॥&lt;br&gt;&#xA;धर्मस्य प्रतिघातेन प्राणिनां पीडनेन च ॥ १७ ॥&lt;br&gt;&#xA;सुमहद्दृश्यते पापं कस्य तत्कथ्यतां मम ॥&lt;br&gt;&#xA;पिता प्राह तथा माता नापुण्यमावयोरिह ॥ १८ ॥&lt;br&gt;&#xA;त्वं जानासि यत्कुरुषे कृतं भाव्यं पुनस्त्वया ॥&lt;br&gt;&#xA;तयोस्तद्वचनं श्रुत्वा भार्या वचनमब्रवीत् ॥ १९ ॥&lt;br&gt;&#xA;तयाप्युक्तं न मे पापं पापमेतत्तवैव हि ॥&lt;br&gt;&#xA;तद्वाक्यमब्रवीत्पुत्रं बालोऽहमितिसोऽब्रवीत् ॥ 5.1.24.२० ॥&lt;br&gt;&#xA;तज्ज्ञात्वा हृदयं तेषां चेष्टितं चैव तत्त्वतः ॥&lt;br&gt;&#xA;नष्टोऽहमिति मन्वानः शरणं मे तपस्विनः ॥ ॥ २१ ॥&lt;br&gt;&#xA;क्षिप्त्वाथ लगुडं कृष्णं येन वै जन्तवो हताः॥&lt;br&gt;&#xA;प्रकीर्य केशांस्त्वरित ऋषीणामग्रतः स्थितः ॥ २२ ॥&lt;br&gt;&#xA;प्रणम्य दण्डपातेन ततो वचनमव्रवीत् ॥&lt;br&gt;&#xA;न मे माता न च पिता न भार्या न च मे सुतः ॥ २३ ॥&lt;br&gt;&#xA;सर्वैस्तैः परिमुक्तौऽहं भवतां शरणं गतः ॥&lt;br&gt;&#xA;सुष्ठूपदेशदानान्मां नरकात्त्रातुमर्हथ ॥ २४ ॥&lt;br&gt;&#xA;एवं तं वादिनं दृष्ट्वा ऋषयोऽत्रिमथाब्रुवन्॥&lt;br&gt;&#xA;भवतो वचनादस्य प्रतिबोधः समागतः ॥ २५ ॥&lt;br&gt;&#xA;भवताऽयमनुग्राह्यः शिष्यो भवतु ते मुने ॥&lt;br&gt;&#xA;तथेत्युक्ताथ तान्प्राह चाग्निं ध्यानं समाचर ॥ २६ ॥&lt;br&gt;&#xA;अनेन ध्यानयोगेन महामन्त्रजपेन च ॥&lt;br&gt;&#xA;अनेकदुस्तरात्युग्रपापकृज्जनघातकः॥&lt;br&gt;&#xA;संस्थितो वृक्ष मूले त्वं परा सिद्धिं गमिष्यसि ॥ २७ ॥&lt;br&gt;&#xA;इत्युक्त्वा ते ययुः सर्वे सङ्कामं सोऽपि तत्र वै ॥&lt;br&gt;&#xA;तद्ध्यानस्थोऽभवद्योगी वत्सराणि त्रयोदश ॥ २८ ॥&lt;br&gt;&#xA;तस्योपर्यभवत्तत्र वल्मीकोऽविचलस्य च ॥&lt;br&gt;&#xA;निवृत्तास्तु पथा तेन मुनयस्तत्र शुश्रुवुः ॥ २९ ॥&lt;br&gt;&#xA;उदीरितं ध्वनिं तेन वल्मीके विस्मयान्विताः ॥&lt;br&gt;&#xA;ततः खनित्वा वल्मीकं काष्ठीभूतोरुशङ्कुभिः ॥5.1.24.३०॥&lt;br&gt;&#xA;तं दृष्ट्वोत्थापयामासुर्मुनयो नयसंयुतम् ॥&lt;br&gt;&#xA;नमश्चक्रेऽथ तान्सर्वान्स विप्रो मुनिपुङ्गवान् ॥३१॥&lt;br&gt;&#xA;तान्प्राह प्रणतो भूत्वा तपसा दीप्ततेजसः॥&lt;br&gt;&#xA;प्रसादाद्भवतामद्य ज्ञानं लब्धं मया शुभम्॥३२॥&lt;br&gt;&#xA;दीनोऽहमुद्धृतः सर्वैर्मग्नोऽहं पापकर्दमे ॥&lt;br&gt;&#xA;तस्येति ते वाक्यमूचुः परमधार्मिकाः ॥ ३३ ॥&lt;br&gt;&#xA;वल्मीकेऽस्मिन्स्थितः पुत्र यतस्त्वमेकचित्ततः ॥&lt;br&gt;&#xA;वाल्मीकिरिति ते नाम भुवि ख्यातं भवि ष्यति ॥ ३४ ॥&lt;br&gt;&#xA;इत्युक्त्वा मुनयो जग्मुः स्वां दिशां तपसान्विताः ॥&lt;br&gt;&#xA;गतेषु मुनिमुख्येषु वाल्मीकिस्तपतां वरः ॥&lt;br&gt;&#xA;कुशस्थल्यामथागम्य समाराध्य महेश्वरम् ॥ ३५ ॥&lt;br&gt;&#xA;तस्मात्कवित्वमासाद्य चक्रे काव्यं मनोरमम् ॥&lt;br&gt;&#xA;रामायणं च यत्प्राहुः कथां सुप्रथमस्थिताम्॥ ३६ ॥&lt;br&gt;&#xA;ततः प्रभृति देवेशो वाल्मीकेश्वरसञ्ज्ञकः ॥&lt;br&gt;&#xA;ख्यातोऽवन्त्यां ततो व्यास नृणां कवित्वदायकः ॥ ३७ ॥&lt;br&gt;&#xA;इति ते कथितं लिङ्गं वाल्मीकेश्वरमुत्तमम् ॥&lt;br&gt;&#xA;यस्य दर्शनमात्रे ण कवित्वमुपपद्यते ॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्य वाल्मीकेश्वरमाहात्म्य वर्णनं नाम चतुर्विंशोऽध्यायः ॥ २४ ॥छ ॥&lt;/p&gt;</description>
    </item>
    <item>
      <title>०२५ चण्डीश्वरादितीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/025_chaNDIshvarAditIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/025_chaNDIshvarAditIrthamAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;शुक्रेश्वरं समभ्यर्च्य सितपुष्पैर्विलेपनैः ॥&lt;br&gt;&#xA;प्रणिपत्य ततो भक्त्या रुद्रलोके महीयते ॥ १ ॥&lt;br&gt;&#xA;भीमेश्वरं नरो दृष्ट्वा भक्त्या सम्पूज्य यत्नतः ॥&lt;br&gt;&#xA;न भयं लभते व्यास रणे रात्रौ जलेऽनले ॥ २ ॥&lt;br&gt;&#xA;गर्गेश्वरं स्नापयित्वा तिलतैलेन मानवः ॥&lt;br&gt;&#xA;बिल्वपत्रैस्तु सम्पूज्य धर्मवृद्धिमवाप्नुयात् ॥ ३ ॥&lt;br&gt;&#xA;उपोषितश्चतुर्दश्यां तिलप्रस्थतिलाम्भसा ॥&lt;br&gt;&#xA;स्नापयित्वा तिलैरिष्ट्वा सदा सौख्यमवाप्नुयात् ॥ ४ ॥&lt;br&gt;&#xA;गोसहस्रं नरो दत्त्वा भावं कृत्वा विशेषतः ॥&lt;br&gt;&#xA;भवबन्धविनिर्मुक्तो रुद्रलोकं स गच्छति ॥ ५ ॥&lt;br&gt;&#xA;कामेश्वरं समभ्यर्च्य कुङ्कुमादिविलेपनैः ॥&lt;br&gt;&#xA;कामिकेन विमानेन याति स्वर्गं न संशयः ॥ ६ ॥&lt;br&gt;&#xA;चूडामणिं नमस्कृत्य नवम्यां कार्तिके सिते ॥&lt;br&gt;&#xA;न वियोनिं नरो याति धर्मबुद्धिः स जायते ॥ ७ ॥&lt;br&gt;&#xA;चण्डीश्वरं समभ्यर्च्य कृष्णाष्टम्यामुपोषितः ॥&lt;br&gt;&#xA;निर्माल्योल्लङ्घनोत्थेन न शोकेनापि लिप्यते ॥ ८ ॥&lt;br&gt;&#xA;इत्यादितीर्थानि महेश्वरस्य पुण्यानि सर्वाणि नरोऽभिगम्य ॥&lt;br&gt;&#xA;विशुद्धचित्तो भुवि भावितात्मा प्रयाति शम्भोर्भुवनं सुरम्यम्॥ ९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये शुक्रेश्वरभीमेश्वर गर्गेश्वरकामेश्वर चूडामणीश्वर चण्डीश्वरादितीर्थमाहात्म्यवर्णनं नाम पञ्चविंशोऽध्यायः ॥ २५ ॥ । छ ॥&lt;/p&gt;</description>
    </item>
    <item>
      <title>०२६ मन्दाकिनीक्षेत्रमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/026_mandAkinIxetramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/026_mandAkinIxetramAhAtmyavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;गुह्यस्थाने पवित्राणि कीर्तितानि त्वया मुने ॥&lt;br&gt;&#xA;प्रमाणं कथयस्वाद्य महाकालवनस्य मे ॥ १ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;यथाश्रुतं मया पूर्वं गदतो ब्रह्मणः स्वयम् ॥&lt;br&gt;&#xA;तत्तेऽहं सम्प्रवक्ष्यामि शृणु त्वं गदतो मम ॥ २ ॥&lt;br&gt;&#xA;योजनस्यैव पर्यन्तं चतुर्दिक्षूपशोभितम् ॥&lt;br&gt;&#xA;सौवर्णैस्तोरणैश्चैव मुक्तादामविलम्बिभिः ॥ ३ ॥&lt;br&gt;&#xA;द्वाराणि तत्र शोभन्ते काञ्चनैः कलशैः स्थितैः ॥&lt;br&gt;&#xA;सितपद्ममुखैर्द्वारैरनेकमणिमण्डितैः ॥ ४ ॥&lt;br&gt;&#xA;महेश्वरप्रयुक्ताश्च द्वाराध्यक्षा महाबलाः ॥&lt;br&gt;&#xA;द्वारेषु तेषु शोभन्ते लोकानुग्रहकारकाः ॥ ५ ॥&lt;br&gt;&#xA;पिङ्गलेशः स्थितः पूर्वे बालरूपो विभावसुः ॥&lt;br&gt;&#xA;तीर्थस्याभिमुखो गौरो गुरुर्गणैरथानुगः ॥ ॥ ६ ॥&lt;br&gt;&#xA;दक्षिणेऽपि महायोगी कायावरोहणेश्वरः ॥&lt;br&gt;&#xA;वित्तेशः पश्चिमे द्वारे क्षेत्रस्याभिमुखः स्थितः ॥ ७ ॥&lt;br&gt;&#xA;नियुक्तो वै महेशेन वारुणीं दिशमास्थितः ॥&lt;br&gt;&#xA;उत्तरां दिशमाश्रित्य स्थितश्चैवोत्तरेश्वरः ॥ ८ ॥&lt;br&gt;&#xA;साधकः सर्वकार्याणामादिष्टः शङ्करेण सः ॥&lt;br&gt;&#xA;मानवा ये वसन्त्यत्र क्षेत्रमध्ये सुधार्मिकाः ॥ ९ ॥&lt;br&gt;&#xA;मृता रुद्रपुरं यान्ति विमानैः सार्वकामिकैः ॥&lt;br&gt;&#xA;कृष्णपक्षे चतुर्दश्यामथ वार्केन्दुसङ्गमे ॥ 5.1.26.१० ॥&lt;br&gt;&#xA;पञ्चेशानीं नमस्कृत्य प्रतिलोमानु लोमतः ॥&lt;br&gt;&#xA;उपोषितो दिनैकेन ध्यायमानो महेश्वरम् ॥ ११ ॥&lt;br&gt;&#xA;मुच्यते सर्वपापैस्तु बहुजन्मकृतैरपि ॥&lt;br&gt;&#xA;एवं च विप्र यो यात्रां पञ्चेशानीं समारभेत् ॥ १२ ॥&lt;br&gt;&#xA;अनेनैव स्वदेहेन रुद्रलोकं स गच्छति ॥&lt;br&gt;&#xA;पञ्चेशानीमथान्यां ते सुखेन क्रियते यथा ॥ १३ ॥&lt;br&gt;&#xA;तथा शृणु प्रवक्ष्यामि सर्वपापप्रणाशिनीम् ॥&lt;br&gt;&#xA;प्रातः स्नात्वा रुद्रसरस्येकादश्यां समाहितः ॥ १४ ॥&lt;br&gt;&#xA;श्राद्धं कृत्वा महाकालं नत्वा चेशानमीश्वरम् ॥&lt;br&gt;&#xA;पिङ्गलेशं ततः प्राप्य स्नात्वा श्राद्धं समाचरेत् ॥ १५ ॥&lt;br&gt;&#xA;उपगम्य ततो देवं गणेशं पिङ्गलेश्वरम् ॥&lt;br&gt;&#xA;गन्धैः पुष्पैश्च धूपैश्च तमभ्यर्च्य निवर्तयेत् ॥ १६ ॥&lt;br&gt;&#xA;महाकालेश्वरं प्राप्य भूयः स्नातो जितेन्द्रियः ॥&lt;br&gt;&#xA;अर्चयेद्देवदेवेशं स्वयम्भुवं सनातनम् ॥ १७ ॥&lt;br&gt;&#xA;ईशाने गमयेद्रात्रिं कृत्वा वै नक्तभोजनम् ॥&lt;br&gt;&#xA;ध्यायमानो महेशानं भूमौ विन्यस्य विग्रहम् ॥ १८ ॥&lt;br&gt;&#xA;द्वादश्यां पूर्ववत्सर्वं प्रातः स्नात्वा व्रजेन्नरः ॥&lt;br&gt;&#xA;कायावरोहणं गत्वा पिङ्गलेश्वरवद्यजेत् ॥ १९ ॥&lt;br&gt;&#xA;त्रयोदश्यामथाप्येवं बिल्वेशं पश्चिमेऽर्चयेत् ॥&lt;br&gt;&#xA;चतुर्दश्यां तथा सौम्ये पूजयेदुत्तरेश्वरम् ॥ 5.1.26.२० ॥&lt;br&gt;&#xA;अमावास्यां शुचिः स्नातो महाकालेश्वरं यजेत् ॥&lt;br&gt;&#xA;गन्धैः पुष्पैश्च धूपैश्च नैवेद्यैर्विविधैस्तथा ॥ २१ ॥&lt;br&gt;&#xA;गीतनृत्यादिकं कृत्वा प्रणिपत्य क्षमापयेत् ॥&lt;br&gt;&#xA;यात्रां कृत्वा तु पूर्वोक्तां ततो निजगृहं व्रजेत् ॥ २२ ॥&lt;br&gt;&#xA;ब्राह्मणान्भोजयेत्पञ्च शिवभक्तिपरायणान् ॥&lt;br&gt;&#xA;प्रणम्य देवतारूपान्महाकालोषितान्द्विजान् ॥ २३ ॥&lt;br&gt;&#xA;पूजयित्वा हिरण्येन सूक्ष्मवस्त्रगुणैर्नवैः ॥&lt;br&gt;&#xA;रथं पिङ्गलके दद्याद्गजं कायावरोहणे ॥ २४ ॥&lt;br&gt;&#xA;दत्त्वा बिल्वेश्वरे चाश्वं वृषं दत्त्वा तु चोत्तरे ॥&lt;br&gt;&#xA;धेनुं दत्त्वा महाकाले सर्वोपस्करसंयुतम् ॥ २५ ॥&lt;br&gt;&#xA;य एवं कुरुते व्यास तस्य पुण्यफलं शृणु ॥ २६ ॥&lt;br&gt;&#xA;पितृकैर्मातृकैः सार्धं कुलैः स दिवि मोदते ॥&lt;br&gt;&#xA;अप्सरोगीतनृत्याद्यैर्विमानैः सार्वकामिकैः ॥ २७ ॥ ॥&lt;br&gt;&#xA;इति पञ्चेशानीयात्रामाहात्म्यम् ॥ ॥&lt;br&gt;&#xA;यस्तु प्रदक्षिणां कुर्यान्नियमेन कुशस्थलीम् ॥&lt;br&gt;&#xA;प्रदक्षिणीकृता तेन सप्तद्वीपा वसुन्धरा ॥ २८ ॥&lt;br&gt;&#xA;यस्तु पद्मावतीं पश्येद्दर्चयेत्पङ्कजैर्नरः ॥&lt;br&gt;&#xA;दत्त्वा धूपं सनैवेद्यं मृतो ब्रह्मपुरं व्रजेत् ॥ २९ ॥&lt;br&gt;&#xA;स्वर्णशृङ्गाटिकां व्यास कुसुमैः स्वर्णसन्निभैः ॥&lt;br&gt;&#xA;समभ्यर्च्य महाभक्त्या स याति शिवमन्दिरम् ॥ 5.1.26.३० ॥&lt;br&gt;&#xA;अवन्तिनीं तु यः पश्येद्देवीं त्रैलोक्यविश्रुताम् ॥&lt;br&gt;&#xA;कामिकेन विमानेन याति पौरन्दरं पुरम् ॥ ३१ ॥&lt;br&gt;&#xA;अर्चयेत्पङ्कजैर्भक्त्या यो देवीममरावतीम् ॥&lt;br&gt;&#xA;अमरैः सह संहृष्टो मोदते दिवि सर्वदा ॥ ३२ ॥&lt;br&gt;&#xA;देवीमुज्जयनीं भक्त्या यः पश्यति समाहितः ॥&lt;br&gt;&#xA;सर्वैश्वर्यसमायुक्तो रुद्रलोके महीयते ॥ ३३ ॥&lt;br&gt;&#xA;विशालां चैव यः पश्येद्रुद्रभक्त्या समाहितः ॥&lt;br&gt;&#xA;मुच्यते त्रिविधैः पापैर्नात्र कार्या विचारणा ॥ ३४ ॥ ॥&lt;br&gt;&#xA;इति श्रीकल्पसप्तकमहिमा ॥ ॥&lt;br&gt;&#xA;शृणु व्यास महातीर्थं पुरा यद्ब्रह्मणार्चितम् ॥&lt;br&gt;&#xA;अकूरेश्वरमित्याख्यं यत्र सिद्धः पितामहः ॥ ३५ ॥&lt;br&gt;&#xA;तत्र देवार्चनं कृत्वा कृष्णाष्टम्यामुपोषितः ॥&lt;br&gt;&#xA;जितेन्द्रियः शुचिर्दान्तो रुद्रलोकमवाप्नुयात् ॥ ३६ ॥&lt;br&gt;&#xA;न वदेत्केनचित्सार्धं नरः प्रातर्गृहे स्थितः ॥&lt;br&gt;&#xA;दृष्ट्वाऽक्रूरेश्वरं देवं हेमदानफलं लभेत् ॥३७॥ ॥&lt;br&gt;&#xA;इत्यक्रूरेश्वरमाहात्म्यम् ॥ ॥&lt;br&gt;&#xA;यस्तु पश्यति ब्रह्माणं शुचिः स्नातो जितेन्द्रियः ॥&lt;br&gt;&#xA;मुच्यते पातकाद्धोराद्ब्रह्मलोकं मृतो व्रजेत् ॥ ३८ ॥&lt;br&gt;&#xA;पद्मासनस्थितो ब्रह्मा ध्यायमानः परं पदम् ॥&lt;br&gt;&#xA;वसिष्ठाद्यैर्मुनिवरैर्विज्ञप्तः कर्मसम्भवान् ॥ ३९ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;आदित्या मरुतः साध्यास्तथा चैवाश्विनावुभौ ॥&lt;br&gt;&#xA;पितरो ये च लोकानां पूज्यन्ते भुवि मानवैः ॥ 5.1.26.४० ॥&lt;br&gt;&#xA;ग्रहार्कतारका यक्षा दिग्गजाश्च्यानलानिलाः ॥&lt;br&gt;&#xA;अमी देवा वयं सर्वे त्वदंशाः परिपठ्यते ॥ ४१ ॥&lt;br&gt;&#xA;कथं ध्यायसि देवेश एतत्सर्वं ब्रवीहि नः ॥ ४२ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;द्वे विद्ये तत्त्वरूपे ये परा चैवापरा तथा ॥&lt;br&gt;&#xA;ते द्वे च मम रूपे द्वे नित्ये मूर्तात्मिके मम ॥ ४३ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;पितामह कथं विद्मो भवन्तं परमं विभुम् ॥&lt;br&gt;&#xA;येनास्माकं परा सिद्धिर्जायते तव दर्शनात् ॥ ४४ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;माहेश्वरं परं क्षेत्रं कुशस्थलीति शब्दितम् ॥&lt;br&gt;&#xA;यज्ञार्थिना मया देवः श्रीकण्ठः पार्वती पतिः ॥ ४५ ॥&lt;br&gt;&#xA;याचितस्तेन देवेन उक्तोऽहं परमेष्ठिना ॥&lt;br&gt;&#xA;समन्ताद्योजनं साग्रं क्षेत्रमेतत्पितामहः ॥ ४६ ॥&lt;br&gt;&#xA;मया दत्तं तव विभो महाकालवनादृते ॥&lt;br&gt;&#xA;वारितः स मया तत्र वने गुप्तो हि रोषतः ॥&lt;br&gt;&#xA;कपर्दिना च तत्रोक्तो यास्यामो न तवान्तिकम् ॥ ४७ ॥&lt;br&gt;&#xA;आरब्धो वै ततो यज्ञो नारायणपरिग्रहात् ॥&lt;br&gt;&#xA;ज्ञातस्तथापि मे यज्ञो देवदेवेन शम्भुना ॥ ४८ ॥&lt;br&gt;&#xA;यज्ञवाटं कपर्दीशस्ततो भिक्षार्थमागतः ॥&lt;br&gt;&#xA;याज्ञिकैः सोऽथ तत्रोक्तो मात्र तिष्ठ जुगुप्सितः ॥ ४९ ॥&lt;br&gt;&#xA;कपर्दिना च ते तत्र उक्ता यास्याम्यहं पुनः ॥&lt;br&gt;&#xA;एवमुक्त्वा कपालं स भूमौ संस्थाप्य तत्र हि ॥5.1.26.५०॥&lt;br&gt;&#xA;स्नातुं नदीं ययौ शिप्रां कपर्दी परमेश्वरः॥&lt;br&gt;&#xA;उक्तं तस्मिन्गते शिप्रां कपर्दिनि द्विजातिभिः॥५१॥&lt;br&gt;&#xA;कथं हि क्रियते होमः कपाले सदसि स्थिते॥&lt;br&gt;&#xA;अकपालानि शौचानि पुरा प्रोक्तं मनीषिभिः ॥ ५२ ॥&lt;br&gt;&#xA;तत्कपालं सदस्येन उक्षिप्तं पाणिना स्वयम् ॥&lt;br&gt;&#xA;तस्मिन्क्षिप्तेऽभवच्चान्यत्पुनः क्षिप्तेऽभवत्पुनः ॥ ५३ ।&lt;br&gt;&#xA;एवं नान्तं कपालानां प्राप्यते मुनिसत्तमाः ॥&lt;br&gt;&#xA;रुद्रं कपर्दिनं मत्वा शरणं तं समागताः ॥ ५४ ॥&lt;br&gt;&#xA;ततः स दर्शनं प्रादाद्भक्त्या तुष्टो महेश्वरः ॥&lt;br&gt;&#xA;कपालपाणिर्भगवान्मामुवा च ततः प्रभुः ॥ ५५ ॥&lt;br&gt;&#xA;वरं वरय भो ब्रह्मन्यत्ते मनसि वर्तते ॥&lt;br&gt;&#xA;नास्त्यदेयं मया तुभ्यं सर्वं दास्यामि तत्त्वतः ॥५६॥&lt;br&gt;&#xA;ब्रह्मोत्तरमिदं स्थानं मया दत्तं चतुर्मुख ॥&lt;br&gt;&#xA;कारयस्व यथाकामं यथावर्णचतुष्टयम् ॥ ५७ ॥&lt;br&gt;&#xA;एवं वदन्तं वरदमीशानं परमेश्वरम् ॥&lt;br&gt;&#xA;तथेति चोक्त्वा सदसि न मयाऽन्यो वरो वृतः । ॥ ५८ ॥&lt;br&gt;&#xA;उज्जयिनीति वै नाम कुशस्थल्या निवेशितम् ॥&lt;br&gt;&#xA;कुण्डं मन्दाकिनी तत्र मया कृतमनन्तरम् ॥ ५९ ॥&lt;br&gt;&#xA;तत्र विप्राः कृते स्नाने सर्वपापैः प्रमुच्यते ॥&lt;br&gt;&#xA;तस्यां संस्थापयेद्दिक्षु चतुरोऽर्थघटाञ्छुभान् ॥ 5.1.26.६० ॥&lt;br&gt;&#xA;सतिलास्तान्सवस्त्रांश्च सफलान्मण्डकैः सह ॥&lt;br&gt;&#xA;कार्तिक्यामथ माघ्यां च चातु र्विद्ये प्रदापयेत् ॥ ६१ ॥&lt;br&gt;&#xA;प्रथमं च ऋग्वेदाय यजुर्वेदाय दक्षिणम् ॥&lt;br&gt;&#xA;पश्चिमं सामवेदाय अथर्वणे तथोत्तरम् ॥ ६२ ॥&lt;br&gt;&#xA;वेदानुद्दिश्य चाप्येवं प्रीयतां मे पितामहः ॥&lt;br&gt;&#xA;कृते चैवं हि यत्पुण्यं तच्छृणुध्वं समाहिताः ॥ ६३ ॥&lt;br&gt;&#xA;सर्वतीर्थेषु यत्पुण्यं मन्दाकिन्यां तथा भवेत् ॥&lt;br&gt;&#xA;सहस्रगुणितं स्नानं जाप्यं लक्षगुणं भवेत् ॥ ६४ ॥&lt;br&gt;&#xA;दानं कोटिगुणं ज्ञेयं मन्दाकिन्यां न संशयः ॥&lt;br&gt;&#xA;कौमुदे मासि सम्प्राप्ते गोदानं तत्र कारयेत् ॥ ६५ ॥&lt;br&gt;&#xA;घृतधेनुं च कार्तिक्यां माघ्यां तिलमयीं तथा ॥&lt;br&gt;&#xA;जलधेनुं तु वैशाख्यां दत्त्वा मुच्येत पातकैः ॥ ६६ ॥&lt;br&gt;&#xA;वाचिकं मानसं पापं कर्मजं यच्च दुष्कृ तम् ॥&lt;br&gt;&#xA;विनश्येत्किल्बिषं सर्वं मन्दाकिन्यास्तु दर्शनात् । ६७ ॥&lt;br&gt;&#xA;मन्दाकिनीसमं तीर्थं पृथिव्यां नैव दृश्यते ॥&lt;br&gt;&#xA;यस्य दर्शनमात्रेण ब्रह्मलोके स मोदते ॥ ६८ ॥&lt;br&gt;&#xA;मन्दाकिन्यां तु यः स्नानं कृत्वा श्राद्धं प्रदास्यति ॥&lt;br&gt;&#xA;दर्शे च पूर्णिमायां वा पितृलोके स मोदते ॥ ॥ ६९ ॥&lt;br&gt;&#xA;पितामहं तु यो भक्त्या नित्यं पश्यति मानवः ॥&lt;br&gt;&#xA;अश्वमेधसहस्रेण राजसूयशतेन च ॥ 5.1.26.७० ॥&lt;br&gt;&#xA;युज्यते नात्र सन्देहः सत्यमेतत्तपोधनाः ॥&lt;br&gt;&#xA;ततो मन्वन्तरेऽतीते प्राप्ते वैवस्वते पुनः ॥ ७१ ॥&lt;br&gt;&#xA;तेनैवोन्मत्तवेषेण ऊर्ध्वशेषो महेश्वरः ॥&lt;br&gt;&#xA;प्रविष्टो ब्रह्मणः सत्रे दृष्टस्तैर्द्विज सत्तमैः ॥ ७२ ॥&lt;br&gt;&#xA;ते ब्राह्मणाः शपन्ति स्म निन्दां कुर्वन्ति चापरे ॥&lt;br&gt;&#xA;अपरे पांशुभिः शिश्नं घ्नन्ति तस्याशपन्द्विजाः ॥ ७३ ॥&lt;br&gt;&#xA;लोष्ठैर्लगुडकैश्चा न्ये घ्नन्ति तं बलगर्विताः ॥&lt;br&gt;&#xA;जटामुकुटकं केचिद्धृत्वा कर्षन्ति चापरे ॥ ७४ ॥&lt;br&gt;&#xA;पृच्छन्ति ब्रतचर्यां वै केन व्रतं च दर्शितम् ॥&lt;br&gt;&#xA;अत्र चैव स्त्रियः सन्ति कथमेतत्त्वया कृतम् ॥ ७५ ॥&lt;br&gt;&#xA;ब्रह्मणा चेदृशी चर्या विष्णुना वा कृता स्वयम् ॥&lt;br&gt;&#xA;गिरिशेनापि देवेन केनेदं दुष्कृतं कृतम् ॥ ७६ ॥&lt;br&gt;&#xA;मा विडम्बय देवेशं वध्यो हि नस्त्वमद्य वै ॥&lt;br&gt;&#xA;एवं तैर्हन्यमानस्तु ब्राह्मणैस्तत्र शङ्करः ॥ ७७ ॥&lt;br&gt;&#xA;स्मितं कृत्वाऽब्रवीत्सर्वान्ब्राह्मणान्परमेश्वरः ॥&lt;br&gt;&#xA;किं यूयं मामभि हथ ह्युन्मत्तं नष्टचेतसम् ॥ ७८ ॥&lt;br&gt;&#xA;यूयं कारुणिकाः सर्वे मैत्रभावे व्यवस्थिताः ॥&lt;br&gt;&#xA;तमेवं वादिनं देवं जाल्मरूपधरं हरम् ॥ ७९ ॥&lt;br&gt;&#xA;मायया तस्य देवस्य मोहितास्ते द्विजातयः ॥&lt;br&gt;&#xA;पुनः कपर्दिनं जघ्नुः पाणिपादेन वै द्विजाः ॥ 5.1.26.८० ॥&lt;br&gt;&#xA;ताड्यमानस्तु तैर्विप्रैः परं कोपमुपागमत् ॥&lt;br&gt;&#xA;ततो देवेन ते शप्ता यूयं वेदविवर्जिताः ॥ ८१ ॥&lt;br&gt;&#xA;ऊर्ध्वजूटाः सलगुडाः परदारोपजीविनः ॥&lt;br&gt;&#xA;रता द्यूते च वेश्यायां पितृमातृविवर्जिताः ॥ ८२ ॥&lt;br&gt;&#xA;न पुत्रे पितृ वित्तं च विद्या वापि भविष्यति ॥&lt;br&gt;&#xA;शेषो मम हतो यैश्च ते सर्वेन्द्रियवर्जिताः ॥ ८३ ॥&lt;br&gt;&#xA;रौद्रां भिक्षां तु भिक्षन्तः परपिण्डोपजीविनः ॥&lt;br&gt;&#xA;आत्मानं वर्णयिष्यन्ति धनधान्यविवर्जिताः ॥ ८४ ॥&lt;br&gt;&#xA;यैश्च तत्र कृता विप्रैर्हन्यमाने कृपा मयि ॥&lt;br&gt;&#xA;तेषां धनं च पुत्राश्च दासीदासादयश्च वै ॥८५॥&lt;br&gt;&#xA;कुलोत्पन्नाश्च वै नार्यो भविष्यन्ति वरान्मम ॥&lt;br&gt;&#xA;एवं शापं वरं दत्त्वा गतोंऽतर्धानमीश्वरः ॥ ८६ ॥&lt;br&gt;&#xA;ततो द्विजा गते देवे मत्वा तं शङ्करं विभुम् ॥&lt;br&gt;&#xA;अन्वेषयन्तो यत्नेन महाकालवनं गताः ॥ ८७ ॥&lt;br&gt;&#xA;स्नात्वा सरसि रुद्रस्य जपतः शतरुद्रियम् ॥&lt;br&gt;&#xA;जाप्यावसाने तान्देवोऽशरीरिण्या गिराऽब्रवीत् ॥ ८८ ॥&lt;br&gt;&#xA;अनृतं न मया प्रोक्तं स्वैरेष्वेपि कुतः सुखम् ॥&lt;br&gt;&#xA;भूयोऽप्यनुग्रहं विप्रा युष्माकं करवाण्यहम् ॥ ८९ ॥&lt;br&gt;&#xA;शान्ता दान्ताश्च ये विप्रा भक्तिमन्तो मयि स्थिताः ॥&lt;br&gt;&#xA;न तेषां छिद्यते वंशो न धनं न च सन्ततिः ॥ 5.1.26.९० ॥&lt;br&gt;&#xA;अग्निहोत्ररता ये च भक्तिमन्तो जनार्दने ॥&lt;br&gt;&#xA;पूजयन्ति च ब्रह्माणं तेजोराशिं दिवाकरम् ॥९१॥&lt;br&gt;&#xA;नाशुभं विद्यते तेषां येषां सख्ये स्थिता मतिः ॥&lt;br&gt;&#xA;एतावदुक्त्वा देवेशस्तूष्णीमासीज्जगत्प्रभुः ॥ ९२ ॥&lt;br&gt;&#xA;एवं शापं वरं लब्ध्वा देवदेवान्महेश्वरात् ॥&lt;br&gt;&#xA;आजग्मुः सहिताः सर्वे यत्र देवः पितामहः ॥ ९३ ॥&lt;br&gt;&#xA;विरञ्चिमथ ते जाप्यैस्तोषयन्तोऽग्रतः स्थिताः ॥&lt;br&gt;&#xA;तुष्टस्तानब्रवीद्ब्रह्मा मत्तोऽपि व्रियतां वरः ॥ ९४ ॥&lt;br&gt;&#xA;ब्रह्मणस्तेन वाक्येन तुष्टाः सर्वे द्विजोत्तमाः ॥&lt;br&gt;&#xA;को वरो याच्यतां विप्राः परितुष्टे पितामहे ॥ ९५ ॥&lt;br&gt;&#xA;एके तत्राब्रुवन्विप्रा वेदान्वै वृणवामहै ॥&lt;br&gt;&#xA;ततोऽन्ये च धनं धान्यं व्रियतामविशङ्कितैः ॥ ९६ ॥&lt;br&gt;&#xA;अन्ये प्राहुः किमस्माकं धनैस्तुष्टे पितामहे ॥&lt;br&gt;&#xA;अग्निहोत्राणि वेदाश्च शास्त्राणि विविधानि च ॥ ९७ ॥&lt;br&gt;&#xA;शान्ता आढ्याश्च लोकाश्च वरदानाद्भवन्तु नः ॥&lt;br&gt;&#xA;एवं प्रजल्पतां तत्र विप्राणां कोप आविशत् ॥ ९८ ॥&lt;br&gt;&#xA;परस्परं वरार्थेऽथ युद्धं कर्तुं समुद्यताः ॥&lt;br&gt;&#xA;युध्यन्ते सायुधाः केचित्केचित्तत्रोपसर्पकाः ॥ ९९ ॥&lt;br&gt;&#xA;केचिद्विप्रा उदासीनाः केचिद्वै मौनमास्थिताः ॥&lt;br&gt;&#xA;दृष्ट्वैवं भगवान्प्राह विप्रान्युद्धं प्रकुर्वतः ॥ 5.1.26.१०० ॥&lt;br&gt;&#xA;यस्मात्कुमन्त्रिता विप्राः शालाया बाह्यसंस्थिते ॥&lt;br&gt;&#xA;तस्मादामूलतो विप्रा गुल्मे युद्धोपसर्पकाः ॥ १ ॥&lt;br&gt;&#xA;उदासीनस्तु यो गुल्मो वृत्तिहीनो भविष्यति ॥&lt;br&gt;&#xA;वेदास्तस्य भवेयुर्वै यस्त्वस्ति मौनसंस्थितः ॥ २ ॥&lt;br&gt;&#xA;तृतीयः सायुधो गुल्मो योद्धुकामस्तु यः स्थितः ॥&lt;br&gt;&#xA;परदारेषु वेश्यायां द्यूते चौर्ये सदा रतः ॥३॥&lt;br&gt;&#xA;चतुर्विधः स वै विप्रो वृत्तिहीनो भविष्यति ॥&lt;br&gt;&#xA;एवमुक्त्वा ययौ ब्रह्मा वैराजं भवनोत्तमम् ॥ ४ ॥&lt;br&gt;&#xA;एवं मे परमं क्षेत्रं मुनयोऽवन्तिमण्डले ॥&lt;br&gt;&#xA;यां देवनगरीं लोके प्रवदन्तीह मानवाः ॥ ५ ॥&lt;br&gt;&#xA;तस्यां तु ये द्विजाः शान्ता वसन्ति क्षेत्रवासिन ॥&lt;br&gt;&#xA;न तेषां दुर्लभं किञ्चिन्म म लोके भविष्यति ॥ ६ ॥&lt;br&gt;&#xA;कोलामुखे कुरुक्षेत्रे नैमिषे पुष्करेषु च ॥&lt;br&gt;&#xA;वाराणस्यां प्रभासे च तथा बदरिकाश्रमे ॥ ७ ॥&lt;br&gt;&#xA;गङ्गाद्वारे प्रयागे च गङ्गासा गरसङ्गमे ॥&lt;br&gt;&#xA;रुद्रकोट्यां विरूपाक्षे मित्रस्यापि तथा वने ॥ ८ ॥&lt;br&gt;&#xA;तीर्थेष्वेतेषु क्षेत्रेषु या सिद्धिर्द्वादशाब्दिका ॥&lt;br&gt;&#xA;प्राप्यते मानवैर्लोके सा मासेनेह लभ्यते ॥&lt;br&gt;&#xA;उज्जयिन्यां न सन्देहो ब्रह्मचर्ये मनो यदि ॥ ९ ॥&lt;br&gt;&#xA;तीर्थानां प्रवरं तीर्थं क्षेत्राणामपि चोत्तमम् ॥&lt;br&gt;&#xA;सदाभिरुचितं मह्यमेतद्वै मुनिसत्तमाः ॥ 5.1.26.११०॥&lt;br&gt;&#xA;मन्दाकिन्यास्तु माहात्म्यं क्षेत्रस्योत्पत्तिरुत्तमा ॥&lt;br&gt;&#xA;भूयः किमन्यदिच्छास्ति श्रोतुं वै द्विजसत्तमाः ॥ ११ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;एतत्ते ब्रह्मणो वाक्यं श्रुत्वा व्यास तथाविधम् ॥&lt;br&gt;&#xA;वसिष्ठाद्याश्च मुनयः परं ध्यानमथो गताः ॥ १२ ॥&lt;br&gt;&#xA;ध्यात्वा तु सुचिरं कालं तत्र वासे मनो दधुः ॥&lt;br&gt;&#xA;साग्निहोत्राः सपत्नीका गताश्चावन्तिमण्डले ॥ १३ ॥&lt;br&gt;&#xA;महाकालवनं दृष्ट्वा शिप्रां चैव महानदीम् ॥&lt;br&gt;&#xA;श्मशानमूषरं चैव नदीं गन्धवतीं तथा ॥ १४ ॥&lt;br&gt;&#xA;कोटितीर्थमुपस्पृश्य चकुर्वासं च तत्र वै ॥&lt;br&gt;&#xA;स्मृत्वा तद्ब्रह्मणो वाक्यं रुचिस्तेषां तदाऽभवत् ॥ १५ ॥&lt;br&gt;&#xA;अरुन्धत्या वसिष्ठश्च गमनं प्रति नोदितः ॥&lt;br&gt;&#xA;उवाच तां महात्मासौ स्वां भार्यां मुनिसत्तमाः ॥ १६ ॥&lt;br&gt;&#xA;महाकालः सरिच्छिप्रा गतिश्चैव सुनिर्मला ॥&lt;br&gt;&#xA;उज्जयिन्यां विशालाक्षि वासः कस्य न रोचते ॥ १७ ॥&lt;br&gt;&#xA;स्नानं कृत्वा नरो यस्तु महानद्यां हि दुर्लभम् ॥&lt;br&gt;&#xA;महाकालं नमस्कृत्य नरो मृत्युं न शोचयेत् ॥ १८ ॥&lt;br&gt;&#xA;मृतः कीटः पतङ्गो वा रुद्र स्यानुचरो भवेत् ॥&lt;br&gt;&#xA;यत्रैषा श्रूयते मुक्तिः कथं सा त्यजते मया ॥ १९ ॥&lt;br&gt;&#xA;एवं प्रजल्प्याथ मुनिप्रधानस्तत्रैव वासं सहसा चकार ॥&lt;br&gt;&#xA;वनस्य व्युष्टिं परिकीर्तयंस्तु स्थितः सहैवात्र मुनिप्रधानैः ॥ 5.1.26.१२० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षे त्रमाहात्म्ये मन्दाकिनीक्षेत्रमाहात्म्यवर्णनन्नाम षड्विंशोऽध्यायः ॥ २६ ॥ ॥छ॥&lt;/p&gt;</description>
    </item>
    <item>
      <title>०२७ आवन्त्सयखण्डेऽवन्तीक्षेत्रमाहात्म्येंऽकपादमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/027_AvantsayakhaNDe-vantIxetramAhAtmyeM-kapAdamAhA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/027_AvantsayakhaNDe-vantIxetramAhAtmyeM-kapAdamAhA/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;योऽवन्त्यामङ्कपादाख्ये पश्येद्रामजनार्दनौ ॥&lt;br&gt;&#xA;ययोर्दर्शनमात्रेण यमलोकं न पश्यति ॥ १ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कथं तावङ्कपादाख्ये यातावत्र महामुने ॥&lt;br&gt;&#xA;न पश्येद्यमलोकं स यद्यपि ब्रह्महा भवेत् ॥ २ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;भारावतारणार्थाय देवौ रामजनार्दनौ ॥&lt;br&gt;&#xA;अवतीर्णौ यदोर्वंशे दिव्यरूपौ महाद्युतौ ॥ ३ ॥&lt;br&gt;&#xA;कंसं हत्वा सचाणूरमुग्रसेनं नराधिपम् ॥&lt;br&gt;&#xA;अभिषिच्य स्वयं राज्ये यदुसिम्ह उवाच तम् ॥ ४ ॥&lt;br&gt;&#xA;किं कार्यं ते मया ब्रूहि कर्तव्यं ते सुते हते ॥&lt;br&gt;&#xA;एवमुक्तः स राजा वां उग्रसेनोऽब्रवीदिदम्॥ ५ ॥&lt;br&gt;&#xA;सर्वं सम्पत्स्यते कृष्ण भवतो हि न दुर्लभम् ॥&lt;br&gt;&#xA;विज्ञाताखिलविज्ञानौ भवितारावुभावपि ॥ ६ ॥&lt;br&gt;&#xA;गच्छेतमुज्जयिन्यां वै कृतविद्यौ भविष्यथ॥&lt;br&gt;&#xA;ततः सान्दीपनिं विप्रं जग्मतू रामकेशवौ॥७॥&lt;br&gt;&#xA;कण्ठस्थांश्चक्रतुर्वेदानाचारमखिलं च तौ॥&lt;br&gt;&#xA;सरहस्यं धनुर्वेदं ससंहारं तथैव च ॥८॥&lt;br&gt;&#xA;अहोरात्रैश्चतुःषष्ट्या तदद्भुतमभूद्द्विज ॥&lt;br&gt;&#xA;सान्दीपनिरसम्भाव्यं तयोः कर्मातिमानुषम् ॥ ९ ॥&lt;br&gt;&#xA;विचिन्त्य तौ तदा मेने प्राप्तौ चन्द्र दिवाकरौ॥&lt;br&gt;&#xA;ततः किञ्चित्स नोवाच स्नातुं तीर्थमथाययौ ॥5.1.27.१०॥&lt;br&gt;&#xA;शिष्यैस्तु सहितो विप्रो महाकालवनेऽविशत् ॥&lt;br&gt;&#xA;शिष्यैः सह प्रविष्टौ द्वौ तदा तौ रामकेशवौ।११॥&lt;br&gt;&#xA;वन्दमानौ महाकालं स तं केशवमव्रवीत्॥&lt;br&gt;&#xA;त्वया नाथेन देवानां मानुष्यत्वे हि तिष्ठता ॥ १२॥&lt;br&gt;&#xA;सुखमासीच्च साधूनामज्ञानानां च सर्वदा ॥&lt;br&gt;&#xA;जने पीडाकरा ये तु सदा वा बलदर्पिताः ॥१३॥&lt;br&gt;&#xA;युवाभ्यां ते हताः सर्वे कंसप्रमुखतो नृपाः ।&lt;br&gt;&#xA;मुनिसिद्धसुरादीनां स्थितिः कार्या त्वयाऽनघ ॥१४॥&lt;br&gt;&#xA;करिष्यामि तमित्युक्त्वा स नमस्य ततो ययौ ॥&lt;br&gt;&#xA;दृष्ट्वा सान्दीपनिं शिष्या ऊचुरेवं दिनेदिने ॥ १५ ॥&lt;br&gt;&#xA;कस्य न श्रद्दधे तेषां वचस्त्वत्यद्भुतं यतः ॥&lt;br&gt;&#xA;स्वयं ययौ ततो द्रष्टुमाश्चर्यं शिष्यभाषितम् ॥ १६ ॥&lt;br&gt;&#xA;ततस्तत्रोत्थितः शब्दः संश्लेषे च तथा तयोः॥&lt;br&gt;&#xA;तावागतौ गृहं तत्र गुरुर्वचनमब्रवीत् ॥ १७ ॥&lt;br&gt;&#xA;न वै ज्ञातौ मया वीरौ यदुवृष्णिकुलोद्भवौ ॥&lt;br&gt;&#xA;ततः सान्दीपनिं कृष्णः कृतकृत्योऽब्रवीद्वचः ॥ १८ ॥&lt;br&gt;&#xA;गुर्वर्थं किं ददामीति सह रामेण हर्षितः ॥&lt;br&gt;&#xA;तच्छुत्वा वचनं हृद्यं गुरुः प्रोवाच हर्षितः ॥ १९ ॥&lt;br&gt;&#xA;पुत्रमिच्छाम्यहं त्वत्तो यो मृतो लवणाम्भसि ॥&lt;br&gt;&#xA;पुत्र एको हि मे जातः स चापि तिमिना हृतः ॥ 5.1.27.२० ॥&lt;br&gt;&#xA;प्रभासे तीर्थयात्रायां त्वमेव तमिहानय ॥&lt;br&gt;&#xA;तथेति चाब्रवीत्कृष्णो रामस्यानुमते गतः ॥ २१ ॥&lt;br&gt;&#xA;तं समुद्र उवाचेदं दैत्यः पञ्चजनो महान्॥&lt;br&gt;&#xA;तिमि रूपेण तं बालं ग्रस्तवान्मयि संस्थितः ॥ २२ ॥&lt;br&gt;&#xA;ततः पञ्चजनं हत्वा ग्राहरूपं महाबलम् ॥&lt;br&gt;&#xA;तन्मध्यस्थं च जग्राह शङ्खं ग्रस्तो हि यः पुरा ॥ २३ ॥&lt;br&gt;&#xA;जलेश्वरगृहात्तेन ग्राहेणातीव लीलया ॥&lt;br&gt;&#xA;तस्योदरे यदा बालं नाप्तवांस्तु जनार्दनः ॥ २४ ॥&lt;br&gt;&#xA;यमालयगतं मत्वा तदा वरुणमब्रवीत् ॥&lt;br&gt;&#xA;भगवान्यादसामीश रथो मे दीयतां महान्॥२५॥&lt;br&gt;&#xA;पुराजिरे हता दैत्या दानवा बलदर्पिताः॥&lt;br&gt;&#xA;मया येन रथेनाद्य मह्यं स दीयतां रथः॥२६॥&lt;br&gt;&#xA;न्यासभूतो रथो यस्ते विधृतो निहतारिणा॥&lt;br&gt;&#xA;मया धर्मं पुरस्कृ्त्य स दीयतामपाम्पते॥२७॥&lt;br&gt;&#xA;येनाहवे प्रेतराजं जित्वा पश्यामि बालकम्॥&lt;br&gt;&#xA;एतच्छ्रुत्वा प्रहृष्टात्मा ज्ञात्वा कार्यार्थिनं हरिम् ॥&lt;br&gt;&#xA;ददौ तं रथमक्षोभ्यं रणे तस्मै सुरासुरैः ॥ २८ ॥&lt;br&gt;&#xA;ततो हरिः समालोक्य रथं रत्नपरिष्कृतम् ॥&lt;br&gt;&#xA;द्वीपिचर्मपरीधानं वैयाघ्रपरिवारितम् ॥ २९ ॥&lt;br&gt;&#xA;नाना चित्रविचित्राङ्गं गरुडध्वजराजितम् ॥&lt;br&gt;&#xA;संयुक्तं शैब्यसुग्रीवपुष्पदन्तबलाहकैः ॥ 5.1.27.३० ॥&lt;br&gt;&#xA;अजेयं देवदेवेन्द्रदानवासुरराक्षसैः ॥&lt;br&gt;&#xA;अनेकायुधसम्पूर्णं मणिविद्रुमभूषितम् ॥३१॥&lt;br&gt;&#xA;सहस्रसूर्यप्रतिमं चारुवक्त्रचतुर्युगम्॥&lt;br&gt;&#xA;किङ्किणीशतशोभाढ्यं घण्टाचामरचं द्रिकम् ॥ ३२ ॥&lt;br&gt;&#xA;संवर्ताकारविषमं खगेन्द्रवरकेतनम् ॥&lt;br&gt;&#xA;दृष्ट्वा कृष्णः सरामस्तु मुमुदे वीतविस्मयात् ॥ ३३ ॥&lt;br&gt;&#xA;प्रदक्षिणमुपाकृत्य देवताभ्यः प्रणम्य च ॥&lt;br&gt;&#xA;आरुरोह रथं विष्णुर्विमानं साग्रयोजनम् ॥ ३४ ॥&lt;br&gt;&#xA;ततो जगाम त्वरितो जनार्दनो जगन्निवासो यमलोकमाश्रिताम् ॥&lt;br&gt;&#xA;दिशं सहस्रैः किरणै र्वृतां पुरीं दध्मौ च शङ्खं परिगृह्य चाच्युतः ॥ ३५ ॥&lt;br&gt;&#xA;तत्र प्रध्यापयामास शङ्खं शार्ङ्गधनुर्धरः ॥&lt;br&gt;&#xA;तेन शब्देन वित्रस्ताः कृतान्तालयवासिनः ॥। ३६ ॥&lt;br&gt;&#xA;नरकान्तर्गता मर्त्याः पापाचारपरायणाः ॥&lt;br&gt;&#xA;सुखमापुः प्रसन्नाश्च वह्नयः कृष्णदर्शनात् ॥ ३७॥&lt;br&gt;&#xA;शस्त्राणि कुण्ठतां प्रापुर्यन्त्राणि विविधानि च ॥&lt;br&gt;&#xA;विदीर्णानि तदा चासुर्देवदेवस्य दर्शनात् ॥ ३८ ॥&lt;br&gt;&#xA;असिपत्रवनन्नाम शीर्णपर्णमजायत ॥&lt;br&gt;&#xA;रौरवनाम नरकमभैरवमभूत्तदा ॥ ३९ ॥&lt;br&gt;&#xA;अभैरवं भैरवाख्यं कुम्भीपाकमवाचिकम् ॥&lt;br&gt;&#xA;शृङ्गाटं शृङ्गसदृशं लोहसूच्यप्यसूचिका ॥ 5.1.27.४० ॥&lt;br&gt;&#xA;दुस्तरा सुतरा जाता नदी वैतरणी नृणाम् ॥&lt;br&gt;&#xA;नरकान्ते तदा जाते गते विश्वेश्वरे विभौ । ४१ ॥&lt;br&gt;&#xA;पापक्षयात्ततः सर्वे ते मुक्ता नारका नराः ॥&lt;br&gt;&#xA;पदमव्ययमासाद्य दृष्ट्वा विष्णुं तमोऽपहम् ॥ ४२ ॥&lt;br&gt;&#xA;विमानेषु सहस्रेषु ह्यारूढास्ते समन्ततः ॥&lt;br&gt;&#xA;समीक्ष्य पुण्डरीकाक्षं मुक्तास्ते सर्वपातकात् ॥ ४३ ॥&lt;br&gt;&#xA;ततः शून्यं मुने जातं सर्वं निरयमण्डलम् ॥&lt;br&gt;&#xA;दर्शनात्तस्य देवस्य विष्णोर्विश्वस्वरूपिणः ॥ ४४ ॥&lt;br&gt;&#xA;ततो दूताः कृतान्तस्य कृष्णं च युद्धकारिणम् ॥&lt;br&gt;&#xA;वारयामासुरत्युग्रा विशन्तं नरकान्प्रति ॥ ४५ ॥ ॥&lt;br&gt;&#xA;॥ किङ्करा ऊचुः ॥ ॥&lt;br&gt;&#xA;मा वीरानेन मार्गेण रथमानय मानवन् ॥&lt;br&gt;&#xA;प्रयान्त्यधोगतिं पापात्परस्त्रीस्वापहारकाः ॥ ४६ ॥&lt;br&gt;&#xA;यमादिष्टा नराः पापा येऽमोच्या वर्षकोटिभिः ॥&lt;br&gt;&#xA;दृष्ट्वा त एव सद्यस्त्वां गताः स्वर्गमपावृताः ॥ ४७ ॥&lt;br&gt;&#xA;एतच्छ्रुत्वा वचस्तेषां कृपया पीडितो भृशम् ॥&lt;br&gt;&#xA;पुनः प्रोवाच मधुहा मोक्षायाहमुपागतः ॥ ४८ ॥&lt;br&gt;&#xA;सर्वेषां स्वर्गदाताहं यमलोकनिवारकः ॥&lt;br&gt;&#xA;अञ्जसा यमराड्दूता यमायाख्यात मे वचः ॥ ४९ ॥&lt;br&gt;&#xA;एतच्छ्रुत्वा वचो दूताः सत्वरा यममागताः ॥&lt;br&gt;&#xA;सर्वमाचक्षिरे वृत्तं यथा नारकमोक्षणम् ॥ 5.1.27.५० ॥&lt;br&gt;&#xA;ततो यमो रुषाविष्टः प्राह तान्यमकिङ्करान् ॥&lt;br&gt;&#xA;यः कश्चिदागतो मर्त्यो मर्यादाभेदकृन्नरः ॥ ५१ ॥&lt;br&gt;&#xA;तं गत्वा वारयध्वं वै गृहीत्वानीयतामिति ॥&lt;br&gt;&#xA;अयं नरान्तको यातु किङ्करः सह किङ्करैः ॥ ५२ ॥&lt;br&gt;&#xA;एवमुक्तो यमेनाथ किङ्करः स नरान्तकः ॥&lt;br&gt;&#xA;गत्वा तं वारयामास वाग्भिरुग्राभिरच्युतम् ॥ ५३ ॥&lt;br&gt;&#xA;यदा न वारितस्तस्थौ तदा क्रुद्धो नरान्तकः ॥&lt;br&gt;&#xA;तदा शरैरतीवोग्रैस्ताडितस्तेन केशवः ॥ ५४ ॥&lt;br&gt;&#xA;बलदेवोपि समरे ताडितो विविधैः शरैः ॥&lt;br&gt;&#xA;तावुभौ ताडितौ घोरैः समन्ताद्यमकिङ्करैः ॥ ५५ ॥&lt;br&gt;&#xA;आदाय धनुषी दिव्ये जघ्नतुर्यमकिङ्करान्॥&lt;br&gt;&#xA;बाणैरनेकसाहस्रैः क्रुद्धौ रामजनादर्नौ ॥ ५६ ॥&lt;br&gt;&#xA;नरान्तकोऽपि समरे बलेन बलिनार्दितः ॥&lt;br&gt;&#xA;पपात गदया भिन्नो मूर्ध्नि निर्यातलोचनः ॥ ५७ ॥&lt;br&gt;&#xA;ततो नरान्तके वीरे पतिते यमकिङ्करे ॥&lt;br&gt;&#xA;किङ्कराणामभूत्सैन्यमार्तं रणपराङ्मुखम् ॥ ५८ ॥&lt;br&gt;&#xA;रामकृष्णाभ्यां ते दूता हन्यमाना भयातुराः ॥&lt;br&gt;&#xA;यमाय कथयामासुर्नरान्तकस्तु पातितः ॥ ५९ ॥&lt;br&gt;&#xA;ततो यमो ययौ क्रुद्धः समन्तात्किङ्करैर्वृतः ॥&lt;br&gt;&#xA;प्राह ततो यमः क्रुद्धो नो जितोहं पुरा परैः ॥5.1.27.६० ॥&lt;br&gt;&#xA;ततो वादित्रनिर्घोषैस्तुमुलानकगोमुखैः ॥&lt;br&gt;&#xA;नानाडमरुकैश्चैव चित्रगुप्तैश्च गच्छति ॥ ६१ ॥&lt;br&gt;&#xA;देवा विद्याधराः सिद्धा दृष्ट्वा यान्तं महाबलम् ॥&lt;br&gt;&#xA;कृतान्तस्य रणेऽक्षोभ्यं कामपालं जगत्पतिम् ॥ ६२ ॥&lt;br&gt;&#xA;ततस्ते किङ्कराः सर्वे चित्रगुप्तेन नोदिताः॥&lt;br&gt;&#xA;रथमावृत्य बाणौघैः प्रविव्यधुः समन्ततः ॥ ६३ ॥&lt;br&gt;&#xA;बलं च केशवं सङ्ख्ये जघ्नतुस्तावुभावपि ॥&lt;br&gt;&#xA;रणे च विविधैर्बाणैश्चित्रगुप्तस्य पश्यतः ॥ ६४ ॥&lt;br&gt;&#xA;विदार्य च सहस्राणि किङ्कराणां समन्ततः ॥&lt;br&gt;&#xA;कृतान्तानीकिनीमध्ये कृतान्त इव केशवः ॥&lt;br&gt;&#xA;चचार रणदुर्धर्षः कामपालेन पालितः ॥ ६५ ॥&lt;br&gt;&#xA;ततश्चित्रगुप्तो रणे किङ्कराद्यं विदीर्णं निरीक्ष्यार्तनादं चकार ॥ ६६ ॥&lt;br&gt;&#xA;शरैः पञ्चभिः कृष्णमायान्तमाजौ जघानाष्टभिर्वक्त्रदेशे स भिन्नः ॥&lt;br&gt;&#xA;शरार्तो रथोपस्थ आसीत्तदार्तस्तमालोक्य भिन्नं रणे नष्टसञ्ज्ञम् ॥ ६७ ॥&lt;br&gt;&#xA;रथं स्वं समादाय यातः कृतान्तस्ततश्चित्रगुप्ते शरार्ते प्रसुप्ते ॥&lt;br&gt;&#xA;रणे कीर्तिलुप्ते भयक्षोभयुक्तः स्वसैन्यैश्च युक्तो भयार्तो निषण्णः ॥ ६८ ॥&lt;br&gt;&#xA;प्रधानाश्च भग्ना विचित्राश्च भग्रास्ततश्चित्रगुप्तं निशम्याथ भग्नम् ॥&lt;br&gt;&#xA;स कालस्तमायान्तमालोक्य दूराद्वरसैन्यमादाय देवारि शत्रुम् ॥ ६९ ॥&lt;br&gt;&#xA;विनाशाय युध्यद्युगान्ते प्रजानां यथा वाडवो ज्वालवृद्धः प्रवृत्तः ॥&lt;br&gt;&#xA;तमायान्तमालोक्य कालं करालं शरैरावृणोदन्तकं कालकल्पैः ॥ 5.1.27.७० ॥&lt;br&gt;&#xA;स कालः करालं समादाय दण्डं मुमोचाच्युते पश्यतां देवतानाम् ॥&lt;br&gt;&#xA;ततः कालदण्डः प्रजानां विनाशो हरेः सन्निकाशं समभ्याजगाम ॥ ७१ ॥&lt;br&gt;&#xA;ततो देवगन्धर्वयक्षा मुनीन्द्राः परं विस्मयं प्रापुरावीक्ष्य रामम् ॥&lt;br&gt;&#xA;ज्वलन्तं च जग्राह कालस्य दण्डं स रामो वरलीलयाऽनन्तमूर्तिः ॥ ७२ ॥&lt;br&gt;&#xA;गृहीते बलेनाहवे कालदण्डे मोक्तुकामे पुनः कालनाशाय वै।&lt;br&gt;&#xA;तूर्णमभ्येत्य तत्रान्तरे रणे वारयामास कृष्णं तदा॥७३॥&lt;br&gt;&#xA;मा मुञ्चेत्यब्रवीद्वेधाः कालं कालायुधं बल॥&lt;br&gt;&#xA;त्वया बलवता वीर चराचरधरा धरा॥७४॥&lt;br&gt;&#xA;धार्यते शिरसा देव संसारे नास्ति ते समः ॥&lt;br&gt;&#xA;त्वया विश्वपतिर्विष्णुरुत्सङ्गेन सदोह्यते॥&lt;br&gt;&#xA;कोऽन्योस्ति त्वत्समो राम यो जगद्दहने क्षमः ॥&lt;br&gt;&#xA;जगत्स्रष्टा जगद्गोप्ता जगद्धर्ता जगत्पतिः ॥७६॥&lt;br&gt;&#xA;पाल्यते यत्त्वया सोपि विष्णुर्विश्वैकनायकः ॥&lt;br&gt;&#xA;कस्ते स्तुतिकरोऽस्तीह को गुणान्वक्तुमर्हति ॥ ७७ ॥&lt;br&gt;&#xA;ततो वयं त्वदङ्कस्थविष्णुनाभिभवा यतः ॥&lt;br&gt;&#xA;इत्युक्त्वा बलदेवं च वासुदेवं पुनर्वचः ॥ ७८ ॥&lt;br&gt;&#xA;उवाच चतुरास्यस्तु स्तुतिश्च वृतः सुरैः ॥&lt;br&gt;&#xA;कृष्णकृष्ण करालस्य कालस्यास्य कृपां कुरु ॥ ७९ ॥&lt;br&gt;&#xA;यतो भवन्तमायान्तं विष्णुं विश्वैकनायकम् ॥&lt;br&gt;&#xA;वेत्ति नायं जगन्नाथं नरकार्णवतारकम् ॥ 5.1.27.८० ॥&lt;br&gt;&#xA;त्वया वै भगवन्पूर्वं यमः संस्थापितः पदे ॥&lt;br&gt;&#xA;नृणां दुष्कृतकर्तॄणां नरकाय यमः प्रभो ॥ ८१ ॥&lt;br&gt;&#xA;तस्मादस्य जगन्नाथ क्षम्यतां पुरुषोत्तम ॥&lt;br&gt;&#xA;विभो कृपां कुरुष्वास्य ब्रूहि यत्ते विवक्षितम् ॥ ८२ ॥&lt;br&gt;&#xA;एतच्छुत्वाऽब्रवीत्कृष्णो धातः शृणु गुरोर्मम ॥&lt;br&gt;&#xA;सान्दीपनेः समानीतः सुतस्तेनागताविह ॥ ८३ ॥&lt;br&gt;&#xA;समर्प्यतां गुरुश्रेष्ठ श्रेष्ठाय गुरुदक्षिणा ॥&lt;br&gt;&#xA;आवाभ्यां वै प्रतिज्ञातो तस्मात्सा पाल्यतां विभो ॥ ८४ ॥&lt;br&gt;&#xA;एतत्पितामहः श्रुत्वा यमं समरनिर्जितम् ॥&lt;br&gt;&#xA;समाहूयाब्रवीद्विष्णुर्यद्ब्रवीति कुरुष्व तत् ॥ ८५ ॥&lt;br&gt;&#xA;तच्छ्रुत्वा धर्मराजस्तु विरञ्चिमिदमब्रवीत् ॥&lt;br&gt;&#xA;भगवन्विश्वकृल्लोके नैष मार्गस्त्वया कृतः ॥ ८६ ॥&lt;br&gt;&#xA;यमलोकमनुप्राप्य कायहीनः शरीरवान् ॥&lt;br&gt;&#xA;यत्कायरहितो याति नैतदत्र प्रपद्यते ॥ ८७ ॥&lt;br&gt;&#xA;तच्छुत्वा हि पुनर्ब्रह्मा विश्वस्यास्य विभुः स्वयम् ॥&lt;br&gt;&#xA;विश्वकृद्विश्वहद्यस्माद्यदिच्छति करोतु तत् ॥ ८८ ॥&lt;br&gt;&#xA;तस्मादर्पय पुत्रं त्वं मुनेः सान्दीपनेश्च यः ॥&lt;br&gt;&#xA;नरके यं पुनः कृत्वा तं चानय महामते ॥ ८९ ॥&lt;br&gt;&#xA;तच्छुत्वा धर्मराजस्तु पुत्रं सान्दीपनेस्तथा ॥&lt;br&gt;&#xA;ससर्ज बाल रूपं च तदात्मानं तदुद्भवम् ॥ 5.1.27.९० ॥&lt;br&gt;&#xA;अर्पयामास कृष्णस्य बालं रूपसमन्वितम् ॥&lt;br&gt;&#xA;स सर्वदेवतानां च तदद्भुतमिवाभवत् ॥ ९१ ॥&lt;br&gt;&#xA;ततः प्राप्य गुरोः पुत्रं प्रभुः प्रीतः प्रजापतिम् ॥&lt;br&gt;&#xA;प्राह प्राप्तो मया ब्रह्मन्स्वरूपो द्विजदारकः ॥ ९२ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;अद्यप्रभृति लोकेश देशे मच्चरणां किते ॥&lt;br&gt;&#xA;अवन्त्यामङ्कपादाख्ये मृता नेक्षन्ति ते यमम् ॥ ९३ ॥&lt;br&gt;&#xA;महाकालपुरे देवमाद्यं वै पुरुषोत्तमम् ॥&lt;br&gt;&#xA;विश्वरूपं च गोविन्दं शङ्खोद्धारं च केश वम् ॥ ९४ ॥&lt;br&gt;&#xA;ये पश्यन्ति कुशस्थल्यामेतेषां मूर्तिपञ्चकम् ॥&lt;br&gt;&#xA;ते नरा न गमिष्यन्ति विरञ्चे निरयं क्वचित् ॥ ९५ ॥&lt;br&gt;&#xA;तथैवागमनादत्र मम रामस्य ना रकाः ॥&lt;br&gt;&#xA;विमुक्तास्ते त्वघाद्घोरात्प्राप्नुवन्त्वखिला दिवम् ॥ ९६ ॥&lt;br&gt;&#xA;इत्युक्ते वचने वेधाः प्रोवाच प्रीतिमान्हरिम् ॥&lt;br&gt;&#xA;यत्त्वयोक्तं वचः कृष्ण तदस्तु सकलं सदा ॥ ९७ ॥&lt;br&gt;&#xA;ये च त्वामादिपुरुषं प्रथमं पुरुषोत्तमम् ॥&lt;br&gt;&#xA;प्रणम्य पश्चाद्रक्ष्यन्ति स्नात्वा शिवसरस्यपि ॥ ९८ ॥&lt;br&gt;&#xA;अधोज्वालं महाकालं सोऽश्वमेधफलं लभेत् ॥&lt;br&gt;&#xA;एवमुक्तो हरिः पुत्रमादाय बलिना सह ॥ ९९ ॥&lt;br&gt;&#xA;सम्मान्य वेधसं कालं समारोहद्रथं ततः ॥&lt;br&gt;&#xA;शङ्खमापूरयामास कृतकार्यो जनार्दनः ॥ 5.1.27.१०० ॥&lt;br&gt;&#xA;मोक्षाय निरयस्थानां नृणां वै पापकर्मणाम् ॥&lt;br&gt;&#xA;ततस्ते शङ्खशब्देन स्मरणेनाच्युतस्य च ॥ १ ॥&lt;br&gt;&#xA;दिव्यान्विमानानारुह्य दिवमेवाखिला गताः ॥&lt;br&gt;&#xA;शून्यं तन्मण्डलं जातं नारायणसमागमे ॥ २ ॥&lt;br&gt;&#xA;कालोऽपि दण्डमासाद्य बलदेवात्पुनः पुरम् ॥&lt;br&gt;&#xA;प्रविवेश ततो धाता तत्रैवान्तरधीयत ॥ ३ ॥&lt;br&gt;&#xA;कृष्णोपि बलवान्धीरः प्राप्त उज्जयिनीं पुरीम् ॥&lt;br&gt;&#xA;बलदेवसहायस्तु सत्वरेणाशुगामिना ॥ ४ ॥&lt;br&gt;&#xA;ततः सान्दीपनेः पुत्रमर्पयामास केशिहा ॥&lt;br&gt;&#xA;गुरवे यत्प्रतिज्ञातं स तस्मादनृणोऽभवत् ॥ ५ ॥&lt;br&gt;&#xA;एवं सान्दीपनिः पुत्रं दृष्ट्वा च पुनरागतम् ॥&lt;br&gt;&#xA;नागरास्तत्र राजा च विस्मयं परमं ययुः ॥ ६ ॥&lt;br&gt;&#xA;तौ वीरावर्चयामासुर्मत्वा देवोत्तमोत्तमौ ॥&lt;br&gt;&#xA;सान्दीपनिरुवाचेदं तौ च रामजनार्दनौ ॥ ७ ॥&lt;br&gt;&#xA;इह स्थास्यति वां कीर्तिर्यावदाभूतसम्प्लवम् ॥&lt;br&gt;&#xA;स्थाने मदीय एतस्मिंस्तिष्ठन्तौ यदुनन्दनौ ॥८॥&lt;br&gt;&#xA;न विज्ञातौ मया वीरौ यदुवृष्णिकुलोद्भवौ ॥&lt;br&gt;&#xA;नरनारायणौ देवौ देवकार्यार्थमागतौ ॥९॥&lt;br&gt;&#xA;नाल्पमृत्युर्भवेत्तस्य न व्याधिर्न च दुर्गतिः ॥&lt;br&gt;&#xA;प्राप्य ह्यत्र च यः स्नाति स्वर्गलोके स मोदते ॥5.1.27.११०॥&lt;br&gt;&#xA;शङ्खिनं विश्वरूपं च गोविदं चक्रिणं तथा ॥&lt;br&gt;&#xA;चत्वारि विष्णुक्षेत्राणि अङ्कपादस्तु पञ्चमः ॥ ११ ॥&lt;br&gt;&#xA;एषां यात्रां प्रवक्ष्यामि यथा कार्या मनीषिभिः ॥&lt;br&gt;&#xA;मन्दाकिन्यां कृतस्नानो दृष्ट्वा रामजनार्दनौ ॥ १२ ॥&lt;br&gt;&#xA;शङ्खोद्धारे ततः स्नात्वा प्रपश्येद्बलकेशवौ ॥&lt;br&gt;&#xA;स्नानं कृत्वा ततः कुण्डे गोविन्दं च समर्चयेत ॥ १३ ॥&lt;br&gt;&#xA;चक्रिणं च ततो दृष्ट्वा देवदेवं च शङ्खिनम् ॥&lt;br&gt;&#xA;अङ्कपादौ ततो दृष्ट्वा विश्वरूपं ततो व्रजेत् ॥ १४ ॥&lt;br&gt;&#xA;तस्याग्रतः करीकुण्डे स्नानं कृत्वा यथाविधि ॥&lt;br&gt;&#xA;पुनस्तेन प्रकारेण प्रपश्येद्बलकेशवौ ॥ १५ ॥&lt;br&gt;&#xA;स्नानं कृत्वा ततः कुण्डे गोविन्दं च समर्चयेत् ॥&lt;br&gt;&#xA;तथैव चक्रिहलिनौ दृष्ट्वा तं केशवं व्रजेत् ॥ १६ ॥&lt;br&gt;&#xA;शिप्राम्भसि नरः स्नात्वा भक्त्या सम्पूज्य केशवम् ॥&lt;br&gt;&#xA;परावृत्याङ्कपादे तु तां रात्रिं गमयेच्छुचिः ॥ १७ ॥&lt;br&gt;&#xA;प्रातर्वै भोजयेत्तत्र पञ्च विप्रांश्च सुव्रतान् ॥&lt;br&gt;&#xA;गोदक्षिणां शङ्खिने तु विश्वरूपाय वै हयम् ॥ १८ ॥&lt;br&gt;&#xA;गोविन्दाय गजं दद्यात्सर्वं दद्याच्च केशवे ॥&lt;br&gt;&#xA;उपोष्य द्वादशीं विप्र योंऽकपादं समर्चयेत् ॥ १९ ॥&lt;br&gt;&#xA;गन्धपुष्पैश्च धूपैश्च नैवेद्यैर्विविधैस्तथा ॥&lt;br&gt;&#xA;श्राद्धं यः कुरुते सर्वं तस्य पुण्यफलं शृणु ॥ 5.1.27.१२० ॥&lt;br&gt;&#xA;कुलानां शतमुद्धृत्य विमानैः सर्वकामिकैः ॥&lt;br&gt;&#xA;गीतनृत्यादिभोगैश्च वैकुण्ठे सुचिरं वसेत् ॥ २१ ॥&lt;br&gt;&#xA;पुनर्लोक मिमं प्राप्य पवित्रे जायते कुले ॥&lt;br&gt;&#xA;प्राप्नोत्यनन्तसन्तानं विष्णुलोकं पुनर्व्रजेत् ॥१२२॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्सयखण्डेऽवन्तीक्षेत्रमाहात्म्येंऽकपादमाहात्म्यवर्णनं नाम सप्तविंशोऽध्यायः ॥२७॥ ॥ छ ॥&lt;/p&gt;</description>
    </item>
    <item>
      <title>०२८ सोमवतीतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/028_somavatItIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/028_somavatItIrthamAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अथान्यं सम्प्रवक्ष्यामि देवं त्रैलोक्यविश्रुतम्॥&lt;br&gt;&#xA;चन्द्रादित्यमिति ख्यातं चन्द्रादित्यार्चितं पुरा ॥१॥&lt;br&gt;&#xA;यस्तं समर्चयेद्देवं सुरासुरनमस्कृतम् ॥&lt;br&gt;&#xA;गन्धपुपोस्तथा धूपैर्नैवेद्यैविविधैस्तथा ॥ २ ॥&lt;br&gt;&#xA;चन्द्रादित्यादिसालोक्यं प्रयाति सर्वकामिकम् ॥&lt;br&gt;&#xA;विमानं सूर्यसङ्काशैर्यावच्चन्द्रदिवाकरौ ॥ ३ ॥ ॥&lt;br&gt;&#xA;इति चन्द्रादित्यमाहात्म्यम् ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;करभेशं ततो गच्छेद्देवदेवं महेश्वरम् ॥&lt;br&gt;&#xA;यस्य दर्शनमात्रेण कुयोनौ नैव जायते ॥ ४ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;करभेशमहं देवं श्रोतुमिच्छामि तत्त्वतः ॥&lt;br&gt;&#xA;कथं देवः समुत्पन्नः करभेशेतिसञ्ज्ञितः ॥ ५ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;पुरा देवगणैः सार्धं देवदेवो महेश्वरः ॥&lt;br&gt;&#xA;वनेऽस्मिन्क्रीडयामास परमाह्लादसंयुतः ॥ ६ ॥&lt;br&gt;&#xA;क्रीडन्बहुतिथे काले शङ्करः करभोऽभवत् ॥&lt;br&gt;&#xA;ज्ञायते च स नो देवैः शङ्करः करभाकृतिः ॥ ७ ॥&lt;br&gt;&#xA;अन्वेषयन्ति ते देवास्ततो विस्मयसंयुताः ॥&lt;br&gt;&#xA;न पश्यन्ति यदा तत्र तं देवं शूलपाणिनम् ॥ ८ ॥&lt;br&gt;&#xA;देवैः पृष्टस्ततो ब्रह्मा क्वास्ति देवो महेश्वरः ॥&lt;br&gt;&#xA;ध्यात्वाथ ब्रह्मणा दृष्टो गुप्तो योगप्रभुर्हरः ॥ ९ ॥&lt;br&gt;&#xA;देवैः सार्धं ततो ब्रह्मा पप्रच्छ गणनायकम् ॥&lt;br&gt;&#xA;न दृष्टः शङ्करोऽस्माभिर्गतः कुत्र विनायक ॥ 5.1.28.१० ॥&lt;br&gt;&#xA;कथयस्व नमस्तुभ्यं दास्यामो लड्डुकान्विभो ॥&lt;br&gt;&#xA;एवमुक्तस्तदा हृष्टः प्रोवाच गणनायकः ॥ ११ ॥&lt;br&gt;&#xA;करभोऽयं महाऽदेवो दृश्यते विबुधो त्तमाः ॥&lt;br&gt;&#xA;श्रुत्वा चैवं वचो देवाः प्रहृष्टाः करभं ययुः ॥ १२ ॥&lt;br&gt;&#xA;ज्ञातोऽस्माभिर्महादेव जल्पन्त इति ते स्वयम् ॥&lt;br&gt;&#xA;गत्वा चैव ततः सर्व चतुर्दिक्षु स्थिताः स्वयम् ॥१३॥&lt;br&gt;&#xA;विचिन्त्येति कथं ज्ञातः शङ्करो विस्मयं गतः ॥&lt;br&gt;&#xA;त्यक्त्वाथ कारभं रूपं देवदेवो महेश्वरः ॥ १४ ॥&lt;br&gt;&#xA;लिङ्गमुत्पादयामास दिव्यं यत्करभे श्वरम् ॥&lt;br&gt;&#xA;ते दृष्ट्वाऽथ सुराः सर्वे साष्टाङ्गप्रणतिस्थिताः ॥ १५ ॥&lt;br&gt;&#xA;ततःप्रभृति विख्यातः शङ्करः करभेश्वरः ॥&lt;br&gt;&#xA;कोटितीर्थादुत्तरस्मिन्स्थापयामास विघ्नपम् ॥ १६ ॥&lt;br&gt;&#xA;स्वनाम्ना प्रथितं चक्रे करभं चातिपूजितम् ॥&lt;br&gt;&#xA;स्नात्वा तत्र शुचिर्भूत्वा यस्तमर्चयते शिवम् ॥ १७ ॥&lt;br&gt;&#xA;गन्धपुष्पैश्च नैवेद्यैः शृणु तेषां च यत्फलम् ॥&lt;br&gt;&#xA;सर्वमेधेषु यत्पुण्यं सर्वदानेषु यत्फलम् ॥ १८ ॥&lt;br&gt;&#xA;ततोऽधिकं स लभते नात्र कार्या विचारणा ॥&lt;br&gt;&#xA;महाकालं ततो गच्छन्सम्पूर्णं फलमाप्नुयात् ॥ १९ ॥&lt;br&gt;&#xA;ततः प्रसिद्धो लोकेऽस्मिन्नृद्धिदः करभेश्वरः ॥ 5.1.28.२० ॥ ॥&lt;br&gt;&#xA;इति करभेश्वरमाहात्म्यम् ॥ ॥ छ ॥ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;लइडुकैश्च ततो देवैर्विघ्ननाथः समर्चितः ॥&lt;br&gt;&#xA;तदाप्रभृति विख्यातो विश्वेशो लड्डुकप्रियः ॥ २१ ॥&lt;br&gt;&#xA;यः समर्चयते भक्त्या तस्य विघ्नो न जायते ॥&lt;br&gt;&#xA;तस्मै ददाति सन्तुष्टः सर्वान्कामान्विनायकः ॥ २२ ॥&lt;br&gt;&#xA;निराहारश्चतुर्थ्यां च स्नात्वा शिप्रां विशेषतः ॥&lt;br&gt;&#xA;रक्ताम्बरधरोभूत्वा रक्तपुष्पैर्विनायकम् ॥ २३ ॥&lt;br&gt;&#xA;रक्तचन्दनतोयेन मन्त्रैः स्नपनपूर्वकम् ॥&lt;br&gt;&#xA;चन्दनेनापि रक्तेन तं विलेप्य प्रपूजयेत् ॥ २४ ॥&lt;br&gt;&#xA;धूपं दद्यात्तथा दिव्यं सुगन्धं लड्डुकप्रिये ॥&lt;br&gt;&#xA;नैवेद्ये लड्डुका देया आज्यखण्डपरिप्लुताः ॥ २५ ॥&lt;br&gt;&#xA;न तस्य जायते व्याधिर्भयं विघ्नं कदाचन ॥&lt;br&gt;&#xA;लभते च सदाभीष्टं मृतः शिवपुरं व्रजेत्॥ २६ ॥&lt;br&gt;&#xA;अवतीर्णः पुनर्लोके जायते वसुधाधिपः ॥&lt;br&gt;&#xA;मतिमान्पुत्रवाञ्छूरो नात्र कार्या विचारणा ॥ २७ ॥ ॥&lt;br&gt;&#xA;इति गणेशमा हात्म्यम् ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;कुसुमेशं सुरद्वारे सुरासुरनमस्कृतम् ॥&lt;br&gt;&#xA;श्रद्धया पूजयेद्यस्तु शिवलोके स मोदते ॥ २८ ॥&lt;br&gt;&#xA;जयेश्वरं तु यः पश्येद्देवदेवं महेश्वरम् ॥&lt;br&gt;&#xA;जयी स्यात्सर्वकार्येषु शिवलोकं स गच्छति ॥ २९ ॥&lt;br&gt;&#xA;शिवद्वारे शिवं लिङ्गमर्चयेन्मानवो यदि ॥&lt;br&gt;&#xA;त्रिदिवं याति यानेन गाणपत्यं च विन्दति ॥ 5.1.28.३० ॥&lt;br&gt;&#xA;अथान्यं सम्प्रवक्ष्यामि मार्कण्डेश्वरमुत्तमम् ॥&lt;br&gt;&#xA;मार्कण्डेयो मुनिर्यत्र तप्तवान्सुमहत्तपः ॥ ३१ ॥&lt;br&gt;&#xA;दृष्ट्वा तं शङ्करं देवं वाजपेयफलं लभेत् ॥&lt;br&gt;&#xA;सर्वपापविशुद्धात्मा चिरायुर्जायते नरः ॥ ३२ ॥&lt;br&gt;&#xA;शृणु व्यास महास्थानं यस्यां पुर्यामनुत्तमम् ॥&lt;br&gt;&#xA;यत्र तिष्ठति सा देवी ब्रह्माणी हंसवाहिनी ॥ ३३ ॥&lt;br&gt;&#xA;भक्तानां पूरयेदाशां पुत्रवत्परिपालयेत् ॥&lt;br&gt;&#xA;यथा माता तथा देवी दृष्टा शान्तिपरैरपि ॥ ३४ ॥&lt;br&gt;&#xA;अर्चिता ब्रह्मणा सा तु स्तुता देवी सुरोत्तमैः ॥&lt;br&gt;&#xA;अर्चयेद्गन्धृपुष्पैश्च नैवेद्यैः सर्वसिद्धिदाम् ॥&lt;br&gt;&#xA;अपि या ब्रह्मणः पूर्वमभूदेव सुसिद्धिदा ॥ ३५ ॥&lt;br&gt;&#xA;यः स्नात्वा ब्रह्मसरसि पश्ये द्ब्रह्मेश्वरं शिवम्॥&lt;br&gt;&#xA;भवबन्धविनिर्मुक्तो ब्रह्मलोके स मोदते ॥ ३६ ॥&lt;br&gt;&#xA;अथान्यां सम्प्रवक्ष्यामि यज्ञवापीमनुत्तमाम् ॥&lt;br&gt;&#xA;यत्र वै ब्रह्मणा पूर्वमिष्टो यज्ञः सदक्षिणः ॥ ३७ ॥&lt;br&gt;&#xA;यज्ञार्थं यत्कृतं कुण्डं यज्ञवापी च सा स्मृता ॥&lt;br&gt;&#xA;पशुश्च पतितो यस्मात्तस्मात्पशुपतिः स्मृतः ॥ ३८ ॥&lt;br&gt;&#xA;तस्यां स्नात्वा शुचिर्भूत्वा पश्येत्पशुपतिं तु यः ॥&lt;br&gt;&#xA;उद्धरेत्स पितॄन्व्यास पशुयोनिगतानपि ॥ ३९ ॥&lt;br&gt;&#xA;सुवर्णमणिमुक्ताद्यैर्विमानैः सर्वकामगैः ॥&lt;br&gt;&#xA;याति रुद्रपुरं दिव्यं यत्र देवो महेश्वरः ॥ 5.1.28.४० ॥&lt;br&gt;&#xA;रूपकुण्डे नरः स्नात्वा सुरूपो जायतेनरः ॥&lt;br&gt;&#xA;स्वर्गे स देवगन्धर्वैः स्पृहणीयवपुर्भवेत् ॥ ४१ ॥&lt;br&gt;&#xA;कुण्डे स्नात्वाप्यनङ्गे यः शुचिर्भूत्वा समाहितः ॥&lt;br&gt;&#xA;पश्येच्च देवदेवेशमनङ्गेनार्चितं पुरा ॥&lt;br&gt;&#xA;कामं स लभतेऽभीष्टं मृतो याति शिवालयम् ॥ ४२ ॥&lt;br&gt;&#xA;आषाढे तु सिताष्टम्यां जागरं यस्तु कारयेत् ॥&lt;br&gt;&#xA;केदारे यत्फलं प्रोक्तं तत्समानमवाप्नुयात् ॥ ४३ ॥&lt;br&gt;&#xA;करीकुण्डे नरः स्नात्वा विश्वरूपं तु योऽर्चयेत् ॥&lt;br&gt;&#xA;मुच्यते सर्वपापेभ्यो विष्णुलोकं स गच्छति ॥ ४४ ॥&lt;br&gt;&#xA;अजागन्धे नरः स्नात्वा दृष्ट्वा ब्रह्मेश्वरं शिवम् ॥&lt;br&gt;&#xA;ब्रह्महत्यासमं पापं तत्क्षणात्संव्यपोहति ॥ ४५ ॥&lt;br&gt;&#xA;चक्रतीर्थे नरः स्नात्वा चक्र स्वामिनमर्चयेत् ॥&lt;br&gt;&#xA;जायते स नरो व्यास चक्रवर्ती सदा भुवि ॥ ४६.॥&lt;br&gt;&#xA;सिद्धेश्वरं यदा पश्येत्स्नात्वा सुविधिपूर्वकम् ॥&lt;br&gt;&#xA;कामिकेन विमानेन रुद्रलोकं स गच्छति ॥ ४७ ॥ ॥&lt;br&gt;&#xA;इति यज्ञवापीमाहात्म्यम् ॥ ॥&lt;br&gt;&#xA;सोमवत्यां नरः स्नात्वा यः सोमेश्वरमर्चयेत् ॥&lt;br&gt;&#xA;सोमवन्निर्मलो भूत्वा सोमलोके स मोदते ॥ ४८ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;तीर्थं सोमवतीनाम लिङ्गं सोमेश्वरं तथा ॥&lt;br&gt;&#xA;अभूदेतत्कथं नाम श्रोतुमिच्छामि तत्त्वतः ॥ ४९ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;शृणु व्यास यथोत्पन्नं सोमतीर्थं सुशोभनम् ॥&lt;br&gt;&#xA;सोमेश्वरं यथा लिङ्गमेतत्सत्यं वदामि ते ॥5.1.28.५०॥&lt;br&gt;&#xA;यो देवो भगवान्सोमो लोकस्याप्यायनं परम् ॥&lt;br&gt;&#xA;आसीत्तस्य पुरा व्यास पिता विप्रो महातपाः ॥ ५१ ॥&lt;br&gt;&#xA;अवन्त्यां च महाभागो योऽत्रिर्नामा तपोनिधिः ॥&lt;br&gt;&#xA;वर्षाणां त्रीणि दिव्यानि सहस्राणि तपो महत् ॥ ५२ ॥ अत्रि शब्दोपरि टिप्पणी&lt;br&gt;&#xA;ऊर्ध्वबाहुः स वै तेपे ब्रह्मध्यानपरायणः ॥&lt;br&gt;&#xA;ऊर्ध्वं गतं ततो व्यास ब्राह्म्यं तेजो महात्मनः ॥ ५३ ॥&lt;br&gt;&#xA;नेत्राभ्यां तेन सुस्राव भासयच्च दिशो दश ॥&lt;br&gt;&#xA;तेजस्तत्सहसा दृष्ट्वा दिशो दशोद्धतं स्वतः ॥ ५४ ॥&lt;br&gt;&#xA;दिशश्च तद्यदा व्यास सर्वा धर्तुं न चाशकन् ॥&lt;br&gt;&#xA;असुस्रवत्तदा दिग्भ्यस्तद्धि तेजोतिदुःसहम् ॥ ५५ ॥&lt;br&gt;&#xA;लोकांश्च भासयत्सर्वान्धरण्यां वै पपात ह ॥&lt;br&gt;&#xA;सोमो जातस्ततस्तेन शीतांशुश्च जनप्रियः ॥ ५६ ॥&lt;br&gt;&#xA;वारि सोमात्समुत्पन्नं व्यास तेनैव तेजसा ॥&lt;br&gt;&#xA;प्रविष्टा सा नदी शिप्राममृतेनातिपूरिता ॥ ५७ ॥&lt;br&gt;&#xA;ततः सोमवती शिप्रा विख्याता सर्वसि द्धिदा ॥&lt;br&gt;&#xA;सोमयुक्तां नदीं शिप्रां दृष्ट्वा पापं व्यपोहति ॥ ५८ ॥&lt;br&gt;&#xA;ख्याता च त्रिषु लोकेषु पापिनां पुण्यदायिनी ॥&lt;br&gt;&#xA;ब्रह्महा वा सुरापो वा स्तेयी वा गुरुतल्पगः ॥ ५९ ॥&lt;br&gt;&#xA;चत्वारोऽप्यत्र पापेन मुच्यन्ते दर्शनाद्ध्रुवम् ॥&lt;br&gt;&#xA;अमासोमौ यदा युक्तौ सोमवत्यां तदा मुने ॥ 5.1.28.६० ॥&lt;br&gt;&#xA;स्नानं दानं च यो धीमाञ्जपं होमं समाचरेत् ॥&lt;br&gt;&#xA;अक्षयं तस्य तत्सर्वं यावच्चन्द्रदिवाकरौ ॥ ६१ ॥&lt;br&gt;&#xA;तिलोदकप्रदानेन पिण्डदानेन कारिता ॥&lt;br&gt;&#xA;अकाले कालिकी तृप्तिः पितॄणां च यतो मता ॥ ६२ ॥&lt;br&gt;&#xA;सर्वत्र दुर्लभा सिप्रा सोमं सोमग्रहस्तथा ॥&lt;br&gt;&#xA;सोमेश्वरः सोमवारः सकाराः पञ्च दुर्लभाः ॥ ६३ ॥&lt;br&gt;&#xA;शिप्रासोमजलं व्यास कोटितीर्थफलप्रदम् ॥&lt;br&gt;&#xA;अमासोमसमायोगे पितृतीर्थसमं स्मृतम् ॥ ६४ ॥&lt;br&gt;&#xA;अमायां सोमवारश्चेद्व्यतीपातो यदा भवेत् ॥&lt;br&gt;&#xA;शतगुणं गयायास्तु सोमवत्यां प्रकीर्तितम् ॥ ६५ ॥&lt;br&gt;&#xA;एवं सोमवतीतीर्थं जातमत्र महामुने ॥&lt;br&gt;&#xA;सोमं दृष्ट्वाथ पतितं क्षितौ ब्रह्मा जगद्गुरुः ॥ ६६ ॥&lt;br&gt;&#xA;रथे तं स्थापयामास लोकानां हितकाम्यया ॥&lt;br&gt;&#xA;सं तु वेदमयो व्यास धर्माक्षः सत्यसङ्ग्रहः ॥ ६७ ॥&lt;br&gt;&#xA;युक्तो वाजिसहस्रेण ब्रह्मणा प्रेरितस्तदा ॥&lt;br&gt;&#xA;दृष्ट्वा सोमं ततो देवा रथे तं ब्रह्मणा युतम् ॥ ६८ ॥&lt;br&gt;&#xA;तुष्टुवुः सर्वभावेन हृष्टाः सर्वे समाहिताः ॥&lt;br&gt;&#xA;तस्य संस्तूयमानस्य तेजः सोमस्य भास्वरम् ॥ ६९ ॥&lt;br&gt;&#xA;आप्यायमानं त्रील्ँलोकान्पपात धरणीतले ॥&lt;br&gt;&#xA;ब्रह्मा तेन रथेनाथ सागरान्तां वसुन्धराम् ॥ 5.1.28.७० ॥&lt;br&gt;&#xA;त्रिःसप्तकृत्वोऽतिशयाच्चकाराब्धिप्रदक्षिणम् ॥&lt;br&gt;&#xA;तस्य तत्पतितं तेजो व्यास सोमस्य शीतलम् ॥ ७१॥&lt;br&gt;&#xA;तदेवौषधयो दिव्या जाता भुवि सुनिर्मलाः ॥&lt;br&gt;&#xA;याभिर्धार्यो ह्ययं लोकः प्रजाश्चैव चतुर्विधाः ॥ ७२ ॥&lt;br&gt;&#xA;तुष्टोऽथ भगवान्सोमो जगतेः सर्वदा मुने ॥&lt;br&gt;&#xA;दशवर्षसहस्राणि तेपेऽतिदुःसहं तपः ॥ ७३ ॥&lt;br&gt;&#xA;ततस्तस्मै ददौ वाक्यं ब्रह्मा लोकपितामहः ॥&lt;br&gt;&#xA;बीजौषधानि विप्राणां सोमो राजा बभूव ह ॥ ७४ ॥&lt;br&gt;&#xA;सप्तविंशतिं सोमाय दाक्षायणीर्महाव्रताः ॥&lt;br&gt;&#xA;पत्नीः प्राचेतसो दक्षो ददौ नक्षत्रसञ्ज्ञकाः ॥ ७५ ॥&lt;br&gt;&#xA;स तत्प्राप्य महद्राज्यं सोमो भार्यायुतस्तदा ॥&lt;br&gt;&#xA;समारेभे राजसूयं सहस्रशतदक्षिणम् ॥ ७६ ॥&lt;br&gt;&#xA;होता च भगवानत्रिरध्वर्युर्भगवान्भृगुः ॥&lt;br&gt;&#xA;हिरण्यगर्भश्चोद्गाता ब्रह्मा ब्रह्मत्वमेयिवान् ॥ ७७ ॥&lt;br&gt;&#xA;सदस्यो भगवान्विष्णुः सनकादिमुखैर्युतः ॥&lt;br&gt;&#xA;ददौ स दक्षिणां सोमस्त्रील्ँलोकान्सुसमाहितः ॥ ७८ ॥&lt;br&gt;&#xA;सिनीवाली कुहूश्चैव धृतिः पुष्टिः प्रभा वसुः ॥&lt;br&gt;&#xA;कीर्तिर्धृतिश्च लक्ष्मीस्तं देव्यो दिव्याः सिषेविरे ॥ ७९ ॥&lt;br&gt;&#xA;प्राप्यावभृथमव्यग्रः सर्वदेवर्षिपूजितः ॥&lt;br&gt;&#xA;अतीव राजते चन्द्रो दशधा भासयन्दिशः ॥ 5.1.28.८० ॥&lt;br&gt;&#xA;तस्य तत्प्राप्य दुष्प्राप्यमैश्वर्यमृषिसंस्कृतम् ॥&lt;br&gt;&#xA;विबभ्राम मतिर्व्यास विनयाद्यमपास्य च ॥ ८१ ॥&lt;br&gt;&#xA;बृहस्पतेस्तदा भार्यां तारानाम्नीं यशस्विनीम् ॥&lt;br&gt;&#xA;जहार तमसा साध्वीमवमान्यां गिरःसुतम् ॥ ८२ ॥&lt;br&gt;&#xA;वाच्यमानस्तदा सोमो देवदेवर्षिभिस्तथा ॥&lt;br&gt;&#xA;नैव व्यसर्जयत्तारां तस्मा आङ्गिरसाय च ॥ ८३ ॥&lt;br&gt;&#xA;बृहस्पतेस्ततः पक्षं शक्रो जग्राह कोपतः ॥&lt;br&gt;&#xA;स हि शिष्यो महातेजा गुरोः पूर्वं वृहस्पतेः ॥ ८४ ॥&lt;br&gt;&#xA;ततो युद्धमभूत्तत्र सुघोरं शक्रसोमयोः ॥&lt;br&gt;&#xA;देवानां दानवानां च व्यास त्रासकरं महत् ॥ ८५ ॥&lt;br&gt;&#xA;सर्वे भीतास्ततो देवा ब्रह्माणं शरणं गताः ॥&lt;br&gt;&#xA;अग्रतो ब्रह्मणो युद्धं कथितं शक्रसोमयोः ॥ ८६ ॥&lt;br&gt;&#xA;देवानां वचनं श्रुत्वा सार्द्धं देवैः पितामहः ॥&lt;br&gt;&#xA;आगत्य युद्धभूमिं सोऽवारयद्देवदानवान्॥ ८७ ॥&lt;br&gt;&#xA;वारितास्ते स्थितास्तत्र युद्धं त्यक्त्वा सुरासुराः ॥&lt;br&gt;&#xA;तारामादाय स तदा ददा वाङ्गिरसे द्विजे ॥ ८८ ॥&lt;br&gt;&#xA;तामन्तःप्रसवां दृष्ट्वा प्राह भार्यां बृहस्पतिः ॥&lt;br&gt;&#xA;मदीयायां न ते योन्यां गर्भो धार्यः कथञ्चन ॥ ८९ ॥&lt;br&gt;&#xA;उत्ससर्ज ततस्तारा कुमारं देवरूपिणम् ॥&lt;br&gt;&#xA;इषीकास्त्रं समासाद्य ज्वलन्तमिव पावकम्॥ 5.1.28.९० ॥&lt;br&gt;&#xA;स तेजो जातमात्रोऽपि देवानामाक्षिपच्छिशुः ॥&lt;br&gt;&#xA;ततः संशयमापन्ना ऊचुस्तारां दिवौकसः ॥ ९१ ॥&lt;br&gt;&#xA;कस्यायं ब्रूहि सुभगे सोमस्याथ बृहस्पतेः ॥&lt;br&gt;&#xA;नाचचक्षे तु देवानां वेधाः पप्रच्छ तां पुनः ॥ ९२ ॥&lt;br&gt;&#xA;यदत्र सत्यं तद्ब्रूहि तारे कस्य सुतो ह्ययम् ॥&lt;br&gt;&#xA;सा प्राञ्जलिरुवाचेदं ब्रह्माणं वरदं विभुम् ॥ ९३ ॥&lt;br&gt;&#xA;सोमस्येति रहः सोऽयं कुमारो देवसन्निभः ॥&lt;br&gt;&#xA;सोमस्य तं सुतं ज्ञात्वा परिष्वज्य पितामहः ॥ ९४ ॥&lt;br&gt;&#xA;बुध इत्यकरोन्नाम तस्य पुत्रस्य वै तदा ॥&lt;br&gt;&#xA;परदारापहाराच्च यत्पापं तेन दुःसहम् ॥ ९५ ॥&lt;br&gt;&#xA;तेन सोमोऽभवत्कुष्ठी क्षयरोगयुतस्तदा ॥&lt;br&gt;&#xA;ततो राज्ये स्वकं पुत्रं स्थापयित्वा यथाविधि ॥ ९६ ॥&lt;br&gt;&#xA;अवन्तीमाजगामाशु सोमो देवदिदृक्षया ॥&lt;br&gt;&#xA;सोमाहे सोमवत्यां च अमायोगे जितेन्द्रियः ॥ ९७ ॥&lt;br&gt;&#xA;स्नात्वा सम्पूजयामास सोमः सोमेश्वरं ततः ॥&lt;br&gt;&#xA;तस्य भक्त्या च सन्तुष्टः प्राह सोमं महे श्वरः ॥ ९८ ॥&lt;br&gt;&#xA;मत्प्रसादाद्वपुः कान्तं तव सोम भविष्यति ॥&lt;br&gt;&#xA;सोमेश्वरमिति ख्यातं भुक्तिप्रदायकम् ॥ ९९ ॥&lt;br&gt;&#xA;एवं व्यास तु तत्तीर्थं लिङ्गं चैवाति दुर्लभम् ॥&lt;br&gt;&#xA;कथितं तथ्यभावेन मया तुष्टेन साम्प्रतम् ॥ 5.1.28.१०० ॥&lt;br&gt;&#xA;श्रावणं प्राप्य यो मासं सोमनाथं जितेन्द्रियः ॥&lt;br&gt;&#xA;नित्यं पश्येन्नरो व्यास तस्य पुण्यफलं शृणु ॥ १०१ ॥&lt;br&gt;&#xA;सौराष्ट्रे सोमनाथस्य पूजायाः प्रत्यहं फलम् ॥&lt;br&gt;&#xA;लभते स नरो व्यास नात्र कार्या विचारणा ॥ १०२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये सोमवतीतीर्थमाहात्म्यवर्णनन्नामाष्टाविंशो ऽध्यायः ॥ २८ ॥ ॥ छ ॥&lt;/p&gt;</description>
    </item>
    <item>
      <title>०२९ नरकऽकथनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/029_naraka-kathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/029_naraka-kathanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;तीर्थस्याऽनरकस्यास्य माहात्म्यं शृणु साम्प्रतम् ॥&lt;br&gt;&#xA;तीर्थे चानरके स्नात्वा दृष्ट्वा देवं महेश्वरम् ॥&lt;br&gt;&#xA;न पश्येन्नरकं क्वापि यद्यपि ब्रह्महा भवेत् ॥ १ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कियन्तो नरकास्तात कस्मिन्स्थाने प्रतिष्ठिताः॥&lt;br&gt;&#xA;पतन्ति केन पापेन पापिनस्तेषु दुःखिताः ॥ २ ॥&lt;br&gt;&#xA;तत्कथं प्राणिनस्तत्र गच्छन्ति पापकारिणः ॥&lt;br&gt;&#xA;एतत्सर्वं समाख्याहि यदि तुष्टोऽसि मे प्रभो ॥ ३ ॥ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;शृणुष्व नरकान्व्यास तावन्तो यत्र संस्थिताः ॥&lt;br&gt;&#xA;न लभ्यन्ते यथा चैते सत्यमेतद्वदामि ते ॥ ४ ॥&lt;br&gt;&#xA;पातालनि लयाः सर्वे विख्याता दुःखदाः सदा ॥&lt;br&gt;&#xA;पुण्यप्लावेन ते सर्वे तिर्यग्यान्ति स्वकर्मभिः ॥ ५ ॥&lt;br&gt;&#xA;रौरवः सूकरो रौद्रस्तालो विनशकस्तथा ॥&lt;br&gt;&#xA;तप्तकुम्भस्तु तप्तायो महाज्वालस्तथैव च ॥ ६ ॥&lt;br&gt;&#xA;कुम्भीपाकः क्रकचनस्तथा देवातिदारुणः ॥&lt;br&gt;&#xA;कृमिभुक्तिश्च रक्ताख्यो लालाभक्षश्च गण्डकः ॥ ७ ॥&lt;br&gt;&#xA;अधोमुखश्चास्थिभङ्गो यन्त्रपीडनकस्तथा ॥&lt;br&gt;&#xA;सन्दंशो रुधिराङ्गश्च श्वभोज्यश्च कुभोजनः ॥ ८ ॥&lt;br&gt;&#xA;इत्येवमादयः सर्वे नरका भृशदारुणाः ॥&lt;br&gt;&#xA;यमस्य विषये सन्ति स्तुता हि भयदायिनः ॥९॥&lt;br&gt;&#xA;पतन्ति पुरुषास्तेषु पापकर्मरताश्च ये ॥&lt;br&gt;&#xA;पतिताश्च प्रपच्यन्ते नराः कर्मानुरूपतः ॥5.1.29.१०॥&lt;br&gt;&#xA;यातनाभिर्विचित्राभी रौद्रकर्म क्षयाद्भृशम् ॥&lt;br&gt;&#xA;सुगाढं हस्तयोर्बद्धास्तप्तशृङ्खलया नराः ॥ ११ ॥&lt;br&gt;&#xA;महावृक्षाग्रशृङ्गेषु लम्ब्यन्ते यमकिङ्करैः ॥&lt;br&gt;&#xA;शोचन्तः स्वानि कर्माणि तूष्णीं तिष्ठन्ति निश्चलाः ॥ १२ ॥&lt;br&gt;&#xA;अग्निवर्णैः शङ्कुभिश्च लोहदण्डैः सकण्टकैः॥&lt;br&gt;&#xA;हन्यन्ते किङ्करैर्घोरैः समन्तात्पापकारिणः ॥ १३ ॥&lt;br&gt;&#xA;तत्तत्क्षणात्प्रदीप्तेन वह्निना च विशेषतः ॥&lt;br&gt;&#xA;समन्ततः प्रक्षिप्यन्ते कृत्ताश्च जर्जरीकृताः ॥ १४ ॥&lt;br&gt;&#xA;कूटसाक्षी तथाऽसम्यक्पक्षपातेन यो वदेत् ॥&lt;br&gt;&#xA;यश्चान्यदनृतं ब्रूयात्स नरो याति रौरवम् ॥ १५ ॥&lt;br&gt;&#xA;सुरापो ब्रह्महा हर्ता सुवर्णस्य च सूचकः ॥&lt;br&gt;&#xA;प्रयान्ति नरकांश्चैव तैः संसर्गमुपैति यः ॥ १६ ॥&lt;br&gt;&#xA;भ्रूणहा गुरुहन्ता च गोघ्नश्च मुनिसत्तम ॥&lt;br&gt;&#xA;यान्त्येते नरकं रौद्रं ये च विश्वासघातकाः ॥ १७ ॥&lt;br&gt;&#xA;तप्तलोष्ठेषु पच्यन्ते यस्तु भक्तं परित्यजेत् ॥&lt;br&gt;&#xA;स्नुषां सुतां च यो गच्छेन्महा ज्वाले स पात्यते ॥ १८ ॥&lt;br&gt;&#xA;कुम्भीपाके प्रयात्येव पादैरूर्ध्वैरधोमुखः ॥&lt;br&gt;&#xA;करोति कर्म वै नित्यं यश्च गां प्रतिषेधयेत् ॥ १९ ॥&lt;br&gt;&#xA;स्वामिद्रोही च यो रौद्रस्तप्तकुम्भे स पात्यते ॥&lt;br&gt;&#xA;देवदूषयिता यश्च वेदविक्रयिकस्तथा ॥ 5.1.29.२० ॥&lt;br&gt;&#xA;परस्त्रीगामिनो ये च यान्ति क्रकचने तु ते ॥&lt;br&gt;&#xA;चौरोऽतिदारुणे याति मर्यादाभेदकस्तथा ॥ २१ ॥&lt;br&gt;&#xA;देवद्विजपितृद्वेष्टा रत्नदूषयिता च यः ॥&lt;br&gt;&#xA;स याति कृमिभक्षे वै रक्ताख्ये च पतन्ति ते ॥ २२ ॥&lt;br&gt;&#xA;पितृदेवगुरूणां च सपर्यां न करोति यः ॥&lt;br&gt;&#xA;लालाभक्षे स यात्युग्रे कूटकर्म करोति यः ॥ २३ ॥&lt;br&gt;&#xA;अन्त्यजेभ्यो ग्रहीता च नरके यात्यधोमुखे ॥&lt;br&gt;&#xA;अस्थिभङ्गे प्रयात्येव एको मिष्टान्नभुङ्नरः ॥ २४ ॥&lt;br&gt;&#xA;कृतघ्नः पिशुनः क्रूरः कूटमानी विडम्बकः ॥&lt;br&gt;&#xA;यन्त्रपीडनके याति परगुह्यप्रकाशकः ॥ २५ ॥&lt;br&gt;&#xA;लाक्षामांसरसानां च तिलानां रसकस्य च ॥&lt;br&gt;&#xA;विक्रयी ब्राह्मणो याति श्वदंशे नात्र संशयः ॥ २६ ॥&lt;br&gt;&#xA;मधुहा ग्रामहन्ता च याति वैतरणीं नरः ॥&lt;br&gt;&#xA;वर्णाश्रमविरुद्धं च कर्म कुर्वन्ति ये नराः ॥ २७ ॥&lt;br&gt;&#xA;कर्मणा मनसा वाचा महानद्यां प्रयान्ति ते ॥&lt;br&gt;&#xA;गुरूणामवमन्ता च शास्त्रदूषयिता च यः ॥ २८ ॥&lt;br&gt;&#xA;असिपत्रे प्रयात्येव तथा पर्वविलङ्घकः ॥&lt;br&gt;&#xA;धनयौवनमत्ता ये मर्यादाभेदिनो नराः ॥ २९ ॥&lt;br&gt;&#xA;ते यान्ति नरके घोरे कृष्णसूत्रेऽतिदारुणे ॥&lt;br&gt;&#xA;असंस्कृतश्च यो विप्रो वृषलीं सेवते तु वै ॥ 5.1.29.३० ॥&lt;br&gt;&#xA;वृषलीमिथुनो यश्च पततस्तावुभावपि ॥&lt;br&gt;&#xA;उच्छिष्टा ये स्पृशन्तीह गावोऽग्निं जननीं द्विजान् ॥ ३१ ॥&lt;br&gt;&#xA;ते पच्यन्ते कुभोज्ये च मित्र द्वेषी विशेषतः ॥&lt;br&gt;&#xA;पङ्क्तिभेदे दिवास्वप्रे ये नरोऽब्रह्मचारिणः ॥ ३२ ॥&lt;br&gt;&#xA;पुत्रैरध्यापिता ये तै ते पतन्ति श्वभोजने ॥&lt;br&gt;&#xA;एते चान्ये च नरकाः शतशोऽ थ सहस्रशः ॥ ३३ ॥&lt;br&gt;&#xA;तत्र दुष्कृतकर्माणः पच्यन्ते यातनागताः ॥&lt;br&gt;&#xA;नृणां स्वर्गाश्च यावन्तस्तावन्तो निरयास्तथा ॥ ३४ ॥&lt;br&gt;&#xA;पापं कृत्वा तु बहुलं प्रायश्चित्तपराङ्मुखाः ॥&lt;br&gt;&#xA;कृते पापे च वै तापो यस्य पुंसः प्रजायते ॥ ३५ ॥&lt;br&gt;&#xA;प्रायश्चित्तं तु तस्यैकं शिवसंस्मरणं परम् ॥&lt;br&gt;&#xA;तस्मादहर्निशं शम्भुं संस्मरन्पुरुषोत्तमः ॥ ३६ ॥&lt;br&gt;&#xA;न याति नरकं शुद्धः सङ्क्षीणाखिलपातकः ॥&lt;br&gt;&#xA;कार्तिकस्यासिते पक्षे कृष्णा या च चतुर्दशी ॥&lt;br&gt;&#xA;तस्यां दीपः प्रदातव्यो देवदेवस्य चाग्रतः ॥ ३७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये नरकऽकथनं नामैकोनत्रिंशोऽध्यायः ॥ २९ ॥ ॥ छ ॥&lt;/p&gt;</description>
    </item>
    <item>
      <title>०३० आवन्त्यखण्डेऽवन्तीक्षेत्रमाहात्म्येऽनरकेश्वरदीपदानमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/030_AvantyakhaNDe-vantIxetramAhAtmye-narakeshvarad/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/030_AvantyakhaNDe-vantIxetramAhAtmye-narakeshvarad/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;दीपेऽस्मिन्यत्फलं चास्ति विधिना येन दीयते ॥&lt;br&gt;&#xA;तत्सर्वं ब्रूहि मे तात दीपोत्पत्तिं च शोभनाम् ॥ १ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;पुरा कृतयुगे व्यास पार्वतीं शङ्करोऽग्रतः ॥&lt;br&gt;&#xA;अभिप्रयाचितुं यातस्तयापि सोऽभियाचितः ॥ २ ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;शरीरे कृष्णता शम्भो ममास्ति रूपहारिणी ॥&lt;br&gt;&#xA;तस्माद्याचे भृशं शम्भो प्रसीद दिव्य लोचन ॥ ३ ॥&lt;br&gt;&#xA;भवेन वर्णिता सा वै अतीव शोभना मम ॥&lt;br&gt;&#xA;लोचने पक्ष्ममालायाः शोभसेऽतितरां सदा ॥ ४ ॥&lt;br&gt;&#xA;सिताब्जसंस्थितो भृङ्गो यथा शोभयते च तम् ॥&lt;br&gt;&#xA;तया तथा याचितोसौ धूर्जटिर्वृषभासनः ॥ ५ ॥&lt;br&gt;&#xA;विरूपरूपकर्तासि न शृणोषि वचो यदा ॥&lt;br&gt;&#xA;तदा त्वहं सवै राग्या चरेयं दुष्करं तपः ॥ ६ ॥&lt;br&gt;&#xA;भवस्तयेति चोक्तस्तु तस्या वै पाणिमग्रहीत् ॥&lt;br&gt;&#xA;कदाचिच्छङ्करो देवो रतिं याचितवान्प्रियाम् ॥ ७ ॥&lt;br&gt;&#xA;रतिं दत्तवती सा तु जहास नाम कीर्तयन् ॥&lt;br&gt;&#xA;सुदुःखिताऽभवत्सा तु पराङ्मुखी विहाय तम् ॥ ८ ॥&lt;br&gt;&#xA;उवाच रोषसंयुक्ता संस्मृत्य देवभाषितम् ॥&lt;br&gt;&#xA;तपोवनं व्रजाम्यद्य सुगौरत्वोपलब्धये ॥ ९ ॥&lt;br&gt;&#xA;सुवर्णरूपरूपा च यदा पुनर्भवामि च ॥&lt;br&gt;&#xA;तदा तव सानुरागा भवामि चैव नान्यथा ॥ 5.1.30.१० ॥&lt;br&gt;&#xA;इतीदमेव जल्पन्ती जगाम विन्ध्यपर्वतम् ॥&lt;br&gt;&#xA;हरः शुशोच ततस्तां क्व गता सा विहाय माम् ॥ ११ ॥&lt;br&gt;&#xA;स्मरंस्तदेव चेष्टितं तदेव पूर्वभाषितम् ॥&lt;br&gt;&#xA;तदैव मे वृथा मतिर्मुदा यदा न मानिता ॥ १२ ॥&lt;br&gt;&#xA;यतो मया हिमाद्रिजा समस्तलोकसुन्दरी ॥&lt;br&gt;&#xA;पुरैव नाभिनन्दिता गता विहाय मामिति ॥ १३ ॥&lt;br&gt;&#xA;इतीदमेव सोऽवदद्गतस्त्वद्दर्शनं ततः ॥&lt;br&gt;&#xA;प्रियावियोगमीदृशं गुरुं न सोढुमुत्सहे ॥ १४ ॥&lt;br&gt;&#xA;ततो जगद्धि सङ्कुलं महाभयेन संयुतम् ॥&lt;br&gt;&#xA;सुरासुरा महर्षयः परं विषादमभ्यगुः ॥ १५ ॥&lt;br&gt;&#xA;विहाय मन्दिराणि ते परं विषादमागताः ॥&lt;br&gt;&#xA;हरस्तुतिं परां च ते प्रचक्रुरद्भुतोपमाः ॥ १६ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;न दृश्यते यदा देवो रुद्रो बालेन्दुशेखरः ॥&lt;br&gt;&#xA;नष्टालोकं जगत्सर्वं कान्तारमभवत्तदा ॥ १७ ॥&lt;br&gt;&#xA;त्रीणि नेत्राणि रुद्रस्य यतः सूर्येन्दुव ह्नयः ॥&lt;br&gt;&#xA;गते रुद्रे न ते भान्ति जगत्यस्मिंश्चराचरे ॥ १८ ॥&lt;br&gt;&#xA;ततस्तमसि दुस्तारे सम्भूते लोमहर्षणे ॥&lt;br&gt;&#xA;अन्योन्यं हि न पश्यन्ति सुरासुरास्तमोवृताः ॥ ॥ १९ ॥&lt;br&gt;&#xA;एषा बुद्धिस्ततस्तेषामुत्पन्ना कार्यसिद्धये ॥&lt;br&gt;&#xA;यया बुद्ध्या जगन्नाथो ज्ञायते पार्वतीपतिः ॥ 5.1.30.२० ॥&lt;br&gt;&#xA;न ह्यालोको विना तेन शशिसूर्याग्निच क्षुषा ॥&lt;br&gt;&#xA;परस्परं ब्रुवन्ति स्म दुःखितास्ते विसञ्ज्ञया ॥ २१ ॥&lt;br&gt;&#xA;हे देव हे मुने सिद्धे हे ऋषे हे निशाचर ॥&lt;br&gt;&#xA;हे दैत्य हे दनुश्रेष्ठ हे मनुष्यनिदेशक ॥ ॥ २२ ॥&lt;br&gt;&#xA;गतोऽसि कां दिशं तात को वा लब्धस्त्वया विभो ॥&lt;br&gt;&#xA;क्वचिद्विश्रामभूमिस्ते क्वचिदालम्बनेऽपि वा ॥ २३ ॥&lt;br&gt;&#xA;पाथेयमस्ति किञ्चित्ते दिशि किं वाथ कुत्रचित् ॥&lt;br&gt;&#xA;प्रकाशं वाहनं छत्रमशनं शयनं गृहम् ॥ २४ ॥&lt;br&gt;&#xA;क्वचिद्वासि कथं तोयमथवा चित्तनिर्वृतिः ॥&lt;br&gt;&#xA;बन्धुः पुत्रोऽसि वा तात वृक्ष च्छाया सुशीतला ॥ २५ ॥&lt;br&gt;&#xA;एवं प्रकारं करुणं समाभाष्य परस्परम् ॥&lt;br&gt;&#xA;भूयश्चिन्तापराः सर्वे देवाश्चेन्द्रपुरोगमाः ॥ २६ ॥&lt;br&gt;&#xA;भूमेर्विवरमाश्रित्य प्राणिनो ये वसन्त्यपि ॥&lt;br&gt;&#xA;रसातले च दैतेयाः संस्थिताः पन्नगाश्च ये ॥ २७ ॥&lt;br&gt;&#xA;न तेषां विद्यते सूर्यो नेन्दुर्नान्ये महाग्रहाः ॥&lt;br&gt;&#xA;नाग्निर्देवमुखं विद्युन्नैव तारकको टयः ॥ २८ ॥&lt;br&gt;&#xA;केनालोकेन पश्यन्ति समानि विषमाणि च ॥&lt;br&gt;&#xA;नरकस्था नरा लोके न पश्यन्त्यन्यलोकगाः ॥ २९ ॥&lt;br&gt;&#xA;विचरन्तः समं को वा मनो रथशतप्रदः ॥&lt;br&gt;&#xA;तृष्णाम्भः क्षुधितान्नं च श्रान्तानामथ वाहनम् ॥ 5.1.30.३० ॥&lt;br&gt;&#xA;समे शय्या जले नौश्च रोगे सत्परिचारकः ॥&lt;br&gt;&#xA;श्रेष्ठौषधीभिः सन्मन्त्रैः सम्पदो व्याधिसङ्कटे ॥ ३१ ॥&lt;br&gt;&#xA;सुहृद्विदेशे च्छायोष्णे निर्धूमः शिशिरे शिखी ॥&lt;br&gt;&#xA;महाभये परित्राणं प्रकाशश्च महानिशि ॥ ३२ ॥&lt;br&gt;&#xA;सर्वदश्चैव सर्वेषां मनोरथशतप्रदः ॥&lt;br&gt;&#xA;एक एव भवान्द्योतस्त्वां च जानीमहे वयम् ॥ ३३ ॥&lt;br&gt;&#xA;ब्रुवन्त इति ते व्यास शुश्रुवुर्मधुरां गिरम् ॥&lt;br&gt;&#xA;श्रुतपूर्वां तमोमध्याद्विष्णोर तुलकर्मणः ॥ ३४ ॥&lt;br&gt;&#xA;न जानन्ति स्थितः कुत्र भाषते केशवो विभुः ॥&lt;br&gt;&#xA;शृणुध्वमिति मे वाक्यं सर्वे चैव समाहिताः ॥ ३५ ॥&lt;br&gt;&#xA;दानमेकं सदा सम्य क्चिन्तामणिसमं स्मृतम् ॥&lt;br&gt;&#xA;सर्वेषामेव दानानां दीपदानं प्रशस्यते ॥ ३६ ॥&lt;br&gt;&#xA;तच्च देयमतः सर्वैः शृणुध्वं तत्त्वतो भृशम् ॥&lt;br&gt;&#xA;मया रसातले पूर्वं नागा नामनुकम्पया ॥ ३७ ॥&lt;br&gt;&#xA;उत्पादितो दीपवरो येन ध्वस्तमिदं तमः ॥&lt;br&gt;&#xA;एवम्भूतस्तु वायूनामप्रधृष्यो महाप्रभः ॥३८॥&lt;br&gt;&#xA;निष्कम्पो निर्मलो हृद्यः सुस्थिरो भास्करप्रभः ॥&lt;br&gt;&#xA;नात्युष्णो नातिशीतश्च देव्या योगसमुद्भवः ॥&lt;br&gt;&#xA;तेन दीपप्रकाशेन गोकर्णो निर्वृतिं ययौ ॥ ३९ ॥&lt;br&gt;&#xA;नागाः शेषादयः सर्वे नोद्यमानाश्च सङ्घशः ॥&lt;br&gt;&#xA;दीपाद्दीपसहस्राणि ददुस्ते वै शिवाग्रतः ॥ 5.1.30.४० ॥&lt;br&gt;&#xA;पर्वतेषु समुद्रेषु वनेषूपवनेषु च ॥&lt;br&gt;&#xA;नदीतीरेषु सर्वत्र दीपान्प्रज्वाल्य रेमिरे ॥ ४१ ॥&lt;br&gt;&#xA;भुञ्जानाः पञ्च मूलानि दिव्यानि क्षीरसंयुतम् ॥&lt;br&gt;&#xA;परमान्नं च मांसानि मकरन्दं घृतौदनम् ॥ ४२ ॥&lt;br&gt;&#xA;चन्द्रशालिभवं भक्तं ताम्बूलं सप्तधा गतम् ॥&lt;br&gt;&#xA;मद्यमष्टप्रकारं तु भार्यापीतावशेषकम्॥ ४३ ॥&lt;br&gt;&#xA;शयनेषु महार्हेषु हृद्यासु वनराजिषु ॥&lt;br&gt;&#xA;वृक्षमूलेषु सर्वेषु वनच्छायोपशोभिषु ॥ ४४ ॥&lt;br&gt;&#xA;रमन्ते स्म च ते सर्वे ह्युद्वेष्टन्तः परस्परम् ॥&lt;br&gt;&#xA;कामतन्त्रोपदिष्टैस्तु शास्त्रैश्च चुम्बनादिभिः ॥ ४५ ॥&lt;br&gt;&#xA;सूर्यतापभयान्मुक्ताश्चन्द्ररश्मिभयाच्च ते ॥&lt;br&gt;&#xA;विमुक्ताश्च भयाद्धोरात्पिपीलिकोद्भवात्तथा ॥ ४६ ॥&lt;br&gt;&#xA;सूर्यतापेन दाहः स्याच्छीतं चन्द्रमरीचिभिः ॥&lt;br&gt;&#xA;मयूरनकुलाद्यैश्च पिपीलीमरणाद्भयम् ॥ ४७ ॥&lt;br&gt;&#xA;सौवर्णान्दीपका न्कृत्वा द्विजेभ्यस्ते ददुः पुनः ॥&lt;br&gt;&#xA;तेन पातालमाश्रित्य कृत्वा भोगवतीं पुरीम् ॥ ४८ ॥&lt;br&gt;&#xA;वसन्ति सुखिनस्तत्र स्वर्गादष्टगुणैः सुखैः ॥&lt;br&gt;&#xA;एवमन्धं तमो देवाः पातालाद्दीपतो गतम् ॥ ४९ ॥&lt;br&gt;&#xA;एतद्गुह्यं मया ख्यातं भवतां चानुकम्पया ॥&lt;br&gt;&#xA;दीपदानमतोयूयं कुरुध्वं सुसमाहिताः ॥ 5.1.30.५० ॥&lt;br&gt;&#xA;दीपाग्निना विना नैव तमोदारु प्रदह्यते ॥&lt;br&gt;&#xA;नारायणपरा देवा निशम्याथ समाहिताः ॥ ५१ ॥&lt;br&gt;&#xA;पप्रच्छुस्ते पुनः सर्वे हृष्टा दामोदरं विभुम् ॥&lt;br&gt;&#xA;ब्रूहि नोग्निं जगन्नाथ स दीपो येन जायते ॥ ५२ ॥&lt;br&gt;&#xA;घोरे तमसि वै मग्ना नाग्निं जानीमहे वयम् ॥&lt;br&gt;&#xA;देवानां मानसो वह्निरथ कृष्णेन कीर्तितः ॥ ५३ ॥&lt;br&gt;&#xA;तेन दीपं प्रतिज्वाल्य देवाः शिवपरायणाः ॥&lt;br&gt;&#xA;ददुस्ते शिवमुद्दिश्य सर्वाभीष्टफलप्रदम् ॥ ५४ ॥&lt;br&gt;&#xA;दत्ते दीपे ततो देवैर्दृष्टो हृष्टो महेश्वरः ॥&lt;br&gt;&#xA;तिमिरं तद्गतं चापि जगद्येन जडीकृतम् ॥ ५५ ॥&lt;br&gt;&#xA;ततो देवाः सुखं प्रापुः स्वर्गे सेन्द्रपुरोगमाः ॥&lt;br&gt;&#xA;राज्यं भोगान्वितं प्राप्य सार्धं स्त्रीभिश्च रेमिरे ॥ ५६ ॥&lt;br&gt;&#xA;दीपदानफलं ज्ञात्वा दैतेयाश्चापि विस्मिताः ॥&lt;br&gt;&#xA;तथैव तत्फलं ज्ञात्वा व्यास यक्षाश्च विस्मिताः ॥ ५७ ॥&lt;br&gt;&#xA;पूजयित्वा महादेवं पुष्पैश्च निर्मलैर्जलैः ॥&lt;br&gt;&#xA;ददुर्दीप सहस्राणि सर्वे शिवपरायणाः ॥ ५८ ॥&lt;br&gt;&#xA;स्वस्थाने चाभवन्सर्वे दीपदानाच्च शोभनाः ॥&lt;br&gt;&#xA;स्वेच्छया भुञ्जते भोगान्बन्धुभृत्यादिसंयुताः ॥ ५९ ॥&lt;br&gt;&#xA;निराहारास्ततो व्यास पिशाचा वै निराश्रयाः ॥&lt;br&gt;&#xA;दीपदानफलं ज्ञात्वा सर्वे तेऽतीव विस्मिताः ॥ 5.1.30.६० ॥&lt;br&gt;&#xA;चण्डालादग्निमानीय ददुर्दीपं शिवे रताः ॥ ।&lt;br&gt;&#xA;दीपदानफलं ते वै पुत्रदारसमन्विताः ॥ ६१ ॥&lt;br&gt;&#xA;लीढमन्नं गतरसं पूति पर्युषितं तथा ॥&lt;br&gt;&#xA;उच्छिष्टं सूतिकास्पृष्टं न मेध्यं चातिलङ्घितम् ॥ ६२ ॥&lt;br&gt;&#xA;भुञ्जानास्ते सदा हृष्टा रमन्ते दुष्टभूमिषु ॥&lt;br&gt;&#xA;विद्याधरास्तथा मर्त्याः सिद्धाश्च शिवमानसाः ॥ ६३ ॥&lt;br&gt;&#xA;दीपदानफलं ज्ञात्वा ददुर्दीपं शिवाग्रतः ॥&lt;br&gt;&#xA;दीपदानात्ततः सर्वे सर्वभोगसमन्विताः ॥ ६४ ॥&lt;br&gt;&#xA;स्थानेषु मुदितास्तेषु रमन्ते सुखिनस्तदा ॥&lt;br&gt;&#xA;तिमिरं तद्गतं चैव व्यास लोकेषु दीपतः ॥ ६५ ॥&lt;br&gt;&#xA;ततो घोरं स्थितं सम्यक्प्रेतलोकेषु सर्वदा ॥&lt;br&gt;&#xA;प्रेतलोकं तदा दृष्ट्वा घोरेण तमसा वृताः ॥ ६६ ॥&lt;br&gt;&#xA;दामोदरं जगन्नाथमूचुः सर्वे सुरोत्तमाः ॥&lt;br&gt;&#xA;घोरं चैव तमो हत्वा प्रसन्नास्ते सदा विभो ॥ ६७ ॥&lt;br&gt;&#xA;गन्धर्वाश्च तथा यक्षाः सिद्धा विद्याधरोरगाः ॥&lt;br&gt;&#xA;वयं चैव तथा मर्त्याः सर्वभोगैश्च संयुताः ॥ ॥ ६८ ॥&lt;br&gt;&#xA;स्थानेषु च सदा ह्येषु सुखिनश्च रमामहे ॥&lt;br&gt;&#xA;प्रेतलोके नरा ये वै घोरेण तमसा वृताः ॥ ६९ ॥&lt;br&gt;&#xA;वसन्ति च जगन्नाथ वर्तन्ते तेऽतिदुःखिताः ॥&lt;br&gt;&#xA;यैर्नो कृतं हि तत्कर्म कृष्णालं पापमोहितैः ॥ 5.1.30.७० ॥&lt;br&gt;&#xA;न तेषां विद्यते किञ्चिद्यत्प्रकाशं करोति च ॥&lt;br&gt;&#xA;घोरे तमसि ते मग्नास्तत्र नार्केन्दुवह्नयः ॥ ७१ ॥&lt;br&gt;&#xA;न सहायो न जायेयं नालम्बो न च देशिकाः ॥&lt;br&gt;&#xA;न वाहनं न शय्या च केवलं तु महत्तमः ॥ ७२ ॥&lt;br&gt;&#xA;तत्राष्टाविंशतिः ख्याता घोरा नरककोटयः ॥&lt;br&gt;&#xA;तमोमयाश्च ताः सर्वाः पापिनां भयदाः सदा ॥ ७३ ॥&lt;br&gt;&#xA;सुखं तत्र कथं कृष्ण लभन्ते दुःखिता नराः ॥&lt;br&gt;&#xA;दारिद्र्यदुःखरोगैश्च मायामोहैश्च सर्वदा ॥ ७४ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;इति श्रुत्वा तु देवानां प्रार्थनां गरुड ध्वजः ॥&lt;br&gt;&#xA;उवाच वचनं हृद्यं मनोरथफलप्रदम् ॥७५॥&lt;br&gt;&#xA;शृणुध्वं त्रिदशाः सर्वे यत्प्रवक्ष्यामि वो वचः॥७६॥&lt;br&gt;&#xA;अवन्त्यां वर्तते तीर्थं सद्यः पापहरं परम् ॥&lt;br&gt;&#xA;अनरकाख्यं महापुण्यं सर्वतीर्थोत्तमोत्तमम् ॥ ७७ ॥&lt;br&gt;&#xA;कार्तिकस्यासिते पक्षे चतुर्दश्यां समाहितः ॥&lt;br&gt;&#xA;तत्र स्नात्वा नरो यस्तु यमध्यानपरायणः ॥ ७८ ॥&lt;br&gt;&#xA;सङ्गृह्य वै तिलान्कृष्णान्पितृभक्तो जितेन्द्रियः ॥&lt;br&gt;&#xA;दक्षिणाभिमुखो भूत्वा मध्याह्ने सुरसत्तमाः ॥ ७९ ॥&lt;br&gt;&#xA;अपसव्यं तथा कृत्वा मन्त्रैः सन्तर्प येद्यमम् ॥&lt;br&gt;&#xA;यमाय धर्मराजाय मृत्यवे चान्तकाय च ॥ 5.1.30.८० ॥&lt;br&gt;&#xA;वैवस्वताय कालाय दक्षाय मनवे तथा ॥&lt;br&gt;&#xA;कृष्णाय कृष्णगुप्ताय प्रेतलोकपराय च ॥ ८१ ॥&lt;br&gt;&#xA;हरये रविपुत्राय कालिन्दीसोदराय च ॥&lt;br&gt;&#xA;तथा वै श्राद्धदेवाय पितृणां पतये तथा ॥ ८२ ॥&lt;br&gt;&#xA;मन्त्रैरेभिर्नमःप्रोक्तैरोङ्काराद्यैः सुशोभनैः ॥&lt;br&gt;&#xA;जलाञ्जलिं सदर्भं वै दद्याच्च तिलसंयुतम् ॥ ८३ ॥&lt;br&gt;&#xA;सन्तर्पयेद्यमं देवं तिलपात्रं समाहितः ॥&lt;br&gt;&#xA;प्राज्ञो विप्राय वै दद्याद्वित्तशाठ्यविवर्जितः ॥ ८४ ॥&lt;br&gt;&#xA;अनेन विधिना यस्तु सन्तर्पयेद्यमं विभुम् ॥&lt;br&gt;&#xA;पितरस्तस्य मुच्यन्ते निरये ये गता अपि ॥ ८५ ॥&lt;br&gt;&#xA;रात्रिं तत्राथ सम्प्राप्य मानवः कामसंयुतः ॥&lt;br&gt;&#xA;नमः पितृभ्यः प्रेतेभ्यो नमो धर्माय विष्णवे ॥ ८६ ॥&lt;br&gt;&#xA;नमः सूर्याय रुद्राय कालान्तपतये नमः ॥&lt;br&gt;&#xA;एभिर्मन्त्रैर्यमे दीपं यो दद्याद्धृतपूरितम् ॥ ८७ ॥&lt;br&gt;&#xA;कार्तिकं हि समग्रं तु वर्धन्ते तस्य सम्पदः ॥&lt;br&gt;&#xA;सम्पूर्णे कार्तिके चैव दीपोद्यापनमाचरेत् ॥ ८८ ॥&lt;br&gt;&#xA;दिवाकराह्नेऽस्तमिते च सूर्ये दीपस्य वर्त्तिं पुरुष प्रमाणाम् ॥&lt;br&gt;&#xA;यूपाकृतौ दारुमये करोति यया च धीमान्यमभक्तिचित्तः ॥८९॥&lt;br&gt;&#xA;निक्षिप्य भूमावथ हस्तमात्रं मूर्ध्नि द्विहस्ताष्टदलान्वितस्य ॥&lt;br&gt;&#xA;धार्याश्चतस्रः शुभपट्टिकाश्च च्छिद्रेण युक्ताश्चतुरङ्गुलेन ॥ 5.1.30.९० ॥&lt;br&gt;&#xA;तत्कर्णिकायां तु महाप्रकाशो देयो हि दीपः परया च भक्त्या ॥&lt;br&gt;&#xA;उदङ्मुखान्दीपवरांस्त थाष्टौ दलेषु तस्या घृतपूर्यमाणाः ॥ ९१ ॥&lt;br&gt;&#xA;अनङ्गलग्नं धवलं च वस्त्रं नवं सुरक्तं ह्यथवा सुशुक्लम् ॥&lt;br&gt;&#xA;वर्त्यां प्रदेयं च स्वके च दद्यात्स्निग्धे त्वखण्डे सुसमे प्रशस्ते ॥ ९२ ॥&lt;br&gt;&#xA;तच्छालिपिष्टोपरि सन्निधाय यथा न निर्याति न कम्पते च ॥&lt;br&gt;&#xA;सर्वं प्रकुर्यात्त्रिगुणप्रमाणं मध्यस्थितस्तस्य च दीपराजः ॥ ९३ ॥&lt;br&gt;&#xA;दलेषु शोभार्थमतीव कुर्यान्मनोरथप्रत्युपलब्धये च ॥&lt;br&gt;&#xA;घण्टाष्टकं लम्बितपुष्पदाम सवस्त्रशोभान्वितमन्त्र कार्यम् ॥ ९४ ॥&lt;br&gt;&#xA;संलिप्य भूमिं त्वथ गोमयेन पुनः सुगन्धेन जलेन लिप्त्वा ॥&lt;br&gt;&#xA;कुर्याद्विचित्रं त्वथ मण्डले च दलाष्टकं वै कमलं च रम्यम् ॥ ९५ ॥&lt;br&gt;&#xA;ततो जलं शीतलमानयित्वा आपूर्य चाष्टौ कलशांस्तु रम्यान् ॥&lt;br&gt;&#xA;निधाय मूर्ध्नि क्रमशो हि धीमान्फलानि मूलानि तथेक्षुकानि ॥ ९६ ॥&lt;br&gt;&#xA;मध्वाज्ययुक्ता दधिदुग्धपूर्णा नैर्ऋत्यकोणादथ दक्षिणान्तम् ॥&lt;br&gt;&#xA;धर्माय दद्यादथ शङ्कराय दामोदरायाप्यथ वेधसे च ॥९७॥&lt;br&gt;&#xA;प्रजापतिभ्यः क्रमशो हि भक्त्या प्रेतेभ्य इन्द्राय तथा पितृभ्यः ॥&lt;br&gt;&#xA;होमादिपात्रं तिलचूर्णमेव दद्याद्द्विजानां च सदक्षिणं च ॥ ९८ ॥&lt;br&gt;&#xA;गावो हिरण्यं रजतं च वस्त्रं फलानि मूलानि यवाश्च धान्यम्॥&lt;br&gt;&#xA;गृहं रथं कुञ्जरमश्वमेव मनोज्ञमन्यं हृदयप्रियं यत् ॥ ९९ ॥&lt;br&gt;&#xA;विद्याधिकेभ्यो द्विजसत्तमेभ्यः पौराणिकेभ्यश्च तथा द्विजेभ्यः ॥&lt;br&gt;&#xA;एकैकसु प्रीणनमत्र कुर्याद्दीपैर्दलस्थैश्च यमादिकानाम् ॥ 5.1.30.१०० ॥&lt;br&gt;&#xA;धर्माय देयस्त्वथ मध्यदीप आज्ञां च लब्ध्वा व्रतदेशिकस्य ॥&lt;br&gt;&#xA;नृत्येन गीतेन सुशोभने न युक्तं सुवाद्येन च कारयेच्च ॥ १ ॥&lt;br&gt;&#xA;एतत्समग्रं विधिवच्च कुर्यात्सशक्तिमादौ स्वधनं समीक्ष्य ॥&lt;br&gt;&#xA;आहूय विप्राञ्छुभभावयुक्तान्वदेच्च धीमान्परया च भक्त्या ॥ २ ॥&lt;br&gt;&#xA;दीपान्समग्रान्नव वर्जयित्वा सर्वं नयेयुः स्थितमत्र विप्राः ॥&lt;br&gt;&#xA;प्रदक्षिणीकृत्य विसृज्य विप्रांस्ततो भवद्वै स च नक्तभोजी ॥ ३ ॥&lt;br&gt;&#xA;एवं कृते नागलोकाद्विशिष्टं सुखं भवेत्प्रेतलोकेस्थितानाम् ॥ ४ ॥&lt;br&gt;&#xA;एवं ह्यनरके व्यास दीपदानं करोति यः ॥&lt;br&gt;&#xA;तस्यैव यत्फलं प्रोक्तं तदिहैकमनाः शृणु ॥ ५ ॥&lt;br&gt;&#xA;विमानैः कामिकैर्दिव्यैरप्सरोगणसेवितैः ॥&lt;br&gt;&#xA;उह्यमानो दिवं याति यावच्चन्द्रदिवाकरौ ॥ १०६ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्येऽनरकेश्वरदीपदानमाहात्म्यवर्णनन्नाम त्रिंशोऽध्यायः ॥ ३० ॥ ॥ छ ॥ ॥ ॥&lt;/p&gt;</description>
    </item>
    <item>
      <title>०३१ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/031_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/031_varNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अथान्यत्सम्प्रवक्ष्यामि केदारेश्वरमुत्तमम् ॥&lt;br&gt;&#xA;प्रवरं सर्वतीर्थानां त्रिषु लोकेषु विश्रुतम् ॥ १ ॥&lt;br&gt;&#xA;तत्र स्नात्वा शुचिर्भूत्वा यः पश्यति महेश्वरम् ॥&lt;br&gt;&#xA;केदारे यत्फलं प्रोक्तं तदत्रापि लभेन्नरः ॥ २ ॥&lt;br&gt;&#xA;सर्वपापविनिर्मुक्तः स्वकीयकुलसंयुतः ॥&lt;br&gt;&#xA;विमानेनार्कवर्णेन शिव लोके स मोदते ॥ ३ ॥&lt;br&gt;&#xA;जटाशृङ्गे नरः स्नात्वा शुचिर्भूत्वा जितेन्द्रियः ॥&lt;br&gt;&#xA;दृष्ट्वा जटेश्वरं देवं ततः पापाद्विमुच्यते ॥ ४ ॥&lt;br&gt;&#xA;महातपनमादौ च कृत्वा गच्छेच्छिवं प्रति ॥&lt;br&gt;&#xA;मातृकं पितृकं चैव कुलानां तारयेच्छतम् ॥ ५ ॥&lt;br&gt;&#xA;इन्द्रतीर्थे नरः स्नात्वा दृष्ट्वा चेन्द्रेश्वरं शिवम् ॥&lt;br&gt;&#xA;विमुक्तः सर्वपापेभ्यः शक्रलोके महीयते ॥ ६ ॥&lt;br&gt;&#xA;कुण्डेश्वरं तु यः पश्येच्छिवध्यानपरायणः ॥&lt;br&gt;&#xA;लभते स नरो व्यास शिवदीक्षाफलं शिवम् ॥ ७ ॥&lt;br&gt;&#xA;गोपतीर्थे नरः स्नात्वा दृष्ट्वा गोपेश्वरं शिवम् ॥&lt;br&gt;&#xA;शिवलोकं नरो याति ह्यमृतादमरो यथा ॥ ८ ॥&lt;br&gt;&#xA;स्नात्वा तु चिपिटातीर्थे शिवं देवं प्रणम्य च ॥&lt;br&gt;&#xA;तिर्यग्योनिं नरो नैव प्रयाति मुनिपुङ्गव ॥ ९ ॥&lt;br&gt;&#xA;विजये च नरः स्नात्वा आनन्देश्वरपूजनात् ॥&lt;br&gt;&#xA;विमुक्तः सर्वपापेभ्यः स्वर्लोके विजयी भवेत् ॥ 5.1.31.१० ॥&lt;br&gt;&#xA;अथान्यं सम्प्रवक्ष्यामि कुशस्थल्यां विनिर्मितम् ॥&lt;br&gt;&#xA;देवं रामेश्वरं व्यास भुक्तिमुक्तिप्रदायकम् ॥ ११ ॥&lt;br&gt;&#xA;चित्रकूटात्पुरा रामो मैथिल्या लक्ष्मणेन च ॥&lt;br&gt;&#xA;समन्वितः समागत्य पप्रच्छ मुनिसत्तमम् ॥ १२ ॥&lt;br&gt;&#xA;॥ राम उवाच ॥ ॥&lt;br&gt;&#xA;कानि तीर्थानि पुण्यानि किं वा क्षेत्रं महामुने ॥&lt;br&gt;&#xA;यत्र गत्वा न चाप्नोति वियोगं सह बान्धवैः ॥ १३ ॥&lt;br&gt;&#xA;अनेन वनवासेन मरणेन पितुः प्रभो ॥&lt;br&gt;&#xA;भरतस्य वियोगेन प्रतप्येऽहं त्रिभिर्मुने ॥ १४ ॥&lt;br&gt;&#xA;तद्वाक्यं राघवेणोक्तं श्रुत्वा विप्रर्षभस्तदा ॥&lt;br&gt;&#xA;ध्यात्वा तु सुचिरं कालमिदं वचनमब्रवीत् ॥ १५ ॥&lt;br&gt;&#xA;साधु पृष्टं त्वया वीर रघूणां वंशवर्धन ॥&lt;br&gt;&#xA;मम पित्रा कृतं क्षेत्रं प्रयाच्य शिवमादरात ॥ १६ ॥&lt;br&gt;&#xA;अवन्तीविषये राम पुरी तस्मिन्कुशस्थली ॥&lt;br&gt;&#xA;उज्जयिनीति वै नाम्ना ख्यातिं लोके गता विभो ॥ १७ ॥&lt;br&gt;&#xA;तस्यां गत्वा दशरथं पिण्डदानेन तर्पय ॥&lt;br&gt;&#xA;सुरासुरगुरुस्तत्र महाकालो व्यवस्थितः ॥ १६ ॥&lt;br&gt;&#xA;देवः स वै सदा राजन्वाञ्छितार्थफलप्रदः ॥&lt;br&gt;&#xA;दृष्टे तस्मिञ्जगन्नाथे वियोगो नैव जायते ॥ १९ ॥&lt;br&gt;&#xA;तत्र गच्छन्ति ये विप्रा राजा चैव महावलः ॥&lt;br&gt;&#xA;लभन्ते परमं स्थानं यत्र देवो महेश्वरः ॥ 5.1.31.२० ॥&lt;br&gt;&#xA;तीर्थानामपि तत्तीर्थं प्रविष्टोऽवन्तिमण्डले ॥&lt;br&gt;&#xA;आजगाम ततोवन्तीं सा शिप्रा यत्र पुण्यदा ॥ २१ ॥&lt;br&gt;&#xA;तस्यां स्नात्वा ततो रामस्तर्पयामास पूर्वजान् ॥&lt;br&gt;&#xA;महाकालं यदा द्रष्टुं प्रतस्थे रघुनन्दनः॥२२॥&lt;br&gt;&#xA;वाण्या ततोऽशरीरिण्या देवदेवेन भाषितम् ॥&lt;br&gt;&#xA;भो भो राघव भद्रं ते स्वनाम्ना स्थापयस्व माम् ॥२३॥&lt;br&gt;&#xA;अत्र स्थानं मया दत्त मा विचारय राघव ॥&lt;br&gt;&#xA;ततो द्दृष्टमना रामो लक्ष्मणं वाक्यमब्रवीत् ॥ २४ ॥&lt;br&gt;&#xA;अनुगृहीताः सौमित्रे देवदेवेन शम्भुना ॥&lt;br&gt;&#xA;तस्मात्स्थापय तीर्थेऽस्मिल्ँलिङ्गं रामेश्वरं शुभम्॥ २५ ॥&lt;br&gt;&#xA;वाक्यं तल्लक्ष्मणः श्रुत्वा स्थापयामास शङ्करम् ॥&lt;br&gt;&#xA;दृष्ट्वा देवं पुरा रामो लक्ष्मणं वाक्यमब्रवीत् ॥ २६ ॥&lt;br&gt;&#xA;एहि लक्ष्मण शीघ्रं त्वं शिप्राया जलमानय ॥&lt;br&gt;&#xA;करिष्यामि यतोऽत्राहं देवस्य स्नपनं शुभम् ॥ २७ ॥&lt;br&gt;&#xA;लक्ष्मणस्त्वब्रवीद्वाक्यं सीतया किं करिष्यसि ॥&lt;br&gt;&#xA;राम नाहं सर्वकालं दासभावं करोमि ते ॥ २८ ॥&lt;br&gt;&#xA;इयं च पुष्टा सुदृढा पीवरा च ममाग्रतः ॥&lt;br&gt;&#xA;वद राघव सत्येन अनया किं करिष्यसि ॥ २९ ॥&lt;br&gt;&#xA;श्रुत्वा रामो हि तद्वाक्यं लक्ष्मणेन प्रभाषितम्॥&lt;br&gt;&#xA;विमना राघवस्तस्थौ सीता चापि वरानना ॥ 5.1.31.३० ॥&lt;br&gt;&#xA;यदुक्तं लक्ष्मणेनाथ तच्च सीता चकार ह ॥&lt;br&gt;&#xA;स्नात्वा भुक्त्वा च तौ वीरौ महाकालमुपागतौ ॥ ३१ ॥&lt;br&gt;&#xA;नीत्वा विभावरीं तत्र गमनाय मनो दधे ॥&lt;br&gt;&#xA;उत्तिष्ठ वत्स सौमित्रे व्रजामो दक्षिणां दिशम्॥ ॥ ३२ ॥&lt;br&gt;&#xA;सौमित्रिरब्रवीद्वाक्यं नाहं गन्ता कथञ्चन ॥&lt;br&gt;&#xA;व्रज त्वमनया सार्धं भार्यया कमलेक्षण ॥ ३३ ॥&lt;br&gt;&#xA;नाहमग्रे वनं यामि न वायोध्यां कथं चन ॥&lt;br&gt;&#xA;एवं ब्रुवाणं सौमित्रिमुवाच रघुनन्दनः ॥ ३४ ॥&lt;br&gt;&#xA;कथं पूर्वमूयोध्याया निर्गतोऽसि मया सह ॥&lt;br&gt;&#xA;वने वसाम्यहं राम नव वर्षाणि पञ्च च ॥ ३५ ॥&lt;br&gt;&#xA;प्रमादः क्रियतां मह्यं नय मामपि राघव ॥&lt;br&gt;&#xA;इदानीं त्वमर्धपथे कथं स्थातासि शत्रुहन् ॥ ३६ ॥&lt;br&gt;&#xA;लक्ष्मणस्त्वब्रवीद्राम नाहं गन्ता वनं पुनः ॥&lt;br&gt;&#xA;लक्ष्मणं विकृतं ज्ञात्वा रामो वचनमब्रवीत् ॥ ३७ ॥&lt;br&gt;&#xA;मा माऽनुव्रज सौमित्रे ह्येको यास्यामि काननम् ॥&lt;br&gt;&#xA;द्वितीयापि त्वियं सीता उक्तो रामेण लक्ष्मणः ॥ ३८ ॥&lt;br&gt;&#xA;धनुः सङ्गृह्य विमना उत्तस्थौ लक्ष्मणस्तदा ॥&lt;br&gt;&#xA;प्राप्तौ प्राकारमर्यादां क्षेत्रसीमां परन्तपौ ॥ ॥&lt;br&gt;&#xA;क्षेत्रसीमां समुल्लङ्घ्य रामो लक्ष्मणमब्रवीत् ॥ 5.1.31.४० ॥&lt;br&gt;&#xA;निवर्तयस्व सौमित्रे समर्पय च मे धनुः ॥&lt;br&gt;&#xA;रामवाक्यमुपश्रुत्य सीतां वै लक्ष्मणोऽब्रवीत् ॥ ४१ ॥&lt;br&gt;&#xA;किमर्थं हि परित्यक्तः कोऽपराधः कृतो मया ॥&lt;br&gt;&#xA;रामेण हि परित्यक्तः प्राणांस्त्यक्ष्याम्यसंशयम् ॥ ४२ ॥&lt;br&gt;&#xA;रामं ततोऽब्रवीत्सीता किमर्थं लक्ष्मणस्त्वया ॥&lt;br&gt;&#xA;देव सन्त्यज्यते वीरः सुमित्रानन्दिवर्धनः ॥ ४३ ॥&lt;br&gt;&#xA;राघवस्त्वब्रवीत्सीतां नाहं त्यक्ष्यामि लक्ष्मणम् ॥&lt;br&gt;&#xA;न कदाचिदपि स्वप्ने लक्ष्मणसदृशं प्रियम् ॥ ४४ ॥&lt;br&gt;&#xA;श्रुतपूर्वं तु सुश्रोणि क्षेत्रस्यास्य विचेष्टितम् ॥&lt;br&gt;&#xA;अस्मिन्क्षेत्रे न सौभ्रात्रं सर्वो हि स्वार्थतत्परः ॥ ४५ ॥&lt;br&gt;&#xA;परस्परं न मन्यन्ते स्वार्थनिष्ठैकहेतवः ॥&lt;br&gt;&#xA;न शृण्वन्ति पितुः पुत्राः पुत्राणां वा तथा पिता ॥ ४६ ॥&lt;br&gt;&#xA;न च शिष्यो गुरोर्वाक्यं गुरुर्वा शिष्यकर्म च ॥&lt;br&gt;&#xA;अर्थानुबन्धिनी प्रीतिर्न कश्चित्कस्यचि त्प्रियः ॥४७॥&lt;br&gt;&#xA;एवमुक्त्वा ययौ रामो लक्ष्मणो जानकी तथा ॥&lt;br&gt;&#xA;लिङ्गं तत्र प्रतिष्ठाप्य स्वनाम्ना रघुनन्दनः ॥४८॥&lt;br&gt;&#xA;रामतीर्थे नरः स्नात्वा दृष्ट्वा रामेश्वरं शिवम्॥&lt;br&gt;&#xA;विमुक्तः सर्वपापेभ्यः शिवलोकं स गच्छति ॥४९॥ ॥&lt;br&gt;&#xA;इति रामेश्वरमाहात्म्यम् ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;तीर्थे सौभाग्यके स्नात्वा दृष्ट्वा सौभाम्यमीश्वरम् ॥&lt;br&gt;&#xA;सर्वपापविनिर्मुक्तः सौभाग्यं परमं लभेत् ॥ 5.1.31.५० ॥&lt;br&gt;&#xA;घृततीर्थे नरः स्नात्वा घृतेन स्नापयेच्छिवम् ॥&lt;br&gt;&#xA;घृतमग्नावथो हुत्वा रुद्रलोके महीयते॥५१॥&lt;br&gt;&#xA;देवीं योगीश्वरीं पूज्य सुरासुरनमस्कृताम् ॥&lt;br&gt;&#xA;सर्वपापविनिर्मुक्तः परं योगमवाप्नुयात्॥५२॥&lt;br&gt;&#xA;शङ्खावर्ते नरः स्नात्वा सर्वपापविवर्जितः ॥।&lt;br&gt;&#xA;धनधान्यसमायुक्तो जायते निर्मले कुले ॥ ५३ ॥&lt;br&gt;&#xA;सुधोदके चतुर्दश्यां मुक्त्यर्थं स्नापयेन्नरः॥&lt;br&gt;&#xA;शिवं सुधेश्वरं दृष्ट्वा ततो मोक्षगतिर्भवेत् ॥५४॥&lt;br&gt;&#xA;तथान्य त्सम्प्रवक्ष्यामि तीर्थं त्रैलोक्यविश्रुतम् ॥&lt;br&gt;&#xA;किं पुनेति च विख्यातं ब्रह्महत्याविमोचनम् ॥५५॥&lt;br&gt;&#xA;पूर्वं त्रेतायुगे व्यास सुनेत्रो नाम वै द्विजः॥&lt;br&gt;&#xA;तस्य पुत्रः समु त्पन्नो विश्वावसुरिति स्मृतः ॥५६॥&lt;br&gt;&#xA;यवक्रीतस्य शापेन स्वपिता तेन घातितः ॥&lt;br&gt;&#xA;ब्रह्महत्यान्वितो व्यास तीर्थात्तीर्थं परिभ्रमन् ॥५७॥&lt;br&gt;&#xA;तीर्थे किम्पुनके स्नात्वा धारातीर्थे गतो द्विजः ॥&lt;br&gt;&#xA;ततः कपिलधारायां चिन्तयत्यात्मना स्वयम् ॥ ५८ ॥&lt;br&gt;&#xA;कथं मे पतिता धारा अनृता वा श्रुतिस्तथा ॥&lt;br&gt;&#xA;एवं ह्यचिन्त यत्सोऽथ पुनरायादवन्तिकाम् ॥ ५९ ॥&lt;br&gt;&#xA;अत्र तीर्थे पुनः स्नाति यावद्वाणीं ततोऽशृणोत् ॥&lt;br&gt;&#xA;किं पुनर्ध्यायसि ब्रह्मन्येन जातो द्विजोत्तमः ॥ 5.1.31.६० ॥&lt;br&gt;&#xA;न तेऽस्ति ब्रह्महत्या वै तीर्थस्नानेन नाशिता ॥&lt;br&gt;&#xA;गच्छ शीघ्रं गृहं विप्र पापहीनो यथासुखम् ॥ ६१ ॥&lt;br&gt;&#xA;॥ इति किम्पुनामाहात्म्यम् ॥ ॥ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;पुनरन्यत्प्रवक्ष्यामि पत्तनेश्वरमुत्तमम् ॥&lt;br&gt;&#xA;तत्र स्थित्वा महेशेन पुनः पत्तनमीक्षितम् ॥ ६२ ॥&lt;br&gt;&#xA;पत्तनेश्वर इत्याख्यो देवदेवो महेश्वरः ॥&lt;br&gt;&#xA;यस्तु गन्धैश्च पुष्पैश्च धूपैर्दीपैर्मनोरमैः ॥ ६३ ॥&lt;br&gt;&#xA;भावयुक्तो नरो व्यास पूजयेद्विधिवत्सदा ॥&lt;br&gt;&#xA;यथावत्तिष्ठते लिङ्गं वंशच्छेदो न जायते ॥ ६४ ॥&lt;br&gt;&#xA;हंसयुक्तेन यानेन शिवलोकं स गच्छति ॥&lt;br&gt;&#xA;तथान्यत्सम्प्रवक्ष्यामि तीर्थं त्रैलोक्यविश्रुतम् ॥ ६५ ॥&lt;br&gt;&#xA;दुर्धर्षमिति विख्यातं ब्रह्महत्याविमोचनम् ॥&lt;br&gt;&#xA;पुरा दिवाकरो व्यास चक्रे दुर्धर्षनामतः ॥ ६६ ॥&lt;br&gt;&#xA;तीर्थमासीन्नदीतीरे विख्यातं सूर्यसंस्कृतम् ॥&lt;br&gt;&#xA;तेजःपुञ्जं भवेल्लिङ्गं गणगं धर्वपूजितम् ॥ ६७ ॥&lt;br&gt;&#xA;सप्तम्यामथवाष्टम्यां सङ्क्रातौ रविवासरे ॥&lt;br&gt;&#xA;तत्र स्नात्वा शुचिर्भूत्वा दिनमेकमुपोषितः ॥ ६८ ॥&lt;br&gt;&#xA;दृष्ट्वा महेश्वरं तत्र शिप्राकूले व्यवस्थितम् ॥&lt;br&gt;&#xA;पूजयित्वा तु भावेन यत्फलं तच्छ्रणुष्व मे ॥ ६९ ॥&lt;br&gt;&#xA;पितृमातृकुलं सर्वं समुद्धृत्य शिवं व्रजेत् ॥&lt;br&gt;&#xA;तत्र यच्छति यो दानं गोहेमादि विशेषतः ॥ 5.1.31.७० ॥&lt;br&gt;&#xA;तावत्तदक्षयं लोके यावच्चन्द्रदिवाकरौ ॥&lt;br&gt;&#xA;तथान्यत्सम्प्रवक्ष्यामि गोपीन्द्रं तीर्थमुत्तमम् ॥ ७१ ॥&lt;br&gt;&#xA;गौतमेन पुरा यत्र इन्द्रः शापाद्भ गीकृतः ॥&lt;br&gt;&#xA;भगव्रीडायुतः शक्रः प्रविश्य वनमुत्तमम् ॥ ७२ ॥&lt;br&gt;&#xA;अतोषयत्तदोग्रेण तपसा शङ्करं पुरा ॥&lt;br&gt;&#xA;तुष्टेन शम्भुना विप्र ये भगास्तच्छरीरगाः ॥। ॥ ७३ ॥&lt;br&gt;&#xA;गोसहस्रीकृतास्तेन गोपीन्द्रस्तेन कथ्यते ॥&lt;br&gt;&#xA;तत्र स्नात्वा दिवं याति शक्रतुल्यपराक्रमः ॥ ७४ ॥&lt;br&gt;&#xA;ये मृतास्ते पुनर्जन्म नाप्नुवन्ति महीतले ॥।&lt;br&gt;&#xA;गङ्गातीर्थे नरः स्नात्वा पुण्यमाप्नोति पुष्कलम् ॥ ७५ ॥&lt;br&gt;&#xA;ज्येष्ठशुक्लदशम्यां तु गङ्गायां फलमादिशेत् ॥&lt;br&gt;&#xA;स्नात्वा पुष्पकरण्डे च दृष्ट्वा पुष्पकरण्डकम् ॥ ७६ ॥&lt;br&gt;&#xA;पुष्पकेन विमानेन प्रयातो दिवि मोदते ॥&lt;br&gt;&#xA;नरकादुद्धरत्याशु नरः स्नात्वोत्तरेश्वरे॥७७॥&lt;br&gt;&#xA;इष्टभोगसमापन्नो याति स्वर्गं न संशयः ॥&lt;br&gt;&#xA;भूतेश्वरे नरः स्नात्वा भूतेश्वरमथार्चयेत् ॥ ७८ ॥&lt;br&gt;&#xA;गन्धपुष्पादिनैवेद्यैर्मृतो रुद्रपुरं व्रजेत् ॥&lt;br&gt;&#xA;शिप्रायां तु नरः स्नात्वा कैलासं तु नमस्यति ॥ ७९ ॥।&lt;br&gt;&#xA;सूर्याऽऽहतं तमो यद्वत्तद्वत्पापं प्रणश्यति ॥&lt;br&gt;&#xA;अम्बालिकां च यः पश्येत्समाधिनियमेन च ॥ 5.1.31.८० ॥&lt;br&gt;&#xA;स मुक्तः सर्वपापेभ्यः कञ्चुकेन फणी यथा ॥&lt;br&gt;&#xA;घण्टेश्वरं प्रवक्ष्यामि यत्सुरैरपि पूजितम् ॥ ८१ ॥&lt;br&gt;&#xA;यत्र कूपोदकं पीत्वा सौभाग्यमतुलं लभेत् ॥&lt;br&gt;&#xA;अर्चयेद्यस्तु देवेशं गन्धपुष्पैरनुक्रमात् ॥ ८२ ॥&lt;br&gt;&#xA;शिवलोके वसेत्तावद्यावदिन्द्राश्चतुर्दश ॥&lt;br&gt;&#xA;पुण्येश्वरं तु यः पश्येच्छुचिः स्नातो जितेन्न्द्रियः ॥ ८३ ॥&lt;br&gt;&#xA;स गाणपत्यमाप्नोति यत्सुरैरपि दुर्लभम् ॥&lt;br&gt;&#xA;लम्पेश्वरे नरः स्नात्वा समभ्यर्च्य महेश्वरम्॥८४॥&lt;br&gt;&#xA;न याति नरकं मर्त्यः स्वर्गलोके महीयते॥&lt;br&gt;&#xA;तथान्यत्सम्प्रवक्ष्यामि यत्सुरैरपि दुर्लभम् ॥८५॥&lt;br&gt;&#xA;पूजितं ब्रह्मणा पूर्वं स्थविराख्यं विनायकम् ॥&lt;br&gt;&#xA;तत्र स्नात्वा शुचिर्भूत्वा पूजयेद्यो विनायकम्॥८६॥&lt;br&gt;&#xA;गन्धैर्धूपैश्च नैवेद्यैर्भक्ष्यैर्भोज्यैः फलं शृणु ॥&lt;br&gt;&#xA;समीहिता भवेत्सिद्धिर्मृतः शिवपुरं व्रजेत्॥८७॥&lt;br&gt;&#xA;नवनद्याः समीपे तु पार्वतीं पूजयेद्बुधः॥&lt;br&gt;&#xA;गन्धपुष्पैश्च धूपैश्च सौभाग्यमतुलं लभेत्॥८८॥&lt;br&gt;&#xA;कामोदके नरः स्नात्वा दृष्ट्वा कामं रतिप्रियम् ॥&lt;br&gt;&#xA;स्वर्गे च देवगन्धर्वस्पृहणीयवपुर्भवेत् ॥८९॥&lt;br&gt;&#xA;प्रयागे तु नरः स्नात्वा प्रयागेशं तु पश्यति ॥&lt;br&gt;&#xA;सर्वलोकानतिक्रम्य शिवलोके मही यते ॥ 5.1.31.९० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये सौभाग्येश्वरादिनानातीर्थमाहात्म्य वर्णनन्नामैकत्रिंशोऽध्यायः ॥ ३१ ॥ ॥ छ ॥&lt;/p&gt;</description>
    </item>
    <item>
      <title>०३२ नरादित्यमाहात्म्येऽर्जुनस्तुतिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/032_narAdityamAhAtmye-rjunastutivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/032_narAdityamAhAtmye-rjunastutivarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अथान्यत्सम्प्रवक्ष्यामि नरादित्यं दिवाकरम् ॥&lt;br&gt;&#xA;यस्य दर्शनमात्रेण सर्वरोगैर्विमुच्यते ॥ १ ॥&lt;br&gt;&#xA;स्थापनां ते प्रवक्ष्यामि नरादित्यस्य यादृशी ॥&lt;br&gt;&#xA;युद्धे निवारिते तस्मिन्रक्तस्वेदजयोः पुरा ॥ २ ॥&lt;br&gt;&#xA;नरनारायणौ देवाववतीर्णौ धरातले ॥&lt;br&gt;&#xA;कुन्त्यां देव्यां च देवक्यां मथुरायामजायताम् ॥ ३ ॥&lt;br&gt;&#xA;एवं तौ वर्तितौ लोके कान्तौ वृद्धिं परां गतौ ॥&lt;br&gt;&#xA;अन्यस्मात्कारणात्कृष्णो ऽन्यस्माज्जातो धनञ्जयः ॥४॥&lt;br&gt;&#xA;कंसादीन्दानवान्सर्वान्निजघान रणे हि सः ॥&lt;br&gt;&#xA;स्वर्गं गतस्ततः पार्थो वासवादस्त्रसिद्धये ॥ ५ ॥&lt;br&gt;&#xA;कृतास्त्रेण तु वीरेण देवराजस्य दक्षिणा ॥&lt;br&gt;&#xA;संस्तुता देवराजस्तु ययाचे तां हि दक्षिणाम् ॥ ६ ॥&lt;br&gt;&#xA;निवातकवचा ह्युग्रा हिरण्यपुरवासिनः ॥&lt;br&gt;&#xA;वध्यन्तामर्जुन क्षिप्रमेषा मे गुरुदक्षिणा ॥ ७ ॥&lt;br&gt;&#xA;अर्जुनेन प्रतिज्ञातो वधस्तेषां दुरात्मनाम् ॥&lt;br&gt;&#xA;ऐन्द्रं स रथमास्थाय गृहीत्वा सशरं धनुः ॥ ८ ॥&lt;br&gt;&#xA;निहत्य तांस्ततः पार्थः कृत्वा कर्म सुदुष्करम् ॥&lt;br&gt;&#xA;प्रीतिमुत्पादयामास सर्वेषां च दिवौकसाम् ॥ ९ ॥&lt;br&gt;&#xA;कृतकार्यं तदा शक्रस्त्वर्जुनं वाक्यमब्रवीत् ॥&lt;br&gt;&#xA;यत्तेऽभिरुचिरं वीर मृत्युलोके सुदुर्लभम् ॥ 5.1.32.१० ॥&lt;br&gt;&#xA;मनसा काङ्क्षितं पार्थ वरं त्वं वरयोत्तमम् ॥&lt;br&gt;&#xA;स वव्रे प्रतिमे द्वे तु येऽर्चिते ब्रह्मणा स्वयम् ॥ ११ ॥&lt;br&gt;&#xA;ब्रह्मणा प्रीतियुक्तेन दक्षाय प्रतिपादिते ॥&lt;br&gt;&#xA;दक्षेणापि युगं साग्रं पूजिते तिमिरापहे ॥ १२ ॥&lt;br&gt;&#xA;सुराणामसुराणां च विग्रहे समुपस्थिते ॥&lt;br&gt;&#xA;दानवैर्निर्जितः शक्रो हृतराज्यो वनं गतः ॥ १३ ॥&lt;br&gt;&#xA;तपश्चचार दुर्धर्षमेकपादः शतक्रतुः ॥&lt;br&gt;&#xA;दिव्यवर्षसहस्रं तु धिषणस्तं ददर्श ह ॥ १४ ॥&lt;br&gt;&#xA;दृष्ट्वा तु देवराजं तं बृहस्पतिरुवाच ह ॥&lt;br&gt;&#xA;हित्वा त्रिदिवमायातः कथं शक्र त्विदं वनम् ॥ १५ ॥&lt;br&gt;&#xA;एकाकिना वनस्थेन न साध्याः शत्रवस्त्वया ॥&lt;br&gt;&#xA;ज्ञात्वैवं देवराज त्वं शीघ्रं दक्षाश्रमं व्रज ॥ १६ ॥&lt;br&gt;&#xA;पूजार्थे ब्रह्मणा दत्ते पारिजातसमुद्भवे ॥&lt;br&gt;&#xA;चकार विश्वकर्मा ये ते याचस्व प्रजापतिम् ॥ १७ ॥&lt;br&gt;&#xA;शत्रूणां च क्षयो भावी प्रसादादर्चयो स्तयोः ॥&lt;br&gt;&#xA;गुरोस्तु तेन वाक्येन हृष्टो देवः शतक्रतुः ॥१८॥&lt;br&gt;&#xA;जगाम सत्वरस्तत्र यत्र दक्षः प्रजापतिः ॥&lt;br&gt;&#xA;विनयावनतो भूत्वा ययाचे प्रतिमे शुभे ॥ १९&lt;br&gt;&#xA;पूजिते प्रतिमे व्यास शक्रेण शरदां शतम् ॥&lt;br&gt;&#xA;तयोस्तु तेजसा सर्वे विनाशं दानवा गताः॥5.1.32.२०॥।&lt;br&gt;&#xA;प्रतिमे चोचुतुः शक्रं वरयस्व वरोत्तमम्॥&lt;br&gt;&#xA;भक्त्यानया परं तुष्टावावां जानीहि वासव॥२१॥&lt;br&gt;&#xA;वरं वव्रे तदा शक्रः प्रसन्नात्मा द्विजोत्म॥&lt;br&gt;&#xA;अस्माकं प्रतिपक्षा ये दानवाः पापचेतसः ॥ २२ ॥&lt;br&gt;&#xA;सर्वे ते नाशमृच्छन्तु वर एष मतो मम ॥&lt;br&gt;&#xA;युवां पूजितुमिच्छामि यावदिन्द्रो भवाम्यहम् ॥ २३ ॥&lt;br&gt;&#xA;तथेति चोक्त्वा प्रतिमे ते नाकं प्रति जग्मतुः ॥&lt;br&gt;&#xA;तत्तु याचे ह्यवश्यार्थे वरार्थे प्रतिमाद्वयम् ॥ २४ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;साधु पार्थ पुनः साधु यत्रेत्थं प्रतितिष्ठतः ॥&lt;br&gt;&#xA;इमे च प्रतिमे पार्थ शङ्करेण महात्मना ॥ २५ ॥&lt;br&gt;&#xA;सुरक्तैः शतपत्रैश्च पूजिते ब्रह्मणो दिनम् ॥।&lt;br&gt;&#xA;त्रैलोक्यपालनार्थाय पूजिते विष्णुना पुरा ॥ २६ ॥&lt;br&gt;&#xA;नीलोत्पलैः सुगन्धैश्च सहस्रपरिवत्सरान् ॥&lt;br&gt;&#xA;ततः प्रजापतिः सृष्टिं कर्तुकामः समा हितः ॥ २७ ॥&lt;br&gt;&#xA;पूजयामास प्रतिमे पद्मै रक्तोत्पलैः शुभैः ॥&lt;br&gt;&#xA;त्वमेव हि कथं पार्थ मृत्युलोके नयिष्यति ॥ २८ ॥&lt;br&gt;&#xA;एताभ्यां रहितः स्वर्गो मृत्युतुल्यो भविष्यति ॥&lt;br&gt;&#xA;अदातुकामं देवेन्द्रं प्रणिपत्य तमर्जुनः ॥ २९ ॥&lt;br&gt;&#xA;उवाच नाहमर्थ्यस्मिन्वरेणानेन वै प्रभो ॥&lt;br&gt;&#xA;ततः शक्रः पुनः पार्थमुवाच मुनिपुङ्गव ॥ 5.1.32.३० ॥&lt;br&gt;&#xA;गृहीत्वा त्वमिमे वीर कुशस्थल्यां निवेशय ॥&lt;br&gt;&#xA;शिप्राया उत्तरे तीरे केशवार्कं तु केशवः ॥ ३१ ॥&lt;br&gt;&#xA;प्रति तिष्ठति वै यत्र सर्वपापप्रणाशनः ॥&lt;br&gt;&#xA;संस्थापयस्व वै तत्र सर्वपापप्रणाशने ॥&lt;br&gt;&#xA;भविष्यति तदा यात्रा आषाढी चाथ कौमुदी ॥ ३२ ॥&lt;br&gt;&#xA;आगमिष्याम्यहं तत्र सहितोऽप्सरसां गणैः ॥&lt;br&gt;&#xA;मरुतश्चागमिष्यन्ति मेघाश्चैव सविद्युतः ॥ ३३ ॥&lt;br&gt;&#xA;मेघखण्डे समुद्भूते मयि तत्र प्रवर्षति ॥&lt;br&gt;&#xA;प्रवदिष्यन्ति वै लोकाः प्राप्तो देवः पुरन्दरः ॥ ३४ ॥&lt;br&gt;&#xA;भास्करं च नमस्कृत्य ब्रह्माद्यैः पूजितं विभुम् ॥&lt;br&gt;&#xA;प्रतियामि तु बीभत्सो पुनरेव यथागतम् ॥ ३५ ॥&lt;br&gt;&#xA;एवं मृर्तिद्वयं व्यास दत्त्वा पार्थाय वासवः ॥&lt;br&gt;&#xA;भूर्लोकं प्रेषयामास सूतेन सह पाण्डवम् ॥ ३६ ॥&lt;br&gt;&#xA;नारदो द्वारकायां तु कृष्णस्याह्वानकारणात् ॥&lt;br&gt;&#xA;देवराजस्य तद्वाक्यं सरहस्यं च केशवम् ॥ ३७ ॥&lt;br&gt;&#xA;श्रावयामास विप्रेन्द्रं एहि कृष्ण कुशस्थलीम् ॥&lt;br&gt;&#xA;अर्च्चे हि पारिजातस्य विश्वकर्मसुकारिते ॥ ३८ ॥&lt;br&gt;&#xA;इन्द्रेणाथ प्रदत्ते वै ते तुभ्यं पाण्डवाय च ॥&lt;br&gt;&#xA;श्रुत्वा शौरिस्तु तद्वाक्यं प्रतस्थेऽवन्तिनीपुरीम् ॥ ३९ ॥&lt;br&gt;&#xA;अवातरच्च आकाशात्तमालिङ्ग्य च पाण्डवम् ॥&lt;br&gt;&#xA;प्रीतः प्रोवाच वचनं परिष्वज्य च फाल्गुनम् ॥ 5.1.32.४० ॥&lt;br&gt;&#xA;जन्म मे सफलं जातं प्रीतिर्मे जनितार्जुन ॥&lt;br&gt;&#xA;यतो मे प्रीतिरतुला क्रियतां कार्यमुत्तमम्॥ ॥ ४१ ॥&lt;br&gt;&#xA;इत्युक्त्वा तौ तदा व्यास समायातौ कुशस्थलीम् ॥&lt;br&gt;&#xA;पार्थं प्राह तदा कृष्णः सुसम्पूर्णमनोरथः ॥ ४२ ॥&lt;br&gt;&#xA;गत्वार्जुन दिशं प्राचीं मूर्तिमेकां निवेशय ॥&lt;br&gt;&#xA;पूर्वाह्ने हि शुभं लग्नं भविष्यति मनोरमम् ॥ ४३ ॥&lt;br&gt;&#xA;अहमप्युत्तरां यामि स्थापनार्थं नदीं मुने ॥&lt;br&gt;&#xA;मम शङ्खस्य नादेन प्रतितिष्ठ रविं प्रभुम् ॥ ४४ ॥&lt;br&gt;&#xA;पूर्वां गत्वा ततः पार्थ शुभं स्थानं व्यलोकयत् ॥&lt;br&gt;&#xA;व्यास संस्थापयामास दिननाथं च सुस्थिरम् ॥ ४५ ॥&lt;br&gt;&#xA;अर्कं देवं स्थापयामि यावद्दध्यौ च पाण्डवः ॥&lt;br&gt;&#xA;तावत्स चाब्रवीदेनं स्थानं कारय शोभनम् ॥ ४६ ॥&lt;br&gt;&#xA;कथयामास पार्थाय तेजसा तेन दुःसहम् ॥&lt;br&gt;&#xA;सव्यसाची ततो भीतो दृष्ट्वार्च्चां तां प्रजल्पतीम् ॥ ४७ ॥&lt;br&gt;&#xA;तेजस्त्वसहमानो वै देवं वचनमब्रवीत् ॥&lt;br&gt;&#xA;क्व देव त्वां स्थापयामि किं स्थानं तव रोचते ॥ ४८ ॥&lt;br&gt;&#xA;सौम्य रूपः सुदर्शश्च प्रजाभ्यो भव गोपते ॥&lt;br&gt;&#xA;दिविसंस्थाश्च ये देवा नागाः पातालसंश्रयाः ॥ ४९ ॥&lt;br&gt;&#xA;भुविस्था मानवाः पूता भवन्तु तव दर्शनात् ॥&lt;br&gt;&#xA;सोऽर्जुनमब्रवीद्देवो मा भैस्त्वं मम दर्शनात् ॥ 5.1.32.५० ॥&lt;br&gt;&#xA;दक्षिणेन करेणाथ ह्यभयेनाभयप्रदः ॥&lt;br&gt;&#xA;समाश्वास्याथ तं शान्तं सौम्यमूर्तिर्बभूव ह ॥ ५१ ॥&lt;br&gt;&#xA;प्रभाकरेण देवेन निजं तेजः प्रदर्शितम ॥&lt;br&gt;&#xA;ततः सूर्योऽब्रवीत्स्थानमेतदेवाचलं मम ॥ ५२ ॥&lt;br&gt;&#xA;प्राप्ते लग्ने च हरिणा शङ्खश्चापूरितो महान् ॥&lt;br&gt;&#xA;नरेण च स वै सूर्यः स्थापितोऽमरसंस्तुतः ॥ ५३ ॥&lt;br&gt;&#xA;॥ अर्जुन उवाच ॥ ॥&lt;br&gt;&#xA;जयति किरणमाली भासुरः श्रान्तसप्तिः सकलभुवनधामा प्राग्दिगन्ताट्टहासः ॥&lt;br&gt;&#xA;भवति विगतपापं कीर्तनादेव यस्य प्रचुरकलुषदोषैर्ग्रस्तमङ्गं नराणाम् ॥ ५४ ॥&lt;br&gt;&#xA;ब्रह्माद्यैर्मुनिभिरभिष्टुतं पतङ्गं कः स्तोतुं कविरभिवाञ्छते प्रकामम् ॥&lt;br&gt;&#xA;स्तोष्येहं तदपि सुविस्तरात्सुबुद्धे किं दीपो ज्वलति हि नोदिते शशाङ्के ॥ ५५ ॥&lt;br&gt;&#xA;शास्त्रार्थकामनिपुणैर्मुनिभिः स्तुतस्य किं वस्तु यन्न रचितं विविधैः प्रयोगैः ॥&lt;br&gt;&#xA;द्वैपायनप्रभृतिभिर्मुनिभिः पुराणैरापीतसारमिह भाति जगत्समस्तम् ॥ ५६ ॥&lt;br&gt;&#xA;कामं तथाप्यहमतीव विचार्य ब्रुद्ध्या भानोस्त्रिलोकगुरुपूजितपादयुग्मम् ॥&lt;br&gt;&#xA;वृत्तैः स्फुटार्थमधुराक्षरसन्धियुक्तैस्त्वां वै विचित्रगतिभिः परिकीर्तयिष्ये ॥ ५७ ॥&lt;br&gt;&#xA;तावज्जगद्भवति निश्चलमेव सर्वं तावत्क्रियाश्च विविधा न च यान्ति सिद्धिम् ॥&lt;br&gt;&#xA;यावच्च नाथ कमलामलमण्डल त्वमुत्तिष्ठसे व्यपनयन्किरणैस्तमांसि ॥ ५८ ॥&lt;br&gt;&#xA;तावन्न भान्ति शिखराणि महीरुहाणां गुच्छैस्तु फुल्लवनमीलितलोचनानि ॥&lt;br&gt;&#xA;सुप्तानि बोधयसि षट्चरणाकुलानि यावन्न भाभिरमलाभिरनुत्तमाभिः ॥ ५९ ॥&lt;br&gt;&#xA;उद्यन्तमम्बरतले सुरसिद्धसङ्घाः सब्रह्मदैत्यमुनिकिन्नरनागयक्षाः ॥&lt;br&gt;&#xA;त्वामर्चयन्ति विबुधाः प्रणतैः शिरोभिश्चञ्चत्किरीटमणिभाभिरनुत्तमाभिः ॥ 5.1.32.६० ॥&lt;br&gt;&#xA;अस्तं गते त्वयि जगद्भवति प्रसुप्तं भूयस्त्वयि प्रतपति प्रतिबोधमेति ॥&lt;br&gt;&#xA;एवं सदा वरद लोकहितार्थहेतोरेकस्त्वमेव भगवंस्तिमिरस्य हन्ता ॥ ६१ ॥&lt;br&gt;&#xA;उत्साहशक्तिनयशौर्यसमन्वितानां सेवाप्रयोगरचनाविधितत्पराणाम् ॥&lt;br&gt;&#xA;कार्याणि यन्न फलदानि भवन्ति पुंसां हेतुस्त्वभक्तिरिह नाथ वेति नूनम् ॥६२६२ ॥&lt;br&gt;&#xA;यत्संयुगेषु रथकुञ्जरकुन्तशक्तिनाराचचक्रशरतोमरभीमखड्गैः ॥&lt;br&gt;&#xA;क्षिप्रं नराः समुपयान्ति विजित्य शत्रून्सर्वं सदा प्रणतवत्सल वेष्टितं ते ॥ ६३ ॥&lt;br&gt;&#xA;कान्तारदुर्गविषमेष्वपि वर्तमाना ऋक्षेभसिंहबहुकण्टकतस्करेषु ॥&lt;br&gt;&#xA;तृष्णान्विताश्च बहुशोकविमूढचित्तास्त्वत्कीर्तनाद्धि गतमृत्यु भया भवन्ति ॥ ६४ ॥&lt;br&gt;&#xA;तेजोराशिस्त्वमिह शरणं सर्वतोदुःखितानां&lt;br&gt;&#xA;त्वत्तुल्योऽन्यो जगति सकले नास्ति कश्चिद्दयालुः ॥&lt;br&gt;&#xA;त्वय्येकस्मिन्भवति सकला भक्तिरन्विष्यमाणा&lt;br&gt;&#xA;त्वामासाद्य प्रभवति कुतो व्याधिदुःखं नराणाम्॥ ६५ ॥&lt;br&gt;&#xA;कः कुष्ठाभिहतः क्व चारिभिरथो को व्याधिभिः पीडितः&lt;br&gt;&#xA;के पङ्ग्वन्धजडाः क्व शीर्णचरणः को वा विपन्नक्रियः ॥&lt;br&gt;&#xA;इत्येवं प्रसमीक्ष्य देव कृपया दोषात्परित्रायसे&lt;br&gt;&#xA;कस्यान्यस्य परोपकारनिरता चेष्टा यथैषा तव ॥ ६६ ॥&lt;br&gt;&#xA;धर्मः परत्र किल तिष्ठति सेवितोऽसौ&lt;br&gt;&#xA;कालान्तरेण विबुधा वरदा भवन्ति ॥&lt;br&gt;&#xA;त्वं सेवितः प्रणतवत्सल भूतिकामैः&lt;br&gt;&#xA;सद्यः प्रयच्छसि फलं यदभीप्सितं तैः ॥ ६७ ॥&lt;br&gt;&#xA;विभ्रान्तकान्तहरिणीसदृशेक्षणाभिः&lt;br&gt;&#xA;कान्तोरुहारमणिकुण्डलमेखलाभिः ॥&lt;br&gt;&#xA;तेषां भवन्ति भवनानि विलासिनीभिर्येषां नृणां त्वमसि वै वरदः प्रसन्नः ॥ ६८ ॥&lt;br&gt;&#xA;यैस्त्वं नरैः सकृदपि प्रणतः कथञ्चिद्ध्यातोऽथवा भुवननाथ तथान्तकाले ॥&lt;br&gt;&#xA;निष्कल्मषा जगति दुष्कृतिनो भवन्ति ते निर्मलाः सुकृतिनो गतिमाप्नुवन्ति ॥ ६९ ॥&lt;br&gt;&#xA;ये त्वां कुतर्कमतिभिर्न नमन्ति भक्त्या रोमाञ्चकञ्चुकशताकुलितैः शरीरैः ॥&lt;br&gt;&#xA;ते निर्धनाः परगृहेष्ववभूतमन्नं क्षुत्क्षामकण्ठवदनाः परितर्कयन्ति ॥ 5.1.32.७० ॥&lt;br&gt;&#xA;उदधिजलतरङ्गक्षोभलोलाक्षियुग्मैः सफणिमणिमयूखोद्भासितैर्लेलिहद्भिः ॥&lt;br&gt;&#xA;प्रणिपतितशिरोभिर्नागमुख्यैरजस्रं श्रुतिभिरनुपमाभिः स्तूयसे पुष्कलाभिः ॥ ७१ ॥&lt;br&gt;&#xA;तव सुरवर गच्छतोऽनुसरन्ति त्रिदशनदीकमलोद्ग तानि वातैः ॥&lt;br&gt;&#xA;कनककमलरेणुपिञ्जरितानि भ्रमरकुलानि पतङ्ग चामराणि ॥ ७२ ॥&lt;br&gt;&#xA;तत्त्वध्यानं जलनिधिनिवहे स्थित्वा स्थित्वा चरणनिवहैः ॥&lt;br&gt;&#xA;आजीवार्थं प्रतपसि भगवन्कस्ते तुल्यस्त्रिभुवनसमये ॥ ७३ ॥&lt;br&gt;&#xA;उदयाद्रिनितम्बसंस्थितस्य ह्युदयेष्वस्तमयेषु चावृतस्य ॥&lt;br&gt;&#xA;किरणास्तपनीयसप्रभास्ते विलसन्तस्तडितो विडम्बयन्ति ॥ ७४ ॥&lt;br&gt;&#xA;यथायथा व्रजति रथस्तवाम्बरे विपाटयन्धनतिमिरौघसञ्चयान् ॥&lt;br&gt;&#xA;तथातथा क्षुभितमहानिलासृतं प्रतीयते मुहुरिव दुन्दुभिर्यथा ॥ ७५ ॥&lt;br&gt;&#xA;चारुपद्मविनिमीलितेक्षणां चक्रवाककलहंसमेखलाम् ॥&lt;br&gt;&#xA;कामिनीमिव रतिश्रमालसां तां विबोधयसि पद्मिनीं करैः ॥ ७६ ॥&lt;br&gt;&#xA;नीललोलमतिकान्तमुत्पलं भृङ्गतुङ्गचरणाकुलीकृतम् ॥&lt;br&gt;&#xA;त्वत्प्रभाभिरनुरागरञ्जितं पद्मरागमिव शोभते भृशम् ॥ ७७ ॥&lt;br&gt;&#xA;स्फुरच्छशाङ्कहारनिर्मलं खग त्वदङ्केष्वचञ्चलम् ॥&lt;br&gt;&#xA;विभात्यतीव कान्तमम्बरं समं बृहच्चैक पाटलम्॥ ७८ ॥&lt;br&gt;&#xA;हरिति च तावन्मुहिर्निषेविततमस्यशुभं भवति च यावदैव किरणैस्तव पूजिततरम् ॥&lt;br&gt;&#xA;ऋषिभिर्मुनिभिरुदारधीभिः शाश्व तमार्गपरैर्वरद न शक्यते तव गुणस्तुतिराश्रयितुम् ॥ ७९ ॥&lt;br&gt;&#xA;त्वं विष्णुस्त्वं शशाङ्कस्त्वमसुरमथनः शण्मुखस्त्वं धनेशस्त्वं कालस्त्वं च धाता क्षितिधरमलयापाश्रयस्त्वं हुताशः ॥&lt;br&gt;&#xA;ॐकारस्त्वं द्विजानां त्वमिह जलनिधित्वं शरस्त्वं च रुद्रस्त्वं मुख्यस्त्वं पयोदो व्रतयमनियमास्त्वं जगत्सर्वमेव ॥ 5.1.32.८० ॥&lt;br&gt;&#xA;त्वमनिन्द्य गोपते त्रिपुरमथन मन्मथदाहकरस्त्वमसुरभीमदर्पहा पाहि माम् ॥&lt;br&gt;&#xA;त्रिदशाधिपकमलवराननस्त्वमिह देवगुरुर्भगवां स्त्रिभुवनमण्डलेऽस्ति कतमस्तव तुल्यगुणः ॥ ८१ ॥&lt;br&gt;&#xA;आदित्य भास्कर दिवाकर सप्तसप्ते मार्तण्ड सूर्य हरिदश्वपते च भानो ॥&lt;br&gt;&#xA;अश्रान्तवाहन खरूप गभस्तिमालिंस्त्वां लोकनाथ शरणं प्रतिपद्यतेऽसौ ॥ ८२ ॥&lt;br&gt;&#xA;प्राग्दिग्वधूतिलकभासुरकर्णपूर मन्दाकिनीदयितनाथ जगत्प्रदीप ॥&lt;br&gt;&#xA;हेमाद्रितापन नभस्तलहारिरत्न सन्ध्याङ्गनावदनराग नमोनमस्ते ॥ ८३ ॥&lt;br&gt;&#xA;ब्रह्मैव सत्य शुभमङ्गल लोकनाथ व्योमाङ्गणेश मुनिसंस्तुत विश्वमूर्ते ॥&lt;br&gt;&#xA;आर्तस्य शोकहर किङ्करपालकश्च त्वं मे प्रसीद भगवञ्छरणागतस्य ॥ ८४ ॥&lt;br&gt;&#xA;कृत्वाञ्जलिं शिरसि पङ्कजकुड्मलाभं यत्संस्तुतस्त्वमिह देव मयाद्य भक्त्या ॥&lt;br&gt;&#xA;तेन प्रभो भव ममोपरि सौम्यमूर्तिर्धर्मे मतिं कुरु सदा श्रियमूर्जितां च ॥ ८५ ॥&lt;br&gt;&#xA;नमः सवित्रे जगदेकचक्षुषे जगत्प्रसूतिस्थितिनाशहे तवे ॥&lt;br&gt;&#xA;त्रयीमयाय त्रिगुणात्मधारणे विरञ्चिनारायणशङ्करात्मने ॥ ८६ ॥&lt;br&gt;&#xA;॥ सूर्य उवाच ॥ ॥&lt;br&gt;&#xA;तुष्टोहमधुना पार्थ स्तोत्रेणानेन सुव्रत ॥&lt;br&gt;&#xA;वरं दास्यामि यत्नेन यत्ते मनसि वर्तते ॥ ८७ ॥&lt;br&gt;&#xA;मद्दर्शनं हि विफलं न कदाचित्प्रजायते ॥&lt;br&gt;&#xA;शूराणां च विशेषेण ह्यदेयं नास्ति यत्नतः ॥ ८८ ॥ ॥&lt;br&gt;&#xA;॥ अर्जुन उवाच ॥ ॥&lt;br&gt;&#xA;एष एव वरो मह्यं वराणामुत्तमोत्तमः ॥&lt;br&gt;&#xA;अत्र सन्निहितो देव सर्वकालं भव प्रभो ॥ ८९ ॥&lt;br&gt;&#xA;ये च त्वां मानवा भक्त्या स्तो ष्यन्ति प्रणताः सदा ॥&lt;br&gt;&#xA;तेषां धनं च धान्यं च पुत्रदारादिकं वसु ॥5.1.32.९० ॥&lt;br&gt;&#xA;मनसश्चेप्सितं सर्व दातव्यं हि वरो मम ॥&lt;br&gt;&#xA;सनत्कुमार उवाच ॥&lt;br&gt;&#xA;आदित्यो ऽस्मै वरं दत्त्वा ह्युवाच वचनं शुभम्॥ ९१ ॥&lt;br&gt;&#xA;यस्त्वत्कृतेन स्तोत्रेण मां स्तोष्यति नरोत्तमः ॥&lt;br&gt;&#xA;श्रिया न विच्युतिस्तस्य भवेदेष वरो मम ॥ ९२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये नरादित्यमाहात्म्येऽर्जुनस्तुतिवर्णनन्नाम द्वात्रिं शोऽध्यायः ॥ ३२ ॥ ॥ छ ॥&lt;/p&gt;</description>
    </item>
    <item>
      <title>०३३ केशवादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/033_keshavAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/033_keshavAdityamAhAtmyavarNanam/</guid>
      <description>&lt;p&gt;5.1.33&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;नारायणोऽपि संस्थाप्य शङ्खं दध्मौ प्रयत्नतः ॥&lt;br&gt;&#xA;तुष्टाव प्रयतो भूत्वा स्तोत्रेणा नेन भास्करम् ॥ १ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;आदित्यं भास्करं भानुं रविं सूर्यं दिवाकरम् ॥&lt;br&gt;&#xA;दिवाकरं दिवानाथं तपनं तपतां वरम् ॥ २ ॥&lt;br&gt;&#xA;वरेण्यं वरदं विष्णुमनघं वासवानुजम् ॥&lt;br&gt;&#xA;बलवीर्यं सहस्रांशुं सहस्रकिरणद्युतिम् ॥ ३ ॥&lt;br&gt;&#xA;मयूखमालिनं विश्वं मार्तण्डं चण्डरोचिषम् ॥&lt;br&gt;&#xA;सदातीतं सुभास्वन्तं सप्तसप्तिं सुखोदयम् ॥ ४॥&lt;br&gt;&#xA;देवदेवमहिर्बुध्न्यं धाम्नां निधिमनुत्तमम् ॥&lt;br&gt;&#xA;तपोब्रह्ममयालोकं लोकपालमपाम्पतिम् ॥ ५॥&lt;br&gt;&#xA;जगत्प्रबोधजनकं जगद्बीजं जगत्प्रभुम् ॥&lt;br&gt;&#xA;अर्कं निःश्रेयसपरं कारणं श्रेयसां परम् ॥ ६ ॥&lt;br&gt;&#xA;इनं प्रभाविणं पुण्यं पतङ्गं पवगेश्वरम् ॥&lt;br&gt;&#xA;दातारं वाञ्छितार्थानां दृष्टादृष्ट- फलप्रदम् ॥ ७ ॥&lt;br&gt;&#xA;गृहं गृहकरं हंसं हरिदश्वं हुताशनम् ॥&lt;br&gt;&#xA;मङ्गल्यं मङ्गलं गेयं ध्रुवं धर्मप्रबोधनम् ॥ ८ ॥&lt;br&gt;&#xA;भवसम्भावित भावं भूतभव्यभवात्मकम् ॥&lt;br&gt;&#xA;दुर्गमं दुर्गतिहरं हरनेत्रं त्रयीमयम् ॥ ९ ॥&lt;br&gt;&#xA;त्रैलोक्यतिलकं तीर्थं तरणिं सर्वतोमुखम् ॥&lt;br&gt;&#xA;तेजोराशिसुनिर्वाणं विश्वेशं धाम साम्प्रतम् ॥ 5.1.33.१० ॥&lt;br&gt;&#xA;कल्पं कल्पानलं कालं कालचक्रं क्रतुप्रियम् ॥&lt;br&gt;&#xA;भूषणं मरुतं सूर्यं मणिरत्नं सुलोचनम् ॥ ११ ॥&lt;br&gt;&#xA;त्वष्टारं विष्टरं विश्वं सदसत्कर्मसाक्षिकम् ॥&lt;br&gt;&#xA;सवितारं सहस्राक्षं प्रजापालमधोक्षजम्॥ १२ ॥&lt;br&gt;&#xA;ब्रह्माणं वासरारम्भे रक्तवर्णं महाद्युतिम् ॥&lt;br&gt;&#xA;शुक्लं मध्यन्दिने रुद्रं श्यामं विष्णुं दिनक्षये ॥ १३ ॥&lt;br&gt;&#xA;नाम्नामष्टशतं दिव्यं विष्णुना समुदाहृतम् ॥&lt;br&gt;&#xA;य इदं प्रयतो भूत्वा पठेद्भक्त्या समाहितः ॥ १४ ॥&lt;br&gt;&#xA;न तस्य विपदः क्वापि सर्वत्रापि शुभा गतिः ॥&lt;br&gt;&#xA;धनधान्यसुखावाप्तिः पुत्रलाभश्च जायते ॥ १५ ॥&lt;br&gt;&#xA;तेजः प्रज्ञां परं लाभं ज्ञानं च लभते गतिम् ॥&lt;br&gt;&#xA;एतच्छ्रुत्वा जगन्नाथो जगामादर्शनं ततः ॥ १६ ॥&lt;br&gt;&#xA;केशवार्कमुखं दृष्ट्वा पद्मरागसमप्रभम् ॥&lt;br&gt;&#xA;विमुक्तः सर्वपापेभ्यः सूर्यलोके महीयते ॥ १७ ॥&lt;br&gt;&#xA;केशवार्कसमीपे तु रेणुतीर्थं प्रचक्षते ॥&lt;br&gt;&#xA;तद्दृष्ट्वा सर्वपापेभ्यो मुच्यते नात्र संशयः ॥ १८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽ वन्तीक्षेत्रमाहात्म्ये केशवादित्यमाहात्म्यवर्णनन्नाम त्रयस्त्रिंशोऽध्यायः ॥ ३३ ॥ ॥ छ ॥&lt;/p&gt;</description>
    </item>
    <item>
      <title>०३४ शक्तिभेदतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/034_shaktibhedatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/034_shaktibhedatIrthamAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;तीर्थमन्यत्तथा वक्ष्ये शक्तिभेदमिति स्मृतम् ॥&lt;br&gt;&#xA;स्कन्दस्य च जटाभद्रं चक्रे यत्र पुरा शिवः ॥ १ ॥&lt;br&gt;&#xA;तारकं च तथा दैत्यं हत्वा यत्र सुरद्विषम् ॥&lt;br&gt;&#xA;शक्तिं स्कन्दः स्वयं क्रुद्धो निश्चिक्षेप महीतले ॥ २ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;भगवन्ब्रूहि यत्नेन संशयो मे महामुने ॥&lt;br&gt;&#xA;कथं स्कन्दः समुत्पन्न एतदिच्छामि वेदितुम् ॥३॥ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;पुरा देवासुरे युद्धे निर्जिता दानवैः सुराः ॥&lt;br&gt;&#xA;दिवं त्यक्त्वा दिशो याताः शक्राद्या भयविह्वलाः ॥ ४ ॥&lt;br&gt;&#xA;तत्र तु देव राजेन तपसोग्रेण वै मुने ॥&lt;br&gt;&#xA;आराधितो महादेवस्त्र्यम्बकस्त्रिपुरान्तकः ॥ ५ ॥&lt;br&gt;&#xA;ततस्तुष्टो महादेवः शक्रस्याभिमुखः स्थितः ॥&lt;br&gt;&#xA;उवाच वचनं श्लक्ष्णं वरमिष्टं ददामि ते ॥ ६ ॥&lt;br&gt;&#xA;॥ शक्र उवाच ॥ ॥&lt;br&gt;&#xA;यदि तुष्टोऽसि भगवन्कारुण्यान्मम शङ्कर ॥&lt;br&gt;&#xA;महासेनापतिं देव प्रयच्छ परमेश्वर ॥ ७ ॥ ॥ ॥&lt;br&gt;&#xA;॥ हर उवाच ॥ ॥&lt;br&gt;&#xA;उत्पादयामि देवेषु स्ववीर्यादूर्जितं सुतम् ॥&lt;br&gt;&#xA;सेनान्यां च महासेनं सुराणां भयहारकम् ॥ ८ ॥&lt;br&gt;&#xA;॥ सनत्कुमार उवाच ॥&lt;br&gt;&#xA;इत्युक्त्वान्तर्दधे देवः सर्वभूतपतिर्हरः ॥&lt;br&gt;&#xA;सुतचिन्तापरो देवो जगाम च हिमालयम् ॥ ९ ॥&lt;br&gt;&#xA;देवदारुवने तस्थौ ज्ञानध्यानपरोऽभवत् ॥&lt;br&gt;&#xA;ब्रह्मादयोऽपि यं देवं योगिनो ध्यानचिन्तकाः ॥ 5.1.34.१० ॥&lt;br&gt;&#xA;ध्यायन्ति नियतात्मनः प्राणायामपरा मुने ॥&lt;br&gt;&#xA;लिङ्गमूर्तिश्च यो नित्यं पूज्यते सर्वजन्तुभिः ॥ ११ ॥&lt;br&gt;&#xA;स ध्यायति किमर्थं तन्न विद्मः परमार्थिनः ॥&lt;br&gt;&#xA;वं ध्यानपरे देवे देवी हिमवतो गृहे ॥ १२ ॥&lt;br&gt;&#xA;मध्ये वयसि वर्तन्ती यासीद्दाक्षायणी सती ॥&lt;br&gt;&#xA;पितुर्गेहे निजो देहो यया योगाद्विसर्जितः ॥ १३ ॥&lt;br&gt;&#xA;निमन्त्रितो न मे भर्ता इति कोपं चकार या ॥&lt;br&gt;&#xA;तां देवीं हिमवान्पूर्वं श्रुत्वा देवर्षिनारदात् ॥ ॥ १४ ॥&lt;br&gt;&#xA;भवभार्या भवित्रीति नान्यं वरमचिन्तयत् ॥&lt;br&gt;&#xA;तपस्यति च रुद्राय सा सखीभ्यां समन्विता ॥ १५ ॥&lt;br&gt;&#xA;कथं हि शङ्करो देवो मम भर्ता भविष्यति ॥&lt;br&gt;&#xA;यावदेवं गतो देवो देवी हिमवतः सुता ॥ १६ ॥&lt;br&gt;&#xA;ततः समागता देवाः कृत्वाग्रे बलसूदनम् ॥&lt;br&gt;&#xA;जग्मुर्ब्रह्मसदः पुण्यं द्रष्टुं ब्रह्माणम व्ययम् ॥ १७ ॥&lt;br&gt;&#xA;ते सुरास्तत्स्तुति कृत्वा वाक्यमेतत्समैरयन् ॥&lt;br&gt;&#xA;शरणं भव देवानां दानवैर्विजितात्मनाम् ॥ १८ ॥&lt;br&gt;&#xA;ततोऽवोचत्सुरान्ब्रह्मा ज्ञातं कार्यं समाहितम् ॥&lt;br&gt;&#xA;नैतच्छम्भोर्विना वीर्यात्कार्यसिद्धिर्भविष्यति ॥ १९ ॥&lt;br&gt;&#xA;तथा यतध्वं देवेशं यथा वाञ्छति पार्वतीम् ॥&lt;br&gt;&#xA;इत्युक्त्वान्तर्दधे ब्रह्मा स्वप्ने लब्धं धनं यथा ॥ 5.1.34.२० ॥&lt;br&gt;&#xA;ततो मेरुं समागत्य पुनर्मन्त्रं प्रचक्रिरे ॥&lt;br&gt;&#xA;तेषामाहेदृशं शक्रस्तुष्टः शम्भुः पुरा मम ॥ २१ ॥&lt;br&gt;&#xA;प्रतिपन्नं च देवेन स्वाङ्गात्सेना पतिं प्रति ॥&lt;br&gt;&#xA;तस्मादेवं गते कार्ये कारणं मकरध्वजः ॥ २२ ॥&lt;br&gt;&#xA;इति सञ्चित्य देवेशः काममाहूय सत्वरम् ॥&lt;br&gt;&#xA;उवाच वचनं हृद्यं देवाना मनुकम्पया ॥ २३ ॥&lt;br&gt;&#xA;यथा देवो भजेद्देवीं तथा काम विधीयताम् ॥&lt;br&gt;&#xA;कारणं महदेतद्वै देवानां समुपस्थितम् ॥ २४ ॥&lt;br&gt;&#xA;कामो वाक्यं हरेः श्रुत्वा प्रहस्येदमुवाच ह ॥&lt;br&gt;&#xA;करिष्ये सर्वमेवं हि सखा मे चेद्भवेन्मधुः ॥ २५ ॥&lt;br&gt;&#xA;तस्मिन्क्षणेऽथ शक्रेण कामवाक्यादनन्तरम्॥&lt;br&gt;&#xA;समादिष्टो मधुः क्षिप्रं कामस्यानुचरो भव ॥ २६ ॥&lt;br&gt;&#xA;लब्ध्वा कामो मधुं मित्रं प्रतस्थे भार्यया सह ॥&lt;br&gt;&#xA;कृत्वा सज्यं धनुर्बाणं पौष्पं पाणौ समाहितः ॥ २७ ॥&lt;br&gt;&#xA;यत्र देवाधिदेवेशो देवदारुवने स्थितः ॥&lt;br&gt;&#xA;नन्दीश्वरः प्रतीहारः कृतध्यानोऽवतिष्ठति ॥ २८ ॥&lt;br&gt;&#xA;चूतवृक्षाश्रितः कामो यावद्बाणं सुमोहनम् ॥&lt;br&gt;&#xA;सन्दधात्यन्तरे चास्मिन्देवी प्राप भवाश्रमम् ॥ २९ ॥&lt;br&gt;&#xA;त्यक्तध्यानव्रतो देवो हृष्टश्चाह्रादचेतनः ॥&lt;br&gt;&#xA;ततो विलोकयामास दिशः सर्वाः प्रयत्नतः ॥ 5.1.34.३० ॥&lt;br&gt;&#xA;चूतवृक्षाश्रितं काममपश्यच्च रुषान्वितः ॥&lt;br&gt;&#xA;भस्मीकृतस्तृतीयाक्ष्णा वह्निज्वालावता ततः ॥ ३१ ॥&lt;br&gt;&#xA;देवोऽप्यन्तर्दधे तस्मात्स्थानादाशु गणैः सह ॥&lt;br&gt;&#xA;पार्वती विस्मिता साध्वी लज्जिता दुःखिताऽभवत् ॥ ३२ ॥&lt;br&gt;&#xA;हिमवांस्तां समुत्थाप्य निनायाशु निजं गृहम् ॥&lt;br&gt;&#xA;गते देवे च देव्यां च कामपत्नी सुदुः खिता ॥ २३ ॥&lt;br&gt;&#xA;भस्मीकृतं पतिं दृष्ट्वा विललाप सुदुःखिता ॥&lt;br&gt;&#xA;दृष्ट्वा रतिं सुदुःखार्ता वागुवाचाशरीरिणी ॥३४॥&lt;br&gt;&#xA;आश्वासयन्तीं कृपया सखीमिव सुदुः खिताम् ॥&lt;br&gt;&#xA;मा रोदीस्त्वं शुभापाङ्गि तव भर्ता करिष्यति॥३५॥&lt;br&gt;&#xA;सर्वकार्याण्यनङ्गोपि मित्रकार्यं विधानतः ॥&lt;br&gt;&#xA;यदा चायं महादेवः परिणेष्यति पार्वतीम् ॥ ३६ ॥&lt;br&gt;&#xA;ततः शम्भोरनुध्यानात्थास्यति न संशयः ॥&lt;br&gt;&#xA;द्वापरान्ते यदा कृष्णो द्वारकायां निवत्स्यति ॥ ३७ ॥&lt;br&gt;&#xA;तत्पुत्रो भविता देही प्रद्युम्नोनाम ते पतिः ॥&lt;br&gt;&#xA;इत्युक्ता साऽजहाच्छोकमाकाशाज्जातया गिरा॥ ३८ ॥&lt;br&gt;&#xA;अचिन्तयत्तदा देवी उमापि हिमवद्गृहे ॥&lt;br&gt;&#xA;कामस्य दहनं तेजः शम्भोर्यत्तदनुत्तमम् ॥ ३९ ॥&lt;br&gt;&#xA;कथं भर्त्ता भवेद्देवः कामस्योत्थापनं कथम् ॥&lt;br&gt;&#xA;नैतत्तपो विना कार्यं क्वचित्कस्यापि सिध्यति ॥ 5.1.34.४० ॥&lt;br&gt;&#xA;एवं सञ्चिन्तयित्वाथ सखीभिः सहिता ततः ॥&lt;br&gt;&#xA;तपश्चकार सुमहत्पित्रादेशाच्छुभव्रता ॥ ४१ ॥&lt;br&gt;&#xA;वर्षास्वभ्रावकाशस्था हेमन्ते जलशायिनी॥&lt;br&gt;&#xA;ग्रीष्मे पञ्चाग्नितप्ताङ्गी तपस्युग्रे समा स्थिता ॥ ४२ ॥&lt;br&gt;&#xA;तां दृष्ट्वा तपसोपेतां ब्रह्मचारिवया हरः ॥&lt;br&gt;&#xA;आजगामाश्रमं देव्याः कृतातिथ्योऽब्रवीदिदम् ॥ ४३ ॥&lt;br&gt;&#xA;कृशमध्ये कृशापाङ्गि किमर्थं नवयौवने ॥&lt;br&gt;&#xA;तपः करोषि कल्याणि कस्यार्थे कारणं वद ॥ ४४ ॥&lt;br&gt;&#xA;उवाच चोत्तरं सा वै सत्यं च मधुरं तथा ॥&lt;br&gt;&#xA;बटो तपःसमारम्भः क्रियते शङ्करा प्तये ॥ ४५ ॥&lt;br&gt;&#xA;विचार्य च हरः श्रुत्वाऽनन्दयत्कार्यमात्मनः ॥&lt;br&gt;&#xA;उमाभक्तिपरीक्षार्थं शिवं वाचा निनिन्द वै ॥ ४६ ॥&lt;br&gt;&#xA;तस्य तद्वचनं श्रुत्वा न सेहे सा गिरेः सुता ॥&lt;br&gt;&#xA;गन्तुकामामुमां मत्वा तस्मात्स्थानान्महेश्वरः ॥&lt;br&gt;&#xA;स्वं वपुर्दर्शयामास त्रिनेत्रं शूलपाणिनम् ॥ ४७ ॥&lt;br&gt;&#xA;लज्जिताभूद्भवानीशं दृष्ट्वा तस्थावधोमुखी ॥&lt;br&gt;&#xA;विजयाथाह योगीन्द्रं प्रार्थ्या चाभिजने त्वियम् ॥&lt;br&gt;&#xA;पार्वतीहरणार्थाय यत्नं च प्रकरोम्यहम् ॥ ४८ ॥&lt;br&gt;&#xA;इत्युक्त्वान्तर्दधे देवो देव्यागाच्च पितुर्गृहम् ॥&lt;br&gt;&#xA;देवीलाभाय सप्तर्षीन्सस्मार स्मरशासनः ॥ ४९ ॥&lt;br&gt;&#xA;प्रणेमुस्तेप्यथागम्य संस्मृताः परमेश्वरम् ॥&lt;br&gt;&#xA;ऊचुश्च प्राञ्ज लिपुटाः कुर्म किं शाधि नो भृशम् ॥ 5.1.34.५० ॥&lt;br&gt;&#xA;ततोऽब्रवीन्मुनीनीशः समस्तांश्च गिरेर्गृहम् ॥&lt;br&gt;&#xA;गत्वा तथा कुरुध्वं मे पार्वती स्याद्यथा प्रिया ॥ ॥ ५१ ॥&lt;br&gt;&#xA;तथेति ते प्रतिज्ञाय सङ्केतं शम्भुना समम् ॥&lt;br&gt;&#xA;कृत्वा जग्मुः सपत्नीका गिरीन्द्रस्य निवेशनम् ॥ ५२ ॥&lt;br&gt;&#xA;दत्तार्घा भूधरेन्द्रेण कृतासन परिग्रहाः ॥&lt;br&gt;&#xA;ऊचुरद्रिमुमां यच्छ शङ्करायार्थिने प्रियाम् ॥ ५३ ॥&lt;br&gt;&#xA;दत्तेत्युक्ता गिरीन्द्रेण निरूप्योद्वाहवासरम् ॥&lt;br&gt;&#xA;लब्ध्वानुज्ञां समायाता यत्रास्ते स महेश्वरः ॥ ५४ ॥&lt;br&gt;&#xA;ऊचुस्ते शङ्करं सर्वे दत्ता हिमवता शिवा ॥&lt;br&gt;&#xA;कृतकार्याश्च सर्वेऽपि वव्रजुस्ते यथागतम् ॥ ५५ ॥&lt;br&gt;&#xA;चक्रुर्विवाह सामग्रीं ब्रह्मेन्द्रादिसुरास्तदा ॥&lt;br&gt;&#xA;वृषासनो जगामाथ नन्दीशप्रमुखैर्गणैः ॥ ५६ ॥&lt;br&gt;&#xA;शङ्खदुन्दुभिनादैश्च ब्रह्माद्यैरमरैः सह ॥&lt;br&gt;&#xA;प्राप्यागेन्द्रालयं हीशः कृतकौतुकमङ्गलः ॥ ५७ ॥&lt;br&gt;&#xA;विवाह्येमां विधानेन जगाम स्वालयं पुनः ॥&lt;br&gt;&#xA;तत्रैकान्तरतिर्देवो यावत्तिष्ठति कामवान् ॥ ५८ ॥&lt;br&gt;&#xA;तावत्त्रस्तैः सुरैरग्निः प्रेषितोऽगान्महेश्वरम् ॥&lt;br&gt;&#xA;अग्नौ तत्र गते देवो रतिं कृत्वा महेश्वरः ॥ ५९ ॥&lt;br&gt;&#xA;निचिक्षेप मुखे वह्नेः स्वरेतो व्रीडितो भृशम् ॥&lt;br&gt;&#xA;रेतसा तेन तप्तो ऽग्निर्गङ्गातोये निक्षिप्तवान् ॥ 5.1.34.६० ॥&lt;br&gt;&#xA;हररेतोऽग्निनोद्गीर्णं गङ्गामध्ये पपात ह ॥&lt;br&gt;&#xA;तया तु स्वतटे न्यस्तं दग्धया रुद्ररेतसा ॥ ६१ ॥&lt;br&gt;&#xA;सप्तर्षीणां च षट्पत्न्यः स्नानार्थं जाह्नवीं ययुः ॥&lt;br&gt;&#xA;शीतार्तास्ताः कृतस्नाना दृष्ट्वा तेजस्तटे ज्वलत् ॥ ६२ ॥&lt;br&gt;&#xA;मत्वाग्निमिति ताः सर्वास्तपन्ति स्म यथेच्छया ॥&lt;br&gt;&#xA;तपन्तीनां च वै तासां तद्बीजसम्भव मुने ॥ ६३ ॥&lt;br&gt;&#xA;षडाननं समारूढं श्रोणिद्वारेण सत्वरम् ॥&lt;br&gt;&#xA;यदान्योन्यमुत्पतितुं शक्ता नाग्निपुरोगमात् ॥ ६४ ॥&lt;br&gt;&#xA;चिन्तां जग्मुस्तदा सर्वा मुनित्रासात्ततो भयात् ॥&lt;br&gt;&#xA;ततश्च तपसो वीर्यान्निष्कृष्य स्वोदरात्ततः ॥ ६५ ॥&lt;br&gt;&#xA;षड्भिरेकत्वमापद्य श्वेतपर्वतमस्तके ॥&lt;br&gt;&#xA;मध्ये शराणां वै कृत्य निक्षिप्तं वीर्यमुत्तमम् ॥ ६६ ॥&lt;br&gt;&#xA;शुक्लायां प्रतिपद्यासीद्द्वितीयायां समीकृतः ॥&lt;br&gt;&#xA;तृतीयायां च साकारः सर्वलक्षणलक्षितः ॥ ६७ ॥&lt;br&gt;&#xA;चतुर्थ्यां परिपूर्णाङ्गः षण्मुखो द्वादशेक्षणः ॥&lt;br&gt;&#xA;अलङ्कृतस्तु पञ्चम्यां षष्ठ्यां च स समुत्थितः ॥ ६८ ॥&lt;br&gt;&#xA;तेजसा श्वेतताम्रेण तताप स जगत्त्रयम् ॥&lt;br&gt;&#xA;जातमित्थं समाकर्ण्य सर्वे शक्रमुखाः सुराः ॥ ६९ ॥&lt;br&gt;&#xA;समागत्यास्य संस्कारं ब्रह्मा चक्रे यथाविधि ॥&lt;br&gt;&#xA;तुष्टेन पार्वतीशेन शक्तिर्दत्ता दृढा शुभा ॥ 5.1.34.७० ॥&lt;br&gt;&#xA;ततो गौर्या मयूरश्च वाहने परिकल्पितः ॥&lt;br&gt;&#xA;छागश्चैवाग्निना दत्तः कुक्कुटं सरितां पतिः ॥ ७१ ॥&lt;br&gt;&#xA;शूलेन कृत्तिकाभिश्च वर्धितः पुत्रकाम्यया ॥&lt;br&gt;&#xA;ततस्तु प्राप्तसंस्कारो ब्रह्माद्यैरभिनन्दितः ॥ ७२ ॥&lt;br&gt;&#xA;शक्तिहस्तोऽभिषिक्तस्तु देवसेनासमादृतः ॥&lt;br&gt;&#xA;वित्ताधिपेन साह्येन पावकिः पण्मुखों ऽशतः ॥ ७३ ॥&lt;br&gt;&#xA;गाङ्गेयः कार्तिकेयश्च गुहः स्कन्द उमासुतः ॥&lt;br&gt;&#xA;देवसेनापतिः स्वामी सेनानीश्च शिखिध्वजः ॥ ७४ ॥&lt;br&gt;&#xA;कुमारः शक्तिधारी च तस्य नामानि षोडश ॥&lt;br&gt;&#xA;यः पठेन्मानवो भक्त्या बाधा तस्य न जायते ॥ ७५ ॥&lt;br&gt;&#xA;एवं जातो महासेनो दानवानां क्षयकरः ॥&lt;br&gt;&#xA;कुशस्थल्यां समानीतः शम्भुना स्थानकारणात् ॥ ७६ ॥&lt;br&gt;&#xA;अभिषिक्तः स तेनासौ भद्रितः स जटाः पुरा ॥&lt;br&gt;&#xA;तेन भद्रजटन्नाम देवतीर्थं च कथ्यते ॥ ७७ ॥&lt;br&gt;&#xA;कृताभिषेकं लब्धास्त्रं महासेनं महेश्वरः ॥&lt;br&gt;&#xA;तमुवाच समधुरं सर्वदेवसमागमे ॥ ७८ ॥&lt;br&gt;&#xA;रक्षा कार्या त्वया पुत्र सामरस्य शतक्रतोः ॥&lt;br&gt;&#xA;देवानां बाधकाः सर्वे निहन्तव्याः सुरद्विषः ॥ ७९ ॥&lt;br&gt;&#xA;इत्थं महोत्सवे जाते दृप्तप्रमथसागरे ॥&lt;br&gt;&#xA;मातरोऽन्वागताः सर्वाः पातालतलसंस्थिताः ॥ 5.1.34.८० ॥&lt;br&gt;&#xA;तासामाहारसञ्ज्ञाभिश्चक्रे नामानि शङ्करः ॥&lt;br&gt;&#xA;यानि तानि प्रवक्ष्यामि शृणु त्वं मुनिपुङ्गव ॥८१॥&lt;br&gt;&#xA;वटभोजनकामा या ज्ञेयास्ता वटमातरः ॥&lt;br&gt;&#xA;भुञ्जते चर्पटान्यास्तु ता वै चर्पटमातरः ॥८२॥&lt;br&gt;&#xA;क्रीडार्थं शम्भुना चाथ प्राप्ता याः पौलभोजने ॥&lt;br&gt;&#xA;षण्णवतिमातरः सत्याः सर्वास्ताः पौलमातरः ॥८३॥&lt;br&gt;&#xA;सर्वासां दर्शनं पुण्यं ग्रहभूतविनाशनम् ॥&lt;br&gt;&#xA;प्रयत्नतः सदा देव्यो द्रष्टव्या मानवैर्मुने ॥८४॥&lt;br&gt;&#xA;लब्ध्वा शक्तिं महासेनो देवसेनो महाव्रतः ॥&lt;br&gt;&#xA;जघान दानवेन्द्रं तं तारकं तरसा तदा ॥ ८५ ॥&lt;br&gt;&#xA;दत्त्वा राज्यं तथेन्द्राय स्फीतं निहतकण्टकम् ॥&lt;br&gt;&#xA;कुशस्थलीं समागम्य तत्र वासं समाचरत् ॥८६॥&lt;br&gt;&#xA;एवं निहत्य दैत्येन्द्रं स गाङ्गेयो महाब लः ॥&lt;br&gt;&#xA;शक्तिं शिप्राजले मुक्त्वा पातालं च बिभेद सा ॥८७॥&lt;br&gt;&#xA;ततो भोगवती व्यास शक्तिभेदेन निर्गता ॥&lt;br&gt;&#xA;वन्दिता सर्वदेवैश्च मुनिभिश्च तपोधनैः॥८८॥&lt;br&gt;&#xA;पृथिव्यां यानि तीर्थानि समुद्रादिगतानि च ॥&lt;br&gt;&#xA;शक्तिभेदे तु न्यस्तानि शतकोटिसहस्रशः ॥ ८९ ॥&lt;br&gt;&#xA;अतोऽतिपुण्यं त्रैलोक्ये कोटितीर्थमुदाहृतम् ॥&lt;br&gt;&#xA;ब्रह्मणा स्थापितस्तत्र कोटितीर्थेश्वरः शिवः ॥ 5.1.34.९० ॥&lt;br&gt;&#xA;कोटितीर्थे नरः स्नात्वा दृष्ट्वा कोटीश्वरं शिवम् ॥&lt;br&gt;&#xA;मुच्यते सर्वपापेभ्यो निर्मोकादिव पन्नगः ॥ ॥ ९१ ॥&lt;br&gt;&#xA;श्राद्धं करोति यस्तत्र पितृभक्तो नरो मुने ॥&lt;br&gt;&#xA;दशानामश्वमेधानां प्राप्नोति सकलं फलम् ॥ ९२ ॥&lt;br&gt;&#xA;पितॄनुद्दिश्य यत्किञ्चित्कोटितीर्थे प्रदीयते ॥&lt;br&gt;&#xA;तत्सर्वं कोटिगुणितं जायते नात्र संशयः ॥ ९३ ॥&lt;br&gt;&#xA;तत्र तीर्थे नरो यस्तु गां ददाति पयस्विनीम् ॥&lt;br&gt;&#xA;सर्वलोकानतिक्रम्य स गच्छेत्प रमां गतिम् ॥ ९४ ॥&lt;br&gt;&#xA;यावन्त्यङ्गेषु रोमाणि तत्प्रसूतिकुलेषु च ॥&lt;br&gt;&#xA;तावद्युगसहस्राणि शिवलोके महीयते ॥ ९५ ॥&lt;br&gt;&#xA;पौर्णमास्याममावास्यां पश्येच्छक्तिधरं तु यः ॥&lt;br&gt;&#xA;नापुत्रो नाधनो रोगी सप्तजन्मसु जायते ॥ ९६ ॥&lt;br&gt;&#xA;जलप्रवेशं यः कुर्यात्तत्र तीर्थे नरोत्तमः ॥&lt;br&gt;&#xA;सोऽक्षयं लभते लोकं यावच्चन्द्र दिवाकरौ ॥ ९७ ॥&lt;br&gt;&#xA;वृषोत्सर्गं तु यः कुर्यात्पितृभक्तो नरो मुने ॥&lt;br&gt;&#xA;सोऽक्षयं लभते स्थानं यत्सुरैरपि दुर्लभम् ॥ ९८ ॥&lt;br&gt;&#xA;इति श्रीस्कान्दे महा पुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये शक्तिभेदतीर्थमाहात्म्यवर्णनन्नाम चतुस्त्रिंशोऽध्यायः ॥ ३४ ॥ ॥।छ॥ ॥&lt;/p&gt;</description>
    </item>
    <item>
      <title>०३५ खण्डेऽवन्तीक्षेत्रमाहात्म्येऽगस्त्येश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/035_khaNDe-vantIxetramAhAtmye-gastyeshvaramAhAtmya/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/035_khaNDe-vantIxetramAhAtmye-gastyeshvaramAhAtmya/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;स्वर्णक्षुरे नरः स्नात्वा दृष्ट्वा देवं महेश्वरम् ॥&lt;br&gt;&#xA;कपिलाशतदानस्य फलमप्यधिकं भवेत् ॥ १ ॥&lt;br&gt;&#xA;वाप्यां पितामह स्यापि यः स्नायाद्विजितेन्द्रियः ॥&lt;br&gt;&#xA;हंसयुक्तेन यानेन ब्रह्मलोकं स गच्छति ॥ २ ॥&lt;br&gt;&#xA;तैलाभिधानमातॄणां रात्रौ यच्छति यो बलिम् ॥&lt;br&gt;&#xA;तस्य सिद्धिर्भवे त्सद्यो मृतः शिवपुरं यजेत् ॥ ३ ॥&lt;br&gt;&#xA;विष्णुवाप्यां नरः स्नात्वा चैत्रे वा फाल्गुनेऽथवा ॥&lt;br&gt;&#xA;जागरं यस्तु कुर्वीत सोपवासो जितेन्द्रियः ॥&lt;br&gt;&#xA;मुच्यते सर्व पापेभ्यो विष्णुलोकं स गच्छति ॥ ४ ॥&lt;br&gt;&#xA;अभयेश्वरदेवस्य भक्त्या नियतमानसः ॥&lt;br&gt;&#xA;पूजाबन्धमथो दृष्ट्वा रुद्रलोकं स गच्छति ॥ ५ ॥&lt;br&gt;&#xA;लोके तु जायते दाता सार्वभौमो महीपतिः ॥&lt;br&gt;&#xA;यस्त्वगस्त्वेश्वरं गच्छेदेकचित्तो नरो मुने ॥ ६ ॥&lt;br&gt;&#xA;दृष्ट्वागस्त्येश्वरं देवं सोपवासो जितेन्द्रियः ॥&lt;br&gt;&#xA;अगस्त्योदयवेलायां मुच्यते सर्वपातकैः ॥ ७ ॥&lt;br&gt;&#xA;कृत्वागस्त्यं च सौवर्णं रौप्यं वाथ स्वशक्तितः ॥&lt;br&gt;&#xA;पञ्चरत्नसमायुक्तं वस्त्रेण च समन्वितम् ॥८॥&lt;br&gt;&#xA;तत्कालीनैः फलैः पुष्पैः पूजनीयो विधानतः ॥&lt;br&gt;&#xA;विधानं तस्य वक्ष्यामि चातुर्वर्ण्ये द्विजोत्तम ॥ ९ ॥&lt;br&gt;&#xA;सप्तधान्यानि मुख्यानि तावन्त्येव फलानि च ॥&lt;br&gt;&#xA;एकं धान्यं फलं चैकमग्रे त्याज्यं भवेन्मुने ॥ 5.1.35.१० ॥&lt;br&gt;&#xA;यावद्वै सप्त वर्षाणि व्रतमेवं समाचरेत् ॥ ११ ॥&lt;br&gt;&#xA;॥ अर्घ्यमन्त्रः ॥ ॥&lt;br&gt;&#xA;काशपुष्पप्रतीकाश वह्निमारुतसं भव ॥&lt;br&gt;&#xA;मित्रावरुणयोः पुत्र कुम्भयोने नमोऽस्तु ते ॥ १२ ॥&lt;br&gt;&#xA;दत्तेऽर्घे यत्फलं व्यास तद्वै ह्येकमनाः शृणु ॥&lt;br&gt;&#xA;पुत्रवान्धनवांश्चैव जायते नात्र संशयः ॥ १३ ॥&lt;br&gt;&#xA;मृतः स्वर्गमवाप्नोति सम्पन्ने जायतेकुले ॥&lt;br&gt;&#xA;मर्त्यलोकं पुनः प्राप्य महायोगीश्वरो भवेत् ॥ १४ ॥&lt;br&gt;&#xA;यश्चैतच्छृणुयान्नित्यं पठेद्वा सुसमाहितः॥&lt;br&gt;&#xA;सर्वपापविनिर्मुक्तो मुनिलोके स मोदते ॥ १५ ॥&lt;br&gt;&#xA;॥ इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्य खण्डेऽवन्तीक्षेत्रमाहात्म्येऽगस्त्येश्वरमाहात्म्यवर्णनन्नाम पञ्चत्रिंशोऽध्यायः ॥ ३५ ॥ ॥ छ ॥&lt;/p&gt;</description>
    </item>
    <item>
      <title>०३६ नरदीपमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/036_naradIpamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/036_naradIpamAhAtmyavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;महाकालं किमर्थं तु किं वा शिवपदं स्मृतम् ॥&lt;br&gt;&#xA;कोटीश्वरं किमर्थं तु पावकं तत्किमुच्यते ॥ १ ॥&lt;br&gt;&#xA;नरदीपं किमर्थं तु द्वितीया वटमातरः ॥&lt;br&gt;&#xA;अभयेश्वरं किमर्थं तु शङ्खोद्धा रणमेव च ॥ २ ॥&lt;br&gt;&#xA;शूलेश्वरं किमर्थं तु किमोङ्कारस्तु कथ्यते ॥&lt;br&gt;&#xA;धूतपापं किमर्थं तु किमङ्गारेश्वरं तथा ॥ ३ ॥&lt;br&gt;&#xA;पुरी चोज्जयिनी दिव्या सप्तकल्पा कथं स्मृता ॥&lt;br&gt;&#xA;कथयस्व मुनिश्रेष्ठ तस्या नामानि यानि च ॥ ४ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;शृणु व्यास यथा ख्याता पुरी दिव्या कुश स्थली ॥&lt;br&gt;&#xA;नामतः कर्मतः श्रेष्ठा सप्तकल्पानुवासिनी ॥ ५ ॥&lt;br&gt;&#xA;प्राक्कल्पे स्वर्णशृङ्गाख्या द्वितीये तु कुशस्थली ॥&lt;br&gt;&#xA;तृतीयेऽवन्तिका प्रोक्ता चतुर्थेत्वमरा वती ॥ ६ ॥&lt;br&gt;&#xA;विख्याता पञ्चमे कल्पे पुरी चूडामणीति च ॥&lt;br&gt;&#xA;षष्ठे पद्मावती ज्ञेया सप्तमे चोज्जयिनी पुरी ॥ ७ ॥&lt;br&gt;&#xA;पुनरन्ते तु कल्पस्य स्वर्णशृङ्गादि का स्मृता ॥&lt;br&gt;&#xA;एतानि सप्त नामानि प्रातरुत्थाय यः पठेत् ॥ ८ ॥&lt;br&gt;&#xA;सप्तजन्मकृतात्पापान्मुच्यते नात्र संशयः ॥&lt;br&gt;&#xA;उज्जयिन्यां पुरा राजा बभूव किल चान्धकः ॥ ९ ॥&lt;br&gt;&#xA;तस्य पुत्रो महावीर्यो नाम्ना कनकदानवः ॥&lt;br&gt;&#xA;युद्धार्थं स महावीर्यः शक्रं युद्धे समाह्वयत् ॥ 5.1.36.१० ॥&lt;br&gt;&#xA;क्रोधादिन्द्रेण सङ्ग्रामे युध्य मानो निपातितः ॥&lt;br&gt;&#xA;निहत्य दानवं शक्रो भयादन्धासुरस्य तु ॥ ११ ॥&lt;br&gt;&#xA;जगाम शङ्करान्वेषी कैलासं शङ्करालयम् ॥&lt;br&gt;&#xA;दृष्ट्वा प्रणम्य देवेशं चन्द्रार्धकृत शेखरम् ॥ १२ ॥&lt;br&gt;&#xA;भीतो विज्ञापयामास स चाश्र्वाकुललोचनः ॥&lt;br&gt;&#xA;अभयं देहि मे देव दानवादन्धकाच्च वै ॥ १३ ॥&lt;br&gt;&#xA;शक्रस्येत्थं वचः श्रुत्वा शरणा गतवत्सलः ॥&lt;br&gt;&#xA;ददावभयमेवासौ मा भैस्त्वमन्धकाद्धि वै ॥ १४ ॥&lt;br&gt;&#xA;कृत्वा रूपं महादेवो विश्वरूपं सुभैरवम् ॥&lt;br&gt;&#xA;सर्पैर्ललद्भिरत्युग्रैस्तीक्ष्णदंष्ट्रैर्विषोल्बणैः ॥ १५ ॥&lt;br&gt;&#xA;पातालोदररूपैश्च भैरवारावनादिभिः ॥&lt;br&gt;&#xA;भुजैरनेकसाहस्रैर्बहुशस्त्रधृतैस्तथा ॥ १६ ॥&lt;br&gt;&#xA;सिंहचर्मपरीधानं व्याघ्रत्वगुत्तरीयकम् ॥&lt;br&gt;&#xA;गवाजिन कृताटोपं चन्द्राग्निरविलोचनम् ॥ १७ ॥&lt;br&gt;&#xA;महामहीध्रतुल्याभ्यां जङ्घाभ्यां भूषितं सदा ॥&lt;br&gt;&#xA;क्षोभयंश्चालयन्सर्वान्पातालस्य तलावधि ॥ १८ ॥&lt;br&gt;&#xA;ईदृग्रूपं विधायेशो दनुदैत्यभयावहम् ॥&lt;br&gt;&#xA;अवातरन्महीं भीमः पादेनैकेन शङ्करः ॥ १९ ॥&lt;br&gt;&#xA;तत्रैव हि ह्रदो जातः सर्वदैवतवन्दितः ॥&lt;br&gt;&#xA;ख्यातं शिवपदं तद्धि यत्पदाऽऽक्रान्तवान्विभुः ॥ 5.1.36.२० ॥&lt;br&gt;&#xA;पापानां च पुरा कोटिः पादाङ्गुष्ठेन दारिता ॥&lt;br&gt;&#xA;कोटितीर्थमतः ख्यातं सर्वपापप्रणाशनम् ॥ २१ ॥&lt;br&gt;&#xA;अगस्त्येन तथा कोटिस्तीर्थानामवधारिता ॥&lt;br&gt;&#xA;अतोऽपीदं शुभं लोके कोटितीर्थं सदा स्मृतम् ॥ २२ ॥&lt;br&gt;&#xA;दृष्ट्वा तु त्रिदशाः सर्वे स्नाता वै हितकाम्यया ॥&lt;br&gt;&#xA;महा कालकृतं रूपं महाकालस्ततः स्मृतः ॥ २३ ॥&lt;br&gt;&#xA;अन्धासुरोऽपि दनुजः पुत्रं श्रुत्वा हतं युधि ॥&lt;br&gt;&#xA;क्रोधेन तमसाविष्टो रणतूर्याण्यवादयत ॥ २४ ॥&lt;br&gt;&#xA;ससैन्यो निर्गतः प्राप्तो यत्र ते त्रिदशाः स्थिताः ॥&lt;br&gt;&#xA;महत्या सेनया सार्धं रथवारणयुक्तया ॥ २५ ॥&lt;br&gt;&#xA;तदैव दानवान्वीक्ष्य महाहवकृतोद्यमान् ॥&lt;br&gt;&#xA;वेपन्तस्ते सुसन्नद्धा शम्भुं शरणमाययुः ॥ २६ ॥&lt;br&gt;&#xA;मा भैरिति महाकालो देवानुक्त्वा त्रिलोचनः ॥&lt;br&gt;&#xA;गृहीत्वा शूलमातिष्ठद्दष्टादंष्ट्राधरो रुषा ॥ २७ ॥&lt;br&gt;&#xA;कोपयुक्ते विरूपाक्षे ज्वालाभिः पूरितं नभः ॥&lt;br&gt;&#xA;अन्धकेनाथ रुष्टेन शरकोटिस्तु दुःसहा ॥ २८ ॥&lt;br&gt;&#xA;मुक्ता जगाम देवानां ननाश शलभाकृति ॥&lt;br&gt;&#xA;विस्फुलिङ्गार्चिषं वह्निं मुञ्चमानः पिनाकधृक् ॥ २९ ॥&lt;br&gt;&#xA;शतशः शकलीचक्रे तं च बाणैरताडयत् ॥&lt;br&gt;&#xA;अन्धकोऽपि हि युद्धस्थः शिथिलः शिथिला युधः ॥ 5.1.36.३० ॥&lt;br&gt;&#xA;निरुद्धः शम्भुना बाणैरलिभिः पङ्कजं यथा ॥&lt;br&gt;&#xA;तस्य सैन्यं प्रविद्धं च तद्गणैर्युधि योधिभिः ॥ ३१ ॥&lt;br&gt;&#xA;योधवरैर्हता दिव्यैः स्थाणु सान्निध्यमाश्रितैः ॥&lt;br&gt;&#xA;ततोंऽधकेन सैन्यं स्वं भिन्नं दृष्ट्वा तथासुरैः ॥ ३२ ॥&lt;br&gt;&#xA;आत्मानं च महेशेन विद्धं च बाणकोटिभिः ॥&lt;br&gt;&#xA;विदलीकृतदेहोऽसौ भय माश्रित्य वेगतः ॥ ३३ ॥&lt;br&gt;&#xA;चकार तामसीं मायां मायाशतविशारदः ॥&lt;br&gt;&#xA;तयान्तर्हितदेवेशो जगाम दिशमुत्तराम् ॥ ३४ ॥&lt;br&gt;&#xA;शम्भुर्भीतिभरं बिभ्रद्बभ्राम भुवि भिन्नहृत् ॥&lt;br&gt;&#xA;यस्मिन्मार्गे गतो देवस्तेन दैत्यो जगाम ह ॥ ३५ ॥&lt;br&gt;&#xA;वदन्न दृश्यते क्वासौ गतो दुष्टः पुनःपुनः ॥&lt;br&gt;&#xA;उवाच चान्धकः शब्दं तथोवा च महेश्वरः ॥ ३६ ॥&lt;br&gt;&#xA;तत्र तीर्थमथोत्पन्नं वागन्धकमभिश्रुतम् ॥&lt;br&gt;&#xA;तत्र स्नात्वा शुचिर्भूत्वा यो वै दद्यात्सशर्करम् ॥ ३७ ॥&lt;br&gt;&#xA;नवम्यां मार्गशीर्षस्य शुक्लायां श्रद्धयान्वितः ॥&lt;br&gt;&#xA;अक्षयं तद्भवेद्दत्तं दाता शिवपुरं व्रजेत् ॥ ३८ ॥&lt;br&gt;&#xA;पितृनुद्दिश्य यत्किञ्चिद्दीयते भक्तितः शिवे ॥&lt;br&gt;&#xA;तृप्तास्तिष्ठन्ति ते तावद्यावदाभूत सम्प्लवम् ॥ ३९ ॥&lt;br&gt;&#xA;तमसा च्छादिता देवाः सम्बभूवुः समाकुलाः ॥&lt;br&gt;&#xA;सम्भ्रान्तमनसः सर्वे न किञ्चिदपि मेनिरे ॥ 5.1.36.४० ॥&lt;br&gt;&#xA;एतस्मिन्नन्तरे व्यास नरादित्यः स्वतेजसा ॥&lt;br&gt;&#xA;उत्तस्थौ नररूपेण कुर्वन्वितिमिरा दिशः ॥ ४१ ॥&lt;br&gt;&#xA;नष्टे तमसि दैत्येपि प्रकाश प्रकटे सति ॥&lt;br&gt;&#xA;देवा मुदमवापुस्ते दृष्ट्वा नरं विलोचनैः ॥ ४२ ॥&lt;br&gt;&#xA;स्तुवन्तो विविधैः स्तोत्रैर्नररूपं दिवाकरम् ॥&lt;br&gt;&#xA;उत्तस्थौ नररूपेण दीप्तो यस्माद्दिवाकरः ॥ ४३ ॥&lt;br&gt;&#xA;तेनास्य नाम ते चकुर्नरदीप इतीश्वराः ॥&lt;br&gt;&#xA;यः पश्यति नरो भक्त्या नरदीपं दिवाकरम् ॥ ४४ ॥&lt;br&gt;&#xA;मुच्यते सर्वपापेभ्यो यद्यपि ब्रह्महा भवेत् ॥&lt;br&gt;&#xA;षष्ठ्यामर्कदिने विप्र सप्तम्यामुप वासयेत् ॥ ४५ ॥&lt;br&gt;&#xA;दिनच्छिद्रेथ सङ्क्रान्तौ ग्रहणे विषुवत्यथ ॥&lt;br&gt;&#xA;कुण्डे स्नात्वा शुचिर्भूत्वा जपन्नियतमानसः ॥ ४६ ॥&lt;br&gt;&#xA;नरदीपं नरः पश्येत्स्तोत्रवा दित्रमङ्गलैः ॥&lt;br&gt;&#xA;गन्धैर्धूपैस्तथा दीपैर्नैवेद्यैः पूजयेत्तथा ॥ ४७ ॥&lt;br&gt;&#xA;गीतं वाद्यं पुरस्कृत्य प्रणम्याष्टाङ्गमेव च ॥&lt;br&gt;&#xA;प्रातर्मध्यापराह्ने वा कृत्वार्कस्य प्रदक्षिणा म् ॥ ४८ ॥&lt;br&gt;&#xA;स मुक्तः सर्वपापैस्तु सप्तजन्मकृतैरपि ॥&lt;br&gt;&#xA;सूर्यकोटिप्रतीकाशैर्विमानैः सार्वकामिकैः ॥४९॥&lt;br&gt;&#xA;सूर्यलोकं प्रयात्याशु यत्सुरैरपि दुर्लभम् ॥&lt;br&gt;&#xA;शक्रात्प्राप्य पुरा यस्माद्भानुरत्र प्रतिष्ठितः ॥ 5.1.36.५० ॥&lt;br&gt;&#xA;नरेणैव प्रसादेन नरदीपस्ततो ह्ययम् ॥&lt;br&gt;&#xA;तदैवास्य पुरा व्यास यात्रा शक्रेण निर्मिता ॥ ५१ ॥&lt;br&gt;&#xA;आगमिष्याम्यहं पार्थ सार्धं देवैः समाहितः ॥&lt;br&gt;&#xA;ज्येष्ठे सिते द्वितीयायां नरदीपे तु सर्वदा ॥५२॥&lt;br&gt;&#xA;तत्राहमागतो ज्ञेयो लोके देवस्य वर्षणात् ॥&lt;br&gt;&#xA;ततोऽनन्तरमागत्य देवा ये त्रिदशालयात् ॥ ५३ ॥&lt;br&gt;&#xA;दृष्ट्वा देवं तथारूढं नरदीपं सुदीपितम् ॥&lt;br&gt;&#xA;कृत्वा यात्रां च ते यान्ति देवयानैरितस्ततः ॥ ५४ ॥&lt;br&gt;&#xA;यः पश्येन्मानवो भक्त्या नरदीपं रथस्थितम् ॥&lt;br&gt;&#xA;सर्वपापविनिर्मुक्तः सूर्यलोके महीयते ॥ ५५ ॥&lt;br&gt;&#xA;रथयात्रामथो वक्ष्ये नरदीपस्य या मुने ॥&lt;br&gt;&#xA;तां कृत्वा चैव यत्पुण्यं मुनिभिः परिकीर्तितम् ॥ ५६ ॥&lt;br&gt;&#xA;ज्येष्ठे सिते द्वितीयायां रथस्थो हि दिवाकरः ॥&lt;br&gt;&#xA;कुशस्थल्यां द्विजैः श्रेष्ठैर्बाहुक्षेपैः प्रणीयते ॥ ५७ ॥&lt;br&gt;&#xA;उत्तरां दिशमायान्तं यः पश्यति दिवस्पतिम् ॥&lt;br&gt;&#xA;अग्निष्टोमस्य यज्ञस्य लभते सोऽखिलं फलम् ॥५८॥&lt;br&gt;&#xA;निवृत्य केशवार्काद्यो रथं पश्यति मानवः॥&lt;br&gt;&#xA;शुण्डीरस्वामिनो यात्रा कृता तेन न संशयः ॥ ५९ ॥&lt;br&gt;&#xA;रथमाकर्षते यस्तु रज्ज्वाकर्षेण वै मुने ॥&lt;br&gt;&#xA;कुलमुद्धरते सोऽपि पूर्वान्पितृपितामहान् ॥ 5.1.36.६० ॥&lt;br&gt;&#xA;दक्षिणाभिमुखं यान्तं नरदीपं द्विजोत्तम ॥&lt;br&gt;&#xA;ये संयताः प्रपश्यन्ति ते यान्ति च त्रिविष्टपम् ॥ ६१ ॥&lt;br&gt;&#xA;सूत्रेण वेष्टयेत्क्षेत्रं रथं देवमथापि वा ॥&lt;br&gt;&#xA;सर्वान्कामानवाप्नोति कृतपुण्यश्च जायते ॥ ६२ ॥&lt;br&gt;&#xA;प्रदक्षिणां तु सूर्यस्य भक्त्या कुर्वन्ति ये नराः ॥&lt;br&gt;&#xA;प्रदक्षिणीकृता तैस्तु सप्तद्वीपा वसुन्धरा ॥ ६३ ॥&lt;br&gt;&#xA;प्रातरुत्थाय यो भक्त्या मौनी याति दिवाकरम्॥&lt;br&gt;&#xA;दृष्ट्वा तु पूर्वद्वारेण नमस्कृत्य द्विजोत्तम ॥ ६४ ॥&lt;br&gt;&#xA;प्रविश्य दक्षिणेनैव रथचक्रं प्रपूजयेत् ॥&lt;br&gt;&#xA;तेन द्वारेण निष्क्रम्य प्रणिपत्य व्रजेत्ततः ॥६५॥&lt;br&gt;&#xA;पश्चिमं द्वारमाश्रित्य रथस्थं सूर्यमर्चयेत् ॥&lt;br&gt;&#xA;चामरं च वितानं च घण्टादीनि निवेदयेत् ॥६६॥&lt;br&gt;&#xA;पूर्वद्वारे तु गौर्दे या तथाश्वश्चैव दक्षिणे ॥&lt;br&gt;&#xA;पश्चिमे च गजः प्रोक्त उत्तरे रथ एव च ॥६७॥&lt;br&gt;&#xA;कुर्यादेव तु यो यात्रां नरदीपस्य मानवः॥&lt;br&gt;&#xA;सर्वान्कामानवाप्नोति कृतपुण्यश्च जायते ॥६८॥&lt;br&gt;&#xA;गोसूर्यशिवशक्राणां स्वर्लोकं लभते शुभम् ॥&lt;br&gt;&#xA;प्रदक्षिणा महामेरोः कृता तेन भवेन्मुने॥६९॥&lt;br&gt;&#xA;दद्याद्गवां सहस्रं यो व्यतीपातशते नरः॥&lt;br&gt;&#xA;अश्वानां च सहस्रेण यद्यायात्तत्फलं लभेत् ॥5.1.36.७०॥&lt;br&gt;&#xA;नरदीपे रथारूढे वपनं कारयेत्तु यः॥&lt;br&gt;&#xA;श्रिया न विच्युतिस्तस्य सूर्यलोके महीयते॥७१॥&lt;br&gt;&#xA;सूर्यस्य पुरतो वाप्यां मासं नित्यं सरस्वती॥&lt;br&gt;&#xA;यस्तामालोकते मर्त्यो दुःस्वप्नं तस्य नश्यति॥७२॥&lt;br&gt;&#xA;भक्त्या योऽनुदिनं व्यास नरदीपं प्रपश्यति॥&lt;br&gt;&#xA;उत्तमं स्थान मासाद्य पुत्रपौत्रसमन्वितः॥७३॥&lt;br&gt;&#xA;प्रक्रीड्य बन्धुभिः सार्धं मृतः सूर्यपुरं व्रजेत्॥&lt;br&gt;&#xA;प्रनष्टे तिमिरे विप्र जाते सर्वत्र सुप्रभे ॥७४॥&lt;br&gt;&#xA;हतेंऽधके महेशेन शूलेन त्रिशिखेन वै ॥&lt;br&gt;&#xA;प्रहृष्टाश्च सुराः सर्वे ब्रह्मेन्द्रप्रमुखास्तदा ॥७५॥&lt;br&gt;&#xA;शङ्खं दध्मौ तदा विष्णुः सुराणां हितकाम्यया ॥&lt;br&gt;&#xA;तत्र तीर्थमथोत्पन्नं शङ्खोद्धारणसञ्ज्ञ कम् ॥७६॥&lt;br&gt;&#xA;तत्र सन्निहितो विष्णुर्लिङ्गं चैव चतुर्मुखम् ॥&lt;br&gt;&#xA;अनाद्यं चैव विप्रेन्द्र लिङ्गस्यैव समीपतः ॥७७॥&lt;br&gt;&#xA;देवस्य दक्षिणे भागे शूलेनाधिष्ठितः स्थितः ॥&lt;br&gt;&#xA;चतुर्दश्यां तथाष्टम्यां ये पश्यन्ति जितेन्द्रियाः ॥ ७८ ॥&lt;br&gt;&#xA;ते क्षीणाशेषपापौघाः प्राप्स्यन्ति परमां गतिम् ॥&lt;br&gt;&#xA;योगिनीनां बलिं यस्तु यथावत्सम्प्रदा स्यति ॥ ७९ ॥&lt;br&gt;&#xA;भूतप्रेतपिशाचाद्यैर्नासौ केनापि बाध्यते ॥&lt;br&gt;&#xA;द्वादशीं समुपोष्यैव स्नात्वा देवं जनार्दनम् ॥ 5.1.36.८० ॥&lt;br&gt;&#xA;यः पश्येच्छङ्खिनं देवं सोऽच्युतं स्थानमाप्नुयात् ॥ ८१ ॥&lt;br&gt;&#xA;यः स्थूलसूक्ष्मप्रकटप्रकाशो यः सर्वभूतो न च सर्वभूतः ॥&lt;br&gt;&#xA;विश्व यतश्चैव हि विश्वहेतुर्नमोस्तु तस्मै पुरुषोत्तमाय ॥ ८२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये नरदीपमाहात्म्यवर्णनन्नाम षट्त्रिशोऽध्यायः ॥३६॥ ॥ छ ॥&lt;/p&gt;</description>
    </item>
    <item>
      <title>०३७ व्रतमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/037_vratamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/037_vratamAhAtmyavarNanam/</guid>
      <description>&lt;p&gt;सनत्कुमार उवाच ॥ ॥&lt;br&gt;&#xA;भिन्नेंऽधके त्रिशूलेन ध्वनी रुद्रस्य निर्गतः ॥&lt;br&gt;&#xA;तत्रोङ्कारः समुत्पन्नो देवदेवो महेश्वरः ॥ १ ॥&lt;br&gt;&#xA;तत्र स्नात्वा शुचिर्भूत्वा समाधिनियमेन च ॥&lt;br&gt;&#xA;दृष्ट्वोङ्कारं महादेवं मुच्यते सर्वपातकैः ॥ २ ॥&lt;br&gt;&#xA;हत्वान्धके त्रिशूलश्च भोगवत्या जले ययौ ॥&lt;br&gt;&#xA;दृष्ट्वा शूलं सुतेजस्कं हाटको विस्मयं गतः ॥&lt;br&gt;&#xA;पप्रच्छ केन कार्येण भवानिह समागतः ॥ ३ ॥&lt;br&gt;&#xA;कथयामास शूलोसौ शङ्करेणाहमीरितः ॥&lt;br&gt;&#xA;अन्धकस्य वधार्थाय पापवृत्तेः सुदु र्मतेः॥४॥&lt;br&gt;&#xA;भित्त्वा तमहमायातो भोगवत्या जले शुभे ॥&lt;br&gt;&#xA;गमिष्यामि पुनस्तत्र यत्र तिष्ठति शङ्करः ॥ ५ ॥&lt;br&gt;&#xA;शूलोक्तं वचनं श्रुत्वा परमेशदिदृक्षया ॥&lt;br&gt;&#xA;हाटकः शूलमार्गेण निर्जगाम जवेन सः ॥&lt;br&gt;&#xA;बहुवक्त्रसमाकीर्णं सुप्रभं सुमनोरमम्॥ ६ ॥&lt;br&gt;&#xA;तं दृष्ट्वा त्रिदशाः सर्वे शूलेशं हाटकेश्वरम्॥।&lt;br&gt;&#xA;प्रणम्य हृष्टरोमाणो यथा प्रोत्फुल्लपङ्कजम् ॥ ७ ॥&lt;br&gt;&#xA;तुष्टुवुर्विविधैः स्तोत्रैर्ब्रह्मविष्णुपुरोगमाः ॥&lt;br&gt;&#xA;हाटकेश्वरनामासीत्पाताले यो व्यवस्थितः ॥ ८ ॥&lt;br&gt;&#xA;निर्गतः शूलमार्गेण तेन शूलेश्वरः स्मृतः ॥&lt;br&gt;&#xA;धूतपापं च यत्तीर्थं देवदेवस्य चोत्तरे ॥ ९ ॥&lt;br&gt;&#xA;तत्र पापः स दैत्येन्द्रो धूतः शूलेन वीर्यवान् ॥&lt;br&gt;&#xA;तेन तीर्थमिदं व्यास धूतपापं निगद्यते ॥ 5.1.37.१० ॥&lt;br&gt;&#xA;अष्टम्यां वा पौर्णमास्यां चतुर्दश्यां शनौ तथा ॥&lt;br&gt;&#xA;उपोष्य रजनीमेकां शिवभक्तो जितेन्द्रियः ॥ ११ ॥&lt;br&gt;&#xA;धूतपापं तु यः पश्येद्देवदेवं महेश्वरम्॥&lt;br&gt;&#xA;विमुक्तः सर्वपापैः स सप्तजन्मकृतैरपि ॥१२॥&lt;br&gt;&#xA;कुलानां शतमुद्धृत्य शिवलोकं च गच्छति ॥&lt;br&gt;&#xA;कृताभिषेकं यः पश्येत्पौषे मासि स वै नरः ॥ १३ ॥&lt;br&gt;&#xA;शूलेश्वरप्रभावेन मुच्यते ब्रह्महत्यया ॥&lt;br&gt;&#xA;विमानानां सहस्रेण मृतो याति परं पदम् ॥ १४ ॥&lt;br&gt;&#xA;इति चान्धकशूलोयं यावद्भोगवतीं गतः ॥&lt;br&gt;&#xA;तावत्समुत्थिता घोरा असुरा रुधिरोद्भवाः ॥ १५ ॥&lt;br&gt;&#xA;खड्गहस्ता महावीर्या अनेकशतसङ्ख्यया ॥&lt;br&gt;&#xA;चतुर्दिक्षु स्थितैर्घोरैर्हन्य मानो महेश्वरः ॥&lt;br&gt;&#xA;सिंहनादं मुमोचाथ पीडितस्तैर्दुरात्मभिः ॥ १६ ॥&lt;br&gt;&#xA;सिंहनादेन ते पापा मूर्छिताः पतिता भुवि ॥&lt;br&gt;&#xA;पुनः समुत्थिता जग्मुर्देवदेवं महेश्वरम् ॥&lt;br&gt;&#xA;वित्रस्ताश्च ततो देवा ब्रह्मविष्णुपुरोगमाः ॥ १७ ॥&lt;br&gt;&#xA;असाध्यांस्तांस्तथा मत्वा मन्त्रं कृत्वा हितैषिणः ॥&lt;br&gt;&#xA;ततो देवा विचार्याथ स्त्रीं सृजाम इति स्वयम् ॥ १८ ॥&lt;br&gt;&#xA;इत्युक्त्वोत्पादयामास ब्रह्मा हंसासनां शुभाम् ॥&lt;br&gt;&#xA;चतुर्वक्त्रां चतुर्हस्तां ब्रह्माणीं रूपधारिणीम् ॥ १९ ॥&lt;br&gt;&#xA;कुमारश्चैव कौमारीं मयूरवरवाहनाम् ॥&lt;br&gt;&#xA;रक्तमाल्याबरधरां शक्तिकुक्कुटधारिणीम् ॥ 5.1.37.२० ॥&lt;br&gt;&#xA;पुनः कुमारः कौमारीं पक्षीन्द्रवरवाहनाम् ॥&lt;br&gt;&#xA;कृष्णां करालदशनां धर्मराजस्य वाहनीम् ॥ २१ ॥&lt;br&gt;&#xA;दैत्यदेहप्रमथनीं दण्डमुद्गरधारिणीम् ॥&lt;br&gt;&#xA;ललाटलोचनां नीलां कपालकरभूषिताम् ॥ २२ ॥&lt;br&gt;&#xA;सिंहाजिनधरां कृष्णां सर्वभूषणभूषिताम्॥&lt;br&gt;&#xA;कर्त्रीहस्तां खड्गहस्तां खेटखट्वाङ्गधारिणीम् ॥&lt;br&gt;&#xA;चर्मास्थिकेशवपुषं चामुण्डाममृजत्प्रभुः ॥ २३ ॥&lt;br&gt;&#xA;वटस्य निकटे पूर्वं निर्मिता लोकमातरः ॥&lt;br&gt;&#xA;ततो लोके सुविख्याताः प्रत्यक्षा वटमातरः ॥ २४ ॥&lt;br&gt;&#xA;तत्र स्नात्वा शुचिर्भूत्वा मातॄः पश्यति यो नरः ॥&lt;br&gt;&#xA;स मुक्तः सर्वपापेभ्यो मातृलोके महीयते ॥ २५ ॥&lt;br&gt;&#xA;सिंहनादोऽपि देवेन कृतो यत्र महामुने ॥&lt;br&gt;&#xA;तत्र सिंहेश्वरो देवः सर्वदुष्कृतनाशनः ॥ २६ ॥&lt;br&gt;&#xA;दर्शनात्तस्य देवस्य सिंहवत्स बली भवेत् ॥&lt;br&gt;&#xA;सिंहनादे कृते यत्र जातं कण्टकितं वपुः ॥ २७ ॥&lt;br&gt;&#xA;तत्र कण्टेश्वरो देवो भक्तानां सर्वदः सदा ॥&lt;br&gt;&#xA;तत्र तीर्थे नरः स्नात्वा दृष्ट्वा कण्टेश्वरं शिवम् ॥ २८॥&lt;br&gt;&#xA;ग्रहभूतपिशाचेभ्यो न भयं प्राप्नुयात्क्वचित् ॥&lt;br&gt;&#xA;ततस्ता मातरः सर्वा आदिष्टास्तु हरेण वै ॥ २९ ॥&lt;br&gt;&#xA;अन्धासुरस्य रौद्रस्य पिबध्वं रुधिरं द्रुतम् ॥&lt;br&gt;&#xA;एतस्मिन्नन्तरे व्यास प्रज्वलज्ज्वलनोपमः ॥ 5.1.37.३० ॥&lt;br&gt;&#xA;अभयं शक्र मा भैस्त्वं यत्रोवाचेति शङ्करः ॥&lt;br&gt;&#xA;तत्र लिङ्गं समुद्भूतमभयेश्वरमुत्तमम् ॥ ३१ ॥&lt;br&gt;&#xA;वन्दितं देवगन्धर्वैः सिद्धविद्याधरोरगैः ॥&lt;br&gt;&#xA;तत्र स्नात्वा शुचिर्भूत्वा सोपवासो जितेन्द्रियः ॥ ३२ ॥&lt;br&gt;&#xA;अर्चये द्देवदेवेशमश्वमेधफलं लभेत् ॥&lt;br&gt;&#xA;भूतप्रेतपिशाचेभ्यो भयं तस्य न विद्यते ॥ ३३ ॥&lt;br&gt;&#xA;सिंहयुक्तेन यानेन शिवलोकं स गच्छति ॥&lt;br&gt;&#xA;अन्धकस्य तु या माया रक्तासुरसमुद्भवा ॥ ३४ ॥&lt;br&gt;&#xA;मातृभिर्युध्यमानाभिः क्षयमाशु जगाम सा ॥&lt;br&gt;&#xA;देव्यः पिबन्त्यो रक्तौघं दैतेयतनुतश्च्युतम् ॥ ३५ ॥&lt;br&gt;&#xA;षट्तृप्तिं परमा जग्मुर्न तु तृप्ता ललाटजा ॥&lt;br&gt;&#xA;हतमायः शिष्टकस्तु भिन्नशूलतनुच्छदः ॥ ३६ ॥&lt;br&gt;&#xA;उत्तराभिमुखं शूलमन्धकोऽकर्षयद्बली ॥&lt;br&gt;&#xA;सन्निरुद्धो महादेहो वारितो गणपेन सः ॥ ३७ ॥&lt;br&gt;&#xA;महाविनायकः ख्यातस्तस्माल्लोकेऽभवन्मुने ॥&lt;br&gt;&#xA;दर्शनात्तस्य देवस्य न विघ्नैः पीड्यते नरः ॥ ३८ ॥&lt;br&gt;&#xA;मासेमासे चतुर्थ्यां यो गणेशं पूजयेद्द्विज ॥&lt;br&gt;&#xA;न तस्य विघ्नं जायेत इह लोके परत्र च ॥ ३९ ॥&lt;br&gt;&#xA;स्वेदबिन्दुरथो तस्य ललाटादपतद्भुवि ॥&lt;br&gt;&#xA;तस्मादङ्गारको जातो रक्तमाल्यानुलेपनः ॥ 5.1.37.४० ॥&lt;br&gt;&#xA;आवन्त्ये विषये जातो लोहिताङ्गो धरासुतः ॥&lt;br&gt;&#xA;अङ्गारकस्तु रक्ताक्षो महादेवसुतस्तथा ॥ ४१ ॥&lt;br&gt;&#xA;नामभिर्ब्रह्मणा स्तुत्वा ग्रहमध्येऽधिरोपितः ॥&lt;br&gt;&#xA;तत्र तीर्थमथोत्पन्नमङ्गारेश्वरमुत्तमम् ॥ ४२ ॥&lt;br&gt;&#xA;ब्रह्मणा स्थापितं लिङ्गं गणगन्धर्वसेवितम् ॥&lt;br&gt;&#xA;शुचिस्तत्र च यः स्नाति नरो ह्यङ्गारवासरे ॥ ४३ ॥&lt;br&gt;&#xA;दृष्ट्वाङ्गारेश्वरं सोथ मुच्यते सर्वपातकैः ॥&lt;br&gt;&#xA;चतुर्थ्यां मङ्गलदिने नक्ते चार्घ्यं निवेदयेत् ॥ ४४ ॥&lt;br&gt;&#xA;यावत्पूर्णाश्चतस्रः स्युस्तावत्कार्याः प्रयत्नतः ॥&lt;br&gt;&#xA;पञ्च वै करकाः कार्यास्ताम्रपात्रेण संयुताः ॥ ४५ ॥&lt;br&gt;&#xA;गुडपीठमयाः कार्या रक्तवस्त्रसमन्विताः ॥&lt;br&gt;&#xA;रक्तचन्दनसंयुक्ता रक्तपुष्पैश्च पूजिताः ॥ ४६ ॥&lt;br&gt;&#xA;तिलतण्डुलसम्पूर्णमेकं तत्रैव कारयेत् ॥&lt;br&gt;&#xA;द्वितीयं लड्डुकैश्चैव तृतीयं पयसा तथा ॥ ४७ ॥&lt;br&gt;&#xA;उत्तरीभिश्चतुर्थं च पञ्चमं मूलकैस्तथा ॥&lt;br&gt;&#xA;कृत्वा ह्येवं विधानेन मन्त्रेणार्घ्यं निवेदयेत् ॥ ४८ ॥&lt;br&gt;&#xA;कुजाय लोहिताङ्गाय ग्रहमघ्यस्थिताय च ॥&lt;br&gt;&#xA;कार्तिकेयानुरूपाय सुरूपाय नमो नमः ॥४९॥&lt;br&gt;&#xA;शिवललाटसम्भूत धरणीगर्भसम्भव ॥&lt;br&gt;&#xA;रूपार्थं त्वां प्रपन्नोस्मि गृहाणार्घ्यं नमोऽस्तु ते ॥5.1.37.५०॥&lt;br&gt;&#xA;ज्वलिताङ्गारवर्णाभ स्निग्धविद्रुमभा सुर ॥&lt;br&gt;&#xA;पुत्रार्थी त्वां प्रपन्नोस्मि गृहाणार्घ्यं धरात्मज ॥ ५१ ॥&lt;br&gt;&#xA;आवन्त्यमण्डले जातो धरण्यां च शिवेन वै ॥&lt;br&gt;&#xA;पुत्रं देहि धनं देहि यशो देहि नमोऽस्तु ते ॥ ५२ ॥&lt;br&gt;&#xA;एवं सम्पूजितो भौमश्चतुर्थ्यां मुनिसत्तम ॥&lt;br&gt;&#xA;भुक्त्वा भोगांस्तथा पुत्रान्प्राप्य वै क्षितिमण्डले ॥ ५३ ॥&lt;br&gt;&#xA;मृतः स्वर्गमवाप्नोति यावदिन्द्राश्चतुर्दश ॥ ५४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्येऽङ्गारकीचतुर्थी व्रतमाहात्म्यवर्णनन्नाम सप्तत्रिंशोऽध्यायः ॥ ३७ ॥ ॥ छ ॥&lt;/p&gt;</description>
    </item>
    <item>
      <title>०३८ आवन्त्यखण्डेऽवन्तीक्षेत्रमाहात्म्येऽन्धकवृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/038_AvantyakhaNDe-vantIxetramAhAtmye-ndhakavRttAnt/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/038_AvantyakhaNDe-vantIxetramAhAtmye-ndhakavRttAnt/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;नास्ति शेषं यदा रक्तं पीयमानं च रक्षसः ॥&lt;br&gt;&#xA;चामुण्डायास्ततो रक्तमभूदास्यं च भासुरम् ॥१॥&lt;br&gt;&#xA;कृष्णं कृतान्तकल्पान्तं करालदशनाधरम् ॥&lt;br&gt;&#xA;प्रज्वलत्यन्धके शान्तं ज्वलत्केसरलोचनम् ॥२॥&lt;br&gt;&#xA;घोरघर्घरनिर्घोषस्फीतफेत्कारविस्वरम् ॥&lt;br&gt;&#xA;तार्क्ष्यपक्षकृतापीडं तीक्ष्णदंष्ट्राकुरोज्ज्वलम् ॥३॥&lt;br&gt;&#xA;तस्मिन्मुखे कपालाग्रं निधाय रुषितानना ॥&lt;br&gt;&#xA;अपिबद्रुधिरं चण्डी चण्ड दोर्दण्डमण्डिता ॥ ४ ॥&lt;br&gt;&#xA;तया पिबन्त्या दैत्येन्द्रः शरीरे कृशतां गतः ॥&lt;br&gt;&#xA;क्षयं निन्येऽथ सङ्क्षीणक्षुद्रक्षुभितवीक्षणः ॥ ५ ॥&lt;br&gt;&#xA;इत्थं निर्वीर्यदेहोऽसौ बभूवान्ध कदानवः ॥&lt;br&gt;&#xA;सर्वां संहृत्य मायां यो बलं क्षीणमथाकरोत् ॥ ६ ॥&lt;br&gt;&#xA;तीव्रं भयं समासाद्य प्राणत्राणपरायणः ॥&lt;br&gt;&#xA;दृष्ट्वा नान्यां गतिं लोके दैत्यस्तुष्टाव शङ्करम् ॥ ७ ॥&lt;br&gt;&#xA;कृताञ्जलिपुटो भूत्वा रोमाञ्चितशरीरकः ॥&lt;br&gt;&#xA;सात्त्विकं भावमापन्नस्त्यक्त्वा चैव रजस्तमः ॥ ८ ॥&lt;br&gt;&#xA;लोकानां कारणं देवं विबुधाधि पतिं प्रभुम् ॥&lt;br&gt;&#xA;शश्वद्बुद्ध्यान्वितो भक्त्या निर्मलेनान्तरात्मना ॥ ९ ॥&lt;br&gt;&#xA;श्लाघ्यं शिवं च तुष्टाव देवं चन्द्रार्धशेखरम् ॥ 5.1.38.१० ॥&lt;br&gt;&#xA;॥ अन्धक उवाच ॥ ॥&lt;br&gt;&#xA;कृत्स्नस्य योऽस्य जगतः सचराचरस्य कर्ता कृतस्य च तथा सुखदुःखदाता॥&lt;br&gt;&#xA;संसारहेतुरपि यः पुनरन्तकाले तं शङ्करं शरणदं शरणं व्रजामि ॥११॥&lt;br&gt;&#xA;यं योगिनो विगतमोहतमोरजस्का भक्त्यैकतानमनसो विनिवृत्तकामाः ॥&lt;br&gt;&#xA;ध्यायन्ति येऽखिलधियोऽमितदिव्यभूतिं तं शङ्करं शरणदं शरणं व्रजामि ॥ १२ ॥&lt;br&gt;&#xA;यश्चन्द्रखण्डममलं विलसन्मयूखं बद्ध्वा सदा सुरसरिच्छिरसा बिभर्ति ॥&lt;br&gt;&#xA;यस्यार्धदेहमभजद्गिरिराजपुत्री तं शङ्करं शरणदं शरणं व्रजामि ॥ ॥ १३ ॥&lt;br&gt;&#xA;यः सिद्धचारणनिषेवितपादपद्मो गङ्गां महोर्मिविषमां गगनात्पतन्तीम् ॥&lt;br&gt;&#xA;मूर्ध्ना दधे स्रजमिव त्रिजगत्पुनन्तीं तं शङ्करं शरणदं शरणं व्रजामि ॥ १४ ॥&lt;br&gt;&#xA;कैलासशैलशिखरं प्रविकम्प्यमानं कैलासशृङ्गसदृशेन दशाननेन ॥&lt;br&gt;&#xA;यः पादपद्मपरिपीडनसेव्यमानस्तं शङ्करं शरणदं शरणं व्रजामि ॥ १५ ॥&lt;br&gt;&#xA;दक्षाध्वरे च नयने च तथा भगस्य पूष्णस्तथा दशनपङ्क्तिमशातयद्यः ॥&lt;br&gt;&#xA;व्यष्टम्भयत्कुलिशहस्तमथेन्द्रमीशं तं शङ्करं शरणदं शरणं व्रजामि ॥१६॥&lt;br&gt;&#xA;येनासकृद्दितिसुताश्च दनोः सुताश्च विद्याधरोरगगणाश्च वरैः समग्रैः ॥&lt;br&gt;&#xA;संयोजिता मुनिवराः फलमूलभक्षास्तं शङ्करं शरणदं शरणं व्रजामि ॥ १७ ॥&lt;br&gt;&#xA;एवं कृतेपि विषयेष्वपि सक्तभावा ज्ञानेन च श्रुतगुणैरपि तेन युक्ताः ॥&lt;br&gt;&#xA;यं संश्रिताः सुखभुजः पुरुषा भवन्ति तं शङ्करं शरणदं शरणं व्रजा मि ॥ १८ ॥&lt;br&gt;&#xA;ब्रह्मेन्द्रविष्णुमरुतां च सषण्मुखानां योऽदाद्वरान्सुबहुशो भगवान्महेशः ॥&lt;br&gt;&#xA;सूतं च मृत्युवदनात्पुनरुज्जहार तं शङ्करं शरणदं शरणं व्रजामि ॥ १९ ॥&lt;br&gt;&#xA;आराधितस्तु तपसा हिमवन्निकुञ्जे धूम्रव्रतेन तपसा च परैरगम्यः ॥&lt;br&gt;&#xA;सञ्जीवनीं समददाद्भृगवे महात्मा तं शङ्करं शरणदं शरणं व्रजामि ॥5.1.38.२०॥&lt;br&gt;&#xA;क्रीडार्थमेव भगवान्भुवनानि सप्त नानानदीविहगपादपमण्डितानि ॥&lt;br&gt;&#xA;सब्रह्मकानि ससृजे सुकृताभिधानि तं शङ्करं शरणदं शरणं व्रजामि ॥ २१ ॥&lt;br&gt;&#xA;यः सव्यपाणिकमलाग्रनखेन देवस्तत्पञ्चमं प्रसभमेव करालरन्ध्रम् ॥&lt;br&gt;&#xA;ब्राह्म्यं शिरस्तरणिपद्मनिभं चकर्त तं शङ्करं शरणदं शरणं व्रजामि ॥ २२ ॥&lt;br&gt;&#xA;ये त्वां सुरोत्तमगुरुं पुरुषा विमूढा जानन्ति नास्य जगतः सचराचरस्य ॥&lt;br&gt;&#xA;ऐश्वर्यमानविगमेऽनुशयेन पश्चात्ते यातनामनुभवन्ति यथाहमेव ॥ २३ ॥&lt;br&gt;&#xA;यः पठेत्स्तुतिमिमां शुचिकर्मा यः शृणोति सततं शिवभक्तः ॥&lt;br&gt;&#xA;विप्रसंसदि सदा शुभकर्मा स प्रयाति शिवलोक मखण्डम् ॥ २४ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;तस्यैवं स्तुवतो देवः शूलपाणिर्वृषध्वजः ॥&lt;br&gt;&#xA;पूर्णे वर्षशतस्यान्ते प्रीतः प्रोवाच शङ्करः ॥ २५ ॥&lt;br&gt;&#xA;पुत्र तुष्टोऽस्मि भद्रं ते जातस्त्वं निर्मलोऽधुना ॥&lt;br&gt;&#xA;दिव्यं ददामि ते चक्षुः पश्य मां विगतज्वरः ॥ २६ ॥&lt;br&gt;&#xA;यच्च ते मनसा वापि किञ्चिच्च काङ्क्षितं फलम् ॥&lt;br&gt;&#xA;तत्तत्सर्वं प्रदास्यामि ब्रूहि दानवसत्तम ॥ २७ ॥&lt;br&gt;&#xA;॥ दानव उवाच ॥ ॥&lt;br&gt;&#xA;ब्राह्म्यं वैष्णवमेन्द्रं वा पदमावृत्तिलक्षणम् ॥&lt;br&gt;&#xA;विदितं मम तत्सर्वं मनागपि न काङ्क्षये ॥ २८ ॥&lt;br&gt;&#xA;यदि तुष्टोऽसि देवेश गाणपत्यं ददस्व मे ॥&lt;br&gt;&#xA;सविशेषं विशुद्धं च तदक्षय्यं च सर्वदा ॥ २९ ॥&lt;br&gt;&#xA;॥ महादेव उवाच ॥ ॥&lt;br&gt;&#xA;अमरो जरया त्यक्तः सर्वदुःखविवर्जितः ॥&lt;br&gt;&#xA;भविष्यसि गणाध्यक्षः सर्वलोकनमस्कृतः ॥ 5.1.38.३० ॥&lt;br&gt;&#xA;कामरूपो महायोगी महासत्त्वो महाबलः ॥&lt;br&gt;&#xA;अणिमादिगुणैर्युक्तः प्रियश्च मम सर्वदा ॥ ३१ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;ततश्च सोंऽधकः श्रीमान्वराल्ँलब्ध्वा सुदुर्लभान् ॥&lt;br&gt;&#xA;महादेवगणो भूत्वा तत्रैवान्तरधीयत ॥ ३२ ॥&lt;br&gt;&#xA;गतेंऽधके ततो देव्यो ब्रह्माण्याद्याः समागताः ॥&lt;br&gt;&#xA;स देवो यत्र भगवानन्धकस्य वरप्रदः ॥ ३३ ॥&lt;br&gt;&#xA;तास्तष्टुवुर्महादेवमथ तुष्टो महेश्वरः ॥&lt;br&gt;&#xA;चामुण्डा च महेशेन समाश्वस्ता शिवाऽभवत् ॥ ३४ ॥&lt;br&gt;&#xA;शङ्करं प्रणतं दृष्ट्वा तासामग्रे व्यवस्थितम् ॥&lt;br&gt;&#xA;ब्रह्मादयोऽपि ते हृष्टास्तुष्टुबुर्विविधैः स्तवैः ॥ ३५ ॥&lt;br&gt;&#xA;प्रशान्तास्ता यदा हृष्टाः शम्भुना रुधिराशनाः॥&lt;br&gt;&#xA;तदा वोचदिदं वाक्यं तासां स्थित्यर्थमुत्तमम् ॥ ३६ ॥&lt;br&gt;&#xA;आवन्त्ये विषये सर्वा यस्माजाता महाबलाः ॥&lt;br&gt;&#xA;आवन्त्यमातरस्तस्मात्ख्याता लोके भविष्यथ ॥ ॥ ३७ ॥&lt;br&gt;&#xA;अवन्त्यां प्रीतिसम्पन्नाः सर्वपापप्रणाशिनीः ॥&lt;br&gt;&#xA;स्थिरा वसन्त्यो लोकानां वरदाश्च भविष्यथ ॥ ३८ ॥&lt;br&gt;&#xA;श्रावणस्य तु मासस्य अमावास्यां समाहिताः ॥&lt;br&gt;&#xA;ये द्रक्ष्यन्ति सदा भक्त्या तेषां लोका महोदयाः ॥ ३९ ॥&lt;br&gt;&#xA;अपुत्रो लभते पुत्रान्धनार्थी लभते धनम् ॥&lt;br&gt;&#xA;रूपवान्सुभगो भोगी सर्वशास्त्रविशारदः ॥ 5.1.38.४० ॥&lt;br&gt;&#xA;हंसयुक्तेन यानेन पितृलोके महीयते ॥&lt;br&gt;&#xA;पुरीमिमां च रक्षध्वं कल्पेकल्पे क्रमेण तु॥ ४१ ॥&lt;br&gt;&#xA;एवमुक्त्वा तु देवेशो गतः कैलास पर्वतम् ॥&lt;br&gt;&#xA;स्तूयमानो गणै रौद्रैर्दैत्यामरगणेश्वरैः ॥ ४२ ॥&lt;br&gt;&#xA;असुरसुरगणानां नायकस्यानुकीर्तिं कथयति कथनीयां श्रद्धया यः शृणोति ॥&lt;br&gt;&#xA;सकल सुखनिधानं रुद्रलोकं स कान्तं सुरगणदनुनाथैरर्चितं यात्यनन्तम् ॥ ४३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्येऽन्धकवृत्तान्तवर्णनन्नामाष्टात्रिंशोऽध्यायः ॥ ३८ ॥ ॥ छ ॥&lt;/p&gt;</description>
    </item>
    <item>
      <title>०३९ महाकालवनमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/039_mahAkAlavanamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/039_mahAkAlavanamAhAtmyavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;भगवन्क्षेत्रमाहात्म्यं कथितं च यथातथम् ॥&lt;br&gt;&#xA;तीर्थानामुत्तमं तीर्थं पुण्यानां पुण्यवर्धनम् ॥ १ ॥&lt;br&gt;&#xA;कति सन्त्यत्र तीर्थानि लिङ्गानि च तथा कति ॥&lt;br&gt;&#xA;कथयस्व प्रसादेन पृच्छतो मम साम्प्रतम् ॥ २ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;षष्टिकोटिसहस्राणि षष्टिकोटिशतानि च ॥&lt;br&gt;&#xA;महाकालवने व्यास लिङ्गसङ्ख्या न विद्यते ॥ ३ ॥&lt;br&gt;&#xA;अकामो वा सकामो वा जायते योऽत्र मानवः ॥&lt;br&gt;&#xA;महाकालवने रम्ये शिवलोके महीयते ॥ ४ ॥&lt;br&gt;&#xA;कृतकामानि तीर्थानि प्रासादायतनानि च ॥&lt;br&gt;&#xA;तेषु स्नात्वा शुचिर्भूत्वा शिवलोके महीयते ॥ ५ ॥&lt;br&gt;&#xA;पुण्यानि सर्वतीर्थानि सिद्धिक्षेत्राणि सर्वतः ॥&lt;br&gt;&#xA;तेषां मुख्यतमं विद्धि क्षेत्रं तीर्थं तथोत्तमम् ॥ ॥ ६ ॥&lt;br&gt;&#xA;यः शृणोति महाभक्त्या स याति परमां गतिम् ॥ ७ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्य खण्डेऽवन्तीक्षेत्रमाहात्म्ये महाकालवनमाहात्म्यवर्णनन्नामैकोनचत्वारिंशोऽध्यायः ॥ ३९ ॥ ॥ छ ॥&lt;/p&gt;</description>
    </item>
    <item>
      <title>०४० कनकशृङ्गाभिधानवृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/040_kanakashRngAbhidhAnavRttAntavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/040_kanakashRngAbhidhAnavRttAntavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;भगवन्भवता सर्वं भवभीतिविनाशकम् ॥&lt;br&gt;&#xA;ईश्वरस्थानमाख्यातं समन्तात्साग्रयोजनम् ॥ १ ॥&lt;br&gt;&#xA;यत्र क्षेत्रे मृता मर्त्याः सदाचारास्तथोत्तमाः ॥&lt;br&gt;&#xA;विमानस्था पुरे नूनमैश्वरे ते वसन्ति च ॥ २ ॥&lt;br&gt;&#xA;यत्र कीटपतङ्गाद्या मृता यान्ति परां गतिम् ॥&lt;br&gt;&#xA;किं तीर्थं पुण्यमन्यच्च महाकालवनादृते ॥ ३ ॥&lt;br&gt;&#xA;तस्माद्ब्रूहि ममैकं तु प्रश्नं तथ्येन साम्प्रतम् ॥&lt;br&gt;&#xA;कथं कनकशृङ्गेति ख्याता ह्येषा पुरा मुने ॥ ४ ॥&lt;br&gt;&#xA;कुशस्थली कथं नाम तथावन्ती कथं स्मृता ॥&lt;br&gt;&#xA;पद्मावती कथं साधो कथमुज्जयिनी तथा ॥ ५ ॥&lt;br&gt;&#xA;नाम्नां हेतुमथो तेषां ब्रूहि त्वं मुनिसत्तम ॥ ६ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;शृणु व्यास प्रवक्ष्यामि यथा पूर्वं विरञ्चिना ॥&lt;br&gt;&#xA;कथितं वामदेवाय गौरकल्पे पुरातने ॥ ७ ॥&lt;br&gt;&#xA;महेशेन भगवता विधिश्चैवात्र हेतुतः ॥&lt;br&gt;&#xA;पृष्टस्तु स्वश्च्युतानां च कुतो निवसतां सुखम् ॥ ८ ॥&lt;br&gt;&#xA;स्वर्गप्राप्तिश्च भवति स्वेच्छाचारविहारिणाम् ॥&lt;br&gt;&#xA;कोऽतिपुण्यतमः श्रेष्ठः प्रदेशः पापदारकः ॥ ९ ॥&lt;br&gt;&#xA;कुतो निवर्तितं चित्तं जायते वसतां क्वचित् ॥&lt;br&gt;&#xA;वसतामपि लोके शमैहिकं पारलौकिकम् ॥&lt;br&gt;&#xA;एतन्मे भगवन्ब्रूहि हितार्थं सर्वदेहिनाम् ॥ ॥ 5.1.40.१० ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;एवमादौ पुरा कल्पे प्रोक्तः श्रेष्ठः स शम्भुना ॥ ११ ॥&lt;br&gt;&#xA;प्रोवाच पार्वतीकान्तं प्रभुः प्रीतः पितामहः ॥&lt;br&gt;&#xA;भगवन्सर्वकर्ता त्वं सर्वदर्शी सदाशिवः ॥ १२ ॥&lt;br&gt;&#xA;अजानन्निव त्वं सर्वं मां पृच्छसि सनातन ॥&lt;br&gt;&#xA;यत्र कल्पान्तको वह्निरधिज्वालः प्रतिष्ठितः ॥ ॥ १३ ॥&lt;br&gt;&#xA;त्वमेव च महाकालः सर्वं वै ज्ञायते त्वया ॥&lt;br&gt;&#xA;नाथ ये मानवास्तत्र सदाचारास्तथा परे ॥ १४ ॥&lt;br&gt;&#xA;निवसन्ति न ते मर्त्याः सुरास्ते वै न संशयः ॥&lt;br&gt;&#xA;लभन्ते च पुनः स्वर्गं मृता वै कालपर्यये ॥ १५ ॥&lt;br&gt;&#xA;वर्तते च पुरी तत्र रम्यहर्म्या सुशोभना ॥&lt;br&gt;&#xA;यस्यां भान्ति विचित्राणि हर्म्याणि विविधानि च ॥ १६ ॥&lt;br&gt;&#xA;स्वर्णशृङ्गाश्च प्रासादा विहिता विश्वकर्मणा ॥&lt;br&gt;&#xA;देवाः सन्ति सदा तत्र तीर्थानि विविधानि च ॥ १७ ॥&lt;br&gt;&#xA;पूर्वकल्पे स्थितोऽहं च यत्र त्वं केशवस्तथा ॥&lt;br&gt;&#xA;तामेव च पुरीं द्रष्टुं सर्वे लोका ह्यवन्तिकाम् ॥ १८ ॥&lt;br&gt;&#xA;तथा देवर्षयः सिद्धा यक्षकिन्नरदानवाः ॥&lt;br&gt;&#xA;आजग्मुः स्थाणुना सार्धं वेधसा ब्रह्मयोनिना ॥ १९ ॥&lt;br&gt;&#xA;तथैव च वरा नार्यो देवानामतिवल्लभाः ॥&lt;br&gt;&#xA;समापेतुः सहस्राणि द्रष्टुमत्यद्भुतां पुरीम् ॥ 5.1.40.२० ॥&lt;br&gt;&#xA;आगत्य च यदा देवः सह देवैर्महेश्वरः ॥&lt;br&gt;&#xA;वीक्षते नगरीं रम्यामपश्यदावृतां तथा ॥ २१ ॥&lt;br&gt;&#xA;प्रासादैः स्वर्णशृङ्गाढ्यैर्मणिरत्नविभूषितैः ॥&lt;br&gt;&#xA;विश्वरूपो हि भगवान्राजा विश्वैक नायकः ॥ २२ ॥&lt;br&gt;&#xA;तत्रास्ते शोभने दिव्ये प्रासादे मणिभूषिते ॥&lt;br&gt;&#xA;सेव्यमानः सुरैः सिद्धैर्मुनिविद्याधरोरगैः ॥ २३ ॥&lt;br&gt;&#xA;ततो महेशश्च पितामहश्च समेत्य तं विश्वपतिं ननन्दतुः ॥&lt;br&gt;&#xA;समर्चितौ तेन यथार्हमादरात्सहानुगावागमनं त्वपृच्छत् ॥ २४ ॥&lt;br&gt;&#xA;किमागतौ वा त्रिदिवान्महीतलं सहानुगावाश यकश्च कथ्यताम् ॥&lt;br&gt;&#xA;ततस्तु तावूचतुरब्जजेश्वरौ भवान्तरे यत्र च तत्र नौ रतिः ॥ २५ ॥&lt;br&gt;&#xA;त्वया विना नैव सुरालये सुखं महीतले वाथ रसातलेऽ स्ति नः ॥&lt;br&gt;&#xA;कदा त्वया काञ्चनशेखरा पुरी निवेशिता वेश्मवती विचित्रिता ॥ २६ ॥&lt;br&gt;&#xA;॥ हरिरुवाच ॥ ॥&lt;br&gt;&#xA;त्वदर्थमेवेश विशेषशालिनी सृष्टा हि वै सर्वगुणाकरा मया ॥&lt;br&gt;&#xA;प्रयच्छ विश्वेश्वर चावयोरिह स्थानं च तीर्थं प्रलयेऽक्षयं च ॥ २७ ॥&lt;br&gt;&#xA;ददाम्यभीष्टं युवयोरिहालयं प्रजापते ह्युत्तरतस्तव स्थितिः ॥&lt;br&gt;&#xA;महेश्वर त्वं व्रज दक्षिणालयं स्थानं सुदत्तं युवयोः सुशोभनम् ॥ २८ ॥&lt;br&gt;&#xA;महाकालो ह्यधोज्वालो जगदात्मा प्रभुः स्थितः ॥&lt;br&gt;&#xA;गणैरनेक साहस्रैरादृतः परमेश्वरः ॥ २९ ॥&lt;br&gt;&#xA;क्रीडार्थं नगरी सृष्टा सर्वभूतहितैषिणा ॥&lt;br&gt;&#xA;मयाद्य युवयोर्दत्ता विहायाऽचलमात्मनः ॥ 5.1.40.३० ॥&lt;br&gt;&#xA;भवद्भ्यां हेमशृं गेति यस्माच्च समुदीरिता ॥&lt;br&gt;&#xA;पुरी कनकशृङ्गेति लोके ख्याता भविष्यति ॥ ३१ ॥&lt;br&gt;&#xA;एवं कनकशृङ्गेति प्रथमं नाम कथ्यते ॥ ३२ ॥&lt;br&gt;&#xA;जपन्तश्च स्थिता यत्र ब्रह्मविष्णुमहेश्वराः ॥&lt;br&gt;&#xA;नित्यं रमन्ति भक्तानां सर्वाभीष्टफलप्रदाः ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये कनकशृङ्गाभिधानवृत्तान्तवर्णनन्नाम चत्वारिंशोऽध्यायः ॥ ४० ॥ ॥ छ ॥&lt;/p&gt;</description>
    </item>
    <item>
      <title>०४१ कुशस्थलीनामहेतुकथावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/041_kushasthalInAmahetukathAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/041_kushasthalInAmahetukathAvarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;शृणु व्यास यथेयं तु प्रोच्यते हि कुशस्थली ॥&lt;br&gt;&#xA;कल्पे तत्पुरुषे पूर्वं वेदविद्भिर्मनीषिभिः ॥ १ ॥&lt;br&gt;&#xA;वेधसा सृजितं विश्वं दैत्यदानवरा क्षसम् ॥&lt;br&gt;&#xA;अन्योन्यमदसम्मत्तमन्योन्यद्वेषि वै रणे ॥ २ ॥&lt;br&gt;&#xA;देवाश्च दानवाः सङ्ख्ये नित्यं स्पर्धासमन्विताः ॥&lt;br&gt;&#xA;मनुष्या मनुजैः सार्धं सिद्धविद्याधरैः सह ॥ ३ ॥&lt;br&gt;&#xA;चारणाः किन्नरैः सार्धमेवं ते द्वेषतत्पराः ॥&lt;br&gt;&#xA;युद्धं कुर्वन्ति सततमविस्पष्टार्थया गिरा ॥ ४ ॥&lt;br&gt;&#xA;सर्वे चैव च बलिनो दुर्बलैर्मनुजैः सह ॥&lt;br&gt;&#xA;पशवः पशुभिः सार्धं पक्षिणः सह पक्षिभिः ॥ ५ ॥&lt;br&gt;&#xA;एवमन्योन्यमन्यैश्च निर्मर्यादमिदं जगत् ॥&lt;br&gt;&#xA;दृष्ट्वा विश्वस्य कर्तारं विष्णुं विश्वेश्वरं परम् ॥ ६ ॥&lt;br&gt;&#xA;व्रजामि शरणं देवं शरणार्त्तिहरं हरिम् ॥&lt;br&gt;&#xA;एवं मनसि सन्धाय दध्यौ ध्यानेन माधवम् ॥ ७ ॥&lt;br&gt;&#xA;ततो ध्यातो महायोगी विश्वरूपधरो हरिः ॥&lt;br&gt;&#xA;लोहदण्डधरः श्रीमानिदमाह पितामहम् ॥ ८ ॥&lt;br&gt;&#xA;ब्रह्मन्ध्यातस्त्वया सम्यग्ध्यानयोगेन पश्य माम् ॥&lt;br&gt;&#xA;समायान्तं तथा ध्यातं जगतां पातुमुद्यतम् ॥ ९ ॥&lt;br&gt;&#xA;ततो धाता निशम्यैतत्त्यक्त्वा ध्यानमवेक्ष्य तम् ॥&lt;br&gt;&#xA;समुत्थायैकमनसा नमश्चक्रेऽर्चयत्पुनः ॥ 5.1.41.१० ॥&lt;br&gt;&#xA;पाद्येनाचमनीयेन मधुपर्केण केशवम् ॥&lt;br&gt;&#xA;पूजयित्वा पुनर्वाक्यमुवाचाच्युतमब्जजः ॥ ११ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;देवदेव जगन्नाथ जगत्सृष्टमिदं त्वया ॥&lt;br&gt;&#xA;ऋते त्वया जगद्विष्णो नैवावस्थातु मर्हति ॥ १२ ॥&lt;br&gt;&#xA;शास्ता त्वमस्य विश्वस्य विशुद्धस्य च नापरः ॥&lt;br&gt;&#xA;त्वत्तोस्तीदं जगत्सर्वं तस्मात्त्वमनुशासय ॥ १३ ॥&lt;br&gt;&#xA;देवदानवगन्धर्वाः सयक्षो रगराक्षसाः ॥&lt;br&gt;&#xA;त्वामृते पुण्डरीकाक्षं व्यापिताशेषविग्रहाः ॥&lt;br&gt;&#xA;परस्परं विनिघ्नन्ति तांश्च त्वं रक्षितुं क्षमः ॥ १४ ॥&lt;br&gt;&#xA;त्वमस्य विश्वस्य चराचरस्य स्थितेः सदा प्राणभृदात्मरूपिणी ॥ १५ ॥&lt;br&gt;&#xA;त्वया धृतं सर्वमिदं जगद्वै यतस्ततोऽसि त्वमुपेन्द्रसञ्ज्ञः ॥&lt;br&gt;&#xA;प्रवेशनं व्याप्तमिदं स्वधाम यत्त्वमुच्यसे विष्णुरतो मुनीन्द्रैः ॥ १६ ॥&lt;br&gt;&#xA;निवासितं विश्वमिदं त्वयाद्य वासश्च धातोरिति वासुदेवः ॥&lt;br&gt;&#xA;तवानुगं विश्वमिदं विभुस्त्वमशेषविश्वस्य विभासि राजा ॥ १७ ॥&lt;br&gt;&#xA;सेनानुरूपं जगदेव यस्मादतः स्मृतस्त्वं किल विश्वसेनः ॥&lt;br&gt;&#xA;विलेखनादस्य चराचरस्य कृतेश्च धातोस्त्वमतोऽसि कृष्णः ॥ १८ ॥&lt;br&gt;&#xA;जितं त्वया देव जगत्त्रयं यज्जितेश्च धातोस्त्वमतोऽसि जिष्णुः ॥&lt;br&gt;&#xA;तस्मात्समस्तग्रहलोकपालं जगद्विभो पालय सर्वकालम् ॥१९॥&lt;br&gt;&#xA;त्वमस्य सर्वस्य भवादिराजस्तवास्तु भद्रासनमद्वितीयम॥&lt;br&gt;&#xA;प्रदक्षिणावर्तनकस्तु शङ्खः करस्थितः शोभति पूरुषस्य ॥ 5.1.41.२० ॥&lt;br&gt;&#xA;सुदर्शनं नाम तवास्ति चक्रमतो हि गीतः कविभि स्तु चक्री ॥&lt;br&gt;&#xA;ध्वजोऽस्ति ते देव सुपर्णसेवितस्तथासुपर्णश्च तवास्ति वाहनम् ॥२१॥&lt;br&gt;&#xA;तुरङ्गमाः सन्तु तवारिसंहरे तथा हृषीकेश सुदन्तदन्तिनः॥&lt;br&gt;&#xA;किरीटनिष्काङ्गदकर्णपूरकेयूरहारोत्तमहेमसूत्रैः ॥ २२ ॥&lt;br&gt;&#xA;विचित्रवस्त्रोत्तमरक्तमाल्यैर्विभूषितस्त्वं भव भीमसेनः ॥&lt;br&gt;&#xA;श्रिया कदाचिच्च न मुच्यते भवान्भवं ति ते नित्यमनन्तसम्पदः ॥ २३ ॥&lt;br&gt;&#xA;तवानुगा भक्तिरिहास्तु वै सती मुकुन्द भक्ते त्वमतः प्रसीद मे ॥ २४ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;स एवमुक्तस्तु पुरो दिवौकसां विभुः प्रसन्नस्त्विदमब्रवीद्धरः ॥&lt;br&gt;&#xA;विरिञ्च मे दर्शय तस्य मण्डलं त्वया विमुक्तं च सदाशिवं विभो ॥ २५ ॥&lt;br&gt;&#xA;स्थिरं स्थि यत्र जगत्करोम्यहं ततो विरञ्चिः कुशमुष्टिमाददे ॥&lt;br&gt;&#xA;पवित्रदेशस्य निदर्शनाय जगाम पुण्यं च्यवनाश्रमं तदा ॥ २६ ॥&lt;br&gt;&#xA;ततः स्थलीमुच्चतरामवाप्य पितामहः केशवमाह चादरात् ॥&lt;br&gt;&#xA;त्वदुद्भवं चात्र पवित्रमण्डलं त्वया विमुक्तं च सदा शिवं विभो ॥ २७ ॥&lt;br&gt;&#xA;त्वमेव विष्णुर्विबुधार्चितः सदा स्मृतो मुनीन्द्रैः स च विष्टरश्रवाः ॥&lt;br&gt;&#xA;निषीद विश्वेश कुशस्थलं यदा तदाश्रितो माधवमासरूपवान् ॥ २८ ॥&lt;br&gt;&#xA;कुशस्थलीं संस्थित एव देव इत्थं विधात्रा पुरुषोत्तमः स्तुतः ॥&lt;br&gt;&#xA;स्थलीं कुशैरास्तरितामुपाविशत्कुशस्थलीं देवमुनीन्द्रसेविताम् ॥ २९ ॥&lt;br&gt;&#xA;समन्ततो योजनसं ख्ययावृतां ततो विधाता पुरुषोत्तमस्तथा ॥&lt;br&gt;&#xA;कुशस्थलीति प्रथितं जगत्त्रये प्रचक्रतुर्नाम च तावुभावपि ॥ 5.1.41.३० ॥&lt;br&gt;&#xA;तत्र विश्वपतिः श्रीमान्विश्वेशो विश्वकृद्विभुः ॥&lt;br&gt;&#xA;विश्वं शशास विश्वात्मा सर्वविश्वस्य नायकः ॥ ३१ ॥&lt;br&gt;&#xA;एवं कुशस्थली ख्याता हेमशृङ्गेति या पुरा ॥&lt;br&gt;&#xA;स्तीर्णा कुशैर्यतो धात्रा कुशस्थली ततः स्मृता ॥ ३२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये व्याससनत्कुमारसंवादे कुशस्थलीनामहेतुकथावर्णनन्नामैकचत्वारिंशोऽध्यायः ॥ ४१ ॥ ॥. छ ॥ ॥&lt;/p&gt;</description>
    </item>
    <item>
      <title>०४२ आवन्त्यखण्डेऽवन्तीक्षेत्रमाहात्म्येऽवन्त्यभिधानकथावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/042_AvantyakhaNDe-vantIxetramAhAtmye-vantyabhidhAn/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/042_AvantyakhaNDe-vantIxetramAhAtmye-vantyabhidhAn/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;पुरा चैशानकल्पे तु स्मृतावन्ती यथा पुरी ॥&lt;br&gt;&#xA;तथा शृणु सुरैः पूर्वं दैत्यसैन्यपराजितैः ॥ १ ॥&lt;br&gt;&#xA;आश्रितं मेरुशिखरं वनकन्दगुहावृतम्॥&lt;br&gt;&#xA;तत्र गत्वा द्विजश्रेष्ठ मन्त्रं च चक्रुरुद्यताः॥२॥&lt;br&gt;&#xA;अन्योन्यं च समासाद्य समभ्यर्च्य परस्परम्॥&lt;br&gt;&#xA;जग्मुः सर्वे सुरगणा यत्र ब्रह्मा प्रजापतिः॥३॥&lt;br&gt;&#xA;निवेदयाञ्चक्रिरे सर्वं तत्रागमनकारणम्॥&lt;br&gt;&#xA;तेषां तद्वचनं श्रुत्वा देवानां स प्रजेश्वरः॥४॥&lt;br&gt;&#xA;जगाम त्रिदशैः साकं देवदेवं महेश्वरम्॥&lt;br&gt;&#xA;स चापि ह्यगमत्तत्र वैकुठं धाम यत्र वै ॥ ५ ॥&lt;br&gt;&#xA;ऋद्धिसिद्धिप्रदं नित्यं मुनिचारणसेवितम् ॥&lt;br&gt;&#xA;किन्नरैर्गीयमानं च अप्सरोगणसेवितम् ॥ ६ ॥&lt;br&gt;&#xA;ऋषिभिर्भार्गवादिभिर्देवर्षिनारदोत्तमैः ॥&lt;br&gt;&#xA;सिद्धगन्धर्वमुख्यैश्च कुमारैः सनकादिभिः ॥ ७ ॥&lt;br&gt;&#xA;प्रजापतिगणाकीर्णं मानवैश्च चतुर्दशैः ॥&lt;br&gt;&#xA;वसुभिर्विश्वेदेवैश्च पितॄणामुत्तमैर्गणैः ॥ ८ ॥&lt;br&gt;&#xA;संसेव्यं च सदाचारैः पुण्यवद्भिर्जनैस्तथा ॥&lt;br&gt;&#xA;दिव्यं दिव्यैश्च प्रासादैर्दिव्यपादपशोभितम् ॥ ९ ॥&lt;br&gt;&#xA;मणिरत्नैश्च सोपानै र्दिव्यं सरसशोभितम् ॥&lt;br&gt;&#xA;हंसकारण्डवाकीर्णं मणिभाभिः सुभास्वरम् ॥ 5.1.42.१० ॥&lt;br&gt;&#xA;षडूर्मिरहितं स्थानं यत्र तिष्ठन्ति पक्षिणः ॥&lt;br&gt;&#xA;तत्र गत्वा सुराः सर्वे वासु देवदिदृक्षया ॥&lt;br&gt;&#xA;स्तुतिमारेभिरे कर्तुं देवदेवजगत्पतेः ॥११ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;नमोऽनन्ताय बृहते कूर्माय वै नमोनमः ॥ १२ ॥&lt;br&gt;&#xA;नृसिंहरूपायोग्राय नमो वाराहरूपिणे ॥&lt;br&gt;&#xA;राघवाय च रामाय ब्रह्मणेऽनन्तशक्तये ॥ १३ ॥&lt;br&gt;&#xA;वासुदेवाय शान्ताय यदूनां पतये नमः ॥&lt;br&gt;&#xA;नमो बुद्धाय शुद्धाय कल्कये म्लेच्छनाशिने ॥ १४ ॥&lt;br&gt;&#xA;इति स्तवाभियुक्तानां वागुवाचाशरीरिणी ॥&lt;br&gt;&#xA;शृणुध्वं भोः सुराः सर्वे भूत्वा चैकाग्रमानसाः ॥ १५ ॥&lt;br&gt;&#xA;महाकालवने रम्ये ब्रह्मर्षिगणसेविते ॥&lt;br&gt;&#xA;तत्र पुण्या पुरी ह्येका सर्वकामफलप्रदा ॥ १६ ॥&lt;br&gt;&#xA;नाम्ना कुशस्थली रम्या सिद्धगन्धर्वसेविता ॥&lt;br&gt;&#xA;कल्पादौ कल्पमध्ये वा यत्र सन्निहितो हरः ॥ १७ ॥&lt;br&gt;&#xA;कल्पक्षये क्षयं यान्ति स्थावराणि चराणि च ॥&lt;br&gt;&#xA;तीर्थानि चैव सर्वाणि पुण्यान्यायतनानि च ॥ १८ ॥&lt;br&gt;&#xA;सरितः सागराः सर्वे सरांस्युपवनानि च ॥&lt;br&gt;&#xA;औषधीर्वृक्षवल्लीश्च यन्त्रं मन्त्रं शुभाशुभम् ॥ १९ ॥&lt;br&gt;&#xA;ज्योतींषि चन्द्रसूर्यौ च सर्वं विष्णुमयं जगत् ॥&lt;br&gt;&#xA;तेषां बीजं च पुण्यं च जीवकर्माशय तथा ॥ 5.1.42.२० ॥&lt;br&gt;&#xA;सर्वमादाय भगवाञ्छङ्करस्तत्र तिष्ठति ॥&lt;br&gt;&#xA;सर्वतीर्थमयी गङ्गा सर्वदेवमयो हरिः ॥ २१ ॥&lt;br&gt;&#xA;सर्वयज्ञमयो वेदः सर्वधर्ममयी दया ॥&lt;br&gt;&#xA;रेवा च सरितां श्रेष्ठा भुवि पुण्यकृताधिका ॥ २२ ॥&lt;br&gt;&#xA;तस्माद्धितकरं क्षेत्रं कुरूणां वै सुरोत्तमाः ॥&lt;br&gt;&#xA;तस्माद्दशगुणं मन्ये प्रयागं तीर्थमुत्तमम् ॥ २३ ॥&lt;br&gt;&#xA;तस्माद्दशगुणा काशी काश्या दशगुणा गया ॥&lt;br&gt;&#xA;ततो दशगुणा प्रोक्ता कुशस्थली च पुण्यदा ॥ २४ ॥&lt;br&gt;&#xA;उपरागसहस्राणि व्यतिपातायुतानि च ॥&lt;br&gt;&#xA;अमालक्षं तु एतस्याः कलां नार्हन्ति षोडशीम् ॥ २५ ॥&lt;br&gt;&#xA;लक्षमिन्दुक्षये दानं सहस्रं चायनद्वये ॥&lt;br&gt;&#xA;व्यतीपाते च कोटिः स्याद्रा कायां च ह्यनन्तकम् ॥ २६ ॥&lt;br&gt;&#xA;तस्माद्धितकरा देवा पुरी ह्येषा कुशस्थली ॥&lt;br&gt;&#xA;अनन्ताऽनन्तसङ्ख्यातं दानं किञ्चित्कृतं नरैः ॥ २७ ॥&lt;br&gt;&#xA;तत्सर्वं भोः सुरश्रेष्ठाः सर्वं तच्चाक्षयं भवेत् ॥&lt;br&gt;&#xA;तस्मात्सर्वप्रयत्नेन यूयं यात हि मा चिरम् ॥ २८ ॥&lt;br&gt;&#xA;क्षीणपुण्या भवन्तो वै बाधन्ते तेन वः सुराः ॥&lt;br&gt;&#xA;महाकालवने रम्ये पुरी ह्येषा कुशस्थली ॥ २९ ॥&lt;br&gt;&#xA;तत्र गत्वा भवन्तो वै स्नानदानादिकं भुवि ॥&lt;br&gt;&#xA;आचरध्वं सुविधिना पुण्यात्स्वर्गमवाप्स्यथ ॥ 5.1.42.३० ॥&lt;br&gt;&#xA;एतच्छुत्वा वचस्तस्या वाण्याश्चाकाशगं तदा ॥&lt;br&gt;&#xA;प्रणम्य शिरसा तस्यै ब्रह्मेशानपुरोगमाः ॥ ३१ ॥&lt;br&gt;&#xA;पुनर्जग्मुः सुराः सर्वे यत्र माहेश्वरं वनम् ॥&lt;br&gt;&#xA;पुरीं चैव द्विजश्रेष्ठ सर्वकामफलप्रदाम् ॥ ३२ ॥&lt;br&gt;&#xA;चातुर्वर्ण्यसमाकीर्णामृषिगन्धर्वसेविताम् ॥&lt;br&gt;&#xA;पुण्यवद्भिर्जनैः पूर्णां सिद्धचारणसेविताम् ॥ ३३ ॥&lt;br&gt;&#xA;दरिद्रो न जडो मूर्खो न रोगी न च मत्सरी ॥&lt;br&gt;&#xA;न व्याधितो नापकारी जनः क्वचित्प्रदृश्यते ॥ ३४ ॥&lt;br&gt;&#xA;दाता शान्ताः सुशीलाश्च जरारोगविवर्जिन्ताः ॥&lt;br&gt;&#xA;स्वधर्मनिरता नित्यं सदाचारातिथिप्रियाः ॥ ३५ ॥&lt;br&gt;&#xA;नरा यत्र निवसन्ति नार्यश्चैव पतिव्रताः ॥&lt;br&gt;&#xA;महोत्सवाः सुगीतानि हव्यं कव्यं गृहेगृहे ॥ ३६ ॥&lt;br&gt;&#xA;ईदृशीं च पुरीं दृष्ट्वा देवा हर्षं परं गताः ॥&lt;br&gt;&#xA;तत्र तीर्थं समाख्यातं नाम्ना पैशाचमोचनम् ॥ ३७ ॥&lt;br&gt;&#xA;पुण्यवद्भिः सदा सेव्यं सर्वतीर्थनिषे वितम् ॥&lt;br&gt;&#xA;तस्मिन्स्नात्वा च जप्त्वा च हुत्वा दत्त्वा च देवताः ॥ ३८ ॥&lt;br&gt;&#xA;पुण्यं चाथाक्षयं लब्ध्वा पुनर्याताः सुरालयम् ॥&lt;br&gt;&#xA;जित्वाऽसुरान्महादुष्टान्स्थानं प्राप्ताः स्वकंस्वकम्॥ ३९ ॥&lt;br&gt;&#xA;येऽस्यां कुर्युर्महाभागाः स्नानं दानं तथार्चनम् ॥&lt;br&gt;&#xA;हवनं तर्पणं पितॄंस्तत्सर्वं स्याद्ध्यनन्तकम् ॥ 5.1.42.४० ॥&lt;br&gt;&#xA;तस्मात्सर्वप्रयत्नेन एतत्कार्यं सदा बुधैः॥&lt;br&gt;&#xA;देवतीर्थोषधीबीजभूतानां चैव पालनम् ॥ ४१ ॥&lt;br&gt;&#xA;कल्पेकल्पे च यस्यां वै तेनावन्ती पुरी स्मृता ॥&lt;br&gt;&#xA;अद्यप्रभृति पुरी ह्येषा नाम्नावन्ती कुशस्थली ॥४२ ॥&lt;br&gt;&#xA;इत्युक्त्वा वै तदा देवाः स्वधाम परमं गताः ॥&lt;br&gt;&#xA;तदारभ्य द्विजश्रेष्ठ ह्यवन्ती भुवि विश्रुता ॥ ४३ ॥&lt;br&gt;&#xA;य एतां सुकथां दिव्यां पुण्यां च पापहारिणीम्॥&lt;br&gt;&#xA;शृणुयाच्छ्रावयेद्यो वै सर्वपापैः स मुच्यते ॥ ४४ ॥&lt;br&gt;&#xA;अपुत्रो लभते पुत्रमधनो धनमाप्नुयात् ॥&lt;br&gt;&#xA;वाजपेयसहस्राणां राजसूयशताधिकम् ॥ ४५ ॥&lt;br&gt;&#xA;पुण्यं लब्ध्वा नरो नित्यं शिवलोके महीयते ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्येऽवन्त्यभिधानकथावर्णनन्नाम द्विचत्वारिंशोऽध्यायः ॥ ४२ ॥ ॥ छ ॥&lt;/p&gt;</description>
    </item>
    <item>
      <title>०४३ उज्जयिन्यभिधानकथनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/043_ujjayinyabhidhAnakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/043_ujjayinyabhidhAnakathanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;एकस्मिन्नन्तरे व्यास यथोज्जयनी स्मृता पुरी ॥&lt;br&gt;&#xA;तथाहं सम्प्रवक्ष्यामि शृणुष्व त्वं समाहितः ॥ १ ॥&lt;br&gt;&#xA;त्रिपुराख्यो महादैत्यः सर्वदैत्यजनेश्वरः ॥&lt;br&gt;&#xA;तपस्तेपे सुदुर्धर्षं ब्रह्मणस्तुष्टिकारणात्॥ २ ॥&lt;br&gt;&#xA;आतपे चाग्निसेवां वै प्रावृषि मेघडम्बरम् ॥&lt;br&gt;&#xA;दमयित्वा तदात्मानं शीतकाले जलाशये ॥ ३ ॥&lt;br&gt;&#xA;शीर्णपत्र जलाहारो वायुभक्षी निराश्रयः ॥&lt;br&gt;&#xA;गायत्रीव्रतमास्थाय त्यक्तसर्वपरिग्रहः ॥४॥&lt;br&gt;&#xA;एवं वर्षसहस्रं तु तपस्तप्तं सुदुश्चरम् ॥&lt;br&gt;&#xA;पूर्णे वर्षसहस्रे तु ब्रह्मा प्रीततमो ऽब्रवीत्॥५॥&lt;br&gt;&#xA;व्रियतां भोऽसुरश्रेष्ठ वरं मत्तोभिवाञ्छितम्॥&lt;br&gt;&#xA;तत्सर्वं साम्प्रतं लोके वरं तुभ्यं ददामि वै॥ ॥ ६॥&lt;br&gt;&#xA;एवमुक्तः स विधिना दैत्यस्त्रिपुरसञ्ज्ञितः॥&lt;br&gt;&#xA;उवाच वचनं सद्यो ब्रह्माणं संशितव्रतम्॥&lt;br&gt;&#xA;त्रिपुर उवाच॥&lt;br&gt;&#xA;यदि तुष्टमना ब्रह्मन्वरं मे दातुमिच्छसि॥&lt;br&gt;&#xA;देवदानगन्धर्वपिशाचोरगराक्षसैः ॥&lt;br&gt;&#xA;अवध्योऽहं सदा भूयां वरमेतद्वृणोम्यहम् ॥ ८ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;एवं भवतु भो वत्स विचरस्वाकुतोभयः ॥&lt;br&gt;&#xA;इत्युक्त्वा सहसा ब्रह्मा तत्रैवान्तरधीयत ॥९॥&lt;br&gt;&#xA;तदारभ्य महादैत्यो देवानां कदनं महत् ॥&lt;br&gt;&#xA;चकार कोपपूर्णो वै पूर्ववैरमनुस्मरन् ॥ 5.1.43.१० ॥&lt;br&gt;&#xA;वासयित्वा यत्र तत्र त्रिपुराणि चराणि च ॥&lt;br&gt;&#xA;अत्र वासकृतः सर्वे वर्णाश्रमपरा जनाः ॥ ११ ॥&lt;br&gt;&#xA;तेषां वै कदनं चक्रे नानोपायेन पापधीः ॥&lt;br&gt;&#xA;तस्मिन्पुरे दुष्टवासे ब्राह्मणा वेदपारगाः ॥ १२ ॥&lt;br&gt;&#xA;न जुहुयुश्चाग्निहोत्रं सोमपानं न कर्हिचित् ॥&lt;br&gt;&#xA;कुतश्चित्सुकृतं कर्म जनाः कुर्वन्ति नो मुने ॥ १३ ॥&lt;br&gt;&#xA;स्वाहाकारस्वधाकारवषट्कारविवर्जिताः ॥&lt;br&gt;&#xA;नोत्सवो दृश्यते गेहे कस्यचिद्भुवि विस्तृतः ॥ १४ ॥&lt;br&gt;&#xA;देवतायतनं नास्ति तथा नो शिवपूजनम् ॥&lt;br&gt;&#xA;नास्ति यज्ञो न दानानि न गोब्राह्मणपूजनम् ॥ ॥ १५ ॥&lt;br&gt;&#xA;सदाचारजनो नास्ति दया मानविवर्जिता ॥&lt;br&gt;&#xA;न दानी नोपकारी च तपस्वी नैव दृश्यते ॥ १६ ॥&lt;br&gt;&#xA;एवं व्यास पुरे तस्मिन्नष्टप्रायमिदं जगत् ॥&lt;br&gt;&#xA;प्रजानां ब्राह्मणा मूलं वेदमूला हि ब्राह्मणाः ॥ १७ ॥&lt;br&gt;&#xA;वेदमूलपरा यज्ञा यज्ञमूला हि देवताः ॥&lt;br&gt;&#xA;तस्माद्व्यास हतं सर्वं कृतं तेन दुरात्मना ॥ ॥ १६ ॥&lt;br&gt;&#xA;तेन देवगणाः सर्वे हतप्राया हतौजसः ॥&lt;br&gt;&#xA;विचरन्ति यथा मर्त्या भुवि तेन पराजिताः ॥ १९ ॥&lt;br&gt;&#xA;अन्योन्यकृतसन्धाना मन्त्रं कृत्वा समा हिताः ॥&lt;br&gt;&#xA;जग्मुस्ते तत्र यत्रास्ते प्रजापतिरकल्मषः ॥ 5.1.43.२० ॥&lt;br&gt;&#xA;त्रिदशाः कथयामासुरात्मव्यसनकारणम् ॥&lt;br&gt;&#xA;तज्ज्ञात्वा सहसोत्थाय ब्रह्मा लोकपिता महः ॥ २१ ॥&lt;br&gt;&#xA;जगाम त्रिदशैः सार्धं महाकालवनोतमम् ॥&lt;br&gt;&#xA;यत्रास्ते सततं देव उमया सहितः शिवः ॥ २२ ॥&lt;br&gt;&#xA;यत्रावन्ती पुरी दिव्या सर्वतीर्थनिषेविता ॥&lt;br&gt;&#xA;तत्रागत्य सुरैः साकं स्वयम्भूश्चतुराननः ॥२३॥&lt;br&gt;&#xA;स्नानं दानं जपं होमं कृत्वा रुद्रसरे तदा ॥&lt;br&gt;&#xA;पूजयित्वा महाकालं ब्रह्मा वचनमब्रवीत् ॥२४॥ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;देवदेव महादेव भक्तानामभयङ्कर ॥&lt;br&gt;&#xA;श्रूयतां भोः सुरश्रेष्ठ देवकार्यमनुत्तमम् ॥२५॥&lt;br&gt;&#xA;त्रिपुरोनाम दैत्येन्द्रो देवानां कदनं महत् ॥&lt;br&gt;&#xA;करोति सततं दैत्यो देवब्राह्मणनिन्दकः ॥२६॥&lt;br&gt;&#xA;वासयित्वा पुरस्तिस्रो विस्तीर्णा विचरत्यथ ॥&lt;br&gt;&#xA;तत्र स्थितानि भूतानि नाशं यान्ति दुरात्मना ॥२७॥&lt;br&gt;&#xA;एवं कृत्वा प्रजाः सर्वाः क्षयं नीताश्चराचराः ॥&lt;br&gt;&#xA;उद्वासितानि द्वीपानि ग्रामाश्च नगराणि च ॥२८॥&lt;br&gt;&#xA;ऋषीणामाश्रमाः सर्वे यतीनामायतनानि च ॥&lt;br&gt;&#xA;एवं कृत्वा सुराः सर्वे भ्रष्टराज्याः पराजिताः ।ऽ। २९ ॥&lt;br&gt;&#xA;विचरन्ति यथा मर्त्यास्त्रिपुरेण दुरात्मना ॥&lt;br&gt;&#xA;मत्तो लब्धवरो नित्यं व्रजत्येवाकुतोभयः ॥ ॥ 5.1.43.३० ॥&lt;br&gt;&#xA;तस्मात्सर्वप्रयत्नेन वधस्तस्य विचिन्त्यताम् ॥ ३१ ॥&lt;br&gt;&#xA;इति श्रुत्वा वचस्तस्य ब्रह्मणः संशितात्मनः ॥&lt;br&gt;&#xA;चिरं ध्यात्वा महादेवो ब्रह्माणं तमुवाच ह ॥ ३२ ॥&lt;br&gt;&#xA;॥ महादेव उवाच ॥ ॥&lt;br&gt;&#xA;श्रूयतां भोः सुरश्रेष्ठा ब्रह्मशक्रपुरोगमाः ॥&lt;br&gt;&#xA;जयोपायं करिष्यामि दैत्यस्यास्य दुरात्मनः ॥३३॥&lt;br&gt;&#xA;तपश्चरत यूयं वा आत्मनो जयकाङ्क्षिणः ॥&lt;br&gt;&#xA;अवन्त्यां यद्धुतं दत्तं तत्सर्वं चाक्षयं भवेत् ॥ ३४ ॥&lt;br&gt;&#xA;इत्युक्त्वा सर्वदेवानां तत्रैवान्तर्हितः शिवः ॥&lt;br&gt;&#xA;गत्वा स्मशाननिलये भूतप्रेतनिषेविते ॥ ३५ ॥&lt;br&gt;&#xA;जयार्थं तस्य दैत्यस्य त्रिपुरस्य दुरात्मनः ॥&lt;br&gt;&#xA;उपासाञ्चक्रिरे तत्र चामुण्डायाः सुरेश्वराः॥ ॥ ३६ ॥&lt;br&gt;&#xA;महिषैश्च महामेध्यैः पशुपुष्पार्घतर्पणैः ॥&lt;br&gt;&#xA;बलिभिर्विविधैर्दानैर्धूपदीपाग्नितर्पणैः ॥&lt;br&gt;&#xA;पूजयित्वा तदा देवीं तामीडे वृषभध्वजः ॥ ३७ ॥&lt;br&gt;&#xA;दुर्गां भगवतीं भद्रां दुर्गसंसारतारणीम् ॥&lt;br&gt;&#xA;त्रिपुरान्तकारिणीं कृत्यां चण्डमुण्डवधोद्यमाम् ॥ ३८ ॥&lt;br&gt;&#xA;दैत्यमेदोमदोन्मत्तां रक्ताख्यां रक्तदन्तिकाम् ॥&lt;br&gt;&#xA;रक्ताम्बरधरां धीरां रक्तपुष्पावतीं सतीम् ॥ ३९ ॥&lt;br&gt;&#xA;महिषवाहिनीं श्यामां यक्षासनपरिग्रहाम् ॥&lt;br&gt;&#xA;द्वीपिचर्मपरीधानां शुष्कमांसाति भैरवाम् ॥ 5.1.43.४० ॥&lt;br&gt;&#xA;पूजयित्वा प्रसन्नात्मा ध्यानमास्थाय संस्थितः ॥&lt;br&gt;&#xA;तदा भगवती भद्रा ययेदं धार्यते जगत् ॥&lt;br&gt;&#xA;प्रसन्नवदना भूत्वा प्रत्यक्षं प्राह चण्डिका ॥ ४१ ॥&lt;br&gt;&#xA;॥ देव्युवाच ॥ ॥&lt;br&gt;&#xA;व्रियतां भोः सुरश्रेष्ठ वरं मत्तोऽभिवाञ्छितम् ॥&lt;br&gt;&#xA;सर्वं त्वयोक्तं यच्छामि जगतामुपकारकम् ॥ ४२ ॥&lt;br&gt;&#xA;॥ श्रीहर उवाच ॥ ॥&lt;br&gt;&#xA;यदि तुष्टासि वै देवि देहि मे वरमुत्तमम् ॥&lt;br&gt;&#xA;येन हन्मि महादैत्यं त्रिपुरं देवकण्टक म् ॥ ४३ ॥&lt;br&gt;&#xA;॥ श्रीदेव्युवाच ॥ ॥&lt;br&gt;&#xA;जय ह्येनं महादेव गृहाण पाशुपतं परम् ॥&lt;br&gt;&#xA;मया दत्तं सुरश्रेष्ठ दैत्यनाशकरं परम् ॥ ४४ ॥&lt;br&gt;&#xA;महापाशुपतं शस्त्रं करे कृत्वा च शङ्करः ॥ ४५ ॥&lt;br&gt;&#xA;उज्जहार तदा शम्भुर्दैत्यनाशाय सत्वरः ॥&lt;br&gt;&#xA;महाडम्बरिको भूत्वा सर्वप्राणिभयङ्करः ॥ ४६ ॥&lt;br&gt;&#xA;स्तुतिं कृत्वा ययौ वाग्भिः पृष्ठतोऽनुययुः सुराः ॥&lt;br&gt;&#xA;शरेणैकेन वै रुद्रो जघान तं महासुरम् ॥ ४७ ॥&lt;br&gt;&#xA;मायिनं तं त्रिधा भित्त्वा मायायुद्धेन शङ्करः ॥&lt;br&gt;&#xA;पुनरागात्पुरीमेतामवन्तीममरसेविताम् ॥ ४८ ॥&lt;br&gt;&#xA;जयाशिषा प्रयुञ्जाना ऋषयः सिद्धचारणाः ॥&lt;br&gt;&#xA;तुष्टुवुश्च तदा देवा जयशब्देन हर्षिताः ॥ ४९ ॥&lt;br&gt;&#xA;अप्सरा ननृतुस्तत्र गन्धर्वा ललितं जगुः ॥&lt;br&gt;&#xA;ववौ तदा पुण्यतमो वायुः सुखप्रदो नृणाम् ॥5.1.43.५०॥&lt;br&gt;&#xA;जयशब्दस्तदा जातः प्राणिनां च गृहेगृहे ॥&lt;br&gt;&#xA;जज्वलुश्चाग्नयः शान्ताः शान्ता दिग्ज नितस्वनाः ॥ ५१ ॥&lt;br&gt;&#xA;प्रवर्तन्ते तदा यज्ञा महोत्सवसदक्षिणाः ॥&lt;br&gt;&#xA;देवाः प्रपेदिरे स्थानं स्वकीयं पुनरादृतम् ॥ ५२ ॥&lt;br&gt;&#xA;उज्जितो दानवो यस्मात्त्रैलोक्ये स्थापितं यशः ॥&lt;br&gt;&#xA;तस्मात्सर्वैः सुरश्रेष्ठैर्ऋषिभिः सनकादिभिः ॥ ५३ ॥&lt;br&gt;&#xA;कृतं नाम ह्यवन्त्या वा उज्जयिनी पापनाशिनी ॥&lt;br&gt;&#xA;अवन्ती च पुरा प्रोक्ता सर्वकामवरप्रदा ॥ ५४ ॥&lt;br&gt;&#xA;अद्यप्रभृति पुरी व्यास उज्जयिनी समाश्रिताः ॥&lt;br&gt;&#xA;येऽस्यां च स्नानदानादि भुवि कुर्वन्ति मानवाः ॥ ५५ ॥&lt;br&gt;&#xA;न तेषां दुष्कृतं किञ्चिद्देहे तिष्ठति पापजम् ॥ ५६ ॥&lt;br&gt;&#xA;विद्यार्थी गिरीशं धनार्थी धनेशं सुतार्थी सुतेशं दिनेशं सुखार्थी ॥&lt;br&gt;&#xA;धियोर्थी गणेशं प्रियार्थी वसेद्वै गिरां ग्राह्य मानी जनश्चोज्जयिन्याम् ॥ ५७&lt;br&gt;&#xA;य एतस्यां महाभाग सदा वसति मानवः ॥&lt;br&gt;&#xA;भुक्त्वा कामान्मनोऽभीष्टान्मृतः शिवपुरं व्रजेत् ॥ ५८ ॥&lt;br&gt;&#xA;तत्रैव वसते नित्यं कल्पकोटिशताधिकम् ॥ ५९ ॥&lt;br&gt;&#xA;य एतां वै कथां पुण्यां पठते शृणुतेऽथ वा ॥&lt;br&gt;&#xA;मुच्यते सर्वपापेभ्यो गोसहस्रफलं लभेत् ॥ 5.1.43.६० ॥।&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये उज्जयिन्यभिधानकथनन्नाम त्रिचत्वारिंशो ऽध्यायः ॥ ४३ ॥ ॥ छ ॥&lt;/p&gt;</description>
    </item>
    <item>
      <title>०४४ पद्मावतीनामकथावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/044_padmAvatInAmakathAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/044_padmAvatInAmakathAvarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अथातः सम्प्रवक्ष्यामि पद्मावती यथाऽभवत् ॥&lt;br&gt;&#xA;शृणुष्व चादृतो व्यास बहुपुण्यकृतां कथाम् ॥ १ ॥&lt;br&gt;&#xA;एकदा सर्वरत्नानां हानिर्जाता दुरात्मभिः॥&lt;br&gt;&#xA;धर्मग्लानिर्निरोधश्च जातो वै दुष्टदानवैः ॥ २ ॥&lt;br&gt;&#xA;तदा सुरासुरैः सर्वैर्मिलित्वा मथितोंऽबु धिः ॥&lt;br&gt;&#xA;मेरुर्वंशोदधिः पात्रं रज्जुर्वासुकिपन्नगः ॥ ३ ॥&lt;br&gt;&#xA;कूर्मपृष्ठे विधिं कृत्वा रत्नानि दुदुहुस्तदा ॥&lt;br&gt;&#xA;आदौ लक्ष्मीर्विनिर्याता कृष्णाय प्रतिपादिता ॥ ॥ ४ ॥&lt;br&gt;&#xA;तेन कृत्वा विषादोऽभूद्देवदानवयोस्तदा ॥&lt;br&gt;&#xA;एतस्मिन्नन्तरे प्राप्तो नारदो देवदर्शनः॥। ५ ॥&lt;br&gt;&#xA;वारितः कलहस्तेन देवदैत्यसमुद्भवः ॥&lt;br&gt;&#xA;महाकालवने साऽस्तु पद्मा सिन्धुसमुद्भवा ॥ ६ ॥&lt;br&gt;&#xA;सागरान्ते च रत्नानि तिष्ठन्ति विविधानि च ॥&lt;br&gt;&#xA;तानि सर्वाणि चादाय भवतां वै ददाम्यहम् ॥ ७ ॥&lt;br&gt;&#xA;मथ्यतामुदधिः शीघ्रं नात्र कार्या विचारणा॥&lt;br&gt;&#xA;पुनस्ते तूद्यमं चक्रुरमृतार्थं सुरासुराः ॥ ८ ॥&lt;br&gt;&#xA;मथ्यमानेंऽबुधौ तेषां मणिः प्राप्तश्च कौस्तुभः ॥&lt;br&gt;&#xA;परिजाततरुः पश्चात्सुरा जाता ततः परम् ॥ ९ ॥&lt;br&gt;&#xA;धन्वन्तरिरथोत्पन्नश्चन्द्रो जातोऽपि वै ततः ॥&lt;br&gt;&#xA;कामधेनुस्ततो जाता गजरत्नं ततः परम् ॥ 5.1.44.१० ॥&lt;br&gt;&#xA;उच्चैःश्रवा हयश्रेष्ठः सुधा रम्भा ततस्ततः ॥&lt;br&gt;&#xA;ततः परं च सारङ्गं धनुः सर्वास्त्रसम्भवम् ॥ ११ ॥&lt;br&gt;&#xA;पाञ्चजन्यस्तथा शङ्खः करे तिष्ठति मुरद्विषः ॥&lt;br&gt;&#xA;निधिरेष महापद्मो विषं हालाहलं ततः ॥ १२ ॥&lt;br&gt;&#xA;चतुर्दशापि रत्नानि प्राप्तानि विविधानि च ॥&lt;br&gt;&#xA;समादाय गतास्तत्र यत्र माहेश्वरं वनम् ॥ १३ ॥&lt;br&gt;&#xA;गत्वा ते च समासीना मन्त्रं चक्रुः परस्परम् ॥&lt;br&gt;&#xA;अहम्पूर्वमहम्पूर्वमिति ते समयन्त्रिताः ॥ १४ ॥&lt;br&gt;&#xA;कोलाहलस्तथोत्पन्नो नारदः पुनरभ्यगात् ॥&lt;br&gt;&#xA;तेषां कलिमलं दृष्ट्वा विष्णुमाराधयत्ततः ॥ १५ ॥&lt;br&gt;&#xA;मोहनीरूपमास्थाय नारीभूत्वाभ्यगाद्धरिः ॥&lt;br&gt;&#xA;अतिरूपवती तन्वी तामालोक्य महासुराः ॥ १६ ॥&lt;br&gt;&#xA;विह्वलाङ्गाश्च ते सर्वे कामबाणवशङ्गताः ॥&lt;br&gt;&#xA;एतस्मिन्नन्तरे तेषां सुरां प्रादात्सुरेश्वरः ॥ १७ ॥&lt;br&gt;&#xA;हस्तलाघवयोगेन देवानाममृतं ददौ ॥&lt;br&gt;&#xA;एतस्मिन्नन्तरे व्यास राहुस्तद्रू पधारकः ॥ १८ ॥&lt;br&gt;&#xA;तेषामन्तरगो भूत्वा पपौ चामृतमुत्तमम् ॥&lt;br&gt;&#xA;तज्ज्ञात्वा च द्रुतं विष्णुः शिरश्चक्रेण चाच्छिनत् ॥१९॥&lt;br&gt;&#xA;सुधास्पर्शप्रसङ्गेन न ममारासुरस्तदा ॥&lt;br&gt;&#xA;राहुः केतुरिति ख्यातौ क्षेत्रेऽस्मिन्मुनिसत्तम ॥ 5.1.44.२० ॥&lt;br&gt;&#xA;राहुकायात्समुद्भूतं बहु सुस्राव शोणितम् ॥&lt;br&gt;&#xA;तस्मिन्क्षेत्रे महत्तीर्थं जातं तद्दोष नाशनम् ॥ २१ ॥&lt;br&gt;&#xA;तत्र स्नात्वा शुचिर्भूत्वा राहोर्दर्शनतत्पराः ॥&lt;br&gt;&#xA;न तेषां जायते किञ्चिद्राहुपीडा कदाचन ॥ २२ ॥&lt;br&gt;&#xA;वाञ्छितार्थमवाप्नोति गोसहस्र फलं भवेत् ॥&lt;br&gt;&#xA;ततस्तानि च रत्नानि महाकालवने सुराः॥ २३ ॥&lt;br&gt;&#xA;विभज्य भागांस्ते सर्वे प्राप्य रत्नभुजोऽभवन् ॥&lt;br&gt;&#xA;मणिं पद्मां धनुः शङ्खं विष्णवे नारदो ददौ ॥ २४ ॥&lt;br&gt;&#xA;सूर्याय च ददौ ह्यश्वं सप्तास्यं चाब्धिसम्भवम् ॥&lt;br&gt;&#xA;ऐरावतं गजश्रेष्ठं वासवाय समर्पयत् ॥ २५ ॥&lt;br&gt;&#xA;पीयूषं दिविषद्गणान्ददौ चन्द्रं च शम्भवे ॥&lt;br&gt;&#xA;पारिजातं तरुश्रेष्ठं रम्भां चैव वराङ्गनाम् ॥ २६ ॥&lt;br&gt;&#xA;इन्द्रक्रीडावने रम्ये नन्दने च समर्पयत् ॥&lt;br&gt;&#xA;ऋषीणां समदाद्धेनुं कामदोग्ध्रीं यज्ञसिद्धये ॥ २७ ॥&lt;br&gt;&#xA;निधिरेष महापद्मः कुबेरभवनं गतः ॥&lt;br&gt;&#xA;यत्तद्धालाहलं प्रोक्तं विषं केनापि नादृतम् ॥ २८ ॥&lt;br&gt;&#xA;यतोयतः प्रसरति प्रलयं यान्ति जन्तवः ॥&lt;br&gt;&#xA;दधार तद्विषं शम्भुर्जगतां हितकाम्यया ॥ २९ ॥&lt;br&gt;&#xA;तदाप्रभृति महादेवो नीलकण्ठ इति स्मृतः ॥&lt;br&gt;&#xA;रत्नकुण्डे नरः स्नात्वा नीलग्रीवं च पश्यति ॥ 5.1.44.३० ॥&lt;br&gt;&#xA;मुक्त्वा स सर्वपापेभ्यः सर्वरत्नभुजो भवेत् ॥&lt;br&gt;&#xA;शताश्वमेधिकं पुण्यं लब्ध्वा शिवपुरं व्रजेत् ॥ ३१ ॥&lt;br&gt;&#xA;तदादाय सुराः सर्वे ब्रह्मविष्णुपुरोगमाः ॥&lt;br&gt;&#xA;ऊचुश्च ते तदा व्यास हर्षनिर्भरमानसाः ॥ ३२ ॥&lt;br&gt;&#xA;उज्जयिनीं समासाद्य जाता रत्नभुजो वयम् ॥&lt;br&gt;&#xA;पद्मायाश्च निवासेन यस्मात्सर्वसुखावहा ॥ ३३ ॥&lt;br&gt;&#xA;तस्मात्सर्वेषु कालेषु पद्मा वसतु निश्चला ॥&lt;br&gt;&#xA;अद्यप्रभृति पूरेषा पद्मावतीति च स्मृता ॥ ३४ ॥&lt;br&gt;&#xA;य एतस्यां महाभागाः स्नानं दानं तथार्चनम् ॥&lt;br&gt;&#xA;तर्पणं चैव देवानां पितॄणां च विशेषतः ॥ ३५ ॥&lt;br&gt;&#xA;न तेषां दुष्कृतं किञ्चिन्न दारिद्र्यं न दुर्गतिः ॥&lt;br&gt;&#xA;शतं कुलानि सर्वाणि तारयेन्निरयात्तदा ॥ ३६ ॥&lt;br&gt;&#xA;धनार्थी चैव पुत्रार्थो विद्यार्थो बहुकामुकः ॥&lt;br&gt;&#xA;यत्रकुत्र स्थितो भूत्वा पद्मावतीति च स्मरेत् ॥ ३७ ॥&lt;br&gt;&#xA;सर्वान्कामानवाप्नोति शिवः साक्षाद्भवेन्नरः ॥&lt;br&gt;&#xA;एतद्व्यास फलं नाम्नः किं चिरं सेवनेन वै ॥ ३८ ॥&lt;br&gt;&#xA;ये शृण्वन्ति कथां पुण्यां ये श्रावयन्ति नित्यशः ॥&lt;br&gt;&#xA;न तेषां पातकं किञ्चिदश्वमेधफलं लभेत् ॥ ॥ ३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये पद्मावतीनामकथावर्णनन्नाम चतुश्चत्वारिं शोऽध्यायः ॥ ४४ ॥ छ ॥&lt;/p&gt;</description>
    </item>
    <item>
      <title>०४५ कुमुद्वतीप्रभावकथनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/045_kumudvatIprabhAvakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/045_kumudvatIprabhAvakathanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;शृणुष्वावहितो व्यास कथां पापहरां पराम् ॥&lt;br&gt;&#xA;एषा कुमुद्वती जाता यथा पद्मावती पुरी ॥&lt;br&gt;&#xA;तथाहं सम्प्रवक्ष्यामि यथा मे लोमशोऽब्रवीत् ॥ १ ॥&lt;br&gt;&#xA;॥ लोमश उवाच ॥ ॥&lt;br&gt;&#xA;शृणु वत्स मया दृष्टा बहुपुण्यतमा पुरी ॥&lt;br&gt;&#xA;एकदा तीर्थयात्रायां गतोऽहं वै कुशस्थलीम् ॥&lt;br&gt;&#xA;गुह्याद्गुह्यतरं स्थानं यत्र सन्निहितो हरः ॥ २ ॥&lt;br&gt;&#xA;यस्य दर्शनमात्रेण ब्रह्महत्यां व्यपोहति ॥&lt;br&gt;&#xA;यत्र तत्र स्थिता विप्रा ब्रह्मघोषमकुर्वत ॥ ३ ॥&lt;br&gt;&#xA;यज्ञांश्चैव तथा चित्रानृत्विजोदारकर्मणः ॥&lt;br&gt;&#xA;ऋषयश्च महाभागाः प्रकुर्वन्ति समाहिताः ॥ ४ ॥&lt;br&gt;&#xA;ऋषिपत्न्यस्तथा साध्व्यः परिचर्यां प्रकुर्वते ॥&lt;br&gt;&#xA;दश विष्णुसमाः ख्यातास्तत्रैव निवसन्ति ते ॥ ५ ॥&lt;br&gt;&#xA;रुद्रा ह्येकादश प्रोक्ता द्वादशार्कास्तथैव च ॥&lt;br&gt;&#xA;अष्टौ च वसवः ख्याता विश्वे देवास्त्रयोदश ॥ ६ ॥&lt;br&gt;&#xA;अष्टौ च दिग्गजाश्चैव मनवश्च चतुर्दश ॥&lt;br&gt;&#xA;मरुद्गणाश्च ते सर्वे तत्रैवेन्द्रपुरोगमाः ॥ ७ ॥&lt;br&gt;&#xA;गन्धर्वासरसश्चैव किन्नरोरगराक्षसाः ।&lt;br&gt;&#xA;सिद्धास्तपस्विनो वत्स तत्रैव समुपस्थिताः ॥८॥&lt;br&gt;&#xA;अष्टौ वै भैरवाः ख्याताश्चत्वारः पवनात्मजाः ॥&lt;br&gt;&#xA;विनायकाश्च षट् प्रोक्ता देव्यश्च चतुर्विंशतिः ॥ ॥ ९ ॥&lt;br&gt;&#xA;एते देवगणाः प्रोक्ता रौद्राश्चैव तथा गणाः ॥&lt;br&gt;&#xA;ब्रह्मा वेदविदां श्रेष्ठो मरिचिकश्यपादयः ॥ 5.1.45.१० ॥&lt;br&gt;&#xA;दक्षः प्रजापतिश्रेष्ठो दितिर्वै देवमातरः ।&lt;br&gt;&#xA;सुरभीप्रमुखा गावः स्थावराणि चराणि च ॥ ११ ॥&lt;br&gt;&#xA;तीर्थानि यानि सर्वाणि नद्यः प्रस्रवणानि च ॥&lt;br&gt;&#xA;क्षेत्राणि चैव सर्वाणि भुवि पुण्यतमानि वै ॥ १२ ॥&lt;br&gt;&#xA;सप्त पुर्यस्त्रयो ग्रामा नवारण्या नवोषराः ॥&lt;br&gt;&#xA;चतुर्दशानि गुह्यानि मुक्तिद्वाराणि भूतले ॥ १३ ॥&lt;br&gt;&#xA;समुद्राश्चैव चत्वारो रत्नानि विविधानि च ॥&lt;br&gt;&#xA;सती पतिव्रताः साध्व्यस्तथा ब्रह्मर्षयोऽमलाः ॥&lt;br&gt;&#xA;राजर्षयस्तथा शान्ता ब्राह्मणा वेदपारगाः ॥ १४ ॥&lt;br&gt;&#xA;वेदाः पुराणस्मृतयो गाथा गीतिप्रहे लिकाः ॥&lt;br&gt;&#xA;उपासाञ्चक्रिरे तस्य देवदेवेडुमापतेः ॥ १५ ॥&lt;br&gt;&#xA;तस्य दर्शनमात्रेण जातोऽहं विज्वरोऽमलः ॥&lt;br&gt;&#xA;दीर्घायुर्दीर्घतपसा जरारोगविवर्जितः ॥१६॥&lt;br&gt;&#xA;स्नातोऽहं सर्वतीर्थेषु शुचिर्भूत्वा समाहितः ॥&lt;br&gt;&#xA;प्रसन्नमानसो जातः सर्वपापपराङ्मुखः ॥ १७ ॥&lt;br&gt;&#xA;दृष्ट्वा पद्मावतीं शुद्धां सर्वकामवरप्रदाम् ॥&lt;br&gt;&#xA;न यत्र दृश्यते कश्चिच्छोकरोगपरो जनः ॥ १८ ॥&lt;br&gt;&#xA;न दुःखी न च दारिद्रो न मूर्खो नाजितेन्द्रियः ॥&lt;br&gt;&#xA;परस्परविरोधी न नृतिर्य्यक्षु च दृश्यते ॥ १९ ॥&lt;br&gt;&#xA;अन्योन्यं सर्वमित्राणि अन्योन्यं चोपकारिणः ॥&lt;br&gt;&#xA;सर्वे दान्ताश्च शान्ताश्च सर्वे विद्योपदेशिनः ॥ 5.1.45.२० ॥&lt;br&gt;&#xA;उद्यानानि च रम्याणि वनान्युपवनानि च ॥&lt;br&gt;&#xA;हर्म्याणि च सुशुभ्राणि श्रेणीबद्धानि भान्ति वै ॥२१ ॥&lt;br&gt;&#xA;नानारत्नसमाकीर्णैर्हेमकुम्भैः सुशोभनैः ॥&lt;br&gt;&#xA;विराजन्ते विचित्राणि गीतवाद्यमहोत्सवैः॥२२ ॥&lt;br&gt;&#xA;सदैव वसते यत्र उमया सह शङ्करः ॥&lt;br&gt;&#xA;चन्द्रचूडः कृत्तिवासाश्चिताभस्माङ्गलेपनः ॥ २३ ॥&lt;br&gt;&#xA;चन्द्रज्योत्स्नाकलापूर्णमरीचिभिः सदा बभौ ॥&lt;br&gt;&#xA;यत्र नो कृष्णपक्षोऽभून्नामावास्या न वै तमः ॥ २४ ॥&lt;br&gt;&#xA;सदैव पुष्पिता श्यामा बाल्यरूपवती यथा ॥&lt;br&gt;&#xA;हर्म्यपृष्ठे गवाक्षे च द्वाराजिरगृहान्तरे ॥ २५ ॥&lt;br&gt;&#xA;गिरिगह्वरकुञ्जेषु गुहाध्वान्तान्तरेषु च ॥&lt;br&gt;&#xA;आश्रमेषु च रम्येषु वनेषूपवनेषु च ॥ २६ ॥&lt;br&gt;&#xA;गृहदीर्घिकासु रम्यासु शालामालासु सर्वतः ॥&lt;br&gt;&#xA;चन्द्रज्योत्स्नासमापूर्णा दृश्यन्ते धवला दिशः ॥ २७ ॥&lt;br&gt;&#xA;कुमुद्वतीप्रफुल्लानि विराजन्ते सरांसि च ॥&lt;br&gt;&#xA;ज्योतिर्गणसमाकीर्णं शरदीव नभःस्थलम् ॥ २८ ॥&lt;br&gt;&#xA;नद्यः सरांसि सर्वाणि वापीकूपसुपल्वलाः ॥&lt;br&gt;&#xA;कुमुद्वत्या समाकीर्णा आसीच्चान्द्रमसी मही ॥ २९ ॥&lt;br&gt;&#xA;यस्मात्सर्वेषु कालेषु प्रफुल्ला च कुमुद्वती ॥&lt;br&gt;&#xA;तस्मात्पद्मावती ह्येषा जाता कुमुद्वती पुरी ॥ 5.1.45.३० ॥&lt;br&gt;&#xA;कुमुद्वत्यां नरा ये तु श्राद्धं कुर्युः समाहिताः ॥&lt;br&gt;&#xA;न तेषां पितरः स्वर्गाच्च्यवन्ते हि कदाचन ॥ ३१ ॥&lt;br&gt;&#xA;अक्षयं लभते श्राद्धं पितॄणां दत्तमक्षयम् ॥&lt;br&gt;&#xA;स्नानं दानं तथा होमो देवताराधनं तथा ॥ ३२ ॥&lt;br&gt;&#xA;यत्किञ्चित्क्रियते कर्म तत्सर्वं चाक्षयं भवेत् ॥&lt;br&gt;&#xA;एवं कुमुद्वती जाता पुरी व्यास सनातनी ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये कुमुद्वतीप्रभावकथनन्नाम पञ्चचत्वारिंशोऽध्यायः ॥ ४५ ॥ ॥ छ ॥&lt;/p&gt;</description>
    </item>
    <item>
      <title>०४६ आवन्त्यखण्डेऽवन्तीक्षेत्रमाहात्म्येऽमरावतीनामकथनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/046_AvantyakhaNDe-vantIxetramAhAtmye-marAvatInAmak/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/046_AvantyakhaNDe-vantIxetramAhAtmye-marAvatInAmak/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अमरावती यथा जाता पुरी ह्येषा कुशस्थली ॥&lt;br&gt;&#xA;शृणु व्यास महाभाग यथा ब्रह्माब्रवीत्सुरान् ॥ १ ॥&lt;br&gt;&#xA;तथाहं सम्प्रवक्ष्यामि विस्तरेण तपोधन ॥&lt;br&gt;&#xA;एकदा ब्रह्मणादिष्टः प्रजार्थमृषिसत्तमः ॥ २ ॥&lt;br&gt;&#xA;मारीचः कश्यपस्तेपे तपः परमदुष्करम् ॥&lt;br&gt;&#xA;महाकालवने रम्ये दिव्ये स हि महानृषिः ॥ ३ ॥&lt;br&gt;&#xA;शीर्णपत्रानिलाहारो वायुभक्षी जितेन्द्रियः ॥&lt;br&gt;&#xA;पूर्णे वर्षसहस्रे तु वागुवाचाशरीरिणी ॥ ४ ॥&lt;br&gt;&#xA;श्रूयतां भो द्विजश्रेष्ठ मम वाक्यमनुत्तमम् ॥&lt;br&gt;&#xA;यस्मात्तपसि तपस्तीव्रं फलमुद्दिश्य सुव्रत ॥ ५ ॥&lt;br&gt;&#xA;तस्मात्ते सन्ततिस्तात यावच्चन्द्रदिवाकरौ ॥&lt;br&gt;&#xA;तावत्तिष्ठतु मेदिन्यां यशसा पुत्रपौत्रकैः ॥ ६ ॥&lt;br&gt;&#xA;अदितिस्ते सती भार्या त्वया सहाचरत्तपः ॥&lt;br&gt;&#xA;तस्मात्सर्वेषु कालेषु छायाभूता यशस्विनी ॥७॥&lt;br&gt;&#xA;भविष्यन्ति सुताः सर्वे विष्णुश्चेन्द्रपुरोगमाः ॥&lt;br&gt;&#xA;अमरा निर्जरा देवा दिवि ख्याताः सदैव हि ॥ ८ ॥&lt;br&gt;&#xA;त्वं चापि च ऋषिश्रेष्ठः प्रजापतिरकल्मषः ॥&lt;br&gt;&#xA;भविष्यसि न सन्देहो ममवाक्याद्द्विजोत्तम ॥ ९ ॥&lt;br&gt;&#xA;इत्युक्त्वा च पुन र्देवी तत्रैवान्तरधीयत ॥&lt;br&gt;&#xA;तदारभ्य पुरीं व्यास कुशस्थलीमनुत्तमाम् ॥ 5.1.46.१० ॥&lt;br&gt;&#xA;कश्यपः सह दाक्षिण्या साग्निकः समुपाश्रितः ॥&lt;br&gt;&#xA;प्रजापि ववृधे तस्मा त्सदेवासुरमानुषा ॥ ११ ॥&lt;br&gt;&#xA;मरीचेः कश्यपो जज्ञे ततः सर्वं प्रतिष्ठितम् ॥&lt;br&gt;&#xA;सुधापानकृतो देवाः शश्वत्तेनामराः कृताः ॥ १२ ॥&lt;br&gt;&#xA;नन्दनं चापि तत्रैव महाकालवनोत्तमे ॥&lt;br&gt;&#xA;कामधेनुः समाख्याता मनोरथवरप्रदा ॥ १३ ॥&lt;br&gt;&#xA;सा सिषेवे सदा तत्र महाकालं महेश्वरम् ॥&lt;br&gt;&#xA;पारिजाततरुश्रेष्ठस्तथा चाम्लानपङ्कजम्॥१४॥&lt;br&gt;&#xA;बिन्दुसरः समाख्यातं मानसं सर उत्तमम्॥&lt;br&gt;&#xA;हंससारससमाकीर्णं सुरसिद्धनिषेवितम्॥ १५॥&lt;br&gt;&#xA;मुक्तामणिगणाकीर्णं रत्नशोभनशोभितम् ॥&lt;br&gt;&#xA;निधिरेष महापद्मः कह्लारकुमुदोज्ज्वलः॥ १६॥&lt;br&gt;&#xA;यानि यानि च दिव्यानि सन्ति ब्रह्माण्डगोलके॥&lt;br&gt;&#xA;तानि सर्वाणि तिष्ठन्ति महाकालवने शुभे ॥ १७ ॥&lt;br&gt;&#xA;तेनतेनात्मयोगेन मानवाश्चात्र संस्थिताः ॥&lt;br&gt;&#xA;तदाहारास्तदाचारास्तद्रूपास्तत्पराक्रमाः ॥ १८ ॥&lt;br&gt;&#xA;अन्योन्यं च समाकीर्णा सर्वे चामरसन्निभाः ॥&lt;br&gt;&#xA;विचरन्ति यथा देवाः पुरीमेतां जना भुवि ॥ १९ ॥&lt;br&gt;&#xA;अमराङ्गनासमा नार्यः सदैव स्थिरयौवनाः ॥&lt;br&gt;&#xA;ईदृशी च पुरी दृष्टा भुवि व्यास सनातनी ॥ 5.1.46.२० ॥&lt;br&gt;&#xA;देवदानवगन्धर्वैः किन्नरोरगराक्षसैः ॥&lt;br&gt;&#xA;भुक्तिमुक्तिप्रदा नित्या बहुकालफलप्रदा ॥ २१ ॥&lt;br&gt;&#xA;अमराणां कटकं ह्यत्र तस्माजातामरावती ॥&lt;br&gt;&#xA;य एतस्यां महाभागाः प्रसङ्गेन समागताः ॥ २२ ॥&lt;br&gt;&#xA;स्नानदानादिकं कृत्वा पश्यत्येव महेश्वरम् ॥&lt;br&gt;&#xA;न तेषां दुर्लभं किञ्चित्पुत्रतो धनतोऽपि वा ॥ २३ ॥&lt;br&gt;&#xA;सर्वभोगानवाप्नोति मृतः शिवपुरं व्रजेत् ॥&lt;br&gt;&#xA;पठनाच्छ्रवणाद्वापि शतरुद्रियफलं लभेत् ॥ २४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्येऽमरावतीनामकथनन्नाम षट्चत्वारिंशोऽध्यायः ॥ ४६ ॥ ॥ छ ॥&lt;/p&gt;</description>
    </item>
    <item>
      <title>०४७ विशालाभिधानकथनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/047_vishAlAbhidhAnakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/047_vishAlAbhidhAnakathanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;शृणु व्यास महाभाग पुरी ह्येषामरावती ॥&lt;br&gt;&#xA;विशाला च समाख्याता सर्वलोकेषु गीयते ॥ १ ॥&lt;br&gt;&#xA;तथाहं सम्प्रवक्ष्यामि ब्रह्मणा कथितं पुरा ॥&lt;br&gt;&#xA;गुह्याद्गुह्यतरं क्षेत्रं सर्वपापप्रणाशनम् ॥ २ ॥&lt;br&gt;&#xA;उमया सहितो देव एक एवाचरद्वने ॥&lt;br&gt;&#xA;ततो भूतगणाः सर्वे पश्चात्सर्वे सुरासुराः ॥ ३ ॥&lt;br&gt;&#xA;विष्णुर्दशाकृतिर्यत्र देव्यो वै लोकमातरः ॥&lt;br&gt;&#xA;विनायकाश्च वैतालाः कूष्माण्डा भैरवादयः ॥ ४ ॥&lt;br&gt;&#xA;कल्पोद्भेदाश्च लिङ्गाश्च चतुराशीतिसङ्ख्यकाः ॥&lt;br&gt;&#xA;क्षेत्राणि क्षेत्रपालाश्च ऋद्धिः सिद्धिस्तथैव च ॥ ५ ॥&lt;br&gt;&#xA;पितरो लोकपालाश्च सिद्धाः सिद्धिप्रदाश्च ये ॥&lt;br&gt;&#xA;ऋषयश्च महाभागा ऋषिपत्न्योऽमलाशयाः ॥ ६ ॥&lt;br&gt;&#xA;किन्नरा देवगन्धर्वा ह्यप्सराश्च वराङ्गनाः ॥&lt;br&gt;&#xA;मरुद्गणाश्च ये सर्वे साधकानां गणाश्च ये ॥ ७ ॥&lt;br&gt;&#xA;यक्षा गुह्यकसङ्घाश्च पिशाचोरगराक्षसाः ॥&lt;br&gt;&#xA;स्थावरा जङ्गमाः सर्वे ध्यानं मानसमाश्रिताः ॥ ८ ॥&lt;br&gt;&#xA;उपासाञ्चक्रिरे तत्र देवदेवमुमापतिम्॥&lt;br&gt;&#xA;तान्दृष्ट्वा सा तदा देवी पार्वती गिरिजा तदा ॥&lt;br&gt;&#xA;उवाच श्लक्ष्णया वाचा शङ्करं जगदाश्रयम् ॥ ९ ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;देवदेव जगन्नाथ जगदाधारतत्पर ॥&lt;br&gt;&#xA;पश्य एतान्महाभागान्ध्यायमानांस्तवाश्रितान् ॥5.1.47.१०॥&lt;br&gt;&#xA;नानुपेक्ष्याश्च तान्सर्वान्वातवर्षातपार्दितान् ॥&lt;br&gt;&#xA;कल्पय त्वं महा भाग एतेषामात्मनो हितम्॥११॥&lt;br&gt;&#xA;यथायोग्यं वासनार्थं स्थानं परमशोभनम्॥&lt;br&gt;&#xA;पुरीं कल्पय मे नाथ वासार्थं सर्वकामदाम् ॥१२॥&lt;br&gt;&#xA;एषा मे वासना स्वामिन्भवतां यदि रोचते ॥&lt;br&gt;&#xA;इति श्रुत्वा वचस्तस्याः पार्वत्याः परमेश्वरः ॥&lt;br&gt;&#xA;कल्पयामास पुरीं रम्यां सर्वभूतमनोरमाम् ॥ १३ ॥।&lt;br&gt;&#xA;आत्मनोपि हितां पुण्यां शम्भुः सर्वात्मना तदा॥&lt;br&gt;&#xA;बहुयोजनविस्तीर्णां दिव्यां दिव्यजनप्रियाम्॥१४॥&lt;br&gt;&#xA;दिव्याभिप्रायसंयुक्तां दिव्यस्थानमनोरमाम्॥&lt;br&gt;&#xA;दिव्यसर्वगुणोपेता विशालां विरजां शुभाम् ॥ १५ ॥&lt;br&gt;&#xA;क्रयविक्रयसम्पन्नहट्टाट्टालकचत्वराम् ॥&lt;br&gt;&#xA;बहुहर्म्यगृहाकीर्णां सौधपङ्क्तिविराजिताम् ॥ १६ ॥&lt;br&gt;&#xA;स्फाटिकाभित्तिरचितां वैडूर्यमणिभूमिकाम् ॥&lt;br&gt;&#xA;प्रवालस्तम्भप्रवरां हेमाभरणसम्भराम् ॥ १७ ॥&lt;br&gt;&#xA;आरक्तमणिदेहल्यां द्वारशाखाभिमण्डिताम् ॥&lt;br&gt;&#xA;जाम्बूनदकपाटाढ्यां वज्रार्गलसुसंस्कृताम् ॥ १८ ॥&lt;br&gt;&#xA;मणिरत्नसमाभूमिद्वाराजिरगृहान्तराम् ॥&lt;br&gt;&#xA;घोषजालातिरम्यां च मुक्तादामविलम्बिनीम् ॥ १९ ॥&lt;br&gt;&#xA;हेमस्तं भध्वजोपेताः पताकाश्च गृहेगृहे ॥&lt;br&gt;&#xA;कलशाश्च विराजन्ते मणिहेमाचिता गृहे ॥ 5.1.47.२० ॥&lt;br&gt;&#xA;वापीकूपतडागानि सरांसि विमलानि च ॥&lt;br&gt;&#xA;पद्मकिञ्जल्कगन्धीनि जलयन्त्रोपशोभिताम् ॥ २१ ॥&lt;br&gt;&#xA;हंसकारण्डवाकीर्णां शिखण्डिगणशोभिताम् ॥&lt;br&gt;&#xA;जलयन्त्रकृताधारां गृहवापीवनाकराम् ॥ २२ ॥&lt;br&gt;&#xA;क्वचिन्नृत्यन्ति मयूराः क्वचित्कूजन्ति कोकिलाः ॥&lt;br&gt;&#xA;भ्रमरावलीढपुष्पाढ्यस्तबका वनराजयः ॥२३॥&lt;br&gt;&#xA;नरनारीगणाकीर्णां वर्णाश्रमनिषेविताम् ॥&lt;br&gt;&#xA;हर्म्यान्तरागता नार्यो विलोकनपरा बभुः ॥ २४ ॥&lt;br&gt;&#xA;चन्द्रमालाकृतश्रेणीतोरणानीव च शोभते ॥&lt;br&gt;&#xA;एवं व्यास पुरी रम्या आत्मयोगेन वासिता ॥ २५ ॥&lt;br&gt;&#xA;यत्रालकापुरी रम्या कुबेरभवनाङ्किता ॥&lt;br&gt;&#xA;धवला पुण्यजनैः कीर्णा पक्षिभिश्चोपशोभिता ॥ २६ ॥&lt;br&gt;&#xA;तत्र भोगवती दिव्या वरुणालय उत्तमः ॥&lt;br&gt;&#xA;नागकन्याभिरुग्राभि र्नागपत्नीभिः सङ्कुला ॥ २७ ॥&lt;br&gt;&#xA;संयमनीपुरी श्रेष्ठा धर्मराजेन पालिता ॥&lt;br&gt;&#xA;सदाचारजनैः पूर्णा कृता कृतविचक्षणैः ॥ २८ ॥&lt;br&gt;&#xA;देवतानां पुरी रम्या वासवेनाभिरक्षिता ॥&lt;br&gt;&#xA;पुण्यस्त्रीणां गणाकीर्णा किन्नरोद्गीतमण्डिता ॥ २९ ॥&lt;br&gt;&#xA;एवंविधानि रम्याणि पुरा बहुतराणि च ॥&lt;br&gt;&#xA;बहुविस्तीर्णमानानि शुभ्रा ण्यतितराणि च ॥ 5.1.47.३० ॥&lt;br&gt;&#xA;क्वचिद्रम्भाकृतद्वारा यवाङ्कुरघटाः शुभाः ॥&lt;br&gt;&#xA;क्वचिद्गायन्ति गन्धर्वाः क्वचिन्नृत्यन्ति नर्तकाः ॥ ३१ ॥&lt;br&gt;&#xA;क्वचिद्बालाः पठन्ति स्म वेदाध्ययनका द्विजाः ॥&lt;br&gt;&#xA;क्वचिद्यज्ञान्यजन्ति स्म यजमानाः सऋत्विजः ॥३२॥&lt;br&gt;&#xA;क्वचिच्चावभृथस्नाताः क्वचिद्दानान्यकुर्वत ॥&lt;br&gt;&#xA;क्वचित्क्वचित्तूपनयनं विवाहाग्निपरिग्रहम् ॥ ३३ ॥&lt;br&gt;&#xA;क्वचिदारामपूर्तं वै क्वचिद्यात्रावधारणम् ॥&lt;br&gt;&#xA;वापीकूपतडागानां तथैव विधिपूर्वकम् ॥ ३४ ॥&lt;br&gt;&#xA;क्वचित्कथाप्रसङ्गांश्च परिशंसन्ति वाचकाः ॥&lt;br&gt;&#xA;क्वचिद्गाथाः प्रकुर्वन्ति कवयः पुर उत्तमे ॥ ३५ ॥&lt;br&gt;&#xA;क्वचिन्मल्ला नियुध्यन्ते नटा नाट्यपराः क्वचित् ॥&lt;br&gt;&#xA;तडागानि विराजन्ते मणिसोपानपङ्क्तिभिः ॥ ३६ ॥&lt;br&gt;&#xA;चञ्चलाश्चपला बालाः श्यामाः षोडशवार्षिकाः ॥&lt;br&gt;&#xA;वारिहारपरास्तत्र मणिहेमघटोत्कटाः ॥ ३७ ॥&lt;br&gt;&#xA;एवं व्यास पुरी रम्या निर्मिता योगमायया ॥&lt;br&gt;&#xA;शम्भुना सर्वपापघ्नी प्रियाप्रियचिकीर्षया ॥३८॥&lt;br&gt;&#xA;विशाला बहुविस्तीर्णा पुण्या पुण्यजनाश्रया ॥&lt;br&gt;&#xA;तस्मात्सर्वेषु कालेषु सर्वलोकेषु गीयते ॥ ३९ ॥&lt;br&gt;&#xA;विशालेति समाख्याता पुरी रम्या सनातनी ॥&lt;br&gt;&#xA;यत्रतत्र स्थितो वापि सर्वावस्थां गतोऽपि वा ॥ 5.1.47.४० ॥&lt;br&gt;&#xA;विशालेति वदेन्नित्यं शिवलोके महीयते ॥&lt;br&gt;&#xA;ईदृशी न पुरीव्यास भुवि ब्रह्माण्डगोलके ॥ ४१ ॥&lt;br&gt;&#xA;विशाला सदृशी चान्या भुक्तिमुक्तिप्रदा नृणाम् ॥&lt;br&gt;&#xA;पितॄनुद्दिश्य कुर्वन्ति श्राद्धं काले नरा यदि ॥ ४२ ॥&lt;br&gt;&#xA;तदक्षयं भवेत्तेषां पितृकल्पे च गीयते ॥&lt;br&gt;&#xA;स्नानदानादिकं यैस्तु विशालायां प्रसङ्गतः ॥ ४३ ॥&lt;br&gt;&#xA;यत्र कुत्र गतास्ते वै मृता यान्ति शिवालयम् ॥&lt;br&gt;&#xA;धन्याः पुण्यतमा लोके प्रीतिर्येषां सदाचला ॥ ४४ ॥&lt;br&gt;&#xA;विशालायां फलं शश्वच्छेषः शक्तो न वर्णितुम् ॥&lt;br&gt;&#xA;कथाश्रवणमात्रेण वाच्यमानेन तत्क्षणात् ॥&lt;br&gt;&#xA;महापापोद्भवात्पापान्मुच्यते नात्र संशयः ॥ ४५ ॥&lt;br&gt;&#xA;एवं व्यास पुरी जाता विशाला च कुशस्थली ॥&lt;br&gt;&#xA;प्रतिकल्पा यथा जाता तथा मे शृणु भाषतः ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्र माहात्म्ये विशालाभिधानकथनन्नाम सप्तचत्वारिंशोऽध्यायः ॥ ४७ ॥&lt;/p&gt;</description>
    </item>
    <item>
      <title>०४८ प्रतिकल्पाभिधानकथनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/048_pratikalpAbhidhAnakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/048_pratikalpAbhidhAnakathanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;शृणुष्वावहितो व्यास स्थितिमेकाग्रमानसः ॥&lt;br&gt;&#xA;मया व्यासमुखात्प्राप्ता कल्पभेदे कथा शुभा ॥ १ ॥&lt;br&gt;&#xA;गुह्याद्गुह्यतरा श्रेष्ठा न देया यस्य कस्यचित् ॥&lt;br&gt;&#xA;नास्तिकाय कृतघ्नाय नाशिष्याय कदाचन ॥ ॥ २ ॥&lt;br&gt;&#xA;एषा पुण्यतमा व्यास कथा पापहरा परा ॥&lt;br&gt;&#xA;यस्याः श्रवणमात्रेण कल्पदोषो न बाधते ॥ ३ ॥&lt;br&gt;&#xA;प्रमाणं कल्पपर्यन्तं ब्रह्मणः परमेष्ठिनः ॥&lt;br&gt;&#xA;मन्वन्तरेषु सर्वेषु कल्पकल्पान्तरेषु च ॥ ४ ॥&lt;br&gt;&#xA;यावत्सङ्ख्या परिमिता तावती शृणु सत्तम ॥&lt;br&gt;&#xA;अहोरात्रं च भजते सूर्यो मानुषदैवतम् ॥ ५ ॥&lt;br&gt;&#xA;तामुपादाय गणनां शृणु सङ्ख्या द्विजोत्तम ॥&lt;br&gt;&#xA;निमेषैः पञ्चदशभिः काष्ठा त्रिंशत्तु ताः कला ॥ ६ ॥&lt;br&gt;&#xA;त्रिंशत्कला मुहूर्तस्तु त्रिंशता तैर्मनीषिणः ॥&lt;br&gt;&#xA;अहोरात्र मिति प्राहुश्चन्द्रादित्यगतिस्तदा ॥७॥&lt;br&gt;&#xA;रविर्गतिविशेषेण सन्ध्यायां याति नित्यशः ॥&lt;br&gt;&#xA;तदहस्तु मनुष्याणां रात्रिश्चैव तु तादृशी ॥ ८ ॥&lt;br&gt;&#xA;पक्षौ मासा ऋतुश्चाब्दमयने च प्रकीर्तिते ॥&lt;br&gt;&#xA;पितॄणां चैव देवानां ब्रह्मणश्च यथातथम् ॥ ९ ॥&lt;br&gt;&#xA;यावत्सङ्ख्या समाख्याता आयुरन्तश्च तादृशः ॥&lt;br&gt;&#xA;अहोरात्राः पञ्चदश पक्ष इत्यभिशब्दितः ॥ 5.1.48.१० ॥&lt;br&gt;&#xA;पक्षौ द्वौ तौ कृतौ मासौ मासौ द्वावृतुरुच्यते ॥&lt;br&gt;&#xA;अयनं चर्तुभिस्त्रिभिरब्दं द्वे अयने स्मृतम् ॥ ११ ॥&lt;br&gt;&#xA;दक्षिणं चोत्तरं चैव सङ्ख्यातत्त्वविशारदैः ॥&lt;br&gt;&#xA;मानेनानेन यो मासः पक्षद्वयसमन्वितः ॥ १२ ॥&lt;br&gt;&#xA;पितॄणां तदहोरात्रमिति कालविदो विदुः ॥&lt;br&gt;&#xA;शुक्ल पक्षस्त्वहस्तेषां कृष्णपक्षस्तु शर्वरी ॥ १३ ॥&lt;br&gt;&#xA;कृष्णपक्षे त्विह श्राद्धं पितॄणां वर्तते द्विज ॥&lt;br&gt;&#xA;मानुषेण तु मानेन यो वै संवत्सरः स्मृतः॥१४॥&lt;br&gt;&#xA;देवानां तदहोरात्रं दिवा चैवोत्तरायणम्॥&lt;br&gt;&#xA;दक्षिणायनं स्मृता रात्रिः प्राज्ञैस्तत्त्वार्थकोविदैः॥१५॥&lt;br&gt;&#xA;दिव्यमब्दं शतगुणं दिव्यमब्दसहस्रकम् ॥&lt;br&gt;&#xA;मुनिभिश्चैव तत्त्वज्ञैरहोरात्रं मनोः स्मृतम् ॥ १६ ॥&lt;br&gt;&#xA;अहोरात्रं दशगुणं मानवः पक्ष उच्यते ॥&lt;br&gt;&#xA;पक्षाद्दशगुणो मासो मासा द्वादशभिर्गुणैः ॥ १७ ॥&lt;br&gt;&#xA;ऋतुर्मनूनां सम्प्रोक्तः प्राज्ञैस्तत्त्वार्थदर्शिभिः ॥&lt;br&gt;&#xA;षड्भिस्तैर्वर्षं सम्प्रोक्तं तेन सङ्ख्या निबध्यते ॥ १८ ॥&lt;br&gt;&#xA;चत्वार्येव सहस्राणि वर्षाणां तु कृतं युगम् ॥&lt;br&gt;&#xA;तावती तु भवेत्सन्ध्या सन्ध्यांशश्च तथाविधः ॥ १९ ॥&lt;br&gt;&#xA;त्रीणि वर्षसहस्राणि त्रेता तत्परिमाणतः ॥&lt;br&gt;&#xA;तस्याश्च त्रिशती सन्ध्या सन्ध्यांशश्च तथा परः ॥ 5.1.48.२० ॥&lt;br&gt;&#xA;तथा वर्षसहस्रे द्वे द्वापरं परिकीर्तितम् ॥&lt;br&gt;&#xA;तस्य च द्विशती सन्ध्या सन्ध्यांशश्च तथा। परः ॥ २१ ॥&lt;br&gt;&#xA;कलिर्वर्षसहस्रं तु सङ्ख्या चोक्ता मनीषिभिः ॥&lt;br&gt;&#xA;तस्य चैकशती सन्ध्या सन्ध्यांशश्च तथाविधः ॥ २२ ॥ ( ४८०० कृतम्, ३६०० त्रेता, २४०० द्वापरम्, १२०० कलिः)&lt;br&gt;&#xA;एषा द्वादशसाहस्री युगसङ्ख्या प्रकीर्तिता ॥&lt;br&gt;&#xA;दिव्येनानेन मानेन युगसङ्ख्यां निबोध मे ॥ २३ ॥&lt;br&gt;&#xA;ससर्ज स पुनस्तात जगत्सर्वमिदं ततः ॥&lt;br&gt;&#xA;कृतं त्रेता द्वापरं च कलिश्चैव चतुर्युगम् ॥ २४ ॥&lt;br&gt;&#xA;युगं तदेकसप्तत्या गुणितं द्विजसत्तम ॥&lt;br&gt;&#xA;मन्वन्तरमिति प्रोक्तं सङ्ख्यानार्थविशारदैः ॥ २५ ॥&lt;br&gt;&#xA;अयनं चापि तत्प्रोक्तं द्वेऽयने दक्षिणोत्तरे ॥&lt;br&gt;&#xA;मनुः प्रलीयते ह्यत्र सम्प्राप्ते जगतः प्रभौ ॥ २६ ॥&lt;br&gt;&#xA;ततोऽपरो मनुः कालमेतावन्तं भवेत्पुनः ॥&lt;br&gt;&#xA;समतीते तु राजेन्द्र प्रोक्तः संवत्सरस्य वै ॥ २७ ॥&lt;br&gt;&#xA;तदैव चायनं प्रोक्तं मुनिना तत्त्वदर्शिना ॥&lt;br&gt;&#xA;ब्रह्मणस्तदहः प्रोक्तं कल्प श्चेति स उच्यते ॥ २८ ॥&lt;br&gt;&#xA;सहस्रयुगपर्यन्तं सा निशा प्रोच्यते बुधैः ॥&lt;br&gt;&#xA;निमज्जत्यत्र चोर्वी सा सशैलवनकानना ॥ २९ ॥&lt;br&gt;&#xA;तस्मिन्युगसहस्रे तु पूर्णे वै द्विजसत्तम ॥&lt;br&gt;&#xA;ब्राह्मे दिवसपर्यन्ते कल्पो निःशेष उच्यते ॥ 5.1.48.३० ॥&lt;br&gt;&#xA;युगानि सप्ततिं तानि साग्राणि कथितानि ते ॥&lt;br&gt;&#xA;कृतत्रेतादियुक्तानि मनोरन्तर मुच्यते ॥ ३१ ॥&lt;br&gt;&#xA;चतुर्दशैते मनवः कथिताः कीर्तिवर्धनाः ॥&lt;br&gt;&#xA;वेदेषु सपुराणेषु सर्वेषु प्रभविष्णवः ॥ ३२ ॥&lt;br&gt;&#xA;प्रजानां पतयो व्यास धन्यमेषां प्रकीर्त नम् ॥ ३३ ॥&lt;br&gt;&#xA;मन्वन्तरेषु संहाराः संहारान्तेषु सम्भवाः ।&lt;br&gt;&#xA;न शक्यमन्तस्तेषां वै वक्तुं वर्षशतैरपि ॥ ३४ ॥&lt;br&gt;&#xA;विसर्गश्च प्रजानां वै संहारस्य च भारत ॥।&lt;br&gt;&#xA;मन्वन्तरेषु संहारः श्रूयते भरतर्षभ ॥ ३५ ॥&lt;br&gt;&#xA;यत्र तिष्ठन्ति वै देवाः सर्वे सप्तर्षिभिः सह ॥&lt;br&gt;&#xA;तपसा ब्रह्मचर्येण श्रुतेन च समन्विताः ॥ ३६ ॥&lt;br&gt;&#xA;पूर्णे युगसहस्रे तु कल्पो निःशेष उच्यते ॥&lt;br&gt;&#xA;तत्र सर्वाणि भूतानि दग्धान्यादित्यरश्मिभिः ॥ ३७ ॥&lt;br&gt;&#xA;ब्रह्माणमग्रतः कृत्वा सहादित्यैर्गणैर्द्विज ॥&lt;br&gt;&#xA;प्रविशन्ति सुरश्रेष्ठं हरिं नारायणं प्रभुम् ॥ ३८ ॥&lt;br&gt;&#xA;स स्रष्टा सर्वभूतानां कल्पान्ते तु पुनःपुनः ॥&lt;br&gt;&#xA;अव्यक्तः शाश्वतो देवस्तस्य सर्वमिदं जगत् ॥ ३९ ॥&lt;br&gt;&#xA;स एव विद्यते व्यास महेशा सह संयुतः ॥&lt;br&gt;&#xA;महाकालवने वासं चकार जगदीश्वरः ॥ 5.1.48.४० ॥&lt;br&gt;&#xA;प्रलयो न बाधते व्यास महाकालवनोत्तमे ॥&lt;br&gt;&#xA;कल्पे कल्पे च वै रम्या पुरी ह्येषा कुशस्थली ॥ ४१ ॥&lt;br&gt;&#xA;निरामया निरातङ्का निर्विकारा युगेयुगे ॥&lt;br&gt;&#xA;मार्कण्डेयोपदिष्टानि कल्पानि सम्भवन्ति च ॥ ४२ ॥&lt;br&gt;&#xA;अत्रैव च वने रम्ये ब्रह्मा लोकपितामहः ॥&lt;br&gt;&#xA;प्रजानां पतयो ये ते दक्षः प्राचेतसस्तथा॥ ४३ ॥&lt;br&gt;&#xA;मरीचिः कश्यपो रुद्रो येऽन्ये भृग्वादयस्तथा ॥&lt;br&gt;&#xA;कल्पादौ ससृजे लोकांश्चराचरान्यथा तथा ॥ ४४ ॥&lt;br&gt;&#xA;एवमादौ पुरा व्यास कल्पं कल्पायते तदा ॥&lt;br&gt;&#xA;वाराहवामनविष्णुपितॄणां वै तथैव च ॥४५॥&lt;br&gt;&#xA;कल्पभेदाः समाख्याता महाकालवने शुभे ॥&lt;br&gt;&#xA;चतुराशीतिकल्पानि सञ्जातानि द्विजोत्तम ॥ ४६ ॥&lt;br&gt;&#xA;तावन्ति योगलिङ्गानि वने तिष्ठन्ति सत्तम॥&lt;br&gt;&#xA;पुनर्जाता पुनः र्नष्टा महीसागरपर्वताः ॥४७॥&lt;br&gt;&#xA;पुनःपुनर्भविष्यन्ति पुरी ह्येषाऽचला स्मृता ॥&lt;br&gt;&#xA;तस्मात्सर्वेषु कालेषु सर्वलोकेषु गीयते ॥४८॥&lt;br&gt;&#xA;प्रतिकल्पेति विख्याता भुवि व्यास भविष्यति ॥&lt;br&gt;&#xA;येऽस्यां वै मानवा दान्ताः स्नानदानादिकं तथा ॥ ४९ ॥&lt;br&gt;&#xA;जपं होमं तथा श्राद्धं पितॄनुद्दिश्य देवताः ॥&lt;br&gt;&#xA;न तेषां पुनरा वृत्तिः कोटिकल्पशतैरपि ॥ 5.1.48.५० ॥&lt;br&gt;&#xA;प्रतिकल्पामनुप्राप्य दृष्ट्वा देवं महेश्वरम् ॥&lt;br&gt;&#xA;वैशाखे पौर्णमास्यां वै स्नापयन्त्येकवासरम् ॥ ५१ ॥&lt;br&gt;&#xA;प्रसङ्गतो रजः क्लान्तः शिप्राम्भसि च मानवाः ॥&lt;br&gt;&#xA;न तेषां दुष्कृतं किञ्चिद्विष्णुलोके वसन्ति ते ॥५२॥&lt;br&gt;&#xA;मन्वन्तरसहस्रेषु काशिवासेषु यत्फलम् ॥&lt;br&gt;&#xA;तत्फलं प्राप्नुयाज्जन्तुः प्रतिकल्पं क्षणादपि ॥ ५३ ॥&lt;br&gt;&#xA;प्रतिकल्पे च कल्पान्ते सैवासीच्च पुरी शुभा ॥&lt;br&gt;&#xA;तस्मात्सर्वजनैः ख्याता प्रतिकल्पा द्विजोत्तम ॥ ५४ ॥&lt;br&gt;&#xA;ये चैतस्य महाभागाः प्रीतिं कुर्वन्ति मानवाः ॥&lt;br&gt;&#xA;न तेषां कल्पभेदोऽयं स्वप्नवज्जायते क्षणात् ॥ ५५ ॥&lt;br&gt;&#xA;यः शृणोति कथां पुण्यां प्रतिकल्पोद्भवां शुभाम् ॥&lt;br&gt;&#xA;श्रावयेद्वा प्रयत्नेन ब्रह्महत्यां व्यपोहति ॥ ५६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये प्रतिकल्पाभिधानकथनन्नामाष्टाचत्वारिंशोऽध्यायः ॥ ४८ ॥&lt;/p&gt;</description>
    </item>
    <item>
      <title>०४९ ज्वरानुग्रहः</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/049_jvarAnugrahaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/049_jvarAnugrahaH/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;एवं व्यास पुरी रम्या नामभूता सनातनी ॥&lt;br&gt;&#xA;युगेयुगे यथा जाता तथा ख्याता मयाऽनघ ॥ १ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;भूयोऽहं श्रोतुमिच्छामि त्वत्तो ब्रह्मविदां वर ॥&lt;br&gt;&#xA;शिप्रायाश्च कथां पुण्यां पवित्रां पापहारिणीम् ॥ २ ॥&lt;br&gt;&#xA;सुन्दरं कुण्डमाख्यातं पिशाचमोचनं तथा ॥&lt;br&gt;&#xA;नीलगङ्गा इति प्रोक्ता कर्कराजमतः परम् ॥ ३ ॥&lt;br&gt;&#xA;पुष्कराणि च सर्वाणि गयातीर्थमनुत्तमम् ॥&lt;br&gt;&#xA;गोमतीकुण्डमाख्यातं नाम्ना धर्मसरस्तथा ॥ ४ ॥&lt;br&gt;&#xA;ख्यातं सङ्गमजं तीर्थं शनेर्जन्मकथां शुभाम् ॥&lt;br&gt;&#xA;च्यवनाश्रमे च या वार्ता तथा नागालये शुभे ॥ ५ ॥&lt;br&gt;&#xA;पुरुषोत्तममहिमानं काले केन कथं भवेत् ॥&lt;br&gt;&#xA;एतद्वेदितुमिच्छामि यत्ते मनसि वर्तते ॥ ६ ॥&lt;br&gt;&#xA;॥ सनत्कुमार उवाच॥ ॥&lt;br&gt;&#xA;शृणु व्यास महाभाग कथां पापहरां पराम्॥&lt;br&gt;&#xA;यस्मिन्काले यदा जाता महाकालवने शुभे॥७॥&lt;br&gt;&#xA;नास्ति वत्स महीपृष्ठे शिप्रायाः सदृशी नदी ॥&lt;br&gt;&#xA;यस्यास्तीरे क्षणान्मुक्तिः किं चिरात्सेवनेन वै ॥ ८ ॥&lt;br&gt;&#xA;वैकुण्ठे जायते शिप्रा ज्वरघ्नी च सुरालये ॥&lt;br&gt;&#xA;महाद्वारे च पापघ्नी पातालेऽमृतसम्भवा ॥ ९ ॥&lt;br&gt;&#xA;वाराहकल्पे वै प्रोक्ता विष्णुदेहेति नामतः ॥&lt;br&gt;&#xA;शिप्रावन्त्यां समाख्याता कामधेनुसमुद्भवा ॥ 5.1.49.१० ॥&lt;br&gt;&#xA;॥ व्यास उवाच ॥ ॥&lt;br&gt;&#xA;विचित्रमिदमाख्यातं भवता ऋषिसत्तम ॥&lt;br&gt;&#xA;वक्तुमर्हसि शिप्रायाः समासेन कथां शुभाम् ॥ ११ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;ब्राह्मं कपालमादाय भिक्षार्थं सञ्चरन्महीम् ॥&lt;br&gt;&#xA;महादेवो विशुद्धात्मा सर्वलोकेषु सर्वतः ॥१२॥&lt;br&gt;&#xA;अप्राप्तभिक्षो भिक्षार्थी वैकुण्ठमगमद्विभुः ॥&lt;br&gt;&#xA;गतश्चातिथ्यवेलायां भ्रममाणो यतस्ततः॥१३॥&lt;br&gt;&#xA;लोकनिन्दापरः क्रुद्धः क्षुधितो बहुवासरैः ॥&lt;br&gt;&#xA;भिक्षां देहीति भो ब्रह्मन्क्षुधितोऽहं समाहितः ॥१४॥&lt;br&gt;&#xA;कपालं च करे कृत्वा इत्यु वाच पुनः पुनः ॥&lt;br&gt;&#xA;गृह्यतां हर भिक्षां ते ददामीति हरिस्तदा ॥१५॥&lt;br&gt;&#xA;इत्युक्त्वा करमुद्यम्य तर्जन्यगुंलिमादधत् ॥&lt;br&gt;&#xA;तदा रुद्रः समाध्मातस्त्रिशूलेनाहन द्रुषा ॥१६॥&lt;br&gt;&#xA;तदाङ्गुलिसमुद्भूतं बहु सुस्रावशोणितम् ॥&lt;br&gt;&#xA;तेनाशु पात्रं तत्पूर्णं शङ्करस्य करे स्थितम् ॥१७॥&lt;br&gt;&#xA;तदा उद्वेलिता सा वै धारा जाता समं ततः ॥&lt;br&gt;&#xA;तत्र स्थाने समुद्भूता शिप्राऽसृग्धारसम्भवा ॥ १८ ॥&lt;br&gt;&#xA;वैकुण्ठे चाभवत्सद्यो नदी त्रैलोक्यपावनी ॥&lt;br&gt;&#xA;एवं शिप्रा सरिच्छ्रेष्ठा त्रिषु लोकेषु विश्रुता ॥ १९ ॥&lt;br&gt;&#xA;ज्वरघ्नी च यथा प्रोक्ता तथा व्यास ब्रवीम्यहम् ॥&lt;br&gt;&#xA;यदा बाणासुरो दैत्यः कृष्णेन सह संयुगे ॥ 5.1.49.२० ॥&lt;br&gt;&#xA;योधयामास दैत्येन्द्रो ह्यनिरुद्धप्र हेलनः ॥&lt;br&gt;&#xA;सहस्रबाहुभिर्वीरो नानाप्रहरणोद्यतः ॥ २१ ॥&lt;br&gt;&#xA;तस्मात्क्रुद्धो वासुदेवश्चक्रमादाय सत्वरः ॥&lt;br&gt;&#xA;चिच्छेद बाहुसाहस्रं क्षुरप्रेणाशुगामिना ॥ २२ ॥&lt;br&gt;&#xA;स तदा भग्नसङ्कल्पश्छिन्नदोश्च व्रणार्दितः ॥&lt;br&gt;&#xA;पराङ्मुखपरो भूत्वा शङ्करं शरणं ययौ ॥ २३ ॥&lt;br&gt;&#xA;तदागतं महादैत्यं समीपे भयविह्वलम् ॥&lt;br&gt;&#xA;विलोक्य कृपयाविष्टो गते सङ्ग्राममूर्धनि ॥ २४ ॥&lt;br&gt;&#xA;छित्त्वा बाहुसहस्रं वै दैत्यराजस्य चाहवे ॥&lt;br&gt;&#xA;क्रुद्धः कृष्णो महाबाहुः परसेनान्तको वरः ॥ २५ ॥&lt;br&gt;&#xA;स्थितो यत्राचलो व्यास तत्रागतो महेश्वरः ॥&lt;br&gt;&#xA;वारयामास कृष्णं वै शरोघैश्च समाकिरन्॥२६॥&lt;br&gt;&#xA;अन्योन्यं च समासाद्य कृत्वा युद्धं तु दारुणम् ॥&lt;br&gt;&#xA;शस्त्रास्त्रैश्च महाघोरैः सर्वप्राणिभयङ्करैः ॥ २७ ॥&lt;br&gt;&#xA;वैष्णवास्त्रं तदा कृष्णः सन्दधे हरजिघांसया ॥&lt;br&gt;&#xA;पाशुपतं च नामास्त्रं सर्वसंहारकारकम् ॥ २८ ॥ ।&lt;br&gt;&#xA;सन्दधे वै तदा शम्भुः कृष्णप्राणहरोत्सुकः ॥&lt;br&gt;&#xA;हाहाकारस्तदा जातः सर्वलोकेषु श्रूयते ॥ २९ ॥&lt;br&gt;&#xA;मोहनास्त्रं पुनः कृष्णः शिवोपरि मुमोच ह ॥&lt;br&gt;&#xA;तेनास्त्रेण तदा शम्भुर्मोहितो देवमायया ॥ 5.1.49.३० ॥&lt;br&gt;&#xA;जृम्भमाणः स्थितः सङ्ख्ये किञ्चित्कालं मुहुर्मुहुः ॥&lt;br&gt;&#xA;लब्धसञ्ज्ञः पुनर्जातो यदा रुद्रो महाहवे ॥ ३१ ॥&lt;br&gt;&#xA;तदा क्रोधाभिभूतेन कृतो माहेश्वरो ज्वरः ॥&lt;br&gt;&#xA;ललाटफलकात्सद्यो वीरभद्रो महाबलः ॥ ३२ ॥&lt;br&gt;&#xA;त्रिनेत्रस्त्रिशिरा ह्रस्वस्त्रिपादो बर्कराकृतिः ॥&lt;br&gt;&#xA;क्षुद्रो जटिलभस्माङ्गो महाव्याधिर्दुरत्ययः ॥ ३३ ॥&lt;br&gt;&#xA;कृष्णसेनां समासाद्य महादेवेन प्रेरितः ॥&lt;br&gt;&#xA;प्राणिनां कदनं चक्रे सर्वेषां कृष्णसङ्गिनाम् ॥ ३४ ॥&lt;br&gt;&#xA;पराङ्मुख्यपरा भग्ना ज्वराभिघातपीडिता ॥&lt;br&gt;&#xA;बभूव सहसा व्यास सेना कृष्णेन पालिता ॥३५॥&lt;br&gt;&#xA;तथाभूतां समालोक्य जृम्भमाणा रुजार्दिताम् ॥&lt;br&gt;&#xA;स्वसेनां भग्नसङ्कल्पां माहेशज्वरपीडिताम् ॥ ३६ ॥&lt;br&gt;&#xA;ससर्ज वैष्णवं तापं कृष्णः परमकोपनः॥&lt;br&gt;&#xA;तेन सह वैष्णवेन माहेश्वरेण ज्वरेण च ॥ ३७ ॥&lt;br&gt;&#xA;अन्योन्यमभवद्युद्धं घोरं घोरतरं महत् ॥&lt;br&gt;&#xA;सङ्ग्रामं बहुलं कृत्वा भग्नो माहेश्वरो ज्वरः ॥३८॥&lt;br&gt;&#xA;सर्वलोकेषु गत्वा वै न शान्तिं प्रतिजग्मिवान् ॥&lt;br&gt;&#xA;महाकालवने रम्ये प्राप्तस्तेनाभिपीडितः ॥ ३९ ॥&lt;br&gt;&#xA;निमग्नोऽथ वै शिप्रायां ततः शान्तिं परां ययौ ॥&lt;br&gt;&#xA;दृष्ट्वा माहेश्वरं शान्तं ज्वरं परमकोपनम् ॥ 5.1.49.४० ॥&lt;br&gt;&#xA;वैष्णवो ऽपि समासाद्य तस्यां मज्जनमाचरत् ॥&lt;br&gt;&#xA;तस्याः प्रभावसन्नष्टौ ज्वरो हरिहरोद्भवौ ॥ ४१ ॥&lt;br&gt;&#xA;तस्मात्सर्वेषु कालेषु ज्वरघ्नी साऽभवत्क्षणात् ॥&lt;br&gt;&#xA;ज्वराभिभूतास्तां प्राप्य जनाः परमदुःखिताः ॥ ४२ ॥&lt;br&gt;&#xA;निमज्जन्ति च शिप्रायां व्यासोषसि समाहिताः ॥&lt;br&gt;&#xA;न तेषां बाधते पीडा ज्वरोद्भूता कदाचन ॥ ॥ ४३ ॥&lt;br&gt;&#xA;सत्यमुक्तं तदा व्यास ब्रह्महरिहरेण च ॥४४॥&lt;br&gt;&#xA;ये शृण्वन्ति कथां दिव्यां नराश्चैकाग्रमानसाः ॥&lt;br&gt;&#xA;न तेषां जायते किञ्चिज्जवरसन्तापजं भयम् ॥ ॥ ४५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये शिप्राया माहात्म्ये ज्वरानुग्रहोनामैकोन पञ्चाशत्तमोऽध्यायः ॥४९॥&lt;/p&gt;</description>
    </item>
    <item>
      <title>०५०</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/050/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;पापनाशिनी विख्याता यथा शिप्रा पयस्विनी ॥&lt;br&gt;&#xA;तथाहं सम्प्रवक्ष्यामि समासेन परन्तप॥१॥&lt;br&gt;&#xA;पुरा कृतयुगे व्यास दमनोनाम वै नृपः ॥&lt;br&gt;&#xA;कीकटेषु समाख्यातो राजा परमकोपनः ॥२॥&lt;br&gt;&#xA;उत्पथी सर्वधर्माणां गोब्राह्मणविनिन्दकः ॥&lt;br&gt;&#xA;सुरापी हेमहारी मत्सरी गुरुतल्पगः ॥ ३ ॥&lt;br&gt;&#xA;प्रजासर्वस्वहर्ता च परदाराभिमर्शकः ॥&lt;br&gt;&#xA;धूर्तको धूर्तंसङ्गी च पिशुनस्तस्कराकृतिः ॥४॥&lt;br&gt;&#xA;गोग्रहः पुरभेदी च बन्दी बन्दिजनप्रियः ॥&lt;br&gt;&#xA;कुत्सितः कोपपूर्णश्च वेदशास्त्रविवर्जितः ॥५ ॥&lt;br&gt;&#xA;साधुसङ्गपरित्यागी दुष्टो दुष्टजनप्रियः ॥&lt;br&gt;&#xA;कुलाङ्गनापरित्यागी पण्यस्त्रीवृषलीपतिः ॥ ६ ॥&lt;br&gt;&#xA;धर्मनिन्दाकरो नित्यमधर्मे रमते मतिः ॥&lt;br&gt;&#xA;न हूयन्ते न पूज्यन्ते न श्रूयन्ते कथा बुधैः ॥ ७ ॥&lt;br&gt;&#xA;वेदा यज्ञाश्च देवानां मूर्तिः पद्भ्यां च ताड्यते ॥&lt;br&gt;&#xA;एवं दुष्टतरो राजा न भूतो न भविष्यति ॥ ८ ॥&lt;br&gt;&#xA;स एकदा वने घोरे मृगयावनगोचरः ॥&lt;br&gt;&#xA;इतस्ततो भ्रममाणो व्याधैः परिवृतः खलः ॥ ॥ ९ ॥&lt;br&gt;&#xA;न लब्ध्वा खेटकं किञ्चित्क्षुधार्तस्तृषितः खलः ॥&lt;br&gt;&#xA;एकाकी विगतोऽसङ्गो महाकालवनान्तिके ॥ 5.1.50.१० ॥&lt;br&gt;&#xA;रात्रिः समागता तत्र घोरा घोरनि षेविता ॥&lt;br&gt;&#xA;वृक्षमूलमुपावृत्य शयनार्थी क्षुधार्दितः ॥ ११ ॥&lt;br&gt;&#xA;तत्राश्वं विटपे बद्ध्वा स्वयमेव न्यषीदत ॥&lt;br&gt;&#xA;तदैव काले वृक्षाद्वै सर्पः पपात मस्तके ॥१२॥&lt;br&gt;&#xA;किमिदं कुत आश्चर्यं कृत्वा हस्तेन वारितः ॥&lt;br&gt;&#xA;तेन वारयिता राजा दष्टोंऽगुष्ठे तदाऽहिना ॥ १३ ॥&lt;br&gt;&#xA;दष्टमात्रे च नृपतिर्व्यथितः क्षितिमागतः ॥&lt;br&gt;&#xA;कियत्काले व्यथाविष्टो मुमोह क्षीणमङ्गलः ॥ १४॥&lt;br&gt;&#xA;एतत्क्षणात्प्रेतभूतो घोरे नरकसञ्चये ॥&lt;br&gt;&#xA;यमदूतैस्ताड्यमानो विविधास्त्रैः स्वकर्मजैः ॥ १५ ॥&lt;br&gt;&#xA;हर्षिताश्च गणाः सर्वे यमराजस्य किङ्कराः ॥&lt;br&gt;&#xA;बद्ध्वा पाशैश्च तं निन्युः पापिष्ठं यममन्दिरे ॥ १६ ॥&lt;br&gt;&#xA;एतस्मिन्नन्तरे व्यास क्रव्यादैः खादितं शवम् ॥&lt;br&gt;&#xA;किञ्चिच्छेषतरं प्रातर्वायसेनाभिलक्षितम् ॥ १७ ॥&lt;br&gt;&#xA;तत्र गत्वानयन्मांसं तुण्डेन वियदुद्गतः ॥&lt;br&gt;&#xA;ततोऽन्यैर्वायसैर्भग्नो भ्राम्यमाण इतस्ततः ॥ १८ ॥&lt;br&gt;&#xA;तत्राटतो हि यत्रास्ते दिव्या शिप्रा पयस्विनी ॥&lt;br&gt;&#xA;किञ्चित्कर्मविपाकेन वायसास्यगतं पलम् ॥ १९॥&lt;br&gt;&#xA;पतितं वै जले तस्याः शिप्रायास्तस्य काय जम्॥&lt;br&gt;&#xA;तेन पुण्यप्रभावेन शिवोऽजायत तत्क्षणात् ॥ 5.1.50.२० ॥&lt;br&gt;&#xA;त्रिनेत्रोथ जटाजृटी व्याघ्राम्बरपरीवृतः ॥&lt;br&gt;&#xA;शूलहस्तो वृषारूढो भालचन्द्रो ह्युमापतिः ॥ २१ ॥&lt;br&gt;&#xA;इत्याश्चर्यमयं रूपं दृष्ट्वा दूताश्च धर्षिताः ॥&lt;br&gt;&#xA;तद्गणैस्ताडिता भग्ना धर्मराज्ञे शशंसिरे ॥ २२ ॥&lt;br&gt;&#xA;श्रूयतां भो महाराज धर्मराज नमोस्तु ते ॥&lt;br&gt;&#xA;दूतानां यद्वचो रम्यं बह्वाश्चर्यमयं परम् ॥२३॥&lt;br&gt;&#xA;कीकटाधिमतिर्मन्दः पापिष्ठो वृषलीपतिः ॥&lt;br&gt;&#xA;दमनो नाम राजाभूत्समस्ते क्षितिमण्डले ॥२४॥&lt;br&gt;&#xA;यानि कानि च पापानि ब्रह्महत्यासमानि च ॥&lt;br&gt;&#xA;तानि सर्वाणि तेनापि कृतानि भुवि सत्तम ॥ २५ ॥&lt;br&gt;&#xA;मर्यादाभेदको मूढो वर्णाश्रमसुधर्मिणाम् ॥&lt;br&gt;&#xA;कुसङ्गी द्यूतकोन्मादी बहुव्यङ्गभरः खलः ॥ २६ ॥&lt;br&gt;&#xA;यमदण्डपरः पापी अस्माकं हर्षवर्धनः ॥&lt;br&gt;&#xA;स कथं शिवरूपी स्यात्किमाश्चर्यमतः परम् ॥ २७ ॥&lt;br&gt;&#xA;यावन्तः पतिताः पूर्वे पापिनः सर्व एव हि ॥&lt;br&gt;&#xA;कृष्णेन तारिताः सर्वे ब्रह्मपुत्रार्थिना तदा ॥ २८ ॥&lt;br&gt;&#xA;तदाप्रभृति सर्वाणि कुण्डानि नरकस्य वै ॥&lt;br&gt;&#xA;शुष्काणि चैव दृश्यन्ते ग्रीष्मान्ते वै ह्रदा यथा॥२९॥&lt;br&gt;&#xA;न चैवार्तरवं किञ्चिच्छ्रूयते तव मन्दिरे ॥&lt;br&gt;&#xA;अस्माकं जीवनं नास्ति किमुपायं वदस्व नः ॥5.1.50.३०॥&lt;br&gt;&#xA;एक एवागतो लोके वृत्तिदो नो यमाधिप ॥&lt;br&gt;&#xA;सोऽपि शिवत्वमापन्नः कस्मान्नो जीव्यते कथम् ॥ ३१ ॥&lt;br&gt;&#xA;धर्मराजस्तदाश्रुत्य किङ्कराणां परं वचः ॥&lt;br&gt;&#xA;चिरं ध्यात्वा स्वकानूचे देशकालोचितं वचः ॥ ३२ ॥&lt;br&gt;&#xA;॥ धर्मराज उवाच ॥ ॥&lt;br&gt;&#xA;श्रूयतां भो गणाः सर्वैः श्रुतिरेकाग्रमानसैः ॥&lt;br&gt;&#xA;येन पुण्यप्रभावेन पापिष्ठः शिवतां गतः ॥ ३३ ॥&lt;br&gt;&#xA;भुवि पुण्यतमे देशे महाकालवने शुभे ॥&lt;br&gt;&#xA;शिप्रानाम सरिच्छ्रेष्ठा सर्वपापहरा परा ॥३४ ॥&lt;br&gt;&#xA;येषां शिप्रोदक स्पर्शो जायते भुवि किङ्कराः ॥&lt;br&gt;&#xA;न तेषां पातकं किञ्चिन्मृतः शिवपुरं व्रजेत् ॥ ३५ ॥&lt;br&gt;&#xA;मनसा वपुषा वाचा पापानि विविधानि च ॥&lt;br&gt;&#xA;तत्क्षणात्प्रलयं यान्ति शिप्रासरिन्निषेवणात् ॥ ३६ ॥&lt;br&gt;&#xA;शिप्राशिप्रेति यो ब्रूते यत्र कुत्रापि मानवः ॥&lt;br&gt;&#xA;स एव शिवतां याति न जाने स्नानजं फलम् ॥३७॥&lt;br&gt;&#xA;यत्र कीटपतङ्गाश्च शिप्रावारिचराश्च ये ॥&lt;br&gt;&#xA;मृताः शिवपुरं यान्ति शिप्रानीरनिषेवणात् ॥ ३८ ॥&lt;br&gt;&#xA;कृत्वान्यत्र महापापं येऽन्ते शिप्रातटं श्रिताः ॥&lt;br&gt;&#xA;महापातकिनोऽप्येते मृता यान्ति शिवालयम् ॥ ३९ ॥&lt;br&gt;&#xA;माधवे मासि सम्प्राप्ते निमज्जन्ति नरोत्तमाः ॥&lt;br&gt;&#xA;न तेषां निरयं किञ्चिच्छिवरूपाश्चरन्ति ते ॥ 5.1.50.४० ॥&lt;br&gt;&#xA;वायसेनाहृतं मांसं तस्य राज्ञः कृतागसः ॥&lt;br&gt;&#xA;शिप्रागाधजले क्षिप्तं का तत्र परिदेवना ॥ ४१ ॥&lt;br&gt;&#xA;वापीकूपतडागादि अधिकाधिकसत्फलम् ॥&lt;br&gt;&#xA;तस्माद्दशगुणं पुण्यं नदीषु उपजायते ॥ ४२ ॥&lt;br&gt;&#xA;तस्माद्दशगुणा तापी गोदा पुण्या ततोधिका ॥&lt;br&gt;&#xA;तस्माद्दशगुणा रेवा गङ्गा पुण्या ततोऽधिका ॥&lt;br&gt;&#xA;तस्माद्दशगुणा शिप्रा पवित्रा पापनाशिनी ॥ ४३ ॥&lt;br&gt;&#xA;दमनस्य शरीरस्य मांसं शिप्रासमागतम् ॥&lt;br&gt;&#xA;तेन पुण्यप्रभावेन शिवरूपधरोऽभ वत् ॥ ४४ ॥&lt;br&gt;&#xA;ईदृशा च नदी रम्या अवन्त्यां भुवि वर्तते ॥&lt;br&gt;&#xA;वाञ्छन्ति देवताः सर्वास्तस्या दुर्लभदर्शनम् ॥ ४५॥&lt;br&gt;&#xA;धर्मराजवचः श्रुत्वा गणा विस्मय मागताः ॥&lt;br&gt;&#xA;मनसा च निरातङ्काः शिप्रां शरणमागताः ॥ ४६ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;तदाप्रभृति विख्याता शिप्रेयं पापनाशिनी ॥&lt;br&gt;&#xA;गीयते च पुराणेषु यस्या माहात्म्यमुत्तमम् ॥ ४७ ॥&lt;br&gt;&#xA;दमनस्य च निर्मुक्तिः शिप्रामाहात्म्यमुत्तमम् ॥&lt;br&gt;&#xA;यमदूतानां संवादं श्रुत्वा मुक्तिर्न संशयः ॥ ॥ ४८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये शिप्रामाहात्म्ये पञ्चाशत्तमो ऽध्यायः ॥ ५० ॥&lt;/p&gt;</description>
    </item>
    <item>
      <title>०५१ शिप्रामाहात्म्येऽमृतोद्भवानामकथावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/051_shiprAmAhAtmye-mRtodbhavAnAmakathAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/051_shiprAmAhAtmye-mRtodbhavAnAmakathAvarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;शृणु व्यास महाबुद्धे शिप्रामाहात्म्यमुत्तमम् ॥&lt;br&gt;&#xA;यथाऽमृतभवा ख्याता पाताले नागसम्मते ॥१॥&lt;br&gt;&#xA;एकदा रुद्रो भिक्षार्थं नागलोके बुभुक्षितः ॥&lt;br&gt;&#xA;करे कपालमादाय भोगवत्यां समागतः ॥ २ ॥&lt;br&gt;&#xA;भिक्षां देहि वचो दीनं वाचयित्वा गृहेगृहे ॥&lt;br&gt;&#xA;भिक्षा केनापि नो दत्ता क्षुधितस्य च धूर्जटेः ॥ ३ ॥&lt;br&gt;&#xA;तदा क्रोधाभिरक्ताक्षः शूलपाणिः क्षुधार्दितः ॥&lt;br&gt;&#xA;भ्रामयित्वा पुरीं सर्वां शनैर्बहिर्विनिर्ययौ ॥ ४ ॥&lt;br&gt;&#xA;एकविंशतिकुण्डानि पीयूषस्य द्विजोत्तम ॥&lt;br&gt;&#xA;यत्र तिष्ठन्ति सर्वाणि नागलोकस्य रक्षणे ॥ ५ ॥&lt;br&gt;&#xA;तत्र गत्वा स भगवाञ्छम्भुः सर्वात्मसम्भवः ॥&lt;br&gt;&#xA;अपिबन्नेत्रमार्गेण तृतीयेन च शङ्करः ॥ ६ ॥&lt;br&gt;&#xA;रिक्तानि पीयूषकुण्डानि कृत्वा तत्रैव सोत्थितः ॥&lt;br&gt;&#xA;कम्पितश्च तदा लोको नागानां सर्वतोमु खम् ॥ ७ ॥&lt;br&gt;&#xA;कस्येदं कर्म किं जातं सुधा यस्मादितो गता ॥&lt;br&gt;&#xA;इत्युक्ता चैव ते सर्वे नागा वासुकिपुरोगमाः ॥ ८ ॥&lt;br&gt;&#xA;महदतिक्रमणे शङ्काः पुरात्ते निर्ययुर्बहिः ॥&lt;br&gt;&#xA;किं कुर्वाम क्व गच्छाम कस्येदं हेलनं कृतम् ॥ ९ ॥&lt;br&gt;&#xA;येनास्माकं कोपितेन हृतं चामृतमुत्तमम् ॥&lt;br&gt;&#xA;अस्माकं जीवनं तस्मात्कथं जीवाम पन्नगाः ॥ 5.1.51.१० ॥&lt;br&gt;&#xA;इत्युक्त्वा पन्नगाः सर्वे सस्त्रीबालपरिग्रहाः ॥&lt;br&gt;&#xA;हरिं च जग्मुः शरणं मनसा परिशङ्किताः॥११॥&lt;br&gt;&#xA;तेषामनुग्रहार्थाय वागुवाचाशरीरिणी॥&lt;br&gt;&#xA;श्रूयतामुरगाः सर्वे युष्माभिर्देवहेलनम्॥१२॥ ।&lt;br&gt;&#xA;भिक्षार्थमागतः शम्भुः क्षुधार्तश्च गृहेगृहे ॥&lt;br&gt;&#xA;विदित्वातिथिवेलायां कपालकरभिक्षुकः ॥ १३ ॥&lt;br&gt;&#xA;दत्ता न भिक्षा केनापि भोगवत्यां पिन किनः ॥&lt;br&gt;&#xA;तदा बहिर्गतो नाथः क्षुधितो धर्मविग्रहः ॥ १४ ॥&lt;br&gt;&#xA;तेन नष्टा सुधा सर्वा कुण्डान्ते पन्नगोत्तमाः ॥&lt;br&gt;&#xA;यूयं प्रयात पातालान्म हाकालवनोत्तमे ॥ १५ ॥&lt;br&gt;&#xA;तत्रैका वै सरिच्छ्रेष्ठा शिप्रानामेति विश्रुता ॥&lt;br&gt;&#xA;त्रैलोक्यपावनी ह्येषा सर्वकामफलप्रदा ॥ १६ ॥&lt;br&gt;&#xA;यस्या दर्शनमात्रेण सर्वपापक्षयो भवेत् ॥&lt;br&gt;&#xA;तत्र गत्वा भवद्भिश्च स्नानं कार्यं यथाविधि ॥ १७ ॥&lt;br&gt;&#xA;भजनं देवदेवस्य ततः पूजां करिष्यथ ॥&lt;br&gt;&#xA;भजनाद्देवदेवस्य शिप्रासलिलमज्जनात् ॥ १८ ॥&lt;br&gt;&#xA;भविष्यति ततः सद्यः सुधा लोके पुरेव वः ॥&lt;br&gt;&#xA;इति सम्भाष्य तान्नागांस्तत्रैवान्तरधीयत ॥ १९ ॥&lt;br&gt;&#xA;वाणीं व्यास तदा दिव्यां सहसा लोकसाक्षिणीम् ॥&lt;br&gt;&#xA;श्रुत्वा देवेरितां वाणीं तथेत्युक्त्वा च पन्नगाः ॥ 5.1.51.२० ॥&lt;br&gt;&#xA;स्त्रीबालवृद्धसहिता महाकालवनं ययुः ॥&lt;br&gt;&#xA;तत्र गत्वा ददृशुस्ते नदीं त्रैलोक्यवन्दिताम् ॥ २१ ॥&lt;br&gt;&#xA;सर्वत्र कुसुमाकीर्णां तरुच्छायाभिराश्रिताम् ॥&lt;br&gt;&#xA;हंसकारण्डवाकीर्णां मणिमुक्ताप्रवालकाम् ॥ ॥ २२ ॥&lt;br&gt;&#xA;मणिसोपानरचितां पद्मखण्डैश्च मण्डिताम् ॥&lt;br&gt;&#xA;सायं प्रातः स्थिता विप्राः सन्ध्योपासनतत्पराः ॥ २३ ॥&lt;br&gt;&#xA;ऋषयश्च महाभागा भृग्वङ्गिरसमु ख्यकाः ॥&lt;br&gt;&#xA;गन्धर्वाश्चैव तत्रैव देवर्षिनारदादयः ॥ २४ ॥&lt;br&gt;&#xA;वसवश्च तथादित्या ह्यश्विनौ मरुतस्तथा ॥&lt;br&gt;&#xA;रुद्राः साध्याश्च देवाश्च पितरो विमलाशयाः ॥ ॥ २५ ॥&lt;br&gt;&#xA;उपासते च शिप्रां वै सन्ध्यावेलां समाहिताः ॥&lt;br&gt;&#xA;ऋषिपत्न्यो महाभागा देवकन्याप्सरोगणाः ॥ २६ ॥&lt;br&gt;&#xA;पतिव्रता महाभागास्तत्रैव पतिभिः सह ॥&lt;br&gt;&#xA;उपासन्ते सदाचारा वर्णाश्रमपुरोगमाः ॥ २७ ॥&lt;br&gt;&#xA;राजर्षयः समासीना निर्वाणपदवीं गताः ॥&lt;br&gt;&#xA;सिद्धा योगेश्वरा शान्तास्तापसाः शंसितव्रताः ॥ ॥ २८ ॥&lt;br&gt;&#xA;नानादेशोद्भवा लोका यात्रिणः समुपागताः ॥&lt;br&gt;&#xA;शिप्राकूले समासीना नरनारीसमन्विताः ॥ २९ ॥&lt;br&gt;&#xA;कुर्वते तत्र धर्माणि महादानानि सर्वशः ॥&lt;br&gt;&#xA;एवंविधां समालोक्य व्यास त्रैलोक्यवन्दिताम् ॥ 5.1.51.३० ॥&lt;br&gt;&#xA;नदीं सुधामयीं सर्वां नागाः परमहर्षिताः ॥&lt;br&gt;&#xA;स्नानदानादिकं कृत्वा महादेवमुपा सिरे ॥ ३१ ॥&lt;br&gt;&#xA;वेदोक्तविधिना सर्वे भक्त्या पन्नगसत्तमाः ॥&lt;br&gt;&#xA;पञ्चाङ्गपूर्वकं स्नानं यक्षकर्दमलेपनम् ॥ ३२ ॥&lt;br&gt;&#xA;अम्लानपङ्कजां मालां नानापुष्पाक्षतै स्तथा ॥&lt;br&gt;&#xA;वासःस्रगनुलेपाद्यैश्चन्दनैर्गन्धधूपकैः ॥ ३३ ॥&lt;br&gt;&#xA;दीपदानादिनैवेद्यैस्ताम्बूलमथ दक्षिणाः ॥&lt;br&gt;&#xA;कर्पूरार्तिकराः सर्वे महादेवमुपागताः ॥&lt;br&gt;&#xA;स्तुतिमारेभिरे कर्तुं सुधाकामास्तदोरगाः ॥ ३४ ॥&lt;br&gt;&#xA;॥ सर्पा उचुः ॥ ॥&lt;br&gt;&#xA;नमोऽनन्ताय बृहते सर्वदेव नमोनमः ॥&lt;br&gt;&#xA;चन्द्रमौले नमस्तेऽस्तु कपर्दिन्परमात्मने ॥&lt;br&gt;&#xA;वृषध्वज नमस्तेऽस्तु त्रिशूलवरधारिणे ॥ ३५ ॥&lt;br&gt;&#xA;त्र्यम्बकाय नमस्तेऽस्तु जटामुकुटधारिणे ॥&lt;br&gt;&#xA;शेषहार नमस्तेस्तु चिताभस्माङ्गधारिणे ॥ ३६ ॥&lt;br&gt;&#xA;कृत्तिवास नमस्तेऽस्तु गिरीशाय नमोनमः ॥&lt;br&gt;&#xA;त्रिपुरघ्न नमस्तेस्तु स्मरान्तक नमोऽस्तु ते ॥ ३७ ॥&lt;br&gt;&#xA;मृगव्याध नमस्तेऽस्तु घस्मराय नमोनमः ॥&lt;br&gt;&#xA;शङ्करात्मन्नमस्तेस्तु सर्वकामफलप्रद ॥ ३८ ॥&lt;br&gt;&#xA;सर्वसाक्षिन्नमस्तेऽस्तु सर्वभूताशयाकृते ॥&lt;br&gt;&#xA;सर्वाधार नमस्तेऽस्तु सर्वशक्तिधराय च ॥ ३९ ॥।&lt;br&gt;&#xA;सर्वभोग नमस्तेऽस्तु सर्वबीजसमुद्भव ॥&lt;br&gt;&#xA;दिव्यहास नमस्तेऽस्तु नमोऽमृतस्रवाय च ॥ 5.1.51.४० ॥&lt;br&gt;&#xA;काम्यकाम नमस्तेस्तु सर्वकामवरप्रद ॥&lt;br&gt;&#xA;नमः शिवाय शान्ताय पशूनां पतये नमः ॥ ४१ ॥&lt;br&gt;&#xA;नमो मृडाय दान्ताय शान्तरूपाय वै नमः ॥ ४२ ॥&lt;br&gt;&#xA;एवं प्रसादितो नागैर्भगवान्वृषभध्वजः ॥&lt;br&gt;&#xA;प्रसन्नवदनो भूत्वा प्रत्यक्षः प्राह पन्नगान् ॥ ४३ ॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;शृणुध्वमुरगाः सर्वे वचस्तथ्यं वदामि वः ॥&lt;br&gt;&#xA;नागलोके पुरा नित्यं भिक्षार्थं चागतोस्म्यहम् ॥ ४४ ॥&lt;br&gt;&#xA;गृहेगृहे भोगवत्यां व्यचरत्क्षु धितो भृशम् ॥&lt;br&gt;&#xA;कपालं च करे कृत्वा धृत्वा कन्थां सुचीरकाम् ॥ ४५ ॥&lt;br&gt;&#xA;अप्राप्तभिक्षो भिक्षार्थी पुनरागां ततो गृहम् ॥&lt;br&gt;&#xA;तेन पापप्रसङ्गेन सुधा नष्टा च वः स्थलात् ॥ ४६ ॥&lt;br&gt;&#xA;किञ्चित्पुण्यप्रसङ्गेन महाकालवनोत्तमे ॥&lt;br&gt;&#xA;यूयं प्राप्ता महाभागा हित्वा नागालयोत्तमम् ॥ ४७ ॥&lt;br&gt;&#xA;आबालवृद्धैः सस्त्रीभि दृष्टा शिप्रा सरिद्वरा॥&lt;br&gt;&#xA;यस्या दर्शनमात्रेण सुनिष्पापोऽस्म्यहं पुरा ॥ ४८ ॥&lt;br&gt;&#xA;शिप्रायां स्नानजं पुण्यं वक्तुं शक्तो न कीदृशम्॥&lt;br&gt;&#xA;दर्शनाज्जायते शम्भुस्तत्क्षणाद्भुवि पन्नगाः ॥ ४९ ॥&lt;br&gt;&#xA;यस्मात्स्नानं कृतं सर्वैः शिप्रायां पन्नगोत्तमैः ॥&lt;br&gt;&#xA;तेन पुण्यप्रभावेन सुधास्तु वो गृहेगृहे ॥ 5.1.51.५० ॥&lt;br&gt;&#xA;नीत्वा शिप्रोदकं पुण्यं कुण्डेषु परिषिञ्चत ॥&lt;br&gt;&#xA;तेनैतानि च कुण्डानि अमृतान्येकविंशतिः ॥ ५१ ॥&lt;br&gt;&#xA;सम्पूर्णानि भविष्यन्ति स्थिराणि पन्नगोत्तमाः ॥&lt;br&gt;&#xA;तथेत्युक्त्वा च ते सर्वे धृत्वा शिप्रोदकं करैः ॥ ५२ ॥&lt;br&gt;&#xA;गतास्ते वै स्वकं लोकं नमस्कृत्वा महेश्वरम् ॥&lt;br&gt;&#xA;ततः प्रभृति सा शिप्रा नागलोकेऽमृतोद्भवा ॥ ५३ ॥&lt;br&gt;&#xA;सर्वलोकेषु विख्याता व्यास शिप्राऽमृतोद्भवा ॥&lt;br&gt;&#xA;ये तु तस्यां प्रकुर्वन्ति नराः स्नानादिकं भुवि ॥ ५४ ॥&lt;br&gt;&#xA;न तेषां दुष्कृतं किञ्चिन्नापदो न च दुर्गतिः ॥&lt;br&gt;&#xA;न वियोगो भवेत्तेषां पुत्रदारादिकैः कदा ॥ ५५ ॥&lt;br&gt;&#xA;न च मित्राणि दुष्यन्ति न रोगो न दरिद्रता ॥&lt;br&gt;&#xA;कथां पापहरां पुण्यां सर्वकामवर प्रदाम् ॥&lt;br&gt;&#xA;पठनाच्छ्रवणाद्वापि गोसहस्रफलं लभेत् ॥ ५६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽ वन्तीक्षेत्रमाहात्म्ये शिप्रामाहात्म्येऽमृतोद्भवानामकथावर्णनन्नामैकपञ्चाशत्तमोऽध्यायः ॥ ५१ ॥ ॥ ॥ छ ॥&lt;/p&gt;</description>
    </item>
    <item>
      <title>०५२ शिप्रामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/052_shiprAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/052_shiprAmAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥।&lt;br&gt;&#xA;भूयः शृणु महाभाग शिप्रामाहात्म्यमुत्तमम् ॥&lt;br&gt;&#xA;यस्य श्रवणमात्रेण हयमेधफलं भवेत् ॥ १ ॥&lt;br&gt;&#xA;शिप्रा च सर्वतः पुण्या पवित्रा पापहारिणी ॥&lt;br&gt;&#xA;अवन्त्यां च विशेषेण शिप्रा चोत्तरवाहिनी ॥ २ ॥&lt;br&gt;&#xA;तथापि तत्समुत्पत्तिं विस्तराद्गदतो मम ॥&lt;br&gt;&#xA;यथा वाराहतनया विष्णुदेहोद्भवा शिवा ॥&lt;br&gt;&#xA;शृणु व्यास महापुण्यां कथां पौराणिकीं शुभाम् ॥९३ ॥&lt;br&gt;&#xA;पुरा महासुरो जातो हिरण्याक्षो महाबलः ॥ ४ ॥&lt;br&gt;&#xA;स चेमां सकलां पृथ्वीं वशीकृत्वा चकार ह ॥&lt;br&gt;&#xA;राज्यं च सार्वभौमानां दानवैश्च दुरात्मभिः ॥ ५ ॥&lt;br&gt;&#xA;जित्वा च सकलाल्ँलोकान्सुरानिन्द्रपुरोगमान् ॥&lt;br&gt;&#xA;दिक्पालान्वसुपालांश्च तिरस्कृत्यसुरा धिपः ॥ ६ ॥&lt;br&gt;&#xA;स सर्वान्सर्वलोकेभ्यः स्वयमेवाधितिष्ठति ॥&lt;br&gt;&#xA;स्वर्गान्निराकृताः सर्वे तेन देवगणा भुवि ॥ ७ ॥&lt;br&gt;&#xA;विचरन्ति यथा मर्त्या भ्रष्टराज्याः पराजिताः ॥&lt;br&gt;&#xA;अलब्धशरणाः सर्वे ब्रह्माणं शरणं ययुः ॥ ८ ॥&lt;br&gt;&#xA;तत्र गत्वा नमस्कृत्य दैत्यकृत्यं न्यवेदयन् ॥&lt;br&gt;&#xA;भगवन्किमिदं कार्यं भवता परमेष्ठिना ॥ ॥ ९ ॥&lt;br&gt;&#xA;येन देवगणाः सर्वे नष्टप्रायाश्च तत्क्षणात् ॥&lt;br&gt;&#xA;हिरण्याक्षेण दैत्येन हृतं स्वर्गमकण्टकम् ॥ 5.1.52.१० ॥&lt;br&gt;&#xA;यज्ञभागांश्च वै सर्वानुपाश्नाति पृथक्पृथक् ॥&lt;br&gt;&#xA;केनोपायेन जीवाम कथं तिष्ठाम भूतले ॥ ११ ॥&lt;br&gt;&#xA;इति विक्लवितं तेषां देवानां स पितामहः ॥&lt;br&gt;&#xA;उवाच वचनं रम्यं तत्कालसमयोचितम् ॥ १२ ॥&lt;br&gt;&#xA;॥ ॥ ब्रह्मोवाच ॥ ॥&lt;br&gt;&#xA;शृणुध्वं भोः सुरश्रेष्ठा यूयं सर्वे समाहिताः ॥&lt;br&gt;&#xA;पुरायं पार्षदश्रेष्ठो द्वारपालः समाहितः ॥ १३ ॥&lt;br&gt;&#xA;वैकुण्ठभवने रम्ये विष्णोरतुलतेजसः ।&lt;br&gt;&#xA;जयोनाम महाबाहुर्विजयेन समन्वितत॥ १० ॥&lt;br&gt;&#xA;द्वावेव सचिवौ दान्तौ विष्णुवेषधरावुभौ॥&lt;br&gt;&#xA;आत्तयष्टी च विक्रान्तौ द्वारे सन्तिष्ठतः सदा ॥ ॥१५॥&lt;br&gt;&#xA;एकदा वै मुनिश्रेष्ठ ब्रह्मणो मानसात्मजाः॥&lt;br&gt;&#xA;स्वैरं चरन्तो लोकानां विष्णोर्भवनमागताः ॥१६॥&lt;br&gt;&#xA;सनकादयो महाभागा भगवद्दर्शनलालसाः॥&lt;br&gt;&#xA;ताभ्यां निवारिताः सर्वे पेतुर्वै धरणीतले ॥ १७ ॥&lt;br&gt;&#xA;मुमुहुश्च तदा व्यास कुमारा भृशदुःखिताः ॥&lt;br&gt;&#xA;ततोऽगात्स महाबाहुर्भगवान्कमलेक्षणः ॥ १८ ॥&lt;br&gt;&#xA;ददर्श सहसा विष्णुः कुमारान्भुवि दुःखितान् ॥&lt;br&gt;&#xA;उत्थाप्याङ्कं समारोप्य सस्वजे मधुसूदनः ॥ १९ ॥&lt;br&gt;&#xA;मूर्ध्नि चाघ्राय बाहुभ्यां परिष्वज्य ह्युवाच ह॥&lt;br&gt;&#xA;कस्माद्वः कश्मलमिदं केनापि दुःखिता भृशम् ॥ 5.1.52.२० ॥&lt;br&gt;&#xA;सर्वं तत्कारणं बाला ब्रूत नो धर्मवित्तमाः ॥ २१ ॥&lt;br&gt;&#xA;॥ कुमारा ऊचुः ॥ ॥&lt;br&gt;&#xA;श्रूयतां भो महाराज अस्माकं दुःखमीदृशम् ॥&lt;br&gt;&#xA;येन प्राप्ता वयं ब्रह्मन्दशामेतां शृणुष्व ह ॥ २२ ॥&lt;br&gt;&#xA;आयाता भ्रातरो ह्येते चत्वारो लोकपर्यटाः ॥&lt;br&gt;&#xA;दर्शनार्थं रमानाथ साभिलाषाः शुचार्दिताः ॥ २३ ॥&lt;br&gt;&#xA;निवारिताश्च सहसा ताभ्यां वै द्वारपालनात् ॥&lt;br&gt;&#xA;तेनैवेयं दशा प्राप्ता भवता परिपालिताः ॥ २४ ॥ ॥&lt;br&gt;&#xA;॥ भगवानुवाच ॥ ॥&lt;br&gt;&#xA;अतः प्रभृति स्थानेस्मिन्स्थितिर्नास्ति च शाश्वती ॥&lt;br&gt;&#xA;एतयोरासुरी योनिः प्राप्स्यते यन्ममाहितौ ॥ २५ ॥&lt;br&gt;&#xA;सद्यः प्राप्तौ तदा व्यास आसुरीं योनिमेव तौ ॥&lt;br&gt;&#xA;जयविजयनामाख्यौ दुष्टभावसमाश्रितौ ॥ २६ ॥&lt;br&gt;&#xA;जन्मान्तरसहस्रेण तपोदानसमाधिभिः ॥&lt;br&gt;&#xA;नराणां क्षीणपापानां कृष्णे भक्तिः प्रजायते ॥ २७ ॥&lt;br&gt;&#xA;दुष्टभावेन सद्यो वै जन्मभिर्जायते त्रिभिः ॥&lt;br&gt;&#xA;भविष्यति च तस्माद्वो विष्णुभक्तिः परा स्मृता ॥२८॥&lt;br&gt;&#xA;जन्मजन्मान्तरे जातौ तामसीं योनिमुद्धतौ ॥&lt;br&gt;&#xA;हिरण्यकशिपुश्चैव हिरण्याक्षो महाबलः ॥ २९ ॥&lt;br&gt;&#xA;तथैव कुम्भकर्णाख्यो रावणो लोकरावणः ॥&lt;br&gt;&#xA;दन्त वक्त्रः शिशुपालश्च जन्मत्रयमिति स्मृतम् ॥ 5.1.52.३० ॥&lt;br&gt;&#xA;योऽसौ महाबली दैत्यो हिरण्याक्ष इति स्मृतः ॥&lt;br&gt;&#xA;दुष्टभावसमापन्नो देवब्राह्मणनिन्दकः ॥ ॥ ३१ ॥&lt;br&gt;&#xA;जित्वा च सकलान्देवान्स्वयमेवाधितिष्ठति ॥ ३२ ॥&lt;br&gt;&#xA;स्वर्गान्निराकृताः सर्वे भ्रष्टराज्याः पराजिताः ॥&lt;br&gt;&#xA;विचरन्ति यथा मर्त्यास्तेन देव गणा भुवि ॥ ३३ ॥&lt;br&gt;&#xA;स्वधाकारो वषट्कारः स्वाहाकारो न दृश्यते ॥&lt;br&gt;&#xA;देवपूजार्चनं नास्ति ब्राह्मणानां विशेषतः ॥ ३४ ॥&lt;br&gt;&#xA;नैव तीर्थं प्रकाशेत पुण्यान्यायतनानि च ॥&lt;br&gt;&#xA;आश्रमेषु च सर्वेषु ऋषीणां च महात्मनाम् ॥ ३५ ॥&lt;br&gt;&#xA;उद्वृत्तं च प्रकुर्वन्ति दुष्टदैत्याः प्रहारिणः ॥&lt;br&gt;&#xA;वर्णाश्रमवतां धर्माः स्त्रीणां चैव सुशीलता॥ १८ ॥&lt;br&gt;&#xA;उच्छिन्ना हि तदा जातास्तस्मिन्राज्ञि दुरात्मनि ॥&lt;br&gt;&#xA;दुष्टाचारा दुरात्मानो मायिनो बहुमानिनः ॥ ३७ ॥&lt;br&gt;&#xA;पाखण्डिनोऽपरा क्रान्ताः सर्वे धर्मबहिर्मुखाः ॥&lt;br&gt;&#xA;पशुधर्मरताः सर्वे सर्वे ब्रह्मेतिशंसिनः ॥ ३८ ॥&lt;br&gt;&#xA;बहुम्लेच्छा बहुक्लेशा बह्वाबाधावनी कृता ॥&lt;br&gt;&#xA;को वेदः का स्मृतिः को यज्ञः का च दक्षिणा ॥ ३९ ॥&lt;br&gt;&#xA;तमीभूतं जगत्सर्वं दृश्यते वसुधातले ॥&lt;br&gt;&#xA;एवं व्यास यदा जातं दुष्टं सर्वं जगत्त्रयम् ॥ 5.1.52.४० ॥&lt;br&gt;&#xA;यदा यदा हि धर्मस्य ग्लानिर्भवति भारत ॥&lt;br&gt;&#xA;अभ्युत्थानमधर्मस्य तदात्मानं सृजाम्यहम् ॥ ४१ ॥&lt;br&gt;&#xA;इति ज्ञात्वा महाविष्णुर्वाराहं वपुरात्मवान् ॥&lt;br&gt;&#xA;दधार लीलया दिव्यं श्वेतद्वीपोपमं शुभम् ॥ ४२ ॥&lt;br&gt;&#xA;यूपदंष्ट्रो हविर्गन्धो बीजौषधितनूरुहः ॥&lt;br&gt;&#xA;वेदपादः शुचिर्दण्डी जिह्वाग्निस्तालुकाहुतिः ॥ ४३ ॥&lt;br&gt;&#xA;अन्तरास्यरुचादार्ढो यज्ञकायः सुदक्षिणः ॥&lt;br&gt;&#xA;उद्गानघुर्घुरोन्नादो विहार ऋत्विजाकृतिः ॥ ४४ ॥&lt;br&gt;&#xA;हौत्रश्वासपरो दक्षसदस्यावयवः स्मृतः ॥&lt;br&gt;&#xA;पुच्छ कर्माशनो नित्यं यजमानसुमानदः ॥ ४५ ॥&lt;br&gt;&#xA;वेदिपल्वलसंस्तारो ब्रह्माध्वर्युर्वनाकरः ॥&lt;br&gt;&#xA;लोककल्पो लोकसाक्षी परावरवहः शुचिः ॥ ४६ ॥&lt;br&gt;&#xA;आद्यः पुरुष ईशानः पुरुहूतः पुरुष्टुतः ॥&lt;br&gt;&#xA;तेनासौ निहतो दैत्यो हिरण्याक्षो दुरासदः ॥ ४७ ॥&lt;br&gt;&#xA;सङ्ग्रामान्सुबहून्कृत्वा बहुकष्टेन विष्णुना ॥&lt;br&gt;&#xA;दैत्येन पीडिता पृथ्वी रसातलतलङ्गता ॥ ४८ ॥&lt;br&gt;&#xA;उद्धृता च वराहेण दंष्ट्रया चन्द्ररेखया ॥&lt;br&gt;&#xA;हतास्ते दानवाः सर्वे शेषाः पातालमाययुः ॥ ४९ ॥&lt;br&gt;&#xA;ववुः पुण्यास्तथा वाताः सुप्रभोऽभूद्दिवाकरः ॥&lt;br&gt;&#xA;जज्वलुश्चाग्नयः शान्ताः शान्ता दिग्जनितस्वनाः ॥ 5.1.52.५० ॥&lt;br&gt;&#xA;सरितो मार्गवाहिन्यः सागराः प्रकृतिं गतः ॥&lt;br&gt;&#xA;दृष्ट्वा देवोऽखिलं व्यास प्रसन्नात्मा बभूव ह ॥ ५१ ॥&lt;br&gt;&#xA;वाराहमूर्तिर्भगवान्सर्वकामफलप्रदः ॥&lt;br&gt;&#xA;आनन्दनिर्भरो देवो हतदैत्यो वरप्रदः ॥ ५२ ॥&lt;br&gt;&#xA;तस्यापि हृदयाज्जाता नदी ह्येषा सनातनी ॥&lt;br&gt;&#xA;आनन्दजलसम्पूर्णा सर्वानन्दवरप्रदा ॥५३॥&lt;br&gt;&#xA;बहुयोजनविस्तारा बहुला कामचारिणी ॥&lt;br&gt;&#xA;पद्माकरसमाकीर्णा हंसकारण्डसङ्कुला ॥५४॥&lt;br&gt;&#xA;सरला तरलच्छाया यक्षगन्धर्वसेविता ॥&lt;br&gt;&#xA;किन्नरीगीयमाना च गीयमाना खगालिभिः ॥५५॥&lt;br&gt;&#xA;अप्सरोभिर्नृत्यमाना स्तूयमाना महर्षिभिः॥&lt;br&gt;&#xA;हूयमाना हुताग्निभी राजर्षिभिः समाश्रिता ॥ ५६ ॥&lt;br&gt;&#xA;तुङ्गस्तनभराक्रान्तयोषिद्भिः क्रीडितान्तरा ॥&lt;br&gt;&#xA;क्वचित्कीरवरान्दोलै रम्यमाणा विराजिता ॥५७॥।&lt;br&gt;&#xA;वेदविद्भिर्द्विजैः सेव्या ऋषिभिस्संशितात्मभिः ॥&lt;br&gt;&#xA;सर्वदा सर्वकाले च सिद्धैः सिद्धिप्रदा नृणाम् ॥ ५८ ॥&lt;br&gt;&#xA;महाकालवने रम्ये रम्या पद्मावती पुरी ॥&lt;br&gt;&#xA;सुन्दरं कुण्डमपरं रम्यं प्राचीनकं शुभम् ॥ ५९ ॥&lt;br&gt;&#xA;यत्र स्नात्वा नरा यान्ति शिवलोकं सनातनम् ॥&lt;br&gt;&#xA;यत्र नीला परा व्यास शिप्रा वै लोकपावनी ॥ 5.1.52.६० ॥&lt;br&gt;&#xA;वाराहेण कृतं सर्वं दुष्टदैत्यनिबर्हणम् ॥&lt;br&gt;&#xA;तेन देवा निरातङ्काः कृता वाराहमूर्तिना ॥ ६१ ॥&lt;br&gt;&#xA;कृतप्राञ्जलयः सर्वे देवा इन्द्रपुरोगमाः ॥&lt;br&gt;&#xA;स्तुतिं कृत्वा महाविष्णोः सततं पुरतः स्थिताः ॥ ६२ ॥&lt;br&gt;&#xA;देवदेव जगन्नाथ पुण्यश्रवणकीर्तन ॥&lt;br&gt;&#xA;किं दानं किं तपः पुण्यं किं तीर्थं का च देवता ॥ ॥ ६३ ॥&lt;br&gt;&#xA;येन पुण्यप्रभावेन पुनः स्वर्गो ह्यवाप्स्यते ॥&lt;br&gt;&#xA;एतन्निश्चित्य नो ब्रूहि सर्वं गुह्यतरं विभो ॥ ६४ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;शृणुध्वं भोः सुराः सर्वे युष्माकं सिद्धिकारणम् ॥&lt;br&gt;&#xA;गुह्याद्गुह्यतरं पुण्यं महाकालवनं शुभम् ॥ ६५ ॥&lt;br&gt;&#xA;मम देहोद्भवा शिप्रा यत्र लीना पयस्विनी ॥&lt;br&gt;&#xA;नीलगङ्गा सरिच्छ्रेष्ठा यत्र प्राची सरस्वती ॥ ६६ ॥&lt;br&gt;&#xA;पुष्करं च गयातीर्थं पुरुषोत्तमसरः शुभम् ॥&lt;br&gt;&#xA;तत्रैव गच्छत क्षिप्र पुनर्लोकानवाप्स्यथ ॥ ६७ ॥&lt;br&gt;&#xA;इति श्रुत्वा परं वाक्यं देवदेवजगद्गुरोः ॥&lt;br&gt;&#xA;तत्र देवगणाः सर्वे ब्रह्मशक्रपुरोगमाः ॥ ६८ ॥&lt;br&gt;&#xA;महाकालवने रम्ये यत्र शिप्रा सरिद्वरा ॥&lt;br&gt;&#xA;स्नानदानादिकं कृत्वा श्राद्धं कृत्वा यथोचितम् ॥ ६९ ॥&lt;br&gt;&#xA;तेन पुण्यप्रभावेन स्वकाल्ँलोकान्गताः सुराः ॥&lt;br&gt;&#xA;एवं व्यास समाख्याता शिप्रा वै लोकपावनी ॥ 5.1.52.७० ॥&lt;br&gt;&#xA;जातं सरो वराहस्य विष्णोरतुलतेजसः ॥&lt;br&gt;&#xA;यस्य दर्शनमात्रेण ब्रह्महत्यां व्यपोहति ॥ ७१ ॥&lt;br&gt;&#xA;अत्र स्नात्वा पयः पीत्वा श्राद्धं कृत्वा यथोचितम् ॥&lt;br&gt;&#xA;पयस्विनीं च गां दत्त्वा विष्णुलोके महीयते ॥ ७२ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्ती क्षेत्रमाहात्म्ये शिप्रामाहात्म्यवर्णनन्नाम द्विपञ्चाशत्तमोऽध्यायः ॥ ५२ ॥ ॥ छ ॥&lt;/p&gt;</description>
    </item>
    <item>
      <title>०५३ सुन्दरकुण्डपिशाचमोचनतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/053_sundarakuNDapishAchamochanatIrthamAhAtmyavarNa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/053_sundarakuNDapishAchamochanatIrthamAhAtmyavarNa/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;पृथिव्यां यानि तीर्थानि तानि सर्वाणि सुव्रत ॥&lt;br&gt;&#xA;अवन्त्यां सुन्दरे तीर्थे तिष्ठन्ति सर्वदा भुवि ॥ १ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;किमिदं सुन्दरं कुण्डं कदाकालेऽभवत्क्षितौ ॥ ॥&lt;br&gt;&#xA;निर्मितं केन को देवः किं वा तस्य फलं स्मृतम् ॥ २ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;शृणु पुण्यतमे क्षेत्रे सुन्दराख्यं यदा ऽभवत् ॥&lt;br&gt;&#xA;सर्वपापप्रशमनं वाञ्छितार्थफलप्रदम् ॥ ३ ॥&lt;br&gt;&#xA;यस्य श्रवणमात्रेण ब्रह्महत्या व्यपोहति ॥&lt;br&gt;&#xA;अश्वमेधादिकं पुण्यं वाजपेयश ताधिकम् ॥ ४ ॥&lt;br&gt;&#xA;पुरा कल्पक्षये व्यास नष्टकल्पा च मेदिनी ॥&lt;br&gt;&#xA;प्रचण्डवातवर्षाभ्यां चूर्णितो मेरुपर्वतः ॥ ५ ॥&lt;br&gt;&#xA;तदात्र पतितं व्यास वैकुण्ठशिखरोत्तमम् ॥&lt;br&gt;&#xA;महाकालवने घोरे गुह्ये चाव्ययके ध्रुवे ॥ ६ ॥&lt;br&gt;&#xA;तत्क्षणात्पतिते शृङ्गे कुण्डं जातं सुनिश्चितम् ॥&lt;br&gt;&#xA;रत्नसोपानमच्छोदं मुक्तासैकतपूरितम् ॥ ७ ॥&lt;br&gt;&#xA;जाम्बूनदकरारोहं हेमपद्मविराजितम् ॥&lt;br&gt;&#xA;कल्पद्रुमकृतच्छायं चिन्तामणिसमुच्छ्रितम् ॥ ८ ॥&lt;br&gt;&#xA;हंसकारण्डवाकीर्णं चक्रवाकोपशोभितम् ॥&lt;br&gt;&#xA;बीजौषधिगणाकीर्णं सर्वतत्त्वाभिसंयुतम् ॥ ९ ॥&lt;br&gt;&#xA;कल्पक्षये न क्षीयन्ते यानि तत्त्वानि सर्वशः ॥&lt;br&gt;&#xA;तानि तत्र प्रतिष्ठन्ति मूर्तिमन्ति पराणि च ॥ 5.1.53.१० ॥&lt;br&gt;&#xA;वेदशास्त्रपुराणानि गाथागीतिक्षराक्षराः ॥&lt;br&gt;&#xA;ॐकारश्च वषट्कारो गायत्री त्रिपदा परा ॥ ॥११ ॥&lt;br&gt;&#xA;कलाः काष्ठा मुहूर्ताश्च लवत्रुटिपलं घटिः ॥&lt;br&gt;&#xA;अहर्निशश्च यामाश्च पक्षमासावृतुस्तथा ॥ १२ ॥&lt;br&gt;&#xA;संवत्सरयुगाश्चैव कुण्डे तिष्ठन्ति मूर्तितः ॥&lt;br&gt;&#xA;देवा यक्षाश्च नागाश्च गुह्यकाः किन्नरास्तथा ॥ १३ ॥&lt;br&gt;&#xA;गन्धर्वाप्सरसो यक्षाः सिद्धाः किम्पुरुषास्तथा ॥&lt;br&gt;&#xA;उपासाञ्चक्रिरे तस्य कल्पदोषभयातुराः ॥ १४ ॥&lt;br&gt;&#xA;ब्रह्मा रुद्रश्च कालश्च लोकपाला महौजसः ॥&lt;br&gt;&#xA;केचिद्ध्यानपराः सिद्धास्तापसाः शंसितव्रताः ॥ १५ ॥&lt;br&gt;&#xA;तिष्ठन्ति बहुयुग व्यास यावत्कल्पः समाप्यते ॥&lt;br&gt;&#xA;सुदर्शनसमाकारं पूरितं चामृताम्बुभिः ॥ १६ ॥&lt;br&gt;&#xA;दिव्यपादपसंयुक्तं पारिजातगुणान्वितम् ॥&lt;br&gt;&#xA;दिव्यस्त्रीस्नानगन्धोदैर्वासितोद्गारिसौरभम्॥ १७ ॥&lt;br&gt;&#xA;क्वचिन्मयूरा नृत्यन्ति क्वचित्कूजन्ति कोकिलाः ॥&lt;br&gt;&#xA;क्वचित्केकारवाः क्वापि मेघघोषसमाकुलम् ॥ ॥ १८ ॥&lt;br&gt;&#xA;सुन्दरं सुन्दराकारं सुन्दरं तेन चोच्यते ॥&lt;br&gt;&#xA;बहुपुण्यकरं व्यास सर्वपापहरं परम् ॥ १९ ॥&lt;br&gt;&#xA;यत्र सन्निहितो विष्णुः शिवः शक्त्या युतो वशी ॥&lt;br&gt;&#xA;उपासाञ्चक्रिरे शश्वत्सर्वकालेषु सर्वदा ॥ 5.1.53.२० ॥&lt;br&gt;&#xA;पक्षार्धं पक्षमेकं च सुन्दरकुण्डे नरो वसेत् ॥&lt;br&gt;&#xA;वैकुण्ठे नियतं वासो यावत्कल्पशतं भवेत्॥ २१ ॥&lt;br&gt;&#xA;पक्षिकीटपतङ्गाश्च मृता यान्ति शिवालयम् ॥&lt;br&gt;&#xA;किं पुनर्मानवा लोके स्नानपूताश्च तत्र वै ॥ २२ ॥&lt;br&gt;&#xA;ये ददति तिलान्धेनुं गजवा जिरथावनीः॥&lt;br&gt;&#xA;दासीर्दासान्सुवर्णं च रत्नानि विविधानि च ॥२३॥&lt;br&gt;&#xA;शय्यादानविमानानि दानानि विविधानि च ॥&lt;br&gt;&#xA;न तेषां दानजं वेद्मि कीदृग्व्यास फलं भवेत्॥ २४ ॥&lt;br&gt;&#xA;भूयः शृणु परं व्यास सुन्दरकुण्डफलं स्मृतम्॥&lt;br&gt;&#xA;एकदा बहुपापेन पतितः पापयोनिषु ॥ २५ ॥&lt;br&gt;&#xA;पिशाचो मोक्षमापन्नः शिव रूपधरो गतः॥&lt;br&gt;&#xA;पिशाचमोचने स्नात्वा दृष्ट्वा देवं महेश्वरम्॥२६॥&lt;br&gt;&#xA;मुच्यते सर्वपापेभ्यो यद्यपि ब्रह्महा भवेत्॥२७॥&lt;br&gt;&#xA;॥व्यास उवाच॥&lt;br&gt;&#xA;कोऽसौ पिशाच इति ख्यातः किं तेन दुष्कृतं कृतम् ॥&lt;br&gt;&#xA;येन पापप्रसङ्गेन पिशाचत्वमुपागतः ॥ २८ ॥&lt;br&gt;&#xA;कथं तीर्थप्रसङ्गोऽस्य जातो वै द्विज सत्तम ॥&lt;br&gt;&#xA;एतद्वेदितुमिच्छामि त्वत्तो ब्रह्मविदांवर ॥ २९ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;शृणु व्यास महाख्यानं तीर्थमाहात्म्यमुत्तमम् ॥&lt;br&gt;&#xA;यस्य श्रवणमात्रेण सर्वपापक्षयो भवेत् ॥5.1.53.३०॥&lt;br&gt;&#xA;ब्राह्मणो देवलो नाम दाक्षिणात्यो द्विजाधमः ॥&lt;br&gt;&#xA;सदा पापरतो लोभी कूटसाक्षी च लम्पटः ॥ ३१ ॥&lt;br&gt;&#xA;गुरुद्रोही कितवो धूर्तो गुरुहा गुरुतल्पगः ॥&lt;br&gt;&#xA;हेमहारी सुरापी च ब्रह्महा स्वामिद्रोहकः ॥ ३२ ॥&lt;br&gt;&#xA;अभक्ष्यभक्षकश्चैव वेदशास्त्रविवर्जितः ॥&lt;br&gt;&#xA;अनेकजन्मार्जितपापी सर्वधर्मबहिष्कृतः ॥।३३ ॥&lt;br&gt;&#xA;विश्वासघातको मानी चोरसङ्गरतः खलः ॥&lt;br&gt;&#xA;देशान्तरगतो मन्दश्चौरकार्यार्थसाधकः ॥ ३४ ॥&lt;br&gt;&#xA;बहवो निहता मार्गे पापाचारेण जन्तवः॥&lt;br&gt;&#xA;मगधे स गतो दुष्टः प्रसङ्गात्पापकारिणाम्॥३५॥&lt;br&gt;&#xA;तत्रैको ब्राह्मणो दान्तो वेदवेदाङ्गपारगः ॥&lt;br&gt;&#xA;साग्निकः शुद्धसत्त्वस्थो ब्रह्मकर्मरतः सदा ॥ ३६ ॥&lt;br&gt;&#xA;श्वशुरगृहे स्थिता भार्या तामादाय यशस्विनीम् ॥&lt;br&gt;&#xA;चलितो यानमारुह्य तेन पापेन घातितः ॥ ३७ ॥&lt;br&gt;&#xA;तस्य स्त्री च वरारोहा रूपलावण्यशालिनी ॥&lt;br&gt;&#xA;पतिव्रता महाभागा दृढचित्ता शुचिस्मिता ॥ ३८ ॥&lt;br&gt;&#xA;हते भर्तरि दुःखार्ता पतिविरहकातरा ॥&lt;br&gt;&#xA;वने घोरे परिभ्रष्टा काष्ठान्यादाय भामिनी ॥ ३९ ॥&lt;br&gt;&#xA;आरुरोह चितां दीप्तां पतिना हृष्टमानसा ॥&lt;br&gt;&#xA;स च दुष्टतरः सर्वं तस्य विप्रस्य जीवनम् ॥ 5.1.53.४० ॥&lt;br&gt;&#xA;गृहीत्वा चलितो मार्गे गृहीतो राजकिङ्करैः ॥&lt;br&gt;&#xA;बन्धयित्वा च तैः सर्वैस्तेन वित्तेन वै सह ॥&lt;br&gt;&#xA;नीतोऽसौ राजभवनं निवेदितो राजसन्निधौ ॥४१॥&lt;br&gt;&#xA;पातितो वै गले बद्ध्वा रज्जुना वृक्षकोटरे ॥&lt;br&gt;&#xA;चाण्डालैर्घृष्टितो भूमावितस्ततः श्वपाकिभिः ॥ ४२ ॥&lt;br&gt;&#xA;तेन कर्मविपाकेन रौरवं नरकं गतः ॥&lt;br&gt;&#xA;षष्टिवर्षसहस्राणि विष्ठायां कृमितां गतः ॥ ४३ ॥&lt;br&gt;&#xA;ततोऽन्यं नरकं प्राप्तो यमशासनकारकैः ॥&lt;br&gt;&#xA;असिपत्रवनं घोरमायसं तप्तसायकम् ॥ ४४ ॥&lt;br&gt;&#xA;मुद्गरैस्ताड्यमानो हि शृङ्खलाभिश्च किङ्करैः ॥&lt;br&gt;&#xA;कुम्भीपाकगतौ रौति वैतरण्यां सुपीडितः ॥ ४५ ॥&lt;br&gt;&#xA;एवं बहुविधान्कुण्डान्भुक्त्वा पापी नवान्नवान् ॥&lt;br&gt;&#xA;ततः प्रेतत्वमापन्नो युगानां पञ्चसप्ततिम् ॥ ४६ ॥&lt;br&gt;&#xA;महाकायो महारावो महोदरः सूचीमुखः ॥&lt;br&gt;&#xA;क्षुत्तृड्भ्यां च पराक्रान्तो मरुदेशं समाश्रितः ॥ ४७ ॥&lt;br&gt;&#xA;ततः कष्टतरां प्राप्य पैशाचीं तनुमाश्रितः ॥&lt;br&gt;&#xA;कुटिलो दुष्टभावश्च दुष्टचारी दिगम्बरः ॥ ४८ ॥&lt;br&gt;&#xA;विण्मूत्रदूषितोच्छिष्टपूतिपर्युष्टभोजनः ॥&lt;br&gt;&#xA;श्मशानोच्छिष्टभोजी च कृत्तिवासा विलोचनः ॥ ४९ ॥&lt;br&gt;&#xA;भग्नवापीतडागे च शुष्कवृक्षे निरूदके ॥&lt;br&gt;&#xA;प्राकारपरिखागारे शून्यागारे नदीतटे ॥ 5.1.53.५० ॥&lt;br&gt;&#xA;निवासो रोचते तस्य सर्वदा सर्वसन्धिषु ॥&lt;br&gt;&#xA;एवं बहुयुगे याते महाकालवने गतः ॥ ५१ ॥&lt;br&gt;&#xA;यत्र माहेश्वरं लिङ्गं सुन्दरं कुण्डमुत्तमम् ॥&lt;br&gt;&#xA;तत्रोषितत्वमात्रेण सिंहेन विनिपातितः ॥ ५२ ॥&lt;br&gt;&#xA;घातयित्वा च तं पापं जलार्थी कुण्डमाविशत् ॥&lt;br&gt;&#xA;दंष्ट्रान्तरगतं चास्थ्यपतत्तस्य मुखाज्जले ॥ ५३ ॥&lt;br&gt;&#xA;तेन पुण्यप्रभावेन सर्वपापं क्षयं गतम् ॥&lt;br&gt;&#xA;मृतमात्रे च लिङ्गं तन्नेत्रान्तरगतं तदा ॥ ५४ ॥&lt;br&gt;&#xA;हित्वा पैशाचकं देहं ज्योतिस्तल्लिङ्गमाविशत्॥&lt;br&gt;&#xA;तदारभ्य परं व्यास तीर्थं पैशाचमोचनम्॥ ॥५५ ॥&lt;br&gt;&#xA;पिशाचमोचनेशेति देवः ख्यातिं ततो गतः ॥&lt;br&gt;&#xA;तावद्गर्जन्ति पापानि मदोन्मत्तगजा यथा॥५६ ॥&lt;br&gt;&#xA;यावन्नायाति शिप्रायास्तीर्थे पैशाचमो चने ॥&lt;br&gt;&#xA;पिशाचमोचने स्नात्वा शुचिर्भूत्वा समाहितः ॥ ५७ ॥&lt;br&gt;&#xA;पिशाचमोचनं देवं पूजयित्वा यथाविधि ॥&lt;br&gt;&#xA;सर्वपापविशुद्धात्मा जायते नात्र संशयः ॥ ५८ ॥&lt;br&gt;&#xA;पिशाचमोचने व्यास महादानानि कारयेत् ॥&lt;br&gt;&#xA;न तस्य पुनरावृत्तिः शिवलोकात्कदाचन ॥ ५९ ॥&lt;br&gt;&#xA;पिशाचमोचनकथां पवित्रां पापहारिणीम् ॥&lt;br&gt;&#xA;यः पठेच्छणुयाच्चैव हयमेधफलं लभेत् ॥ 5.1.53.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽव न्तीक्षेत्रमाहात्म्ये सुन्दरकुण्डपिशाचमोचनतीर्थमाहात्म्यवर्णनन्नाम त्रिपञ्चाशत्तमोऽध्यायः ॥ ५३ ॥&lt;/p&gt;</description>
    </item>
    <item>
      <title>०५४ नीलगङ्गामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/054_nIlagangAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/054_nIlagangAmAhAtmyavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;भूयस्तु श्रोतुमिच्छामि त्वत्तो ब्रह्मविदांवर ॥&lt;br&gt;&#xA;नीलगङ्गा कदा ब्रह्मञ्छिप्राकुण्डे समागता ॥ १ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;शृणु व्यास महातीर्थं सर्वतीर्थफल प्रदम् ॥&lt;br&gt;&#xA;नीलगङ्गां नरः स्नात्वा सङ्गमेश्वरमर्चयेत् ॥ २ ॥&lt;br&gt;&#xA;दुःसङ्गसम्भवा दोषा न भवन्ति कदाचन ॥&lt;br&gt;&#xA;एकदा ब्रह्मलोके वै गङ्गा त्रिपथगा नदी ॥ ३ ॥&lt;br&gt;&#xA;गता पुनन्ती त्रील्लोकान्नीलवासा शुचार्दिता ॥&lt;br&gt;&#xA;भगवन्किमिदं जातं पातकं मे कृतं पुरा ॥ ४ ॥&lt;br&gt;&#xA;दुष्टाचारापराधेन येनेमां प्रापिता दशाम् ॥&lt;br&gt;&#xA;सर्वलोकेषु यत्किञ्चिजनानां पातकं भुवि ॥ ५ ॥&lt;br&gt;&#xA;तत्सर्वं तिष्ठति मयि सर्वेषामपि देहिनाम् ॥&lt;br&gt;&#xA;तेनाहं वै भराक्रान्ता नो शक्या चलितुं धराम् ॥ ६ ॥&lt;br&gt;&#xA;नीलभासा विवर्णा च सर्वधर्मबहिर्मुखा ॥&lt;br&gt;&#xA;यत्किञ्चित्क्रियते कर्म शुभं वा यदि वाऽशुभम्॥७॥&lt;br&gt;&#xA;मयि त्यक्त्वा पुनन्तीह जन्तवः सर्वशोऽमलाः ॥&lt;br&gt;&#xA;तिष्ठन्ति पुण्यलोकेषु भुक्तिमुक्तिप्रदेषु च ॥ ८ ॥&lt;br&gt;&#xA;अस्माकं च महत्कष्टं जातं धातः परं मलम् ॥&lt;br&gt;&#xA;न हि शर्म न वै शान्तिर्न निद्रा न च निर्वृतिः ॥ ९ ॥&lt;br&gt;&#xA;न लोके च स्थितिर्मेद्य पापिष्ठायाः सनातनी ॥&lt;br&gt;&#xA;दुष्टसङ्गोद्भवैदोंषैः प्लाविताहं जगद्गुरो ॥5.1.54.१०॥&lt;br&gt;&#xA;किं करोमि क्व गच्छामि येन शान्तिर्भवेन्मम ॥&lt;br&gt;&#xA;किं तपः किं च दानं मे किं तीर्थं किं च साधनम्॥ ११ ॥&lt;br&gt;&#xA;येनाहं पापलिप्ताङ्गी पुनः प्रकृतिमाप्नुयाम् ॥&lt;br&gt;&#xA;एवं ज्ञात्वा महायो गिन्यथा योग्यं तथा कुरु ॥ १२ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;श्रूयतां भोः सरिच्छ्रेष्ठे कारणं पापनाशनम् ॥&lt;br&gt;&#xA;महाकालवने रम्ये पुरी ह्येषा ऽमरावती ॥ १३ ॥&lt;br&gt;&#xA;तत्र शिप्रा सरिच्छ्रेष्ठा वर्तते भुवि पावनी॥&lt;br&gt;&#xA;तस्या दर्शनमात्रेण सर्वपापक्षयो भवेत् ॥ १४ ॥&lt;br&gt;&#xA;तत्र गच्छ महाभागे सद्यश्चात्म विशुद्धये ॥&lt;br&gt;&#xA;ब्रह्मणेति समाख्यातं श्रुत्वा गङ्गा सरिद्वरा ॥ १५ ॥&lt;br&gt;&#xA;तमभिज्ञाय सम्प्राप्ता महाकालवनं शुभम् ॥&lt;br&gt;&#xA;पुष्करस्याग्निभागे च यत्र देवो मरुत्सुतः ॥ १६ ॥&lt;br&gt;&#xA;विन्ध्यस्य चोत्तरे भागे अञ्जन्याश्रममुत्तमम्॥&lt;br&gt;&#xA;सा पुत्रेण तपस्तेपे पवित्रा ब्रह्मचारिणी ॥ १७ ॥&lt;br&gt;&#xA;पतिव्रताभिः सर्वाभिः पतिभिर्ब्रह्मचारिभिः ॥&lt;br&gt;&#xA;देवाङ्गनाभिर्बहुभिः क्रीडद्भिर्बालकुञ्जरैः ॥ १८ ॥&lt;br&gt;&#xA;सरसीफुल्लकल्हारैर्मत्तालिकुलनादितैः ॥&lt;br&gt;&#xA;निर्वैरजन्तुभिः सेव्यं ब्रह्मर्षिगणसे वितम् ॥ १९ ॥&lt;br&gt;&#xA;मनोह्रादकरं पुण्यं पवित्रं पापनाशनम् ॥&lt;br&gt;&#xA;तत्र प्रवेशमात्रेण नीलवासाः सरिद्वरा ॥ 5.1.54.२० ॥&lt;br&gt;&#xA;शुक्लवासाऽभवत्सद्यो नष्टपापमला ऽशुभा ॥&lt;br&gt;&#xA;शरच्चन्द्रनिभाकारा धूतपापा पयस्विनी ॥ २१ ॥&lt;br&gt;&#xA;तत्रैव चाश्रमं चक्रे मनःसंहर्षकारणम् ॥&lt;br&gt;&#xA;तत्प्रभृति समाख्यातं सर्वलोकेषु पुण्यदम् ॥ ॥ २२ ॥&lt;br&gt;&#xA;नीलगङ्गेति वै व्यास तीर्थं किल्विषनाशनम् ॥&lt;br&gt;&#xA;अस्मिंस्तीर्थे नरः स्नात्वा हनुमन्तमथार्चयेत् ॥ २३ ॥&lt;br&gt;&#xA;तस्य सिद्धिः करगता भविष्यति न संशयः ॥&lt;br&gt;&#xA;आश्विने मासि सम्प्राप्ते कृष्णपक्षे समाहितः ॥२४॥&lt;br&gt;&#xA;दर्शे पितॄन्समुद्दिश्य श्राद्धं कुर्यान्महालयम् ॥&lt;br&gt;&#xA;तारितं च कुलं सर्वं तेनात्मैकोत्तरं शतम् ॥ २५ ॥&lt;br&gt;&#xA;समगोत्रेषु ये जाताः पूर्वजा निरयवासिनः ॥&lt;br&gt;&#xA;ते सर्वे सद्गतिं यान्ति तेषां लोकाः सनातनाः ॥ २६ ॥&lt;br&gt;&#xA;स्नात्वा तिलाञ्जलिं दद्यात्पितॄ नुद्दिश्य तत्परः ॥&lt;br&gt;&#xA;अक्षया जायते तृप्तिः स्वर्गलोके महीयते ॥ २७ ॥&lt;br&gt;&#xA;भोजयेद्ब्राह्मणान्सप्त श्राद्धं कृत्वा तु पायसैः ॥&lt;br&gt;&#xA;अक्षयं लभते श्राद्ध मश्वमेधफलं भवेत् ॥ २८ ॥&lt;br&gt;&#xA;तीर्थं पुण्यतरं व्यास शृणु चान्यद्वदामि ते ॥&lt;br&gt;&#xA;दुग्धकुण्डमिति ख्यातं त्रिषु लोकेषु विश्रुतम् ॥ २९ ।&lt;br&gt;&#xA;सर्वपापहरं पुण्यं सर्वकामवरप्रदम्॥&lt;br&gt;&#xA;पुरा दुग्धधरा देवी पृथुना धर्ममूर्तिना॥ 5.1.54.३० ॥&lt;br&gt;&#xA;दुग्धं सर्वं हविर्भाव्यं सर्वेषां जीवनप्रदम् ॥&lt;br&gt;&#xA;दत्तं निधाय कुण्डेस्मिंस्तेन दुग्धसरः स्मृतम् ॥ ३१ ॥&lt;br&gt;&#xA;कुण्डे स्नात्वा पयः पीत्वा दत्त्वा गां च पयस्विनीम् ॥&lt;br&gt;&#xA;सर्वबाधाविनिर्मुक्तो धनधान्यसमन्वितः ॥ ॥३२ ॥&lt;br&gt;&#xA;जायते सर्वकालेषु मृतः स्वर्गपुरं व्रजेत् ॥&lt;br&gt;&#xA;ततः पुष्करमासाद्य स्नानदानादिकं चरेत् ॥ ३३ ॥&lt;br&gt;&#xA;सर्वपापविशुद्धात्मा पुष्करस्य फलं लभेत् ॥ ३४॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये नीलगङ्गामाहात्म्यवर्णनन्नाम चतुःपञ्चाशत्तमोऽध्यायः ॥ ५४ ॥ ॥ छ ॥&lt;/p&gt;</description>
    </item>
    <item>
      <title>०५५ विमलोदतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/055_vimalodatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/055_vimalodatIrthamAhAtmyavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;कोऽसौ विन्ध्यगिरिर्ब्रह्मन्कदा काले समागतः ॥&lt;br&gt;&#xA;महाकालवने रम्ये केन वा प्रेषितः पुरा ॥ १ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;पुरा रेवाजलैर्व्यास प्लावितेयं वसुन्धरा ॥&lt;br&gt;&#xA;तदा सर्वसुरैरेवमगस्तिर्मुनिसत्तमः॥२॥&lt;br&gt;&#xA;आराधितो महाभागो धरणीत्राणकारणात्॥&lt;br&gt;&#xA;तदागत्य गिरौ रम्ये विन्ध्ये स मुनिसत्तम ॥ ३ ॥&lt;br&gt;&#xA;एकाग्रमानसो भूत्वा भवानीं विन्ध्यवासिनीम् ॥&lt;br&gt;&#xA;आराधयामास तदा तां च देवीं वरेप्सया ॥ ४ ॥&lt;br&gt;&#xA;कंसविद्रावणकरीमसुराणां क्षयङ्करीम्॥&lt;br&gt;&#xA;भारावतारणीं पुण्यां बलदेवानुजां शुभाम् ॥ ५ ॥&lt;br&gt;&#xA;यशोदागर्भसम्भूतां चाणूरबलमर्दिनीम्॥&lt;br&gt;&#xA;विद्युदाभां नभःस्थां च कृष्णां कृष्णाहिमर्दिनीम्॥६॥&lt;br&gt;&#xA;जननीं देवसेनस्य कवीनां वाचमीश्वरीम् ॥&lt;br&gt;&#xA;गायत्रीं द्विजमुख्यानां व्याहृतिश्छन्दसां वराम् ॥ ७ ॥&lt;br&gt;&#xA;सहस्राक्षीं तथेन्द्रस्य ऋषेश्चारुन्धतीं पराम् ॥&lt;br&gt;&#xA;गवां कामदुघां श्यामां लतां मधुतमप्रियाम् ॥८॥&lt;br&gt;&#xA;अदितिं सर्वमातॄणां पार्वतीं सर्वयोषिताम् ॥&lt;br&gt;&#xA;ज्योत्स्नां चान्द्रमसीं बालां सर्वकामवरप्रदाम् ॥ ९ ॥&lt;br&gt;&#xA;शारदीमृतुवेलायां वृन्दावनचरीं वराम् ॥&lt;br&gt;&#xA;मायिनां वैष्णवीं मायां सर्वदैत्यविमोहिनीम् ॥ 5.1.55.१० ॥&lt;br&gt;&#xA;लक्ष्मीं च श्रीमतामिष्टां यक्षिणीं धनदार्चिताम् ॥&lt;br&gt;&#xA;महोदधीप्सितां वेलां राज्ञां च राजसम्पदम् ॥ ॥११॥&lt;br&gt;&#xA;वेदिकां यज्ञशालानां हविराहवनीं शुभाम् ।&lt;br&gt;&#xA;दक्षिणां सर्वदीक्षाणां सर्वकामफलप्रदाम् ॥१२॥&lt;br&gt;&#xA;एवं स्तुता तदा देवी प्रत्यक्षा विन्ध्यवासिनी ॥&lt;br&gt;&#xA;प्राह प्रसादसुमुखी ऋषीणां प्रवरं ह्यृषिम् ॥ १३ ॥&lt;br&gt;&#xA;वियतां भो द्विजश्रेष्ठ यदस्मत्तोऽभिवाञ्छितम्॥&lt;br&gt;&#xA;यदीप्सिता त्वया वत्स स्तुतिर्मे शुचिना कृता॥ ॥ १४ ॥&lt;br&gt;&#xA;॥ अगस्तिरुवाच ॥ ॥&lt;br&gt;&#xA;यदि मातर्वरो देयो देवानामुपकारिणि ॥&lt;br&gt;&#xA;रेवेयं वर्द्धिता लोके सर्वलोकभयप्रदा ॥१५॥&lt;br&gt;&#xA;तयेदं प्लावितं विश्वं तस्यास्तु ग्रहणं कुरु ॥&lt;br&gt;&#xA;इति सा प्रार्थिता तेन तदा काले महर्षिणा ॥ १६ ॥&lt;br&gt;&#xA;आगात्साध्वी तदा व्यास महाकालवनं शुभम्॥&lt;br&gt;&#xA;सान्त्वपूर्वं वचस्तथ्यमगस्ति मिदमब्रवीत् ॥ १७ ॥&lt;br&gt;&#xA;वारयिष्ये परां देवीं वर्धमानां द्रुतं ह्यृषे ॥&lt;br&gt;&#xA;तावत्कालं न चोत्तिष्ठेद्विन्ध्यो नाम महागिरिः ॥ १८ ॥&lt;br&gt;&#xA;यावत्त्रिकूटे द्वारे त्वं स्थास्य सि ऋषिसत्तम ॥&lt;br&gt;&#xA;देवकार्योद्यतो नित्यं दक्षिणां दिशमुत्तमाम् ॥१९॥&lt;br&gt;&#xA;कुशस्थली महापुण्या पवित्रा पापहारिणी ॥&lt;br&gt;&#xA;पुरी ह्येषा मुनिश्रेष्ठ त्रिषु लोकेषु विश्रुता ॥&lt;br&gt;&#xA;तत्रैवाहं चिरं कालं मातृभिर्निवसामि वै ॥ 5.1.55.२० ॥&lt;br&gt;&#xA;तत्रापि त्वं सदा सिद्धक्षेत्राधिपत्यमाप्नुयाः ॥&lt;br&gt;&#xA;मत्सरो निर्मलं पुण्यं विमलोदं च विश्रु तम् ॥ २१ ॥&lt;br&gt;&#xA;यत्र पुण्यवतां वासो देव्यस्तिष्ठन्ति कोटिशः ॥&lt;br&gt;&#xA;तस्मिंस्तीर्थे नराः स्नात्वा शुचीभूय समाहिताः ॥ २२ ॥&lt;br&gt;&#xA;यजन्ति चैव मां भक्त्या धूपदीपाग्नितर्पणैः ॥&lt;br&gt;&#xA;क्षीरखण्डाज्यभोज्यैश्च भोजयेद्विधिवद्द्विजान् ॥२३॥&lt;br&gt;&#xA;न तेषां दुर्लभं किञ्चित्त्रिषु लोकेषु विद्यते ॥&lt;br&gt;&#xA;धनधान्यधरैश्वर्यपुत्रदारादिसं पदाम् ॥ २४ ॥&lt;br&gt;&#xA;प्राप्यन्ते विविधा भोगा देवानामपि दुर्लभाः ॥&lt;br&gt;&#xA;शत्रुतो न भयं तेषां दस्युभ्यो वा न राजतः ॥ २५ ॥&lt;br&gt;&#xA;न शस्त्रानलतोयौघात्कदा चित्सम्भविष्यति ॥&lt;br&gt;&#xA;दीर्घायुर्बुद्धिमाल्ँलोके उषित्वा शाश्वतीः समाः ॥ २६ ॥&lt;br&gt;&#xA;सर्वपापविशुद्धात्मा मृतः शिवपुरं व्रजेत् ॥&lt;br&gt;&#xA;एवं व्यास पुरीं प्राप्य रम्यां चोज्जयिनीं शुभाम् २७॥&lt;br&gt;&#xA;समाश्रिता तदा देवी सततं विन्ध्यवासिनी ॥&lt;br&gt;&#xA;तस्मिंस्तीर्थे नरः स्नात्वा सर्वपापैः प्रमुच्यते ॥ २८ ॥&lt;br&gt;&#xA;स्त्रियो वा रजो दोषार्ता वन्ध्याः काकबकादिकाः॥&lt;br&gt;&#xA;दुर्भगाः शीलहीनाश्च सर्वकामविवर्जिताः॥२९॥&lt;br&gt;&#xA;विमलोदेऽपि ताः स्नात्वा दृष्ट्वा वै विन्ध्यवासिनीम्॥&lt;br&gt;&#xA;मुच्यन्ते सर्वदो षैस्ता नात्र कार्या विचारणा ॥ 5.1.55.३० ॥&lt;br&gt;&#xA;अपुत्रा प्राप्नुयुः पुत्रान्कन्या वीरपतिं वरम् ॥&lt;br&gt;&#xA;प्राप्यते सर्वसौभाग्यं सर्वकामवरप्रदम् ॥ ३१ ॥&lt;br&gt;&#xA;विद्यावाञ्जायते विप्रः क्षत्रियो विजयी भवेत् ॥&lt;br&gt;&#xA;वैश्यश्च बहुलाभाढ्यः शूद्रः सुखमथाश्नुते ॥ ३२ ॥&lt;br&gt;&#xA;कथां पुण्यवतीमेतां सर्वकामवरप्रदाम्॥&lt;br&gt;&#xA;पठन्वाप्यथवा शृण्वन्गोसहस्रफलं लभेत् ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये विन्ध्यवासिनी विमलोदतीर्थमाहात्म्यवर्णनन्नाम पञ्चपञ्चाशत्तमोऽध्यायः ॥ ५५ ॥ ॥ छ ॥&lt;/p&gt;</description>
    </item>
    <item>
      <title>०५६ क्षातासङ्गममाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/056_xAtAsangamamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/056_xAtAsangamamAhAtmyavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;तीर्थमन्यतरं व्यास क्षातासङ्गमसम्भवम् ॥&lt;br&gt;&#xA;यत्र तु स्नानमात्रेण महापापैः प्रमुच्यते ॥ १ ॥&lt;br&gt;&#xA;अमा वै शनिवारेण यदायाति समाहितः ॥&lt;br&gt;&#xA;पितॄनुद्दिश्य यः कुर्याच्छ्राद्धं चैव तिलोदकम् ॥ २ ॥&lt;br&gt;&#xA;पश्येच्छनैश्चरं देवं स्थावरं लिङ्गमुत्तमम् ॥&lt;br&gt;&#xA;तस्य शानैश्चरी पीडा न भवेत्तु कदाचन ॥ ३ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;महातीर्थं समाख्यातं महाकालवने शुभे ॥&lt;br&gt;&#xA;भूयस्तु श्रोतुमिच्छामि विस्तरेण तपोधन ॥४॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;श्रूयतां भो द्विजश्रेष्ठ कथा पौराणिकी शुभा ॥&lt;br&gt;&#xA;यस्याः श्रवणमात्रेण महापापक्षयो भवेत् ॥५ ॥&lt;br&gt;&#xA;रेवा चर्मण्वती क्षाता तिस्रो नद्यः पुराऽनघ ॥&lt;br&gt;&#xA;जातास्त्रैलोक्यपावन्यो भुवि चामरकण्टकात् ॥ ६ ॥&lt;br&gt;&#xA;पुण्याः पुण्यजला रम्याः पवित्राः पापहारकाः ॥&lt;br&gt;&#xA;पुनन्त्यः सर्वलोकानां स्नानात्पानात्तथापगाः॥ ७ ॥&lt;br&gt;&#xA;एकदोपवने रम्ये मान्धातृक्षेत्र उत्तमे ॥&lt;br&gt;&#xA;मिथो रमन्ति संहृष्टाः परस्परजिगीषया ॥ ८ ॥&lt;br&gt;&#xA;किञ्चिद्दोषप्रसङ्गेन मिथो भेदो ह्यजायत ॥&lt;br&gt;&#xA;रेवासङ्गं परित्यक्ता भित्त्वा विन्ध्यगिरिं वरम् ॥ ९ ॥&lt;br&gt;&#xA;महाकालवने रम्ये समा याता सरिद्वरा ॥&lt;br&gt;&#xA;यत्र शिप्रा महापुण्या पुरी ह्येषाऽमरावती ॥ 5.1.56.१० ॥&lt;br&gt;&#xA;सर्वतीर्थवरं श्रेष्ठं नामा रुद्रसरः स्मृतम् ॥&lt;br&gt;&#xA;भुक्तिमुक्तिप्रदं नित्यं सिद्धर्षिगण सेवितम्॥ ११ ॥&lt;br&gt;&#xA;तत्रागत्य पुरा क्षाता शिप्रासङ्गं समाश्रिता ॥&lt;br&gt;&#xA;तत्र तीर्थं परं जातं क्षातासङ्गमसञ्ज्ञितम् ॥&lt;br&gt;&#xA;यत्र धूतरजा जातः सद्यः प्रोक्तो विभावसुः ॥ १२ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कथं सूर्यस्त्वया प्रोक्तो विरजो ह्यभवत्पुरा ॥&lt;br&gt;&#xA;एतद्वेदितुमिच्छामि त्वत्तो ब्रह्मविदांवर ॥ १३ ॥ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;पुरानुसूर्यां सावित्रीं त्वष्टा स्वतनयां ददौ ॥ १४ ॥&lt;br&gt;&#xA;पतिधर्मरता नित्यं सिषेवे लोकचक्षुषे ॥&lt;br&gt;&#xA;तस्यां वै मिथुनं जज्ञे लोकसाक्षिविभावसोः ॥ १५ ॥&lt;br&gt;&#xA;यमो वैवस्वतो जातो यमुना लोकपावनी ॥&lt;br&gt;&#xA;ततस्त्वष्टाऽब्रवीच्छायां स्वकीयां सूनृतां गिरम् ॥ १६ ॥&lt;br&gt;&#xA;मिथुनं मे तवोत्सङ्गे धृतं त्वं परिपालय ॥&lt;br&gt;&#xA;तावदेवमिह च्छाये यावत्पितुर्गृहेचरी ॥ १७ ॥&lt;br&gt;&#xA;रविभक्तिरता नित्यं चर त्वं मम वेश्मनि ॥&lt;br&gt;&#xA;नो वाच्याहं कदा च्छाये पितुर्वेश्मगता रवेः ॥ १८ ॥&lt;br&gt;&#xA;एवं सा समयं कृत्वा सावित्री ह्यगमत्तदा ॥&lt;br&gt;&#xA;पितुर्वेश्मगता बाला सवितुर्भयविह्वला ॥ १९ ॥&lt;br&gt;&#xA;पित्र निवारिता सद्यो वडवारूपधारिणी ॥&lt;br&gt;&#xA;विचचार वने रम्ये बहुलोदकशाड्वले ॥ 5.1.56.२० ॥&lt;br&gt;&#xA;एकदा याचिता तेन वैवस्वतेन बुभुक्षता ॥&lt;br&gt;&#xA;नोदनं वै तया दत्तं याचमानाय तत्क्षणात् ॥ २१ ॥&lt;br&gt;&#xA;तदा पदाहता तेन च्छाया तं च शशाप ह ॥&lt;br&gt;&#xA;यतस्त्वं मे पदाघातं कृतवान्बालभावनात् ॥ ॥ २२ ॥&lt;br&gt;&#xA;तस्मात्त्वं च पदा खञ्जो भविष्यसि न संशयः ॥&lt;br&gt;&#xA;एवं शप्तो रुजाक्रान्तो विललाप शुचार्दितः ॥ २३ ॥&lt;br&gt;&#xA;एतस्मिन्नन्तरे व्यास परिभूय वसुन्धराम् ॥&lt;br&gt;&#xA;भावयन्सकलाल्ँलोकान्ग्रहचारी विभावसुः ॥ २४ ॥&lt;br&gt;&#xA;दृष्ट्वा च तनयं पङ्गुमित्युवाच विभावसुः ॥&lt;br&gt;&#xA;किमिदं वत्स ते कष्टं कुतः प्राप्तं त्वयाऽनघ ॥ २५ ॥&lt;br&gt;&#xA;इति पृष्टो यदा तेन सवित्रा लोकभास्वता ॥&lt;br&gt;&#xA;उवाच गद्गदा वाचं यमः संयमिनीपतिः ॥ २६ ॥&lt;br&gt;&#xA;प्रातराशाय मे नाथ याचितं मातुरन्तिकात् ॥&lt;br&gt;&#xA;नो दत्तं भोजनं क्षिप्रं बालभावेन ताडिता ॥ २७ ॥&lt;br&gt;&#xA;पादौ मे गलितौ सद्यो मातुः शापपराभवौ ॥&lt;br&gt;&#xA;तच्छ्रुत्वा मोहमापन्नो रविर्ध्यानपरायणः ॥ २८ ॥&lt;br&gt;&#xA;विचित्रमिदमाख्यातं मातुः शापस्य कारणम् ॥&lt;br&gt;&#xA;एवं ध्यात्वा चिरं कालं ज्ञातवान्रविरंशुमान् ॥ ॥ २९ ॥&lt;br&gt;&#xA;नेयं सा रुचिरापाङ्गी त्वाष्ट्री लोकस्य पावनी ॥&lt;br&gt;&#xA;केयं वा कुत आयाता कासि त्वं च शुचिस्मिते ॥ 5.1.56.३० ॥&lt;br&gt;&#xA;॥ छायोवाच ॥ ॥&lt;br&gt;&#xA;नानुसूर्या महाराज छाया तस्याः स्वसम्भवा ॥&lt;br&gt;&#xA;गता वै सा पितुर्गेहे वारिताहं तयाऽनघ ॥ ३१ ॥&lt;br&gt;&#xA;सवित्रे नैव वक्तव्यं छाये किञ्चित्कथञ्चन ॥&lt;br&gt;&#xA;एष मे समयो नाथ तेनाहं मौनमास्थिता ॥ ३२ ॥&lt;br&gt;&#xA;तच्छ्रुत्वा भगवांस्त्वष्टुः समीपं रोषमास्थितः ॥&lt;br&gt;&#xA;जगाम सहसा भानुर्बहुरोषसमन्वितः ॥ ॥ ३३ ॥&lt;br&gt;&#xA;तं दृष्ट्वा सहसोत्थाय त्वष्टा लोकपितामहः ॥&lt;br&gt;&#xA;पाद्यार्घ्याचमनीयं च मधुपर्कैरपूजयत् ॥ ३४ ॥&lt;br&gt;&#xA;नत्वा पादौ परिक्रम्य बहुमानपुरः सरम् ॥&lt;br&gt;&#xA;उवाच मधुरया वाचा प्रियं ते करवाम किम् ॥ ३५ ॥&lt;br&gt;&#xA;॥ रविरुवाच ॥ ॥&lt;br&gt;&#xA;क्व सानुसूर्या सावित्री ममानुप्रियकारिणी ॥&lt;br&gt;&#xA;आगता ते गृहं तात मम मार्गानुमोदिनी ॥ ३६ ॥&lt;br&gt;&#xA;॥ त्वष्टोवाच ॥ ॥&lt;br&gt;&#xA;न जानीमो वयं तात प्रिया मे क्व गता सुता ॥&lt;br&gt;&#xA;इत्युक्ते वचने त्वष्ट्रा रविर्दुश्चिन्तमानसः ॥ ३७ ॥&lt;br&gt;&#xA;किं करोमि क्व गच्छामि क्व च प्रियतरा मम ॥&lt;br&gt;&#xA;इति सम्भाषमाणे तु त्वष्टा वाक्यमथाब्रवीत् ॥ ३८ ॥&lt;br&gt;&#xA;तव तेजः परिभ्रष्टा भग्ना क्वापि गताबला ॥&lt;br&gt;&#xA;यदि ते वल्लभा भार्या तेजस्त्वं परिशामय ॥ ३९ ॥&lt;br&gt;&#xA;॥ सूर्य उवाच ॥ ॥&lt;br&gt;&#xA;यद्येवं दुस्सहं तेजो मम पूर्वपितामह ॥&lt;br&gt;&#xA;तदा ते रोचते सम्यग्यथा स्याद्वै तथा कुरु॥5.1.56.४०॥&lt;br&gt;&#xA;इति सूर्यवचः श्रुत्वा शाणं कृत्वा सुदर्शनम्॥&lt;br&gt;&#xA;घृष्टितः क्षुरधारेण लघीयान्निर्मलोऽभवत्॥४१॥&lt;br&gt;&#xA;तस्य घृष्टितमात्रेण त्वष्टा चक्रे विवस्वतः ॥&lt;br&gt;&#xA;शाणं सुदर्शनं चक्रं सैकता मणिजातयः ॥ ४२ ॥&lt;br&gt;&#xA;तदा त्वष्टाऽब्रवीद्वाक्यं मधुरं सूर्यसन्निधौ ॥&lt;br&gt;&#xA;महाकाल वने रम्ये वडवारूपगीरणी ॥ ४३ ॥&lt;br&gt;&#xA;गृह्यतां भोः सुरश्रेष्ठ शीघ्रं गच्छतु शाड्वले ॥&lt;br&gt;&#xA;यत्र शिप्रा सरिच्छ्रेष्ठा यत्र क्षाता समागता ॥ ४४ ॥&lt;br&gt;&#xA;उभयोः सङ्गमो यत्र तत्र मुक्तिर्न संशयः ॥&lt;br&gt;&#xA;तत्र तां सुभगां पत्नीं प्राप्स्यसि त्वं न संशयः ॥ ४५ ॥&lt;br&gt;&#xA;इति तस्य वचः श्रुत्वा सविता सर्वतापनः ॥&lt;br&gt;&#xA;तत्रागमद्वनं यत्र महाकालस्य पावनम् ॥ ४६ ॥&lt;br&gt;&#xA;क्षातासङ्गमसंयुक्ता यत्र शिप्रा पयस्विनी ॥&lt;br&gt;&#xA;तत्र भुक्तिश्च मुक्तिश्च धनधान्यसमागमः ॥ ४७ ॥&lt;br&gt;&#xA;तत्रागत्य प्रियां भार्यां वडवारूपधारिणीम् ॥&lt;br&gt;&#xA;ददर्श तां पुनः श्यामां हरिरूपधरो हरिः ॥ ४८ ॥&lt;br&gt;&#xA;नासिकाघ्राणमात्रेण यत्र जातौ सुतावुभौ ॥&lt;br&gt;&#xA;दर्शनीयौ सुनृम्णाङ्गौ भिषजौ तौ दिवौकसाम् ॥ ४९ ॥&lt;br&gt;&#xA;छाया च सुषुवे तत्र मिथुनं द्विजसत्तम ॥&lt;br&gt;&#xA;तापीं शनैश्चरं चैव सर्वलोकप्रतापनम् ॥5.1.56.५०॥&lt;br&gt;&#xA;शनि योगे यदामा वै जायते सर्वकामदा ॥&lt;br&gt;&#xA;तदा स्नानं च दानं च श्राद्धं चैव तु कारयेत् ॥ ५१ ॥&lt;br&gt;&#xA;तस्य हस्तगता लक्ष्मीर्जायते सर्वदा भुवि ॥&lt;br&gt;&#xA;क्षाता सङ्गमे नरः स्नात्वा दानं दत्त्वा च शक्तितः ॥ ५२ ॥&lt;br&gt;&#xA;स्थावरेशं समभ्यर्च्य तस्य पापक्षयो भवेत् ॥&lt;br&gt;&#xA;सौरिः शनैश्चरो मन्दः कृष्णोऽनन्तोंऽतको यमः ॥ ५३ ॥&lt;br&gt;&#xA;पिङ्गश्छायासुतो बभ्रुः स्थावरः पिप्पलायनः ॥&lt;br&gt;&#xA;एतानि शनिनामानि प्रातःकाले पठेन्नरः ॥ ५४ ॥&lt;br&gt;&#xA;तस्य शानैश्चरी पीडा न भवेत्तु कदाचन ॥&lt;br&gt;&#xA;यमधर्मोऽपि चात्रैव तपस्तेपे सुदुस्तरम् ॥ ५५ ॥&lt;br&gt;&#xA;यज्ञकुण्डोत्तरे भागे यत्र तिष्ठति मारुतिः ॥&lt;br&gt;&#xA;धर्मसरेति विख्यातं नाम्ना तत्तीर्थमुत्तमम् ॥ ५६ ॥&lt;br&gt;&#xA;यत्र सिद्धिं परां प्राप्तस्तपसा पवनात्मजः ॥&lt;br&gt;&#xA;तस्मिंस्तीर्थे नरः स्नात्वा दत्त्वा वै कांस्यभाजनम् ॥ ५७ ॥&lt;br&gt;&#xA;सवासो मणिमु क्ताभिः काञ्चनालङ्कृतं वरम् ॥&lt;br&gt;&#xA;ब्राह्मणेभ्यः स्वलङ्कृत्य वेदविद्भ्यश्च सादरम् ॥ ५८ ॥&lt;br&gt;&#xA;मातृलोकं समुत्तीर्णो ब्रह्मलोके महीयते ॥&lt;br&gt;&#xA;श्रावणे मास्युभे पक्षे एकादश्यां तु यो नरः ॥ ५९ ॥&lt;br&gt;&#xA;धर्मतीर्थे सदाचारी स्नानदानादिकाः क्रियाः ॥&lt;br&gt;&#xA;करोति सततं तस्य विष्णुलोकः सनातनः ॥ 5.1.56.६० ॥&lt;br&gt;&#xA;च्यवनाश्रमे नरः स्नात्वा च्यवनेश्वरं विलोकयेत् ॥&lt;br&gt;&#xA;यत्र सिद्धिं गतौ पुण्यावश्विनौ भिषजां वरौ ॥ ६१ ॥&lt;br&gt;&#xA;च्यवनस्य प्रसादेन देवपङ्क्तिमवापतुः ॥&lt;br&gt;&#xA;च्यवनेन पुरा दृष्टिः प्राप्ता वै देवभेषजात् ॥ ६२ ॥&lt;br&gt;&#xA;तस्मिंस्तीर्थे द्विजश्रेष्ठ दिव्यदृष्टिर्भवेन्नरः ॥&lt;br&gt;&#xA;अत्रैव प्राप्तवान्सूर्यः साग्निहोत्राश्रमं परम् ॥ ६३ ॥&lt;br&gt;&#xA;अनु सूर्यां महाभागां सावित्रीं लोकविश्रुताम्॥&lt;br&gt;&#xA;सूर्यलोकं समासाद्य बुभुजे विपुलां श्रियम्॥६४॥&lt;br&gt;&#xA;तस्माद्व्यास परं तीर्थं क्षातासङ्गमसञ्ज्ञितम्॥&lt;br&gt;&#xA;सर्वपापहरं पुण्यं सर्वकामवरप्रदम्॥६५॥&lt;br&gt;&#xA;य एतां तु कथां पुण्यां शृणोति भुवि भक्तितः॥&lt;br&gt;&#xA;पठेद्वा प्रातरुत्थाय तस्य पुण्यफलं शृणु॥६६॥&lt;br&gt;&#xA;कपिलागोसहस्रेण फलं भवति पर्वणि ॥&lt;br&gt;&#xA;तत्फलं समवाप्नोति नात्र कार्या विचारणा ॥ ६७ ॥ ॥&lt;br&gt;&#xA;इति श्रीस्कान्दे महापुराण एकाशीतिसा हस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये क्षातासङ्गममाहात्म्यवर्णनन्नाम षट्पञ्चाशत्तमोऽध्यायः ॥ ५६ ॥ ॥ छ ॥&lt;/p&gt;</description>
    </item>
    <item>
      <title>०५७ गयातीर्थप्रशंसावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/057_gayAtIrthaprashaMsAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/057_gayAtIrthaprashaMsAvarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;शृणु व्यास प्रवक्ष्यामि तीर्थमेकमतः परम् ॥&lt;br&gt;&#xA;तीर्थानामुत्तमं तीर्थं गयानामेति नामतः ॥ १ ॥&lt;br&gt;&#xA;तत्र स्नात्वा नरो नित्यं मुच्यते च ऋणत्रयात् ॥&lt;br&gt;&#xA;देवान्पितॄन्समभ्यर्च्य विष्णुलोकं स गच्छति ॥ २ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कीकटेषु गया पुण्या नदी पुण्या पुनः पुना ॥&lt;br&gt;&#xA;च्यवनस्याश्रमः पुण्यः पुण्यो राजगिरिस्तथा ॥ ३ ॥&lt;br&gt;&#xA;स कथं विदितो देशे महाकालवने शुभे ॥&lt;br&gt;&#xA;एतद्वेदितुमिच्छामि विस्तरेण तपोधन ॥ ॥। ४ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;शृणु व्यास कथां पुण्यां पवित्रां पापहारिणीम् ॥&lt;br&gt;&#xA;यस्याः श्रवणमात्रेण पितरो यान्ति सद्गतिम् ॥ ५ ॥&lt;br&gt;&#xA;पुरा कृतयुगे पुण्ये युगादिदेवनामतः ॥&lt;br&gt;&#xA;राजासीत्स तु धर्मात्मा पुण्यश्रवणकीर्तनः ॥ ६ ॥&lt;br&gt;&#xA;तस्य पालयतः सम्यक्प्रजाः पुत्रानिवौरसान् ॥&lt;br&gt;&#xA;बभूवुः सर्वसम्पन्ना वर्धमानाः समन्ततः ॥ ७ ॥&lt;br&gt;&#xA;धर्मश्चतुष्पदो नित्यं यस्मिन्राज्ञि प्रशासति ॥&lt;br&gt;&#xA;कालवर्षी च पर्जन्य ऋतवः स्वाङ्गचारिणः ॥ ८ ॥&lt;br&gt;&#xA;बहुसस्यफला पृथ्वी गावश्च बहुदुग्धदाः ॥&lt;br&gt;&#xA;वेदवादरता विप्राः क्षत्त्रिया बाहुशालिनः ॥ ९ ॥&lt;br&gt;&#xA;वैश्या धनपरा नित्यं शूद्राः शुश्रूषणे रताः ॥&lt;br&gt;&#xA;वर्णाश्रमरताः सर्वे सर्वे धर्मोपदेशकाः ॥ 5.1.57.१० ॥&lt;br&gt;&#xA;श्रुतिस्मृतिपरो धर्मो हृष्टपुष्टजनाकरः ॥&lt;br&gt;&#xA;नाधिव्याध्यभिभूतश्च लक्ष्यते कोऽपि मानवः ॥ ११ ॥&lt;br&gt;&#xA;दुःशीला दुर्भगा नारी विधवा नैव लक्ष्यते ॥&lt;br&gt;&#xA;बहुपुत्राऽल्पपुत्रा च मृतपुत्रा न वन्ध्यका ॥१२॥&lt;br&gt;&#xA;रूपशीलगुणोपेता पतिव्रतपरायणा ॥&lt;br&gt;&#xA;नो मार्गः कण्टसङ्कीर्णो दस्युदोषैश्च दूषितः ॥ १३ ॥&lt;br&gt;&#xA;हूयतां भुज्यतां शश्वद्दीयतां च गृहेगृहे ॥&lt;br&gt;&#xA;दयादानतपोहोमजपयज्ञक्रियापराः ॥ १४ ॥&lt;br&gt;&#xA;जनाः सर्वत्र दृश्यन्ते सर्वधर्म परायणाः ॥&lt;br&gt;&#xA;चतुष्पादचरो धर्मो ह्यधर्मोऽपादविग्रहः॥ १५ ॥&lt;br&gt;&#xA;एवं राजा स धर्मात्मा युगादिदेवसञ्ज्ञितः ॥&lt;br&gt;&#xA;येनेयं पालिता पृथ्वी धर्मेण वर्धिताः प्रजाः ॥ १६ ॥&lt;br&gt;&#xA;अवन्त्यां च पुरा व्यास यज्ञकोटिं समाचरत् ॥&lt;br&gt;&#xA;तस्मिन्कालेतिविक्रान्तस्तुहण्डो नाम दानवः ॥ १७ ॥&lt;br&gt;&#xA;तेन सर्वं वशं नीतं चरा चरमिदञ्जगत् ॥&lt;br&gt;&#xA;घोरं तप्त्वा तपः पुण्यं ब्रह्मलब्धवरः खलः ॥ १८ ॥&lt;br&gt;&#xA;नैव देवा न यज्ञाश्च वेदमार्गविवर्जिताः ॥&lt;br&gt;&#xA;देवतापूजनं नास्ति स्वधा स्वाहा न दृश्यते ॥ १९ ॥&lt;br&gt;&#xA;उत्सन्नो धर्ममार्गोऽयं शाश्वतो वै दुरात्मना ॥&lt;br&gt;&#xA;नष्टप्रायाः सुरास्तेन कृताः सर्वे द्विजोत्तमाः ॥5.1.57.२०॥&lt;br&gt;&#xA;ब्रह्माणं शरणं जग्मुः पितृभिः सह साधुभिः ॥&lt;br&gt;&#xA;किं कुर्मो वा क्व गच्छाम तुहण्डेन पराजिताः ॥ २१ ॥&lt;br&gt;&#xA;इति श्रुत्वा वचस्तेषां ब्रह्मा लोकपितामहः ॥&lt;br&gt;&#xA;समुत्थाय ततः सर्वैर्विष्णुलोकं जगाम ह ॥ २२ ॥&lt;br&gt;&#xA;तत्र गत्वा समाराध्य विष्णुं देवगणैः सह ॥&lt;br&gt;&#xA;स्तुतिं पुरुषसूक्तेन विष्णोरतुलतेजसः ॥ २३॥&lt;br&gt;&#xA;प्रचक्रुः सर्व एवैते ह्यात्मनोभ्युदयाय च ॥&lt;br&gt;&#xA;तदा तेषां शमिच्छन्ती वागुवाचाशरीरिणी ॥ २४ ॥&lt;br&gt;&#xA;श्रूयतां भोः सुरश्रेष्ठा भवतां श्रेय उत्तमम् ॥&lt;br&gt;&#xA;यूयं यात क्षितौ क्षिप्रं महाकालवनं प्रति ॥ २५ ॥&lt;br&gt;&#xA;गुह्याद्गुह्यतरं पुण्यं पवित्रं पापनाशनम् ॥&lt;br&gt;&#xA;नो यत्र मायिनां माया प्रकाशयति भूतले ॥ २६ ॥&lt;br&gt;&#xA;सर्वतीर्थमयं तीर्थं कोटितीर्थवरप्रदम् ॥&lt;br&gt;&#xA;यत्र शिप्रा सरिच्छ्रेष्ठा सर्वकामफलप्रदा ॥ २७ ॥&lt;br&gt;&#xA;दैत्यान्तकारिणी दिव्या महाकाली कुलेश्वरी ॥&lt;br&gt;&#xA;कोटिकोटिगणाकीर्णा मातॄ णां शक्तिवर्धिनी ॥ २८ ॥&lt;br&gt;&#xA;यत्र गया महापुण्या फल्गुश्चैव महानदी ॥&lt;br&gt;&#xA;पुरुषोत्तमगिरिश्रेष्ठो यत्र बुद्धगया स्मृता ॥ २९ ॥&lt;br&gt;&#xA;तथैवाद्यगया ख्याता त्रिषु लोकेषु विश्रुता ॥&lt;br&gt;&#xA;विष्णोः षोडशपदीतीर्थं गदाधरविनिर्मितम् ॥ 5.1.57.३० ॥&lt;br&gt;&#xA;सर्वपापहरा पुण्या यत्र प्राची सरस्वती ॥&lt;br&gt;&#xA;महासुरनदी प्रोक्ता यत्र तिष्ठति पुण्यदा ॥ ३१ ॥&lt;br&gt;&#xA;न्यग्रोधश्चाक्षयो नित्यः पुरा प्रोक्तो महर्षिणा॥&lt;br&gt;&#xA;तत्रैव सा शिला प्रोक्ता प्रेतमोक्षकरी शुभा ॥ ३२॥&lt;br&gt;&#xA;तत्रैव सन्ति ताः सर्वा देवताः पितृकल्पजाः ॥&lt;br&gt;&#xA;सर्वाक्षरमयोङ्कारः सर्वदेवमयो हरिः ॥ ३३ ॥&lt;br&gt;&#xA;सर्वतीर्थमया देवा गयातीर्थमनुत्तमम्॥&lt;br&gt;&#xA;शीघ्रं गच्छत तत्रैव परां सिद्धि मवाप्स्यथ ॥ ३४ ॥&lt;br&gt;&#xA;यत्र प्रविष्टमात्रेण पितरो निरयस्थिताः ॥&lt;br&gt;&#xA;ते सर्वे स्वर्गमायान्ति ब्रह्मभूयाय कल्पते ॥ ३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये गयातीर्थमाहात्म्ये गयातीर्थप्रशंसावर्णनं नाम सप्तपञ्चा शत्तमोऽध्यायः ॥ ५७ ॥ ॥ छ ॥&lt;/p&gt;</description>
    </item>
    <item>
      <title>०५८ श्राद्धविधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/058_shrAddhavidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/058_shrAddhavidhivarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;विचित्रमिदमाख्यातं गयामाहात्म्यमुत्तमम् ॥&lt;br&gt;&#xA;भगवन्भवता सर्वं विदितं विश्वमूर्तिना ॥ १ ॥&lt;br&gt;&#xA;तत्सर्वं श्रोतुमिच्छामि श्राद्धस्य फलमुत्तमम् ॥&lt;br&gt;&#xA;क्षेत्रस्य च द्विजश्रेष्ठ विस्तरेण तपोधन ॥ २ ॥&lt;br&gt;&#xA;कियन्तः पितरो नित्यं तृप्ता यान्ति सुरालयम् ॥&lt;br&gt;&#xA;केषां के पितरः प्रोक्ताः किमुद्देश्याः पुराऽनघ ॥ ३ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;धन्योऽसि कृतकृत्योऽसि यस्य ते नैष्ठिकी मतिः ॥&lt;br&gt;&#xA;तथापि शृणु वै वत्स श्राद्धस्य विधिमुत्तमम् ॥ ४ ॥&lt;br&gt;&#xA;श्राद्धे प्रकल्पिता लोकाः श्राद्धे धर्मः प्रतिष्ठितः ॥&lt;br&gt;&#xA;श्राद्धे यज्ञा हि तिष्ठन्ति सर्वकर्मफलप्रदाः ॥ ५ ॥&lt;br&gt;&#xA;श्रद्धया दीयते किञ्चिद्दैवं ब्रह्माग्नितर्पणम् ॥&lt;br&gt;&#xA;श्राद्धं तु तद्विजानीयात्पुरा प्रोक्तं मह र्षिणा ॥ ६ ॥&lt;br&gt;&#xA;मनुष्या ऋषयः सर्वे सुरसिद्धाश्च राक्षसाः ॥&lt;br&gt;&#xA;गन्धर्वाः किन्नरा नागा ब्रह्मेशानसुरेश्वराः ॥ ७ ॥&lt;br&gt;&#xA;त्रीन्पितॄंश्च समुद्दिश्य श्राद्धं दद्युः समाहिताः ॥&lt;br&gt;&#xA;प्राप्नुवन्त्यखिलान्कामान्सर्वान्व्यास मनोगतान् ॥ ८ ॥&lt;br&gt;&#xA;एवं परम्परामार्गं प्रवर्तन्ते सनातनम् ॥&lt;br&gt;&#xA;तथापि पितरो ह्येते समाख्याततमा भुवि ॥ ९ ॥&lt;br&gt;&#xA;तत्सर्वं सम्प्रवक्ष्यामि यथा श्रुतं तथा शृणु ॥&lt;br&gt;&#xA;त एते पितरो देवा देवाश्च पितरस्तथा ॥ 5.1.58.१० ॥&lt;br&gt;&#xA;अन्योन्यं पितरो ह्येते देवाः पितृगणैः सह ॥&lt;br&gt;&#xA;मार्कण्डेन पुरा पृष्टं प्रश्नमेतद्द्विजोत्तम ॥ ११ ॥&lt;br&gt;&#xA;निबोध त्वं मतं सर्वं यदुक्तं तत्समाहितः ॥&lt;br&gt;&#xA;यावन्तस्ते पितृगणास्तस्मिल्ँलोके च ये गताः ॥ १२ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;सप्तैते यजतां श्रेष्ठाः सर्वे पितृगणाः स्मृताः ॥&lt;br&gt;&#xA;चत्वारो मूर्तिमन्तो वै त्रयस्तेषां च मूर्तयः ॥ ॥ १३ ॥&lt;br&gt;&#xA;तेषां लोकं विसर्गं च कीर्तयिष्यामि तच्छणु ॥&lt;br&gt;&#xA;प्रभावं त्वं महत्त्वं च विस्तरेण तपोधन ॥ १४ ॥&lt;br&gt;&#xA;धर्ममूर्तिधरास्तेषां तपो ये परमं गताः॥&lt;br&gt;&#xA;तेषां नामानि लोकांश्च कीर्तयिष्यामि तच्छृणु॥ १५ ॥&lt;br&gt;&#xA;लोकाः सनातना नाम यत्र तिष्ठन्ति भास्वराः ॥&lt;br&gt;&#xA;अमूर्तयः पितृगणास्ते वै पुत्राः प्रजापतेः ॥ १६ ॥&lt;br&gt;&#xA;विराजस्य द्विजश्रेष्ठ वैराजा इति नः श्रुतम् ॥&lt;br&gt;&#xA;यजन्ते तान्देवगणा विधिदृष्टेन कर्मणा ॥ १७ ॥&lt;br&gt;&#xA;एते वै योगविभ्रष्टा लोकान्प्राप्य सनातनान् ॥&lt;br&gt;&#xA;पुनर्युगसहस्रान्ति जायन्ते ब्रह्मवादिनः ॥ १८ ॥&lt;br&gt;&#xA;ते प्राप्य तां स्मृतिं भूयः साङ्ख्ययोगमनुत्तमम् ॥&lt;br&gt;&#xA;यान्ति योगगतिं सिद्धाः पुनरावृत्तिदुर्लभाम् ॥ १९ ॥&lt;br&gt;&#xA;एते स्युः पितरस्तात योगिनां योगवर्धनाः ॥&lt;br&gt;&#xA;आप्याययन्ति ये पूर्वं सोमं योगबलेन वै ॥ 5.1.58.२० ॥&lt;br&gt;&#xA;तस्माच्छ्राद्धानि देयानि योगिनां द्विजसत्तम ॥&lt;br&gt;&#xA;एष वै प्रथमः कल्पः सोमपानामनुत्तमः ॥ २१ ॥&lt;br&gt;&#xA;एतेषां मानसी कन्या मेना नाम महागिरेः ॥&lt;br&gt;&#xA;पत्नी हिमवतः श्रेष्ठा यस्यां मैनाक उच्यते ॥ २२ ॥&lt;br&gt;&#xA;मैनाकस्य सुतः श्रीमान्क्रौञ्चो नाम महागिरिः ॥&lt;br&gt;&#xA;अग्निष्वात्ताः पितृगणास्तत्र तिष्ठन्ति भास्वराः ॥ २३ ॥&lt;br&gt;&#xA;याम्यां बर्हिषदश्चासन्यमाश्च पश्चिमां दिशम् ॥&lt;br&gt;&#xA;सोमपाश्चोत्तरां प्राप्ता दिशं धनदपालिताम्॥ २४ ॥&lt;br&gt;&#xA;अमूर्तिमन्तावाकाशे कव्यवाडनलौ क्षितौ ॥ ॥ २५ ॥&lt;br&gt;&#xA;यक्षरक्षःपिशाचाश्च यजन्ते भावितात्मनः ॥&lt;br&gt;&#xA;साध्या देवान्यजन्ति स्म विश्वेदेवा ऋषींस्तथा ॥ २६ ॥&lt;br&gt;&#xA;मानवाः श्राद्धदेवं च ऋषयो ब्रह्म सनातनम् ॥&lt;br&gt;&#xA;एवं परम्पराप्राप्तः श्राद्धधर्मः सनातनः ॥ २७ ॥&lt;br&gt;&#xA;देवकार्यात्परं कार्यं पितृकार्यं विशिष्यते ॥&lt;br&gt;&#xA;भरद्वाजात्मजाः सप्त श्राद्धधर्मपराय णाः ॥ २८ ॥&lt;br&gt;&#xA;जातिस्मरत्वमापन्ना निर्वाणपदवीं गताः॥&lt;br&gt;&#xA;गुरोश्च दोग्ध्रीं गां हत्वा सप्तैते वै द्विजाधमाः ॥ २९ ॥&lt;br&gt;&#xA;पितॄनुद्दिश्य ते सर्वे भक्षयन्तः क्षुधा र्दिताः ॥&lt;br&gt;&#xA;तेन पुण्यप्रभावेन योगभ्रष्टा दिवं गताः ॥ 5.1.58.३० ॥&lt;br&gt;&#xA;सप्त जातिस्मरास्ते वै योगयुक्ता बभूविरे ॥&lt;br&gt;&#xA;तस्माच्छ्राद्धं परं प्रोक्तं सूरिभिः परमात्मभिः ॥ ३१ ॥&lt;br&gt;&#xA;श्राद्धे प्रतिष्ठिता लोकाः श्राद्धे योगः परन्तप ॥&lt;br&gt;&#xA;एवं ते पितरः प्रोक्ताः श्राद्धस्य च विधिं शृणु ॥ ३२ ॥&lt;br&gt;&#xA;ब्रह्मचर्यरतो दान्तो न क्रोधी न च मत्सरी ॥&lt;br&gt;&#xA;शौचाचारपरो धीरः शास्त्रदृष्टिर्जितेन्द्रियः ॥३३ ॥&lt;br&gt;&#xA;एवं यः कुरुते श्राद्धं तीर्थे चैव विशेषतः ॥&lt;br&gt;&#xA;ततोऽधिकतरा प्रोक्ता तृप्तिर्व्यास क्षयेऽहनि ॥ ३४ ॥&lt;br&gt;&#xA;वृद्धिश्राद्धे तथा प्रोक्ता महालये शताधिका ॥&lt;br&gt;&#xA;ततो दशगुणा प्रोक्ता प्रयागे द्विजसत्तम ॥ ३५ ॥&lt;br&gt;&#xA;प्रयागाद्दशगुणा तृप्तिः कुरुक्षेत्रे च सत्तम ॥&lt;br&gt;&#xA;कुरुक्षेत्रात्ततो व्यास दशाधिका गया स्मृता ॥ ३६ ॥&lt;br&gt;&#xA;ततो दशाधिका व्यास महाकालवने शुभे ॥&lt;br&gt;&#xA;अवन्त्यां सर्वतः पुण्यं गयातीर्थे च सर्वदा ॥ ३७ ॥&lt;br&gt;&#xA;येषां निरयमापन्नाः पितरो जन्मजन्मनि ॥&lt;br&gt;&#xA;तेषामुद्धरणार्थाय तीर्थमेतत्सुदुर्लभम्॥३८॥&lt;br&gt;&#xA;सकृत्स्मरणमात्रेण पितॄणा दत्तमक्षयम् ॥&lt;br&gt;&#xA;ये नरा रणमध्यस्थाः पितृवंशविवर्जिताः ॥ ३९ ॥&lt;br&gt;&#xA;गर्भपाते मृता ये च नामगोत्रच्युतास्तथा ॥&lt;br&gt;&#xA;स्वगोत्रे परगोत्रे वा आत्मघातमृताः परे ॥ 5.1.58.४० ॥&lt;br&gt;&#xA;तेषामुद्धरणार्थाय तत्र श्राद्धं विधीयताम् ॥&lt;br&gt;&#xA;उद्बन्धनमृता ये च विषशस्त्रैर्मृताश्च ये॥ ४१ ॥&lt;br&gt;&#xA;दष्ट्रिभिर्व्यङ्गतो वापि दौर्ब्राह्मण्ये मृताश्च ये॥&lt;br&gt;&#xA;तेषामुद्धर णार्थाय अत्र श्राद्धं विधीयते ॥ ४२ ॥&lt;br&gt;&#xA;अग्निदग्धाश्च ये जीवा नाग्निदग्धास्तथा परे ॥ ४३ ॥&lt;br&gt;&#xA;विद्युद्धातेन ये केचिन्मुद्गराभिहताः परे ॥&lt;br&gt;&#xA;तेषामुद्धरणार्थाय अत्र श्राद्धं विधीयते ॥ ४४ ॥&lt;br&gt;&#xA;रौरवे चान्धतामिस्रे कालसूत्रे च ये गताः ॥&lt;br&gt;&#xA;अनेकयातनासंस्थाः प्रेतलोके च ये गताः ॥ ४५ ॥&lt;br&gt;&#xA;असिपत्रवने घोरे कुम्भीपाके च ये गताः ॥&lt;br&gt;&#xA;पशुयोनिगता ये च पक्षिकीटसरीसृपाः ॥&lt;br&gt;&#xA;तेषामुद्धरणार्थाय अत्र श्राद्धं विधीयते ॥ ४६ ॥&lt;br&gt;&#xA;उदकेषु मृता ये च नारीसूतीमृतास्तथा ॥ ४७ ॥&lt;br&gt;&#xA;अश्वसूकूरकृमिदंष्ट्रिश्वशृङ्गिशकटाहताः ॥&lt;br&gt;&#xA;तेषामुद्धरणार्थाय अत्र श्राद्धं विधीयते ॥ ४८ ॥&lt;br&gt;&#xA;भग्नदंष्ट्राश्च शस्त्रास्त्रैर्व्याघ्राहिगजभूमिपैः ॥&lt;br&gt;&#xA;शलभैर्वृश्चिकैर्दंष्ट्रिचोरैर्ये चापि घातिताः ॥&lt;br&gt;&#xA;तेषामुद्धरणार्थाय अत्र श्राद्धं विधीयते ॥ ४९ ॥&lt;br&gt;&#xA;अष्टशल्यैर्मृता ये च शौचाचारविवर्जिताः ॥&lt;br&gt;&#xA;विषूचिकामृता ये च ये चातीसारतो मृताः ॥&lt;br&gt;&#xA;तेषामुद्धरणार्थाय अत्र श्राद्धं विधीयते ॥ 5.1.58.५० ॥&lt;br&gt;&#xA;शाकिन्यादि ग्रहग्रस्तजलमध्ये च ये मृताः ॥&lt;br&gt;&#xA;अस्पृश्यस्पर्शसंस्पृष्टाः पापा अपत्यवर्जिताः ॥&lt;br&gt;&#xA;तेषामुद्धरणार्थाय अत्र श्राद्धं विधीयते ॥ ५१ ॥&lt;br&gt;&#xA;जन्मान्तरसहस्राणि भ्रमन्ति स्वेन कर्मणा ॥&lt;br&gt;&#xA;मानुषं दुर्लभं येषां तेभ्यः श्राद्धं विधीयताम् ॥५२॥&lt;br&gt;&#xA;येऽन्यजन्मन्यबान्धवा येऽन्यजन्मनि बान्धवाः॥&lt;br&gt;&#xA;येऽन्यजन्मनि सम्बद्धा मित्रामित्रे तथा परे ॥&lt;br&gt;&#xA;तेषामुद्धरणार्थाय अत्र श्राद्धं विधीयते ॥ ५३ ॥&lt;br&gt;&#xA;पितृवंशे मृता ये च मातृवंशे तथैव च ॥&lt;br&gt;&#xA;गुरुश्वशुरबन्धूनां ये चान्ये बान्धवा मृताः ॥&lt;br&gt;&#xA;तेषामुद्धरणार्थाय अत्र श्राद्धं विधीयते ॥ ५४ ॥&lt;br&gt;&#xA;ये मे कुले लुप्तर्पिडाः पुत्रदारादिवर्जिताः ॥&lt;br&gt;&#xA;क्रियालोपगता ये च तेभ्यः श्राद्धं विधीयते॥ ५५ ॥&lt;br&gt;&#xA;पङ्गुकुब्जा विरूपाश्च आमगर्भाश्च ये मृताः॥&lt;br&gt;&#xA;ज्ञाताऽज्ञाताः कुले ये च तेभ्यः श्राद्धं विधीयते॥५६॥&lt;br&gt;&#xA;आब्रह्मभुवनाद्ये च अन्यैर्दुर्मरणैर्मृताः॥&lt;br&gt;&#xA;तेषामुद्धरणार्थाय अत्र श्राद्धं विधीयते॥५७॥&lt;br&gt;&#xA;तृषार्ताः क्षुधिताश्चैव हापिताश्चैव ये मृताः॥&lt;br&gt;&#xA;प्रेतयोनिं गताश्चैव म्लेच्छयोनिं गताश्च ये॥&lt;br&gt;&#xA;तेषामुद्धरणार्थाय अत्र श्राद्धं विधीयते ॥ ५८ ॥&lt;br&gt;&#xA;एवं श्राद्धविधिं व्यास तस्मिंस्तीर्थे समाचरेत् ॥&lt;br&gt;&#xA;ऋणत्रयविनिर्मुक्तो वाञ्छितार्थं लभेत सः ॥&lt;br&gt;&#xA;गयायां च समासाद्य सुरा इन्द्रपुरोगमाः ॥&lt;br&gt;&#xA;चक्रुश्च विधिवत्सर्वे यदुक्तं देवभाषया ॥ ५९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये गयामाहात्म्ये श्राद्धविधिवर्णनन्नामाष्टापञ्चाशत्तमोऽध्यायः ॥५८ ॥ ॥ छ ॥&lt;/p&gt;</description>
    </item>
    <item>
      <title>०५९ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/059_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/059_varNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;ततः सुरगणाः सर्वे धूतपापा समाहिताः ॥&lt;br&gt;&#xA;पुनर्योगबलं प्राप्य स्वाधिकारं ययुः पुरा ॥ १ ॥&lt;br&gt;&#xA;एवं व्यास गयातीर्थं कुमुद्वत्यां सुनिश्चित म् ॥&lt;br&gt;&#xA;गयायां यानि तीर्थानि पुण्यान्यायतनानि च ॥ २ ॥&lt;br&gt;&#xA;तत्तीर्थेषु नरः स्नात्वा तत्तत्तीर्थफलं भवेत् ॥&lt;br&gt;&#xA;तथैव च गयाक्षेत्रं गयाश्राद्ध फलप्रदम् ॥ ३ ॥&lt;br&gt;&#xA;फल्गुश्च सरितां श्रेष्ठा तथैव फलदायिनी ॥&lt;br&gt;&#xA;आदिगया बुद्धगया तथा विष्णुपदी स्मृता ॥ ४ ॥&lt;br&gt;&#xA;गयाकोष्ठस्तथा प्रोक्तो गदाधरपदानि च ॥&lt;br&gt;&#xA;वेदिका षोडशी प्रोक्ता तथैव चाक्षयो वटः ॥ ५ ॥&lt;br&gt;&#xA;प्रेतमुक्तिकरी नित्यं शिला चोक्ता तथैव च ॥&lt;br&gt;&#xA;अच्छोदा निम्नगा प्रोक्ता पितॄणां चाश्रमोत्तमः ॥ ६ ॥&lt;br&gt;&#xA;देवानां दानवानां च यक्षकिन्नररक्षसाम् ॥&lt;br&gt;&#xA;पन्नगानां च सर्वेषां तथैवाश्रम उत्तमः ॥७॥&lt;br&gt;&#xA;एतत्स्थानेषु सर्वेषु स्नानदानादिकाः क्रियाः ॥&lt;br&gt;&#xA;श्राद्धं च विधिवद्देयं तत्तत्तीर्थफलं लभेत् ॥८॥&lt;br&gt;&#xA;गयायां पितृरूपेण स्वयमेव जनार्दनः ॥&lt;br&gt;&#xA;तं ध्यात्वा पुण्डरीकाक्षं मुच्यते च ऋणत्रयात् ॥ ॥ ९ ॥&lt;br&gt;&#xA;एवं व्यास गयातीर्थं पुरावन्त्यां प्रतिष्ठितम् ॥&lt;br&gt;&#xA;पश्चात्तु कैकटे जातं यत्र सन्निहितोऽसुरः ॥ 5.1.59.१० ॥&lt;br&gt;&#xA;तदारभ्य द्विजश्रेष्ठ गया तत्र प्रतिष्ठिता॥&lt;br&gt;&#xA;गदाधरपदाघातैर्महासुरो निपातितः ॥ ११ ॥&lt;br&gt;&#xA;तत्पदे च महिमानं जनार्दनसमर्पितम् ॥ १२ ॥&lt;br&gt;&#xA;पञ्चक्रोशं गयाक्षेत्रं क्रोशमेकं गयाशिरः ॥&lt;br&gt;&#xA;यत्र तत्र करिष्यामि पितॄणां दत्तमक्षयम्॥&lt;br&gt;&#xA;सर्वदा सर्वकालेषु गयाश्राद्धं विधीयते ॥ १३ ॥&lt;br&gt;&#xA;संवत्सरे परं व्यास दिनमेकं प्रतिष्ठितम् ॥&lt;br&gt;&#xA;कन्यास्थे च दिवा नाथे हस्तनक्षत्रसंयुते ॥&lt;br&gt;&#xA;महालयेति तत्प्रोक्तं पितॄणां दत्तमक्षयम् ॥१४॥&lt;br&gt;&#xA;सर्वदा सर्वकालेषु गयाश्राद्धं विधीयते ॥१५॥&lt;br&gt;&#xA;संवत्सरे परं व्यास दिनमेकं प्रतिष्ठितम् ॥&lt;br&gt;&#xA;अन्वष्टकायां कुर्वन्ति मातॄणां श्राद्धमुत्तमम् ॥ १६ ॥&lt;br&gt;&#xA;अक्षय्या जायते तृप्तिः पितॄणां कल्पसङ्ख्यया ॥&lt;br&gt;&#xA;एवं व्यास पुरी रम्या स्नानदा नादिकर्मसु ॥ १७ ॥&lt;br&gt;&#xA;भूयस्तु सम्प्रवक्ष्यामि माहात्म्यं परमाद्भुतम् ॥&lt;br&gt;&#xA;तच्छृणुष्व मया ख्यातं पवित्रं पापनाशनम् ॥ १८ ॥&lt;br&gt;&#xA;सप्तर्षीणां च या भार्या ऋषिपत्न्यः पतिव्रताः ॥&lt;br&gt;&#xA;स्वाहादोषपरिभ्रष्टा दूषिताः पावकेन च ॥ १९ ॥&lt;br&gt;&#xA;ऋषिभिश्च परित्यक्ता बभ्रमुश्च वनाद्वनम् ॥&lt;br&gt;&#xA;एवं बहुतिथे काले नारदो देवदर्शनः॥5.1.59.२०॥&lt;br&gt;&#xA;तासां च प्रियमन्विच्छन्समायातो वनान्तरे ॥&lt;br&gt;&#xA;ताभिश्च सत्कृतो नित्यं समासीनो धृतव्रतः ॥ २१ ॥&lt;br&gt;&#xA;उवाच श्लक्ष्णया वाचा देशकालोचितं वचः ॥&lt;br&gt;&#xA;किमिदं विकृतं जातं भवतीनां पराभवः ॥ २२ ॥&lt;br&gt;&#xA;कस्माच्च ऋषिभिस्त्यक्ता लोकमातरः पतिव्रताः ॥ २३ ॥ ॥&lt;br&gt;&#xA;॥ ऋषिपत्न्य ऊचुः ॥ ॥&lt;br&gt;&#xA;न जानीमो वयं तात येन दोषेण तापसैः ॥&lt;br&gt;&#xA;विमुक्ताः साग्निकैः क्षिप्रं कार्तिकेयप्रसङ्गतः ॥ २४ ॥&lt;br&gt;&#xA;लोकापवादजं किञ्चिज्जातं दिष्टवशादधम् ॥&lt;br&gt;&#xA;किं कुर्मो वा क्व गच्छामः किं तपः का च देवता ॥ २५ ॥&lt;br&gt;&#xA;यस्याराधनपुण्येन पतिसान्निध्यमाप्नुयुः ॥&lt;br&gt;&#xA;एतन्निश्चित्य भो ब्रह्मन्ब्रूहि त्वं वेदतत्त्वतः ॥२६॥&lt;br&gt;&#xA;इति पृष्टस्तदा ताभिर्ऋषिपत्नीभिर्नारदः ॥&lt;br&gt;&#xA;उवाच सुचिरं ध्यात्वा तासां स शर्महेतवे ॥२७॥&lt;br&gt;&#xA;॥ नारद उवाच ॥ ॥&lt;br&gt;&#xA;श्रूयतां भोस्तपःश्रेष्ठा भवतीनां च कारणम्॥&lt;br&gt;&#xA;महाकालवने रम्ये गयातीर्थमनुत्तमम् ॥२८ ॥&lt;br&gt;&#xA;तत्रैव चाक्षयो नाम न्यग्रोधः शाखिनां वरः ॥&lt;br&gt;&#xA;तत्रागमनमात्रेण धूतदोषा भविष्यथ ॥ २९ ॥&lt;br&gt;&#xA;सर्वदोषहरं तीर्थं सर्वकामवरप्रदम् ॥&lt;br&gt;&#xA;सर्वसौख्यकरं पुण्यं तत्र गच्छत मा चिरम् ॥ 5.1.59.३० ॥&lt;br&gt;&#xA;नारदस्य वचः श्रुत्वा ऋषिपन्त्यः सुचोदिताः ॥&lt;br&gt;&#xA;महाकालवने व्यास इच्छन्त्यः प्रियमात्मनः ॥ ३१ ॥&lt;br&gt;&#xA;आजग्मुस्तद्वनं तत्र यत्र तीर्थं गयाभिधम् ॥&lt;br&gt;&#xA;तत्र गत्वा शुचीभूय स्नानदानादिकाः क्रियाः ॥ ३२ ॥&lt;br&gt;&#xA;कृतास्ताभिश्च पुण्याभिर्नभस्यस्यासितेतरे ॥&lt;br&gt;&#xA;पञ्चम्यामृषिसञ्ज्ञायां ताभिः सुचरितं व्रतम्॥ ३३ ॥&lt;br&gt;&#xA;उपोष्य चैकरात्रं तु जागरं चैव योगतः ॥&lt;br&gt;&#xA;कृतमात्रे व्रते व्यास धूतपापा बभुः क्षणात् ॥ ॥ ३४॥&lt;br&gt;&#xA;भर्तृकोपपरिभ्रष्टाः सद्यः प्राप्ता गृहाश्रमम्॥&lt;br&gt;&#xA;ऋषिभिः साग्निकं दत्तं पूर्ववदृषिसत्तम॥३५॥&lt;br&gt;&#xA;तदाप्रभृति लोकेस्मिन्पञ्चमी ऋषिसञ्ज्ञिता ॥&lt;br&gt;&#xA;ये नराश्चाथ नार्यो यास्तां कुर्वन्ति तु भक्तिः॥३६॥&lt;br&gt;&#xA;नीवाराहारकं कृत्वा शुचीभूय समाहिताः॥&lt;br&gt;&#xA;न तेषां जायते किञ्चिदापद्दुःखं कदाचन॥&lt;br&gt;&#xA;दुर्भगत्वं च नारीणां न वियोगश्च मातृभिः।३८॥&lt;br&gt;&#xA;पुत्रतो धनतो वापि कदाचित्सम्भविष्यति॥&lt;br&gt;&#xA;एवं व्यास समाख्यातं यत्त्वया परिपृच्छितम् ॥ ३९ ॥&lt;br&gt;&#xA;अवन्त्यामीदृशं तीर्थं वर्तते भुवि सत्तम ॥&lt;br&gt;&#xA;तादृशं पुण्यदं किञ्चिन्नास्ति ब्रह्माण्डगोलके ॥ 5.1.59.४० ॥&lt;br&gt;&#xA;अस्मिंस्तीर्थे नरः कश्चिन्महा दानानि चेच्चरेत् ॥&lt;br&gt;&#xA;अक्षयाणि भवन्त्यस्य विष्णुलोके महीयते ॥ ४१ ॥&lt;br&gt;&#xA;यो वै नियमवान्भूत्वा कथामेतां शृणोति वा ॥&lt;br&gt;&#xA;पठेच्च सततं व्यास हय मेधफलं लभेत् ॥ ४२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये गयातीर्थमाहात्म्य वर्णनन्नामैकोनषष्टितमोऽध्यायः॥५९॥&lt;/p&gt;</description>
    </item>
    <item>
      <title>०६० दानादिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/060_dAnAdimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/060_dAnAdimAhAtmyavarNanam/</guid>
      <description>&lt;p&gt;॥ व्यास उवाच॥&lt;br&gt;&#xA;पुरुषोत्तमं परं तीर्थं त्वया प्रोक्तं पुरानघ॥&lt;br&gt;&#xA;माहात्म्यं तस्य तीर्थस्य विस्तराद्वद मे प्रभो॥&lt;br&gt;&#xA;एतत्तु श्रोतुमिच्छामि त्वत्तो ब्रह्मविदां वर॥१॥&lt;br&gt;&#xA;॥सनत्कुमार उवाच॥&lt;br&gt;&#xA;शृणुष्व भो द्विजश्रेष्ठ कथां पापहरां पराम् ॥ २ ॥&lt;br&gt;&#xA;यस्याः श्रवणमात्रेण महापापक्षयो भवेत् ॥&lt;br&gt;&#xA;पुराकल्पेषु वै ब्रह्मन्वैकुण्ठे विमले शुभे ॥ ३ ॥&lt;br&gt;&#xA;समासीनो रमानाथः पार्षदैः सनकादिभिः ॥&lt;br&gt;&#xA;महर्षिभिः सदाचारैः पितामहपुरोगमैः ॥ ४ ॥&lt;br&gt;&#xA;ऋदिसिद्धिगुणोपेतैस्तत्त्वैस्तैर्महदादिभिः ॥&lt;br&gt;&#xA;गणगन्धर्वसङ्घैश्च सेव्यमानः समं ततः ॥ ५ ॥&lt;br&gt;&#xA;किन्नरोद्गानसन्मानैर्नृत्यद्भिरप्सरोगणैः ॥&lt;br&gt;&#xA;चिन्तामणिगृहोद्गारललिताङ्गणभूमिषु॥ ६ ॥&lt;br&gt;&#xA;कल्पद्रुमकृतच्छाय आसीनो हि मुरुद्विषः ॥&lt;br&gt;&#xA;धर्मवादरताः सर्वे ब्रह्ममार्गसुनिश्चिताः ॥७॥&lt;br&gt;&#xA;तेषां मध्ये परा भाषा ह्यपृच्छत्कमलापतिम् ॥ ८ ॥&lt;br&gt;&#xA;॥ लक्ष्मीरुवाच ॥ ॥&lt;br&gt;&#xA;पुण्यकानां विधिं नाथ श्रोतुमिच्छामि तत्त्वतः ॥&lt;br&gt;&#xA;सर्वज्ञोसि महाप्राज्ञ वाच्यतां यदि रोचते ॥ ९ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;दानं स्नानं तपः श्राद्धं सदा शस्तं हि शोभने ॥&lt;br&gt;&#xA;तथापि विधिना प्राप्तं तत्सर्वं चाक्षयं भवेत् ॥ 5.1.60.१० ॥&lt;br&gt;&#xA;देशे काले पर्वणि च तीर्थे चायतने पदे ॥&lt;br&gt;&#xA;दानं स्नानं तपः श्राद्धं मुनिभिः परिकीर्तितम्॥ ११ ॥&lt;br&gt;&#xA;पूर्णमास्याममावास्यां सङ्क्रान्तौ ग्रहणे तथा ॥&lt;br&gt;&#xA;वैधृतौ च व्यतीपाते दानवृद्धिः परा स्मृता ॥ १२ ॥&lt;br&gt;&#xA;गङ्गायां भास्करक्षेत्रे कुरुक्षेत्रे च पुष्करे ॥&lt;br&gt;&#xA;गोदावर्यां गयायां च तीर्थे चामरकण्टके ॥ १३ ॥&lt;br&gt;&#xA;अवन्त्यां च हुतं दत्तं तत्सर्वं चाक्षयं भवेत् ॥&lt;br&gt;&#xA;तस्मात्सर्वप्रयत्नेन पर्वे तीर्थं समाचरेत् ॥ १४ ॥&lt;br&gt;&#xA;कुचैलो दुर्भगो मूर्खो जडो रोगसमन्वितः ॥&lt;br&gt;&#xA;तीर्थपर्वपरिभ्रष्टो नरो भवति निश्चितम् ॥ १५ ॥&lt;br&gt;&#xA;के योगाः सुकृतानां च कर्तव्याश्च विशेषतः ॥ १६ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;साधु पृष्टः प्रिये प्रश्रः पुण्यकानां त्वयाऽनघे ॥&lt;br&gt;&#xA;मलमासे समायाते ये नरा व्रतवर्जिताः ॥&lt;br&gt;&#xA;जन्मजन्मनि दारिद्र्यं तेषां भवति शोभने ॥ १७ ॥&lt;br&gt;&#xA;॥ श्रीरुक्मिण्युवाच ॥ ॥&lt;br&gt;&#xA;कीदृशो हि मलो मासः केन योगेन जायते ॥&lt;br&gt;&#xA;कदा काले समायाति एतन्नो वद विस्तरात् ॥ १८ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;युक्तमुक्तं त्वया देवि प्रश्नः कालेऽयमीदृशः ॥&lt;br&gt;&#xA;देवतापितृकार्याणि विधिना हि मलिम्लुचे ॥ १९ ॥&lt;br&gt;&#xA;क्षौरं मौञ्जी विवाहश्च व्रतोपवासकं तथा ॥&lt;br&gt;&#xA;विशेषेण गृहस्थानां वर्ज्यं मुनिवरोत्तमैः ॥ 5.1.60.२० ॥&lt;br&gt;&#xA;संवत्सरत्रयान्ते च मासोऽयमधिगच्छति ॥&lt;br&gt;&#xA;असङ्क्रमे रवेरस्मिंस्तस्मादधिकमासकः ॥ २१ ॥&lt;br&gt;&#xA;अधिमासाधिपत्योऽहं सदैव पुरुषोत्तमः ॥&lt;br&gt;&#xA;ममाभिधानं तीर्थं च महाकालवने शुभम् ॥ २२ ॥&lt;br&gt;&#xA;पुरुषोत्तमाख्यं मे धाम सदैवात्र प्रति ष्ठति ॥&lt;br&gt;&#xA;तस्मात्सर्वप्रयत्नेन गन्तव्यं हि त्वया सह ॥ .२३ ॥&lt;br&gt;&#xA;महाकालवने तत्र यत्र तीर्थं ममाभिधम् ॥&lt;br&gt;&#xA;प्राणिनो ये समायान्ति मज्जनार्थं प्रिये ध्रुवम्॥२४॥&lt;br&gt;&#xA;तेषामिह ममादेयं न कदापि भविष्यति॥&lt;br&gt;&#xA;धनधान्यकलत्रादि पुत्रसौख्यं सदैव हि॥२५॥&lt;br&gt;&#xA;असङ्क्रान्तेऽपि सम्प्राप्ते मामुद्दिश्य व्रतं चरेत् ॥&lt;br&gt;&#xA;अधिमासाधिपत्योऽहं सदा वै पुरुषोत्तमः ॥ २६ ॥&lt;br&gt;&#xA;स्नानं दानं जपो होमः स्वाध्यायः पितृतर्पणम् ॥&lt;br&gt;&#xA;देवतार्चां च मध्याह्ने ये कुर्वन्ति नरोत्तमाः ॥ २७ ॥&lt;br&gt;&#xA;अक्षयं च भवेत्सर्वं तेषां वै कमले धुवम् ॥&lt;br&gt;&#xA;मलमासो गतः शून्यो येषां देवि प्रमादतः ॥ २८ ॥&lt;br&gt;&#xA;दारिद्र्यं च सदा तेषां शोकरोगविवर्धनम् ॥&lt;br&gt;&#xA;अधिमासे समायाते अवन्त्यां व्रतमाचरेत् ॥ २९ ॥&lt;br&gt;&#xA;तेषां ददाम्यहं प्रीत्या त्वामेव च न संशयः ॥&lt;br&gt;&#xA;स्वल्पं दानमलं कार्यं यत्किं चिदिह यत्कृतम् ॥&lt;br&gt;&#xA;तत्सर्वं मत्प्रसादेन ह्यनन्तं प्रियदर्शने ॥ 5.1.60.३० ॥&lt;br&gt;&#xA;॥ श्रीरुवाच ॥ ॥&lt;br&gt;&#xA;ईदृशो हि त्वया प्रोक्तो ह्यधिमासस्य सुव्रत ॥ ३१ ॥&lt;br&gt;&#xA;महिमा ह्यपि लोकानां सर्वकामवरप्रदः ॥&lt;br&gt;&#xA;अधिमासव्रतं पुण्यं कथयस्व प्रसादतः ॥ ३२ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;असङ्क्रातो यदा मासः प्राप्यते मानवैः प्रिये ॥&lt;br&gt;&#xA;महोत्सवस्तदा कार्य आत्मनो हितकाङ्क्षिभिः ॥ ३३ ॥&lt;br&gt;&#xA;कृष्णपक्षे चतुर्दश्यां नवम्यां वा सुरेश्वरि ॥&lt;br&gt;&#xA;अष्टम्यां चाथ कर्तव्यं व्रतं शोकविनाशनम् ॥ ३४ ॥&lt;br&gt;&#xA;यथालाभोपहारेण मासे चापि मलिम्लुचे ॥&lt;br&gt;&#xA;पुण्याहे प्रातरुत्थाय कृत्वा पौर्वाह्णिकीं क्रियाम् ॥ ३५ ॥&lt;br&gt;&#xA;गृहीत्वा नियमं पश्चाद्वासुदेवं हृदि स्मरन् ॥&lt;br&gt;&#xA;उपवासं च नक्तं च एकभुक्तं च मानिनि ॥ ३६ ॥&lt;br&gt;&#xA;एकस्य निश्चयं कृत्वा ततो विप्रान्निमन्त्रयेत् ॥&lt;br&gt;&#xA;सपत्नीका न्सदाचारान्कुलीनाञ्ज्ञातिसम्भवान् ॥ ३७ ॥&lt;br&gt;&#xA;ततो मध्याह्नसमये लक्ष्मीयुक्तं सनातनम् ॥&lt;br&gt;&#xA;स्थापयेदव्रणे कुम्भे वेदमन्त्रैर्द्विजातिभिः ॥ ३८ ॥&lt;br&gt;&#xA;पूजयेत्परया भक्त्या गोत्रिभिः सपितामहम् ॥&lt;br&gt;&#xA;गन्धतोयेन संस्थाप्य पञ्चामृतैस्तथैव च ॥ ३९ ॥&lt;br&gt;&#xA;मिष्टान्नैर्नवभिश्चैव नैवेद्यैर्धूपदीपकैः ॥&lt;br&gt;&#xA;आच्छादनैश्च वस्त्रैश्च पीतकौशेयकैस्तथा ॥ 5.1.60.४० ॥&lt;br&gt;&#xA;घण्टामृदङ्गनिर्ह्रादैर्घोषध्वनिसमन्वितैः ॥&lt;br&gt;&#xA;आरार्तिकं व्रती कुर्यात्कर्पूरागरुचन्दनैः ॥ ४१ ॥&lt;br&gt;&#xA;अलाभे तूल्मुकै श्चापि फलस्यानन्त्यहेतवे ॥&lt;br&gt;&#xA;ताम्रपात्रस्थिते तोये चन्दनाक्षतपुष्पकैः ॥ ४२ ॥&lt;br&gt;&#xA;अर्घ्यं दद्यात्सपत्नीकः प्रहृष्टेनान्तरात्मना ॥&lt;br&gt;&#xA;पञ्चरत्नैः समायुक्तैर्जा नुनी कृत्य भूतले ॥&lt;br&gt;&#xA;समादाय च पाणिभ्यां सर्वभक्तिसमन्वितः ॥ ४३ ॥&lt;br&gt;&#xA;अर्घ्यमन्त्रः ॥&lt;br&gt;&#xA;कृपावन्सर्वभूतेषु जगदानन्दकारक ॥&lt;br&gt;&#xA;गृहाणार्घ्यमिमं देव सम्पूर्णफलदो भव ॥ ४४ ॥&lt;br&gt;&#xA;प्रार्थनामन्त्र ॥&lt;br&gt;&#xA;स्वयम्भुवे नमस्तुभ्यं ब्रह्मणेऽमिततेजसे ॥&lt;br&gt;&#xA;नमोस्तु ते श्रियानन्द ब्रह्मानन्द कृपाकर ॥ ४५ ॥&lt;br&gt;&#xA;एवं सम्प्रार्थ्य गोविन्दं पूजयेद्ब्राह्मणात्स्वयम् ॥&lt;br&gt;&#xA;सपत्नीकाच्छुचीन्स्नाताल्लँक्ष्मीनारायणौ स्मरन् ॥ ४६ ॥&lt;br&gt;&#xA;पूजयित्वा विधानेन भोजयेद्धृतपायसैः ॥ ४७ ॥&lt;br&gt;&#xA;भोजयित्वा विधानेन सपत्नीकं यथोचितम् ॥&lt;br&gt;&#xA;विद्याविनयसम्पन्नं तथा पत्न्या समन्वितम् ॥ ४८ ॥&lt;br&gt;&#xA;पूजयित्वा यथाशक्त्या वस्त्रालङ्कारकुङ्कुमैः ॥&lt;br&gt;&#xA;गोस्तन्याम्रकपित्थैश्च खर्जूरैः कदलीफलैः ॥ ४९ ॥&lt;br&gt;&#xA;पनसैर्नारिकेलैश्च नारङ्गैर्दाडिमैस्तथा ॥&lt;br&gt;&#xA;घृतपक्वान्नगोधूमैः शुभैः सोमालिकैर्वटैः ॥ 5.1.60.५० ॥&lt;br&gt;&#xA;शर्कराघृतपूरैश्च कर्णिकैः खण्डमण्डकैः ॥&lt;br&gt;&#xA;उर्वारुकर्कटीशाकैः शृङ्गबेरैः समूलकैः ॥ ५१ ॥&lt;br&gt;&#xA;अन्यैश्च विविधैः शाकैराम्रैः पक्वैः पृथक्पृथक् ॥&lt;br&gt;&#xA;भक्ष्यभोज्यलेह्यपेयकन्दकानि विशेषतः ॥ ५२ ॥&lt;br&gt;&#xA;सुवासितान्गोरसांश्च परिवेष्य मृदु ब्रुवन् ॥&lt;br&gt;&#xA;इदं स्वादु रसं भोज्यं भवदर्थे प्रकल्पितम् ॥ ५३ ॥&lt;br&gt;&#xA;याच्यतां रोचते यच्च यन्मया पाचितं प्रभो ॥&lt;br&gt;&#xA;धन्योस्म्यनुगृहीतोस्मि कृतं सार्थं च मन्दिरम् ॥ ५४ ॥&lt;br&gt;&#xA;विसर्जयेत्ततो विप्रान्दत्त्वा ताम्बूलदक्षिणाः ॥&lt;br&gt;&#xA;चतुर्भिर्मिंलितैर्देवि ताम्बूलं मम वल्लभम् ॥ ५५ ॥&lt;br&gt;&#xA;यो ददाति द्विजश्रेष्ठे स भवेत्सुभगो नरः ॥&lt;br&gt;&#xA;सुभगा च सदाचारा वल्लभा स्वजने सदा ॥ ५६ ॥&lt;br&gt;&#xA;पुत्रसौभाग्ययुक्ता च ताम्बूलैर्जायते प्रिये ॥&lt;br&gt;&#xA;पत्रैस्तु केशवः प्रीतः पूगैरीशः सहोमया ॥ ५७ ॥&lt;br&gt;&#xA;चूर्णकेनानलः प्रीतः खदिरेण तु मन्मथः ॥&lt;br&gt;&#xA;चतुर्भिर्विश्वरूपोऽसौ यः पुष्णाति जगत्त्रयम् ॥ ५८ ॥&lt;br&gt;&#xA;परितोष्य सपत्नीकान्हस्ते दत्त्वा च मोदकान् ॥&lt;br&gt;&#xA;आ सीमान्तमनुव्रज्य भुञ्जीत सह बन्धुभिः ॥५९॥&lt;br&gt;&#xA;असङ्क्रान्ते व्रतं नारी या करोतीह सुप्रिये ॥&lt;br&gt;&#xA;दारिद्र्यं पुत्रशोकं च वैधव्यं नाप्नुयात्क्वचित् ॥5.1.60.६०॥&lt;br&gt;&#xA;नरो वा यदि वा नारी यः कुर्याच्च मलिम्लुचे ॥&lt;br&gt;&#xA;स सर्वसुखभोक्ता च भवेन्नास्त्येव संशयः ॥ ६१ ॥&lt;br&gt;&#xA;मलिम्लुचे प्राप्य न पूजितो यैर्नारायणोऽहं परयेह भक्त्या ॥&lt;br&gt;&#xA;कथं भवेयुः सुखपुत्रसम्पत्सुहृत्सुभार्याः सुगुणैरुपेताः ॥६२॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे ऽवन्तीक्षेत्रमाहात्म्ये पुरुषोत्तममाहात्म्ये दानादिमाहात्म्यवर्णनन्नाम षष्टितमोऽध्यायः ॥ ६० ॥ ॥ छ ॥&lt;/p&gt;</description>
    </item>
    <item>
      <title>०६१ पुरुषोत्तमेश्वरमाहात्म्येऽधिमासस्नानदानादिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/061_puruShottameshvaramAhAtmye-dhimAsasnAnadAnAdim/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/061_puruShottameshvaramAhAtmye-dhimAsasnAnadAnAdim/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अधिमासं समासाद्य योऽन्यत्र स्थितिमात्मनः ॥&lt;br&gt;&#xA;करोति स नरो मूर्खो महाकालवनादृते ॥ १ ॥&lt;br&gt;&#xA;अधिमासे नरो व्यास तीर्थे पुरुषोत्तमाभिधे ॥&lt;br&gt;&#xA;स्नात्वा दत्त्वा च दानानि तेषां लोकाः सनातनाः ॥ २ ॥&lt;br&gt;&#xA;पुरुषोत्तमं समभ्यर्च्य रमालालितपादकम् ॥&lt;br&gt;&#xA;तथैव च उमां देवीं शङ्करेण च पूजयेत् ॥ ३ ॥&lt;br&gt;&#xA;वाञ्छितार्थशतं प्राप्य विष्णुलोके महीयते ॥&lt;br&gt;&#xA;भाद्रपदे सिते पक्षे एकादश्यां समाहितः ॥&lt;br&gt;&#xA;उपोष्य विधिवद्व्यास रात्रौ जागरणं चरेत् ॥ ४ ॥&lt;br&gt;&#xA;विष्णोश्च पूजनं कार्यं जलयात्रा तथैव च ॥&lt;br&gt;&#xA;पुरुषोत्तमसरे नित्यं तस्य पुण्यफलं शृणु ॥ ५ ॥&lt;br&gt;&#xA;पुत्रदारधनं सम्यगायुरारोग्यसम्पदः ॥&lt;br&gt;&#xA;न तेषां दुर्लभं किञ्चित्त्रिषु लोकेषु विद्यते ॥६॥&lt;br&gt;&#xA;तस्य पूर्वतरे भागे जटेश्वरमहेश्वरः ॥&lt;br&gt;&#xA;तिष्ठति तापसस्तीरे यत्र राजा भगीरथः ॥ ७ ॥&lt;br&gt;&#xA;तपस्तप्त्वा परं लेभे पुण्यं पुण्यवतां वरः ॥&lt;br&gt;&#xA;गङ्गां भूतलमानीय सर्वलोकसुखाय वै ॥ ८ ॥&lt;br&gt;&#xA;तस्य तीर्थे नरः स्नात्वा तिलधेनुं प्रदापयेत् ॥&lt;br&gt;&#xA;सर्वयज्ञफलं प्राप्य पुत्रवाञ्जा यते नरः॥९॥&lt;br&gt;&#xA;तस्येशानतरे भागे रामो भार्गवसत्तमः॥&lt;br&gt;&#xA;तपस्तेपे सुधर्मात्मा आत्मकायविशुद्धये॥5.1.61.१०॥&lt;br&gt;&#xA;कौशिकी च सरिच्छ्रेष्ठा सर्वतीर्थवरप्रदा॥&lt;br&gt;&#xA;तत्र स्नात्वा नरो जातिहत्यादोषविवर्जितः ॥११॥&lt;br&gt;&#xA;रामेश्वरं समालोक्य धूतपापो भवेन्नरः।१२॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये पुरुषोत्तमेश्वरमाहात्म्येऽधिमासस्नानदानादिमाहात्म्यवर्णनन्नामैकषष्टितमोऽध्यायः ॥६१॥&lt;/p&gt;</description>
    </item>
    <item>
      <title>०६२ गोमतीतीर्थकुण्डमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/062_gomatItIrthakuNDamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/062_gomatItIrthakuNDamAhAtmyavarNanam/</guid>
      <description>&lt;p&gt;॥ व्यास उवाच ॥&lt;br&gt;&#xA;गोमतीकुण्डं त्वया प्रोक्तं पुरा ब्रह्मन्सनातनम् ॥&lt;br&gt;&#xA;कस्मिन्काले कदा जातं तन्नो वद सुविस्तरात् ॥ १ ॥&lt;br&gt;&#xA;॥ सनत्कुमार उवाच ॥&lt;br&gt;&#xA;शृणुष्व भो महाप्राज्ञ कथां पापहरां पराम् ॥&lt;br&gt;&#xA;गोमतीकुण्डोद्भवां पुण्यां पुरा रुद्रेण भाषिताम् ॥ २ ॥&lt;br&gt;&#xA;नैमिषे च समासीना ऋषयः शौनकादयः ॥&lt;br&gt;&#xA;कथयन्ति कथां पुण्यां सर्वतीर्थोद्भवां शुभाम् ॥ ३ ॥&lt;br&gt;&#xA;तस्मिन्नवसरे पुण्ये काशीमाहात्म्यमुत्तमम् ॥&lt;br&gt;&#xA;कथितं नारदेनैव पवित्रं पापहारकम् ॥ ४ ॥&lt;br&gt;&#xA;ऊषरः पुण्य पापानां धन्या वाराणसी पुरी ॥&lt;br&gt;&#xA;ध्रुवं लभन्ते मोक्षं च समं चण्डालपण्डिताः ॥ ५॥&lt;br&gt;&#xA;असीवरुणयोर्मध्ये पञ्चक्रोशी महाफलम् ॥&lt;br&gt;&#xA;अमरा मरणमिच्छन्ति का कथा इतरे जनाः ॥ ६ ॥&lt;br&gt;&#xA;इति स्मृत्वा तदा व्यास स्वयम्भूः प्रत्यभाषत ॥&lt;br&gt;&#xA;शृण्वतां सर्वदेवानामृषीणां च परन्तप ॥ ७ ॥&lt;br&gt;&#xA;नदी न गोमतीतुल्या कृष्णतुल्या न देवता ॥&lt;br&gt;&#xA;सर्वपातालभूमध्ये न द्वारकासमा पुरी ॥ ८ ॥&lt;br&gt;&#xA;इति ते निश्चयं ज्ञात्वा ऋषयः शौनकादयः ॥&lt;br&gt;&#xA;यत्र तत्र स्थिताः सर्वे प्रातःसन्ध्यामुपासितुम्॥ ९ ॥&lt;br&gt;&#xA;तत्रैव गोमतीतीरे चक्रुस्ते ला धृतव्रताः ॥&lt;br&gt;&#xA;सान्दीपनोऽपि तत्रैव प्रातःसन्ध्यां समाचरत् ॥ 5.1.62.१० ॥&lt;br&gt;&#xA;एवं बहुतिथे काले चरतस्तस्य वै व्रतम्॥&lt;br&gt;&#xA;सान्दीपनस्य वै व्यास ह्यवन्तीपुरवासिनः॥११॥&lt;br&gt;&#xA;तस्यैव कामपूर्त्यर्थं विद्यार्थिनौ रामजनार्दनौ ॥&lt;br&gt;&#xA;समायातौ सुकुमाराङ्गौ सततं ब्रह्मचारिणौ ॥ १२ ॥&lt;br&gt;&#xA;निवासं चक्रतुस्तस्य गुरोर्गेहे परन्तप ॥&lt;br&gt;&#xA;तस्य पाठयतः सम्यग्विद्यां सर्वश्रुतीः परम् ॥ १३ ॥&lt;br&gt;&#xA;उषस्युषसि तत्रैव दृश्यते न तदा गुरुः ॥&lt;br&gt;&#xA;विद्योपदेशकालोऽयं क्व गतो नौ गुरुर्वरः ॥ १४ ॥&lt;br&gt;&#xA;इति पृष्टे तयोरेवं गुरुपत्नी ह्युवाच ह ॥&lt;br&gt;&#xA;सदैव कुरुते वत्स प्रातःसन्ध्याद्युपास नम् ॥ १५ ॥&lt;br&gt;&#xA;तत्रैव याति वै नित्यं गुरुस्ते स्नानकारणात् ॥&lt;br&gt;&#xA;गोमती वै सरिच्छ्रेष्ठा द्वारकायां च पावनी ॥१६॥&lt;br&gt;&#xA;इति श्रुत्वा तदा कृष्णो रामेण सह संयुतः ॥&lt;br&gt;&#xA;किं कर्तव्यमिहास्माभिरात्मनो हितमुत्तमम् ॥ १७ ॥&lt;br&gt;&#xA;गुरोरागमनं काङ्क्षे अत्रैव स्थितिकाङ्क्षया ॥&lt;br&gt;&#xA;एतस्मिन्नेव काले तु सान्दीपनिरगा द्गृहम्॥ १८ ॥&lt;br&gt;&#xA;तत उत्थाय तौ वीरौ गुरोरावन्दनं ततः ॥&lt;br&gt;&#xA;प्रश्रयावनतौ कृत्वा ह्यब्रूतां वचनं गुरुम् ॥ १९ ॥&lt;br&gt;&#xA;श्रूयतां भो महायोगिन्नस्माकं वासकार णम्॥&lt;br&gt;&#xA;विद्यार्थिनाविह प्राप्तौ युष्माकं च गृहोत्तमे ॥ 5.1.62.२० ॥&lt;br&gt;&#xA;प्रातःकाले च ते ब्रह्मन्समयो नास्ति नौ प्रभो ॥&lt;br&gt;&#xA;एतच्छुत्वा वचस्तस्य कृष्णस्य च बलस्य च ॥ २१ ॥&lt;br&gt;&#xA;उवाच भगवान्व्यास आत्मनो व्रतकारणम् ॥&lt;br&gt;&#xA;अस्माकं परमं वत्स व्रतं वै शाश्वतं मतम् ॥ २२ ॥&lt;br&gt;&#xA;गोमतीस्नानं कर्तव्यं प्रातःकाले सदा बुधैः ॥&lt;br&gt;&#xA;तत्रैवोपासनं पुण्यं सन्ध्याया इति निश्चितम् ॥ २३ ॥&lt;br&gt;&#xA;इति निश्चित्य युष्माभिर्यद्योग्यं क्रियतां तथा ॥&lt;br&gt;&#xA;तच्छ्रुत्वा भगवान्विष्णुर्मायामानुषरूपवान् ॥ २४ ॥&lt;br&gt;&#xA;गोमत्याराधनं चक्रे कुशस्थल्यां द्विजोत्तम ॥&lt;br&gt;&#xA;यत्र शिवेश्वरो देवो यज्ञकुण्डमनुत्तमम् ॥ २५ ॥&lt;br&gt;&#xA;कन्थडेश्वरस्योत्तरे भागे गोमती सा समागता ॥&lt;br&gt;&#xA;पातालतलमाभेद्य सरस्वत्या सहागता ॥ २६ ॥&lt;br&gt;&#xA;प्रातरुत्थाय ते सर्वे गोमतीं सरितां वराम् ॥&lt;br&gt;&#xA;ददृशुः सुचिरापाङ्गीं व्यास स्वाश्रमगामिनीम् ॥ २७ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;अत्रैव चागता ब्रह्मन्गोमती सरितांवरा ॥&lt;br&gt;&#xA;स्नानदानादिकं सर्वमत्रैव समुपासय॥ २८ ॥&lt;br&gt;&#xA;गोमत्यत्र समालीना यज्ञकुण्डे सरस्वती ॥&lt;br&gt;&#xA;तदाप्रभृति लोकेऽस्मिन्गोमतीकुण्डमुच्यते ॥ २९ ॥&lt;br&gt;&#xA;सर्वेषामपि लोकानां मार्गोऽ त्रैव च विद्यते ॥&lt;br&gt;&#xA;तस्माद्व्यास महापुण्यं भुवि तीर्थमनुत्तमम्॥ 5.1.62.३० ॥&lt;br&gt;&#xA;गोमतीकुण्डमाख्यातं सर्वपापप्रणानशनम् ॥&lt;br&gt;&#xA;भाद्रे मास्यसिताऽष्टम्यां कृष्ण जन्मसमुद्भवम् ॥ ३१॥&lt;br&gt;&#xA;तत्र स्नात्वा नरो नित्यं रात्रौ जागरणं चरेत् ॥&lt;br&gt;&#xA;उपोष्य विधिवद्व्यास सशिष्यं व्यासमर्चयेत् ॥ ३२ ॥&lt;br&gt;&#xA;वैष्णवांश्च नरांश्चैव कृष्णजन्मोत्सुकान्वरान्॥&lt;br&gt;&#xA;नानासुगन्धपुष्पाद्यैर्वस्त्रालङ्कारसंयुतैः ॥ ३३ ॥&lt;br&gt;&#xA;गोब्राह्मणानां पूजाश्च क्रियते यैः समाहितैः ॥&lt;br&gt;&#xA;न तेषां दुर्लभं किञ्चित्सर्वलोकेषु विद्यते ॥ ३४ ॥&lt;br&gt;&#xA;गोमतीस्नानजात्पुण्याद्वासुदेवसमागमात् ॥&lt;br&gt;&#xA;मनोरथफलप्राप्तिर्जायते नाऽत्र संशयः ॥ ३५ ॥&lt;br&gt;&#xA;तथा चैत्रसिते पक्षे यावच्चैकादशी भवेत् ॥&lt;br&gt;&#xA;तद्दिने च नरः स्नात्वा गोमत्यां च विशेषतः ॥ ३६ ॥&lt;br&gt;&#xA;रात्रौ जागरणं कृत्वा विष्णुपूजां तथैव च ॥&lt;br&gt;&#xA;आमलकीं ततो गत्वा प्रदक्षिणात्पदेपदे ॥ ३७ ॥&lt;br&gt;&#xA;गोसहस्रफलं तेषां प्राप्यते नाऽत्र संशयः ॥&lt;br&gt;&#xA;ये शृण्वन्ति कथां पुण्यां पवित्रां पापहारिणीम् ॥ ३८ ॥&lt;br&gt;&#xA;सर्वपापविनिर्मुक्ता विष्णुलोकं प्रयान्ति ते ॥ ३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये गोमतीतीर्थकुण्डमाहात्म्यवर्णनन्नाम द्विषष्टितमोऽध्यायः ॥ ६२ ॥&lt;/p&gt;</description>
    </item>
    <item>
      <title>०६३ वामनकुण्डमहिमविष्णुसहस्रनामकथनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/063_vAmanakuNDamahimaviShNusahasranAmakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/063_vAmanakuNDamahimaviShNusahasranAmakathanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;कन्थडेश्वर इति ख्यातं तत्र तीर्थमनुत्तमम् ॥&lt;br&gt;&#xA;तत्र तीर्थे नरः स्नात्वा दृष्ट्वा देवं महेश्वरम् ॥ १ ॥&lt;br&gt;&#xA;मुच्यते सर्वपापेभ्यः शुचिः प्रयतमानसः ॥&lt;br&gt;&#xA;विमानशतसंयुक्तः शिवलोके महीयते ॥ २ ॥&lt;br&gt;&#xA;भुवि पुण्यतमं तीर्थं सर्वपापहरं परम् ॥&lt;br&gt;&#xA;खगर्तासङ्गमो यत्र गङ्गेश्वरसमीपतः ॥ ३ ॥&lt;br&gt;&#xA;महापापहरं पुण्यं महापुण्यफलप्रदम् ॥&lt;br&gt;&#xA;आकाशात्पतिता यत्र गङ्गा त्रैलोक्य पावनी ॥ ४ ॥&lt;br&gt;&#xA;विधृता शिरसि सद्यो महादेवेन शम्भुना ॥&lt;br&gt;&#xA;तस्मिंस्तीर्थे नरः स्नात्वा गङ्गेशमवलोकयेत् ॥ ५ ॥&lt;br&gt;&#xA;गङ्गास्नानफलं प्राप्य विष्णु लोके महीयते ॥&lt;br&gt;&#xA;वीरेश्वरमनुप्राप्य तस्मिंस्तीर्थे नरो वसेत् ॥ ६ ॥&lt;br&gt;&#xA;सर्वपापविशुद्धात्मा वीरलोकमवाप्नुयात्॥&lt;br&gt;&#xA;तीर्थमन्यन्महापुण्यं भुवि ख्यातं महर्षिभिः ॥ ७ ॥&lt;br&gt;&#xA;वामनकुण्डेति विख्यातं त्रिषु लोकेषु विश्रुतम् ॥&lt;br&gt;&#xA;यस्य दर्शनमात्रेण ब्रह्महत्यां व्यपोहति ॥ ८ ॥&lt;br&gt;&#xA;मनोरथशतं प्राप्य पश्चाद्विष्णु पुरं व्रजेत् ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कदा काले समुत्पन्नं वामनाख्यं पुराऽनघ ॥ ९ ॥&lt;br&gt;&#xA;तत्सर्वं श्रोतुमिच्छामि त्वत्तो ब्रह्मविदां वर ॥ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;शृणुष्व भो द्विजश्रेष्ठ कथां पापहरां पराम् ॥ 5.1.63.१० ॥&lt;br&gt;&#xA;यस्य श्रवणमात्रेण सर्वपापात्प्रमुच्यते ॥&lt;br&gt;&#xA;दैत्येन्द्रस्तु पुरा प्रोक्तो विष्णुभक्तिपरायणः ॥ ११ ॥&lt;br&gt;&#xA;प्रह्राद इति विख्यातः सर्वधर्मभृतां वरः ॥&lt;br&gt;&#xA;आचारविजितो धर्मः सत्येन विजिता रमा ॥ १२ ॥&lt;br&gt;&#xA;धैर्येण च धृता लोकाः क्षमया विधृता मही ॥&lt;br&gt;&#xA;गाम्भीर्येणाऽर्णवा दिव्याः शौर्येण शत्रुणा गणाः ॥ १३ ॥&lt;br&gt;&#xA;प्रश्रयेणाभ्यागताश्च जितास्तेन महात्मना ॥।&lt;br&gt;&#xA;दक्षिणाभिर्जितो यज्ञो हविषा हव्यवाहनः ॥ १४ ॥&lt;br&gt;&#xA;शौचाऽऽचारविशुद्धात्मा तपसा च हताऽशुभः ॥&lt;br&gt;&#xA;दानमानजिता विप्रा भोजनाच्छादना दिभिः ॥ १५ ॥&lt;br&gt;&#xA;संस्कारेण जितं जन्म दमेनाऽऽत्मा सनातनः ॥&lt;br&gt;&#xA;प्राणायामजितो वायुर्योगध्यानजितो हरिः ॥ १६ ॥&lt;br&gt;&#xA;ईदृशश्च महायोगी सत्यधर्म परायणः ॥&lt;br&gt;&#xA;प्रह्लादेन समो धीरो न भूतो न भविष्यति ॥ १७ ॥&lt;br&gt;&#xA;तस्य पौत्रः सदाचारी बलिरित्यभिधीयते ॥&lt;br&gt;&#xA;तस्य पालयतः सम्यक्प्रजाः सम्यग्विवर्धिताः ॥ १८ ॥&lt;br&gt;&#xA;नाल्पायुर्न जडो मूर्खो न रोगी न च मत्सरी ॥&lt;br&gt;&#xA;अपुत्रो द्रव्यहीनश्च कोऽपि नाऽस्ति महीतले ॥ १९ ॥&lt;br&gt;&#xA;महाराजो महीपालो यज्वा विपुलदक्षिणः ॥&lt;br&gt;&#xA;सप्तद्वीपवती तेन पालिता वसुधा सदा ॥ 5.1.63.२० ॥&lt;br&gt;&#xA;एकदा च समासीने सभामध्ये वरासने ॥&lt;br&gt;&#xA;जय शब्दे वर्तमाने गन्धर्वा ललितं जगुः ॥ २१ ॥&lt;br&gt;&#xA;वाद्यमानेषु वाद्येषु ननृतुश्चाऽप्सरोगणाः ॥&lt;br&gt;&#xA;कथायां कथ्यमानायां शुभायां च विचक्षणैः ॥ २२ ॥&lt;br&gt;&#xA;सूता वैतालिकाः सिद्धाश्चारणाश्च बहुश्रुताः ॥&lt;br&gt;&#xA;ऋषयश्च समायातास्तत्रैव द्विजसत्तम ॥ २३ ॥&lt;br&gt;&#xA;सुन्दोपसुन्दतुहुण्डाद्या महिषासुरकोल्बणाः ॥&lt;br&gt;&#xA;शुम्भनिशुम्भधूम्राक्षकालकेयाश्च दानवाः ॥ २४ ॥&lt;br&gt;&#xA;कालनेमिश्च विक्रान्तो दौर्हृदो मूषको यमः ॥&lt;br&gt;&#xA;निकुम्भः कुम्भविशठो ह्यन्धकश्च महाबलः ॥ ॥ २५ ॥&lt;br&gt;&#xA;शङ्खो जलन्धरो रौद्रो वातापी च बलाधिकः ॥&lt;br&gt;&#xA;सर्वजिद्विश्वहन्ता च कामचारी हलायुधः ॥ २६ ॥&lt;br&gt;&#xA;एते चाऽन्ये च बहवो दनुवंशवि वर्धनाः ॥&lt;br&gt;&#xA;उपासाञ्चक्रिरे तत्र बलिराजमकल्मषम् ॥ २७ ॥&lt;br&gt;&#xA;सिद्धा नागाश्च यक्षाश्च किन्नराः किम्पुरुषास्तथा ॥&lt;br&gt;&#xA;खेचरा भूचरा बाला राक्षसाश्चैव दारुणाः ॥ २८ ॥&lt;br&gt;&#xA;एते चाऽन्ये च बहवो राजानं पर्युपासत ॥&lt;br&gt;&#xA;तत्र सभा महादिव्या शुशुभे च द्विजोत्तम ॥ २९ ॥&lt;br&gt;&#xA;ग्रहैरुज्वलितैः कीर्णो शरदीव नभःस्थलम् ॥&lt;br&gt;&#xA;तत्सभायां समासीनो रराज बलिराट् तथा ॥ 5.1.63.३० ॥&lt;br&gt;&#xA;मरुद्भिरिव संवीतो वासवो दिवि देवतैः ॥&lt;br&gt;&#xA;एकदा च सभामध्ये नारदो देवदर्शनः ॥ ३१ ॥&lt;br&gt;&#xA;आगतस्तेषु सर्वेषु दानवेषु स्थितेषु च ॥&lt;br&gt;&#xA;दृष्ट्वा तमागतं सर्वे ह्युत्तस्थुर्दितिनन्दनाः ॥ ३२ ॥&lt;br&gt;&#xA;ववन्दिरे सर्वशस्तु बलिना किन्नरोत्त मम्॥&lt;br&gt;&#xA;सकृत्य चासनं दत्त्वा पप्रच्छ कुशलं नृपः ॥ ३३ ॥&lt;br&gt;&#xA;कृत्वाऽऽतिथ्यं समासीनो नारदः प्राह सत्तमः ॥&lt;br&gt;&#xA;मेघगम्भीरया वाचा बलिं प्राहर्षिस त्तमः ॥ ३४ ॥&lt;br&gt;&#xA;॥ नारद उवाच ॥ ॥&lt;br&gt;&#xA;श्रूयतां दितिजश्रेष्ठ गतोऽहं वृषमन्दिरे ॥&lt;br&gt;&#xA;तत्र देवसभा रम्या दिव्याऽभिप्रायसंयुता ॥&lt;br&gt;&#xA;तत्र देवाः सगन्धर्वाः पुरन्दरपुरोगमाः ॥ ३५ ॥&lt;br&gt;&#xA;समासीनाः कथां पुण्यां कथयन्ति परस्परम् ॥&lt;br&gt;&#xA;तत्र दैत्यकथां शुभ्रां मया ख्यातां न सेहिरे ॥ ३६ ॥&lt;br&gt;&#xA;हिरण्यकशिपुर्दैत्यः पुराऽऽसीच्च प्रजापतिः ॥&lt;br&gt;&#xA;त्रैलोक्यविजयी नेता येनेयं वसुधा जिता ॥ ३७ ॥&lt;br&gt;&#xA;सर्वलोकं वशीकृत्य बुभुजे च वसुन्धराम् ॥&lt;br&gt;&#xA;अतीव तेजःसम्पन्नो महाबलपराक्रमः ॥ ३८ ॥&lt;br&gt;&#xA;वशी सर्वत्रगः कामी नृसिंहेन निपातितः ॥&lt;br&gt;&#xA;बलिं कियद्बलं लोके नारद त्व प्रशंससि ॥ ३९ ॥&lt;br&gt;&#xA;इति मां धर्षयित्वा च बिडौजा लोकसङ्ग्रही ॥&lt;br&gt;&#xA;बहुधा वादयन्वादान्कटुकान्दानवोत्तम ॥ 5.1.63.४० ॥&lt;br&gt;&#xA;तस्मात्त्वं दानवश्रेष्ठ पितृपर्यागतां महीम् ॥&lt;br&gt;&#xA;विजित्य सार्वभौमत्वं लभस्व वसुधाधिप ॥ ४१ ॥&lt;br&gt;&#xA;कियद्बलधृता नूनं देवाश्च दनुजोत्तम ॥&lt;br&gt;&#xA;पलायनपरा दान्ता सदैव रणभीरवः ॥ ४२ ॥&lt;br&gt;&#xA;मम वाक्यपरो भूत्वा त्रैलोक्याधिपतिर्भव ॥&lt;br&gt;&#xA;नारदस्य वचः श्रुत्वा वलिर्वैरोचनिस्तदा ॥ ४३ ॥&lt;br&gt;&#xA;चकार कोपमतुलं त्रैलोक्यविजये द्विज ॥&lt;br&gt;&#xA;मन्त्रयित्वाऽसुरान्सर्वान्सर्वदैत्यजनेश्वरः ॥ ४४ ॥&lt;br&gt;&#xA;सङ्ग्राममकरोत्तीव्रं वासवेन बलीयसा ॥&lt;br&gt;&#xA;जित्वा च सकलाल्देवान्वशीचक्रे सवासवान् ॥ ४५ ॥&lt;br&gt;&#xA;सर्वलोकेश्वरो जातो बलिर्वैरोचनोऽसुरः ॥&lt;br&gt;&#xA;हताधिकारास्त्रिदशा भ्रष्टराज्याः पराजिताः ॥ ४६ ॥&lt;br&gt;&#xA;विचरन्ति यथा मर्त्यास्तेन देवगणा भुवि ॥&lt;br&gt;&#xA;किञ्चित्कालं समासाद्य ब्रह्माणं शरणं ययुः ॥ ४७ ॥&lt;br&gt;&#xA;भो ब्रह्मन्बलिना भ्रष्टा देवलोकात्परन्तप ॥&lt;br&gt;&#xA;किं कुर्मः क्व च गच्छामः कमुपा यं चरामहे ॥ ४८ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;श्रूयतां भोः सुरश्रेष्ठा युष्माकं साधनं परम् ॥&lt;br&gt;&#xA;यूयं यात पुरीं रम्यां पद्मावतीमम रोत्तमाः ॥ ४९ ॥&lt;br&gt;&#xA;तत्र तीर्थवरं श्रेष्ठं नाम्ना चोत्तरमानसम् ॥&lt;br&gt;&#xA;यत्राऽष्टसिद्धिदा ख्याता महासिद्धिप्रदा नृणाम् ॥ 5.1.63.५० ॥&lt;br&gt;&#xA;निधयश्च नवैवापि तत्र तिष्ठन्ति सत्तम ॥&lt;br&gt;&#xA;तस्यैव दक्षिणे भागे विष्णुतीर्थमनुत्तमम्॥५१॥&lt;br&gt;&#xA;तत्र स्नात्वा नरः पश्येत्सिद्धेश्वरीं सुसिद्धिदाम् ॥&lt;br&gt;&#xA;ऋद्धिसिद्धिपरोभूत्वा विष्णु लोके महीयते ॥ ५२ ॥&lt;br&gt;&#xA;आश्विनस्य सिते पक्षे दशम्यां दिवसे तथा ॥&lt;br&gt;&#xA;अष्टसिद्धिशमीदेशे गणेश्वरं प्रपूजयेत् ॥ ५३ ॥&lt;br&gt;&#xA;विजयी सर्वलोकेषु जाय ते नात्र संशयः ॥&lt;br&gt;&#xA;शमीमूलस्थितं नित्यमृद्धिसिद्धिवरप्रदम्॥ ५४ ॥&lt;br&gt;&#xA;पूजयेद्वै नरो नित्यं गणेशं सर्वकामदम् ॥&lt;br&gt;&#xA;सर्वकामवरं लब्ध्वा पुत्रवान्धनवान्भवेत् ॥ ५५ ॥&lt;br&gt;&#xA;तस्मात्सर्वप्रयत्नेन महाकालवनं व्रजेत् ॥&lt;br&gt;&#xA;यत्र विष्णुसरस्तीर्थं तत्र गच्छत माचिरम् ॥ 5६ ॥&lt;br&gt;&#xA;उपासनां सुरश्रेष्ठा विष्णोरतु लेतेजसः ॥&lt;br&gt;&#xA;कुरुध्वं सर्वभीतिभ्यस्त्राता स स्यात्सुरोत्तमाः ॥ ५७ ॥&lt;br&gt;&#xA;इति श्रुत्वा वचस्तस्य ब्रह्मणः शंसितात्मनः ॥&lt;br&gt;&#xA;महाकालवने प्राप्ता देवास्ते कार्यसाधकाः ॥ ५८ ॥&lt;br&gt;&#xA;अत्राऽऽगात्य शुचीभूय स्नानदानादिकर्मभिः ॥&lt;br&gt;&#xA;उपासाञ्चक्रिरे सिद्धा विष्णुभक्तिपरायणाः ॥ ५९ ॥&lt;br&gt;&#xA;ब्रह्माणमथ ते सर्वे पप्रच्छुर्विधिमादरात्॥&lt;br&gt;&#xA;उपासनाया देवस्य देवाः शक्रपुरोगमाः ॥ 5.1.63.६० ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;ब्रह्मन्केन प्रकारेण विष्णुभक्तिः परा भवेत्॥&lt;br&gt;&#xA;तत्सर्वं श्रोतु मिच्छामस्त्वत्तो ब्रह्मविदां वर ॥ ६१ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;श्रूयतां भोः सुरश्रेष्ठा विष्णुभक्तिमनुत्तमाम् ॥&lt;br&gt;&#xA;शुक्लाम्बरधरं देवं शशिवर्णं चतुर्भुजम् ॥ ६२ ॥&lt;br&gt;&#xA;प्रसन्नवदनं ध्यायेत्सर्वविघ्नोपशान्तये ॥&lt;br&gt;&#xA;लाभस्तेषां जयस्तेषां कुतस्तेषां पराजयः ॥ ६३ ॥&lt;br&gt;&#xA;येषामिन्दीवरश्यामो हृदयस्थो जनार्दनः ॥&lt;br&gt;&#xA;अभीप्सितार्थसिद्ध्यर्थं पूज्यते यः सुरैरपि ॥ ६४ ॥&lt;br&gt;&#xA;सर्वविघ्नहरस्तस्मै गणाधिपतये नमः ॥&lt;br&gt;&#xA;कल्पादौ सृष्टिकामेन प्रेरितोहं च शौरिणा ॥ ६५ ॥&lt;br&gt;&#xA;न शक्तो वै प्रजाः कर्तुं विष्णुध्यानपरायणः ॥&lt;br&gt;&#xA;एतस्मिन्नन्तरे सद्यो मार्कण्डेयो महाऋषिः ॥ ६६ ॥&lt;br&gt;&#xA;सर्वसिद्धेश्वरो दान्तो दीर्घायुर्विजितेन्द्रियः ॥&lt;br&gt;&#xA;मया दृष्टो ऽथ गत्वा तं तदाहं समुपस्थितः ॥&lt;br&gt;&#xA;ततः प्रफुल्लनयनौ सत्कृत्य चेतरेतरम् ॥ ६७ ॥&lt;br&gt;&#xA;पृच्छमानौ परं स्वास्थ्यं सुखासीनौ सुरोत्तमाः ॥&lt;br&gt;&#xA;तदा मया स पृष्टो वै मार्कण्डेयो महामुनिः ॥ ६८ ॥&lt;br&gt;&#xA;भगवन्केन प्रकारेण प्रजा मेऽनामया भवेत् ॥&lt;br&gt;&#xA;तत्सर्वं श्रोतुमिच्छामि भगवन्मुनिवन्दित ॥ ६९ ॥&lt;br&gt;&#xA;॥ श्रीमार्कण्डेय उवाच ॥ ॥&lt;br&gt;&#xA;विष्णुभक्तिः परा नित्या सर्वार्तिदुःखनाशिनी ॥&lt;br&gt;&#xA;सर्वपापहरा पुण्या सर्वसुखप्रदायिनी ॥ 5.1.63.७० ॥&lt;br&gt;&#xA;एषा ब्राह्मी महाविद्या न देया यस्य कस्यचित् ॥&lt;br&gt;&#xA;कृतघ्नाय ह्यशिष्याय नास्तिकायानृताय च ॥ ७१ ॥&lt;br&gt;&#xA;ईर्ष्यकाय च रूक्षाय कामिकाय कदाचन ॥&lt;br&gt;&#xA;तद्गतं सर्वं विघ्रन्ति यत्तद्धर्मं सनातनम् ॥ ७२ ॥&lt;br&gt;&#xA;एतद्गुह्यतमं शास्त्रं सर्वपापप्रणाशनम् ॥&lt;br&gt;&#xA;पवित्रं च पवित्राणां पावनानां च पावनम् ॥७३॥&lt;br&gt;&#xA;विष्णोर्नामसहस्रं च विष्णुभक्तिकरं शुभम् ॥&lt;br&gt;&#xA;सर्वसिद्धिकरं नृणां भुक्तिमुक्तिप्रदं शुभम् ॥ ७४ ॥&lt;br&gt;&#xA;ॐ अस्य श्रीविष्णुसहस्रनामस्तोत्रमन्त्रस्य मार्कण्डेय ऋषिः विष्णुर्देवता अनुष्टुप्च्छन्दः सर्वकामावात्यर्थे जपे विनियोगः ॥&lt;br&gt;&#xA;अथ ध्यानम् ॥&lt;br&gt;&#xA;सजलजलदनीलं दर्शितोदारशीलं करतलधृतशैलं वेणुवाद्ये रसालम् ॥&lt;br&gt;&#xA;व्रजजन कुलपालं कामिनीकेलिलोलं तरुणतुलसिमालं नौमि गोपालबालम् ॥७५ ॥&lt;br&gt;&#xA;ॐविश्वं विष्णुर्हषीकेशः सर्वात्मा सर्वभावनः ॥&lt;br&gt;&#xA;सर्वगः शर्वरीनाथो भूतग्रामाऽऽशयाशयः ॥ ७६ ॥&lt;br&gt;&#xA;अनादिनिधनो देवः सर्वज्ञः सर्वसम्भवः ॥&lt;br&gt;&#xA;सर्वव्यापी जगद्धाता सर्वशक्तिधरोऽनघः ॥७७।&lt;br&gt;&#xA;जगद्बीजं जगत्स्रष्टा जगदीशो जगत्पतिः ॥&lt;br&gt;&#xA;जगद्गुरुर्जगन्नाथो जगद्धाता जगन्मयः ॥७८॥&lt;br&gt;&#xA;सर्वाऽऽकृतिधरः सर्वविश्वरूपी जनार्दनः ॥&lt;br&gt;&#xA;अजन्मा शाश्वतो नित्यो विश्वाधा रो विभुः प्रभुः ॥ ७९ ॥&lt;br&gt;&#xA;बहुरूपैकरूपश्च सर्वरूपधरो हरः ॥&lt;br&gt;&#xA;कालाग्निप्रभवो वायुः प्रलयान्तकरोऽक्षयः ॥ 5.1.63.८० ॥&lt;br&gt;&#xA;महार्णवो महामेघो जलबुद्बुदसं भवः ॥&lt;br&gt;&#xA;संस्कृतो विकृतो मत्स्यो महामत्स्यस्तिमिङ्गिलः ॥ ८१ ॥&lt;br&gt;&#xA;अनन्तो वासुकिः शेषो वराहो धरणीधरः ॥&lt;br&gt;&#xA;पयःक्षीरविवेकाढ्यो हंसो हेम गिरिस्थितः ॥ ८२ ॥&lt;br&gt;&#xA;हयग्रीवो विशालाक्षो हयकर्णो हयाकृतिः ॥&lt;br&gt;&#xA;मन्थनो रत्नहारी च कूर्मो धरधराधरः ॥ ८३ ॥&lt;br&gt;&#xA;विनिद्रो निद्रितो नन्दी सुनन्दो नन्दनप्रियः ॥&lt;br&gt;&#xA;नाभिनालमृणाली च स्वयम्भूश्चतुराननः ॥ ८४ ॥&lt;br&gt;&#xA;प्रजापतिपरो दक्षः सृष्टिकर्ता प्रजाकरः ॥&lt;br&gt;&#xA;मरीचिः कश्यपो दक्षः सुरासुरा गुरुः कविः ॥ ८५ ॥&lt;br&gt;&#xA;वामनो वाममार्गी च वामकर्मा बृहद्वपुः ॥&lt;br&gt;&#xA;त्रैलोक्यक्रमणो दीपो बलियज्ञविनाशनः ॥ ८६ ॥&lt;br&gt;&#xA;यज्ञहर्ता यज्ञकर्ता यज्ञेशो यज्ञभुग्विभुः ॥&lt;br&gt;&#xA;सहस्रांशुर्भगो भानुर्विवस्वान्रविरंशुमान् ॥ ८७ ॥&lt;br&gt;&#xA;तिग्मतेजाश्चाल्पतेजाः कर्मसाक्षी मनुर्यमः ॥&lt;br&gt;&#xA;देवराजः सुरपतिर्दानवारिः शची पतिः ॥ ८८ ॥&lt;br&gt;&#xA;अग्निर्वायुसखो वह्निर्वरुणो यादसां पतिः ॥&lt;br&gt;&#xA;नैर्ऋतो नादनोऽनादी रक्षयक्षोधनाधिपः ॥ ८९ ॥&lt;br&gt;&#xA;कुबेरो वित्तवान्वेगो वसुपालो विलासकृत् ॥&lt;br&gt;&#xA;अमृतस्रवणः सोमः सोमपानकरः सुधीः ॥ 5.1.63.९० ॥&lt;br&gt;&#xA;सर्वौषधिकरः श्रीमान्निशाकरदिवाकरः ॥&lt;br&gt;&#xA;विषारिर्विषहर्ता च विषकण्ठधरो गिरिः ॥ ९१ ॥&lt;br&gt;&#xA;नीलकण्ठो वृषी रुद्रो भालचन्द्रो ह्युमापतिः ॥&lt;br&gt;&#xA;शिवः शान्तो वशी वीरो ध्यानी मानी च मानदः ॥ ९२ ॥&lt;br&gt;&#xA;कृमिकीटो मृगव्याधो मृगहा मृगलाञ्छनः ॥&lt;br&gt;&#xA;बटुको भैरवो बालः कपाली दण्डविग्रहः ॥ ९३ ॥&lt;br&gt;&#xA;स्मशानवासी मांसाशी दुष्टनाशी वरान्तकृत् ॥&lt;br&gt;&#xA;योगिनीत्रासको योगी ध्या नस्थो ध्यानवासनः ॥ ९४ ॥&lt;br&gt;&#xA;सेनानीः सेनदेः स्कन्दो महाकालो गणाधिपः ॥&lt;br&gt;&#xA;आदिदेवो गणपतिर्विघ्नहा विघ्ननाशनः ॥ ९५ ॥&lt;br&gt;&#xA;ऋद्धिसिद्धिप्रदो दन्ती भालचन्द्रो गजाननः ॥&lt;br&gt;&#xA;नृसिम्ह उग्रदंष्ट्रश्च नखी दानवनाशकृत् ॥ ९६ ॥&lt;br&gt;&#xA;प्रह्रादपोषकर्ता च सर्वदैत्यजनेश्वरः ॥&lt;br&gt;&#xA;शलभः सागरः साक्षी कल्प कल्पकः ॥९७ ॥&lt;br&gt;&#xA;हेमदो हेमभागीच हिमकर्ता हिमाचलः ॥&lt;br&gt;&#xA;भूधरो भूमिदो मेरुः कैलासशिखरो गिरिः ॥ ९८ ॥&lt;br&gt;&#xA;लोकालोकान्तरो लोकी विलोकी भुवनेश्वरः ॥&lt;br&gt;&#xA;दिक्पालो दिक्पतिर्दिव्यो दिव्यकायो जितेन्द्रियः ॥ ९९ ॥&lt;br&gt;&#xA;विरूपो रूपवान्रागी नृत्यगीतविशारदः ॥&lt;br&gt;&#xA;हाहा हूहूश्चित्ररथो देव र्षिर्नारदः सखा ॥ 5.1.63.१०० ॥&lt;br&gt;&#xA;विश्वेदेवाः साध्यदेवा धृताशीश्च चलोऽचलः ॥&lt;br&gt;&#xA;कपिलो जल्पको वादी दत्तो हैहयसङ्घराट् ॥ १ ॥&lt;br&gt;&#xA;वसिष्ठो वामदेवश्च सप्तर्षिप्रवरो भृगुः ॥&lt;br&gt;&#xA;जामदग्न्यो महावीरः क्षत्रियांऽतकरो ह्यृषिः ॥ २ ॥&lt;br&gt;&#xA;हिरण्यकशिपुश्चैव हिरण्याक्षो हरप्रियः ॥&lt;br&gt;&#xA;अगस्तिः पुलहो दक्षः पौल स्त्यो रावणो घटः ॥३॥&lt;br&gt;&#xA;देवारिस्तापसस्तापी विभीषणहरिप्रियः ॥&lt;br&gt;&#xA;तेजस्वी तेजदस्तेजी ईशो राजपतिः प्रभुः ॥ ४ ॥&lt;br&gt;&#xA;दाशरथी राघवो रामो रघुवम्श विवर्धनः॥&lt;br&gt;&#xA;सीतापतिः पतिः श्रीमान्ब्रह्मण्यो भक्तवत्सलः॥५॥&lt;br&gt;&#xA;सन्नद्धः कवची खड्गी चीरवासा दिगम्बरः ॥&lt;br&gt;&#xA;किरीटी कुडली चापी शङ्खचक्री गदाधरः ॥६॥&lt;br&gt;&#xA;कौसल्यानन्दनोदारो भूमिशायी गुहप्रियः ॥&lt;br&gt;&#xA;सौमित्रो भरतो बालः शत्रुघ्नो भरताऽग्रजः ॥ ७ ॥&lt;br&gt;&#xA;लक्ष्मणः परवीरघ्नः स्त्रीसहायः कपीश्वरः ॥&lt;br&gt;&#xA;हनुमानृक्षराजश्च सुग्रीवो वालिनाशनः ॥ ८ ॥&lt;br&gt;&#xA;दूतप्रियो दूतकारी ह्यङ्गदो गदतां वरः ॥&lt;br&gt;&#xA;वनध्वंसी वनी वेगो वानरध्वज लाङ्गुली ॥ ९ ॥&lt;br&gt;&#xA;रविदंष्ट्री च लङ्काहा हाहाकारो वरप्रदः ॥&lt;br&gt;&#xA;भवसेतुर्महासेतुर्बद्धसेतू रमेश्वरः ॥ 5.1.63.११० ॥&lt;br&gt;&#xA;जानकीवल्लभः कामी किरीटी कुण्डली खगी ॥&lt;br&gt;&#xA;पुण्डरीकविशालाक्षो महाबाहुर्घनाकृतिः ॥ ११ ॥&lt;br&gt;&#xA;चञ्चलश्चपलः कामी वामी वामाङ्गवत्सलः ॥&lt;br&gt;&#xA;स्त्रीप्रियः स्त्रीपरः स्त्रैणः स्त्रियो वामाङ्गवासकः ॥ १२ ॥&lt;br&gt;&#xA;जितवैरी जितकामो जितक्रोधो जितेन्द्रियः ॥&lt;br&gt;&#xA;शान्तो दान्तो दयारामो ह्येकस्त्रीव्रतधारकः ॥ १३ ॥&lt;br&gt;&#xA;सात्त्विकः सत्त्वसंस्थानो मदहा क्रोधहा खरः ॥&lt;br&gt;&#xA;बहुराक्षस संवीतः सर्वराक्षसनाशकृत् ॥ १४ ॥&lt;br&gt;&#xA;रावणारी रणक्षुद्र दशमस्तकच्छेदकः ॥&lt;br&gt;&#xA;राज्यकारी यज्ञकारी दाता भोक्ता तपोधनः ॥ १५ ॥&lt;br&gt;&#xA;अयोध्याधिपतिः कान्तो वैकुण्ठोऽकुण्ठविग्रहः ॥&lt;br&gt;&#xA;सत्यव्रतो व्रती शूरस्तपी सत्यफलप्रदः ॥ १६ ॥&lt;br&gt;&#xA;सर्वसाक्षीः सर्वगश्च सर्वप्राणहरोऽव्ययः ॥&lt;br&gt;&#xA;प्राणश्चाथाप्यपानश्च व्यानोदानः समानतः ॥ १७ ॥&lt;br&gt;&#xA;नागः कृकलः कूर्मश्च देवदत्तो धनञ्जयः ॥&lt;br&gt;&#xA;सर्वप्राणविदो व्यापी योगधारकधारकः ॥१८॥&lt;br&gt;&#xA;तत्त्ववित्तत्त्वदस्तत्त्वी सर्वतत्त्वविशारदः ॥&lt;br&gt;&#xA;ध्यानस्थो ध्यानशाली च मनस्वी योगवित्तमः ॥ १९ ॥&lt;br&gt;&#xA;ब्रह्मज्ञो ब्रह्मदो बह्मज्ञाता च ब्रह्मसम्भवः ॥&lt;br&gt;&#xA;अध्यात्मविद्विदो दीपो ज्योतीरूपो निरञ्जनः ॥ 5.1.63.१२० ॥&lt;br&gt;&#xA;ज्ञानदोऽज्ञानहा ज्ञानी गुरुः शिष्योपदेशकः ॥&lt;br&gt;&#xA;सुशिष्यः शिक्षितः शाली शिष्यशिक्षाविशारदः ॥ २१ ॥&lt;br&gt;&#xA;मन्त्रदो मन्त्रहा मन्त्री तन्त्री तन्त्रजनप्रियः ॥&lt;br&gt;&#xA;सन्मन्त्रो मन्त्रविन्मन्त्री यन्त्रमन्त्रैकभञ्जनः ॥ २२ ॥&lt;br&gt;&#xA;मारणो मोहनो मोही स्तम्भोच्चाटनकृत्खलः ॥&lt;br&gt;&#xA;बहुमायो विमायश्च महामायाविमोहकः ॥ २३ ॥&lt;br&gt;&#xA;मोक्षदो बन्धको बन्दी ह्याकर्षणविकर्षणः ॥&lt;br&gt;&#xA;ह्रीङ्कारो बीजरूपी च क्लीङ्कारः कीलकाधिपः ॥ । २४ ॥&lt;br&gt;&#xA;सौङ्कार शक्तिमाञ्च्छक्तिः सर्वशक्तिधरो धरः ॥&lt;br&gt;&#xA;अकारोकार ओङ्कारश्छन्दोगायत्रसम्भवः ॥ २५ ॥&lt;br&gt;&#xA;वेदो वेदविदो वेदी वेदाऽध्यायी सदाशिवः ॥&lt;br&gt;&#xA;ऋग्यजुःसामाथर्वेशः सामगानकरोऽकरी ॥ २६ ॥&lt;br&gt;&#xA;त्रिपदो बहुपादी च शतपथः सर्वतोमुखः ॥&lt;br&gt;&#xA;प्राकृतः संस्कृतो योगी गीतग्रन्थप्रहेलिकः ॥ २७ ॥&lt;br&gt;&#xA;सगुणो विगुणश्छन्दो निःसङ्गो विगुणो गुणी ॥&lt;br&gt;&#xA;निर्गुणो गुणवान्सङ्गी कर्मी धर्मी च कर्मदः ॥ २८ ॥&lt;br&gt;&#xA;निष्कर्मा कामकामी च निःसङ्गः सङ्गवर्जितः ॥&lt;br&gt;&#xA;निर्लोभो निरहङ्कारी निष्किञ्चनजनप्रियः ॥ २९ ॥&lt;br&gt;&#xA;सर्वसङ्गकरो रागी सर्वत्यागी बहिश्चरः ॥&lt;br&gt;&#xA;एकपादो द्विपादश्च बहु पादोऽल्पपादकः ॥ 5.1.63.१३० ॥&lt;br&gt;&#xA;द्विपदस्त्रिपदोऽपादी विपादी पदसङ्ग्रहः ॥&lt;br&gt;&#xA;खेचरो भूचरो भ्रामी भृङ्गकीटमधुप्रियः ॥ ३१ ॥&lt;br&gt;&#xA;क्रतुः संवत्सरो मासो गणितार्को ह्यहर्निशः ॥&lt;br&gt;&#xA;कृतं त्रेता कलिश्चैव द्वापरश्चतुराकृतिः ॥ ३२ ॥&lt;br&gt;&#xA;दिवाकालकरः कालः कुलधर्मः सनातनः ॥&lt;br&gt;&#xA;कला काष्ठा कला नाड्यो यामः पक्षः सितासितः ॥ ३३ ॥&lt;br&gt;&#xA;युगो युगन्धरो योग्यो युगधर्मप्रवर्तकः ॥&lt;br&gt;&#xA;कुलाचारः कुलकरः कुलदैवकरः कुली ॥ ३४ ॥&lt;br&gt;&#xA;चतुराऽऽश्रमचारी च गृहस्थो ह्यतिथिप्रियः ॥&lt;br&gt;&#xA;वनस्थो वनचारी च वानप्रस्थाऽऽश्रमोऽश्रमी ॥ ३५ ॥&lt;br&gt;&#xA;बटुको ब्रह्मचारी च शिखासूत्री कमण्डली ॥&lt;br&gt;&#xA;त्रिजटी ध्यानवान्ध्यानी बद्रिकाश्रमवासकृत् ॥ ३६ ॥&lt;br&gt;&#xA;हेमाद्रिप्रभवो हैमो हेमराशिर्हि माकरः ॥&lt;br&gt;&#xA;महाप्रस्थानको विप्रो विरागी रागवान्गृही ॥ ३७ ॥&lt;br&gt;&#xA;नरनारायणोऽनागो केदारोदारविग्रहः ॥&lt;br&gt;&#xA;गङ्गाद्वारतपःसारस्तपोवन तपोनिधिः ॥ ३८ ॥&lt;br&gt;&#xA;निधिरेष महापद्मः पद्माकरश्रियालयः ॥&lt;br&gt;&#xA;पद्मनाभः परीतात्मा परिव्राट्पुरुषोत्तमः ॥ ३९ ॥&lt;br&gt;&#xA;परानन्दः पुराणश्च सम्राड्राज विराजकः ॥&lt;br&gt;&#xA;चक्रस्थश्चक्रपालस्थश्चक्रवर्ती नराधिपः ॥5.1.63.१४०॥&lt;br&gt;&#xA;आयुर्वेदविदो वैद्यो धन्वन्तरिश्च रोगहा॥&lt;br&gt;&#xA;औषधीबीजसम्भूतो रोगी रोगविनाशकृत॥ ॥ ४१ ॥&lt;br&gt;&#xA;चेतनश्चेतकोऽचिन्त्यश्चित्तचिन्ताविनाशकृत् ॥&lt;br&gt;&#xA;अतीन्द्रियः सुखस्पर्शश्चरचारी विहङ्गमः ॥ ४२ ॥&lt;br&gt;&#xA;गरुडः पक्षिराजश्च चाक्षुषो विनता त्मजः ॥&lt;br&gt;&#xA;विष्णुयानविमानस्थो मनोमयतुरङ्गमः ॥ ४३ ॥&lt;br&gt;&#xA;बहुवृष्टिकरो वर्षो ऐरावणविरावणः ॥&lt;br&gt;&#xA;उच्चैःश्रवाऽरुणो गामी हरिदश्वो हरिप्रियः ॥४४॥&lt;br&gt;&#xA;प्रावृषो मेघमाली च गजरत्नपुरन्दरः ॥&lt;br&gt;&#xA;वसुदो वसुधारश्च निद्रालुः पन्नगाशनः ॥ ४५ ॥&lt;br&gt;&#xA;शेषशायी जलेशायी व्यासः सत्यवतीसुतः ॥&lt;br&gt;&#xA;वेदव्यासकरो वाग्ग्मी बहुशाखाविकल्पकः ॥ ४६ ॥&lt;br&gt;&#xA;स्मृतिः पुराणधर्मार्थी परावरविचक्षणः ॥&lt;br&gt;&#xA;सहस्रशीर्षा सहस्राक्षः सहस्रवदनोज्ज्वलः ॥ ४७ ॥&lt;br&gt;&#xA;सहस्रबाहुः सहस्रांशुः सहस्रकिरणो नरः ॥&lt;br&gt;&#xA;बहुशीर्षैकशीर्षश्च त्रिशिरा विशिराः शिरी ॥ ४८ ॥&lt;br&gt;&#xA;जटिलो भस्मरागी च दिव्याम्बरधरः शुचिः ॥&lt;br&gt;&#xA;अणुरूपो बृहद्रूपो विरूपो विकराकृतिः ॥ ४९ ॥&lt;br&gt;&#xA;समुद्रमाथको माथी सर्वरत्नहरो हरिः ॥&lt;br&gt;&#xA;वज्रवैडूर्यको वज्री चिन्तामणिमहामणिः ॥5.1.63.१५०॥&lt;br&gt;&#xA;अनिर्मूल्यो महामूल्यो निर्मूल्यः सुरभिः सुखी ॥&lt;br&gt;&#xA;पिता माता शिशुर्बन्धुर्धाता त्वष्टार्यमा यमः ॥ ५१ ॥&lt;br&gt;&#xA;अन्तःस्थो बाह्यकारी च बहिःस्थो वै बहिश्चरः ॥&lt;br&gt;&#xA;पावनः पावकः पाकी सर्वभक्षी हुताशनः ॥ ५२ ॥&lt;br&gt;&#xA;भगवान्भगहा भागी भवभञ्जो भयङ्करः ॥&lt;br&gt;&#xA;कायस्थः कार्यकारी च कार्यकर्ता करप्रदः ॥ ५३ ॥&lt;br&gt;&#xA;एकधर्मा द्विधर्मा च सुखी दूत्योपजीवकः ॥&lt;br&gt;&#xA;बालकस्तारकस्त्राता कालो मूषकभक्षकः ॥ ५४ ॥&lt;br&gt;&#xA;सञ्जीवनो जीवकर्ता सजीवो जीवसम्भवः॥&lt;br&gt;&#xA;षड्विंशको महा विष्णुः सर्वव्यापी महेश्वरः ॥ ५५ ॥&lt;br&gt;&#xA;दिव्याङ्गदो मुक्तमाली श्रीवत्सो मकरध्वजः ॥&lt;br&gt;&#xA;श्याममूर्तिर्घनश्यामः पीतवासाः शुभाननः ॥ ५६ ॥&lt;br&gt;&#xA;चीरवासा विवासाश्च भूतदानववल्लभः ॥&lt;br&gt;&#xA;अमृतोऽमृतभागी च मोहिनीरूपधारकः ॥ ५७ ॥&lt;br&gt;&#xA;दिव्यदृष्टिः समदृष्टिर्देवदानववञ्चकः ॥&lt;br&gt;&#xA;कबन्धः केतुकारी च स्वर्भानुश्चन्द्रतापनः ॥ ५८ ॥&lt;br&gt;&#xA;ग्रहराजो ग्रही ग्राहः सर्वग्रहविमोचकः ॥&lt;br&gt;&#xA;दानमानजपो होमः सानुकूलः शुभग्रहः ॥ ५९ ॥&lt;br&gt;&#xA;विघ्नकर्ताऽपहर्ता च विघ्ननाशो विनायकः ॥&lt;br&gt;&#xA;अपकारोपकारी च सर्वसिद्धिफलप्रदः ॥ 5.1.63.१६० ॥&lt;br&gt;&#xA;सेवकः सामदानी च भेदी दण्डी च मत्सरी ॥&lt;br&gt;&#xA;दयावान्दानशीलश्च दानी यज्वा प्रतिग्रही ॥ ६१ ॥&lt;br&gt;&#xA;हविरग्निश्चरुस्थाली समिधश्चानिलो यमः ॥&lt;br&gt;&#xA;होतोद्गाता शुचिः कुण्डः सामगो वैकृतिः सवः ॥ ६२ ॥&lt;br&gt;&#xA;द्रव्यं पात्राणि सङ्कल्पो मुशलो ह्यरणिः कुशः ॥&lt;br&gt;&#xA;दीक्षितो मण्डपो वेदिर्यजमानः पशुः क्रतुः ॥ ६३ ॥&lt;br&gt;&#xA;दक्षिणा स्वस्तिमान्स्वस्ति ह्याशीर्वादः शुभप्रदः ॥&lt;br&gt;&#xA;आदिवृक्षो महावृक्षो देववृक्षो वनस्पतिः ॥ ६४ ॥&lt;br&gt;&#xA;प्रयागो वेणुमान्वेणी न्यग्रोधश्चाऽक्षयो वटः ॥&lt;br&gt;&#xA;सुतीर्थस्तीर्थकारी च तीर्थराजो व्रती वतः ॥ ६५ ॥&lt;br&gt;&#xA;वृत्तिदाता पृथुः पुत्रो दोग्धा गौर्वत्स एव च ॥&lt;br&gt;&#xA;क्षीरं क्षीरवहः क्षीरी क्षीरभागविभामवित् ॥ ६६ ॥&lt;br&gt;&#xA;राज्यभागविदो भागी सर्वभागविकल्पकः ॥&lt;br&gt;&#xA;वाहनो वाहको वेगी पादचारी तपश्चरः ॥ ६७ ॥&lt;br&gt;&#xA;गोपनो गोपको गोपी गोपकन्याविहारकृत्॥&lt;br&gt;&#xA;वासुदेवो विशालाक्षः कृष्णोगोपीजनप्रियः ॥ ६८ ॥&lt;br&gt;&#xA;देवकीनन्दनो नन्दी नन्दगोपगृहाऽऽश्रमी ॥&lt;br&gt;&#xA;यशोदानन्दनो दामी दामोदर उलूखली ॥ ६९॥&lt;br&gt;&#xA;पूतनारिः पदाकारी लीलाशकटभञ्जकः ॥&lt;br&gt;&#xA;नवनीतप्रियो वाग्ग्मी वत्सपालकबालकः ॥ 5.1.63.१७० ॥&lt;br&gt;&#xA;वत्सरूपधरो वत्सी वत्सहा धेनुकान्तकृत्॥&lt;br&gt;&#xA;बकारिर्वनवासी च वनक्रीडाविशारदः ॥ ७१ ॥&lt;br&gt;&#xA;कृष्णवर्णाऽऽकृतिः कान्तो वेणुवेत्रविधारकः ॥&lt;br&gt;&#xA;गोपमोक्षकरो मोक्षो यमुनापुलिनेचरः ॥ ७२ ॥&lt;br&gt;&#xA;मायावत्सकरो मायी ब्रह्ममायापमोहकः ॥&lt;br&gt;&#xA;आत्मसारविहारज्ञो गोपदारकदारकः ॥ ७३ ॥&lt;br&gt;&#xA;गोचारी गोपतिर्गोपो गोवर्धनधरो बली ॥&lt;br&gt;&#xA;इन्द्रद्यु्म्नो मखध्वंसी वृष्टिहा गोपरक्षकः ॥ ७४ ॥&lt;br&gt;&#xA;सुरभित्राणकर्ता च दावपानकरः कली ।&lt;br&gt;&#xA;कालीयमर्दनः काली यमुनाह्रदविहारकः॥७५॥&lt;br&gt;&#xA;सङ्कर्षणो बलश्लाघ्यो बलदेवो हलायुधः॥&lt;br&gt;&#xA;लाङ्गली मुसली चक्री रामो रोहिणिनन्दनः॥७६॥&lt;br&gt;&#xA;यमुनाकर्षणोद्धारो नीलवासा हलो हली॥&lt;br&gt;&#xA;रेवती रमणो लोलो बहुमानकरः परः ॥ ७७ ॥&lt;br&gt;&#xA;धेनुकारिर्महावीरो गोपकन्याविदूषकः ॥&lt;br&gt;&#xA;काममानहरः कामी गोपीवासोऽपतस्करः ॥ ७८ ॥&lt;br&gt;&#xA;वेणुवादी च नादी च नृत्यगीतविशारदः ॥&lt;br&gt;&#xA;गोपीमोहकरो गानी रासको रजनीचरः ॥ ७९ ॥&lt;br&gt;&#xA;दिव्यमाली विमाली च वनमालाविभूषितः ॥&lt;br&gt;&#xA;कैटभारिश्च कंसारिर्मधुहा मधुसूदनः ॥5.1.63.१८०॥&lt;br&gt;&#xA;चाणूरमर्दनो मल्लो मुष्टी मुष्टिकनाशकृत् ॥&lt;br&gt;&#xA;मुरहा मोदका मोदी मदघ्नो नरकान्तकृत ॥८१॥&lt;br&gt;&#xA;विद्याध्यायी भूमिशायी सुदामा सुसखा सुखी ॥&lt;br&gt;&#xA;सकलो विकलो वैद्यः कलितो वै कलानिधिः ॥ ८२ ॥&lt;br&gt;&#xA;विद्याशाली विशाली च पितृमातृविमोक्षकः॥&lt;br&gt;&#xA;रुक्मिणी रमणो रम्यः कालिन्दीपतिः शङ्खहा॥८३॥&lt;br&gt;&#xA;पाञ्चजन्यो महापद्मो बहुनायकनायकः॥&lt;br&gt;&#xA;धुन्धुमारो निकुम्भघ्नः शम्बरान्तो रतिप्रियः॥ ८४॥&lt;br&gt;&#xA;प्रद्युम्नश्चानिरुद्धश्च सात्वतां पतिरर्जुनः ॥&lt;br&gt;&#xA;फाल्गुनश्च गुडाकेशः सव्यसाची धनञ्जयः ॥ ८५ ॥&lt;br&gt;&#xA;किरीटी च धनुष्पाणिर्धनुर्वेदविशारदः ॥&lt;br&gt;&#xA;शिखण्डी सात्यकिः शैब्यो भीमो भीमपराक्रमः ॥ ८६ ॥&lt;br&gt;&#xA;पाञ्चालश्चाभिमन्युश्च सौभद्रो द्रौपदीपति. ॥&lt;br&gt;&#xA;युधिष्ठिरो धर्मराजः सत्यवादी शुचिव्रतः ॥ ८७ ॥&lt;br&gt;&#xA;नकुलः सहदेव श्च कर्णो दुर्योधनो घृणी ॥&lt;br&gt;&#xA;गाङ्गेयोऽथ गदापाणिर्भीष्मो भागीरथीसुतः ॥ ८८ ॥&lt;br&gt;&#xA;प्रज्ञाचक्षुर्धृतराष्ट्रो भारद्वाजोथ गौतमः ॥&lt;br&gt;&#xA;अश्वत्थामा विकर्णश्चजहु?र्युद्धविशारदः॥८९॥&lt;br&gt;&#xA;सीमन्तिको गदी गाल्वो विश्वामित्रो दुरासदः ॥&lt;br&gt;&#xA;दुर्वासा दुर्विनीतश्च मार्कण्डेयो महामुनिः ॥5.1.63.१९०॥&lt;br&gt;&#xA;लोमशो निर्मलोऽलोमी दीर्घायुश्च चिरोऽचिरी ॥&lt;br&gt;&#xA;पुनर्जीवी मृतो भावी भूतो भव्यो भविष्यकः ॥ ९१ ॥&lt;br&gt;&#xA;त्रिकालोऽथ त्रिलिङ्गश्च त्रिनेत्रस्त्रिपदीपतिः ॥&lt;br&gt;&#xA;यादवो याज्ञवल्क्यश्च यदुवंशविवर्धनः ॥ ९२ ॥&lt;br&gt;&#xA;शल्यक्रीडी विक्रीडश्च यादवान्तकरः कलिः ॥&lt;br&gt;&#xA;सदयो हृदयो दायो दायदो दायभाग्दयी ॥ ९३ ॥&lt;br&gt;&#xA;महोदधि र्महीपृष्ठो नीलपर्वतवासकृत ॥&lt;br&gt;&#xA;एकवर्णो विवर्णश्च सर्ववर्णबहिश्चरः ॥ ९४ ॥&lt;br&gt;&#xA;यज्ञनिन्दी वेदनिन्दी वेदबाह्यो बलो बलिः ॥&lt;br&gt;&#xA;बौद्धारिर्बाधको बाधो जगन्नाथो जगत्पतिः ॥ ९५ ॥&lt;br&gt;&#xA;भक्तिर्भागवतो भागी विभक्तो भगवत्प्रियः ॥&lt;br&gt;&#xA;त्रिग्रामोऽथ नवारण्यो गुह्योपनिषदासनः ॥ ९६ ॥&lt;br&gt;&#xA;शालिग्रामः शिलायुक्तो विशालो गण्डकाश्रयः ॥&lt;br&gt;&#xA;श्रुतदेवः श्रुतः श्रावी श्रुतबोधः श्रुतश्रवाः ॥ ९७ ॥&lt;br&gt;&#xA;कल्किः कालकलः कल्को दुष्टम्लेच्छविनाश कृत्॥&lt;br&gt;&#xA;कुङ्कुमी धवलो धीरः क्षमाकरो वृषाकपिः ॥९८॥&lt;br&gt;&#xA;किङ्करः किन्नरः कण्वः केकी किम्पुरुषाधिपः ॥&lt;br&gt;&#xA;एकरोमा विरोमा च बहुरोमा बृहत्कविः ॥ ॥ ९९ ॥&lt;br&gt;&#xA;वज्रप्रहरणो वज्री वृत्रघ्नो वासवानुजः ॥&lt;br&gt;&#xA;बहुतीर्थकरस्तीर्थः सर्वतीर्थजनेश्वरः ॥ 5.1.63.२०० ॥&lt;br&gt;&#xA;व्यतीपातोपरागश्च दानवृद्धिकरः शुभः ॥&lt;br&gt;&#xA;असङ्ख्येयोऽप्रमेयश्च सङ्ख्याकारो विसङ्ख्यकः ॥ १ ॥&lt;br&gt;&#xA;मिहिकोत्तारकस्तारो बालचन्द्रः सुधाकरः ॥&lt;br&gt;&#xA;किंवर्णः कीदृशः किञ्चित्किंस्वभावः किमाश्रयः ॥२॥&lt;br&gt;&#xA;निर्लोकश्च निराकारी बह्वाकारैककारकः ॥&lt;br&gt;&#xA;दौहित्रः पुत्रिकः पौत्रो नप्ता वंशधरो धरः ॥ ३ ॥&lt;br&gt;&#xA;द्रवीभूतो दयालुश्च सर्वसिद्धिप्रदो मणिः ॥ ॥ ४ ॥&lt;br&gt;&#xA;आधारोऽपि विधारश्च धरासूनुः सुमङ्गलः ॥&lt;br&gt;&#xA;मङ्गलो मङ्गलाकारो माङ्गल्यः सर्वमङ्गलः ॥ ५ ॥&lt;br&gt;&#xA;नाम्नां सहस्रं नामेदं विष्णोरतुलतेजसः ॥&lt;br&gt;&#xA;सर्वसिद्धिकरं काम्यं पुण्यं हरिहरात्मकम् ॥ ६ ॥&lt;br&gt;&#xA;यः पठेत्प्रातरुत्थाय शुचिर्भूत्वा समाहितः ॥&lt;br&gt;&#xA;यश्चेदं शृणुयान्नित्यं नरो निश्चलमानसः ॥ ७ ॥&lt;br&gt;&#xA;त्रिसन्ध्यं श्रद्धया युक्तः सर्वपापैः प्रमुच्यते॥&lt;br&gt;&#xA;नन्दते पुत्रपौत्रैश्च दारैर्भृत्यैश्च पूजितः ॥ ८ ॥&lt;br&gt;&#xA;प्राप्नुते विपुलां लक्ष्मीं मुच्यते सर्वसङ्कटात् ॥&lt;br&gt;&#xA;सर्वान्कामानवाप्नोति लभते विपुलं यशः ॥ ९ ॥&lt;br&gt;&#xA;विद्यावाञ्जायते विप्रः क्षत्रियो विजयी भवेत् ॥&lt;br&gt;&#xA;वैश्यश्च धनलाभाढ्यः शूद्रः सुखमवाप्नुयात् ॥ 5.1.63.२१० ॥&lt;br&gt;&#xA;रणे घोरे विवादे च व्यापारे पारतन्त्रके ॥&lt;br&gt;&#xA;विजयी जयमाप्नोति सर्वदा सर्वकर्मसु ॥ ११ ॥&lt;br&gt;&#xA;एकधा दशधा चैव शतधा च सहस्रधा ॥&lt;br&gt;&#xA;पठते हि नरो नित्यं तथैव फलमश्नुते ॥ १२ ॥&lt;br&gt;&#xA;पुत्रार्थी प्राप्नुते पुत्रान्धनार्थी धनमव्ययम् ॥&lt;br&gt;&#xA;मोक्षार्थी प्राप्नुते मोक्षं धर्मार्थी धर्मसञ्चयम् ॥ १३ ॥&lt;br&gt;&#xA;कन्यार्थी प्राप्नुते कन्यां दुर्लभां यत्सुरैरपि ॥&lt;br&gt;&#xA;ज्ञानार्थी जायते ज्ञानी योगी योगेषु युज्यते ॥ १४ ॥&lt;br&gt;&#xA;महोत्पातेषु घोरेषु दुर्भिक्षे राजविग्रहे ॥&lt;br&gt;&#xA;महामारीसमुद्भूते दारिद्र्ये दुःखपीडिते ॥ १५ ॥&lt;br&gt;&#xA;अरण्ये प्रान्तरे वाऽपि दावाग्निपरिवारिते ॥&lt;br&gt;&#xA;सिंहव्याघ्राभिभूतेऽपि वने हस्तिसमाकुले ॥ १६ ॥&lt;br&gt;&#xA;राज्ञा क्रुद्धेन चाज्ञप्ते दस्युभिः सह सङ्गमे ॥&lt;br&gt;&#xA;विद्युत्पातेषु घोरेषु स्मर्तव्यं हि सदा नरैः ॥ १७ ॥&lt;br&gt;&#xA;ग्रहपीडासु चोग्रासु वधबन्धगतावपि ॥&lt;br&gt;&#xA;महार्णवे महानद्यां पोतस्थेषु न चापदः ॥ १८ ॥&lt;br&gt;&#xA;रोगग्रस्तो विवर्णश्च गतकेशनखत्वचः ॥&lt;br&gt;&#xA;पठनाच्छवणाद्वापि दिव्यकाया भवन्ति ते ॥ १९ ॥&lt;br&gt;&#xA;तुलसीवनसंस्थाने सरोद्वीपे सुरालये ॥&lt;br&gt;&#xA;बद्रिकाश्रमे शुभे देशे गङ्गाद्वारे तपोवने ॥ 5.1.63.२२० ॥&lt;br&gt;&#xA;मधुवने प्रयागे च द्वारकायां समाहितः ॥&lt;br&gt;&#xA;महाकालवने सिद्धे नियताः सर्वकामिकाः ॥ २१ ॥&lt;br&gt;&#xA;ये पठन्ति शतावर्तं भक्तिमन्तो जितेन्द्रियाः ॥&lt;br&gt;&#xA;ते सिद्धाः सिद्धिदा लोके विचरन्ति महीतले ॥ २२ ॥&lt;br&gt;&#xA;अन्योन्यभेदभेदानां मैत्रीकरणमुत्तमम् ॥&lt;br&gt;&#xA;मोहनं मोहनानां च पवित्रं पापनाशनम् ॥ २३ ॥&lt;br&gt;&#xA;बालग्रहविनाशाय शान्तीकरणमुत्तमम् ॥&lt;br&gt;&#xA;दुर्वृत्तानां च पापानां बुद्धिनाशकरं परम् ॥ ।२४ ॥&lt;br&gt;&#xA;पतद्गर्भा च वन्ध्या च स्राविणी काकवन्ध्यका ॥&lt;br&gt;&#xA;अनायासेन सततं पुत्रमेव प्रसूयते ॥ ॥ २५ ॥&lt;br&gt;&#xA;पयःपुष्कलदा गावो बहुधान्यफला। कृषिः ॥&lt;br&gt;&#xA;स्वामिधर्मपरा भृत्या नारी पतिव्रता भवेत् ॥ २६ ॥&lt;br&gt;&#xA;अकालमृत्युनाशाय तथा दुःस्वप्नदर्शने ॥&lt;br&gt;&#xA;शान्तिकर्मणि सर्वत्र स्मर्तव्यं च सदा नरैः ॥ २७ ॥&lt;br&gt;&#xA;यः पठत्यन्वहं मर्त्यः शुचिष्मान्विष्णुसन्निधौ ॥&lt;br&gt;&#xA;एकाकी च जिताहारो जितक्रोधो जितेन्द्रियः ॥ २८ ॥&lt;br&gt;&#xA;गरुडारोहसम्पन्नः पीतवासाश्चतुर्भुजः ॥&lt;br&gt;&#xA;वाञ्छितं प्राप्य लोकेऽस्मिन्विष्णुलोके स गच्छति ॥२९ ॥&lt;br&gt;&#xA;एकतः सकला विद्या एकतः सकलं तपः ॥&lt;br&gt;&#xA;एकतः सकलो धर्मो नाम विष्णोस्तथैकतः ॥ 5.1.63.२३० ॥&lt;br&gt;&#xA;यो हि नामसहस्रेण स्तोतुमिच्छति वै द्विजः॥&lt;br&gt;&#xA;सोऽयमेकेन श्लोकेन स्तुत एव न संशयः ॥ ३१ ॥&lt;br&gt;&#xA;सहस्राक्षः सहस्रपात्सहस्रवदनोज्ज्वलः ॥&lt;br&gt;&#xA;सहस्रनामानन्ताक्षः सहस्रबाहुर्नमोस्तु ते ॥ ३२ ॥&lt;br&gt;&#xA;विष्णोर्नामसहस्रं वै पुराणं वेदसम्मतम् ॥&lt;br&gt;&#xA;पठितव्यं सदा भक्तैः सर्वमङ्गलमङ्गलम् ॥ ३३ ॥&lt;br&gt;&#xA;इति स्तवाभियुक्तानां देवानां तत्र वै द्विज ॥&lt;br&gt;&#xA;प्रत्यक्षं प्राह भगवान्वरदो वरदार्चितः ॥ ३४ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;व्रियतां भोः सुराः सर्वैर्वरोऽस्मत्तोभिवाञ्छितः ॥&lt;br&gt;&#xA;तत्सर्वं सम्प्रदास्यामि नाऽत्र कार्या विचारणा ॥ ३५ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;वरदोऽसि यदा विष्णो वरमेतं ददस्व नः ॥&lt;br&gt;&#xA;अदितेर्गर्भसम्भूतः शक्रस्याऽप्यनुजो भव ॥ ३६ ॥&lt;br&gt;&#xA;इति सम्प्रार्थितो देवैर्ब्रह्मशक्रपुरोगमेः ॥&lt;br&gt;&#xA;तथेत्युक्ता च भगवांस्तत्रैवांऽतरधीयत ॥ ३७ ॥&lt;br&gt;&#xA;ततः कतिपये काले भगवानदितिनन्दनः ॥&lt;br&gt;&#xA;विष्णुरूपधरो ऽनन्तो वामनत्वाच्च वामनः ॥ ३८ ॥&lt;br&gt;&#xA;बलिर्वैरोचनो व्यास वाजिमेधशतेन च ॥&lt;br&gt;&#xA;ईजे द्विजवरश्रेष्ठ इन्द्रराज्यजिहीर्षया ॥३९॥&lt;br&gt;&#xA;ऋत्विजं कश्यपं कृत्वा होतारं भृगुसत्तमम् ॥&lt;br&gt;&#xA;ब्रह्मा तत्राभवच्चैव स्वयमेव पितामहः ॥ 5.1.63.२४० ॥&lt;br&gt;&#xA;अध्वर्युर्भगवानत्रिर्बभूव मुनिसत्तमः ॥&lt;br&gt;&#xA;उद्गाता नारदश्चैव वसिष्ठश्च सभासदः ॥ ४१ ॥&lt;br&gt;&#xA;ये यत्र विहिताः सर्वे तत्र तत्र मुनीश्वराः ॥&lt;br&gt;&#xA;बलिस्तत्राऽभवद्व्यास दीक्षितो राजसत्तमः ॥ ४२ ॥&lt;br&gt;&#xA;एवं प्रवर्तमानेषु यज्ञेषु मुनिसत्तम ॥&lt;br&gt;&#xA;हूयतां भुज्यतां चैव दीयतां धीयतां तथा ॥ ४३ ॥&lt;br&gt;&#xA;इति वाचः शुभास्तत्र श्रूयन्ते च द्विजोत्तम ॥&lt;br&gt;&#xA;तस्मिन्काले सुचित्रेषु वामनोऽगाच्छुचिस्मितः ॥ ४४ ॥&lt;br&gt;&#xA;पठमानो मुखाग्रेण चातुर्वेदिकमन्त्रकान् ॥&lt;br&gt;&#xA;द्वारे तिष्ठति राजेन्द्र वामनो द्विजसत्तमः ॥ ४५ ॥&lt;br&gt;&#xA;प्रतिहारेण वै व्यास सर्वं राज्ञे निवेदितम् ॥&lt;br&gt;&#xA;उत्थाय च महाराजो बलिर्वैरोचनिस्तदा ॥ ४६ ॥&lt;br&gt;&#xA;अर्घ्यमादाय तत्सर्वं जगाम स्वैः सभासदैः ॥&lt;br&gt;&#xA;पूजयित्वा यथान्यायं वामनं लोकभावनम् ॥ ४७ ॥&lt;br&gt;&#xA;आनयित्वा सभामध्ये दत्त्वाऽऽसनपरिग्रहम् ॥&lt;br&gt;&#xA;कुतस्त्वागमनं ब्रह्मन्किं तेऽभीष्टं ददामि वै ॥ ४८ ॥ ॥&lt;br&gt;&#xA;॥ वामन उवाच ॥ ॥&lt;br&gt;&#xA;राजराजाखिला सृष्टिर्ब्रह्मणः परमेष्ठिनः ॥&lt;br&gt;&#xA;ततोऽहमागतो भूमन्यज्ञं चैव दिदृक्षया ॥ ४९ ॥&lt;br&gt;&#xA;वरुणस्य च यज्ञो वै दृष्टो मे वै पुरानघ ॥&lt;br&gt;&#xA;यक्षाधिपतेर्नूनं च यज्ञं वै दृष्टवानहम् ॥ 5.1.63.२५० ॥&lt;br&gt;&#xA;धर्मस्याऽपि च यज्ञो मे प्रजापतेश्च सत्तम ॥&lt;br&gt;&#xA;वायोर्यज्ञो महाराज दृष्टो मे विधिपूर्वकः ॥ ५१ ॥&lt;br&gt;&#xA;राजर्षीणां च ये यज्ञा दृष्टास्तेऽपि महाव्रत ॥&lt;br&gt;&#xA;यादृशं वै महाराज यज्ञं ते दृष्टवानहम् ॥ ५२ ॥&lt;br&gt;&#xA;ईदृशो राजराजेन्द्र न भूतो न भविष्यति ॥&lt;br&gt;&#xA;तस्मादिहागतो राजन्याचनार्थं तवाऽनघ ॥ ५३ ॥&lt;br&gt;&#xA;॥ बलिरुवाच ॥ ॥&lt;br&gt;&#xA;याचस्व त्वं द्विजश्रेष्ठ किं तेऽभीष्टं ददाम्य हम् ॥५४॥&lt;br&gt;&#xA;॥ वामन उवाच ॥ ॥&lt;br&gt;&#xA;देहि मे राजराजेन्द्र पदानि त्रीणि मेदिनीम् ॥&lt;br&gt;&#xA;वासार्थं रोचते तेऽद्य यदि पार्थिवसत्तम ॥५५॥&lt;br&gt;&#xA;॥ बलिरुवाच॥ ॥&lt;br&gt;&#xA;किमिदं याचितं विप्र स्वल्पं ते नहि ते परम् ॥&lt;br&gt;&#xA;गजवाजिरथाः क्षोणी रत्नानि विविधानि च ॥ ५६ ॥&lt;br&gt;&#xA;दासदासीर्वरारोहाः स्त्रियो नाना वसूनि च ॥&lt;br&gt;&#xA;द्रव्याणि वाससी शुभ्रे याचस्व त्वं द्विजोत्तम ॥५७॥&lt;br&gt;&#xA;पात्रोऽसि कृतकृत्योऽसि वेदवेदाङ्गपारग॥५८॥&lt;br&gt;&#xA;॥ वामन उवाच ॥ ॥&lt;br&gt;&#xA;न मे किञ्चित्स्पृहा राज न्विद्यते भुवि मानद ॥&lt;br&gt;&#xA;देहि त्वं त्रिपदां भूमिं यदि श्रद्धाऽस्ति तेऽधुना ॥ ५९ ॥&lt;br&gt;&#xA;इत्युक्ते वामनेनाथ बलिर्वचनमब्रवीत् ॥&lt;br&gt;&#xA;गृहाण त्रिपदां भूमिं वासस्यार्थं हि मानद ॥ 5.1.63.२६० ॥&lt;br&gt;&#xA;इत्युक्त्वा स च राजर्षिर्ददौ भूमिं द्विजाय वै ॥&lt;br&gt;&#xA;वारितोऽपि तदा व्यास भृगुणा दैवनोदितः ॥ ६१ ॥&lt;br&gt;&#xA;दत्तमात्रे जले सद्यो ब्रह्माण्डं चाक्रमद्धरिः ॥&lt;br&gt;&#xA;सार्धं पादद्वयं जाता सशैलवनकानना ॥ ६२ ॥&lt;br&gt;&#xA;वसुधेयं तदा व्यास बलिना चार्पितं वसु ॥&lt;br&gt;&#xA;जित्वाऽसुरगणान्त्सर्वा न्राज्यं दत्त्वा शतक्रतोः ॥ ६३ ॥&lt;br&gt;&#xA;पश्चात्कुमुद्वतीं प्राप्तो विष्णुर्वामनरूपधृक् ॥ ६४ ॥&lt;br&gt;&#xA;ऋद्धिसिद्ध्याश्रमे पुण्ये तीर्थं कृत्वाऽऽत्मसम्भवम्॥&lt;br&gt;&#xA;निवासमकरोद्व्यास तत्रैव स सुरोत्तमः ॥ ६५ ॥&lt;br&gt;&#xA;वामनेन कृतं तीर्थं वामनं कुण्डमुच्यते ॥&lt;br&gt;&#xA;भाद्रे मासि सिते पक्षे द्वादशी श्रवणान्विता ॥ ६६ ॥&lt;br&gt;&#xA;वामन द्वादशी प्रोक्ता हत्याकोटिविनाशिनी ॥&lt;br&gt;&#xA;अस्मिंस्तीर्थे नरः स्नात्वा ह्युपोष्यैकादशीं यदा ॥ ६७ ॥&lt;br&gt;&#xA;रात्रौ जागरणं कुर्याद्ब्रह्मभूयाय कल्पते ॥&lt;br&gt;&#xA;द्वादश्यां वै विशेषेण महादानानि कुर्वते ॥ ६८ ॥&lt;br&gt;&#xA;न तेषां दुर्लभं किञ्चित्त्रिषु लोकेषु विद्यते ॥&lt;br&gt;&#xA;एवं वै वामनं तीर्थं पुरा प्रोक्तं महर्षिणा ॥ ॥ ६९ ॥&lt;br&gt;&#xA;सर्वपापहरं पुण्यं सर्वकामवरप्रदम् ॥&lt;br&gt;&#xA;प्राप्यते तेन सर्वं हि नात्र कार्या विचारणा ॥ 5.1.63.२७० ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये वामनकुण्डमहिमविष्णुसहस्रनामकथनन्नाम त्रिषष्टितमोऽध्यायः ॥ ६३ ॥ ॥ छ ॥ ॥&lt;/p&gt;</description>
    </item>
    <item>
      <title>०६४ कालभैरवतीर्थयात्रावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/064_kAlabhairavatIrthayAtrAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/064_kAlabhairavatIrthayAtrAvarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;अतः परं प्रवक्ष्यामि वीरेश्वरमथो शृणु ॥&lt;br&gt;&#xA;तस्मिंस्तीर्थे नरः स्नात्वा वीरलोकमवाप्नुयात् ॥ १ ॥&lt;br&gt;&#xA;नागानां प्रवरं तीर्थं सर्वकामवरप्रदम् ॥&lt;br&gt;&#xA;कालभैरवमित्याख्यं तच्च तीर्थं परं स्मृतम् ॥ २ ॥&lt;br&gt;&#xA;यस्य दर्शनमात्रेण सर्वदुःखातिगो भवेत् ॥ ३ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कस्मिन्काले हि विख्यातं कालभैरवसञ्ज्ञितम् ॥&lt;br&gt;&#xA;तीर्थं मुनिवरश्रेष्ठ एतद्विस्तरतो वद ॥ ४ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;पुराऽयं भैरवो योगी योगिनीत्रासकारकः ॥&lt;br&gt;&#xA;कालचक्रकृताः कृत्या योगिनीनां गणास्तदा ॥ ५ ॥&lt;br&gt;&#xA;तासां कालीति विख्याता योगिनी परमोत्तमा ॥&lt;br&gt;&#xA;तयायं पालितो नित्यं पुत्रवद्भैरवोऽमलः ॥ ६ ॥&lt;br&gt;&#xA;तेनैते च विनिर्धूता दोषोत्पाताश्च सत्तम ॥&lt;br&gt;&#xA;त्रिविधा भुवि विख्याताः सर्वविघ्नकराः पराः ॥ ७ ॥&lt;br&gt;&#xA;कालकृत्यास्तदा तेन भ्रंशिताः परमात्मना॥&lt;br&gt;&#xA;महामारी पूतना कृत्या शकुनी रेवती खला॥८॥&lt;br&gt;&#xA;कोटरी तामसी माया नवैता मातृकाः स्मृताः॥&lt;br&gt;&#xA;दुष्टदोषवहा दुष्टाः सर्वप्राणिभयङ्कराः ॥९॥&lt;br&gt;&#xA;वशीचक्रे स धर्मात्मा सर्वकामवरप्रदाः ॥&lt;br&gt;&#xA;शिप्रातीरे स्थितो नित्यं कूले चोत्तरतः शुभे ॥5.1.64.१०॥&lt;br&gt;&#xA;ऊषरस्य परे पूर्वे सोऽपि तिष्ठति सर्वदा ॥&lt;br&gt;&#xA;आषाढस्य सिते पक्षे रविवारे समाहितः ॥११ ॥&lt;br&gt;&#xA;नवमीं चाऽष्टमीं प्राप्य चतुर्दश्यां विशेषतः ॥&lt;br&gt;&#xA;पूजां कुर्वन्ति ये केचिन्नरा निश्चलमानसाः ॥ १२ ॥&lt;br&gt;&#xA;विवाहे पुत्रजनने माङ्गल्ये च शुभे परम् ॥&lt;br&gt;&#xA;पत्रपुष्पार्कगन्धैश्च नैवेद्यैर्विविधैस्तथा ॥ १३ ॥&lt;br&gt;&#xA;ताम्बूलवासगन्धाद्यैः पूजयेद्वरद रूपिणम् ॥&lt;br&gt;&#xA;विप्राणां भोजनैर्होमैस्तर्पयेत्सततं विभुम् ॥ १४ ॥&lt;br&gt;&#xA;एतत्परमकल्याणमेतत्परममङ्गलम् ॥&lt;br&gt;&#xA;नत्वा स्तुत्वा च तं देवं सर्वकामार्थसिद्धये ॥ ॥ १५ ॥&lt;br&gt;&#xA;सकलकलुषहारी धूर्तदुष्टांऽतकारी सुचिरचरितचारी मुण्डमौञ्जीप्रचारी ॥&lt;br&gt;&#xA;करकलितकपाली कुण्डली दण्डपाणिः स भवतु सुखकारी भैरवो भावहारी ॥ १६ ॥&lt;br&gt;&#xA;विविधरासविलासविलासितं नववधूरवधूतपराक्रमम् ॥&lt;br&gt;&#xA;मदविघूर्णितगोष्पदगोष्पदं भवपदं सततं सततं स्मरे ॥ १७ ॥&lt;br&gt;&#xA;अमलकमलनेत्रं चारुचन्द्रावतंसं सकलगुणगरिष्टं कामिनीकामरूपम् ॥&lt;br&gt;&#xA;परिहृतपरितापं डाकिनीनाशहेतुं भज जन शिवरूपं भैरवं भूतनाथम् ॥। ॥ १८ ॥&lt;br&gt;&#xA;सबलबलविघातं क्षेत्रपालैकपालं विकटकटिकरालं ह्यट्टहासं विशालम् ॥&lt;br&gt;&#xA;करगतकरवालं नागयज्ञोपवीतं भज जन शिवरूपं भैरवं भूतनाथम् ॥ १९ ॥&lt;br&gt;&#xA;भवभयपरिहारं योगिनीत्रासकारं सकलसुरगणेशं चारुचन्द्रार्कनेत्रम् ॥&lt;br&gt;&#xA;मुकुटरुचिरभालं मुक्तमालं विशालं भज जन शिवरूपं भैरवं भूतनाथम् ॥ 5.1.64.२० ॥&lt;br&gt;&#xA;चतुर्भुजं शङ्खगदाधराऽऽयुधं पीताम्बरं सान्द्रपयोदसौभगम् ॥&lt;br&gt;&#xA;श्रीवत्सलक्ष्मं गलशोभिकौस्तुभं शीलप्रदं शङ्कररक्षणं भजे ॥ २१ ॥&lt;br&gt;&#xA;लोकाऽभिरामं भुवनाभिरामं प्रियाभिरामं यशसाभिरामम् ॥&lt;br&gt;&#xA;कीर्त्याभिरामं तपसाऽभिरामं तं भूतनाथं शरणं प्रपद्ये ॥ २२ ॥&lt;br&gt;&#xA;आद्यं ब्रह्मसनातनं शुचिपरं सिद्धिप्रदं कामदं सेव्यं भक्तिसमन्वितं हरिहरैः सृष्ट्यासहं साधुभिः ॥&lt;br&gt;&#xA;योग्यं योगविचारितं युगधरं योग्याननं योगिनं वन्देहं सकलं कलङ्करहितं सत्सेवितं भैरवम् ॥ २३ ॥&lt;br&gt;&#xA;भैरवाष्टकमिदं पुण्यं प्रातःकाले पठेन्नरः ॥&lt;br&gt;&#xA;दुःस्वप्ननाशनं तस्य वाञ्छितार्थफलं भवेत्। ॥ २४ ॥&lt;br&gt;&#xA;राजद्वारे विवादे च सङ्ग्रामे सङ्कटेतथा॥&lt;br&gt;&#xA;राज्ञा कुद्धेन चाऽऽज्ञप्ते शत्रुबन्धगते तथा ॥ २५ ॥&lt;br&gt;&#xA;दारिद्र्यदुःखनाशाय पठितव्यं समाहितैः ॥&lt;br&gt;&#xA;न तेषां जायते किञ्चिद्दुर्लभं भुवि वाञ्छितम् ॥२६॥&lt;br&gt;&#xA;॥ इति भैरवाष्टकम् ॥ ॥&lt;br&gt;&#xA;अस्मिंस्तीर्थे प्रकर्तव्यं स्नानदानादिकं नरैः॥&lt;br&gt;&#xA;संसारभयभीतैश्च पूजितो भैरवो वरः ॥&lt;br&gt;&#xA;तस्मात्सर्वप्रयत्नेन कर्तव्यं तीर्थमुत्तमम्॥ २७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे ऽवन्तीक्षेत्रमाहात्म्ये कालभैरवतीर्थयात्रावर्णनन्नाम चतुःषष्टितमोऽध्यायः ॥ ६४ ॥&lt;/p&gt;</description>
    </item>
    <item>
      <title>०६५ नागतीर्थमहिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/065_nAgatIrthamahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/065_nAgatIrthamahimavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;नागतीर्थं त्वया ब्रह्मन्पुरा प्रोक्तं यशस्विना ॥&lt;br&gt;&#xA;तस्य तीर्थवरस्याऽपि महिमानं च सत्तम ॥ १ ॥&lt;br&gt;&#xA;भूयस्तु श्रोतुमिच्छामि त्वत्तो ब्रह्मविदां वर ॥&lt;br&gt;&#xA;कियत्काले समाख्यातमेतद्विस्तरतो वद ॥ २ ॥&lt;br&gt;&#xA;॥ सनत्कुमार उवाच॥ ॥&lt;br&gt;&#xA;शृणु ब्रह्मन्प्रवक्ष्यामि तवाग्रे नागतीर्थजाम् ॥&lt;br&gt;&#xA;कथां पुण्यतमां तुभ्यं भुवि पापहरां पराम् ॥ ३ ॥&lt;br&gt;&#xA;यस्याः श्रवणमात्रेण शापमुक्तो भवेन्नरः ॥&lt;br&gt;&#xA;पुरा नागाः परिभ्रष्टा मातुः शापात्परन्तप ॥ ४ ॥&lt;br&gt;&#xA;जनमेजयेन दग्धास्ते मोक्षिता ह्यास्तिकेन च ॥&lt;br&gt;&#xA;पप्रच्छुस्ते द्विजश्रेष्ठ जरत्कार्वात्मजं तदा ॥ ५ ॥&lt;br&gt;&#xA;॥ नागा ऊचुः ॥ ॥&lt;br&gt;&#xA;ब्रह्मंस्तव प्रसादेन मोक्षिता हव्यवाहनात् ॥&lt;br&gt;&#xA;जनमेजयस्य यज्ञेस्मिन्देवराजस्य सन्निधौ ॥ ६ ॥&lt;br&gt;&#xA;अस्माकं भूतिमन्विच्छन्वासस्यार्थं परन्तप ॥&lt;br&gt;&#xA;यस्मिन्स्थाने सदा ब्रह्मन्निवासो जायतेऽभयः ॥७ ॥&lt;br&gt;&#xA;॥ आस्तीक उवाच ॥ ॥&lt;br&gt;&#xA;श्रूयतां मातुलश्रेष्ठा युष्माकं हितमुत्तमम् ॥&lt;br&gt;&#xA;महाकालवने रम्ये या वै कुशस्थली स्मृता ॥ ८ ॥&lt;br&gt;&#xA;तस्यां हि दक्षिणे भागे पूर्वतीर्थं सना तनम्॥&lt;br&gt;&#xA;नागालयं पुरा प्रोक्तं यत्र सन्निहितो हरिः ॥ ९ ॥&lt;br&gt;&#xA;योगनिद्रां समासाद्य शेते ब्रह्म सनातनम् ॥&lt;br&gt;&#xA;शेषशायीति विख्यातः सर्वलोकेषु गीयते ॥ १० ॥&lt;br&gt;&#xA;कल्पदोषो न तत्रैव बाधते सवदेहिनाम्॥&lt;br&gt;&#xA;बकदाल्भ्य ऋषिस्तत्र तपस्तेपे धृतव्रतः ॥ 5.1.65.१० ॥&lt;br&gt;&#xA;लोमशश्च महातेजास्तत्रैव प्रतितिष्ठति ॥&lt;br&gt;&#xA;दीर्घायुष्ट्वं समापन्नो मार्कण्डेयो महामुनिः ॥ १२ ॥&lt;br&gt;&#xA;न वर्तते कालचक्रं महाकालप्रतापतः ॥&lt;br&gt;&#xA;कपिलः सिद्धिमापन्नो यत्र तीर्थवरोत्तमे ॥१३॥&lt;br&gt;&#xA;हरिश्चन्द्रो विमुक्तोऽभूद्गर्ह्यचण्डालयोनितः॥&lt;br&gt;&#xA;सप्तर्षिप्रवरा ये ते निर्वाणपदवीं गताः ॥१४॥&lt;br&gt;&#xA;एतस्मात्कारणात्सर्वैस्तत्र विश्रम्यतां सदा॥&lt;br&gt;&#xA;मातुः शापोद्भवो दोषो युष्माकं नैव बाधते॥१५॥&lt;br&gt;&#xA;एतत्ते वचनं श्रुत्वा महर्षेरास्तिकस्य च॥&lt;br&gt;&#xA;आगच्छंस्तत्र ते शीघ्रं वासार्थं पन्नगोत्तमाः॥१६॥&lt;br&gt;&#xA;एलापत्रः कम्बलश्च कर्कोटकधनञ्जयौ॥&lt;br&gt;&#xA;वासुकिः पन्नगश्रेष्ठस्तक्षको नील एव च॥१७॥&lt;br&gt;&#xA;पद्मकश्चार्बुदश्चैव नागास्ते सर्व एव हि॥&lt;br&gt;&#xA;अत्रागत्य स्वस्वस्थानानि चक्रुस्ते सुचिरव्रताः॥१८॥&lt;br&gt;&#xA;तत्र रम्याणि तीर्थानि जातानि परमाणि च॥&lt;br&gt;&#xA;नवानि चक्रुः कुण्डानि तीर्थभूतानि सत्तम॥१९॥&lt;br&gt;&#xA;महापुण्यप्रदान्याहुर्महापापहराणि च ॥&lt;br&gt;&#xA;यत्र सिद्धाश्च गन्धर्वा ऋषयः संशितव्रताः ॥ 5.1.65.२० ॥&lt;br&gt;&#xA;अप्सरोगणसङ्घैश्च सेव्यन्ते च सदा वरैः ॥&lt;br&gt;&#xA;यत्र शेषो महानागः पुरा प्रोक्तो महर्षिणा ॥ २१ ॥&lt;br&gt;&#xA;शेषशायी ह्यलं विष्णुर्भगवान्कमलेक्षणः ॥&lt;br&gt;&#xA;तत्र सर्वाणि तीर्थानि तिष्ठन्ति भुवि सर्वदा ॥ २२ ॥&lt;br&gt;&#xA;श्वेतद्वीपेति विख्याता मणिविक्रान्तभूमिका ॥&lt;br&gt;&#xA;यत्र पुण्याश्च वै वृक्षाः पुष्पिताश्चैव सर्वशः ॥ २३ ॥&lt;br&gt;&#xA;हंसकारण्डकाकादि पिककोकिलसारसाः ॥&lt;br&gt;&#xA;पद्मखण्डगणास्तत्र नृत्यन्ति च शिखण्डिनः ॥ २४ ॥&lt;br&gt;&#xA;निधिरेष महापद्मो नीलोत्पलसुगन्धिना ॥&lt;br&gt;&#xA;वासितो वायुना शुभ्रः किन्नरोद्गारनादितः ॥ २५ ॥&lt;br&gt;&#xA;यत्र सुसंस्कृता नार्यो विहरन्ति सुराङ्गनाः॥&lt;br&gt;&#xA;नागकन्याभी रम्याभिर्मण्डितं परमाद्भुतम् ॥२६॥&lt;br&gt;&#xA;यत्र स्नात्वा नरो याति वैकुण्ठं धाम शोभनम् ॥&lt;br&gt;&#xA;शेषशायी हरिर्यत्र शेते हि च रमापतिः ॥ २७ ॥&lt;br&gt;&#xA;तत्र रमासरो नाम तीर्थं परमशोभनम् ॥&lt;br&gt;&#xA;यत्र स्नात्वा नरो नित्यं श्रीमान्भवति नाऽन्यथा ॥२८॥&lt;br&gt;&#xA;एवं व्यास परं स्थानं सर्वपापहरं परम् ॥&lt;br&gt;&#xA;अत्रैव च परं तीर्थं बलेराश्रममद्भुतम् ॥ २९ ॥&lt;br&gt;&#xA;अत्र स्नानादिकं कार्यं यत्र सन्निहितो हरिः ॥&lt;br&gt;&#xA;सर्वपापविशुद्धात्मा नरो भवति तत्क्षणात् ॥ 5.1.65.३० ॥&lt;br&gt;&#xA;कियत्प्रमाणमात्रां च ये ददति वसुन्धराम् ॥&lt;br&gt;&#xA;तनूरुहाणि यावन्ति तावत्कालसुसङ्ख्यया ॥ ३१ ॥&lt;br&gt;&#xA;अक्षय्या लभ्यते वृद्धिस्तेषां लोकाः सनातनाः ॥&lt;br&gt;&#xA;श्रावणे मासि दर्शे च पञ्चम्यां सोमवासरे ॥ ३२ ॥&lt;br&gt;&#xA;नागानां पूजनं कार्यं श्राद्धं दर्शे विधीयते ॥&lt;br&gt;&#xA;अक्षयं जायते श्राद्धं वाञ्छितार्थं भवेत्ततः ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये तीर्थयात्रायां नागतीर्थमहिमवर्णनन्नाम पञ्चषष्टितमोऽध्यायः ॥ ६५ ॥ ॥ छ ॥&lt;/p&gt;</description>
    </item>
    <item>
      <title>०६६ नृसिंहतीर्थमहिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/066_nRsiMhatIrthamahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/066_nRsiMhatIrthamahimavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;भूयः शृणु परं व्यास तीर्थानामुत्तमं वरम् ॥।&lt;br&gt;&#xA;तत्तीर्थं सर्वपापघ्नं नृसिंहस्य महात्मनः ॥ १ ॥&lt;br&gt;&#xA;यस्य दर्शनमात्रेण सर्वपापं समुत्तरेत् ॥&lt;br&gt;&#xA;दैत्यराजः समाख्यातो हिरण्यकशिपुः पुरा ॥ २ ॥&lt;br&gt;&#xA;तेनेयं वसुधा सर्वा सम्प्राप्ता च दुरात्मना ॥&lt;br&gt;&#xA;दुष्टदैत्यबलैर्व्याप्ता भाराक्रान्ता शुचार्दिता ॥ ३ ॥&lt;br&gt;&#xA;गौर्भूत्वाऽश्रुमुखी देवैर्ब्रह्माणं शरणं ययौ ॥&lt;br&gt;&#xA;भाराक्रान्तां धरां दृष्ट्वा ब्रह्मा लोकपितामहः ॥ ४ ॥&lt;br&gt;&#xA;उवाच श्लक्ष्णया वाचा तस्याः श्रमं व्यपोहितुम् ॥&lt;br&gt;&#xA;श्रूयतां भोऽवने पुण्ये भवत्या उपकारकम् ॥ ५ ॥&lt;br&gt;&#xA;वचो वदामि ते तथ्यं देशकालोचितं तथा ॥&lt;br&gt;&#xA;पुराऽनेन तपश्चीर्णं दुष्करं सर्वदेहिनाम् ॥ ६ ॥&lt;br&gt;&#xA;गायत्र्युपासना तेन कृता सुनियतात्मना ॥&lt;br&gt;&#xA;मया चास्य वरो दत्तः प्रीतियुक्तेन चेतसा ॥ ७ ॥&lt;br&gt;&#xA;न दिवा न तथा रात्रौ नान्तरिक्षे न भूतले ॥&lt;br&gt;&#xA;नातिशुष्केण चार्द्रेण न चास्त्रशस्त्रघातनैः ॥ ८ ॥&lt;br&gt;&#xA;न देवासुर गन्धर्वैर्न यक्षोरगकिन्नरैः ॥&lt;br&gt;&#xA;पिशाचैर्गुह्यकाद्यैश्च राक्षसैर्न कदाचन ॥ ९ ॥&lt;br&gt;&#xA;मानवैः पक्षिजातैश्च न मे मृत्युर्भवेदिति ॥&lt;br&gt;&#xA;एककरतलाघातैः सकुलबलवाहनम् ॥ 5.1.66.१०॥&lt;br&gt;&#xA;मारयिष्यति मां वीरः स मे मृत्युर्भविष्यति ॥&lt;br&gt;&#xA;तथेत्युक्त्वाऽतिहृष्टात्मा तमहं च तदाऽवने ॥११॥&lt;br&gt;&#xA;आगमं चैव लोकं स्वं स दैत्यो घोरशासनः ॥&lt;br&gt;&#xA;बभूव सर्वलोकानां शास्ता चातुलविक्रमः ॥ १२ ॥&lt;br&gt;&#xA;तस्यैवाऽधिकृता लोके बभूवुर्विगतज्वराः ॥&lt;br&gt;&#xA;त्रैलोक्यं बुभुजे नित्यं सर्वदैत्यजनेश्वरः॥१३॥&lt;br&gt;&#xA;तस्माद्यूयं वनं यात महाकालं महेशितुः॥&lt;br&gt;&#xA;तत्र तीर्थं महच्चासीत्सर्वतीर्थवरोतमम् ॥१४॥&lt;br&gt;&#xA;सङ्गमेश्वरस्य दक्षिणे कर्कराजोत्तरे तथा ॥&lt;br&gt;&#xA;शिप्रातीरे शुभे देशे पूर्वं वैकुण्ठसन्निभम् ॥ १५ ॥&lt;br&gt;&#xA;नृसिंहाख्यं परं धाम तस्य तीर्थं प्रतिष्ठितम् ॥&lt;br&gt;&#xA;तत्र गत्वा सुरश्रेष्ठाः स्नानदाना दिकाः क्रियाः ॥ १६ ॥&lt;br&gt;&#xA;कुरुत सत्वरं सर्वे पुनर्लोकानवाप्स्यथ ॥&lt;br&gt;&#xA;ते तस्य वचनं श्रुत्वा देवा इन्द्रपुरोगमाः ॥ १७ ॥&lt;br&gt;&#xA;महाकालवनं प्राप्ता यत्र शिप्रा पयस्विनी ॥&lt;br&gt;&#xA;नृसिंहतीर्थोपकूले उषित्वा शाश्वतीः समाः ॥ १८ ॥&lt;br&gt;&#xA;स्नानदानादिकं कृत्वा नृसिंहस्याऽर्चनं तथा ॥&lt;br&gt;&#xA;एवं कृत्वा विधानेन परां सिद्धिमितो गताः ॥ १९ ॥&lt;br&gt;&#xA;नृसिंहस्य स्वरूपेण हतो दानवपुङ्गवः ॥&lt;br&gt;&#xA;सभामध्ये तदा व्यास हरिणाऽमित्रघातिना ॥ 5.1.66.२० ॥&lt;br&gt;&#xA;करेणैकप्रहारेण हिर ण्यकशिपुर्हतः ॥&lt;br&gt;&#xA;ततः सुरगणाः सर्वे स्वाधिकारान्ययुस्तदा ॥ २१ ॥&lt;br&gt;&#xA;तदारभ्य सुराः सर्वे मध्याह्नोह्नोपासनं सदा ॥&lt;br&gt;&#xA;प्रकुर्वन्ति च तत्रैव यत्र तीर्थे हरिः परम् ॥ २२ ॥&lt;br&gt;&#xA;एवं तीर्थं परं व्यास अवन्त्यां विद्यते भुवि ॥&lt;br&gt;&#xA;अस्मिंस्तीर्थे द्विजश्रेष्ठ स्नानदानादिकाः क्रियाः ॥ २३ ॥&lt;br&gt;&#xA;ये कुर्वन्ति नराः पुण्यास्ते यान्ति परमां गतिम् ॥&lt;br&gt;&#xA;सर्वदा सर्वकालेषु पुण्यदं तीर्थमुत्तमम् ॥ २४ ॥&lt;br&gt;&#xA;कदाचिन्नृसिंहतिथिं प्राप्य चैव चतुर्दशीम् ॥&lt;br&gt;&#xA;स्नानं कृत्वाऽर्चनं तस्य नृसिंहस्य च धीमतः ॥ २५॥&lt;br&gt;&#xA;नृसिंहेश्वरदेवेशं पूजयेद्यः समाहितः ॥&lt;br&gt;&#xA;तस्य हस्तगता लक्ष्मीर्भविष्यति न संशयः ॥ २६ ॥&lt;br&gt;&#xA;ततोऽगस्त्येश्वरं देवं यः पश्येत्युसमाहितः ॥&lt;br&gt;&#xA;तस्य व्यास क्षितौ किञ्चिद्दुर्लभं नैव दृश्यते ॥ २७ ॥&lt;br&gt;&#xA;यत्र सिद्धिं परां प्राप्तो हनुमान्पवनात्मजः ॥&lt;br&gt;&#xA;ब्रह्मचारी सदाचारो यतिः सर्वार्थसाधकः ॥ २८ ॥&lt;br&gt;&#xA;तिष्ठति परदैवज्ञः सर्वकामार्थसिद्धये ॥&lt;br&gt;&#xA;यस्मिन्वटे पुरा तप्तं तपः परमदुश्चरम् ॥ २९ ॥&lt;br&gt;&#xA;मित्रावरुणपुत्रेण सिद्धिहेतोस्तपस्विना ॥&lt;br&gt;&#xA;बोधी न्यग्रोध इत्याख्यो ह्यगस्तिवट एव च ॥ 5.1.66.३० ॥&lt;br&gt;&#xA;नरो नारीसमायुक्तः सावित्रीव्रतमाचरेत् ॥&lt;br&gt;&#xA;सौभाग्यं लभते नित्यं सावित्र्याश्च परन्तप ॥३१॥&lt;br&gt;&#xA;यस्मिंस्तीर्थे नरः स्नात्वा दत्त्वा दानं च सौभगम् ॥&lt;br&gt;&#xA;अष्टसौभाग्यसम्पूर्णं वंशपात्रं सवासकम् ॥ ॥ ३२ ॥&lt;br&gt;&#xA;सप्तधान्यसमोपेतं पञ्चरत्नपरिष्कृतम् ॥&lt;br&gt;&#xA;सौगन्ध्यादीनि माल्यानि मौलिसूत्रसमायुतम् ॥ ३३ ॥&lt;br&gt;&#xA;सावित्रीं हाटकीं कृत्वा यथाशक्ति परन्तप ॥&lt;br&gt;&#xA;यो वै ददाति विप्राय वेदवेदाङ्गधीमते ॥ ३४ ॥&lt;br&gt;&#xA;लभते विपुलां लक्ष्मीं बहुभोगकरीं शुभाम् ॥&lt;br&gt;&#xA;भुक्त्वा वै विविधान्भोगान्पुनः स्वर्गमवाप्नुयात् ॥ ३५ ॥&lt;br&gt;&#xA;सावित्रीव्रतकृन्नारी जायते पतिवल्लभा ॥&lt;br&gt;&#xA;पतिव्रता महाभागा विधवा न कदाचन ॥ ३६ ॥&lt;br&gt;&#xA;इति श्रीस्कान्दे महापुराण एका शीतिसाहस्र्यां संहितायां पञ्चम आवन्त्यखण्डे अवन्तीक्षेत्रमाहात्म्ये नृसिंहतीर्थमहिमवर्णनन्नाम षट्षष्टितमोऽध्यायः ॥ ६६ ॥ ॥ सनत्कुमार उवाच ॥ ॥&lt;/p&gt;</description>
    </item>
    <item>
      <title>०६७ कुटुम्बेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/067_kuTumbeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/067_kuTumbeshvaramAhAtmyavarNanam/</guid>
      <description>&lt;p&gt;शृणु व्यास परं तीर्थं भुवि विख्यातमुत्तमम् ॥&lt;br&gt;&#xA;कुटुम्बेश्वरेति विख्यातो नाम्ना चैव महेश्वरः ॥ १ ॥&lt;br&gt;&#xA;तस्य तीर्थवरं तीर्थं सर्वतीर्थफलप्रदम् ॥&lt;br&gt;&#xA;यस्मिंस्तीर्थे नरः स्नात्वा कुटुम्बी जायते धुवम् ॥ २ ॥&lt;br&gt;&#xA;कुटुम्बार्थं तपस्तेपे पुरा दक्षः प्रजापतिः ॥&lt;br&gt;&#xA;नारदेन पुरा व्यास पुत्रषष्टिर्विवासिता ॥ ३ ॥&lt;br&gt;&#xA;प्रजाकामः स धर्मात्मा सुचिरं व्रतमाचरत् ॥&lt;br&gt;&#xA;सपत्नीको महातेजा निराहारो जितेन्द्रियः ॥ ४ ॥&lt;br&gt;&#xA;अस्मिंस्तीर्थे शुचिः स्नातो जपन्ब्रह्म सनातनम् ॥&lt;br&gt;&#xA;वर्षाणामयुतं व्यास तपस्तेपे सुदारुणम् ॥ ५ ॥&lt;br&gt;&#xA;तेन तीर्थप्रसादेन लभेत्स बहुलां प्रजाम्॥ प्र&lt;br&gt;&#xA;जापतिरिति ख्यातो जातो दक्षः प्रतापवान्॥ ६ ॥&lt;br&gt;&#xA;ब्रह्माऽपि तत्र वै पश्चात्तपः कृत्वा सुदुष्करम् ॥&lt;br&gt;&#xA;निष्कलं कमलं रूपं प्राप्तवांस्तत्क्षणाद्विधिः ॥ ७ ॥&lt;br&gt;&#xA;महादेवोऽपि तत्रैव प्राप्तवान्ब्रह्मणः पदम् ॥&lt;br&gt;&#xA;चतुर्मुखधरं लिङ्गं दृश्यतेऽद्यापि सत्तम ॥ ८ ॥&lt;br&gt;&#xA;भद्रपीठधरा देवी भद्रकालीति विश्रुता ॥&lt;br&gt;&#xA;तत्रैव च सदा व्यास क्रीडति स्म धृतव्रता ॥ ९ ॥&lt;br&gt;&#xA;द्वारे तिष्ठति तत्रैव भैरवः क्षेत्रपालकः ॥&lt;br&gt;&#xA;पादेन खञ्जतां यातः पुरा दैत्यवरार्दितः ॥ 5.1.67.१० ॥&lt;br&gt;&#xA;पुत्रवत्पालितो देव्या सदा तिष्ठति तत्स्थले ॥&lt;br&gt;&#xA;ये ते देवगणाः सर्वे तस्मिंस्तीर्थे प्रतिष्ठिताः ॥ ११ ॥&lt;br&gt;&#xA;ऋषयोऽपि महाभागाः सदा पर्वणिपर्वणि ॥&lt;br&gt;&#xA;आयान्ति चैव सन्ध्यार्थं बहुपुत्रप्रदे सरे ॥ १२ ॥&lt;br&gt;&#xA;अस्मिंस्तीर्थे सदाचाराः स्नानं कुर्वन्ति ये नराः ॥&lt;br&gt;&#xA;न तेषां दुर्लभं किञ्चिज्जायते जन्मजन्मनि ॥ १३ ॥&lt;br&gt;&#xA;महाबाधासु घोरासु महामारीषु तत्परैः ॥&lt;br&gt;&#xA;हवनं क्रियते नित्यं सर्षपै राजिकैर्यवैः ॥ १४ ॥&lt;br&gt;&#xA;पायसै र्विविधैर्भोगैस्तेषां दोषो न जायते ॥&lt;br&gt;&#xA;दुर्भिक्षे राज्यभ्रंशे च सङ्ग्रामे भृशदारुणे ॥ १५ ॥&lt;br&gt;&#xA;पूजयेत्क्षेत्त्रपालं च सर्वाऽऽपदि समाहितः ॥&lt;br&gt;&#xA;सर्वदुःखवि निर्मुक्तो जायते नाऽत्र संशयः ॥ १६ ॥&lt;br&gt;&#xA;स्नात्वा कुटुम्बके तीर्थे पूजयित्वा महेश्वरम् ॥&lt;br&gt;&#xA;दानं कूष्माण्डकं दद्याद्ब्राह्मणाय तपस्विने ॥१७॥&lt;br&gt;&#xA;सौवर्णमणि मुक्ताभिर्वासोऽलङ्कारसंयुतम् ॥&lt;br&gt;&#xA;धनधान्यसमायुक्तः कुटुम्बी जायते नरः ॥ १८ ॥&lt;br&gt;&#xA;फाल्गुने च सिते पक्षे या वै चतुर्दशी भवेत् ॥&lt;br&gt;&#xA;त्रयोदशीयुता व्यास शिवरात्रिस्तथोच्यते ॥ १९ ॥&lt;br&gt;&#xA;तद्दिने च नरः स्नात्वा रात्रौ जागरणं चरेत् ॥&lt;br&gt;&#xA;बिल्वोदकेन गन्धेन बहुपुष्पफलैस्तथा ॥ 5.1.67.२० ॥&lt;br&gt;&#xA;धूपैर्दीपैश्च नैवेद्यैर्वासोऽलङ्कारकादिभिः ॥&lt;br&gt;&#xA;पूजयेद्यो नरो भक्त्या गिरीशं सगणं परम् ॥ २१ ॥&lt;br&gt;&#xA;तस्य पापं क्षयं याति शिवलोके महीयते ॥&lt;br&gt;&#xA;द्वादशैकादशीपुण्यं लभते भुवि मानवः ॥ २२ ॥&lt;br&gt;&#xA;अश्वमेधफलं तस्य जागरे च क्षणेक्षणे ॥&lt;br&gt;&#xA;ततस्तु प्रातरुत्थाय स्नानदानादिकाः क्रियाः ॥ २३ ॥&lt;br&gt;&#xA;कृत्वा तु विधिवद्व्यास शिवपूजाऽर्चनं तथा ॥&lt;br&gt;&#xA;विप्रांश्च भोजयेत्सप्त तस्य पुण्यफलं शृणु ॥ २४ ॥&lt;br&gt;&#xA;कपिलानां सवत्सानां सहस्राणि चतुर्दश ॥&lt;br&gt;&#xA;वाजपेय सहस्रस्य फलं प्राप्नोति नान्यथा ॥ २५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्र माहात्म्ये कुटुम्बेश्वरमाहात्म्यवर्णनन्नाम सप्तषष्टितमोऽध्यायः ॥ ६७ ॥ ॥ ॥ छ ॥&lt;/p&gt;</description>
    </item>
    <item>
      <title>०६८</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/068/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;शृणु व्यास महापुण्यं तीर्थं परमशोभनम् ॥&lt;br&gt;&#xA;देवप्रयागमाख्यातं सर्वपापप्रणाशनम् ॥ १ ॥&lt;br&gt;&#xA;देवानां च परं स्थानं यत्र तीर्थं परन्तप ॥&lt;br&gt;&#xA;सोमतीर्थोत्तरे भागे प्रयागस्य च दक्षिणे ॥ २ ॥&lt;br&gt;&#xA;क्षिप्रायाः पूर्वभागे च तत्र तीर्थं प्रतिष्ठितम् ॥&lt;br&gt;&#xA;तत्र तीर्थे नरः स्नात्वा पश्येच्चैव सुरोत्तमम् ॥ ३ ॥&lt;br&gt;&#xA;देवं माधवमित्याख्यं भुवि सर्वफलप्रदम् ॥&lt;br&gt;&#xA;ददाति तस्य देवेन्द्रो वाञ्छितार्थं जगत्पतिः ॥ ४ ॥&lt;br&gt;&#xA;आनन्दभैरवस्तत्र सर्वदेवनमस्कृतः ॥&lt;br&gt;&#xA;यस्य दर्शनमात्रेण सर्वपापक्षयो भवेत् ॥ ॥ ५ ॥&lt;br&gt;&#xA;न तस्य जायते व्यास यातना भैरवी कदा ॥&lt;br&gt;&#xA;स्वर्गद्वारे सदा व्यास जायते निर्भयः पुमान् ॥ ६ ॥&lt;br&gt;&#xA;ज्येष्ठे मासे सिते पक्षे दशम्यां बुध हस्तयोः ॥&lt;br&gt;&#xA;गरानन्दे व्यतीपाते कन्याचन्द्रे वृषे रवौ ॥&lt;br&gt;&#xA;दशाला जायते वत्स गङ्गाजन्म परं शुचि ॥७॥&lt;br&gt;&#xA;तद्दिने च नरः स्नात्वा सर्वतीर्थफलं लभेत्॥&lt;br&gt;&#xA;अखण्डं च परं तीर्थं शृणु व्यास ह्यतः परम् ॥८॥&lt;br&gt;&#xA;यस्य श्रवणमात्रेण व्रतभङ्गो न जायते ॥&lt;br&gt;&#xA;एक एव पुरा ब्रह्मन्ब्राह्मणो ब्रह्मवित्तमः॥९॥।&lt;br&gt;&#xA;धर्मशर्मेति विख्यातः सदाचाररतः शुचिः ॥&lt;br&gt;&#xA;बहुव्रतधरो दान्तो वेदवेदाङ्गपारगः॥ 5.1.68.१०॥&lt;br&gt;&#xA;किञ्चिद्दोषप्रसङ्गेन व्रतपूर्तिर्न चाभवत् ॥&lt;br&gt;&#xA;एवं बहुतिथे काले नारदो देवदर्श नः ॥११॥&lt;br&gt;&#xA;तस्य गेहागतो ब्रह्मन्नातिथ्यार्थं महातपाः ॥&lt;br&gt;&#xA;तदोत्थाय द्विजो नित्यं बहुमानपुरःसरम् ॥१२॥&lt;br&gt;&#xA;सत्कृत्य नारदं भूमन्विधिदृष्टेन कर्मणा ॥&lt;br&gt;&#xA;पूजयित्वा द्विजश्रेष्ठः पप्रच्छ मुनिसत्तम ॥ १३ ॥&lt;br&gt;&#xA;भगवन्भवता सर्वं विदितं ज्ञानचक्षुषा ॥&lt;br&gt;&#xA;अस्माकं च परं दोषः किञ्चिज्जातः पुराऽनघ ॥ १४ ॥&lt;br&gt;&#xA;येन पापप्रसङ्गेन व्रतभङ्गोऽभवद्ध्रुवम् ॥&lt;br&gt;&#xA;कारणं ब्रूहि मे नाथ किं दोषोऽत्र तु गण्यते ॥ १५ ॥&lt;br&gt;&#xA;॥ नारद उवाच ॥ ॥&lt;br&gt;&#xA;श्रूयतां भो द्विजश्रेष्ठ भवद्भिश्च पुराकृतम् ॥&lt;br&gt;&#xA;महाराष्ट्रे सुविख्यातो ब्राह्मणो धनसञ्चकः ॥ १६ ॥&lt;br&gt;&#xA;ब्रह्मदत्तेत्यसौ विप्रो वेदब्राह्मणनिन्दकः ॥&lt;br&gt;&#xA;धनलोभी पराक्रान्तः सर्वधर्मबहिर्मुखः ॥ ॥ १७ ॥&lt;br&gt;&#xA;नास्तिको देवतीर्थेषु परद्रव्यापहारकः ॥&lt;br&gt;&#xA;परस्त्रीषु रतो नित्यं द्यूतवादी च तस्करः ॥ १८ ॥&lt;br&gt;&#xA;एवमायुःपरिक्षीणो धनहीनोऽभवत्तदा ॥&lt;br&gt;&#xA;इतस्ततोऽभ्रमद्भ्रष्टो नदीतीरे सुविह्वलः ॥ १९ ॥&lt;br&gt;&#xA;गतश्चौर्यप्रसङ्गेन यात्रिकैः सह सङ्गतः ॥&lt;br&gt;&#xA;किञ्चित्कालेषु दुःशीलो मृतिं प्राप्तो रुजार्दितः ॥ 5.1.68.२० ॥&lt;br&gt;&#xA;नीतः संयमिनीं विप्रस्तत्कालं यमकिङ्करैः ॥&lt;br&gt;&#xA;यमराजपुरं प्राप्तो बहुपापकरो द्विजः ॥२१॥&lt;br&gt;&#xA;दृष्टोऽसौ धर्मराजेन तदा पत्यपरायणः॥&lt;br&gt;&#xA;निरीक्ष्य सहसोवाच धर्मपूर्वमिदं वचः ॥२२॥&lt;br&gt;&#xA;शृणुध्वं किङ्कराः सर्वे यूयमेकाग्रमानसाः ॥&lt;br&gt;&#xA;अनेनाचरितं सर्वं दुष्कर्म सर्वकिल्बिषम् ॥ २३ ॥&lt;br&gt;&#xA;गोदातीरे मृतः पापी तत्र नः कारणं न हि॥&lt;br&gt;&#xA;तिस्रःकोट्योऽर्धकोटिश्च यानि तीर्थान्यहर्निशम् ॥२४॥&lt;br&gt;&#xA;आयान्ति गौतमीतीरे सिंहस्थेऽपि बृहस्पतौ ॥&lt;br&gt;&#xA;तेषां तु वायुसंस्पर्शो जातोस्यान्ते कलेवरे ॥ २५ ॥&lt;br&gt;&#xA;तेन पुण्यप्रभावेन नोऽस्माकं कारणं क्वचित् ॥&lt;br&gt;&#xA;ग्राह्यो भवद्भिनैवायं मुच्यतां भोः पुरःसराः ॥ २६ ॥&lt;br&gt;&#xA;एवं तैर्मोचितो विप्रः पुनर्ब्रह्मगतिं गतः ॥&lt;br&gt;&#xA;तेन पापप्रसङ्गेन व्रतभङ्गी गतो भुवि ॥ २७ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;ब्रह्मन्केन प्रकारेण सर्वपापक्षयो भवेत् ॥&lt;br&gt;&#xA;किं तपः किं च दानं च किं तीर्थव्रतसेवनम् ॥ २८ ॥&lt;br&gt;&#xA;येन पुण्यप्रभावेन व्रतभङ्गो न जायते ॥ २९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;शृणु द्विजवरश्रेष्ठ महाकालवनं स्मृतम् ॥&lt;br&gt;&#xA;यत्र रुद्रसरः प्रोक्तमृषिणा तत्त्वदर्शिना ॥ 5.1.68.३० ॥&lt;br&gt;&#xA;कोटिकोटिसुतीर्थानि वर्तन्ते द्विजसत्तम॥&lt;br&gt;&#xA;कोटितीर्थेति विख्यातं तस्माद्द्विज सनातनम् ॥ ३१ ॥&lt;br&gt;&#xA;तत्तीर्थस्योत्तरे भागे सुतीर्थं सर्वकामदम् ॥&lt;br&gt;&#xA;नाम्नाऽखण्डसरः ख्यातमखण्डेश्वरसन्निधौ ॥ ३२ ॥&lt;br&gt;&#xA;यस्य दर्शनमात्रेण सर्वयज्ञफलं लभेत् ॥&lt;br&gt;&#xA;तस्माद्धि सर्वथा वत्स गच्छ त्वं तत्र मा चिरम् ॥ ३३ ॥&lt;br&gt;&#xA;इति तस्य वचः श्रुत्वा स द्विजोऽगात्कुमुद्वतीम् ॥&lt;br&gt;&#xA;स्नात्वाऽखण्डसरे व्यास दृष्ट्वा देवं महेश्वरम् ॥ ३४ ॥&lt;br&gt;&#xA;सद्यः पुण्यवतांलोकान्प्राप्तो वै द्विजसत्तमः ॥&lt;br&gt;&#xA;एवं व्यास महातीर्थमखण्डेश्वरमुत्तमम् ॥ ३५॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्येऽखण्डेश्वरमहिमवर्णननामाष्टषष्टितमोऽध्या यः ॥ ६८॥&lt;/p&gt;</description>
    </item>
    <item>
      <title>०६९ महिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/069_mahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/069_mahimavarNanam/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;भूयः शृणु परं तीर्थं सर्वतीर्थफलप्रदम् ॥&lt;br&gt;&#xA;कीर्तितं ब्रह्मणा पूर्वं मार्कण्डेयस्य पृच्छतः ॥ १ ॥&lt;br&gt;&#xA;शृणु वत्स महीपृष्ठे शिप्रा दिव्यतरा नदी ॥&lt;br&gt;&#xA;तस्यास्तीरे वरं तीर्थं कर्कराजेतिविश्रुतम् ॥ २ ॥&lt;br&gt;&#xA;यस्य दर्शनमात्रेण महापापक्षयो भवेत् ॥&lt;br&gt;&#xA;विकारा मानसाः सर्वे चन्द्रो मानससम्भवः॥३॥&lt;br&gt;&#xA;तस्य स्थाने गतो भानुर्याम्यायनकरः परः॥&lt;br&gt;&#xA;ऋतुत्रयं समाख्यातं विधूम्रार्चिस्तदुच्यते ॥४॥&lt;br&gt;&#xA;तत्र मृताः प्रवर्तन्ते योगिनोऽपि परन्तप॥&lt;br&gt;&#xA;चातुर्मास्ये हरौ सुप्ते ये नरा व्रतवर्जिताः ॥५॥&lt;br&gt;&#xA;न तेषां सद्गतिर्वत्स सत्यमेव ब्रवीमि ते ॥&lt;br&gt;&#xA;चातुर्मास्ये मृता ये च ये मृता दक्षिणायने ॥ ६ ॥&lt;br&gt;&#xA;तेषामुद्धरणार्थाय तीर्थमेतद्विनिर्मितम् ॥&lt;br&gt;&#xA;कर्कराज इति ख्यातं सर्वलोकेषु गीयते ॥ ७ ॥&lt;br&gt;&#xA;॥ मार्कण्डेय उवाच ॥ ॥&lt;br&gt;&#xA;भगवन्भवता सर्वं निर्मितं विश्वमूर्तिना ॥&lt;br&gt;&#xA;चराचरमिदं विश्वं जगत्सर्वं जगत्पते ॥ ८ ॥&lt;br&gt;&#xA;चातुमास्ये हरौ सुप्ते धर्माऽऽचारविधिः स्मृतः ॥&lt;br&gt;&#xA;तदहं श्रोतुमिच्छामि त्वत्तो ब्रह्मविदां वर ॥ ९ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;शृणु वत्स परं पुण्यं चातुर्मास्यफलं शुभम् ॥&lt;br&gt;&#xA;यच्छुत्वा भारते खण्डे नृणां मुक्तिर्न दुर्लभा ॥ 5.1.69.१० ॥&lt;br&gt;&#xA;मुक्तिप्रदोऽयं भगवान्संसारोत्तारकारणः ॥&lt;br&gt;&#xA;यस्य स्मरणमात्रेण सर्वपापक्षयो भवेत् ॥ ११ ॥&lt;br&gt;&#xA;मानुष्यं दुर्लभं लोके तत्राऽपि च कुलीनता ॥&lt;br&gt;&#xA;तत्राऽपि संयमित्वं च तत्र सत्सङ्गमः शुभः ॥ १२ ॥&lt;br&gt;&#xA;सत्सङ्गमो न यत्राऽस्ति विष्णुभक्तिर्व्रतानि न ॥&lt;br&gt;&#xA;चातुर्मास्ये विशेषेण विष्णुव्रतकरः शुभः ॥ १३ ॥&lt;br&gt;&#xA;चातुर्मास्ये ऽव्रती यस्तु तस्य पुण्यं निरर्थकम्॥&lt;br&gt;&#xA;सर्वतीर्थानि दानानि पुण्यान्यायतनानि च ॥ १४ ॥&lt;br&gt;&#xA;विष्णुमाश्रित्य तिष्ठन्ति चातुर्मास्ये समागते ॥&lt;br&gt;&#xA;स विष्णुराश्रितो नित्यं कर्कराजं सुतीर्थकम्॥ १५ ॥&lt;br&gt;&#xA;सुपुष्टेन च देहेन जीवितं तस्य शोभनम् ॥&lt;br&gt;&#xA;चातुर्मास्ये समायाते हरिर्येनाऽर्चितस्तदा ॥ १६ ॥&lt;br&gt;&#xA;कृतार्थास्तस्य विबुधा यावज्जीवं वरप्रदाः ॥&lt;br&gt;&#xA;सम्प्राप्य मानुषं देहं चातुर्मास्ये पराङ्मुखः ॥ १७ ॥&lt;br&gt;&#xA;तस्य पापशतान्याहुर्देहस्थानि न संशयः ॥&lt;br&gt;&#xA;मानुष्यं दुर्लभं लोके हरिभक्तिश्च दुर्लभा॥१८॥&lt;br&gt;&#xA;चातुर्मास्ये विशेषेण सुप्ते देवे जनार्दने॥&lt;br&gt;&#xA;चातुर्मास्ये नरः स्नात्वा कर्करात्रे द्विजोत्तम ।&lt;br&gt;&#xA;देहशुद्धिं विधायाऽऽदौ मुक्तिमार्गमवाप्नुयात्॥ १९॥&lt;br&gt;&#xA;तत्राऽपि निर्झरे कूपे तडागे वा सरस्यपि॥&lt;br&gt;&#xA;तस्मात्तदधिकं पुण्यं समाख्यातं सुरासुरैः॥5.1.69.२०॥&lt;br&gt;&#xA;तेषु यः स्नाति वै नित्यं तस्य पापक्षयो भवेत्॥ २२ ॥&lt;br&gt;&#xA;तस्मान्नद्यधिका पुण्या समाख्याता सुरासुरैः ॥&lt;br&gt;&#xA;पुष्करे च प्रयागे च यत्र क्वाऽपि महाजले ॥२३॥&lt;br&gt;&#xA;चातुर्मास्ये तु यः स्नाति पुण्यसङ्ख्या ततोऽधिका॥ ॥&lt;br&gt;&#xA;रेवायां भास्करे क्षेत्रे प्राच्यां सागरसङ्गमे ॥ २४॥&lt;br&gt;&#xA;एकाहमपि यः स्नाति चातुर्मास्ये न दुःखभाक्॥&lt;br&gt;&#xA;दिनत्रयं च यः स्नाति नर्मदायां समाहितः॥२५॥&lt;br&gt;&#xA;सुप्ते देवे जगन्नाथे पापं याति सहस्रधा॥&lt;br&gt;&#xA;पक्षमेकं तु यः स्नाति गोदावर्यां दिनोदये॥२६॥&lt;br&gt;&#xA;स भित्त्वा कर्मजं देहं याति विष्णोः सलोकताम्॥&lt;br&gt;&#xA;अवन्त्यां कर्कराजे तु साक्षाद्विष्णुर्भवेन्नरः॥&lt;br&gt;&#xA;क्षणमेकं क्षणार्धं वा चातुर्मास्ये ऽतिलङ्घयेत् ॥ २७ ॥&lt;br&gt;&#xA;तिलोदकेनामलसंयुतेन बिल्वोदकेनापि च मज्जयेद्यः ॥&lt;br&gt;&#xA;न तस्य जानामि फलाधिकं वै किं तस्य कीदृङ्मुनिभिः प्रणीतम् ॥ २८ ॥&lt;br&gt;&#xA;गङ्गां स्मरति यो नित्यमुदपानसमीपतः ॥&lt;br&gt;&#xA;तद्गाङ्गेयजलं जातं तेन स्नानं समाचरेत् ॥ २९ ॥&lt;br&gt;&#xA;गङ्गाऽपि देवदेवस्य चरणांऽगुष्ठवाहिनी ॥&lt;br&gt;&#xA;पापहा सा सदा प्रोक्ता चातुर्मास्ये विशेषतः॥ 5.1.69.३० ॥&lt;br&gt;&#xA;चातुर्मास्ये जलगतो देवो नारायणो भवेत् ॥&lt;br&gt;&#xA;सर्वतीर्थाऽधिकं स्नानं विष्णुतेजोंऽशसङ्गतम् ॥३१॥&lt;br&gt;&#xA;स्नानं दशविधं कार्यं विष्णुनाम्ना महाफलम् ॥&lt;br&gt;&#xA;सुप्ते देवे विशेषेण नरो देवत्वमाप्नुयात् ॥ ३२ ॥&lt;br&gt;&#xA;विना स्नानं तु यत्कर्म पुण्यकार्यमयं शुभ म् ॥&lt;br&gt;&#xA;क्रियते विफलं ब्रह्मंस्तद्गृह्णन्ति हि राक्षसाः ॥ ३३ ॥&lt;br&gt;&#xA;स्नानेन सत्यमाप्नोति सत्ये धर्मः सनातनः ॥&lt;br&gt;&#xA;धर्मान्मोक्षपथं प्राप्य पुनर्नैवावसीदति ॥ ॥ ३४ ॥&lt;br&gt;&#xA;ये चाध्यात्मविदः पुण्या ये च वेदान्तपारगाः ॥&lt;br&gt;&#xA;सर्वदानप्रदाने च तेषां स्नानेन शुध्यति ॥ ३५ ॥&lt;br&gt;&#xA;कृतस्नानस्य हि हरिर्देहमाश्रित्य तिष्ठ ति ॥&lt;br&gt;&#xA;सर्वक्रियाफलं येषु सम्पूर्णफलदं भवेत् ॥ ३६ ॥&lt;br&gt;&#xA;सर्वपापविनाशाय देवतातोषणाय च ॥&lt;br&gt;&#xA;चातुर्मास्ये जलस्नानं सर्वपापक्षयावहम् ॥ ३७ ॥&lt;br&gt;&#xA;निशायां चैव न स्नायात्सन्ध्यायां ग्रहणं विना ॥&lt;br&gt;&#xA;उष्णोदकेन न स्नायाद्रात्रौ शुद्धिर्न जायते ॥ ३८ ॥&lt;br&gt;&#xA;भानुसन्दर्शनाच्छुद्धिर्विहिता सर्वकर्मसु ॥&lt;br&gt;&#xA;चातुर्मास्ये विशेषेण जलशुद्धिस्तु भाविनी ॥ ३९ ॥&lt;br&gt;&#xA;अशक्त्यां तु शरीरस्य भस्मस्नानेन शुध्यति ॥&lt;br&gt;&#xA;मन्त्रस्नानेन विप्रेन्द्र विष्षुपादोदकेन वा ॥ 5.1.69.४० ॥&lt;br&gt;&#xA;नारायणाऽग्रतः स्नानं क्षेत्रे तीर्थे नदीषु च ॥&lt;br&gt;&#xA;विशेषतोऽपि शिप्रायां तीर्थे कर्काभिधे वरे ॥ ४१ ॥&lt;br&gt;&#xA;यश्च स्नाति नरो नित्यं स याति वैष्णवं पदम्॥&lt;br&gt;&#xA;तस्मात्त्वं भार्गवश्रेष्ठ तत्र गच्छस्व मा चिरम् ॥ ४२ ॥&lt;br&gt;&#xA;पृथिव्यां यानि तीर्थानि पुण्यान्यायतनानि च ॥&lt;br&gt;&#xA;तानि सर्वाणि तिष्ठन्ति कर्कराजजले सदा ॥ ४३ ॥&lt;br&gt;&#xA;कर्कस्थे च दिवानाथे स्नानं कुर्वन्ति ये नरा ॥&lt;br&gt;&#xA;न तेषां पुनरावृत्तिः कल्पकोटिशतैरपि ॥ ४४ ॥&lt;br&gt;&#xA;चातुर्मास्यं समासाद्य तत्रैव निवसाम्य हम् ॥&lt;br&gt;&#xA;नास्ति रेवासमा पुण्या नदी ब्रह्माण्डभूतले ॥ ४५ ॥&lt;br&gt;&#xA;महेशान्नाऽपरो देवो मुक्तिदो न जनार्दनात् ॥&lt;br&gt;&#xA;उज्जयिनीसमा नास्ति पुरी कामवर प्रदा ॥ ४६ ॥&lt;br&gt;&#xA;कर्कराजसमं तीर्थं नास्ति वत्स महीतले ॥&lt;br&gt;&#xA;यस्य दर्शनमात्रेण मुक्तिभागी भवेन्नरः ॥ ४७ ॥&lt;br&gt;&#xA;एवं व्यास समाख्यातं ब्रह्मणा भार्ग वाय च ॥&lt;br&gt;&#xA;तस्मात्सर्वप्रयत्नेन महाकालवनं व्रज ॥ ४८ ॥&lt;br&gt;&#xA;अस्माकं चाऽपि तत्रैव स्थानं परमशोभनम् ॥&lt;br&gt;&#xA;चातुर्मास्ये हरौ सुप्ते यावद्यायात्प्रबो धिनी ॥ ४९ ॥&lt;br&gt;&#xA;तावत्कालं हि तत्रैव मुक्तिरेव न संशयः ॥&lt;br&gt;&#xA;चातुर्मास्ये हरौ सुप्ते जहाति चेत्कलेवरम् ॥ 5.1.69.५० ॥&lt;br&gt;&#xA;यमलोके चिरं वासो जायते नाऽत्र संशयः ॥&lt;br&gt;&#xA;तस्मात्तुलसिकाभागे शालिग्रामे सुरालये ॥ ५१ ॥&lt;br&gt;&#xA;आत्मानं हि पणीकृत्य तत्रैव सन्नियोजयेत् ॥&lt;br&gt;&#xA;यावत्प्रबोधिनी चैति द्वादशी द्विज्सत्तम ॥५२॥&lt;br&gt;&#xA;पश्चाद्घृतसुवर्णेन मोचयित्वा स्वकं नयेत् ॥&lt;br&gt;&#xA;चातुर्मास्योद्भवं दोषं बाधते न च मानवम् ॥५३॥&lt;br&gt;&#xA;यस्य शिप्रोदके स्नानं कर्कराजेऽनुजायते ॥&lt;br&gt;&#xA;एवं व्यास वरं तीर्थं सर्वतीर्थफलप्रदम् ॥ ५४ ॥&lt;br&gt;&#xA;पृथिव्यां यानि तीर्थानि सरितः सागराश्च ये ॥&lt;br&gt;&#xA;ते सर्वे च समायान्ति चातुर्मास्ये द्विजोत्तम॥ ५५ ॥&lt;br&gt;&#xA;तस्माच्च तद्वरं तीर्थं कर्कराज इति स्मृतम् ॥ ५६ ॥&lt;br&gt;&#xA;य एतां वै कथां पुण्यां शृण्वन्ति श्रावयन्ति च ॥&lt;br&gt;&#xA;न तेषां जायते दोषश्चातुर्मा स्योद्भवः कदा ॥ ५७ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये कर्कराजतीर्थ महिमवर्णनन्नामैकोनसप्ततितमोऽध्यायः ॥ ६९ ॥ ॥ छ ॥&lt;/p&gt;</description>
    </item>
    <item>
      <title>०७० देवयात्रांऽतर्गृहीसर्वतीर्थयात्राऽनुक्रमणिकादिकथनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/070_devayAtrAM-targRhIsarvatIrthayAtrA-nukramaNikA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/070_devayAtrAM-targRhIsarvatIrthayAtrA-nukramaNikA/</guid>
      <description>&lt;p&gt;॥ सनत्कुमार उवाच ॥ ॥&lt;br&gt;&#xA;मेरोश्च दक्षिणे भागे दुग्धकुण्डोत्तरे तथा ॥&lt;br&gt;&#xA;ऋषभः पर्वतश्रेष्ठो देवगन्धर्वसेवितः ॥ १ ॥&lt;br&gt;&#xA;यत्र देवाङ्गना रम्याः क्रीडन्ति सततं द्विज ॥&lt;br&gt;&#xA;तत्र रम्यसरोनाम तिष्ठते सर्वकामदम् ॥ २ ॥&lt;br&gt;&#xA;तत्र तीर्थे नरः स्नात्वा सुभगो जायते ध्रुवम् ॥&lt;br&gt;&#xA;देवैश्च क्रीडते नित्यं भुवि विख्यातकः परम् ॥ ३ ॥&lt;br&gt;&#xA;भाद्रपदसिताष्टमी मैत्रर्क्षेण समन्विता ॥&lt;br&gt;&#xA;तद्दिनेऽत्र समागम्य स्नानदानादिकाः क्रियाः ॥ ४ ॥&lt;br&gt;&#xA;करोति सततं व्यास तेषां लोकाः सनातनाः ॥&lt;br&gt;&#xA;मेरोश्चेशानके तीर्थं दिव्यं परम शोभनम् ॥५॥&lt;br&gt;&#xA;बिन्दुसरेति विख्यातं सर्वकामवरप्रदम्॥&lt;br&gt;&#xA;गङ्गा सरस्वती पुण्या शरयूश्च पयस्विनी ॥६॥&lt;br&gt;&#xA;एताः सरिद्वरा यातास्तत्र सत्यवतीसुत ॥&lt;br&gt;&#xA;ये सिद्धा ये च साध्याश्च तपस्विनो धृतव्रताः॥७॥&lt;br&gt;&#xA;उपासाञ्चक्रिरे तत्र तस्य तीर्थस्य सर्वदा ॥&lt;br&gt;&#xA;तस्मिंस्तीर्थे नरः स्नात्वा सर्वार्थान्प्राप्नुते ध्रुवम् ॥८॥&lt;br&gt;&#xA;भाद्रपदे च शुक्ला वै चतुर्थी या प्रकीर्तिता॥&lt;br&gt;&#xA;सिद्धा सा सर्वदा प्रोक्ता यत्र जातो गणाधिपः॥९॥&lt;br&gt;&#xA;मनःकामेश्वरः ख्यातः सर्वकामवरप्रदः ॥&lt;br&gt;&#xA;तस्य तीर्थे नरः स्नात्वा दृष्ट्वा देवं गणेश्वरम्॥&lt;br&gt;&#xA;मनोरथशतं प्राप्य कामचारी भवेन्नरः ॥5.1.70.१०॥&lt;br&gt;&#xA;॥ व्यास उवाच ॥ ॥&lt;br&gt;&#xA;अस्मिन्क्षेत्रे शुभे ब्रह्मन्महाकालवनोत्तमे ॥११॥&lt;br&gt;&#xA;तीर्थानि कतिसङ्ख्यानि देवतायतनानि च ॥&lt;br&gt;&#xA;यानि कानि च ख्यातानि तानि नो वद विस्तरात्॥ १२ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;शृणु व्यास ऋषिश्रेष्ठ कथां पापहरां पराम् ॥&lt;br&gt;&#xA;अवन्त्यां यानि तीर्थानि लिङ्गानि च महामुने ॥ १३ ॥&lt;br&gt;&#xA;तानि वर्णयितुं शक्तः स्वयम्भूश्चतुराननः ॥&lt;br&gt;&#xA;वर्षाणामयुतैः षड्भिर्न च वक्तुं कथञ्चन ॥ १४ ॥&lt;br&gt;&#xA;यावन्तो मेघमालानां बिन्दवो हि स्रवन्ति च ॥&lt;br&gt;&#xA;धरित्र्यां तृणसङ्ख्या वै पृथिव्यां सिकतास्तथा ॥१५॥&lt;br&gt;&#xA;नभसो ज्योतिषां सङ्ख्यां वक्तुं कोऽपि न शक्नुते ॥&lt;br&gt;&#xA;न हि तीर्थलिङ्गसङ्ख्याः सन्त्यवन्त्यां तपोधन ॥१६॥&lt;br&gt;&#xA;अन्तरिक्षे च मेदिन्यां तीर्थभूता पुरी त्वियम् ॥&lt;br&gt;&#xA;वापीकूपतडागादि प्रस्रवोद्गरणानि च ॥ १७ ॥&lt;br&gt;&#xA;नद्यः सरांसि खाताश्च तीर्थभूतं हि सर्वशः ॥&lt;br&gt;&#xA;तथापि देवयात्रायां प्रसङ्गेन निबोध मे ॥ १८ ॥&lt;br&gt;&#xA;यानि कानि च मुख्यानि तानि तुभ्यं वदाम्यहम् ॥&lt;br&gt;&#xA;यज्ज्ञात्वा मोक्ष्यसे नित्यं पूर्वाऽऽचीर्णशुभाशुभैः ॥ १९ ॥&lt;br&gt;&#xA;प्रातरुत्थाय यो नित्यं शुचिः प्रयत मानसः ॥&lt;br&gt;&#xA;विष्णुस्मरणसम्पन्नः सर्वकामक्रियादिकम् ॥ 5.1.70.२० ॥&lt;br&gt;&#xA;कृत्वा वै सर्वगन्धादितिलाक्षतसमन्वितः॥&lt;br&gt;&#xA;स्नात्वा रुद्रसरे तात तथैव च व्रतं चरेत् ॥ २१ ॥&lt;br&gt;&#xA;ऊर्जमाधवयोश्चैव वैशाखाऽऽषाढयोस्तथा ॥&lt;br&gt;&#xA;शिवरात्र्यां विशेषेण देवयात्रा प्रशस्यते ॥२२॥&lt;br&gt;&#xA;यस्य देवस्य यत्तीर्थं यस्य देवस्य सन्निधौ ॥।&lt;br&gt;&#xA;तत्राभिषेकः कार्यो वै देवतायाश्च पूजनम् ॥२३॥&lt;br&gt;&#xA;विधिवच्चाचरेद्यस्तु स सर्वम्फलमश्नुते ॥&lt;br&gt;&#xA;तस्मात्सर्वप्रयत्नेन देवयात्रां समाचरेत्॥ २४ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;ब्रह्मन्केन प्रकारेण देवयात्रां चरेन्नरः॥&lt;br&gt;&#xA;तत्सर्वं श्रोतुमिच्छामि विस्तरेण तपोधन ॥२५॥&lt;br&gt;&#xA;॥ सनत्कुमार उवाच ॥॥&lt;br&gt;&#xA;शृणु व्यास परं गुह्यं प्रवक्ष्यामि यथाश्रुतम् ॥&lt;br&gt;&#xA;उमामहेश्वरसंवादं देवयात्रादिकर्मसु ॥२६॥&lt;br&gt;&#xA;॥ उमोवाच ॥ ॥&lt;br&gt;&#xA;प्रभावः कथ्यतां देव क्षेत्रस्याऽस्य महेश्वर ॥&lt;br&gt;&#xA;यानि तीर्थानि विद्यन्ते यानि लिङ्गानि सन्ति वै॥&lt;br&gt;&#xA;तान्यादितो मे भूमंस्त्वं वदस्व वदतां वर॥२७॥&lt;br&gt;&#xA;ईश्वर उवाच॥&lt;br&gt;&#xA;शृणु देवि प्रयत्नेन प्रभावं पापनाशनम्॥२८॥&lt;br&gt;&#xA;क्षेत्रमाद्यं महादेवि ममातीव प्रियं सदा॥&lt;br&gt;&#xA;यत्र शिप्रा महापुण्या दिव्या नवनदी प्रिया॥ २९॥&lt;br&gt;&#xA;नीलगङ्गासङ्गमं च तथा गन्धवती नदी॥&lt;br&gt;&#xA;चतस्रो मे प्रिया नद्यः कुमुद्वत्यां हि सुव्रते ॥ 5.1.70.३० ॥&lt;br&gt;&#xA;ईश्वराश्चतुराशीतिस्तथाऽष्टौ सन्ति भैरवाः ॥&lt;br&gt;&#xA;एकादश तथा रुद्रा आदित्या द्वादश स्मृताः ॥ ॥ ३१ ॥&lt;br&gt;&#xA;षड्वै विनायकाश्चाऽत्र देव्यश्च चतुर्विंशतिः ॥&lt;br&gt;&#xA;यतोहमागतो भद्रे महाकालवनोत्तमे ॥ ३२ ॥&lt;br&gt;&#xA;विष्णुब्रह्मादयः सर्वे ह्यत्रैव निहिताः शुभे ॥&lt;br&gt;&#xA;देवैव्याप्तमिदं क्षेत्रं देवि योजनमायतम् ॥ ३३ ॥&lt;br&gt;&#xA;दश विष्णुः समाख्यातास्तेषां नामानि मे शृणु ॥&lt;br&gt;&#xA;वासुदेवो ह्यनन्तश्च बलरामो जना र्दनः ॥ ३४ ॥&lt;br&gt;&#xA;नारायणो हृषीकेशो वाराहो धरणीधरः ॥&lt;br&gt;&#xA;विष्णुर्वामनरूपेण शेषशायी श्रियालयः ॥ ३५ ॥&lt;br&gt;&#xA;दशैते वैष्णवाः प्रोक्ताः सर्वपापहराः पराः ॥३६॥&lt;br&gt;&#xA;॥ उमोवाच ॥ ॥&lt;br&gt;&#xA;भगवञ्च्छ्रोतुमिच्छामि देवानामनुपूर्वतः ॥&lt;br&gt;&#xA;महाकालवने रम्ये ये वसन्ति सुरेश्वराः ॥ ३७ ॥&lt;br&gt;&#xA;विनायका भैरवा देव्यो ये सन्ति पवनात्मजाः ॥&lt;br&gt;&#xA;रुद्रादित्यास्तथा चाऽन्ये तेषां नामानि मे वद ॥ ३८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ऋद्धिदः सिद्धिदो नित्यं कामदो वै गणाधिपः॥&lt;br&gt;&#xA;विघ्नहा च प्रमोदी च चतुर्थीव्रतकप्रियः॥३९॥&lt;br&gt;&#xA;षडेते वै समाख्याता विघ्ननाशकराः पराः॥&lt;br&gt;&#xA;उमा चण्डीश्वरी गौरी ऋद्धिसिद्धिप्रदा नृणाम् ॥5.1.70.४०॥&lt;br&gt;&#xA;वटयक्षिणी वीरभद्रा इत्येताश्चाष्ट मातरः॥॥&lt;br&gt;&#xA;महामाया सती ख्याता कपालमातृका तथा ॥&lt;br&gt;&#xA;अम्बिका शीतला चैव एकानंशा च सिद्धिदा॥४२॥&lt;br&gt;&#xA;ब्रह्माणी पार्वती चैव योगिनी योगशालिनी ॥&lt;br&gt;&#xA;कौमारी भगवती चैव षट्कृत्तिकास्तथैव च ॥ ४३ ॥&lt;br&gt;&#xA;चर्पटामातृकाः ख्याता वटमातर एव च ॥&lt;br&gt;&#xA;सरस्वती तथा ख्याता महालक्ष्मीश्च वै स्मृता ॥ ४४ ॥&lt;br&gt;&#xA;योगिनीमातृका ख्याताश्चतुषष्टिस्ततः स्मृताः॥&lt;br&gt;&#xA;कालिका च महाकाली चामुण्ड ब्रह्मचा रिणी ॥ ४५ ॥&lt;br&gt;&#xA;वैष्णवी च समाख्याता वाराही विन्ध्यवासिनी ॥&lt;br&gt;&#xA;अम्बा अम्बालिका चैव चतुर्विंशतिकाः पराः ॥ ४६ ॥&lt;br&gt;&#xA;हनूमान्ब्रह्मचारी च कुमारश्च महाबली ॥&lt;br&gt;&#xA;चत्वारो वै समाख्याता मया ते पवनात्मजाः ॥ ४७ ॥&lt;br&gt;&#xA;दण्डपाणिश्च विक्रान्तो महाभैरवसिताऽसिताः ॥&lt;br&gt;&#xA;बटुको बालको नन्दी षट् पञ्चाशतिकोऽपरः ॥ ४८ ॥&lt;br&gt;&#xA;कालभैरवश्च विख्यातः क्षेत्रपालस्तथाष्टमः ॥&lt;br&gt;&#xA;अष्टैव भैरवाः ख्याता महापापहराः पराः ॥&lt;br&gt;&#xA;कपर्दी च कपाली च कला नाथो वृषासनः ॥ ४९ ॥&lt;br&gt;&#xA;त्र्यम्बकः शूलपाणिश्च चीरवासा दिगम्बरः ॥&lt;br&gt;&#xA;गिरीशः कामचारी च सर्वः सर्वाङ्गभूषणः ॥ 5.1.70.५० ॥&lt;br&gt;&#xA;रुद्राश्चैकादश प्रोक्ताः शत्रुपक्षविनाशनाः ॥&lt;br&gt;&#xA;अरुणः सूर्यो वेदाङ्गो भानुरिन्द्रो रविरंशुमान् ॥ ५१ ॥&lt;br&gt;&#xA;सुवर्णरेताऽहःकर्ता मित्रो विष्णुः सनातनः ॥&lt;br&gt;&#xA;इत्येते द्वादशाऽऽदित्याः सर्वरोगहराः पराः ॥ ५२ ॥&lt;br&gt;&#xA;अगस्त्येश्वरमुख्यानां लिङ्गानां चतुराशिनाम् ॥&lt;br&gt;&#xA;हिमाचलसुते नित्यं नामानि गदतः शृणु ॥ ५३ ॥&lt;br&gt;&#xA;अगस्त्वेश्वर आख्यातो गुहेश्वरस्ततः परम् ॥&lt;br&gt;&#xA;ढुण्ढेश्वरस्ततः प्रोक्तो डमरुकेश्वरश्च भामिनि ॥५४ ॥&lt;br&gt;&#xA;अनादिकल्पेश्वरः शम्भुः स्वर्णजालेश्वरः परः ॥&lt;br&gt;&#xA;त्रिविष्टपेश्वरो देवः कपालेश्वरसञ्ज्ञकः ॥ ५५ ॥&lt;br&gt;&#xA;कर्कोटकेश्वरः शम्भुः सिद्धेश्वरस्ततः परम् ॥&lt;br&gt;&#xA;स्वर्गद्वारेश्वरो रुद्रो लोकपालेश्वरोऽपरः ॥ ५६ ॥।&lt;br&gt;&#xA;कामेश्वर इति ख्यातः कुटुम्बेश्वरस्ततः परम्॥&lt;br&gt;&#xA;इन्द्रद्युम्नेश्वरः ख्यात ईशानेशस्ततः परम् ॥ ५७ ॥&lt;br&gt;&#xA;अप्सरेश्वरइतिख्यातः कल्कलेश्वर एव च ॥।&lt;br&gt;&#xA;नामचण्डेश्चरो देवो दिवापापहरोऽपरः ॥ ५८ ॥&lt;br&gt;&#xA;प्रतिहारेश्वरश्चैव कुक्कुटेशस्ततः परम्॥&lt;br&gt;&#xA;मेघनादेश्वरः पुण्यो महाकालेश्वरः परः ॥ ५९ ॥।&lt;br&gt;&#xA;मुक्तेश्वरः समाख्यातः सोमेश्वरस्ततः परम् ॥&lt;br&gt;&#xA;अनरकेश्वरो देवो जटेश्वरस्ततः परम्॥ 5.1.70.६० ॥&lt;br&gt;&#xA;रामेश्वरो महादेवश्च्यवनेशस्ततः परम् ॥&lt;br&gt;&#xA;अखण्डेशः समाख्यातः पत्तनेशस्ततः स्मृतः ॥ ६१ ॥&lt;br&gt;&#xA;आनन्देशस्ततः प्रोक्तः कन्थडेशस्ततः परम् ॥&lt;br&gt;&#xA;इन्द्रेश्वर इति ख्यातो मार्कण्डेशस्ततः परः ॥ ६२ ॥&lt;br&gt;&#xA;शिवेश्वर इति प्रोक्तः कुसुमेशस्ततः परम्॥&lt;br&gt;&#xA;अक्रूरेण इति ख्यातः कुण्डेश्वरस्ततः परम् ॥ ६३ ॥&lt;br&gt;&#xA;लुम्पेश्वरः समाख्यातो गङ्गेश्वरस्ततः परम् ॥&lt;br&gt;&#xA;शूलेश्वरेति विख्यात ओङ्कारेशस्ततः स्मृतः ॥ ६४ ॥&lt;br&gt;&#xA;कण्टकेशो महारुद्रः सिंहेश्वरस्ततः परम् ॥&lt;br&gt;&#xA;रेवन्तेश्वरः परो देवो घण्टेश्वरपुरःसरः ॥ ६५ ॥&lt;br&gt;&#xA;प्रयागेश्वरो महादेवः सिद्धेश्वरस्ततः परम् ॥&lt;br&gt;&#xA;मातङ्गेश्वरः परो देवः सौभाग्येशस्ततो वरः ॥ ६६ ॥&lt;br&gt;&#xA;रूपेश्वरेति विख्यातो ब्रह्मेश्वरस्ततः परम् ॥&lt;br&gt;&#xA;जल्पेश्वरस्ततो देवः केदारेश्वर एव च ॥ ६७ ॥&lt;br&gt;&#xA;पिशाचेश्वरशम्भुश्च सङ्गमेशस्ततः परः ॥&lt;br&gt;&#xA;दुर्धर्षेशश्च विख्यातश्चण्डादित्येश्वरस्ततः॥ ६८ ॥&lt;br&gt;&#xA;करभेश्वरः परः प्रोक्तो राजस्थलेश्वरः शिवः ॥&lt;br&gt;&#xA;वडलेश्वरस्ततः प्रोक्तो ह्यरुणेशस्ततः स्मृतः ॥ ६९ ॥&lt;br&gt;&#xA;पुष्पदन्तेश्वरो देवो ह्यविमुक्तेश्वरस्ततः ॥&lt;br&gt;&#xA;हनुमतेश्वरो देवो विश्वेश्वर स्ततः कम् ॥ 5.1.70.७० ॥&lt;br&gt;&#xA;स्वप्नेश्वर इति ख्यातः सिद्धेश्वरस्ततः परः ॥&lt;br&gt;&#xA;नीलकण्ठेश्वरो देवः स्थावरेशस्ततः परम् ॥ ७१ ॥&lt;br&gt;&#xA;कामेश्वर इति प्रोक्तः प्रतिहारेश्वरस्ततः ॥&lt;br&gt;&#xA;पशुपतीश्वरः प्रोक्तो विश्वेश्वरस्ततः परः ॥&lt;br&gt;&#xA;स्वर्णजालेश्वरः प्रोक्तो मनःकामेश्वरस्ततः ॥ ७२ ॥&lt;br&gt;&#xA;दुर्वासेश्वरनामासौ नागचण्डेश्वरस्ततः ॥&lt;br&gt;&#xA;खर्परेशश्च विख्यातो ब्रह्मेश्वरस्ततः परम् ॥ ७३ ॥&lt;br&gt;&#xA;पातालेश्वर आख्यातो गुप्तेश्वरस्ततः परः ॥&lt;br&gt;&#xA;कपिलेश्वर इत्याख्यो योगयोगेश्वरः परः ॥ ७४ ॥&lt;br&gt;&#xA;भीमेश्वरेति विख्यातो धनुःसहस्राभिधः परः ॥&lt;br&gt;&#xA;अग्नीश्वरः परः प्रोक्तो देवेश्वरस्ततः परः ॥ ७५ ॥।&lt;br&gt;&#xA;द्वादशार्कः समाख्यातो दशाश्वमेधिकेश्वरः ॥&lt;br&gt;&#xA;गदाधरेश्वरः ख्यातो वैजनाथेति शम्भुराट् ॥ ७६ ॥&lt;br&gt;&#xA;सोमनाथेश्वरः ख्यातो घुष्मेश्वरस्ततः परः।&lt;br&gt;&#xA;भीमशङ्कर इत्याख्यो घण्टेश्वरस्ततः परः ॥ ७७ ॥&lt;br&gt;&#xA;ऊषरेश्वरसञ्ज्ञश्च चन्द्रादित्येश्वरः परः ॥&lt;br&gt;&#xA;केशवार्कः समाख्यातः शक्तिभेदेश्वरः परः ॥ ७८ ॥&lt;br&gt;&#xA;रामेश्वरः परो देवो वाल्मीकेश्वरशङ्करः ॥&lt;br&gt;&#xA;ज्वालेश्वरः शिवः प्रोक्तो ह्यभयेशस्ततः परः ॥ ७९ ॥&lt;br&gt;&#xA;विघ्नहस्तेश्वरः प्रोक्तश्चञ्चलेशस्ततः परः ॥&lt;br&gt;&#xA;पुरुषोत्तमेति विख्यातो वीरेश्वरस्ततः परः ॥ 5.1.70.८० ॥&lt;br&gt;&#xA;कर्णेश्वरश्च विख्यातः पृथुकेशस्ततः परम्॥&lt;br&gt;&#xA;आनन्देशश्च विख्यातः कोटेश्वरस्ततः परः ॥ ८१ ॥&lt;br&gt;&#xA;अविमुक्तेश्वरः प्रोक्तो हनुमत्केश्वरः परः ॥&lt;br&gt;&#xA;विमलेश्वरेति विख्यातश्चन्द्रेश्वरस्ततः परः ॥ ८२ ॥&lt;br&gt;&#xA;बिन्दुकेशश्च विख्यातो वालुकेश्वरसञ्ज्ञकः ॥&lt;br&gt;&#xA;बृहस्पतीश्वरो देवो ह्यसङ्ख्यातेश्वरस्ततः ॥ ८३ ॥&lt;br&gt;&#xA;यानि कानि च तीर्थानि तानि लिङ्गानि सत्तम ॥&lt;br&gt;&#xA;तिष्ठन्ति तत्र पूज्यानि तानि वन्द्यानि सर्वशः ॥ ८४ ॥&lt;br&gt;&#xA;चत्वारो विदिताः सर्वे द्वारपाला महात्मभिः ॥&lt;br&gt;&#xA;पिङ्गलेश्वरेति च ख्यातः पूर्वद्वारे द्विजोत्तम ॥ ८५ ॥&lt;br&gt;&#xA;दक्षिणे च तथा द्वारे कायावरोहणेश्वरः ॥&lt;br&gt;&#xA;बिल्वकेश्वरेति विख्यातः पश्चिमद्वारमाश्रितः ॥ ८६ ॥&lt;br&gt;&#xA;दर्दुरेश्वरस्ततः प्रोक्तो द्वारे चोत्तरसञ्ज्ञिके ॥&lt;br&gt;&#xA;एते चाऽन्ये च बहवो लिङ्गाख्यास्त्रिभुवनेश्वराः ॥ ८७ ॥&lt;br&gt;&#xA;महाकालवने रम्ये समाख्याता हि पावनाः ॥&lt;br&gt;&#xA;षष्टिकोटिसहस्राणि षष्टिकोटिशतानि च ॥ ८८ ॥&lt;br&gt;&#xA;महाकालवने व्यास लिङ्गसङ्ख्या न विद्यते ॥&lt;br&gt;&#xA;तथाऽपि च प्राधान्येन मयाऽत्र परिकीर्तिताः ॥ ८९ ॥&lt;br&gt;&#xA;यस्य देवस्य यत्तीर्थं तन्नाम्ना परिकीर्तितम् ॥&lt;br&gt;&#xA;स्नात्वा दत्त्वा च तद्दानं तत्तीर्थ स्यफलं लभेत् ॥ 5.1.70.९० ॥&lt;br&gt;&#xA;तथा नवग्रहाः पुण्याः समाख्याताः पुराऽनघ ॥&lt;br&gt;&#xA;तेषां नामानि पुण्यानि तीर्थानि च तथा शृणु ॥ ९१ ॥&lt;br&gt;&#xA;नरादित्य इति ख्यातः सोमेश्वरस्ततः परः ॥&lt;br&gt;&#xA;मङ्गलेश्वरः समाख्यातो बुधेश्वरस्ततः परम् ॥ ९२ ॥&lt;br&gt;&#xA;बृहस्पतीश्वरः प्रोक्तस्तथा शुक्रेश्वरः शिवः ॥&lt;br&gt;&#xA;स्थावरेश्वरो महादेवः समाख्यातो मुनीश्वरैः ॥ ९३ ॥&lt;br&gt;&#xA;राहुकेतू समाख्यातौ तेषां तीर्थानि सत्तम ॥&lt;br&gt;&#xA;तत्तीर्थेषु नरः स्नात्वा सर्वपापैः प्रमुच्यते ॥ ७ ॥&lt;br&gt;&#xA;ग्रहा राज्यं प्रयच्छन्ति ग्रहा राज्यं हरन्ति च ॥&lt;br&gt;&#xA;ग्रहैस्तु व्यापितं सर्वं त्रैलोक्त्यं सचराचरम् ॥ ९५ ॥&lt;br&gt;&#xA;ग्रहतीर्थे नरः स्नात्वा ग्रहाणामर्चनं चरेत् ॥&lt;br&gt;&#xA;न तस्य ग्रहपीडा वै बाधते हि कदाचन ॥ ९६ ॥&lt;br&gt;&#xA;एवं व्यास समाख्याता मया देवाश्च तीर्थकाः ॥&lt;br&gt;&#xA;यात्रा पुण्यतरा श्रेष्ठा पवित्रा पापनाशिनी ॥ ९७ ॥&lt;br&gt;&#xA;ग्रहपीडासु चोग्रासु दारिद्र्ये घोरसङ्कटे ॥&lt;br&gt;&#xA;तेषामुद्धरणार्थाय देवयात्रा प्रकीर्तिता ॥ ९८ ॥&lt;br&gt;&#xA;क्षेत्रस्यान्तर्गृहीं नित्यं ये कुर्वन्ति नरोत्तमाः ॥&lt;br&gt;&#xA;न तेषां दुर्लभं किञ्चित्त्रिषु लोकेषु विद्यते ॥ ९९ ॥&lt;br&gt;&#xA;अपुत्रो लभते पुत्रं निर्धनो धनमाप्नुयात् ॥&lt;br&gt;&#xA;विद्यावाञ्जायते विप्रः क्षत्रियो विजयी भवेत् ॥ 5.1.70.१०० ॥&lt;br&gt;&#xA;अक्षया सन्ततिस्तस्य शिवलोके महीयते ॥ १०१ ।&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे ऽवन्तीक्षेत्रमाहात्म्ये देवयात्रांऽतर्गृहीसर्वतीर्थयात्राऽनुक्रमणिकादिकथनन्नाम सप्ततितमोऽध्यायः ॥ ७० ॥ छ ॥&lt;/p&gt;</description>
    </item>
    <item>
      <title>०७१ ऽवन्तीक्षेत्रमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/071-vantIxetramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/1_avantI-xetra-mAhAtmyam/071-vantIxetramAhAtmyavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;भगव न्भवता सर्वं कथितं देवमूर्तिना ॥&lt;br&gt;&#xA;अवन्तीतीर्थमाहात्म्यं पवित्रं वेदसम्मितम् ॥ १ ॥&lt;br&gt;&#xA;भूयस्तु श्रोतुमिच्छामि त्वत्तो ब्रह्मविदां वर ॥&lt;br&gt;&#xA;महाकालवने रम्ये अवन्त्यां भुवि सत्तम ॥&lt;br&gt;&#xA;तीर्थानि कतिसङ्ख्यानि विद्यन्ते ह्यत्र सुव्रत ॥ २ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;श्रूयतां भो द्विजश्रेष्ठ कथां पापहरां पराम् ॥ ॥३॥&lt;br&gt;&#xA;उमामहेश्वरसंवादं नारदस्य च धीमतः ॥&lt;br&gt;&#xA;नारदेन पुरा पृष्टं प्रश्नमेतद्द्विजोत्तम ॥ ४ ॥&lt;br&gt;&#xA;॥ नारद उवाच ॥ ॥&lt;br&gt;&#xA;भगवञ्च्छ्रोतुमिच्छामि महाकाल वने शुभे ॥&lt;br&gt;&#xA;तीर्थानि यानि वर्तन्ते तानि नो वद विस्तरात् ॥ ५ ॥&lt;br&gt;&#xA;इति पृष्टस्तदा विप्र नारदेन पुराऽनघ ॥&lt;br&gt;&#xA;उवाच श्लक्ष्णया वाचा उमया सहितो हरः ॥ ६ ॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;शृणुष्व भो ऋषिश्रेष्ठ महाकालवने शुभे ॥&lt;br&gt;&#xA;तीर्थानि यानि तिष्ठन्ति तानि वक्ष्यामि सुव्रत ॥ ७ ॥&lt;br&gt;&#xA;पुष्कराद्यानि तीर्थानि यानि कानि महीतले ॥&lt;br&gt;&#xA;तानि सर्वाणि वर्तन्ते महाकालवनोत्तमे ॥ ८ ॥&lt;br&gt;&#xA;असङ्ख्यातसहस्राणि कोटिकोटीनि सत्तम ॥&lt;br&gt;&#xA;रुद्रसरे निमज्जन्ति कोटितीर्थं तथोच्यते ॥ ९ ॥&lt;br&gt;&#xA;नीहारकणिकावृष्टिं गिरौ वर्षन्ति किन्नराः ॥&lt;br&gt;&#xA;हेमन्ते चैव दृश्यन्ते तीर्थे पैशाचमोचने ॥ 5.1.71.१० ॥&lt;br&gt;&#xA;न हि सङ्ख्यां विजानामि तीर्थानां भुवि सत्तम ॥&lt;br&gt;&#xA;कियन्ति सन्ति तीर्थानि लिङ्गानि च तथैव च ॥ ११ ॥&lt;br&gt;&#xA;तथाऽपि च प्राधान्येन कथयिष्यामि सत्तम ॥&lt;br&gt;&#xA;संवत्सरस्य यावन्ति अहानि च द्विजोत्तम ॥ १२ ॥&lt;br&gt;&#xA;तावन्ति प्रापणीयानि प्रसिद्धानि परन्तप ॥&lt;br&gt;&#xA;वत्सरे परिपूर्णे च जायतेऽवन्तियात्रिका ॥ १३ ॥&lt;br&gt;&#xA;विधिवत्कुरुते यस्तु साक्षाच्छम्भुर्भवेच्च सः ॥&lt;br&gt;&#xA;मन्वन्तरसहस्रेषु काशीवासे च यत्फलम् ॥ १४ ॥&lt;br&gt;&#xA;तत्फलं जायतेऽवन्त्यां वैशाखे पञ्चभिर्दिनैः ॥&lt;br&gt;&#xA;अवन्ती यात्रा कर्तव्या प्रयत्नेन मुमुक्षुणा ॥ १५ ॥&lt;br&gt;&#xA;माधवेऽपि विशेषेण ह्यवन्तीस्नानमाचरेत् ॥&lt;br&gt;&#xA;यो हि वैशाखमासाद्य अवन्त्यां व्यास मानवः ॥ १६ ॥&lt;br&gt;&#xA;संवत्सरव्रती स्नातस्तीर्थेतींर्थे यथाविधि ॥&lt;br&gt;&#xA;दत्त्वा दानानि सर्वाणि समूलं फलमश्नुते ॥ १७ ॥&lt;br&gt;&#xA;भुक्त्वा भोगान्सुविपुलाञ्छिवलोके महीयते ॥१८॥&lt;br&gt;&#xA;माहात्म्यमेतच्छिवभक्तिवर्द्धनं यशस्करं पुण्यविवर्द्धनं च ॥&lt;br&gt;&#xA;यः श्रावयेद्वा शृणुयाच्च भक्त्या कुलं समुद्धृत्य हरः पदं व्रजेत् ॥ १९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डेऽवन्तीक्षेत्रमाहात्म्ये व्याससनत्कुमारसंवादे ऽवन्तीक्षेत्रमाहात्म्यवर्णनन्नामैक सप्ततितमोऽध्यायः ॥ ७१ ॥ ॥ छ ॥&lt;br&gt;&#xA;॥&lt;br&gt;&#xA;इति श्रीस्कान्दे महापुराणे पञ्चम आवन्त्यखण्डेऽवन्तीक्षेत्रमाहात्म्यं प्रथमं सम्पूर्णम् ॥ ( ५-१) ॥&lt;/p&gt;</description>
    </item>
  </channel>
</rss>
