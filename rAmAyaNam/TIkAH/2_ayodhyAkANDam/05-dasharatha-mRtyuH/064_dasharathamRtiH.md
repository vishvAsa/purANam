+++
title = "०६४ दशरथमृतिः"
title_english = "064 Dasaratha continued to narrate to Kausalya"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-064-Dashratha_Mruthihi.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/05-dasharatha-mRtyuH/064_dasharathamRtiH.md">
<details><summary><h3>IITK ...{Loading}...</h3></summary>

Dasaratha relates to Kausalya the event of the noble ascetic's curse on
him -- death of Dasaratha



#### श्लोकः
##### मूलम्
वधमप्रतिरूपं तु महर्षेस्तस्य राघवः।  
विलपन्नेव धर्मात्मा कौसल्यां पुनरब्रवीत्॥2.64.1॥

##### शब्दार्थः
धर्मात्मा the righteous one, राघवः descendant of the Raghu's (Dasaratha), तस्य महर्षेः that maharsi's, अप्रतिरूपम् unique, वधम् killing, विलपन्नेव while lamenting, पुनः again, कौशल्याम् to Kausalya, अब्रवीत् said.

##### आङ्ग्लानुवादः
Grieving for having unfairly killed the great sage the rightenous descendant of the Raghus (Dasaratha) coutinued to tell Kausalya about itः



#### श्लोकः
##### मूलम्
तदज्ञानान्महत्पापं कृत्वाहं सङ्कुलेन्द्रियः।  
एकस्त्वचिन्तयं बुध्या कथं नु सुकृतं भवेत्॥2.64.2॥

##### शब्दार्थः
अहम् I, अज्ञानात् in ignorance, तत् that, महत् great, पापम् sin, कृत्वा having done, सङ्कुलेन्द्रियः with agitated senses, एकस्तु myself alone, कथं नु how, सुकृतम् well done, भवेत् shall be, बुध्या in my mind, अचिन्तयम् reflected.

##### आङ्ग्लानुवादः
Having committed the sin unwittingly, I was greatly agitated. I reflected in my mind as  
to how to atone for this great sin.



#### श्लोकः
##### मूलम्
ततस्तं घटमादाय पूर्णं परमवारिणा।  
आश्रमं तमहं प्राप्य यथाऽख्यातपथं गतः॥2.64.3॥

##### शब्दार्थः
ततः then, परमवारिणा with clean water, पूर्णम् filled, तम् that, घटम् pot आदाय taking hold of, यथाऽख्यातपथम् the path as directed, प्राप्य having reached, अहम् I, अश्रमम् hermitage, गतः entered.

##### आङ्ग्लानुवादः
Holding the pot filled with clean water I reached the hermitage following the path as directed.



#### श्लोकः
##### मूलम्
तत्राहं दुर्बलावन्धौ वृद्धावपरिणायकौ।  
अपश्यं तस्य पितरौ लूनपक्षाविव द्विजौ॥2.64.4॥  
तन्निमित्ताभिरासीनौ कथाभिरपरिश्रमौ।  
तामाशां मत्कृते हीनावुदासीनावनाथवत्॥2.64.5॥

##### शब्दार्थः
तत्र there, अहम् I, दुर्बलौ frail, अन्धौ blind, वृद्धौ old, अपरिणायकौ without any supporter, लूनपक्षौ with wings severed, द्विजौ इव like birds, तन्निमित्ताभिः on account of their son, कथाभिः with stories, आसीनौ seated, अपरिश्रमौ without any work, मत्कृते  done by me, ताम् आशाम् their hope, हीनौ deprived of, अनाथवत् like orphans, उदासीनौ passive, तस्य his, पितरौ parents, अपश्यम् I saw.

##### आङ्ग्लानुवादः
There I found his weak, blind, old parents. With no supporter, they looked like birds with clipped wings. They sat there helplessly like orphans and passively talking about their son, their only hope that I have deprived them of.



#### श्लोकः
##### मूलम्
शोकोपहतचित्तश्च भयसन्त्रस्तचेतनः।  
तच्चाऽश्रमपदं गत्वा भूयश्शोकमहं गतः॥2.64.6॥

##### शब्दार्थः
शोकोपहत चित्तः च with mind smitten with grief, भयसन्त्रस्तचेतनः mind charged with apprehension, अहम् I, तत् that, आश्रमपदम् hermitage, गत्वा having reached, भूयः once again, शोकम् sorrow, गतः obtained.

##### आङ्ग्लानुवादः
Smitten with grief and my heart throbbing with fear I reached the hermitage and my sorrow became manifold.



#### श्लोकः
##### मूलम्
पदशब्दं तु मे श्रुत्वा मुनिर्वाक्यमभाषत।  
किं चिरायसि मे पुत्र पानीयं क्षिप्रमानय॥2.64.7॥

##### शब्दार्थः
मे my, पदशब्दम् sound of footsteps, श्रुत्वा having heard, मुनिः sage, वाक्यम् words, अभाषत spoke this, पुत्र son, किम् why, चिरायसि are you delaying, क्षिप्रम् quickly, मे to me, पानीयम् water, आनय bring.

##### आङ्ग्लानुवादः
Hearing the sound of my footsteps, the sage said 'O son why have you delayed? Bring me some water quickly'.



#### श्लोकः
##### मूलम्
यन्निमित्तमिदं तात सलिले क्रीडितं त्वया।  
उत्कण्ठिता ते मातेयं प्रविश क्षिप्रमाश्रमम्॥2.64.8॥

##### शब्दार्थः
तात O Dear child, त्वया by you, यन्निमित्तम् for whatever reason, सलिले in the water, इदम् this, क्रीडितम् sported, इयम् this, ते माता your mother, उत्कण्ठिता with anxicty, क्षिप्रम् quickly, आश्रमम् hermitage, प्रविश enter.

##### आङ्ग्लानुवादः
'O Dear child, whatever be the reason, you have been sporting in the water so long, come at once to the hermitage. Your mother is anxious.



#### श्लोकः
##### मूलम्
यद्व्यलीकं कृतं पुत्र मात्रा ते यदि वा मया।  
न तन्मनसि कर्तव्यं त्वया तात तपस्विना॥2.64.9॥

##### शब्दार्थः
पुत्र son, ते your, मात्रा mother, यदिवा or, मया by myself, यत् any, व्यलीकम् displeasing act, कृतम् has been done, तात O Child, तपस्विना by being ascetic, त्वया by you, तत् that one,  
मनसि in the mind, न कर्तव्यम् should not be taken seriously.

##### आङ्ग्लानुवादः
'O Child, O Son if your mother or I have done anything disagreeable, do not take it to heart, for you are an ascetic.



#### श्लोकः
##### मूलम्
त्वं गतिस्त्वगतीनां चक्षुस्त्वं हीनचक्षुषाम्।  
समासक्तास्त्वयि प्राणाः किं त्वं नो नाभिभाषसे॥2.64.10॥

##### शब्दार्थः
अगतीनाम् for us with no support, त्वम् you, गतिः are support, अचक्षुषाम् for us who have no eyes, त्वम् you, चक्षुः हि are our eyes, प्राणाः our vital life, त्वयि in you, समासक्ताः are attached, त्वम् you, नः to us, किम् why, नाभिभाषसे are not talking?

##### आङ्ग्लानुवादः
'You are a support to the supportless, eyes to the blind, you are our very vital life. Why don't you speak to us'?



#### श्लोकः
##### मूलम्
मुनिमव्यक्तया वाचा तमहं सज्जमानया।  
हीनव्यञ्जनया प्रेक्ष्य भीतचित्त इवाब्रुवम्॥2.64.11॥

##### शब्दार्थः
अहम् I, तं मुनिम् that sage, प्रेक्ष्य having seen, भीतचित्त इव with a frightened mind, अव्यक्तया indistinctly, सज्जमानया stammering, हीनव्यञ्जनया with slurring syllables, वाचा with words, अब्रुवम् I uttered.

##### आङ्ग्लानुवादः
As I saw him, my heart was filled with terror and I stammered as I spoke in garbled sentences.



#### श्लोकः
##### मूलम्
मनसः कर्म चेष्टाभिरभिसंस्तभ्य वाग्बलम्।  
आचचक्षे त्वहं तस्मै पुत्रव्यसनजं भयम्॥2.64.12॥

##### शब्दार्थः
अहम् I, चेष्टाभिः with efforts, मनसः mind's, कर्म thoughts, वाग्बलम् power of speech, अभिसंस्तभ्य  holding up firmly, तस्मै him, पुत्रव्यसनजम् the calamity arising due to the death of his son, भयम् fear, आचचक्षे related to him.

##### आङ्ग्लानुवादः
After a lot of effort, with great fear controlling my thoughts and the power of speech, I related to him the calamity that had befallen his son.



#### श्लोकः
##### मूलम्
क्षत्रियोऽहं दशरथो नाहं पुत्रो महात्मनः।  
सज्जनावमतं दुःखमिदं प्राप्तं स्वकर्मजम्॥2.64.13॥

##### शब्दार्थः
अहम् I, दशरथः Dasaratha, क्षत्रियः kshatriya, अहम् I, महात्मनः of the great, पुत्रः son, न not, सज्जनावमतम् condemnable by the virtuous, इदम् this, स्वकर्मजम् caused out of my own  
action, दुःखम् sorrowful, प्राप्तम् has befallen.

##### आङ्ग्लानुवादः
O magnanimous sage I am a kshatriya known as Dasaratha. I am not your son. A pathetic incident has been caused by my own action, condemnable by the virtuous.



#### श्लोकः
##### मूलम्
भगवंश्चापहस्तोऽहं सरयूतीरमागतः।  
जिघांसुश्श्वापदं कञ्चिन्निपाने चाऽगतं गजम्॥2.64.14॥

##### शब्दार्थः
भगवन् O revered one, अहम् I, चापहस्तः bow in hand, कञ्चित् a certain, श्वापदम् wild animal, निपाने drinking at the water hole, आगतम् which has come, गजं च an elephant, जिघांसुः wishing to kill, सरयूतीरम् to the bank of river Sarayu, आगतः arrived.

##### आङ्ग्लानुवादः
Wishing to hunt a wild elephant coming down to the water hole for drinking, I went  to the bank of Sarayu, bow in hand, O revered sage



#### श्लोकः
##### मूलम्
ततश्श्रुतो मया शब्दो जले कुम्भस्य पूर्यतः।  
द्विपोऽयमिति मत्वाऽयं बाणेनाभिहतो मया॥2.64.15॥

##### शब्दार्थः
ततः thereafter, मया by me, जले in the water, पूर्यतः being filled, कुम्भस्य pot's, शब्दः sound, श्रुतः was heard, अयम् this one, द्विपः इति taking for an elephant, मत्वा having thought, अयम् he, मया by me, बाणेन with arrow, अभिहतः was killed.

##### आङ्ग्लानुवादः
There I heard the sound of a pot being filled with water and mistaking it to be an elephant's, shot an arrow.



#### श्लोकः
##### मूलम्
गत्वा नद्यास्तत स्तीरमपश्यमिषुणा हृदि।  
विनिर्भिन्नं गतप्राणं शयानं भुवि तापसम्॥2.64.16॥

##### शब्दार्थः
ततः then, नद्याः river's, तीरम् bank, गत्वा having gone, इषुणा with an arrow, हृदि in the chest, विनिर्भिन्नम् pierced it, गतप्राणम् with ebbing life, भुवि on the ground, शयानम् lying, तापसम् an ascetic, अपश्यम् I beheld.

##### आङ्ग्लानुवादः
Thereafter I reached the river bank  and beheld an ascetic with an arrow pierced in his chest. He was lying on the ground, his life ebbing away.



#### श्लोकः
##### मूलम्
भगवच्छशब्दमालक्ष्य मया गजजिघांसुना।  
विसृप्टोऽम्भसि नाराचस्तेन ते निहतस्सुतः॥2.64.17॥

##### शब्दार्थः
भगवन् O venerable one, शब्दम् sound, आलक्ष्य aiming at, गजजिघांसुना intending to kill an elephant, मया by me, अम्भसि in the water, नाराचः with an arrow, विसृष्टः has been released, तेन by that, ते your, सुतः son, निहतः was struck.

##### आङ्ग्लानुवादः
O venerable one I released an arrow towards the water aiming at the sound intending to kill an elephant but it hit your son.



#### श्लोकः
##### मूलम्
ततस्तस्यैव वचनादुपेत्य परितप्यतः।  
स मया सहसा बाण उधृतो मर्मतस्तदा॥2.64.18॥

##### शब्दार्थः
ततः then, परितप्यतः tormented, तस्यैव by his own, वचनात् words, मया by me, तदा then, उपेत्य reaching him, सहसा at once, सः बाणः that arrow, मर्मतः from his vital part, उधृतः removed.

##### आङ्ग्लानुवादः
Then I approached him. He was suffering from excruciating pain. I pulled out at his word the arrow from his chest.



#### श्लोकः
##### मूलम्
स चोधृतेन बाणेन तत्रैव स्वर्गमास्थितः।  
भवन्तौ पितरौ शोचन्नन्धाविति विलप्य च॥2.64.19॥

##### शब्दार्थः
सः च he also, पितरौ parents, भवन्तौ about both of you, शोचन् while grieving, अन्धौ इति   saying you are blind, विलप्य च wailing, उधृतेन extracted, तेन बाणेन by that arrow, तत्रैव there itself, स्वर्गम् heaven, आस्थितः attained.

##### आङ्ग्लानुवादः
Grieving for both of you and crying you are blind he died as soon as the arrow was pulled out.



#### श्लोकः
##### मूलम्
अज्ञानाद्भवतः पुत्रस् सहसाऽभिहतो मया।  
शेषमेवं गते यत्स्यात्तत्प्रसीदतु मे मुनिः॥2.64.20॥

##### शब्दार्थः
अज्ञानात् by my ignorance, सहसा suddenly, भवतः पुत्रः your son, मया by me, निहतः was slain, एवं गते when this has happened, यत् whatever, शेषं स्यात् remains to be done, तत् that, मुनिः ascetic, प्रसीदतु be pleased.

##### आङ्ग्लानुवादः
Your son has been killed by me due to my ignorance. Since this has happened, may  the ascetic be pleased to command me on the next course of action.



#### श्लोकः
##### मूलम्
स तच्च्रुत्वा वचः क्रूरं मयोक्तमघशंसिना।  
नाशकत्तीव्रमायासमकर्तुं भगवानृषिः॥2.64.21॥

##### शब्दार्थः
भगवान् venerable, सः ऋषिः that sage, अघशंसिना conveying my sinful act, मया by me, उक्तम्  uttered, क्रूरम् cruel, तत् those, वचः words, श्रुत्वा having heard, तीव्रम् intense, आयासम्  anguish, अकर्तुम् not to do, नाशकत् was not able.

##### आङ्ग्लानुवादः
The venerable sage heard my cruel words about the sinful act and was not able to seriously react. (He was stunned).



#### श्लोकः
##### मूलम्
स बाष्पपूर्णवदनो निश्श्वसन्शोककर्शितः।  
मामुवाच महातेजाः कृताञ्जलिमुपस्थितम्॥2.64.22॥

##### शब्दार्थः
महातेजाः brilliant, सः that ascetic, बाष्पपूर्णवदनः face filled with tears, निश्श्वसन् heaving sighs, शोककर्शितः broken with grief, कृताञ्जलिम् with folded palms, उपस्थितम् standing nearby, माम् me, उवाच said.

##### आङ्ग्लानुवादः
The griefstricken, glorious ascetic with his face filled with tears, heaving deep sighs  broke down with grief and spoke to me as I was standing with folded palms.



#### श्लोकः
##### मूलम्
यद्येतदशुभं कर्म न त्वं मे कथयेस्स्वयम्।  
फलेन्मूर्धा स्म ते राजन् सद्य श्शतसहस्रधा॥2.64.23॥

##### शब्दार्थः
राजन् O king, अशुभम् inauspicious, एतत् this, कर्म act, त्वम् you, मे to me, स्वयम् yourself, न कथयेः यदि not spoke, सद्यः right now, ते your, मूर्धा your head, शतसहस्रधा a hundred thousand pieces, फलेत् स्म would have been split.

##### आङ्ग्लानुवादः
'O king, hadn't you yourself broken this inauspicious news, your head would have split into a hundred thousand pieces right now.



#### श्लोकः
##### मूलम्
क्षत्रियेण वधो राजन् वानप्रस्थे विशेषतः।  
ज्ञानपूर्वं कृतस् स्थानाच्च्यावयेदपि वज्रिणम्॥2.64.24॥

##### शब्दार्थः
राजन् king, क्षत्रियेण by a kshatriya, ज्ञानपूर्वम् with prior knowledge, कृतः done, वधः the act of killing, विशेषतः especially, वानप्रस्थे of a forestdweller, वज्रिणम् अपि even if he is wielder of thunderbolt (Indra), स्थानात् from his position, च्वावयेत् would overthrow.

##### आङ्ग्लानुवादः
'If a kshatriya kills any one knowingly, particularly when in vanaprastha (third stage) this sin can displace even Indra, wielder of the thunderbolt from his position, O king.



#### श्लोकः
##### मूलम्
सप्तधा तु फलेन्मूर्धा मुनौ तपसि तिष्ठति।  
ज्ञानाद्विसृजतश्शस्त्रं तादृशे ब्रह्मावादिनि॥2.64.25॥

##### शब्दार्थः
तपसि  observing austerities, तिष्ठति staying, मुनौ at the ascetic, तादृशे similar, ब्रह्मवादिनि at one who propagates selfknowledge, ज्ञानात् knowingly, शस्त्रम् weapon, विसृजतः discharges, मूर्धा head, सप्तधा into seven pieces, फलेत् will break.

##### आङ्ग्लानुवादः
'If any one deliberately discharges a weapon upon an ascetic observing austerities or on him who expounds the Vedas, his head will split into seven pieces.



#### श्लोकः
##### मूलम्
अज्ञानाद्धिकृतं यस्मादिदं तेनैव जवसि।  
अपि ह्यद्य कुलं न स्यादिक्ष्वाकूणां कुतो भवान्॥2.64.26॥

##### शब्दार्थः
इदम् this, यस्मात् for which reason, आज्ञानात् out of ignorance, कृतं हि has been done, तेनैव that is why, जीवसि you will live, इक्ष्वाकूणाम् Ikshvakus', कुलमपि race itself, अद्य now, न स्यात् हि would not have been there, भवान् you also, कुतः where are you

##### आङ्ग्लानुवादः
'Since you have done this unwittingly you are still alive. If it had been otherwise, your Ikshvaku race itself would have been exterminated, what to speak of you



#### श्लोकः
##### मूलम्
नय नौ नृप तं देशमिति मां चाभ्यभाषत।  
अद्य तं द्रष्टुमिच्छावः पुत्रं पश्चिमदर्शनम्॥2.64.27॥  
रुधिरेणावसिक्ताङ्गं प्रकीर्णाजिनवाससम्।  
शयानं भुवि निस्संज्ञं धर्म राजवशं गतम्॥2.64.28॥

##### शब्दार्थः
नृप king, अद्य now, पश्चिमदर्शनम् for the last time to see, रुधिरेण in blood, अवसिक्ताङ्गम्   his body spattered, प्रकीर्णाजिनवाससम् with antelope skin in disarray, भुवि on the ground, शयानम् lying, निस्संज्ञम् without senses, धर्मराजवशम् under the sway of the Lord of death, गतम् gone, पुत्रम् son, द्रष्टुम् to see, इच्छावः intend, तं देशम् to that place, नौ us, नय take us, इति thus, माम् me, अभ्यभाषत च spoke.

##### आङ्ग्लानुवादः
'O king take us to that place. We wish to  have the last look at him, at his garment of antelope skin in disarray, his body spattered with blood, lying on the ground unconscious under the sway of the lord of death'. Thus the sage said to me.



#### श्लोकः
##### मूलम्
अथाहमेकस्तं देशं नीत्वा तौ भृशदुःखितौ।  
अस्पर्शयमहं पुत्रं तं मुनिं सह भार्यया॥2.64.29॥

##### शब्दार्थः
अथ thereupon, एकः alone, अहम् I, भृशदुःखितौ deeply grieved, तौ both of them, तं देशम् to that place, नीत्वा having taken, भार्यया सह along with his wife, तं मुनिम् to that asetic, तं पुत्रम् their son, अस्पर्शयम् made them touch.

##### आङ्ग्लानुवादः
Thereupon, I took both of them all by myself to that spot and made the grieving  
ascetics touch the body of their son.



#### श्लोकः
##### मूलम्
तौ पुत्रमात्मनस् स्पृष्ट्वा तमासाद्य तपस्विनौ।  
निपेततुश्शरीरेऽस्य पिता चास्येदमब्रवीत्॥62.64.30॥

##### शब्दार्थः
तपस्विनौ both the ascetics, तौ both, तम् their, आत्मनः own, पुत्रम् son, आसाद्य having approached, स्पृष्टवा having touched, अस्य his, शरीरे on body, निपेततुः fell, अस्य his, पिता च father, इदम् this way, अब्रवीत् spoke.

##### आङ्ग्लानुवादः
Both the ascetics stroking their son's body and collapsed upon it. And the father saidः



#### श्लोकः
##### मूलम्
नाभिवादयसे माद्य न च माऽमभिभाषसे।  
किं नु शेषे तु भूमौ त्वं वत्स किं कुपितो ह्यसि॥2.64.31॥

##### शब्दार्थः
वत्स child, अद्य today, मा me, नाभिवादयसे you are not greeting us, माम् me, न च अभिभाषसे not also speaking to us, त्वम् you, भूमौ on this ground, किं नु शेषे why are you lying, कुपितः angry, किम् असि why have you become?.

##### आङ्ग्लानुवादः
'O child why are you not greeting us today nor speaking? Why are you lying on the ground? Are you angry with us?



#### श्लोकः
##### मूलम्
न त्वहं ते प्रियं पुत्र मातरं पश्य धार्मिक।  
किं नु नालिङ्गसे पुत्र सुकुमार वचो वद॥2.64.32॥

##### शब्दार्थः
धार्मिक O righteous, पुत्र son, अहम् I, ते to you, प्रियम् dear, न तु if not so, मातरम् mother, पश्य look at, पुत्र O son, किं नु why, नालिङ्गसे are not embracing, सुकुमार O tender child, वचः words, वद tell.

##### आङ्ग्लानुवादः
'O righteous son if I am no longer dear to you, (at least) look at your mother. O tender child, why are you not embracing me? Speak.



#### श्लोकः
##### मूलम्
कस्य वाऽपररात्रेऽहं श्रोष्यामि हृदयङ्गमम्।  
अधीयानस्य मधुरं शास्त्रं वान्यद्विशेषतः॥2.64.33॥

##### शब्दार्थः
अपररात्रे in the last watch of the night, शास्त्रम् scriptures, विशेषतः especially, अन्वद्वा any other, अधीयानस्य while reciting, कस्य वा or whose, हृदयङ्गमम् delightful to the heart, मधुरम् sweet sound, अहम् I, श्रोष्यामि shall listen?

##### आङ्ग्लानुवादः
'From whom shall I hear the sweet recitation of scriptures or other texts, delightful to my heart in the last watch of the night?



#### श्लोकः
##### मूलम्
को मां सन्द्यामुपास्यैव स्नात्वा हुतहुताशनः।  
श्लाघयिष्यत्युपासीनः पुत्र शोकभयार्दितम्॥2.64.34॥

##### शब्दार्थः
पुत्र O son, कः who, स्नात्वा after the ablution, सन्द्याम् morning Sandhya, उपास्यैव having worshipped, हुतहुताशनः having offered oblations to the sacrificial fire, उपासीनः seated near, शोकभयार्दितम् tormented with sorrow and fear, माम् to me, श्लाघयिष्यति serve?

##### आङ्ग्लानुवादः
'O son I am tortured with sorrow and fear. Who will serve me from now on after the ablution and the morning worship of Sandhya, followed by oblations to the sacrificial fire?



#### श्लोकः
##### मूलम्
कन्दमूलफलं हृत्वा को मां प्रियमिवातिथिम्।  
भोजयिष्यत्यकर्मण्यमप्रग्रहमनायकम्॥2.64.35॥

##### शब्दार्थः
कन्दमूलफलम् tubers and fruits, हृत्वा having brought, कः who, अकर्मण्यम् incapable of  doing any work, अप्रग्रहम् incapable of procuring anything, अनायकम् one who has no guide, माम् me, प्रियम् dear, अतिथिमिव like a guest, भोजयिष्यति will feed?

##### आङ्ग्लानुवादः
'I am incapable of doing any work, I am unable to procure anything (to meet my needs. now). I have no guide (to help me walk my way). Who will feed me like a welcome guest with tubers and fruits?



#### श्लोकः
##### मूलम्
इमामन्धां च वृद्धां च मातरं ते तपस्विनीम्।  
कथं वत्स भरिष्यामि कृपणां पुत्रगर्धिनीम्॥2.64.36॥

##### शब्दार्थः
वत्स O son, अन्धाम् blind, वृद्धाम् old, तपस्विनीम् miserable, कृपणाम् wretched, पुत्रगर्धिनीम्   yearning for her son, इमाम् this, ते your, मातरम् mother, कथम् how, भरिष्यामि support her?

##### आङ्ग्लानुवादः
'O son how can I support your wretched and pitiable mother, who is blind, old and yearning for her son?



#### श्लोकः
##### मूलम्
तिष्ठ मां मागमः पुत्र यमस्य सदनं प्रति।  
श्वो मया सह गन्तासि जनन्या च समेधितः॥2.64.37॥

##### शब्दार्थः
पुत्र son, मां तिष्ठ stay with me, यमस्य of the lord of death, सदनं प्रति to the abode, मागमः do not go, मया with me, जनन्या सह च along with your mother also, समेधितः accompanied by, श्वः tomorrow, गन्तासि may go.

##### आङ्ग्लानुवादः
'My dear son, stay with me, do not go (now) to the abode of Yama, (lord of death). Tomorrow accompanied by me and your mother you may



#### श्लोकः
##### मूलम्
उभावपि च शोकार्तावनाथौ कृपणौ वने।  
क्षिप्रमेव गमिष्यावस्त्वया हीनौ यमक्षयम्॥2.4.38॥

##### शब्दार्थः
त्वया by you, हीनौ having been deserted, शोकार्तौ afflicted with grief, वने in the forest, अनाथौ without support, कृपणौ wretched ones, उभावपि च both of us also, क्षिप्रमेव quickly, यमक्षयम् to the abode of Yama, गमिष्यावः will go.

##### आङ्ग्लानुवादः
'Deserted by you and without any support in the forest, afflicted with grief and feeling miserable, both of us also will assuredly go to Yama's abode, quickly.



#### श्लोकः
##### मूलम्
ततो वैवस्वतं दृष्ट्वा तं प्रवक्ष्यामि भारतीम्।  
क्षमतां धर्मराजो मे बिभृयात्पितरावयम्॥2.64.39॥

##### शब्दार्थः
ततः then, वैवस्वतम् lord of death, Yama, दृष्ट्वा having seen, तम् him, भारतीम् in speech, प्रवक्ष्यामि I shall say, धर्मराजः the lord of justice, मे me, क्षमताम् forgive, अयम् this man, पितरौ parents, बिभृयात् continue to maintain.

##### आङ्ग्लानुवादः
'There seeing Yama, (lord of death), I shall say O Lord of Justice forgive me. Let this boy continue to maintain his parents.



#### श्लोकः
##### मूलम्
दातुमर्हति धर्मात्मा लोकपालो महायशाः।  
ईदृशस्य ममाक्षय्या मेकामभयदक्षिणाम्॥2.64.40॥

##### शब्दार्थः
महायशाः of high renown, धर्मात्मा righteous, लोकपालः guardian of the worlds, ईदृशस्य of such, मम to me, अक्षय्याम् unfailing, एकाम् one, अभय दक्षिणाम् protection from fear, दातुम् to give, अर्हति behoves him.

##### आङ्ग्लानुवादः
'That lord of justice, who is highly renowned, righteous and the guardian of the worlds will grant me one unfailing boon of protection from fear.



#### श्लोकः
##### मूलम्
अपापोऽसि यदा पुत्र निहतः पापकर्मणा।  
तेन सत्येन गच्छाऽऽशु ये लोकाश्शस्त्रयोधिनाम्॥2.64.41॥

##### शब्दार्थः
पुत्र O son, पापकर्मणा by a person of sinful deeds, निहतः killed, यथा just as, अपापः असि you are sinless, तेन that, सत्येन with truth, शस्त्रयोधिनाम् those who fight with weapons, ये  
whichever, लोकाः worlds, आशु quickly, गच्छ go.

##### आङ्ग्लानुवादः
'O sinless son, you are killed by a person of sinful deeds. On this truth, quickly go to those worlds which are attained by those valiant heroes.



#### श्लोकः
##### मूलम्
यान्ति शूरा गतिं यां च सङ्ग्रामेष्वनिवर्तिनः।  
हतास्त्वभिमुखाः पुत्र गतिं तां परमां व्रज॥2.64.42॥

##### शब्दार्थः
पुत्र son, सङ्ग्रामेषु in wars, अनिवर्तिनः the men who do not retreat, शूराः warriors, अभिमुखाः याम् facing the enemy, गतिम् ultimate state, यान्ति will attain, ताम् that one, परमाम् supreme, गतिम् state, व्रज attain.

##### आङ्ग्लानुवादः




#### श्लोकः
##### मूलम्
यां गतिं सगरश्शैब्यो दिलीपो जनमेजयः।  
नहुषो दुन्दुमारश्च प्राप्तास्तां गच्छ पुत्रक॥2.64.43॥

##### शब्दार्थः
पुत्रक O son, सगरः Sagara, शैब्यः Saibya, दिलीपः Dilipa, जनमेजयः Janamejaya, नहुषः Nahusha, दुन्दुमारश्च Dundumara also, याम् which, गतिम् state, प्राप्ताः have attained, ताम् the same, गच्छ attain.

##### आङ्ग्लानुवादः
'You will attain, my son, the same supreme state achieved by Sagara, Saibya, Dilipa, Janamejaya, Nahusha and Dundumara.



#### श्लोकः
##### मूलम्
या गतिस् सर्वसाधूनां स्वाध्यायात्तपसाच या।  
या भूमिदस्याहिऽताग्नेरेकपत्नी व्रतस्य च॥2.64.44॥  
गोसहस्रप्रदातृ़णां या या गुरुभृतामपि।  
देहन्यासकृतां या च तां गतिं गच्छ पुत्रक॥2.64.45॥

##### शब्दार्थः
पुत्रक O son, सर्वसाधूनाम् of all virtuous people, या which, गतिः state, स्वाध्यायात् with the study of Vedas, तपसा च by asceticism, भूमिदस्य  bestowers of land as charity, आहिताग्नेः  who kindle the sacred fires, एकपत्नीव्रतस्य च of the monogamist too, गोसहस्रप्रदातृ़णाम्  who offer a thousand cows in charity, या which, गुरुभृतामपि who nurture the venerable ones, देहन्यासकताम् for those who lay down their bodies voluntarily, या च and those, तां गतिम् the same state, गच्छ you will attain.

##### आङ्ग्लानुवादः
'You, my son, shall attain that supreme state obtained by those who are virtuous, who study the Vedas and practise asceticism.You shall attain the state merited by those bestowers of land as charity, who kindle the sacred fires, who are monoganists, who offer a thousand cows in charity, who nurture the venerable and who willingly lay down their bodies.



#### श्लोकः
##### मूलम्
न हि त्वस्मिन्कुले जातो गच्छत्यकुशलां गतिम्।  
स तु यास्यति येन त्वं निहतो मम बान्धवः॥2.64.46॥

##### शब्दार्थः
अस्मिन् in this, कुले family, जातः born, अकुशलाम् undesirable, गतिम् state, न गच्छति हि will never go, तु but, मम my, बान्धवः relation, त्वम् you, येन by whom, निहतः killed, सः he, यास्यति will attain.

##### आङ्ग्लानुवादः
'He who has killed you will alone attain that undesirable state, a member of our family will not.'



#### श्लोकः
##### मूलम्
एवं स कृपणं तत्र पर्यदेवयतासकृत्।  
ततोऽस्मै कर्तुमुदकं प्रवृत्तस्सहभार्यया॥2.64.47॥

##### शब्दार्थः
सः he, एवम् in this way, तत्र there, असकृत् again and again, कृपणम् piteously, पर्यदेवयत  bewailed, ततः then, अस्मै to him, भार्यया सह along with his wife, उदकं कर्तुम् to perform funeral obsequies, प्रवृत्तः commenced.

##### आङ्ग्लानुवादः
In this way the ascetic piteously wailed again and again. Thereafter, he with his wife set about to perform the funeral obsequies of their son.



#### श्लोकः
##### मूलम्
स तु दिव्येन रूपेण मुनिपुत्रस्स्वकर्मभिः।  
स्वर्गमध्यारुहत्क्षिप्रं शक्रेण सह धर्मवित्॥2.64.48॥

##### शब्दार्थः
धर्मवित् one conversant with righteousness, सः that, मुनिपुत्रः son of the sage, स्वकर्मभिः by the merit of his own deeds, शक्रेण सह with Indra, दिव्येन in a celestial, रूपेण form, क्षिप्रम् quickly, स्वर्गम् heaven, अध्यारुहत् ascended.

##### आङ्ग्लानुवादः
The virtuous son of that ascetic assumed a celestial form through the merit of his good deeds and ascended heaven at once with Indra.



#### श्लोकः
##### मूलम्
आबभाषे च वृद्धौ तौ सह शक्रेण तापसः।  
आश्वास्यच मुहूर्तं तु पितरौ वाक्यमब्रवीत्॥2.64.49॥

##### शब्दार्थः
सह शक्रेण with Indra, (सः) तापसः that ascetic, तौ both, वृद्धौ to the aged ones, अबाभाषे च  spoke, पितरौ parents, मुहूर्तम् for a brief  moment, आश्वास्य consoling, वाक्यम् words, अब्रवीत् said.

##### आङ्ग्लानुवादः
The ascetic in the company of Indra consoling the aged couple for a brief moment saidः



#### श्लोकः
##### मूलम्
स्थानमस्मि महत्प्राप्तो भवतोः परिचारणात्।  
भवन्तावपि च क्षिप्रं मम मूलमुपैष्यतः॥2.64.50॥

##### शब्दार्थः
भवतोः your, परिचारणात् by (your) service, महत् supreme, स्थानम् state, प्राप्तः अस्मि I have  attained, भवन्तौ अपि च you also, क्षिप्रम् quickly, मम my, मूलम् presence, उपैष्यतः will obtain.

##### आङ्ग्लानुवादः
'I have attained this supreme state by virtue of the service rendered to you. You will also attain my state soon.'



#### श्लोकः
##### मूलम्
एवमुक्त्वा तु दिव्येन विमानेन वपुष्मता।  
आरुरोह दिवं क्षिप्रं मुनिपुत्रो जितेन्द्रियः॥2.64.51॥

##### शब्दार्थः
जितेन्द्रियः one with his senses conquered, मुनिपुत्रः sage's son, एवम् in this way, उक्त्वा having said, वपुष्मता beautiful, दिव्येन celestial, विमानेन aerial chariot, क्षिप्रम् quickly, दिवम् heaven, आरुरोह ascended.

##### आङ्ग्लानुवादः
The sage's son with his senses under control said this while ascending heaven on a beautiful, celestial, aerial chariot.



#### श्लोकः
##### मूलम्
स कृत्वा तूदकं तूर्णं तापसस् सह भार्यया।  
मामुवाच महातेजाः कृताञ्जलिमुपस्थितम्॥2.64.52॥

##### शब्दार्थः
महातेजाः brilliant, सः तापसः that ascetic, भार्यया सह with his wife, तूर्णम् immediately, उदकं कृत्वा offering funeral libations, कृताञ्जलिम् with folded palms, उपस्थितम् standing nearby, माम् me, उवाच addressed.

##### आङ्ग्लानुवादः
The radiant ascetic along with his wife hurriedly completed the funeral libations and said to me standing with folded palmsः



#### श्लोकः
##### मूलम्
अद्यैव जहिं मां राजन्मरणे नास्ति मे व्यथा।  
यच्छरेणैकपुत्रं मां त्वमकर्षीरपुत्रकम्॥2.64.53॥

##### शब्दार्थः
राजन् king, त्वम् you, यत् since, ऐक पुत्रम् having only one son, माम् me, शरेण with the arrow, अपुत्रकम् childless, अकार्षीः rendered, अद्यैव right now, माम् me, जहि slay, मे to me, मरणे in death, व्यथा pain, नास्ति not.

##### आङ्ग्लानुवादः
'Kill me, O king with the same arrow by which you rendered me childless. Death holds no pain for me.



#### श्लोकः
##### मूलम्
त्वया तु यदविज्ञानान्निहतो मे सुतश्शुचिः।  
तेन त्वामभिशप्स्यामि सुदुःखमतिदारुणम्॥2.64.54॥

##### शब्दार्थः
त्वया by you, अविज्ञानात् in ignorance, मे my, शुचिः purehearted, सुतः son, यत् since, निहतः was killed, तेन therefore, त्वाम् you, सुदुःखम् deeply sorrowful, अतिदारुणम् extremely dreadful, अभिशप्स्यामि I will curse.

##### आङ्ग्लानुवादः
'Though you have killed my purehearted son unintentionally, I will pronounce a disastrous and dreadful curse on you.



#### श्लोकः
##### मूलम्
पुत्रव्यसनजं दुःखं यदेतन्मम साम्प्रतम्।  
एवं त्वं पुत्रशोकेन राजन्कालं करिष्यसि॥2.64.55॥

##### शब्दार्थः
साम्प्रतम् now, यत् एतत् just as this, पुत्रव्यसनजम् caused by my son's death, दुःखम् grief, एवम् the same way, राजन् O king, त्वम् you, पुत्रशोकेन by the sorrow over your son, कालं करिष्यसि will die.

##### आङ्ग्लानुवादः
'Just as I am now suffering from grief caused by my son's death, you, O king, shall die from the sorrow on account of (separation from) your son.



#### श्लोकः
##### मूलम्
अज्ञानात्तु हतो यस्मात्क्षत्रियेण त्वया मुनिः।  
तस्मात्त्वां नाविशत्याशु ब्रह्महत्या नराधिप॥2.64.56॥

##### शब्दार्थः
नराधिप O lord of men, क्षत्रियेण by being a kshatriya, त्वया by you, यस्मात् since, मुनिः sage, अज्ञानात् ignorantly, हतः killed, तस्मात् for that reason, आशु immediately, ब्रह्महत्या sin of slaying a brahmana, त्वाम् you, न आविशति will not apply.

##### आङ्ग्लानुवादः
'Since you, O lord of men, you have killed an ascetic unaware, as kshatriya the sin of slaying a brahmin will not accrue to you immediately.



#### श्लोकः
##### मूलम्
त्वामप्येतादृशो भावः क्षिप्रमेव गमिष्यति।  
जीवितान्तकरो घोरो दातारमिव दक्षिणा॥2.64.57॥

##### शब्दार्थः
जीवितान्तकरः causing the end of your life, घोरः dreadful, एतादृशः such, भावः mortal condition, दक्षिणा alms, दातारम् इव like a giver, क्षिप्रमेव soon, त्वामपि you also, गमिष्यति will reach.

##### आङ्ग्लानुवादः
'Just like the merits of alms come to the giver, you are going to face very soon a dreadful situation causing the end of your life.'



#### श्लोकः
##### मूलम्
एवं शापं मयि न्यस्य विलप्य करुणं बहु।  
चितामारोप्य देहं तन्मिथुनं स्वर्गमभ्ययात्॥2.64.58॥

##### शब्दार्थः
तत् that, मिथुनम् couple, एवम् in this way, मयि in me, शापम् curse, न्यस्य giving, करुणम्  
piteously, बहुविलप्य lamenting long, देहम् body, चिताम् funeral pyre, आरोप्य ascending, स्वर्गम् to heaven, अभ्ययात् went.

##### आङ्ग्लानुवादः
Having thus cursed me, the couple piteously lamenting for a long time, laid themselves down on the funeral pyre  and went to heaven.



#### श्लोकः
##### मूलम्
तदेतच्छिन्तयानेन स्मृतं पापं मया स्वयम्।  
तदा बाल्यात्कृतं देवि शब्दवेध्यनुशिक्षिणा॥2.64.59॥

##### शब्दार्थः
देवि O Devi (Kausalya), तदा then, शब्दवेध्यनुशिक्षिणा trained in discharging the arrow in the direction of sound, मया by me, बाल्यात् out of ignorance, स्वयम् myself, कृतम् committed, तत् such, एतत् this, पापम् sin, चिन्तयानेन reflecting, स्मृतम् recollected.

##### आङ्ग्लानुवादः
While reflecting about it now, O Devi (Kausalya) I recollect this sin committed by me unintentionally, with childish pranks while practising the art of hitting a target by its sound.



#### श्लोकः
##### मूलम्
तस्यायं कर्मणो देवि विपाकस्समुपस्थितः।  
अपथ्यैस्सहम्भुक्ते व्याधिरन्नरसे यथा॥2.64.60॥

##### शब्दार्थः
देवि O Devi, तस्य कर्मणः that act's, अयं विपाकः this consequence, अन्नरसे food and drink, अपथ्यैः सह with unhealthy food, सम्भुक्ते सति when partaking, व्याधिः यथा causing illness, समुपस्थितः has befallen.

##### आङ्ग्लानुवादः
Just as a man eating forbidden food and drink falls sick, so have I fallen prey to grief,  
because of my sin, O Devi



#### श्लोकः
##### मूलम्
तस्मान्मामागतं भद्रे तस्योदारस्य तद्वचः।  
यदहं पुत्रशोकेन सन्त्यक्ष्याम्यद्य जीवितम्॥2.64.61॥

##### शब्दार्थः
भद्रे O gentle lady, तस्मात् hence, अहम् I, पुत्रशोकेन due to sorrow over my son, जीवितम् life, यत् सन्त्यक्ष्यामि since I am giving up, उदारस्य of the noble, तस्य that ascetic's, तत् वचः  
those words, मम for me, अद्य today, आगतम् have come true.

##### आङ्ग्लानुवादः
O gentle lady, the words of that noble ascetic have come true today. Hence I am now going to give up my life.



#### श्लोकः
##### मूलम्
चक्षुभ्यां त्वां न पश्यामि कौसल्ये साधु मां स्फृश।  
इत्युक्त्वा स रुदंस्त्रस्तो भार्यामाह च भूमिपः॥2.64.62॥

##### शब्दार्थः
कौशल्ये O Kausalya, चक्षुर्भ्याम् with eyes, त्वाम् you, न पश्यामि I am unable to see, मां me, साधु  properly, स्फृश touch, भूमिपः lord of the earth, इति उक्त्वा having said so, त्रस्तो frightened, रुदन् weeping, भार्याम् to his wife, आह च said also.

##### आङ्ग्लानुवादः
O Kausalya, I cannot see you with my eyes. Touch me gently, said the frightened Dasaratha, Lord of the earth, to his wife weeping.



#### श्लोकः
##### मूलम्
एतन्मे सदृशं देवि यन्मया राघवे कृतम्।  
सदृशं तत्तु तस्यैव यदनेन कृतं मयि॥2.64.63॥

##### शब्दार्थः
देवि O Devi, मया by me, यत् whatever, राघवे to Rama, कृतम् done, एतत् all that, मे to me, सदृशम् befitting, अनेन by him (this Rama), मयि relating to me, यत् whatever, कृतम् done, तत्तु that one, तस्यैव his, सदृशम् is worthy of.

##### आङ्ग्लानुवादः
Whatever I have done to the scion of the Raghu family (Rama) is befitting me, O Devi. And whatever he has done in respect of me is also worthy of him.



#### श्लोकः
##### मूलम्
दुर्वृत्तमपि कः पुत्रं त्यजेद्भुवि विचक्षणः।  
कश्च प्रव्राज्यमानो वा नासूयेत्पितरं सुतः॥2.64.64॥

##### शब्दार्थः
भुवि in this world, विचक्षणः clearrighted, कः who, दुर्वृत्तमपि even if illbehaved, पुत्रम् son, त्यजेत् will he abandon?, प्रव्राज्यमानो अपि even while he is being banished, कः who, सुतः son, पितरम् at his father, ना सूयेत् will not become angry?

##### आङ्ग्लानुवादः
Which clearsighted man in this world, will abandon his son even if he is of evil conduct? Which son will not get angry with his father when he is banished?



#### श्लोकः
##### मूलम्
यदि मां संस्पृशेद्रामस्सकृदद्य लभेत वा।  
यमक्षयमनुप्राप्ता द्रक्ष्यन्ति न हि मानवाः॥2.64.65॥

##### शब्दार्थः
रामः Rama, अद्य now, सकृत् once, माम् me, सम्स्पृशेत् will touch?, लभेत वा will he come to my side, यमक्षयम् world of Yama, अनुप्राप्ताः attained, मानवाः men, न द्रक्ष्यन्ति हि cannot see any more indeed

##### आङ्ग्लानुवादः
Before I die, will Rama touch me once or will he come to me? After reaching the abode of Yama men cannot see their relations.



#### श्लोकः
##### मूलम्
चक्षुषा त्वां न पश्यामि स्मृतिर्मम विलुप्यते।  
दूता वैवस्वतस्यैते कौसल्ये त्वरयन्ति माम्॥2.64.66॥

##### शब्दार्थः
कौसल्ये O Kausalya, चक्षुषा with my eyes, त्वाम् you, न पश्यामि cannot see, मम my, स्मृतिः memory, विलुप्यते is failing, वैवस्वतस्य Yama's, एते दूताः these messengers, माम् me, त्वरयन्ति are hastening up.

##### आङ्ग्लानुवादः
O Kausalya, I am unable to see you. My memory is failing and the messengers of Yama are hastening me.



#### श्लोकः
##### मूलम्
अतस्तु किं दुःखतरं यदहं जीवितक्षये।  
न हि पश्यामि धर्मज्ञं रामं सत्यपराक्रमम्॥2.64.67॥

##### शब्दार्थः
अहम् I, जीवितक्षये at the last moment of my life, धर्मज्ञम् to the knower of righteousness, सत्यपराक्रमम्  to one possessing the strength of truth, रामम् Rama, न पश्यामि हि इति यत् the fact that I am unable to see,  अतः more than this, दुःखतरम् more sorrowful, किं नु what is there?

##### आङ्ग्लानुवादः
Can there be a greater sorrow than that at the last moment of my life I am unable to  
see my righteous and truthful son, Rama?



#### श्लोकः
##### मूलम्
तस्यादर्शनजश्शोकस्सुतस्याप्रतिकर्मणः।  
उच्छोषयति मे प्राणान्वारिस्तोकमिवातपः॥2.64.68॥

##### शब्दार्थः
अप्रतिकर्मणः of unparalleled deeds, तस्य सुतस्य that son's, अदर्शनजः born out of nonappearance, शोकः grief, स्तोकम् small quantity, वारि water, आतपः इव like heat, मे my, प्राणान् life, उच्छोषयति is drying up.

##### आङ्ग्लानुवादः
My grief in the absence of Rama of peerless deeds is drying up my life as heat dries up small pools of water.



#### श्लोकः
##### मूलम्
न ते मनुष्या देवास्ते ये चारुशुभकुण्डलम्।  
मुखं द्रक्ष्यन्ति रामस्य वर्षे पञ्चदशे पुनः॥2.64.69॥

##### शब्दार्थः
पञ्चदशे वर्षे in the fifteenth year, ये whoever, चारु elegant, शुभकुण्डलम् with auspicious ear rings, रामस्य Rama's, मुखम् countenance, पुनः again, द्रक्ष्यन्ति will behold, ते those, देवाः gods, मनुष्याः men, न not.

##### आङ्ग्लानुवादः
Those who will behold Rama's countenance adorned with auspicious earrings on his return in the fifteenth year are gods not men.



#### श्लोकः
##### मूलम्
पद्मपत्रेक्षणं सुभ्रु सुदंष्ट्रं चारुनासिकम्।  
धन्या द्रक्ष्यन्ति रामस्य ताराधिपनिभं मुखम्॥2.64.70॥

##### शब्दार्थः
पद्मपत्रेक्षणम् eyes like lotus petals, सुभ्रु graceful eyebrows, सुदंष्ट्रम् even teeth, चारुनासिकम् of shapely nose, ताराधिपनिभम् resembling the lord of the stars (the Moon), रामस्य Rama's, मुखम् countenance, धन्याः blessed, द्रक्ष्यन्ति will behold.

##### आङ्ग्लानुवादः
Blessed are they who will behold Rama's countenance resembling the Moon, lord of the stars with eyes like lotus petals graceful eyebrows, even teeth and a nose.



#### श्लोकः
##### मूलम्
सदृशं शारदस्येन्दोः पुल्लस्य कमलस्य च।  
सुगन्धि मम नाथस्य धन्या द्रक्ष्यन्ति तन्मुखम्॥2.64.71॥

##### शब्दार्थः
शारदस्य autumnal, इन्दोः Moon, सदृशम् similar, पुल्लस्य fullblown, कमलस्य च similar to lotus, सुगन्धि fragrant, मम नाथस्य my son's, तत् that, मुखम् countenance, धन्याः blessed, द्रक्ष्यन्ति will behold.

##### आङ्ग्लानुवादः
Fortunate indeed are the men who will behold my son's fragrant countenance camparable to the autmnal Moon and the fullblown lotus.



#### श्लोकः
##### मूलम्
निवृत्तवनवासं तमयोध्यां पुनरागतम्।  
द्रक्ष्यन्ति सुखिनो रामं शुक्रं मार्गगतं यथा॥2.64.72॥

##### शब्दार्थः
निवृत्तवनवासम् after completing the period of exile, अयोध्याम् to Ayodhya, पुनः again, आगतम् returning, रामम् Rama, मार्गगतम् moving on the highway, शुक्रं यथा like the planet Venus, सुखिनः happy persons, द्रक्ष्यन्ति will behold.

##### आङ्ग्लानुवादः
Lucky men will behold Rama return to Ayodhya after the completion of his exile, like the planet Venus moving forward on its orbit.



#### श्लोकः
##### मूलम्
कौसल्ये चित्तमोहेन हृदयं सीदतीव मे।  
वेदये न च संयुक्तान् शब्दस्पर्शरसानहम्॥2.64.73॥

##### शब्दार्थः
कौसल्ये O Kausalya, चित्तमोहेन on account of delusion, मे हृदयम् my heart, सीदतीव as if sinking, अहम् I, संयुक्तान् united, शब्दस्पर्शरसान् the sense of sound, touch and taste, न च वेदये I am not able to know.

##### आङ्ग्लानुवादः
O Kausalya, my heart, it appears is sinking and on account of delusion I am not able to feel the sense objects like sound touch and taste together.



#### श्लोकः
##### मूलम्
चित्तनाशाद्विपद्यन्ते सर्वाण्येन्द्रियाणि मे।  
क्षीणस्नेहस्य दीपस्य संसक्ता रश्मयो यथा॥2.64.74॥

##### शब्दार्थः
चित्तनाशात् on account of the loss of the mental faculty, मे my, सर्वाण्येव all, इन्द्रियाणि sense organs, क्षीणस्नेहस्य with oil exhausted, दीपस्य like the lamp, संसक्ताः together, रश्मयः यथा like rays, विपद्यन्ते are giving way.

##### आङ्ग्लानुवादः
With the loss of my mental faculty, all the sense organs are giving way, like the rays of the lamp giving way together when the oil is exhausted.



#### श्लोकः
##### मूलम्
अयमात्मभवश्शोको मामनाथमचेतनम्।  
संसादयति वेगेन यथा कूलं नदीरयः॥2.64.75॥

##### शब्दार्थः
आत्मभवः selfcreated on account of my son, अयम् this, शोकः sorrow, अनाथम् helpless, अचेतनम् insensible, माम् me, नदीरयः current of the river, कूलं यथा like the bank, वेगेन rapidly, संसादयति eroding.

##### आङ्ग्लानुवादः
This selfcreated grief is rapidly destroying me like the bank of a river eroded by its swift current, leaving me helpless and insensible.



#### श्लोकः
##### मूलम्
हा राघव महाबाहो हा ममाऽयासनाशन।  
हा पितृप्रिय मे नाथ हाऽद्य क्वासि गतस्सुत॥2.64.76॥

##### शब्दार्थः
महाबाहो O mightyarmed one, हा राघव Ah Rama, मम my, आयासनाशन destroyer of my agony, हा Ah , हा पितृप्रिय Ah delight of your father, मे नाथ my protector, हा Ah सुत son, क्व  
where, गतः असि have you gone?.

##### आङ्ग्लानुवादः
Ah, mightyarmed Rama, destroyer of my agonies, Ah, the delight of your father, Ah, my protector, Ah, my son, where have you gone?.



#### श्लोकः
##### मूलम्
हा कौसल्ये नशिष्यामि हा सुमित्रे तपस्विनि।  
हा नृशंसे ममामित्रे कैकेयि कुलपांसनि॥2.64.77॥

##### शब्दार्थः
हा कौशल्ये Ah Kausalya, तपस्विनि pitiable one, हा सुमित्रे Ah Sumitra, हा Ah, नृशंसे cruel one, मम अमित्रे my enemy, कुलपांसनि defiler of my race, कैकेयि Kaikeyi, नशिष्यामि am destroyed.

##### आङ्ग्लानुवादः
Ah, Kausalya, Ah, pitiable Sumitra, Ah, cruel Kaikeyi, my enemy and defiler of my race, I am going to die.



#### श्लोकः
##### मूलम्
इति रामस्य मातुश्च सुमित्रायाश्च सन्निधौ।  
राजा दशरथ श्शोचञ्जीवितान्तमुपागमत्॥2.64.78॥

##### शब्दार्थः
राजा king, दशरधः Dasaratha, इति thus, रामस्य मातुश्च Rama's mother, सुमित्रायाश्च  Sumitra's, सन्निधौ in the presence, इति thus, शोचन् crying in distress, जीवितान्तं end of his life, उपागमत् reached.

##### आङ्ग्लानुवादः
King Dasaratha, thus crying in distress in the presence of Rama's mother and  Sumitra reached the end of his life.



#### श्लोकः
##### मूलम्
यदा तु दीनं कथयन्नराधिपः प्रियस्य पुत्त्रस्य विवासनातुरः।  
गतेऽर्धरात्रे भृशदुःखपीडितस्तदा जहौ प्राणमुदारदर्शनः॥2.64.79॥

##### शब्दार्थः
उदारदर्शनः a man of noble vision, नराधिपः king, दीनम् pitiably, कथयन् while speaking,  पुत्रस्य son's, विवासनातुरः distraught on account of his exile, अर्धरात्रे at midnight, गते having passed away, यदा when, भृशदुःखपीडितः tormented with intense sorrow, तदा then, प्राणम् life, जहौ gave up.

##### आङ्ग्लानुवादः
King Dasaratha, a man of noble vision and lord of men, anguished by the exile of his son, kept pitiably muttering till past midnight  until tormented by an intense agony he breathed his last.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे चतुष्षष्टितमस्सर्गः॥  
Thus ends the sixtyfourth sarga in Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/05-dasharatha-mRtyuH/064_dasharathamRtiH.md">
<details><summary><h3>भूषणम् ...{Loading}...</h3></summary>



वधमप्रतिरूपं तु महर्षेस्तस्य राघवः ।  

विलपन्नेव धर्मात्मा कौसल्यां पुनरब्रवीत्  ॥  २।६४।१  ॥   

वधमिति । विलपन्नेव मध्ये स्वपुत्रं विलपन्नेव  ॥  २।६४।१  ॥   

  

तदज्ञानान्महत्पापं कृत्वाहं सङ्कुलेन्द्रियः ।  

एकस्त्वचिन्तयं बुद्ध्या कथं नु सुकृतं भवेत्  ॥  २।६४।२  ॥   

तदिति । सङ्कुलेन्द्रियः व्याकुलेन्द्रियः । सुकृतं सुष्ठु कृतम्,
मुनिकुमारवचनमिति शेषः । इत्यचिन्तयमित्युपस्कार्यम् । यद्वा अस्य
वधज्ञापनाज्ञापनयोः किं शुभोदर्कं भवेदित्यचिन्तयमित्यर्थः  ॥  २।६४।२  ॥   

  

ततस्तं घटमादाय पूर्णं परमवारिणा ।  

आश्रमं तमहं प्राप्य यथाख्यातपथं गतः  ॥  २।६४।३  ॥   

तत इति । ततः मुनिकुमारोक्तज्ञापनमेव श्रेयस्करमिति निश्चयानन्तरम् ।
यथाख्यातपथं प्राप्य आश्रमं गत इति सम्बन्धः  ॥  २।६४।३  ॥   

  

तत्राहं दुर्बलावन्धौ वृद्धावपरिणायकौ ।  

अपश्यं तस्य पितरौ लूनपक्षाविव द्विजौ  ॥  २।६४।४  ॥   

तन्निमित्ताभिरासीनौ कथाभिरपरिक्रमौ ।  

तामाशां मत्कृते हीनावुदासीनावनाथवत्  ॥  २।६४।५  ॥   

तत्रेत्यादि । परितो नयति संचारयतीति परिणायकः । तद्रहितौ तन्निमित्ताभिः
पुत्रविषयाभिः कथाभिः उपलक्षितौ । अपरिक्रमौ पङ्गुभूतौ । मत्कृते
मन्निमित्तं तामाशां हीनौ जलानयनाशारहितौ पुत्रविषयाशारहितौ वा । उदासीनौ
प्रयत्नशून्यौ । तस्य पितरावपश्यमिति सम्बन्धः  ॥  २।६४।४५  ॥   

  

शोकोपहतचित्तश्च भयसन्त्रस्तचेतनः ।  

तच्चाश्रमपदं गत्वा भूयः शोकमहं गतः  ॥  २।६४।६  ॥   

शोकोपहतचित्त इति । पुत्रवधेन पूर्वमेव शोकोपहतचित्तः भूयः शोकं गतः
तद्दर्शनादतिशयितशोकं गतः  ॥  २।६४।६  ॥   

  

पदशब्दं तु मे श्रुत्वा मुनिर्वाक्यमभाषत ।  

किं चिरायसि मे पुत्र पानीयं क्षिप्रमानय  ॥  २।६४।७  ॥   

पदशब्दमिति । पदशब्दं चरणविन्यासजशब्दम् । चिरायसि विलम्बसे "तत्करोति" इति
णिच्  ॥  २।६४।७  ॥   

  

यन्निमित्तमिदं तात सलिले क्रीडितं त्वया ।  

उत्कण्ठिता ते मातेयं प्रविश क्षिप्रमाश्रमम्  ॥  २।६४।८  ॥   

यन्निमित्तं किं निमित्तमित्यर्थः । यद्वा यन्निमित्तं त्वया सलिले
क्रीडितम् इदं ब्रूहीति शेषः । यन्न दत्तमिति पाठे--इदानीं पानीयं न
दत्तमिति यत् तस्मात्त्वया सलिले क्रीडितमित्यन्वयः । उत्कण्ठिता
शोकस्मरणवत्यभूत्  ॥  २।६४।८  ॥   

  

यद्व्यलीकं कृतं पुत्र मात्रा ते यदि वा मया ।  

न तन्मनसि कर्तव्यं त्वया तात तपस्विना  ॥  २।६४।९  ॥   

व्यलीकम् अप्रियम् । अलीकमिति पाठे--अलीकमपराधः ऽअलीकमपराधःऽ इति हलायुधः
 ॥  २।६४।९  ॥   

  

त्वं गतिस्त्वगतीनां च चक्षुस्त्वं हीनचक्षुषाम् ।  

समासक्तास्त्वयि प्राणाः किं त्वं नो नाभिभाषसे  ॥  २।६४।१०  ॥   

त्वमिति । नः अस्मान् इति मुनिर्वाक्यमभाषतेत्यन्वयः  ॥  २।६४।१०  ॥   

  

मुनिमव्यक्तया वाचा तमहं सज्जमानया ।  

हीनव्यञ्जनया प्रेक्ष्य भीतोभीत इवाब्रवम्  ॥  २।६४।११  ॥   

मुनिमिति । सज्जमानया स्खलन्त्या । हीनव्यञ्जनया अस्पष्टाक्षरया ।
"व्यञ्जनं श्मश्रुनिष्ठानचिह्नेष्ववयवे ऽक्षरे" इति वैजयन्ती । अव्यक्तया
वाचा अब्रवमिति सम्बन्धः । भीतोपि सन् भीतः भीतोभीतः, अत्यन्तभीत इत्यर्थः
(पाठभेदः । भीतो ऽपि सन्नभीत इवाब्रवम् ।) इवशब्दो वाक्यालङ्कारे  ॥ 
२।६४।११  ॥   

  

मनसः कर्मचेष्टाभिरभिसंस्तभ्य वाग्बलम् ।  

आचचक्षे त्वहं तस्मै पुत्रव्यसनजं भयम्  ॥  २।६४।१२  ॥   

उक्तमेव विशदं दर्शयति--मनस इति । मनसः कर्म ऊहापोहात्मकम् । चेष्टाः
इन्द्रियनियमनरूपव्यापाराः ताभिर्वाग्बलम् अभिसंस्तभ्य स्खलितां वाचं
बलाद्दृढीकृत्येत्यर्थः । तस्मै भयमाचचक्ष इति सम्बन्धः । यद्वा
वाग्बलमभिसंस्तभ्य लज्जाभीतिप्रभृतिभिः मन्दवचनोभूत्वेत्यर्थः । आचचक्षे
इति लिडुत्तमपुरुषैकवचनम्  ॥  २।६४।१२  ॥   

  

क्षत्ित्रयो ऽहं दशरथो नाहं पुत्त्रो महात्मनः ।  

सज्जनावमतं दुःखमिदं प्राप्तं स्वकर्मजम्  ॥  २।६४।१३  ॥   

क्षत्ित्रय इति । महात्मनः, तवेति शेषः सज्जनावमतं सज्जनावमतिविषयभूतम्,
सत्पुरुषगर्हितमित्यर्थः  ॥  २।६४।१३  ॥   

  

भगवंश्चापहस्तो ऽहं सरयूतीरमागतः ।  

जिघांसुः श्वापदं कञ्चिन्निपाने चागतं गजम्  ॥  २।६४।१४  ॥   

भगवन्निति । निपाने जलावतारे । आगतं गजं श्वापदं हिंस्रशार्दूलादिकं च
जिघांसुः चापहस्तो ऽहं सरयूतीरमागतः  ॥  २।६४।१४  ॥   

  

तत्र श्रुतो मया शब्दो जले कुम्भस्य पूर्यतः ।  

द्विपो ऽयमिति मत्वा ऽयं बाणेनाभिहतो मया  ॥  २।६४।१५  ॥   

गत्वा नद्यास्ततस्तीरमपश्यमिषुणा हृदि ।  

विनिर्भिन्नं गतप्राणं शयानं भुवि तापसम्  ॥  २।६४।१६  ॥   

भगवन् शब्दमालक्ष्य मया गजजिघांसुना ।  

विसृष्टो ऽम्भसि नाराचस्ततस्ते निहतः सुतः  ॥  २।६४।१७  ॥   

ततस्तस्यैव वचनादुपेत्य परितप्यतः ।  

स मया सहसा बाण उद्धृतो मर्मतस्तदा  ॥  २।६४।१८  ॥   

तत्रेति । पूर्यतः पूर्यमाणस्य । अयं शब्दहेतुः पदार्थः द्विप इति मत्वा
अयं तव सुतः मया अभिहतः  ॥  २।६४।१५१८  ॥   

  

स चोद्धृतेन बाणेन तत्रैव स्वर्गमास्थितः ।  

भवन्तौ पितरौ शोचन्नन्धाविति विलप्य च  ॥  २।६४।१९  ॥   

स इति । उद्धृतेन बाणेन हेतुना अन्धौ पितरौ मातापितराविति भवन्तावेव शोचन्
विलप्य च स्वर्गमास्थितः  ॥  २।६४।१९  ॥   

  

अज्ञानाद्भवतः पुत्रः सहसाभिहतो मया ।  

शेषमेवङ्गते यत्स्यात्तत्प्रसीदतु मे मुनिः  ॥  २।६४।२०  ॥   

अज्ञानादिति । एवंगते एवंप्राप्ते सति । यच्छेषं कर्तव्यं स्यात्
शापानुग्रहादिकं तत्प्रति मे मयि प्रसीदतु, शापोवा ऽनुग्रहो वा यः
कर्तव्यस्तं करोत्वित्यर्थः  ॥  २।६४।२०  ॥   

  

स तच्छ्रुत्वा वचः क्रूरं मयोक्तमघशंसिना ।  

नाशकत्तीव्रमायासमकर्तुं भगवानृषिः  ॥  २।६४।२१  ॥   

स बाष्पपूर्ण वदनो निश्वसन् शोककर्शितः ।  

मामुवाच महातेजाः कृताञ्जलिमुपस्थितम्  ॥  २।६४।२२  ॥   

स इति । अघशंसिना दुःखशंसिना । आयासं व्यसनम् अकर्तुं नाशकत्,
कृतवानेवेत्यर्थः  ॥  २।६४।२१२२  ॥   

  

यद्येतदशुभं कर्म न त्वं मे कथयेः स्वयम् ।  

फलेन्मूर्द्धा स्म ते राजन् सद्यः शतसहस्रधा  ॥  २।६४।२३  ॥   

यदीति । स्मेति वाक्यालङ्कारे । फलेत् विशीर्येत् । "ञिफलाविशरणे" इति
धातुः । मच्छापेनेति शेषः  ॥  २।६४।२३  ॥   

  

क्षत्ित्रयेण वधो राजन् वानप्रस्थे विशेषतः ।  

ज्ञानपूर्वं कृतः स्थानाच्च्यावयेदपि वज्रिणम्  ॥  २।६४।२४  ॥   

क्षत्ित्रयेण पालकेन वानप्रस्थे अज्ञानतः कृतो वधः वज्रिणमिन्द्रमपि
स्थानात् च्यावयेत् । ज्ञानपूर्वं कृतः ज्ञानकृतस्तु विशेषतश्च्यावयेत् ।
अविलम्बो विशेषः  ॥  २।६४।२४  ॥   

  

सप्तधा तु फलेन्मूर्द्धा मुनौ तपसि तिष्ठति ।  

ज्ञानाद्विसृजतः शस्त्रं तादृशे ब्रह्मवादिनि  ॥  २।६४।२५  ॥   

सप्तधेत्युपलक्षणं बहुधेत्यर्थः । ब्रह्मवादिनि परमात्मज्ञे ।
ब्रह्मचारिणीति पाठे--चरतेर्गत्यर्थत्वात् "सर्वे गत्यर्था ज्ञानार्थाः"
इति न्यायेन ब्रह्म तत्त्वं चरितुं ज्ञातुं शीलमस्यास्तीति ब्रह्मचारी
तस्मिन् । "ज्ञाने तत्त्वे तपोध्यात्मवेदेषु ब्रह्म चोच्यते" इति निघण्टुः
 ॥  २।६४।२५  ॥   

  

अज्ञानाद्धि कृतं यस्मादिदं तेनैव जीवसि ।  

अपि ह्यद्य कुलं न स्यादिक्ष्वाकूणां कुतो भवान्  ॥  २।६४।२६  ॥   

यस्मात् कारणात् इदं दुष्कृतमज्ञानात्कृतं तेन त्वं जीवसि अपि च अद्य
ज्ञानपूर्वकत्वे वधस्य राघवाणां कुलं न स्यात् भवान् कुतः स्यात् जीवेत्,
इति मामुवाचेत्यन्वयः  ॥  २।६४।२६  ॥   

  

नय नौ नृपतं देशमिति मां चाभ्यभाषत ।  

अद्य तं द्रष्टुमिच्छावः पुत्रं पश्चिमदर्शनम्  ॥  २।६४।२७  ॥   

रुधिरेणावसिक्ताङ्गं प्रकीर्णाजिनवाससम् ।  

शयानं भुवि निस्संज्ञं धर्मराजवशङ्गतम्  ॥  २।६४।२८  ॥   

नयेत्यादिश्लोकद्वयमेकं वाक्यम् । धर्मराजवशं गतं पुत्रं द्रष्टुमिच्छावः
अतः नौ तं देशं नयेति मामभ्यभाषतेति सम्बन्धः  ॥  २।६४।२७२८  ॥   

  

अथाहमेकस्तं देशं नीत्वा तौ भृशदुःखितौ ।  

अस्पर्शयमहं पुत्रं तु मुनिं सह भार्यया  ॥  २।६४।२९  ॥   

तौ पुत्रमात्मनः स्पृष्ट्वा तमासाद्य तपस्विनौ ।  

निपेततुः शरीरे ऽस्य पिता चास्येदमब्रवीत्  ॥  २।६४।३०  ॥   

नाभिवादयसे मा ऽद्य न च मामभिभाषसे ।  

किं नु शेषे च भूमौ त्वं वत्स किं कुपितो ह्यसि  ॥  २।६४।३१  ॥   

अथेति । अहं तौ नीत्वा अहं तमस्पर्शयमिति सम्बन्धेनाहंशब्दद्वयावैयर्थ्यम्
 ॥  २।६४।२९३१  ॥   

  

न त्वहं ते प्रियः पुत्र मातरं पश्य धार्मिक ।  

किन्नु नालिङ्गसे पुत्र सुकुमार वचो वद  ॥  २।६४।३२  ॥   

न त्विति । अहं ते प्रियः न तु चेत् मातरं पश्येत्यन्वयः  ॥  २।६४।३२  ॥   

  

कस्य वा ऽपररात्रे ऽहं श्रोष्यामि हृदयङ्गमम् ।  

अधीयानस्य मधुरं शास्त्रं वान्यद्विशेषतः  ॥  २।६४।३३  ॥   

कस्येति । हृदयङ्गमं मनोहरस्वरम् अधीयानस्य पठतः । अन्यद्वा
इतिहासपुराणादिकं वा  ॥  २।६४।३३  ॥   

  

को मां सन्ध्यामुपास्यैव स्नात्वा हुतहुताशनः ।  

श्लाघयिष्यत्युपासीनः पुत्रशोकभयार्दितम्  ॥  २।६४।३४  ॥   

क इति । सन्ध्यामुपास्य नमस्कारपूर्वकं तान्त्रिकं सन्ध्यावन्दनं
कृत्वेत्यर्थः । हुतहुताशनः कृतहोमः । ननु वैश्यात् शूद्रायां जातो हि करणः
तस्य कथं होमाधिकार इति ? मैवम्-- "नमस्कारेण मन्त्रेण पञ्चयज्ञान्
समापयेत्" इति चतुर्थवर्णस्यापि पञ्चमहायज्ञाधिकारः स्मर्यते ततोप्यधिकस्य
करणस्य स्वोचितमन्त्रैर्होमाधिकारस्य कैमुत्यन्यायसिद्धत्वात् ।
श्लाघयिष्यति उपचरिष्यतीत्यर्थः  ॥  २।६४।३४  ॥   

  

कन्दमूलफलं हृत्वा को मां प्रियमिवातिथिम् ।  

भोजयिष्यत्यकर्मण्यमप्रग्रहमनायकम्  ॥  २।६४।३५  ॥   

इमामन्धां च वृद्धां च मातरं ते तपस्विनीम् ।  

कथं वत्स भरिष्यामि कृपणां पुत्रगर्धिनीम्  ॥  २।६४।३६  ॥   

कन्दमूलफलमिति । कन्दं जलोद्भवानां पद्मादीनाम्, मूलं स्थलोद्भवानाम् ।
अकर्मण्यं कर्मानुष्ठानाक्षमम् । अप्रग्रहं नीवारादिसङ्ग्रहरहितम् ।
अनायकम् अनाथं रक्षकरहितं यष्टिं गृहीत्वा मार्गदर्शकरहितमिति वार्थः  ॥ 
२।६४।३५३६  ॥   

  

तिष्ठ मां मागमः पुत्र यमस्य सदनं प्रति ।  

श्वो मया सह गन्तासि जनन्या च समेधितः  ॥  २।६४।३७  ॥   

उभावपि च शोकार्तावनाथौ कृपणो वने ।  

क्षिप्रमेव गमिष्यावस्त्वया ऽहीनौ यमक्षयम्  ॥  २।६४।३८  ॥   

तिष्ठेति । तिष्ठमां मां प्रति तिष्ठ । मागमः मा गच्छ । समेधितः सहित
इत्यर्थः  ॥  २।६४।३७३८  ॥   

  

ततो वैवस्वतं दृष्ट्वा तं प्रवक्ष्यामि भारतीम् ।  

क्षमतां धर्मराजो मे बिभृयात्पितरावयम्  ॥  २।६४।३९  ॥   

दातुमर्हति धर्मात्मा लोकपालो महायशाः ।  

ईदृशस्य ममाक्षय्यामेकामभयदक्षिणाम्  ॥  २।६४।४०  ॥   

तत इति । वैवस्वतं यमम्, धर्मराजः क्षमतां मत्पुत्रस्य स्वपरिसरागमनविलम्बं
सहताम् । मे मत्सम्बन्धी अयं पुत्रं पितरौ बिभृयादिति भारतीं
प्रवक्ष्यामीति सम्बन्धः  ॥  २।६४।३९४०  ॥   

  

अपापो ऽसि यदा पुत्र निहतः पापकर्मणा ।  

तेन सत्येन गच्छाशु ये लोकाः शस्त्रयोधिनाम्  ॥  २।६४।४१  ॥   

यान्ति शूरा गतिं यां च सङ्ग्रामेष्वनिवर्तिनः ।  

हतास्त्वभिमुखाः पुत्र गतिं तां परमां व्रज  ॥  २।६४।४२  ॥   

यां गतिं सगरः शैब्यो दिलीपो जनमेजयः ।  

नहुषो धुन्धुमारश्च प्राप्तास्तां गच्छ पुत्रक  ॥  २।६४।४३  ॥   

राज्ञा स्वहस्तकृतं हननं पूर्वकृतस्य पापस्य प्रायश्चित्तत्वेन प्राप्तमिति
मत्वा वदति--अपाप इति । पापकर्मणा राज्ञा यदा निहतः तदैवापापोसि, तेन
अपापत्वेन हेतुना । सत्येन मम सत्येन शस्त्रयोधिनां ये लोका स्तान् आशु
गच्छेति योजना । नन्वस्य तपस्विनो ब्रह्मलोकप्राप्तिरेव वक्तव्या
शस्त्रहननमात्रेण शस्त्रयोधिना लोकं प्राप्यत्वेन वदति, एतत्कथमुपपद्यते ?
उच्यते-- "द्वाविमौ पुरुषौ लोके सूर्यमण्डलभेदिनौ । परिव्राड् योगयुक्तश्च
रणे चाभिमुखो हतः  ॥ " इति शस्त्रयोधिनामुत्कृष्टलोकप्राप्तिश्रवणान्न दोषः
 ॥  २।६४।४१४३  ॥   

  

या गतिः सर्वसाधूनां स्वाध्यायात्तपसा च या ।  

या भूमिदस्याहिताग्नेरेकपत्नीव्रतस्य च  ॥  २।६४।४४  ॥   

या गतिरिति । एकपत्नीव्रतस्येति इदं च व्रतमनुकूलायां पुत्रिण्यां पत्न्यां
बोध्यम्  ॥  २।६४।४४  ॥   

  

गोसहस्रप्रदातृ़णां या या गुरुभृतामपि ।  

देहन्यासकृतां या च तां गतिं गच्छ पुत्रक  ॥  २।६४।४५  ॥   

गोसहस्रप्रदातृ़णामिति । या येति एकस्य यच्छब्दस्य पूर्वेणान्वयः ।
गुरुभृतां गुरुशुश्रूषाकारिणां देहन्यासकृतां महाप्रस्थानादिनेति शेषः ।
यद्वा परलोकप्राप्तिसङ्कल्पपूर्वकं गङ्गायमुनासङ्गमादौ जले ऽग्नौ वा तनुं
त्यजतामित्यर्थः  ॥  २।६४।४५  ॥   

  

न हि त्वस्मिन् कुले जातो गच्छत्यकुशलां गतिम् ।  

स तु यास्यति येन त्वं निहतो मम बान्धवः  ॥  २।६४।४६  ॥   

नेति । अस्मिन्कुले तपोनिष्ठानामस्माकं कुले जातः । अकुशलाम् अशुभां गतिं न
गच्छेत् अपितु मम बान्धवः पुत्रः त्वं येन निहतः स एवाकुशलां गतिं यास्यति
 ॥  २।६४।४६  ॥   

  

एवं स कृपणं तत्र पर्यदेवयतासकृत् ।  

ततो ऽस्मै कर्तुमुदकं प्रवृत्तः सह भार्यया  ॥  २।६४।४७  ॥   

एवमिति । उदकं संस्कारपूर्वोदकक्रियाः  ॥  २।६४।४७  ॥   

  

स तु दिव्येन रूपेण मुनिपुत्रः स्वकर्मभिः ।  

स्वर्गमध्यारुहत् क्षिप्रं शक्रेण सह धर्मवित्  ॥  २।६४।४८  ॥   

स त्विति । शक्रेण सह स्वर्गमध्यारुहदित्यनेन मुनिपुत्रं स्वर्गं नेतुं
शक्रः समागत इति गम्यते  ॥  २।६४।४८  ॥   

  

आबभाषे च तौ वृद्धौ सह शक्रेण तापसः ।  

आश्वास्य च मुहूर्तं तु पितरौ वाक्यमब्रवीत्  ॥  २।६४।४९  ॥   

सङ्ग्रहेणोक्तं स्वर्गारोहणं विवृणोति--आबभाष इति । तापसः शक्रेण सह तौ
वृद्धौ आबभाषे । आभाषणेपि वृद्धयोरश्रवणात् पुनराहेत्याह आश्वास्य चेति  ॥ 
२।६४।४९  ॥   

  

स्थानमस्मि महत्प्राप्तो भवतोः परिचारणात् ।  

भवन्तावपि च क्षिप्रं मम मूलमुपैष्यतः  ॥  २।६४।५०  ॥   

स्थानमिति । मूलं समीपम् । "आद्ये शिफायां नक्षत्रे मूलं कुञ्जसमीपयोः" इति
निघण्टुः  ॥  २।६४।५०  ॥   

  

एवमुक्त्वा तु दिव्येन विमानेन वपुष्मता ।  

आरुरोह दिवं क्षिप्रं मुनिपुत्रो जितेन्द्रियः  ॥  २।६४।५१  ॥   

स कृत्वा तूदकं तूर्णं तापसः सह भार्यया ।  

मामुवाच महातेजाः कृताञ्जलिमुपस्थितम्  ॥  २।६४।५२  ॥   

एवमिति । वपुष्मता प्रशस्ताकारेण । प्रशंसायां मतुप्  ॥  २।६४।५१५२  ॥   

  

अद्यैव जहि मां राजन् मरणे नास्ति मे व्यथा ।  

यच्छरेणैकपुत्रं मां त्वमकार्षीरपुत्रकम्  ॥  २।६४।५३  ॥   

अद्येति । जहि प्राणान् मोचय । "हन्तेर्जः" इति जादेशः । कथं मारणं
दुःखाकरत्वादित्यत्राह--मरणे नास्ति मे व्यथेति । व्यथाभावहेतुमाह यदिति ।
अतोपि किं व्यथा ऽस्तीति भावः  ॥  २।६४।५३  ॥   

  

त्वया तु यदविज्ञानान्निहतो मे सुतः शुचिः ।  

तेन त्वामभिशप्स्यामि सुदुःखमतिदारुणम्  ॥  २।६४।५४  ॥   

त्वेयेति । अभिशप्स्यामि नतु भस्मीकरोमीति भावः । सुदुःखमतिदारुणमिति
क्रियाविशेषणम्  ॥  २।६४।५४  ॥   

  

पुत्रव्यसनजं दुःखं यदेतन्मम साम्प्रतम् ।  

एवं त्वं पुत्रशोकेन राजन् कालं करिष्यसि  ॥  २।६४।५५  ॥   

पुत्रव्यसनजमिति । यद्यस्मात्कारणात् मम एतन्मरणपर्यवसायिपुत्रव्यसनजं
दुःखम्, अभूदिति शेषः । एवं पुत्रशोकेन कालं करिष्यसि, मृत्युं
प्राप्स्यसीत्यर्थः । "कालो मृत्यौ च समये" इति वैजयन्ती  ॥  २।६४।५५  ॥   

  

अज्ञानात्तु हतो यस्मात् क्षत्ित्रयेण त्वया मुनिः ।  

तस्मात्त्वां नाविशत्याशु ब्रह्महत्या नराधिप  ॥  २।६४।५६  ॥   

अज्ञानादिति । ब्रह्महत्या बहुपातकमित्यर्थः । अन्यथा वैश्यात् शूद्रायां
जातस्य करणाख्य सङ्करजातित्वेन ब्रह्महत्याप्रसक्त्यभावात्  ॥  २।६४।५६  ॥   

  

त्वामप्ये तादृशो भावः क्षिप्रमेव गमिष्यति ।  

जीवितान्तकरो घोरो दातारमिव दक्षिणा  ॥  २।६४।५७  ॥   

त्वामिति । एतादृशः पुत्रशोकरूपः । भावः स्वभावः । दातारमिव दक्षिणा यथा
विप्राय दक्षिणा दत्ता दातारं स्वसदृशफलं प्रापयति तथेत्यर्थः ।
पुत्रशोकातिशयेन इह जन्मन्येव फलमनुभविष्यसीति धिया क्षिप्रमित्युक्तवान् ।
दक्षिणाशब्देन दक्षिणाहेतुकं सुकृतं लक्ष्यते  ॥  २।६४।५७  ॥   

  

एवं शापं मयि न्यस्य विलप्य करुणं बहु ।  

चितामारोप्य देहं तन्मिथुनं स्वर्गमभ्ययात्  ॥  २।६४।५८  ॥   

एवमिति । देहमित्येकवचनेन चितारोहणकाले देहयोर्गाढबद्धत्वं लक्ष्यते  ॥ 
२।६४।५८  ॥   

  

तदेतच्चिन्तयानेन स्मृतं पापं मया स्वयम् ।  

तदा बाल्यात् कृतं देवि शब्दवेध्यनुकर्षिणा  ॥  २।६४।५९  ॥   

तदिति । शब्दवेध्यनुकर्षिणा शब्दवेधिनं बाणं प्रयुञ्जानेन । यद्वा
शब्दवेधिनं बाणं मुक्त्वा  

पुनस्तच्छरीरप्रोतशल्यमनुकृष्टवतेत्यर्थः । चिन्तयानेन मरणपर्यवसायी
पुत्रशोकः प्राप्तः अस्य किं निदानमिति चिन्तयानेन । एतत् पापं स्मृतं
मुनिकुमारवधरूपं पापं स्मृतिविषयमभूदित्यर्थः  ॥  २।६४।५९  ॥   

  

तस्यायं कर्मणो देवि विपाकः समुपस्थितः ।  

अपथ्यैः सह सम्भुक्तो व्याधिमन्नरसो यथा  ॥  २।६४।६०  ॥   

तस्येति । अपथ्यैः व्याधिविवर्धकैः व्यञ्जनैः सह सम्भुक्तः अन्नरसः
व्याधिमुल्बणयन्निति शेषः । समुपस्थितो भवति बाधकत्वेन प्राप्तो भवति ।
अपथ्यैः सह सम्भुक्ते व्याधिरन्नरसे यथेति च पाठः  ॥  २।६४।६०  ॥   

  

तस्मान्मामागतं भद्रे तस्योदारस्य तद्वचः ।  

यदहं पुत्रशोकेन सन्त्यक्ष्याम्यद्य जीवितम्  ॥  २।६४।६१  ॥   

तस्मादिति । उदारस्य शापप्रदातुः । उदारत्वोक्तिरपुत्रस्य
पुत्रसम्पादनपरत्वात् । यद्वा उदारस्य महतः "उदारो दातृमहतोः" इत्यमरः ।
वचो मामागतं शापरूपवचनार्थो मां प्राप्त इत्यर्थः  ॥  २।६४।६१  ॥   

  

चक्षुर्भ्यां त्वां न पश्यामि कौसल्ये साधु मा स्पृश ।  

इत्युक्त्वा स रुदंस्त्रस्तो भार्यामाह च भूमिपः  ॥  २।६४।६२  ॥   

चक्षुर्भ्यामिति । मा माम्  ॥  २।६४।६२  ॥   

  

एतन्मे सदृशं देवि यन्मया राघवे कृतम् ।  

सदृशं तत्तु तस्यैव यदनेन कृतं मयि  ॥  २।६४।६३  ॥   

इत्युक्त्वा स रुदंस्त्रस्तो भार्यामाह च भूमिप इत्यर्द्धानन्तरम् एतन्मे
सदृशं देवि यन्मया राघवे कृतम् । सदृशं तत्तु तस्यैव यदनेन कृतं मयि । इति
क्रमः  ॥  २।६४।६३  ॥   

  

दुर्वृत्तमपि कः पुत्रं त्यजेद्भुवि विचक्षणः ।  

कश्च प्रव्राज्यमानो वा नासूयेत्पितरं सुतः  ॥  २।६४।६४  ॥   

एतदर्थद्वयं क्रमेणोपपादयति--दुर्वृत्तमित्यर्धद्वयेन  ॥  २।६४।६४  ॥   

  

यदि मां संस्पृशेद्रामः सकृदद्य लभेत वा ।  

यमक्षयमनुप्राप्ता द्रक्ष्यन्ति नहि मानवाः  ॥  २।६४।६५  ॥   

चक्षुषा त्वां न पश्यामि स्मृतिर्मम विलुप्यते ।  

दूता वैवस्वतस्यैते कौसल्ये त्वरयन्ति माम्  ॥  २।६४।६६  ॥   

अतस्तु किं दुःखतरं यदहं जीवितक्षये ।  

नहि पश्यामि धर्मज्ञं रामं सत्यपराक्रमम्  ॥  २।६४।६७  ॥   

यदीति । रामः सकृदप्यद्य मां संस्पृशेत् लभेत वा चक्षुर्विषयतां
प्राप्नुयाद्वा तदा जीवेयमिति गम्यमानत्वात्तदनुक्तिः । किमर्थमेवमर्थनं
करोषीत्यत्राह--यमेति । यमक्षयं यमगृहमनुप्राप्ताः मानवाः बान्धवान्न
द्रक्ष्यन्ति हीत्यर्थः । तस्माज्जीवनकाल एव दर्शनमपेक्ष्यत इति भावः  ॥ 
२।६४।६५६७  ॥   

  

तस्यादर्शनजः शोकः सुतस्याप्रतिकर्मणः ।  

उच्छोषयति मे प्राणान् वारिस्तोकमिवातपः  ॥  २।६४।६८  ॥   

तस्येति । अप्रतिकर्मणः प्रतिक्रियारहितस्य । स्तोकम् अल्पम् ।
"स्तोकाल्पक्षुल्लकाः" इत्यमरः  ॥  २।६४।६८  ॥   

  

न ते मनुष्यादेवास्ते ये चारुशुभकुण्डलम् ।  

मुखं द्रक्ष्यन्ति रामस्य वर्षे पञ्चदशे पुनः  ॥  २।६४।६९  ॥   

पद्मपत्रेक्षणं सुभ्रु सुदंष्ट्रं चारुनासिकम् ।  

धन्या द्रक्ष्यन्ति रामस्य ताराधिपनिभं मुखम्  ॥  २।६४।७०  ॥   

सदृशं शारदस्येन्दोः फुल्लस्य कमलस्य च ।  

सुगन्धि मम नाथस्य धन्या द्रक्ष्यन्ति तन्मुखम्  ॥  २।६४।७१  ॥   

नेति । मनुष्याः जरायुक्ताः न भवन्ति किन्तु देवाः नित्ययौवनाः "अहं
पुनर्देवकुमाररूपमलंकृतं तं सुतमाव्रजन्तम् । नन्दामि पश्यन्नपि दर्शनेन
भवामि दृष्ट्वा च पुनर्युवेव  ॥ " इति हि पूर्वमुक्तवान्। चारुशुभकुण्डलं
तन्मुखसंयोगात् कुण्डलमतीवशोभां प्राप्तमित्युच्यते  ॥  २।६४।६९७१  ॥   

  

निवृत्तवनवासं तमयोध्यां पुनरागतम् ।  

द्रक्ष्यन्ति सुखिनो रामं शुक्रं मार्गगतं यथा  ॥  २।६४।७२  ॥   

निवृत्तवनवासमिति । मार्गगतं शुक्रं यथा मौढ्यं विहाय स्वस्थानगतं शुक्रमिव
 ॥  २।६४।७२  ॥   

  

कौसल्ये चित्तमोहेन हृदयं सीदतीव मे ।  

वेदये न च संयुक्तान् शब्दस्पर्शरसानहम्  ॥  २।६४।७३  ॥   

कौसल्य इति । चित्तमोहेन चित्तस्य मोहो दुःखातिशय प्राप्ता मूर्च्छा,
तयेत्यर्थः । "मूर्छा तु कश्मलं मोहः" इत्यमरः । हृदयं मनसोधिष्ठानम् ।
सीदतीव विशीर्यतीव । संयुक्तान् इन्द्रियसंयुक्तान् । न वेदये न जाने  ॥ 
२।६४।७३  ॥   

  

चित्तनाशाद्विपद्यन्ते सर्वाण्येवेन्द्रियाणि मे ।  

क्षीणस्नेहस्य दीपस्य संसक्ता रश्मयो यथा  ॥  २।६४।७४  ॥   

अयमात्मभवः शोको मामनाथमचेतनम् ।  

संसादयति वेगेन यथा कूलं नदीरयः  ॥  २।६४।७५  ॥   

हृदयविशरणेन शब्दाद्यज्ञाने हेतुमाह--चित्तनाशादिति । संसक्ताः
दीपाविनाभूताः यथा स्नेहनाशकृतदीपनाशाद्रश्मिनाशः । एवं
शरीरशैथिल्यकृतचित्तनाशादिन्द्रियनाश इति सूचितम्  ॥  २।६४।७४७५  ॥   

  

हा राघव महाबाहो हा ममायासनाशन ।  

हा पितृप्रिय मे नाथ हाद्य क्वासि गतः सुत  ॥  २।६४।७६  ॥   

हा कौसल्ये नशिष्यामि हा सुमित्रे तपस्विनि ।  

हा नृशंसे ममामित्रे कैकेयि कुलपांसनि  ॥  २।६४।७७  ॥   

इति रामस्य मातुश्च सुमित्रायाश्च सन्निधौ ।  

राजा दशरथः शोचञ्जीवितान्मुपागमत्  ॥  २।६४।७८  ॥   

यदा तु दीनं कथयन्नराधिपः प्रियस्य पुत्रस्य विवासनातुरः ।  

गते ऽर्धरात्रे भृशदुःखपीडितस्तदा जहौ प्राणमुदारदर्शनः  ॥  २।६४।७९  ॥   

हेति । आयासनाशन दुःखनाशन  ॥  २।६४।७६७९  ॥   

  

इत्यार्षे श्रीरामायणे वाल्मीकीये आदिकाव्ये श्रीमदयोध्याकाण्डे
चतुःषष्टितमः सर्गः  ॥  ६४  ॥   

इति श्रीगोविन्दराजविरचिते श्रीरामायणभूषणे पीताम्बराख्याने
अयोध्याकाण्डव्याख्याने चतुःषष्टितमः सर्गः  ॥  ६४  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/05-dasharatha-mRtyuH/064_dasharathamRtiH.md">
<details><summary><h3>शिरोमणी ...{Loading}...</h3></summary>



उपरतऋषिपुत्रदशर्नकथनानन्तरकालिकं राजवृत्तमाह-- वधमिति । अप्रतिरूपमयोग्यं
तस्य महर्षेर्वधं विलपन्कथयन्राघवो दशरथः इदमब्रवीत्  ॥  २।६४।१  ॥   

  

वचनाकारमाह-- तदिति । अज्ञानान्महत्पापं कृत्वा सङ्कुलितेन्द्रियः
व्याकुलकरणो ऽहं तत्पापं सुकृतं सुविनष्टमित्यर्थः । कथं भवेदिति बुद्ध्या
मनसाहमचिन्तयम्  ॥  २।६४।२  ॥   

  

तत इति । ततः चिन्तानन्तरं परमवारिणा अत्युत्कृष्टसरयूजलेन पूर्णं तं
घटमादाय आख्यातपथम् ऋषिबालोपदिष्टमार्गं गतः प्राप्तो ऽहं तं
मुनिपित्रधिष्ठितमाश्रमं यथावत्प्राप्य तत्र तस्मिन्नाश्रमे दुर्बलौ
पङ्गुत्वेन चलनसामर्थ्यरहितौ अन्धौ अपरिणायकौ रक्षकान्तररहितौ
तन्निमित्ताभिः पुत्रसम्बन्धिनीभिः कथाभिः अपरिश्रमौ श्रमाभाववन्तौ तां
मत्पुत्रो जलमानेष्यतीत्याकारिकामाशामिच्छाविशेषमुपासीनौ प्राप्तौ मत्कृते
मत्कर्तृकवधे सति हीनौ पुत्ररहितौ अत एव लूनौ छिन्नौ पक्षौ ययोः तौ द्विजौ
पक्षिणाविव आसीनौ तस्य पितरौ अनाथवन्नाथत्वाभाववानिवाहमपश्यम् ।
श्लोकत्रयमेकान्वयि  ॥  २।६४।३५  ॥   

  

शोकेति । भयेन वधजनितदोषेण सन्त्रस्तं चेतः यस्य सः अहं तदाश्रमं
श्रमनिवर्तकं पदं स्थानं गत्वा भूयः तद्दुःखदर्शनेनाधिकं शोकं गतः प्राप्त
आसमिति शेषः  ॥  २।६४।६  ॥   

  

पदेति । पदशब्दं पादक्रमजनितस्वनं श्रुत्वा अभाषत । भाषणाकारमाह-- किं
किमर्थं चिरयसि विलम्बं करोषि  ॥  २।६४।७  ॥   

  

यदिति । यन्निमित्तं येन कारणेन इदमतिविलम्बं त्वया सलिले क्रीडितं तेन
कारणेन ते माता उत्कण्ठिता शोकसहितं सस्मार अतः क्षिप्रं प्रविश  ॥  २।६४।८
 ॥   

  

यदिति । व्यलीकमप्रियं तत्त्वया मनसि न कर्तव्यं स्मर्तव्यमेतेन
मातापितृकर्तकापकृतिरपि पुत्राणां कल्याणप्रदेति व्यञ्जितम्  ॥  २।६४।९  ॥   

  

त्वमिति । अगतीनां रक्षकरहितानां हीनचक्षुषामस्माकं त्वमेव गतिः रक्षकः अत
एव चक्षुश्च अत एव त्वयि प्राणाः अस्माकमिन्द्रियाणि समासक्ता संलग्नाः
त्वं कथं किमर्थं न अभिभाषसे  ॥  २।६४।१०  ॥   

  

मुनिमिति । सज्जमानया पुत्रासक्तिसहितया अव्यक्तया
अतिवृद्धत्वाद्व्यक्ताक्षररहितया वाचा उपलक्षितं तं हतपुत्रं मुनिं
प्रेक्ष्य भीतचित्त इवाहं हीनव्यञ्जनया भीत्या व्यक्तिरहितयेत्यर्थः । वाचा
अब्रुवम् । इव एवार्थे  ॥  २।६४।११  ॥   

  

भङ्ग्यन्तरेण तदेवाह-- मनस इति । वाग्बलं वाच आच्छादकं मनसः कर्म
भीतिमित्यर्थः । चेष्टाभिः अवचनेन न निर्वाह
इत्यादिविचाररूपव्यापारैरभिसंस्तभ्य आछाद्य पुत्रव्यसनजं पुत्रमरणजनितं
भयमहमाचचक्षे  ॥  २।६४।१२  ॥   

  

कथनप्रकारमाह-- क्षत्रिय इत्यादिभिः । येन मया सज्जनैः अवमतं तिरस्कृतं
स्वकर्मजमिदं दुःखं प्राप्तं प्रापितं स दशरथो ऽहं महात्मनस्तव पुत्रो
नाहम्  ॥  २।६४।१३  ॥   

  

ननु किं तत्कर्मेत्यत आह-- भगवन्निति । निपाने जलपानदेशे आगतं प्राप्तं
किञ्चित्क्रूरमित्यर्थः । श्वापदं व्याघ्रादिगजं च जिघांसुरहं सरयूतीरमागतः
 ॥  २।६४।१४  ॥   

  

तत इति । ततः सरयूतीरगमनानन्तरं जले पूर्यतः पूर्यमाणस्य कुम्भस्य शब्दो
मया श्रुतः अयम् एतच्छब्दकारणीभूतः द्विपः गजः इति मत्वा अहमतिष्ठमिति शेषः
। अत एव मया बाणेन अभिहतः  ॥  २।६४।१५  ॥   

  

गत्वेति । तस्याः सरय्वास्तीरं गत्वा अमुना मत्प्रयुक्तबाणेन विनिर्भिन्नमत
एव गता गमनानुकूलव्यापारविशिष्टाः प्राणा यस्य तं तापसमपश्यम्  ॥  २।६४।१६
 ॥   

  

तत इति । ततस्तद्दर्शनानन्तरं परितप्यतः विद्धबाणेन खेदं प्राप्नुवतस्तस्य
तपस्विनो वचनादेव उपेत्य तत्समीपं प्राप्य मर्मतः मर्मस्थलात्स बाणो
मयोद्धृतः  ॥  २।६४।१७  ॥   

  

स इति । उद्धृतेन बाणेन हेतुभूतेन भगवन्तावुभौ मातापितरौ शोचन् विलप्य स
तापसः स्वर्गमास्थितः  ॥  २।६४।१८  ॥   

  

अज्ञानादिति । एवमनेन प्रकारेण भवतः पुत्रः अज्ञानान्मयाभिहतः अतः शेषं
शिष्यते प्रलये ऽपि न विध्वस्यते सः नित्यलोकस्तं गते प्राप्ते सति
यत्कर्तव्यं स्यात्तद्यथा भवति तथा मुनिर्भवान्प्रसीदतु अनुग्रहं निग्रहं
वा कुर्वित्यर्थः  ॥  २।६४।१९  ॥   

  

स इति । अघशंसिना मया कथितमिति शेषः । क्रूरं वचः श्रुत्वा तीव्रमायासं
विध्वंसकशापं कर्तुं दातुं भगवान्समर्थो ऽपि स ऋषिर्नाशकत् । एतेन
पुत्रवधस्याज्ञानजातत्वान्न विध्वंसनयोग्यत्वं राज्ञ इति तन्निश्चितो हेतुः
सूचितः तेन ऋषेः परमधर्मज्ञत्वं व्यञ्जितम् । "अकर्तुम्" इति भूषणपाठः  ॥ 
२।६४।२०  ॥   

  

स इति । महातेजाः स ऋषिः उपस्थितं समीपे प्राप्तं मामुवाच  ॥  २।६४।२१  ॥   

  

वचनाकारमाह-- यदीति । एतदज्ञानात्स्वकृतमशुभं कर्म मे मह्यं यदि न कथयेः
तर्हि ते मूर्धा शतसहस्रधा फलेत् भिद्येत  ॥  २।६४।२२  ॥   

  

तत्र हेतुं वदन्नाह-- क्षत्रियेणेति । हे राजन् वानप्रस्थे क्षत्रियेण
ज्ञानपूर्वकृतो वधस्ताडनं वज्रिणमिन्द्रमपि
स्थानात्स्वर्गाच्च्यावयेत्पातयेदेतेन यदिन्द्रं पातयेत्तर्हि तदितरं
पातयेदिति किं वक्तव्यमिति काव्यार्थापत्तिरलङ्कारो ध्वनितः  ॥  २।६४।२३
 ॥   

  

तदेव भङ्ग्यन्तरेणाह-- सप्तधेति । तपसि कृच्छ्रचान्द्रायणादौ तिष्ठति
कुर्वति मुनौ ब्रह्मवादिनि ब्रह्मवेत्तरि वा ज्ञानाच्छस्त्रं विसृजतः
पुरुषस्य मूर्धा सप्तधा उपलक्षणविधया अनेकधेत्यर्थः । भवेत् किञ्च तपसि
ब्रह्मविचारे तिष्ठति अत एव ब्रह्मवादिनि ब्रह्मप्राप्ते तादृशे
मत्पुत्रसदृशे मुनौ शस्त्रं विसृजतः पुरुषस्य मूर्धा सप्तधा अनेकधा भवेत्
"ब्रह्मचारिणि" इति पाठान्तरं तस्यापि ब्रह्मप्राप्ते इत्येवार्थः । तत्र
पक्षे तपसीत्यस्य पूर्व एवार्थः  ॥  २।६४।२४  ॥   

  

अज्ञानादिति । हि यस्मादिदं कर्म त्वया अज्ञानात्कृतं तेन हेतुना जीवसि अपि
अन्यथा ज्ञानपूर्वकवधे कुलं न स्यात् नश्येदित्यर्थः । भवानेव कुतः एतेन
काव्यार्थापत्यलङ्कारेण ज्ञानपूर्वकवधः कैश्चिदपि न कर्तव्य इत्युपदेशः
सूचितः  ॥  २।६४।२५  ॥   

  

नयेति । हे नृप तं पुत्रशरीराधिष्ठितदेशं नौ आवां नय प्रापय । तत्र हेतुः--
पश्चिमदर्शनं पश्चिममन्तिमं दर्शनं यस्य तं रुधिरेण अवसिक्तमङ्गं यस्य तं
प्रकीर्णानि प्रक्षिप्तानि अजिनवासांसि यस्य तं निःसञ्ज्ञं सञ्ज्ञारहितमत
एव भुवि शयानं धर्मराजवशं गतं धर्मराजादुत्तमधर्माचरणाद्वशं कान्तिविशेषं
गतं प्राप्तं पुत्रं द्रष्टुमिच्छावः इति मामभ्यभाषत । श्लोकद्वयमेकान्वयि
 ॥  २।६४।२६,२७  ॥   

  

अथेति । अथ तदाज्ञापनानन्तमेक एवाहं नीत्वा अहं सर्वकालं धर्मत्यागाभावं
तमत एव आर्यया भादीप्त्या सह सहितं तं मुनिपुत्रं भृशदुःखितौ मातापितरौ
अस्पर्शयं स्पर्शमकारयम् अहमित्यत्र नञ्पूर्वकहाधातोः कर्तरि कः  ॥  २।६४।२८
 ॥   

  

ताविति । आत्मनः स्वस्य पुत्रमासाद्य प्राप्य स्पृष्ट्वा अस्य शरीरे तौ
मातापितरौ निपेततुः अस्य पिता एनमुवाच च  ॥  २।६४।२९  ॥   

  

वचनाकारमाह-- नेति । मा मामद्य नाभिवादयसे प्रणमसि भाषसे च न किं किमर्थं
भूमौ शेषे कुपितः किमसि  ॥  २।६४।३०  ॥   

  

नन्विति । हे पुत्र ननु यदि अहं ते अप्रियः तदा मातरं पश्य किं किमर्थं
नालिङ्गसे हे सुकुमार वद ब्रूहि  ॥  २।६४।३१  ॥   

  

कस्येति । पररात्रे अर्धरात्रादूर्ध्वभागे शास्त्रमन्यत्पुराणादिकं वा
अधीयानस्य कस्य विशेषतो मधुरं हृदयङ्गमं मनोहरं वचः श्रोष्यामि  ॥  २।६४।३२
 ॥   

  

क इति । पुत्रशोकभयेन अर्दितं पीडितं मामुपासीनः समीपे स्थितः सन्कः
श्लाघयिष्यति स्तोष्यति  ॥  २।६४।३३  ॥   

  

कन्देति । अकर्मण्यं कर्मानुष्ठानानर्हमप्रग्रहं
मुनिभक्ष्यसङ्ग्रहरहितमनायकं रक्षकरहितं मां प्रियमतिथिमिव कन्दादिकं
हृत्वा आनीय यो भोजयिष्यति स कः न को ऽपीत्यर्थः । तत्र कन्दं जलजन्यानां
कमलादीनां मूलं, मूलं स्थलजन्यानां मृत्तिकातिरोहिताधोभागः "कर्मण्यम्" इति
कतकपाठः । अतिथिविशेषणं कर्मणि साधुरिति तदर्थः  ॥  २।६४।३४  ॥   

  

इमामिति । पुत्रगर्धिनीं पुत्रविषयकातीच्छावतीमिमामन्धां तव मातरं कथं
भरिष्यामि  ॥  २।६४।३५  ॥   

  

तिष्ठेति । हे पुत्र मा मां प्रति त्वं तिष्ठ यमस्य सदनं त्वं मा गमं न
गच्छ समेधितः वर्धितस्त्वं मया जनन्या च सह गन्तासि समेधनकर्तृत्वं च
प्रत्यासत्तिन्यायेन साहित्यान्वयिनोरेव एतेन त्वां विनास्मज्जीवन्नं नैव
भविष्यतीति सूचितम्  ॥  २।६४।३६  ॥   

  

उभाविति । त्वया हीनौ आवां यमक्षयं धर्मराजगृहं क्षिप्रमेव गमिष्यावः  ॥ 
२।६४।३७  ॥   

  

ननु तत्र गमने भवतोः किं प्रयोजनमित्यत आह-- तत इति । वैवस्वतं धर्मराजं
दृष्ट्वा भारतीं वचनं प्रवक्ष्यामि । वचनाकारमाह-- धर्मराजो
भवान्क्षमतामस्मदपराधमिति शेषः । तत्प्रयोजनमाह-- मे ममायं पुत्रः पितरौ
आवां बिभृयात्  ॥  २।६४।३८  ॥   

  

नन्विह गतेन कथं त्वत्सेवेत्यत आह-- दातुमिति । ईदृशस्य
अन्धत्वादिविशिष्टस्य मम अक्षय्यां क्षेतुमशक्याम् एकामभयदक्षिणां
भवान्दातुमर्हति तेन पुनर्मद्गृहं प्रेषयेति सूचितम्  ॥  २।६४।३९  ॥   

  

ननु प्रार्थितो ऽपि दुर्लभं मत्वा यदि न दास्यति तर्हि का मद्गतिरित्यत
आह-- अपाप इति । हे पुत्र पापकर्मणा केनचित्पूर्वादृष्टेन हेतुना निहतो ऽपि
त्वं यथा यथावदपापः पापरहितो ऽसि अवशिष्टकिञ्चित्सूक्ष्मपापफलस्यापि
भुक्तत्वान्नेदानीं तव पापसम्भावनास्तीति तात्पर्यं तेन हेतुना सत्येन
सर्वधर्ममूलभूतसत्यरूपधर्मेणोपलक्षितस्त्वमस्त्रयोधिनां ये लोकाः तानाशु
गच्छ एतेनाकालमृत्युभीतिस्त्वया न कर्तव्येति सूचितं तेन
ब्रह्मवेत्तृ़णामकालमरणादिकमकिञ्चित्करमिति सूचितम् । नचास्य
ब्रह्मवेत्तृत्वेन ब्रह्मलोकप्राप्तियोग्यस्य
कथमस्त्रयोधिलोकप्राप्तिप्रेरणेति वाच्यम् ब्रह्मलोकस्यैवास्त्रयोधिनो ऽपि
प्राप्यत्वात् । तथा च स्मृतिः "द्वाविमौ पुरुषौ लोके सूर्यमण्डलभेदिनौ ।
परिव्राड्योगयुक्तश्च रणे चाभिमुखो हतः  ॥ " इति  ॥   

२।६४।४०  ॥   

तेदव भङ्ग्यन्तरेणाह-- यामिति । अनिवर्तिनः सङ्ग्रामेभ्यः पलायनरहिताः
सङ्ग्रामेषु हता इत्यर्थः । यां गतिं यान्ति तां व्रज  ॥  २।६४।४१  ॥   

  

तदेव महतां गम्यमिति बोधयन्नाह-- यामिति । यां सगरादयः प्राप्तास्तां गच्छ
 ॥  २।६४।४२  ॥   

  

इदानीं तव कामचारगतिर्भवितेति बोधयन्नाह-- येति । स्वाध्यायो वेदाध्ययनं
देहन्यासकृतः प्रयागादौ बुद्धिपूर्वं तनुत्यागकर्तारः एतेन यामिच्छसि तां
गच्छेति सूचितम् । श्लोकद्वयमेकान्वयि  ॥  २।६४।४३,४४  ॥   

  

नहीति । अस्मिन् तपसि कुले जातः कश्चिदपि जनः येन हेतुना अकुशलां गतिं न
गच्छति तेनैव हेतुना मम बान्धवो निहतो भवान् अकुशलां गतिं नैव यास्यति ।
एतेन ब्रह्मवित्तपस्विकुलस्य  

दोषास्पर्शित्वं सूचितं तेन तत्कुलस्य ब्रह्मवेत्तृत्वं व्यक्तम्  ॥ 
२।६४।४५  ॥   

  

एवमिति । सः तत्पिता कृपणं यथा स्यात्तथा पर्यदेवयत व्यलपत्तथा तेन
प्रकारेण उक्त्वा विलप्य उदकं प्रमीतक्रियाङ्गीभूतोदकक्रियां कर्तुं
प्रवृत्तः  ॥  २।६४।४६  ॥   

  

स इति । दिव्येन रूपेणोपलक्षितः स मुनिपुत्रः शक्रेण सह स्वर्गमध्यारुहत्
 ॥  २।६४।४७  ॥   

  

आबभाष इति । शक्रेण सह तापसस्तौ मातापितरौ मुहूर्तमाबभाषे
आश्वासयामासेत्यर्थः । आश्वास्य पितरमिदमब्रवीत् । शक्रेण सहेत्युक्त्या
शक्रो ऽपि तदानयनार्थमागत इति व्यक्तम्  ॥  २।६४।४८  ॥   

  

वचनाकारमाह-- स्थानमिति । परिचारणात्सेवनान्महत्स्थानं प्राप्तो ऽस्मि
भवन्तावपि मम मूलं मत्समीपं क्षिप्रमुपेष्यतः प्राप्स्यतः  ॥  २।६४।४९  ॥   

  

एवमिति । वपुष्मता प्रशस्तशरीरविशिष्टेन प्रशस्ताकारेणेत्यर्थः । विमानेन
आरुरोह  ॥  २।६४।५०  ॥   

  

स इति । उपस्थितं समीपे स्थितं मां भार्यया सह तापसः उवाच  ॥  २।६४।५१  ॥   

  

वचनाकारमाह-- अद्येति । हे राजन् यस्त्वं शरेण एकपुत्रं मामपुत्रकमकार्षीः
स त्वं मामद्यैव जहि  ॥  २।६४।५२  ॥   

  

त्वयेति । येन हेतुना मे बालस्त्वया निहतस्तेनैव हेतुना त्वामतिदारुणमसह्यं
सुदुःखं शप्स्ये बोधयामि । लृडुपात्तभविष्यत्वस्याविवक्षा शपो
बोधनार्थकत्वं तु "नीवीं प्रति प्रणिहिते तु करे प्रियेण सख्यः शपामि यदि
किञ्चिदपि स्मरामि" इत्यादिना मनोरमादौ स्पष्टम्  ॥  २।६४।५३  ॥   

  

पुत्रेति । हे राजन् एतत्त्वन्निमित्तकं पुत्रव्यसनजं दुःखं मम यथास्ति एवं
तथा पुत्रशोकेन कालं पुत्रसंयोगजनितसुखसमयं करिष्यसि त्यक्ष्यसि ।
विक्षेपणार्थककृधातोर्लृट्  ॥  २।६४।५४  ॥   

  

अज्ञानादिति । क्षत्रियेण त्वया यतः अज्ञानान्मुनिर्हतस्तस्माद्धेतोः
ब्रह्महत्या ब्रह्महत्यासदृशकरणवधजनितपापं त्वां न आविशति ब्रह्महत्याशब्दः
आचारक्विबन्तप्रकृतिककर्तृक्विबन्तः । अत एव
ब्राह्मणजातिनिषेधकैतत्पुत्रत्वोक्त्या न विरोधः । यदि चेह ब्रह्मशब्दे न
ब्रह्मज्ञानी उच्यते तदा शङ्कोत्तरयोर्निर्दलत्वं बोध्यम्  ॥  २।६४।५५  ॥   

  

दोषस्पर्शित्वाभावे ऽपि परमात्मेच्छा न निवार्येति बोधयन्नाह-- त्वामिति ।
जीवितान्तकरः पालनविघातकः अत एव घोरः एतादृशः मत्खेदसदृशखेदस्य भावः सत्ता
दक्षिणं सर्वस्वादिरूपं दातारं त्वामप्यागमिष्यति । इवो हेतौ । यदि
मकाररहितः पठेस्तदा दक्षः अतिसामर्थ्यमस्ति अस्येति दक्षी तेन
परमात्मेच्छारूपकालेन हेतुना आगमिष्यतीत्यर्थः  ॥  २।६४।५६  ॥   

  

एवमिति । एवमनेन प्रकारेण मयि शापं भविष्यत्कालिकवस्तुबोधनं न्यस्य
उक्त्वेत्यर्थः । चितामारोप्य तन्मिथुनं स्त्रीपुरुषं स्वर्गमभ्ययात्
प्राप्नोत्  ॥  २।६४।५७  ॥   

  

तदिति । यत् आबाल्यादीषदज्ञानात्पापं कृतं तच्चिन्तयानेन चिन्तयमानेन
शब्दवेध्यनुकर्षिणा शब्दवेधिना बाणेन अनुकर्षति प्राणानपहरति तच्छीलेन मया
तदेतन्मुनिवचनं स्मृतम्  ॥  २।६४।५८  ॥   

  

परमात्मेच्छायत्तस्वदुःखस्य कर्मफलत्वेनोत्प्रेक्ष्याह-- तस्येति । हे देवि
तस्य मुनिदुःखदानरूपस्य कर्मणः अयं विपाकः फलं समुपस्थितः प्राप्तः ।
नन्वज्ञानाज्जातकर्मणः कथं फलप्राप्तिरित्यत आह-- अपथ्यैः
अपक्वहरितालादिभिः सह अन्नरसे सम्भुक्ते अज्ञानतो ऽपि भक्षिते सति
व्याधिर्यथा  ॥  २।६४।५९  ॥   

  

तस्मादिति । उदारस्य महतः तस्य ऋषेर्वचः वचनबोधितं दुःखमागतं प्राप्तमिति
उक्त्वा त्रस्तः वियोगजनितदुःखेनोद्विग्नः भूमिपो दशरथः रुदन्सन्भार्यां
कौशल्यामाह "उदारो दातृमहतोः" इत्यमरः  ॥  २।६४।६०  ॥   

  

वचनाकारमाह-- यदिति । यत् यस्माद्धेतोः पुत्रशोकेन जीवितं प्रजापालनम् इह
लोके स्थितिमित्यर्थः । संत्यजिष्यामि संत्यक्ष्यामि अतः त्वां न पश्यामि
अत एव त्वमपि मा स्पृश मामिति शेषः । "मा" इति पाठः । अत एव मा मामिति
भूषणे व्याख्यातम्  ॥  २।६४।६१  ॥   

  

ननु कुतो न मां पश्यसीत्यत आह-- यमक्षयमिति । यमक्षयं यमस्य कालगतेः क्षयः
विध्वंसो यस्मिँस्तं कालागम्यसाकेतलोकमित्यर्थः । येन मानवाः मनुवंशिनः
अनुप्राप्ता प्राप्त्यनुकूलव्यापारवन्तः ते न द्रक्ष्यन्ति इहलोकस्थान्न
पश्यन्ति । एतेन मनुवंशीयानां स्वाभाविकः सौशील्यगुणो व्यञ्जितः । अर्धं
पृथक् । नन्विहस्थितौ उपायं विचार्य स्थीयतामित्यत आह-- यदि रामः मां
सकृदपि स्पृशेदन्वारभेत पश्चाद्गमनारम्भं कुर्यात्तदा धनं कोशादिकं
यौवराज्यं युवराजपाल्यं जीवेयं पालयेयमिति मे मतिः निश्चय ।
अर्धद्वयमेकान्वयि  ॥  २।६४।६२  ॥   

  

रामागमनं विना स्थित्यभावे हेतुं वदन्नाह-- नेति । यदकालकप्रव्राजनं मया
कृतं तन्मे ऽसदृशमनुचितमित्यर्थः । यदाज्ञापरिपालनमनेन रामेण कृतं तत्तस्य
सदृशमुचितमेव । एतेनेह स्थितौ जना उपहसिष्यन्तीति ध्वनितम्  ॥  २।६४।६३  ॥   

  

तदेव भङ्ग्यन्तरेण बोधयन्नाह-- दुर्वृत्तमिति ।
दुर्वृत्तमसद्वृत्तिमसूयेन्निन्देत्  ॥  २।६४।६४  ॥   

  

वियोगजदुःखस्य परां काष्ठां बोधयन्नाह-- चक्षुषेति । मयि विद्यमाना स्मृतिं
रामभिन्नविषयकस्मरणं विलल्यते  ॥  २।६४।६५  ॥   

  

स्मृत्यन्तराभावे हेतुं वदन्नाह-- दूता इति । स्वतस्य स्वः स्वकीय एव सः
रामः तस्य किं च सुशोभनः अतः गुणद्वारा सर्वत्र व्याप्तिर्यस्य तस्य रामस्य
एते प्रसिद्धाः गुणाः दूतावदूता इव त्वरयन्ति रामसन्निधिं द्रुतं
प्राप्तुमुत्साहयन्तीत्यर्थः । वै निश्चितमेतत् । अर्धं पृथक्-- अत इति ।
जीवितस्य पालनस्य शयः अवसानं यस्मिन् समये तस्मिन्रामं न पश्यामि अतः किं
दुःखतरं न किमपीत्यर्थः । अर्धद्वयमेकान्वयि  ॥  २।६४।६६  ॥   

  

तस्येति । स्तोकं स्वल्पं वारि आतपो धर्म इव  ॥  २।६४।६७  ॥   

  

नन्विह स्थितौ प्रयोजनाभावाद्वयमपि भवता सहैव गमिष्याम इत्यत आह-- नेति ।
ये रामस्य मुखं द्रक्ष्यन्ति ते मनुष्याः प्राकृतनरा न । तत्र हेतुः-- यतो
देवाः अतिप्रमोदवन्तः अत एव धन्याः चारुः अतिमनोहरा नासिका
यस्मिंस्तत्ताराधिपश्चान्द्रस्तत्समं तत्सदृशम् । एतेन तद्दर्शनार्थं
भवतीभिः स्थातव्यमिति  

ध्वनितम् । अर्धचतुष्टयमेकान्वयि  ॥  २।६४।६८,६९  ॥   

  

तदेव भङ्ग्यन्तरेणाह-- सदृशमिति । शारदस्य शरत्सम्बन्धिनः शोभनो गन्धो
यस्मिंस्तत्  ॥  २।६४।७०  ॥   

  

निवृत्तेति । शुक्रमतिप्रभावविशिष्टं मार्गः गतो येन तं यथा यथावत्
द्रक्ष्यन्ति एतेन तद्दर्शनमतिभाग्यवशेन लभ्यमिति सूचितम्  ॥  २।६४।७१  ॥   

  

कौशल्ये इति । चित्तस्य यो मोहः इह स्थितौ कर्तव्यविषयकविवेकाभावस्तेन मे
हृदयं सीदतेतराम् । अत एव संयुक्तानिन्द्रियसम्बद्धानपि शब्दादीनहं न वेद
जानामि । तत्र हेतुः चित्तनाशात्सर्वाणि विपद्यन्ते परिणतानि भवन्ति । तत्र
दृष्टान्तः संरक्ताः अरुणाः । अर्धचतुष्टयमेकान्वयि  ॥  २।६४।७२,७३  ॥   

  

अयमिति । आत्मना निष्पादितः शोकः मामचेतनं शिथिलमित्यर्थः । संसाधयति
करोति, तत्र दृष्टान्तः नदीरयः गङ्गावेगः कूलमिव  ॥  २।६४।७४  ॥   

  

तद्विलापमाह-- हेति । आयासनाशन दुःखविध्वंसक  ॥  २।६४।७५  ॥   

  

हेति । नाथ मनोरथपूरक  ॥  २।६४।७६  ॥   

  

हेति । अनृशंसे क्रूरचेष्टारहिते अत एव आमित्रे अतिप्रिये कुलपांसनि
कुलाधिपप्रकाशिके कैकेयि इति अनेन प्रकारेण रामस्य मातुः कौशल्यायाः
संन्निधौ शोचन्सञ्जीवितान्तं पालनाभावमप्रकटसाकेतलोकमित्यर्थः । उपागमत्
प्राप्नोत्  ॥  २।६४।७७  ॥   

  

गमनसमयं बोधयन्नाह-- तथेति । प्राणं पालनं जहौ अप्रकटसाकेतं प्रापेत्यर्थः
 ॥  २।६४।७८  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे
चतुःषष्टितमः सर्गः  ॥  २।६४  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/05-dasharatha-mRtyuH/064_dasharathamRtiH.md">
<details><summary><h3>तिलकम् ...{Loading}...</h3></summary>



वधमिति । राघवो दशरथो वधं स्मृत्वा पुत्रं प्रति विलपन्नेव
कौसल्यामिदमब्रवीदवदत्  ॥  २।६४।१  ॥   

  

सङ्कुलितेन्द्रियः क्षुभितेन्द्रियः कथं नु सुकृतं भवेदित्वचिन्तयम्  ॥ 
२।६४।२  ॥   

  

तत एवं चिन्तानन्तरं यथाख्यातपथं मुनिकुमारोपदिष्टं मार्गं प्राप्या ऽ
ऽरुह्या ऽ ऽश्रमं गतः  ॥  २।६४।३  ॥   

  

तत्राश्रमे ऽपरिणायकौ सञ्चारयितृपुरुषान्तररहितौ  ॥  २।६४।४  ॥   

  

तन्निमित्ताभिः पुत्रनिमित्ताभिः कथाभिर्हेतुभिरपरिश्रमावासीनौ पुत्रो
जलमानेष्यतीत्येवंरूपां तामाशामुपासीनौ सेवमानौ मत्कृते
मत्कृतदुष्कर्मनिमित्तं तामाशां प्रति हीनावपि तां सेवमानावपश्यमिति
पूर्वेणान्वयः । "उदासीनौ" इति पाठे ऽनाथवदुदासीनौ दुःखिताविव  ॥  २।६४।५
 ॥   

  

तौ दृष्ट्वा शोकोपहतचित्त इत्यादि भूयो ऽधिकम्  ॥  २।६४।६  ॥   

  

चिरायसि विलम्बयसि  ॥  २।६४।७  ॥   

  

यन्निमित्तं येन हेतुना एतावत्कालं त्वया सलिले क्रीडितं तेन ते
मातोत्कण्ठिता सशोकस्मरणवत्यभूत् । "यन्न दत्तम्" इति पाठे यत्त्वया शीघ्रं
जलमावयोर्न दत्तम्, यत्त्वया सलिले क्रीडितं तेन ते मातोत्कण्ठितेत्यन्वयः
 ॥  २।६४।८  ॥   

  

व्यलीक्रमप्रियम्  ॥  २।६४।९  ॥   

  

अगतीनां त्वं गतिः हीनचक्षुषां त्वं चक्षुः अतो यन्न भाषसे तत्कथं कस्मात्
 ॥  २।६४।१०  ॥   

  

सुतपदशब्दत इव सुतधिया सज्जमानया गद्गदया अत एव हीनव्यञ्जनया
व्यञ्जनाक्षरव्यक्तिरहितया अत एवाव्यक्तया वाचा वदन्तं मुनिं प्रेक्ष्य
भीतचित्त इवाहं तादृश्यैव वाचा ऽब्रुवमित्यन्वयः  ॥  २।६४।११  ॥   

  

मनस इति । मनसः कर्म भीतिरूपं वाग्बलमाश्रित्य
चेष्टाभिरभीतिसाध्यव्यवहारैरभि अभितः संस्तभ्य भीताकारतामाच्छाद्याभीत
इवाचचक्षे  ॥  २।६४।१२  ॥   

  

महात्मनस्तव पुत्रो नाहमिति योजना सज्जनावमतं सज्जनगर्हितम् मया भवता चेति
शेषः  ॥  २।६४।१३  ॥   

  

तदेवाह भगवन्निति । निपाने आगतं श्वापदं व्याघ्रादिं गजं वा
जिघांसुरित्यन्वयः  ॥  २।६४।१४  ॥   

  

अयं शब्दहेतुः पदार्थ इत्यर्थः । द्विप इति मत्वाहं स्थितस्ततो मया स बाणेन
हतः  ॥  २।६४।१५  ॥   

  

गतप्राणं गतकल्पप्राणम्  ॥  २।६४।१६  ॥   

  

तस्यैव त्वत्पुत्रस्यैव वचनाद्बाण उद्धृत इत्यन्वयः  ॥  २।६४।१७  ॥   

  

अन्धौ मातापितरौ को ऽतःपरं रक्षिष्यतीति भगवन्तौ शोचन्विलाप्य च
स्वर्गमास्थित इत्यन्वयः  ॥  २।६४।१८  ॥   

  

युष्मद्रक्षके पुत्रे एवं गते सति शेषं कर्तव्यं यत्स्यात्तत्तत्र मह्यं
भगवान्प्रसीदतु तदुद्दिश्य मामाज्ञापयत्वित्यन्वयः । युष्मद्रक्षणमपि मया
कर्तुं शक्यमिति भावः  ॥  २।६४।१९  ॥   

  

एवमज्ञानकृतत्वबोधनाच्छेषायुः पर्यन्तं रक्षणस्यापि कर्तव्यताबोधनाच्च मां
दैवान्न भस्मसादकरोदित्याह-- स इति । तीव्रमायासं भस्मीभावफलकशापदानम्  ॥ 
२।६४।२०,२१  ॥   

  

स्मशाब्दौ वाक्यालङ्कारे । फलेद्विशीर्येत  ॥  २।६४।२२  ॥   

  

ज्ञानपूर्वत्वे सद्यो ऽनर्थप्राप्तिः स्यादित्याह क्षत्रियेणेति । विशेषतो
ऽन्धत्वानाथत्वादेः ज्ञानपूर्वं  

कृतो यद्ययं वधः स्यात्तदा तच्छ्रवणजो मत्कोपो वज्रिणमपि
स्थानाच्च्यावयेत्पातयेत्किमु त्वादृशमित्यर्थः  ॥  २।६४।२३  ॥   

  

पुत्रकोपेनापि तत्कालनासाभावो ऽज्ञानादेवेत्याह सप्तधा त्विति ।
स्वापेक्षया तपोन्यूनत्वात्सप्तधेति ब्रह्मवादिनि ब्रह्मवादिसमे ।
"ब्रह्मचारिणि" इति पाठान्तरम्  ॥  २।६४।२४  ॥   

  

जीवसे जीवसि ते तव यस्मादिदं कर्माज्ञानात्कृतं तेन जीवसि । हिः
पादपूरणार्थः । यदि ज्ञानपूर्वं कृतमिदं स्यात्तदा राघवाणां कुलमेव न
स्यात् कुतो भवान् जीवेदिति शेषः  ॥  २।६४।२५  ॥   

  

पश्चिमदर्शनमन्तर्दर्शनं द्रष्टुमिच्छावो ऽतस्तं देशं नयेति मामभाषत  ॥ 
२।६४।२६,२७  ॥   

  

अहं तं देशं नीत्वा तं पुत्रमस्पर्शयम्  ॥  २।६४।२८  ॥   

  

तं तदवस्थमात्मनः पुत्रमासाद्य स्पृष्ट्वास्य शरीरे निपेततुः पितैनमुवाच च
 ॥   

२।६४।२९  ॥   

कुपितो जातकोपः  ॥  २।६४।३०  ॥   

  

"नन्वहम्" इति पाठः । अप्रिय इति च्छेद इति कतकः "न त्वहम्" इति पाठः । अहं
यदि तव प्रियो न तथापि मातरं पश्येति संबन्ध इति तीर्थः  ॥  २।६४।३१  ॥   

  

अन्यद्वा पुराणं वैश्याच्छूद्र्यां जातत्वेन संकरत्वाद्वेदप्रसङ्गो नोक्तः
 ॥  २।६४।३२ ॥   

  

सन्ध्यामिति तन्त्रमार्गेणेति शेषः । हुतहुताशनो "नमस्कारेण मन्त्रेण
पञ्चयज्ञान्समापयेत्" इत्युक्तरीत्या श्लाघयिष्यति श्लाघनमुद्वर्तनं
तत्पूर्वंकं स्नापयिष्यति । "नाप्सुश्लाघमानः स्नायात्" इति
ब्रह्यचारिप्रकारणस्थापस्तम्बस्मृतौ तथा व्याख्यानात्  ॥  २।६४।३३  ॥   

  

कन्दं जलोद्भवपद्मादीनाम्, मूलं स्थलोद्भवानामिति तीर्थः । अकर्मण्यं
कर्मानुष्ठानाक्षमम् अप्रग्रहं नीवारादिसङ्ग्रहरहितम् अनायकं
पालकहीनमित्यर्थः तीर्थः । कर्मणि साधुं कर्मण्यमित्यतिथिविशेषणम्
भोजयिष्यति । "कर्मण्यम्" इत्येव च पाठः । अप्रग्रहं
यष्टिग्रहणपूर्वकमार्गप्रदर्शकरहितम् अत एवानायकं
स्नानादिकर्मप्रवर्तकहीनमित्यर्थः कतकः  ॥  २।६४।३४  ॥   

  

भरिष्यामि स्वयमन्ध इति शेषः  ॥  २।६४।३५  ॥   

  

मा मेत्याबाधे द्विर्वचनम् । मामुद्दिश्य तिष्ठ मा गमः मा गच्छेति वा ।
समेधितः सङ्गतः  ॥  २।६४।३६  ॥   

  

यमक्षयं यमगृहम्  ॥  २।६४।३७  ॥   

  

यमगृहगमने स्वप्रयोजनमाह तत इति । धर्मराजो मे क्षमतां पुत्रवियोगजनकं
पूर्वकृतापराधम् अयं मे पुत्रः पितरौ बिभृयात्पालयतु  ॥  २।६४।३८  ॥   

  

ननु त्वया याचिते ऽपि कथमेतल्लभ्यते ऽत आह दातुमिति । लोकपालोपम
ईदृशस्यानाथस्याभयदक्षिणां पुत्रदानेन तदभावेन महाभयप्राप्तेरिति भावः ।
कतकस्तु-- यतो ऽयं मे पुत्रः पितरौ बिभृयात्, अतो ऽस्य धर्मराजो
भवान्क्षमतां शस्त्रघातजन्यदुर्मरणजनकं पापं क्षमताम् एवं मया प्रार्थितो
दुर्मरणजां दुर्गतिं दूरीकृत्य त्वां स्वर्गं नयिष्यति, ईदृशस्य तपस्विनो
ममैकां पुत्रतारणरूपाभयदक्षिणां लोकपालत्वाद्दातुमर्हतीत्यर्थमाह  ॥ 
२।६४।३९  ॥   

  

अथ मृतस्य पुनर्लाभमशक्यं मत्वा विश्वामित्र इव त्रिशङ्कुं स्वमहिन्ना सुतं
स्वर्गं प्रापयति-- अपापो ऽसीत्यादि । अपापस्त्वं पुत्र पापकर्मणानेन
क्षत्रियेण यथा निहतो ऽसि, तेन हननेन प्रायश्चित्तरूपेण शुद्धः सत्येन
मदीयेनास्त्रयोधिनां शूराणां लोकान्गच्छेत्यर्थः । यद्वा हे पुत्र पापेन
कर्मणा शस्त्रवधलक्षणेन निहतो यथा यद्यपि त्वमसि, तथापि तेन मदीयेन
सत्येनापापो  

भूत्वास्त्रयोधिनां लोकान्गच्छ  ॥  २।६४।४० ॥   

  

उक्तमेवार्थं पुनराह-- यामिति  ॥  २।६४।४१  ॥   

  

तमेवार्थं विशेषत आह यां गतिमिति  ॥  २।६४।४२  ॥   

  

सर्वभूतानां गतिराश्रयो ब्रह्म । एकपत्नीव्रता रामादयः  ॥  २।६४।४३  ॥   

  

गुरुसेवाभृतस्तत्सेवाकर्तारः देहन्यासकृतो महाप्रस्थानादिना परलोकार्थं
तनुत्यजः  ॥  २।६४।४४  ॥   

  

अस्मिन्कुले मदीये नित्यतपस्विकुले यास्यति अकुशलां गतिमित्यनुकर्षः  ॥ 
२।६४।४५  ॥   

  

उदकं संस्कारपूर्वकम्  ॥  २।६४।४६  ॥   

  

स्वर्गमध्यारुहत् तेन सत्येनाशु गच्छेति वचनानन्तरमेवेति शेषः । शक्रेण
सहेत्यनेन मुनिपुत्रं स्वर्गे नेतुं शक्रः समागत इति ध्वनितम्  ॥  २।६४।४७
 ॥   

  

आरुह्य पुनः शक्रेण सहागत्याबभाषे इत्यन्वयः । अस्यैव प्रपञ्चः--
आश्वस्येत्यादि । अत्र वक्तुः शोकग्रस्ततया बभाषे ऽब्रवीदिति पौनरुक्त्यं न
दोषाय  ॥  २।६४।४८  ॥   

  

भवतोरिति अनेन मातापितृसेवा धर्मान्तराभावे ऽपि सैवेन्द्रसालोक्यदेति
ध्वनितम् । मूलं समीपम्  ॥  २।६४।४९  ॥   

  

वपुष्मता पुष्पकादिवत्प्रशस्ताकारेण  ॥  २।६४।५०,५१  ॥   

  

जहि प्राणैर्वियोजय  ॥  २।६४।५२  ॥   

  

यदज्ञानान्निहतो ऽतः शप्स्ये, न तु प्रत्यक्षमेव भस्मीकरोमि ।
सुदुःखमतिदारुणमिति क्रियाविशेषणे  ॥  २।६४।५३  ॥   

  

दुःखं मरणपर्यवसायि सांप्रतं वर्तते त्वन्निमित्तमिति शेषः । कालं करिष्यसि
मृत्युं प्राप्स्यसि  ॥  २।६४।५४  ॥   

  

ब्रह्महत्या तत्समं पापम्  ॥  २।६४।५५  ॥   

  

एतादृशो भावः पुत्रशोकेन मरणरूपः । यथा तत्तद्वस्तु दक्षिणां दातारं यथा सा
दक्षिणान्यतः प्राप्ता भवति तद्वत्  ॥  २।६४।५६  ॥   

  

देहं देहौ  ॥  २।६४।५७  ॥   

  

शब्दवेध्यनुकर्षिणा प्रथमं शब्दवेधिना पश्चाद्विद्धशल्यानुकर्षणमपि कृतवता
पापं मुनिकुमारवधरूपम् । तीर्थस्तु "शब्दवेध्यानुशिक्षिणा" इति पाठं शब्देन
वेद्धुं योग्यं शब्दवेध्यं तदनुशिक्षितुं शीलं यस्य तेनेत्यर्थं चाह ।
तदसमञ्जसमिति स्पष्टमेव  ॥  २।६४।५८  ॥   

  

विपाकः फलम् अपथ्यैर्व्यञ्जनैः सह भुक्ते ऽन्नरसे व्याधिर्यथोपतिष्ठते ।
"व्याधिमन्नरसो यथा" इति पाठे उपस्थापयतीति शेषः  ॥  २।६४।५९  ॥   

  

उदारस्य श्रेष्ठस्य तद्वचस्तद्वचःफलं त्रस्तो मरणभयादिति शेषः । रुदन्
जीवितं त्यक्ष्यामीति भार्यामाहेति संबन्धः  ॥  २।६४।६०  ॥   

  

चक्षुर्भ्यां न पश्यामि मुमूर्षत्वादिति भावः  ॥  २।६४।६१  ॥   

  

नहि द्रक्ष्यन्तीति इह विद्यमानान्स्वेष्टबन्धूनिति शेषः । इतः परं
त्वत्स्पर्शादिकं मे दुर्लभमिति भावः । यदि मामद्य रामः सकृदपि स्पृशेत्
अन्वारभेत्किंचिद्द्वारा वा स्पृशेत्  ॥  २।६४।६२  ॥   

  

यदि वा धनं कोशं यौवराज्यं वा लभेत तदा जीवेयम् । राघवे यन्मया कृतं
विवासनरूपं तन्मे वृत्तस्य सदृशं न  ॥  २।६४।६३  ॥   

  

अनेन रामेण यन्मयि कृतं राज्यं त्यक्त्वा मद्वचःपरिपालनरूपं तत्तस्यैव
सदृशम् ।  

अनन्वयो ऽत्रालङ्कारः । मत्सदृशो ऽन्यायकृद्रामसदृश उचितकर्ता च भुवि
नाभूदस्ति भविष्यति वान्य इत्याह दुर्वृत्तमपीति  ॥  २।६४।६४६७  ॥   

  

स्तोकमल्पं वारि आतपो यथा शुष्कं करोति । ये द्रक्ष्यन्ति न ते मनुष्याः,
किं देवांशा एव  ॥  २।६४।६८७१  ॥   

  

शुक्रं मार्गगतं यथा मौढ्यादि विहाय स्वोच्चमार्गगतं शुक्रमिवेत्यर्थ इति
तीर्थः । कतकस्तु-- "शुक्रं मार्गगतं यथा" इति पाठः,
हस्तात्पञ्जराद्वान्यदेशगतं पुनश्च मार्गं यथास्थानं गतं प्राप्तं शुक्रं
क्रीडाशुकमिवेत्यर्थ इत्याह । चित्तमोहेन दुःखातिशयप्राप्तमूर्छया
सीदतेतरामतिशयेन शीर्यतीव  ॥  २।६४।७२  ॥   

  

वेदये जानामि संयुक्तानिन्द्रियसंयुक्तान् संरक्ता भस्मतां प्राप्ता यथा
दीपस्य रश्मयो विपद्यन्ते तथेन्द्रियाणीत्यर्थः  ॥  २।६४।७३  ॥   

  

संसाधयति नाशयति  ॥  २।६४।७४७८  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे चतुःषष्ठितमः सर्गः  ॥  २।६४  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/05-dasharatha-mRtyuH/064_dasharathamRtiH.md">
<details><summary><h3>द्राविडपाठः ...{Loading}...</h3></summary>



  
वधमप्रतिरूपं तु महर्षेस्तस्य राघवः।  
विलपन्नेव धर्मात्मा कौसल्यां पुनरब्रवीत् ॥ 2.64.1 ॥   
तदज्ञानान्महत्पापं कृत्वाहं सङ्कुलेन्द्रियः।  
एकस्त्वचिन्तयं बुद्ध्या कथं नु सुकृतं भवेत् ॥ 2.64.2 ॥   
ततस्तं घटमादाय पूर्णं परमवारिणा।  
आश्रमं तमहं प्राप्य यथाख्यातपथं गतः ॥ 2.64.3 ॥   
तत्राहं दुर्बलावन्धौ वृद्धावपरिणायकौ।  
अपश्यं तस्य पितरौ लूनपक्षाविव द्विजौ ॥ 2.64.4 ॥   
तन्निमित्ताभिरासीनौ कथाभिरपरिक्रमौ।  
तामाशां मत्कृते हीनावुदासीनावनाथवत् ॥ 2.64.5 ॥   
शोकोपहतचित्तश्च भयसन्त्रस्तचेतनः।  
तच्चाश्रमपदं गत्वा भूयः शोकमहं गतः ॥ 2.64.6 ॥   
पदशब्दं तु मे श्रुत्वा मुनिर्वाक्यमभाषत।  
किं चिरायसि मे पुत्र पानीयं क्षिप्रमानय ॥ 2.64.7 ॥   
यन्निमित्तमिदं तात सलिले क्रीडितं त्वया।  
उत्कण्ठिता ते मातेयं प्रविश क्षिप्रमाश्रमम् ॥ 2.64.8 ॥   
यद्व्यलीकं कृतं पुत्र मात्रा ते यदि वा मया।  
न तन्मनसि कर्तव्यं त्वया तात तपस्विना ॥ 2.64.9 ॥   
त्वं गतिस्त्वगतीनां च चक्षुस्त्वं हीनचक्षुषाम्।  
समासक्तास्त्वयि प्राणाः किं त्वं नो नाभिभाषसे ॥ 2.64.10 ॥   
मुनिमव्यक्तया वाचा तमहं सज्जमानया।  
हीनव्यञ्जनया प्रेक्ष्य भीतोभीत इवाब्रवम् ॥ 2.64.11 ॥   
मनसः कर्मचेष्टाभिरभिसंस्तभ्य वाग्बलम्।  
आचचक्षे त्वहं तस्मै पुत्रव्यसनजं भयम् ॥ 2.64.12 ॥   
क्षत्ित्रयोऽहं दशरथो नाहं पुत्त्रो महात्मनः।  
सज्जनावमतं दुःखमिदं प्राप्तं स्वकर्मजम् ॥ 2.64.13 ॥   
भगवंश्चापहस्तोऽहं सरयूतीरमागतः।  
जिघांसुः श्वापदं कञ्चिन्निपाने चागतं गजम् ॥ 2.64.14 ॥   
तत्र श्रुतो मया शब्दो जले कुम्भस्य पूर्यतः।  
द्विपोऽयमिति मत्वाऽयं बाणेनाभिहतो मया ॥ 2.64.15 ॥   
गत्वा नद्यास्ततस्तीरमपश्यमिषुणा हृदि।  
विनिर्भिन्नं गतप्राणं शयानं भुवि तापसम् ॥ 2.64.16 ॥   
भगवन् शब्दमालक्ष्य मया गजजिघांसुना।  
विसृष्टोऽम्भसि नाराचस्ततस्ते निहतः सुतः ॥ 2.64.17 ॥   
ततस्तस्यैव वचनादुपेत्य परितप्यतः।  
स मया सहसा बाण उद्धृतो मर्मतस्तदा ॥ 2.64.18 ॥   
स चोद्धृतेन बाणेन तत्रैव स्वर्गमास्थितः।  
भवन्तौ पितरौ शोचन्नन्धाविति विलप्य च ॥ 2.64.19 ॥   
शेषमेवङ्गते यत्स्यात्तत्प्रसीदतु मे मुनिः**।  
शापोवाऽनुग्रहो वा यः कर्तव्यस्तं करोत्वित्यर्थः ॥ 2.64.20 ॥   
स तच्छ्रुत्वा वचः क्रूरं मयोक्तमघशंसिना।  
नाशकत्तीव्रमायासमकर्तुं भगवानृषिः ॥ 2.64.21 ॥   
स बाष्पपूर्ण वदनो निश्वसन् शोककर्शितः।  
मामुवाच महातेजाः कृताञ्जलिमुपस्थितम् ॥ 2.64.22 ॥   
यद्येतदशुभं कर्म न त्वं मे कथयेः स्वयम्।  
फलेन्मूर्द्धा स्म ते राजन् सद्यः शतसहस्रधा ॥ 2.64.23 ॥   
ज्ञानपूर्वं कृतः स्थानाच्च्यावयेदपि वज्रिणम्**।  
ज्ञानकृतस्तु विशेषतश्च्यावयेत्।अविलम्बो विशेषः ॥ 2.64.24 ॥   
सप्तधा तु फलेन्मूर्द्धा मुनौ तपसि तिष्ठति।  
ज्ञानाद्विसृजतः शस्त्रं तादृशे ब्रह्मवादिनि ॥ 2.64.25 ॥   
अपि ह्यद्य कुलं न स्यादिक्ष्वाकूणां कुतो भवान्।* कुलं न स्यात् भवान् कुतः स्यात् जीवेत्, इति मामुवाचेत्यन्वयः ॥ 2.64.26 ॥   
नय नौ नृपतं देशमिति मां चाभ्यभाषत।  
अद्य तं द्रष्टुमिच्छावः पुत्रं पश्चिमदर्शनम् ॥ 2.64.27 ॥   
रुधिरेणावसिक्ताङ्गं प्रकीर्णाजिनवाससम्।  
शयानं भुवि निस्सञ्ज्ञं धर्मराजवशङ्गतम् ॥ 2.64.28 ॥   
अथाहमेकस्तं देशं नीत्वा तौ भृशदुःखितौ।  
अस्पर्शयमहं पुत्रं तु मुनिं सह भार्यया ॥ 2.64.29 ॥   
तौ पुत्रमात्मनः स्पृष्ट्वा तमासाद्य तपस्विनौ।  
निपेततुः शरीरेऽस्य पिता चास्येदमब्रवीत् ॥ 2.64.30 ॥   
नाभिवादयसे माऽद्य न च मामभिभाषसे।  
किं नु शेषे च भूमौ त्वं वत्स किं कुपितो ह्यसि ॥ 2.64.31 ॥   
न त्वहं ते प्रियः पुत्र मातरं पश्य धार्मिक।  
किन्नु नालिङ्गसे पुत्र सुकुमार वचो वद ॥ 2.64.32 ॥   
कस्य वाऽपररात्रेऽहं श्रोष्यामि हृदयङ्गमम्।  
अधीयानस्य मधुरं शास्त्रं वान्यद्विशेषतः ॥ 2.64.33 ॥   
को मां सन्ध्यामुपास्यैव स्नात्वा हुतहुताशनः।  
श्लाघयिष्यत्युपासीनः पुत्रशोकभयार्दितम् ॥ 2.64.34 ॥   
कन्दमूलफलं हृत्वा को मां प्रियमिवातिथिम्।  
भोजयिष्यत्यकर्मण्यमप्रग्रहमनायकम् ॥ 2.64.35 ॥   
इमामन्धां च वृद्धां च मातरं ते तपस्विनीम्।  
कथं वत्स भरिष्यामि कृपणां पुत्रगर्धिनीम् ॥ 2.64.36 ॥   
तिष्ठ मां मागमः पुत्र यमस्य सदनं प्रति।  
श्वो मया सह गन्तासि जनन्या च समेधितः ॥ 2.64.37 ॥   
उभावपि च शोकार्तावनाथौ कृपणो वने।  
क्षिप्रमेव गमिष्यावस्त्वयाऽहीनौ यमक्षयम् ॥ 2.64.38 ॥   
ततो वैवस्वतं दृष्ट्वा तं प्रवक्ष्यामि भारतीम्।  
क्षमतां धर्मराजो मे बिभृयात्पितरावयम् ॥ 2.64.39 ॥   
दातुमर्हति धर्मात्मा लोकपालो महायशाः।  
ईदृशस्य ममाक्षय्यामेकामभयदक्षिणाम् ॥ 2.64.40 ॥   
अपापोऽसि यदा पुत्र निहतः पापकर्मणा।  
तेन सत्येन गच्छाशु ये लोकाः शस्त्रयोधिनाम् ॥ 2.64.41 ॥   
यान्ति शूरा गतिं यां च सङ्ग्रामेष्वनिवर्तिनः।  
हतास्त्वभिमुखाः पुत्र गतिं तां परमां व्रज ॥ 2.64.42 ॥   
यां गतिं सगरः शैब्यो दिलीपो जनमेजयः।  
नहुषो धुन्धुमारश्च प्राप्तास्तां गच्छ पुत्रक ॥ 2.64.43 ॥   
या गतिः सर्वसाधूनां स्वाध्यायात्तपसा च या।  
या भूमिदस्याहिताग्नेरेकपत्नीव्रतस्य च ॥ 2.64.44 ॥   
गोसहस्रप्रदातॄणां या या गुरुभृतामपि।  
देहन्यासकृतां या च तां गतिं गच्छ पुत्रक ॥ 2.64.45 ॥   
न हि त्वस्मिन् कुले जातो गच्छत्यकुशलां गतिम्।  
स तु यास्यति येन त्वं निहतो मम बान्धवः ॥ 2.64.46 ॥   
एवं स कृपणं तत्र पर्यदेवयतासकृत्।  
ततोऽस्मै कर्तुमुदकं प्रवृत्तः सह भार्यया ॥ 2.64.47 ॥   
स तु दिव्येन रूपेण मुनिपुत्रः स्वकर्मभिः।  
स्वर्गमध्यारुहत् क्षिप्रं शक्रेण सह धर्मवित् ॥ 2.64.48 ॥   
आबभाषे च तौ वृद्धौ सह शक्रेण तापसः।  
आश्वास्य च मुहूर्तं तु पितरौ वाक्यमब्रवीत् ॥ 2.64.49 ॥   
स्थानमस्मि महत्प्राप्तो भवतोः परिचारणात्।  
भवन्तावपि च क्षिप्रं मम मूलमुपैष्यतः ॥ 2.64.50 ॥   
एवमुक्त्वा तु दिव्येन विमानेन वपुष्मता।  
आरुरोह दिवं क्षिप्रं मुनिपुत्रो जितेन्द्रियः ॥ 2.64.51 ॥   
स कृत्वा तूदकं तूर्णं तापसः सह भार्यया।  
मामुवाच महातेजाः कृताञ्जलिमुपस्थितम् ॥ 2.64.52 ॥   
अद्यैव जहि मां राजन् मरणे नास्ति मे व्यथा।  
यच्छरेणैकपुत्रं मां त्वमकार्षीरपुत्रकम् ॥ 2.64.53 ॥   
त्वया तु यदविज्ञानान्निहतो मे सुतः शुचिः।  
तेन त्वामभिशप्स्यामि सुदुःखमतिदारुणम् ॥ 2.64.54 ॥   
पुत्रव्यसनजं दुःखं यदेतन्मम साम्प्रतम्।  
एवं त्वं पुत्रशोकेन राजन् कालं करिष्यसि ॥ 2.64.55 ॥   
अज्ञानात्तु हतो यस्मात् क्षत्ित्रयेण त्वया मुनिः।  
तस्मात्त्वां नाविशत्याशु ब्रह्महत्या नराधिप ॥ 2.64.56 ॥   
त्वामप्ये तादृशो भावः क्षिप्रमेव गमिष्यति।  
जीवितान्तकरो घोरो दातारमिव दक्षिणा ॥ 2.64.57 ॥   
एवं शापं मयि न्यस्य विलप्य करुणं बहु।  
चितामारोप्य देहं तन्मिथुनं स्वर्गमभ्ययात् ॥ 2.64.58 ॥   
तदेतच्चिन्तयानेन स्मृतं पापं मया स्वयम्।  
तदा बाल्यात् कृतं देवि शब्दवेध्यनुकर्षिणा ॥ 2.64.59 ॥   
तस्यायं कर्मणो देवि विपाकः समुपस्थितः।  
अपथ्यैः सह सम्भुक्तो व्याधिमन्नरसो यथा ॥ 2.64.60 ॥   
तस्मान्मामागतं भद्रे तस्योदारस्य तद्वचः।  
*यदहं पुत्रशोकेन सन्त्यक्ष्याम्यद्य जीवितम् ॥ 2.64.61 ॥   
चक्षुर्भ्यां त्वां न पश्यामि कौसल्ये साधु मा स्पृश।  
इत्युक्त्वा स रुदंस्त्रस्तो भार्यामाह च भूमिपः ॥ 2.64.62 ॥   
सदृशं तत्तु तस्यैव यदनेन कृतं मयि**।  
सदृशं तत्तु तस्यैव यदनेन कृतं मयि।इति क्रमः ॥ 2.64.63 ॥   
दुर्वृत्तमपि कः पुत्रं त्यजेद्भुवि विचक्षणः।  
कश्च प्रव्राज्यमानो वा नासूयेत्पितरं सुतः ॥ 2.64.64 ॥   
यदि मां संस्पृशेद्रामः सकृदद्य लभेत वा।  
यमक्षयमनुप्राप्ता द्रक्ष्यन्ति नहि मानवाः ॥ 2.64.65 ॥   
चक्षुषा त्वां न पश्यामि स्मृतिर्मम विलुप्यते।  
दूता वैवस्वतस्यैते कौसल्ये त्वरयन्ति माम् ॥ 2.64.66 ॥   
अतस्तु किं दुःखतरं यदहं जीवितक्षये।  
नहि पश्यामि धर्मज्ञं रामं सत्यपराक्रमम् ॥ 2.64.67 ॥   
तस्यादर्शनजः शोकः सुतस्याप्रतिकर्मणः।  
उच्छोषयति मे प्राणान् वारिस्तोकमिवातपः ॥ 2.64.68 ॥   
न ते मनुष्यादेवास्ते ये चारुशुभकुण्डलम्।  
मुखं द्रक्ष्यन्ति रामस्य वर्षे पञ्चदशे पुनः ॥ 2.64.69 ॥   
पद्मपत्रेक्षणं सुभ्रु सुदंष्ट्रं चारुनासिकम्।  
धन्या द्रक्ष्यन्ति रामस्य ताराधिपनिभं मुखम् ॥ 2.64.70 ॥   
सदृशं शारदस्येन्दोः फुल्लस्य कमलस्य च।  
सुगन्धि मम नाथस्य धन्या द्रक्ष्यन्ति तन्मुखम् ॥ 2.64.71 ॥   
निवृत्तवनवासं तमयोध्यां पुनरागतम्।  
द्रक्ष्यन्ति सुखिनो रामं शुक्रं मार्गगतं यथा ॥ 2.64.72 ॥   
कौसल्ये चित्तमोहेन हृदयं सीदतीव मे।  
वेदये न च संयुक्तान् शब्दस्पर्शरसानहम् ॥ 2.64.73 ॥   
चित्तनाशाद्विपद्यन्ते सर्वाण्येवेन्द्रियाणि मे।  
क्षीणस्नेहस्य दीपस्य संसक्ता रश्मयो यथा ॥ 2.64.74 ॥   
अयमात्मभवः शोको मामनाथमचेतनम्।  
संसादयति वेगेन यथा कूलं नदीरयः ॥ 2.64.75 ॥   
हा राघव महाबाहो हा ममायासनाशन।  
हा पितृप्रिय मे नाथ हाद्य क्वासि गतः सुत ॥ 2.64.76 ॥   
हा कौसल्ये नशिष्यामि हा सुमित्रे तपस्विनि।  
हा नृशंसे ममामित्रे कैकेयि कुलपांसनि ॥ 2.64.77 ॥   
इति रामस्य मातुश्च सुमित्रायाश्च सन्निधौ।  
राजा दशरथः शोचञ्जीवितान्मुपागमत् ॥ 2.64.78 ॥   
यदा तु दीनं कथयन्नराधिपः प्रियस्य पुत्रस्य विवासनातुरः।  
गतेऽर्धरात्रे भृशदुःखपीडितस्तदा जहौ प्राणमुदारदर्शनः ॥ 2.64.79 ॥   

</details>
</div>
