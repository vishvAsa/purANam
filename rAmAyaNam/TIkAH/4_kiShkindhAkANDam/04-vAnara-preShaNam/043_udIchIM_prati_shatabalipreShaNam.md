+++
title = "०४३ उदीचीं प्रति शतबलिप्रेषणम्"
title_english = "043 Sugreeva sends troops to north"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-043-Udeecheem_Prathi_Shathavali_Preshanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/04-vAnara-preShaNam/043_udIchIM_prati_shatabalipreShaNam.md">
<details><summary><h3>IITK ...{Loading}...</h3></summary>

Sugriva sends the next contingent in the northern direction towards the
Himalayas -- countries and places in the north described.



#### श्लोकः
##### मूलम्
ततस्सन्दिश्य सुग्रीवश्श्वशुरं पश्चिमां दिशम्।  
वीरं शतवलिं नाम वानरं वानरर्षभः॥4.43.1॥

##### शब्दार्थः
वानरर्षभः bull among monkeys, सुग्रीवः Sugriva, श्वशुरम् to fatherinlaw, पश्चिमां दिशम् western side, सन्दिश्य having assigned, ततः then, नाम called, वीरम् troop leader, वानरम् of monkeys, शतवलिं Satavali.

##### आङ्ग्लानुवादः
Sugriva, the bull among monkeys, having sent his fatherinlaw in the western direction, said to Satavali, troop leader of the monkeysः



#### श्लोकः
##### मूलम्
उवाच राजा धर्मज्ञस्सर्ववानरसत्तमम्।  
वाक्यमात्म हितं चैव रामस्य च हितं तथा॥4.43.2॥

##### शब्दार्थः
राजा king, धर्मज्ञः knower of dharma, सर्ववानरसत्तमः foremost among all the monkeys, तथा in that way, आत्महितं च एव for his own welfare, रामस्य च and Rama's also, हितम् good, वाक्यम् these words, उवाच spoke.

##### आङ्ग्लानुवादः
'Righteous king Sugriva said to the foremost among the monkeys, Satavali what would help his cause as well as the cause of Ramaः



#### श्लोकः
##### मूलम्
वृतश्शतसहस्रेण त्वद्विधानां वनौकसाम्।  
वैवस्वतसुतैस्सार्धं प्रतिष्ठस्व स्वमन्त्रिभिः॥4.43.3॥

##### शब्दार्थः
त्वद्विधानाम् like you, वनौकसाम् the foresters, शतसहस्रेण a hundred thousand, वृतः take, स्वमन्त्रिभिः with ministers also, वैवस्वतसुतैस्सार्धम् along with the sons of the Sungod, प्रतिष्ठस्व  get going.

##### आङ्ग्लानुवादः
'Take like you a hundred thousand courageous heroes, your ministers and the sons of Vaivasvata. And begin your expedition.



#### श्लोकः
##### मूलम्
दिशं ह्युदीचीं विक्रान्तां हिमशैलावतंसकाम्।  
सर्वतः परिमार्गध्वं रामपत्नीमनिन्दिताम्॥4.43.4॥

##### शब्दार्थः
विक्रान्तां mighty, हिमशैलावतंसकाम् having Himavan as its earring, उदीचीं दिशम् in the northern direction, अनिन्दिताम् blameless, रामपत्नीम् Rama's spouse, सर्वतः all over, परिमार्गध्वम् search for.

##### आङ्ग्लानुवादः
'Look all over the northern direction adorned with mighty Himavan as its earring, for the spouse of blameless Rama



#### श्लोकः
##### मूलम्
अस्मिन्कार्येविनिर्वृत्ते कृते दाशरथेः प्रिये।  
ऋणान्मुक्ता भविष्यामः कृतार्थार्थविदां वराः॥4.43.5॥

##### शब्दार्थः
कृतार्थविदां वराः successful in our endeavour, अस्मिन् in this, कार्ये in this work, विनिवृत्ते returned, दाशरथेः Dasarathi's, प्रिये कृते when the task dear to him is done, ऋणान् from the debt, मुक्ताः redeemed, कृतार्थाः sucessful, भविष्यामः we will be.

##### आङ्ग्लानुवादः
'We should be succeessful in our endeavour when we have completed the task dear to Rama. We will be redeemed of our debt to him.



#### श्लोकः
##### मूलम्
कृतं हि प्रियमस्माकं राघवेण महात्मना।  
तस्य चेत्प्रतिकारोऽस्ति सफलं जीवितं भवेत्॥4.43.6॥

##### शब्दार्थः
महात्मना highsouled, राघवेण by Rama, अस्माकम् for us, प्रियम् dear, कृतं हि is done, तस्य for that, प्रतिकारः a help in return, अस्ति चेत् if there is anything, जीवितम् life, सफलम् sucessful, भवेत् will be(blessed).

##### आङ्ग्लानुवादः
'Highsouled Rama has done a great service to us earlier. We will be blessed if we are  
successful in helping Rama in return.



#### श्लोकः
##### मूलम्
अर्थिनः कार्यनिर्वृत्तिमकर्तुरपि यश्चरेत्।  
तस्य स्यात्सफलं जन्म किं पुनः पूर्वकारिणः॥4.43.7॥

##### शब्दार्थः
यः whoever, अकर्तुरपि who has not helped, अर्थिनः by a needy man, कार्यनिर्वृत्तिम् fulfilling the task, चरेत् if one takes up, तस्य his, जन्म life, सफलं स्यात् will be fruitful, पूर्वकारिणः one who has helped earlier, किं पुनः what to say.

##### आङ्ग्लानुवादः
'Our life becomes fruitful when we help a person who was not helped us. What to speak of returning the help one has rendered.



#### श्लोकः
##### मूलम्
एतां बुद्धिमवस्थाय दृश्यते जानकी यथा।  
तथा भवद्भिः कर्तव्यमस्मत्प्रियहितैषिभिः॥4.43.8॥

##### शब्दार्थः
एताम् such, बुद्धिम् mind, अवस्थाय after taking such a stand, अस्मत्प्रियहितैषिभिः by our well wishers, भवद्भिः by you, जानकी Janaki, यथा in such a way, दृश्यते is seen, तथा like that, कर्तव्यम् should be done.

##### आङ्ग्लानुवादः
'Keeping this in mind, you, as my wellwishers, should act in a way Janaki can be traced.



#### श्लोकः
##### मूलम्
अयं हि सर्वभूतानां मान्यस्तु नरसत्तमः।  
अस्मासु चागतः प्रीती रामः परपुरञ्जयः॥4.43.9॥

##### शब्दार्थः
अयम् this, नरसत्तमः king, परपुरञ्जयः  who can conquer the capitals of enemies, रामः Rama, सर्वभूतानाम् for all beings, मान्यः revered, अस्मासु at us also, प्रीतिं गतः he loves.

##### आङ्ग्लानुवादः
'This Rama who can conquer the capitals of enemies is great. He loves and is loved by all living beings including ourselves.



#### श्लोकः
##### मूलम्
इमानि वनदुर्गाणि नद्यश्शैलान्तराणि च।  
भवन्तः परिमार्गन्तु बुद्धिविक्रमसम्पदा॥4.43.10॥

##### शब्दार्थः
भवन्तः by your, बुद्धिविक्रमसम्पदा rich wisdom and valour, इमानि these, वनदुर्गाणि inacessible forests, नद्यः rivers, शैलान्तराणि च mountain ranges,परिमार्गन्तु search.

##### आङ्ग्लानुवादः
'You are rich in wisdom and valour. You should search for Sita everywhere including inaccessible forests and mountain ranges.



#### श्लोकः
##### मूलम्
तत्र म्लेच्छान्पुलिन्दांश्च शूरसेनांस्तथैव च।  
प्रस्थलान्भरतांश्चैव कुरूंश्च सह मद्रकैः॥4.43.11॥  
काम्बोजान्यवनां श्चैव शकानारट्टकानपि।  
बाह्लीकानृषिकां श्चैव पौरवानथ टङ्कणान्॥4.43.12॥  
चीनान्परमचीनांश्च नीहारांश्च पुनः पुनः।  
अन्विष्यदरदांश्चैव हिमवन्तं तथैव च॥4.43.13॥

##### शब्दार्थः
तत्र there, म्लेच्छान् Mlechhas, पुलिन्दांश्च Pulindas, तथैव च so also, शूरसेनान् Surasenas, प्रस्थलान् Prasthalas, भरतांश्चैव Bharatas, मद्रकै सह along with Madrakas, कुरूंश्च and also Kurus, काम्बोजान्यवनांश्चैव Kambojas and Yavanas, शकान् Shakas, आरट्टकानपि च Arattakas, बाह्लीकान् Bahlikas, ऋषिकांश्चैव Rishikas, पौरवान् Pauravas, अथ and then, टङ्कणान्  Tankanas, चीनान् Cheenas, परमचीनांश्च in Paramacheena, नीहारांश्च Niharas, दरदांश्चैव Daradas also, पुनःपुनः again and again, अन्विष्य  searching, हिमवन्तम्  Himavanta, विचिन्वथ search.

##### आङ्ग्लानुवादः
'Search in the countries of Mlechas, Pulindas, Surasenas, Prasthalas, Bharatas, Madrakas, Kurus, Kambojas and even Yavanas, Shakas, Rattakas, Bahlikas, Rishikas, Pauravas, Tankanas, Cheenas, Paramacheenas, Niharas, Daradas and in the Himalaya mountains again and again in order to find her.



#### श्लोकः
##### मूलम्
लोध्रपद्मकषण्डेषु देवदारुवनेषु च।  
रावणस्सह वैदेह्या मार्गितव्यस्ततस्ततः॥4.43.14॥

##### शब्दार्थः
लोध्रपद्मकषण्डेषु in the thickets of Lodhra and lotuses, देवदारुवनेषु च and in the woods of Devadaru, रावणः Ravana, ततस्ततः everywhere, वैदेह्या सह Vaidehi, मार्गितव्यः explore.

##### आङ्ग्लानुवादः
'There you should explore the dwelling of Ravana and Vaidehi, in the thickets of lodhra and lotuses and in the woods of devadaru.



#### श्लोकः
##### मूलम्
ततस्सोमाश्रमं गत्वा देवगन्धर्वसेवितम्।  
कालं नाम महासानुं पर्वतं तु गमिष्यथ॥4.43.15॥

##### शब्दार्थः
ततः then, देवगन्धर्वसेवितम् inhabited by gods and gandharvas, सोमाश्रमम् hermitage of Soma, गत्वा after visiting, महासानुम् great slopes, कालं नाम named Kala, पर्वतं तु the mountain also, गमिष्यथ go and explore.

##### आङ्ग्लानुवादः
'Then go and explore the hermitage of Soma inhabited by gods and gandharvas and also the great summits of mount Kala.



#### श्लोकः
##### मूलम्
महत्सु तस्य शैलस्य निर्दरेषु गुहासु च।  
विचिनुध्वं महाभागां रामपत्नींततस्ततः॥4.43.16॥

##### शब्दार्थः
तस्य that mountain's, महत्सु mighty one's, शैलस्य mountain's, निर्दरेषु in caverns, गुहासु च in caves as well, महाभागाम् great lady, ततस्ततः everywhere, रामपत्नीम् Rama's wife, विचिनुध्वं  search for.

##### आङ्ग्लानुवादः
'Look for that great lady, Rama's consort, in the big caves and caverns all over the mountain.



#### श्लोकः
##### मूलम्
तमतिक्रम्य शैलेन्द्रं हेमगर्भं महागिरिम्।  
ततस्सुदर्शनं नाम गन्तुमर्हथ पर्वतम्॥4.43.17॥

##### शब्दार्थः
हेमगर्भम् filled with gold, शैलेन्द्रम् lord of mountain, तम् that, महागिरिम् great mountain, अतिक्रम्य after passing , ततः then, सुदर्शनं नाम called Sudarsana, पर्वतम् mountain, गन्तुम् to go, अर्हथ it is proper for you.

##### आङ्ग्लानुवादः
'Crossing this lord of hills filled with gold, you should reach the great mountain called Sudarsana.



#### श्लोकः
##### मूलम्
ततो देवसखो नाम पर्वतः पतगालयः।  
नानापक्षिगणाकीर्णो विविधद्रुमभूषितः॥4.43.18॥

##### शब्दार्थः
ततः from there, पतगालयः nests of birds, नानापक्षिगणाकीर्णः full of different kinds of birds, विविधद्रुमभूषितः adorned with different kinds of trees, देवसखो नाम Devasakha by name, पर्वतः mountain.

##### आङ्ग्लानुवादः
'Then proceed to mount Devasakha inhabited by a variety of birds adorning the trees.



#### श्लोकः
##### मूलम्
तस्य काननषण्डेषु निर्घरेषु गुहासु च।  
रावणस्सह वैदेह्या मार्गितव्यस्ततस्ततः॥4.43.19॥

##### शब्दार्थः
तस्य its, काननषण्डेषु in the thickets, निर्घरेषु near mountain streams, गुहासु च in caves, रावणः Ravana, वैदेह्यासह and Vaidehi, ततस्ततः everywhere, मार्गितव्यः should be searched.

##### आङ्ग्लानुवादः
'You should search for Ravana as well as Vaidehi everywhere in the thickets of that hill, near the mountain streams and also in caves.



#### श्लोकः
##### मूलम्
तमतिक्रम्य चाकाशं सर्वतश्शतयोजनम्।  
अपर्वतनदीवृक्षं सर्वसत्त्वविवर्जितम्॥4.43.20॥

##### शब्दार्थः
तम् those, अतिक्रम्य after passing, अपर्वतनदीवृक्षम् a location without mountains, rivers and trees, सर्वसत्त्ववर्जितम् a desolate place without trace of life, सर्वतः all over, शतयोजनम् hundred yojanas, आकाशम् vacant space.

##### आङ्ग्लानुवादः
'Beyond, there is a desolate place of hundred yojanas with no trace of life, no mountains, no trees, no rivers.



#### श्लोकः
##### मूलम्
तं तु शीघ्रमतिक्रम्य कान्तारं रोमहर्षणम्।  
कैलासं पाण्डुरं शैलं प्राप्य हृष्टा भविष्यथ॥4.43.21॥

##### शब्दार्थः
कान्तारम् fearsome, रोमहर्षणम् horripilating, तम् that, शीघ्रम् quickly, अतिक्रम्य after crossing, पाण्डुरम् pale white, कैलासम् Kailasa, प्राप्य on reaching, शैलम् mountain, हृष्टाः happy, भविष्यथ you will be.

##### आङ्ग्लानुवादः
'Crossing that horripilating, desolate place quickly, you will be happy to reach the snowy Kailasa mountain.



#### श्लोकः
##### मूलम्
तत्र पाण्डुरमेघाभं जाम्बूनदपरिष्कृतम्।  
कुबेरभवनं रम्यं निर्मितं विश्वकर्मणा॥4.43.22॥

##### शब्दार्थः
तत्र there, विश्वकर्मणा by Visvakarma, निर्मितम् built, पाण्डुरमेघाभम् like pale white cloud, जाम्बूनदपरिष्कृतम् embellished with gold, रम्यम् exquisite, कुबेरभवनम् mansion of Kubera.

##### आङ्ग्लानुवादः
'There is an exquisite mansion of Kubera built by Visvakarma which, embellished with gold, looks like a pale white cloud.



#### श्लोकः
##### मूलम्
विशाला नलिनी यत्र प्रभूतकमलोत्पला।  
हंसकारण्डवाकीर्णाप्सरोगणसेविता॥4.43.23॥

##### शब्दार्थः
यत्र where, प्रभूतकमलोत्पला with many lotuses and lilies, हंसकारण्डवाकीर्णा inhabited by swans and ducks, अप्सरोगणसेविता frequented by groups of apasaras, विशाला large, नलिनी lotus pond.

##### आङ्ग्लानुवादः
'There is a large lotus pond with many lotuses and lilies, inhabited by swans and ducks and frequented by groups of apasaras.



#### श्लोकः
##### मूलम्
तत्र वैश्रवणो राजा सर्वभूतनमस्कृतः।  
धनदो रमते श्रीमान्गुह्यकैस्सह यक्षराट्॥4.43.24॥

##### शब्दार्थः
तत्र there, वैश्रवणः Vaisravana, राजा king, सर्वभूतनमस्कृतः worshipped by all beings, यक्षराट् Yaksha king, श्रीमान् prosperous, धनदः Kubera, गुह्यकैः सह along with Guhyakas, रमते enjoying.

##### आङ्ग्लानुवादः
'Kubera, son of Vaisravana, a prosperous king of the yakshas (demigods) worshipped by all beings dwells there with Guhyakas.



#### श्लोकः
##### मूलम्
तस्य चन्द्रनिकाशेषु पर्वतेषु गुहासु च।  
रावणः सह वैदेह्या मार्गितव्यस्ततस्ततः॥4.43.25॥

##### शब्दार्थः
तस्य its, चन्द्रनिकाशेषु of the colour of the Moon, पर्वतेषु in mountains, गुहासु च and caves, ततस्ततः here and there, वैदेह्या सह with Vaidehi, रावणः Ravana, मार्गितव्यः you may look for.

##### आङ्ग्लानुवादः
'Look for Vaidehi and Ravana all over the caves and mountains of Kilasa of the colour of the moon.



#### श्लोकः
##### मूलम्
क्रौञ्चं तु गिरिमासाद्य बिलं तस्य सुदुर्गमम्।  
अप्रमत्तैः प्रवेष्टव्यं दुष्प्रवेशं हि तत्स्मृतम्॥4.43.26॥

##### शब्दार्थः
क्रौञ्चं गिरिम् mountain Krauncha, आसाद्य after reaching, सुदुर्गमम् most diffficult place to access, तस्य बिलम् its entrance, अप्रमत्तैःcarefully, प्रवेष्टव्यम् you may enter, तत् that, दुष्प्रवेशम् difficult to enter, स्मृतम् हि it is stated.

##### आङ्ग्लानुवादः
'Therefrom proceed to mount krauncha mountain and enter carefully its cave which is reportedly difficult to access.



#### श्लोकः
##### मूलम्
वसन्ति हि महात्मानस्तत्र सूर्यसमप्रभाः।  
देवैरप्यर्चितास् सम्यग्देवरूपा महर्षयः॥4.43.27॥

##### शब्दार्थः
तत्र there (in krauncha caves), सूर्यसमप्रभाः radiant like the Sun, देवैः अपि even by the gods, अर्चिताः worshipped, देवरूपाः  form of gods, महात्मानः highsouled, महर्षयः ascetics, सम्यक् properly, वसन्ति हि live there.

##### आङ्ग्लानुवादः
'Great ascetics live there. Worshipped even by the gods, these highsouled godlike ascetics shine like the very Sun.



#### श्लोकः
##### मूलम्
क्रौञ्चस्य तु गुहाश्चान्यास् सानूनिशिखराणि च।  
निर्दराश्च नितम्बाश्च विचेतव्या स्ततस्ततः॥4.43.28॥  
कौञ्चस्य शिखरं चापि निरीक्ष्य च ततस्ततः।

##### शब्दार्थः
क्रौञ्चस्य Krauncha's, शिखरं चापि peak also, ततस्ततः all over, निरीक्ष्य after observing, क्रौञ्चस्य Krauncha's, अन्याः other, गुहाश्च caves also, सानूनि summits, शिखराणि च peaks, निर्दराश्च and caverns also, नितम्बाश्च ridges, ततस्ततः everywhere, विचेतव्याः search.

##### आङ्ग्लानुवादः
'Ransack the peaks of Krauncha, its caves, caverns and ridges.



#### श्लोकः
##### मूलम्
अवृक्षं कामशैलं च मानसं विहगालयम्।  
न गतिस्तत्र भूतानां देवदानव रक्षसाम्॥4.43.29॥

##### शब्दार्थः
अवृक्षम् without trees, विहगालयम् abode of birds, मानसम् Manasa, कामशैलम् mountain Kama, तत्र there, भूतानाम् for all living beings, गतिः access, न not, देवदानव gods, demons, रक्षसां च rakshas, न not.

##### आङ्ग्लानुवादः
'There is a mountain region known as Kama, and Manasa where there are no trees. It is a bird sanctuary. Not only living beings, even gods, demons and rakshas have no access to that place.



#### श्लोकः
##### मूलम्
स च सर्वैर्विचेतव्यस्ससानुप्रस्थभूधरः।  
क्रौञ्चं गिरिमतिक्रम्य मैनाको नाम पर्वतः॥4.43.30॥

##### शब्दार्थः
ससानुप्रस्थभूधरः the mountain including its plain lands and ridges, सः that mountain, सर्वैः by all of you, विचेतव्यः it has to be searched, क्रौञ्चं गिरिम् Krauncha mountain, अतिक्रम्य after passing, मैनाको नाम called Mainaka, पर्वतः mountain.

##### आङ्ग्लानुवादः
'Beyond mount Krauncha you will find Mainaka. All of you should search for Sita in the plain lands and the ridges of the mountain.



#### श्लोकः
##### मूलम्
मयस्य भवनं यत्र दानवस्य स्वयं कृतम्॥4.43.31॥  
मैनाकस्तु विचेतव्यस् ससानुप्रस्थकन्दरः।  
स्त्रीणामश्वमुखीनां तु निकेतास्तत्र तत्र तु॥4.43.32॥

##### शब्दार्थः
यत्र there, दानवस्य demon's, मयस्य Maya's, स्वयं कृतम् built personally by him, भवनम् mansion, ससानुप्रस्थकन्दरः with table lands and deep caves, मैनाकः Mainaka, विचेतव्यः you may look, तत्र तत्र here and there, अश्वमुखीनां स्त्रीणाम् of kinnera women with horseface, निकेताः residences.

##### आङ्ग्लानुवादः
'There on Mainaka a demon, called Maya has built a mansion all by himself. Try to look in the plain lands, ridges and deep caves of Mainaka and in the residences of kinnera women with faces of horses.



#### श्लोकः
##### मूलम्
तं देशं समतिक्रम्य आश्रमं सिद्धसेवितम्।  
सिद्धा वैखानसास्तत्र वालखिल्याश्च तापसाः॥4.43.33॥

##### शब्दार्थः
तं देशम् that place, समतिक्रम्य after passing, सिद्धसेवितम् inhabited by siddhas, आश्रमम् hermitage, तत्र there, सिद्धाः siddhas, वैखानसाः vaikhanasas, तापसाः ascetics, वालखिल्याश्च and Valakilyas.

##### आङ्ग्लानुवादः
'On passing that place, you will come across a hermitage inhabited by siddhas and ascetics, Vaikhanasas and Valakilyas.



#### श्लोकः
##### मूलम्
वन्द्यास्ते तु तपस्सिद्धास्तपसा वीतकल्मषाः।  
प्रष्टव्या चापि सीतायाः प्रवृत्तिर्विनयान्वितैः॥4.43.34॥

##### शब्दार्थः
ते they, तपस्सिद्धाः accomplished ascetics, तपसा with penance, वीतकल्मषाः free of sins, वन्द्यान् those revered sires, विनयान्वितैः politely, सीतायाः about Sita, प्रवृत्तिः information, प्रष्टव्या चापि you should ask.

##### आङ्ग्लानुवादः
'They deserve  your reverence since they are accomplished ascetics.They are cleansed of sins by their penance.You should be polite when you ask them for information  about Sita.



#### श्लोकः
##### मूलम्
हेमपुष्करसञ्छन्नं तस्मिन् वैखानसं सरः।  
तरुणादित्यसङ्काशैर्हंसैर्विचरितं शुभैः॥4.43.35॥

##### शब्दार्थः
तत्र there, हेमपुष्करसञ्छन्नम् covered with golden lotuses, तरुणादित्यसङ्काशैः by those bright like the rising Sun, शुभैः auspicious, हंसैः swans, विचरितम् they move along, वैखानसम् Vykaanasam, सरः lake.

##### आङ्ग्लानुवादः




#### श्लोकः
##### मूलम्
औपवाह्यः कुबेरस्य सार्वभौम इति स्मृतः।  
गजः पर्येति तं देशं सदा सह करेणुभिः॥4.43.36॥

##### शब्दार्थः
सार्वभौमः इति called Sarvabhauma, स्मृतः he is known, कुबेरस्य Kubera's, औपवाह्याः royal mount, गजः elephant, करेणुभिः सह with female elphants, सदा ever, तं देशम् in that place, पर्येति keep roaming.

##### आङ्ग्लानुवादः




#### श्लोकः
##### मूलम्
तत्सरस्समतिक्रम्य नष्टचन्द्रदिवाकरम्।  
अनक्षत्रगणं व्योम निष्पयोदमनादितम्॥4.43.37॥

##### शब्दार्थः
तत् that, सरः pond, समतिक्रम्य beyond that, नष्टचन्द्रदिवाकरम् Sun and Moon not seen, अनक्षत्रगणम् no stars, निष्पयोदम्  no clouds  move, अनादितम् no sound heard, व्योम silent.

##### आङ्ग्लानुवादः
'If you cross that region, you will find no Sun, no Moon, no stars, no cloud, no sound.



#### श्लोकः
##### मूलम्
गभस्तिभिरिवार्कस्य स तु देशः प्रकाशते।  
विश्राम्यद्भिस्तपस्सिद्धैर्देवकल्पैः स्वयंप्रभैः॥4.43.38॥

##### शब्दार्थः
देवकल्पैः  equal to gods, स्वयंप्रभैः selfeffulgent ones, विश्राम्यद्भिः by the living, तपस्सिद्धैः perfected by austerities, सः देशः that place, अर्कस्य Sun's, गभस्तिभिरिव like the Sun rays, प्रकाशते shines.

##### आङ्ग्लानुवादः
'That (Sunless) land shines like the radiance of the Sungod with the presence of selfeffulgent ascetics who have attained perfection in penance.



#### श्लोकः
##### मूलम्
तं तु देशमतिक्रम्य शैलोदा नाम निम्नगा।  
उभयोस्तीरयोस्तस्याः कीचका नाम वेणवः॥4.43.39॥  
ते नयन्ति परं तीरं सिद्धान्प्रत्यानयन्ति च।

##### शब्दार्थः
तं तु देशम् that region, अतिक्रम्य on passing, शैलोदानाम called Sailoda, निम्नगा mountainstream, तस्याः its, उभयोः both, तीरयोः on the banks, कीचकाः नाम called Kichakas, वेणवः bamboos, ते you, सिद्धान् ascetics, परं तीरम् to the other bank, नयन्ति going, प्रत्यानयन्ति च and get back.

##### आङ्ग्लानुवादः
'Passing that region you will reach a mountain stream called Sailoda. On both the banks of the stream are bamboo groves called Kichakas. They waft the siddhas to and from the river. (Kichakas bend forward forming an arch and thus help sages to cross the river.)



#### श्लोकः
##### मूलम्
उत्तराः कुरवस्तत्र कृतपुण्यप्रतिश्रयाः॥4.43.40॥  
ततः काञ्चनपद्माभिः पद्भिनीभिः कृतोदकाः।  
नीलवैडूर्यपत्राभिर्नद्यस्तत्र सहस्रशः॥4.43.41॥  
रक्तोत्पलवनैश्चात्र मण्डिताश्च हिरण्मयैः।

##### शब्दार्थः
तत्र there, कृतपुण्यप्रतिश्रयाः those who did meritorious deeds, उत्तराः कुरवः UttaraKuru country, ततः  there, काञ्चनपद्माभिः  beds of golden lotuses, पद्भिनीभिः with lotus groves, कृतोदकाः brimming with water, नीलवैढूर्यपत्राभिः blue and green leaves, नद्यः rivers, सहस्रशः in thousands, अत्र here, हिरण्मयैः with golden ones, रक्तोत्पलवनैः with red lotuses, मण्डिताः are adorned with.

##### आङ्ग्लानुवादः
'Thereafter you will reach the country of UttaraKuru, a resort for those who have done meritorious deeds.There are lotus ponds with golden lotuses with bluish and greenish leaves.There are thousands of rivers adorned with red and night lotuses of gold.



#### श्लोकः
##### मूलम्
तरुणादित्यसङ्काशैर्भान्ति तत्र जलाशयाः॥4.43.42॥  
महार्हमणिरत्नैश्च काञ्चनप्रभकेसरैः।  
निलोत्पलवनैश्चित्रैस् स देशस् सर्वतो वृतः॥4.43.43॥  
निस्तुलाभिश्च मुक्ताभिर्मणिभिश्च महाधनैः।

##### शब्दार्थः
तत्र there, जलाशयाः tanks and lakes, तरुणादित्यसङ्काशैः glowing red like the rising Sun,  भान्ति adorned with, सः देशः in that place, सर्वतः all over, महार्हमणिरत्नैश्च with excellent leaves of the colour of precious emeralds, काञ्चनप्रभकेसरैः with filaments like golden threads, चित्रैः with wonderful, नीलोत्पलवनैः with clusters of blue lotus groves, निस्तुलाभिः with incomaparable, मुक्ताभिः with pearls, महाधनैः with very valuable, मणिभिश्च with gems also, वृतः covered.

##### आङ्ग्लानुवादः
'There are tanks and lakes filled with lotuses shining like the rising Sun with lotus leaves having the colour of precious emeralds. The lotus filaments look like golden threads. The entire place is full of blue lotus groves, exquisite pearls and other gems.



#### श्लोकः
##### मूलम्
उद्भूतपुलिनास्तत्र जातरूपैश्च निम्नगाः।  
सर्वरत्नमयैश्चित्रैरवगाढा नगोत्तमैः॥4.43.44॥  
जातरूपमयैश्चापि हुताशनसमप्रभैः।

##### शब्दार्थः
तत्र there, निम्नगाः rivers, जातरूपैः golden, उद्भूतपुलिनाः sandy banks have appeared, सर्वरत्नमयैः with all kinds of gems, चित्रैः  colourful ones, जातरूपमयैः  golden, हुताशनसमप्रभैः  glowing like fire, नगोत्तमैः  best of mountains, अवगाढाः have entered, अपि and.

##### आङ्ग्लानुवादः
'There the sandy river banks are rich with all kinds of colourful gems resplendent with the brightness of gold. Gold and gems glowing like fire in the best of mountains have entered these rivers.



#### श्लोकः
##### मूलम्
नित्यपुष्पफलास्तत्र नगाः पत्त्ररथाकुलाः॥4.43.45॥  
दिव्यगन्धरसस्पर्शाः सर्वान्कामान् स्रवन्ति च।  
नानाकाराणि वासांसि फलन्त्यन्ये नगोत्तमाः॥4.43.46॥

##### शब्दार्थः
तत्र there, नगाः trees, नित्यपुष्पफलाः always in bloom and laden with fruits, पत्त्ररथाकुलाः filled with birds, दिव्यगन्धरसस्पर्शाः with divine fragrance and feel and touch, सर्वान् all, कामान् desires, स्रवन्ति च emit, अन्ये other, नगोत्तमाः excellent trees, नानाकाराणि of different kinds, वासांसि clothes, फलन्ति provide.

##### आङ्ग्लानुवादः
'There the trees are filled with flowers and fruits in all seasons. Birds rest on them.  By their excellent fragrance, taste and smooth feel the fruits and flowers satisfy the desires of all. Some other excellent trees provide barks of various kinds which are used for cloth.



#### श्लोकः
##### मूलम्
मुक्ता वैढूर्यचित्राणि भूषणानि तथैव च।  
स्त्रीणां चाप्यनुरूपाणि पुरुषाणां तथैव च॥4.43.47॥  
सर्वर्तुसुख सेव्यानि फलन्त्यन्ये नगोत्तमाः।  
महार्हाणि विचित्राणि हैमान्यन्ये नगोत्तमाः॥4.43.48॥

##### शब्दार्थः
अन्ये others, नगोत्तमाः excellent trees, अपि also, स्त्रीणाम् for women, तथैव च similarly, पुरुषाणाम् for men, अनुरूपाणि suitable ones, मुक्तावैडूर्यचित्राणि studded with wonderful pearls and vaidurya gems, तथैव च and similarly, सर्वर्तुसुखसेव्यानि which give pleasure in all seasons, भूषणानि ornaments, हैमान् golden, अन्ये other, नगोत्तमाः trees, महार्हाणि विचित्राणि wonderful and highly valuable ones, फलन्ति yield.

##### आङ्ग्लानुवादः
'Some other great trees (of the region) provide ornaments suitable for both men and women studded with precious pearls and vaidurya which give pleasure in all seasons.  Other trees put forth beautiful and highly valuable ornaments.



#### श्लोकः
##### मूलम्
शयनानि प्रसूयन्ते चित्रास्तरणवन्ति च।  
मनःकान्तानि माल्यानि फलन्त्यत्रापरे द्रुमाः॥4.43.49॥

##### शब्दार्थः
अत्र here, अपरे others, द्रुमाः trees, चित्रास्तरणवन्ति bed spreads of different colours, शयनानि  beds, प्रसूयन्ते yield, मनःकान्तानि those that are pleasing to the heart, माल्यानि garlands, फलन्ति yield.

##### आङ्ग्लानुवादः
'The trees of that region deliver beds with colourful spreads. Some trees yield garlands of flowers pleasing to the heart.



#### श्लोकः
##### मूलम्
पानानि च महार्हाणि भक्ष्याणि विविधानि च।  
स्त्रियश्च गुणसम्पन्ना रूपयौवनलक्षिताः॥4.43.50॥

##### शब्दार्थः
महार्हाणि good, पानानि drinks, विविधानि many kinds, भक्ष्याणि च and eatables, गुणसम्पन्नाः virtuous, रूपयौवनलक्षिताः marked by beauty and youth, स्त्रियश्च women also.

##### आङ्ग्लानुवादः
'Some trees bring forth many  good quality drinks, eatables and also virtuous  women, young and beautiful.



#### श्लोकः
##### मूलम्
गन्धर्वाः किन्नरास्सिद्धा नागा विद्याधरास्तथा।  
रमन्ते सततं स्तत्र नारीभिर्भास्करप्रभाः॥4.43.51॥

##### शब्दार्थः
भास्करप्रभाः radiant like Sun, गन्धर्वाः gandharvas, किंनराः kinneras, सिद्धाः siddhas, नागाः nagas, तथा similarly, विद्याधराः vidyadharas, तत्र there, सततं always, नारीभिः with women, रमन्ते are sporting.

##### आङ्ग्लानुवादः
There gandharvas, kinneras, siddhas, nagas and vidyadharas, radiant like the Sun, are seen sporting with their female companions.



#### श्लोकः
##### मूलम्
सर्वे सुकृतकर्माणस् सर्वे रतिपरायणाः।  
सर्वे कामार्थसहिता वसन्ति सहयोषितः॥4.43.52॥

##### शब्दार्थः
सर्वे all,सुकृतकर्माणः of meritorious deeds , सर्वे all, रतिपरायणाः intent on sensual pleasures, सर्वे all, कामार्थसहिताः for fulfilment of kama and artha, सहयोषितः along with their female companions, वसन्ति live.

##### आङ्ग्लानुवादः
'By virtue of their meritorious deeds (done in the previous birth) they live a luxurious life of riches and sensual pleasures with their female partners.



#### श्लोकः
##### मूलम्
गीतवादित्रनिर्घोषस् सोत्कृष्टहसितस्वनः।  
श्रूयते सततं तत्र सर्वभूतमनोहरः॥4.43.53॥

##### शब्दार्थः
सोत्कृष्टहसितस्वनः sounds of laughter of celestial beings, सर्वभूतमनोहरः pleasing to all beings, गीतवादित्रनिर्घोषः sounds of vocal and instrumental music, तत्र there, सततम् continually, श्रूयते heard.

##### आङ्ग्लानुवादः
'Pleasing sounds of heavenly musicvocal and instrumental and laughter of celestial beings are ever heard in that region.



#### श्लोकः
##### मूलम्
तत्र नामुदितः कश्चिन्नास्ति कश्चिदसत्प्रियः।  
अहन्यहनि वर्धन्ते गुणास्तत्र मनोरमाः॥4.43.54॥

##### शब्दार्थः
तत्र there, अमुदितः unhappy, कश्चिन् any one, न not, असत्प्रियः who likes bad deeds, कश्चित् any one, न not, नास्ति not there, अहन्यहनि day by day, मनोरमाः delightful, गुणाः virtues, वर्धन्ते increase.

##### आङ्ग्लानुवादः
'There nobody is unhappy or inclined towards evil deeds and virtues in people go increasing day by day.



#### श्लोकः
##### मूलम्
समतिक्रम्य तं देशमुत्तरः पयसां निधिः।  
तत्र सोमगिरिर्नाम मध्ये हेममयो महान्॥4.43.55॥

##### शब्दार्थः
तं देशम् in that place, अतिक्रम्य after crossing that place, उत्तरः northern, पयसां निधिः sea, तत्र there, मध्ये in the midst, हेममयः golden, महान् great, सोमगिरिर्नाम Somagiri,

##### आङ्ग्लानुवादः
'Cross it and, you will reach the northern sea. In its midst is the great golden mountain, Somagiri.



#### श्लोकः
##### मूलम्
इन्द्रलोकगता ये च ब्रह्मलोकगताश्च ये।  
देवास्तं समवेक्षन्ते गिरिराजं दिवं गताः॥4.43.56॥

##### शब्दार्थः
ये those, इन्द्रलोकगताः gone to the world of Indra, ये those, ब्रह्मलोकगताश्च gone to Brahma's world, देवाः deities, दिवम् heaven, गताः gone, तम् that, गिरिराजम् king of mountains, समवेक्षन्ते can view.

##### आङ्ग्लानुवादः
'Only those who have reached the world of Indra and Brahma in heaven can see that  king of mountains.



#### श्लोकः
##### मूलम्
स तु देशो विसूर्योऽपि तस्य भासा प्रकाशते।  
सूर्यलक्ष्म्याऽभिविज्ञेयस्तपतेव विवस्वता॥4.43.57॥

##### शब्दार्थः
सः देशः that place, विसूर्योऽपि though without Sun, सूर्यलक्ष्मयभिऽविज्ञेयः appears as if Sun's  
radiance, तपता with blazing, विवस्वता इव by the Sun,  इव as if, तस्य his, भासा by light, प्रकाशते shines.

##### आङ्ग्लानुवादः
'That place gets light and heat even though there is no Sun.



#### श्लोकः
##### मूलम्
भगवानपि विश्वात्मा शम्भुरेकादशात्मकः।  
ब्रह्मा वसति देवेशो ब्रह्मर्षिपरिवारितः॥4.43.58॥

##### शब्दार्थः
भगवानपि even divine being, विश्वात्मा allpervading Visnu, एकादशात्मकः elevenfold, शम्भुः Sambhu, ब्रह्मर्षिपरिवारितः surrounded by divine seers, Brahmarshis, देवेशः lord of gods, ब्रह्मा Brahma, वसति reside.

##### आङ्ग्लानुवादः
'Even divine beings, the elevenfold Samhbu, the allpervading Visnu and Lord Brahma surrounded by Brahmarshis (divine seers) reside there.



#### श्लोकः
##### मूलम्
न कथञ्चन गन्तव्यं कुरूणामुत्तरेण वः।  
अन्येषामपि भूतानां नातिक्रामति वै गतिः॥4.43.59॥

##### शब्दार्थः
कुरूणामुत्तरेण to the north of Kuru, कथञ्चन however, वः for you, न गन्तव्यम् should not go, अन्येषाम् for other, भूतानाम् अपि other living beings also, गतिः movement, नातिक्रामति transgresses.

##### आङ्ग्लानुवादः
'You should not go beyond the north of Kuru. No living being can trespass it.



#### श्लोकः
##### मूलम्
स हि सोमगिरिर्नाम देवानामपि दुर्गमः।  
तमालोक्य ततः क्षिप्रमुपावर्तितुमर्हथ॥4.43.60॥

##### शब्दार्थः
सोमगिरिर्नाम Somagiri by name, सः that mountain, देवानामपि even for gods, दुर्गमः inaccessible, तम् them, आलोक्य after seeing, ततः that place, क्षिप्रम् at once, उपावर्तितुम् to return, अर्हथ not proper for you.

##### आङ्ग्लानुवादः
'It is difficult even for gods to reach Somagiri. You should return immediately after  
seeing that mountain.



#### श्लोकः
##### मूलम्
एतावद्वानरैश्शक्यं गन्तुं वानरपुङ्गवाः।  
अभास्करममर्यादं न जानीमस्ततः परम्॥4.43.61॥

##### शब्दार्थः
वानरपुङ्गवाः O monkeys, एतावत् until there, वानरैः by monkeys, गन्तुम् to go, शक्यम् possible, अभास्करम् Sunless, अमर्यादं च not visible, ततः परम् beyond that, न जानीमः we do not go.

##### आङ्ग्लानुवादः
'O monkey leaders it is not possible for monkeys to go beyond. The Sun does not shine beyond that place and it is not visible. We do not know what lies beyond that (Somagiri).



#### श्लोकः
##### मूलम्
सर्वमेतद्विचेतव्यं यन्मया परिकीर्तितम्।  
यदन्यदपि नोक्तं च तत्रापि क्रियतां मतिः॥4.43.62॥

##### शब्दार्थः
मया by me, यत् whatever, परिकीर्तिम् is mentioned, एतत् all this, सर्वम् every where, विचेतव्यम् explore, अन्यदपि even other places, यत् whatever, नोक्तम् is told, तत्रापि च there also, मतिः mind, क्रियताम् you may apply.

##### आङ्ग्लानुवादः
'You should keep in mind the places described. You may also think of other places I might have omitted.



#### श्लोकः
##### मूलम्
ततः कृतं दाशरथेर्महत्प्रियं  
महत्तरं चापि ततो मम प्रियम्।  
कृतं भविष्यत्यनिलानलोपमा  
विदेहजादर्शनजेन कर्मणा॥4.43.63॥

##### शब्दार्थः
अनिलानलोपमाः comparable to fire, ततः that, विदेहजादर्शनजेन arising out of meeting Vaidehi, कर्मणा by that act, दाशरथेः to Rama, महत् great, प्रियम् pleasure, कृतम् is done, ततः अपि and  
even great also, मम to me, महत्तरम् greater, प्रियम् pleasure, कृतम् done, भविष्यति you will be.

##### आङ्ग्लानुवादः
'O heroic monkeys comparable to fire If you are successful in finding Vaidehi you will be carrying out your duty.  Rama will be highly pleased by your action. My pleasure will be even greater.



#### श्लोकः
##### मूलम्
ततः कृतार्थाः सहितास्सबान्धवाः  
मयाऽर्चितास्सर्वगुणैर्मनोरमैः।  
चरिष्यथोर्वीं प्रति शान्तशत्रव  
स्सहप्रिया भूतधराः प्लवङ्गमाः॥4.43.64॥

##### शब्दार्थः
भूतधराः supporters of all beings, प्लवङ्गमाः monkeys, ततः then, कृतार्थाः accomplish your goal, सहिताः along with, सबान्धवाः your relations, मया by me, मनोरमैः  by delightful ones, सर्वगुणैः by all virtues, अर्चिताः honoured, शान्तशत्रवः those who vanquished their enemies, सहप्रियाः with your loved ones, उर्वीम् प्रति towards the earth, चरिष्यथ you will be honoured

##### आङ्ग्लानुवादः
'O monkeys, when you have accomplished your goal, you will be honoured by me as though you have returned after scoring a victory over the enemy. You will roam this earth with your relatives, rejoicing in the company of your loved ones.  

#### समाप्तिः
 श्रीमद्रामायणे वाल्मीकीय आदिकाव्ये किष्किन्धाकाण्डे त्रिचत्वारिंशस्सर्गः॥  
Thus ends of fortythird sarga in Kishkindakanda of the first epic, the Holy Ramayana composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/04-vAnara-preShaNam/043_udIchIM_prati_shatabalipreShaNam.md">
<details><summary><h3>भूषणम् ...{Loading}...</h3></summary>



ततः सन्दिश्य सुग्रीवः श्वशुरं पश्चिमां दिशम् ।  

वीरं शतवलिं नाम वानरं वानरर्षभः  ॥  ४।४३।१  ॥   

उवाच राजा धर्मज्ञः सर्ववानरसत्तमम् ।  

वाक्यमात्महितं चैव रामस्य च हितं तथा  ॥  ४।४३।२  ॥   

वृतः शतसहस्रेण त्वद्विधानां वनौकसाम् ।  

वैवस्वसुतैः सार्धं प्रतिष्ठस्व स्वमन्त्रिभिः  ॥  ४।४३।३  ॥   

अतोत्तरदिशि शतवलिप्रेषणं त्रिचत्वारिंशे ततः सन्दिश्येत्यादि  ॥  ४।४३।१३
 ॥   

  

दिशं ह्युदीचीं विक्रान्तां हिमशैलावतंसकाम् ।  

सर्वतः परिमार्गध्वं रामपत्नीमनिन्दिताम्  ॥  ४।४३।४  ॥   

हिमशैलावतंसकां हिमशैलालङ्काराम्  ॥  ४।४३।४  ॥   

  

अस्मिन् कार्ये विनिर्वृते कृते दाशरथेः प्रिये ।  

ऋणान्मुक्ता भविष्यामः कृतार्थार्थविदां वराः  ॥  ४।४३।५  ॥   

कृतं हि प्रियमस्माकं राघवेण महात्मना ।  

तस्य चेत् प्रतिकारो ऽस्ति सफलं जीवितं भवेत्  ॥  ४।४३।६  ॥   

अर्थितः कार्यनिर्वृत्तिमकर्तुरपि यश्चरेत् ।  

तस्य स्यात् सफलं जन्म किं पुनः पूर्वकारिणः  ॥  ४।४३।७  ॥   

एतां बुद्धिमवस्थाय दृश्यते जानकी यथा ।  

तथा भवद्भिः कर्तव्यमस्मत्प्रियहितैषिभिः  ॥  ४।४३।८  ॥   

अयं हि सर्वभूतानां मान्यस्तु नरसत्तमः ।  

अस्मासु चागतप्रीती रामः परपुरञ्जयः  ॥  ४।४३।९  ॥   

अस्मिन्निति । कृतार्थाश्चार्थविदश्च कृतार्थर्थविदः तेषां वराः  ॥  ४।४३।५९
 ॥   

  

इमानि वनगुर्गाणि नद्यः शैलान्तराणि च ।  

भवन्तः परिमार्गन्तु बुद्धिविक्रमसम्पदा  ॥  ४।४३।१०  ॥   

तत्र म्लेच्छान्पुलिन्दांश्च शूरसेनांस्तथैव च ।  

प्रस्थलान् भरतांश्चैव कुरूंश्च सह मद्रकैः  ॥  ४।४३।११  ॥   

काम्बोजान् यवनांश्चैव शकानारट्टकानपि ।  

बाह्लीकानृषिकांश्चैव पौरवानथ टङ्कणान्  ॥  ४।४३।१२  ॥   

चीनान् परमचीनांश्च नीहारांश्च पुनःपुनः ।  

अन्वीक्ष्य दरदांश्चैव हिमवन्तं तथैव च  ॥  ४।४३।१३  ॥   

इमानि वक्ष्यमाणानि । नद्यः नदीः । तत्रेति । भरतान्
इन्द्रप्रस्थादिप्रदेशान् । कुरून् दक्षिणकुरून् हिमवदन्तान् पुनः
पुनरन्वीक्ष्य परिमार्गन्त्विति पूर्वेण सम्बन्धः  ॥  ४।४३।१०१३  ॥   

  

लौध्रपद्मकषण्डेषु देवदारुवनेषु च ।  

रावणः सह वैदेह्या मार्गितव्यस्ततस्ततः  ॥  ४।४३।१४  ॥   

ततः सोमाश्रमं गत्वा देवगन्धर्वसेवितम् ।  

कालं नाम महासानुं पर्वतं तु गमिष्यथ  ॥  ४।४३।१५  ॥   

महत्सु तस्य शैलस्य निर्दरेषु गुहासु च ।  

विचिनुध्वं महाभागां रामपत्नीं ततस्ततः  ॥  ४।४३।१६  ॥   

लोध्रेति । पद्मकाश्चन्दनविशेषाः, साहचर्यात्  ॥  ४।४३।१४१६  ॥   

  

तमतिक्रम्य शैलेन्द्रं हेमगर्भं महागिरिम् ।  

ततः सुदर्शंनं नाम गन्तुमर्हथ पर्वतम्  ॥  ४।४३।१७  ॥   

तं कालं नाम महागिरिमतिक्रम्य । ततः तस्मात् । सुदर्शनं पर्वतं गन्तुमर्हथ
 ॥  ४।४३।१७  ॥   

  

ततो देवसखो नाम पर्वतः पतगालयः ।  

नानापक्षिगणाकीर्णो विविधद्रुमभूषितः  ॥  ४।४३।१८  ॥   

तस्य काननषण्डेषु निर्झरेषु गुहासु च ।  

रावणः सह वैदेह्या मार्गितव्यस्ततस्ततः  ॥  ४।४३।१९  ॥   

तत इति । पतगालयः पक्षिणामावासभूतः । पक्षिणां वैविध्यमाह
नानापक्षिसमाकीर्ण इति  ॥  ४।४३।१८,१९  ॥   

  

तमतिक्रम्य चाकाशं सर्वतः शतयोजनम् ।  

अपर्वतनदीवृक्षं सर्वसत्त्वविवर्जितम्  ॥  ४।४३।२०  ॥   

तमिति । तमतिक्रम्य तस्माद्देवसखाख्यपर्वतात्परम् । अपर्वतनदीवृक्षं
शून्यारण्यस्थलम् । वर्तत इति शेषः  ॥  ४।४३।२०  ॥   

  

तं तु शीघ्रमतिक्रम्य कान्तारं रोमहर्षणम् ।  

कैलासं पाण्डुरं शैलं प्राप्य हृष्टा भविष्यथ  ॥  ४।४३।२१  ॥   

तं त्विति । कैलासमिति । यद्यपि कैलासो हिमवदेकदेश इति पुराणान्तरोक्तं
तथापि तदविरुद्धं ज्ञेयम्, मध्ये शून्यप्रदेशे ऽपि तावत्पर्यन्तं हिमवानिति
 ॥  ४।४३।२१  ॥   

  

तत्र पाण्डुरमेघाभं जाम्बूनदपरिष्कृतम् ।  

कुबेरभवनं दिव्यं निर्मितं विश्वकर्मणा  ॥  ४।४३।२२  ॥   

विशाला नलिनी यत्र प्रभूतकमलोत्पला ।  

हंसकारण्डवाकीर्णा ह्यप्सरोगणसेविता  ॥  ४।४३।२३  ॥   

तत्रेत्यादि । तत्र कैलासे । नलिनी मानसाख्यसरसी  ॥  ४।४३।२२,२३  ॥   

  

तत्र वैश्रवणो राजा सर्वभूतनमस्कृतः ।  

धनदो रमते श्रीमान् गुह्यकैः सह यक्षराट्  ॥  ४।४३।२४  ॥   

तत्रेति । तत्र कैलासे  ॥  ४।४३।२४  ॥   

  

तस्य चन्द्रनिकाशेषु पर्वतेषु गुहासु च ।  

रावणः सह वैदेह्या मार्गितव्यस्ततस्ततः  ॥  ४।४३।२५  ॥   

तस्य कैलासस्य । पर्वतेषु पर्यन्तपर्वतेषु  ॥  ४।४३।२५  ॥   

  

क्रौञ्चं तु गिरिमासाद्य बिलं तस्य सुदुर्गमम् ।  

अप्रमत्तैः प्रवेष्टव्यं दुष्प्रवेशं हि तत्स्मृतम्  ॥  ४।४३।२६  ॥   

वसन्ति हि महात्मानास्तत्र सूर्यसमप्रभाः ।  

देवैरप्यर्चिताः सम्यग् देवरूपा महर्षभः  ॥  ४।४३।२७  ॥   

कौञ्चस्य तु गुहाश्चान्याः सानूनि शिखाराणि च ।  

निर्दराश्च नितम्बाश्च विचेतव्यास्ततस्ततः  ॥  ४।४३।२८  ॥   

बिलं स्कन्दशक्तिकृतम्  ॥  ४।४३।२६२८  ॥   

  

क्रौञ्चस्य शिखरं चापि निरीक्ष्य च ततस्ततः ।  

अवृक्षं कामशैलं च मानसं विहगालयम्  ॥  ४।४३।२९  ॥   

क्रौञ्चस्येत्यादि । शिखरं च प्रधानभूतं शिखरं च अवृक्षं अवृक्षाख्यं
प्रत्यन्तपर्वतम् । विहगालयं मानसं मानकाख्यं गिरिं च निरीक्ष्य ते
विचेतव्या इति पूर्वेण सम्बन्धः  ॥  ४।४३।२९  ॥   

  

न गतिस्तत्र भूतानां देवदानवरक्षसाम् ।  

स च सर्वैर्विचेतव्यः ससानुप्रस्थभूधरः  ॥  ४।४३।३०  ॥   

न गतिरिति । तत्र मानसाख्ये पर्वते । ससानुप्रस्थभूधरः, सानवः उपत्यकाः,
प्रस्थाः मध्यतटाः, भूधराः अधित्यकाः  ॥  ४।४३।३०  ॥   

  

क्रौञ्चं गिरिमतिक्रम्य मैनाको नाम पर्वतः ।  

मयस्य भवनं यत्र दानवस्य स्वयं कृतम्  ॥  ४।४३।३१  ॥   

क्रौञ्चं गिरिमतिक्रम्य कौञ्चगिरेः परतः । मैनाको नाम पर्वतः, वर्तत इति
शेषः  ॥  ४।४३।३१  ॥   

  

मैनाकस्तु विचेतव्यः ससानुप्रस्थकन्दरः ।  

स्त्रीणामश्वमुखीनां च निकेतास्तत्र तत्र तु  ॥  ४।४३।३२  ॥   

अश्वमुखीनां किम्पुरुषस्त्रीणाम्  ॥  ४।४३।३२  ॥   

  

तं देशं समतिक्रम्य आश्रमं सिद्धसेवितम् ।  

सिद्धा वैखानसास्तत्र वालखिल्याश्च तापसाः  ॥  ४।४३।३३  ॥   

तं देशमिति । आश्रमं सिद्धसेवितम्, अस्तीति शेषः  ॥  ४।४३।३३  ॥   

  

वन्द्यास्ते तु तपस्तिद्धास्तपसा वीतकल्मषाः ।  

प्रष्टव्या चापि सीतायाः प्रवृत्तिर्विनयान्वितैः  ॥  ४।४३।३४  ॥   

हेमपुष्करसञ्छन्नं तस्मिन् वैखानसं सरः ।  

तरुणादित्यसङ्काशैर्हंसैर्विचरितं शुभैः  ॥  ४।४३।३५  ॥   

तपःसिद्धाः अणिमाद्यष्टैश्वर्यसिद्धियुक्ताः  ॥  ४।४३।३४,३५  ॥   

  

औपवाह्यः कुबेरस्य सार्वभौम इति स्मृतः ।  

गजः पर्येति तं देशं सदा सह करेणुभिः  ॥  ४।४३।३६  ॥   

औपवाह्यः राजार्हं वाहनम् । "राजवाहस्त्वौपवाह्यः" इत्यमरः  ॥  ४।४३।३६  ॥   

  

तत्सरः समतिक्रम्य नष्टचन्द्रदिवाकरम् ।  

अनक्षत्रगणं व्योम निष्पयोदमनादितम्  ॥  ४।४३।३७  ॥   

अथ महामेरुपर्यन्तेलावृतप्रदेशानुपदिशति तत्सर इति । उत्तरत्र "हिमवन्तं च
मेरुं च समुद्रमं च तथोत्तरम्" इति वक्ष्यमाणत्वादत्र
मेरुकीर्तनप्रसक्तिरेव नास्तीति न भ्रमितव्यम् । व्योम, वर्तत इति शेषः ।
व्योम्नो नष्टचन्द्रदिवाकरादित्वं नियतमार्गवर्तिनां चन्द्रसूर्यादीनां
मेरुनिकटे किरणसञ्चाराभावात् । तदुक्तं विष्णुपुराणे "यावत्पुरस्तात्तपति
तावत्पृष्ठे च पार्श्वयोः । ऋते हेमगिरेर्मेरोरुपरि ब्रह्मणः सभाम्  ॥ " इति
 ॥  ४।४३।३७  ॥   

  

गभस्तिभिरिवार्कस्य स तु देशः प्रकाशते ।  

विश्राम्यद्भिस्तपस्मिद्धैर्देवकल्पैः स्वयम्प्रभैः  ॥  ४।४३।३८  ॥   

गभस्तिभिरिति । स देशः अर्कस्य गभस्तिभिरिव स्थितैः स्वयम्प्रभैः स्वतः
सिद्धज्ञानैः प्रकाशते  ॥  ४।४३।३८  ॥   

  

तं तु देशमतिक्रम्य शैलोदा नाम निम्नगा  ॥  ४।४३।३९  ॥   

तं त्विति । निम्नगा, वर्तत इति शेषः  ॥  ४।४३।३९  ॥   

  

उभयोस्तीरयोस्तस्याः कीचका नाम वेणवः ।  

ते नयन्ति परं तीरं सिद्धान् प्रत्यानयन्ति च  ॥  ४।४३।४०  ॥   

उभयोरिति । तस्याः शैलोदायाः उभयोस्तीरयोः कीचका नाम वेणवः सन्ति । ते
उभयतीरजाः कीचकाः अन्योन्यसङ्ग्रथिततया गमनसाधनभूताः सन्तः सिद्धान् परं
तीरं नयन्ति प्रत्यानयन्ति च  ॥  ४।४३।४०  ॥   

  

उत्तराः कुरवस्तत्र कृतपुण्यप्रतिश्रयाः  ॥  ४।४३।४१  ॥   

कुरवः उत्तरकुरुसञ्ज्ञकाः देशाः वर्तन्त इति शेषः । कृतपुण्यानां
प्रतिश्रयाः आश्रयभूताः आवासभूताः  ॥  ४।४३।४१  ॥   

  

ततः काञ्चनपद्माभिः पद्मिनीभिः कृतोदकाः ।  

नीलवैडूर्यपत्त्राभिर्नद्यास्तत्र सहस्रशः  ॥  ४।४३।४२  ॥   

ततः कृतपुण्यप्रतिश्रयत्वाद्धेतोः । कृतपुण्यभोग्यभूमित्वात् उक्तविशेषा
नद्यः सन्तीति भावः । पद्मिनीभिः पद्मलताभिः कृतोदकाः पर्याप्तोदकाः ।
"युगपर्याप्तयोः कृतम्" इत्यमरः  ॥  ४।४३।४२  ॥   

  

रक्तोत्पलवनैश्चात्र मण्डिताश्च हिरण्मयैः ।  

तरुणादित्यसदृशैर्भान्ति तत्र जलाशयाः  ॥  ४।४३।४३  ॥   

रक्तेत्यविभक्तिकनिर्देशः । रक्तैरुपत्पलनैर्हिरण्मयैरुत्पलवनैः,
तरुणादित्यसदृशैरुत्पलवनैश्चैत्यर्थः । तत्रात्र तेष्वेतेषु
कुरुष्वित्यन्वयः  ॥  ४।४३।४३  ॥   

  

महार्हमणिपत्रैश्च काञ्चनप्रभकेसरैः ।  

नीलोत्पलवनैश्चित्रैः स देशः सर्वतो वृतः  ॥  ४।४३।४४  ॥   

महार्हमणयो नीलरत्नानि । तत्तुल्यपत्रैः  ॥  ४।४३।४४  ॥   

  

निस्तुलाभिश्च मुक्ताभिर्मणिभिश्च महाधनैः ।  

उद्भूतपुलिनास्तत्र जातरूपैश्च निम्नगाः  ॥  ४।४३।४५  ॥   

निस्तुलाभिः वर्तुलाभिः । "वर्तुलं निस्तुलं वृत्तम्" इत्यमरः । महाघनैः
बहुमूल्यैः । उद्भूतपुलिनाः उन्नतपुलिना । निम्नागाः भान्तीति शेषः  ॥ 
४।४३।४५  ॥   

  

सर्वरत्नमयैश्चित्रैरवगाढा नगोत्तमैः ।  

जातरूपमयैश्चापि हुताशनसमप्रभैः  ॥  ४।४३।४६  ॥   

सर्वेति । नगोत्तमैः पर्वतश्रेष्ठैः । अवगाढाः प्रविष्टा इति
निम्नगाविशेषणम्  ॥  ४।४३।४६  ॥   

  

नित्यपुष्पफलास्तत्र नगाः पत्ररथाकुलाः ।  

दिव्यागन्धरसस्पर्शाः सर्वकामान् स्रवन्ति च  ॥  ४।४३।४७  ॥   

नानाकाराणि वासांसि फलन्त्यन्ये नगोत्तमाः  ॥  ४।४३।४८  ॥   

पत्ररथाकुलाः पक्षिभिराकुलाः । सर्वकामान् सर्वाभीष्टान्  ॥  ४।४३।४७,४८
 ॥   

  

मुक्तावैडूर्यचित्राणि भूषणानि तथैव च ।  

स्त्रीणां चाप्यनुरूपाणि पुरुषाणां तथैव च ।  

सर्वर्तुसखसेव्यानि फलन्त्यन्ये नगोत्तमाः  ॥  ४।४३।४९  ॥   

महार्हाणि च चित्राणि हैमान्यन्ये नगोत्तमाः ।  

शयनानि प्रसूयन्ते चित्रास्तरणवन्ति च  ॥  ४।४३।५०  ॥   

मनःकान्तानि माल्यानि फलन्त्यत्रापरे द्रुमाः ।  

पानानि च महार्हाणि भक्ष्याणि विविधानि च  ॥  ४।४३।५१  ॥   

स्त्रियश्च गुणसम्पन्ना रूपयौवनलक्षिताः ।  

गन्धर्वाः किन्निराः सिद्धा नागा विद्याधरास्तथा ।  

रमन्ते सहितास्तत्र नारीभिर्भास्करप्रभाः  ॥  ४।४३।५२  ॥   

मुक्तेति । सर्वर्तुसुखसेव्यानि हेमन्ताद्यृतुष्वपि सुखेन सेवितुं योग्यानि
 ॥  ४।४३।४९५२  ॥   

  

सर्वे सुकृतकर्माणः सर्वे रतिपरायणाः ।  

सर्वे कामार्थसहिता वसन्ति सहयोषितः  ॥  ४।४३।५३  ॥   

सर्व इति । सहयोषितः योषित्सहिताः  ॥  ४।४३।५३  ॥   

  

गीतवादित्रनिर्घोषः सोत्कृष्टहसितस्वनः ।  

श्रूयते सततं तत्र सर्वभूतमनोहरः । ४।४३।५४  ॥   

गीतेति । सोत्कृष्टहसितस्वनः उत्कृष्टहासशब्दसहितः  ॥  ४।४३।५४  ॥   

  

तत्र नामुदितः कश्चिन्नास्ति कश्चिदसत्प्रियः ।  

अहन्यहनि वर्धन्ते गुणास्तत्र मनोरमाः  ॥  ४।४३।५५  ॥   

तत्रेति । असत्प्रियः अविद्यमानाङ्गनः । गुणाः सुखादयः  ॥  ४।४३।५५  ॥   

  

समतिक्रम्य तं देशमुत्तरः पयसां निधिः  ॥  ४।४३।५६  ॥   

समतिक्रम्येति । पयसां निधिः लवणसमुद्रः अस्तीति शेषः  ॥  ४।४३।५६  ॥   

  

तत्र सोमगिरिर्नाम मध्ये हेममयो महान् ।  

इन्द्रलोकगता ये च ब्रह्मलोकगताश्च ये ।  

देवास्तं समवेक्षन्ते गिरिराजं दिवं गताः  ॥  ४।४३।५७  ॥   

तत्र लवणसमुद्रे मध्ये मध्यदेशे ये दिवनं गता इत्यनुषज्यते  ॥  ४।४३।५७  ॥   

  

स तु देशो विसूर्यो ऽपि तस्य भासा प्रकाशते ।  

सूर्यलक्ष्म्या ऽभिविज्ञेयस्तपतेव विवस्वता  ॥  ४।४३।५८  ॥   

स देशः विसूर्यो ऽपि रात्रौ विगतसूर्यो ऽपि तस्य सोमगिरेर्भासा प्रकाशते ।
कथमिव? सूर्यलक्ष्म्या अभिविज्ञेयः ज्ञातव्यपदार्थको देशः तपता विवस्वतेव
 ॥  ४।४३।५८  ॥   

  

भगवानपि विश्वात्मा शम्भुरेकादशात्मकः ।  

ब्रह्मा वसति देवेशो ब्रह्मर्षिपरिवारितः  ॥  ४।४३।५९  ॥   

विश्वात्मा विश्वशरीरकः । भगवान् षाड्गुण्यपरिपूर्णो वासुदेवः । "एवमेव
महान् शब्दो मैत्रेयभगवानिति । परमब्रह्मभूतस्य वासुदेवस्य नान्यगः  ॥ "
इत्युक्तेः। नचेदमपि शम्भुविशेषणम्, एकादशात्मकत्वविरोधात्। नहि
विश्वात्मकत्वमेकादशात्मक्तवं चैकत्र सम्भवति। एकादशात्मकः एकादशमूर्तिः।
शम्भुः रुद्रः। देवेशो ब्रह्मा। ब्रह्मर्षिपरिवारितः तत्र वसति। इयं च
क्रिया सर्वत्रापि सम्बध्यते। यद्यत्र कश्चित् प्रकरणाभावात् विष्णुरत्र
नोच्यत इति कथयेत् तर्हि रुद्रोऽपि नोच्येत। कथमिति चेत्? शं भावयतीति
शम्भुरिति व्युत्पत्त्या "शम्भू ब्रह्मत्रिलोचनौ" इति कोशकारवचनाच्च
सर्वाण्यपि विशेषणानि ब्रह्मपराणि भवेयुरिति  ॥  ४।४३।५९  ॥   

  

न कथञ्चन गन्तव्यं कुरूणामुत्तरेण वः ।  

अन्येषामपि भूतानां नातिक्रामति वै गतिः  ॥  ४।४३।६०  ॥   

स हि सोमगिरिर्नाम देवानामपि दुर्गमः ।  

तमालोक्य ततः क्षिप्रमुपावर्त्तितुमर्हथ  ॥  ४।४३।६१  ॥   

न कथञ्चनेति । कुरूणामुत्तरेण "षष्ठ्यपीष्यते " इत्यनेनैनपा योगे षष्ठी ।
अन्येषामपि शक्तिविशेषविशिष्टदैत्यादीनामपि । वः युष्मभिः, न गन्तव्यम्  ॥ 
४।४३।६०,६१  ॥   

  

एतावद्वानरैः शक्यं गन्तुं वानरपुङ्गवाः ।  

अभास्करममर्यादं न जानीमस्ततः परम्  ॥  ४।४३।६२  ॥   

एतावत् उत्तरकुरुदेशपर्यन्तम् । ततः परम् उत्तरकुरुदेशात् परम् ।
समुद्रद्वीपादिकम् अभास्करममार्यादं च प्रदेशं न जानीमः । ततः परस्य देशस्य
सर्वैर्गन्तुमशक्यत्वेन मयापि अनवगतत्वादिति भावः  ॥  ४।४३।६२  ॥   

  

सर्वमेतद्विचेतव्यं यन्मया परिकीर्तितम् ।  

यदन्यदपि नोक्तं च तत्रापि क्रियतां मतिः  ॥  ४।४३।६३  ॥   

सर्वमिति । यदन्यदपि नोक्तं च तत्रापि क्रियतां मतिः,
गम्यत्वेनोक्तप्रदेशानां यत्पार्श्वादिकमनुक्तं तत्रापि अन्वेषणे मतिः
कर्तव्येत्यर्थः  ॥  ४।४३।६३  ॥   

  

ततः कृतं दाशरथेर्महत् प्रियं महत्तरं चापि ततो मम प्रियम् ।  

कृतं भविष्यत्यनिलानलोपमा विदेहजादर्शनजेन कर्मणा  ॥  ४।४३।६४  ॥   

ततः अन्वेषणानन्तरं विदेहजादर्शनजेन कर्मणा दाशरथेर्महत्प्रियं कृतं
भविष्यति । मम चापि ततः दाशरथिप्रियात् महत्तरं प्रियं कृतं भविष्यतीति
योजना  ॥  ४।४३।६४  ॥   

  

ततः कृतार्थाः सहिताः सबान्धावा मया ऽर्चिताः सर्वगुणैर्मनोरमैः ।  

चरिष्यथोर्वीं प्रतिशान्तशत्रवः सहप्रिया भूतधराः प्लवङ्गमाः  ॥  ४।४३।६५
 ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
त्रिचत्वारिंशः सर्गः  ॥  ४३  ॥   

भूतधराः प्राणिभृतः, प्राणिभिरुपजीव्या इति यावत्  ॥  ४।४३।६५  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने त्रिचत्वारिंशः सर्गः  ॥  ४३  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/04-vAnara-preShaNam/043_udIchIM_prati_shatabalipreShaNam.md">
<details><summary><h3>शिरोमणी ...{Loading}...</h3></summary>



उत्तरदिक्प्रेषणमुपक्रमते तत इति । सर्वज्ञः निखिलकार्यविज्ञाता अत एव
सर्ववानरसत्तमः अत एव वानरेश्वरः निखिलवानरप्रवर्तकः राजा सुग्रीवः श्वशुरं
पश्चिमां दिशं संदिश्य आत्महितं स्वहितकारकं रामस्य हितं प्रियं वाक्यं
शतवलिं नाम वीरमुवाच । श्लोकद्वयमेकान्वयि  ॥  ४।४३।१,२  ॥   

  

तद्वचनाकारमाह वृत इति । त्वद्विधानां वनौकसां शतसहस्रेण वृतस्त्वं
सुमन्त्रिभिः शोभनमन्त्रिविशिष्टैः सार्धं प्रतिष्ठस्व
समानकार्यकारित्वेनैकीभव  ॥  ४।४३।३  ॥   

  

तत्कार्यमेवाह दिशमिति । हिमशैलावतंसिकां हिमपर्वतैः शोभिताम् उदीचीं दिशं
विक्रान्ताः प्राप्ताः यूयं रामपत्नीं सर्वतः परिमार्गध्वम्  ॥  ४।४३।४  ॥   

  

अस्मिन्निति । हे अर्थविदांवराः दाशरथेः प्रिये अस्मिन्
सीतास्थितिनिश्चयरूपे कार्ये विनिर्वृते सिद्धे सति अत एव दाशरथेः प्रिये
कृते सति वयम् ऋणान्मुक्ताः अत एव कृतार्थाः कृतकृत्याः भविष्यामः ।
संधिस्तु न मुनेत्यत्र नेतियोगं विभज्य सपादसप्ताध्यायीस्थं प्रति त्रिपादी
क्वचिदसिद्धा नेति ज्ञापनात् । किंच कृतो ऽर्थो यैस्ते एवार्थविद इति
कर्मधारयः तेषाम्  ॥  ४।४३।५  ॥   

  

कृतमिति । राघवेण महात्मना यदस्माकं प्रियं कृतं तस्य प्रतिकारः
प्रत्युपकृतिश्चेद्यद्यस्ति तर्हि मे जीवितं सफलं भवेत्  ॥  ४।४३।६  ॥   

  

सफलत्वे निश्चयमाह अर्थिन इति । अकर्तुः उपकारकर्तृत्वाभाववतो ऽप्यर्थिनः
कार्यनिर्वृत्तिं यश्चरेत् कुर्यात् तस्य जन्म सफलं स्यात् । पूर्वकारिणः
कृतोपकारस्य कार्यनिर्वृत्तिं यश्चरेत् तस्य चेत्किं वक्तव्यम्  ॥  ४।४३।७
 ॥   

  

एतामिति । एतामुक्तविषयकां बुद्धिं निश्चयं समास्थाय कृत्वा जानकी यथा
दृश्यते तथा भवद्भिः कर्तव्यम्  ॥  ४।४३।८  ॥   

  

अयमिति । सर्वभूतानां मान्यः नरसत्तमो ऽयं रामः अस्मासु प्रीतिं गतः, एतेन
स्वस्य भाग्यातिशयः सूचितः  ॥  ४।४३।९  ॥   

  

इमानीति । बुद्धिविक्रमसंपदा बुद्धिविक्रमरूपसंपत्त्या नवदुर्मादीनि भवन्तः
परिमार्गन्तु  ॥  ४।४३।१०  ॥   

  

तत्रेति । तत्र वनदुर्गादिषु अन्वीक्ष्य म्लेच्छादीन् देशविशेषान् हिमवन्तं
च विचिन्वथ । श्लोकद्वयमेकान्वयि  ॥  ४।४३।११,१२  ॥   

  

लोध्रेति । लोध्रादिषण्डादिषु वैदेह्या सह रावणो मार्गितव्यः  ॥  ४।४३।१३
 ॥   

  

तत इति । ततः लोध्रषण्डादेः देवगन्धर्वसेवितं सोमाश्रमं गत्वा महासानुं
कालं नाम पर्वतं गमिष्यथ  ॥  ४।४३।१४  ॥   

  

महत्स्विति । तस्य कालाभिधगिरेः महत्सु शैलेषु अवयवेषु पर्वतेषु ततो
ऽवरावयवेषु गुहासु विचिन्वत "तस्य शैलस्य कन्दरेषु गुहासु च" इति
भूषणाङ्कितपुस्तकपाठः  ॥  ४।४३।१५  ॥   

  

तमिति । शैलेन्द्रं तं कालपर्वतमभिक्रम्य हेमगर्भं महागिरिं सुदर्शनं नाम
पर्वतं गन्तुमर्हथ  ॥  ४।४३।१६  ॥   

  

तत इति । ततो ऽनन्तरं विविधद्रुमभूषितः देवसखो नाम पर्वतो ऽस्तीति शेषः  ॥ 
४।४३।१७  ॥   

  

तस्येति । तस्य देवसखस्य काञ्चनखण्डादिषु मार्गितव्यः  ॥  ४।४३।१८  ॥   

  

तमिति । तं देवसखमतिक्रम्य अपर्वतनदीवृक्षं पर्वतनदीवृक्षरहितमत एव
सर्वसत्त्वविवर्जितं सर्वतः शतयोजनम् आकाशं शून्यमस्तीति शेषः  ॥  ४।४३।१९
 ॥   

  

तमिति । कान्तारं भयङ्करम् अत एव रोमहर्षणं तमाकाशमतिक्रम्य पाण्डुरं
कैलासं प्राप्य यूयं हृष्टा भविष्यथ  ॥  ४।४३।२०  ॥   

  

तत्रेति । तत्र कैलासे पाण्डुरमेधाभं पाण्डुरमेघसदृशं जाम्बूनदपरिष्कृतं
सुवर्णेनालंकृतं विश्वकर्मणा निर्मितं रम्यं कुबेरभवनमस्तीति शेषः  ॥ 
४।४३।२१  ॥   

  

विशालेति । यत्र भवने प्रभूतकमलोत्पला बहुकमलोत्पलविशिष्टा अत एव
हंसकारण्डवाकीर्णा विशाला नलिनी सरसी अस्ति । तत्र यक्षराट् यक्षप्रकाशकः
धनदो धनदाता वैश्रवणः कुबेरो राजा गुह्यकैः सह रमते । श्लोकद्वयमेकान्वयि
 ॥  ४।४३।२२,२३  ॥   

  

तस्येति । तस्य कैलासस्य चन्द्रनिकाशेषु चन्द्रवत्प्रकाशमानेषु पर्वतेषु
गुहासु च मार्गितव्यः  ॥  ४।४३।२४  ॥   

  

क्रौञ्चमिति । सुदुर्गमं कौञ्चगिरिमासाद्य प्राप्य तस्य यद्दुष्प्रवेशं
स्मृतं तत् विलमप्रमत्तैः भवद्भिः प्रवेष्टव्यम्  ॥  ४।४३।२५  ॥   

  

वसन्तीति । देवैः अभ्यर्थिताः महर्षयस्तत्र बिले वसन्ति  ॥  ४।४३।२६  ॥   

  

क्रौञ्चस्येति । क्रौञ्चस्य अन्याः उक्तबिलात् भिन्नाः गुहाः सान्वादयश्च
विचेतव्याः  ॥  ४।४३।२७  ॥   

  

अवृक्षमिति । अवृक्षं वृक्षरहितं कामशैलं दर्शनमात्रेण
कामनापूरकक्रौञ्चशैलशिखरं विहगालयं विहगानां पक्षिगतीनामासमन्तात् भावेन
लयो ऽभावो यस्मिन् तत् मानसं च शिखरमस्तीति शेषः, तत्र मानसे भूतादीनां
गतिर्न शून्यत्वेन प्रयोजनाभावाद्भूतादयस्तत्र न गच्छन्तीत्यर्थः । स इति ।
ससानुप्रस्थः सानुप्रस्थसहितः भूधरः क्रौञ्चावयवकामशैलमानस इत्यर्थः,
सर्वैर्भवद्भिः विचेतव्यः सानुप्रस्थयोर्बृहत्त्वाल्पत्वाभ्यां भेदात् न
पौनरुक्त्यम् । सार्धश्लोक एकान्वयी  ॥  ४।४३।२८,२९  ॥   

  

क्रौञ्चमिति । क्रौञ्चं गिरिमतिक्रम्य मैनाको नाम यः पर्वतः तत्र पर्वते
मयस्य दानवस्य स्वयंकृतं भवनमस्तीति शेषः, ससानुप्रस्थकन्दरः मैनाको ऽपि
विचेतव्यः । सार्धश्लोक एकान्वयी । तुरप्यर्थकः  ॥  ४।४३।३०  ॥   

  

स्त्रीणामिति । तत्र तत्र मैनाकस्य प्रदेशे अश्वमुखीनां स्त्रीणां निकेतो
निलयमस्तीति शेषः, तं देशं समतिक्रम्य यत्र वैखानसाः वालखिल्याः सन्तीति
शेषः, तं सिद्धसेवितमाश्रमम् अवलोकयध्वमिति शेषः । सार्धश्लोकः
संमिलितान्वयी  ॥  ४।४३।३१ ॥   

  

वन्दितव्य इति । ततस्तत्र वीतकल्मषाः निवृत्तपापाः सिद्धाः विनयान्वितैः
भवद्भिर्वन्दितव्याः सीतायाः प्रवृत्तिर्वृत्तान्तश्च प्रष्टव्या  ॥ 
४।४३।३२  ॥   

  

हेमेति । तरुणादित्यसंकाशैः हंसैः विचरितं हेमपुष्करसंच्छन्नं
सुवर्णाकृतिकमलैर्निबिडं वैखानसं सरस्तत्राश्रमे ऽस्तीति शेषः  ॥  ४।४३।३३
 ॥   

  

औपवाह्य इति । सार्वभौम इति स्मृतः ख्यातः कुबेरस्यौपवाह्यो वाहनं गजस्तं
देशं करेणुभिः सह सदा पर्येति विचरति  ॥  ४।४३।३४  ॥   

  

तदिति । तत् सरः समतिक्रम्य नष्टचन्द्रदिवाकरं चन्द्रदिवाकराभ्यां
रहितमनक्षत्रगणं नक्षत्रगणरहितं निष्पयोदं पयोदरहितम् अनादिमत् आदिरहितं
नित्यमित्यर्थः, व्योमाकाशमस्तीति शेषः  ॥  ४।४३।३५  ॥   

  

गभस्तिभिरिति । सः चन्द्रादिरहितो देशः स्वयंप्रभैः तपस्सिद्धैः अर्कस्य
गभस्तिभिरिव प्रकाश्यते  ॥  ४।४३।३६  ॥   

  

तमिति । तं देशमतिक्रम्य शैलोदा नाम निम्नगा नद्यस्तीति शेषः, तस्याः
उभयोस्तीरयोः कीचकाः सस्वना वेणवः सन्तीति शेषः, नाम प्रसिद्धमेतत्  ॥ 
४।४३।३७ ॥   

  

ते इति । ते वेणवः सिद्धान् परं तीरं शैलोदाया इति शेषः, नयन्ति
प्रत्यानयन्ति पूर्वतीरं प्रापयन्ति च । कृतपुण्यप्रतिश्रयाः
कृतपुण्यैराश्रिताः उत्तराः कुरवस्तत्र शैलोदायास्तीरे सन्तीति शेषः  ॥ 
४।४३।३८  ॥   

  

तत इति । काञ्चनवत्पद्मानि यासु ताभिः पद्मिनीभिः सरसीभिः कृतोदकाः
संमिश्रसलिलाः नीलवैदूर्यपत्राढ्याः सहस्रशो नद्यस्तत्र कुरुषु
भान्तीत्यप्रकृष्यते  ॥  ४।४३।३९  ॥   

  

रक्तेति । हिरण्मयैः रक्तोत्पलवनैर्मण्डिताः शोभिताः तरुणादित्यसंकाशा
जलाशयस्तत्र भान्ति  ॥  ४।४३।४०,४१  ॥   

  

नीलेति । स देशः चित्रैर्नीलोत्पलवनैः सर्वतो वृतः । अर्धं पृथक् । निरिति
। निस्तुलाभिः वर्तुलाभिः मुक्ताभिः महाधनैर्बहुमूल्यैर्जातरूपैश्च
उद्धूतानि युक्तानि पुलिनानि यासां ताः सर्वरत्नमयैः अत एव चित्रैः
नगोत्तमैः पर्वतश्रेष्ठैः जातरूपमयैः अत एव हुताशनसमप्रभैश्च नगोत्तमैः
अवगाढाः व्याप्ताः निम्नगाः सन्तीति शेषः । श्लोकद्वयमेकान्वयि  ॥  ४।४३।४२
 ॥   

  

नित्येति । नित्यं पुष्पाणि फलानि च येषु पत्ररथैः पक्षिभिराकुलाः
व्याप्ताः दिव्या गन्धरसस्पर्शा येषां ते नगाः वृक्षाः सर्वकामान् स्रवन्ति
ददति  ॥  ४।४३।४३  ॥   

  

नानेति । अन्ये नगोत्तमाः स्त्रीणां पुरुषाणां च यान्यनुरूपाणि योग्यानि
तानि नानाकाराणि अनेकविधाकारविशिष्टानि वासांसि मुक्तावैदूर्यैः चित्राणि
भूषणानि च फलन्ति । सार्धश्लोक एकान्वयी  ॥  ४।४३।४४,४५  ॥   

  

सर्वेति । अन्ये नगोत्तमाः सर्वर्तुमुखसेव्यानि सर्वर्तुषु सुखेन सेव्यानि
फलानि फलन्ति । अन्ये नगोत्तमाः महार्हमणिवत् चित्राणि फलानि फलन्ति  ॥ 
४।४३।४६  ॥   

  

शयनानीति । चित्रास्तरणवन्ति विचित्रास्तरणविशिष्टानि शयनानि शय्याः
मनःकान्तानि मनोहराणि माल्यानि मालाश्च महार्हाणि बहुमूल्यानि पानानि च
विविधानि भक्ष्याणि च रूपयौवनलक्षिताः रूपयौवनैः प्रकाशिताः गुणसंपन्नाः
स्त्रियश्च अपरे द्रुमाः फलन्ति । श्लोकद्वयमेकान्वयि  ॥  ४।४३।४७,४८  ॥   

  

गन्धर्वा इति । भास्वरप्रभाः गन्धर्वादयः नारीभिस्तत्र रमन्ते  ॥  ४।४३।४९
 ॥   

  

सर्व इति । ये सर्वे सुकृतकर्माणस्तत्र वसन्ति ते सर्वे सहयोषितः
योषित्सहिताः कामार्थसहिताः इच्छाविषयीभूतार्थैर्विद्यमानाः सन्तः
रतिपरायणा भवन्तीति शेषः  ॥  ४।४३।५०  ॥   

  

गीतेति । सोत्कृष्टहसितस्वनः उत्कृष्टहसितस्वनसहितः सर्वभूतमनोरमः
गीतवादित्रनिर्घोषः सततं श्रूयते  ॥  ४।४३।५१  ॥   

  

तत्रेति । अमुदितः प्रमोदरहितः तत्र कश्चिन्न, असत्प्रियः
असत्कर्मविषयकप्रीतिविशिष्टः अत्र उत्तरकुरुषु कश्चित् न । अहन्यहनि
प्रतिदिनं मनोरमाः गुणास्तत्र वर्धन्ते  ॥  ४।४३।५२  ॥   

  

तमिति । तं देशमतिक्रम्य उत्तरः परिदिग्वर्ती पयसां निधिः
क्षीराब्धिरस्तीति शेषः, तत्र क्षीराब्धौ हेममयो महान् सोमगिरिरस्ति  ॥ 
४।४३।५३  ॥   

  

इन्द्रेति । इन्द्रादिलोकगताः ये देवास्ते दिवं गतं गिरिराजं समवेक्षन्ते
 ॥  ४।४३।५४ ॥   

  

स इति । तपता विवस्वता सूर्येणेव तस्य सोमगिरेः भासा प्रकाशेन विसूर्यः
सूर्यचन्द्रादिरहितो ऽपि स देशः सूर्यलक्ष्म्याभिविज्ञेयो देश इव प्रकाशते
। इव उभयान्वयी  ॥  ४।४३।५५  ॥   

  

भगवानिति । ब्रह्मर्षिपरिवारितस्तत्र सोमगिरौ विश्वात्मा सकलजगन्नियन्ता
एकादशात्मकः भगवान् शम्भुः देवेशः ब्रह्मा च वसति  ॥  ४।४३।५६  ॥   

  

नेति । कुरूणामुत्तरेण पथा वो युष्माकमन्वेषामपि भूतानां गतिः न अनुकामति
अस्ति, अतः वो युष्माभिः कथञ्चन न गन्तव्यम् । व इत्युभयान्वयि  ॥  ४।४३।५७
 ॥   

  

स इति । स सोमगिरिः देवानामपि दुर्गमः अतस्तमालोक्य
क्षिप्रमुपावर्तितुमर्हथ  ॥  ४।४३।५८  ॥   

  

एतावदिति । हे वानरपुङ्गवाः एतावदेव वानरैर्गन्तुं शक्यम्, अतस्ततः परं न
जानीमः  ॥  ४।४३।५९  ॥   

  

सर्वमिति । यन्मया परिकीर्तितं तत्सर्वं विचेतव्यं यत् अन्यत्
उक्तदेशसमीपस्थं नोक्तं तत्रापि मतिः अन्वेषणनिश्चयः क्रियताम्  ॥  ४।४३।६०
 ॥   

  

तत इति । हे अनिलानलोपमाः विदेहजादर्शनजेन सीतादर्शनजनकेन कर्मणा दाशरथेः
महत्प्रियं यदि कृतं भवद्भिः संपादितं भविष्यति ततस्तस्मात् रामप्रियात्
ममापि महत्तरं प्रियं प्रीतिर्भविष्यति  ॥  ४।४३।६१  ॥   

  

तत इति । हे प्लवङ्गमाः ततः रामप्रियाचरणात् हेतोः सर्वगुणैः
सर्वसद्गुणविशिष्टैः मनोरमैः पदार्थैः मयार्चिताः सत्कृताः अत एव
शान्तशात्रवाः सहिता हितसहिताः सबान्धवाः बान्धवसहिताः सहप्रियाः
स्त्रीसहिताः यूयं भूतधराः भूतैर्ध्रियन्ते यास्तद्वन्तः मत्तः
प्राप्तजीविका इत्यर्थः, अत एव कृतार्थाः सन्तः उर्वीं प्रति चरिष्यथ  ॥ 
४।४३।६२  ॥   

  

इति श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे
त्रिचत्वारिंशः सर्गः  ॥  ४।४३  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/04-vAnara-preShaNam/043_udIchIM_prati_shatabalipreShaNam.md">
<details><summary><h3>तिलकम् ...{Loading}...</h3></summary>



तत इति  ॥  ४।४३।१  ॥   

  

सर्वज्ञो देशवृत्ताभिज्ञः  ॥  ४।४३।२  ॥   

  

वैवस्वतसुतैर्यमसुतैः  ॥  ४।४३।३  ॥   

  

विक्रान्तेति शतबलस्य संबुद्धिः । सर्वत इति सामान्यतो नियोगः  ॥  ४।४३।४
 ॥   

  

विनिर्वृत्ते विशेषेणानुष्ठिते । कृतार्थाः कृतकृत्याः । अर्थविदां
लब्धाभीष्टानाम् । सन्धिरार्षः  ॥  ४।४३।५  ॥   

  

अस्ति क्रियेत  ॥  ४।४३।६  ॥   

  

अर्थिनः स्वस्मात्प्रयोजनार्थिनः । कार्यनिर्वृत्तिं तत्प्रयोजनानुष्ठानम्
। अकर्तुः पूर्वमुपकाराकर्तुरपि यश्चरेत्कुर्यात्  ॥  ४।४३।७९  ॥   

  

इमानि वक्ष्यमाणानि  ॥  ४।४३।१०  ॥   

  

प्रस्थला भरताश्च देशविशेषाः । कुरून् दक्षिणकुरून्  ॥  ४।४३।११,१२  ॥   

  

लोध्रपद्मकखण्डेषु हैमवतेष्विति शेषः  ॥  ४।४३।१३  ॥   

  

तं कालाख्यं पर्वतम्  ॥  ४।४३।१४  ॥   

  

तस्य शैलेषु गण्डपर्वतेषु पर्वतेषु ततो महत्सु तेषु  ॥  ४।४३।१५  ॥   

  

तं कालपर्वतम्  ॥  ४।४३।१६  ॥   

  

ततः सुदर्शनात्परतः । पतगाः पक्षिणः  ॥  ४।४३।१७,१८  ॥   

  

तं देवसखपर्वतमतिक्रम्याकाशं शून्यदेशम् । शून्यत्वोपपादकम्-- पर्वतेत्यादि
 ॥  ४।४३।१९  ॥   

  

कान्तारमपर्वतवनत्वादिना । रोमहर्षणं भयङ्करत्वात्  ॥  ४।४३।२०,२१  ॥   

  

नलिनी सरसा  ॥  ४।४३।२२।२३  ॥   

  

तस्य कैलासस्य । पर्वतेषु गण्डपर्वतेषु  ॥  ४।४३।२४  ॥   

  

तस्य क्रौञ्चस्य । बिलं स्कन्दशक्तिकृतं विवरम्  ॥  ४।४३।२५  ॥   

  

तत्र क्रौञ्चगुहायाम्  ॥  ४।४३।२६,२७  ॥   

  

कामशैलं कामतपःस्थानशैलम् तद्विशेषणमवृक्षम् । मानसं तदाख्यम् तत्र
मानसपर्वते  ॥  ४।४३।२८  ॥   

  

स चेति क्रौञ्चपर्वत इत्यर्थः । सानूनि प्रस्थाः, भूधराः पर्यन्तपर्वताः,
तैः सहितः मैनाक इति मैनाको ऽयं समुद्रमग्नादन्यः  ॥  ४।४३।२९३२  ॥   

  

वैखानसं वैखानसानामिदम्  ॥  ४।४३।३३  ॥   

  

विचरितं सेवितम् । औपवाह्यो वाहनम्  ॥  ४।४३।३४  ॥   

  

तत्सरो ऽतिक्रम्य वर्तमानं व्योम ।
कियानवकाशश्चन्द्रादिसर्वज्योतिर्गणप्रकाशरहितः  ॥  ४।४३।३५  ॥   

  

नापि सान्धकार इत्याह-- गभस्तिभिरिवेति ।
चन्द्रादिज्योतींष्यभिभूयार्कगभस्तिसदृशैः स्वीयैर्गभस्तिभिः प्रकाश्यते ।
के ते यैः स्वगभस्तिभिः प्रकाश्यते तत्राह-- विश्राम्यद्भिरिति ।
सुखोपविष्टैः स्वतपःसिद्धैः, अत एव देवकल्पैः सूर्यादिदेवतुल्यैः
स्वयंप्रभैश्च सूर्यादिवत्स देशः प्रकाश्यते । यत्तु तत्र चन्द्रादीनां
सञ्चाराभाव एवेति, तन्न अग्रे सुप्रसिद्धचन्द्रादिसञ्चारवदुत्तरकुरूणां
तदूर्ध्वमुपदेशानुपपत्तेः  ॥  ४।४३।३६  ॥   

  

निम्नगा अस्तीति शेषः । अन्तःसुषिरो वेणुः कीचकः  ॥  ४।४३।३७  ॥   

  

परं तीरम् शैलोदाया इति शेषः । कृतपुण्यानां प्रतिश्रया निवासभूताः ।
पद्मिनीभिः सरसीभिः कृतोदकाः कृतोदककार्याः  ॥  ४।४३।३८  ॥   

  

तत आरभ्योत्तरकुरुदेशस्य भोगभूमित्वकथनम् । दिव्यनद्यो ऽपि तत्र
सन्तीत्याह-- नीलेत्यादि  ॥  ४।४३।३९  ॥   

  

जलाशयास्तटाकादयः  ॥  ४।४३।४०  ॥   

  

निस्तुलाभिर्वर्तुलाभिः । "निस्तुलं वृत्तम्" इत्यमरः  ॥  ४।४३।४१  ॥   

  

जातरूपैः स्वर्णैरुद्धृतपुलिना युक्तपुलिनाः । नगोत्तमैः पर्वतैरवगाढा
व्याप्ताः  ॥  ४।४३।४२  ॥   

  

नगा वृक्षाः । पत्ररथैः पक्षिभिराकुला व्याप्ताः  ॥  ४।४३।४३,४४  ॥   

  

इत उत्तरं केचिच्छ्लोकाः "रमन्ते सततं तत्र नारीभिर्भास्वरप्रभाः"
इत्यन्ताः प्रक्षिप्ताः, प्राचिनपुस्तकेष्वनुपलम्भादिति कतकः  ॥  ४।४३।४५५१
 ॥   

  

असदविद्यमानं प्रियं यस्य तादृशः  ॥  ४।४३।५२  ॥   

  

अत्र सुमेर्वन्वेषणं नोक्तम्, तत्र रक्षसां वासासंभवादित्याहुः । मध्ये
उत्तरसमुद्रमध्ये  ॥  ४।४३।५३  ॥   

  

स तु देशो विसूर्यो ऽपि सूर्यसञ्चाररहितो ऽपि तस्य भासा सोमगिरिप्रभया तपता
विवस्वता युक्तदेश इव सूर्यलक्ष्म्या सूर्योपेतदेशश्रिया युक्तः प्रकाशते
 ॥  ४।४३।५४  ॥   

  

विश्वमतति व्याप्नोतीति विश्वात्मा व्यापकस्तेन विष्णुरूपः । "विष्लृ
व्याप्तौ" इत्यनुसारात् । स एव शंभुः शं भवत्यस्मात्स एवैकादशात्मक
एकादशानुवाकार्थैकादशरुद्रात्मकः । एवं ब्रह्मा
बृंहणत्वाज्जगत्स्रष्टृत्वात् । एवं रूपत्रयात्मा भगवांस्तत्र सोमगिरौ
कार्यब्रह्मलोकत्वाद्वसतीत्यर्थः  ॥  ४।४३।५५  ॥   

  

नानुक्रामति वै गतिः । तस्य कार्यब्रह्मलोकत्वेन ब्रह्मर्षिव्यतिरिक्तस्य
तत्रागतेः । ब्रह्मर्षिपदेन दहरादिमार्गेण ब्रह्मोपासका ऋषय उच्यन्ते  ॥ 
४।४३।५६  ॥   

  

तदाह-- देवानामपि दुर्गम इति  ॥  ४।४३।५७,५८  ॥   

  

तत्रापि मतिः क्रियतामिति अन्वेषणायेति भावः  ॥  ४।४३।५९  ॥   

  

प्रियमित्यस्य स्वस्येत्यादिः । विदेहजादर्शनजेन कर्मणा
विदेहजादर्शनमुद्दिश्य जातेन कर्मणा । अन्वेषणकर्मणेति यावत्  ॥  ४।४३।६०
 ॥   

  

भूतधरा भूतैः प्राणिभिर्ध्रियन्ते ते भूतधराः । प्राणिभिरुपजीव्या इत्यर्थः
 ॥  ४।४३।६१  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे त्रिचत्वारिंशः सर्गः  ॥  ४।४३  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/04-vAnara-preShaNam/043_udIchIM_prati_shatabalipreShaNam.md">
<details><summary><h3>द्राविडपाठः ...{Loading}...</h3></summary>



  
ततः सन्दिश्य सुग्रीवः श्वशुरं पश्चिमां दिशम्।  
वीरं शतवलिं नाम वानरं वानरर्षभः ॥ 4.43.1 ॥   
उवाच राजा धर्मज्ञः सर्ववानरसत्तमम्।  
वाक्यमात्महितं चैव रामस्य च हितं तथा ॥ 4.43.2 ॥   
वृतः शतसहस्रेण त्वद्विधानां वनौकसाम्।  
वैवस्वसुतैः सार्धं प्रतिष्ठस्व स्वमन्त्रिभिः ॥ 4.43.3 ॥   
दिशं ह्युदीचीं विक्रान्तां हिमशैलावतंसकाम्।  
सर्वतः परिमार्गध्वं रामपत्नीमनिन्दिताम् ॥ 4.43.4 ॥   
अस्मिन् कार्ये विनिर्वृते कृते दाशरथेः प्रिये।  
ऋणान्मुक्ता भविष्यामः कृतार्थार्थविदां वराः ॥ 4.43.5 ॥   
कृतं हि प्रियमस्माकं राघवेण महात्मना।  
तस्य चेत् प्रतिकारोऽस्ति सफलं जीवितं भवेत् ॥ 4.43.6 ॥   
अर्थितः कार्यनिर्वृत्तिमकर्तुरपि यश्चरेत्।  
तस्य स्यात् सफलं जन्म किं पुनः पूर्वकारिणः ॥ 4.43.7 ॥   
एतां बुद्धिमवस्थाय दृश्यते जानकी यथा।  
तथा भवद्भिः कर्तव्यमस्मत्प्रियहितैषिभिः ॥ 4.43.8 ॥   
अयं हि सर्वभूतानां मान्यस्तु नरसत्तमः।  
अस्मासु चागतप्रीती रामः परपुरञ्जयः ॥ 4.43.9 ॥   
इमानि वनगुर्गाणि नद्यः शैलान्तराणि च।  
भवन्तः परिमार्गन्तु बुद्धिविक्रमसम्पदा ॥ 4.43.10 ॥   
तत्र म्लेच्छान्पुलिन्दांश्च शूरसेनांस्तथैव च।  
प्रस्थलान् भरतांश्चैव कुरूंश्च सह मद्रकैः ॥ 4.43.11 ॥   
काम्बोजान् यवनांश्चैव शकानारट्टकानपि।  
बाह्लीकानृषिकांश्चैव पौरवानथ टङ्कणान् ॥ 4.43.12 ॥   
चीनान् परमचीनांश्च नीहारांश्च पुनःपुनः।  
अन्वीक्ष्य दरदांश्चैव हिमवन्तं तथैव च ॥ 4.43.13 ॥   
लौध्रपद्मकषण्डेषु देवदारुवनेषु च।  
रावणः सह वैदेह्या मार्गितव्यस्ततस्ततः ॥ 4.43.14 ॥   
ततः सोमाश्रमं गत्वा देवगन्धर्वसेवितम्।  
कालं नाम महासानुं पर्वतं तु गमिष्यथ ॥ 4.43.15 ॥   
महत्सु तस्य शैलस्य निर्दरेषु गुहासु च।  
विचिनुध्वं महाभागां रामपत्नीं ततस्ततः ॥ 4.43.16 ॥   
तमतिक्रम्य शैलेन्द्रं हेमगर्भं महागिरिम्।  
ततः सुदर्शन्नं नाम गन्तुमर्हथ पर्वतम् ॥ 4.43.17 ॥   
ततो देवसखो नाम पर्वतः पतगालयः।  
नानापक्षिगणाकीर्णो विविधद्रुमभूषितः ॥ 4.43.18 ॥   
तस्य काननषण्डेषु निर्झरेषु गुहासु च।  
रावणः सह वैदेह्या मार्गितव्यस्ततस्ततः ॥ 4.43.19 ॥   
तमतिक्रम्य चाकाशं सर्वतः शतयोजनम्।  
अपर्वतनदीवृक्षं सर्वसत्त्वविवर्जितम् ॥ 4.43.20 ॥   
तं तु शीघ्रमतिक्रम्य कान्तारं रोमहर्षणम्।  
कैलासं पाण्डुरं शैलं प्राप्य हृष्टा भविष्यथ ॥ 4.43.21 ॥   
तत्र पाण्डुरमेघाभं जाम्बूनदपरिष्कृतम्।  
कुबेरभवनं दिव्यं निर्मितं विश्वकर्मणा ॥ 4.43.22 ॥   
विशाला नलिनी यत्र प्रभूतकमलोत्पला।  
हंसकारण्डवाकीर्णा ह्यप्सरोगणसेविता ॥ 4.43.23 ॥   
तत्र वैश्रवणो राजा सर्वभूतनमस्कृतः।  
धनदो रमते श्रीमान् गुह्यकैः सह यक्षराट् ॥ 4.43.24 ॥   
तस्य चन्द्रनिकाशेषु पर्वतेषु गुहासु च।  
रावणः सह वैदेह्या मार्गितव्यस्ततस्ततः ॥ 4.43.25 ॥   
क्रौञ्चं तु गिरिमासाद्य बिलं तस्य सुदुर्गमम्।  
अप्रमत्तैः प्रवेष्टव्यं दुष्प्रवेशं हि तत्स्मृतम् ॥ 4.43.26 ॥   
वसन्ति हि महात्मानास्तत्र सूर्यसमप्रभाः।  
देवैरप्यर्चिताः सम्यग् देवरूपा महर्षभः ॥ 4.43.27 ॥   
कौञ्चस्य तु गुहाश्चान्याः सानूनि शिखाराणि च।  
निर्दराश्च नितम्बाश्च विचेतव्यास्ततस्ततः ॥ 4.43.28 ॥   
क्रौञ्चस्य शिखरं चापि निरीक्ष्य च ततस्ततः।  
अवृक्षं कामशैलं च मानसं विहगालयम् ॥ 4.43.29 ॥   
न गतिस्तत्र भूतानां देवदानवरक्षसाम्।  
स च सर्वैर्विचेतव्यः ससानुप्रस्थभूधरः ॥ 4.43.30 ॥   
क्रौञ्चं गिरिमतिक्रम्य मैनाको नाम पर्वतः।  
मयस्य भवनं यत्र दानवस्य स्वयं कृतम् ॥ 4.43.31 ॥   
मैनाकस्तु विचेतव्यः ससानुप्रस्थकन्दरः।  
स्त्रीणामश्वमुखीनां च निकेतास्तत्र तत्र तु ॥ 4.43.32 ॥   
तं देशं समतिक्रम्य आश्रमं सिद्धसेवितम्।  
सिद्धा वैखानसास्तत्र वालखिल्याश्च तापसाः ॥ 4.43.33 ॥   
वन्द्यास्ते तु तपस्तिद्धास्तपसा वीतकल्मषाः।  
प्रष्टव्या चापि सीतायाः प्रवृत्तिर्विनयान्वितैः ॥ 4.43.34 ॥   
हेमपुष्करसञ्छन्नं तस्मिन् वैखानसं सरः।  
तरुणादित्यसङ्काशैर्हंसैर्विचरितं शुभैः ॥ 4.43.35 ॥   
औपवाह्यः कुबेरस्य सार्वभौम इति स्मृतः।  
गजः पर्येति तं देशं सदा सह करेणुभिः ॥ 4.43.36 ॥   
तत्सरः समतिक्रम्य नष्टचन्द्रदिवाकरम्।  
अनक्षत्रगणं व्योम निष्पयोदमनादितम् ॥ 4.43.37 ॥   
गभस्तिभिरिवार्कस्य स तु देशः प्रकाशते।  
विश्राम्यद्भिस्तपस्मिद्धैर्देवकल्पैः स्वयम्प्रभैः ॥ 4.43.38 ॥   
तं तु देशमतिक्रम्य शैलोदा नाम निम्नगा ॥ 4.43.39 ॥   
उभयोस्तीरयोस्तस्याः कीचका नाम वेणवः।  
ते नयन्ति परं तीरं सिद्धान् प्रत्यानयन्ति च ॥ 4.43.40 ॥   
उत्तराः कुरवस्तत्र कृतपुण्यप्रतिश्रयाः ॥ 4.43.41 ॥   
ततः काञ्चनपद्माभिः पद्मिनीभिः कृतोदकाः।  
नीलवैडूर्यपत्त्राभिर्नद्यास्तत्र सहस्रशः ॥ 4.43.42 ॥   
रक्तोत्पलवनैश्चात्र मण्डिताश्च हिरण्मयैः।  
तरुणादित्यसदृशैर्भान्ति तत्र जलाशयाः ॥ 4.43.43 ॥   
महार्हमणिपत्रैश्च काञ्चनप्रभकेसरैः।  
नीलोत्पलवनैश्चित्रैः स देशः सर्वतो वृतः ॥ 4.43.44 ॥   
निस्तुलाभिश्च मुक्ताभिर्मणिभिश्च महाधनैः।  
उद्भूतपुलिनास्तत्र जातरूपैश्च निम्नगाः ॥ 4.43.45 ॥   
सर्वरत्नमयैश्चित्रैरवगाढा नगोत्तमैः।  
जातरूपमयैश्चापि हुताशनसमप्रभैः ॥ 4.43.46 ॥   
नित्यपुष्पफलास्तत्र नगाः पत्ररथाकुलाः।  
दिव्यागन्धरसस्पर्शाः सर्वकामान् स्रवन्ति च ॥ 4.43.47 ॥   
नानाकाराणि वासांसि फलन्त्यन्ये नगोत्तमाः ॥ 4.43.48 ॥   
स्त्रीणां चाप्यनुरूपाणि पुरुषाणां तथैव च।  
सर्वर्तुसखसेव्यानि फलन्त्यन्ये नगोत्तमाः ॥ 4.43.49 ॥   
महार्हाणि च चित्राणि हैमान्यन्ये नगोत्तमाः।  
शयनानि प्रसूयन्ते चित्रास्तरणवन्ति च ॥ 4.43.50 ॥   
मनःकान्तानि माल्यानि फलन्त्यत्रापरे द्रुमाः।  
पानानि च महार्हाणि भक्ष्याणि विविधानि च ॥ 4.43.51 ॥   
गन्धर्वाः किन्निराः सिद्धा नागा विद्याधरास्तथा।  
रमन्ते सहितास्तत्र नारीभिर्भास्करप्रभाः ॥ 4.43.52 ॥   
सर्वे सुकृतकर्माणः सर्वे रतिपरायणाः।  
सर्वे कामार्थसहिता वसन्ति सहयोषितः ॥ 4.43.53 ॥   
गीतवादित्रनिर्घोषः सोत्कृष्टहसितस्वनः।  
श्रूयते सततं तत्र सर्वभूतमनोहरः ॥ 4.43.54 ॥   
तत्र नामुदितः कश्चिन्नास्ति कश्चिदसत्प्रियः।  
अहन्यहनि वर्धन्ते गुणास्तत्र मनोरमाः ॥ 4.43.55 ॥   
समतिक्रम्य तं देशमुत्तरः पयसां निधिः ॥ 4.43.56 ॥   
इन्द्रलोकगता ये च ब्रह्मलोकगताश्च ये।  
देवास्तं समवेक्षन्ते गिरिराजं दिवं गताः ॥ 4.43.57 ॥   
स तु देशो विसूर्योऽपि तस्य भासा प्रकाशते।  
सूर्यलक्ष्म्याऽभिविज्ञेयस्तपतेव विवस्वता ॥ 4.43.58 ॥   
भगवानपि विश्वात्मा शम्भुरेकादशात्मकः।  
ब्रह्मा वसति देवेशो ब्रह्मर्षिपरिवारितः ॥ 4.43.59 ॥   
न कथञ्चन गन्तव्यं कुरूणामुत्तरेण वः।  
अन्येषामपि भूतानां नातिक्रामति वै गतिः ॥ 4.43.60 ॥   
स हि सोमगिरिर्नाम देवानामपि दुर्गमः।  
तमालोक्य ततः क्षिप्रमुपावर्त्तितुमर्हथ ॥ 4.43.61 ॥   
एतावद्वानरैः शक्यं गन्तुं वानरपुङ्गवाः।  
अभास्करममर्यादं न जानीमस्ततः परम् ॥ 4.43.62 ॥   
सर्वमेतद्विचेतव्यं यन्मया परिकीर्तितम्।  
यदन्यदपि नोक्तं च तत्रापि क्रियतां मतिः ॥ 4.43.63 ॥   
ततः कृतं दाशरथेर्महत् प्रियं महत्तरं चापि ततो मम प्रियम्।  
कृतं भविष्यत्यनिलानलोपमा विदेहजादर्शनजेन कर्मणा ॥ 4.43.64 ॥   
ततः कृतार्थाः सहिताः सबान्धावा मयाऽर्चिताः सर्वगुणैर्मनोरमैः।  
चरिष्यथोर्वीं प्रतिशान्तशत्रवः सहप्रिया भूतधराः प्लवङ्गमाः ॥ 4.43.65 ॥   

</details>
</div>
