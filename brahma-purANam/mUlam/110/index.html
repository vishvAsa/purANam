<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | 110</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/brahma-purANam/mUlam/110/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/brahma-purANam/mUlam/110/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/brahma-purANam/mUlam/110/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="110">
  <meta property="og:description" content="Summary (SA) Chapter 110- Story of Dadhīci and his son Pippalāda
{{Ref- SS 181-187}}
ब्रह्मोवाच-
पिप्पलं तीर्थम् आख्यातं चक्रतीर्थाद् अनन्तरम् ।
यत्र चक्रेश्वरो देवश् चक्रम् आप यतो हरिः ॥ १ ॥
यत्र विष्णुः स्वयं स्थित्वा चक्रार्थं शङ्करं विभुम् ।
पूजयाम् आस तत् तीर्थं चक्रतीर्थम् उदाहृतम् ॥ २ ॥
यत्र प्रीतो ऽभवद् विष्णोः शम्भुस् तत् पिप्पलं विदुः ।
महिमानं यस्य वक्तुं न क्षमो ऽप्य् अहिनायकः ॥ ३ ॥
चक्रेश्वरो पिप्पलेशो नामधेयस्य कारणम् ।
शृणु नारद तद् भक्त्या साक्षाद् वेदोदितं मया ॥ ४ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="brahma-puranam">

  <meta itemprop="name" content="110">
  <meta itemprop="description" content="Summary (SA) Chapter 110- Story of Dadhīci and his son Pippalāda
{{Ref- SS 181-187}}
ब्रह्मोवाच-
पिप्पलं तीर्थम् आख्यातं चक्रतीर्थाद् अनन्तरम् ।
यत्र चक्रेश्वरो देवश् चक्रम् आप यतो हरिः ॥ १ ॥
यत्र विष्णुः स्वयं स्थित्वा चक्रार्थं शङ्करं विभुम् ।
पूजयाम् आस तत् तीर्थं चक्रतीर्थम् उदाहृतम् ॥ २ ॥
यत्र प्रीतो ऽभवद् विष्णोः शम्भुस् तत् पिप्पलं विदुः ।
महिमानं यस्य वक्तुं न क्षमो ऽप्य् अहिनायकः ॥ ३ ॥
चक्रेश्वरो पिप्पलेशो नामधेयस्य कारणम् ।
शृणु नारद तद् भक्त्या साक्षाद् वेदोदितं मया ॥ ४ ॥">
  <meta itemprop="wordCount" content="4186">
  <meta name="twitter:card" content="summary">
  <meta name="twitter:title" content="110">
  <meta name="twitter:description" content="Summary (SA) Chapter 110- Story of Dadhīci and his son Pippalāda
{{Ref- SS 181-187}}
ब्रह्मोवाच-
पिप्पलं तीर्थम् आख्यातं चक्रतीर्थाद् अनन्तरम् ।
यत्र चक्रेश्वरो देवश् चक्रम् आप यतो हरिः ॥ १ ॥
यत्र विष्णुः स्वयं स्थित्वा चक्रार्थं शङ्करं विभुम् ।
पूजयाम् आस तत् तीर्थं चक्रतीर्थम् उदाहृतम् ॥ २ ॥
यत्र प्रीतो ऽभवद् विष्णोः शम्भुस् तत् पिप्पलं विदुः ।
महिमानं यस्य वक्तुं न क्षमो ऽप्य् अहिनायकः ॥ ३ ॥
चक्रेश्वरो पिप्पलेशो नामधेयस्य कारणम् ।
शृणु नारद तद् भक्त्या साक्षाद् वेदोदितं मया ॥ ४ ॥">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/brahma-purANam\/mUlam\/110\/".replace(basePath, "/");
  pageVars.pageParams = {};
  pageVars.pageSource = "brahma-purANam\/mUlam\/110.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/brahma-purANam/mUlam/110/" />
<link rel="alternate" hreflang="sa-Deva" href="https://vishvAsa.github.io/purANam/brahma-purANam/mUlam/110/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/brahma-purANam/mUlam/110/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/brahma-purANam/mUlam/110/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/brahma-purANam/mUlam/110/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/brahma-purANam/mUlam/110/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/brahma-purANam/mUlam/110/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/brahma-purANam/mUlam/110/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/brahma-purANam/mUlam/110/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/brahma-purANam/mUlam/110/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/brahma-purANam/mUlam/110/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/brahma-purANam/mUlam/110/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/brahma-purANam/mUlam/110/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/brahma-purANam/mUlam/110/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/brahma-purANam/mUlam/110/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/brahma-purANam/mUlam/110/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/brahma-purANam/mUlam/110/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/brahma-purANam/mUlam/110/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/brahma-purANam/mUlam/110/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/brahma-purANam/mUlam/110/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/brahma-purANam/mUlam/110/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/brahma-purANam/mUlam/110/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/brahma-purANam/mUlam/110/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/brahma-purANam/mUlam/110/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/brahma-purANam/mUlam/110/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/brahma-purANam/mUlam/110/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/brahma-purANam/mUlam/110/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/brahma-purANam/mUlam/110/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/brahma-purANam/mUlam/110/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/brahma-purANam/mUlam/110/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/brahma-purANam/mUlam/110/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/brahma-purANam/mUlam/110/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/brahma-purANam/mUlam/110/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/brahma-purANam/mUlam/110/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/brahma-purANam/mUlam/110/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/brahma-purANam/mUlam/110/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/brahma-purANam/mUlam/110/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/brahma-purANam/mUlam/110/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/brahma-purANam/mUlam/110/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/brahma-purANam/mUlam/110/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/brahma-purANam/mUlam/110/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/brahma-purANam/mUlam/110/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/brahma-purANam/mUlam/110/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/brahma-purANam/mUlam/110/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/brahma-purANam/mUlam/110/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> 110</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="110">110</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/brahma-purANam/mUlam/110.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>Summary (SA)</summary>
<p>Chapter 110- Story of Dadhīci and his son Pippalāda</p>
</details>
<p>{{Ref- SS 181-187}}</p>
<p>ब्रह्मोवाच-</p>
<p>पिप्पलं तीर्थम् आख्यातं चक्रतीर्थाद् अनन्तरम् ।<br>
यत्र चक्रेश्वरो देवश् चक्रम् आप यतो हरिः ॥ १ ॥</p>
<p>यत्र विष्णुः स्वयं स्थित्वा चक्रार्थं शङ्करं विभुम् ।<br>
पूजयाम् आस तत् तीर्थं चक्रतीर्थम् उदाहृतम् ॥ २ ॥</p>
<p>यत्र प्रीतो ऽभवद् विष्णोः शम्भुस् तत् पिप्पलं विदुः ।<br>
महिमानं यस्य वक्तुं न क्षमो ऽप्य् अहिनायकः ॥ ३ ॥</p>
<p>चक्रेश्वरो पिप्पलेशो नामधेयस्य कारणम् ।<br>
शृणु नारद तद् भक्त्या साक्षाद् वेदोदितं मया ॥ ४ ॥</p>
<p>दधीचिर् इति विख्यातो मुनिर् आसीद् गुणान्वितः ।<br>
तस्य भार्या महाप्राज्ञा कुलीना च पतिव्रता ॥ ५ ॥</p>
<p>लोपामुद्रेति या ख्याता स्वसा तस्या गभस्तिनी ।<br>
इति नाम्ना च विख्याता वडवेति प्रकीर्तिता ॥ ६ ॥</p>
<p>दधीचेः सा प्रिया नित्यं तपस् तेपे तया महत् ।<br>
दधीचिर् अग्निमान् नित्यं गृहधर्मपरायणः ॥ ७ ॥</p>
<p>भागीरथीं समाश्रित्य देवातिथिपरायणः ।<br>
स्वकलत्ररतः शान्तः कुम्भयोनिर् इवापरः ॥ ८ ॥</p>
<p>तस्य प्रभावात् तं देशं नारयो दैत्यदानवाः ।<br>
आजग्मुर् मुनिशार्दूल यत्रागस्त्यस्य चाश्रमः ॥ ९ ॥</p>
<p>तत्र देवाः समाजग्मू रुद्रादित्यास् तथाश्विनौ ।<br>
इन्द्रो विष्णुर् यमो ऽग्निश् च जित्वा दैत्यान् उपागतान् ॥ १० ॥</p>
<p>जयेन जातसंहर्षाः स्तुताश् चैव मरुद्गणैः ।<br>
दधीचिं मुनिशार्दूलं दृष्ट्वा नेमुः सुरेश्वराः ॥ ११ ॥</p>
<p>दधीचिर् जातसंहर्षः सुरान् पूज्य पृथक् पृथक् ।<br>
गृहकृत्यं ततश् चक्रे सुरेभ्यो भार्यया सह ॥ १२ ॥</p>
<p>पृष्टाश् च कुशलं तेन कथाश् चक्रुः सुरा अपि ।<br>
दधीचिम् अब्रुवन् देवा भार्यया सुखितं पुनः ॥ १३ ॥</p>
<p>आसीनं हृष्टमनस ऋषिं नत्वा पुनः पुनः ॥ १४ ॥</p>
<p>देवा ऊचुः-</p>
<p>किम् अद्य दुर्लभं लोके ऋषे ऽस्माकं भविष्यति ।<br>
त्वादृशः सकृपो येषु मुनिर् भूकल्पपादपः ॥ १५ ॥</p>
<p>एतद् एव फलं पुंसां जीवतां मुनिसत्तम ।<br>
तीर्थाप्लुतिर् भूतदया दर्शनं च भवादृशाम् ॥ १६ ॥</p>
<p>यत् स्नेहाद् उच्यते ऽस्माभिर् अवधारय तन् मुने ।<br>
जित्वा दैत्यान् इह प्राप्ता हत्वा राक्षसपुङ्गवान् ॥ १७ ॥</p>
<p>वयं च सुखिनो ब्रह्मंस् त्वयि दृष्टे विशेषतः ।<br>
नायुधैः फलम् अस्माकं वोढुं नैव क्षमा वयम् ॥ १८ ॥</p>
<p>स्थाप्यदेशं न पश्याम आयुधानां मुनीश्वर ।<br>
स्वर्गे सुरद्विषो ज्ञात्वा स्थापितानि हरन्ति च ॥ १९ ॥</p>
<p>नयेयुर् आयुधानीति तथैव च रसातले ।<br>
तस्मात् तवाश्रमे पुण्ये स्थाप्यन्ते ऽस्त्राणि मानद ॥ २० ॥</p>
<p>नैवात्र किञ्चिद् भयम् अस्ति विप्र ।<br>
न दानवेभ्यो राक्षसेभ्यश् च घोरम् ।<br>
त्वदाज्ञया रक्षितपुण्यदेशो ।<br>
न विद्यते तपसा ते समानः ॥ २१ ॥</p>
<p>जितारयो ब्रह्मविदां वरिष्ठं ।<br>
वयं च पूर्वं निहता दैत्यसङ्घाः ।<br>
अस्त्रैर् अलं भारभूतैः कृतार्थैः ।<br>
स्थाप्यं स्थानं ते समीपे मुनीश ॥ २२ ॥</p>
<p>दिव्यान् भोगान् कामिनीभिः समेतान् ।<br>
देवोद्याने नन्दने सम्भजामः ।<br>
ततो यामः कृतकार्याः सहेन्द्राः ।<br>
स्वं स्वं स्थानं चायुधानां च रक्षा ॥ २३ ॥</p>
<p>त्वया कृता जायतां तत् प्रशाधि ।<br>
समर्थस् त्वं रक्षणे धारणे च ॥ २४ ॥</p>
<p>ब्रह्मोवाच-</p>
<p>तद्वाक्यम् आकर्ण्य दधीचिर् एवं ।<br>
वाक्यं जगौ विबुधान् एवम् अस्तु ।<br>
निवार्यमाणः प्रियशीलया स्त्रिया ।<br>
किं देवकार्येण विरुद्धकारिणा ॥ २५ ॥</p>
<p>ये ज्ञातशास्त्राः परमार्थनिष्ठाः ।<br>
संसारचेष्टासु गतानुरागाः ।<br>
तेषां परार्थव्यसनेन किं मुने ।<br>
येनात्र वामुत्र सुखं न किञ्चित् ॥ २६ ॥</p>
<p>देवद्विषो द्वेषम् अनुप्रयान्ति ।<br>
दत्ते स्थाने विप्रवर्य शृणुष्व ।<br>
नष्टे हृते चायुधानां मुनीश ।<br>
कुप्यन्ति देवा रिपवस् ते भवन्ति ॥ २७ ॥</p>
<p>तस्मान् नेदं वेदविदां वरिष्ठ ।<br>
युक्तं द्रव्ये परकीये ममत्वम् ।<br>
तावच् च मैत्री द्रव्यभावश् च तावन् ।<br>
नष्टे हृते रिपवस् ते भवन्ति ॥ २८ ॥</p>
<p>चेद् अस्ति शक्तिर् द्रव्यदाने ततस् ते ।<br>
दातव्यम् एवार्थिने किं विचार्यम् ।<br>
नो चेत् सन्तः परकार्याणि कुर्युर् ।<br>
वाग्भिर् मनोभिः कृतिभिस् तथैव ॥ २९ ॥</p>
<p>परस्वसन्धारणम् एतद् एव ।<br>
सद्भिर् निरस्तं त्यज कान्त सद्यः ॥ ३० ॥</p>
<p>ब्रह्मोवाच-</p>
<p>एवं प्रियाया वचनं स विप्रो ।<br>
निशम्य भार्याम् इदम् आह सुभ्रूम् ॥ ३१ ॥</p>
<p>दधीचिर् उवाच-</p>
<p>पुरा सुराणाम् अनुमान्य भद्रे ।<br>
नेतीति वाणी न सुखं ममैति ॥ ३२ ॥</p>
<p>ब्रह्मोवाच-</p>
<p>श्रुत्वेरितं पत्युर् इति प्रियायां ।<br>
दैवं विनान्यन् न नृणां समर्थम् ।<br>
तूष्णीं स्थितायां सुरसत्तमास् ते ।<br>
संस्थाप्य चास्त्राण्य् अतिदीप्तिमन्ति ॥ ३३ ॥</p>
<p>नत्वा मुनीन्द्रं ययुर् एव लोकान् ।<br>
दैत्यद्विषो न्यस्तशस्त्राः कृतार्थाः ।<br>
गतेषु देवेषु मुनिप्रवर्यो ।<br>
हृष्टो ऽवसद् भार्यया धर्मयुक्तः ॥ ३४ ॥</p>
<p>गते च काले ह्य् अतिविप्रयुक्ते ।<br>
दैवे वर्षे सङ्ख्यया वै सहस्रे ।<br>
न ते सुरा आयुधानां मुनीश ।<br>
वाचं मनश् चापि तथैव चक्रुः ॥ ३५ ॥</p>
<p>दधीचिर् अप्य् आह गभस्तिम् ओजसा ।<br>
देवारयो मां द्विषतीह भद्रे ।<br>
न ते सुरा नेतुकामा भवन्ति ।<br>
संस्थापितान्य् अत्र वदस्व युक्तम् ॥ ३६ ॥</p>
<p>सा चाह कान्तं विनयाद् उक्तम् एव ।<br>
त्वं जानीषे नाथ यद् अत्र युक्तम् ।<br>
दैत्या हरिष्यन्ति महाप्रवृद्धास् ।<br>
तपोयुक्ता बलिनः स्वायुधानि ॥ ३७ ॥</p>
<p>तदस्त्ररक्षार्थम् इदं स चक्रे ।<br>
मन्त्रैस् तु सङ्क्षाल्य जलैश् च पुण्यैः ।<br>
तद् वारि सर्वास्त्रमयं सुपुण्यं ।<br>
तेजोयुक्तं तच् च पपौ दधीचिः ॥ ३८ ॥</p>
<p>निर्वीर्यरूपाणि तदायुधानि ।<br>
क्षयं जग्मुः क्रमशः कालयोगात् ।<br>
सुराः समागत्य दधीचिम् ऊचुर् ।<br>
महाभयं ह्य् आगतं शात्रवं नः ॥ ३९ ॥</p>
<p>ददस्व चास्त्राणि मुनिप्रवीर ।<br>
यानि त्वदन्ते निहितानि देवैः ।<br>
दधीचिर् अप्य् आह सुरारिभीत्या ।<br>
अनागत्या भवतां चाचिरेण ॥ ४० ॥</p>
<p>अस्त्राणि पीतानि शरीरसंस्थान्य् ।<br>
उक्तानि युक्तं मम तद् वदन्तु ।<br>
श्रुत्वा तदुक्तं वचनं तु देवाः ।<br>
प्रोचुस् तम् इत्थं विनयावनम्राः ॥ ४१ ॥</p>
<p>अस्त्राणि देहीति च वक्तुम् एतच् ।<br>
छक्यं न वान्यत् प्रतिवक्तुं मुनीन्द्र ।<br>
विना च तैः परिभूयेम नित्यं ।<br>
पुष्टारयः क्व प्रयामो मुनीश ॥ ४२ ॥</p>
<p>न मर्त्यलोके न तले न नाके ।<br>
वासः सुराणां भविताद्य तात ।<br>
त्वं विप्रवर्यस् तपसा चैव युक्तो ।<br>
नान्यद् वक्तुं युज्यते ते पुरस्तात् ॥ ४३ ॥</p>
<p>विप्रस् तदोवाच मदस्थिसंस्थान्य् ।<br>
अस्त्राणि गृह्णन्तु न संशयो ऽत्र ।<br>
देवास् तम् अप्य् आहुर् अनेन किं नो ह्य् ।<br>
अस्त्रैर् हीनाः स्त्रीत्वम् आप्ताः सुरेन्द्राः ॥ ४४ ॥</p>
<p>पुनस् तदा चाह मुनिप्रवीरस् ।<br>
त्यक्ष्ये जीवान् दैहिकान् योगयुक्तः ।<br>
अस्त्राणि कुर्वन्तु मदस्थिभूतान्य् ।<br>
अनुत्तमान्य् उत्तमरूपवन्ति ॥ ४५ ॥</p>
<p>कुरुष्व चेत्य् आहुर् अदीनसत्त्वं ।<br>
दधीचिम् इत्य् उत्तरम् अग्निकल्पम् ।<br>
तदा तु तस्य प्रियम् ईरयन्ती ।<br>
न सान्निध्ये प्रातिथेयी मुनीश ॥ ४६ ॥</p>
<p>ते चापि देवास् ताम् अदृष्ट्वैव शीघ्रं ।<br>
तस्या भीता विप्रम् ऊचुः कुरुष्व ।<br>
तत्याज जीवान् दुस्त्यजान् प्रीतियुक्तो ।<br>
यथासुखं देहम् इमं जुषध्वम् ॥ ४७ ॥</p>
<p>मदस्थिभिः प्रीतिमन्तो भवन्तु ।<br>
सुराः सर्वे किं तु देहेन कार्यम् ॥ ४८ ॥</p>
<p>ब्रह्मोवाच-</p>
<p>इत्य् उक्त्वासौ बद्धपद्मासनस्थो ।<br>
नासाग्रदत्ताक्षिप्रकाशप्रसन्नः ।<br>
वायुं सवह्निं मध्यमोद्घाटयोगान् ।<br>
नीत्वा शनैर् दहराकाशगर्भम् ॥ ४९ ॥</p>
<p>यद् अप्रमेयं परमं पदं यद् ।<br>
यद् ब्रह्मरूपं यद् उपासितव्यम् ।<br>
तत्रैव विन्यस्य धियं महात्मा ।<br>
सायुज्यतां ब्रह्मणो ऽसौ जगाम ॥ ५० ॥</p>
<p>निर्जीवतां प्राप्तम् अभीक्ष्य देवाः ।<br>
कलेवरं तस्य सुराश् च सम्यक् ।<br>
त्वष्टारम् अप्य् ऊचुर् अतित्वरन्तः ।<br>
कुरुष्व चास्त्राणि बहूनि सद्यः ॥ ५१ ॥</p>
<p>स चापि तान् आह कथं नु कार्यं ।<br>
कलेवरं ब्राह्मणस्येह देवाः ।<br>
बिभेमि कर्तुं दारुणं चाक्षमो ऽहं ।<br>
विदारितान्य् आयुधान्य् उत्तमानि ॥ ५२ ॥</p>
<p>तदस्थिभूतानि करोमि सद्यस् ।<br>
ततो देवा गाः समूचुस् त्वरन्तः ॥ ५३ ॥</p>
<p>देवा ऊचुः-</p>
<p>वज्रं मुखं वः क्रियते हितार्थं ।<br>
गावो देवैर् आयुधार्थं क्षणेन ।<br>
दधीचिदेहं तु विदार्य यूयम् ।<br>
अस्थीनि शुद्धानि प्रयच्छताद्य ॥ ५४ ॥</p>
<p>ब्रह्मोवाच-</p>
<p>ता देववाक्याच् च तथैव चक्रुः ।<br>
संलिह्य चास्थीनि ददुः सुराणाम् ।<br>
सुरास् त्वरा जग्मुर् अदीनसत्त्वाः ।<br>
स्वम् आलयं चापि तथैव गावः ॥ ५५ ॥</p>
<p>कृत्वा तथास्त्राणि च देवतानां ।<br>
त्वष्टा जगामाथ सुराज्ञया तदा ।<br>
ततश् चिराच् छीलवती सुभद्रा ।<br>
भर्तुः प्रिया बालगर्भा त्वरन्ती ॥ ५६ ॥</p>
<p>करे गृहीत्वा कलशं वारिपूर्णम् ।<br>
उमां नत्वा फलपुष्पैः समेत्य ।<br>
अग्निं च भर्तारम् अथाश्रमं च ।<br>
सन्द्रष्टुकामा ह्य् आजगामाथ शीघ्रम् ॥ ५७ ॥</p>
<p>आगच्छन्तीं तां प्रातिथेयीं तदानीं ।<br>
निवारयाम् आस तदोल्कपातः ।<br>
सा सम्भ्रमाद् आगता चाश्रमं स्वं ।<br>
नैवापश्यत् तत्र भर्तारम् अग्रे ॥ ५८ ॥</p>
<p>क्व वा गतश् चेति सविस्मया सा ।<br>
पप्रच्छ चाग्निं प्रातिथेयी तदानीम् ।<br>
अग्निस् तदोवाच सविस्तरं तां ।<br>
देवागमं याचनं वै शरीरे ॥ ५९ ॥</p>
<p>अस्थ्नाम् उपादानम् अथ प्रयाणं ।<br>
श्रुत्वा सर्वं दुःखिता सा बभूव ।<br>
दुःखोद्वेगात् सा पपाताथ पृथ्व्यां ।<br>
मन्दं मन्दं वह्निनाश्वासिता च ॥ ६० ॥</p>
<p>प्रातिथेय्य् उवाच-</p>
<p>शापे ऽमराणां तु नाहं समर्था ।<br>
अग्निं प्राप्स्ये किं नु कार्यं भवेन् मे ॥ ६१ ॥</p>
<p>ब्रह्मोवाच-</p>
<p>कोपं च दुःखं च नियम्य साध्वी ।<br>
तदावादीद् धर्मयुक्तं च भर्तुः ॥ ६२ ॥</p>
<p>प्रातिथेय्य् उवाच-</p>
<p>उत्पद्यते यत् तु विनाशि सर्वं ।<br>
न शोच्यम् अस्तीति मनुष्यलोके ।<br>
गोविप्रदेवार्थम् इह त्यजन्ति ।<br>
प्राणान् प्रियान् पुण्यभाजो मनुष्याः ॥ ६३ ॥</p>
<p>संसारचक्रे परिवर्तमाने ।<br>
देहं समर्थं धर्मयुक्तं त्व् अवाप्य ।<br>
प्रियान् प्राणान् देवविप्रार्थहेतोस् ।<br>
ते वै धन्याः प्राणिनो ये त्यजन्ति ॥ ६४ ॥</p>
<p>प्राणाः सर्वे ऽस्यापि देहान्वितस्य ।<br>
यातारो वै नात्र सन्देहलेशः ।<br>
अर्थं चैनान् उत्सृजन्तीश्वरास् ते ॥ ६५ ॥</p>
<p>निवार्यमाणो ऽपि मया प्रपन्नया ।<br>
चकार देवास्त्रपरिग्रहं सः ।<br>
मनोगतं वेत्त्य् अथवा विधातुः ।<br>
को मर्त्यलोकातिगचेष्टितस्य ॥ ६६ ॥</p>
<p>ब्रह्मोवाच-</p>
<p>इत्य् एवम् उक्त्वापूज्य चाग्नीन् यथावद् ।<br>
भर्तुस् त्वचा लोमभिः सा विवेश ।<br>
गर्भस्थितं बालकं प्रातिथेयी ।<br>
कुक्षिं विदार्याथ करे गृहीत्वा ॥ ६७ ॥</p>
<p>नत्वा च गङ्गां भुवम् आश्रमं च ।<br>
वनस्पतीन् ओषधीर् आश्रमस्थान् ॥ ६८ ॥</p>
<p>प्रातिथेय्य् उवाच-</p>
<p>पित्रा हीनो बन्धुभिर् गोत्रजैश् च ।<br>
मात्रा हीनो बालकः सर्व एव ।<br>
रक्षन्तु सर्वे ऽपि च भूतसङ्घास् ।<br>
तथौषध्यो बालकं लोकपालाः ॥ ६९ ॥</p>
<p>ये बालकं मातृपितृप्रहीणं ।<br>
सनिर्विशेषं स्वतनुप्ररूढैः ।<br>
पश्यन्ति रक्षन्ति त एव नूनं ।<br>
ब्रह्मादिकानाम् अपि वन्दनीयाः ॥ ७० ॥</p>
<p>ब्रह्मोवाच-</p>
<p>इत्य् उक्त्वा चात्यजद् बालं भर्तृचित्तपरायणा ।<br>
पिप्पलानां समीपे तु न्यस्य बालं नमस्य च ॥ ७१ ॥</p>
<p>अग्निं प्रदक्षिणीकृत्य यज्ञपात्रसमन्विता ।<br>
विवेशाग्निं प्रातिथेयी भर्त्रा सह दिवं ययौ ॥ ७२ ॥</p>
<p>रुरुदुश् चाश्रमस्था ये वृक्षाश् च वनवासिनः ।<br>
पुत्रवत् पोषिता येन ऋषिणा च दधीचिना ॥ ७३ ॥</p>
<p>विना तेन न जीवामस् तया मात्रा विना तथा ।<br>
मृगाश् च पक्षिणः सर्वे वृक्षाः प्रोचुः परस्परम् ॥ ७४ ॥</p>
<p>वृक्षा ऊचुः-</p>
<p>स्वर्गम् आसेदुषोः पित्रोस् तदपत्येष्व् अकृत्रिमम् ।<br>
ये कुर्वन्त्य् अनिशं स्नेहं त एव कृतिनो नराः ॥ ७५ ॥</p>
<p>दधीचिः प्रातिथेयी वा वीक्षते ऽस्मान् यथा पुरा ।<br>
तथा पिता न माता वा धिग् अस्मान् पापिनो वयम् ॥ ७६ ॥</p>
<p>अस्माकम् अपि सर्वेषाम् अतः प्रभृति निश्चितम् ।<br>
बालो दधीचिः प्रातिथेयी बालो धर्मः सनातनः ॥ ७७ ॥</p>
<p>ब्रह्मोवाच-</p>
<p>एवम् उक्त्वा तदौषध्यो वनस्पतिसमन्विताः ।<br>
सोमं राजानम् अभ्येत्य याचिरे ऽमृतम् उत्तमम् ॥ ७८ ॥</p>
<p>स चापि दत्तवांस् तेभ्यः सोमो ऽमृतम् अनुत्तमम् ।<br>
ददुर् बालाय ते चापि अमृतं सुरवल्लभम् ॥ ७९ ॥</p>
<p>स तेन तृप्तो ववृधे शुक्लपक्षे यथा शशी ।<br>
पिप्पलैः पालितो यस्मात् पिप्पलादः स बालकः ।<br>
प्रवृद्धः पिप्पलान् एवम् उवाच त्व् अतिविस्मितः ॥ ८० ॥</p>
<p>पिप्पलाद उवाच-</p>
<p>मानुषेभ्यो मानुषास् तु जायन्ते पक्षिभिः खगाः ।<br>
बीजेभ्यो वीरुधो लोके वैषम्यं नैव दृश्यते ।<br>
वार्क्षस् त्व् अहं कथं जातो हस्तपादादिजीववान् ॥ ८१ ॥</p>
<p>ब्रह्मोवाच-</p>
<p>वृक्षास् तद्वचनं श्रुत्वा सर्वम् ऊचुर् यथाक्रमम् ।<br>
दधीचेर् मरणं साध्व्यास् तथा चाग्निप्रवेशनम् ॥ ८२ ॥</p>
<p>अस्थ्नां संहरणं देवैर् एतत् सर्वं सविस्तरम् ।<br>
श्रुत्वा दुःखसमाविष्टो निपपात तदा भुवि ॥ ८३ ॥</p>
<p>आश्वासितः पुनर् वृक्षैर् वाक्यैर् धर्मार्थसंहितैः ।<br>
आश्वस्तः स पुनः प्राह तदौषधिवनस्पतीन् ॥ ८४ ॥</p>
<p>पिप्पलाद उवाच-</p>
<p>पितृहन्तॄन् हनिष्ये ऽहं नान्यथा जीवितुं क्षमः ।<br>
पितुर् मित्राणि शत्रूंश् च तथा पुत्रो ऽनुवर्तते ॥ ८५ ॥</p>
<p>स एव पुत्रो यो ऽन्यस् तु पुत्ररूपो रिपुः स्मृतः ।<br>
वदन्ति पितृमित्राणि तारयन्त्य् अहितान् अपि ॥ ८६ ॥</p>
<p>ब्रह्मोवाच-</p>
<p>वृक्षास् तं बालम् आदाय सोमान्तिकम् अथाययुः ।<br>
बालवाक्यं तु ते वृक्षाः सोमायाथ न्यवेदयन् ।<br>
श्रुत्वा सोमो ऽपि तं बालं पिप्पलादम् अभाषत ॥ ८७ ॥</p>
<p>सोम उवाच-</p>
<p>गृहाण विद्यां विधिवत् समग्रां ।<br>
तपःसमृद्धिं च शुभां च वाचम् ।<br>
शौर्यं च रूपं च बलं च बुद्धिं ।<br>
सम्प्राप्स्यसे पुत्र मदाज्ञया त्वम् ॥ ८८ ॥</p>
<p>ब्रह्मोवाच-</p>
<p>पिप्पलादस् तम् अप्य् आह ओषधीशं विनीतवत् ॥ ८९ ॥</p>
<p>पिप्पलाद उवाच-</p>
<p>सर्वम् एतद् वृथा मन्ये पितृहन्तृविनिष्कृतिम् ।<br>
न करोम्य् अत्र यावच् च तस्मात् तत् प्रथमं वद ॥ ९० ॥</p>
<p>यस्मिन् देशे यत्र काले यस्मिन् देवे च मन्त्रके ।<br>
यत्र तीर्थे च सिध्येत मत्सङ्कल्पः सुरोत्तम ॥ ९१ ॥</p>
<p>ब्रह्मोवाच-</p>
<p>चन्द्रः प्राह चिरं ध्यात्वा भुक्तिर् वा मुक्तिर् एव वा ।<br>
सर्वं महेश्वराद् देवाज् जायते नात्र संशयः ॥ ९२ ॥</p>
<p>स सोमं पुनर् अप्य् आह कथं द्रक्ष्ये महेश्वरम् ।<br>
बालो ऽहं बालबुद्धिश् च न सामर्थ्यं तपस् तथा ॥ ९३ ॥</p>
<p>चन्द्र उवाच-</p>
<p>गौतमीं गच्छ भद्र त्वं स्तुहि चक्रेश्वरं हरम् ।<br>
प्रसन्नस् तु तवेशानो ह्य् अल्पायासेन वत्सक ॥ ९४ ॥</p>
<p>प्रीतो भवेन् महादेवः साक्षात् कारुणिकः शिवः ।<br>
आस्ते साक्षात्कृतः शम्भुर् विष्णुना प्रभविष्णुना ॥ ९५ ॥</p>
<p>वरं च दत्तवान् विष्णोश् चक्रं च त्रिदशार्चितम् ।<br>
गच्छ तत्र महाबुद्धे दण्डके गौतमीं नदीम् ॥ ९६ ॥</p>
<p>चक्रेश्वरं नाम तीर्थं जानन्त्य् ओषधयस् तु तत् ।<br>
तं गत्वा स्तुहि देवेशं सर्वभावेन शङ्करम् ।<br>
स ते प्रीतमनास् तात सर्वान् कामान् प्रदास्यति ॥ ९७ ॥</p>
<p>ब्रह्मोवाच-</p>
<p>तद् राजवचनाद् ब्रह्मन् पिप्पलादो महामुनिः ।<br>
आजगाम जगन्नाथो यत्र रुद्रः स चक्रदः ॥ ९८ ॥</p>
<p>तं बालं कृपयाविष्टाः पिप्पलाः स्वाश्रमान् ययुः ।<br>
गोदावर्यां ततः स्नात्वा नत्वा त्रिभुवनेश्वरम् ।<br>
तुष्टाव सर्वभावेन पिप्पलादः शिवं शुचिः ॥ ९९ ॥</p>
<p>पिप्पलाद उवाच-</p>
<p>सर्वाणि कर्माणि विहाय धीरास् ।<br>
त्यक्तैषणा निर्जितचित्तवाताः ।<br>
यं यान्ति मुक्त्यै शरणं प्रयत्नात् ।<br>
तम् आदिदेवं प्रणमामि शम्भुम् ॥ १०० ॥</p>
<p>यः सर्वसाक्षी सकलान्तरात्मा ।<br>
सर्वेश्वरः सर्वकलानिधानम् ।<br>
विज्ञाय मच्चित्तगतं समस्तं ।<br>
स मे स्मरारिः करुणां करोतु ॥ १०१ ॥</p>
<p>दिगीश्वराञ् जित्य सुरार्चितस्य ।<br>
कैलासम् आन्दोलयतः पुरारेः ।<br>
गतस्य तस्यैव दशाननस्य ॥ १०२ ॥</p>
<p>आलूनकायस्य गिरं निशम्य ।<br>
विहस्य देव्या सह दत्तम् इष्टम् ।<br>
तस्मै प्रसन्नः कुपितो ऽपि तद्वद् ।<br>
अयुक्तदातासि महेश्वर त्वम् ॥ १०३ ॥</p>
<p>सौत्रामणीम् ऋद्धिम् अधः स चक्रे ।<br>
यो ऽर्चां हरौ नित्यम् अतीव कृत्वा ।<br>
बाणः प्रशस्यः कृतवान् उच्चपूजां ।<br>
रम्यां मनोज्ञां शशिखण्डमौलेः ॥ १०४ ॥</p>
<p>जित्वा रिपून् देवगणान् प्रपूज्य ।<br>
गुरुं नमस्कर्तुम् अगाद् विशाखः ।<br>
चुकोप दृष्ट्वा गणनाथम् ऊढम् ।<br>
अङ्के तम् आरोप्य जहास सोमः ॥ १०५ ॥</p>
<p>ईशाङ्करूढो ऽपि शिशुस्वभावान् ।<br>
न मातुर् अङ्कं प्रमुमोच बालः ।<br>
क्रुद्धं सुतं बोधितुम् अप्य् अशक्तस् ।<br>
ततो ऽर्धनारित्वम् अवाप सोमः ॥ १०६ ॥</p>
<p>ब्रह्मोवाच-</p>
<p>ततः स्वयम्भूः सुप्रीतः पिप्पलादम् अभाषत ॥ १०७ ॥</p>
<p>शिव उवाच-</p>
<p>वरं वरय भद्रं ते पिप्पलाद यथेप्सितम् ॥ १०८ ॥</p>
<p>पिप्पलाद उवाच-</p>
<p>हतो देवैर् महादेव पिता मम महायशाः ।<br>
अदाम्भिकः सत्यवादी तथा माता पतिव्रता ॥ १०९ ॥</p>
<p>देवेभ्यश् च तयोर् नाशं श्रुत्वा नाथ सविस्तरम् ।<br>
दुःखकोपसमाविष्टो नाहं जीवितुम् उत्सहे ॥ ११० ॥</p>
<p>तस्मान् मे देहि सामर्थ्यं नाशयेयं सुरान् यथा ।<br>
अवध्यसेव्यस् त्रैलोक्ये त्वम् एव शशिशेखर ॥ १११ ॥</p>
<p>ईश्वर उवाच-</p>
<p>तृतीयं नयनं द्रष्टुं यदि शक्नोषि मे ऽनघ ।<br>
ततः समर्थो भविता देवांश् छेदयितुं भवान् ॥ ११२ ॥</p>
<p>ब्रह्मोवाच-</p>
<p>ततो द्रष्टुं मनश् चक्रे तृतीयं लोचनं विभोः ।<br>
न शशाक तदोवाच न शक्तो ऽस्मीति शङ्करम् ॥ ११३ ॥</p>
<p>ईश्वर उवाच-</p>
<p>किञ्चित् कुरु तपो बाल यदा द्रक्ष्यसि लोचनम् ।<br>
तृतीयं त्वं तदाभीष्टं प्राप्स्यसे नात्र संशयः ॥ ११४ ॥</p>
<p>ब्रह्मोवाच-</p>
<p>एतच् छ्रुत्वेशानवाक्यं तपसे कृतनिश्चयः ।<br>
दधीचिसूनुर् धर्मात्मा तत्रैव बहुलाः समाः ॥ ११५ ॥</p>
<p>शिवध्यानैकनिरतो बालो ऽपि बलवान् इव ।<br>
प्रत्यहं प्रातर् उत्थाय स्नात्वा नत्वा गुरून् क्रमात् ॥ ११६ ॥</p>
<p>सुखासीनो मनः कृत्वा सुषुम्नायाम् अनन्यधीः ।<br>
हस्तस्वस्तिकम् आरोप्य नाभौ विस्मृतसंसृतिः ॥ ११७ ॥</p>
<p>स्थानात् स्थानान्तरोत्कर्षान् विदध्यौ शाम्भवं महः ।<br>
ददर्श चक्षुर् देवस्य तृतीयं पिप्पलाशनः ।<br>
कृताञ्जलिपुटो भूत्वा विनीत इदम् अब्रवीत् ॥ ११८ ॥</p>
<p>पिप्पलाद उवाच-</p>
<p>शम्भुना देवदेवेन वरो दत्तः पुरा मम ।<br>
तार्तीयचक्षुषो ज्योतिर् यदा पश्यसि तत्क्षणात् ॥ ११९ ॥</p>
<p>सर्वं ते प्रार्थितं सिध्येद् इत्य् आह त्रिदशेश्वरः ।<br>
तस्माद् रिपुविनाशाय हेतुभूतां प्रयच्छ मे ॥ १२० ॥</p>
<p>तदैव पिप्पलाः प्रोचुर् वडवापि महाद्युते ।<br>
माता तव प्रातिथेयी वदन्त्य् एवं दिवं गता ॥ १२१ ॥</p>
<p>पराभिद्रोहनिरता विस्मृतात्महिता नराः ।<br>
इतस् ततो भ्रान्तचित्ताः पतन्ति नरकावटे ॥ १२२ ॥</p>
<p>तन् मातृवचनं श्रुत्वा कुपितः पिप्पलाशनः ।<br>
अभिमाने ज्वलत्य् अन्तः साधुवादो निरर्थकः ॥ १२३ ॥</p>
<p>देहि देहीति तं प्राह कृत्या नेत्रविनिर्गता ।<br>
वडवेति स्मरन् विप्रः कृत्यापि वडवाकृतिः ॥ १२४ ॥</p>
<p>सर्वसत्त्वविनाशाय प्रभूतानलगर्भिणी ।<br>
गभस्तिनी बालगर्भा या माता पिप्पलाशिनः ॥ १२५ ॥</p>
<p>तद्ध्यानयोगात् तु जाता कृत्या सानलगर्भिणी ।<br>
उत्पन्ना सा महारौद्रा मृत्युजिह्वेव भीषणा ॥ १२६ ॥</p>
<p>अवोचत् पिप्पलादं तं किं कृत्यं मे वदस्व तत् ।<br>
पिप्पलादो ऽपि तां प्राह देवान् खाद रिपून् मम ॥ १२७ ॥</p>
<p>जग्राह सा तथेत्य् उक्त्वा पिप्पलादं पुरस्थितम् ।<br>
स प्राह किम् इदं कृत्ये सा चाप्य् आह त्वयोदितम् ॥ १२८ ॥</p>
<p>देवैश् च निर्मितं देहं ततो भीतः शिवं ययौ ।<br>
तुष्टाव देवं स मुनिः कृत्यां प्राह तदा शिवः ॥ १२९ ॥</p>
<p>शिव उवाच-</p>
<p>योजनान्तःस्थिताञ् जीवान् न गृहाण मदाज्ञया ।<br>
तस्माद् याहि ततो दूरं कृत्ये कृत्यं ततः कुरु ॥ १३० ॥</p>
<p>ब्रह्मोवाच-</p>
<p>तीर्थात् तु पिप्पलात् पूर्वं यावद् योजनसङ्ख्यया ।<br>
प्रातिष्ठद् वडवारूपा कृत्या सा ऋषिनिर्मिता ॥ १३१ ॥</p>
<p>तस्यां जातो महान् अग्निर् लोकसंहरणक्षमः ।<br>
तं दृष्ट्वा विबुधाः सर्वे त्रस्ताः शम्भुम् उपागमन् ॥ १३२ ॥</p>
<p>चक्रेश्वरं पिप्पलेशं पिप्पलादेन तोषितम् ।<br>
स्तुवन्तो भीतमनसः शम्भुम् ऊचुर् दिवौकसः ॥ १३३ ॥</p>
<p>देवा ऊचुः-</p>
<p>रक्षस्व शम्भो कृत्यास्मान् बाधते तद्भवानलः ।<br>
शरणं भव सर्वेश भीतानाम् अभयप्रद ॥ १३४ ॥</p>
<p>सर्वतः परिभूतानाम् आर्तानां श्रान्तचेतसाम् ।<br>
सर्वेषाम् एव जन्तूनां त्वम् एव शरणं शिव ॥ १३५ ॥</p>
<p>ऋषिणाभ्यर्थिता कृत्या त्वच्चक्षुर्वह्निनिर्गता ।<br>
सा जिघांसति लोकांस् त्रींस् त्वं नस् त्राता न चेतरः ॥ १३६ ॥</p>
<p>ब्रह्मोवाच-</p>
<p>तान् अब्रवीज् जगन्नाथो योजनान्तर्निवासिनः ।<br>
न बाधते त्व् असौ कृत्या तस्माद् यूयम् अहर्निशम् ।<br>
इहैवासध्वम् अमरास् तस्या वो न भयं भवेत् ॥ १३७ ॥</p>
<p>ब्रह्मोवाच-</p>
<p>पुनर् ऊचुः सुरेशानं त्वया दत्तं त्रिविष्टपम् ।<br>
तत् त्यक्त्वात्र कथं नाथ वत्स्यामस् त्रिदशार्चित ॥ १३८ ॥</p>
<p>ब्रह्मोवाच-</p>
<p>देवानां वचनं श्रुत्वा शिवो वाक्यम् अथाब्रवीत् ॥ १४० ॥</p>
<p>शिव उवाच-</p>
<p>देवो ऽसौ विश्वतश्चक्षुर् यो देवो विश्वतोमुखः ।<br>
यो रश्मिभिस् तु धमते नित्यं यो जनको मतः ॥ १४१ ॥</p>
<p>स सूर्य एक एवात्र साक्षाद् रूपेण सर्वदा ।<br>
स्थितिं करोतु तन्मूर्तौ भविष्यन्त्य् अखिलाः स्थिताः ॥ १४२ ॥</p>
<p>ब्रह्मोवाच-</p>
<p>तथेति शम्भुवचनात् पारिजाततरोस् तदा ।<br>
देवा दिवाकरं चक्रुस् त्वष्टा भास्करम् अब्रवीत् ॥ १४३ ॥</p>
<p>त्वष्टोवाच-</p>
<p>इहैवास्स्व जगत्स्वामिन् रक्षेमान् विबुधान् स्वयम् ।<br>
स्वांशैश् च वयम् अप्य् अत्र तिष्ठामः शम्भुसन्निधौ ॥ १४४ ॥</p>
<p>चक्रेश्वरस्य परितो यावद् योजनसङ्ख्यया ।<br>
गङ्गाया उभयं तीरम् आसाद्यासन् सुरोत्तमाः ॥ १४५ ॥</p>
<p>अङ्गुल्यर्धार्धमात्रं तु गङ्गातीरं समाश्रिताः ।<br>
तिस्रः कोट्यस् तथा पञ्च शतानि मुनिसत्तम ।<br>
तीर्थानां तत्र व्युष्टिं च कः शृणोति ब्रवीति वा ॥ १४६ ॥</p>
<p>ब्रह्मोवाच-</p>
<p>ततः सुरगणाः सर्वे विनीताः शिवम् अब्रुवन् ॥ १४७ ॥</p>
<p>देवा ऊचुः-</p>
<p>पिप्पलादं सुरेशान शमं नय जगन्मय ॥ १४८ ॥</p>
<p>ब्रह्मोवाच-</p>
<p>ॐ इत्य् उक्त्वा जगन्नाथः पिप्पलादम् अवोचत ॥ १४९ ॥</p>
<p>शिव उवाच-</p>
<p>नाशितेष्व् अपि देवेषु पिता ते नागमिष्यति ।<br>
दत्ताः पित्रा तव प्राणा देवानां कार्यसिद्धये ॥ १५० ॥</p>
<p>दीनार्तकरुणाबन्धुः को हि तादृग्भवे भवेत् ।<br>
तथा याता दिवं तात तव माता पतिव्रता ॥ १५१ ॥</p>
<p>समा काप्य् अत्र मतया लोपामुद्राप्य् अरुन्धती ।<br>
यद् अस्थिभिः सुराः सर्वे जयिनः सुखिनः सदा ॥ १५२ ॥</p>
<p>तेनावाप्तं यशः स्फीतं तव मात्राक्षयं कृतम् ।<br>
त्वया पुत्रेण सर्वत्र नातः परतरं कृतम् ॥ १५३ ॥</p>
<p>त्वत्प्रतापभयात् स्वर्गाच् च्युतांस् त्वं पातुम् अर्हसि ।<br>
कान्दिशीकांस् तव भयाद् अमरांस् त्रातुम् अर्हसि ।<br>
नार्तत्राणाद् अभ्यधिकं सुकृतं क्वापि विद्यते ॥ १५४ ॥</p>
<p>यावद् यशः स्फुरति चारु मनुष्यलोके ।<br>
अहानि तावन्ति दिवं गतस्य ।<br>
दिने दिने वर्षसङ्ख्या परस्मिंल् ।<br>
लोके वासो जायते निर्विकारः ॥ १५५ ॥</p>
<p>मृतास् त एवात्र यशो न येषाम् ।<br>
अन्धास् त एव श्रुतवर्जिता ये ।<br>
ये दानशीला न नपुंसकास् ते ।<br>
ये धर्मशीला न त एव शोच्याः ॥ १५६ ॥</p>
<p>ब्रह्मोवाच-</p>
<p>भाषितं देवदेवस्य श्रुत्वा शान्तो ऽभवन् मुनिः ।<br>
कृताञ्जलिपुटो भूत्वा नत्वा नाथम् अथाब्रवीत् ॥ १५७ ॥</p>
<p>पिप्पलाद उवाच-</p>
<p>वाग्भिर् मनोभिः कृतिभिः कदाचिन् ।<br>
ममोपकुर्वन्ति हिते रता ये ।<br>
तेभ्यो हितार्थं त्व् इह चापरेषां ।<br>
सोमं नमस्यामि सुरादिपूज्यम् ॥ १५८ ॥</p>
<p>संरक्षितो यैर् अभिवर्धितश् च ।<br>
समानगोत्रश् च समानधर्मा ।<br>
तेषाम् अभीष्टानि शिवः करोतु ।<br>
बालेन्दुमौलिं प्रणतो ऽस्मि नित्यम् ॥ १५९ ॥</p>
<p>यैर् अहं वर्धितो नित्यं मातृवत् पितृवत् प्रभो ।<br>
तन्नाम्ना जायतां तीर्थं देवदेव जगत्त्रये ॥ १६० ॥</p>
<p>यशस् तु तेषां भविता तेभ्यो ऽहम् अनृणस् ततः ।<br>
यानि क्षेत्राणि देवानां यानि तीर्थानि भूतले ॥ १६१ ॥</p>
<p>तेभ्यो यद् इदम् अधिकम् अनुमन्यन्तु देवताः ।<br>
ततः क्षमे ऽहं देवानाम् अपराधं निरञ्जनः ॥ १६२ ॥</p>
<p>ब्रह्मोवाच-</p>
<p>ततः समक्षं सुरसाक्षरां गिरं ।<br>
सहस्रचक्षुःप्रमुखांस् तथाग्रतः ।<br>
उवाच देवा अपि मेनिरे वचो ।<br>
दधीचिपुत्रोदितम् आदरेण ॥ १६३ ॥</p>
<p>बालस्य बुद्धिं विनयं च विद्यां ।<br>
शौर्यं बलं साहसं सत्यवाचम् ।<br>
पित्रोर् भक्तिं भावशुद्धिं विदित्वा ।<br>
तदावादीच् छङ्करः पिप्पलादम् ॥ १६४ ॥</p>
<p>शङ्कर उवाच-</p>
<p>वत्स यद् वै प्रियं कामं यच् चापि सुरवल्लभम् ।<br>
प्राप्स्यसे वद कल्याणं नान्यथा त्वं मनः कृथाः ॥ १६५ ॥</p>
<p>पिप्पलाद उवाच-</p>
<p>ये गङ्गायाम् आप्लुता धर्मनिष्ठाः ।<br>
सम्पश्यन्ति त्वत्पदाब्जं महेश ।<br>
सर्वान् कामान् आप्नुवन्तु प्रसह्य ।<br>
देहान्ते ते पदम् आयान्तु शैवम् ॥ १६६ ॥</p>
<p>तातः प्राप्तस् त्वत्पदं चाम्बिका मे ।<br>
नाथ प्राप्ता पिप्पलश् चामराश् च ।<br>
सुखं प्राप्ता नाथनाथं विलोक्य ।<br>
त्वां पश्येयुस् त्वत्पदं ते प्रयान्तु ॥ १६७ ॥</p>
<p>ब्रह्मोवाच-</p>
<p>तथेत्य् उक्त्वा पिप्पलादं देवदेवो महेश्वरः ।<br>
अभिनन्द्य च तं देवैः सार्धं वाक्यम् अथाब्रवीत् ॥ १६८ ॥</p>
<p>देवा अपि मुदा युक्ता निर्भयास् तत्कृताद् भयात् ।<br>
इदम् ऊचुः सर्व एव दाधीचं शिवसन्निधौ ॥ १६९ ॥</p>
<p>देवा ऊचुः-</p>
<p>सुराणां यद् अभीष्टं च त्वया कृतम् असंशयम् ।<br>
पालिता देवदेवस्य आज्ञा त्रैलोक्यमण्डनी ॥ १७० ॥</p>
<p>याचितं च त्वया पूर्वं परार्थं नात्मने द्विज ।<br>
तस्माद् अन्यतमं ब्रूहि किञ्चिद् दास्यामहे वयम् ॥ १७१ ॥</p>
<p>ब्रह्मोवाच-</p>
<p>पुनः पुनस् तद् एवोचुः सुरसङ्घा द्विजोत्तमम् ।<br>
कृताञ्जलिपुटः पूर्वं नत्वा शम्भुसुरान् इदम् ।<br>
उवाच पिप्पलादश् च उमां नत्वा च पिप्पलान् ॥ १७२ ॥</p>
<p>पिप्पलाद उवाच-</p>
<p>पितरौ द्रष्टुकामो ऽस्मि सदा मे शब्दगोचरौ ।<br>
ते धन्याः प्राणिनो लोके मातापित्रोर् वशे स्थिताः ॥ १७३ ॥</p>
<p>शुश्रूषणपरा नित्यं तत्पादाज्ञाप्रतीक्षकाः ।<br>
इन्द्रियाणि शरीरं च कुलं शक्तिं धियं वपुः ॥ १७४ ॥</p>
<p>परिलभ्य तयोः कृत्ये कृतकृत्यो भवेत् स्वयम् ।<br>
पशूनां पक्षिणां चापि सुलभं मातृदर्शनम् ॥ १७५ ॥</p>
<p>दुर्लभं मम तच् चापि पृच्छे पापफलं नु किम् ।<br>
दुर्लभं च तथा चेत् स्यात् सर्वेषां यस्य कस्यचित् ॥ १७६ ॥</p>
<p>नोपपद्येत सुलभं मत्तो नान्यो ऽस्ति पापकृत् ।<br>
तयोर् दर्शनमात्रं च यदि प्राप्स्ये सुरोत्तमाः ॥ १७७ ॥</p>
<p>मनोवाक्कायकर्मभ्यः फलं प्राप्तं भविष्यति ।<br>
पितरौ ये न पश्यन्ति समुत्पन्ना न संसृतौ ।<br>
तेषां महापातकानां कः सङ्ख्यां कर्तुम् ईश्वरः ॥ १७८ ॥</p>
<p>ब्रह्मोवाच-</p>
<p>तद् ऋषेर् वचनं श्रुत्वा मिथः सम्मन्त्र्य ते सुराः ।<br>
विमानवरम् आरूढौ पितरौ दम्पती शुभौ ॥ १७९ ॥</p>
<p>तव सन्दर्शनाकाङ्क्षौ द्रक्ष्यसे वाद्य निश्चितम् ।<br>
विषादं लोभमोहौ च त्यक्त्वा चित्तं शमं नय ॥ १८० ॥</p>
<p>पश्य पश्येति तं प्राहुर् दाधीचं सुरसत्तमाः ।<br>
विमानवरम् आरूढौ स्वर्गिणौ स्वर्णभूषणौ ॥ १८१ ॥</p>
<p>तव सन्दर्शनाकाङ्क्षौ पितरौ दम्पती शुभौ ।<br>
वीज्यमानौ सुरस्त्रीभिः स्तूयमानौ च किन्नरैः ॥ १८२ ॥</p>
<p>दृष्ट्वा स मातापितरौ ननाम शिवसन्निधौ ।<br>
हर्षबाष्पाश्रुनयनौ स कथञ्चिद् उवाच तौ ॥ १८३ ॥</p>
<p>पुत्र उवाच-</p>
<p>तारयन्त्य् एव पितराव् अन्ये पुत्राः कुलोद्वहाः ।<br>
अहं तु मातुर् उदरे केवलं भेदकारणम् ।<br>
एवम्भूतो ऽपि तौ मोहात् पश्येयम् अतिदुर्मतिः ॥ १८४ ॥</p>
<p>ब्रह्मोवाच-</p>
<p>ताव् आलोक्य ततो दुःखाद् वक्तुं नैव शशाक सः ।<br>
देवाश् च मातापितरौ पिप्पलादम् अथाब्रुवन् ॥ १८५ ॥</p>
<p>धन्यस् त्वं पुत्र लोकेषु यस्य कीर्तिर् गता दिवम् ।<br>
साक्षात्कृतस् त्वया त्र्यक्षो देवाश् चाश्वासितास् त्वया ।<br>
त्वया पुत्रेण सल्लोका न क्षीयन्ते कदाचन ॥ १८६ ॥</p>
<p>ब्रह्मोवाच-</p>
<p>पुष्पवृष्टिस् तदा स्वर्गात् पपात तस्य मूर्धनि ।<br>
जयशब्दः सुरैर् उक्तः प्रादुर्भूतो महामुने ॥ १८७ ॥</p>
<p>आशिषं तु सुते दत्त्वा दधीचिः सह भार्यया ।<br>
शम्भुं गङ्गां सुरान् नत्वा पुत्रं वाक्यम् अथाब्रवीत् ॥ १८८ ॥</p>
<p>दधीचिर् उवाच-</p>
<p>प्राप्य भार्यां शिवे भक्तिं कुरु गङ्गां च सेवय ।<br>
पुत्रान् उत्पाद्य विधिवद् यज्ञान् इष्ट्वा सदक्षिणान् ।<br>
कृतकृत्यस् ततो वत्स आक्रमस्व चिरं दिवम् ॥ १८९ ॥</p>
<p>ब्रह्मोवाच-</p>
<p>करोम्य् एवम् इति प्राह दधीचिं पिप्पलाशनः ।<br>
दधीचिः पुत्रम् आश्वास्य भार्यया च पुनः पुनः ॥ १९० ॥</p>
<p>अनुज्ञातः सुरगणैः पुनः स दिवम् आक्रमत् ।<br>
देवा अप्य् ऊचिरे सर्वे पिप्पलादं ससम्भ्रमाः ॥ १९१ ॥</p>
<p>देवा ऊचुः-</p>
<p>कृत्यां शमय भद्रं ते तद् उत्पन्नं महानलम् ॥ १९२ ॥</p>
<p>ब्रह्मोवाच-</p>
<p>पिप्पलादस् तु तान् आह न शक्तो ऽहं निवारणे ।<br>
असत्यं नैव वक्ताहं यूयं कृत्यां तु ब्रूत ताम् ॥ १९३ ॥</p>
<p>मां दृष्ट्वा सा महारौद्रा विपरीतं करिष्यति ।<br>
ताम् एव गत्वा विबुधाः प्रोचुस् ते शान्तिकारणम् ॥ १९४ ॥</p>
<p>अनलं च यथाप्रीति ते उभे नेत्य् अवोचताम् ।<br>
सर्वेषां भक्षणायैव सृष्टा चाहं द्विजन्मना ॥ १९५ ॥</p>
<p>तथा च मत्प्रसूतो ऽग्निर् अन्यथा तत् कथं भवेत् ।<br>
महाभूतानि पञ्चापि स्थावरं जङ्गमं तथा ॥ १९६ ॥</p>
<p>सर्वम् अस्मन्मुखे विद्याद् वक्तव्यं नावशिष्यते ।<br>
मया सम्मन्त्र्य ते देवाः पुनर् ऊचुर् उभाव् अपि ॥ १९७ ॥</p>
<p>भक्षयेताम् उभौ सर्वं यथानुक्रमतस् तथा ।<br>
वडवापि सुरान् एवम् उवाच शृणु नारद ॥ १९८ ॥</p>
<p>वडवोवाच-</p>
<p>भवताम् इच्छया सर्वं भक्ष्यं मे सुरसत्तमाः ॥ १९९ ॥</p>
<p>ब्रह्मोवाच-</p>
<p>वडवा सा नदी जाता गङ्गया सङ्गता मुने ।<br>
तद्भवस् तु महान् अग्निर् य आसीद् अतिभीषणः ।<br>
तम् आहुर् अमरा वह्निं भूतानाम् आदितो विदुः ॥ २०० ॥</p>
<p>सुरा ऊचुः-</p>
<p>आपो ज्येष्ठतमा ज्ञेयास् तथैव प्रथमं भवान् ।<br>
तत्राप्य् अपाम्पतिं ज्येष्ठं समुद्रम् अशनं कुरु ।<br>
यथैव तु वयं ब्रूमो गच्छ भुङ्क्ष्व यथासुखम् ॥ २०१ ॥</p>
<p>ब्रह्मोवाच-</p>
<p>अनलस् त्व् अमरान् आह आपस् तत्र कथं त्व् अहम् ।<br>
व्रजेयं यदि मां तत्र प्रापयन्त्य् उदकं महत् ॥ २०२ ॥</p>
<p>भवन्त एव ते ऽप्य् आहुः कथं ते ऽग्ने गतिर् भवेत् ।<br>
अग्निर् अप्य् आह तान् देवान् कन्या मां गुणशालिनी ॥ २०३ ॥</p>
<p>हिरण्यकलशे स्थाप्य नयेद् यत्र गतिर् मम ।<br>
तस्य तद् वचनं श्रुत्वा कन्याम् ऊचुः सरस्वतीम् ॥ २०४ ॥</p>
<p>देवा ऊचुः-</p>
<p>नयैनम् अनलं शीघ्रं शिरसा वरुणालयम् ॥ २०५ ॥</p>
<p>ब्रह्मोवाच-</p>
<p>सरस्वती सुरान् आह नैका शक्ता च धारणे ।<br>
युक्ता चतसृभिः शीघ्रं वहेयं वरुणालयम् ॥ २०६ ॥</p>
<p>सरस्वत्या वचः श्रुत्वा गङ्गां च यमुनां तथा ।<br>
नर्मदां तपतीं चैव सुराः प्रोचुः पृथक् पृथक् ॥ २०७ ॥</p>
<p>ताभिः समन्वितोवाह हिरण्यकलशे ऽनलम् ।<br>
संस्थाप्य शिरसाधार्य ता जग्मुर् वरुणालयम् ॥ २०८ ॥</p>
<p>संस्थाप्य यत्र देवेशः सोमनाथो जगत्पतिः ।<br>
अध्यास्ते विबुधैः सार्धं प्रभासे शशिभूषणः ॥ २०९ ॥</p>
<p>प्रापयाम् आसुर् अनलं पञ्चनद्यः सरस्वती ।<br>
अध्यास्ते च महान् अग्निः पिबन् वारि शनैः शनैः ॥ २१० ॥</p>
<p>ततः सुरगणाः सर्वे शिवम् ऊचुः सुरोत्तमम् ॥ २११ ॥</p>
<p>देवा ऊचुः-</p>
<p>अस्थ्नां च पावनं ब्रूहि अस्माकं च गवां तथा ॥ २१२ ॥</p>
<p>ब्रह्मोवाच-</p>
<p>शिवः प्राह तदा सर्वान् गङ्गाम् आप्लुत्य यत्नतः ।<br>
देवाश् च गावस् तत्पापान् मुच्यन्ते नात्र संशयः ॥ २१३ ॥</p>
<p>प्रक्षालितानि चास्थीनि ऋषिदेहभवान्य् अथ ।<br>
तानि प्रक्षालनाद् एव तत्र प्राप्तानि पूतताम् ॥ २१४ ॥</p>
<p>यत्र देवा मुक्तपापास् तत् तीर्थं पापनाशनम् ।<br>
तत्र स्नानं च दानं च ब्रह्महत्याविनाशनम् ॥ २१५ ॥</p>
<p>गवां च पावनं यत्र गोतीर्थं तद् उदाहृतम् ।<br>
तत्र स्नानान् महाबुद्धिर् गोमेधफलम् आप्नुयात् ॥ २१६ ॥</p>
<p>यत्र तद्ब्राह्मणास्थीनि आसन् पुण्यानि नारद ।<br>
पितृतीर्थं तु वै ज्ञेयं पितॄणां प्रीतिवर्धनम् ॥ २१७ ॥</p>
<p>भस्मास्थिनखरोमाणि प्राणिनो यस्य कस्यचित् ।<br>
तत्र तीर्थे सङ्क्रमेरन् यावच् चन्द्रार्कतारकम् ॥ २१८ ॥</p>
<p>स्वर्गे वासो भवेत् तस्य अपि दुष्कृतकर्मणः ।<br>
तथा चक्रेश्वरात् तीर्थात् त्रीणि तीर्थानि नारद ।<br>
ततः पूताः सुरगणा गावः शम्भुम् अथाब्रुवन् ॥ २१९ ॥</p>
<p>गोसुरा ऊचुः-</p>
<p>यामः स्वं स्वम् अधिष्ठानम् अत्र सूर्यः प्रतिष्ठितः ।<br>
अस्मिन् स्थिते दिनकरे सुराः सर्वे प्रतिष्ठिताः ॥ २२० ॥</p>
<p>भवेयुर् जगताम् ईश तद् अनुज्ञातुम् अर्हसि ।<br>
सूर्यो ह्य् आत्मास्य जगतस् तस्थुषश् च सनातनः ॥ २२१ ॥</p>
<p>दिवाकरो देवमयस् तत्रास्माभिः प्रतिष्ठितः ।<br>
यत्र गङ्गा जगद्धात्री यत्र वै त्र्यम्बकः स्वयम् ।<br>
सुरवासं प्रतिष्ठानं भवेद् यत्र च त्र्यम्बकम् ॥ २२२ ॥</p>
<p>ब्रह्मोवाच-</p>
<p>आपृच्छ्य पिप्पलादं तं सुराः स्वं सदनं ययुः ।<br>
पिप्पलाः कालपर्याये स्वर्गं जग्मुर् अथाक्षयम् ॥ २२३ ॥</p>
<p>पादपानां पदं विप्रः पिप्पलादः प्रतापवान् ।<br>
क्षेत्राधिपत्ये संस्थाप्य पूजयाम् आस शङ्करम् ॥ २२४ ॥</p>
<p>दधीचिसूनुर् मुनिर् उग्रतेजा ।<br>
अवाप्य भार्यां गौतमस्यात्मजां च ।<br>
पुत्रान् अथावाप्य श्रियं यशश् च ।<br>
सुहृज्जनैः स्वर्गम् अवाप धीरः ॥ २२५ ॥</p>
<p>ततः प्रभृति तत् तीर्थं पिप्पलेश्वरम् उच्यते ।<br>
सर्वक्रतुफलं पुण्यं स्मरणाद् अघनाशनम् ॥ २२६ ॥</p>
<p>किं पुनः स्नानदानाभ्याम् आदित्यस्य तु दर्शनात् ।<br>
चक्रेश्वरः पिप्पलेशो देवदेवस्य नामनी ॥ २२७ ॥</p>
<p>सरहस्यं विदित्वा तु सर्वकामान् अवाप्नुयात् ।<br>
सूर्यस्य च प्रतिष्ठानात् सुरवासे प्रतिष्ठिते ।<br>
प्रतिष्ठानं तु तत् क्षेत्रं सुराणाम् अपि वल्लभम् ॥ २२८ ॥</p>
<p>इतीदम् आख्यानम् अतीव पुण्यं ।<br>
पठेत वा यः शृणुयात् स्मरेद् वा ।<br>
स दीर्घजीवी धनवान् धर्मयुक्तश् ।<br>
चान्ते स्मरञ् शम्भुम् उपैति नित्यम् ॥ २२९ ॥</p>

  </div>
</article>


        

        



    <aside class="card border noPrint" id="section-tree-item-brahma-purANam_mUlam_110_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/brahma-purANam/mUlam/110/">110 </a>
            <a data-toggle="collapse" href="#section-tree-item-body-brahma-purANam_mUlam_110_md" role="button" aria-expanded="false" aria-controls="section-tree-item-body-brahma-purANam_mUlam_110_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-brahma-purANam_mUlam_110_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: 110</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
