+++
title = "काञ्चीमाहात्म्यम्"
"publish year" = "1906"
domain = "इतिहासःसंस्कृतिः च"
sub-domain = "भारतीय इतिहासः"
pages = "206"
language = "संस्कृतम्"
editor = "प्रतिवादिभंयकरं-अनन्तचार्यः"
printer = "श्रीसुदर्शन-मु्द्रणालयः"
"serial no." = "Ebharati-8245"
source_url = "https://www.ebharatisampat.in/readbook3.php?bookid=MDkzOTY3ODEwOTg0MTk3&pageno=MjI0MjQyNjk5NTk="

+++
[[काञ्चीमाहात्म्यम्	Source: [EB](https://www.ebharatisampat.in/readbook3.php?bookid=MDkzOTY3ODEwOTg0MTk3&pageno=MjI0MjQyNjk5NTk=)]]

\[

[TABLE]

[TABLE]

**श्रियै नमः।**

श्रीहयग्रीवाय नमः।

**श्रीमते देवाधिराजाय नमः।**

ब्रह्माण्डपुराणान्तर्गतम्—

**काञ्चीमाहात्म्यम्।**

<MISSING_FIG href="#"/><MISSING_FIG href="../books_images/U-IMG-1733467529Screenshot_2024-12-06_12-15-03.png"/>

**कदाचिन्नैमिशारण्ये पुण्यक्षेत्रे समागताः।  
शौनकाद्या महाभागा मुनयस्संशितव्रताः॥१॥**

**बोधायनो मुंजकेशो नारदः कण्वकर्दमौ।  
कात्यायनो गौतमश्च मुनिर्दाण्डायनोष्टकः॥२॥**

**भारद्वाजो यवक्रीतो जैमिनिः पैल एवच।  
वसिष्ठो वामदेवश्च जाबालिरथकाश्यपः॥३॥**

**याज्ञवल्क्यः पंचतपा अष्टावक्र स्सुशृङ्खलः।  
एते चान्येच मुनयो हंसास्सन्यासिनोपरे॥४॥**

**यजंतो विविधैर्यज्ञैर्विष्णुमव्यक्तरूपिणम्।  
ध्यायंतः पूजयन्तश्च सर्वे कैवल्यकांक्षिणः॥५॥**

**अथैकदा समासीना स्सर्वे प्रयतमानसाः।  
वेदशास्त्रार्थतत्वज्ञाः प्राज्ञाः प्रोचुः परस्परम्॥६॥**

**केनेहकर्मणा नृृृणां भवेन्मुक्तिप्रदो हरिः।  
यज्ञेन तपसा वाथ किंवा दानेन यात्रया॥७॥**

**इति तेषु ब्रुवाणेषु गौतमस्तपसांनिधिः।  
विप्रान् प्रोवाच धर्मात्मा शास्त्रदृष्ट्या स्वनिश्चितम्॥८॥**

**यज्ञमूर्तिर्महादेवो यज्ञांगो यज्ञभुक्स्वयम् ।  
यज्ञेन मुक्तिदो नृृृणां भवेदिति मतिर्मम॥९॥**

**ततः कण्वो महप्राज्ञस्तपसा धूतकिल्बिषः।  
प्रोवाच विप्रानामंत्र्य स्वमतं ब्रह्मनन्दनः॥१०॥**

**तपोयोगेन महता दमेन नियमेन च।  
सद्यः कैवल्यदो विष्णुर्भवेदत्र न संशयः॥११॥**

**मरीचिस्तान् समाभाष्य प्रोवाच स्वमतं तदा।  
नराणां मुक्तिदो विष्णुर्भवेत्तीर्थानुसेवया॥१२॥**

**अत्रिर्दानेन देवेशं कैवल्यदमथाब्रवीत्।  
एवं तदा ब्रुवाणेषु ब्राह्मणेषु परस्परम्॥१३॥**

**ततस्तानब्रवीत्सर्वान्वसिष्ठो ब्रह्मनन्दनः।**

**वसिष्ठः।**

**शृण्वन्तु मुनयस्सर्वे येन मुक्तिप्रदो हरिः॥१४॥**

**नराणां ब्राह्मणादीनामिह कैवल्यकाङ्क्षिणाम्।  
जंबूद्वीपे महापुण्ये खण्डे भारतसंज्ञके॥१५॥**

**उत्पन्ना मनुजा भूमौ कामक्रोधमदान्विताः।  
न कैवल्यमपेक्षन्ते कृपणा भोगलोलुपाः॥१६॥**

**अल्पायुषो ह्यल्पसत्वा अल्पज्ञाना अकिंचनाः।  
न विष्णुं पूजयन्त्येते नयजन्ति स्मरन्तिवा॥१७॥**

**अन्यान् सम्पूजयन्त्येते भोगाय त्रिदिवौकसः।  
नैव जानन्ति तेविष्णुं भोगमोक्षप्रदायिनम्॥१८॥**

**केचिद्यजन्ति कमलासनमात्मयोनि  
मन्ये पुरारिमपरे वलसूदनंच।  
स्कन्दं च भानुगणपावयि हव्यवाहं  
कामार्थिनस्तनुभृतो न तु विष्णुमीशम्॥१९॥**

**येह्यम्बुजाक्षमरविन्दभवेशपूर्व  
दिक्पालमौलिपरिघट्टितपादपीठम्।  
भक्त्यार्चयन्ति मनसा सततं स्मरन्ति  
ते मानवास्सपदि मुक्तिपदं प्रयान्ति॥२०॥**

**ये वा मुकुन्दचरणाम्बुजमर्चयन्ति  
ये वा तदीयचरितानि समुच्चरन्ति।**

**येवा तदीयभवनानि विलोकयन्ति  
ते मानवास्सपदि मुक्तिपदं प्रयान्ति॥२१॥**

**कर्माणिच क्रतुमुखानि तपांसितीर्थे  
ष्वामज्जनानि भुवि विप्रकरार्पणानि।  
ये ह्यम्बुजाक्षपदपद्मयुगेर्पयन्ति  
ते मानवास्सपदि मोक्षमितः प्रयान्ति॥२२॥**

**कर्म कामाय भवति हरिभक्तिविनाकृतम्।  
तदेव मोक्षाय भवेद्धरिभक्तिसमन्वितम्॥२३॥**

**विष्णुरेवहि मोक्षस्य दाता नान्योस्ति कश्चन।  
तदशंभूता ब्रह्माद्या देवाः काम्यफलप्रदाः॥२४॥**

**तस्मादनन्यभावेन विष्णुमाराधयेन्नरः।  
सन्तुष्टे देवदेवेशे मुकुन्दे परमात्मनि॥२५॥**

**किमलभ्यं नृणां लोके पुरुषार्थचतुष्टये।  
तपोयजनयात्राभिर्दानैस्सम्पूज्य केशवम्॥२६॥**

**विन्देत मुक्तिं मनुजो नचैवान्यानुसेवया।  
देशे कालेच पात्रेच विष्णुभक्तिसमन्वितैः॥२७॥**

**नरैर्यत्क्रियते कर्म तत्कोटिगुणितं भवेत्।  
कृते युगे मनुष्याणां तपसा संप्रसीदति॥२८॥**

**त्रेतायां यजनैर्विष्णु स्सन्तुष्टो भवति द्विजाः।  
द्वापरेतु युगे विष्णुः फलदस्तीर्थसेवया॥२९॥**

**कलौ युगेतु दानेन विप्राणामनुसेवया।  
यथा तुष्यति वै विष्णुस्तथा नान्येन केनचित्॥३०॥**

**चपला मनुजा भूमौ कलौ कलुषमानसाः।  
कामक्रोधमदालस्यलोभमोहसमन्विताः॥३१॥**

**तपोयजनयात्राभिर्नैव विन्दन्ति ते फलम्।  
दानमेव कलौनृृृणां भुक्तिमुक्तिप्रदायकम्॥३२॥**

**तस्माद्दानं प्रशंसंति कलौ मुक्तिप्रदायकम्।  
दानेन पूतो भवति नस्नानेन नचेज्यया॥३३॥**

**न स्नानेन न यज्ञेन यात्रया तपसापि वा।  
शुध्द्येत्तु मनुजो लोके यथा दानेन शुध्द्यति॥३४॥**

**ध्यानयज्ञास्तपोयज्ञा यात्रायज्ञास्तथैवच।  
देवर्षिपितृयज्ञाश्च दानयज्ञवतां नृणाम्॥३५॥**

**ब्रह्मयज्ञाः क्रियायज्ञा याश्चान्याश्चापि सत्क्रियाः।  
दानमाश्रित्य फलदा विना दानेन निष्फलाः॥३६॥**

**तस्माद्दानं प्रकुर्वीत विष्णुभक्त्या स्वशक्तितः।  
एकांच दशगुर्दद्याद्दश दद्याच्च गोशती॥३७॥**

**शतं सहस्रगुर्दद्यात्समं तेषां फलं स्मृतम्।  
देशे कालेच पात्रेच प्रयतो विष्णुभक्तिमान्॥३८॥**

**दद्यात्किंचिदपि द्रव्यं स कोटिद्रव्यदो भवेत्।  
ते वयं दानयज्ञेन विष्णुमाराध्य केवलम्॥३९॥**

**विधूतकल्मषास्सर्वे प्रयामः परमं पदम्।  
एवं वसिष्ठे ब्रुवति सर्व एव महर्षयः॥४०॥**

**प्रहृष्टमनस स्तत्र तमूचुर्ब्रह्मनन्दनम्।**

**ऋषयः।**

**साधु साधु महासाधु वसिष्ठ जपतांपर॥४१॥**

**त्वया निस्संशयोस्माकं मोक्षमार्गः प्रदर्शितः।  
कोवा देशश्च कालश्चपात्रंवा कीदृशं वद॥४२॥**

**यस्मिन् देशेच कालेच पात्रेवा प्रतिपादितम्।  
विष्णुप्रीतिकरं भूयात्तादृग्देशादिकं मुने॥४३॥**

**तेषां तद्वचनं श्रुत्वा वसिष्ठो वाक्यमब्रवीत्।**

**वसिष्ठः।**

**ब्रह्मणा धर्मवृद्ध्यर्थं त्रय एते विनिर्मिताः॥४४॥**

**देशाः कालाश्चपात्राणि शृण्वन्तु मुनिपुंगवाः।**

**विष्णुप्रीतिकरान्कालान्प्रवक्ष्याम्यघनाशनान्॥४५॥**

**आषाढः कार्तिकोमाघश्चैत्रो वैशाखएवच।  
श्रावणो मार्गशीर्षश्च श्रेष्ठा मासेषु कीर्तिताः॥४६॥**

**शुक्लश्चैव तथाकृष्णः पक्षौद्वौसंप्रकीर्तितौ।  
शुक्ले देवान्पितृृकृष्णे प्रयजेत द्विजोत्तमः॥४७॥**

**दशम्येकादशीचैव द्वादशी पूर्णिमा तथा।  
अमा तृतीया मध्याच श्रेष्ठास्तिथिषु कीर्तिताः॥४८॥**

**विषुवायनकालौच यदा संक्रमते रविः।  
हस्तातु भरणी श्रोणा तथा तिष्यपुनर्वसू॥ ४९॥**

**रोहिणीमृगमूलार्द्राज्येष्ठाश्श्रेष्ठाः प्रकीर्तिताः।  
ततः पात्राणि मुनयः शृणुध्वं गदतो मम॥५०॥**

**द्विजएवहि सर्वेषां वर्णानां पात्रमुच्यते।  
द्विजेषु साग्निहोत्रश्चेत्पात्रं परममीरितम्॥५१॥**

**साग्निहोत्रात्परं पात्रं दरिद्रो वेदपारगः।  
साचारस्तु परं पात्रं दरिद्राद्वेदपारगात्॥५२॥**

**साचारात्परमं पात्रं विष्णुभक्तिपरो द्विजः।  
साचारस्साग्निहोत्रश्च दरिद्रश्चकुटुम्बबान्॥५३॥**

**वेदशास्त्रार्थतत्वज्ञ स्सदनुष्ठानतत्परः।  
विष्णुभक्तिपरो विद्वान्मुकुन्दार्पितमानसः॥५४॥**

**यदातु लभ्यते पात्रं तदा कालः प्रशस्यते।  
देशाश्च बहवस्सन्ति विष्णुप्रीतिकरा द्विजाः॥५५॥**

**पुष्करं नैमिशारण्यं सिद्धाश्रम महोबिलम्।  
गोवर्धनश्चित्रकूटः कुरुक्षेत्रमथो गया॥५६॥**

**प्रयागः पंचवट्याख्यः पद्मनाभः प्रकीर्तितः।  
कौर्मं क्षेत्रं नारसिह्मं जनार्दनमजामिलम्॥५७॥**

**श्रीमुष्णं कुम्भघोणाख्यं श्रीरंगं वृषभाचलः।  
पाटलः पाण्डुरंगाख्यो जगन्नाथस्तथैवच॥५८॥**

**अयोध्या मधुरा माया काशी काञ्चीह्यवंतिका।  
पुरी द्व रवती चैव सप्तैता भुक्तिमुक्तिदाः॥५९॥**

**एता न्यन्यानि पुण्यानि क्षेत्राणि वसुधातले।  
तेषु पुण्यतमा काञ्चीकलिकल्मषनाशिनी॥६०॥**

**स्मरणा न्मुक्तिदा नृृृणां किमु तत्र निवासिनाम्।  
तत्र सन्निहितो विष्णुर्गुहायां इस्तिभूभृतः॥६१॥**

**तत्र विष्णुं समुद्दिश्य यत्किंचिदपि मानवः।  
स्नानदानादिकं कर्म कुर्वन्मुक्तिमवाप्नुयात्॥६२॥**

**एवं मया पंकजजन्मनो मुखा  
च्छ्रुतंहि सर्वं कथितं द्विजाग्र्याः।  
कांचीनिवासः कलिकल्मषापहः  
करोति जन्तून्कमलेश पार्श्वगान्॥६३॥**

इति श्रीब्रह्माण्डपुराणे  
काञ्चीमाहात्म्ये  
प्रथमोध्यायः॥

<MISSING_FIG href="../books_images/U-IMG-1733482941Screenshot_2024-12-06_16-31-58.png"/>

**श्रीः।**

**अथद्वितीयोऽध्यायः।**

<MISSING_FIG href="../books_images/U-IMG-1733485382Screenshot_2024-12-06_17-12-44.png"/>

**एवं वसिष्ठे ब्रुवति सर्व एव महर्षयः।  
प्रहृष्टवदना भूत्वा प्रशशंसुर्द्विजर्षभम्॥१॥**

**धन्यस्त्वं कृतकृत्यस्त्वं यद्भवान् संशयात्मनाम्।  
अस्माकं सुलभेनैव मोक्षमार्गमदर्शयत्॥२॥**

**काञ्चीक्षेत्रस्य माहात्म्यं संक्षेपेण प्रशृण्वताम्।  
नतृप्तिर्जायतेस्माकं तन्नो विस्तरतो वद॥३॥**

**केन सानिर्मिता पूर्वं केन कांचीति विश्रुता।  
सत्यव्रतं भास्कराख्यं तत्क्षेत्रमभवत्कुतः॥४॥**

**वसिष्ठः।**

**द्वैपायनानुग्रहजेन सम्य  
ज्ज्ञानेन युक्तः किल सूतपुत्रः।  
वक्तुं सएवार्हति भूसुराणां  
क्षेत्राणि तीर्थानि रथांगपाणेः॥५॥**

**सत्यव्रतं भास्कराख्यंच यस्मा  
त्ख्यातं क्षेत्रं मुक्तिदं चैव नृृृणाम्।  
यथा तत्र प्रादुरभून्मुकुन्दो  
प्येतत्सर्वं प्रवदेत्सूतपुत्रः॥६॥**

**वाक्यं वसिष्ठस्य निशम्य विप्रा  
मुकुन्द गाधा श्रवणे कृतादराः।  
तत्रा भियान्तं ददृशुर्यदृच्छया  
सूतं तदा विप्रवरै रुपेतम्॥७॥**

**ततो विप्रा नभिवन्द्या सनस्थं**

**सूतं दृष्ट्वा शौनकाद्याश्चसर्वे।  
पप्रच्छु रेनं परिहृष्टचेतसः  
पादाम्बुजध्यानपरा मुरारेः॥८॥**

**ऋषयः।**

**सूतसूत महाभाग सर्वशास्त्रार्थ कोविद।  
दैवयोगा दनुप्राप्तो भागधेयेन नो भवान्॥९॥**

**भवता कथिताः पूर्वं वर्णाश्रमसमाश्रिताः।  
कथाः कैवल्यफलदा विष्णुभक्ति प्रदायकाः॥१०॥**

**क्षेत्राणिच सुपुण्यानि तीर्था न्यायतनानिच।  
कथितानि त्वया विद्वँ ल्लोकानां चरितानिच॥११॥**

**इदानीं श्रोतुमिच्छामः कांचीक्षेत्रस्य वैभवम्।  
यत्तु सत्यव्रतंनाम भास्कराख्यंच मुक्तिदम्॥१२॥**

**कति स्थानानि वै विष्णोः कति रुद्रस्यचानघ॥१३॥**

**तीर्थानि कतिवासन्ति ह्रदा नद्यश्च पुण्यदाः।  
तत्सर्वं विस्तरेणैव त्वं नो वक्तुमिहार्हसि॥१४॥**

**तेषां तद्वचनं श्रुत्वा मुनीनां भावितात्मनान्।  
नत्वा सत्यवतीपुत्रं सूतः प्रोवाच तान्मुनीन्॥१५॥**

**सूतः।**

**हन्त वः कथयिष्यामि शृणुध्द्वंविप्रपुंगवाः।  
एवमेव पुरा पृष्टो भगवान्नारदो मुनिः॥१६॥**

**यदुवाच तदा राज्ञे ह्यंबरीषाय पृच्छते।  
तद्वोहं कथयिष्यामि कांचीक्षेत्रस्य वैभवम्॥१७॥**

**राजाभूदंबरीषाख्यो महानिक्ष्वाकुवंशजः।  
अयोध्याधिपतिः श्रीमान्नरमेधं सचाकरोत्॥१८॥**

**भार्गवन्तु शुनश्शेफं ऋचीकतनयं द्विजाः।  
पुरस्कृत्य वसिष्ठाद्याश्चक्रुःकर्माणिचाध्वरे॥१९॥**

**तस्मिन्यज्ञे समाप्तेतु राजा सम्पूर्णमानसः।  
सकृतावभृधः पूतो विष्णुध्यानपरायणः॥२०॥**

**दत्वा दानानि विप्रेभ्यो ऋत्विग्भ्यश्चविशेषतः।  
तत्रागतं देवऋषिं सर्वज्ञं ब्रह्मणस्सुतम्॥२१॥**

**संपूज्य विधिवद्राजा परिपप्रच्छ नारदम्।**

**अम्बरीषः।**

**त्वया देवऋषे पूर्वं सर्वे धर्माः प्रकीर्तिताः॥२२॥**

**चतुर्णां चैव वर्णानामाश्रमाणां तथैवच।  
ये धर्मा योगशीलानां वेदाध्ययनशालिनाम्॥२३॥**

**तेच त्वया द्विधाप्रोक्ताः कामदा मोक्षदा इति।  
येच वै विनियुज्यन्ते देवेष्वन्येषु कामदाः॥२४॥**

**हरौचेद्विनियुज्यन्ते काम्या मोक्षप्रदा इति।  
धर्माश्च बहुशश्चीर्णा अपि विष्णुविवर्जिताः॥२५॥**

**सुकृता अपि ते व्यर्था यथाभस्मनि वै हुताः।  
धर्मोह्यणुरपि ध्यात्वा हरिं हृदि कृतो भवेत्॥२६॥**

**सएव भवति स्थूलो नराणां वटबीजवत्।  
तस्माद्विष्णुं समुद्दिश्य पुण्यक्षेत्रेषु भक्तिमान्॥२७॥**

**करोति मनुजोधर्मान् समुक्तिं लभतेतराम्॥२८॥**

**ध्यायेत्तुविष्णोः पदपंकजं हृदा  
नामानि विष्णोः प्रवदेच्च वाचा।  
श्रूयाच्च विष्णोश्वरितं श्रवोभ्या  
मीक्षेत विष्णोर्मुखमीक्षणाभ्याम्॥२९॥**

**यजन्ति विष्णुं प्रयजन्ति विष्णुं नमन्ति विष्णुंनतमस्तकाये।  
नन्दन्ति विष्णुंच नदन्ति विष्णुं नृत्यन्ति तेविष्णुपदं प्रयान्ति॥३०॥**

**इति त्वयोदितं पूर्व मह्यं शुश्रूषवेऽनघ।  
इदानीं श्रोतुमिच्छामि क्षेत्राण्यायतनानिच॥३१॥**

**जम्बूद्वीपे महापुण्ये खंडे भारतखंज्ञके।  
स्थितानि विष्णोः स्थानानि भुक्तिमुक्तिप्रदानिच॥३२॥**

**तेषां पुण्यतमं श्रेष्ठं नाम्ना सत्यव्रतं शुभम्।  
स्मरणान्मुक्तिदं नृृृणां देवर्षिगणसेवितम्॥३३॥**

**इति त्वयोदितं पूर्वं संक्षेपेण द्विजर्षभ।  
ब्रूहि विस्तरतो मह्यं यथा तुष्येन्मनो मम॥३४॥**

**इति तस्य ब्रुवाणस्य राज्ञो वचनमद्भुतम्।  
श्रुत्वा ब्रह्मात्मजश्श्रीमान्नारदो वाक्यमब्रवीत्॥३५॥**

**॥नारद उवाच॥**

**धन्यस्त्वं कृतकृत्यस्त्वं यस्य ते मतिरीदृशी।  
जाता विष्णुकथास्वादे पवित्रे लोकपावने॥३६॥**

**हन्त ते कीर्तयिष्यामि विष्णोः क्षेत्रस्य वैभवम्।  
सत्यव्रतं भास्कराख्यं क्षेत्रं विष्णोरतिप्रियम्॥३७॥**

**जम्बूद्वीपे पुण्यतमे वर्षे भारतसंज्ञके।  
गंगाया दक्षिणे भागे योजनानां शतद्वये॥३८॥**

**पूर्वाब्धे स्तीरमारभ्य दशयोजनमायतम्।  
दक्षिणोत्तरतस्तावद्विस्तृतं क्षेत्रमुत्तमम्॥३९॥**

**पुण्यवृक्षलतायुक्तं पुण्योपवनशोभितम्।  
सत्यव्रतं भास्कराख्यं वाराहाख्यंच वत्स्मृतम्॥४०॥**

**नारसिंह्मंच तत्क्षेत्रं नृसिंहाध्युषितं यतः।**

**अम्बरीषः।**

**तस्य क्षेत्रस्य देवर्षे यतस्सत्यव्रताभिधा॥४१॥**

**येन तद्भास्करं क्षेत्रं वाराहाख्यंच हेतुना।  
नारसिंह्ममभूद्येन तन्मे विस्तरतो वद॥४२॥**

**नारदः।**

**श्रुणु राजन् प्रवक्ष्यामि तुभ्यं शुश्रूषवे नघ।  
तत्सत्यममृतंचेति यो विष्णुस्समुदाहृतः॥४३॥**

**यज्ञमूर्तिः परं ब्रह्म सत्यो नारायणो हरिः।  
स कदाचिन्महाराज संयुक्तेन सुरर्षिभिः॥४४॥**

**ब्रह्मणा समनुद्ध्यातस्सुरकार्यार्थसिद्धये।  
हिरण्याक्षवधार्थाय प्राप्तो यज्ञवराहताम्॥४५॥**

**ततः प्रविश्य पातालमर्वागम्भसि संप्लुतः।  
क्षणेन चाभिदुद्राव दानवेन्द्रममर्षणः॥४६॥**

**तत्र दृष्ट्वा हिरण्याक्षं भूमिं तत्कक्षगामपि।  
भूमिं तुण्डेनचाकृष्य हत्वा क्रोधेन दानवम्॥४७॥**

**आजगामाथवेगेन दंष्ट्रयोद्धृत्य भूतलम्।  
क्रोडोद्दृतधरश्श्रीशश्शुशुभे स्थलसंस्थितः॥४८॥**

**यथाकरोद्धृतच्छत्रो नरो भाति हरिस्तथा।  
ततस्समाश्वास्य धरां स्थापयामास पूर्ववत्॥४९॥**

**तत्र स्वदंष्ट्रेण हरिः कृत्वा विवरमंजसा।  
तेनैवतु बिलेनोर्व्याः पातालादूर्ध्वमुत्पतन्॥५०॥**

**ऊर्ध्वमुत्पततस्तस्य वेगेनोत्कंपिता मही।  
उन्नता भूद्बिलद्वरिंवल्मीकसदृशाकृतिः॥५१॥**

**तद्वै वराहवल्मीकमभूत्पर्वतसन्निभम्।  
ततो रसातलाद्भूमिमुत्पतन्सूकराकृतिः॥५२॥**

**बिलस्य पार्श्वे वायव्ये लुलुंठं धरणीतले।  
लुठतस्तस्य रोमाणि धूत्वतश्च मुहुर्मुहुः॥५३॥**

**फट्कुर्वतश्च तुण्डेन सटाः कम्पयतोभृशम्।  
पातालोदकसिक्तस्य तस्यांगात्तोयबिन्दवः॥५४॥**

**पतिता यत्र राजेन्द्र तत्राभूत्पल्वलम्महत्।  
सपंकमभवत्तोयं वराहांगसमुद्भवम्॥५५॥**

**वराहतीर्त्थमाख्यातं सर्वपापप्रणाशनम्।  
यदनन्तसरो नाम ख्यातं लोके सुपावनम्॥५६॥**

**अनन्ताख्येन नागेन हरिमर्चयता ह्रदे।**

**उषितं तत्र तेनैव कारणेन तदाह्वयम्॥५७॥**

**ततोधरा समुद्बीक्ष्य हरिं सन्तुष्टमानसा।  
आत्मानमसुराक्रान्तामुद्धर्तुं किटिरूपिणम्॥५८॥**

**शुद्धस्फटिकसंकाशं शंखचक्रगदाधरम्।  
भूत्वा स्वरूपिणी देवी स्निग्धवैडूर्यसन्निभा॥५९॥**

**प्रणम्य देवमीशानं बद्धांजलिपुटा तथा।  
तुष्टा वानन्तसरसस्तीरं पश्चिममाश्रिता॥६०॥**

**धरण्युवाच।**

**नमोनन्ताय शान्ताय करुणामृतसिन्धवे।  
सुरेशाय सुदंष्ट्राय नमस्सूकरमूर्तये॥६१॥**

**सत्यव्रतं सत्ययोनिं सत्यात्मकमरिन्दमम्।  
सत्योद्धरणकर्तारं त्वां प्रपद्ये जनार्दनम्॥६२॥**

**निष्पिष्टगात्रामसुरेंद्रपीडना  
दनन्यनाधा मभयैषिणीमिह।  
कुरुष्व मां पङ्कजनाथ पार्श्वगा  
महीन्द्रतल्पेशयनो यथा रमाम्॥६३॥**

**इति स्तुतस्तत्र तया हरिस्ता  
मालिङ्ग्य दोर्भ्यां विममर्श पाणिना।  
आरोप्य चांकं परिसान्त्वयन्मुहुः  
प्रोवाच वाक्यं परिहृष्टचेतनाम्॥६४॥**

**प्रमुंच भीतिं दनुजेंद्रसंभम्वा  
मुपस्थितोहन्तव पालनाय।  
स्वस्थाच भद्रे भव विज्वराच ते  
पुनः प्रियं किङ्करवाण्यहं वद॥६५॥**

**इत्यंबुजाक्षस्य वचो निशम्य त  
द्वराहरूपस्य वसुन्धरा तदा।**

**यदब्रवीद्राजवर ब्रवीमि ते  
तदद्भुतं वाक्य मनन्यधीश्शृणु॥६६॥**

**धरणी।**

**देव देव जगन्नाथ त्वयाहं सम्यगुद्धुता।  
हत्वा दानवराजन्तमुन्मत्तं देवकण्टकम्॥६७॥**

**भयमन्यच्च मे देव वर्तते तद्व्यपोहय।  
हतो दक्षिणदिग्भागे देशे द्वादशयोजने॥६८॥**

**वसत्यद्रिनिभा घोरा राक्षसी कामरूपिणी।  
भयदा सर्वजन्तूनां झिल्लिका नाम नामतः॥६९॥**

**सातु शंकरमाराध्य संवृद्धा चलसन्निभा।  
पापा लब्धवरा तस्माच्छंकरात्तुमहात्मनः॥७०॥**

**भक्षयन्ती नरान् सर्वान् सर्वांश्च मृगपक्षिणः।  
तद्वनं नविशंत्येव झिल्लिकाभयकंपिताः॥७१॥**

**झिल्लिकावनमित्येव तद्वदन्तिच तापसाः।  
तस्याश्च देहभारेण निम्नाहमभवं हरे॥७२॥**

**दक्षिणायामपि दिशि निमग्नेवार्णवाम्भसि।  
तां हत्वा राक्षसींघोरां मामुद्धर्तुमिहार्हसि॥७३॥**

**एवमुक्तस्तु देवेशो धरण्या क्रोडरूपधृक्।  
क्षेत्रात्सत्यव्रता त्तस्मादुत्पपात नभो हरिः॥७४॥**

**दक्षिणां दिशमुद्वीक्ष्य यत्र साभूत्तु राक्षसी।  
दृष्ट्वा तां राक्षसींतत्र प्रवृद्धामगसन्निभाम्॥७५॥**

**क्रोडेन जठरं भित्वाप्रविवेशोदरं किटिः।  
आन्त्राणि तस्या निष्कृष्य प्रापतद्धरणीं पुनः॥७६॥**

**सा पपात हता भूमौ प्रवृद्धा चलसन्नि भा।  
यत्राचलनिभा राजन् प्रवृद्धा निहता भवत्॥७७॥**

**तत्र वृद्धाचलाख्योभूत्प्रदेशः पुरुषर्षभ।  
हत्वातु झिल्लिकां तत्रराक्षसीं घोररूपिणीम्॥७८॥**

**विचचार वने तस्मिन्कंचित्कालमरिन्दम्।  
श्रिया विहीनम्भयदं राक्षस्योत्सादितं पुरा॥७९॥**

**श्रिया मुष्टमभूद्यस्मात्काननं झिल्लिकाश्रितम्।  
तस्माच्छ्रीमुष्टमाख्यातं पुण्यदं झिल्लिकावनम्॥८०॥**

**किटिस्तत्रावसद्राजन् झिल्लिकाख्ये वने तदा।  
सत्यव्रतेपिच क्षेत्रे धरण्या सहितो वसत्॥८१॥**

**सत्यो विष्णु र्यज्ञमूर्तिर्वराह  
स्तेनेयं भूस्संवृता यत्र तस्मात्।  
आसीद्राजं स्तद्धि सत्यव्रताख्यं  
वाराहं चाप्युषितं यत्र तेन॥८२॥**

इति श्रीब्रह्माण्डपुराणे  
काञ्चीमाहात्म्ये  
द्वितीयोध्यायः॥

<MISSING_FIG href="#"/><MISSING_FIG href="../books_images/U-IMG-1733549777Screenshot_2024-12-07_11-05-59.png"/>

**श्रीरस्तु।**

**अथतृतीयोऽध्यायः।**

<MISSING_FIG href="../books_images/U-IMG-1733550461Screenshot_2024-12-07_11-17-28.png"/>

**श्रीनारदः।**

**येन सत्यव्रतं क्षेत्रं नारसिह्ममभून्नृप।  
भास्कराख्यमभूद्येन तन्मे निगदतश्शृणु॥१॥**

**आसीत्तस्मिन्युगे पूर्वंदैतेयः काश्यपो बली।  
हिरण्यकशिपुर्नाम्ना ख्यातो दानवपुंगवः॥२॥**

**स तपो दीर्घमातिष्ठद्गोकर्णे पुण्यवर्धने।  
ऊर्द्धवबाहुः पंचतपाः पादांगुष्ठाश्रितावनिः॥३॥**

**वायुभक्षो जितक्रोधो वर्षाणामयुतं नृप।  
तोषयामासतपसाब्रह्माणमसुरोत्तमः॥४॥**

**ततः कालेन महता ब्रह्मा लोकपितामहः।  
हिरण्यकशिपुं दृष्ट्वा तप्यन्तं परमं तपः॥५॥**

**सन्तुष्टस्तपसा तस्य वचनं चेदमब्रवीत्।  
हिरणकशिपो वत्स किं ते भिलषितं हृदि॥६॥**

**वरं वृणीष्व भद्रं ते तुष्टोस्मि तपसातव।  
ततस्तुष्टं समाज्ञाय ब्रह्माणमसुरोत्तमः॥७॥**

**दृष्ट्वा तत्राग्रतो देवं ब्रह्मर्षिगणसेवितम्।  
प्रणम्य दण्डवद्भूमौ कृतांजलिरुवाच ह॥८॥**

**यदि तुष्टोसि देवेश तपसासुकृतेन मे।  
तान् प्रदेहि वरान् ब्रह्मन्यानिच्छतिच मे मनः॥९॥**

**भवेयमहमेवेशस्त्रैलोक्यस्यास्य नान्यथा।  
त्वत्सृष्टेभ्योथ जन्तुभ्यो न भयं मे भवेत्क्वचित्॥१०॥**

**मत्त एवहि सर्वेषां भयं भवतु नित्यशः।**

**नच मेस्याद्दिवा मृत्युर्नच रात्रौ कदाचन॥११॥**

**एतदन्यच्च देवेश शृणुष्व वचनम्मम।  
संयुगे युध्यमानस्य शत्रुभिर्विक्षतस्य मे॥१२॥**

**गात्राद्यदि पतिष्यन्ति धरण्यां रक्तबिन्दवः।  
तत्क्षणादेव ते सर्वेभवन्तु मम रूपिणः॥१३॥**

**यावन्तो बिन्दवो भूमौ पतंति मम गात्रतः।  
तावत्संख्या मम तनुर्भवेत्सततमाहवे॥१४॥**

**इत्युक्तस्तेन देवेशस्तस्मै दत्वा तथा वरम्।  
एवम्भवतु भद्रन्त इत्युक्त्वांतर्हितो भवत्॥१५॥**

**सोन्तर्हिते भगवति हिरण्यकशिपुः क्रमात्।  
जिगाय लोकां स्तरसा सदेवासुरमानवान्॥१६॥**

**आक्रम्य लोकांल्लोकेशो बभूव दनुजोत्तमः।  
सभां सुधर्मामाक्रम्य कामगां देवनिर्मिताम्॥१७॥**

**तस्यामेव समासीन श्शुशुभे देवराजवत्।  
एवं वर्षसहस्राणि बहूनि नृपनन्दन॥१८॥**

**अतीतान्य सुरेंद्रस्य देवशत्रो स्तरस्विनः।  
ततो देवर्षिगन्धर्वा ब्राह्मणा ब्रह्मवादिनः॥१९॥**

**हन्यमानाश्च तेनैव दिशोवैसंप्रदुद्रुवुः।  
द्रावयामास तान् सर्वान्वरदानात्स्वयंभुवः॥२०॥**

**निर्यज्ञाभूद्वसुमती निःस्वाध्यायवषट्क्रिया।  
निर्मनुष्या निरानन्दा निरस्ताशेषसज्जना॥२१॥**

**एतस्मिन्नेव कालेतु तस्य पुत्रो बभूवह।  
प्रह्लादो नाम राजेंद्र भगवद्भक्तिसंयुतः॥२२॥**

**विष्णुध्यानहताशेषसंसारसुखबन्धनः।  
नान्यज्जानाति वैनित्यं विष्णोर्नामानुकीर्तनात्॥२३॥**

**स्मरन्तमनिशं विष्णुं स्वपुत्रं वीक्ष्यचासुरः।  
मेने शत्रुर्न पुत्रोयं यतश्शत्रुमुपाश्रितः॥२४॥**

**तस्मादेनं वधिषामि नायमर्हति पुत्रताम्।  
इत्युक्त्वा खड्गमादाय पुत्रं हन्तुं समुद्यतः॥२५॥**

**तमुद्यतासिंसंप्रेक्ष्य हन्तुकाममुपस्थितम्।  
तुष्टाव विष्णुं प्रह्लादस्सर्वलोकभयापहम्॥२६॥**

**भजे हमद्याभयदं त्रिलोक्या  
अजेशपूर्वै रमरैरभिष्टुतन।  
व्रजेयमन्यं कमिहाशरण्यः  
गजेन्द्रमुक्तिप्रदमीश्वरं विना॥२७॥**

**मां देवदेवेश कृपाम्बुराशे  
भयार्णवे मग्नमिहोद्धराशु।  
नारायणा नन्तगुणासुरारे  
तव प्रपन्नोस्मि पदाब्जयुग्मम्॥२८॥**

**अयन्तु मां हन्तुमुपैति वीर्यवा  
नसिं समुद्यम्य करेण रोषात्।  
अनन्यनाथम्भवता विनाद्यमा  
मुपैहिगोप्तुं तरसाम्बुजाक्ष॥२९॥**

**इति स्तुतो सावसुरार्भकेण  
स्तम्भात्सभाया हरिराविरासीत्।  
संगृह्य रूपं परमं विचित्रं  
न तन्मृगस्यापि न मानुषस्य॥३०॥**

**तदा नृसिंह्मं प्रसमीक्ष्य चासुरः  
स तेन योद्धुं जगृहेऽसिचर्मणी।  
गृहीतचर्मासिमभिभ्रमन्तं  
विभ्रामयन्तं निशितासिमीक्ष्य॥३१॥**

**करेण तस्योरसि शैलसारे  
सम्प्राहरद्वज्रनखेन विष्णुः।  
तस्योरसः सम्प्रहतस्य विष्णुना**

**विनिर्गताश्शोणितबिन्दवो ये॥३२॥**

**सद्यस्तएवा सुरराजकोटयो  
बभूवुरुर्व्यां शतशश्व सायुधाः।  
ततो नृसिह्मोपि समीक्ष्यदानवान्  
सटा विधुन्वन् ससृजे नृसिह्मान्॥३३॥**

**सृष्टैर्नृसिह्मैःपरितस्सुपूर्णा  
बभूव भूमिस्सवनाद्रिसागरा।  
तान्वीक्ष्य देवाऋषयो नृसिह्मा  
न्प्रणम्य हृष्टाः प्रशशंसुरेनम्॥३४॥**

**अहो वीर्यमहो धैर्यमहो बाहुपराक्रमः।  
नरसिह्मस्य पश्यध्व महोरूपं महाबलम्॥३५॥**

**अहोदंष्ट्राह्यहो वक्त्रमहो रूपाण्यनेकशः।  
अहो गर्जनमत्युग्रमहो बलकरंसताम्॥३६॥**

**इति देवैस्स्तुतो यस्मात्तत्र क्षेत्रमभूद्धरेः।  
अहोवलाख्यं राजेन्द्र सर्वपापप्रणाशनम्॥३७॥**

**ततो हरिः समुद्वीक्ष्य हिरण्यकशिपुं पुरः।  
अपातयित्वा रक्तानां बिन्दूनेतस्य भूतले॥३८॥**

**हन्यामिममहं पापं ब्रह्मणो वरदर्पितम्।  
इति संचिन्त्य भगवानुत्पपातासुरं प्रति॥३९॥**

**करैश्चतुर्भिस्तं बध्वा दीर्घैर्नखरसंयुतैः।  
करेणैकेन संगृह्य पादयोरसुरोत्तमम्॥४०॥**

**इतरेण शिरो गृह्य स्वांकमारोपयत्तदा।  
स्फुरन्तं तं समुद्वीक्ष्य हरिस्स्वकरपीडनात्॥४१॥**

**कराभ्यामुदरं भित्वा वक्त्रं कृत्वास्य चोदरे।  
चुचोष रुधिरं कोष्णं सफेनमसुरस्यतु॥४२॥**

**एवं विनिहतेतस्मिन्दानवेन्द्रे महाबले।**

**तुतुषुर्देवतास्सर्वा स्सर्वेच परमर्षयः॥४३॥**

**गन्धर्वाश्च जगुस्सर्वे ननृतुश्चाप्सरोगणाः।  
तस्मिन्नेव मुहूर्तेतु तस्यरक्तोद्भवाश्च ये॥४४॥**

**असुरास्संहृतास्सर्वे नृसिह्मैरपरैरपि।  
हत्वाहिरण्यकशिपुं स्वयमेव जनार्दनः॥४५॥**

**दृष्ट्वा तत्रासुरीं सेनां सवाजिरधकुंजराम्।  
महतीमर्णवप्रख्यां प्रविवेश जिघांसया॥४६॥**

**चक्रमुद्यम्य वै गर्जन्विधून्वंश्चसटा मुहुः।  
जघान कांश्चिच्चक्रेण नखैः कांश्चिद्व्यदारयत्॥४७॥**

**प्रममाथोरसा कांश्चिद्दंष्ट्रैः कांचिद्ददंश ह।  
केचित्तस्यैव नादेन पतिता धरणीतले॥४८॥**

**प्रदुद्रुवुस्तथाचान्ये दिशो दश भयार्दिताः।  
ततो दृष्ट्वा हतां सेनां नृसिह्मेन महात्मना॥४९॥**

**सचिवा दानवेन्द्रस्य दुःखिता भयकम्पिताः।  
सुधन्वा धूम्रकेतुश्च धूम्राक्षो धर्मपालकः॥५०॥**

**विप्रचित्तिर्मधुर्वाणः कालनेमिश्व विश्रुतः।  
अष्टावेते दुराधर्षा दानवा गलितायुधाः॥५१॥**

**हतावशिष्टैर्दनुजैस्सहितास्संप्रदुद्रुवुः।  
अर्दिता नरसिह्मेण सर्वे प्राणपरीप्सवः॥५२॥**

**ते वै सत्यब्रतक्षेत्रं दृष्ट्वागहनमद्भुतम्।  
नानावृक्षलतागुल्मं बहुकन्दरशोभितम्॥५३॥**

**सिह्मव्याघ्रवराहैश्च गजयूधै स्समावृतम्।  
तत्र वाराहवल्मीकं दृष्ट्वा पर्वतसन्निभम्॥५४॥**

**कलभैः कुञ्जरैश्चैव करिणीभिस्समावृतम्।  
सवै हस्तिगिरिर्नाम हस्तियुधावृतो यतः॥५५॥**

**गजेन्द्रः कश्चिदागन्य स्वयूधैरभिसंवृतः।  
बहुवर्षसहस्राणि पूजयन्पुरुषोत्तमम्॥५६॥**

**उवास तस्माद्राजेंद्र हस्तिशैल इतीरितः।  
तस्य शैलस्य परित स्समन्ताद्दशयोजनम्॥५७॥**

**व्यालव्याघ्रसमाक्रान्तं कान्तारं रोमहर्षणम्।  
तत्प्रविश्य वनं सर्वे दानवा भयविह्वलाः॥५८॥**

**वृक्षगुल्माद्रिपाषाणमृगपक्षिगणानपि।  
वने पश्यन्ति तान् सर्वान्मन्यन्ते नृहरीनिव॥५९॥**

**माक्षिकादपि चोड्डीनात्पर्णात्प्रचलितादपि।  
भीताः प्रकम्पितधियः निलिल्युः कानने क्वचित्॥६०॥**

**शैलस्थोपत्यकागर्ते हस्तिनाम्नः परंतप।  
प्रलीनास्तत्र तेसर्वे किंचिद्भयविवर्जिताः॥६१॥**

**मन्दमन्दं जजल्पुश्च नृसिह्मागमशंकया।  
किंकुर्मोद्य क्ववा यामः कोवा नश्शरणं भवेत्॥६२॥**

**कस्याश्रयबलंवीक्ष्य ननो हन्यान्नृकेसरी।  
इति तेषु ब्रुवाणेषु भीतेष्वसुरपुंगवः॥६३॥**

**कालनेमिस्तु तान्सर्वान्समाभाष्येदमब्रवीत्।  
शृणुध्वमसुरास्सर्वे यद्ब्रवीमि वचो मम॥६४॥**

**यथा नृसिह्मश्चोद्वेगात्पलायनपरो भवेत्।  
यमाश्रित्य वयं सर्वे भवेम भयवर्जिताः॥६५॥**

**तं वयं लोककर्तारं व्रजामश्शरणं भवम्।  
त्रिपुरघ्नं त्रिलोकेशं दक्षाध्वरहरं हरम्॥६६॥**

**सएव कर्ता लोकस्य हर्ता भक्तजनाश्रयः।  
सम्पूजितः क्षणादेव भक्तानामिष्टदो भवेत्॥६७॥**

**इति तस्य वचश्श्रुत्वा सर्वे दानवपुंगवाः।  
उत्तस्थुर्हृष्टरोमाण श्शंभुमभ्यर्चितुं तदा॥६८॥**

**संस्थाप्य लिंगं रुद्रस्य पूजार्हं समपूजयन्।  
सत्यं नाथोभवेच्छम्भुरस्माकमितिदानवाः॥६९॥**

**यस्मादपूजयन्सर्वे लिंगं पार्त्थिवमादरात्।**

**तस्मात्तत्सत्यनाथाख्यं स्थानं रुद्रस्य भूतले॥७०॥**

**हस्तिशैलस्य वायव्ये देशेतल्लिंगमुत्तमम्।  
असमाप्ते ततस्तेषां रुद्रस्य बलिकर्मणि॥७१॥**

**अकस्मात्कंपिता भूमिस्सनागाद्रिवना तदा।  
वृक्षाः प्रकंपितास्सर्वे धावन्ति मृगपक्षिणः॥७२॥**

**भीतास्ते दानवास्सर्वे किमेतदिति सम्भ्रमात्।  
शुश्रुवुश्च तदा शब्दं ब्रह्माण्डस्फोटसन्निभम्॥७३॥**

**गर्जतो नरसिह्मस्य दानवान्प्रतिजघ्नतः।  
ददृशुश्चापि दैतेयान्नृसिह्मेण प्रधावितान्॥७४॥**

**भिन्नगात्रानसृग्दिग्धान्भग्नानापततो भयात्।  
हतशेषान्नृसिह्मेण दृष्ट्वा प्रथममागतान्॥७५॥**

**अत्राप्यायाति नो हन्तुमिति प्राणपरीप्सवः।  
तं रुद्रबलिमुत्सृज्य भीताः प्रविविशुर्गुहाम्॥७६॥**

**अधस्ताद्धस्तिशैलस्य तां वराहेण निर्मिताम्।  
तद्बिलं ते प्रविश्याशु पातालमभिदुद्रुवुः॥७७॥**

**नृसिह्मोपि ततस्सर्वान् हत्वा शत्रुगणान्पुनः।  
हतावशिष्टान्द्रवतो भीषयन्न नुदु द्रुवे॥७८॥**

**चक्रमुद्यम्य हस्तेन गर्जन्घोरं मुहुर्मुहुः।  
दक्षिणान्दिशमुद्दिश्य यत्र ते दानवा गताः॥७९॥**

**यत्र सत्यब्रतं नाम क्षेत्रं पापप्रणाशनम्।  
पुण्यवृक्षलतागुल्मं पुण्योपवनशोभितम्॥८०॥**

**कुल्यापल्वलकासारवापीकूप शतैर्युतम्।  
वराहव्याघ्रमहिषऋक्षहर्यक्षकुंजरौः॥८१॥**

**अन्यैर्नानाविधाकारैर्विवर्णैश्चमृगैर्युतम्।  
चूतपुन्नागवकुल केसरोद्दालकादिभिः॥८२॥**

**अन्यैश्चविविधैर्वृक्षैर्युतं कूजद्विहंगमैः।**

**देवगन्धर्वसिद्धैश्च सेवितं परमर्षिभिः॥८३॥**

**तत्र गत्वा वने राजन् नरसिह्मो महाबलः।  
दृष्ट्वा तच्च वराहाख्यमनंताख्यंच यत्सरः॥८४॥**

**तत्तीरानिलसंस्पृष्टो बभूव विगतक्लमः।  
अदृष्ट्वा तत्र दैवेयान् दध्यौ ते क्व गता इति॥८५॥**

**ततो दृष्ट्वा गुहांरम्यां हरिर्हस्तिगिरेरथः।  
प्रविश्य तां गुहांतत्र ददर्श बिलमद्भुतम्॥८६॥**

**दंष्ट्रया दारितं पूर्वं स्वैनैव किटिरूपिणा।  
तत्र ज्ञात्वासुरान्भीत्या बिलात्पातालमाश्रितान्॥८७॥**

**तत्रैव तद्बिलद्वारे गुहायां हस्तिभूभृतः।  
न्यवसद्धन्तुकामो वै दानवान्पुनरागतान्॥८८॥**

**यस्मात्तत्रावसद्देवो देवसंघैरभिष्टुतः।  
तस्मात्सत्यव्रतं क्षेत्रं नारसिह्ममभून्नृप॥८९॥**

**नारसिह्ममुपाख्यानं शृण्वन्ति च पठंति ये।  
संभृतास्सकलैरर्थैः भवन्ति मनुजा भुवि॥९०॥**

**हत्वा नृसिह्मो दनुजेंन्द्रमुद्धतं  
दत्वा भयं दैत्यपतेस्सुताय।  
कृत्वा महीं दुर्जनभारवर्जितां  
गत्वाथ नागाद्रिदरीमुवास ह॥९१॥**  

इति श्रीब्रह्माण्डपुराणे  
काञ्चीमाहात्म्ये  
तृतीयोध्यायः॥

<MISSING_FIG href="../books_images/U-IMG-1733570231Screenshot_2024-12-07_16-46-53.png"/>

**श्रीरस्तु।**

**अथचतुर्थोऽध्यायः।**

<MISSING_FIG href="../books_images/U-IMG-1733584644Screenshot_2024-12-07_11-05-59.png"/>

**श्रीनारदः।**

**शृणुराजन्प्रवक्ष्यामि वचस्तद्ब्रुवतो मम।  
यच्छ्रुत्वा मनुजः पापान्मुक्तो मोक्षमवाप्नुयात्॥१॥**

**यस्मिन् देशे नृपश्रेष्ठ ब्राह्मणा वेदपारगाः।  
ब्रह्मिष्ठा विष्णुभक्ताश्च विष्णुव्रतपरायणाः॥२॥**

**निवसंत्यग्नि सदृशास्सदेशः पुष्कराभिधः।  
यस्मिन् देशे ह्रदाः पुण्यास्सरितस्सागरंगमाः॥३॥**

**शोभंते पर्वताश्चैव सदेशोहिं विपुष्करः।  
यस्मिन् हंसाश्च सारंगा मयूराश्चमरास्तथा॥४॥**

**देवर्षिपितृगन्धर्वा वसन्ति समहोदयः।  
यस्मिन् देशेस्वयं विष्णुरेको वसति केवलम्॥५॥**

**देवदेवो जगन्नाधस्सर्वलोकाभयंकरः।  
सदेशः पुण्डरीकाख्यः पुण्डरीकाक्षसंश्रितः॥६॥**

**देवा विष्णुस्सरितश्चाद्रयश्च  
ह्रदाश्च पुण्याः पुष्करिण्यश्च यत्र।  
सवै देशः कथितो भास्कराख्यः  
पुण्यप्रदः पापहरश्च नृृृणाम्॥७॥**

**अतस्सत्यव्रतं क्षेत्रं भास्कराख्यमभून्नृप।  
तत्र देवास्सगन्धर्वास्सिद्धाश्च परमर्षयः॥८॥**

**संपूज्य देवदेवेशं संप्राप्ताः परमां गतिम्।  
पुण्यवृद्धिकरं नृृणां क्षेत्रंपापप्रणाशनम्॥९॥**

**शैलाश्च पुष्करिण्यश्चह्रदा नद्यश्च पुण्यदाः।  
सन्ति तत्र महाराज क्षेत्रे सत्यव्रते शुभे॥१०॥**

**समन्ताद्धस्तिशैलस्य दशयोजनमायतम्।  
नानातीर्थसमायुक्तं देवर्षिगणशोभितम्॥११॥**

**पुण्यवृक्षलतागुल्मं क्षेत्रं विष्णुप्रियं शुभम्।  
धर्मोप्यणुस्तत्र कृतः स्थूलो भवति पार्थिव॥१२॥**

**अनेकैः किं कृतैर्धर्मैरन्यत्राल्पफलप्रदैः।  
एकस्तत्र कृतो धर्मोवर्धतेहि सहस्रशः॥१३॥**

**तत्रैवहि हरिर्दृष्टो ब्रह्मणा परमेष्ठिना।  
हयमेधेन यज्ञेन विष्णुमभ्यर्चता पुरा॥१४॥**

**विमाने पुण्यकोट्याख्ये हस्तिशैलस्य मूर्धनि।  
पावनं पुण्यकोट्याख्यं विमानं पुण्यवर्धनम्॥१५॥**

**सकृद्दर्शनमात्रेण सप्तजन्माघनाशनम्।  
कोटिं दृष्ट्वा विमानस्य हस्तिशैलस्य मूर्धनि॥१६॥**

**नराः पातकिनोवापि सद्यः पूता भवन्ति हि।  
तस्मात्तत्पुण्यकोट्याख्य मभूत्पुण्यप्रवर्धनात्॥१७॥**

**जन्तुभिर्यत्कृतं पुण्यं तत्कोटिगुणितं भवेत्।  
यस्य दर्शनमात्रेण तदाख्या तेन तस्य हि॥१८॥**

**तत्र कांचीति विख्याता पुरी पुण्यविवर्धनी।  
विधातुरश्वमेधार्थेनिर्मिता विश्वकर्मणा॥१९॥**

**सप्तयोजनविस्तीर्णा सप्तयोजनमायता।  
पुण्योद्यानवती रम्या समभूमौ प्रतिष्ठिता॥२०॥**

**वापीकूपतटाकाढ्या सरित्पल्वलमण्डिता।  
देवदानवगन्धर्वसिद्धविद्याधरोरगैः॥२१॥**

**सन्ततं सेविता विप्रैर्ब्रह्मकल्पैर्महर्षिभिः।  
ब्रह्मर्षिगणसम्पूर्णां तथा राजर्षिभिर्वृता॥२२॥**

**अन्यैर्नानाविधैः पुण्यैश्चतुर्वर्णैर्जनैर्वृता।**

**पाटलाशोकपुन्नागवकुलामलकासनैः॥२३॥**

**कपित्थपनसाश्वत्थवटोदुम्बरतिन्दुकैः**  
**जम्ब्वाम्रतिन्त्रिणीलोध्रनारिकेलार्जुनादिकैः॥२४॥**

**अन्यैर्नानाविधैर्वृक्षैः पुष्पोपगफलोपगैः।  
सदा सर्वर्तुकुसुमैर्नत्यूहकुलसंकुलैः॥२५॥**

**शुकबर्हिबकक्रौंचषट्पदालापसंकुलैः।  
प्रवृद्धशाखैरगमैर्वायुकंपितमस्तकैः॥२६॥**

**संवृता सा पुरी श्रेष्ठा यथेन्द्रस्यामरावती।  
कुमुदोत्पलकल्हारशतपत्रश्रियोज्वलैः॥२७॥**

**हंसकुक्कुटकोयष्टिकारण्डवरवान्वितैः।  
संवृता सर्वतोरम्यै स्सरोभिर्देवनिर्मितैः॥२८॥**

**नद्यः प्रसन्ना विमलास्स्वच्छोदाश्शुभ्रवालुकाः।  
सुखावगाहास्सुभगा स्सुपुण्यास्सुरसेविताः॥२९॥**

**वहन्ति तत्र राजेन्द्र मज्जनान्मुक्तिदायकाः।  
अश्वाच वंजुला कम्पा हरिद्रा विरजा तथा॥३०॥**

**क्षीरा वेगवतीत्येता स्सप्त नद्योतिपुण्यदाः।  
देवोद्यानशताकीर्णा देवायतनसंकुला॥३१॥**

**देवाभैर्नृवरैः पूर्णा कांची कामितदायिनी।  
कांची कांक्षितदा नृृृणां सृष्टा कमलजन्मना॥३२॥**

**स्मरणान्मुक्तिदा नृृृणां किमु तत्रैव तस्थुषाम्।  
क इति ब्रह्मणो नाम तेन तत्रांचितो हरिः॥३३॥**

**हयमेधेन राजेन्द्र तस्मात्कांचीति बिश्रुता।  
गजवाजिरथैः पूर्णा वृषगोकुलसंकुला॥३४॥**

**कृतपुण्यैर्मृगैरन्यै रजोष्ट्रमहिषैरपि।  
सौधाट्टालकसयुक्ता गृहगोपुरमण्डिता॥३५॥**

**वातायनवितर्दीक विटंकान्वितमन्दिरा।  
गृहैरचलसंकाशै श्शोभिता स्वर्णकुट्टिमैः॥३६॥**

**दान्तराजतसोपानैर्वैडूर्यतलशोभितैः।  
सुवर्णशिखरैश्चित्रै स्सौधैरभ्रंकषैर्वृता॥३७॥**

**विमानैर्देवसंघानां सर्वतस्समलंकृता।  
वेदविद्भिर्व्रतस्नातैर्जपहोमपरायणैः॥३८॥**

**साचारै र्विनयोपेतैर्दांतैरनलसन्निभैः।  
साग्निहोत्रैश्च संपूर्णा ब्राह्मणैर्निष्प्रतिग्रहैः॥३९॥**

**स्वधर्मनिरतैश्चान्यैर्वदान्यैस्संवृता जनैः।  
सदा मृदंगनिस्साणभेरीपटहनादिता॥४०॥**

**उच्चैरुच्चारितैर्विप्रै स्सषडंगैस्सलक्षणैः।  
सुस्वरैर्वेदघोषैश्च सन्नादितदिगन्तरा॥४१॥**

**ब्रह्मादिभिस्सुरैः सेव्या सा पूर्ब्रह्मपुरोपमा।  
काञ्च्यांवसति यो मर्त्य स्सदेवैरपि पूज्यते॥४२॥**

**चण्डालः पुल्कसस्स्तेनो ब्रह्महा गुरुतल्पगः।  
सुरापः पतितश्चैव येच पातकिनोपरे॥४३॥**

**तेपि काञ्चीनिवासेन पुण्यभाजो भवन्तिहि।  
तस्मात्कांच्यां वसेत्प्राज्ञो यावदायुः प्रमुक्तये॥४४॥**

**वसेत्संवत्सरंवापि षम्णासान्मासमेव वा।  
दशरात्रं त्रिरात्रंवा तेन पापात्प्रमुच्यते॥४५॥**

**वसेन्मार्गवशात्कांच्या मेकामपि निशां यदि।  
तेन पापाद्विनिर्मुक्तः पुण्यांल्लोकानवाप्नुयात्॥४६॥**

**अकर्मकारिणो येच येच सत्कर्मवर्जिताः।  
विकर्मस्थाश्च ये विप्राः केवलं स्वोदरंभराः॥४७॥**

**अज्ञानिनश्शठा मूर्खा जपहोमविवर्जिताः।  
परान्ननिरता नित्यं परदारेषु लोलुपाः॥४८॥**

**पिशुना निन्दकाः क्षुद्रा विष्णुद्वेषपराश्च ये।  
तेपि कांचीनिवासेन पुण्यांल्लोकान् व्रजन्ति हि॥४९॥**

**किंपुनश्श्रद्धया भक्त्या जपहोमपरायणः।**

**योहि कांच्यां वसेद्विप्रो विष्णुध्यानपरायणः॥५०॥**

**परान्नविमुखो नित्यं परदारानचिन्तयन्।  
तर्पयंश्च पितृृृन्देवानर्चयन्पुरुषोत्तमम्॥५१॥**

**ध्यायन् जपंश्च सततं तमेव मधुसूदनम्।  
करस्थं तस्य कैवल्यं प्रवदन्ति मनीषिणः॥५२॥**

**यत्र कुत्र स्थितो वापि काञ्चीं प्राप्य सकृन्नरः।  
क्षेत्रं सत्यव्रतं नत्वा कृत्वातु वपनं शुचिः॥५३॥**

**समुद्दिश्य पितॄन् सर्वान् पिण्डैश्श्राद्धं करोति यः।  
स कोटिकुलमुध्दृत्य विष्णुलोके महीयते॥५४॥**

**गोदानमन्नदानंच पितॄनुद्दिश्य यो नरः।  
करोति तत्रराजेंद्र नन्दन्ति पितरोखिलाः॥५५॥**

**वृषश्राद्धं प्रकुर्वीत विष्णुप्रीतिकरं शुभम्।  
अश्वमेधसहस्रस्य फलदन्तत्तु कीर्तितम्॥५६॥**

**गृहं विप्राय यो दद्याद्धनधान्यैस्सुसंवृतम्।  
विष्णुना स परिष्वक्तो मोदते विष्णुमन्दिरे॥५७॥**

**कन्यादानं तु यःकुर्यात्सालंकारं सदक्षिणम्।  
तस्य नन्दन्ति पितरो विमुक्तास्सर्वकिल्बिषैः॥५८॥**

**अन्नानि दद्याद्विप्रेभ्यः स्वादूनि गुणवन्तिच।  
तत्र विष्णुं समुद्दिश्य भक्तियुक्तेन चेतसा॥५९॥**

**विष्णुप्रीतिकरं ह्यन्नं क्षेत्रे तस्मिन्विशेषतः।  
तदेकमपि वा विप्रं भोजयेत्सुसमाहितः॥६०॥**

**शंखचक्रधरश्श्रीमान्पीतवासा जगत्पतिः।  
स्वयंहि विप्ररूपेण तत्र भुङ्क्ते जनार्दनः॥६१॥**

**तस्मादन्नं द्विजाग्र्येभ्य स्सम्प्रयच्छेत्प्रयत्नतः।  
प्रदक्षिणन्तु कुर्वीत यावत्सत्यव्रतं भवेत्॥६२॥**

**अशक्तस्तु प्रकुर्वीत कांचींवा मोक्षदायिनीम्।  
हस्तिशैलस्य परितः पंचक्रोशमथापिवा॥६३॥**

**तत्र तत्रच तीर्थेषु ह्रदेषु कृतमज्जनः।  
तर्पयित्वा पितृृृन्देवान् श्राद्धैर्भक्त्या हरिं स्मरन्॥६४॥**

**ततस्सम्भोजयेद्विप्रान् घृतसूपादिभिर्भृशम्।  
एवं कृते महाराज क्षेत्रभूम्याः प्रदक्षिणे॥६५॥**

**पदेपदे श्वमेधस्य फलंप्राप्नोति मानवः।  
दुर्बलो दूरदेशस्थः पंगुरन्धोपिवा जनः॥६६॥**

**संस्मरन्मनसा कांचीं प्रणमेत्तां दिशंयदि।  
सोपि पापाद्विनिर्मुक्तो भवेत्तत्र नसंशयः॥६७॥**

**या विष्णुं यजता पुराहि विधिना सत्यव्रते निर्मिता  
या मर्त्यान्वितनोति वीतकलुषानात्माश्रितानंजसा।**  
**तामासाद्य नरो वसेदनुदिनं भक्त्यार्चयन्नच्युतं  
कांचीं वांछितदायिनीं कलिमलप्रध्वंसिनीं पावनीम्॥६८॥**

इति श्रीब्रह्माण्डपुराणे  
काञ्चीमाहात्म्ये  
चतुर्थोऽध्यायः॥

**श्रीरस्तु।**

**अथपंचमोध्यायः।**

**अम्बरीषः।**

**कथं सत्यव्रतक्षेत्रे ब्रह्मालोकपितामहः।  
किमर्थमयजत्तत्र हयमेधेन शार्ङ्गिणम्॥१॥**

**कथंवा निर्मिता कांची विख्याता केन हेतुना।  
कस्मिन्काले द्विजश्रेष्ठ निर्मिता विश्वकर्मणा॥२॥**

**तस्मिन् क्षेत्रे महापुण्ये हस्तिशैलस्य मूर्धनि।  
कथमाविरभूद्देवः पुण्यकोट्यां हरिस्स्वयम्॥३॥**

**अश्वमेधे महायज्ञे ब्रह्मणा समनुष्ठिते।  
यज्ञमूर्तिरनन्तात्मा तत्र प्रादुर्बभूवह॥४॥**

**तत्र तीर्थानि पुण्यानि विष्णोरायतनानिच।  
अन्यानि कति पुण्यानि सन्ति सत्यव्रते शुभे॥५॥**

**श्रेष्ठानि कति तीर्थानि तथैवायतनानिच।  
कानि नामानि तीर्थानां रूपाणां वा मधुद्विषः॥६॥**

**रूपैर्वा कीदृशैर्विष्णु स्तत्रास्ते कैश्च पूजितः।  
सर्वमेतदशेषेण विस्तराद्वक्तुमर्हसि॥७॥**

**इति सम्पृच्छतस्तस्य राज्ञो वचनमुत्तमम्।  
श्रुत्वा देवऋषिश्रेष्ठः प्रवक्तुमुपचक्रमे॥८॥**

**नारदः।**

**हन्त ते कथयिष्यामि राजन्नेकमनाश्शृणु।  
सत्यव्रतस्य क्षेत्रस्य माहात्म्यं पुण्यवर्धनम्॥९॥**

**तीर्थानां कथयिष्यामि माहात्म्यं पापनाशनम्।  
वराहांगसमुद्भूत मनंताख्यंच यत्सरः॥१०॥**

**तद्धि पुण्यतमं प्रोक्तं महापातकनाशनम्।**

**हेमांभोजाख्यमपरमैशान्यां हस्तिभूभृतः॥११॥**

**श्रिया विनिर्मितं विष्णुमर्चयंत्या पुरांबुजैः।**  
**लक्ष्मीतीर्थमिति ख्यातं पुण्यदंश्रीविवर्धनम्॥१२॥**

**ब्रह्माख्यमपरन्तीर्थं ब्रह्मणा निर्मितं हि तत्।  
आग्नेय्यां दिशि शैलस्य चाग्न्याख्यं तीर्थमुत्तमम्॥१३॥**

**ब्रह्मणा मध्नता यज्ञे त्वरणिं चोत्तरारणिम्।  
उत्पन्नः पावको यत्रतत्र कृत्वा बिलं विधिः॥१४॥**

**उत्ससर्ज बिले तोयं साक्षतं शास्त्रतस्तदा।  
तस्मात्तदग्रितीर्थाख्य मभूदोजस्करं नृणाम्॥१५॥**

**नैऋत्यां पूर्णपात्रस्थ मुदकन्तु कुशैस्सह।  
उत्सृष्टं ब्रह्मणा यत्र तत्कुशाख्यमभूत्सरः॥१६॥**

**कुशतीर्थमिति ख्यातं स्नानात्पापहरं नृणाम्।  
अश्वमेधे महायज्ञे ब्रह्मणा परमेष्ठिना॥१७॥**

**वायव्ये गार्हपत्यस्य कुण्डे यत्र सरस्वती।  
निर्गता जलरूपेण प्लावयन्ती मखं यतः॥१८॥**

**अत स्तत्कुण्डतीर्थाख्य मभूत्परमपावनम्।  
हस्तिशैलस्य वायव्ये तीर्थं पौरन्दराभिधम्॥१९॥**

**गौतमेन पुरा शप्तो महेंद्रः पाकशासनः।  
अहल्यासंगमाद्राजन्नफलोभूत्सुदुःखितः॥२०॥**

**पर्यटन् पृथिवींसर्वां निर्वीर्योभयविह्वलः।  
सतु सत्यव्रतं क्षेत्रं समासाद्य पुरन्दरः॥२१॥**

**तत्र देवान् ऋषीन् दृष्ट्वा प्रार्थयामास दुःखितः।  
तत्र देवाश्च पितृभिर्यजन्ति पुरुषोत्तमम्॥२२॥**

**दृष्ट्वा ते विफलं शक्रं मेषस्य वृषणौ नृप।  
ददुश्शक्राय पितरस्ताविन्द्रः प्रत्यपद्यत॥२३॥**

**ततश्शक्रस्सवृषण स्तत्र कृत्वासरो महत्।  
तस्मिन्त्सरसि देवेन्द्र स्स्नात्वा देवगणैस्सह॥२४॥**

**ध्यायन् जनार्दनं देवं चकार तप उत्तमम्।  
पश्यंश्च हस्तिशैलाग्रे पुण्यकोट्यां हरिं मुहुः॥२५॥**

**एवं वर्षशतं राजन्नुषित्वा पाकशासनः।  
मुक्तशापश्श्रियं लब्ध्वा जगाम हि पुनर्दिवम्॥२६॥**

**यदिन्द्र निर्मितं तीर्थं तस्मात्पौरन्दराभिधम्।  
तस्मिन्नेवच दिग्भागे तीर्थान्यन्यानि भूमिप॥२७॥**

**सन्ति तान्यपि वक्ष्यामि शृणुष्व गदतो मम।  
वामनाख्यं पापहरं तीर्थं पुण्यप्रवर्धनम्॥२८॥**

**वामनेन पुरा राजन्बलियज्ञदिदृक्षुणा।  
निर्मितं तत्र देवेन तदाख्यमभवद्भुवि॥२९॥**

**अथापरं पुण्यतमं तीर्थैशृणु नृपोत्तम।  
पातालात्स्वयमभ्येत्य विष्णुना शेषरूपिणा॥३०॥**

**निर्मितं पंचतीर्थाख्यं पंचपातकनाशनम्।  
बलेश्च यजमानस्य ब्रह्मर्षेस्तप्यतो भृगोः॥३१॥**

**तयोरनुग्रहार्थाय वामनस्स्वयमागतः।  
दर्शयामास रूपाणि दिव्यानि विविधानिच॥३२॥**

**यत्र कामेष्टिमकरोद्भृगुर्ब्रह्मर्षिसत्तमः।  
श्रिया विहीनो दुःखार्तः प्रपेदे च श्रियं पुनः॥३३॥**

**यत्र गौरीसमभ्येत्य शङ्करेण प्रकोपिता।  
श्रिया विहीना पत्याच चकार तप उत्तमम्॥३४॥**

**कामकोष्ठे बिलद्वारे सम्यगाराध्य वामनम्।  
पुनः पतिं समासाद्य मुमुदे गिरिजा नृप॥३५॥**

**यत्र वेदिं कल्पयित्वा भृगुः कामितसिद्धये।  
चकार कामिकामिष्टिं श्रीर्मेभूयात्सुतेति हि॥३६॥**

**जुह्वत स्तस्य विप्रर्षे रग्निकुंडात्समुत्थिता।  
कन्यारूपधरा लक्ष्मी स्तांदृष्ट्वा मुमुदे भृगुः॥३७॥**

**ततो होमे समाप्तेतु तस्मिन्कुण्डेथ वामनः।**

**उत्ससर्ज तदापुण्य मुदकं स्वकमण्डलोः॥३८॥**

**शेषरूपेण हरिणा भृगुणा बलिना तथा।  
वामनेनच लक्ष्म्याचा प्युषितं पंचभिर्यतः॥३९॥**

**तस्मात्तत्पंचतीर्थाख्यं पावनं श्रीकरं नृणाम्।  
तत्रापरं मंगलाख्यं तीर्थमस्ति महत्तरम्॥४०॥**

**यत्रगंगा नृपश्रेष्ठ शप्ता गिरिजया पुरा।  
तप उग्रं समास्थाय मुक्तशापा बभूवह॥४१॥**

**शापादमंगला भूत्वा पुनर्मंगलमाप यत्।  
तस्मात्तन्मंगलं नाम्ना तीर्थं ख्यातं सुमंगलम्॥४२॥**

**चन्द्राख्यमपरं तीर्थं चन्द्ररूपेण विष्णुना।  
निर्मितं रक्षता गौरीं प्रपन्नां भयविह्वलाम्॥४३॥**

**तद्बैचन्द्रसरो नाम्ना ख्यातमासीत्सुशोभनम्।  
यस्मिन् शिवजटाजूटाद्गंगा निपतिता भवत्॥४४॥**

**क्रुद्धायाः पर्वतेन्द्रस्य पुत्र्याश्शापात्प्रकंपिता।  
तस्मात्तच्छिवगंगाख्य मभूच्चन्द्रसरः पुनः॥४५॥**

**पुनरन्यच्च राजेन्द्र तीर्थानामुत्तमं परम्।  
सर्वतीर्थमिति ख्यातं सर्वपापप्रणाशनम्॥४६॥**

**पुरा देवास्सगन्धर्वाः सिद्धाश्च परमर्षयः।  
तीर्थानि यानि लोकेषु ह्रदानद्यो नदा स्तथा॥४७॥**

**सर्वे समेत्य सहिता स्तुष्टुवुर्यत्र केशवम्।  
कर्तुं विकलुषां गंगां गौरीशापादमंगलाम्॥४८॥**

**तत्रतीर्थवरं पुण्यं सर्वतीर्थैस्समन्वितम्।  
तस्य दक्षिणदेशेस्ति पाण्डवं तीर्थमुत्तमम्॥४९॥**

**पारीक्षितेन यत्रेष्टं पुरा कृष्णं दिदृक्षुणा।  
तस्य तीर्थस्य चाग्नेये देशे ज्वरहराभिधम्॥५०॥**

**तीर्थं तपस्विना पूर्वं ब्राह्मणेन विनिर्मितम्।  
तस्य दक्षिणदिग्भागे गारुडंतीर्थमुत्तमम्॥५१॥**

**गरुडेन कृतं पूर्वं विप्रयोर्मुक्तिमिच्छता।  
तस्यचैशान्यदिग्भागे सिद्धाख्यं तीर्थमुत्तमम्॥५२॥**

**पुरा सिद्धाश्च गन्धर्वास्सेंद्राश्चैव दिवौकसः।  
वृत्रं संहर्तुमुद्युक्ताश्शक्रंदृष्ट्वा निरायुधम्॥५३॥**

**ततः प्रहरणस्यार्थे सर्वे ब्रह्मर्षिमुत्तमम्।  
दधीचिं तत्र तप्यन्तं वज्रार्थं शरणं ययुः॥५४॥**

**अभ्ययाचन्त तं विप्रं वज्रं तद्देहसंभवम्।  
तद्दास्यामीति तेनोक्तास्तमेव परिचक्रमुः॥५५॥**

**ब्रह्मरूपधरा स्सर्वे जटावल्कलधारिणः।  
तत्रेन्द्रो निर्ममे तीर्थं सिद्ध्यर्थं स्वस्य कर्मणः॥५६॥**

**तस्मिन्देवगणै स्सार्धंत्रिकालकृतमज्जनः।  
सिषेवे तं महेन्द्रोपि वज्रार्थं ब्रह्मरूपधृक्॥५७॥**

**एवं वर्षसहस्राणि सेवमानं निरीक्ष्यसः।  
ब्रह्मरूपधरं शक्रं विज्ञाय द्विजपुंगवः॥५८॥**

**देवानामर्थसिद्ध्यर्थं वृत्रं हन्तुंच दानवम्।  
शक्राय वज्रं प्रददावुत्सृज्य स्वकलेवरम्॥५९॥**

**संगृह्य वज्रं शक्रोपिं सर्वैर्देवगणेस्सह।  
वृत्रं जघान समरे वज्रेण शतपर्वणा॥६०॥**

**तत्र तीर्थवरे स्नात्वा देवाश्शक्रपुरोगमाः।  
सिद्धिं प्राप्ता यतो राजन् सिद्धतीर्थमभूदतः॥६१॥**

**सिद्धतीर्थे नरस्स्नात्वा विष्णुं दृष्ट्वेष्टसिद्धिदम्।  
सर्वपापविनिर्मुक्त स्सर्वसिद्धिमवाप्नुयात्॥६२॥**

इति श्रीब्रह्माण्डपुराणे काञ्चीमाहात्म्ये  
पंचमोध्यायः॥

<MISSING_FIG href="../books_images/U-IMG-1733725709Screenshot_2024-12-09_11-58-11.png"/>

**श्रीरस्तु।**

**अथषष्ठोऽध्यायः।**

<MISSING_FIG href="../books_images/U-IMG-1733729195Screenshot_2024-12-09_12-56-18.png"/>

**नारदः।**

**गारुडाख्यस्य तीर्थस्यमाहात्म्यं पुनरेवहि।  
वक्ष्यामि शृणु राजेंद्र सर्वपापहरं परम्॥१॥**

**आसीद्राजा विदेहानां सार्वभौमः प्रतापवान्।  
वीरः पुरंजयो नाम धर्मनित्यो दृढव्रतः॥२॥**

**सो श्वमेधेन यज्ञेन यष्टुकामो महीपतिः।  
गत्वा हिमवतः पार्श्वं यज्ञभूमिमकल्पयत्॥३॥**

**ब्राह्मणैस्सहितस्तत्र ऋत्विग्भिस्सचिवैरपि।  
चकारयज्ञं विप्रान्वै गोभीरत्नैश्च तर्पयन्॥४॥**

**सुयाजो याजकश्चेति ख्यातौ नाम्नाद्विजर्षभौ।  
भ्रातरौ शास्त्रसम्पन्नौवेदवेदान्तपारगौ॥५॥**

**तयोर्ज्येष्ठस्सुयाजोभूत्कनीन्याजको भवत्।  
पुरंजयस्याश्वमेधे ऋत्विजौतौबभूवतुः॥६॥**

**ज्येष्ठो ब्रह्माभवत्तस्मिन्नध्वर्युरनुजो भवत्।  
क्रतुं समाप्य विधिवद्ब्राह्मणा ऋत्विजश्च ये॥७॥**

**गृहीतदक्षिणास्सर्वे पुनर्जग्मुर्यथागतम्।  
सुयाजो याजकश्चोभौ गच्छन्तौ सहितौ पथि॥८॥**

**कस्मिंश्चिदाह्निकं कर्तुं वने तौ सन्निषीदतुः।  
तत्र दृष्ट्वानुजं ज्येष्ठ स्सुयाजोवाक्यमब्रवीत्॥९॥**

**अध्वर्युस्त्वमहं ब्रह्मा यज्ञेस्मिन्नभवो भवम्।  
अनुजेनाधिकं लब्धं ज्येष्ठेनाल्पं धनं मया॥१०॥**

**ज्येष्ठादप्युच्चतां प्राप्तुं कनीयान्नार्हति क्वचित्।  
तस्मात्तव धनं मेस्तु मदीयं ते भवत्विति॥११॥**

**सतु तस्य वचश्श्रुत्वा कनिष्ठो वाक्यमब्रवीत्।**

**अध्वर्युणा मया प्राप्तमधिकं धर्मतो धनम्॥१२॥**

**ब्रह्मणाच त्वया लब्धमल्पं भागक्रमात्क्रतोः।  
तस्मान्न ते प्रयच्छामि धनं लब्धं मयाक्रतौ॥१३॥**

**त्वद्धनं यत्तवैवास्तु ममैवास्तु धनं मम।  
इति तस्य ब्रुवाणस्य श्रुत्वावचनमग्रजः॥१४॥**

**क्रोधसंरक्तनयन स्स्फुरदोष्ठपुटस्तदा।  
हस्तेन सलिलं गृह्य शप्तुं तमुपचक्रमे॥१५॥**

**सोपि क्रुद्धस्स्वहस्तेन सलिलं गृह्य तत्क्षणात्।  
शप्तुमारब्धवां स्तंच शेपतुश्च परस्परम्॥१६॥**

**शापदग्धौच पतितौ मृतौ तत्र बभूवतुः।  
भ्रातृघ्नौचैव ब्रह्मघ्नौ भ्रूणघ्नौच बभूवतुः॥१७॥**

**कर्मणा तेन राजेंद्र तावभूतां कुयोनिजौ।  
तयोरेकः कच्छपो भूदग्रजस्त्वनुजो गजः॥१८॥**

**तस्मिन्महति कांतारे चेरतुस्तौ सुदुःखितौ।  
कच्छपस्तत्र कासारे शतयोजनमायते॥१९॥**

**महाकायो वसद्राजन्बहुवर्षशतायुतम्।  
गजोपि तत्र न्यवसत्कानने पर्वतोपमः॥२०॥**

**एवंतु वसतोस्तत्र महान्कालो बभूवह।  
अथैकदा गजोरण्ये तृषार्तः पातुमातुरः॥२१॥**

**जलं कासारमगम द्यत्रास्ते कच्छपो जले।  
तत्र पृष्ठे कच्छपस्य पादं निक्षिप्य कुंजरः॥२२॥**

**पपौ जलं पुष्करेण तृषार्तो मदविह्वलः।  
निक्षिप्तमात्रे पादेतु स्वपृष्ठे कुंजरेणहि॥२३॥**

**रोषान्वितः कच्छपस्तु तत्पादं जगृहे दृढ़म्।  
गृहीतपादस्तु गजः कच्छपेन तदा जले॥२४॥**

**युयुधे तेन राजेन्द्र कच्छपोप्यग्रसद्गजम्।  
बुद्ध्या नियुक्तौ तौ तत्र पूर्ववैरानुबद्धया॥२५॥**

**एवं संयुद्ध्यतो स्तत्र गजकच्छपयोर्नृप।  
अतिक्रान्तमभूत्सम्यग्वत्सराणां शतं तदा॥२६॥**

**ततः कालेतु कस्मिंश्चिद्गरुडः पततां वरः।  
स्वमातुर्वचनात्स्वर्गादमृतं हर्तुमुद्यतः॥२७॥**

**गच्छन्मार्गे क्षुधाविष्टो ददर्श गजकच्छपौ।  
तौदृष्ट्वाधः पतन्पक्षी जन्तू जग्राहवै बलात्॥२८॥**

**तुण्डेन चैकं संगृह्य चरणेनापरं तदा।  
जगाम वायुवेगेन कुर्वन्नुड्डीनमम्बरे॥२९॥**

**गच्छन्नेव ददर्शाग्रेन्यग्रोधं गिरिसन्निभम्।  
पश्चिमस्योदधेस्तीरे महान्तं पक्षिसंकुलम्॥३०॥**

**यत्र विप्रा वालखिल्या स्तपस्यंन्ति मरीचिपाः।  
तस्य शाखां सुविपुलां दृष्ट्वा तत्र न्यषीदत॥३१॥**

**निषण्णमात्रे गरुडे शाखा भग्ना बभूवह।  
दृष्ट्वा धस्ताद्द्विजान्पक्षी कुर्वतस्तप उत्तमम्॥३२॥**

**शाखापतनमात्रेण म्रियन्ते ब्राह्मणा इति।  
शाखां तुण्डेन चाक्रम्य चरणाभ्यां चता वुभौ॥३३॥**

**उत्पपाताथ वेगेन तत्क्षणाच्छतयोजनम्।  
शाखां समुद्रे प्रक्षिप्य क्षुधार्तोभिययौ द्रुतम्॥३४॥**

**आग्नेयों दिशमुद्दिश्य व्योममार्गेण पक्षिराट्।  
गच्छतस्तस्य पादाभ्यां निस्सृतौ पतितौभुवि॥३५॥**

**सत्यव्रते तदा क्षेत्रे तावुभौ गजकच्छपौ।  
पतितौ तौसमुद्वीक्ष्य गरुडो तिबुभुक्षितः॥३६॥**

**विवेष्टन्तौ धरापृष्ठे मन्दप्राणौत्वरान्वितः।  
गरुडोपि समाक्रम्य पादाभ्यां तौबभक्षह॥३७॥**

**भुंजतस्तस्यतुण्डेन नखैर्दारितयोस्तयोः।  
पूर्वस्मृतिरभूद्राजन् क्षेत्रवासप्रभावतः॥३८॥**

**स्मृत्वा तौपूर्वचरितं सन्तप्तहृदयो शुचा।**

**ऊचतुर्गरुडं तत्र तावुभौ गजकच्छपौ॥३९॥**

**मा मारय खगश्रेष्ठ ब्राह्मणौवेत्तुनौ भवान्।  
स्वापराधहतौमूर्खौब्रह्मघ्नौ नौ कुयोनिजौ॥४०॥**

**त्रातुमर्हसि पक्षीन्द्र पापादस्मात्स्वयं कृतात्।  
तयोस्तद्वचनं श्रुत्वा गरुडो भयविह्वलः॥४१॥**

**कथमेतौ द्विजश्रेष्ठौ गजकच्छपरूपिणौ।  
मयैवच हतावद्य सप्राणावर्धभक्षितौ॥४२॥**

**अहंतु विप्रामिषभु गभवं राक्षसो यथा।  
कथं पापाद्विमुक्तिर्मेभवेदिति विचिन्तयन्॥४३॥**

**पप्रच्छ तौखगश्रेष्ठः कुयोनि र्वां कथं द्विजौ।  
केन पापविपाकेन प्रापितावीदृशीं गतिम्॥४४॥**

**केन पुण्यप्रभावेन पूर्वस्मृतिरभूच्च वाम्।  
इति पृष्टौतु तौ राजन्गरुडेन महात्मना॥४५॥**

**भक्षितार्धतनू तेन मन्दासूमन्दमूचतुः।  
आवां निबोध गरुड भ्रातरौ ब्राह्मणावुभौ॥४६॥**

**सुयाजो याजकश्चेति विख्यातौ तपसान्वितौ।  
पुरंजयस्य राजर्षे र्यज्ञे लब्ध्वा धनं महत्॥४७॥**

**विवदन्तौ धनप्रेप्सूमार्गे काननसंवृते।  
परस्परं विहिंसन्तौ प्रापितावीदृशीं गतिम्॥४८॥**

**आवयोर्दुष्कृतं सर्वमेतदुक्तं तवाण्डज।  
तव सन्दर्शनात्पुण्यात्पूर्वस्मृतिरभूच्च नौ॥४९॥**

**त्रातुमर्हसि नावद्य दुःखादस्मात्कुयोनिजात्।  
तयो स्तद्वचनं श्रुत्वा गरुडस्तु कृपान्वितः॥५०॥**

**उद्धर्तुकामस्तरसा सस्मार पितरं तदा।  
स्मृतमात्रस्तु पुत्रेण काश्यप स्तपसां निधिः॥५१॥**

**तत्राजगाम यत्रैते गजकच्छपपक्षिणः।  
गरुडः पितरं दृष्ट्वा प्रणिपत्य कृतांजलिः॥५२॥**

**तयोश्चरितमाचष्टे काश्यपाय कुजन्मनोः।  
अज्ञानाद्भक्षितावेतौ क्षुधितेन मया धुना॥५३॥**

**पापं व्यपोहय क्षिप्रं विप्रमांसाशिनो मम।  
एतौच पतितौ पापाद्गजकच्छपरूपिणौ॥५४॥**

**ब्रह्मघ्नौ दुःखितौ विप्रौ मामद्य शरणं गतौ।  
त्रातुमर्हसि विप्रेंद्र मयातस्संस्मृतो भवान्॥५५॥**

**पूर्वस्मृतिरभूत्केन पुण्येन पितरेतयोः।  
इति तस्य वचश्श्रुत्वा वैनतेयस्य काश्यपः॥५६॥**

**उवाच पुत्र जानेह मैतौविप्रौ तपस्विनौ।  
धनलोभाद्विहिंसन्ता वभूतां गजकच्छपौ॥५७॥**

**स्वापराधादघं प्राप्तौ भ्रूणघ्नाविति पुत्रक।  
नैवाद्यमन्नम्मत्तस्य ब्रह्मघ्नस्य सुरापिणः॥५८॥**

**सुवर्ण स्तेयिनश्चापि गुरुतल्पगतस्यच।  
यदि भुङ्क्तेन्नमेतेषां भोक्ता शमलमश्नुते॥५९॥**

**तस्मात्त्वमेतयोर्मासं जग्ध्वा शमलमाददः।  
एतयोरपि ते वत्स क्षुधितस्यान्नदानतः॥६०॥**

**क्षेत्रेस्मिन् पावने पुण्ये पूर्वस्मृतिरभूत्किल।  
इदं सत्यव्रतं नाम क्षेत्रं पापप्रणाशनम्॥६१॥**

**अत्र त्वां पल्वलं कृत्वा स्नापयाम्यघनाशनम्।  
इत्युक्त्वा पल्वलं खात्वा काश्यपः पुत्रमण्डजम्॥६२॥**

**स्नापयामास विधिवन्मन्त्रैस्तत्राघमर्षणैः।  
सोपि स्नात्वा मुक्तपापो बभूव गरुडो यतः॥६३॥**

**अतस्तद्गारुडं तीर्थ मभूत्पापप्रणाशनम्।  
ततस्तौ गरुडोवीक्ष्य कृपया गजकच्छपौ॥६४॥**

**उद्धर्तुकामो धर्मात्मा पितरं वाक्यमब्रवीत्।  
एतावपि सुदुःखार्तौमामेव शरणं गतौ॥६५॥**

**अनाथौ दुर्बलौब्रह्मन्मत्तुण्डनखविक्षतौ।  
त्रातुमर्हसि धर्मज्ञ कृपया गजकच्छपौ॥६६॥**

**तदा पुत्रवचश्श्रुत्वा तावप्युद्वीक्ष्य काश्यपः।  
ब्रह्मघ्नयोः कथं मुक्ति र्भवेदिति विचिन्तयन्॥६७॥**

**दध्यौ परमधर्मज्ञः ब्रह्मघ्नानां चनिष्कृतिम्।  
कपालपाणिः पाषण्डो मुक्तकेशो दिगम्बरः॥६८॥**

**मृदालेपितसर्वांगो वैष्णवं बिम्बमर्चयन्।  
यावदायुश्चरेद्भूमिं ब्रह्मघ्नोहमिति ब्रुवन्॥६९॥**

**एवंहि ब्रह्महत्याया निष्कृतिः स्मृतिचोदिता।  
इत्यालोच्य तदा राजन्काश्यपस्तैस्समन्वितः॥७०॥**

**सिद्धतीर्थमगात्पुण्यं यत्पुरा वासवोषितम्।  
हत्वा दधीचिं वज्रार्थं ब्रह्मर्षिं पाकशासनः॥७१॥**

**व्यपोहयद्ब्रह्महत्यां यत्र विष्णुं समर्चयन्।  
यत्रेष्टसिद्धिदं लिंगं सिद्धतीर्थस्य चोत्तरे॥७२॥**

**तत्राजगाम तौ गृह्य काश्यपो गजकच्छपौ।  
स्नापयित्वा सिद्धतीर्थे जप्त्वा मन्त्रैस्सुपावनैः॥७३॥**

**निष्कृतिं ब्रह्महत्यायाः कारयामास शास्रतः।  
लिंगं संस्थाप्य रुद्रस्य ताभ्यां बलिमकारयत्॥७४॥**

**सिद्धतीर्थस्य चैशान्ये देशे लिंगं गजाभिधम्।  
दक्षिणे कच्छपाख्यंहि लिंगं कच्छपमुक्तिदम्॥७५॥**

**एवं कृत्वा ततस्ताभ्यां निष्कृतिं काश्यपो ययौ।  
गरुडोप्यमृतप्रेप्सु र्जगाम त्रिदिवं ततः॥७६॥**

**काश्यपेन सपुत्रेण तारितौ ब्राह्मणावुभौ।  
दिव्यरूपधरौभूत्वा दिवमारुहतुर्नृप॥७७॥**

**एवं पुरा गरुडेनाभ्युपेत्य  
सत्यव्रते निर्मितं काश्यपेन।**  
**तत्पापहंपुण्यदंचापि यस्मा  
त्तद्गारुडन्तथिर्मभून्नृपेन्द्र॥७८॥**

इति श्रीब्रह्माण्डपुराणे काञ्चीमाहात्म्ये  
षष्ठोऽध्यायः॥

<MISSING_FIG href="../books_images/U-IMG-1733762285Screenshot_2024-12-09_22-07-45.png"/>

**श्रीरस्तु।**

**अथ सप्तमोऽध्यायः।**

<MISSING_FIG href="../books_images/U-IMG-1733762632Screenshot_2024-12-09_22-13-34.png"/>

**नारदः।**

**तस्य दक्षिणदिग्भागे तीर्थं यत्पापनाशनम्।  
अस्ति पुण्यतमंराजं स्तत्कायारोहणाभिधम्॥१॥**

**सहैव कायेनारूढ स्स्वर्गं यस्माद्द्विजः पुरा।  
तत्कायारोहणं लोके ख्यातं तीर्थं सुपावनम्॥२॥**

**पुरा राजऋषिः कश्चित्कौशांबीभावसत्पुरीम्।  
कौशिको नाम धर्मात्मा प्रजा धर्मेण रंजयन्॥३॥**

**स कदाचिन्महीं कृत्स्नांपर्यटन्नाजगाम ह।  
वसिष्ठस्याश्रमं तेन युयुधे धेनुकारणात्॥४॥**

**तपस्विना ब्राह्मणेन पराभूतस्स तत्क्षणात्।  
हतदर्पोहतोत्साहो हतसैन्यस्सुदुःखितः॥५॥**

**क्षत्रियोहं कथं वीरो ब्राह्मणेनास्मि निर्जितः।  
इति चिन्तासमायुक्तो राज्यमुत्सृज्य कौशिकः॥६॥**

**क्षात्रात्परतरं मत्वा ब्राह्मं तेजस्तदा नृप।  
ब्राह्मण्यं प्राप्तुकामोवै जगाम तपसे वनम्॥७॥**

**दक्षिणां दिशमुद्दिश्य यत्र सत्यव्रताभिधम्।  
क्षेत्रं सुपावनं तत्र चकार तप उत्तमम्॥८॥**

**ऊर्ध्वबाहुः पंचतपा वायुभक्षो जितेंद्रियः।  
एवं वर्षसहस्राणि व्यतीतानि तपस्यतः॥९॥**

**तस्मिन्नेव तदा काले त्रिशंकुर्नाम नामतः।  
अयोध्याधिपतिश्श्रीमान्यष्टुकामो महीपतिः॥१०॥**

**सहवै स्वशरीरेण स्वर्गन्तव्यमिति स्मयन्।**

**चकार क्रतुसम्भारान्सुबहून्नृपतिस्तदा॥११॥**

**तं दृष्ट्वा कृतसम्भारं यष्टुकामं महीपतिम्।  
वाक्यं प्रोवाच भगवान्वसिष्ठोब्रह्मणस्सुतः॥१२॥**

**प्राप्तुं स्वर्गमशक्यंहि स्वदेहेन सह त्वया।  
तस्मान्नयाजयिष्यामि त्वामद्य नृपसत्तम॥१३॥**

**इत्युक्तस्सवसिष्ठेन राजा क्रोधसमन्वितः।  
वासिष्ठानुग्रतपसःप्रणिपत्येदमब्रवीत्॥१४॥**

**याजयन्तु भवन्तो मां यथा स्वर्गमवाप्नुयाम्।  
तैश्चाप्यशक्यमित्युक्तस्स बभूव रुषान्वितः॥१५॥**

**रोषात्प्रस्फुरमाणोष्ठ स्स्मयमानो ब्रवीद्वचः।  
मत्याख्यातोस्मि गुरुणा भवद्भिश्चाकृतात्मभिः॥१६॥**

**किं नसन्ति महात्मानो याजका भवतो विना।  
शाखान्तरंवा सम्प्राप्य साधयिष्याम्यहं क्रतुम्॥१७॥**

**त्रिविष्टपं ममाप्राप्यं कथं भूयान्महात्मनः।  
भवत्सु प्रेक्षमाणेषु यास्याम्येव त्रिविष्टपम्॥१८॥**

**इत्युक्तवन्तं राजानं शेपुः क्रोधसमन्विताः।  
वसिष्ठपुत्रा राजेन्द्र सर्वेच समहोदयाः॥१९॥**

**अवमत्य गुरूनस्मान्यच्छाखान्तरमिच्छसि।  
तस्मात्त्वमद्य दुर्मेधश्चण्डालो भव पार्थिव॥२०॥**

**इति शप्तस्तदा राजा ब्राह्मणैश्शंसितव्रतैः।  
बभूव सद्यश्चण्डालो विकृतो घोरदर्शनः॥२१॥**

**नीलवस्त्रधरो नीलो ध्वस्तकेशो विलोचनः।  
तं दृष्ट्वा मन्त्रिणस्सर्वे ब्राह्मणा नैगमास्तथा॥२२॥**

**तत्यजुदूरेतो भीता स्साक्षाच्चण्डालरूपिणम्।  
ततश्शोकसमाविष्टो राजा भ्रष्टमनोरथः॥२३॥**

**बिहीनो राज्यभोगाभ्यां बन्धुभिस्सचिवै रपि।  
सन्तप्तहृदयो नित्यं क्रोधेन कलुषीकृतः॥२४॥**

**करेणासिं समुद्यम्य रात्रावागत्य चाश्रमम्।  
जघान स्वपत स्तत्र सर्वानेव गुरोस्सुतान्॥२५॥**

**हत्वा तान्पूर्वयैरेण काननेषु चचारह।  
चण्डालरूपोपि सदा पीडितो ब्रह्महत्यया॥२६॥**

**एवं वर्ष शतं राजस्तत्र तत्र वने चरन्।  
कदाचिद्दैवयोगेन क्षेत्रं सत्यव्रतं ययौ॥२७॥**

**तत्र दृष्ट्वा तपस्यन्तं कौशिकं गाधिनंदनम्।  
पपातपादयो स्तस्य क्रोशन्नुच्चै स्सुदुःखितः॥२८॥**

**त्राहि मामद्य गाधेय प्रपन्नं शरणैषिणम्।  
गुरुशापाद्विरूपाढ्यमावृतं ब्रह्महत्यया॥२९॥**

**विश्वामित्रस्ततो वीक्ष्य राजानं घोररूपिणम्।  
कृपया परया विष्टो वाक्यमेतदुवाच ह॥३०॥**

**उत्तिष्ठोत्तिष्ठ राजेंद्र शरणं ते भवाम्यहम्।  
जानामि त्वां महात्मानं धर्मज्ञं सत्यवादिनम्॥३१॥**

**केनेह कारणेन त्वं चाण्डालीं प्रापितस्तनुम्।  
तस्मै तदा समाचष्ट वृत्तं निखिलमादितः॥३२॥**

**तस्याभिलषितं श्रुत्वा विश्वामित्रो महामनाः।  
न भेतव्यं त्वयेत्युक्त्वा प्रतिज्ञामकरोत्तदा॥३३॥**

**नहि मां शरणं प्राप्तो वृथा गच्छेन्नरः क्वचित्।  
अद्य त्वां प्रापयिष्यामि स्वदेहेन त्रिविष्टपम्॥३४॥**

**इत्युक्त्वा स समाहूय ब्राह्मणान्वेदपारगान्।  
यष्टुमारब्धवान्यज्ञं येन राजा दिवं व्रजेत्॥३५॥**

**तत्र वेगवतीतीरे क्षेत्रे सत्यव्रते शुभे।  
वेदिं कृत्वा विधानेन जुहावाग्नौ महातपाः॥३६॥**

**तत्र भागार्थिनो यज्ञे ज्ञात्वा देवाननागतान्।  
स्रुवमुद्यम्य हस्तेनरोषाद्वचनमब्रवीत्॥३७॥**

**गच्छ मत्तपसा राजन्गुप्तस्स्वर्गमितस्सुखम्।**

**इत्युक्तमात्रे वचने कौशिकेन महात्मना॥३८॥**

**उत्पतात नभो राजा स्वशरीरेण हृष्टधीः।  
तमागतमभिप्रेक्ष्य वासवस्समरुद्गणः॥३९॥**

**उवाच रोषताम्राक्षो वज्रमुद्यम्य देवराट्।  
त्रिशंको पत भूयोपि कौशिकस्य मखालये॥४०॥**

**विप्रशापहतो मूढ़ स्वर्गं नार्हसि पापकृत्।  
इत्युक्ते वासवेनासौ वेद्यामग्नौ पपातह॥४१॥**

**पात्यमानं नृपं दृष्ट्वा मघोना कौशिकस्तदा।  
जलं चकार तत्राग्निं कुण्डस्थं तपसा किल॥४२॥**

**शांतो भवनृपेत्युक्त्वा ससृजे राक्षसान्पुनः।  
निबर्हणार्थं शक्रस्य सवज्रस्य रुषान्वितः॥४३॥**

**प्रेषयामास रक्षांसि शक्रं पीडयितुं तदा।  
पीडयित्वाहमद्यैव शक्रं सह मरुद्गणैः॥४४॥**

**तपसा स्थापयिष्यामि त्वामेवेंद्रपदे नृप।  
इत्युक्त्वा स पुनर्लोका नन्यान्स्रष्टुमियेष च॥४५॥**

**ततस्सेंद्रा दिविषदः पीड्यमानास्समन्ततः।  
रक्षोभिः कौशिकोत्सृष्टैस्तमेव शरणं ययुः॥४६॥**

**पाहि कौशिक भद्रं ते देवान्नश्शरणं गतान्।  
त्रिशंकुस्सह देहेन स्वर्गं समधिगच्छतु॥४७॥**

**इति तेषु ब्रुवाणेषु देवेषु कुशिकात्मजः।  
सुप्रसन्नमना भूत्वा शमयामास राक्षसान्॥४८॥**

**ततस्त्रिशंकुमाहूय दिव्यरूपधरं नृपम्।  
कुण्डाग्निना दग्धपापमभिषिक्तं जलैः पुनः॥४९॥**

**तं विमाने समारोप्य स्वर्गमारोपयन्मुनिः।  
तत्रान्यं स्वर्गसदृशं स्वातन्त्र्येणावसन्नपः॥५०॥**

**ततो देवास्सहेंद्रेण दृष्ट्वा तत्कर्मचाद्भुतम्।  
सत्यव्रतस्य क्षेत्रस्य महिम्ना कुशिकात्मजः॥५१॥**

**प्रवृद्धस्तपसाचाभूदग्निंचाप्यकरोज्जलम्।  
अद्य प्रभृति लोकेस्मिं स्तीर्थे मज्जन्ति ये नराः॥५२॥**

**सहैव कायैस्ते सर्वे प्रयांतु त्रिदशालयम्।  
इति तीर्थस्य ते सर्वे वरं दत्वा दिवौकसः॥५३॥**

**विश्वामित्रं समाभाष्य प्रतिजग्मुर्यथागतम्।  
विश्वामित्रोपि धर्मात्मा प्रेषयित्वा नृपं दिवम्॥५४॥**

**पश्चिमांदिशमुद्दिश्य जगाम तपसे वनम्।**

इति श्रीब्रह्माण्डपुराणे काञ्चीमाहात्म्ये  
सप्तमोऽध्यायः॥  
**<MISSING_FIG href="../books_images/U-IMG-1731337289Untitled5-removebg-preview.png"/>**

**श्रीरस्तु।**

**अथ अष्टमोऽध्यायः।**

<MISSING_FIG href="../books_images/U-IMG-1730286691Screenshot2024-10-30124529.png"/>

**नारदः।**

**आसीत्कश्चित्पुरा राजन्ब्राह्मणो मद्रके पुरे।  
कृषीवल इति ख्यातो दुर्बुद्धिरजितेंद्रियः॥१॥**

**पिशुनस्सौर्यतन्त्रज्ञः पितुरर्थापहारकः।  
द्यूतासवरतो नित्यं गणिसिगंलोलुपः॥२॥**

**वंचयित्वा तु पितरं चौर्यात्संगृह्य तद्धनम्।  
गणिकाभ्यश्च सर्वाभ्यः प्रयच्छतिहि मन्दधीः॥३॥**

**एवं पापसमाचारः पित्रा निर्वासितो गृहाद्।  
ततस्सगत्वा न्यवसद्गणिकाया निवेशने॥४॥**

**भुञ्जानश्च तयासार्धं क्रीडमानो दिवानिशम्।  
पतितः कर्मणा भ्रष्टः स्नानसन्ध्याग्निवर्जितः॥५॥**

**किरातसदृशो नित्यं मांसादो मद्यपो भवत्।  
तस्यैवं वर्तमानस्य सर्वंक्षीणमभूद्धनम्॥६॥**

**साचाभूद्गणिका रुष्टा निस्स्वं प्रेक्ष्य द्विजाधमम्।  
तया सन्तर्जितश्चासौ दुःखितो भूद्धनक्षयात्॥७॥**

**दुर्मना दुष्कुलोत्यन्तं दुर्बलोनशनेनच।  
सचिन्तयामास तदा कथंस्यान्मे धनं बहु॥८॥**

**इति प्रमत्तवद्राजं श्चिन्तयित्वा धनातुरः।  
प्रविश्य राजभवनं निशि नावेक्षितो भटैः॥९॥**

**तत्र स्वपन्तं शयने सर्वाभरणभूषितम्।  
दृष्ट्वा राजसुतं विप्रो बालमप्राप्तयौवनम्॥१०॥**

**गोवत्समिव शार्दूलो हत्वा तं निशि दारुणः।**

**तदाभरणसर्वस्वं गृहीत्वा प्राद्रवद्बहिः॥११॥**

**द्रवमाणं बहिर्द्वारेदृष्ट्वा राजभटा द्विजम्।**  
**जगृहुस्तं धनेनैव सह राज्ञे न्यवेदयन्॥१२॥**

**म्रियमाणस्तदा बालो रुराव भृशपीडितः।  
श्रुत्वातु रुदतश्शब्दं भीता स्तत्रान्तपालकाः॥१३॥**

**ददृशुस्तं मृतं बालं बालघ्नंच भटैर्धृतम्।  
चुक्रुशुश्चापि दुःखार्ताः परिवार्य समन्ततः॥१४॥**

**राजाच स्वसुतं दृष्ट्वा मृतं चोरेण घातितम्।  
शोकसंविग्नहृदयो विललाप भृशं किल॥१५॥**

**विलप्य सुचिरं कालंबांधवैस्सचिवैस्सह।  
समाश्वस्तो भवद्विप्रैः कालधर्मानुवादिभिः॥१६॥**

**परेद्युः प्रातरुत्थाय मृतस्य सलिलक्रियाम्।  
कारयामास विधिवच्छोकव्याकुलमानसः॥१७॥**

**ततश्चोरं समुद्वीक्ष्य ब्राह्मणं बालघातिनम्।  
ब्राह्मणो नैव हन्तव्यस्तेनः स्याद्ब्रह्महापिवा॥१८॥**

**तस्य संगृह्य सर्वस्वं कृत्वा वपनमागलम्।  
कपालंच करे दत्वा श्वानपादेन लांछनम्॥१९॥**

**चत्वरे तं समाघोष्य राष्ट्रान्निष्कासयेद्बहिः।  
इति स्मृतिं समालोच्य तथा तमकरोन्नृपः॥२०॥**

**ततः कृषविलोविप्रो राज्याद्विप्रोषितो वने।  
चचार दुःखसन्तप्तः पश्चात्तापेन यन्त्रितः॥२१॥**

**विप्रोहं कर्मणा भ्रष्टो मातापित्रोर्धनापहः।  
स्तेयीच मद्यपायीच सदा शूद्रान्नभोजनः॥२२॥**

**अवकीर्णीच पापात्मा पतितश्चाभवं किल।  
कथं मे निष्कृतिर्भूयादिति दुःखसमन्वितः॥२३॥**

**चचार दक्षिणे पार्श्वे विन्ध्यारण्ये कृषीवलः।**

**धर्माद्विहीनं पतितं पाहि मां पुरुषोत्तम॥२४॥**

**पुण्डरीकाक्ष विश्वेश पुण्यश्रवणकीर्तन।  
समुद्धरोद्धर हरे नान्योस्ति शरणं मम॥२५॥**

**इत्येवं प्रलपन्विप्रोनिश्वसंश्च मुहुर्मुहुः।  
क्रोशन्नुच्चैः क्वचिद्भ्रांतस्त्राहि नारायणेतिच॥२६॥**

**काननात्काननं गच्छन्नद्रेरद्रिं ह्रदाद्ध्रदम्।  
तत्र तत्रच तीर्थेषु ह्रदेषुच नदीषुच॥२७॥**

**कुर्वन्निमज्जनं स्मृत्वा पुण्डरीकाक्षमच्युतम्।  
आजगामाथ कालेन क्षेत्रं सत्यव्रतं नृप॥२८॥**

**तत्र तीर्थवरं दृष्ट्वा कौशिकेन विनिर्मितम्।  
ध्यात्वा देवं रमानाधं स्नातुं समुपचक्रमे॥२९॥**

**तस्मिन्कालेद्विजेंद्रस्य दक्षिणो बाहुरस्फुरत्।  
दक्षिणञ्चास्य नयनम्प्रसन्नमभवन्मनः॥३०॥**

**तानि दृष्ट्वा निमित्तानि हर्षात्संपूर्णमानसः।  
गर्जन्नारायणेत्युच्चै र्ममज्जांभसि सुव्रतः॥३१॥**

**तस्मिन्काले सुरास्सेंद्रास्समुपेत्य तदन्तिकम्।  
मुमुचुः पुष्पवर्षाणि ननृतुश्चाप्सरोगणाः॥३२॥**

**स्नात्वोत्तीर्णन्तु तीरस्थं दृष्ट्वा देवगणा द्विजम्।  
विमुक्तं किल्बिषात्सर्वाच्चन्द्रं राहुमुखादिव॥३३॥**

**संप्रहृष्टमुखास्सर्वे तमूचुर्हिकृषीवलम्।  
कृषीवलमहाप्राज्ञ सर्वपुण्यवतां वरम्॥३४॥**

**सकृत्स्नानेन तीर्थेस्मिन्नभवो मुक्तकिल्विषः।  
सहैव त्वं स्वकायेन क्षिप्रमेहि त्रिविष्टपम्॥३५॥**

**इत्युक्त्वा विप्रमारोप्य विमाने हंससंयुते।  
निन्युस्सुरगणास्सर्वे प्रशंसन्तस्त्रिविष्टपम्॥३६॥**

**यस्मात्सहैव कायेन समारूढ़स्त्रिविष्टपम्।**

**तस्मात्तीर्थवरं पुण्यं तत्कायारोहणाभिधम्॥३७॥**

**कायारोहणतीर्थस्य प्राच्यामस्ति सुपावनम्।  
तीर्थं गजाह्वयं पुण्यं गजेंद्रेण विनिर्मितम्॥३८॥**

**एवमेतानि तीर्थानि कांच्यामुक्तानि मुख्यतः।  
श्रेष्ठानि तत्र तीर्थानामेतान्यष्टादशैव हि॥३९॥**

**संत्यन्यानिच तीर्थानि क्षेत्रे सत्यव्रते शुभे।  
हस्तिशैलस्य गव्यूत्यां पश्चिमे तीर्थमुत्तमम्॥४०॥**

**यन्निर्मितं राघवेण दण्डकारण्यवासिना।  
नैवापमुदकं दातुमुद्यतेन जटायवे॥४१॥**

**रावणेन हतम्याजौ सद्यः कैवल्यमिच्छतः।  
गृध्रस्य दर्शयामास स्वं रूपं यत्र राघवः॥४२॥**

**दत्त्वातु मुक्तिं गृध्रस्य विचिन्वमैथिलीं वने।  
न्यवसत्सानुजो यत्र कंचित्कालमरिंदमः॥४३॥**

**अतस्तु राघवं प्राहुर्नाम्ना विच\[ज\]यराघवम्।  
तत्र तद्गृध्रतीर्यार्ख्यंपुण्यंरामेण निर्मितम्॥४४॥**

**जटायुमुक्तिदे तीर्थे स्नात्वा विचयराघवम्।  
ये पश्यन्ति नरा लोके मुक्तास्सद्यो भवन्तिहि॥४५॥**

**तस्यास्ति पश्चिमे देशे तीर्थं क्रोशद्वये परम्।  
पापनाशनमाख्यातं पुण्यं पापप्रणाशनम्॥४६॥**

**शिश्ये यत्र नदीं रोद्धुं हरिरर्णवसन्निभान्।  
तं वदन्ति हरिं तत्र नाम्रा प्रलयरोधकम्॥४७॥**

**ततः पश्चिमदिग्भागे सीमांतेयोजनत्रये।  
अस्ति सारस्वतं नाम तीर्थं गजगिरेरधः॥४८॥**

**विधातुरश्वमेधस्य ब्रह्मणः परमेष्ठिनः।  
कांचीं प्लावयितुं वेगादुद्वृत्तार्णवसन्निभाम्॥४९॥**

**आयांतीमभिसंक्रुद्धां हरिर्वीक्ष्य सरस्वतीम्।**

**शयानश्शेषपर्यंके न्यरुणद्यत्र तां नदीम्॥५०॥**

**तं विष्णुं शयनेशाख्य मद्यापि प्रवदन्ति हि।  
तत्र सारस्वतं तीर्थमैशान्ये तत्र वैहरेः॥५१॥**

**सारस्वते पुण्यतमे तीर्थे कृत्वा निमज्जनम्।  
शयनेशं हरिं दृष्ट्वा नरः पापाद्विमुच्यते॥५२॥**

**हस्तिशैलस्य वायव्ये देशे गव्यूतिपंचके।  
अस्ति तीर्थद्वयं पुण्यं मुक्तिदं सर्वदेहिनाम्॥५३॥**

**ब्रह्माख्यंच वसिष्ठाख्यं घटिकाद्रेरधोनृप।  
यत्र हंतुंच दितिजा नुद्यतस्तु नृकेसरी॥५४॥**

**शैलाग्नं स समारुह्य न्यवसत्घटिकां यतः।  
घटिकाद्रिरतः प्रोक्तस्सर्वपापहरो भुवि॥५५॥**

**उत्तरे हस्तिशैलस्य प्रदेशे योजनद्वये।  
हृत्तापनाशनं नाम तीर्थमस्ति सुपावनम्॥५६॥**

**यत्र रामः पुरा राजन्निवसन्दण्डकावने।  
ब्राह्मणानां हितार्थाय ब्रह्मघ्नान्दुष्टचारिणः॥५७॥**

**निहत्य स्वेन वीर्येण खरप्रमुखराक्षसान्।  
ततो युद्धपरिश्रान्तः क्षुत्तृड्भ्यां परिपीडितः॥५८॥**

**शिश्ये मुहूर्तं विप्रेण शालिहोत्रेण चार्चितः।  
हृत्तापनाशनाख्यस्य तीर्थस्योत्तरतस्तटे॥५९॥**

**शालिहोत्राश्रमे पुण्ये शयानं वीरराघवम्।  
दृष्ट्वा स्नात्वाच तत्तीर्थे नरः पापाद्विमुच्यते॥६०॥**

**एवं तीर्थानि पुण्यानि सन्ति सत्यव्रते शुभे।  
अश्वमेधे महायज्ञे सुकृते पद्मयोनिना॥६१॥**

**अनिशं भुंजमानानां विप्राणां तत्र कोटिशः।  
तेषां तृप्त्यर्थमसृजद्विश्वकर्मा समन्ततः॥६२॥**

**सर्पिषां पयसां दध्नांह्रदानमृतसन्निभान्।  
शर्करासवमाध्वीक पुष्पासवफलासवैः॥६३॥**

**इक्षूदकैश्चसम्पूर्णा ह्रदा स्तत्र विनिर्मिताः।  
तेपि पुण्यप्रदा नृृृणां मज्जनादघनाशनाः॥६४॥**

**एतानि राजन्परमाद्भुतानि  
तीर्थानि पुण्यानि सुपावनानि।  
एष्वाप्लुतो मुक्तिमुपैति जन्तु  
सद्यः प्रमुक्तो खिलपापबन्धैः॥६५॥**

इति श्रीब्रह्माण्डपुराणे काञ्चीमाहात्म्ये  
अष्टमोऽध्यायः॥

**<MISSING_FIG href="../books_images/U-IMG-1731343037Untitled5-removebg-preview.png"/>**

**श्रीरस्तु।**

**अथ नवमोऽध्यायः।**

<MISSING_FIG href="../books_images/U-IMG-1733834335Screenshot_2024-12-10_18-08-41.png"/>

**अथ तेहं प्रवक्ष्यामि श्रुणुष्वैकमना नृप।  
यथा हस्तिगिरेरग्रे हरिः प्रादुरभूत्किल॥१॥**

**आसीत्पुरा जगत्सर्वं सलिलेन समावृतम्।  
तत्रोपरि नभश्चासीदन्धेन तमसा वृतम्॥२॥**

**ततः कदाचित्तत्राभूद्भित्वाम्भः पद्ममुत्थितम्।  
सहस्रादित्यसंकाशं सहस्रदलमद्भुतम्॥३॥**

**तदादिपद्ममाख्यातं यस्मिन्नासीत्पुरा पुमान्।  
तत्रोपविष्टः पुरुषः पद्मगर्भसमुद्भवः॥४॥**

**चिन्तयामास किमिदं कोहं केनेह निर्मितः।  
इति चिन्तयतस्तस्य तेजसा तत्र तज्जलम्॥५॥**

**संशोषितमभूत्सर्वं सोप्यभूच्चतुराननः।  
ततश्चतुर्भिर्वदनैर्दिशस्सर्वास्समन्ततः॥६॥**

**विलोक्य व्याप्तमाकाश मभूद्विस्मितमानसः।  
तं कर्तव्यमजानन्तं विस्मयाविष्टमानसम्॥७॥**

**ध्यायन्तं पद्मजं प्रेक्ष्य वागुवाचाशरीरिणी।  
भोभो ब्रह्मन्जगत्स्रष्टुमिच्छता परमात्मना॥८॥**

**उत्पादितस्त्वमेतस्मिं स्तन्नाभीरुहपंकजे।  
अनन्तशक्तिरव्यक्तः परमात्मा सनातनः॥९॥**

**सृष्ट्वा भवन्तमेतस्य धातारं कर्तुमिच्छति।  
पदंच पारमेष्ठ्यं ते दत्तमव्यक्तमूर्तिना॥१०॥**

**तस्मात्सृजस्व लोकांस्त्री नित्युक्त्वा विररामच।  
ततस्तद्वाक्यमाकर्ण्य धाता विगतसाध्वसः॥११॥**

**का शक्तिर्मेजगत्स्रष्टुमिति मत्वाब्जसम्भवः।  
अव्यक्ते मनसा ध्यायं स्तप उग्रं चचारह॥१२॥**

**तस्य सन्तप्यतो धातु रत्यगाद्वत्सरायुतम्।  
ददर्श सततो हंसंश्वेतपक्षचयांचितम्॥१३॥**

**दृष्ट्वा चतुर्मुखो हंसमपृच्छत्कोभवानिति।  
तमब्रवीत्तदा राजन् हंसाकृतिरधोक्षजः॥१४॥**

**अहं प्रसुप्तोभवमप्सु लोका  
न्निगृह्य कुक्षौ सचराचरान्पुरा।**  
**स्वयोगसृष्टामनुसृत्य निद्रा  
मद्य प्रबुद्धोस्मि चिराय विद्वन्॥१५॥**

**संसृष्टुकामम्पुनरात्मकुक्षे  
र्जगद्यथापूर्वमिदं स्वयेच्छया।  
अनन्तमव्यक्तमजं त्वमद्य  
मां विद्धि नारायणमब्जजन्मन्॥१६॥**

**यदीयनाभीसरसीसमुद्भवा  
न्महाम्बुजादाविरभूद्भवानिह।  
अहं त्रिलोक्यास्सचराचराया  
स्सिसृक्षया त्वामसृजंजगद्गुरुम्॥१७॥**

**तपश्च मत्प्रीतिकरं सुतप्तं  
त्वयाद्य मद्भक्तियुतेन चेतसा।  
मया प्रदत्तं तव पारमेष्ठ्यं  
पदं त्वदन्यैर्दुरवापमग्र्यम्॥१८॥**

**तस्मात्त्वमद्यैव सृजाशु सर्वं  
जगद्यथापूर्वमिदं मदाज्ञया।  
अथैवमुक्त्वा प्रददौ स तस्मै  
वेदाननन्तान् हरिरण्डजाकृतिः॥१९॥**

**विज्ञातवेदः कमलासनस्तदा  
प्रणम्य हंसाकृतिमप्रमेयम्।  
तत स्तदाज्ञां शिरसा प्रगृह्य  
स्रष्टुं जगत्सर्वमियेष तत्क्षणात्॥२०॥**

**अनुग्रहाद्धंसतनोर्हरेरति  
प्रवृद्धविज्ञानघनात्मशक्तिः।  
मेने विधाता जगतः कृतिन्तदा  
करस्थजम्बूफलसन्निकाशाम्॥२१॥**

**ततोन्तर्हित आकाशे हरौ हंसस्वरूपिणि।  
तेनाधिगतविज्ञानो ब्रह्मा ब्रह्मविदांवरः॥२२॥**

**ससृजे सर्वभूतानि भूतानामाश्रयानपि।  
खं वायुं ज्योतिरुदकं भुवं सर्वाश्रयामपि॥२३॥**

**रूपादीन्विषयांश्चैव तथा सर्वेन्द्रियाणिच।  
मनो बुद्धिमहंकारं धृतिं श्रद्धां गुणानपि॥२४॥**

**कालान्कर्माणिच तथा भुवनानि चतुर्दश।  
तथा ब्रह्मविदो मुख्यान् ब्रह्मर्षीनसृजद्विभुः॥२५॥**

**तत्र तत्र प्रजानाथां ल्लोकपालान् समन्ततः।  
दिक्पालकानपि तथा वर्णांश्चैवाश्रमांस्तथा॥२६॥**

**देवर्षिपितृगन्धर्व सिद्धविद्याधरोरगान्।  
दानवासुरभेताल यक्षरक्षःपिशाचकान्॥२७॥**

**मृगपक्षिमनुष्यांश्च वृक्षगुल्मलता अपि।  
सरित्समुद्रशैलांश्च ह्रदांश्व विविधानपि॥२८॥**

**द्वीपान् खण्डांश्च विविधान् क्षेत्राणि विविधानिच  
ससर्ज भगवान्ब्रह्मा हरेराज्ञाय शासनम्॥२९॥**

**एवं सृष्ट्वा जगत्सर्वं ब्रह्मा ब्रह्मविदां वरः।  
ततश्शान्तमना भूत्वा कार्यशेषमचिन्तयत्॥३०॥**

**हरेरनुज्ञया सृष्टिर्जगतोहि मया कृता।  
कथम्भूयात्स्वरूपेण हरिर्मेदृष्टिगोचरः॥३१॥**

**सतु हंसस्वरूपेण मया दृष्टः पुरा किल।  
धरण्यां निगृहीताया मसुरेण मया स्मृतः॥३२॥**

**तदापि क्रोडरूपेण केवलंहाररीक्षितः।  
जातमात्रं विमुह्यन्तं भीतं पंकजमध्यगम्॥३३॥**

**मामाश्वासयदव्यक्तो वाङ्मात्रेणैव यः पुरा।  
दत्वा मे महतीं शक्तिं वेदांश्चोपदिदेश यः॥३४॥**

**तमद्यदेवदेवेशं शंखचक्रगदाधरम्।  
पीताम्बरधरं विष्णुं द्रष्टुमिच्छतिमे मनः॥३५॥**

**यावन्न पश्यामि हरिं वरदं वारिजेक्षणम्।  
श्रीवत्सलाञ्छनं तावन्न मे शान्तिर्भविष्यति॥३६॥**

**यावन्न पद्मनयनं पश्यामि शुभकुण्डलम्।  
उन्नसं चारुदशनं बिंबोष्ठं सुस्मिताधरम्॥३७॥**

**बाललोलगुडाकेशैरावृतं चन्द्रसन्निभम्।  
मुकुन्दस्य मुखं तावन्न मे शान्तिर्भविष्यति॥३८॥**

**यदा पश्यामि लोकेशं दिव्यरूपिणमच्युतम्।  
तदा मे मनसश्शांतिर्भविष्यति नसंशयः॥३९॥**

**शङ्खचक्रगदापाणिं योगिध्येयं निरञ्जनम्।  
अपश्यतो मत्पिरं काशान्तिर्हृदयस्य मे॥४०॥**

**श्रीभूमिसहितं शान्तं वरदं भक्तवत्सलम्।  
तस्माद्यज्ञेन वा सम्यक्सम्पूज्य तपसापिवा॥४१॥**

**वासुदेवम्प्रपश्यामि नान्यथातु कथञ्चन।  
इति निश्चित्य मनसा पद्मयोनिः पुरा नृप॥४२॥**

**स्वलोकं सम्परित्यज्य सत्याख्यममरैस्सह।  
भूमिम्प्रत्यागतःश्रीमान् क्षिप्रं कर्मफलप्रदाम्॥४३॥**

**वासुदेवप्रियान्देवीं मन्यमानस्स्वमातरम्।**

**जम्बूद्वीपे महापुण्ये खण्डे भारतसंज्ञके॥४४॥**

**सम्पश्यन्विविधान् देशां स्तत्रतत्र मनोहरान्।  
क्रमेण यमुनातीरमाजगाम पितामहः॥४५॥**

**तत्र दृष्ट्वा शुभं क्षेत्रं पुण्योपवनशोभितम्।  
अत्रैव हयमेधेन यक्ष्यामि पुरुषोत्तमम्॥४६॥**

**इति निश्चित्य मनसा ब्रह्मा ब्रह्मर्षिभिस्सह।  
कालिन्द्याश्चोत्तरे तीरे यज्ञभूमिप्रकल्पयत्॥४७॥**

**कृत्वातु यज्ञसंभारा न्यष्टुं समुपचक्रमे।  
तत्र देवास्सगन्धर्वास्सिद्धाश्च परमर्षयः॥४८॥**

**द्रष्टुं पैतामहं यज्ञं समवेताहि संवशः।  
तत्र यज्ञोपि ववृधे बह्वन्नो भूरिदक्षिणः॥४९॥**

**उत्तमानुपमो लोकेष्वाश्चर्यार्यानन्दवर्धनः।  
पितामहस्य देवस्य केशवं द्रष्टुमिच्छतः॥५०॥**

**ततो यज्ञे समाप्तेतु कृत्वावभृथमज्जनम्।  
चिन्तयामास लोकेशः केशवं नावलोकयन्॥५१॥**

**यदेकेनाश्वमेधेन हरिर्नावेक्षितो मया।  
तच्छतं चाश्वमेधानां कर्तव्यं विष्णुतुष्टये॥५२॥**

**इति निश्चित्य मनसा धाता विष्णुमनुस्मरन्।  
शताश्वमेधानाजह्रे तत्रैव यमुनातटे॥५३॥**

**प्रकृष्टैरश्वमेधैर्यदयजत्कमलासनः।  
तस्मात्सदेशो विख्यातः प्रयाग इति पुण्यदः॥५४॥**

**एवं प्रयजतस्तस्य हरेर्दर्शनकांक्षया।  
ब्रह्मणः प्रत्यगाद्राजन्वत्सराणां शतं तदा॥५५॥**

**कृतेषु चाश्वमेधानां शतेषु विधिना नृप।  
नैव प्रादुरभूद्विष्णु स्तस्मिन् क्षेत्रेतु यामुने॥५६ **

**ततस्सचिन्तयामास ब्रह्मा कमलसम्भवः।  
अश्वमेधशतेनापि नैवाद्राक्षमहं विभुम्॥५७॥**

**इह विष्णुर्नतुष्टोभूदश्वमेधैर्मयाकृतः।  
तस्मादिहाद्य तपसा तोषयिष्यामि केशवम्॥५८॥**

**यावत्प्रनुष्टो भगवान् भूयान्मे दृष्टिगोचरः।  
तावत्तपः प्रतप्स्यामि न्यर्बुदान्वापि वत्सरान्॥५९॥**

**इतिनिश्चित्य मनसा तपस्तप्तुं पितामहः।  
दीक्षां वर्षसहस्रप्त्य कृत्वा तप उपारभत्॥६०॥**

**ध्यात्वा नारायणन्देवं प्राणानायम्य वाग्यतः।  
हृत्पुण्डरीकमध्यस्थं योगिध्येयं निरंजनम्॥६१॥**

**निमीलिताक्षस्सततं तताप तप उत्तमम्।  
तत्राब्दानां शतं राजन्नभूत्सन्तप्यतो विधेः॥६२॥**

**ततो दृष्ट्वाब्जपोनिं तं तप्यन्त परमं तपः।  
अन्तरिक्षादुवाचेदं वाणी भागवतीकिल॥६३॥**

**भोभो ब्रह्मन्निबोधेदं वचनं यद्ब्रवीमि ते।  
तपश्च सुमहत्तप्तं यज्ञाश्चैव कृतास्त्वया॥६४॥**

**देशोयं पुण्यदो नृृणां प्रयागाख्यः कृतस्त्वया।  
तथाप्यत्र तपोयोगैः यज्ञैर्वासुकृतैरपि॥६५॥**

**नैव तुष्टिं गमिष्यामि नच दास्यामि ते वरम्।  
सहस्रेणाश्वमेधानां यदा यष्टासि सुव्रत॥६६॥**

**तदा ते दर्शयिष्यामि स्वरूपं निर्गुणं विधे।  
शंखचक्रधरं दिव्यं चिदानंदमयं शुभम्॥६७॥**

**सहस्रमश्वमेधानां दुष्करं भवता किल।  
तस्मात्तेहं प्रवक्ष्यामि मम दर्शनमिच्छतः॥६८॥**

**यत्रैवैकाश्वमेधेन भवान् साहस्रकृद्भवेत्।  
यत्राहं सहितो देव्या निवसाम्यनिशं विधे॥६९॥**

**यत्रभूस्संवृता पूर्वं मया सूकरमूर्तिना।  
यत्रैकोपि कृतो धर्मो वर्धतेच सहस्रशः॥७०॥**

**तत्क्षेत्रं पावनं पुण्यं नाम्ना सत्यव्रतं शुभम्।**

**अस्तिचैतस्य देशस्य भवता निर्मितस्यहि॥७१॥**

**प्रयागाख्यस्य चाग्नये देशे क्रोशसहस्रके।  
तदुत्तमंहि क्षेत्राणां यतो मत्प्रीतिवर्धनम्॥७२॥**

**तत्र गत्वाश्वमेधेन यज मां कमलोद्भव।  
तत्रास्ति हस्तिशैलाख्यो गिरिर्मत्प्रीतिवर्धनः॥७३॥**

**गुहायान्तस्य शैलस्य निवसाम्यनिशं यतः।  
तस्मान्मम प्रीतिकरं क्षेत्रं सत्यव्रताभिधम्॥७४॥**

**तत्रैकेनाश्वमेधेन सुकृतेन त्वया विधे।  
प्रसन्नोहं भविष्यामि तव नास्त्यत्र संशयः॥७५॥**

**तस्माद्गत्वा त्वमद्यैव क्षेत्रं सत्यव्रतं विधे।  
अश्वमेधं कुरु क्षिप्रमित्युक्त्वा विररामह॥७६॥**

**तत्रान्तरिक्षादुदितं हरेर्बच  
श्श्रुत्वाब्जयोनिः परममहृष्टः।  
नत्वा हरिं तीर्थवरात्प्रयागा  
त्सत्यव्रतं क्षेत्रमियेष गन्तुम्॥७७॥**

इति श्रीब्रह्माण्डपुराणे काञ्चीमाहात्म्ये  
नवमोऽध्यायः॥

<MISSING_FIG href="../books_images/U-IMG-1733895807Screenshot_2024-12-11_11-13-08.png"/>

**श्रीरस्तु।**

**अथ दशमोऽध्यायः।**

<MISSING_FIG href="../books_images/U-IMG-1733896784Screenshot_2024-12-11_11-29-27.png"/>

**नारदः।**

**हरेरनुज्ञामाज्ञाय ब्रह्मा ब्रह्मविदां वरः।  
विमानवरमारुह्य ब्रह्मर्षिगणसेवितः॥१॥**

**संस्तूयमानो विबुधैर्ययौ सत्यव्रतं प्रति।  
संवीज्यमानो विबुधैश्चामरैर्व्यजनैरपि॥२॥**

**भेरीमृदंगपटहपणवानकवादकैः।  
गन्धर्वास्परसां संघैस्समन्तात्संवृतो ययौ॥३॥**

**सतु गत्वा महाराज क्षेत्रं सत्यव्रतं तदा।  
ददर्श तत्रपुण्यानि वनान्युपवनानिच॥४॥**

**दशयोजनविस्तारं दशयोजनमायत्तम्।  
परितो हस्तिशैलस्य बहुवृक्षलतायुतम्॥५॥**

**पुण्यद्विजसमाकीर्णं मृगयूधैरलंकृतम्।  
मयूरहंसभ्रमरनत्यूहकुलनादितैः॥६॥**

**सर्वर्तुकुसुमोपेतैः फलवद्भिश्च पादपैः।  
संवृतं सर्वतो रम्यं मन्दानिलनिषेवितम्॥७॥**

**क्षेत्रं नेत्रमनःकांत ददर्श कमलासनः।  
तत्र हस्तिगिरिं दृष्ट्वा दृष्ट्वा वाराहपल्वलम्॥८॥**

**गुहायां हस्तिशैलस्य दृष्ट्वा नरहरिं तदा।  
प्रणम्य सहितो देवैननन्द चतुराननः॥९॥**

**ततश्शैलंसमारुह्य वीक्षमाणस्समन्ततः।  
इदं सत्यव्रतं क्षेत्रं विष्णोः प्रीतिकरं परम्॥१०॥**

**अत्रैव हयमेधेन यक्ष्यामि पुरुषोत्तमम्।**

**इति निश्चित्य मनसा तैश्च ब्रह्मर्षिभिस्सह॥११॥**

**विश्वकर्माणमाहूय ततो वचनमब्रवीत्।  
विश्वकर्मन्कुरु क्षिप्रं पुरीमत्र महावने॥१२॥**

**सप्तयोजनविस्तारां समन्तादस्य भूभृतः।  
देवदानवगन्धर्वमनुष्योरगरक्षसाम्॥१३॥**

**ब्राह्मणानामृषीणांच निवासाय क्षिताविह।  
तेषामपिच सर्वेषां ये सृष्टा जन्तवो मया॥१४॥**

**त्रैलोक्यान्तस्स्थितान्सर्वान्समानय मदाज्ञया।  
तेषामपि च सर्वेषामन्नानि गुणवन्ति च॥१५॥**

**ब्राह्मणानां विशेषेण भक्ष्यैरुच्चावचैस्सह।  
संसृज्यतां कामधेन्वा यस्य यस्य यथेप्सितम्॥१६॥**

**हस्तिशैलस्य परितो यज्ञभूमिर्विधीयताम्।  
शालां तत्र विशालां च पंचक्रोशायतां कुरु॥१७॥**

**वेदिं च हस्तिशैलाग्रे विशालांशुभलक्षणाम्।  
वास्तुभूतबलिं कृत्वा तथा त्रैयंबकं बलिम्॥१८॥**

**यथाह्यविघ्नो भूयान्मे वाजिमेधः क्रतूत्तमः।  
तथा वत्स कुरुक्षिप्रं पुरीं चानुपमामिह॥१९॥**

**इति तक्षं समादिश्य विश्वकर्माणमब्जभूः।  
अवतीर्याचलात्तस्मादृषिसंघैस्समावृतः॥२०॥**

**उपाविशच्छुभे देशे शेषकासारपश्चिमे।  
तत्रेष्टिं विधिवत्कृत्वा रक्षामश्वस्य चाकरोत्॥२१॥**

**दत्त्वा गाअपि विप्रेभ्यो मुमोचाश्वं सुलक्षणम्।  
आद्यर्तौ प्रथमे मासि रोकायामिन्दुवासरे॥२२॥**

**यज्ञार्थमृषिभिस्सार्धमश्वो मुक्तः स्वयम्भुवा।  
तदा श्वमन्वगाद्राजन्महेन्द्रः पाकशासनः॥२३॥**

**लब्ध्वा ब्रह्मण आदेशं देवैस्सह महर्षिभिः।  
जुह्वन्पदेपदे श्वस्य तत्रैवासीच्चतुर्मुखः॥२४॥**

**ध्यायन्हृदा जगन्नाथं शंखचक्रगदाधरम्।  
ब्रह्मणाच समाज्ञप्तो विश्वकर्मा प्रणम्य तम्॥२५॥**

**निर्ममेथ पुरीं श्रेष्ठां स्वर्णप्राकारगोपुराम्।  
गृहैश्व गिरिसंकाशैर्युक्तां स्फटिकतोरणैः॥२६॥**

**नानारत्नचितैश्चित्रै स्सौधैश्चाभ्रंलिहैर्वृताम्।  
तलैस्स्फाटिकसंछन्नैरुपेतां स्वर्णकुट्टिमाम्॥२७॥**

**जालवातायनोपेतां वितर्दिशतसंकुलाम्।  
चत्वरापणरथ्याढ़्यामुच्चाट्टालकसंकुलाम्॥२८॥**

**वापीकूपतटाकाद्यैरन्यैश्चैव जलाशयैः।  
इक्षुकाण्डरसाम्भोदैस्सर्वतस्समलंकृताम्॥२९॥**

**सर्वर्तुकुसुमोपेतैरुपेतांचित्रपादपैः।  
पुण्यैरुपवनैश्चान्यैस्सर्वतस्समलंकृताम्॥३०॥**

**वस्त्रैराभरणैश्चित्रैर्धनैर्धान्यैश्च संकुलाम्।  
देवायतनसम्बाधां विमानशतसंकुलाम्॥३१॥**

**अनुत्तमामृद्धिमतीं गजवाजिरथाकुलाम्।  
सर्वसंस्कारसुकृतामिन्द्रस्येवामरावतीम्॥३२॥**

**सप्तयोजनविस्तीर्णां सप्तयोजनमायताम्।  
विधातुरश्वमेधार्थं निर्ममे तां पुरीं शुभाम्॥३३॥**

**वीध्यस्तत्र शुभादीर्घा विस्तीर्णगृहसंकुलाः।  
पताकाध्वजसम्पन्नास्संसिक्ताश्चन्दनोदकैः॥३४॥**

**देवासुरमनुष्याणां गन्धर्वोरगरक्षसाम्।  
पृथक्पृथगसस्वाधा निर्मिता विश्वकर्मणा॥३५॥**

**ततस्समध्यमे देशे नगर्याः पुरतो गिरेः।  
यज्ञशालां सुविपुलां विधातुमुपचक्रमे॥३६॥**

**विश्वकर्मा विधेराज्ञा मनुसृत्य विधानतः।  
वास्तुभूतबलिं कर्तुं स्नात्वाशेषह्रदे शुभे॥३७॥**

**कृत्वा दारुमयम्भूतं फलपुष्पान्नमोदकैः।**

**दध्यक्षतघृतैर्मांसैर्लाजैश्च सतिलोदनैः॥३८॥**

**वास्तुं सन्तर्पयित्वाथ हुत्वा चैवानले पृथक्।**  
**ब्राह्मणै ऋषिभिश्चैव सहितो वेदपारगैः॥३९॥**

**वास्तुं संगृह्य विधिवन्मन्त्रानाधर्वणान् जपन्।  
यज्ञभूमिं परिक्रम्य दिक्षुप्रागादिषु क्रमात्॥४०॥**

**हस्तिशैलस्य चैशान्ये प्रदेशे योजनद्वये।  
खात्वा गर्तंसुविपुलं भूतं संस्थाप्य शास्त्रतः॥४१॥**

**न्यपिंच च्छेषकासारा दाहृतैः कलशोदकैः।  
तत्र मांसै र्बलिं दत्वा सम्पूज्य विधिवत्पुनः॥४२॥**

**रक्षार्थं वास्तुभूतस्य लिंगं संस्थाप्य शूलिनः।  
त्रैयम्बक बलिं कृत्वा केशवं मनसा स्मरन्॥४३॥**

**प्रागात्समन्वितो विप्रैःपश्चान्नै वावलोकयन्।  
न्यषिंचद्यत्रवै वास्तुं शेषकासारजैर्जलैः॥४४॥**

**तत्राप्यभूदनन्ताख्यं सरो राजन्सुपावनम्।  
विश्वकर्मा ततोभ्येत्य हस्तिशैलस्य मूर्धनि॥४५॥**

**बह्वन्तरायान्यज्ञस्य समुद्वीक्ष्यैव शास्त्रतः।  
यज्ञविन्न विघाताय सेनाधीश मपूजयत्॥४६॥**

**तम्पूजयित्वा गणपं चकारोत्तरवेदिकाम्।  
ततश्शैलस्य परित श्शालांचैवाकरोन्नुप॥४७॥**

**मध्ये नगर्या विपुलामुन्नतां शुभलक्षणाम्।  
पूर्वपश्चिमतश्शालापंचक्रोशायताहि सा॥४८॥**

**दक्षिणोत्तरतश्चापि तथा गव्यूति विस्तृता।  
स्तम्भैरनेकसाहस्रैःकांचनै रत्नचित्रितैः॥४९॥**

**कूटागारैर्विटंकैश्च जालवातायनैरपि।  
तलैस्स्फटिकसञ्छन्नैरिष्टकाभिश्चसंचिता॥५०॥**

**मुक्तावैडूर्यसञ्छन्नैः कांचनैर्द्वारतोरणैः।  
निर्व्यूहैरत्नविकृतैर्महामृगगणैरपि॥५१॥**

**वृक्षैश्चकांचनैर्दिव्यैःसर्वतस्समलङकृता।  
दिव्यैर्माल्यैस्सुगंधैश्चधूपैरगरुगन्धिभिः॥५२॥**

**दिव्यांबरैराभरणैर्दिव्यस्रगनुलेपनैः।  
सम्पन्ना सर्वकामैश्च कल्माषीपशुभिर्वृता॥५३॥**

**कामधेनुस्तदा भ्येत्य तस्मिन्यज्ञ द्विजन्मनाम्।**  
**तृप्त्यर्थमन्नान्यसृजन्मृष्टानि गुणवान्तच॥५४॥**

**सूपानुच्चावचान्भक्ष्यां ल्लेह्यान्पेयांश्च सर्वशः।  
दधिकुल्यां पयःकुल्यां घृतकुल्याम्मधूनिच॥५५॥**

**लाजांश्चैव स्रजस्तत्र यस्य यस्य यथेप्सितम्।  
भुञ्जते कोटिशस्तत्र ब्राह्मणाहानिशं नृप॥५६॥**

**तत्र दारुमया यूपाः कांचनालंकृताश्शुभाः।  
एकविंशतिसंख्याका द्बात्रिंशत्किष्कुमुच्छ्रिताः॥५७॥**

**व्यस्तबाहुपरिग्राह्याः कारिताः शास्त्रतः क्रमात्।  
स्थापितास्सर्वतो दिक्षु विंशद्यूपास्सुपूजिताः॥५८॥**

**मध्ये स्याः स्थापितस्त्वेकः प्रधानस्तुरगाश्रयः।  
वासोभिर्भूषितास्सर्वे गन्धैस्स्रग्भिरलंकृताः॥५९॥**

**विरेजुस्तत्र यूपास्ते सप्तर्षय इवांवरे।  
एवम्पुरींच शालांचयूपांश्चैवाथ वेदिकाः॥६०॥**

**तथैव सर्वसम्भारानिर्ममे मनसा स्वयम्।  
यथोक्तं ब्रह्मणा पूर्वं कृत्वा तत्त्रिगुणं तथा॥६१॥**

**व्यजिज्ञपद्विश्वकर्मा तत्स्वकर्म स्वयम्भुवम्।  
ततस्स्वयम्भूर्भगवान्दृष्ट्वा तत्कर्मचाखिलम्॥६२॥**

**पुरीं शालांच सम्प्रेक्ष्य तुतोषात्यंदमब्जभूः।  
तुष्टः प्रोवाच वचनं विश्वकर्माणमीक्ष्य सः॥६३॥**

**इयं कांचीति विख्याता पुरी भवतु नामतः।  
अद्यप्रभृति लोकेषु भोगमोक्षप्रदायिनी॥६४॥**

**स्मरणात्सर्वपापघ्नी नृणां भूतलवासिनाम्।**

**इत्युक्त्वा वचनं धाता ब्रह्मर्षिगणसंयुतः॥६५॥**

**अश्वमेधस्य यज्ञस्य दीक्षां कर्तुमियेष ह।  
तत्र देवर्षिगन्धर्वाः पितरस्सहचारणैः॥६६॥**

**नागा विद्याधरा यक्षा दानवाः पतगा अपि।  
असुरा राक्षसैस्सार्धंसमाजग्मुश्च सर्वशः॥६७॥**

**तथैवा म्परसां संघा गुह्यकानां गणैस्सह।  
आजग्मुस्सवलोकेभ्यो द्रष्टुं पैतामहं मखम्॥६८॥**

**तथैव मानुषास्सर्वे ब्राह्मणाः क्षत्रिया विशः।  
शूद्राश्चैव समाजग्मुर्येस्थिता धरणीतले॥६९॥**

**ततस्संवत्सरस्यान्ते शुभनक्षत्रसंयुते॥७०॥**

**दिवसे सहितः प्रत्न्या सावित्र्याकमलासनः।  
विवेश दीक्षां प्रयत स्त्यक्त्वा वाणीमनागताम्॥७१॥**

**तदा ब्रह्मर्षयस्सर्वे कर्म कुर्वन्ति चाध्वरे।  
तत्राध्वर्युर्वसिष्ठो भूद्धोता भूदंगिरा नृप॥७२॥**

**अभून्मरीचिरुद्गाता ब्रह्मा भृगुरभूत्क्रतौ।  
अत्रिः पुलस्त्यः पुलहः कण्वोदक्षश्च काश्यपः॥७३॥**

**बृहस्पतिः क्रतुः काव्य स्संवर्तोसित एवच।  
जमदग्निर्भरद्वाजो वामदेवोथ गौतमः॥७४॥**

**सुयज्ञश्चैव जाबालिर्येचान्ये द्विजपुंगवाः।  
तत्तत्कुर्वन्ति कर्माणि शास्त्रतः कृतुसत्तमे॥७५॥**

**द्विजानां भोजने सम्यक्तथान्न परिवेषणे।  
यमोभूत्स्वगणैस्सार्धं समाज्ञप्तस्स्वयम्भुवा॥७६॥**

**चन्दनानां च पुष्पाणां सुगन्धानां स्रजां व्यये।  
वरुणस्स्वगणैस्सार्धमभूत्तत्र क्रतूत्तमे॥७७॥**

**रत्नानां कांचनानां च रजतानां च वाससम्।  
व्यये कुबेरस्तत्राभूदाज्ञया परमेष्ठिनः॥७८॥**

**वायुश्व स्वगणैर्युक्तश्चामरैर्व्यजनैरपि।**

**सिषेवे ब्राह्मणांस्तत्र भुञ्जत स्त्वनिशं मखे॥७९॥**

**ईशानश्च क्रतोः कार्ये पशूनां समिधामपि।  
आसीदानयने तत्र ऋत्विजामुपसेवने॥८०॥**

**हवींषि श्रपयन्नग्निर्धूपैश्चागरुगन्धिभिः।  
दीपैस्सभामलंकुर्वन्नासीत्स्व गणसंयुतः॥८१॥**

**पौलस्त्यो नैऋतश्चासीत्स्वयुधैरभिसंवृतः।  
रत्नचित्रेषु पीठेषु विप्राणामुपवेशने॥८२॥**

**इन्द्रस्सर्वेषु कार्येषु सर्वेषामुपवीक्षकः।  
वसुभिस्सहितस्तत्र विचचार समन्ततः॥८३॥**

**सूर्याचंन्द्रमसौ चोभौ दिव्यचामरधारिणौ।  
ब्रह्माणमुपतस्थाते पार्श्वयोरुभयोरपि॥८४॥**

**वसवो मनवस्सिद्धा विश्वदेवास्तथाश्विनौ।  
देवर्षिपितृगन्धर्वाः प्रमोदं प्रापुरुत्तमम्॥८५॥**

**तत्र गायन्ति गन्धर्वानृत्यन्त्यप्सरसां गणाः।  
तालस्वस्तिकवीणाभिर्मृदंगैराहतैर्मुहुः॥८६॥**

**निस्सृतो मधुरश्शब्दः श्रूयते तत्र संसदि।  
ऋचां च यजुषांचैव साम्नामपि विशेषतः॥८७॥**

**शब्दः पापहरः पुण्यो रोदसी अन्वनादयत्।  
ब्राह्मणा भुञ्जते तत्र शतशोथ सहस्रशः॥८८॥**

**अन्नकूटाश्च दृश्यन्ते शालायां पर्वतोपमाः।  
भक्ष्यान्भोज्यांश्च विविधान्पेयान्खाद्यांश्च भूरिशः॥८९॥**

**भक्षयन्तोपि सततं नतृप्तिं प्रतिपेदिरे।  
भुक्तानां भोक्ष्यमाणानां भुंजतां च द्विजन्मनाम्॥९०॥**

**परिचर्यां प्रकुर्वन्ति गन्धर्वास्समलंकृताः।  
षष्टिकोट्यस्तथा राजन्युवत्यश्शुभलक्षणाः॥९१॥**

**बभूवुस्तत्र वै यज्ञे विप्राणां परिवेषकाः।  
दीयतां दीयतामन्नं वासांस्याभरणानिच॥९२॥**

**इति शब्दो महानासी ज्जल्पतां त्रिदिवौकसाम्।  
तत्रेंद्राचासुरगणाः परमानन्दनिर्भराः॥९३॥**

**परिक्रामन्ति सर्वेषु कार्येषुच विशेषतः।  
तेषां स्त्रियोपि संहृष्टाः सर्वालंकारशोभिताः॥९४॥**

**इन्द्राण्या सहितास्सर्वाः पूजयन्ति द्विजस्त्रियः।  
तान्दृट्वा तत्र संहृष्टान्देवानिन्द्रपुरोगमान्॥९५॥**

**सन्तप्तहदयास्सर्वे बभूवुरसुरास्तदा।  
कालनेमिर्विप्रचित्ति बणिश्शंबरएवच॥९६॥**

**हपग्रीवो मुरश्शंखो मणिमान्निशठो मयः।  
एते चान्येच देतेया यज्ञं द्रष्टुमुपागताः॥९७॥**

**तथा श्वमेधेन सुपावनेन  
यज्ञेन यज्ञाभिवमब्जनाभम्।  
यष्टुं किल प्रारभदब्जयोनि  
राद्वादशाहं त्वनुसृत्य दीक्षाम्॥९८॥**

**इति श्रीब्रह्माण्डपुराणे काञ्चीमाहात्म्ये दशमोध्यायः॥**

————

**अथ एकादशोध्यायः।  
————**

**नारदः**

**ततो यज्ञाहि ववृधे ब्राह्मणैर्वेदपारगैः।  
अहन्यहनि राजेंद्र बह्णन्नो भूरिदक्षिणः॥१॥**

**ततोग्निचयमाधानं चक्रुष्षोडशऋत्विजः।  
प्रागुदक्प्रवणां वेदिं दक्षिणाग्नेरकल्पयन्॥२॥**

**प्रतीचीं गार्युपत्यस्य वेदिमब्जदलाकृतिम्।  
तथैवाहसनीयाग्निदीचीं चक्रुरायताम्॥३॥**

**वायव्ये पंचकोणोभूदैशान्यां चन्द्रसन्निभः।  
दक्षिणे चाष्टकोणोभूत्रैऋस्यां कूर्मसन्निभः॥४॥**

**अग्नेनेच त्रिकोणोभूत्प्राच्यां यूपस्समुच्छ्रितः।  
गारुडं चयनं चक्रुः कौर्मं मायूरमेवच॥५॥**

**चक्राब्जमण्डलंचैव हंसांकुशदलं तथा।  
दर्भैस्समैस्समास्तीर्थ लाजैः पुष्पैस्तथांकुरैः॥६॥**

**दध्यक्षततिलानांच तथैव मधुसर्पिषाम्।  
सुसंस्कृतानि पात्राणि स्थापितानि द्विजोत्तमैः॥७॥**

**नानावर्णजलैः पूर्णा रत्नवल्लवशोभिताः।  
स्थापितास्स्वर्णकलशास्तत्र तंतुभिरावृताः॥८॥**

**य जकाश्चक्रुरुत्थान मरणिं चोत्तरारणिम्।  
प्रवर्ग्य शास्त्रतश्चक्रु स्तथोपसदनं द्विजाः॥९॥**

**सतास्तं गत आदित्ये प्रथमे इति ऋत्विजः।  
ब्रह्मणासहिता स्तत्र कर्म कुर्वन्ति शास्त्रतः॥१०॥**

**रात्रौ चैव तथाहुत्वा हे अशेषं समापयन्।**

**परेद्युः प्रातरुत्थाय सर्वे षोडश ऋत्विजः॥११॥**

**ब्रह्मणा सहिता स्तत्र कर्म कुर्वन्ति शास्त्रतः।  
प्रातस्सघनमाजह्रु र्विधिवद्यज्ञकोविदाः॥१२॥**

**यूपास्तत्र विराजन्ते सुकृतास्समलंकृताः।  
षड्वैल्वाः खादिराः सप्त षट्पलाशमया स्तथा॥१३॥**

**देवदारुमयस्त्वेक औदुम्बरमयो परः।  
यूपेषु बद्धाः पशव स्संस्कृताश्च स्वलंकृताः॥१४॥**

**उरगाः पक्षिणश्चैव तथा जलचरा मृगाः।  
पशूनां त्रिशतं तत्र यूपेषुच नियन्त्रितम्॥१५॥**

**विसृष्टाश्च तथैवान्ये वनं यान्ति स्वलंकृताः।  
अग्निष्टोमातिरात्रेच पौण्डरकि मथो द्विदम्॥१६॥**

**अभिविश्वजितौ चोभौ वाजपेयमथापरम्।  
आहरन्ति हितास्सर्वे चाश्वमेधे महाक्रतौ॥१७॥**

**परिक्रमन्ति विधिव द्याजका यज्ञकर्मसु।  
कृतानि तत्र कर्माणि कुशलै र्याजकै र्मखे॥१८॥**

**आसन्नस्खलितान्येव मन्त्रै स्तन्त्रैश्च सर्वशः।  
नाविद्वान्कश्चिदप्यासी न्नाव्रतो नाबहुश्रुतः॥१९॥**

**सर्वे वेदविदो मुख्या स्तत्रासन् क्रतुसत्तमे।  
विशस्यच पश्स्तत्र तत्तदुद्दिश्य दैवतम्॥२०॥**

**प्रक्षिण्न्त्यजले पूते तत्तन्मन्त्रैः पृथक्पृथक्।  
हवींषि हूयमानानि ऋत्विक्भिः कमलासनः॥२१॥**

**अर्पयामास सर्वाणि विष्णवे नन्तरूपिणे।  
योनन्तनामानन्तात्मा यज्ञो यज्ञभुगव्ययः॥२२॥**

**हविर्भिरेभिर्मद्दतैस्व विष्णुः प्रीयतामिति।  
उच्चैर्मन्त्रानुच्चरन्ति याजका स्तत्र सुस्वरैः॥२३॥**

**आश्रावयेति चाध्वर्यु रस्तुश्रो षडितीतरः।  
यजेति चापरो ब्रूते येयजामहं इत्यपि॥२४॥**

**पुनस्ते वौषडित्युक्त्वा क्षिपन्त्याज्याहुती र्मर्खे।  
एवमुद्युष्यतां तत्र काले कालेप्रजुह्वताम्॥२५॥**

**ऋत्विजां श्रूयते शब्द स्सर्वपापहरो नृणाम्।  
प्रातस्सवनकम्पूर्वं कृत्वा माध्यन्दिनं ततः॥२६॥**

**कर्मान्तरे हेतुवादान्प्रवदन्ति द्विजोत्तमाः।  
शीक्षाव्याकरणज्ञाश्च सर्वशास्त्रार्थ कोविदाः॥२७॥**

**तत्र तत्र सभायान्तु परस्परजिगीषया।  
एवं मखे वर्तमाने प्रजुह्वति विधातरि॥२८॥**

**सर्वकार्यैस्समृद्धेषु ब्राह्मणेषु समन्ततः।  
तत्र कर्माणि कुर्वन्तः परमानन्दसम्भृताः॥२९॥**

**सेन्द्राश्च केवलं देवाः परितस्सञ्चरन्ति हि।  
तान्दृष्ट्वा तत्र दैतेया देवार्निद्रपुरोगमान्॥३०॥**

**विप्रचित्तिमुखास्सर्वे सहितास्सर्वराक्षसैः।  
वयंच कुर्मः कर्माणि स्वीये पैतामहे मखे॥३१॥**

**निरोद्धुमस्मान्कश्शक्तइति संजातविस्मयाः।  
धनानि तत्र वासांसि रत्नानि विविधानिच॥३२॥**

**ब्राह्मणेभ्यः प्रयच्छन्तस्सभायां परिचक्रमुः।  
धनेभ्यो देवदत्तेभ्यो ददुर्दशगुणाधिकम्॥३३॥**

**स्पर्धया ददतां तेषामुद्यमं वीक्ष्य दासवः।  
ससंरब्धतरो भूत्वा कुबेरं वीक्ष्यचाब्रवीत्॥३४॥**

**धनरत्नप्रदाने त्वं निर्दिष्टः किल वेधसा।  
धनाध्यक्षोसि मन्दात्मन् भुत्या यक्षा नकिं तव॥३५॥**

**असुराणां करे दत्वा धनं वैतानिकंबहु।  
दापयस्यसुरैर्दानं विप्रेभ्यस्त्वं विशेषतः॥३६॥**

**यद्दानं ब्राह्मणे दत्तं स्पर्धयावज्ञयापिवा।  
तद्दानभासुरं प्राहुर्निष्फलं ब्रह्मवित्तमाः॥३७॥**

**तस्मात्त्वया कथं दत्तमसुराणां वशे धनम्।**

**इति शक्रवपस्प्रुत्ता कुबेरो वाक्यमब्रवीत्॥३८॥**

**ब्राह्मणेभ्यो वयमपि दास्याम इति चासुराः।  
धनं मामभ्ययाचन्त रत्नानि विविधानिच॥३९॥**

**नचेदहं प्रदास्यामि धनं मामभियाचताम्।  
बलवन्तः प्रकुप्यन्ति सोनर्थस्तुमहान्नवेत्॥४०॥**

**इति सञ्चिन्त्प मनसा दत्तं तेभ्यो धनम्मया।**

**इन्द्रः।**

**मदाज्ञया विना तेषां न दातव्यमितः परम्॥४१॥**

**किं कुर्वन्ति प्रपश्यामस्सर्वानस्मान्प्रकोपिताः।  
इत्युक्त्वा वासवः क्रोधाद्गन्धर्वैस्सहितस्तदा॥४२॥**

**बहिर्निष्कासयामास सर्वानसुरपुङ्गवान्।  
शालायाः पश्चिमे देशे गन्धर्वैर्वासवाज्ञया॥४३॥**

**निष्कासितास्ते दैतेयास्सङ्क्रुद्वाश्शस्त्रपाणयः।  
प्रजघ्रुस्तत्र गन्धर्वांश्छतशोथ सहस्रशः॥४४॥**

**हन्यमानास्तु गन्धर्वा दैतेयैः क्रोधमूर्च्छितैः।  
दिशः प्रदुद्रुवुः केचित्केचिच्छालां प्रपेदिर॥४५॥**

**तान्दृष्ट्वा विक्षतान् शस्त्रैर्गंधर्वानसुरैर्भृशम्।  
बभूवुर्भयसंविग्नास्सर्वे तत्र सभासदः॥४६॥**

**ब्राह्मणा ऋत्विजश्चैव येच ब्रह्मर्षयोपरे।  
त्यक्त्वा वैतानिकं कर्म तूष्णीं संभ्रान्तमानसाः॥४७॥**

**केनेदं किमिदञ्चेति जजल्पुश्च परस्परम्।  
असुराश्चापि शालाया बहिः पश्चिमतः पृथक्॥४८॥**

**राक्षसैस्सहितास्सर्वैस्ततो मन्त्रममन्त्रयन्।  
बाणश्च विप्रचितिश्च मुरश्शंवर एवच॥४९॥**

**दुग्धुर्मधुः कालनेमिर्मणिमात्रिशठो मयः।  
एते चान्येच राजेन्द्र दैतेया राक्षसेम्सह॥५०॥**

**तेषां मध्ये विप्रचिति मंद्दानसुरपुङ्गवः।**

**तांश्च सर्वान् समालोक्य वाक्यमेतदुवाचह॥५१॥**

**दृष्टानि खलु देवानामकार्याणि सभातले।  
दृष्टः खल्वस्य दुर्बुद्धे रनयो वासवस्यच॥५२॥**

**किंकर्तव्यमिहास्माभि र्वासवेन निराकृतैः।  
एतेहि सर्वशा दृप्ता स्स्वयमाजानवैरिणः॥५३॥**

**अवमन्तुंभिलेच्छन्ति सर्वाजस्मान्दिवौकसः।  
पयं धात्रा समाहूता यज्ञं द्रष्टुमिहागताः॥५४॥**

**तेप्यागता स्तथाचान्ये यज्ञं द्रष्टुं वयं यथा।  
यष्टातु भगवान् ब्रह्मा सर्वेषां नः पितामहः॥५५॥**

**किमाधिक्यमिहैतेषां न्यूनताया किमद्यनः।  
कोनामायाहि दुर्बुद्धि र्वसवो विस्मयान्वितः॥५६॥**

**स्पर्धते स्माभिरत्यर्थ स्वातंत्र्येण कृताविह।  
विरुद्ध्यचास्मानखिला न्कथमतेन जीवितुम्॥५७॥**

**शक्यं तदिह पश्यामो दुर्बुद्धे स्वस्थ विक्रमम्।  
अध ह्रस्वा सुरान्तर्वां स्तं जाल्मपि वालवम्॥५८॥**

**सुखेनकारयिष्यामो वयम्पैतामहं मखम्।  
इति निश्चित्य मनसा योद्धुं तत्रामरै स्वह॥५९॥**

**हन्तुंच तान्समुद्वेगं चक्रुस्सर्वे सुरारयः।  
तत्र यानै र्विमानैश्च रथवाजिगजै रपि॥६०॥**

**राक्षसै र्दानवैः पूर्णा दैतेयैश्च समन्ततः।  
अक्षोहिण्य ष्वष्टिकोट्य स्संक्षुब्धार्णवसत्रिभाः॥६१॥**

**समागता स्तदा दृष्टा भूमौ चैवाम्बरेपिच।  
नैऋत्यां राक्षसी सेना पश्चिमे चासुरी चमूः॥६२॥**

**एवं द्विधा विभज्यैव तां सेनां चतुरंगिणीम्।  
हत्वा देवगणान्सर्वा न्दग्ध्वा काञ्चीपुरीमितः॥६३॥**

**बद्ध्वा गृहीत्वा देवेन्द्रं प्रयाम इति दर्पिताः।**

**विसृजन्तश्शरान्घोरान्प्रासशक्त्यष्टिमुद्गरान्॥६४॥**

**गर्जन्ति तत्र दैतेयाः प्रासूण्मेघा इवाम्बरे।  
प्रहरन्तिच गात्रेषु गन्धर्वाणां दिवौकसाम्॥६५॥**

**गदाभिर्मिण्डिगलैश्च पुरींविध्वंसयन्तिच।  
तै रर्दिता जनास्सर्वे क्रोशन्तः पुरवासिनः॥६६॥**

**त्यक्त्वा गृहाणि परिता दुद्रुवुर्भयकम्पिताः।  
शालायामपि गन्धर्वा ब्राह्मणा ऋत्विजश्चये॥६७॥**

**सह स्त्रीबालवृद्धैश्च शालां त्यक्त्वा प्रदुद्रुवुः।  
ततस्सेंद्रादिविषदो युद्ध्वा तै र्बहुशो नृप॥६८॥**

**यावच्छक्तिपरिश्रान्ता ब्रह्माणं शरणं ययुः।  
तानुदीक्ष्य तदा ब्रह्मा देवानसुरक्षितान्॥६९॥**

**भीतान्ब्रह्मऋषींश्चैव पुरीं शालां च निर्जनाम्।  
उद्धतानसरांश्चैव योद्धुकामानुपस्थितान्॥७०॥**

**महाविघ्नः प्रवृत्तोयं यज्ञस्येति विचिन्तयन्।  
दध्यौ विघ्नविघाताय देवं नारायणं हरिम्॥७१॥**

**तंविना यज्ञगोप्तारं नजानेन्यं जगत्त्रये।  
सर्वविघ्नप्रशमनं व्रजामि शरणं हरिम्॥७२॥**

**इत्यंबुजाक्षं मनसा नुचिन्तय  
न्नुद्वीक्ष्य विघ्न समुपस्थितं क्रतोः।  
निमीलिताक्षः कमलासनस्तदा  
प्रणम्य बद्धांजलिरस्तुवद्धरिम्॥७३॥**

**नमो नमस्ते जगदादिहेतवे  
नारायणायाखिंलकर्मसाक्षिणे।  
निरंजनानन्तगुणामृतान्धये  
निजाश्रितानन्दफलप्रदायिने॥७४॥**

**निरीश्वरं निर्मलबोधबोध्यं  
निरंजनं निर्गुणमप्रमेयम्।**

**निरन्तरानन्दघनं निरीहं  
निराश्रयं त्वां शरणं प्रपद्ये॥७६॥**

**सत्यं परं सत्यनिधिं विशुद्धं  
सत्यस्य योनिं सचराचरस्य।  
सत्यात्मकं सत्यरतिं प्रशान्तं  
सत्यव्रतेशं शरणं प्रपद्ये॥७७॥**

**त्वदाज्ञयैवा भवमत्रयष्टुं  
समुद्यतोहं सहितस्सुराद्यैः।  
अतस्त्वमेवाशु समेत्यसांप्रतं  
निरन्तरायं कुरुमे मखं विभो॥७८॥**

**एवं तदा संस्तुवतोब्जजस्य  
गोप्तुं मखं भक्तजनार्तिहा हरिः।  
तत्राविरासीदसुरान्मखघ्ना  
त्रिहन्तुमुद्यम्य करेण शार्ङ्गम्॥७९॥**

**रथे स्थितः कांचनशैलकल्पे  
गदी निषंगी कवची किरीटी।  
मनुष्यराजन्यवपुर्महात्मा  
विगर्जमानों बुदवद्घनाभः॥८०॥**

**स चापमुद्यम्य भुजंगकल्पं  
शरैश्च वज्राशनिसन्निकाशैः।  
ववर्ष रक्षस्तु तथासुरेषु  
यथाश्मवृष्ट्या कलमेषु वज्री॥८१॥**

**तैरर्दिता विष्णुसमीरितैश्शरैः  
प्रभिन्नवाहूदरपादकंधराः।  
निपेतुरुर्व्यां निमिषात्सहस्रशः  
प्रदुद्रुवुः प्राणपरीप्सवो परे॥८२॥**

**तदा नृपं वीक्ष्य सवासवास्तुरा  
स्तं मन्यमाना हरिमप्रमेयम्।  
तदाश्रयादागतसत्त्वधैर्या  
निजघ्नु रेतेप्यसुरान्समन्तात्॥८३॥**

**यतो हरिर्नैऋतवाहिनीं ता  
मुद्यम्य शार्ङ्गं विनिहन्तुमभ्यगात्।  
अत स्तमद्यापि वदन्ति देवा  
स्वत्यव्रते शार्ङ्गधराभिधानम्॥८४॥**

**सशार्ङ्गपाणिर्विसृजंश्छरौघा  
न्विद्राव्य सेनाममराहितानाम्।  
रराज तत्रैव सुरै स्समीडित  
स्तमो विधून्वन्सवितेव रश्मिभिः॥८५॥**

**इति श्रीब्रह्माण्डपुराणे काञ्चीमाहात्म्ये एकाशोध्यायः॥**

————

श्रीरस्तु

**अथ द्वादशोध्यायः।**  
————

**नारदः**

**हन्यमानां स्वकां सेनां देवैर्विष्णुबलोद्धतेः।  
तत्र विष्णोर्बलेचापि दृष्ट्वा दैतेयपुङ्गवाः॥१॥**

**वियचिनिमुखास्सर्वे गात्रेषु शरविक्षताः।  
कर्तव्यमूढास्सम्भ्रान्तास्संलीनाः पुरवेश्मसु॥२॥**

**मन्त्रयन्ति मिथस्सर्वे दैवैस्तत्रानिरीक्षिताः।  
योद्धुं नैवाद्य कालो नस्सर्वैर्देवगणैस्सह॥३॥**

**कालेन प्रहरिष्यामो वयं सर्वान् दिवौकसः।  
क्षिप्रमद्य वयं यामः पातालं दानवालयम्॥४॥**

**तत्रास्ति हस्तिशैलस्य गुहायां सुमहद्बिलम्।  
तत्प्रविश्यैव गच्छामो येन पूर्वं गता वयम्॥५॥**

**नृसिह्मेण कृतं पूर्वं हिरण्यकशिपोर्वधे।  
विद्रावितास्तदा तेन सर्वे वयमितो बिलात्॥६॥**

**अलक्षिता नृसिह्मेण प्रविष्टा दानवालयम्।  
पुरैतत्काननमभूद्विधिना द्य कृता पुरी॥७॥**

**शालाच यष्टुकामेन गुहायाः परितः कृता।  
अद्य शालांप्रविश्यैव प्रविश्यच गिरेर्गुहाम्॥८॥**

**गन्तव्यं बिलमार्गेण तद्यतध्वमतन्द्रिताः।  
भसन्ति देवाश्शालायां सर्वे योद्धुं बहिर्गताः॥९॥**

**एकएव जपन्नास्ते शालायां पद्मसम्भवः।  
इति सर्वेपि निश्चित्य शालां दुद्रुवुरंजसा॥१०॥**

**इस्तिशैलरुस्य च बिलात्पातालं गन्तुमुद्यताः।**

**गमनत्वरया तत्र मृद्गन्तः कुशसंचयान्॥११॥**

**लोलयन्तश्च कलशानन्भिन्दतो वेदिकाअपि।  
गुहां प्रविष्टमात्रैस्तैर्दृष्टस्तत्र नृकेसरी॥१२॥**

**तं दृष्ट्वा मीतभीतास्ते निवृत्ताः पुनरंजसा।  
तदा नृसिह्मः कुपितो दृष्ट्वा तान्पूर्ववैरिणः॥१३॥**

**हन्तुमभ्याययौ वेगा द्गर्जन्घोरं मुहुर्मुहुः।  
उत्पतन्नेकमुत्पातं सटा दंष्ट्राश्च दर्शयन्॥१४॥**

**सृक्वणी लेलिहंश्चापि जिह्वया तटिदाभया।  
संस्थितस्त्वेकरूपेण तत्रैव बिलरक्षणे॥१५॥**

**रूपान्तरेण चाभ्यागा द्विनिष्क्रम्य गुहामुखात्।  
शैलस्य पश्चिमे देशे सभायां पद्मजन्मनः॥१६॥**

**विदुतान्वीक्ष्य दैतेयां स्तत्रैवासीत्समास्थितः।  
पादाभ्यां चक्रमंकुर्व न्नुदग्दक्षिणतो सकृत्॥१७॥**

**चक्षुषानलकल्पेन पश्यन्पश्चिमतो मुहुः।  
विभीषयन्स नादेन सर्वानसुरपुङ्गवान्॥१८॥**

**जगजं तेन नादेन येनवित्रासिता दिशः।  
सयज्ञशालाच मही साचला कम्पिता भवत्॥१९॥**

**दृष्ट्वा तमसुरास्सर्वे श्रुत्वाचास्य विगर्जितम्।  
नृसिह्मोप्यद्य नो हन्तु मुपयातोहि पूर्ववत्॥२०॥**

**तन्न स्थेयमिहास्माभि रिदानीमिति दुद्रुवुः।  
उत्तरादिशमुद्दिश्य नह्यत्रेति नृकेसरी॥२१॥**

**तेविन्ध्याद्रिंसमासाद्य बहुकन्दर निर्झरम्।  
समेता स्वत्र कान्तारे स्वार्थं सर्वे न्वचिन्तयन्॥२२॥**

**देवा अपिसगन्धर्वा स्सहिताश्शार्ङ्गपाणिना।  
नैऋत्यां पश्चिमे चापि संरुद्धां राक्षसींचमूम्॥२३॥**

**असुराणां चमूंचापि युद्ध्वा विद्राव्य तत्क्षणात्।**

**शुश्रूवुर्नरसिह्मस्य शालायां गर्जतस्स्वनम्॥२४॥**

**किमेतदिति सम्भ्रान्ताः पुनराजग्मुरञ्जता।  
तेनचात्मसहायेन सहिताश्शार्ङ्गपाणिना॥२५॥**

**अजानन्तो नृसिह्मेण निगतेन गुहामुखात्।  
असुरान्द्रावितान् सर्वान् गुहाम्प्रविशतो भयात्॥२६॥**

**आगत्य च सुरास्सर्वे विज्ञायासुरचेष्टितम्।  
नृसिह्मं यज्ञरक्षार्थं माविर्भूतं गुहामुखात्॥२७॥**

**दृष्ट्वा सन्तुष्टहृदया स्सम्प्रणेमुस्समन्ततः।  
तुष्टवुर्विविधैस्तोत्रै वंद्धांजलिपुटा स्तदा॥२८॥**

**नमो मत्स्य कूर्मादि नानास्वरूपै  
स्सदा भक्तकार्योद्यतायार्ति हन्त्रे।  
सुरारातिसंहार हेतोरिहाद्रे  
र्गुहाद्वार देशाद्बहिर्निर्गताय॥२९॥**

**चक्राब्जहस्ताय भक्ताभयाय  
संवर्तकालान लाभाननाय।  
दंष्ट्राकरालाय विद्युत्सटाय  
सिह्मायतुभ्यं नतास्मो नतास्स्मः॥३०॥**

**इति स्तुत्वा नारसिह्मं देवा स्तत्र सवासवाः।  
नत्वा शार्ङ्गधरंचापि यज्ञकर्मा रभंतवै॥३१॥**

**नृसिह्मो यज्ञशालाया मध्ये शैलस्य पश्चिमे।  
तत्रैवासीन्मखं रक्षव्रसुरेभ्यस्समन्ततः॥३२॥**

**नैऋत्यां हस्तिशैलस्य दिशि शार्ङ्गधरोप्यभूद्।  
विद्रावयन् चमूं सर्वां दानवासुररक्षसाम्॥३३॥**

**ततश्चतुर्मुखो हृष्टस्सर्वैर्दैवगणैस्सह।  
पुनर्यष्टुमुपाक्रामत्तृतीये दिवसे तदः॥३४॥**

**देवर्षिपितृगन्धर्वा येजनाः पुरवासिनः।**

**भयात्प्रविद्रुताः पूर्वं तेप्याजग्मुर्यथापुरम्॥३५॥**

**पुरीञ्च विश्वकर्मापि दानवैर्भिन्नगोपुराम्।  
भिन्नतोरणवेश्मौघान्निर्ममे निमिषात्पुनः॥३६॥**

**तेपि ब्रह्मर्षयस्सर्वे याजका हृष्टमानसाः।  
हुत्वा व्याहृतिभिस्तत्र शांतिं कृत्वा विधानतः॥३७॥**

**इष्टिकाचयनं हृत्वा प्रवर्ग्यं चक्रुरंजसा।  
ततः प्रववृधे यज्ञो बह्णन्नो भूरिदक्षिणः॥३८॥**

**पितामहस्य देवस्य केशवं द्रष्टुमिच्छतः।  
तत्र नन्दन्ति सुभृशं देवाश्शक्रपुरोगमाः॥ ३९॥**

**पितृगन्धर्वमनुजा स्सर्वेसम्पूर्णमानसाः।  
असुराश्चापि विन्ध्याद्रौ समेतास्समचिन्तयन्॥४०॥**

**निहन्तव्यो यमस्माभिर्नरसिह्मस्सुराश्रयः।  
कमुपायमुपाश्रित्य निहन्मो नृहरिं वयम्॥४१॥**

**इति मन्त्रयतां तेषामसुराणां सुरारिणाम्।  
शम्बरोनाम दैतेयाश्शतमायो महाबलः॥४२॥**

**आभाष्य दितिजान्सर्वानिदं वचनमब्रवीत्।  
विद्या चक्षुर्मुषीनाम तामसी शुक्रनिर्मिता॥४३॥**

**अग्न्यर्केेंदुमुखानांच ज्योतिषामपकर्षिणी।  
देवगन्धर्वमर्त्यादि जन्तूनामन्धभावदा॥४४॥**

**मय्यस्ति तामसी माया, जगत्यंधत्वकारिणी।  
तामद्य संप्रयोक्ष्यामि मायान्देवगणेष्वहम्॥४५॥**

**गाढ़ेंधवमसि व्याप्ते देवसंघेषु सर्वशः।  
ज्योतिर्गणेषु स्तब्धेषु हनिष्यामस्सुरान्वयम्॥४६॥**

**नृसिह्मं केवलं हन्तुं नियोक्ष्यामः पिनाकिनम्।  
सकिलात्रैव वसति श्रीशैलाख्ये चलोत्तमे॥४७॥**

**सम्यगाराधितस्सद्यो भक्तानामिष्टदो भवेत।  
तं तोषयित्वा विधिवत्सह तेनैव शंभुना॥४८॥**

**गत्वा सत्यव्रतं क्षेत्रं ध्वंसयामत्सुरान्ययम्।  
इति तस्य वचः श्रुत्वा सर्वे ते दानवोत्तमाः॥४९॥**

**सम्प्रहृष्टास्समुत्तस्थुश्श्रीशैले शंभुमर्चितुम्।  
तत्र गत्वा महादेवं श्रीशैलाधःस्थितं हरम्॥५०॥**

**दक्षाध्वरहरं शंभुं त्रिपुरघ्नं त्रिलोचनम्।  
भक्तानामिष्टदं सद्योभवं भक्तपयापहम्॥५१॥**

**दृष्ट्वा प्रणम्यसहसा तुष्टुवुर्विविधैस्तवैः।  
देवदेवजगन्नाथ प्रणतार्तिहराव्यय॥५२॥**

**नृसिह्मं हन्तुकामावै त्वामद्यं शरणं गताः।  
इत्युक्त्वा वैदिकां तत्र सम्यक्कृत्वा विधानतः॥५३॥**

**शस्त्रैश्च शरपत्रैश्च दर्भैरास्तीर्य वेदिकाम्।  
तत्रपावकमादाय समिधोथ विभीतकाः॥५४॥**

**रक्तचन्दनपुष्पाद्यै रलंकृत्य समंततः।  
कार्ष्णायसैस्स्रुवै स्रुग्भिर्हुत्वा चाज्याहुतीस्ततः॥५५॥**

**छागस्य सर्वकृष्णस्य जगृहुर्जीवतो गलम्।  
अनेन कर्मणाशंभुस्सर्वेषान्नः प्रसीदतु॥५६॥**

**प्रसन्नोद्यैव नो भूयान्नृसिंह्मं हन्तुमुद्यतः।  
इत्युक्त्वा प्राक्षिपन्नग्नौ छागंसर्वांगमासुराः॥५७॥**

**प्रक्षिप्तमात्रे क्षितिजैस्सस्तुष्टस्तेन कर्मणा।  
उत्तस्थावथ कुण्डाग्नेरद्भुतश्शरभो महान्॥५८॥**

**तीक्ष्णतुंडनखो घोरो ज्वलद्घोराग्निलोचनः।  
अष्टपादस्ताम्रचूडः प्रलयानसत्रिभः॥५९॥**

**विगर्जन्नुत्पपातोर्ध्वं त्रैलोक्यं क्षोभयन्निव।  
तस्य पक्षानिलेनैव धरा साद्रिवना भृशम्॥६०॥**

**चचाल सागराश्चैव संक्षुब्धास्सर्वतो दिशः।  
तं दृष्ट्वा शरभंसर्वे नृसिंह्मं इन्तुमुद्यतम्॥६१॥**

**बभूवुरसुरास्तत्र बलदर्पसमन्विताः।  
भेनिरे निहतं सद्यो नृसिंह्मं समरुद्गणम्॥६२॥**

**ततस्तेनैव सहिताश्शरभेण बलोद्धताः।  
निहन्तुममरान् सर्वान्पुनराजस्सुरंजसा॥६३॥**

**तत्र सत्यव्रतक्षेत्र काचीन्दृष्ट्वा न्तरिक्षगाः।  
ससृजुश्शरजालानि शतशोथसहस्रशः॥६४॥**

**तेषाम्मध्ये महामायश्शंबरो नाम दानवः।  
ससृजे तामसीम्मायां यया संव्याप्यते तमः॥६५॥**

**सर्वन्त त्तमसाकान्तं क्षेत्रं सत्यव्रतं तदा।  
गाढ़ेन्धतमसि व्याप्ते नप्राज्ञायत किंचन॥६६॥**

**नाग्निर्जज्वाल र्वेद्यन्तर्नापि सूर्यःप्रकाशते।  
न राजते शशांकोवा नदीपो वात्र दीप्यते॥६७॥**

**सर्वंहि तिमिराक्रान्तं जगच्च सचराचरम्।  
दृष्ट्वा भीता स्तदा देवा बभूवुर्भ्रान्तचेतसः॥६८॥**

**तस्मिंस्तमसि सुव्यूढे दानवा व्योम्नि संस्थिताः।  
नानाप्रहरणै र्घोरै रर्दयन्तिस्म सर्वतः॥६९॥**

**शरभोपि स्वपक्षाभ्यां नखैस्तुण्डेनचासकृत्।  
अर्थयामास वेश्मौघान् रथवाजिगजानपि॥७०॥**

**तैरर्द्यमानाश्शस्त्रौघै स्तमसाच विमोहिताः।  
कर्तव्यमूढ़ा विवशा विक्रांशन्ति सुरा स्तदा॥७१॥**

**चलितुं नैवशक्तास्ते नेक्षितुंवा परस्परम्।  
क्रोशन्ति तत्रतत्रस्था ब्रह्माणं शरणैषिणः॥७२॥**

**तेर्षं विक्रोशमानानां श्रुत्वा शब्दं दिवौकसाम्।  
दृष्ट्वाच तामसीम्मायां सर्वलोकनिमोहिनीम्॥७३॥**

**चोदितामसुरेन्द्रेण शम्बरेण दुरात्मना।  
तमोभूतं जगत्सर्वं विज्ञाय चतुराननः॥७४॥**

**दध्यौ तदा रमानाथं निमीलितविलोचनः।**

**प्रयतः प्रणतो भूत्वा वध्द्वा शिरसि चाञ्जलिम्॥७५॥**

**नमोनन्ताय शान्ताय करुणामृतसिन्धवे।  
नमः पङ्कजनाभाय परानन्दप्रदायिने॥७६॥**

**भव्याय भावगोप्त्रेच भयघ्नायाभयाय च।  
भवबन्धच्छिदे तुभ्यं भक्तानामिष्टदायिने॥७७॥**

**त्राहि मां पुण्डरीकाक्ष भयादसुरजादिह।  
व्यपोहय तमः क्षिप्रं येन मूढ़ा दिवौकसः॥७८॥**

**इतिस्तुतो जगद्धात्रा भगवान्भक्तवत्सलः  
व्यपोहनाय तमसां तत्रैवाविरभूद्धरिः॥७९॥**

**ज्वालारूपधरो वह्नेः पातालादागतो विभुः।  
जज्वालानन्तसूर्याभस्तमो धून्वन्समन्ततः॥८०॥**

**अधस्ताद्यज्ञशालायाः प्रज्वलन्नपि चोर्ध्वतः।  
नददाह तदा शालां तदद्भुतमिवाभवत्॥८१॥**

**ज्वालामध्येतु पुरुषं शङ्खचक्रगदाधरम्।  
रक्ताम्बरं रक्ततनुं ददृशु स्तत्र केचन॥८२॥**

**प्रकाशितं जगत्सर्वं यद्दीरामेन विष्णुना।  
तस्माद्दीपप्रकाशाख्यां लभते पुरुषोत्तमः॥८३॥**

**ब्रह्मणो यज्ञशालायां हस्तिशैलस्य पश्चिमे।  
हरिर्दीपप्रकाशाख्य स्तत्रास्ते मुक्तिदो नृणाम्॥८४॥**

**इति श्रीब्रह्माण्डपुराणे काञ्चीमाहात्म्ये द्वादशोध्यायः॥**

————

**अथ त्रयोदशोध्यायः।**  
————

**नारदः**

**ततो वितिमिरं व्योम दृष्ट्वा ते सुरसत्तमाः।  
तत्रचै वासुरान्दृष्ट्वा संरम्भेणोद्यतायुधान्॥१॥**

**तथाष्टपादं शरभं विकृतं घोरदर्शनम्।  
नृसिह्ममुद्यतं हन्तुं वज्रतुण्ड़नखैर्युतम्॥२॥**

**क्षोभयन्तं च पक्षाभ्यां पुरीं सगृहगोपुराम्।  
दृष्ट्वा प्रकम्पितधियो बभूवुर्भृशदुःखिताः॥३॥**

**सिह्मारिश्शरभश्चापि पक्षावुद्यस्य भीषयन्।  
असुराणां हितार्थाय नृसिह्मं हन्तुमभ्यगात्॥४॥**

**अजानन्सिह्मरूपेण तिष्ठन्तं हरिमव्यम्।  
उद्यम्योग्रनखान्पादा नष्टौ पर्वतदारणान्॥५॥**

**आयान्तं शरभं वीक्ष्य चक्रे तत्राद्भुतं हरिः।  
स्वयं चाष्टभुजो भूत्वा गरुडस्कन्धमास्थितः॥६॥**

**इन्तुमभ्याययौ वेगादसुरान्शरभाश्रयान्।  
चक्राब्जपाशशार्ङ्गेषु गदाचर्मास्यलंकृतैः॥७॥**

**बाहुभिर्बद्धकेयूरैरष्टभिः परिघोपमैः।  
संयुक्तश्शुशुभे श्रीमान्भुजंगैः पर्वतो यथा॥८॥**

**कौस्तुभाख्येन दिव्येन मणिनोरसि राजता।  
किरीटेनार्कवर्णेन विरराज स्वलंकृतः॥९॥**

**यथा मेरुस्स्वशृंगेण बालार्कातपरंजितः।  
विससर्ज शराघ्नोरान्शार्ङ्गमुद्यम्य लीलया॥१०॥**

**तं दृष्ट्वा दानवास्सर्वे विष्णुमुद्यम्यतमाहवे।  
अर्दितास्तस्य बाणौघैः पुनस्ते दुद्रुवुर्भयात्॥११॥**

**शरभो ष्टभुजं दृष्ट्वा विष्णुं सर्वायुधोद्यतम्।  
भीतः प्रणम्य देवेशं भक्त्या तं शरणं ययौ॥१२॥**

**ततः प्रणतमालोक्य शंकरं शरभाकृतिम्।  
उवाचाष्टभुजो विष्णुरिदं वचनमर्थवत्॥१३॥**

**त्वयात्र यज्ञशालायां रक्षार्थं स्थीयतामिति।  
तस्याज्ञां शिरसा धृत्वा शंकरोप्यतिहृष्टधीः॥१४॥**

**तत्रैव यज्ञशालायां रक्षन्पैतामहं मखम्।  
इस्तिशैलस्य पश्चाद्वै वायव्यं देशमास्थितः॥१५॥**

**शरभेशइति ख्यातस्सर्वपापहरो हरः।  
विष्णुरष्टभुजोप्यासीद्धस्तिशैलस्य पश्चिमे॥१६॥**

**दीपाकारस्य चाग्नेये प्रदेशे द्भुतदर्शनः।  
केनचित्त्वथ कालेन विप्रः कश्चिन्महातपाः॥१७॥**

**आपन्नः कौंजरीं योनिमटमानो वनाद्वनम्।  
तत्राभ्येत्यार्चयद्विष्णुमष्टबाहुं सरोरुहैः॥१८॥**

**ततः कदाचित्कमल माहर्तुमुदकस्थितम्।  
तमभ्येत्याग्रहीत्पादे ग्राहः कश्चिज्जलेचरः॥१९॥**

**सपीड्यमानो बलिना मकरेण गजोत्तमः।  
प्रपेदे शरणं देवं तत्रैवाष्टभुजं हरिम्॥२०॥**

**ज्ञात्वातु मकर ग्रस्तं भक्ताना मार्तिहाहरिः।  
अभ्यरक्षगजेंद्रं तं हत्वा मकरमंजसा॥२१॥**

**गजेंद्रोपि हरिं तत्र कंचित्कालं प्रपूजयन्।  
कृपया देवदेवस्य प्रपेदे परमां गतिम्॥२२॥**

**इत्थं पुरा विष्णुरनन्तवीर्य  
स्तत्राष्टपादं शरभं निरोध्दुम्।  
दरारिचर्मासिगदेषुचाप  
पाशान् दधानोष्टभुजो बभूव॥२३॥**

**इति श्रीब्रह्माण्डपुराणे काखीमाहात्म्य त्रयोदशोध्यायः॥**

————

**अथ चतुर्दशोध्यायः।  
————**

**नारदः**

**ततो देवर्षिगंधर्वा स्सेंद्रा स्सर्वे सभासदः।  
सम्प्रहृष्टा बभूवु स्ते विद्रुतान्वीक्ष्य चा सुरान्॥१॥**

**शरभं चा पि संशान्तं यज्ञरक्षणतत्परम्।  
देवं दीपप्रकाशं च तथैवा ष्टभुजं दरिम्॥२॥**

**दृष्ट्वा प्रमुदिता स्सर्वे यज्ञकर्मा रभन्त वै।  
ब्रह्मापि सह तैर्विप्रै र्देवेन कृतमद्भुतम्॥३॥**

**दृष्ट्वा संतुष्टहृदयः पुनर्यष्टुमुपारभत्।  
असुराविद्रुतास्सर्वे सर्वतश्शरविक्षताः॥४॥**

**मन्त्रयन्ति पुनर्मन्त्रं गत्वा विन्ध्याद्रिकन्दरम्।  
कथं वयं विजेष्यामो देवानिन्द्रपुरोगमान्॥५॥**

**तेवै विष्णुमुपाश्रित्य सर्वान्विद्रावयन्ति नः।  
विष्णुरेवेज्यते तत्र ब्रह्मणा परमेष्ठिना॥६॥**

**यः पुरा वंचयित्वास्मान् देवेभ्योह्यमृतं ददौ।  
वंचकः पिशुनो मूर्ख स्सविष्णुर्हि सुराश्रयः॥७॥**

**तस्यैव बलमाश्रित्य हन्तुमिच्छन्ति नस्सुराः।  
तस्मान्न योद्धुं कालो य मस्माकं त्रिदशैस्सह॥८॥**

**केनोपायेन विबुधा न्युद्धादन्येन सांप्रतम्।  
विजेष्यामो वयं सर्वान्स उपायो विचिन्त्यताम्॥९॥**

**इति मन्त्रयतां तेषां श्रुत्वा वचनमर्थवत्।  
कालज्ञः सम्यगालोच्य कालनेमिर्वचो ब्रवीत॥१०॥**

**अद्य सर्वान्सुरान्हतु मुपायश्चिन्तितो मया।**

**येन भग्ना भविष्यन्ति सर्वे ते दानवारयः॥११॥**

**तमुपायमहं वक्ष्ये शृणुध्वं दानवोत्तमाः।  
आत्मपत्न्या सरस्वत्या विरुद्धः कमलासनः॥१२॥**

**तया विनैवाश्वमेधं कुरुते ह्यन्यया सह।  
केनचित्कारणेनैषा कोपिता ब्रह्मणा पुरा॥१३॥**

**गता ब्रह्माणमृत्सृज्य नदीरूपात्र विद्यते।  
तयाकारयितव्योद्य वधस्सर्वदिवौकसाम्॥१४॥**

**यन्मया व्याहृतं वाक्यं भवतां यदि रोचते।  
यत्नं कुरुध्वं सहता वाण्यास्सम्बोधने धुना॥१५॥**

**ते सर्वे तद्वचश्श्रुत्वा तत्तथेत्यभिनन्द्य तम्।  
क्षिप्रं प्रजग्मुस्तां देवीं भूत्वावै विप्ररूपिणः॥१६॥**

**गंगायमुनयोस्संगे वायव्ये तां सरस्वतीम्।  
नदीरूपां तदा दृष्ट्वा तुष्टुवुर्विविधैस्तवेः॥१७॥**

**नमस्ते देवि कल्याणि नमस्ते करुणाकरे।  
नमस्ते त्रिजगद्वन्धे प्रसन्ना भव नश्शुभे॥१८॥**

**त्वं चक्षु सर्वलोकानां त्वं मतिर्धृतिरेवच।  
त्वंविद्या त्वं स्मृतिश्शांतिस्त्वं वाक्प्रज्ञाच देहिनाम्॥१९।**

**त्वं हविस्त्वं वषट्कारस्त्वं स्वाहात्वं स्वधा तथा।  
त्वमेव देवि च्छन्दांसि ज्योतींषिच जगत्त्रये॥२०॥**

**स्थावरं जगभंचापि भूतं भव्यं भवच्चयत्।  
सदेवासुरगन्धर्वं त्वमेव सकलं जगत्॥२१॥**

**त्वां स्तोतुं न समर्थाः स्मो वयमत्यल्पमेधसः।  
त्वमस्मान्कृपया सर्वा न्कटाक्षेणावलोकय॥२२॥**

**इति स्तुता तदा वाणी देतेयैः कामरूपिभिः।  
साच सद्यस्स्वुतिप्रीता तेषां दृष्टिपथं ययौ॥२३॥**

**उवाच सम्यक्तान् ज्ञात्वा दैवेयान्विप्ररूपिणः।**

**सरस्वती।**

**प्रसन्नाहं द्विजश्रेष्ठाः स्तोत्रैर्भक्तिसमन्वितैः॥२४॥**

**वरं वृणीध्द्वं भद्रं वो यदर्थं मामुपागताः।  
इत्युक्तास्ते सरस्वत्या प्रोचुः प्राञ्जलयो सुराः॥२५॥**

**त्वद्भक्ताहि वयन्देवि त्वामदृष्ट्वा सुदुःखिताः।  
अदृश्या त्वं क्ववा याते त्यनुचिन्त्य मुहुर्मुहुः॥२६॥**

**अटमाना जगत्सर्व दुःखेन त्वां विचिन्महे।  
एतस्मिन्नेव कालेतु यष्टुकामेन वेधसा॥२७॥**

**यज्ञार्थं वयमाहूता देवाश्चान्ये महर्षयः।  
देवि सत्यव्रतेक्षेत्रे यजते किल पद्मभूः॥२८॥**

**तव दर्शनमस्माकं तत्रनूनं भवेदिति।  
निश्चित्य मनसा सर्वे तव दर्शनकांक्षिणः॥२९॥**

**वयं सत्यव्रतं गत्वा यज्ञशालां प्रविश्य च।  
तत्र सर्वामरगणा न्पश्यामो भवतीं विना॥३०॥**

**समागतेषु चास्मासु त्वद्भक्तेषु विशेषतः।  
धर्मपत्नीं विहायत्वां धाता य ष्टुस्पचक्रमे॥३१॥**

**सावित्रीहि तवस्थाने ऋषिभिश्चोपवेशिता।  
त्वामेव केवलं तत्र धिक्कुर्वन्ति सुगदयः॥३२॥**

**वयं कथं तत्र देव्या यशःपरिभवे कृते।  
सोढुं विशक्तुमो देवि त्वद्भक्ता वरवर्णिनि॥३३॥**

**तद्दृष्ट्वाच वयं क्रुद्धाः प्रतिकर्म चिकीर्षवः।  
निवेदयितुकामाश्च त्वत्समपिमिहागताः॥३४॥**

**प्रमाणमिह देवित्वं कर्तव्यं यदनन्तरम्।  
त्वया देवा निहन्तव्या इत्येवं प्रतिभातिनः॥३५॥**

**अपकारप्रतीकार स्सतां सर्वत्र सम्मतः।  
अपकारः कृतस्तेन विधात्रा त्वयि भामिनि॥३६॥**

**नारदः।**

**इत्युक्ता दानवैर्देवी तथैत्याह सरस्वती।  
ततस्ते समनुज्ञाताः प्रययुस्सुरशत्रवः॥३७॥**

**ततो देवी भृशं क्रुद्धा सह्यं शैलमुपायौ।  
तस्माच्छैलाद्विनिष्क्रम्य क्षेत्रे सत्यव्रते मखम्॥३८॥**

**गत्वासा स्रोतसो वेगा देच्छत्प्लावयितुंकिल।**

**अम्बरीषः।**

**किमर्थं मुनिशार्दूल पुरा रुष्टासरस्वती॥३९॥**

**नदीरूपधरा देवी गताचो त्सृज्य वेधसन्।  
केन वा कारणेने यं जगत्पूज्या सरस्वती॥४०॥**

**विरोध मगम त्पत्या ब्रह्मणा परमेष्ठिना।  
हन्तु मप्युद्यता देवा न्बभूव दितिजैस्सह॥४१॥**

**प्रारम्भ मश्वमेधस्य जेष्ठां पत्नीं सरस्वतीम्।  
किं माहूय विधिश्चक्रे किं वा ना हूय पद्मभूः॥४२॥**

**विग्रह त्स्वनयो र्ब्रह्म न्दृश्यते सुमद्दा निव।  
ना ल्पेन कारणेनायं विग्रहः प्रतिभाति मे॥४३॥**

**एत दिच्छाम्य हं श्रोतु वक्तुमर्हसि मेमुने।**

**सूत्रः**

**तस्य तद्वचनं श्रुत्वा नारदो भगवा नृषिः॥४४॥**

**विधिवाण्यो र्विरोधस्य कारणं वत्कु मारभत्।**

**नारदः**

**कदाचि न्मेरुशिखरे सभायां कमलासनः॥४५॥**

**उपविष्ट स्सरस्वत्या सार्धं देवगणै रपि।  
उपासते च त न्देवं तत्र ब्रह्मर्षयो पि च॥४६॥**

**गायन्ति तत्रगंधर्वा नृत्यन्त्यप्सरसांगणाः।  
तस्मि न्काले समाजस्तु र्मुनय स्तत्र केचन॥४७॥**

**वाणीभक्ता श्श्रियोभक्ता इति द्वेधा द्विजातयः।**

**वाणी मेवो त्तमा ङ्केचि द्वदन्त्यन्ये श्रियं तथा॥४८॥**

**वाग्भक्तास्ताम्प्रशंसन्ति श्रीभक्ताश्श्रियमेव हि।  
प्रष्टुकामाश्चतुर्वक्त्रं विवदन्तः परस्परम्॥४९॥**

**ते दृष्ट्वा ऋषयस्सर्वे सभायां पद्मसम्भवम्।  
नत्वा प्रांजलयस्तत्र पप्रच्छुर्विनयान्विताः॥५०॥**

**वयमत्रागता ब्रह्मन्प्रष्टुकामा यथातथम्।  
का श्रेष्ठा श्रीसरस्वत्योरेतन्नः कथ्यतामिति॥५१॥**

**तैश्च पृष्टस्तदा ब्रह्मा संदिहानैर्द्विजोत्तमैः।  
प्रोवाच निश्चयं तेषां सर्वलोकोत्तमां रमां॥५२॥**

**ईशाना सर्वलोकस्य विष्णुपत्नी जगत्प्रसूः।  
मदादिसर्वदेवानामाधारा चाधिदेवता॥५३॥**

**ततो लक्ष्मीसमा नास्ति सैव सर्वोत्तमा मता।  
वाणी तद्वचनं श्रुत्वा सव्रीला वाक्यमब्रवीत्॥५४॥**

**मम शैष्ठ्यं नदीभ्योवा प्रयच्छ कमलोद्भव।  
त्वत्प्रसादान्नदीश्रेष्ठां सर्वे सम्भावन्तु माम्॥५५॥**

**इति संप्रार्थितो वाण्या तामनादृत्य पद्मभूः।  
सुनीनां शृण्वतां तत्र तद्भक्तानांच सन्निधौ॥५६॥**

**निर्भत्स्य वाणीं सङ्कुद्ध इदं वचनमब्रवीत्।  
श्रेष्ठा सर्वनदीनांश्च गंगा विष्णुपदोद्भवा॥५७॥**

**विष्णुपादोदकसमं नभूतं नभविष्यति।  
ततो वाणी भृशं क्रुद्धा ब्रह्मणा परमेष्ठिना॥५८॥**

**भक्तानाम्पुरतस्स्वेषः मेवं परिभवे कृते।  
सद्यः प्रणम्य धातारं समुत्थाय वरासनात्॥५९॥**

**अन्तर्धानं गता देवी प्राप्ता भूतल मंजसा।  
गङ्गायमुनयो स्संगे स्वांशभूतां नदीं तदा॥६०॥**

**प्रविश्य वाणी राजेंद्र तत्रैव न्यवस च्चिरम्।**

**यदा श्वमेध माहर्तु मारभत कमलासनः॥६१॥**

**तदा त मृचु स्सहिता स्सर्वे षोडश ऋत्विजः।  
आहूयता मिह ब्रह्मं स्तव पत्नी सरस्वती॥६२॥**

**समागतायां तस्यां हि कर्तव्यं यदनन्तरम्।  
अत आहूयतां क्षिप्रं यज्ञे पत्नी सरस्वती॥६३॥**

**इति तेषां वच श्श्रुत्वा यष्टुकामः पितामहः।  
वसिष्ठं प्रेषयामास वाणी मानेतु मंजसा॥६६॥**

**गत्वा तत्र बलिष्ठोसौ दृष्ट्वा देवीं प्रणम्य च।  
स्तुत्वा ब्रह्मण आदेशं तस्यै सर्वं व्यजिज्ञपत्॥६५॥**

**नायास्यामी तिचाप्युक्तो वाण्या सङक्रुद्धया तया।  
ततः प्रणम्य तां देवीं पुन र्गत्वा यथागतम्॥६६॥**

**न्यवेदयद् ब्रह्मऋषि स्तत्सर्वं ब्रह्मणे तदा।  
वसिष्ठवचना ज्ज्ञात्वा कुद्धां वाणी प्रनागताम्॥६७॥**

**त मृचु र्मुनय स्सर्वे ब्रह्माणं ब्रह्मवादिनः।  
भगव न्भर्तु राज्ञां या समुल्लंघितु मिच्छति॥६८॥**

**तस्या त्यागे न दोष स्स्या दिति वेदानुशासनम्।  
धर्मविघ्नकरीं भायां मसती ञ्चातिकोपनाम्॥६९॥**

**त्यजेद्धर्मस्य रक्षार्थं तथैवाप्रियवादिनीम्।  
नागता खलु सा देवी धर्मपत्नी सरस्वती॥७०॥**

**सावित्री कल्प्यतामद्य पत्नीत्वे तव पद्मज।  
इत्युक्तो मुनिभिर्ब्रह्मा तथेति प्रीतमानसः॥७१॥**

**सावित्रीं कल्पयामाख पत्नीत्वे यज्ञकर्मणि।  
एतत्ते कथितं राजन्वाण्याः कोपस्य कारणम्॥७२॥**

**ततस्तमुत्सृज्य विधिस्सरस्वती  
मनागतामध्वरकर्मदीक्षितः।  
चकार यज्ञं विधिवत्तया विना  
जनार्दनविक्षणसौख्यलालसः॥७३॥**

**इति श्रीब्रह्माण्डपुराणे काञ्चीमाहात्म्ये चतुर्दशोध्यायः॥**

————

**अथ पंचदशोध्यायः।  
————**

**अम्बरीषः।**

**सम्प्रेरिता दानवेंद्रैर्भखभंगाय वेधसः।  
दत्वा चैवाभयन्तेषां संक्रुद्धा सा सरस्वती॥१॥**

**सह्यपर्वतमासाद्य ततः किमकरोन्मुने।  
चरितं मे सरस्वत्या वक्तुमर्हस्य शेषतः॥२॥**

**नारदः।**

**सोपत्यकायानिर्गत्य वेगात्सह्याख्यभूभृतः।  
प्रलयाम्बुधिवद्घोरं गर्जमाना भयंकरी॥३॥**

**प्रययौ प्राङ्मुखी रोषा त्क्षेत्रं सत्यव्रतं प्रति।  
महता स्रोतसा सर्वान् साचलग्रामकाननान्॥४॥**

**प्लावयन्ती भुवो भागां स्तत्र तत्र पुरःस्थितान्।  
उत्पतद्भिः पतद्भिश्च कल्लोलैरचलैरिव॥५॥**

**संक्षुब्धार्णवसंकाशै घोषवद्भिस्समन्ततः।  
लेलिहानेव सकलं जगज्जनसमाकुलम्॥६॥**

**अवलेपभराक्रान्ता भीमवेगा सरस्वती।  
प्रेरिता दानवै स्सम्य क्पारिप्लवगतै स्तदा॥७॥**

**सयज्ञशालं सपुरं सनागाचलकाननम्।  
सदेवऋषिगन्धर्वं क्षेत्रं सत्यव्रताभिधम्॥८॥**

**वेगेन स्रोतसो गृह्य पूर्वाब्धिम्प्रविशाम्यहम्।  
इति निश्चित्यमनसा वेगादागात्मकोपिता॥९॥**

**तस्याः कल्लोलवेगेन वृक्षाश्चोन्मूलिताः पथि।**

**विधूयमानाश्शोभन्ते वायुनेव महाम्बुदाः॥१०॥**

**वेगेनोन्मूलितास्तस्याः पुरग्रामव्रजादयः।  
जन्तवोपि मनुष्याद्याः पीड्यन्ते प्रलये यथा॥११॥**

**सां भीषयन्ती भुवनं गर्जन्तीच मुहुर्मुहुः।  
व्याघूर्णिततरंगौघा व्याक्षिपन्तीव पर्वतान्॥१२॥**

**क्वचिद्द्रुततरं याति क्वचिद्याति शनैरशनैः।  
क्वचित्संकुचितं याति कुटिलं क्वचिदायतम्॥१३॥**

**खलिलेनैव सलिलं समाहत्य क्वचित्क्वचित् \।  
क्वचिच्चाचलसंघर्षा दुक्षिपन्त्यूर्ध्वमम्बरे॥१४॥**

**एवं सा प्रययौ वेगा त्तदा सत्यव्रतं प्रति।  
प्रलयाम्बुधिसंकाशामायान्ती योजनोन्नताम्॥१५॥**

**योजनत्रयविस्तीर्णां गर्जन्तीं प्रेक्ष्य तां नदीम्।  
किमेतदिति सम्भ्रान्ता स्वत्यव्रतनिवासिनः॥१६॥**

**जनास्सर्वेभयाक्रान्ता यज्ञशालां प्रपेदिरे।  
ततस्ते मुनयो देवा येच तत्र सभासदः॥१७॥**

**यक्षविद्याधरास्सर्वे सम्प्रतस्थुर्भयान्विताः।  
घोररूपां नदीन्दृष्ट्वा ब्रह्माणंशरणंययुः॥१८॥**

**प्रपच्छुश्च मयोद्विग्नः कारणं प्रलयागमे।  
त्वमेव सर्व जानासि ब्रूहि नो भुवनेश्वर॥१९॥**

**आगतः प्रलयः कोवा जलंस्सम्प्लावयन् जगत्।  
रक्षास्मान्प्रलयादस्मात्त्वं हि नः परमा गतिः॥२०॥**

**किमतदसुरैस्सृष्टा मायावा नः प्रबाधितुम्।  
भाययांधतमस्सृष्ट्वा पुरास्मान्येह्यबाधयन्॥२१॥**

**त एवाद्यदृशीम्माया मसृजन्वा किमद्भुताम्।  
ज्ञात्वतदखिल सर्वां स्त्रातुमर्हति नो भवान्॥२२॥**

**इत्युक्तस्तैस्तदा ब्रह्मा यजमानो जनार्दनम्।  
ध्यात्वा विज्ञाय तत्सर्वमसुराणां विचेष्टितम्॥२३॥**

**दृष्ट्वा वाणीञ्च सङ्क्रुद्धां मखभंगार्थमागताम्।  
विज्ञाय प्राणिपीडांच चिन्तयामास पद्मभूः॥२४॥**

**यद्येतद्वारयिष्यामि शापं दत्वा प्रकोपितः।  
कोपस्य नहिकालोयं दीक्षितस्य मखे मम॥२५॥**

**तस्माद्व्रजामि शरणं देवदेवं रमापतिम्।  
इति निश्चित्य मनसा वद्धांजलिपुटो ब्जभूः॥२६॥**

**अनन्यगतिरीशानङ्केशवं शरणं ययौ।  
हृत्पुण्डरीकमध्यस्थं योगिध्येयं निरंजनम्॥२७॥**

**तदा तुष्टाव वरदं प्रणतार्तिहरं हरिम्।  
पाहि मां पुण्डरीकाक्ष प्रणतं शरणागतम्॥२८॥**

**पिता माताच बन्धुश्च त्वमेव मम केशव।  
सुहृद्धनानि रत्नानि विविधानि त्वमेव मे॥२९॥**

**दुःखशोकभयार्तानां त्वमेव गतिरव्यय।  
त्वामेव शरणं यांति योगिनो वीतकल्मषाः॥३०॥**

**नैव त्वद्भक्तियुक्तानामशुभं विद्यतै क्वचित्।  
ततो मां रक्ष देवेश भयादस्मादुपस्थितात्॥३१॥**

**इति बद्ध्वांजलिं मूर्ध्नि सम्मील्य नयने उभे।  
मनसा देवमीशानं प्रध्यायति विधातरि॥३२॥**

**तत्र सर्वेषु भीतेषु क्षेत्रे सत्यव्रते तदा।  
आविरासीज्जगन्नाथस्तां निरोद्धुं सरस्वतीम्॥३३॥**

**रक्षणार्थंच यज्ञस्य भक्तानामिष्टदो दरिः।  
सत्यव्रतस्य क्षेत्रस्य सीमांत पंचयोजने॥३४॥**

**प्रतीच्यां हस्तिशैलस्य दिशि बीजगिरेरधः।  
दक्षिणोत्तरतस्तिर्यक्छिश्ये सेतुरिवाद्भुतः॥३५॥**

**शङ्खचक्रधरः श्रीमान्पीतवासा जगत्पतिः।  
शयानश्शेषपर्यंके ददृशे चलसन्निभः॥३६॥**

**तं दृष्ट्वा चलसंकाशं शयानं हरिमग्रतः।  
निर्वेगा स्तंभिता चाभून्मुहूर्तं सा सरस्वती॥३७॥**

**बीजाद्रेरुत्तरं देशे यतश्शिश्ये जनार्दनः।  
अतस्तं शयनेशाख्यं प्रवदन्ति मनीषिणः॥३८॥**

**ततस्वरस्वती स्थित्वा क्षणं तत्र व्यचिन्तयत्।  
मां निरोद्धुमयं शेते ब्रह्मणा संस्तुतो हरिः॥३९॥**

**मया वचयितव्योयमिति निश्चित्य चांजसा।  
अदृश्याभूत्तदा भूमौ सद्यस्संशोषितोदका॥४०॥**

**अदृष्ट्वा तत्र दैतेया नदीं संशोषितोदकाम्।  
शयानंच हरिं दृष्ट्वा पातालं दुद्रुवुर्भयात्॥४१॥**

**याभूदन्तर्हिता भूम्यां शयनेशस्य पश्चिमे।  
सा नदी शयनेशानं वचयित्वा तदा हरिम्॥४२॥**

**अन्तर्भूमिचरा भूत्वा शयानस्यहरेरधः।  
मार्गेण तं समुल्लंघ्य निर्गता तस्य पूर्वतः॥४३॥**

**भित्वा भूमिं पुनर्वेगाद्विनिष्क्रम्य महानदी।  
क्षणात्सत्यव्रतस्यान्तः प्रविवेश सरस्वती॥४४॥**

**तदद्भुतं सरस्वत्या ददृशुस्तर्वतस्सुराः।  
यस्मादन्तर्हिता भूत्वा सा सद्यः पुनरुत्थिता॥४५॥**

**यत्रोत्थिता भवद्वेगाद्धरां भित्त्वा सरस्वती।  
तत्र तीर्थमभूद्राजन्नाम्ना सारस्वतं शुभम्॥४६॥**

**शयनेशस्य चैशान्ये प्रदेशे पुण्यवर्धनम्।  
ततस्वरस्वतीं वीक्ष्य शयनेशो हरिस्तदा॥४७॥**

**कथं मां वंचयित्वेयमितः प्राचीं दिशंगता।  
भूम्यामन्तर्हिता दृष्टामम पश्चिमतो धुना॥४८॥**

**सत्यव्रतं प्लावयन्ती प्रसिद्धाकिल वेगतः।  
विहिंसन्ती जनान्यावद्यज्ञशालां विशेदियम्॥४९॥**

**तावदेषा निरोद्धव्या मया यज्ञंहि रक्षता।**

**इति संचिन्य मनसा त्वरमाणो हरिस्तदा॥५०॥**

**स्वयंच लीलां देवेश स्वरस्वत्यै निदर्शयन्।  
सरस्वत्याश्च पुरतः पुनश्शिश्ये जनार्दनः॥५१॥**

**पश्चिमे हस्तिशैलस्य प्रदेशे क्रोशपंचके।  
स शेषशयनो भूत्वा ददृशे गिरिराडिव॥५२॥**

**प्रलयाब्धिसमा रोद्धुं नदीं शिश्ये यतो हरिः।  
अतस्तमाहुर्मतुजा नाम्ना प्रलयरोधकम्॥५३॥**

**सरस्वती हरिन्दृष्ट्वा शयानं पुरतः पुनः।  
तांच दृष्टा हरेर्लीलामासीदंतर्हिता पुनः॥५४॥**

**चिंतयामास संहृष्टा भूमावन्तर्हिता स्थिता।  
अत्राश्वमेधं विधिव त्कृत्वा क्षेत्रे सुपावने॥५५॥**

**द्रष्टुमिच्छति यं देव श्रमेण कमलासनः।  
तमेवानश्वमेधाह मपश्यं हरिमव्ययम्॥५६॥**

**दैतयैर्बोधिताया मे यज्ञन्न्या अपि केशवः।  
आगतायाः प्रसन्नो भू त्सद्यः क्षेत्रानुभावतः॥५७॥**

**सत्यं सत्यव्रतक्षेत्रं विष्णुप्रियमसंशयम्।  
यद्रोषादागतायामे रोषोप्यासीन्मखोपमः॥५८॥**

**अहम्पूर्वं समाहूता थज्ञार्थं ब्रह्मसुनुना।  
यद्यहं चागतात्र स्यां नैवपश्यामि केशवम्॥५९॥**

**विदित्वा किल मामद्य मखभंगार्थमुद्यताम्।  
दर्शयामास मे रूपं कृपया पुरुषोत्तमः॥६०॥**

**मया दुर्मेधया दृष्टो हरिस्त्रोतस्स्वरूपया।  
नैवासोद्वन्दितो भक्त्या नच वाचापि संस्तुतः॥६१॥**

**नच प्रायत्यत मया स्तोतुं वा वन्दितुं तथा।  
तस्मादतर्हितैवाहामतो गत्वा मखालयम्॥६२॥**

**तत्राह कुण्डमध्यात्तु बहिर्निगत्य ऋत्विजः।  
अल्मम्बुधारया सर्वान्मीषयामि सभासदः॥६३॥**

**ते भीतास्तत्र मां दृष्ट्वा याम्यन्ति शरणं हग्मि।  
तत्रासौ मन्निरोधार्थमेव प्रादुर्भविष्यति॥६४॥**

**तं दृष्ट्वा देवदेवेशं समुत्सृज्यौदकींतनुम्।  
योषिद्रूपधरा भूत्वा स्तौमिवन्दामि केशवम्॥६५॥**

**इति सचित्य मनसा देवी ध्यात्वाच केशवम्।  
तस्मै स्वचिन्तितं सर्वं निवेद्याभिप्रणम्यच॥६६॥**

**यास्यामि शालां देवेश तत्र मे देहि दर्शनम्।  
इत्युक्त्वा जलरूपा सा ऽगादन्तर्भूचरैवहि॥६७॥**

**तदा तत्र सरस्वत्या स्सप्तस्रोतांसि जज्ञिरे।  
अन्तर्भौमेन मार्गेण क्षणेन मखमागता॥६८॥**

**एकेन स्रोतसा देवी तत्र कुण्डाद्विनिर्गता।  
आसीद्विप्लावयन्तीव वेगात्सर्वान्सभासदः॥६९॥**

**उद्वीक्ष्य यज्ञशालाया मध्ये कुण्डाद्विनिर्गताम्।  
तोयधारां सरस्वत्या स्तत्र सर्वे दिवौकसः॥७०॥**

**किमेतदिति सम्भ्राता बभूवुर्भयकम्पिताः।  
चतुर्मुखमुखास्सद्यश्शरणं जग्मुरच्युतम्॥ ७१॥**

**त्राहि नः पुण्डरीकाक्ष भयादस्मादुपस्थितात्।  
त्वन्नायकां स्त्वत्प्रतीक्षां स्त्वामेव यजतो ध्वरे॥ ७२॥**

**त्राठुमर्हति कोवान्य स्त्वां बिना भुवनत्रये।  
यतः प्रपन्नास्त्वामेव प्रणतार्तिहरं वयम्॥७३॥**

**अतस्त्वमेत्य तरसा रक्षास्मा न्मधुसूदन।  
इत्थं सम्प्रार्थितो देवैर्भगवान् भक्तवत्सलः॥७४॥**

**आविर्बभूव सहला शंखचक्रगदाधरः।  
शयानश्शोषपर्यंके कुन्देन्दुसदृशप्रभे॥७५॥**

**नवनीलाम्बुदश्यामः पीतवासा जगत्पतिः।  
प्रदेशे यज्ञशालाया हस्तिशैलस्य पश्चिमे॥७६॥**

**यत्रोत्थिता चाग्निकुण्डा त्तोयरूपा सरस्वती।  
तं दृष्ट्वा सम्पहृष्टास्ते देवा विगतसाध्यस्राः॥७७॥**

**ब्रह्माणमग्रतः कृत्वा तुष्टुवुर्मधुसूदनम्।  
ततस्वरस्वती हृष्टा द्रष्टुक्रामा जगत्पतिम्॥७८॥**

**योषिद्रूपधरा देवी तस्मात्कुण्डाद्विनिर्गता।  
दिव्याभरणसम्पन्ना शुभ्रमाल्याम्बरावृता॥७९॥**

**दृष्ट्वा प्रणम्य देवेशं हर्षोत्फुल्लाननाम्बुजा।  
बद्धांजलिपुटा भूत्वा पादभागे स्थिता हरेः॥८०॥**

**तृष्टाव देवमीशानं ह्रिया किंचिदवाङ्मुखी।**

**सरस्वती।**

**नमस्ते देवदेवेश नमस्ते करुणाकर॥८१॥**

**पाहि मां त्वं जगन्नाथ प्रणतां भक्तवत्सल।  
त्वमनादिरनन्तश्च त्वमनिर्देश्य एवच॥८२॥**

**अदृश्य स्सर्वभूताना मवाङ्मनसगोचरः।  
केवलं कृपया मह्यं रूपं दर्शितवानसि॥८३॥**

**मया दुर्मेधया पूर्व मज्ञानादवछिप्तया।  
द्विवारमिद दृष्टोपि नभवानभिवन्दितः॥८४॥**

**कृतापराधां भगव न्मामद्य शरणागतां।  
करुणारसपूणाभ्यां लोचनाभ्यां विलोकय॥८५॥**

**इति स्तुत स्सरस्वत्या भगवा न्भक्तवत्सलः।  
उवाच कृपयो द्वीक्ष्य वाणीम्मन्दस्मितो हरिः॥८६॥**

**वत्से वाणि नभेतव्यं त्वया मद्भक्तया धुना।  
तवाहं सुप्रसन्नास्मि नापि मे पकृतं त्वया॥८७॥**

**अहं ते सम्प्रयच्छामि कांक्षितंवरमुत्तमम्।  
मत्पादजायः गंगाया अपि ते श्रेष्ठ्य मुत्तमम्॥८८॥**

**दत्तं मया धुना क्षेत्रे मदीयेपुण्यवर्धने।  
यस्मा द्वेगा दनुप्राप्ता क्षेत्रं सत्यव्रतं प्रति॥८९॥**

**तस्मा द्वेगवती त्याख्यां लब्ध्वा वस मदाज्ञया।  
अहंचा प्युत्तरे तीरे तब वत्स्यामि शोभने॥९०॥**

**त्वया विचिंतयन्त्या मा मुक्तः पूर्व महं यथा।  
यास्यामि शालां देवेश तत्रदेहीति दर्शनम्॥९१॥**

**तथा त्वयो क्तवाक्येन कृतं कार्यं मयायतः।  
अतो यथोक्तकारीति नाम्ना हं प्रथितोभुवि॥९२॥**

**वत्स्याम्यत्र चिरं कालं तव प्रियचिकीर्षया।  
त्वं चासि निर्गतायस्मा त्कुण्डा न्मां द्रष्टुमुत्सुका॥९३॥**

**तत्पुण्यं कुण्डतीर्याख्यं भूया न्मुक्तिप्रदं नृणाम्।  
मया ह्युत्तमता दत्ता जाह्नव्या अपि ते शुभे॥९४॥**

**तद्गच्छ ब्रह्मणा सार्धं मामिहा र्चितु मर्हसि।  
इति लब्धवरा देवी वाणी सम्पूर्णमानसा॥९५॥**

**हृष्टा प्रमुदिताचैव तथा संशान्तमानसा।  
तं प्रणम्य हृषीकेशं ब्रह्माणं द्रष्टुमभ्यगात्॥९६॥**

**दत्वा वरं पद्मभुवो महिष्ये  
देवोपि तत्रैव यथोक्तकारी।  
आसीच्छयानो भुजगेन्द्रतल्पे  
सम्पूज्यमानस्सुरसिद्धसंषैः॥९७॥**

**इति श्रीब्रह्माण्डपुराणे काञ्चीमाहात्म्ये पंचदशोध्यायः॥**

————

**अथ षोडशोध्यायः।  
————**

**ततो लब्धवरान्दृष्ट्वा मुकुन्देन सरस्वतीम्।  
संप्रणम्य तदा देवाः प्रह्वाः प्राञ्जलयो ब्रुवन्॥१॥**

**स्वागतं ते महादेवि दिष्ट्या प्राप्तासि सुव्रते।  
दिष्ट्या भवत्या देवोपि वीक्षितः कमलापतिः॥२॥**

**दिष्ट्या दत्तवराचासि देवेन परमात्मना।  
दिष्ट्या वयं कृतार्थास्मः सर्वे संदर्शनात्तव॥३॥**

**अम्ब त्वमागता हर्षाद्भागधेयेन नस्त्विह।  
त्वया हीनो विधिरभूज्ज्योत्स्नाद्दीन इवोडुराट्॥४॥**

**तस्मादितस्त्वमभ्येत्यद्रष्टुमर्हसि वेधसम्।  
ध्यायन्तं परमात्मानं त्वद्दर्शनसमुत्सुकम्॥५॥**

**इति स्तुता देवगणैस्तैश्च सर्वैर्महर्षिभिः।  
संवीज्यमाना गंधर्वैश्चामरव्यजनैरपि॥६॥**

**गच्छन्ती ब्रह्मसविधं विरराज सरस्वती।  
नखदीधितिसंदोहृराजत्पादांगुलीयका॥७॥**

**क्वणत्कनकमंजीर रंजितांघ्रिसरोरुहा।  
सूक्ष्मशुक्लाम्बरधरा विलसद्रत्नमेखला॥८॥**

**रत्नग्रैवेयकेयूर कङ्कणांगदभूषिता।  
रत्नताटङ्कविलस त्कपोलद्वयशोभिता॥९॥**

**नभस्युदितशुक्राभ नासामौक्तिकभूषिता।  
अष्टमीचन्द्रविभ्राज दलीकस्थलशोभिता॥१०॥**

**बंधुकसुमसंकाश सिंदूरतिलकांकिता।  
बालार्कबिंबवद्भ्राजच्छिरोमणिविभूषिता॥११॥**

**सा नीलकेशी विंबोष्टी पद्मपत्रनिभेक्षणा।**

**मरालीमन्दगमना मन्दाक्षावनतानना॥१२॥**

**एवं सरस्वती गत्वा समीपं पद्मजन्मनः।  
ववन्दे चरणौ तस्य भक्त्या परमया युता॥१३॥**

**तदब्रह्मर्षयस्सर्वे प्रणतां पद्मयोनये।  
निवेदयन्ति तां देवीमागतां यज्ञसंसदि॥१४॥**

**तेषां तद्वचनं श्रुत्वा दृष्ट्वाच प्रणतां प्रियाम्।  
स्वयमेवागतां हर्षात्तुतोषात्यन्तमब्जभूः॥१५॥**

**उवाच वचनंचापि हर्षपर्याकुलेक्षणः।  
उत्तिष्ठोत्तिष्ठ भद्रं ते स्वागतं वरवर्णिनि॥१६॥**

**दिष्ट्या चिरादपश्यन्त्वामिह भद्रे समागताम्।  
दिष्ट्या देवस्त्वया दृष्टश्शंखचक्रगदाधरः॥१७॥**

**दिष्ट्या दत्तवराचासि देवेन परमात्मना।  
दिष्ट्यामे सफलो यज्ञो बभूवागमनात्तव॥१८॥**

**इति प्रशस्य तां देवीं परिगृह्यच पाणिना।  
उपोपावेशयद्ब्रह्मा सभायां परमासने॥१९॥**

**तदा दृष्ट्वा सरस्वत्या सहितं पद्मसम्भवम्।  
देवास्सऋषिगन्धर्वा बभूवुर्हृष्टमानसाः॥२०॥**

**याश्चान्या ब्रह्मणः परत्न्यस्सवित्र्याद्यास्सरस्वतीम्।  
दृष्ट्वा प्रणम्य हर्षेण परिष्वक्तास्तया पुनः॥२१॥**

**मुमुहुर्यज्ञशालायामत्यन्तं नृपसत्तम।  
ततो निरीतिका दृष्ट्वा दिशस्सर्वास्समन्ततः॥२२॥**

**विद्रुतानसुरांश्चापि वीक्ष्य भग्नमनोरधान्।  
संहृष्टा ऋत्विजस्सर्वे सहिताः पद्मयोनिना॥२३॥**

**पंचमे दिवसे राजन्पुनर्यष्टुमुपारभन्।  
सच सार्धं सरस्वत्या हयमेधं पितामहः॥२४॥**

**चकार विधिव त्तत्र क्षेत्रे सत्यव्रते पुनः।  
तदा ते ऋत्विजस्सर्वे परिक्रामन्ति शास्त्रतः॥२५॥**

**हुत्वा व्याहृतिभिस्सभ्य ग्यथाशास्त्रं यथाविधि।  
प्रातस्सवनपूर्वाणि चक्रुस्सर्वे द्विजातयः॥२६॥**

**नियुक्ता ब्रह्मणा तत्र सेंद्रास्सर्वे दिवौकसः।  
ब्राह्मणान्पूजयामासु स्सर्वतस्समलंकृताः॥२७॥**

**विविधैर्भक्ष्यभोज्यैश्च मिष्टैरन्नचश्च पुष्कलैः।  
पुष्पचन्दनताम्बूलै र्वस्त्राभरणकांचनैः॥२८॥**

**गोभिरश्वैर्गजैश्चापि धनैर्धान्यैरजाविकैः।  
मुक्तानांच मणीनांच रौप्यकाणांच वाससाम्॥२९॥**

**दृश्यन्ते राशयस्तत्र दीयमानास्समन्ततः।  
दत्तानां दास्यमानानां ब्राह्मणेभ्यस्सहस्रशः॥३०॥**

**अत्रकूटाश्च बहवो दृश्यन्ते पर्वतोपमाः।  
तथैव पयसां दध्नां मधुपायससर्पिष म्॥३१॥**

**ह्रदास्तत्र प्रदृश्यन्ते दिवसे दिवसे नवाः।  
ब्राह्मणाभुंजते नित्यं सर्वेचैवेतरे जनाः॥३३॥**

**स्त्रियोबालाश्च वृद्धाश्च पशवः पक्षिणोपिच।  
अनिशं भुंजमानानां नतृप्तिरुपपद्यते॥३३॥**

**दीयतां दीयतामन्नं वासांस्याभरणानिच।  
इति विक्रोशतां शब्दश्श्रूयतेहि दिवौकसाम्॥३४॥**

**सर्वे सम्पूजितास्सम्यग्बभूवुर्हृष्टमानसाः।  
विशेषतोहि विप्रेन्द्राः पूजितास्तुष्टुवुर्विधिम्॥३५॥**

**दिवसे दिवसे तत्र ऋत्विग्भिश्चेष्टकाश्चिताः।  
यूपास्स्वलंकृतास्सर्वे वस्त्रैः पुष्पैश्च चन्दनैः॥३६॥**

**बद्धाश्च पशवस्सम्यक्संस्कृताश्च स्वलंकृताः।  
पशून् संज्ञपयन्ति स्म स्नपयित्वा विशेषतः॥३७॥**

**जुह्वन्ति ते वषट्कारैऋत्विजोथ हवींषिच।  
ततस्सर्वेषु पशुषु हूयमानेषु पद्मभूः॥३८॥**

**तत्सर्वं विष्णुवइदमिति तस्मै न्यवेदयत्।**

**सएवकिल जग्राह वेद्यामग्नौ स्थितो हरिः॥३९॥**

**हवींषि मन्त्रपूतानि धातुः प्रियचिकीर्षया।  
एवं कृत्वा विधानेन सर्वे तेषोडशर्त्विजः॥४०॥**

**द्वादशेहनि संप्राप्ते प्रयाताः प्रातरुत्थिताः।  
प्रधाने वैष्णवेयूपे बबन्धुस्तुरगोत्तमम्॥४१॥**

**पवित्रपाशैरासक्तमश्वरत्नं विदार्यतम्।  
वपां संगृह्यचाश्वस्य होमार्थं परमात्मनः॥४२॥**

**कृत्वा सुपूरां घृतां स्रुवे निक्षिप्य तां वपाम्।  
आश्रावयेति चोढ्घुष्य वसिष्ठे होतुमुद्यते॥४३॥**

**ऋज्यजुस्सामघोषैश्च समुत्तस्थौ महान् स्वनः।  
अभूदुद्घोषितं तेन सर्वं ब्रह्माण्डमण्डलम्॥४४॥**

**तदाध्वर्युः प्रसन्नात्मा संस्मरत्मनसाच्युतम्।  
जुहाव चाग्नौ विधिव त्पावनीं वैष्णवीं वपाम्॥४५॥**

**यजमान स्तदा ब्रह्मा ध्यायन्विष्णुम्मखानले।  
तस्मै निवेदयामास तां वपां परमात्मने॥४६॥**

**वासुदेवो जगद्योनि र्विष्णुर्नारायणो हरिः।  
अनया वपया सद्यः प्रीयतां भगवानिति॥४७॥**

**तस्मिन्काले ववौ वायुः पुण्यगन्धवहश्शुचिः।  
सरांसि विमलाम्भांसि सद्यश्च विमलोदकाः॥४८॥**

**आसन्मनांसि हृष्टानि तदा सर्वदिवौकसाम्।  
ततो विज्ञानवेद्यन्त र्वह्निमध्यात्सुभास्वरम्॥४९॥**

**समुत्थितमभूद्राज न्विमानमतुलप्रभुम्।  
अयुतादित्यसंकाशै रत्नशृङ्गैरलंकृतम्॥५०॥**

**येन प्रद्योतितमभू ज्जगद्धि सचराचरम्।  
अभिभ्रंश्चैव रूपाणि रुचिराणि दिवौकसः॥५१॥**

**तत उत्तस्थुरव्यग्रा स्सर्वे प्रांजलयस्सुराः।  
ऋत्विजश्च स्वकर्माणि समुत्सृज्य ससंभ्रमाः॥५२॥**

**तत्र मध्ये विमानस्य हस्तिशैलस्य मर्धनि।  
प्रादुर्बभूव देवेशः पश्यतां त्रिदिषोकसाम्॥५३॥**

**वरदस्सर्वभूतानां ब्रह्मणो हितकाम्यया।  
पूर्वाद्रिशिखरे सायमिन्दुः पूर्णकलो यथा॥५४॥**

**नीलजीमूतसंकाशः पद्मपत्रनिभेक्षणः।  
पीतांबरधरस्स्रग्वी वनमालाविभूषितः॥५५॥**

**कटकांगदकेयूरकिरीटकटिबन्धनैः।  
स्वलंकृतश्शुभैर्दिव्यैरन्यैराभरणैरपि॥५६॥**

**श्रीभूभ्यां सहितो देवो देवीभ्यां पार्श्वयोर्द्वयोः।  
शङ्खचक्रगदापाणि स्स्मयमानमुखाम्बुजः॥५७॥**

**करुणारसपूर्णाभ्यां लोचनाभ्यां जगत्त्रयम्।  
हलादयन्ददृशे तत्र कन्दर्पायुतसुन्दरः॥५८॥**

**वपां संगृह्य हस्तेन ब्रह्मदत्तां प्रभक्षयन्।  
संवीक्षमाणः कृपया पद्मयोनिं र्मुहुर्मुहुः॥५९॥**

**स्तूयमानो निशं भक्त्या योगिभिस्सनकादिभिः।  
सनन्दनन्दप्रमुखैः पार्षदैः परिवारितः॥६०॥**

**तदा सुमनसां वृष्टि र्वभूवाद्भुतसन्निभा।  
दिव्यदुन्दुभयो नेदु र्ववुर्गन्धवहाश्शुभाः॥६१॥**

**तत उत्तरवेद्यन्त र्वह्नि र्मध्याद्विनिर्गते।  
विमाने भास्करे दिव्ये तिष्ठन्तं पद्मलोचनम्॥६२॥**

**श्रीभूभ्यां सहितं देवं वरदं वांछितप्रदम्।  
कन्दर्पकोटिलावण्यं करुणामृतसागरम्॥६३॥**

**पश्चिमाभिमुखं विष्णु शंखचक्रगदाधरम्।  
ददृशु र्देवगन्धर्वा स्सर्वे च परमर्षयः॥६४॥**

**निगूढगुल्फौ नवपल्लवारुणा  
बनर्घ्यरत्ना भनखान्वितांगुली।**

**ध्वजाब्ज वज्रां कुश लांछनांकितौ  
सुतप्रकार्यस्वर नूपुरा न्वितौ॥६५॥**

**भक्तेष्टदौ मौनिहृदब्जमन्दिरो  
विरिंचिमुख्या मरघृन्दवन्दितौ।  
निक्षिप्य पादौ कनकाब्जपीठे  
तिष्ठत मादित्य सहस्र रोचिषम्॥६६॥**

**मनोभवो दग्र निषंगशोभा  
सम्भिन्न जंघायुगलो पपन्नम्।  
सुवृत्तरंभातरु कांड मांसल  
द्विपेंद्र हस्तप्रतिमोरु युग्मम्॥६७॥**

**विलंबि विद्यु न्निभपतिचेल  
प्रच्छन्न कूर्माभ नितंब युग्मम्।  
स्वावृत्त पार्श्व मृगराजमध्यं  
सुनिम्न नाभसिरसीरुहा न्वितम्॥६८॥**

**कट्युल्लस त्कांचन सूत्रमण्डितं  
चलित्रपालंकृत कन्दराधरम्।  
लस द्विशालोन्नतवक्षसा धृत  
श्रीवत्स सत्कौस्तुभ रत्नमण्डितम्॥६९॥**

**पीनै स्सुदीर्घै स्सद्दितं सुवृत्तै  
र्भुजेश्च केयूर वरांगदाढ्यैः।  
सुलक्षणै स्सूक्ष्मनखे स्सुकोमलैः  
शुभै श्चतुर्भिः कमलोदरप्रभैः॥७०॥**

**विभ्राण मादित्य शशिप्रकाशौ  
रथांगशंखावभयं गदांच।  
अनर्घ्यरत्रोज्ज्वल कर्णकुण्डल  
त्विषा समुद्योतितगण्डमण्डलम्॥७१॥**

**सुमुग्धमन्दस्मित चन्द्ररोचिषा  
सम्फुल्ल रक्तोत्पल सन्निभाधरम्।  
विनिद्ररक्तान्जदलाभलोचनं  
विलोलबालालक संवृताननम्॥७२॥**

**कारुण्यपूर्णं करुणामृताब्धेः  
कल्लोलमालाभ कटाक्षवीक्षणम्।  
कस्तूरिकालंकृत फालदेशं  
किरीटरत्नोज्ज्वलिता खिलाशम्॥७३॥**

**नवांबुदश्याम मनंगसुदरं  
धरेन्दिरालंकृत सव्यदक्षिणम्।  
विराजमानं वरदंवरेण्यं  
विमानमध्ये ददृशु स्स्मदेवाः॥७४॥**

**प्रणम्य षद्धांनलयो तिवेल  
प्रहर्षपीयूष पयोधिमग्नाः।  
विष्टभ्यचित्ता न्यवशाविहर्षाः  
प्रतुष्टुवु स्ते वरदं पुरस्स्थितम्॥७५॥**

**देवाः।**

**नमस्ते देवदेवेश नमस्ते पुरुषोत्तम।  
नमस्ते पुण्डरीकाक्ष नमस्ते विश्चभावन॥७६॥**

**नमस्तुभ्यं भगवते वैकुण्ठा यात्मयोनये।  
विश्वेश्वराय विश्वाय विश्वगभार्य विष्णवे॥७७॥**

**विश्वातीताय वेद्याय विधात्रे विश्वकर्मणे।  
नम स्सहस्रशिरसे सहस्राक्षाय शार्ङ्गिणे॥७८॥**

**सहस्रबाहुपादाय सृष्टिस्थित्यन्तकारिणे।  
नमःपराय पुण्याय पुरुषाय नमो नमः॥७९॥**

**परात्परम मीशानं पावनं पुण्यरूपिणम्।  
त्वां प्रषन्ना स्स्मदेवेशं वरदं भक्तवत्सलन्॥८०॥**

**निर्मलं निर्गुणं शान्तं निरपेक्षं निरञ्जनम्।  
त्वां प्रपन्ना स्स्मदेवेशं वरदं भक्तवत्सलम्॥८१॥**

**महत्तरं च महतो प्यणीयांस मणोरपि।  
त्वां प्रपन्ना स्स्मदेवेशं वरदं भक्तवत्सलम्॥८२॥**

**सत्यं ज्ञानं परं सूक्ष्मं मनन्तम मृत म्परम्।  
त्वां प्रपन्ना स्स्मदेवेशं वरदं भक्तवत्सलम्॥८३॥**

**यज्ञमूर्तिं यज्ञभुजं यज्ञांगं यज्ञवाहनम्।  
त्वां प्रपन्ना स्स्मदेवेशं वरदं भक्तवत्सलम्॥८४॥**

**सर्वगं सर्वकर्तारं सर्वेश्वर मनीश्वरम्।  
त्वा मेव शरणं प्राप्ता न्रक्षा स्मा न्मधुसूदन॥८५॥**

**त्वत्तो जात मिदं विश्वं रक्षितं च त्वया सदा।  
त्वय्येव विलयं याति सदेवासुर मानुषम्॥८६॥**

**त्व मव्ययःपरः स्थाणु रनादि रकुतो भयः।  
ईशानस्सर्वभूताना मादिकर्ता स्वयम्प्रभुः॥८७॥**

**त्व न्माया मोहितधियो मुह्य न्त्यज्ञानिनोभुवि।  
त्वद्भक्ता नप्रमुह्यन्ति सदा त्व द्ध्यान तत्पराः॥८८॥**

**त्व मादि रन्तो मध्यश्च जगतः प्रभुरेवच।  
देवा वेदास्तथा यज्ञाश्शास्त्राणि विविधानिच॥८९॥**

**इतिहासपुराणानि निरुक्तं लक्षणानिच।  
चराचराणिभूतानि सरितस्सागराह्रदाः॥९०॥**

**आब्रह्मस्तंबपर्यन्तं त्वमेव सकलं जगत्।  
त्वयि प्रोतमिदं सर्वं सूत्रे मणिगणा इव॥९१॥**

**अन्तर्बहिश्च सकलं व्याप्यतिष्ठन्निरंजनः।  
भवांश्चेष्टयते विश्वं कर्मपाशनियन्त्रितम्॥९२॥**

**सूत्रैरिव नरोलोके योषितं दारुवल्पिताम्।  
तारिताः स्म वयं सर्वे तवसन्दशंनादिह॥९३॥**

**अदृश्यस्सर्वभूतानां यस्त्वमस्माभिरीक्षितः।  
यज्ञैर्दानैस्तपोभिश्च यात्राभिर्नियमैरपि॥९४॥**

**अदृश्यमद्यपरमं पश्यामःपुरतःस्थितम्।  
इतिस्तुत्वासुरास्सर्वे नत्वाचहरिमच्युतम्॥९५॥**

**तत्रैवासन्मुदायुक्ताः पश्यन्तस्तन्मुखाम्बुजम्।  
इत्थं वैवस्वतमनोःकल्पेपूर्वेकृतेयुगे॥९६॥**

**क्षेत्रे सत्यव्रते पुण्ये हस्तिशैलस्य मृर्धनि।  
आद्यर्तौप्रथमेमासि पक्षेचाद्ये सुशोभने॥९७॥**

**शुभे हस्ताभिधे ऋक्षे चतुर्दश्यां रवेर्दिने।  
प्रातर्विष्णुसमुद्दिश्य वपांजुह्वति धातरि॥९८॥**

**प्रदक्षिणावर्तशिखे सम्यग्ज्वलति पावके।  
हविर्गन्धेचमहति मनोज्ञे प्रसृतेशुभे॥९९॥**

**तत्राविरासीद्भगवान्मुकुन्दो  
विधेर्वितानोत्तरवेदिमध्यात्।  
संस्तूयमानस्सनकादिभिर्मुदा  
श्रियो धरित्र्या सहितो ब्जहस्तया॥१००॥**

**इति श्रीब्रह्माण्डपुराणे काञ्चीमाहात्म्ये षोडशोध्यायः॥**

————

**अथ सप्तदशोध्यायः  
————**

**नारदः**

**ततोवितानवेद्यन्तर्वह्नि मध्यात्समुत्थिते।  
विमानेभास्वरेदिव्ये दिव्यरत्नविभूषिते॥१॥**

**तिष्ठन्तमिन्दिराभूभ्यां देवीभ्यां सहितंहरिम्।  
अतसीपुष्पसङ्काशं शङ्खचक्रगदाधरम्॥२॥**

**दिव्यपीतांबरधरं दिव्यमाल्योपशोभितम्।  
स्फुरत्कटक केयूरकिरीटाङ्गदकुण्डलम्॥३॥**

**ज्वलद्रत्नकटीबन्ध हारनूपुरशोभितम्।  
मुग्धमन्दस्मितमुख मपश्यद्वरदंविधिः॥४॥**

**ततस्तदास्यस्य विलोकनादति  
प्रवृद्धमोदाब्धितरङ्गिताशयः।  
चकार चेष्टाविविधास्तदग्रतो  
ननर्तचोन्मत्तवदब्जसम्भवः॥५॥**

**क्ष्वेलन्हसंश्चैव ससव्य दक्षिणम्  
परिभ्रमन्मण्डल मुच्चकैर्नदन्।  
उद्धृत्यबाहू मुहुरूर्ध्वतोभृशं  
चकारचाशाः करतालशब्दिताः॥६॥**

**इत्थं मुकुन्देक्षण जात्प्रहर्षा  
द्विधिर्मुहूर्तं विवशान्तरात्मा।  
विष्टभ्य धैर्येण पुनस्स्वचितं  
ननाम भक्त्या वरदस्यपादयोः॥७॥**

**ततस्तमुत्थाय हरेरनुज्ञया  
भवृद्ध मोदाम्बुनिरुद्धकन्धरः।  
स्वरेण हंसस्वर गद्गदेन  
तुष्टाव बद्धांजलिरादिदेवम्॥८॥**

**ब्रह्मोवाच.**

**नमोस्तुते पङ्कज पत्रलोचन  
प्रसीदमह्यं प्रणतार्तिभंजन।  
दृष्ट्वाभवन्तं वरदंवरेण्य  
मद्यप्रपन्नोस्मि तवांघ्रियुग्मम्॥९॥**

**अनन्तमाद्यं पुरुषम्पुराण  
मगोचरं सर्वमनोगिरामपि।  
अदृश्यमग्राह्य ममोघविक्रमं  
त्रिविक्रमं त्वां शरणं प्रपद्ये॥१०॥**

**अणोरणीयांस मचिन्त्यमव्ययं  
महान्तमव्यक्त मनीशमीश्वरम्।  
परात्परं कारणकारणं विभुं  
निराश्रयं त्वां शरणं प्रपद्ये॥११॥**

**सहस्रवाहूदरपादकंधरं  
सहस्रशीर्षोरुविलोचनाढ्यम्।  
व्याप्यस्थितं विश्वमिदंसमन्ता  
द्भवन्तमव्यक्त महम्प्रपद्ये॥१२॥**

**सवैकिलत्वं पुरुषःपुराणो  
य एकएव प्रलयाब्धिमध्ये।  
आसीच्छयानो भुवनानियोगात्  
निगृह्यकुक्षौ सचराचराणि॥१३॥**

**सबैभवान्यो सृजदम्बुजान्माम्  
स्वनाभिजावा ज्जगतस्सिसृक्षया।**

**दिदेश वेदानपि मह्यमर्थिने  
विमुह्यमानाय विहङ्गरूपधृक्॥१४॥**

**यस्मादिदं विश्वप्रभूत्पुरस्ता  
यस्मिन्पुनश्चैष लयंप्रयाति।  
यःपाति लोकत्सचराचरानिमा  
न्सवैकिलत्वं पुरुषःपुराणः॥१५॥**

**जनिष्यमाणोजनितो थवाजनो  
नतेमहिम्नः परमंतमाप।  
वीर्याणिते वेदनकोपिविष्णो  
यथैव भौमानि रजासिमाम्॥१६॥**

**यथाम्बुसङ्गृह्य पयोधरोव्धे  
स्स्वयंप्रवर्षत्य निलेरितभुवि।  
तथैवचा हम्भवतामदत्तं  
प्रगृह्यविश्वं ह्यसृजंत्वदाज्ञया॥१७॥**

**आद्यं पवित्रस्परमञ्चसत्यं  
विज्ञान मानन्दमयंपरञ्च।  
यद्योगिगभ्यं निगमादिबीजं  
त्वमेव तद्ब्रह्मजगन्निदानम्॥१८॥**

**त्वन्माययामोहित बुद्धयोजना  
नत्वां विजानन्ति विपश्चितोपि।  
अन्तःस्थित ते हृदयेषुनित्यं  
विभ्राजमानं निहितं गुहायाम्॥१९॥**

**अप्राकृतानन्त गुणार्गवन्त्वां  
स्तोतुं नशक्नोम्यद्द मल्पमेधाः।  
तयापि मह्यङ्कृपया द्यकेवलं  
प्रसीद देवेश कृपांबुराशे॥२०॥**

**क्षेत्रेत्वदीयेत्र तवाज्ञयैव  
त्वांसंयजन्तं तवदर्शनोत्सुकम्।  
त्वन्नाभि पद्मार्ज्जनितंत्वयैव  
त्वमेववीक्ष्योद्धर मां मुकुन्द॥२१॥**

**अदृष्टपूर्वं त्रिदिवौकसाङ्गणै  
स्सुनिर्मलै र्योगिभिरप्यलभ्यम्।  
दृष्ट्वाद्भुतं रूपमिदंतवाग्र्य  
महङ्कृतार्थो भवमब्जनाभ॥२२॥**

**त्वमेव माताचवितात्वमेव  
त्वमेवविद्याच गुरुस्त्वमेव।  
त्वमेवबन्धुश्च सखात्वमेव  
त्वमेसर्वम्ममजीवितंच॥२३॥**

**इतिप्रशस्तै स्तुतिभिर्मुकुन्दं  
स्तुत्वाब्जयोनि र्वरदम्पुरःस्थितम्।  
बभूवतन्मुग्ध मुखावलोकन  
प्रवृद्धहर्षा दवशोहितूष्णीम्॥२४॥**

**तंवीक्ष्य देवोवरदःकृतांजलिं  
स्तुवन्तमब्जोद्भवमब्जनाभः।  
उवाच वाक्यं जलदस्वनोपमं  
प्रहर्षयन्नबुज संभवन्तदा॥२५॥**

**तुष्टोस्म्यहं प्रसन्नोस्मिस्तोत्रेण तवसुव्रत।  
दृष्टवानस्मि ते भक्ति मनन्यां सुदृढ़ामपि॥२६॥**

**मामुद्दिश्यचिरं कालं त्वयातप्तम्महत्तपः।  
भक्त्याचैवाश्वमेधोपि कृतोह्यत्रमदाज्ञया॥२७॥**

**क्षेत्रेस्मिन्पावने पुण्ये ममप्रीतिविवर्धने।  
द्रष्टुकामेन भवता यद्यज्ञेनास्मितोषितः॥२८॥**

**तस्माददर्शय महरूपंदिव्यमिदंतव।  
भक्त्यात्वनन्यया ब्रह्मन्हयमेधस्त्वयाकृतः॥२९॥**

**अतः प्रसन्नेन मया दर्शितं रूपमुत्तमम्।  
देवाअपिच गन्धर्वा ऋषयोवाजगत्त्रये॥३०॥**

**सर्वेपि नविजानन्ति ममैत्तद्रूपमद्भुतम्।  
पश्यन्तिकेवलं भक्त्या मद्रूपसनकादयः॥३१॥**

**भक्त्या मम प्रियतमो भवानपि चतुर्मुख।  
ततस्त्वद्दत्तमश्नामि हविरेतत्सुपावनम्॥३२॥**

**अत्राहं चाप्यभिव्यक्त स्तवप्रियचिकीर्षया।  
विमानेनसहानेन प्रादुरासम्मखानलात्॥३३॥**

**एतद्विमानमतुलं दर्शनात्पुण्यवर्धनम्।  
पुण्यकोटीतिविख्यातं स्मरणान्मुक्तिदंनृणाम्॥३४॥**

**हिताय सर्वजन्तूनां वैकुण्ठाद्भुवमागतम्।  
अस्मिन्विमातिष्ठन्तं येमांपश्यन्ति मानवाः॥३५॥**

**विमुक्तास्सर्वपापेभ्य स्सद्यःपूताभवन्तिते।  
त्वमत्र हयमेधेन यस्माद्यष्टासि भक्तितः॥३६॥**

**तस्मादहंप्रयच्छामि वृणीष्ववरमुत्तमम्।  
तस्यतद्वचनंश्रुत्वा वरदस्याब्जसंभवः॥३७॥**

**प्रणिपत्यांजलिंकृत्वा प्रोवाचमधुसूदनम्।  
त्वत्प्रसादान्मयालब्धं ब्राह्मंपदमनुत्तमम्॥३८॥**

**नैवान्यत्प्रार्थनीयं मे तवसंदर्शनाद्विना।  
इदंहि परमंरूपं तवदिव्यंसुरेश्वर॥३९॥**

**चिरात्संप्रार्थितं द्रष्टुं लब्धमेतन्मयाधुना।  
तवदिव्यमिदंरूपं दुर्लभंभुविदेहिनाम्॥४०॥**

**इदंतुप्रार्थनीयं मे तत्कुरुष्व जगत्पते।  
सर्वलोकहितार्थाय यदिमय्यस्त्यनुग्रहः॥४१॥**

**रूपंते यन्मयादृष्टं मुक्तिदंपरमद्भुतम्।  
श्रीवत्सकौस्तुभधरं शङ्खचक्रगदान्वितम्॥४२॥**

**पीतांबरधरंदिव्यं सर्वभूताभयप्रदम्।  
अनेनैवहिरूपेण सहितस्सर्वदेहिनाम्॥४३॥**

**द्रष्टृणां वरदोभूत्वा वसमत्प्रीतिकारणात्।  
अत्रैवपुण्यकोट्याख्ये विमानेपुण्यवर्धने॥४४॥**

**हस्तिशैलस्यशिखरे वसत्वं शाश्वतीस्समाः।  
देवासुरमनुष्याणां सदाप्रत्यक्षतांगतः॥४५॥**

**अत्रतिष्ठतुदेवेशः क्षेत्रेसत्यव्रतनिशम्।  
यथावैकुण्ठभुवने यथावा क्षीरसागर॥४६॥**

**तथैवात्रापि वासस्तेभवत्वितिमनोमम।  
एषमेपरमःकाम स्तदनुज्ञातुमर्हसि॥४७॥**

**इति संप्रार्थितोधात्रा भगवान्भूतभावनः।  
ब्रह्माणंकृपपोद्वीक्ष्य स्मयमानोव्रवीदिदम्॥४८॥**

**प्रादुरासमहंव्रह्मं स्वद्यज्ञेनात्रतोषितः।  
केवलंतेहितार्थाय किंनकुर्या प्रियंतव॥४९॥**

**अहमत्रैव वत्स्यामि प्रीत्यथतेपितामह।  
वांछितंसर्वभूतानां प्रयच्छन्शाश्वतीस्समाः॥५०॥**

**भक्तानां वरदोभूत्वा वसाम्यत्रैवपद्मज।  
अत्रमां संप्रपश्यन्ति यजन्ति प्रणमन्तिये॥५१॥**

**तेषामहंप्रदास्यामि पुरुषार्थचतुष्टयम्।  
योमन्तसरसिस्नात्वा मामर्चयतिमानवः॥ ५२॥**

**मुच्यतेब्रह्महत्याया नात्रकार्याविचारणा।  
तुष्टास्मितेप्रसन्नास्मि हयमेधनसुव्रत॥५३॥**

**यदायदामां स्मरसि पद्मयोनेतदातदा।  
स्मृतमात्रस्तवपुरो भविष्याम्यक्षिगोचरः॥५४॥**

**ममरूपमिददिव्यं चिदानंदमयंपरम्।  
त्वयैकेनैव संद्रष्टुं शक्यं नान्येन केनचित्॥५५॥**

**नशक्यं मनुजै र्द्रष्टुं मम रूप मिदं भुवि।  
तस्मा दन्तर्हितोभूत्वा प्रतिमायां वसाम्यहं॥५६॥**

**अत्रैव सर्वभूतानां भुक्तिमुक्ति प्रदायकः।  
स्वेनैवैत त्स्वरूपेण दिव्येनचतुरानन॥५७॥**

**मम सन्दर्शनं भूया त्तवैकस्यैव केवलं।  
नान्येषा मपि यत्तस्मा त्प्रतिमायां वसाम्यहम्॥५८॥**

**तस्मा द्यज्ञं समाप्य त्वं कृत्वा बभृथमज्जनं।  
कृत्वा सल्लक्षणैर्युक्ताः प्रतिमाः पद्मसम्भव॥५९॥**

**तत्र मां पूजस्व त्वं प्रतिमायां समास्थितं।  
देवाश्व ऋषयश्चैव गन्धर्वा मनुजा अपि॥६०॥**

**सर्वे पूजितमिच्छन्ति मा मत्र त्व स्मखोद्भवम्।  
ते वै द्रष्टु मशक्तादि ममैत द्रूपमद्भुतम्॥६१॥**

**तस्मा ददं प्रतिकृतौ पूजांगृह्णामि तैरह।  
त्रेतायुगेतु सम्णप्ते गजन्द्रो नाम नामतः॥६२॥**

**मद्भक्त स्समहाभागो मामिहार्चितु मेष्यति।  
द्वापरे वाक्पतिर्वितो मामिहै त्यार्चयिष्यति॥६३॥**

**कलौ युगेत्र मांशेषः पूजयिष्यति नागराट्।  
एत न्ममाद्भुतं रूपं यथा त्वं दृष्टवानषि॥६४॥**

**तथा त्व मिव ते सर्वे द्रष्टुं नार्हति कर्हिचित्।  
तस्मा दद्येव धात स्त्वं कृत्या मां विवरूपिणम्॥६५॥**

**यावत् त्रेतायुगप्राप्ति स्तावदर्चय मामिह।  
त्रेतायुगेतु संप्राप्ते श्रेष्ठं स्वायंभुवं पदम्॥६६॥**

**महत्त मनुभाक्तुं त्व मितोगच्छ पुनर्दिवम्।  
सत्याख्य मुक्तो लोक मिति मच्छासनं कुरु॥६७॥**

**सम्य क्सम्पूजयित्वा मां प्रत्यहं तु कृते युगे।  
तत स्त्रिष्वपि भूयस्त्वं त्रेतादिषु युगेष्विह॥६८॥**

**अभ्येत्य चैत्रपूर्णाया मनुवत्सर मर्चय।  
इत्युक्तो देवदेवेन धाता संहृष्टमानसः॥६९॥**

**प्रणम्य वरदं भक्त्या कृत्वा चापि प्रदक्षिणम्।  
तदाज्ञां शिरसा धृत्वा यज्ञशेषं चकारह॥७०॥**

**ऋत्विग्भि स्सहितस्सर्वै र्हृष्टै र्देवगणै स्सह।  
समाप्य विधिवद्यज्ञ मृत्विग्भ्यो दत्तदक्षिणः॥७१॥**

**ब्राह्मणेभ्यश्च सर्वेभ्यो दत्वा दानान्यनेकशः।  
कृत्वा चावभृथं स्नान मनन्त सरसीजले।**

**विसर्जयित्वा तान्सर्वा नृत्विजो ब्रह्मवादिनः।  
देवायात्मकृतं यज्ञं वरदाय समार्पयत्॥७३॥**

**ततो देवर्षिगन्धर्वा स्सिद्धाश्च पतगैस्सह।  
तत्र सर्वे हरिं दृष्ट्वा प्रणम्य प्रीतमानसाः॥७४॥**

**ब्रह्मणासमनुज्ञाताः पुनर्जग्मुर्यथागतम्। .  
चतुर्मुखोषि राजेंद्र हरेराज्ञा मनुस्मरन्॥७५॥**

**कारयित्वा विधानेन प्रतिमा विश्वकर्मणा।  
श्रीवत्सकौस्तुभधरा स्सर्वलक्षण संयुताः॥७६॥**

**तास्वाबाह्य रमानायं संकल्प्यविधिवद्विधिः।  
पूजयामास वरदं सरस्वत्या समन्वितः॥७७॥**

**कुर्वं स्त्रिषवणं नित्यं भक्त्या परमया युतः।  
\[हंसो\] पद्मोक्त तन्त्रविधिना विष्णुप्रीतिकरेणच॥७८॥**

**अर्घ्यैः पाद्यै राखनैश्च तथैवाचमनीयकैः।  
कामधेनूद्भवैः क्षीरै र्दिव्यैः पञ्चामृतै रपि॥७९॥**

**शुद्धोदै र्गंधतोयैश्च देवं समभिषेचयन्।  
वस्त्रैर्दीपेश्च धूपैश्च नैवेद्यै र्विविधैरपि॥८०॥**

**विविधै र्भक्ष्यभोज्यैश्च मृष्टै रन्नैश्च पायसैः।  
पुष्पचन्दनताम्बूलै र्वरदं प्रीणयन् हरिम्॥८१॥**

**किरीटकेयूरमुखै र्दिव्याभरण संचयेः।  
अलङ्कुर्वन् रमानाथं देवीभ्यां सहितं हरिम्॥८२॥**

**नृत्यैर्गीतैश्च वाद्यैश्च छत्रव्यजनचामरैः।**

**विविधै रुत्सवैश्चापि प्रीणय न्पुरुषोत्तमम्॥८३॥**

**भूत्वा तदर्चनानन्द मग्नेन्द्रियगणो विधिः।  
तत्रोवास चिरङ्कालं हरे राज्ञानुशासनात्॥८४॥**

**देवोपि हस्तिशैलाग्रे ब्रह्मणा पूजितोनिशम्।  
तत्रैवोवास वरदो लोकानुग्रह काम्यया॥८५॥**

**एवंपुरी तत्रनृपेन्द्रकाञ्ची  
विनिर्मिता भूत्किल विश्वकर्मणा।  
विधातृयज्ञोत्तर वैदिमध्या  
हेवोपि तत्राविभूत्किलैवम्॥८६॥**

**इति श्रीब्रह्माण्डपुराणे काञ्चीमाहात्म्ये सप्तदशोध्यायः॥**

————

**अथ अष्टादशोध्यायः।  
————**

**नारदः**

**अम्बरीष महाप्राज्ञ शृणु वक्ष्याम्यहं तव।  
पुण्यानि काञ्व्यां स्थानानि पुनरन्यानि चक्रिणः॥१॥**

**यानिश्रुत्वा नरःपापा न्मुक्तोमोक्षमवाप्नुयात्।  
तानिते कीर्तयिष्यामि विष्णोरायतनान्यहम्॥२॥**

**पुराकृतयुगेराज न्भृगुर्ब्रह्मर्षिसत्तमः।  
विज्ञातुमिच्छन् लाकेषु देवान्सत्वगुणाधिकान्॥३॥**

**योवैसत्वगुणश्रेष्ठ स्तमोराजसवर्जितः।  
तस्मा न्मया परं तत्वं विज्ञेयं वीतकल्मषात्॥४॥**

**इविनिश्चित्य मनसा तत्वविज्ञानकारणात्।  
परिभ्रमं स्त्रिलोकेषु सेन्द्रान्सर्वान्दिवौकसः॥५॥**

**रजस्तमोगुणाक्रांता न्मन्यप्रानश्चसर्वतः।  
सतुमत्वात्रिलोकेशं रुद्रंसत्त्वगुणाधिकम्॥६॥**

**तस्माद्वेत्तुञ्च विज्ञान माययौ शङ्करालयम्।  
तत्ररम्येवनोद्देशे क्रीडंतमुमयासह॥७॥**

**शकरम्मदरक्ताक्षं शुष्मिणंचदिगम्बरम्।  
ददर्श मैथुनेसक्तं भृगुर्ब्रह्मर्षिसत्तमः॥८॥**

**तदा क्रीडान्वितादेवी तं वीक्ष्य द्विजमंजसा।  
लज्जया हरमुत्सृज्य क्षणा दन्तर्हिता भवत्॥९॥**

**त मागत मभिप्रेक्ष्य नौरुर्या दसमये भृगुम्।  
क्रुद्धस्तु भगवान्रुद्र स्तम्प्रहर्बु मुपाययौ॥१०॥**

**वेगा द्दिगंबर स्तस्मै दर्शयं ल्लिंगमात्मनः।**

**तं दृष्ट्वा कुहुमायान्तं शङ्करं च दिगम्बरम्॥११॥**

**तामसो य मितिज्ञात्वा शशापै नं द्विजोत्तमः।  
यस्मा द्वृषाकपे मह्यं भवां ल्लिङ्ग मदर्शयत्॥१२॥**

**तस्मा त्तवैदृशं रूपं भवे ल्लिंगात्मक म्भुवि।  
स्वलिंगं परलिंगंवा श्रेयोर्थी नावलोकयेत॥१३॥**

**ब्राह्मणेभ्योपि देवेभ्यः स्त्रीभ्यो वा न प्रदर्शषेत्।  
ननग्नां स्त्रिय मीक्षेत बिना जायांतु सङ्गमे॥१४॥**

**पश्ये त्प्रदर्शये ल्लिङ्गं यदि मोहान्नराधमः।  
सतु स्नायुरुज स्भुक्त्वा पैशाचीं योनि माप्नुयात्॥१५॥**

**तस्मा त्स्वं रूपमुत्सृज्य भत्र लिंगाकृतिर्भव।  
पाषण्डा स्संवहन्तु त्वां तामसा ब्राह्मणद्विषः॥१६॥**

**इति शप्त्वा भवं विप्रो निर्जगाम तदा नृप।  
लब्ध्वा शापन्तु विप्रेंद्रो विधिं सत्वगुणान्वितम्॥१८॥**

**तेनैव तत्वं परमं वेत्तव्य मखिलं त्विति।  
निश्चित्य मेरुशिखरे सभायां पद्मसंभवम्॥१९॥**

**आसीन मृषिभिस्सार्धं सृजन्तं भुवनत्रयम्।  
जीवां श्चतुर्विधा नुद्भि दण्डस्वेद जरायुजान्॥२०॥**

**तत्र गत्वा विधिं दृष्ट्वा प्रणिपत्य कृतांजलिः।  
तुष्टाव तिष्ठ न्पुरत स्संवत्सरशतं नृप॥२१॥**

**नैवासी द्ब्रह्मणस्सृष्टे र्विरामो ब्धे स्तरंगवत्।  
प्राञ्जलिं तत्र तिष्ठन्तं भृगुं ब्रह्मर्षिसत्तमम्॥२२॥**

**नैवा बालोकय त्स्रष्टा नचैनं वाक्य मब्रवीत्।  
ततः प्रकुपितो विप्र स्तिष्ठ न्सोथ सभातले॥२३॥**

**तथा ब्जसम्भवं मत्वा त्वं राजसगुणान्वितम्।  
शशापरोषा त्तमपि बतेस्त्वायतनं भुवि॥२४॥**

**यस्मा दुपस्थितं विप्रं भवा न्नैवावलोकयत्।  
कुशलं च न पृष्टोस्मि त्वया स्वागत मित्यपि॥२५॥**

**अतस्त्वां नैवमनुजाः पूजयन्तु धरातले।  
इत्युक्त्वा प्रययौ विप्र स्त मतिक्रम्य वेधसम्॥२६॥**

**भृगु र्योगबला द्राजन् श्वेतद्वीपं हरेःपदम्।  
विज्ञातुं परमं सत्वं तत्र विष्णोर्मुखाम्बुजात्॥२७॥**

**त मायान्तं भृगुं ज्ञात्वा शिश्ये सुप्तव दच्युतः।  
तत्रगत्वा भृगुर्देवं शयानंयोगमायया॥२८॥**

**दृष्ट्वा तस्यान्तिके तिष्ठ न्कांक्ष न्निद्राप्रबोधनम्।  
तिष्ठत स्तत्र तस्यैव मभू दब्दशतं नृप॥१९॥**

**तत स्संकुपितो विप्र स्वन्माया मोहिताशयः।  
श्रीवत्सलांछनेदेवं पादे नोरस्यताडयत्॥३०॥**

**तस्मा त्समुत्थिता लक्ष्मी स्स्वाश्रया द्वक्षसो हरेः।  
ताडिता भृगुणा सभ्य कपादेनैनं शशापच॥३१॥**

**मूढ मा मत्र पादेन यद्भवा नभ्यताडयत्।  
तस्मा त्वं तपसा भ्रष्टो भव दारिद्र्यपीडितः॥३२॥**

**देव्या मेवं शपन्त्यांतु सं प्रबुद्ध स्तदाहरिः।  
दृष्ट्वा पार्श्वगतं विप्रं देवीं चोवाचविस्मितः॥३३॥**

**किमर्थ मागतो विप्र स्त्वया शप्तः कुतोह्ययम्।  
देवै रपि सगन्धर्वै र्मनुष्यै र्वा जगत्त्रये॥३४॥**

**ब्राह्मणो नासमन्तव्य इति मच्छासनं किल।  
तद्विस्मृत्य त्वया विप्रः किमर्थ मवमानितः॥३५॥**

**तस्य तद्वचनं श्रुत्वा देवी वचन मब्रवीत्।  
देवायं स्वेनपादेन तवोरसि मदाश्रये॥३६॥**

**अताडय द्रुपाभ्येत्य तस्मा दशपमंजसा।  
इत्युक्त स्तत्क्षणा देव स्समुत्थाय ससंभ्रमम्॥३७॥**

**प्रार्थयामास विप्रेंद्रं दृष्ट्वा तिष्ठंतमन्तिके।  
ब्रह्म न्वज्रसमेव्यूढ़े किणबद्धे ममोरसि॥३८॥**

**संलग्न स्यांवुजाभस्य मृदुपल्लव रोचिषः।  
बभूव तवपादस्य काीदृशी हन्त वेदना॥३९॥**

**इत्युक्त्वा विप्रवर्यस्य सङ्गृह्यांव्रिद्वयंहरिः।  
समालभ्य स्वपाणिभ्यां ममर्दा म्बुजलोचनः॥४०॥**

**ततः प्रक्षाल्य पादौद्वौ श्रियासह जगत्पतिः।  
पृष्ट्वा तं कुशलं विप्रं पप्रच्छा गमकारणम्॥४१॥**

**ततः खिन्नमनाविप्रः पश्चात्तापेन यन्त्रितः।  
लज्जया बनतो भूत्वा प्रणिपत्येदमब्रवीत्॥४२॥**

**पाहिमां देवदेवेश पाहिमां पंकजेक्षण।  
कृतापराधं विश्वेश पाहिमां करुणानिधे॥४३॥**

**विशुद्धसत्वं त्रिगुणातिगन्तं  
त्रयीमयं विश्वनिधानमाद्यम्।  
विश्वोदरं कारणकारणं विभुम्  
परात्परं त्वां शरणं प्रपद्ये॥४४॥**

**त्वत्तः परंतत्व मिह प्रवेत्तु  
मभ्येत्य मोहा दह मद्रुहं त्वाम् \।  
अतः प्रपन्नोस्मि तवांघ्रियुग्मे  
कृतागसम्मा म्परिपाहि विष्णो॥४५॥**

**इतिप्रपन्नं शरणैषिणं भृगुं  
पश्चा त्तपन्तं स्वकृतापराधात्।  
भक्तानुकम्पी भगवान् मुकुन्दः  
प्रोवाच विप्रं परिसान्त्वयन्गिरा॥४६॥**

**माभैषी र्मुनिशार्दूल मातेस्तु मनसोव्यधा।  
मद्भक्तेन त्वयाविद्वन् रोषा दागत्य वक्षसि॥४७॥**

**पदाहतोपि तुष्येहं पुष्पै स्संपूजितो यथा।  
इयं प्रकुपिता लक्ष्मी र्भवन्त मशपद्यतः॥४८॥**

**तस्मा त्त्व मभवो विप्र तपः पुण्यविवर्जितः।  
ज्ञेयं किल परं तत्त्वं तपसा सुकृतेन च॥४९॥**

**ममरूपाणि वाद्रष्टु मशक्यं तपसा विना।**

**तद्गच्छ त्व मितो विप्र मरो र्दक्षिणतोभुवि॥५०॥**

**पावने भारते खंडे तपश्चर समाहितः।  
द्रक्ष्यसि त्वं यदा तन्न मांच वामनरूपिणं॥५१॥**

**तदा परमतत्त्वज्ञो भविता नात्र संशयः।  
तदा ते दर्शयिष्यामि रूपा ण्यत्यद्भुतानि च॥५२॥**

**दृष्ट्वा त्वं मम रूपाणि तत्वं श्रुत्वा च वामनात्।  
लब्धकामः प्रहृष्टात्मा तदा त्वं भविता ध्रुवं॥५३॥**

**मदाज्ञया विना चेयं लक्ष्मी स्त्वा मशपद्यतः।  
तस्मा त्तव सुता भूत्वा तत्र त्वां नंदयिष्यति॥५४॥**

**इत्युक्त्वा भगवान्देव स्तत्रैवावर्हितो भवत्।  
अन्तर्हिते भगवति भृगुः परम दुर्मनाः॥५५॥**

**देव्या श्शापाभिभूतस्तु नष्टज्ञानां ल्पसत्त्ववान्।  
भ्रष्टयोगगतिर्भूढ़ स्तपोबलविवर्जितः॥५६॥**

**पद्भ्यामेवा जगामाथ मंदं मदं सुदुःखितः।  
यदात्मना कृतं पापं चिन्तयं स्तदनुक्षणम्॥५७॥**

**कथमिंदीवरश्यामं योगिध्येयं रमापतिम्।  
अताडयमहं मूढः पादेना म्बुजलोचनम्॥५८॥**

**इति संस्मृत्य मनसा निश्वसंश्च मुहुर्मुहुः।  
क्षुत्तृङ्भ्यां पीडितो नित्यं तथैवाध्वश्रमेणच॥५९॥**

**कालेन महता राज न्भारतंखण्ड माययौ।  
तत्र पश्य न्वनोद्देशा न्सरितश्च गिरीनपि॥६०॥**

**क्रममाणः क्रमेणैव पुष्करंक्षेत्र माययौ।  
तत्र दिव्ये वनाद्देशे मन्दाकिन्या स्तटे शुभे॥६१॥**

**तिष्ठ न्स्थाणुव दव्यग्र श्चचार तपसत्तमम्।  
तस्य सन्तप्यमानस्य द्रष्टुकामस्य वामनम्॥६१॥**

**अतीतं तत्र राजेंद्र वर्षाणा मयुतं तदा।  
ततो यदृच्छया भ्येत्य तत्रा पश्यं मदं भृगुम्॥६३॥**

**पुष्करेपावनेक्षेत्रे तप्यन्तं परमंतपः।  
यां दृष्ट्वा सोपि विप्रेंद्रो शृगुः परमहृष्ट धीः॥६४॥**

**पूजयामास विधिव त्पाद्यार्व्या सनभोजनैः।  
संपूजितश्व तेनाहं तं चापृच्छममामयम्॥६५॥**

**तपश्चरति विप्रेंद्र किमर्थं त्व मिहाश्रमे।  
कोवा प्यर्थश्च तेभाव्यः सिद्धसा ब्रह्मवादिनः॥६६॥**

**इति पृष्टो मयाविप्रो दुःखितः खिन्नमानसः।  
पापं शशंसमेसर्व मात्मनैव कृतं हरौ॥६७॥**

**शापं चैवात्मने दत्तं तपः क्षयकरं श्रिया।  
कथयित्वा सुदुःखार्तः पुनर्मां भृगुरब्रवीत्॥६८॥**

**शृणु नारद वक्ष्यामि यत स्तप्वाम्यहं तपः।  
वामनं द्रष्टुकामेन मयेदंतप्यते तपः॥६९॥**

**पश्येयं वामनं देवं कदा वा कवच वा मुने।  
वक्तुमर्हसि सर्वज्ञ कृपया मम नारद॥७०॥**

**इति ब्रुवंतं विप्रेंद्रं दृष्ट्वा तमह मव्रुवम्।  
हंत ते कथयिष्यामि यथा द्रक्ष्यसि वामनम्॥७१॥**

**बलिर्वैरोचनिर्ब्रह्म न्नयज द्यज्ञमुत्तमम्।  
क्षेत्रे सत्यव्रते पुण्ये द्रष्टुकाम स्त्रिविक्रमम्॥७२॥**

**कांच्यां ब्रह्मर्षिभि स्सार्धं वापन स्त मयाजयत्।  
असुरेंद्रोपि कृपया वामनस्य महात्मनः॥७३॥**

**ददर्श किल देवेशं कांच्यां त्रैविक्रमाकृतिम्।  
शेषाकारं रमानाथं तथा मेघाकृतिं हरिम्॥७४॥**

**एवं दिव्यानि रूपाणि दर्शय न्बलये हरिः।  
सर्वलोकहितार्थाय तत्रैवास्ते किला धुना॥७५॥**

**तस्मा त्त्व मपि विप्रेंद्र गच्छ कांची मितोञ्जसा।  
तत्र सत्यव्रतक्षेत्रे वामनं द्रष्टु मर्हसि॥७६॥**

**पातालस्य बिलद्वारे तिष्ठंतं सर्वकामदमू।**

**यत्र वामनमाराध्य रुद्रशापसमन्विता॥७७॥**

**गिरिजा लब्धकामाभू द्वामनात्तु महात्मनः।  
कामाक्षीति च विख्याता पतिं लेभे स्वकं पुनः॥ ७८॥**

**यत्र हस्तिगिरौ पुण्ये पुण्यकोट्यां हरि स्स्वयम्।  
अध्यास्ते वरदो नृणां ब्रह्मणा पूजितो निशम्॥७९॥**

**तस्मा त्त्वं तत्र गत्वा शु वामनं सर्वकामदम्।  
सम्पूजयस्व विप्रेंद्र सर्वान्कामा नवाप्स्यसि॥८०॥**

**इत्यवोच महं राज न्पृच्छते भृगवे पुरा।  
तस्मै निवेद्य तत्सर्वं निर्गतो हन्तदन्तिकात्॥७१॥**

**निशम्य मद्वाक्य मतिप्रहर्षा  
त्तप त्समुत्सृज्य भृगु स्तदानीम्।  
जगाम काञ्चीं नृपवर्य तत्र  
ददर्श देवं खलु वामनंच॥८२॥**

**इति श्रीब्रह्माण्डपुराणे काञ्चीमाहात्म्ये अष्टादशोध्यायः॥**

————

**अथ एकोनविंशोध्यायः।  
————**

**अम्बरीषः।**

**कथं वैरोचनिर्ब्रह्म न्वालिर्यज्ञ मुपाहरत्।  
याजयामास तं देवो वामनःकथमासुरम्॥१॥**

**कथं संदर्शयामास तस्मै त्रैविक्रमंवपुः।  
किमर्थ शेषरूपोभून्मेधाकारश्च वामनः॥२॥**

**सर्वं तञ्चरितं विष्णो र्विस्तराद्वक्तुमर्हसि।**

**नारदः।**

**शृणुराजन्प्रवक्ष्यामि वामनस्य महात्मनः॥३॥**

**चरितं सर्वपापघ्नं यज्ज्ञात्वा मोक्ष्यसे ऽशुभात्।  
प्रह्लादोनामराजेन्द्र भक्तोभगवतोहरेः॥४॥**

**अस्तिहि श्रुतपूर्वश्च त्वयाचापि महासुरः।  
ब्रह्मण्यो विष्णुभक्ताना मग्रगण्धो हरिप्रियः॥५॥**

**तस्य पुत्रो महा नासी द्विरोचन इतीरितः।  
विरोचनस्य पुत्रोभु द्बलि र्नाम महासुरः॥६॥**

**सशशास बलिर्जित्वा लोका न्सामरदानवान्।  
पूजयन् सततं विष्णुं ध्यायंश्चैवा निशं हरिम्॥७॥**

**सकदाचि द्धरिं यष्टु मारभ त्क्रतुभि श्शतैः।  
गत्वा तु हिमवत्पार्श्वे पुण्ये हैमवतीतटे॥८॥**

**याजयामास तं शुक्रो भार्गवो ब्रह्मवित्तमः।  
तस्मि न्यज्ञे महापुण्ये बह्वत्रे भूरिदक्षिणे॥९॥**

**यं यं कामयते कामं तं तमाप्नोति भूसुरः।**

**एवं शतेषु यज्ञेषु तत्रैकोनेषु भक्तितः॥१०॥**

**कृतेषु दानवेंद्रेण देवानां भय माविशत्।  
ततस्सेंद्रा दिविषदो भयकंपित मानसाः॥११॥**

**क्षीराब्धौ विष्णुमीशानं शयानं शरणंयसुः।  
नत्वा स्तुत्वा च देवेशं विबुधा वाक्यमब्रवन्॥१२॥**

**अयं त्वां यजते देव बलि र्वैरोचनि र्हरे।  
तं जतुं न वयं शक्ता यत स्त्वत्पादसंश्रयः॥१३॥**

**त्वमेव पाहि नस्सर्वा न्नियम्य बलि भोजसा।  
वामनं रूपमासाद्य वंचयित्वा बलिं हरे॥ १४॥**

**तं प्रवेशय पाताल सुपायेनैव चा सुरम्।  
त्वं चापि तद्गृहद्वारे तिष्ठ तद्द्वारपो यथा॥१५॥**

**नयथा पुनरागच्छे दस्मान् हंतु म्महासुरः।  
इति तेषां वचः श्रुत्वा सुराणां विष्णुरात्मवान्॥१६॥**

**वामनोभू त्तदा राजन् देवानां हितकाम्यया।  
अभ्येत्य यज्ञशालाया मयाचत बलिं धरां॥१७॥**

**बले वदान्य सर्वज्ञ विमाणां सर्वकामद।  
दातुमईखि भूमिम्मे पादैः परिमितां त्रिभिः॥१८॥**

**इति विप्रं प्रयाचंतं वामनं वीक्ष्य चासुरः।  
ज्ञात्वा तमागतं देषं यज्ञरूपिण मच्युतम्॥१९॥**

**कृतार्थोस्मीति हृष्टात्मा ददौ तस्मै धरां बलिः।  
धरायां संप्रदत्तायां बलिना वामनो हरिः॥२०॥**

**ववुधे किल तां राज न्परिमातुं त्रिभिः क्रमैः।  
पवैकेनाखिला भूमि राक्रन्ता सवनाचला॥२१॥**

**तौ र्द्वितीयेन वा क्रांता पदा विष्णो महात्मनः।  
तृतीयस्या वकाद्योभू न्नैवक्वापि पदोहरेः॥२२॥**

**समाक्रम्य दिवं गांच पादाभ्यां ददृशे हरिः।  
ग्रसन्निव महाराज ब्रह्माण्ड मसुरैस्सह॥२३॥**

**तद्रूपं दुस्सहं घोरं कालान्नि मिव भीषणम्।  
सर्वेपि नेश्चित्तुं शक्ता मूर्च्छिताः पतिता स्सुराः॥२४॥**

**एकएव तदा ब्रह्मा देष मद्भुतरूपिणम्।  
दृष्ट्या तुष्टाव विविधैः स्तोत्रै रम्यर्चयम् हरिम्॥२५॥**

**तदादेवस्य पादेव सभ्यगाच्छादिताधरा।  
अभूत्स्वगिरिकांतारा सयज्ञायतनानृप॥२६॥**

**भौमाद्य जन्तवस्तत्र गर्तेषु विवरेषु च।  
विष्णुपादतलस्छत्राः सर्वेसम्मुमुहुर्भृशम्॥२७॥**

**यजमानो बलिस्तस्मि न्विष्णोः पादलांतरे।  
संलग्नो मूर्छितो धैर्या त्प्रविवेशरसातलम्॥२८॥**

**प्रविष्टमात्रे पातालं बलौ बलवतांवरे।  
वामनस्तत्क्षणादेव बभूवसपुनर्विराट्॥२९॥**

**तवस्सुराश्च संहृष्टाः प्रापुस्त्वं स्वं पदं पुनः।  
वामनोपि पुनर्गत्वा पातालं दानवालयम्॥३०॥**

**दृष्ट्वा तत्र बलिंराज न्प्रहसन्वाक्यमब्रवीत्।  
दानवेन्द्र महाप्राह बदान्यस्त्वं वसंशयः॥३१॥**

**यन्मेत्व मददाभूमि मतस्तुष्टोस्मि ते भृशम्।  
अश्वमेधैश्च बहुभि र्यतोमामयजद्भवान्॥३२॥**

**अतस्ते संप्रयच्छामि सन्तुष्टः कांक्षितान् बराम्।  
कल्पान्त मायुश्च परां श्रियंचैवा चलामहम्॥३३॥**

**यावदावर्ततेकालो यावत्स्थास्पति मेदिनी।  
तावत्त्वमिपाताले वसन् राज्याधिपोभव॥३४॥**

**त्वां रक्षितु महंचापि सततं तेक्षिगोचरः।  
वत्स्यामि ते गृहद्वारे तवप्रियचिकीर्षया॥३५॥**

**इत्युक्त्वा वामनोदेव स्वस्यदत्वावरान्वहून्।  
तत्रैवोवास राजेन्द्र यदा तद्द्वारपोयथा॥३६॥**

**अथवैरोचनिश्चापि वामनाल्लब्धवैभवः।**

**न्यवस त्तत्र पाताले भक्त्या वामनमर्चयन्॥३७॥**

**स कदाचिद्वलिर्देवं प्रणम्योवाच वामनम्।  
देव देव जगन्नाध जगदाधारवामन॥३८॥**

**त्व त्प्रसादान्मालब्धं राज्यमायुश्चशाश्वतम्।  
त्वथि प्रसन्ने देवेशे संस्थिते संविधेयम्॥३९॥**

**करस्थमेवमन्येहं पुरुषार्थचतुष्टयम्।  
तथापि त्वमिमां वाञ्छां कुरु मे यां ब्रवीम्यहम्॥४०॥**

**पुरात्वां द्रष्टुकामोह मयजंक्रतुभिश्शतैः।  
तत्रत्वं वामनोभ्येत्य सुराणां हितकाम्यया॥४१॥**

**मत्तस्संगृह्यवसुधां ततस्त्रैविक्रमोभवः।  
मातुकामस्स्वपादेन वसुधां सागराम्बराम्॥४२॥**

**भवान्प्राच्छादयत्सर्वां तदापादतलेनगाम्।  
तत्राहं पीडितो भूत्वा लग्नः पादतलांतरे॥४३॥**

**संविग्नहृदयोमूर्छा मगमं व्याकुलेन्द्रियः।  
पातालं वा कथंप्राप्तो नजानेहं विमूर्च्छितः॥४४॥**

**ततस्तवैवकृपया र्सज्ञांप्राप्यसमुत्थितः।  
अचिन्तय महं भूम्याः पातालं कथमागतः॥४५॥**

**त्वन्माययैवेदमिति पुनर्निश्चित्यचेतसा।  
त्वामेव संस्मरन्नास माश्चर्येण च संभृतः॥४६॥**

**जम्बूद्वीपमिदं सर्वं सशैलवनकाननम्।  
मातृ स्तवैकपादस्य नालमासीद्यतोहरे॥४७॥**

**अतस्तादृशपादाढ्यं रूपं ते कीदृशंत्विति।  
सद्रूपं तु तदारभ्य द्रष्टुं वांछति मे मनः॥४८॥**

**तस्मा त्त्व मद्यभूयोपि रूपंत्रैविक्रमंमहत्।  
प्रदर्शय तथादेव यथातुष्ये न्मनोमम॥४९॥**

**दृष्ट्वा ते परमं रूप मद्भुतं रोमहर्षणम्।  
यथाभीति र्न मेभूया त्तथा दर्शय वामन॥५०॥**

**एवमुक्तस्तु बलिना वामनःप्रहसन्निव।  
प्रत्युवाच पुनर्वाक्यं बलिं वैरोचनिंतदा॥५१॥**

**नशक्यं हि त्वया राज न्द्रष्टुं तद्रूपमद्भुतम्।  
ऋषिभिश्चापि गंधर्वै र्देवैरपि सवासवैः॥५२॥**

**अश्वमेधसहस्रेण यदायष्टासिकेशवम्।  
तद्रुपदर्शनेशक्ति स्तवभूयात्तदानृप॥५३॥**

**तथापि कृपयातुभ्यं तत्रोपायं वदाम्यहम्।  
श्रुत्वातु तमुपायं मे कुरुष्वयदिरोचते॥५४॥**

**यदेकेनैव यज्ञेन सुकृतेन विधानतः।  
सहस्रयज्ञफलदं नृणांभवतिभूवले॥५५॥**

**तत्तादृशं क्षेत्रवरं विष्णुप्रीतिकरंशुभम्।  
अस्तिसत्यव्रतंनाम स्मरणान्मुक्तिदं नृणाम्॥५६॥**

**जम्बूद्वीपे महापुण्ये मेरोर्दक्षिणयोगिरेः।  
तत्रास्ते भारते खण्डे कांचीनाम महापुरी॥५७॥**

**तत्र गत्वा श्वमेधेन त्व मेकेन यजाच्युतम्।  
तेन त्रैचिक्रमंरूपं द्रक्ष्यसित्वं नसंशयः॥५८॥**

**इति तस्य वचश्श्रुत्वा बलिः परमहृष्टधीः।  
तमेव प्रार्थयामास तत्रयाजयितुं हरिम्॥५९॥**

**नजाने देव कांचींवा क्षेत्रेवा भुक्तिमुक्तिदम्।  
त्वमेव तत्रनीत्वामां कांचीं दर्शयपुण्यदाम्॥६०॥**

**त्वमेव याजकोभूत्वा मखमुद्धर्तु मर्हसि।  
यथाहं लब्धकामस्स्यां तथा कुरु दयां मयि॥६१॥**

**इवि संप्रार्थितस्तेन बलिनावामनोहरिः।  
तमुवाच पुनर्वाक्य मर्थसिद्धिकरंबलेः॥६२॥**

**कारयिष्यामि ते यज्ञं क्षेत्रे सत्यव्रतेधुना।  
नयामित्वामितो राज न्निमेषेणैव भूतलम्॥६३॥**

**सर्वैर्ऋषिगणै स्सार्ध मृत्विग्भि स्सपुरोहितैः।**

**मां स्पृशत्वं करेणाशु तथामीलितलोचनः॥६४॥**

**प्रापयिष्यामि वः कांचीं तध्यतध्य मतंद्रिताः।  
इति तद्वचनं श्रुत्वा बहिः परमहृष्ट धीः॥६५॥**

**ऋत्विग्भि र्मंत्रिभिस्सर्वे स्सहित स्सपुरोहितैः।  
देवं पस्पर्श हस्तेन वामनं मीलितेक्षणः॥६६॥**

**काव्यः पुराहितस्तेषा माचार्यो ब्रह्मवित्तमः।  
जरत्कारुश्च ब्रह्मर्षि रष्टावक्रश्च भूसुर;॥६७॥**

**शतंचकापिलेखाानां ब्राह्मणाना म्महात्मनाम्।  
एतेचान्येव विप्रेंद्राः पस्पृशु र्वामनंकरैः॥६८॥**

**मीलिताक्षेषु सर्वेषु भगवा न्वामनो हरिः।  
स्वयं शेषाकृतिरभू द्दीर्घपृष्ठो भयंकरः॥६१॥**

**भिन्द न्निश्वासवातेन धरां वेगाद्रसातलात्।  
विलमत्यद्भुतं कृत्वा पृच्छाग्रेणोपगृह्यतान्॥७०॥**

**प्रागाद्विलेनतेनैव क्षणा त्सत्यव्रतंकिल।  
तद्बै शेषबिलं कांच्यां वामनाख्यंच भूतले॥७१॥**

**ततस्सर्वा न्समुत्सृज्य स्वपुच्छाग्रेण वेष्टितान्।  
शेषाकारो हरिस्तत्र वामनश्चाभवत्पुनः॥७२॥**

**उवाचल बलिंवीक्ष्य सर्षिसंघं सऋत्विजम्।  
दानवेंद्र महाभाग पश्योन्मीलय लोखने॥७३॥**

**इयमेवपुरीकांची मुक्तिदा ब्रह्मनिर्मिता।  
इति तस्य वचश्श्रुत्वा वामनस्य महात्मनः॥७४॥**

**नेत्राण्युन्मील्यतेसर्वे कांचीं ददृशु रद्भुताम्।  
वयं क्षणा दिह प्राप्ताः पाताला द्बहुयोजनात्॥७५॥**

**कृपया किल देवस्य वामनस्य महात्मनः।  
इति संहृष्टमनस स्सर्वे पश्यन्ति तां पुरीम्॥७६॥**

**वामनस्तु बिलद्वारे शेषेण सहितो वसत्।  
शेषो विलस्य वायव्ये समीपे भूतले नृप॥७७॥**

**भोगेनकोष्टकीकृत्य न्यवस त्कामदोनृणां।  
सतं समुद्बीक्ष्य बलि र्महांतं सर्पमुत्फणम्॥७८॥**

**कोष्टकीकृत्य वसुधां तिष्ठंतं विलपार्श्वतः।  
विस्मयाविष्टहृदयः परिपप्रच्छ वामनम्॥७९॥**

**कोयं सर्पो महाभाग दृश्यते ऽद्भुतदर्शनः।  
त्वत्समीपगतो ह्येष तं ममाचक्ष्व वामन॥८०॥**

**वामनः।**

**शृणु राजन्प्रवक्ष्यामि योवा सर्पोयमद्भुतः।  
अयं नारायणो देवः परमात्मा सनातनः॥८१॥**

**त्वया सम्पूजितः पूर्वं क्रतुभि र्भूरिदक्षिणैः।  
कृपया त्वयि विश्वेशी रक्षितुं त्वा मुपागतः॥८२॥**

**अनेन किल पाताला त्त्व मिहोर्ध्वमुपागतः।  
अस्माद्बिलान्मया सार्धं सर्वै ऋषिगणै रपि॥८३॥**

**सर्वकामप्रदोनृणा मयमेव सनातनः।  
सर्वा न्मनोगता न्कामां स्तव दातुं हि केवलम्॥८४॥**

**हन्तुं च तव यज्ञघ्ना निन्द्रादी नाततायिनः।  
तस्य प्रियतमे क्षेत्रे त्वा मयं गोप्तुमागतः॥८५॥**

**तस्मात्त्व मश्वमेधस्य दीक्षां कृत्वा विधानतः।  
अद्यैव तुरगं चापि क्षिप्रं मोक्तु मिहार्हसि॥८६॥**

**त्वमनेन सहायेन शेषेणाद्भुततेजसा।  
अश्वानुयात्रां तरसा कर्तुमर्हसिसांप्रतम्॥८७॥**

**अहमत्रैवतिष्ठामि यावदागमनंतव।  
इत्यादिष्टो भगवता वामनेन बलिस्तदा॥८८॥**

**प्रविश्यदीक्षांविधिव त्प्रमुमोचाश्वमंजसा।  
तस्याश्वचर्यामहती बभूवाद्भुतदर्शना॥८९॥**

**शेषोनुयात्रा मश्वस्य चकारबलिनासह।  
ततःप्राचीं दिशंगत्वा क्षेत्रात्सत्यव्रताद्बहिः॥९०॥**

**तत्र तीरे समुद्रस्य वेदिंकृत्वाविधानतः।  
नारायणं समुद्दिश्य महति बलिमाचरत्॥९१॥**

**हुत्वाचैवाज्य होमेन ऋत्विग्भि र्ब्राह्मणैस्सह।  
प्रययौ दक्षिणामाशा मनुसृत्य हयंततः॥९२॥**

**एवं क्रमेण राजेंद्र दिशस्सर्वाः परिभ्रमन्।  
आययै वत्सरस्यांते क्षेत्रं सत्यव्रतं बलिः॥९३॥**

**शेषोपि जित्वा पथि वीर्यदृप्तां  
स्तुरंगमं हंतु मुपागता न्सुरान्।  
विजित्य शक्रं च विदीपयन्जग  
त्फणासहस्रोत्थित रत्नकांतिभिः॥९४॥**

**विधूय विघ्नां स्तुरगानुयाने  
विनिर्मिता न्वज्रधरेण रोषात्।  
पुनश्च सत्यव्रतमेत्य कांचीं  
प्रावेशयद्दैत्यपतिप्रहर्षात्॥९५॥**

**स्वयंच भोगेनबलात्खमन्ता  
दाक्रोश मधिष्ट्य मुरारिरुत्फणः।  
तत्रैव कांच्या मवसत्समीपे  
बिलस्य पार्श्वे किछ पूर्वदक्षिणे॥९६॥**

**एवं हि राजन् कमलापति र्हरि  
श्शेषाकृति स्तत्र बभूष कांच्याम्।  
तद्दर्शनं सर्वसमृद्धिदं नृणां  
पापापह म्पुण्यफलप्रदंच॥९७॥**

**इति श्रीब्रह्माण्डपुराणे काञ्चीमाहात्म्ये एकोनविंशोध्यायः।**

————

**अथ विंशोध्यायः।  
————**

**नारदः।**

**ततोवैरोचनिश्चापि नत्वा शेषाकृतिं हरिम्।  
वामनंच बिलद्वारे नत्वा तिष्ठंतमच्युतम्॥१॥**

**तत स्तदाज्ञया राजा यष्टुं समुपचक्रमे।  
तस्याभूद्यज्ञशालाहि क्रोशमात्रायतानृप॥२॥**

**बिलस्य परितोयाव च्छेषभोगानुवेष्टिता।  
एकविंशतियूपाश्च शालायां स्थापिताः क्रमात्॥३॥**

**शालामध्ये महान्यूपः प्रधानः स्थापितो द्विजैः।  
विलस्य पार्श्चे वायव्ये वेदिकापि विनिर्मिता॥४॥**

**यत्रासी त्कोष्ठकीकृत्य शेषः पूर्वं धरातले।  
तत्रैव रचिता वेदिः कुशलै र्यज्ञकोविदैः॥५॥**

**देशे बिलस्य चाग्नेये निर्माय सरउत्तमम्।  
तोयं सम्पादयामास यज्ञार्थं वामन स्तदा॥६॥**

**आसीत्काव्य स्तदा ध्वर्यु र्ब्रह्मा तत्रकहोलजः।  
आस्ता मुद्गातृहोतारौ चण्डोमत्कश्च ब्राह्मणौ॥७॥**

**आसन् सर्वे कापिलेया ब्राह्मणा हि सभासदः।  
वामनो भू दुपद्रष्टा तत्र यज्ञे महात्मनः॥८॥**

**एवं प्रवर्तिते यज्ञे बले स्तस्य महाद्भुते।  
देवानां वासवादीना मभू त्किल महद्भयम्॥९॥**

**तत स्सर्वा न्सुरान्वीक्ष्य वास्तवो वाक्य मब्रवीत्।  
अयं वैरोचनिर्देवाः क्षेत्रे सत्यव्रते धुना॥१०॥**

**इष्ट्वा देवं हरिं यज्ञै रस्मान् जेतुं किलेच्छति।  
उपेक्षित श्चेदद्याय मस्माभिः पूर्व वत्पुनः॥११॥**

**स्वर्गमाक्रम्य वीर्येण सर्वा ब्रोबाधते ध्रुवम्।  
यथास्य नभवेद्यज्ञ स्तथानीति र्विधीयताम्॥१२॥**

**भृशं तुरगयात्राया मस्माभिः पीडितो प्ययम्।  
विधूय विघ्ना नखिला न्यष्टु मेवा रभत्किल॥१३॥**

**इति तस्य वच श्श्रुत्वा वासवस्य दिवौकसः।  
तथैवेति विनिश्चित्य सर्वे यज्ञजिघांसवः॥१४॥**

**उपेत्य कांची मभितः परिवायार्तरिक्षगाः।  
तोयं संशोषयांचक्रु श्शोषणास्त्रेण सर्वतः॥१५॥**

**तदा निस्तोयमभव त्सर्वं तत्क्षेत्रमण्डलम्।  
वापीकूपतटाकाश्च ह्रदानद्यश्च दीर्घिकाः॥१६॥**

**कुल्यापल्वलकासारा बभूवु र्निर्जला स्तदा।  
मेघा न्विद्रावयामातु रासारो नभवेद्यधा॥१७॥**

**तदा महेन्द्रकोपेन कांच्यासीत्तोयवर्जिता।  
तदाहि जन्तवस्सर्वे सत्यव्रतनिवासिनः॥१८॥**

**भर्जिता इव सन्तप्ता बभूवु स्तोयवर्जिताः।  
यजमानं बलिं दृष्ट्या बदान्य मतुरोत्तमम्॥१९॥**

**तच समेत्य मनुजा स्सत्यव्रतनिवासिनः।  
अभ्ययाचंत तोयानि तृषार्ता स्सलिलैपिणः॥२०॥**

**ततो दृष्ट्वा बलिः कांचीं संशोषितजलाशयाम्।  
किमेत दिति संभ्रांतो वामनं वाक्य मव्रवीत्॥२१॥**

**अभू किमिद माश्चर्य मतोयं क्षेत्रमण्डलम्।  
केनेदं भयमुत्पन्नं मम यज्ञजिघांसुना॥२२॥**

**जीवंति वा कथं देव जंतवो जीवनं विना।  
यज्ञोयं देवदेवेश कथं भूया ज्जलं बिना॥२३॥**

**प्रतिश्रुत्य ददामीति सर्वेषां वांछिता न्यहम्।  
कथ मद्य प्रदास्यामि तोय म्मामभियाचताम्॥२४॥**

**यदि दातुं शक्नोमि त्यक्ष्या म्येवा द्य जीवितम्।  
तस्मा दानय देवेश तोय म्मे दानकारणात्॥२५॥**

**इति संप्रार्थित स्तेन भगवा न्वामनोहरिः।  
इत्युवाच प्रसन्नात्मा पश्य त्वं पुर्वतोवले॥२६॥**

**अयमायाति वै मेघ स्सुनील स्तोय पूरितः।  
तं प्रार्थय महाबाहो सते दद्या ज्जलंबहु॥२७॥**

**इत्युक्त्वा वामनो राजन् बलेः प्रिय चिकीर्षया।  
तदा मेघाकृति र्भूत्वा समुद्रा ज्जल मुद्बहन्॥२८॥**

**सविद्यु द्रूपया लक्ष्म्या सहितो म्बुदरूपभृत्।  
पूर्वा त्समुद्रा त्सहसा गर्जन् घोर मुपाययौ॥२२॥**

**आसारै रम्बुदो त्सृष्टै र्नद्य स्सद्यः प्रपूरिताः।  
जलपूरितकासार वापीकूपशतान्विता॥३०॥**

**बभूव कांची राजेंद्र विष्णुना मेघरूपिणा।  
ततः प्रसुदितास्सर्वे बभूवु र्भुविजन्तवः॥३१॥**

**ब्राह्मणास्तुविशेषेण प्रहृष्टा स्तुष्टुवु र्बलिम्।  
दानवेंद्र महाप्राज्ञ धन्यस्त्वं नात्रसंशयः॥३२॥**

**यदस्मभ्यं तृषार्तेभ्य स्सर्वेभ्य स्तोय मद्भुतम्।  
दत्तं त्वयाद्ययज्ञेन वृष्टिमानयताद्भुतां॥३३॥**

**इति संश्लाघितो विप्रै र्बलि स्संहृष्ट मानसः।  
ददर्श मेघे पुरुषं मेघाभं पीतवाससम्॥३४॥**

**लसत्किरीटकेयूरं शंखचक्रगदाधरम् \।  
दृष्ट्वा संहृष्टसर्वाङ्गः परिपप्रच्छ वामनम्॥३५॥**

**कोह्ययं पुरुषोमेघे दृश्यते द्भुतदर्शनः।  
ह्लादय न्निव मे चेत स्त म्ममाचक्ष्व वामन॥३६॥**

**बलेर्वचनमाकर्ण्य वामनो वाक्य मब्रवीत्।**

**योसो दृष्ट स्त्वया मेघे पुरुषः पुष्करेक्षणः॥३७॥**

**सएव राजन्भगवा न्विश्वात्मा विश्वभावनः।  
विश्वगर्भो विश्वपरो विश्वसृड्विश्वभुग्विभुः॥३८॥**

**सर्वयज्ञभुगव्यक्तो यज्ञांगो यज्ञभावनः।  
यज्ञेन यजमानंत्वा मिह गोप्तु मुपागतः॥३९॥**

**देवा न्मखघ्ना नुद्वीक्ष्य जन्तुं श्चार्तान् जलैषिणः।  
स्वयमेवाम्बुदो भूत्वा प्रववर्ष किलोदकम्॥४०॥**

**केवलं त्वद्धितार्थाय प्रादुरासीदिहाच्युतः।  
तथापि सर्वजन्तूनां सततं सर्वकामदः॥४१॥**

**स्थास्यत्यत्रैव देवेश स्तव प्रियचिकीर्षया।  
तस्मा त्त्वं संप्रणम्यैन स्मख मारब्धु मर्हसि॥४२॥**

**इति तद्वचनं श्रुत्वा बलिः परमहृष्टधीः।  
प्रणम्य पूजयामास मेघरूपिण मच्युतम्॥४३॥**

**मेघरूपो हरिश्चापि दत्वा तोयं बलेर्मखे।  
तत्रैवावसदाग्रेये देशे शेषविलस्यतु॥४४॥**

**ततो बलिः प्रहृष्टात्मा सहसर्वै द्विजोत्तमैः।  
यष्टुमारब्धवान्यज्ञं वामनेन समन्वितः॥४५॥**

**एवं कांच्यामभूद्राज न्मेघाकारोहरिःपुरा।  
तद्दर्शनं भवेन्नृणा म्भुक्ति मुक्तिप्रदायकम्॥४६॥**

**ततः प्रवबृधेषज्ञो बलेस्तस्यमहात्मनः।  
बह्वाश्चर्यकरोलोके बह्वन्नधनधान्यवान्॥४७॥**

**बहुधेनुप्रदानाढ्यो बहुपुण्यमदांनृणाम्।  
भुंजतेरुक्मपात्रेषु ब्राह्मणास्सततंनृप॥४८॥**

**यंयंकामयतेकामं तं तमाप्नोति ब्राह्मणः।  
तत्रयज्ञेमहापुण्ये बह्वन्नेभूरिदक्षिणे॥४९॥**

**सर्वेकर्माणिकुर्वन्ति याजकायज्ञसंसदि।**

**प्रवर्ग्यं शास्त्रतश्चक्रुस्तथैवोपसदंद्विजाः॥५०॥**

**गारुडंचयनंचापि चक्रुस्सर्वेद्विजर्षभाः।  
यूपेषु पशवोबद्धा संस्कृताश्च स्वलंकृताः॥५१॥**

**श्रपयन्तिस्म तान्सर्वा न्प्रजुह्वत्यनलेशुचौ।  
हूयमानेषु पशुषु तत्तदुद्दिश्य दैवतम्॥५२॥**

**यजमान स्समुत्सृज्य सर्वान् देवगणान्मखे।  
न्यवेदयद्धरेरेव सर्वाश्चैवाहुतीर्बलिः॥५३॥**

**तदर्पितं हविस्सर्वं भक्तिपूतन्तुवामनः।  
स्वयमेवाग्निमध्यस्थो जग्राहचतदामुदा॥५४॥**

**शामिवेतु ततस्सर्वे विशस्यतुरगोत्तमम् \।  
वपां संगृह्यविधिवत्सम्यक्संस्कृत्यमन्त्रतः॥५५॥**

**जुहवांचक्रिरे वह्नौ वपां तां परमर्षयः।  
तां वपांं विष्णवइति यजमानोबलिस्तदा॥५६॥**

**तस्मै निवेदयामास देवाय परमात्मने॥५७॥**

**ततोहयस्य चांगानि हुत्वासर्वाणि शास्त्रवत्।  
ऋत्विग्भ्यो दक्षिणां प्रादाद्रत्नानिचवसूनिच।  
ब्राह्मणेभ्यश्च सर्वेभ्यो ददौ बहु धनं नृप॥५८॥**

**ततस्समाप्यतं यज्ञं कृत्वावभृथमज्जनम्।  
समाप्य दीक्षानियमं ववंदेवामनंबलिः॥५९॥**

**तं वन्दमानसुद्बीक्ष्य प्राप्तयज्ञफलंबलिम्।  
वामनः परयाप्रीत्या स्मयमानो ब्रवीदिदम्॥६०॥**

**दानवेंद्रमहाभाग धन्योसित्वं नसंशयः।  
यन्मामिहाश्वमेधेन सम्यगिष्ट्वाभ्यनंदयः॥६१॥**

**तस्मात्तेहंकरिष्यामि सर्वान्कामा न्मनोगतान्।  
मम त्रैविक्रमं रूपं यत्त्वया द्रष्टुमीप्सितम्॥६२॥**

**तत्पश्यतु भवानद्य सम्यक्संहृष्टचेतसा।**

**इत्युक्तवति देवेशे वामने तत्क्षणान्नृप॥६३॥**

**सहस्रादित्यसंकाश ददृशेज्योतिरंबरे।  
तस्मिन्ज्योतिषिराजेंद्र प्रादुरासीन्महोन्नतम्॥६४॥**

**विमानं पुष्पकंनाम दिव्यपुष्पसुगन्धवत्।  
तस्मिन्नाविरभूद्देवो हरिस्त्रैविक्रमाकृतिः॥६५॥**

**तिष्ठन्नेकेनपादेन वसुधामाक्रमन्निव।  
द्वितीयेनोद्धृतेनोर्ध्वं पदाद्यामाक्रमन्निव॥६६॥**

**प्रासार्यबाहूविपुलौ सम्यगुत्तरदक्षिणौ।  
पीतांबरधर स्स्रग्वी वनमालाविभूषितः॥६७॥**

**किरीट केयूरधर स्स्फुरन्मकरकुण्डलः।  
श्रीवासकौस्तुभधरो नीलनीरदसन्निभः॥६८॥**

**विमाने ददृशेतिष्ठ न्द्यांगांचैवाक्रमन्निव।  
तदा देवर्षिगन्धर्वा स्सिद्धविद्याधरोरगाः॥६९॥**

**तदद्भुतं हरेर्दृष्ट्वा रूपं त्रैविक्रमम्प्रहत् \।  
अदृष्टपूर्वमस्माभि रितिसंहृष्टमानसाः॥७०॥**

**सृजन्तः पुष्पवर्षाणि तुष्टुवुर्विविधैस्तवैः।  
वलिर्वैरोचनिश्चापि दृष्ट्वादेवं त्रिविक्रमम्॥७१॥**

**तीरे वामनतीर्थस्य पश्चिमे परमाद्भुते।  
विमाने पुष्पकेदिव्ये तिष्ठंतमचलोपमम्॥७२॥**

**पश्चिमाभिमुखं शांतं प्रणम्यपुरतस्स्थितम्।  
बद्धांजलिपुटोराजा तुष्टावपरयामुदा॥७३॥**

**प्रसीद देवदेवेश प्रसीदपुरुषोत्तम।  
वामनानन्तविश्वेश प्रसीदकरुणाकर॥७४॥**

**त्रिविक्रमत्रिलोकेश त्रिगुणातीत शाश्वत।  
त्वां प्रपन्नो स्म्यहं विष्णो पाहिमां भवसागरात्॥७५॥**

**तवरूपमिदं द्रष्टुं चिरात्स्रं प्रार्थितंमया।**

**अद्यदृष्ट्वाकृतार्थोस्मि रूपंतव महाद्भुतम्॥७६॥**

**इतिस्तुवंत मुद्वीक्ष्य बलिं पार्श्वगतोहरिः।  
वामनःप्रहसन्वाक्य मुवाचासुरपुंगवम्॥७७॥**

**पादत्रयमिताभूमि र्मह्यंदत्तापुरात्वया।  
राजं स्त्रैविक्रमस्यास्य ममरूपस्यपादयोः॥७८॥**

**द्वयोरेवनपर्याप्ते द्यावाभूमीबभूवतुः।  
एकपादमितामह्यं दातव्याकिलभूस्त्वया॥७९॥**

**तामद्यदेदिराजेंद्र पूर्वदत्तांधरांमम।  
एवमुक्तस्तुदेवेन बलिर्वाक्यमुवाचह॥८०॥**

**सर्वंत्वयैवचाक्रांतं जगद्धिसचराचरम्।  
कुत्रापिनावकाशोस्ति दातुंतेमच्छिरोषिता॥८१॥**

**तस्मान्निक्षिपदेवेश त्वत्पादम्मस्तकेमम।  
इत्युक्त्वा तस्यपादाब्जस्पर्शसन्तोषलालसः॥८२॥**

**पादमूले हरस्तस्य बभूवानम्रमस्तकः।  
ततस्त्रिविक्रमोवीक्ष्य स्वपादानतमस्तकम्॥८३॥**

**बलिंसंहर्षयन्राजन्निदमाहवचस्तदा।  
सुप्रसन्नोस्म्यहंराजन्बले त्वद्दानवैभवात्॥८४॥**

**तुष्टश्चानेन यज्ञेन किंते भूयःकरोम्यहम्।  
इति देवस्य तद्वाक्यं श्रुत्वाबलिरुवाचह॥८५॥**

**एतत्त्रैविक्रमंरूपं भवतादर्शितम्मम।  
अनेनैवहिरूपेण कांच्यांयज्ञालयेमम॥८६॥**

**सर्वलोकहितार्थाय ममचप्रियकाम्यया।  
आब्रह्मसंप्लवन्देव भवानत्रैवतिष्ठतु॥८७॥**

**एषमेपरमःकाम स्तदनुज्ञातुमर्हसि।  
मांचप्रेषयपातालं कृत्वात्वत्पादपीडितम्॥८८॥**

**इतितस्य वचश्श्रुत्वा तमुवाच त्रिविक्रमः।  
अहमत्रैव वत्स्यामि बले त्वद्धितकाम्यया॥८९॥**

**तवयज्ञालये कांच्यां सर्वेषामिष्टदोनृणाम्।  
येमां त्रिविक्रमंकांच्यां पश्यन्तिमनुजाभुवि॥९०॥**

**ते लभन्ते परांभूति मायुरारोग्यमेवच।  
इत्युक्त्वा देवदेवेश स्स्वपादं तस्यमूर्धनि॥९१॥**

**निक्षिप्य प्रेषयामास पातालंबलिमंजसा।  
विष्णुपादतलाक्रांतमस्तको सुरपुंगवः॥९१॥**

**क्षणात्प्रविश्य पातालं प्रमुमोदसबांधवः।  
त्रिविक्रमपि राजेंद्र बलेर्यज्ञसभातले॥९३॥**

**सहितश्शेषरूपेण मेधरूपेण विष्णुना।  
तत्रैव कांच्या मवसत्सर्वसिद्धिप्रदोनृणाम्॥९४॥**

**वामनोपि नृणांदातुं सर्वान्कामानभीप्सितान्।  
यज्ञकुंडस्यचाग्नेये विलद्वारस्य दक्षिणे॥९५॥**

**प्राङ्मुखोयज्ञशालायामासीत्सर्वेष्टदोनृणाम्।  
पातालस्य विलद्वारं वामनाधिष्ठितं नृप॥९६॥**

**सर्वकामप्रदंनॄणां स्मरणात्पुण्यदंयतः।  
कामकोष्ठमितिख्यातमतस्तद्वामनप्रियम्॥९७॥**

**सर्वपापहरंस्थानं दर्शनात्सर्वसिद्धिदम्।  
कामकोष्ठे सकृत्कांच्यां यः पश्येद्वामनं नरः॥९८॥**

**सर्वान् सकामान्सम्प्राप्य मोक्षमन्ते व्रजेद्ध्रुवम्।  
कांच्यां शेषाकृतिं विष्णुं तथा मेघाकृतिं हरिम्॥९९॥**

**त्रिविक्रमं च यः पश्ये त्सभूयान्मोक्षभाङ्नरः।**

**एवं स कांच्यां बलिरश्वमेधम्  
चकार भक्त्या नृप वामनाज्ञया।  
त्रैविक्रमञ्चापि ददर्शरूपम्  
मेघाकृतिं शेषतनुंच विष्णुम्॥१००॥**

**इति श्रीब्रह्माण्डपुराणे काञ्चीमाहात्म्ये विंशोध्यायः।**

**————**

**श्रीरस्तु।**

**अथ एकविंशोध्यायः।  
—————**

**अम्बरीषः।**

**वामनान्तिकमासाद्य भृगुर्ब्रह्मर्षिसत्तमः।  
ततः किमकरोत्तत्र तन्ममाचक्ष्वनारद॥१॥**

**अथकांचीमनुप्राप्य भृगुर्ब्रह्मर्षिसत्तमः।  
कामकोष्ठे बिलद्वारे वामनं संददर्शह॥२॥**

**ततःपरमसंहृष्टः परिक्रम्य प्रणम्यतम् \।  
पूजयन्वामनंदेवं तत्र यज्ञालये बलेः॥३॥**

**तिष्ठंस्तदन्तिकेविप्र श्चकार तपउत्तमम्।  
तत स्संवत्सरे पूर्णे तप्यन्तम्परम न्तपः॥४॥**

**आत्मान मनिशं सम्य गर्चयन्तं भृगुं हरिः।  
दृष्ट्वा प्रसन्नो भगवा न्वामनो वाक्य मब्रवीत्॥५॥**

**कमर्थं त्वमिहोद्दिश्य तपसा पूजया च माम्।  
सम्प्रीणयसि विप्रेन्द्र वद किन्ते करोम्यहम्॥६॥**

**इत्युक्तो देवदेवेन प्रसन्नेन भृगु स्तदा।  
प्रोवाच वाक्यं प्रणतः प्रांजलिः परयामुदा॥७॥**

**नमस्ते देवदेवेश नमस्ते वामनाच्युत।  
त्वं प्रपन्नोस्मि कृपया पाहिमां भवसागरात्॥८॥**

**अहं तपोबला त्पूर्वं श्वेतद्वीपं हरेः पदम्।  
गतो विवित्सुः परमं तत्त्वं तत्र हरेर्मुखात्॥९॥**

**तत्र तत्प्रेरितक्रोधकलुषी कृतमानसः।  
तमेवाद्रुहमब्जाक्ष महितल्पेशयं यतः॥१०॥**

**अतोमामशपल्लक्ष्मी र्देवसंकुपिता तदा।**

**अभव्यस्तपसा भ्रष्टो निश्श्रीक स्त्वं भवेतिच॥११॥**

**तस्मात्सुदुःखसंतप्त स्तपोबलविवर्जितः।  
अटमानश्च वसुधां चिरादहमिहागतः॥१२॥**

**त्वामेव शरणं म्प्राप्तो नान्यश्शरणमस्तिमे।  
तस्मान्मा मुद्धरहरे प्रणतं शरणागतम्॥१३॥**

**इति प्रणत मालोक्य वामनः करुणानिधिः।  
भृगुमुद्वीक्ष्य कृपया प्रहृष्टोवाक्यमब्रवीत्॥१४॥**

**माभैषी स्त्वंद्विजश्रेष्ठ शरणंते भवाम्यहम्।  
तत्त्वं ते कथयिष्यामि शापान्मुक्तं करोमिच॥१५॥**

**आगतस्त्व मिदंक्षेत्रं यतोमत्प्रीतिवर्धनम्।  
अतस्तुभ्यं प्रदास्यामि वरान् बहुगुणानहम्॥१६॥**

**इत्युक्त्वा तं समाश्वास्य समीप मुपवेश्यच।  
प्रोवाचचात्मनस्तत्त्वं परमं भृगवेतदा॥१७॥**

**शृणुतत्त्वं द्विजश्रेष्ठ परमं गुह्यमुत्तमम्।  
वत्तेहं सम्प्रवक्ष्यामि यज्ज्ञात्वामोक्ष्यसे ऽशुभात्॥१८॥**

**अहमेव परं तत्त्वं विज्ञानं ज्ञानमेवच।  
सत्यं ज्ञान मनन्ताख्यं निरवद्य मतीन्द्रियम्॥१९॥**

**तत्परं ब्रह्ममामेव प्रवदन्ति मनीषिणः।  
अहं सर्वस्य प्रभवो मत्तस्सर्व मिदं ततम्॥२०॥**

**अहमादिश्च मध्यंच भूतानामन्तएवच।  
अध्वरोहमहं वेदा स्स्वधाहं हविरेवच॥२१॥**

**स्वाहावषट्स्वरोदर्ण श्छन्दांस्यग्नि र्महीचखम् \।  
अहं त्रिमूर्ति स्त्रियुग स्त्रिपात्त्रिगुणकारणम्॥२२॥**

**त्रिधामात्रिगुणातीत स्त्रिवर्ण स्त्रियुगोद्भवः।  
त्रिविक्रम त्रिकालज्ञ त्रिलोकेश स्त्रयीमयः॥२३॥**

**अहमेव जगत्सर्वं व्याप्यविष्णुरितिस्मृतः।  
वासना त्सर्व जीवेषु वासुदेव इतीरितः॥२४॥**

**यतश्चाप्सु शयानोह मतो नारायण स्मृतः।  
अणोरणीया न्सततं जीवेषु करणेष्वपि॥२५॥**

**निधसामियतश्चाहमतोमां वामनं विदुः।  
कृत त्रेता द्वापरेषु युगेषु त्रिषु केवलम्॥२६॥**

**पश्यन्ति सततं सर्वे तस्मान्मान्त्रियुगंविदुः।  
शुक्लरूपं कृतयुगे त्रेतायां रक्तरूपिणम्॥२७॥**

**द्वापरे पीतवर्णंच मां पश्यन्ति हि सूरयः।  
तस्मा त्त्रिवर्ण इतिमा मवेहि द्विजसत्तम॥२८॥**

**पद्मासनेनोपविष्टं श्वेतद्वीपे श्रिया सह।  
क्षीराब्धौ शेषपर्यंके शयानं रमया सह॥२९॥**

**तिष्ठन्तंचैव वैकुण्ठे वासुदेवं रमासखम्।  
पश्यन्ति सततं धीरा स्त्रिषु स्थानेषु केवलम्॥३०॥**

**एतस्मा न्मान्त्रिधामान मवेहि द्विजसत्तम।  
यइदं परमं तत्त्वं ममवेत्ति द्विजोत्तम॥३१॥**

**स एव तत्त्ववित्प्राज्ञो मद्भक्तश्चैव केवलम्।  
तत्वानां परमं तत्वं ममैव ज्ञानमुत्तमम्॥३२॥**

**एतत्तेपरमंतत्वं कथितं द्विजसत्तम।  
तव भक्त्याप्रसन्नेन मयातवहितैषिणा॥३३॥**

**मुक्तशापः प्रशांतात्मा तपोयोगबलान्वितः।  
सर्वज्ञ स्सततं हृष्टो भवमस्पादसंश्रयः॥३४॥**

**इत्युक्त्वा वामनोराज न्भृगुंपुनरुवाचह।  
यतस्त्वामशपल्लक्ष्मीः पुराक्रोधात्कृतागसम्॥३५॥**

**अतस्त्वं कुरु कामेष्टि मत्रलक्ष्मीप्रियांद्विज।  
अस्मिन्नेवाग्निकुण्डेतु बलिनानिर्मितेपुरा॥३६॥**

**परमान्नेन कल्हारैः कमलैः कमलांद्विज।  
संप्रीणयविचेत्तुष्टा त्वपिदेवीभविष्यति॥३७॥**

**प्रसन्नात्वयि संहृष्टा कुण्डादस्माद्विनिर्गता।**

**पुत्रीवतवविप्रेन्द्र वंश्याभूयान्नसंशयः॥३८॥**

**तस्मात्कुरुत्वं कामेष्टिं सर्वासद्धिप्रदांशुभाम्।  
इत्युक्तोदेवदेवेन वामनेनमहात्मना॥३९॥**

**भृगुर्विज्ञाततत्वार्थ स्संप्रहृष्टोब्रवीत्पुनः।  
श्रियासहोपविष्टस्त्वं श्वेतद्वीपेकथंहरिः॥४०॥**

**क्षीराब्धौ शयनं प्राप्तः कथं वात्वंश्रियासह \।  
तिष्ठसित्वं कथं देववैकुण्ठे रमयासह॥४१॥**

**त्रिधाम्न स्तवरूपाणि दिव्यान्यत्यद्भुतान्यहम् \।  
द्रष्टुकामोस्मि देवेश तन्मे दर्शयवामन॥४२॥**

**इति तस्यवचश्श्रुत्वा तस्यैव प्रियकाम्यया।  
वामनो दर्शयामास त्रिधामानिद्बिजातये॥४३॥**

**कामकोष्ठाद्बिलद्वारा न्निर्गतान्यद्भुतानिहि।  
श्वेतद्वीपेनिषण्णंच शयानं क्षीरसागरे॥४४॥**

**तिष्ठन्तंचैव वैकुण्ठे ददर्श द्विजसत्तमः।  
तान्यद्भुतानि रूपाणि दृष्ट्वा भगवतोहरेः॥४५॥**

**निमील्य नयने भीतोभृगुः कंपितविग्रहः।  
प्राक्रोशद्वामनं देवं भीतिगद्गदया गिरा॥४६॥**

**पाहि पाहि जगन्नाथ भीतं मामद्य वामन।  
तवेदृशानिरूपाणि नैव शक्तोदमीक्षितुम्॥४७॥**

**इतिब्रुवंतमुद्वीक्ष्य भीतं द्बिजवरं तदा।  
तत्रैवांतर्हितान्यासं स्त्रिविधानि पुनर्विले॥४८॥**

**अन्तर्हितेषु रूपेषु त्रिधाम्नः कमलापतेः।  
भृगुस्संस्तभ्यचात्मानं वामनं पुनरब्रवीत्॥४९॥**

**अशक्यानि मयैतानि द्रष्टुं रूपाणि यत्तव।  
तस्मात्सौम्यानि रूपाणि मह्यं संदर्शयाधुना॥५०॥**

**तथा दर्शय रूपाणि यथाच न बिभेम्यहम्।  
कृतादिषुच देवेश युगेषु त्रिषु केवलम्॥५१॥**

**शुक्लोरक्तः पतिइति त्रिवर्गः कथितोभवान्।  
तानिदर्शय रूपाणि त्रिवर्णानि जनार्दन॥५२॥**

**इत्युक्तस्तेन राजेंद्र त्रिवर्ण स्त्रियुगोहरिः।  
तस्मै त्रियुगवर्णानि तदा रूपाण्यदर्शयत्॥५३॥**

**शुक्लं रूपं सुधाकारं योगिध्येयं कृते युगे।  
रक्तरूपं प्रवालाभं ध्येयं त्रेतायुगेबुधैः॥५४॥**

**पीतंतु रूपं हेमाभं ध्येयं तद्वापरे सुरैः।  
प्रादुर्बबूवुरेवं ते पीतरक्तसितास्त्रयः॥५५॥**

**तान्ददर्श भृगुर्देवान् शंखचक्रगदाधरान्।  
पीतांबरधरान्दिव्य किरीटकटकोज्वलान्॥५६॥**

**तिष्ठतश्चश्रियासार्धं विमानेषु पृथक् पृथक्।  
स्तूयमानांश्च गन्धर्वैर्देवैश्च परमर्षिभिः॥५७॥**

**दृष्ट्वा भृगुः प्रहृष्टात्मा देवांस्त्रियुगरूपिणः।  
प्रणम्य विविधैः स्तोस्त्रैस्तुत्वा वाक्यमुवाचह॥५८॥**

**भवद्भिस्त्रिभिरत्रैव देवैस्त्रियुगरूपिभिः।  
वस्तव्यमनिशं कांच्यां मम प्रियचिकीर्षया॥५९॥**

**इति संप्रार्थयन्तं तं दामनोवाक्यमब्रवीत्।  
श्वेतप्रवालहेमाभा स्त्रयएते तपोधन॥६०॥**

**सर्वलोकहितार्थाय तवच प्रियकाम्यया।  
निवसंत्विह वै कांच्यां सम्यगाचन्द्रतारकम्॥६१॥**

**यएतान्मनुजः पश्ये त्कांच्यां कमललोचनान्।  
सोनुभूयाखिलान्कामानन्ते सायुज्यमाप्नुयात्॥६२॥**

**इति तस्य वचश्श्रुत्वा वामनस्य भृगुस्तदा।  
संहृष्टमानखेोभूत्वा कामिकामिष्टिमारभत्॥६३॥**

**सुधाप्रवालहेमाभास्त्रयएतेहि विष्णवः।  
तत्रैव कांच्या मवस न्कामकोष्ठे शुभप्रदे॥६४॥**

**बिलस्य कामकोष्ठस्य समीपे दक्षिणे नृप।**

**प्रदेशेन्यवस द्देव स्सुधाकार श्शुभप्रदः॥६५॥**

**बिलस्यपूर्वादिग्भागे प्रवालाभोवसद्धरिः।  
विलस्योत्तरदिग्भागे हेमाभोप्यभवद्धरिः॥६६॥**

**बिलद्वारेवामनोभूत्सर्वकामप्रदोनृणाम्।**

**प्रवालवर्णस्व सुधाकृतेश्च  
तथैव हेमाभतनोर्मुरारेः।  
शृण्वन्ति ये वै चरितान्वजस्रं  
ते यांति मुक्तिं भुवि भुक्तभोगाः॥६७॥**

**इति श्रीब्रह्माण्डपुराणे काञ्चीमाहात्म्ये एकविंशोऽध्यायः।**

**—————**

**श्रीरस्तु।**

**अथ द्वाविंशोध्यायः।  
—————**

**नारदः।**

**वामनानुज्ञया राजन्कामकोष्ठे भृगुस्ततः।  
चकार कामिकामिष्टि मिंदिराप्रीतिकारणात्॥१॥**

**अधर्वशिरसि प्रोक्तैर्मंत्रैस्सद्यःफलप्रदैः।  
दध्यक्षतकुशैर्लाजैः पुष्पहारिद्रचन्दनैः॥२॥**

**सम्यग्वेदिमलंकृत्य तामेव बलिनिर्मिताम्।  
तस्यामग्निं समाधाय संकल्प्य विधिवद्भृगुः॥३॥**

**हविषा परमान्नेन कल्हारैः कमलैरपि।  
जुहाव प्रयतोराजन् सर्पिषाच फलैरपि॥४॥**

**हविर्भिरेतैस्तुप्रीता लक्ष्मीर्भवतु मे सुता।  
इति लक्ष्मीं समुद्दिश्य प्रजुह्वति भृगौ तदा॥५॥**

**संतुष्टा तत्र कुण्डाग्नेर्लक्ष्मीः प्रादुरभूत्किल।  
दिव्यरूपधरा देवी लाकन्येद्याष्टहायनी॥६॥**

**दिव्यरूपधरा दिव्यपुष्पचन्दनमण्डिता।  
तस्यांतु जातमात्राया अग्निकुण्डाद्भृगोर्मखे॥७॥**

**पुष्पवृष्टिर्स्रहत्यासी दन्तरिक्षात्सुभास्वरा।  
ततोदेवर्षिगन्धर्वास्समेत्य भृगुमब्रुवन्॥८॥**

**सुता तवैषा विप्रेंद्र बभूवेयमयोनिजा।  
अनया लोकधात्र्या त्वं सर्वान्कामानवाप्स्यसि॥९॥**

**इत्युक्त्वा संप्रहृष्टास्ते पुनर्जग्मुर्यथागतम्।  
वामनोपि समुद्वीक्ष्य ताङ्कन्यां कमलेक्षणाम्॥१०॥**

**प्रहर्षमतुलं लेभे भृगुंचैवमुवाचह।  
सुता भूत्वा तवोत्पन्ना सैव देवी किलाधुना॥११॥**

**या रोषात्पूर्वमशप द्भवंतं कृतकिल्बिषम्।  
क्षेत्रस्यास्य प्रभावेन भक्त्याच तव सुव्रत॥१२॥**

**बभूव त्वयि संतुष्टा भृशमिष्ट्याचकाम्यया।  
अभूदिवम्महालक्ष्मी र्यतस्तवसुताभृगो॥१३॥**

**अतोनाम्रा भार्गवीति लोकेख्यातिं गमिष्यति।  
दिष्ट्या त्वं कृतकृत्योसि मुक्तशापश्च निर्वृतः॥१४॥**

**न केवलं तर्वाथाय समुत्पन्ना तु भूतले।  
नराणामपि सर्वेषामियं दातुं किलेप्सितम्॥१५॥**

**अस्मादियं यज्ञकुण्डात्प्रादुरासीद्यतोरमा।  
अतः कुण्डंभवत्वेत त्तीर्थंपरमपावनम्॥१६॥**

**लक्ष्मीतीर्थमितिख्यातं सर्वसम्पत्करं नृणाम्।  
इत्युक्त्वावामनोराअं स्तत्कुण्डं तीर्थमुत्तमम्॥१७॥**

**कर्तुकामस्तदातोयं व्यसृजत्स्वकमण्डलोः।  
वामनेनोदकंसृष्टं कुण्डे वैतानिकेयतः॥१८॥**

**अतस्तत्तीर्थमतुलं वभूव भुविपावनम्।  
तीर्थस्य पञ्चनामानि सन्ति तस्य पुनर्नृप॥१९॥**

**शेषतीर्थं बलेस्तीर्थं भार्गवाख्यंच वामनम्।  
श्रीतीर्थमिति यत्तस्मात्पंचतीर्थमुदाहृतम्॥२०॥**

**कामकोष्ठे पंचतीर्थे कांच्यां स्नाति नरोयदि।  
पश्येद्वामनमीशानं सर्वान्कामानवाप्नुयात्॥२१॥**

**ततोभृगुस्सुतां लब्ध्वा तां देवीमनलोद्भवाम्।  
प्रहृष्टस्स्वांकमारोप्य परिष्वज्य मुहुर्मुहुः॥२२॥**

**पुत्रीं शिरस्युपाघ्राय कृतार्थः प्रमुमोदह।  
लब्धज्ञानोलब्धधनोबभूव श्रीकटाक्षतः॥२३॥**

**ततस्समाप्यविधिवदिष्टिं तां कमलाप्रियाम्।**

**लालयन्सततं पुत्रीं तत्रैवासीद्द्विजोत्तमः॥२४॥**

**सापि तं पितरं देवी मन्यमाना भृगुं तदा।  
शुश्रूषन्ती च पितरं फलैर्मूलैर्जलैरपि॥२५॥**

**ब्रुवन्ती ताततातेति नन्दयन्ती भृगुं गुणैः।  
एवं सान्यवसद्राज न्पितृशुश्रूषणैरता॥२६॥**

**कामकोष्ठे बिलद्वारे पश्यन्ती वामनं सदा।  
ततः कदाचित्कालेन सुतां सम्प्राप्तयौवनाम्॥२७॥**

**दृष्ट्वा प्रोवाच तवनं भृगुस्तत्प्रियकाम्यया।  
मद्वाक्यं शृणु वत्से त्वं यद्ब्रवीमि हित तव॥२८॥**

**वसत्यत्र बिलद्वारे वामनः पुरुषोत्तमः।  
तमेव त्वं समाराध्य पतिं वरय सुव्रते॥२९॥**

**धृते तस्मिंस्त्वया देवे सोपि त्वामुद्वहिष्यति।  
वाममेन कृतोद्वाहां दृष्ट्वा त्वां वरवर्णिनीम्॥३०॥**

**कृतार्थोहं प्रहृष्टश्च भवेयं नात्रसंशयः।  
इति व्रुवाणस्य पितु र्वचनं तच्छुभानना॥३१॥**

**श्रुत्वा संहृष्टवदना प्रणम्य पितरम्मुदा।  
सिषेवे वामनं गत्वा परया गुणसंपदा॥३२॥**

**आत्मानमुपसेवंती पतिकामांच भार्गवीम्।  
उद्वीक्ष्य वामनो लक्ष्मी मुवाच वचनंतदा॥३३॥**

**त्वया विचिंतितं काममहं जानामि भार्गवि।  
यमर्थं त्वमिहोद्दिश्य मामर्चयसि सुव्रते॥३४॥**

**तस्यैवार्थस्य लाभाय शृणुवक्ष्यामि ते हितम्।  
श्वेतद्वीपे पुरा विप्रं मद्भक्तं समुपागतम्॥३५॥**

**मदाज्ञया विना रोषा दशपस्त्वं यतोभृगुम्।  
अतोहमेव रोषात्वां तस्यैवाकरवं सुताम्॥३६॥**

**तदद्य हस्तिशैलाग्रे वरदं मामुपस्थितम्।  
सम्पूजयस्वकमलैर्वर्षमेकं निरन्तरम्॥३७॥**

**तेनाहं सुप्रसन्नस्ते पाणिं गृह्णामि शोभने।  
इत्युक्ता सा तदा तेन वामनेन महात्मना॥३८॥**

**प्रणम्य वामनं देवं ययौ हस्तिगिरिं प्रति।  
पुत्र्या सह भृगुश्चापि प्रययौ वामनाज्ञया॥३९॥**

**तत्र निर्माय विपुलं सरः परमभास्वरम्।  
तदुत्थितैश्च हेमाब्जै रर्चयामास केशवम्॥४०॥**

**वरदं हस्तिशैलाग्रे तिष्ठन्तं सर्वकामदम्।  
ततस्संवत्सरस्यान्से वरदो भक्तवत्सलः॥४१॥**

**जग्राह पाणिं भार्गव्याः प्रसन्नेनान्तरात्मना।  
भृगुश्चापि प्रहृष्टात्मा प्रणम्य वरदं हरिम्॥४२॥**

**पुत्रीं दृष्ट्वा कृतोद्वाहां कृतार्थःप्रमुमोदह।  
तद्धि हेमाब्जकं नाम तीर्थं पापप्रणाशनम्॥४३॥**

**यस्स्नाति मनुजस्तस्मिन् सर्वान्कामानवाप्नुयात्।  
भृगुस्स्वपुत्रीं देवाय वरदाय निवेद्य च॥४४॥**

**कृतकृत्यः प्रशान्तात्मा जगाम तपसे वनम्।  
एतत्तेसर्वमाख्यातं हरेश्चरितमद्भुतम्॥४५॥**

**इति श्रीब्रह्माण्डपुराणे काञ्चीमाहात्म्ये द्वाविंशोध्यायः।**

**—————**

**श्रीरस्तु।**

**अथ त्रयोविंशोध्यायः।**  
**—————**

**अम्बरीषः।**

**कथं तत्रागता देवी शप्ता रुद्रेण पार्वती।  
केन तामशपत्क्रोधा त्कारणेन वृषाकपिः॥१॥**

**कथं वामनमाराध्य कामकोष्ठे गीरीन्द्रजा।  
पूताच पूर्णकामाच पतिं लेभे स्वकम्पुनः॥२॥**

**एतन्मे सर्वमाचक्ष्व श्रोतुकामाय नारद।**

**नारदः।**

**पुरा कदाचित्कैलासे नानाधातुविराजिते॥३॥**

**सेव्यमानस्सभामध्ये पार्षतैश्च गणाधिपैः।  
आस्थितोरत्नपर्यङ्क मुमयासह शंकरः॥४॥**

**देवीं विनोदयन् गौरी मक्षैः क्रीडन्नुवासह।  
तदा गौर्या शिवे सार्ध मक्षक्रीडां वितन्वति॥५॥**

**तत्र देवेन गिरिजा निर्जिता भूद्दुरोदरे।  
पुनःपुन स्तथैवाक्षा न्विक्षिप्य प्रहसत्मृडः॥६॥**

**जिगाय देवी मक्षेषु कौशलं स्वं प्रदर्शयन्।  
जित्वा तां प्रजहासोच्चै स्सह सर्वैश्च पार्षदैः॥७॥**

**ततः पराजिता देवी संक्रुद्धा पतिमब्रवीत्।  
बलिं जित्वा त्रिलोकेशं पुरादेववरोहरिः॥८॥**

**सोपिनैवं जहासोच्चै र्यथाहसति माम्भवान्।  
अक्षद्यूते स्त्रियं जित्वा किमाधिक्यं तवाधुना॥९॥**

**न्यूनंवा निर्जिताया मे कस्माद्धससिशंकर।  
पराजितास्मि भवता कुशलेन दुरोदरे॥१०॥**

**अक्षैरेतैश्च विषमै स्तवाक्षैर्विषमैरिव॥११॥**

**इत्युक्तस्सूतया शम्भु स्तामुवाचहसन्निव।  
विषमाणीवदृश्यन्ते किम्ममाक्षाणितेशुभे॥१२॥**

**इत्युक्ता शंकरेणार्या हसन्तीपुनरत्रवीत्।  
न केवलन्तवाक्षाणि विषमाणि त्रिलोचन॥१३॥**

**नामानि तवसर्वाणि रूपाणि चरितानिच।  
उग्रोरुद्रः कपर्दीति कपालीमुसलीतिच॥१४॥**

**व्योमकेशो विरूपाक्षां वामदेव स्त्रियम्बकः।  
एतान्यन्यानि नामानि सुरम्याणि न किन्तव॥१५॥**

**भस्मान्यालिपितान्यङ्गे वासस्ते पितृकानने।  
करे कपालोविधृतः कपर्द स्तव मस्तके॥१६॥**

**अक्षीणिच विरूपाणि वैव्याघ्र चर्मतेम्बरम्।  
किं वर्णयामि ते चित्रं चरित्रं परमाद्भुतम्॥१७॥**

**इत्युक्त्वा सा वरारोहा शर्वाणी सर्वमंगला \।  
जहास दृष्ट्वा देवेशं रुद्रं तत्र स्मयान्विता॥१८॥**

**प्रहसन्तीं तदा दृष्ट्वा स्मयन्तीमतिगर्विताम्।  
शशापगिरिजां देवस्स्वपत्नीं शंकरोरुषा॥१९॥**

**यद्विनिंदसि मां मूढ़ पतिं त्रिभुवनेश्वरम्।  
तस्माद्विरूपनयना भव त्वं घोरदर्शना॥२०॥**

**कालीच विकृताकारा सर्वलोकविनिंदिता।  
इति शप्त्वा हरोगौरी न्तूष्णीमासीतदा नृप॥२१॥**

**ततस्तु गिरिजा देवी भयकम्पितविग्रहा।  
प्रणम्य दण्डवद्भूमौ प्रार्थयामास शङ्करम्॥२२॥**

**देवदेव महादेव करुणाकर शङ्कर।  
प्रपन्नां तव पादाब्जे न मां त्वंशप्तुमर्हसि॥२३॥**

**यन्मूढ़या मयाऽज्ञानादपराधः कृतस्तव।**

**क्षन्तव्यस्सोपराधोमे त्वया कारुण्यवेदिता॥२४॥**

**अभव्याहं त्वया शप्ता काङ्गतिं यामि दुःखिता।  
अतस्त्वमेवमांपाहि त्र्यापादस्माज्जगत्पते॥२५॥**

**इति संप्रार्थितोदेव स्तामुवाच वृषध्वजः।  
शापोयं देविमहत्तोनान्यथाभविताध्रुवम्॥२६॥**

**तथापि कृपया तुभ्यं यत्पवक्ष्यामि तच्छृणु।  
धरायां दक्षिणं भागे खण्डे भारतसंज्ञके॥२७॥**

**अस्ति सत्यव्रतं नाम क्षेत्रं पापप्रणाशनम्।  
तवकांचीति विख्याता पूरी पुण्यविवर्धिनी॥२८॥**

**तन्मध्ये कामकोष्ठाख्यं स्थानमस्तिमहोत्तरम्।  
देवेन निर्मितम्पूर्वं वामनेन महात्मना॥२९॥**

**सर्वलोकहितार्थाय वामनस्तत्र तिष्ठति।  
तत्रैव वामनंदेवं सम्यक्सम्पूज्यभक्तितः॥३०॥**

**प्राप्नुवन्ति हि सर्वेपि सर्वान्कामान्सुरादयः।  
तस्मात्त्वमपि तत्रैव गत्वा कांचीभितश्शुभे॥३१॥**

**कामकोष्ठे बिलद्वारे तिष्ठन्तं दिव्यरूपिणम्।  
यदिपश्यति देवेशं वामनं सर्वकामदम्॥३२॥**

**ततःप्रमुक्तमच्छापा भविष्यसि न संशयः।  
इत्युक्ता शम्भुना गौरी तदा तच्छापदूषिता॥३३॥**

**बभूव विकृताकारा विरूपनयनात्तसा।  
दुःखिताच विवर्णांगी परित्यक्ताच शम्भुना॥३४॥**

**आजगाम ततः कांचीं पत्युराज्ञाय शासनम्।  
चामुण्डा चण्डवालाद्यैस्सहिता मातृकागणैः॥३५॥**

**इत्थंहि राजन्गिरिजा सुताभ्यां  
समन्विता स्कन्दगजाननाभ्याम्।  
काञ्चीं ययौ तत्रच कामकोष्ठे  
समर्चितुंवामनमादिदेवम्॥३६॥**

**इति श्रीब्रह्माण्डपुराणे काञ्चीमाहात्म्ये त्रयोविंशोध्यायः।**

**—————**

**श्रीरस्तु।**

**अथ चतुर्विंशोध्यायः।**  
**—————**

**नारदः।**

**ततःकांची मनुप्राप्य गिरिजा शंकराज्ञया।  
पंचतीर्थजले स्नात्वा ददर्शकिल वामनम्॥१॥**

**कामकोष्ठे बिलद्वारे तिष्ठन्तं सर्वकामदम्।  
दृष्ट्वा सन्तुष्टहृदया परिक्रम्य प्रणम्यच॥२॥**

**पूजयामास विधिवत्सम्यक्संकल्प्य वाग्यता।  
पूजयित्वा ततस्तत्र बिलद्वारे तदन्तिके॥३॥**

**तिष्ठन्त्येकेनपादेन वामनप्रीतिकाम्यया।  
निधाय मस्तकेहस्तं चकार तप उत्तमम्॥४॥**

**तस्यां तपःप्रकुर्वन्त्यां सर्वास्ता अपिमातृकाः।  
ररक्षुः परितोदेवीं परिचर्यांच चक्रिरे॥५॥**

**पुत्रौ च स्कन्द गणपा वुभौ तत्रैव मातरम्।  
पश्यन्तौ वामनं चैव कामकोष्ठे किलोषितुः॥६॥**

**ततस्संवत्सरे पूर्णे वामनः करुणानिधिः।  
प्रसन्नः पार्वतीं दृष्ट्वा तपस्यन्तीमुवाचह॥७॥**

**अल न्ते तपसा वत्से गोरि मा साहसं कृधाः।  
भृशं तुष्टोहमभवं तपसा तव सुव्रते॥८॥**

**ततस्ते सम्प्रयच्छामि सर्वान्कामान्मनोगतान्।  
रुद्रशापादनुप्राप्तं यद्रूपं विकृतं तव॥९॥**

**तद्रूपं विसृजाशु त्वं निर्मोकमिव पन्नगी।  
सुनेत्रा सुभगाचैव भव त्वं दिव्यरूपिणी॥१०॥**

**अत्रैव सर्वजन्तूना मिष्टकाम्यार्थ दायिनी।**

**भूत्वामन्निकटे गौरि वसत्वं शाश्वतीस्समाः॥११॥**

**अत्रैवरुद्रोप्यागत्य त्वामुद्वहतुशंकरः।  
तवनेत्रद्वयं पूर्वं रुद्रशापाद्विरूपितम्॥१२॥**

**यत्तदक्षिद्वयं वत्से सुमनोहरमस्तुते।  
कामाक्षीतिच विख्याता नाम्नां त्वं भव भूतले॥१६॥**

**इति लब्धवरा देवी वामनेन महात्मना।  
बभूव मुदिता गौरी मुक्तशापा सुरूपिणी॥१४॥**

**ततस्तत्रैव सर्वेषां नराणां वामनाज्ञया।  
सर्वकामप्रदा भूत्वा न्यवसद्गिरिजानृप॥१५॥**

**ततः कदाचिद्गिरिजा तिष्ठन्ती वामनान्तिके।  
उवाच वचनं मन्दं लज्जया वनतानना॥१६॥**

**अत्रैव मे पतिश्शम्भुरेष्यतीति त्वयोदितम्।  
पृच्छामि त्वामहं तस्मा त्कदाव्याभ्येति शंकरः॥१७॥**

**कदा द्रक्ष्याम्यहं देव पतिं तद्वद वामन।**

**वामनः।**

**यदा त्वमिह तं शम्भुं भक्त्या सम्पूजयिष्यति॥१८॥**

**तदासमेत्यसन्तुष्ट स्त्वां नन्दयति ते पतिः।  
यदि त्वमद्य गिरिजे पतिसंगमलालसा॥१९॥**

**समर्चय हरं क्षिप्रमद्यैवेह मदन्तिके।  
संस्थाप्य सैकतं लिंग प्रदेशे पश्चिमोत्तरे॥२०॥**

**तस्मिंल्लिंगे हरं ध्यात्वा सम्यगावाह्य ते पतिम्।  
उपचारैश्च सकलै रर्घ्यपाद्यादिभिर्भृशम्॥२१॥**

**पूजयस्व तत स्तुष्ट स्त्वामुपैष्यति शंकरः।**

**नारदः।**

**वामनेन तथोक्ता सा गौरी संहृष्टमानसा॥२२॥**

**प्रणम्य वामनं देवं तदाज्ञां गृह्य सत्वरम्।**

**तस्य वायव्यदिग्भागे प्रदेशे पुण्यवर्धने॥२३॥**

**संस्थाप्य पार्थिव लिंगं पूजयामास पार्वती।  
तस्मिंल्लिंगे समावाह्य ध्यात्वा स्वपतिमंगना॥२४॥**

**अर्घ्यपाद्यादिकं दत्वा स्नाप्य पंचामृतैश्शुभैः।  
वस्त्रचन्दनपुष्पैश्च धूपदीपैस्सुगन्धिभिः॥२५॥**

**नैवैद्यैर्विविधैः स्तोत्रैः परिक्रमणवन्दनैः।  
एवं तत्रानिशं गौरी पूजयामास शंकरम्॥२६॥**

**तस्यामेवं पूजयंत्यां तदा विज्ञाय शंकरः।  
द्रष्टुकामश्च तद्भक्तिमाययौ कालसूर्यवत्॥२७॥**

**अन्तरिक्षे स्थितोरुद्रस्तापयामास पार्वतीम्।  
सन्तप्ता गिरिजा सम्यक्कालसूर्यातपाग्निना॥२८॥**

**इच्छन्ती चातपत्राणं तदा सस्मारवामनम्।  
तस्याविचिंन्तितं ज्ञात्वा वामनोभक्तवत्सलः॥२९॥**

**तत्र तस्यै ददौ छायां सृष्ट्वाचैकाम्रमुत्तमम्।  
दिव्यपुण्यफलैर्युक्तं पत्रसंचयसंकुलम्॥३०॥**

**दृष्ट्वा तत्रोत्थितं चैकमाम्रमद्भुतदर्शनम्।  
तच्छाया माश्रिता देवी ननन्द गिरिजा नृष॥३१॥**

**शंकरोपि समुद्बीक्ष्य तत्राम्रतरुमुत्थितम्।  
तच्छायामाश्रिताङ्गौरीं पुनश्चैवं चकारह॥३२॥**

**स्वनेत्रादनलं सृष्ट्वा ददाह तरुमंजसा।  
तांच सन्तापयामास स्वनेत्राग्निकणैःपुनः॥३३॥**

**परितप्ता पुनर्देवी निर्दग्धे स्वाश्रये तरौ।  
बभूव रौद्राग्निकणैः परिप्लुष्टांगपल्लवा॥३४॥**

**मृणालीवातपक्लांता छिन्ना मृदुलतेवच।  
मूर्च्छिता पतिता भूमौ प्रदध्यौ मनसाहरिम्॥३५॥**

**पाहि मां देवदेवाग्नेरकस्मादुत्थितादिह।  
परितप्तांच भीतांच पाहि मामेत्य वामन॥३६॥**

**इति ब्रुवन्तीं गिरिजां प्रपन्नां शरणैषिणीम्।  
द्रुतमभ्याययौ गोप्तुं वामनः करुणानिधिः॥३७॥**

**सुधां प्रवर्षन्स्वकरैः पूर्णचन्द्राकृतिर्हरिः।  
तापं खण्डयितुं गौर्याः प्रादुरासीत्तदन्तिके॥३८॥**

**शशांकबिंबमध्यस्थश्शंखचक्रगदाधरः।  
सृजन्सुधामयीं वृष्टिं ददृशेद्भुतदर्शनः॥३९॥**

**ततस्तमागतं देवं शंखचक्रगदाधरम्।  
चन्द्रमण्डलमध्यस्थं पीतांबरधरंहरिम्॥४०॥**

**श्रीवत्सकौस्तुभधरं वनमालाविभूषितम्।  
ददर्श वामनं तत्र गौरीसंहृष्टमानसा॥४१॥**

**दृष्ट्वा प्रणम्य देवशमुवाच वचनम्मुदा।  
अत्रैव तिष्ठ देवत्व मिहाद्य निकटे मम॥४२॥**

**न मे भीतिर्भवेत्तस्मा त्त्वयि सन्निहिते स्थिते।  
इति तस्य वचश्श्रुत्वा तदा चन्द्राकृतिर्हरिः॥४३॥**

**सांत्वयन्वचसागौरी माचचक्षे वचश्शुभम्।  
माभैषी र्गौरि वत्से त्वं मातेस्तु मनसोव्यधा॥४४॥**

**अहमत्रैव वत्स्यामि समीपे तव सुव्रते।  
इत्युक्त्वा तत्र देवेशस्सरोनिर्मायचाद्भुतम्॥४५॥**

**तस्मिं त्स्वकिरणैस्सद्यः पूरयामासबै सुधाम्।  
गौरींचोवाच सन्तुष्टः पूर्णचन्द्राकृतिर्हरिः॥४६॥**

**मया त्वत्तापशांत्यथ मत्रेदं निर्मितं सरः।  
स्नात्वात्र गतसन्तापा भवत्वं वरवर्णिनि॥४७॥**

**इत्युक्ता देवदेवेन स्नात्वा तत्र गिरीन्द्रजा।  
भूत्वा विगतसन्तापा तत्रैव पुरतोहरेः॥४८॥**

**तदाज्ञया पुनर्लिंगे शम्भुमर्चितुमारभत्।  
तदा रौद्राग्निसन्दग्धश्चाम्रोप्यमृतवर्षणात्॥४९॥**

**अभूत्पल्लवितस्सद्यः फलैःपुष्पैश्च संभृतः।**

**तन्मूले लिंगमगजा सम्यक्संस्थाप्य सैकतम्॥५०॥**

**तस्मिन्नावाह्य देवेशम्पूजयामास शंकरम्।  
यन्निर्मितं तत्र सरश्चन्द्ररूपेण विष्णुना॥५१॥**

**नाम्ना तच्चन्द्रतीर्थाख्यमभूत्पापापहं नृणाम्।  
चन्द्रतीर्थे सकृत्त्कांच्यां भक्त्या स्नाति नरोयदि॥५२॥**

**तापत्रयाद्विनिर्मुक्त स्सर्वान्कामानवाप्नुयात्।  
तीर्थस्य पश्चिमेतीरे पश्चिमाभिमुखं हरिम्॥५३॥**

**तिष्ठन्तंचन्द्रखण्डाख्य सुमायास्तापनाशनम्।  
तन्दृष्ट्वा मनुजः पापान्मुक्तोमोक्षमवाप्नुयात्॥५४॥**

**यस्मात्सचन्द्ररूपेण गौर्यास्तापमखण्डयत्।  
तस्मात्तंचन्द्रखण्डाख्यं प्रवदन्तिमनीषिणः॥५५॥**

**एवं सत्यव्रते क्षेत्रे चन्द्रखण्डाभिधोहरिः।  
प्रादुर्बभूव राजेंद्र लोकानां हितकाम्यया॥५६॥**

**ततस्तु गौरी मुदिता हरेःपुर  
स्तत्रैव चौकम्रतरोरधस्तात्।  
चकार पूजां विधिवद्वृषाकपे  
स्वदीयसन्दर्शनसौख्यलालसा॥५७॥**

**इति श्रीब्रह्माण्डपुराणे काञ्चीमाहात्म्ये चतुर्विंशोध्यायः।**

**—————**

**श्रीरस्तु।**

**अथ पञ्चविंशोध्यायः।  
—————**

**नारदः।**

**ततश्शम्भुः प्रसन्नात्मा तां परीक्षयितुम्पुनः।  
द्रष्टुंच परमां तस्या भक्तिमात्मनि निश्चलाम्॥१॥**

**सतुगंगाधरोराजन् क्षेत्रे सत्यव्रते तदा।  
गिरिजायाः पूजयन्त्याः पश्चिमे योजनत्रये॥२॥**

**स्थित स्तत्र जटाजूट जान्हवीमुत्ससर्जह।  
उवाच च स्वशिरसो धरायामवतार्यताम्॥३॥**

**जान्हवित्वमितो गत्वा वेगात्स्त्रोत स्स्वरूपिणी।  
प्लावयन्तीव गिरिजां विभीषयितुमर्हसि॥४॥**

**इत्युक्ता शम्भुनागंगा भूत्वा स्रोतस्स्वरूपिणी।  
वेगादागात्प्लावयितुं पश्चिमाधोजनत्रयात्॥५॥**

**प्रेषयित्वा ततोगंगां गौरीं भीषयितुं हरः।  
गंगाधर इतिख्यात स्तत्रैवोवास पश्चिमे॥६॥**

**तद्यस्स्रोतस्समुद्बीक्ष्य तत्राकस्मादुपागतम्।  
सम्भ्रान्ता गिरिजा राजम् बभूवभयविक्लबा॥७॥**

**भयप्रकम्पितांगीसा दध्यौ देवं पुरः स्थितम्।  
चन्द्रखण्डमुमा राजं स्तांश्वदेवोप्युवाचह॥८॥**

**गौरिगंगेयमभ्येति पूर्वजाभगिनीतव।  
ताम्प्रार्थयवरारोहे भयमुत्सृज्य मानसम्॥९॥**

**कुर्यात्साहाय्यकं सा ते भगिनीस्नेहयंत्रिता।  
इत्युक्ता चन्द्रखण्डेन गौरी सन्तुष्टमानसा॥१०॥**

**गंगां सम्प्रार्थयामास कृतांजलिपुटातदा।  
सम्प्रार्थितापि सा गंगा भृशंगौर्या सुभीतया॥११॥**

**नैवशान्ताभवद्राजन् प्रवृद्धैवाभवत्पुनः।  
सफेनबुद्भुदावर्त तरंगातिभयंकरी॥१२॥**

**महतास्रोतसापूर्णा गर्जन्ती घोरमभ्यगात्।  
आप्लावयच्चपार्वत्याः पूजोपकरणान्यपि॥१३॥**

**पुष्पचन्दनमुख्यानि वस्त्राण्याभरणानिच।  
पूजयन्तींच गिरिजां तच्चलिंगन्तदर्चितम्॥१४॥**

**प्लावयन्तीव वेगेन भीषयामास जान्हवी \।  
ततस्तु गिरिजा दृष्ट्वा नद्याः पूरमुपागतम्॥१५॥**

**पूरात्पीडाभवेदस्य लिंगस्येति भयान्विता।  
तल्लिंगं स्वार्चितं गोप्तुं सैकतंपुरतः स्थितम्॥१६॥**

**आलिलिंग दृढं दोर्भ्या मूरुभ्यां वक्षसासह।  
अतोभूल्लिंगमगजास्तनकंकणमुद्रितम्॥१७॥**

**कांच्या माम्रतरोर्मूले सर्वपापहरं नृप।  
ततः प्रकुपिता गौरी रोषसंरक्तलोचना॥१८॥**

**निर्दहन्तीव तां दृष्ट्वा गंगामप्रियकारिणीम्।  
निर्भर्त्सयन्ती वचसा शशापकिलपार्वती॥१९॥**

**यन्मामिहैत्यगर्वेण विभीष्यसिदुर्भगे।  
तस्मात्त्वमेतदारभ्य सर्वैर्लोकैश्चसामरैः॥२०॥**

**अस्पृश्या भव दुर्मेधे ममशापादमङ्गला।  
त्यजन्तु त्वांजनास्सर्वे चण्डालीमिवदूरतः॥२१॥**

**योवात्वां संस्पृशेन्मोहात्सचण्डालो भवेद्ध्रुवम्।  
इति शप्तातदागौर्या गंगासंभ्रांतमानसा॥२२॥**

**सुभीताशुष्कतोयाच बभूवभृशदुःखिता।  
भीत्याप्रकंपिता भूत्वा भूम्यामन्तर्दधेकिल॥२३॥**

**यस्मात्सागिरिजाशापा त्कंपितावसुधांगता।  
तस्मात्तां नामतःकंपां प्रवदन्तिमनीषिणः॥२४॥**

**ततःप्रशांतेतोयौघे गिरिजा हृष्टमानसा।**

**पुनस्संकल्प्य विधिवत्पूजयामास शंकरम्॥२५॥**

**विधूतविघ्ना देवेन चन्द्रखण्डेन रक्षिता।  
अपूजयत्स्वभर्तारं तत्समागमकांक्षया॥२६॥**

**शंकरोपि समर्चंती मगजामात्मनःप्रियाम्।  
दृष्ट्वा चिरायसन्तुष्ट स्तत्समागमलालसः॥२७॥**

**तस्मिंल्लिंगे स्थितस्सम्यग्भक्त्या सम्पूजितस्तया।  
परिष्वक्तश्चबाहुभ्या मूरुभ्यामुरसासह॥२८॥**

**बभूवपरमप्रीत स्सर्वपापहरोहरः।  
ततःप्रादूरभूद्देव स्तस्माल्लिंगा त्तदर्चितात्॥२९॥**

**वलर्क्षं वृषमारुह्य सर्वाभरणभूषितः।  
संस्तूयमानो गन्धर्वैः ऋषिभिश्च स्वपार्षदैः॥३०॥**

**संवीज्यमानो गणपै श्चामरैर्व्यजनैरपि।  
तत्रैकाम्रतरोर्मूले ददृशेद्भुतदर्शनः॥३१॥**

**तं दृष्ट्वा देवदेवेशं शंभुंत्रिभुवनेश्वरम्।  
चिरायदृष्ट्वा भर्तारं गौरीपरमहर्षिता॥३२॥**

**गलन्मोदांबुसंसिक्तवक्षोजाग्रद्बयान्विता।  
ननामपादयोस्तस्य भक्त्यापरमयायुता॥३३॥**

**अपिते कुशलं भद्रे दिष्ट्यादृष्टासिशोभने।  
दिष्ट्याचिरादिहाद्यत्वा मपश्यमहमद्रिजे॥३४॥**

**दिष्ट्यादृष्टस्त्वयादेवो वामनःकरुणानिधिः।  
दिष्ट्यालब्धवराचासि वामनेनमहात्मना॥३५॥**

**तांतदाप्रणतां दृष्ट्वा शंकरःकरुणाकरः।  
समुत्थाप्यस्वबाहुभ्या मङ्कमारोप्यसस्वजे॥३६॥**

**पुनःपुनः परिष्वज्य समाश्वासयदद्रिजाम्।  
उवाच वचनं चापि प्रेम्णापरमवल्गुना॥३७॥**

**दिष्ट्यात्वामकरोद्देवः कामाक्षीं कामरूपिणीम्।  
दिष्ट्यातवहितार्थाय सर्वलोकेश्वरोहरिः॥३८॥**

**पूर्णचन्द्राकृति र्भूत्वारक्षितुं त्वामुपस्थितः।**

**कथं हरेःकृपया स्त्वमभवःपात्रमद्भुतम्॥३९॥**

**अहं त्वयि प्रसन्नोस्मि सन्तुष्टस्तवपूजया।  
वसान्यत्रैव लिंगेस्मिंस्त्वयासंम्पूजितेशुभे॥४०॥**

**सर्वलोकहितार्थाय तवचप्रियकाम्यया।  
आब्रह्मकल्पमत्रैव कांच्यामेकाम्र मूलगः॥४१॥**

**भविष्यामि त्वया सार्धं सर्वेषामिष्टदो नृणाम्।  
इत्युक्त्वा शंकरो राजन् सहगौर्या सुहृष्टया॥४२॥**

**तत्रैव कांच्या मवस त्सहसर्वैश्च पार्षदैः।  
यस्मादेकाम्रवृक्षस्य मूलआस्तेनिशंशिवः॥४३॥**

**तस्मादेकाम्रनाथाख्यं तंवदन्ति जना भुवि।  
कांच्यामेकाम्रनाथस्य दर्शनं पुण्यवर्धनम्॥४४॥**

**सर्वाभीष्टप्रदं नृृणां आयुरारोग्य वर्धनम्।  
कामाक्षींचापि यःपश्ये त्कामितार्थप्रदायिनीम्॥४५॥**

**ससर्वान् लभतेकामा नायुःकीर्तिं च विन्दति।**

**इत्थंहि रुद्रेण दुरोदरेपुरा  
क्रुद्धेन शप्ता गिरिराजपुत्री।  
पूता पुनः पूर्णमनोरथाच  
बभूव कांच्यां किल वामनेन॥४६॥**

**इति श्रीब्रह्माण्डपुराणे काञ्चीमाहात्म्ये पञ्चविंशोध्यायः।**

**—————**

**श्रीरस्तु।**

**अथ षड्विंशोध्यायः।  
—————**

**अम्बरीषः।**

**आसीत्किल तदागंगा गौरी शापाद मंगला।  
ततःकिमकरोद्देवी कथं पूता भवत्पुनः॥१॥**

**एतदिच्छाम्यहं श्रोतुं विस्तरेण तपोधन।  
गंगायाश्चरितं सम्यग्वक्तुमर्हसि नारद॥२॥**

**नारदः।**

**शृणु राजन्प्रवक्ष्यामि गंगायामोक्ष मुत्तमम्।  
शृण्वतां सर्वपापघ्न मायुरारोग्य वर्धनम्॥३॥**

**एधे शप्तातु पार्वत्या गंगा संक्रुद्धया तया।  
बभूव तत्क्षणात्सर्वै रस्पृश्या चाप्यमंगला॥४॥**

**तस्यास्तत्तोय मखिलं दुर्गन्धं पूयसन्निभम्।  
बभूवानुपभोग्यंच गौरीशापा द्विनिन्दितम्॥५॥**

**योषिद्रूपवतीचापि चाण्डालीव विरूपिणी।  
बभूव दुःखिता देवी सर्वलोक विनिन्दिता॥६॥**

**ततस्सन्तप्तहृदया पश्चात्तापेन यन्त्रिता।  
गौरीं सम्प्रार्थयामास योषिद्रूपेण संयुक्ता॥७॥**

**गौर्या श्चाग्नेयंदिग्भागे स्थित्वा तत्रैव दुःखिता।  
दैवेशं चन्द्रखण्डाख्यं गौरींचापि मुहुर्मुहुः॥८॥**

**ध्यायन्ती सततं भक्त्या चकार तपउत्तमम्।  
ततोदेवर्षिगन्धर्वास्सिद्धाः पतगपन्नगाः॥९॥**

**समुद्रास्सरितश्चैव तीर्थानि निखिला ह्रदाः।  
दुर्गंधतोयामस्पृश्या मतिनिन्द्याममंगलाम्॥१०॥**

**दृष्ट्वा गंगां तदा भीताश्चण्डालीमिव रूपिणीम्।  
ते समेत्य सुसंभ्रांता स्सर्वै मन्त्रममंत्रयन्॥११॥**

**स्वपत्नीं वरुणश्चापि दृष्ट्वा गंगां सुदुःखितः।  
देवान्सम्प्रार्थयामास गंगायाश्शुद्धिकारणात्॥१२॥**

**कथं विना वयं सर्वे जीवामस्सुरनिम्नगाम्।  
तस्माच्चतुर्मुखं देवं गच्छामश्शरणं वयम्॥१३॥**

**सम्प्रार्थयामस्तंसर्वे गंगायारशुद्धिकारणात्।  
इति निश्चित्य विबुधा वरुणेन समन्विताः॥१४॥**

**प्रजग्मुस्सहितास्सर्वे ब्रह्माणं शरणं तदा।  
कांच्यां सत्यव्रतक्षेत्रे शप्ता यत्रास्ति जान्हवी॥१५॥**

**तत्रैव हस्तिशैलाग्रे सोप्यास्ते चतुराननः।  
अर्चयन्वरदं देवं तस्माद्याम स्वदन्तिकम्॥१६॥**

**इति निश्चित्य ते सर्वे समेता स्त्रिदशोत्तमाः।  
प्रजग्मु र्हस्तिशैलाग्रे पूजयन्तं हरिं विधिम्॥१७॥**

**दृष्ट्वा तत्र चतुर्वक्त्रं नत्वा प्रांजलयस्स्थिताः।  
तस्मै निवेदयामासु र्गंगाया श्शापकारणम्॥१८॥**

**स तेषान्तु वचश्श्रुत्वा ब्रह्मा ब्रह्मविदांवरः।  
ध्यात्वा मुहूर्तं तान्सर्वा निदंवचनमब्रवीत्॥१९॥**

**जान्हवी गिरिजाशापा द्बभुवा मंगलाकिल।  
गिरिजा व्यग्रजां गंगां नशशाप स्वयेच्छया॥२०॥**

**तत्रचन्द्रावतारस्य देवस्यैवाज्ञयाहरेः।  
शशाप गौरी कुपिता जान्दवीं कृतकिल्बिषाम्॥२१॥**

**तस्माद्यूयं चन्द्रखण्डं व्रजध्वं शरणं हरिम्।  
अहंच वोनुयास्यामि गंगाया श्शुद्धिकारणात्॥२२॥**

**इत्युक्ता ब्रह्मणादेवा स्सह तेन स्वयम्भुवा।  
उपेत्य चन्द्रखण्डस्य नैऋत्यां दिशि संस्थिताः॥२३॥**

**समेताः पुरतो विष्णुं तुष्टुवुर्विविधै स्स्तवैः।**

**देवदेव जगन्नाथ करुणावरुणालय॥२४॥**

**त्वाम्प्रपन्ना स्स्म देवेशं पाह्यस्मान्शरणागतान्।  
इयं सुरनदी गंगा सुरागांहितकारिणी॥२५॥**

**त्वयैव सृष्टा देवेश पादांगुष्ठाग्रतःपुरा।  
जीवनं सर्वभूतानां गंगा त्रिपथगाकिल॥२६॥**

**तां विनाद्य कथं सर्वे जीवामः पुरुषोत्तम।  
सा भीषयित्वा गिरिजां त्वद्भक्तां शंकराज्ञया॥२७॥**

**तया संक्रुद्धया शप्ता बभूवेयममङ्गला।  
तस्मात्तामुद्धरहरे त्वामेव शरणं गताम्॥२८॥**

**तस्या विशुद्धि मिच्छन्त स्त्वांवयं शरणं गताः।  
त्वमेव देव सर्वेषां सुराणाम्परमागतिः॥२९॥**

**इत्युक्त्वा तत्र ते सर्वे ब्रह्माद्यास्त्रिदिवौकसः।  
प्रसीद देवदेवेति क्रोशन्त स्तत्र तस्थिरे॥३०॥**

**गंगापि तेषाम्पुरतः पृथगेकैवसंस्थिता।  
चन्द्रखण्डस्य देवस्य चाग्नेयं देशमास्थिता॥३१॥**

**दध्यौ देवं रमानाथं गौरीशापादमंगला।  
इति स्तुवत्सु देवेषु संगतेषु ततो नृप॥३२॥**

**तत्र सत्यव्रतक्षेत्रे कांच्या मध्ये कृतेयुगे।  
वैशाखेमासि पौर्णन्यां समुद्यति दिवाकरे॥३३॥**

**व्योम्नि प्रादुरभूद्दिव्यं ज्योतिस्तौदामिनीप्रभम्।  
ज्योतिषा नभसि व्याप्ते सहस्रादित्यरोचिषा॥३४॥**

**तत्र देवः प्रादरभू दन्तरिक्षा द्रमापतिः।  
वरं दातुंहि गंगायै देवानां हितकाम्यया॥३५॥**

**छन्दोमय मनन्ताख्यं समारुह्य खगेश्वरम्।  
दिव्यपीताम्बरधर स्स्रग्वी रुचिरकुण्डलः॥३६॥**

**दिव्यचन्दनलिप्तांगो वनमाला विभूषितः।  
किरीटांगदकेयूर कटिसूत्रैरलंकृतः॥३७॥**

**सुवर्णस्कन्धनिक्षिप्तनितम्बोरुद्वयाम्वितः।  
वैनतेयकरन्यस्तकोमलांघ्र्यम्बुजद्वयः॥३८॥**

**श्वेतचामरहस्तैश्चव्यजनछत्रपाणिभिः।  
सनन्दनन्दप्रमुखैस्सेव्यमानश्च पार्षदैः॥३९॥**

**योगिभिस्सनकाद्यैश्च स्तूयमानपदाम्बुजः।  
तत्रैत्थंददृशे विष्णु रयुतार्क समद्युतिः॥४०॥**

**प्रादुर्भूते तथादेवे सर्वेषांच दिवौकसाम्।  
प्रसन्नानिमनांस्यास न्सतामपि च भूतले॥४१॥**

**ववौ वायुस्सुखस्पर्शः पुण्यगन्धवहश्शुचिः।  
सरांसि विमलाम्भांसि नद्यश्च विमलोदकाः॥४२॥**

**गन्धवन्तिच पुष्पाणि स्वादून्यास्रन्फलानिच।  
पुष्पवृष्टिर्महात्यासी दन्तरिक्षात्सुभास्वरा॥४३॥**

**ततश्च तंवीक्ष्य सुराःप्रहृष्टा  
हरिं समारूढखगेन्द्रमाद्यम्।  
नन्दन्ति नृत्यन्ति नदन्ति कचि  
द्दध्मुर्मुदा काहलशंखगोमुखान्॥४४॥**

**स्तुवन्तिकेचि त्प्रणमन्तिकेचि  
त्कुर्वन्ति केचित्करतालशब्दान्।  
गायन्ति केचित्पणवानकादीन्  
प्रवादयन्तिस्म सुवाद्यसंघान्॥४५॥**

**अथ सुरमनुजादयस्तदा  
हरिमभिवीक्ष्य विहंगराजपृष्ठे।  
दिवसकरमिवोदयाद्रिशृंगे  
कमलवनानि यथाययुःप्रमोदम्॥४६॥**

**इति श्रीब्रह्माण्डपुराणे काञ्चीमाहात्म्ये षड्विंशोध्यायः।**

**—————**

**श्रीरस्तु।**

**अथ सप्तविंशोध्यायः।  
—————**

**नारदः।**

**ततस्तमुद्वीक्ष्य हरिं शङ्खचक्रगदाधरम्।  
वैनतेयं समारुह्य संप्राप्तममरोत्तमम्॥१॥**

**प्रणम्य प्रांजलिर्भूत्वा तुष्टावचतुराननः।  
देवदेवजगन्नाथ जगदाधारकेशव॥२॥**

**वयं त्वां शरणं प्राप्ता स्त्वन्नाथास्त्वत्परायणाः।  
पाह्यस्मात्कृपया नाथ सततं मधुसूदन॥३॥**

**कोवानस्सर्वकार्येषु त्वत्तोन्यश्शरणं भवेत्।  
इयं हैमवतीगंगा सर्वलोकैकपावनी॥४॥**

**सर्वलोकहितार्थाय त्ययैव जनितापुरा।  
साद्य त्वद्भक्तया गौर्या संशप्ताभूदमङ्गला॥५॥**

**अतस्तां कुरुकल्याणीं वीतशापां सुमंगलाम्।  
एषनः परमःकाम स्तद्दनुज्ञातुमर्हसि॥६॥**

**इति ब्रुवति देवेशे विधातरि रमापतिम्।  
गंगापि संप्रणम्योच्चै स्तुष्टावपुरुषोत्तमम्॥७॥**

**नमस्ते पुण्डरीकाक्ष पुराणपुरुषाव्यय।  
योगिध्येय रमानाथ नमस्ते विश्वभावन॥८॥**

**विश्वरूपं विश्वसृजं विश्वात्मानमनीश्वरम्।  
त्वां प्रपन्नास्म्यहं देव योगिध्येयं रमापतिम्॥९॥**

**निर्गुणं निष्कलंशांतं निरवद्यं निरामयम्।  
त्वां प्रपन्नास्म्यहं देव योगिध्येयं रमापतिम्॥१०॥**

**सूक्ष्मात्सूक्ष्मतरं विष्णु म्महतोपि महत्तरम्।  
त्वां प्रपन्नास्म्यहं देव योगिध्येयं रमापतिम्॥११॥**

**विशुद्धविज्ञानघन मनन्तमजरामरम्।**

**त्वां प्रपन्नास्म्यहं देव योगिध्येयं रमापतिम्॥१२॥**

**अभीतमभयं स्थाणुमनादि मकुतोभयम्।  
त्वां प्रपन्नास्म्यहं देव योगिध्येयं रमापतिम्॥१३॥**

**इति स्तुतोथ भगवान् गंगया भक्तवत्सलः।  
सन्तुष्टस्तामुवाचेदं वचनं मधुराक्षरम्॥१४॥**

**भृशं तुष्टोस्म्यहं गंगे तपसा तव सुव्रते।  
प्रीतस्तुभ्यं प्रदास्यामि मनसा कांक्षितान् वरान्॥१५॥**

**गौरीशापात्प्रमुक्तात्वं भव पूताच मंगला।  
विपापा सुभगाचैव सर्वलोकैकपावनी॥१६॥**

**भव मच्छातनाद्गंङ्गे सर्वलोकेषु पूजिता।  
इदञ्चाप्यपरं वाक्यं शृणु वक्ष्यामि ते हितम्॥१७॥॥**

**सर्वलोकहितार्थाय तवचख्यातिकारणात्।  
यत्रस्थित्वात् मां द्रष्टुं तपस्त्वं कृतवत्यसि॥१८॥**

**तत्र तीर्थं महापुण्यं भवत्वघहरं नृणाम्।  
यस्मादमंगलान्मुक्ता पुनःप्राप्तासि मङ्गलम्॥१९॥**

**तस्मान्मंगलतीर्थाख्यं लोके भवतु पावनं।  
मंगलाख्ये पुण्यतमे तीर्थे वस्स्नातिमानवः॥२०॥**

**सोनुभूयाखिलान्कामा नन्तेमोक्षंचविन्दति।  
इदं चैव परं वक्ष्ये शृणु मद्वचनं शुभे॥२१॥**

**ऐतेषि त्यामोधवितुं क्षापादस्मादमंगलात्।  
सहिता स्संधज्ञो पत्र स्वित्वानां तुष्टुवुस्सुराः॥२२॥**

**तत्रापि सुमहृत्पुण्यं सरोभवतुपादनम्।  
तस्मिन् सरसिते सर्वे वसन्त्विह मदाज्ञया॥२३॥**

**यस्मात्सर्वेपि तीर्थेस्मिन् निवसंत्यनिशंसुराः।  
तस्मात्तत्सर्वतीर्थाख्यं सरोभवतुपावनम्॥२४॥**

**अत्र भक्त्या नरस्स्नात्वा कृत्वातु वपनक्रियाम्।**

**यः कुर्या त्पार्वणश्राद्धं तं विद्या दश्वमेधिनम्॥२५॥**

**एवं प्रसन्ने ब्रुवति गंगामुद्वीक्ष्यशार्ङ्गिणि।  
बभूवु स्सम्प्रहृष्टास्ते ब्रह्माद्यास्त्रिदिवौकसः॥२६॥**

**गंगापि गिरिजाशापा न्मुक्ता सम्पूर्णमानसा।  
अवदत्पुनरप्येवं भगवन्तंजनार्दनम्॥२७॥**

**भगवं स्तवदेवस्य दर्शनान्मुक्तकिल्बिा।  
लब्धकामाविशुद्धांगी चाभवं नात्रसंशयः॥२८॥**

**तथापि त्वमिमं देव वरम्प्रेदातुमर्हसि।  
नराः पातकिनोलोके प्रत्तोये कृतमज्जनाः॥२९॥**

**विसृजन्तिच मय्येव स्वानिपापानिनित्यशः।  
विसृज्यमयिपापानि शुद्धास्तेयांति मानवाः॥३०॥**

**तानि मामेवबाधंते नरं कुक्षिरुजोयथा।  
तवसंदर्शनं लोके सर्वपापहंकिल॥३१॥**

**सर्वाभीष्टप्रदंचापि सर्वोपद्रवनाशनम्।  
अतस्त्वां द्रष्टुकामाह मिहैवास्मिदिनेदिने॥३२॥**

**तस्मात्तिष्ठतु देवेशो भवानत्रैव सन्ततम्।  
यथानरैर्विसृष्टेभ्यः पापेभ्योदं दिनेदिने॥३३॥**

**दृष्ट्वा त्वामिह मुक्तास्यां तथाकुरुदयाम्मयि।  
इति संप्रार्थितो देव्या गंगयालोककांतया॥३४॥**

**उवाच भगवान्वाक्यं जाह्नवीं संप्रहर्षयन्।  
शृणुजाह्नविमद्वाक्यं यद्ब्रवीमिहितंवव॥३५॥**

**नराः पातकिनो लोके मत्वा त्वां पापनाशनीम्।  
स्नात्वा त्वयि विमुंचंति स्वपापानि दिनेदिने॥३६॥**

**त्वामेवतानि सर्वाणि संश्रवन्तिहि केवलम्।  
तस्मात्तत्पापशांत्यर्थ सुपायं शृणुजाह्नवि॥३७॥**

**अन्वहं त्वयिमुक्तानि स्नात्वा यानितुपापिभिः।  
तानि सर्वाणि संगृह्य पातकान्यनुवत्सरम्॥३८॥**

**यत्रकुत्रस्थितावापि त्वमिहागन्तु मर्हसि।  
अत्र सत्यव्रत क्षेत्रे तीर्थे स्मिन्मङ्गलाभिधे॥३९॥**

**वैशाखे मासि पौर्णम्या मिहसन्निहिताभव।  
सुरास्सेंद्रा स्समेष्यन्ति सर्वेप्यत्र मदाज्ञया॥४०॥**

**तस्मिन् दिने त्वयं ब्रह्मा मांतेसन्दर्शयिष्यति।  
वत्सरेवत्सरेण्येव मस्मिन्नेव शुभेदिने॥४१॥**

**वैनतेयसमारूढ मत्रमान्दर्क्षयिष्यति।  
विधात्रा दर्शितं मांत्व मत्रदृष्ट्वानुवत्सरम्॥४२॥**

**पापात्सर्वजनैर्मुक्ता त्सद्यःपूताभविष्यसि।  
तस्मिन्नहनियेमर्त्या स्तीर्थेस्मिंन्कृतमज्जनाः॥४३॥**

**मांप्रपश्यन्त्यकलुषा स्वेपियान्ति परांगतिम्।  
एवमुक्त्वा हरिर्गंगां दत्वाचाभयमुत्तमम्॥४४॥**

**ततःपार्श्वगतंवीक्ष्य ब्रह्माणं वाक्यमब्रवीत्।  
ब्रह्मन्नियं सुरनदी मामत्रशरणंगता॥४५॥**

**अतस्त्वामिह वक्ष्यामि मदाज्ञांकुरु पद्मज।  
यदात्रहयमेधेन सम्यङ्मामयजद्भवान्॥४६॥**

**तदारभ्यत्वमत्रैव हस्तिशैलस्य मूर्धनि।  
मदाज्ञयैव प्रतिमाः कृत्वामल्लक्षणै र्युताः॥४७॥**

**तत्रमां पूजयन्भक्त्या न्यवात्सीः किलपद्मज।  
उत्सवान्कुरु मत्प्रीत्यै प्रतिमास्वास्थितस्य मे॥४८॥**

**मासेमासे च पक्षेच तथैवायनयोर्द्बर्योः।  
जलैः फलैश्चकुसुमै र्वस्त्रैरत्नैश्च मौक्तिकैः॥४९॥**

**अन्यैर्भक्ष्यैश्च भोज्यैश्च प्लवादीनुत्सवान्कुरु।  
संवत्सरोत्सवंचापि कुरुमत्प्रीतिवर्धनम्॥५०॥**

**वैशाखेमासि संप्राप्ते कुरुसंवत्सरोत्सवम्।  
विष्वक्सेन बलिं कृत्वा गारुडं वलिमेवच॥५१॥**

**अभिषेकैश्च होमैश्च बलिभिर्वैष्णवैरपि।  
दानैश्च बहुभिस्सम्यक्तथा ब्राह्मणभोजनैः॥५२॥**

**प्रीणयप्रतिमासंस्थं मामेवं वत्सरोत्सवे।  
हंसोक्तविधिना सम्यक्प्रयतःप्रीतमानसः॥५३॥**

**कृत्वानवाहदीक्षां त्वमेवं कुरुमहोत्सवम्।  
अंकुरारोपणं कृत्वा भेरीवाडनमेवच॥५४॥**

**धान्यमानं नदीयात्रां तयारत्नौघवीक्षणम्।  
तथैवारामयात्रांच ग्रामयात्रांच कारय॥५५॥**

**वस्त्रैराभरणैः पुष्पैर्यानैश्च विविधैरपि।  
अलंकुरुष्व मां सम्यक्प्रत्यहन्तु नवैर्नवैः॥५३॥**

**तदात्वं पौर्णमास्यान्तु वैशाखेमासिपद्मज।  
वैनतेयसमारूढं कृत्वा मां विबुधैस्सह॥५७॥**

**नदीयात्रां प्रकुर्वाण स्तीर्थेस्मिन्मंगलाभिधे।  
अभ्यागतायै गंगायै वरदम्मां प्रदर्शय॥५८॥**

**अत्रदृष्ट्वातु मांगंगा पापान्मुक्ता भवत्वियम्।  
वत्सरे वत्सरेप्येवमस्मिन्नहनि पद्मज॥५९॥**

**तीरे मंगलतीर्थस्य गंगायै मां प्रदर्शय।  
सापिप्रत्यब्दमभ्येत्य तीर्थेस्वन्निहितावहि॥६०॥**

**दृष्ट्वा मां मनुजोत्सृष्टा त्पापात्पूताभवत्वलम्।  
तस्मिन्नहनियेमर्त्या स्तीर्थेस्मिन्कृतमज्जनाः॥६१॥**

**मां पश्यन्त्यत्रवरदं सद्यःपूताभवन्तिते।  
इति ब्रह्माण मादिश्य तत्र देवेश्वरो हरिः॥६२॥**

**सम्यगाश्वास्य गंगांच तत्रैवांतर्हितोभवत्।  
अन्तर्हितेभगवति ब्रह्माब्रह्मविदांवरः॥६३॥**

**तस्याज्ञां शिरसागृह्य तथा सर्वंचकारच।  
हस्तिशैलस्य शिखरे वरदं पूजयन्हरिम्॥६४॥**

**उत्सवै र्बहुभिश्चापि प्रीणयामास केशवम्।**

**ततो गंगां समुद्वीक्ष्य विशापां वीतकल्मषाम्॥६५॥**

**देवास्सवासवास्सर्वे बभूवुर्हृष्टमानसाः।  
रुद्रोपि गंगामालोक्य तत्रचैकाम्रमूलगः॥६६॥**

**मुक्तशापां पापहरां स्तोत्रयामासभक्तितः।  
संप्रार्थ्यच पुनर्गंगां मंगलाम्मंगलावहाम्॥६७॥**

**चन्द्रतीर्थे सन्निहितां तस्यप्रार्थनयातदा।  
दधारशिरसा भूयोभक्त्यागंगाधरोनृप॥६८॥**

**यतस्साचन्द्रतीर्थस्था बभूवकृपयाशिवे।  
अतश्चन्द्रसरोराज न्शिवगंगेतिविश्रुता॥६९॥**

**एतत्तेसर्वमाख्यातं गंगायाश्शापमोक्षणम्।  
तदिदमघकुलघ्नं देववर्यस्यविष्णो  
श्चरितममरनद्या मोक्षणंयश्शृणोति।  
पठतिच सकलार्थान्प्राप्य भूमौ समृद्धा  
न्व्रजति सपुनरग्र्यं विष्णुसायुज्यमन्ते॥७०॥**

**इति श्रीब्रह्माण्डपुराणे काञ्चीमाहात्म्ये सप्तविंशोध्यायः।**

**—————**

**श्रीरस्तु।**

**अथ अष्टाविंशोध्यायः।  
—————**

**अम्बरीषः।**

**ब्रह्मंश्चतुर्मुखो ब्रह्मा हरेराज्ञायशासनम्।  
कथंचकारप्रतिमा मुत्सवंचापिमेवद॥१॥**

**नारदः।**

**अनुज्ञां प्राप्यदेवस्य ततोविष्णोश्चतुर्मुखः।  
कारयामास वैविष्णोरालयं विश्वकर्मणा॥२॥**

**हस्तिशैलस्य परितः प्राकारत्रयमण्डितम्।  
सुवर्णविकृतैश्चित्रै रत्नशृंगै रलंकृतम्॥३॥**

**गोपुरैश्च विमामैश्च मण्टपैरुपशोभितम्।  
स्फाटिकान्तरसोपानै श्शोभितं स्वर्णकुट्टिमैः॥४॥**

**जालधातायमोपेतै र्वितर्दीशतसंकुलैः।  
रत्नस्तंभशताकीर्णैर्मण्टपै रुपशोभितम्॥५॥**

**उद्यामासवणोपेतं वापीकूपसमन्वितम्।  
हस्तिशैलस्य शिखरे विमानमतुलप्रभम्॥६॥**

**प्रादुर्भूतंहियत्पूर्वं पुण्यकोट्याख्यमद्भुतम्।  
तत्तथैवस्थितमभू त्सर्वपापहरंनृणाम्॥७॥**

**विष्वक्सेनंच गरुड मन्वानष्टौच पार्षदान्।  
चकारसम्यग्विधिनाविश्वकर्मा समाहितः॥८॥**

**ततस्सप्रवर्तीविष्णो श्चकार प्रतिमात्रयम्।  
शुद्धांदारुमयीमेकां चकारास्थानकारणात्॥९॥**

**तथाताम्रमयींचान्यां प्रतिमां भोगरूपिणीम्।  
शुद्धांतीर्थमयींचान्यां प्रतिमां रजतात्मिकां॥१०॥**

**तांवितस्विमितांसूक्ष्मां चकार विधिपूर्वकम्।  
देवीभ्यांसहितंविष्णो र्भोगबिंबमनुत्तमम्॥११॥**

**चकारविधिवत्तत्र वितस्तित्रयसम्मितम्।  
विष्णोर्दारुमयंबिंबमाश्रयाख्यमनुत्तमम्॥१२॥**

**आहुरास्थानिकंबेरं पंचकिष्कून्नतंनृप।  
एवं विधायविधिव द्विश्वकर्मा विधानवित्॥१३॥**

**न्यवेदयद्विधात्रे ताः प्रतिमाः परमात्मनः।  
दृष्ट्वा ताः प्रतिमाब्रह्मा रचिताविश्वकर्मणा॥१४॥**

**तासुदध्यौ रमानाथं शंखचक्रगदाधरं।  
देवेशोपि रमानाथः प्रतिमास्ताविवेशह॥१५॥**

**प्रतिमासुस्थितोवापि भगवा न्भूतभावनः।  
आसीत्सर्वेषु कालेषु प्रजल्पन्नेववेधसा॥१६॥**

**ततश्चतुर्मुखोदेवं पूजयामासनित्यशः।  
पवित्रपाणि स्संकल्प्य यतवाक्कायमानसः॥१७॥**

**ओमित्येकाक्षरं पूर्वं व्याहारन्मीलितेक्षणः।  
ततोनमइति श्लक्ष्ण मुच्चरन्नक्षरद्वयम्॥१८॥**

**ततो भगवते वासुदेवायेति नवाक्षरैः।  
दददर्घ्यंच पाद्यंच तथैवाचमनीयकम्॥१९॥**

**मूलमन्त्रेण संप्रोक्ष्य स्थंडिलेदर्भसंस्तरे।  
तत्र संस्थापयामास पंचपात्राणिशास्त्रतः॥२०॥**

**अर्घ्यपात्रंतु वायव्ये नैर्ऋत्यांदिशिपाद्यकम्।  
तथैवाचमनंपात्र मैशान्येस्थापितंकिल॥२१॥**

**स्नानपात्रं तथाग्नेये मधुपर्कंतुमध्यम।  
एवं संस्थाप्यपात्राणि तोयैस्संपूर्यनिर्मलैः॥२२॥**

**मौक्तिकैः पुष्परागैश्च प्रवालैःकांचनैरपि।  
एलालवंगकर्पूर चंदनै रधिवास्यच॥२३॥**

**जप्त्वाच विष्णुगायात्र्या सम्यगष्टाक्षरैर्मुहुः।**

**मूलमंत्रं समुच्चार्य निवेदयति विष्णवे॥२४॥**

**इदमर्ष्य मिदंपाद्यं मधुपर्कमिदंत्विति।  
तथैव पौरुषैस्सूक्तैः कुर्वंश्चैवाभिषेचनम्॥१५॥**

**ततो वस्त्रैरलंकृत्य चन्दनैश्चसुगंधिभिः।  
पुष्पैराभरणै श्चित्रै र्मुक्तामणिविचित्रितैः॥२६॥**

**स्वलंकृत्य विधानेन धूपदीपे निवेद्यच।  
निवेदयति मृष्टान्नं विष्णवे कमलासनः॥२७॥**

**दघ्योदनंच मुद्गान्नंक्षीरान्नंच गुडोदनम्।  
चित्रान्नं परमान्नंच शर्करान्नं तथैवच॥२८॥**

**भक्ष्यैर्नानाविधैर्दिव्यै स्सापूपैस्सगुडैरपि।  
लेह्यैरुच्चावचैश्शाकै श्चोष्यैः खाद्यैरनेकशः॥२९॥**

**स्वादूदकैश्च ताम्बूलैर्निवेद्य सहितं विधिः।  
ततःप्रदक्षिणं कुर्वन्प्रणम्यच कृतांजलिः॥३०॥**

**स्तोत्रैर्नानाविधैर्दिव्यैः प्रस्तुवंश्च मुहुर्मुहुः।  
रात्रौच रत्नपर्यंके सम्यगावेश्य केशवम्॥३१॥**

**पादसंवाहनंकुर्वन्वीजयन्व्यजनैरपि।  
एवंचकार देवस्य पूजामन्वहमब्जजः॥३२॥**

**मासान्ते चैव पक्षांते विशेषेणाकरोद्बलिम्।  
ततःप्लवोत्सवमुखा तुत्सवांश्चाकरोद्विधिः॥३३॥**

**फलैश्च पल्लवैश्चैव पुष्पैस्ततदृतूद्भवैः।  
रत्नैराभरणैस्सम्यगलंकृत्य जनार्दनम्॥३४॥**

**आंदोलिकायामारोप्य देवीभ्यां सहितं हरिम्।  
वापीकूपतटाकेषु रम्योद्यनवनेषुच॥३५॥**

**वरदं रमायामास नृतैर्गीतैरनेकशः।  
ततःकमलजोराज न्हरेराज्ञाय शासनम्॥३६॥**

**संवत्सरोत्सवंचापि वैशाखे मासिचाकरोत्।  
पवित्रपाणिस्संकल्प्य बध्वा प्रतसरंकरे॥३७॥**

**चकार वैष्णवीं दीक्षा मानवाहमभोजनः।  
आवाह्य वैष्णवान्देवा न्भेरीवादनपूर्वकम्॥३८॥**

**हंसोक्तागममार्गेण चकारांकुरमब्जभूः।  
विष्वक्सेनबलिं कृत्वा गारुडंबलिमेवच॥३९॥॥**

**भक्ष्यैर्भोज्यैश्च मृष्टान्नै र्भोजयित्वा द्बिजोत्तमान्।  
दत्वा दानानि विप्रेभ्य स्सहितस्तैर्महर्षिभिः॥४०॥**

**देवं पुष्पकमारोप्य सर्वाभरणभूषितम्।  
देवर्षिपितृगंधर्वै स्सकिन्नरमहोरगैः॥४१॥**

**नृत्यद्भिश्चैव गायद्भिस्सह सर्वाप्सरोगणैः।  
वीणामृदंगपणवभेरीदुन्दुभिवादकैः॥४२॥**

**ब्राह्मणैस्सहितस्सर्वै र्ऋग्यजुस्सामपरागैः।  
कारयामास देवस्य ग्रामयात्रां पितामहः॥४३॥**

**तत्रतत्रबलिंचैव कृत्त्वैवंप्रथमेहनि।  
द्वितीयेहनिचाप्येवं पूजयित्वाविधानतः॥४४॥**

**हंसमारोप्यवरदं चक्रेरत्नपरीक्षणम्।  
तृतीयेदिवसे प्राप्ते पौर्णम्यामरुणोदये॥४५॥**

**हरेरनुज्ञया ब्रह्मासस्मारगरुडंतदा।  
सोभ्यागारत्स्मृतमात्रस्तु वैकुण्ठात्खगसत्तमः॥४६॥**

**चन्दनानिचपुष्पाणि वस्त्राण्याभरणानिच।  
वैकुण्ठात्स्ववमाजह्ने वरदयांडजेश्वरः॥४७॥**

**स्कन्धमारोप्यवरदं शंखचक्रगदाधरम्।  
पक्षौवितत्वगरुड श्चकारोड्डीनमंबरे॥४८॥**

**ततस्सुरेंद्रा वसवोमुनींद्राः  
गंधर्वविद्याधर पन्नगेंद्राः।  
हरिंसुपर्णांसगतंदिदृक्षव  
स्वदाभ्ययु र्देवगणाश्चसर्वे॥४९॥**

**नृत्यंतिगायंति समेत्यतत्र  
नृत्यंप्रकुर्वंतिसुरेंद्रनार्यः।  
वंशांश्चवीणाः पणवांश्चभेरी  
स्संवादयन्तिस्मसहस्रशोन्ये॥५०॥**

**स्तुवंतिगायंति नदंतिचोच्चै  
र्नदंतिनृत्यंति निरीक्ष्यदेवम्।  
प्रसूनवृष्टिं ससृजुस्तदांबरा  
त्सुरर्षि गंधर्वगणास्समेताः॥५१॥**

**एवं तृतीयेदिवसे पौर्णम्यामाज्ञयाहरेः॥५२॥**

**देवंदर्शयितुं देव्यै गंगायैकमलासनः।  
नदीयात्रां प्रकुर्वाण स्समादायहरिम्मुदा॥५३॥**

**मंगलाख्यस्य तीर्थस्य तीरमभ्याययौनृप।  
तद्दिने तत्रगंगापि देवंद्रष्टुमुपागता॥५४॥**

**तस्यै संदर्शयामास देवंदेवाज्ञयाविधिः।  
गंगातु दृष्ट्वा देवेशं ब्रह्मणादर्शितंहरिम्॥५५॥**

**तत्र मंगलतीर्थस्या पापान्मुक्ताबभुवह।  
ततोमंगलतीर्थेषु सामंसर्षाधनाशनम्॥५६॥**

**वैशाखमाशिपौर्णम्यां विक्षेपाद्भुक्तिमुक्तिदम्।  
एवंचतुर्मुखोराजन् सर्वैर्देवगणैस्सह॥५७॥**

**कारयामासदेवस्य प्रदीपाद्मांतुतद्दिने।  
गरुडोप्युद्वहन्भक्त्या तस्मिन्नेवदिनेहरिम्॥५८॥**

**तत्रैवहस्मिज्ञैलाग्रे न्यवसत्सुरतोहरेः।  
ततश्चतुर्थेदिवसे कृत्वाशेषणतंहरिम्॥५९॥**

**आरामयात्रांतु हरेः कारयामासपद्मभूः।  
अन्दोलिकायामारोप्य वरदं पञ्चमेहनि॥६०॥**

**धान्यमानं तथा चक्रे सर्वाभीष्टप्रदं नृणां।**

**षष्ठेचैरावतंचक्रे सप्तमे स्यन्दवं तथा॥३१॥**

**अष्टमे कल्पवृक्षंच चकार विधिवद्विधिः।  
नवमंहयमारोप्य चकारोत्सवमब्जभूः॥३२॥**

**तस्मिन्नेवदिने राजन्नपराह्णेसुरैस्सह।  
श्रवणाख्येहरेर्ॠक्षे चक्रेवभृधनज्जनम्॥६३॥**

**विसृज्य दीक्षां विप्रेभ्यः प्रददौ बहुदक्षिणां।  
इत्थं वैशाखमासेतु विधिःप्रत्यब्दमुत्सवैः॥६४॥**

**वरदंपूजयन्भक्त्या तत्रैवासीत्कृतेयुगे।  
ततस्त्रेतायुगेप्राप्ते वरदोभक्तवत्सलः॥६५॥**

**तत्रब्रह्माणमुद्वीक्ष्य वाक्यमेतदुवाचह।  
भृशन्तुष्टोस्म्यहं ब्रह्मन् पूजयातवसुव्रत॥६६॥**

**एभिस्त्वयाकृतैस्सम्यक्प्रत्यब्दंवत्सरोत्सवैः।  
यस्मादत्रत्वयाब्रह्मन् कृतस्संवत्सरोत्सवः॥३७॥**

**तस्माद्बह्मोत्सवइति प्रथितोयं भविष्यति।  
इमंब्रह्मोत्सवंलोके ममपश्यन्तियेनराः॥६८॥**

**तेषामहं प्रदास्यामि पुरुषार्थचतुष्टयम्।  
येचात्रकारयिष्यन्ति राजानोमन्महोत्सवम्॥६९॥**

**तेषामायुश्चशक्तिंच श्रियंदास्याम्यचञ्चलाम्।  
पूजितोस्मिभृशं ब्रह्मन् सांगं कृतयुगेत्वया॥७०॥**

**तदलं त्वमितोगच्छ सत्यलोकं सनातनम्।  
एतेषुत्रिषुभूयस्त्वं त्रेतादिषुयुगेष्वपि॥७१॥**

**वैशाखेमाखिपौर्णम्या मनुवत्सरमेत्यमाम्।  
अत्र इस्तिगिरौ कांच्यां द्रष्टुमर्हसिपद्मज॥७२॥**

**तद्गच्छत्वमितःक्षिप्रं स्वलोकंसत्यनामकम्।  
अहमत्रैववत्स्यामि हस्तिशैलस्यमूर्धनि॥७३॥**

**सर्वलोकहितार्थाय तवचप्रियकाम्यया।  
इत्युक्तो देवदेवेन ब्रह्माब्रह्मविदांवरः॥७४॥**

**ततःप्रणम्यदेवेशं वरदंभक्तवत्सलम्।  
तदाज्ञयैवप्रययौ सत्त्याख्यंलोकमुत्तमम्॥७५॥**

**एवं विधाताविधिवन्महोत्सवं  
चकारकांच्यामनुवत्सरंहरेः।  
कृतेयुगे तत्र समर्चयन् हरिं  
ततस्स्वलोकं प्रययौतदाज्ञया॥७६॥**

**इति श्रीब्रह्माण्डपुराणे काञ्चीमाहात्म्ये अष्टाविंशोध्यायः।**

**—————**

**श्रीरस्तु।**

**अथ एकोनत्रिंशोध्यायः।  
—————**

**नारदः।**

**गतेचतुर्मुखेराजन् स्वलोकमृषिभिस्सह।  
पुरंत्रेतायुगेप्राप्ते यथापूर्वमभूद्वनम्॥१॥**

**नानामृगगणाकीर्णं नानावृक्षैस्समाकुलम् \।  
सिंहव्याघ्रगजाकीर्णं नानाशकुनिनादितम्॥२॥**

**ततःकालेन महता तस्मिंस्त्रेतायुगते।  
आषीद्राजऋषिः कश्चिद्द्वापरांते कुरूद्वहः॥३॥**

**ब्रह्मण्यः सत्यसन्धश्च योनाम्ना जनमेजयः।  
अभ्येत्यसपुरींचक्रे पुनःकांचींनृपोत्तमः॥४॥**

**ब्राह्मणानामालद्योश्च तथादेवालयानपि।  
चकारविधिवद्यज्ञ मश्वमेवंच पार्थिवः॥५॥**

**देवंचदेवकीसूनुं तत्रयज्ञेददर्शह।  
रुक्मिणीवल्लभंकृष्णं दृष्ट्वा स जनमेजयः॥६॥**

**उवास कांच्यां तत्रैव कृष्णं संपूजयन्हरिम्।  
मन्त्रिभिस्सहितैस्सर्वै र्जनैर्जानपदैरपि॥७॥**

**राज्यंचकुर्वन् सत्वस्थः कंचित्कालमुवासह।**

**अम्बरीषः।**

**किमर्थमयजत्कांच्यां कौरव्योजनमेजयः॥८॥**

**कथंददर्शदेवंच तन्ममाचक्ष्वनारद।**

**नारदः।**

**शृणुराजन्प्रवक्ष्यामि कथांभागवतीमहम्॥९॥**

**अस्तिखल्विहराजेन्द्र हस्तिनाख्यामहापुरी।**

**तस्यामासीत्पुराराजा शन्तनुर्नामनामतः॥१०॥**

**विख्यातोभारतेवंशे यज्वा दानरतोवशी।  
विचित्रवीर्यस्तस्यासी त्पुत्रःपरमधार्मिकः॥११॥**

**तस्यपुत्रौमहाप्राज्ञौ बभूवतुररिंदमौ।  
धृतराष्ट्रश्चपांडुश्च श्रुतपूर्वौत्वायाचतौ॥१२॥**

**तयोस्त्ववरजःपांडुः धृतराष्ट्रोग्रजोभवत्।  
पांडोर्हिपंचदायादा आसन्विष्णुपदाश्रयाः॥१३॥**

**धृतराष्ट्रस्यपुत्राणां शतमासीत्सुपापिनाम्।  
ततस्तेषांकृतेभूमिरासीन्निःक्षवियातदा॥१४॥**

**कृष्णेनसहिताःपार्था हत्वातानाततायिनः।  
अपालयंतपृथिवीं भगवत्पादसंश्रयाः॥१५॥**

**ततःकालेनतेसर्वे स्वर्गंगंंतुंकृतत्वराः।  
हस्तिनायामभ्यर्षिचत् स्वषौवमभिमन्युजम्॥१६॥**

**स्वर्गताःपांडबाराज्ये स्थापयित्वापरीक्षितम्।  
तस्यपुत्रोमहाप्राज्ञो नाम्नाभूज्जनमेजयः॥१७॥**

**सराज्यंप्राप्यराजर्षि स्स्वर्वातेपितरिस्वके।  
हस्तिनाख्यांपुरींराजन् शशासामरराजवत्॥१८॥**

**सकदाचित्सभामध्ये रत्नसिंसनेशुभे।  
आसीनोमंबिभिस्सार्धं ब्राह्मणैश्चैवनैगमैः॥१९॥**

**तत्राभ्यागतमुद्बीक्ष्य ब्रह्मर्षिवेदपारगम्।  
वैशंपायनमाचार्यं व्यासशिष्यं नृपोत्तमः॥२०॥**

**संपूजयित्वा विधिवत्प्रष्टुं समुपचक्रमे।  
ब्रह्मन्नत्रकुरुक्षेत्रे ममपूर्वपितामहाः॥२१॥**

**कथं युयुधिरेपार्थाः कौरवैस्सहपापिभिः।  
तद्युद्धंश्रोतुकामाय मह्यंत्वंवक्तुमर्हसि॥२२॥**

**इत्युक्तस्तेनविप्रेंद्र स्तस्मैप्रोवाचपृच्छते।  
भारताख्यानमखिलं व्यासप्रोक्तं सुपावनम्॥२३॥**

**तन्मध्ये वासुदेवस्य चरितंपरमाद्भुतम्।  
दौत्यंकर्तुं पाण्डवार्थे हस्तिनामभ्युपेयुषः॥२४॥**

**कौरवेंद्रसभामध्ये समासनिस्यशौरिणः।  
तत्र ब्रह्मर्षिभिस्सार्धं चित्राः कथयतःकथाः॥२५॥**

**सभायां तत्रसर्वेषां विश्वरूपप्रदर्शनम्।  
श्रुत्वा तच्चरितं विष्णो स्सराजा जनमेजयः॥२६॥**

**वैशंपायनमाचार्यं पुनःपप्रच्छहृष्टधीः।  
ब्रह्मन्नत्यद्भुतं विष्णो श्चरित्रं त्वन्मुखाच्छ्रुतम्॥२७॥**

**कुर्वतःपाण्डवार्थाय दौत्यं तैस्सन्धिमिच्छतः।  
योयमस्मिन्सभामध्ये विश्वरूपमदर्शयत्॥२८॥**

**तमहं देवकीसूनुं पाण्डवानांहितंकरम्।  
केनोपायेन पश्येयं तम्ममाचक्ष्वसुव्रत॥२९॥**

**इत्युक्तस्सतुविप्रेन्द्रः प्रोवाचजनमेजयम्।  
धन्यस्त्वमस्ति राजेंद्र यस्यतेमतिरीदृशी॥३०॥**

**पावने सर्वपापघ्ने संजाता कृष्णदर्शने।  
येनोपायेनदेवेशं कृष्णंद्रक्ष्यसिसुव्रत॥३१॥**

**तमुपायमहं वक्ष्ये शृणुष्वैकमनानृप।  
अस्तिखल्वत्रपापघ्नः प्रयागस्तीर्थसत्तमः॥३२॥**

**तस्यचाग्नेयदिग्भागे देशेक्रोशसहस्रके।  
अस्तिसत्यव्रतं नाम क्षेत्रं पापप्रणाशनम्॥३३॥**

**तत्र कांचीवि विख्यातापुरीपुण्यविवर्धनी।  
स्मरणान्मुक्तिदातॄणा मस्तिविष्णोरतिप्रिया॥३४॥**

**तत्रगत्वाश्वमेधेन यष्टासियदिकेशवम्।  
द्रक्ष्यसित्वंनसंदेहः कृष्णंपाण्डवसारधिम्॥३५॥**

**इत्युक्तस्तेन विपेण कौरव्योजनमेजयः।  
सहैवतेन विप्रेण तथैवान्यैर्द्विजोत्तमैः॥३६॥**

**संप्रहृष्टमनाभूत्वा कृष्णदर्शनकांक्षया।  
मन्त्रिष्वाधाय तद्राज्यं ययौसत्यव्रतंप्रति॥३७॥**

**तत्रकांचीपुरींदृष्ट्वा पुरीं पुण्यविवर्धनीम्।  
नानामृगगणाकीर्णां नानावृक्षसमाकुलाम्॥३८॥**

**नानाशकुनि संघुष्टां नानातीर्थसमन्विताम्।  
वनीभूतांपुरीं दिव्यां जीर्णैर्देवालयैर्युताम्॥३९॥**

**ननंद दृष्ट्वादेवेशं तत्रहस्तिगिरौहरिम्।  
गुहायां नरसिह्मञ्च वराहंशेषपल्वले॥४०॥**

**पश्यन् स्थानानिदिव्यानि तत्रतत्रचशार्ङ्गिणः।  
चचारसहितोविप्रै र्वैशंपायनपूर्वकैः॥४१॥**

**यथोक्तकारिणंदेवं तथैवाष्टभुजंहरिम्।  
दीपाकारं नृसिंह्मच तथाशार्ङ्गधरं हरिम्॥४२॥**

**कामकोष्टेबिलद्वारे वामनं सर्वकामदम्।  
शेषाकारं सुधाकारं मेघाकारं त्रिविक्रमम्॥४३॥**

**प्रवालवर्णं हैमाभं चन्द्रखण्डंच पार्थिवः।  
दृष्ट्वाचैकाम्रमूलस्थं कामाक्ष्यासहितंहरम्॥४४॥**

**प्रणम्यभक्त्यातान्सर्वान् बभूवप्रीतमानसः।  
तत्र तत्रच तीर्थेषु पुण्येषु कृतमज्जनः॥४५॥**

**तर्पयित्वा पितृृन्सर्वान् देवांश्च विधिवन्तृपः।  
दत्वा दानानि विप्रेभ्यः पुरींकर्तुमुपारभत्॥४६॥**

**ततश्चक्रे पुरींरम्यां सौधप्राकारगोपुरान्।  
वापीकूपतटाकाढ्यां योजनत्रयविस्तृताम्॥४७॥**

**ब्राह्मणानांच वेश्मानि चक्रेदेवालयानपि।  
कृत्वा सम्यग्विधानेन ततोयष्टुमुपारभत्॥४८॥**

**प्रदेशेकामकोष्टस्य बिलद्वारस्यपश्चिमे।  
यज्ञशालां सुविफुल्लां कृत्वावेदिंच शास्त्रतः॥४९॥**

**तोयार्थं तत्रयज्ञस्य निर्ममेसरउत्तमम्।  
तद्वैपाण्डवतीर्थाख्यं सरःपरमपावनम्॥५०॥**

**स तत्र प्रारभद्यज्ञं बह्वन्नंभूरिदक्षिणम्।  
तवकर्माणि विधिवच्चक्रुस्सर्वेद्विजर्षभाः॥५१॥**

**हवींषि हूयमानानि मन्त्रविद्भिर्द्विजोत्तमैः।  
न्यवेदयत्ससर्वाणि विष्णवेराजसत्तमः॥५२॥**

**ततस्तस्याश्वमेधेन सन्तुष्टःपुरुषोत्तमः।  
तत्राविरासीद्भगवान् देवकीनन्दनोहरिः॥५३॥**

**तदाचोत्तरदिग्भागा दन्तरिक्षादुपागते।  
समासीनश्शुभेदिव्ये बिमानेरत्नसन्निभे॥५४॥**

**वेदकोटीतिविख्याते दिव्यरत्नविभूषिते।  
रुक्मिणीसत्यभामाभ्यां सहितस्सुरसेवितः॥५५॥**

**किरीटांगदकेयूर कौस्तुभैस्समलंकृतः।  
दिव्यपीतांबरधरो वनमालाविभूषितः॥५६॥**

**ददृशेदेवदेवेशः कन्दर्पायुतसुन्दरः।  
तदासुमनसां वृष्टिर्बभूवाद्भुतदर्शना॥५७॥**

**दिव्यदुन्दुभयो नेदुर्ननृतुश्चाप्सरोगणाः।  
तदा देवास्सगन्धर्वा स्सिद्धाश्चपरमर्षभः॥५८॥**

**तुष्टुवुर्देवकीपुत्रं दृष्ट्वातत्रनभोगताः।  
ततो दृष्ट्वाविमानस्थं प्राङ्मुखं पुरतस्स्थितम्॥५९॥**

**देवं पाण्डवदूताख्यं ववन्दे जनमेजयः।  
प्रणम्यपरयाभक्त्या तुष्टावच जगत्पत्तिम्॥६०॥**

**नमस्ते जगतांनाथ नमस्तेपुरुषोत्तम।  
कंसमर्दनगोविन्द नमस्तेपूतनांतक॥६१॥**

**शकटासुरचाणूर तृणावर्तादिमर्दन।  
प्रसीदकृष्णदेवेश पाण्डवार्तिहराच्युत॥६२॥**

**पाहिमां जगतां नाथ पद्मनाभ यदूद्वह।  
इति स्तुतोथभगवान्राज्ञा पारिक्षितेनह॥६३॥**

**तमुवाच स्मयन्वाक्यं वेदकोटिस्थितोहरिः।  
राजन्ननेनयज्ञेन क्षेत्रेस्मिन् सुकृतेनते॥६४॥**

**सुप्रसन्नोस्मिभद्रन्ते वृणीष्ववरमुत्तमम्।**

**जनमेजयः।**

**कृतार्थोस्मि जगन्नाथ तवसन्दर्शनादहम्॥६५॥**

**तथाप्येनं वरंदेव मह्यंदातुंत्वमर्हसि।  
त्वमत्रैवचिरं काल मेतद्रूपेण संयुतः॥६६॥**

**वेदकोटिविमानेस्मिन् ऋषीणामभयप्रदः।  
निवसन् सततंकांच्यां सर्वेषामिष्टदोभव॥६७॥**

**नारदः।**

**इत्युक्तःपुण्डरीकाक्षो राज्ञातेनमहात्मना।  
तमुवाच पुनर्वाक्यं मन्दं मन्दस्मितोहरिः॥६८॥**

**जनमेजयराजेंद्र तवप्रियचिकीर्षया।  
सर्वदा निवसाम्यत्र सर्वसंपत्प्रदोनृणाम्॥६९॥**

**इति दत्वा वरं तस्मै भगवान् देवकीसुतः।  
तत्रैवोवासराजेंद्र कांच्यां सर्वेष्टदोनृणाम्॥७०॥**

**तंहि पाण्डवदूताख्यं प्रवदन्तिमनीषिणः।  
तस्य खन्दर्शनं नृृणां भुक्तिमुक्तिप्रदायकम्॥७१॥**

**ततस्समाप्य विधिव दश्वमेधंसुपावनम्।  
सकृतावभृथोराजा ऋत्विग्भ्योदत्तदक्षिणः॥७२॥**

**तत्रैवनिवसन्कांच्यां पूजयामासकेशवम्।  
असंख्येयं धनं दत्वा ब्राह्मणेभ्योनृपोत्तमः॥७३॥**

**उत्सवैर्विविधैश्चापि प्रीणयामास केशवम्।  
ततोदेवस्य कृपया तस्य राज्ञोमहात्मनः॥७४॥**

**सर्वलक्षणसंपन्नो जज्ञेपुत्रस्सुधार्मिकः।  
क्षेमकाख्योमहाप्राज्ञः कन्दर्पइवमूर्तिमान्॥७५॥**

**ततोदेवाज्ञयाराज्ये स्वीयेस्थापयितुं सुतम्।  
सराजा सचिवैस्सार्धं प्रययौ हस्तिनापुरीम्॥७६॥**

**सहितस्सचिवै स्सर्वैश्चतुरंगबलेनच॥७७॥**

**इत्थंहरेर्दर्शनकांक्षयामखं  
चकारकांच्यां जनमेजयोनृपः।  
ददर्शदेवं कृपयाहरेर्नृपः  
पुत्रंच लेभेऽनुपमं गुणैर्युतम्॥७८॥**

**इति श्रीब्रह्माण्डपुराणे काञ्चीमहात्म्येएकोनत्रिंशोध्यायः।**

**—————**

**श्रीरस्तु।**

**अथ त्रिंशोध्यायः।  
—————**

**नारदः।**

**तस्मिन्नेवयुगेराजन् विदर्भनगरेनृपः।  
आसीद्विरोचनोनाम सत्यसन्धोजितेंद्रियः॥१॥**

**रुक्मिणस्तनयोधीमान् प्रजानांच हितेरतः।  
तस्यासीन्मंजुलानाम भार्यारूपगुणान्विता॥२॥**

**सशशासपुरींरम्यां कुण्डिनाख्यां तयासह।  
तस्यैवं वर्तमानस्य प्रजाधर्मेणरक्षतः॥३॥**

**पुत्रार्थं तप्यमानस्य नासीद्वंशकरस्सुतः।  
सकदाचित्समाहूय सर्वान्वेदविदोद्विजान्॥४॥**

**प्रणम्यपूजयित्वातान् पप्रच्छात्मजकाम्यया।  
अनपत्यस्य मे पुत्रा भवेयुः केन कर्मणा॥५॥**

**तद्ब्रुवंतु भवन्तो मे विनिश्चित्यपरस्परम्।  
इत्युक्तास्तेन विप्रेंद्रा स्तमूचुर्नृपतिंवचः॥६॥**

**शृणुराजन्प्रवक्ष्याम स्तवपुत्रागमंप्रति।  
कैलासवासिनंदेवं यदाद्रक्ष्यसि शंकरम्॥७॥**

**तदैवपुत्रलाभस्ते भविष्यति नसंशयः।  
सहिसर्वस्य लोकस्य शंभुस्सर्वार्थदायकः॥८॥**

**तमेव सर्वथाराध्य देवाश्च मनुजाअपि।  
लभन्ते सकलान् कामान् सर्वेषु भुवनेष्वपि॥९॥**

**अनपत्या पुराभैष्मी राजन् तवपितृष्वसा।  
कृष्णेनसहिताभर्त्रा समारुह्यखगेश्वरम्॥१०॥**

**कैलासं पर्वतंगत्वा समभ्यर्च्यैव शंकरम्।  
लेभेकिलसुतंपूर्वं प्रद्युम्नं लोकविश्रुतम्॥११॥**

**तस्मात्त्वमपि देवेशं शंभुंकैलासपर्वते।  
गत्वासंप्रार्थयहरं तेन पुत्रोभवेद्ध्रुवम्॥१२॥**

**इत्युक्तस्तैस्तदाविप्रैः प्रत्युवाचद्विजान्पुनः।  
बहुयोजनसाहस्रे दूरेस्थितमगोत्तमम्॥१३॥**

**नैवशक्नोम्यहंगन्तुं कैलासंशंकरालयम्।  
तस्माद्वदध्वं कैलास मुपायंद्रष्टुमंतिके॥१४॥**

**इतितस्य वचश्श्रुत्वा विप्राः प्रोचुःपुनर्नृपम्।  
शृणुराजन्वचोस्माक मेतत्तवहितंशुभम्॥१५॥**

**यथापश्यति कैलासं भवानत्रैवचांतिके।  
तथासम्यग्विनिश्चित्य वक्ष्यामस्तवपार्थिव॥१६॥**

**इतोस्ति दक्षिणेभागे पंचाशद्योजनेशुभे।  
कांचीति सम्यग्विख्याता पुरीपुण्यविवर्धनी॥१७॥**

**तत्रास्तिपरमं स्थानं पुण्यदंपापनाशनम्।  
कामकोष्ठमितिख्यातं सर्वाभीष्टप्रदंनृणाम्॥१८॥**

**विष्णुंवा तत्ररुद्रंवा संपूज्यविधिवन्नराः।  
प्राप्नुवन्ति हि सर्वार्थान् क्षिप्रमेवनसंशयः॥१९॥**

**परीक्षित्तनयश्श्रीमान् राजापिजनमेजयः।  
अभ्येत्य कांचीं यज्ञेन सम्यगिष्ट्वाजनार्दनम्॥२०॥**

**लेभे सुगुणसम्पन्नं क्षेमकाख्यंसुतंकिल।  
तस्मात्त्वमपि राजेन्द्र गत्वाकांचीपुरीमितः॥२१॥**

**तपसापूजयावापि तोषयन्वैपिनाकिनम्।  
कैलासवासिनं देवं तत्रद्रक्ष्यसि शंकरम्॥२२॥**

**इत्युक्त स्सतुविप्रेंद्रै राजासन्तुष्टमानसः।  
पल्या मंजुलयासार्धं ब्राह्मणैस्सचिवैरपि॥२३॥**

**जगामकांचीं वेगेन तत्रपूजयितुं हरम्।  
तत्र गत्वा स राजेंद्र स्तीर्थेषु कृतमज्जनः॥२४॥**

**स्थानस्य कामकोष्ठस्य नैऋत्यांदिशि संस्थितः।  
पल्या मंजुलयासार्धं चकार तपउत्तमम्॥२५॥**

**पुत्रार्थं द्रष्टुमन्विच्छन् शम्भुं कैलासवासिनम्।  
तत स्तस्यभृशंतुष्ट स्तपसा वृषभध्वजः॥२६॥**

**तस्मै सन्दर्शयामास कैलासं स्वालयंविभुः।  
सोपश्य त्तत्रकैलासे नानारत्नविचित्रिते॥२७॥**

**भद्रपीठेसमासीन मुमयासहशंकरम्।  
गन्धर्वैःपार्षदैश्चैव सर्वभूतगणैर्युतम्॥२८॥**

**सदृष्ट्वादेवमीशानं शम्भुं कैलासवासिनम्।  
प्रणम्य प्रार्थयामास पल्यासह विरोचनः॥२९॥**

**नमस्ते देवदेवेश करुणाकर शंकर।  
पाहि मां पार्वतीनाथ प्रणतं शरणागतम्॥३०॥**

**अनपत्योस्म्यहं तस्मात्पुत्रं मे दातुमर्हसि।  
इतिस्तुतस्सभगवान् रुद्रस्तं नृपमब्रवीत्॥३१॥**

**भृशंतुष्टोस्म्यहंराजन् तपसा तव सुव्रत।  
सन्तुष्टेनमया तुभ्यं कैलासोपि प्रदर्शितः॥३२॥**

**पुत्रौ च ते महाप्राज्ञ बलिनौ द्वौ भविष्यतः।  
धर्मज्ञौ च वदान्यौच विष्णुपादसमाश्रयौ॥३३॥**

**केनचित्त्वथकालेन तावप्यत्रागमिष्यतः।  
यक्ष्यन्तौ हयमेधेन विष्णुं लोकेश्वरं हरिम्॥३४॥**

**तयोरनुग्रहार्थाय विष्णुस्त्वत्पुत्रयोरिह \।  
दर्शयिष्यति वैकुण्ठं भक्तयोस्स्वालयं भुवि॥३५॥**

**अहंचाप्यत्र कैलासे तुभ्यं सन्दर्शितेमया।  
वसामिसततंकांच्यां नराणां हितकाम्यया॥३६॥**

**येवा मामत्रपश्यन्ति कांच्यां कैलासनायकम्।  
तेषा महं प्रदास्यामि पुत्रपौत्रादि सम्पदम्॥३७॥**

**त्वंचापि भार्ययासार्ध मनयामञ्जुलाख्यया।  
अत्रैवसततंलिंगै मां सम्यगभिषेचय॥३८॥**

**पञ्चामृतैश्च शुद्धोदै र्वर्षमेकं निरन्तरम्।  
ततस्संनत्सरस्यान्ते पुत्रौ द्वौ ते भविष्यतः॥३९॥**

**पुत्राभ्यां सहितश्चैव स्वां पुरीं गन्तुमर्हसि।  
इति दत्वा वरंतस्मै शंभुः कैलासनायकः॥४०॥**

**तत्रैव कांच्यां न्यवस त्सहसर्वैश्चपार्षदैः।  
ततोविरोचनोहृष्टः तत्र देवस्य शूलिनः॥४१॥**

**चक्रेभिषेचनंभक्त्या वर्षमेकमहर्निशम्।  
कुम्भेनजलमाहृत्य राजभार्यापिमञ्जुला॥४२॥**

**प्रददावभिषेकार्थ मनिशं भक्तिसंयुता।  
अभिषेकोदकैस्तत्र जज्ञे स्रोतस्सुपावनम्॥४३॥**

**तदेव मञ्जुलाख्याभू न्नदीतत्र सुपावनी।  
तोयै र्मञ्जुलयानीतै र्यद्रुद्र मभिषिक्तवान्॥४४॥**

**तस्मात्तां मञ्जुलां प्राहु रभिषेकोदवाहिनीम्।  
ततस्संवत्सरस्यांते मंजुलायां नृपोत्तम॥४५॥**

**कृपया देबदेवस्य द्वौपुत्रौसम्बभूवतुः।  
पल्लवो विल्लवश्चेति मन्मधाविवरूपिणौ॥४६॥**

**यौवैकुण्ठेपुराद्वार्स्था वभूतां विष्णुमन्दिरे।  
जयश्च विजयश्चेति शङ्खचक्रगदाधरौ॥४७॥**

**तौ पूर्वद्वारपौ विष्णोरास्ता मादौकृतेयुगे।  
कदाचित्तत्रदेवेशं द्रष्टुंप्रविशतोमुनीन्॥४८॥**

**वारयामासतुर्विप्रान् सनकादींश्चयोगिनः।  
तेवैशेपुस्तदाद्वार्स्थौ प्रेरितौ तत्र विष्णुना॥४९॥**

**युवामिहाप्रपतितौ सद्योभवतमासुरौ।  
पुनश्चराक्षसौवापि राजानौच भविष्यतः॥५०॥**

**एवं त्रिजन्मसुयुवां विष्णुद्वेषपरायणौ।  
तत्रायमेवैत्यहरिर्हनिष्यति युवांमृधे॥५१॥**

**इतिशप्तौ तदाविप्रै र्द्वारपौसनकादिभिः।  
तत्र दृष्ट्वा रमानाथं प्रार्थयामासतुर्नृप॥५२॥**

**पाहिनौ दैवसंशप्तौ त्वद्भक्तैस्सनकादिभिः।  
यथा नौ नभवेज्जन्म रक्षोसुरनरात्मकम्॥५३॥**

**तथाकुरुदयांक्षिप्र मावयोश्शरणैषिणोः।  
इति संप्रार्थितस्ताभ्यां प्रोवाचद्बारपौहरिः॥५४॥**

**शापोयुवाभ्यां योदत्तो मद्भक्तैस्सनकादिभिः।  
स तथैवानुभोक्तव्यो भवद्भ्यां नात्रसंशयः॥५५॥**

**कृतेयुगेयुवां भूमावसुरौद्वौ भविष्यतः।  
त्रेतायां राक्षसौवापि द्वापरेमनुजौतथा॥५६॥**

**तत्राहमेव वामेत्यहनिष्यामि त्रिजन्मसु।  
चतुर्थे जन्मनि पुनर्युवां भूमौजनिष्यथः॥५७॥**

**पल्लवोविल्लवश्चेति विदर्भेषु नृपोत्तमौ।  
भविष्यतश्च मद्भक्तौ वदान्यौ ब्रह्मवित्तमौ॥५८॥**

**युवां तत्राश्वमेधेन क्षेत्रेमत्प्रीतिवर्धने।  
सहितौ सर्वविप्रेन्द्रै र्ममुद्दिश्ययजिष्यतः॥५९॥**

**तदा वैकुण्ठभवनं तत्रवां दर्शयाम्यहम्।  
तत्रैवपार्षदौ भूयो युवां ममभविष्यथः॥६०॥**

**इति लब्धवरौ राजन् विष्णुतोद्वारपौपुरा।  
ततस्तावनुभूयैव जन्मानित्रीणिभूतले॥६१॥**

**चतुर्थे जन्मनिपुन स्तावैवैतौबभूवतुः।  
पल्लवोविल्लवश्चेति मंजुलातनयौनृप॥६२॥**

**विरोचनोथवैदर्भः पत्न्यामञ्जुलयासह।  
अनन्दतनयौलब्ध्वा कांच्यां शम्भोरनुग्रहात्॥६३॥**

**ततस्तस्याज्ञयाशम्भोः पुत्राभ्यां सहितोनृपः।  
गत्वा स्वराज्येतौपुत्रा वभिषिच्यविरोचनः॥६४॥**

**पत्न्यामञ्जुलयासार्धं कैलासंप्रययौनृपः।  
ततस्संप्राप्यतौराज्यं तदापल्लवविल्लवौ॥६५॥**

**ब्रह्मण्यौचवदान्यौच विष्णुभक्तौबभूवतुः।  
कलौयुगेतुसंप्राप्ते कांचीमेत्यचतावुभौ॥६६॥**

**अश्वमेधेनयज्ञेन तत्रविष्णुंयजिष्यतः।  
तेनयज्ञेनसन्तुष्टो विष्णुर्वैकुण्ठनायकः॥६७॥**

**तयोर्द्वारपयोःपूर्वं शप्तयोस्सनकादिभिः।  
कांच्यांवैकुण्ठभवनं स्वालयंदर्शयिष्यति॥६८॥**

**वैकुण्ठेयानदीपुण्या विरजाख्यासुपावनी \।  
सापितत्राश्वमेधान्ते वेद्यामाविर्भविष्यति॥६९॥**

**हस्तिशैलस्यवायव्ये देशेवैकुण्ठनायकः।  
प्रादुर्भविष्यतिहरि र्नद्याविरजयासह॥७०॥**

**जयश्चविजयश्चोभौ मुक्तशापौतदानृप।  
पुनःप्राप्नुवतः कांच्यां तद्विष्णोःपरमंपदम्॥७१॥**

**येचापिमानवाभूमौ कांच्यां वैकुण्ठनायकम् \।  
पश्यन्तिविरजांचापि तेयास्यंति परांगतिम्॥७२॥**

**एवमष्टादशस्थानमाहात्म्यं शार्ङ्गधन्वनः।  
कांच्यां सत्यव्रतक्षेत्रे कथितंतेमयानृप॥७३॥**

**अश्वमेधस्य शालायां ब्रह्मणःपरमेष्ठिनः।  
स्थानान्येतानि राजेन्द्र प्रोक्तान्यष्टादशैवहि॥७४॥**

**एवं सुरेन्द्रैऋषिभिर्नृपेन्द्रै  
र्दानैस्तपोभिर्यजनैस्सुपूजितः।  
दातुंचतेभ्यस्सकलान् पुमर्थान्  
तत्रा विरासीद्भगवान् मुकुन्दः॥७५॥**

**अतस्तु तत्क्षेत्र मभृत्सुपुण्य  
सत्यव्रताख्यं परमंहरेःप्रियम्।  
पुरीचकांची कलिकल्मषघ्नी  
बभूववैकुण्ठफलप्रदानृणाम्॥७६॥**

**इति श्रीब्रह्माण्डपुराणे काञ्चीमाहात्म्ये त्रिंशोध्यायः।**

**—————**

**श्रीरस्तु।**

**अथ एकत्रिंशोध्यायः।  
—————**

**नारदः।**

**पुरादेवसभामध्ये महेन्द्रःपाकशासनः।  
आसीत्सिह्मासनेदिव्ये समासीनस्सुरैस्सह॥१॥**

**तदाकेचिन्महाप्राज्ञा ब्राह्मणाब्रह्मवित्तमाः।  
आजग्मु स्सहिताद्रष्टुं कदाचित्पाकशासनम्॥२॥**

**अगस्त्योभगवानत्रि र्मृकंडुर्गौतमोमहान्।  
भार्गवश्च्यवनोविद्वान् तथान्येच महर्षयः॥३॥**

**तानागतान्समुद्वीक्ष्य गुरुणासहदेवराट्।  
पूजयित्वा यथान्यायं पप्रच्छकुशलंद्विजान्॥४॥**

**तैश्चापिपृष्टःकुशलं निवेद्यस्वंपुरन्दरः।  
ततःपप्रच्छधर्मार्थनिश्चयंद्विजसत्तमान्॥५॥**

**चतुर्णामाश्रमाणांहि गरीयान्कउदाहृतः।  
तमाश्रमंपुण्यतमं मुनयःप्रब्रुवन्तुमे॥६॥**

**एवमिन्द्रेणसंपृष्टा स्तमूचुर्मुनिपुंगवाः।  
आश्रमाणांहि सर्वेषां ज्यायानेवगृहाश्रमः॥७॥**

**नतादृशोस्तिलोकेन्यो ह्याश्रमोधर्मसाधनः।  
ब्रुवन्तिमुनयस्सर्वे श्रेष्ठगार्हस्थ्यमाश्रमम्॥८॥**

**तस्मात्तमेवदेवेन्द्र श्रेष्ठंविद्याद्गृहाश्रमम्।  
इतितेषुब्रुवाणेषु वाक्पतिर्विस्मयान्वितः॥९॥**

**तत्रधिक्कृत्यतान्विप्रा नुवाचवचनंनृप।  
गरीयान्ब्रह्मचर्याख्यः परमःप्रथमाश्रमः॥१०॥**

**तमुल्लंघ्यकथं ब्रूत यूथं श्रेष्ठंगृहाश्रमम्।  
अनालोच्यैव शास्त्रार्थान् सर्वेमूढधियोयथा॥११॥**

**इत्युक्तवन्तन्धिषणं तेसमीक्ष्याथगर्वितम्।  
शेपुःप्रकुपितास्सद्य स्तमनर्थार्थवादिनम्॥१२॥**

**यस्मात्त्वमवलेपेन सर्वान्नस्सत्यवादिनः।  
अधिक्षिपसिमन्दात्मन् हीनार्थंस्वर्थवद्ब्रुवन्॥१३॥**

**तस्मादितःप्रपतितो भूम्यांदारिद्र्यपीडितः।  
सर्वदुःखसमायुक्तो भवरोगैः प्रपीडितः॥१४॥**

**इति शप्त्वा गुरुंसर्वे प्रजग्मुस्तेयथागतम्।  
ततश्शप्तोगुरुर्विप्रै स्तत्क्षणान्न्यपतत्क्षितौ॥१५॥**

**कस्मिंश्चिन्नर्मदातीरग्रामे ब्राह्मणमन्दिरे।  
उंछवृत्तेर्दरिद्रस्य जज्ञेतस्यसुतोनृप॥१६॥**

**जातमात्रेतु जननी जगामयमसादनम्।  
क्लेशेनमहता पित्रा रक्षितोत्यन्यबालकः॥१७॥**

**ततस्संवत्सरेपूर्णे मृतोभूज्जनकोपिच।  
रुदतोबालकस्यास्य नैवसंबधिबांधवाः॥१८॥**

**ययाकयाचित्कृपया रक्षितोबालकस्तथा।  
मृदुशय्या न तस्यासीन्नचदंशनिवारकाः॥१९॥**

**एवं संवर्धितोबाल्ये शयानोयत्र कुत्रचित्।  
उपनीतश्च कृपया केनचिद्ब्राह्मणेनसः॥२०॥**

**ततस्तुयौवनं प्राप्य कुचेलःकुत्सिताशनः।  
बभूवभृशनिर्वेदमापन्नोत्यन्तदुर्भगः॥२१॥**

**पीडितोव्याधिभिर्नित्यं मनोरथशताकुलः।  
सकदाचिन्नृपश्रेष्ठ तपसेकृतनिश्चयः॥२२॥**

**ययौभागीरथीतीरं पुण्यवृक्षलतायुतम्।  
तत्रोपविष्टमद्राक्षी द्भरद्वाजंमहामुनिम्॥२३॥**

**तं प्रणम्यमहाभागं ब्राह्मणोवाक्यमब्रवीत्।  
केनाहमस्मिविप्रेंद्र दरिद्रःपापकर्मणा॥२४॥**

**मातापितृभ्यां हीनश्च बाल्यादारभ्यदुःखितः।  
निश्श्रीकोभ्रष्टसंकल्पः कदन्नादश्चकेवलम्॥२५॥**

**यद्यहंसुखमुत्सृज्य भौमंदुःखसमन्वितम्।  
इच्छामिवा तपःकर्तुं परमंविष्णुतुष्टिदम्॥२६॥**

**तत्रदुर्निग्रहंचित्तं चंचलं मे भवत्यलम्।  
तस्मादिहपराभ्याम्मां सुखाभ्यांहीनमागतम्॥२७॥**

**त्रातुमर्हसि विप्रेंद्र यथाहं मुक्तिमाप्नुयाम्।  
इति तस्यवचश्श्रुत्वा भरद्वाजोमहामनाः॥२८॥**

**ध्यात्वामुहूर्तं तपसा तं विज्ञायबृहस्पतिम्।  
शप्तं महर्षिभिःपूर्वमेवंभूतं सुदुर्भगम्॥२९॥**

**तस्य निष्कृतिमन्विच्छन्नुबाच द्विजपुंगवः।  
शृणुविप्रप्रवक्ष्यामि वचस्तवहितंशुभम्॥३०॥**

**अस्तिदक्षिणतःक्षेत्रमितःक्रोशसहस्रके।  
देशे सत्यव्रतंनाम विष्णुप्रीतिकरंपरम्॥३१॥**

**तत्रास्तिहस्तिशैलाख्यो भूधरःपुण्यवर्धनः।  
तस्मिन्वसति देवेशो वरदस्सर्वदेहिनाम्॥३२॥**

**तस्य दर्शनमात्रेण मुच्यन्ते सर्वकिल्बिषैः।  
नराःपातकिनोवापि विर्यंचोपिकुयोनिजाः॥३३॥**

**तस्मात्त्वं तत्रगत्वाशु तपश्चरहरेःप्रियम्।  
तपसावरदस्तुष्टः प्रसन्नस्तेभवेद्ध्रुवम्॥३४॥**

**अत्रैवोदाहरिष्यामि प्रत्ययार्थंतवानघ।  
तच्छृणुत्वमुपाख्यानं पल्लिकामोक्षणंद्विज॥३५॥**

**कश्चिदासीत्कुरुक्षेत्रे ब्राह्मणोवेदपारगः।  
उपमन्युरिति ख्यातस्तपस्वीविजितेंद्रियः॥३६॥**

**विष्णुभक्तोजितक्रोधः प्रशांतात्मादृढव्रतः।  
तस्यासील्लक्षणानाम भार्यारूपगुणान्विता॥३७॥**

**पतिव्रतामहाभागा विष्णुव्रतपरायणा।  
तयासभार्ययासार्धं सततं विष्णुमर्चयन्॥३९॥**

**वर्तयन्नुंछवृत्त्यैव कुर्वन् त्रिषवणंद्विजः।  
पूजयन्नतिथीन्नित्यं पितॄन् देवांश्चतर्पयन्॥३९॥**

**तस्यैवंवर्तमानस्य ब्राह्मणस्यमहात्मनः।  
सुषुवेतनयंपत्नी लक्षणालक्षणैर्युतम्॥४०॥**

**ततःकदाचिद्विप्रेंद्रः पत्र्यासहसुतेनच।  
तीर्थयात्रापरोभूमि सुपमन्युश्चचारह॥४१॥**

**तत्र तत्रच तीर्थेषु ह्रदेषुचनदीषुच।  
स्नात्वालक्षणयासार्ध तर्पयंश्च पितृृन्द्विजः॥४२॥**

**क्षेत्रेषुच सुपुण्येषु पश्यन्विष्णुं रमापतिम्।  
उंछवृत्त्यैवसतत मतिथींश्चापि पूजयन्॥४३॥**

**सतुगोदावरीतीर माययौसहभार्यया।  
तत्रैकस्मिन्दिने मार्गे नद्यास्तीरेवनेशुभे॥४४॥**

**कस्मिंश्चिदाह्निकं कर्तुमवसद्ब्राह्मणोत्तमः।  
तत्रस्नात्वा स गौतम्यां मध्याह्ने द्बिजसत्तमः॥४५॥**

**सन्तर्प्यचपितृृन् देवान् पूजयामासकेशवम्।  
ततस्तत्र चरुं कृत्वा तण्डुलैः पंचमुष्टिभिः॥४६॥**

**सिलोंछवृत्त्योपहृतैस्तत्र लब्धेश्च तद्दिने।  
बैश्वदेवबलिंचक्रे निवेद्यान्नंतुविष्णवे॥४७॥**

**शेषमन्नं सुपूर्वतच्चक्रे भागद्वयंतथा।  
भागमेकंतु शिशवे पुत्रायादाद्धरिंस्मरन्॥४८॥**

**द्वितीयं भागमतनो त्स्वपत्न्याश्चात्मनोपिच।  
एवं विभज्याविधिवदन्न विप्रवरस्तदा॥४९॥**

**प्रथमं भोजयामास बालं पुत्रं बुभुक्षितम्।  
स्वयंचापि यदाभोक्तु मैच्छदन्नं द्विजोत्तमः॥५०॥**

**तदैवाभ्याययौ तत्रविप्रःकश्चिद्भुभुक्षितः।  
सौभ्ययाचत विप्रेंद्र मन्नं देहीतियाचकः॥५१॥**

**तस्मैसप्रददावन्नं स्वभोज्यमपिहृष्टधीः।  
सतुभुक्त्वान्न मतिथिर्नालमित्यब्रवीत्पुनः॥५२॥**

**ततस्स्वभोज्यमन्नंच लक्षणापिददौमुदा।  
सतुभुक्त्वाद्बयोरन्नं प्रययावतिथिर्द्बिजः॥५३॥**

**उपमन्युस्तदा प्राप्तकोटियज्ञफलोद्विजः।  
मुमोद सहितःपत्न्या भृशमत्रप्रदानतः॥५४॥**

**ततस्तद्गृह्यवोच्छिष्टं पत्रं भुक्तस्यचातिथेः।  
चिक्षेपगर्ते कस्मिंश्चिल्लतागुल्मसमावृते॥५५॥**

**क्षिप्तमात्रे तदोच्छिष्टे ब्राह्मणेनोपमन्युना।  
पतिताविन्दवोमूर्ध्नि तत्रपल्लिकयोर्विले॥५६॥**

**चिरंनिवसतोःपापा त्पल्लिकारूपिणोर्द्बयोः।  
पतिताद्ब्राह्मणोच्छिष्टा त्पल्लिकायुगलस्यतु॥५७॥**

**बभूव तत्क्षणादेव शिरोमात्रंतुकांचनम्।  
अभूत्पूर्वस्मृविश्चापि तयोस्तत्रकुजन्मनोः॥५८॥**

**पल्लीच पल्लिकाचोभौ दंपतीपापकर्मिणौ।  
वाचाचुक्रोशतुर्दीनौ मानुष्या तंद्विजोत्तमम्॥५९॥**

**स्मृत्वापूर्वकृतं पापं त्राहित्राहीतिदुःखितौ।  
क्रोशन्तं पल्लिकायुग्म मीक्ष्यकांचनमस्तकम्॥६०॥**

**पप्रच्छकृपयाविप्रः कौयुवामितिविस्मितः।  
तमुवाच तदापल्ली स्मरन् दुष्कृतमात्मनः॥६१॥**

**अहं नृपसुतःपूर्व मासं जन्मनिसप्तमे।  
अयोध्याधिपतेःपुत्रः सगरस्यमहात्मनः॥६२॥**

**असमंज इतिख्यातो बालघ्नःपापकर्मकृत्।  
हत्वासहस्रशोबालान् सरय्वाःप्राक्षिपंजले॥६३॥**

**तदा मां पापिनं दृष्ट्वा राजाजनहितेच्छया।  
सभार्यमनयद्रोषा त्सर्वस्वं गृह्यकाननम्॥६४॥**

**ततोहं भार्ययासार्धं वनेषु भृशदारुणः।  
हत्वामृगान्पक्षिणश्च भक्षयन्नचरंद्बिज॥६५॥**

**ततः कदाचित्कांतारे व्याघ्रेणावांच घातितौ।  
श्वानबोनिमनुप्राप्ता वेनसःपूर्वसंचितात्॥६६॥**

**मार्जारीं सौकरींचापि प्राप्ययोनिंचनाकुलीम्।  
षष्ठेचजन्मनिपुनः श्वानोभूत्वासुदुःखितौ॥६७॥**

**अस्मिन्नेववनेपूर्वं शशंदृष्ट्वाबुभुक्षितौ।  
भक्षार्थमनुधावन्ता वज्ञानात्पतिताविह॥६८॥**

**कूपेस्मिन्मरणंलब्ध्वा संप्राप्तौपल्लिकातनुम्।  
तवसन्दर्शनादद्य पूर्वस्मृतिरभृच्चनौ॥६९॥**

**शिरश्चकांचनमभु दावयोस्त्वात्करोदकात्।  
तस्मान्नाबुद्धरक्षिमं त्वामेवशरणंगतौ॥७०॥**

**इतितद्दुष्कृतंश्रुत्वा तावप्युद्वीक्ष्यदुःखितौ।  
ब्राह्मणःकृपयाविष्ट स्समुद्धर्तुमियेषह॥७१॥**

**ततोवस्त्रेणसंगृह्य पल्लिकामिधुनंद्विजः।  
पत्न्यापुत्रेणसहित स्तीर्थयात्रांचकारह॥७२॥**

**तत्रतत्रचतीर्थेषु स्नाप्यपल्लीद्वयंद्विजः।  
क्षेत्राणिदर्शयामास मोक्षार्थंपल्लिकातनोः॥७३॥**

**पुनर्वाराणसींगरत्वा हरिद्वारंचपुष्करम्।  
प्रयागंनैमिशंचापि वृषभाद्रिमहोबलम्॥७४॥**

**सिह्माद्रिमथगोकर्णं श्रीशैलंकौर्ममुत्तमम्।  
एतान्यन्यानिपुण्यानि क्षेत्राणिविचचारह॥७५॥**

**पल्लीयुग्मस्यमोक्षार्थ मेवंविचरतस्तदा।  
उपमन्योर्द्विजेन्द्रस्य महान्कालोबभूवह॥७६॥**

**नैवचासीत्तयोर्मोक्षः क्षेत्रेषुसकलेष्वपि।  
ततःकदाचिद्विप्रेन्द्रः प्रभासन्तीर्थमाययौ॥७७॥**

**तपस्यंतम्मुनितत्र मार्कण्डेयंददर्शच।  
तंप्रणम्यद्विजश्रेष्ठ मुपमन्युरुवाचह॥७८॥**

**मार्कण्डेयमहाप्राज्ञ ममोपायंवदानघ।  
पलीयुग्ममिदंब्रह्मन् मामेवशरणंगतम्॥७९॥**

**तस्मादेतस्यमोक्षार्थ महंयामिक्ववाधुना।  
इतितस्यवचश्श्रुत्वा मृकण्डुतनयोब्रवीत्॥८०॥**

**कांचीपुण्यतमालोके कलिकल्मषनाशिनी।  
सैवमुक्तिप्रदानृृणा म्महापातकिनामपि॥८१॥**

**तत्रानन्तसरोनाम तीर्थमस्तिसुपावनम्।  
तत्रस्नापयगत्वात्व मेतौगृह्यकुयोनिजौ॥८२॥**

**दर्शयस्वचदेवेशं वरदंहस्तिशैलगम्।  
दर्शनादेतयोर्मुक्ति र्भविष्यतिनसंशयः॥८३॥**

**इतितस्यवचश्श्रुत्वा मार्कण्डेयस्यधीमतः।  
उपमन्युर्जगामाशु कांचींसंगृह्यतावुभौ॥८४॥**

**तत्रानन्तसरस्तोये स्त्रापयित्वाविधानतः।  
दर्शयामासदेवेशं वरदंहस्तिशैलगम्॥८५॥**

**तौचापिदृष्ट्वादेवेशं दम्पतीमुक्तकिल्बिषौ।  
उत्सृज्यस्वर्गतौविप्र कुत्सितांपल्लिकातनुम्॥८६॥**

**तयोस्स्वर्गतयोस्तत्र दम्पत्योस्तत्कलेबरौ।  
तत्रैवपल्लिकाकारौ स्थितौकांचनमस्तकौ॥८७॥**

**तदोपमन्युर्हृष्टात्मा ववन्देवरदंहरिम्।  
सहितःपुत्रपत्नीभ्यां तुष्टावचजगत्पतिम्॥८८॥**

**तमुवाच तदादेवो वरदोभक्तवत्सलः।  
उपमन्योमहाप्राज्ञ धन्यस्त्वमसिसुव्रत॥८९॥**

**यन्मां दर्शयताचात्र दंपतीउद्धृतौत्वया।  
तयोः कलेबरावेतावत्रैवं स्वर्णमस्तकौ॥९०॥**

**तिष्ठेतां हस्तिशैलाग्रे तवचख्यातिकारणात्।  
येचाप्रमनुजास्सम्यक् मां दृष्ट्वामत्प्रदक्षिणे॥९१॥**

**स्पृशन्तिपल्लिकायुग्मं नीरोगास्तेभवंत्यलम्।  
इति दत्वा बरंतस्मै ब्राह्मणायोपमन्यवे॥९२॥**

**श्रियंचैवाचलां दत्वा ततश्चांतर्हितोहरिः।  
उपमन्युःश्रियंलब्ध्वा शाश्वतींहृष्टमानसः॥९३॥**

**सहितःपुत्रपौत्रैश्च मुमुदेशाश्वतीस्समाः।  
तस्मात्त्वमपि विप्रेन्द्र गच्छशीघ्रमितश्शुभाम्॥९४॥**

**तत्रदृष्ट्वातु वरदं पापान्मुक्तोभविष्यसि।  
कुचेलस्त्वेव मुक्तस्तु भरद्वाजेनधीमता॥९५॥**

**जगामकांचीं वेगेन वरदंद्रष्टुमुत्सुकः।  
तत्रानन्तसरस्तीरे चकार तपडत्तमम्॥९६॥**

**देवंचवरदंविप्रो ददर्शाद्भुतदर्शनम्।  
ततोदेवाज्ञयातत्र पूजयन् द्वापरेयुगे॥९७॥**

**वरदं सततंभक्त्या जगामपरमांगतिम्।**

**इति श्रीब्रह्माण्डपुराणे काञ्चीमाहात्म्ये एकत्रिंशोध्यायः।**

**—————**

**श्रीरस्तु।**

**अथ द्वात्रिंशोध्यायः।  
—————**

**नारदः।**

**पुराकदाचित्कैलासे कस्मिंश्चित्कारणांतरे।  
नन्दी रुद्रेण संशप्तः स्वानुपस्थानकारणात्॥१॥**

**रोषात्तेनपरित्यक्त श्शंकरेणमहात्मना।  
कैलासंसम्परित्यज्य धरणींविचचारह॥२॥**

**सतुभूत्वा बलीवर्दोमहान्पर्वतसन्निभः।  
सत्यव्रतस्यक्षेत्रस्य प्रतीच्यां दिशिकानने॥३॥**

**चचारपर्वतेरम्ये बहुभिर्गोगणैस्सह।  
एतस्मिन्नेवकालेतु युगसन्धिरभून्नृप॥४॥**

**युगसन्धौमहत्यासी रनावृष्टिस्सुदारुणा।  
तदागावश्च सकलाः प्रणष्टाधरणीतले॥५॥**

**तदादेवाज्ञया धेनुस्तत्राभ्येत्वच नन्दिना।  
संगम्यससृजेबत्सान् शतशोथसहस्रशः॥६॥**

**क्षीराणितेषां पानार्थं ववर्षस्वोथसोमुहुः।  
तस्मिन्नंदिगिरौराजन् क्षीरपुरोमहानभूत्॥७॥**

**नन्दिनाध्युषितोयस्मा त्सवैनन्दिगिरिस्स्मृतः।  
क्षीरपूरेणमहता नन्दिनाम्रोमहागिरेः॥८॥**

**जाताक्षीरनदीपुण्या सत्यव्रतमुपाययौ।  
क्षीराणिपीत्वा मुमुदुस्सत्यव्रतनिवासिनः॥९॥**

**मनुष्याःपशवश्चैव येचान्येमृगपक्षिणः।  
सावैक्षीरनदीपुण्या बभूवकलुषापहा॥१०॥**

**ततोनन्दीसमभ्येत्य क्षेत्रंसत्यव्रतंप्रति।  
आत्मनश्शापमोक्षाय पूजयामासशंकरम्॥११॥**

**उत्तरेहस्तिशैलस्य क्षीरनद्यास्तटेशुभे।  
संस्थाप्यलिंगं रुद्रस्य पूजयामासवैवृषः॥१२॥**

**आस्येनतोय मुद्धृत्य कुर्वन्रुद्राभिषेचनम्।  
तल्लिंगं वृषभेशानं प्रवदन्तिमनीषिणः॥१३॥**

**मुक्तशापश्च वृषभोह्यासीद्रुद्रसखःपुनः।  
हरेरनुज्ञयाशम्भु रसुराणां हितायच॥१४॥**

**चकारमोहशास्त्राणि तामसानिवहून्यपि।  
ततस्तद्दोषशांत्यर्थं कांचीमभ्येत्यशंकरः॥१५॥**

**अनन्तसरससस्तीर माश्रितस्तपउत्तमम्।  
चकारपुण्यकोट्याख्यं विमानमवलोकयन्॥१६॥**

**अतस्तं पुण्यकोटीशं प्रवदन्तिहिशंकरम्।  
क्षीराब्धिमधनेपूर्वमुत्थितं गरलंमहत्॥१७॥**

**पीत्वातद्गरलं धैर्यात्सुराणां हितकाम्यया।  
सन्तप्तहृदयोरुद्रः कांचीमभ्येत्यसत्वरम्॥१८॥**

**स्नात्वावेगवतीतीये चकारतपउत्तमम्।  
विषाग्निश्चैव शांतोभूत्सुखितश्च यतोहरः॥१९॥**

**तस्माद्रुद्रस्य तल्लिंगं शांतेशंप्रवदन्तिहि।  
एतादृशानि स्थानानि कांच्यां रुद्रस्यभूमिप॥२०॥**

**अष्टौदशशतान्याहु स्सर्वकामप्रदानिद्दि।  
सर्वमेतन्मयाप्रोक्तं कांचीमाहात्म्यमद्भुतम्॥२१॥**

**यइदं पठतेनित्यं शृणोतिचसमाहितः।  
ससर्वान् लभतेकामान् आयुरारोग्यमेवच॥२२॥**

**सुतः।**

**इत्युक्त्वाभारदोविद्वान् राज्ञाहृष्टेनपूजितः।  
अंबरीषमनुज्ञाप्य जगामत्रिदशालयम्॥१३॥**

**एतत्सत्यव्रतक्षेत्रमाहात्म्यं पुण्यवर्धनम्।  
पापघ्नंमोक्षफलदं भवद्भ्यःकथितम्मया॥२४॥**

**एतत्सुपुण्यंपुरुषार्थसाधकं  
सत्यव्रतक्षेत्रगतस्य विष्णोः।  
माहात्म्य मत्यद्भुतमादरेण  
श्रुत्वातिहृष्टा मुनयोबभूवुः॥२५॥**

**इति श्रीब्रह्माण्डपुराणे काञ्चीमाहात्म्ये द्वात्रिंशोध्यायः।**

**काञ्चीमाहात्म्यं समाप्तम्।**

**—————**

\]