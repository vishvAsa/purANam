+++
title = "०४५ सीतादुर्वचनात्-लक्ष्मणनिर्गमनम्"
title_english = "045 Seetha rebukes Lakshmana"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_3/Kanda_3_ARK-045-Sitaa_Durvachanath_Lakshamana_Nirgamanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/3_araNyakANDam/04-sItApaharaNam/045_sItAdurvachanAt-laxmaNanirgamanam.md">
<details><summary><h3>IITK ...{Loading}...</h3></summary>

There at the hermitage Sita asks Lakshmana to rush to Rama's help
Lakshmana resists, stating Rama needs no help--Sita lashes at Lakshmana
in harsh words.



#### श्लोकः
##### मूलम्
आर्तस्वरं तु तं भर्तुर्विज्ञाय सदृशं वने।  
उवाच लक्ष्मणं सीता गच्छ जीनीहि राघवम्॥3.45.1॥

##### शब्दार्थः
सीता Sita, वने in the forest, भर्तुः husband, सदृशम् similar, तम् that, आर्तस्वरम् voice in distress, विज्ञाय knowing, लक्ष्मणम् to Lakshmana, उवाच said, गच्छ go, राघवम् Rama, जानीहि know (what happened).

##### आङ्ग्लानुवादः
On hearing the voice in distress and recognising that it was similar to her husband's voice, Sita said to Lakshmana, 'Go and find out Rama's whereabouts'.



#### श्लोकः
##### मूलम्
न हि मे हृदयं स्थाने जीवितं वाऽवतिष्ठति।  
क्रोशतः परमार्तस्य श्रुतश्शब्दो मया भृशम्॥3.45.2॥  
आक्रन्दमानं तु वने भ्रातरं त्रातुमर्हसि।

##### शब्दार्थः
भृशम् greatly, क्रोशतः परमार्तस्य crying out in great distress, शब्दः voice, मया by me, श्रुतः heard, मे my, हृदयम् heart, जीवितं वा my life too, स्थाने in its place, न अवतिष्ठति is not resting, हि indeed, वने in the forest, आक्रन्दमानम् crying in pain, भ्रातरम् brother, त्रातुम् to protect, अर्हसि you ought to.

##### आङ्ग्लानुवादः
I clearly heard Rama calling out in great distress. Indeed, my heart as well as my life is not in its place (restless). You ought to go and protect your brother who is crying in pain in the forest.



#### श्लोकः
##### मूलम्
तं क्षिप्रमभिधाव त्वं भ्रातरं शरणैषिणम्॥3.45.3॥  
रक्षसां वशमापन्नं सिंहानामिव गोवृषम्।

##### शब्दार्थः
सिंहानाम् of the lions, गोवृषमिव like a bull, रक्षसाम् of demons, वशम् grip, आपन्नम् been under it, शरणैषिणम् seeking help, तं भ्रातरम् that brother, क्षिप्रम् quickly, त्वम् you, अभिधाव run.

##### आङ्ग्लानुवादः
Like a bull caught by lions, your brother is seeking help caught by demons. You should run at once to your brother.



#### श्लोकः
##### मूलम्
न जगाम तथोक्तस्तु भ्रातुराज्ञाय शासनम्॥3.45.4॥  
तमुवाच ततस्तत्र कुपिता जनकात्मजा।

##### शब्दार्थः
तथा like that, उक्तस्तु though instructed , भ्रातुः brother's, शासनम् order, आज्ञाय knowing, न जगाम did not go, ततः then, कुपिता angry, जनकात्मजा Sita, तत्र there, तम् him, उवाच said.

##### आङ्ग्लानुवादः
When he did not budge in obedience to his brother's order (to protect Sita), the daughter of Janaka in a rage said ः



#### श्लोकः
##### मूलम्
सौमित्रे मित्ररूपेण भ्रातुस्त्वमसि शत्रुवत्॥3.45.5॥  
यस्त्वमस्यामवस्थायां भ्रातरं नाभिपत्स्यसे।

##### शब्दार्थः
सौमित्रे son of Sumitra,( Lakshmana), यः who, त्वम् you, अस्याम् in this, अवस्थायाम् situation, भ्रातरम् your brother, नाभिपत्स्यसे not going to, त्वम् you, भ्रातुः to brother, मित्ररूपेण in the form of a friend, शत्रुवत् enemy, असि you are.

##### आङ्ग्लानुवादः
Since you, O son of Sumitra,  are not reaching out to your brother in this situation, you are an enemy to your brother in the guise of a friend৷৷



#### श्लोकः
##### मूलम्
इच्छसि त्वं विनश्यन्तं रामं लक्ष्मण मत्कृते॥3.45.6॥  
लोभात्त्वं मत्कृते नूनं नानुगच्छसि राघवम्।

##### शब्दार्थः
लक्ष्मण O Lakshmana, त्वम् you, रामम् Rama, विनश्यन्तम् being destroyed, मत्कृते for my sake, इच्छसि desirous, त्वम् you, मत्कृते for my sake, लोभात् out of greed, रामम् Rama, नानुगच्छसि you are not following him, नूनम्  surely.

##### आङ्ग्लानुवादः
It is possess me that you wish Rama's death. You do not rush to him certainly because of greed for me.



#### श्लोकः
##### मूलम्
व्यसनं ते प्रियं मन्ये स्नेहो भ्रातरिनास्तिते॥3.45.7॥  
तेन तिष्ठसि विश्रब्धंतमपश्यन्महाद्युतिम्।

##### शब्दार्थः
ते to you, व्यसनम् distrees, प्रियम् dear, मन्ये I think, ते to you, भ्रातरि for your brother, स्नेहः love, नास्ति is not there, तेन by that, महाद्युतिम् brilliiant, तम् him, अपश्यन् not seen, विश्रब्धम्  confident, तिष्ठसि you are standing.

##### आङ्ग्लानुवादः
I think Rama's adversity is welcome to you. You do not have any love towards your brother. It is for this that you stand unconcerned instead of proceeding to help your brilliant brother.



#### श्लोकः
##### मूलम्
किं हि संशयमापन्ने तस्मिन्निह मया भवेत्॥3.45.8॥  
कर्तव्यमिह तिष्ठन्त्या यत्प्रधानस्त्वमागतः।

##### शब्दार्थः
त्वम् you, यत्प्रधानः इह primarily to serve Rama, आगतः came here, तस्मिन् when he , संशयम् in difficulty, आपन्ने has met with, इह here, तिष्ठन्त्या remaining, मया by me, किम् what, कर्तव्यम् duty भवेत् be.

##### आङ्ग्लानुवादः
When he for whose service you have primary come here, has met with difficulty, what is the use of your being here? What purpose you serve by staying here with me ?



#### श्लोकः
##### मूलम्
इति ब्रुवाणां वैदेहीं बाष्पशोकपरिप्लुताम्॥3.45.9॥  
अब्रवील्लक्ष्मणस्त्रस्तां सीतां मृगवधूमिव।

##### शब्दार्थः
इति thus, ब्रुवाणाम् while speaking, बाष्पशोकपरिप्लुताम् flooded with tears of sorrow, त्रस्ताम् frightened lady, मृगवधूमिव like a female deer, वैदेहीम् Vaidehi, सीताम् Sita, लक्ष्मणः Lakshmana, अब्रवीत् said.

##### आङ्ग्लानुवादः
While Sita thus spoke, flooded with tears of sorrow, frightened like a doe, Lakshmana replied ः



#### श्लोकः
##### मूलम्
पन्नगासुरगन्धर्वदेवमानुषराक्षसैः॥3.45.10॥  
अशक्यस्तव वैदेहि भर्ता जेतुं न संशयः।

##### शब्दार्थः
वैदेहि Vaidehi, तव your, भर्ता husband, पन्नगासुरगन्धर्वदेवमानुषराक्षसैः pannagas, asuras, gandharvas, gods, men or even demons, जेतुम् to win, अशक्यः not possible, न संशयः there is no doubt.

##### आङ्ग्लानुवादः
O Vaidehi there is no doubt that pannagas, asuras, gandharvas, gods, men or even demons cannot defeat him.



#### श्लोकः
##### मूलम्
देवि देवमनुष्येषु गन्धर्वेषु पतत्रिषु॥3.45.11॥  
राक्षसेषु पिशाचेषु किन्नरेषु मृगेषु च।  
दानवेषु च घोरेषु स न विद्येत शोभने॥3.45.12॥  
यो रामं प्रतियुध्येत समरे वासवोपमम्।

##### शब्दार्थः
शोभने देवि O brilliant Devi, समरे वासवोपमम् like Indra in war, रामम् Rama, यः who, प्रतियुध्येत may encounter, देवमनुष्येषु among gods or men, गन्धर्वेषु among gandharvas, पतत्रिषु among birds, राक्षसेषु among demons, पिशाचेषु among goblins, किन्नरेषु even among kinnaras, मृगेषुच even animals, घोरेषु dreadful, दानवेषु demons, न विद्येत not found.

##### आङ्ग्लानुवादः
O brilliant Devi  none  among gods or men, gandharvas, birds or goblins kinnaras, wild animals or dreadful demons can encounter Rama in war.



#### श्लोकः
##### मूलम्
अवध्यस्समरे रामो नैवं त्वं वक्तुमर्हसि॥3.45.13॥  
न त्वामस्मिन्वने हातुमुत्सहे राघवं विना।

##### शब्दार्थः
रामः Rama, समरे in war, अवध्यः indestructible, त्वम् you, एवम् in this way, वक्तुम् to speak,  
नार्हसि it is not proper, त्वाम् you, राघवं विना without Rama, अस्मिन् in this, वने in the forest, हातुम् to leave alone, न उत्सहे I do not wish.

##### आङ्ग्लानुवादः
Rama is indestructible in war. It is not proper for you to say what you said. When he is not here I do not wish to leave you alone here in the forest.



#### श्लोकः
##### मूलम्
अनिवार्यं बलं तस्य बलैर्बलवतामपि॥3.45.14॥  
त्रिभिर्लोकैस्समुद्युक्तैस्सेश्वरैरपि सामरैः।

##### शब्दार्थः
बलवताम् of strong people, बलैरपि even with all their strength, सेश्वरैः by Indra, सामरैरपि even by those supported by gods, समुद्युक्तैः by the wellequipped, त्रिभिः लोकै by the three worlds, अपि also, तस्य his, बलम् strength, अनिवार्यम् irresistible.

##### आङ्ग्लानुवादः
He cannot be stopped by the strength of the mighty, or by Indra supported by gods or by the wellequipped armies of all the three worlds.



#### श्लोकः
##### मूलम्
हृदयं निर्वृतं तेऽस्तुसन्तापस्त्यज्यतामयम्॥3.45.15॥  
आगमिष्यति ते भर्ता श्रीघ्रं हत्वा मृगोत्तमम्।

##### शब्दार्थः
ते your, हृदयम् heart, निर्वृतम् relieved, अस्तु may be, अयम् this, सन्तापः sorrow, त्यज्यताम् give up, ते भर्ता your husband, मृगोत्तमम् excellent deer, हत्वा after killing, श्रीघ्रम् quickly, आगमिष्यति will come back.

##### आङ्ग्लानुवादः
May your heart be relieved (of this fear)  Give up this grief. Your husband will soon return with the excellent deer killed.



#### श्लोकः
##### मूलम्
न च तस्य स्वरो व्यक्तं मायया केन चित्कृतः।  
गन्धर्वनगरप्रख्या माया सा तस्य रक्षसः॥3.45.16॥

##### शब्दार्थः
तस्य his, स्वरः voice, न not, व्यक्तम् it is clear, केन चित् by some one, मायया deceptively, कृतः is made, सा that, तस्य रक्षसः of that demon, गन्धर्वनगरप्रख्या like the city of the gandharvas, माया illusion.

##### आङ्ग्लानुवादः
Surely it is not his voice. It is contrived by some one's illusory power. It is the illusion created by that demon, like the city of the gandharvas. (which does not exist.)



#### श्लोकः
##### मूलम्
न्यासभूतासि वैदेहि न्यस्ता मयि महात्मना॥3.45.17॥  
रामेण त्वं वरारोहे न त्वां त्यक्तुमिहोत्सहे।

##### शब्दार्थः
वरारोहे O beautiful lady, वैदेहि Vaidehi, न्यासभूतासि  entrusted for safety, महात्मना by the great self, रामेण by Rama, मयि with me, न्यस्ता  entrusted, इह here, त्वाम् you, त्यक्तुम् to leave, नोत्सहे  not act.

##### आङ्ग्लानुवादः
O best of women Vaidehi  great Rama has entrusted your safty to me. I do not wish to leave you here alone.



#### श्लोकः
##### मूलम्
कृतवैराश्च वैदेहि वयमेतैर्निशाचरैः॥3.45.18॥  
खरस्य निधनादेव जनस्थानवधं प्रति।

##### शब्दार्थः
वैदेहि Vaidehi, खरस्य Khara's, निधनादेव since his killing, जनस्थानवधं प्रति towards killing of the residents of Janasthana, वयम् we, एतैः by these, निशाचरैः by the demons, कृतवैराः  developed enmity.

##### आङ्ग्लानुवादः
O Vaidehi since the killing of Khara and the residents of Janasthana we have developed enmity with the demons.



#### श्लोकः
##### मूलम्
राक्षसा विविधा वाचो विसृजन्ति महावने॥3.45.19॥  
हिंसाविहारा वैदेहि न चिन्तयितुमर्हसि।

##### शब्दार्थः
वैदेहि Vaidehi, महावने in the great forest, हिंसा विहाराः who wander by torturing, राक्षसाः demons, विविधाः different , वाचः words, विसृजन्ति they spread, चिन्तयितुम् to worry, नार्हसि you need not.

##### आङ्ग्लानुवादः
These demons wander about tormenting others and spreading rumours of all kinds.  
You need not worry about them.



#### श्लोकः
##### मूलम्
लक्ष्मणेनैवमुक्ता सा क्रुद्धा संरक्तलोचना॥3.45.20॥  
अब्रवीत्परुषं वाक्यं लक्ष्मणं सत्यवादिनम्।

##### शब्दार्थः
लक्ष्मणेन by  Lakshmana, एवम् in that way, उक्ता having been told, सा Sita, क्रुद्धा an angry, संरक्तलोचना with eyes turned red, सत्यवादिनम् to the truthful, लक्ष्मणम् Lakshmana, परुषम् harsh, वाक्यम् words, अब्रवीत् she spoke.

##### आङ्ग्लानुवादः
Addressed thus by Lakshmana, Sita got mighty angry. Her eyes turned red and she spoke harshly to truthful Lakshmana



#### श्लोकः
##### मूलम्
अनार्याकरणारम्भ नृशंस कुलपांसन॥3.45.21॥  
अहं तव प्रियं मन्ये रामस्य व्यसनं महत्।

##### शब्दार्थः
अनार्यकरणारम्भ man of bad conduct, नृशंस cruel one, कुलपांसन disgrace to your family, रामस्य at Rama's, महत् great, व्यसनम् disaster, तव yours, प्रियम् pleasing, अहम् I, मन्ये I think.

##### आङ्ग्लानुवादः
O ignoble, cruel Lakshmana, you are a disgrace to your family. I think this great disaster of Rama is a pleasure to you.



#### श्लोकः
##### मूलम्
रामस्य व्यसनं दृष्ट्वा तेनैतानि प्रभाषसे॥3.45.22॥  
नैतच्चित्रं सपत्नेषु पापं लक्ष्मण यद्भवेत्।  
त्वद्विधेषु नृशंसेषु नित्यं प्रच्छन्नचारिषु॥3.45.23॥

##### शब्दार्थः
लक्ष्मण Lakshmana, रामस्य व्यसनम् Rama's disaster, दृष्ट्वा  seeing, तेन by that, एतानि these words, (प्र)भाषसे speak, नित्यम् always, प्रच्छन्नचारिषु  who move in disguise, नृशंसेषु cruel men, त्वद्विधेषु among men like you, सपत्नेषु among rivals, पापम् sin, भवेत् इति यत् will be thus, एतत् this, चित्रम् wonder, न not .

##### आङ्ग्लानुवादः
O Lakshmana,do you speak such words seeing the disaster of Rama?  No wonder that cruel men who always move like you in disguise will thus resort to sinful action against rivals.



#### श्लोकः
##### मूलम्
सुदुष्टस्त्वं वने राममेकमेकोऽनुगच्छसि।  
मम हेतोः प्रतिच्छन्नः प्रयुक्तोभरतेन वा॥3.45.24॥

##### शब्दार्थः
सुदुष्टः very wicked , त्वम् you, एकः alone, प्रतिच्छन्नः  hiding your true self, हेतोः reason, भरतेन by Bharata, प्रयुक्तः वा or employed,  एकम् alone, रामम् Rama, वने in forest, अनुगच्छसि you are following.

##### आङ्ग्लानुवादः
You are very wicked. You are hiding your true identity, and employed by Bharata, you are following Rama in the forest as he is alone.



#### श्लोकः
##### मूलम्
तन्नसिध्यति सौमित्रे तव वा भरतस्य वा।  
कथमिन्दीवरश्यामं पद्मपत्रनिभेक्षणम्॥3.45.25॥  
उपसंश्रित्य भर्तारं कामयेयं पृथग्जनम्।

##### शब्दार्थः
सौमित्रे Lakshmana, तव वा yours or, भरतस्य वा or Bharata's, तत् such, नसिध्यति will not be fulfilled, पद्मपत्रनिभेक्षणम् eyes like lotus petals, इन्दीवरश्यामम् looks like a blue lotus,  भर्तारम् husband, उपसंश्रित्य held the hands of, पृथग्जनम् other men, कथम् how, कामयेयम् can I prefer ?

##### आङ्ग्लानुवादः
O Lakshmana such intention of yours or even of Bharata's will not be fulfilled. I have held the hands of Rama who has eyes like the lotus petal, who has the complexion of the blue lotus. How can I prefer some other man?



#### श्लोकः
##### मूलम्
समक्षं तव सौमित्रे प्राणांस्त्यक्षे न संशयः।  
रामं विना क्षणमपि न हि जीवामि भूतले॥3.45.26॥

##### शब्दार्थः
सौमित्रे O Saumitri, तव in your, समक्षम् presence, प्राणाम् life, त्यक्ष्ये I  give up, संशयः doubt, न  
not, रामं विना without Rama, क्षणमपि even a moment, भूतले on earth, न जीवामि हि I will not live.

##### आङ्ग्लानुवादः
I will undoubtedly give up my life in your presence.I will not live even for a moment on earth without Rama, O son of Sumitra



#### श्लोकः
##### मूलम्
इत्युक्तः परुषं वाक्यं सीतया रोमहर्षणम्॥3.45.27॥  
अब्रवील्लक्ष्मणस्सीतां प्राञ्जलिर्विजितेन्द्रियः।

##### शब्दार्थः
विजितेन्द्रियः  selfcontrolled, लक्ष्मणः Lakshmana, सीतया by Sita, इति in this way, रोमहर्षणम् causing horripilation, परुषम् harsh, वाक्यम् words, उक्तः uttered, प्राञ्जलिः with folded palms, सीताम् to Sita, अब्रवीत् said.

##### आङ्ग्लानुवादः
The selfcontrolled Lakshmana with folded palms replied to Sita's harsh, horripilating wordsः



#### श्लोकः
##### मूलम्
उत्तरं नोत्सहे वक्तुं दैवतं भवती मम॥3.45.28॥  
वाक्यमप्रतिरूपं तु न चित्रं स्त्रीषु मैथिलि।  
स्वभावस्त्वेष नारीणामेवं लोकेषु दृश्यते॥3.45.29॥

##### शब्दार्थः
मैथिलि Mythili, उत्तरम् reply, वक्तुम् to tell, नोत्सहे not wish, भवती yourself, मम for me, दैवतम् deity, अप्रतिरूपम् unworthy, वाक्यम् word, स्त्रीषु among women, चित्रम् wonder, न not, एषः such, नारीणाम् women's, स्वभावस्तु nature, लोकेषु in the world, एवम् likewise, दृश्यते is  seen.

##### आङ्ग्लानुवादः
O princess from Mithila, I do not want to use such harsh words. To me you are a deity (worthy of adoration). It is not surprising that women of the world use such undeserving words. It is their nature.



#### श्लोकः
##### मूलम्
विमुक्तधर्माश्चपलास्तीक्ष्णा भेदकराः स्त्रियः।  
न सहे हीदृशं वाक्यं वैदेहि जनकात्मजे॥3.45.30॥  
श्रोत्रयोरुभयोर्मेद्य तप्तनाराचसन्निभम्।

##### शब्दार्थः
स्त्रियः women, विमुक्तधर्माः devoid of dharma, चपलाः fickle, तीक्ष्णाः sharptongued, भेदकराः piercing, जनकात्मजे daughter of Janaka, वैदेहि Vaidehi, मे my, उभयोः two, श्रोत्रयोः ears, तप्तनाराचसन्निभम् like red hot darts(words that pierce ears like arrows), वाक्यम् words, अद्य now, न सहे हि cannot bear

##### आङ्ग्लानुवादः
Women devoid dharma are fickle and inconsistent. They use sharp, piercing words. O daughter of Janaka, O princess from Videha, your words pierce my ears like redhot darts.I cannot tolerate them.



#### श्लोकः
##### मूलम्
उपशृण्वन्तु मे सर्वे साक्षिभूता वनेचराः॥3.45.31॥  
न्यायवादी यथान्यायमुक्तोऽहं परुषं त्वया।

##### शब्दार्थः
न्यायवादी am just in speaking, अहम् I, त्वया by you, यथा like this, परुषम् harsh words, अन्यायम् unjustified, उक्तः spoken, मे to me, साक्षिभूताः witnesses , सर्वे all, वनेचराः  foresters, उपशृण्वन्तु listen.

##### आङ्ग्लानुवादः
I speak what is just while you use harsh and unjust words. Let all beings who move in the forest bear witness.



#### श्लोकः
##### मूलम्
धिक्त्वामद्य प्रणश्य त्वं यन्मामेवं विशङ्कसे।  
स्त्रीत्वलदुष्टं स्वभावेन गुरुवाक्ये व्यवस्थितम्॥3.45.32॥

##### शब्दार्थः
त्वाम् you, धिक् fie upon, स्त्रीत्वात् दुष्टस्वभावेन  woman's wicked nature, त्वम् you, गुरुवाक्ये on the word of my brother, व्यवस्थितम् stood firmly, माम् me, यत्  since, एवम् thus, विशङ्कसे doubting, प्रणश्य you will fall to ruin.

##### आङ्ग्लानुवादः
Fie upon you. Like a woman of wicked nature you doubt me when I stood firm by my brother's words. You will go to ruin.



#### श्लोकः
##### मूलम्
गमिष्ये यत्र काकुत्स्थ स्वस्ति तेऽस्तु वरानने॥3.45.33॥  
रक्षन्तु त्वां विशालाक्षि समग्रा वनदेवताः।

##### शब्दार्थः
वरानने O beautiful lady, काकुत्स्थ Rama, यत्र whereever he be, गमिष्ये will go, ते स्वस्ति अस्तु be happy, विशालाक्षि O largeeyed lady, त्वाम् to you, समग्राः all the, वनदेवताः sylvan deties, रक्षन्तु protect you.

##### आङ्ग्लानुवादः
O beautiful lady, I will go to Rama wherever he may be. Be happy. O largeeyed one, may  all the deities of the forest protect you.



#### श्लोकः
##### मूलम्
निमित्तानि च घोराणि यानि प्रादुर्भवन्ति मे॥3.45.34॥  
अपि त्वां सह रामेण पश्येयं पुनरागतः।  
न वेत्येतन्न जानामि वैदेहि जनकात्मजे॥3.45.35॥

##### शब्दार्थः
जनकात्मजे daughter of Janaka, वैदेहि Vaidehi, घोराणि dreadful, यानि those, निमित्तानि omens, मे me, प्रादुर्भवन्ति are manifesting, पुनः again, आगतः when I return, त्वाम् you, सह along with, रामेण with Rama, अपि पश्येयम् will I ever see, न वा or not, इत्येतत् in this way, न जानामि I do not know.

##### आङ्ग्लानुवादः
O daughter of Janaka O princess from Videha, I see dreadful omens. I do not know whether I will see you when I am back with Rama.



#### श्लोकः
##### मूलम्
लक्ष्मणेनैवमुक्ता सा रुदन्ती जनकात्मजा।  
प्रत्युवाच ततो वाक्यं तीव्रं बाष्पपरिप्लुता॥3.45.36॥

##### शब्दार्थः
लक्ष्मणेन by Lakshmana, एवम् likewise, उक्ता spoken, सा जनकात्मजा she, the daughter of Janaka, ततः then, रुदन्ती while crying, बाष्पपरिप्लुता eyes filled with tears, तीव्रम् harsh, वाक्यम् words, प्रत्युवाच replied.

##### आङ्ग्लानुवादः
At these words of Lakshmana Sita started crying. With eyes filled with tears she replied with harshness ः



#### श्लोकः
##### मूलम्
गोदावरीं प्रवेक्ष्यामि विना रामेण लक्ष्मण।  
अबन्धिष्येऽथवा त्यक्ष्ये विषमे देहमात्मनः॥3.45.37॥

##### शब्दार्थः
लक्ष्मण Lakshmana, रामेण विना without Rama, गोदावरीम् Godavari, प्रवेक्ष्यामि I will enter, अथवा or else, अबन्धिष्ये hang myself, विषमे  cliff ( dangerous place), आत्मनः myself, देहम् body, त्यक्ष्ये will give up.

##### आङ्ग्लानुवादः
O Lakshmana without Rama I will drown myself in Godavari or hang myself or leap from a cliff into death.



#### श्लोकः
##### मूलम्
पिबाम्यहं विषं तीक्ष्णं प्रवेक्ष्यामि हुताशनम्।  
न त्वहं राघवादन्यं पदापि पुरुषं स्पृशे॥3.45.38॥

##### शब्दार्थः
अहम् I, तीक्ष्णम् विषम् venom, पिबामि I will drink, हुताशनम् fire, प्रवेक्ष्यामि I will enter, तु but, अहम् I, राघवात् Rama's, अन्यम् other, पुरुषम् man, पदापि even with feet, न स्पृशे I will not touch.

##### आङ्ग्लानुवादः
I will drink deadly poison or enter fire and die, but will not touch any other man even with my feet.



#### श्लोकः
##### मूलम्
इति लक्ष्मणमाक्रुश्य सीता दुःखसमन्विता।  
पाणिभ्यां रुदती दुःखादुदरं प्रजघान ह॥3.45.39॥

##### शब्दार्थः
सीता Sita, इति thus, लक्ष्मणम् to Lakshmana, आक्रुश्य दुःखसमन्विता blaming and crying in distress, रुदती crying, दुःखात् with grief, पाणिभ्याम् by her hands, उदरम् belly, प्रजघान ह hit herself.

##### आङ्ग्लानुवादः
Thus Sita cried in distress, sadly hitting her belly with both the hands, blaming Lakshmana (all the time).



#### श्लोकः
##### मूलम्
तामार्तरूपां विमना रुदन्तीं सौमित्रिरालोक्य विशालनेत्राम्।  
आश्वासयामास न चैव भर्तु स्तं भ्रातरंकिञ्चिदुवाच सीता॥3.45.40॥

##### शब्दार्थः
सौमित्रिः Saumitri, विमनाः dejected, आर्तरूपाम्  in a pitiable state, रुदन्तीम् crying, ताम् her, विशालनेत्राम् largeeyed, आलोक्य seeing, आश्वसयामास  consoled, सीता Sita, भर्तुः husband's, भ्रातरम् brother, तम् him, किञ्चित् any thing, न उवाच did not speak.

##### आङ्ग्लानुवादः
Saumitri saw  the largeeyed, dejected Sita crying in distress.He pacified and consoled her but she did not say anything at all to her husband's brother.



#### श्लोकः
##### मूलम्
ततस्तु सीतामभिवाद्य लक्ष्मणः कृताञ्जलिः किञ्चिदभिप्रणम्य च।  
अन्वीक्षमाणो बहुशश्च मैथिलीम् जगाम रामस्य समीपमात्मवान्॥3.45.41॥

##### शब्दार्थः
ततः then, आत्मवान्  selfcomposed, लक्ष्मणः Lakshmana, सीताम् to Sita, अभिवाद्य taking leave, कृताञ्जलिः with joined palms, किञ्चित् a little, अभिप्रणम्य saluting with great reverence, बहुशः in several ways, मैथिलीम् princess from Mithila, अन्वीक्षमाणः looking at her, रामस्य of Rama, समीपम् near, जगाम went.

##### आङ्ग्लानुवादः
Selfcomposed Lakshmana with joined palms saluted her with great reverence.And then, turning towards her again and again, left for Rama.  

#### समाप्तिः
 श्रीमद्रामायणे वाल्मीकीय आदिकाव्ये अरण्यकाण्डे पञ्जचत्वारिंशस्सर्गः॥  
Thus ends the fortyfifth sarga of Aranyakanda of the holy Ramayana the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/3_araNyakANDam/04-sItApaharaNam/045_sItAdurvachanAt-laxmaNanirgamanam.md">
<details><summary><h3>भूषणम् ...{Loading}...</h3></summary>



आर्तस्वरं तु तं भर्तुर्विज्ञाय सदृशं वने ।  

उवाच लक्ष्मणं सीता गच्छ जानीहि राघवम्  ॥  ३।४५।१  ॥   

अस्थाने भयशङ्किन्या जानक्यापि सुहृज्जनम् । धिक्कृत्य चिन्तितं रामं
नित्यापूर्वामहं भजे  ॥  आर्त्तस्वरं त्वित्यादि । भर्तुः भर्तुस्स्वरस्य  ॥ 
३।४५।१  ॥   

  

नहि मे हृदयं स्थाने जीवितं वावतिष्ठति ।  

क्रोशतः परमार्तस्य श्रुतः शब्दो मया भृशम्  ॥  ३।४५।२  ॥   

आक्रन्दमानं तु वने भ्रातरं त्रातुमर्हसि ।  

तं क्षिप्रमभिधाव त्वं भ्रातरं शरणैषिणम् ।  

रक्षसां वशमापन्नं सिंहानामिव गोवृषम्  ॥  ३।४५।३  ॥   

नहीति । हृदयं मनः । जीवितं प्राणः । वाशब्दः समुच्चये । स्थाने स्वस्थाने
मोहो इति भावः । शरणैषिणं रक्षकार्थिनं गोवृषमिति सामान्यविशेषयोः प्रयोगः
करिकलभवत् । इति सीता लक्ष्मणमुवाचेति सम्बन्धः  ॥  ३।४५।२,३  ॥   

  

न जगाम तथोक्तस्तु भ्रातुराज्ञाय शासनम् ।  

तमुवाच ततस्तत्र कुपिता जनकात्मजा  ॥  ३।४५।४  ॥   

न जगामेति । शासनम् "अप्रमत्तेन ते भाव्यम्" इत्याद्युक्तम्  ॥  ३।४५।४  ॥   

  

सौमित्रे मित्ररूपेण भ्रातुस्त्वमसि शत्रुवत् ।  

यस्त्वमस्यामवस्थायां भ्रातरं नाभिपत्स्यसे  ॥  ३।४५।५  ॥   

मित्ररूपेणोपलक्षितः रूपेण मित्रसदृशः क्रियया शत्रुतुल्यो ऽसीत्यर्थः ।
शात्रवक्रियां दर्शयति यस्त्वमिति  ॥  ३।४५।५  ॥   

  

इच्छसि त्वं विनश्यन्तं रामं लक्ष्मण मत्कृते ।  

लोभान्मम कृते नूनं नानुगच्छसि राघवम्  ॥  ३।४५।६  ॥   

व्यसनं ते प्रियं मन्ये स्नेहो भ्रातरि नास्ति ते ।  

तेन तिष्ठसि विस्रब्धस्तमपश्यन् महाद्युतिम्  ॥  ३।४५।७  ॥   

इच्छसीति । इच्छायां हेतुमाह मत्कृत इति । मत्परिग्रहार्थमित्यर्थः ।
दार्ढ्याय पुनराह लोभादिति । लोभो मल्लाभेच्छा  ॥  ३।४५।६,७  ॥   

  

किं हि संशयमापन्ने तस्मिन्नह मया भवेत् ।  

कर्तव्यमिह तिष्ठन्त्या यत्प्रधानस्त्वमागतः  ॥  ३।४५।८  ॥   

इति ब्रुवाणां वैदेहीं बाष्पशोकपरिप्लुताम् ।  

अब्रवील्लक्ष्मणस्त्रस्तां सीतां मृगवधूमिव  ॥  ३।४५।९  ॥   

पन्नगासुरगन्धर्वदेवमानुषराक्षसैः ।  

अशक्यस्तव वैदेहि भर्ता जेतुं न संशयः  ॥  ३।४५।१०  ॥   

देवि देवमनुष्येषु गन्धर्वेषु पतत्ित्रषु ।  

राक्षसेषु पिशाचेषु किन्नरेषु मृगेषु च  ॥  ३।४५।११  ॥   

दानवेषु च घोरेषु न स विद्येत शोभने ।  

यो रामं प्रतियुद्ध्येत समरे वासवोपमम्  ॥  ३।४५।१२  ॥   

त्वद्रक्षणं विहाय कथं गमिष्यामीत्यत्राह किं हीति । यो रामः प्रधानं यस्य
सः यत्प्रधानः त्वमिहागतः तस्मिन् रामे । संशयं प्राणसंशयमापन्ने सति
इहाश्रमपदे तिष्ठत्या मया किं कार्यम् । न किमपीत्यर्थः  ॥  ३।४५।८१२  ॥   

  

अवध्यः समरे रामो नैवं त्वं वक्तुमर्हसि ।  

न त्वामस्मिन्वने हातुमुत्सहे राघवं विना  ॥  ३।४५।१३  ॥   

अवध्य इति । एवम् उक्तप्रकारं परुषभाषणम् । राघवं विना स्थितां
त्वामित्यन्वयः  ॥  ३।४५।१३  ॥   

  

अनिवार्यं बलं तस्य बलैर्बलवतामपि ।  

त्रिभिर्लोकैः समुद्युक्तैः सेश्वरैरपि सामरैः  ॥  ३।४५।१४  ॥   

समुद्युक्तैः सन्नाहवद्भिः । सेश्वरैः सेन्द्रैः  ॥  ३।४५।१४  ॥   

  

हृदयं निर्वृतं ते ऽस्तु सन्तापस्त्यज्यतामयम् ।  

आगमिष्यति ते भार्ता शीघ्रं हत्वा मृगोत्तमम्  ॥  ३।४५।१५  ॥   

निर्वृतं निर्दुःखम्  ॥  ३।४५।१५  ॥   

  

न च तस्य स्वरो व्यक्तं मायया केनचित्कृतः ।  

गन्धर्वनगरप्रख्या माया सा तस्य रक्षसः  ॥  ३।४५।१६  ॥   

न चेति । तस्य रामस्य नायं स्वरः, अपितु केनचिदन्येन मायया विचित्रशक्त्या
कृतः । वस्तुतस्तु मारीचस्यैवेयं मायेत्याह गन्धर्वेति । तस्य रक्षसः ।
मृगीभूतस्य रक्षसः सा स्वरः, मायापेक्षया स्त्रीत्वम् । गन्धर्वनगरप्रख्या
गन्धर्वनगरतुल्या माया । यद्वा सा मृगरूपम् । गन्धर्वनगरं नाम
मेघादावारोपित्तं प्रासादवनादिकं तत्कदाचिद् दृश्यते तद्यथा व्यामोहजनकं
तथा चित्रवस्तुरूपा परव्यामोहजनिका काचिच्छक्तिर्माया सा तस्य रक्षसः
मारीचस्यास्ति यया मुह्यसीत्यर्थः । "गन्धर्वनगरं प्रोक्तमिन्द्रजालं
मनीषिभिः" इत्यप्याहुः  ॥  ३।४५।१६  ॥   

  

न्यासभूतासि वैदेहि न्यस्ता मयि महात्मना ।  

रामेण त्वं वरारोहे न त्वां त्यक्तुमिहोत्सहे  ॥  ३।४५।१७  ॥   

न्यासेति । न्यासभूतासि निक्षेपरूपासि । केन निक्षिप्तेत्यत आह रामेण मयि
न्यस्तेति  ॥  ३।४५।१७  ॥   

  

कृतवैराश्च वैदेहि वयमेतैर्निशाचरैः ।  

खरस्य निधनादेव जनस्थानवधं प्रति  ॥  ३।४५।१८  ॥   

कृतवैरा इति । खरस्य स्वामिनो निधनात् जनस्थाने वधो यः तं प्रति
वयमेतैर्निशाचरैः कृतवैराः, एते अस्मासु वैरमाचरितवन्त इत्यर्थः  ॥  ३।४५।१८
 ॥   

  

राक्षसा विविधा वाचो विसृजन्ति महावने ।  

हिंसाविहारा वैदेहि न चिन्तयितुमर्हसि  ॥  ३।४५।१९  ॥   

लक्ष्मणेनैवमुक्ता सा क्रुद्धा संरक्तलोचना ।  

अब्रवीत्परुषं वाक्यं लक्ष्मणं सत्यवादिनम्  ॥  ३।४५।२०  ॥   

किं तत इत्यत्राह राक्षसा इति । वाचो विसृजन्ति अस्मन्मोहनार्थमिति शेषः  ॥ 
३।४५।१९,२०  ॥   

  

अनार्याकरुणारम्भ नृशंस कुलपांसन ।  

अहं तव प्रियं मन्ये रामस्य व्यसनं महत्  ॥  ३।४५।२१  ॥   

रामस्य व्यसनं दृष्ट्वा तेनैतानि प्रभाषसे  ॥  ३।४५।२२  ॥   

अनार्य दुःशील अकरुणारम्भ दयाप्रसक्तिरहित तत्र युक्तिमाह रामस्येति । तेन
अनार्यत्वादिकारणेन रामस्य व्यसनं दृष्ट्वा एतानि पूर्वोक्तवचनानि प्रभाषसे
 ॥  ३।४५।२१,२२  ॥   

  

नैतच्चित्रं सपत्नेषु पापं लक्ष्ण यद्भवेत् ।  

त्वद्विधेषु नृशंसेषु नित्यं प्रच्छन्नचारिषु  ॥  ३।४५।२३  ॥   

प्रच्छन्नचारिषु त्वद्विधेषु सपत्नेषु पापं भवेदिति यत् एतन्न चित्रम्,
नृशंसत्वादिकारणेन हेतुत्वेनोपात्तम्  ॥  ३।४५।२३  ॥   

  

सुदुष्टस्त्वं वने राममेकमेको ऽनुगच्छसि ।  

मम हेतोः प्रतिच्छन्नः प्रयुक्तो भरतेन वा  ॥  ३।४५।२४  ॥   

सुदुष्ट इति । प्रुयक्तः प्रेषितः  ॥  ३।४५।२४  ॥   

  

तन्न सिद्ध्यति सौमित्रे तव वा भरतस्य वा ।  

कथमिन्दीवरश्यामं पद्मपत्रनिभेक्षणम् ।  

उपसंश्रित्य भर्तारं कामयेयं पृथग्जनम्  ॥  ३।४५।२५  ॥   

समक्षं तव सौमित्रे प्राणांस्त्यक्ष्ये न संशयः ।  

रामं विना क्षणमपि नहि जीवामि भूतले  ॥  ३।४५।२६  ॥   

तन्न सिद्ध्यतीति । पृथग्जनं क्षुद्रपुरुषम्  ॥  ३।४५।२५,२६  ॥   

  

इत्युक्तः परुषं वाक्यं सीतया रोमहर्षणम् ।  

अब्रवील्लक्ष्मणः सीतां प्राञ्जलिर्विजितेन्द्रियः  ॥  ३।४५।२७  ॥   

इत्युक्तः परुषं वाक्यमिति । "अप्रधाने दुहादीनाम्" इति कर्मण्यप्रधाने
द्वितीया । सीतापारुष्येण प्रतिपारुष्यादिराहित्यं सूचयति विजितेन्द्रिय
इति  ॥  ३।४५।२७  ॥   

  

उत्तरं नोत्सहे वक्तुं दैवतं भवती मम ।  

वाक्यमप्रतिरूपं तु न चित्रं स्त्रीषु मैथिलि  ॥  ३।४५।२८  ॥   

स्वभावस्त्वेष नारीणामेवं लोकेषु दृश्यते ।  

विमुक्तधर्माश्चपलास्तीक्ष्णा भेदकराः स्त्रियः  ॥  ३।४५।२९  ॥   

न सहे हीदृशं वाक्यं वैदेहि जनकात्मजे ।  

श्रोत्रयोरुभयोर्मे ऽद्य तप्तनाराचसन्निभम्  ॥  ३।४५।३०  ॥   

उत्तरमिति । अप्रतिरूपम् अत्यन्तानुचितम् । विमुक्तधर्माः
परित्यक्तविनयादिधर्माः । चपलाः चञ्चलचित्ताः । तीक्ष्णाः क्रूरहृदयाः ।
भेदकराः परस्परस्नेहकार्यविच्छेदकराः  ॥  ३।४५।२८३०  ॥   

  

उपशृण्वन्तु मे सर्वे साक्षिभूता वनेचराः ।  

न्यायवादी यथा ऽन्यायमुक्तो ऽहं परुषं त्वया  ॥  ३।४५।३१  ॥   

उपशृण्वन्त्विति । मे साक्षिभूताः वनेचराः । न्यायवादी अहं त्वया अन्यायं
परुषं यथा उक्तः तथा उपशृण्वन्तु  ॥  ३।४५।३१  ॥   

  

धिक् त्वामद्य प्रणश्य त्वं यन्मामैवं विशङ्कसे ।  

स्त्रीत्वं दुष्टं स्वभावेन गुरुवाक्ये व्यवस्थितम्  ॥  ३।४५।३२  ॥   

गमिष्ये यत्र काकुत्स्थः स्वस्ति ते ऽस्तु वरानने ।  

रक्षन्तु त्वां विशालाक्षि समग्रा वनदेवताः  ॥  ३।४५।३३  ॥   

निमित्तानि हि घोराणि यानि प्रादुर्भवन्ति मे ।  

अपि त्वां सह रामेण पश्येयं पुनरागतः  ॥  ३।४५।३४  ॥   

\[न वेत्येतन्न जानामि वैदेहि जनकात्मजे ।\]  

लक्ष्मणेनैवमुक्ता सा रुदन्ती जनकात्मजा ।  

प्रयुवाच ततो वाक्यं तीव्रं बाष्पपरिप्लुता  ॥  ३।४५।३५  ॥   

धिक्त्वामिति "उभवर्तसोः" इत्यादिना धिग्योगेद्वीतीया  ॥  ३।४५।३२३५  ॥   

  

गोदावरीं प्रवेक्ष्यामि विना रामेण लक्ष्मण ।  

आबन्धिष्ये ऽथवा त्यक्ष्ये विषमे देहमात्मनः  ॥  ३।४५।३६  ॥   

पिबाम्यहं विषं तीक्ष्णं प्रवेक्ष्यामि हुताशनम् ।  

न त्वहं राघवादन्यं पदापि पुरुषं स्पृशे  ॥  ३।४५।३७  ॥   

आबन्धिष्ये उद्बन्धनं करिष्यामि । विषमे भृग्वादिविषमस्थले । पातेनेति शेषः
। स्पृशे स्पृशामि  ॥  ३।४५।३६,३७  ॥   

  

इति लक्ष्मणमाक्रुश्य सीता दुःखसमन्विता ।  

पाणिभ्यां रुदती दुःखादुदरं प्रजघान ह  ॥  ३।४५।३८  ॥   

आक्रुश्य विनिन्द्य  ॥  ३।४५।३८  ॥   

  

तामार्त्तरूपां विमना रुदन्तीं सौमित्रिरालोक्य विशालनेत्राम् ।  

आश्वासयामास न चैव भर्तुस्तं भ्रातरं किञ्चिदुवाच सीता  ॥  ३।४५।३९  ॥   

तामिति । भर्तुर्भ्रातरं न किञ्चिदुवाचेति आश्वासनव्याजेन गमनविलम्बं
करोतीति कोपेनेति शेषः  ॥  ३।४५।३९  ॥   

  

ततस्तु सीतामभिवाद्य लक्ष्मणः कृताञ्जलिः किञ्चिदभिप्रणम्य च ।  

अन्वीक्षमाणो बहुशश्च मैथिलीं जगाम रामस्य समीपमात्मवान्  ॥  ३।४५।४०  ॥   

इत्यार्षे श्रीरामायणे वाल्मीकीये आदिकाव्ये श्रीमदारण्यकाण्डे
पञ्चचत्वारिंशः सर्गः  ॥  ४५  ॥   

किञ्चिदिति कोपमिश्रत्वात् किञ्चित्प्रणामः । बहुशो ऽन्वीक्षमाण इति
कथमेनामेकाकिनीं त्यक्त्वा गमिष्यामीत्यनुशयेन बहुशो ऽन्वीक्षणम् ।
आत्मवान् धैर्यवान् । अस्मिन् सर्गे सार्धचत्वारिंशच्छ्लोकाः  ॥  ३।४५।४०
 ॥   

इति श्रीगोविन्दराजविरचिते श्रीरामायणभूषणे रत्नमेखलाख्याने
आरण्यकाण्डव्याख्याने पञ्चचत्वारिंशः सर्गः  ॥  ४५  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/3_araNyakANDam/04-sItApaharaNam/045_sItAdurvachanAt-laxmaNanirgamanam.md">
<details><summary><h3>शिरोमणी ...{Loading}...</h3></summary>



मारीचवधानन्तरकालिकं रामवृत्तान्तमुक्त्वा
सीतावृत्तान्तमाह--आर्तेत्यादिभिः । भर्तुर्भर्तृस्वरस्य सदृशं तमार्तस्वरं
विज्ञाय त्वं गच्छ राघवं जानीहि क्वास्तीति बुध्यस्व इति सीता लक्ष्मणमुवाच
। भर्तुः सदृशमित्युक्त्या नेदं रामवचः इति सीतया ज्ञातमिति सूचितम्,
जानीहीत्युक्त्या केन कथमेवं शब्दः कृत इति तद्विषयिणी जिज्ञासा सूचिता  ॥ 
३।४५।१  ॥   

  

सीतावचनान्तराण्याह--न हीति । क्रोशतः मां त्वां च आह्वयतः परमार्तस्य
कस्यचिच्छब्दो मया भृशं श्रुतः अतः मे जीवितं प्राणाः हृदयं मनश्च स्थाने
स्वस्वदेशे नैवावतिष्ठते एतेन सीतायाः दयालुतातिशयः सूचितः  ॥  ३।४५।२  ॥   

  

आक्रन्दमानमिति । शरणैषिणं स्वरक्षाकामं सिंहानां गोवृषमिव रक्षसां
वशमापन्नम् अत एव आक्रन्दमानं तं जनं भ्रातरं च क्षिप्तं त्वं त्रातुमर्हसि
अतः भ्रातरम् अभिधाव भ्रातरमभिधावेत्युक्त्या तदनुमत्यैवं आक्रन्दमानजनस्य
रक्षा कर्तव्येति सूचितम् रक्षसां वशमापन्नमित्यनेन रावणप्रेरणयैव मारीचो
ऽत्रागत इति सूचितम् तेन तस्यात्रागमने स्वातन्त्र्याभावो व्यञ्जितः, रामं
त्रातुमर्हसीत्युक्त्या दूरगमनेन तद्विषयः संशय उत्पन्न इति व्यञ्जितं तेन
तत्र स्नेहातिशयो ध्वनितः सार्धश्लोक एकान्वयि  ॥  ३।४५।३  ॥   

  

नेति । भ्रातुः शासनमाज्ञाय तथोक्तो लक्ष्मणस्तु न जगाम  ॥  ३।४५।४  ॥   

  

तमिति । ततः लक्ष्मणगमनाभावाद्धेतोः क्षुभिता जनकात्मजा तं लक्ष्मणमुवाच
लक्ष्मणप्रेषणहेतुकतद्भयोत्पादकवचनमुच्चारयामास । अर्धं पृथक् ।
तद्वचनाकारमाह-- हे सौमित्रे यत् यस्मात् हेतोः अस्यां सहायरहितायाम्
अवस्थायां भ्रातरं त्वं नाभिपत्स्यसे अतः मित्ररूपेण भ्रातुः शत्रुवदसि ।
अर्धद्वयमेकान्वयि । यद्वा इदमप्यर्धं पृथक्--तथाहि भ्रातुः मित्ररूपेण
हेतुना त्वमपि शत्रुवद्रामशत्रुत्वापन्नराक्षसशत्रुतुल्यो ऽसि शत्रुभिन्ने
ऽपि शत्रुत्वबुद्धेर्लोके प्रसिद्धत्वादिति तात्पर्यम्, एतेन यदि रामसमीपे
त्वं न गमिष्यसि तर्हि एकाकिनं त्वामवलोक्य तच्छत्रव इहाप्यापतिष्यन्तीति
व्यञ्जितं तेन एकत्रैव द्वाभ्यां स्थातव्यमिति ध्वनितम्  ॥  ३।४५।५  ॥   

  

यदिति । यत् यस्मात् हेतोः विनशी रिपुसूदनः त्वम् अस्यां
सहायरहितायामवस्थायां भ्रातरं रामं नाभिपत्स्यसे तस्मात् हेतोः हे लक्ष्मण
मत्कृते मद्रक्षार्थम् अन्तं स्वविनाशमिच्छसीत्यनुमीयते इति शेषः, एतेन
अस्मिन् समये रामसमीपगमनमन्तरा ते महत्यपकीर्तिर्भवितेति व्यञ्जितम्  ॥ 
३।४५।६  ॥   

  

लोभादिति । मत्कृते मद्रक्षार्थं यो लोभः मयि गते इमां को रक्षिष्यतीति
वैचित्यं तस्मात् हेतोः राघवं नानुगच्छसि चेत् तर्हि ते अप्रियं
व्यसनमपवादरूपदुःखं, भ्रातरि ते स्नेहो नास्तीति चाहं मन्ये  ॥  ३।४५।७  ॥   

  

ननु त्वद्रक्षणार्थं स्थितवति मयि भ्रातृस्नेहाभावविषया बुद्धिः कथमित्यत
आह--तेनेति । तेन मद्रक्षणीयात्वेन हेतुना महाद्युतिं राममपश्यन् विस्रब्धं
यथा भवति तथा त्वं तिष्ठसि तेन रक्षणीयात्वेनोपलक्षितया इह तिष्ठन्त्या मया
यत्प्रधानः यो राम एव प्रधानो यस्य स त्वमागतः तस्मिन् रामे संशयमापन्ने
सति किं कर्तव्यं भवेत् न किमपीत्यर्थः । सार्धश्लोक एकान्वयी  ॥  ३।४५।८
 ॥   

  

एवमिति । मृगवधूमिव त्रस्तामत एव बाष्पशोकसमन्वितामेवं ब्रुवाणां वैदेहीं
लक्ष्मणो ऽब्रवीत् । अर्धद्वयमेकान्वयी  ॥  ३।४५।९  ॥   

  

तद्वचनाकारमाह--पन्नगेति । हे वैदेहि तव भर्ता पन्नगादिभिर्जेतुमशक्यः न
संशयः अत्र संदेहो न  ॥  ३।४५।१०  ॥   

  

तदेव भङ्ग्यन्तरेणाह--देवीति । हे देवि वासवोपमं रामं समरे यः प्रतियुध्येत
सः देवादिषु न विद्येत अतः रामः समरे अवध्यः अतः एवं वक्तुं त्वं नार्हसि ।
अर्धपञ्चकमेकान्वयि  ॥  ३।४५।१११३  ॥   

  

ननु तस्यातिबलवत्वे ऽपि तत्साहाय्यार्थं त्वया गन्तव्यमित्यत आह--नेति ।
राघवं विना अस्मिन् वने हातुं त्यक्तुं त्वां नोत्सहे । अर्धं पृथक् । ननु
तत्साहाय्यसिद्धिः कथं भविष्यतीत्यत आह--अनिवार्यमिति । बलवतां
सैन्यसंयुक्तानां बलैः सैन्यैः समुद्युक्तैः एकीभूय कृतोद्योगैः सामरैः
अमरसहितैः सेश्वरैर्ब्रह्मादित्रितयसहितैः त्रिभिर्लोकैश्च तस्य रामस्य
बलम् अनिवार्यम् अतस्ते हृदयं निर्वृतं सानन्दमस्तु अतस्तव त्वया
संतापस्त्यज्यताम्  ॥  ३।४५।१४१५  ॥   

  

आगमिष्यतीति । ते भर्ता शीघ्रमागमिष्यति तस्योच्चारयितुः स्वरः सः शरणार्थी
न कश्चित् दैवतः रामं विजिगीषुरपि न व्यक्तं स्पष्टमेतदस्मासु  ॥  ३।४५।१६
 ॥   

  

ननु किमेतदित्यत आह--गन्धर्वेति । तस्य मृगाकृतेः रक्षसः गन्धर्वनगरप्रख्या
मिथ्यात्वेन गन्धर्वनगरसदृशी माया एतेन मद्गमने न प्रयोजनमिति ध्वनितम् ।
अर्धं पृथक् । मम गमनयोग्यतापि नास्तीत्याह--न्यासेति । यतस्त्वं महात्मना
रामेण मयि न्यस्ता मत्समीपे मद्रक्षात्वेन संस्थापिता ऽतस्त्वं न्यासभूता
ऽसि अवश्यं रक्षणीया ऽसीत्यर्थः, अतः इह अस्मिन् समये त्वां त्यक्तुमहं
नोत्सहे  ॥  ३।४५।१७  ॥   

  

ननु न्यासभूतात्वे ऽपि भयाभावात् त्वद्गमने का क्षतिरित्यत आह--कृतेति । हे
कल्याणि । खरस्य निधने रामकर्तृकवधे सति एतैर्निशाचरैः जनस्थानवधं
जनस्थानस्थोर्वरितराक्षसध्वंसं प्रति वयं कृतवैराः किंच जनस्थानवधं प्रति
जनस्थानध्वंससमये खरस्य निधने सति निशाचरैः वयं कृतवैराः अत एव महावने
हिंसाविहाराः राक्षसाः विविधा वाचो व्याहरन्ति अतश्चिन्तयितुं
त्वत्त्यक्तमदवलोकनेन रामे चिन्तामुत्पादयितुं नार्हति ।
अर्धचतुष्टयमेकान्वयि  ॥  ३।४५।१८१९  ॥   

  

लक्ष्मणेनेति । एवं गमनाभावबोधकवाक्येन उक्ता अत एव क्रुद्धा स्वीकृतकोपा
अत एव संरक्तलोचना सीता सत्यवादिनं लक्ष्मणं परुषं लक्ष्मणप्रेषणार्थं
रूक्षं वाक्यमब्रवीत्  ॥  ३।४५।२०  ॥   

  

तद्वचनाकारमाह--अनार्येति । अनार्यकरुणारम्भ अनार्येषु क्षुद्रराक्षसेषु
करुणाया आरम्भो यस्य तत्सदृशः तत्संबाधनम् अत एव नृशंसकुलपां
राक्षससमूहापालकानां स नो रचयितेव तत्संबोधनम् । स न रामस्य महत् व्यसनं तव
प्रियं त्वत्प्रीतिविषयीभूतं मन्ये तेन हेतुना रामस्य व्यसनं
सहायाभावप्रयुक्तदुःखाभासं दृष्ट्वा ज्ञात्वा एतानि गमनाभावबोधकवचनानि
प्रभाषसे आचारक्विपा सदृशलाभः  ॥  ३।४५।२१२२  ॥   

  

नन्वतिप्रतापवतो रामस्य कथं व्यसनसम्भावनेत्यत आह--नेति । त्वद्विधेषु
अस्मद्धारणाभिन्नविविधधारणावत्सु अत एव नृशंसेषु क्रूरेषु अत एव नित्यं
प्रच्छन्नचारिषु अदुर्ज्ञेयाचरणविशिष्टेषु सपत्नेषु यत् पापं पापकर्म भवेत्
तत् नैव चित्रम् एतेन राक्षसानां विश्वासो न कार्य इति ध्वनितम् ।
त्वच्छब्दो ऽन्यपर्यायः  ॥  ३।४५।२३  ॥   

  

सुदुष्ट इति । सुदुष्टः शोभनाः दुष्टाः यस्मात् स दुष्टध्वंसक इत्यर्थः ।
अत एव एकं  

राममेक एवानुगच्छसि अत एव हेतोः रामगमनकारणीभूतस्य मृगस्य भरतेन
शोभानिरीक्षणरतिमता प्रयुक्तः अत्र संस्थापितस्त्वं यदि प्रतिच्छन्नः
राक्षसभिया निलीनः न गच्छसीत्यर्थः, तर्हि हे सौमित्रे मम तव च भरतस्य
मृगशोभानिरीक्षणरतस्य रामस्य च तत् इहागमनप्रयोजनं न सिध्यति रामस्य
प्रयोजनं मुनिरिपुध्वंसः आवयोः प्रयोजनं तत्सेवा तयोः सिद्धिर्न
स्यादित्यर्थः । एतेन रामादर्शनासहिष्णुत्वं सीतायाः व्यञ्जितम् को वा
यद्यर्थे, अपरो हेतौ । सार्धश्लोक एकान्वयी  ॥  ३।४५।२४  ॥   

  

ननु रक्षकरहितां त्वां विहाय गन्तुमशक्यतया मत्कर्तृकगमनस्यावश्यकतया च
युगपत् द्वयोर्विरोधेन त्वामयोध्यां शीघ्रं प्रापय्य रामसन्निधावहं
गमिष्यामीत्यत आह--कथमिति । इन्दीवरश्यामम्
इन्दीवरश्यामतासदृशश्यामताविशिष्टं पद्मनिभेक्षणं पद्मनिभे ईक्षणे यस्य तं
जनं साक्षात् ब्रह्मादिद्वारा च सर्वेषां जनयितारं भर्तारं रामम्
उपसंश्रित्य वने सहागत्य पृथक् तं विना कां सुखस्वरूपामप्ययोध्यां कथमयेयं
रामं विहाय गन्तुं न समर्थेत्यर्थः, अतः हे सौमित्रे तव समक्षं
प्राणांस्त्यक्ष्यामि असंशयम् अत्र संशयो न । तत्र हेतुः--रामं विना भूतले
क्वचिदपि स्थले क्षणमपि नैव जीवामि । अर्धचतुष्टयमेकान्वयि  ॥  ३।४५।२५२६
 ॥   

  

इतीति । रोमहर्षणं परुषं वाक्यं सीतया इत्यनेन प्रकारेण उक्तः
प्राञ्जलिर्जितेन्द्रियः सः लक्ष्मणः अब्रवीत् । तद्वचनाकारमाह--यतो भवती
मम दैवतं देवता अतः उत्तरं भवद्वाक्यसदृशरूक्षवाक्यं वक्तुं नोत्सहे  ॥ 
३।४५।२७२८  ॥   

  

वाक्यमिति । हे मैथिली एषु प्राकृतेषु लोकेषु विद्यमानानां नारीणामेषः
रूक्षवदनवान् स्वभावो दृश्यते अत एव स्त्रियः प्राकृतनार्यः विमुक्तधर्माः
विमुक्तः त्यक्तो धर्मः पारतन्त्र्यं याभिस्ताः अत एव चपलाः अत एव तीक्ष्ण
उग्रो यो भेदः तस्य कराः संपादिका भवन्तीति शेषः, अत एव स्त्रीषु
प्राकृतनारीषु अप्रतिरूपम् असदृशं वाक्यं चित्रं न, एतेन
प्राकृतविलक्षणायां भवत्यां भ्रातरि प्रीतिस्ते
नास्तीत्यादिवाक्यमयुक्तमिति व्यञ्जितम् । अत एव हे वैदेहि हे जनकात्मजे
उभयोः श्रोत्रयोः तप्तनाराचसंनिभम् ईदृशं भवदुक्तसदृशं वाक्यम्
अन्योच्चारितवचनं न सहे भवत्या उक्तं तु सर्वं सहे इति तात्पर्यम् अत एव
उत्तरं नोत्सहे वक्तुं दैवतं भवती ममेत्यनेन न विरोधः ।
सार्धश्लोकद्वयमेकान्वयि  ॥  ३।४५।२९३०  ॥   

  

उपेति । न्यायवादी त्वद्रक्षायां रामेण नियुक्तः त्वां विहाय न
गमिष्यामीत्याद्युचितवक्ताहं यथा येन प्राकरेण परुषं भ्रातरि तव स्नेहो
नास्तीत्यादिरूक्षं त्वयोक्तः तथा साक्षिणः सन्तः सर्वे वनेचराः वनदेवाः
उपशृण्वन्तु, एतेन रामसंनिधौ मदुक्तित्वदुक्त्योरुत्तमाधमत्वनिर्णयो
भवितेति ध्वनितम् । एतेन लक्ष्मणस्य रामवचनविस्मृतिरिति ध्वनितम्  ॥ 
३।४५।३१  ॥   

  

ननु प्रकृतलोकोक्तिवदाशङ्कामात्रमूलिकेयं ममोक्तिर्न तात्त्विकीति
रामसमीपनिर्णयानर्हेत्यत आह--धिगिति । यत् यतः प्राकृतस्त्र्युक्तिहेतोः
यत् प्राकृतस्त्र्युक्तिमाश्रित्येत्यर्थः मामेवं विशङ्कसे तां विनश्यन्तीं
प्रतिक्षणं विध्वंसं प्राप्नुवतीं त्वां प्रकृतविलक्षणभिन्ना नारीं धिक्
तदनुसारेण भवतीभिर्न वर्तितव्यमित्यर्थः  ॥  ३।४५।३२  ॥   

  

स्त्रीत्वादिति । गुरुवाक्यं रामनियोगे व्यवस्थितम् अत एव दुष्टस्वभावेन
व्यवस्थितं मां स्त्रीत्वात् प्राकृतस्त्रीत्वमनुसृत्य यदुक्तं तदनुचितमिति
शेषः । अर्धं पृथक् । विविधोक्त्या प्रार्थिताया अपि
गमननिवृत्तिबोधकवाक्यानुक्त्यागमनाभिप्रायमालक्ष्याह--गच्छामीति । यत्र
काकुत्स्थो रामस्तत्र गच्छामि ते स्वस्त्यस्तु  ॥  ३।४५।३३  ॥   

  

रक्षन्त्विति । घोराणि अनीक्षितसाधकत्वेन क्रूराणि यानि निमित्तानि
दुःशकुनानि मे प्रादुर्भवन्ति तेभ्यः समग्रा वनदेवताः त्वां रक्षन्तु अत एव
रामेण सहागतो ऽहं त्वां पुनः पश्येयम् । सार्धश्लोक एकान्वयी  ॥  ३।४५।३४
 ॥   

  

लक्ष्मणेनेति । रुदन्ती रामदर्शनाभावहेतुकरोदनं कुर्वती अत एव
तीव्रबाष्पपरिप्लुता लक्ष्मणेनैवमुक्ता जनकात्मजा वाक्यं प्रत्युवाच  ॥ 
३।४५।३५  ॥   

  

तद्वचनाकारमाह--गोदावरीमिति । हे लक्ष्मण रामेण हीनाहं गोदावरीं
प्रवेक्ष्यामि तद्द्वारा साकेतं गमिष्यामीत्यर्थः, आत्मनो देहमाबन्धिष्ये
अथवा विषमे त्यक्ष्ये  ॥  ३।४५।३६  ॥   

  

पिबामीति । हुताशनं वह्निमपुरुषपुरुषाभासं न स्पृशे एतेन देहपीडादिसत्त्वे
रामदर्शनाभावजनितदुःखस्याल्पत्वं स्यादिति हेतुर्व्यक्तः  ॥  ३।४५।३७  ॥   

  

इतीति । शोकसमन्विता सीता उदरं प्रजघान  ॥  ३।४५।३८  ॥   

  

तामिति । रुदन्तीं तां सीतां लक्ष्मणः आश्वासयामास सीता तु भर्तुर्भ्रातरं
लक्ष्मणं किंचिन्नैवोवाच  ॥  ३।४५।३९  ॥   

  

तत इति । ततः आश्वासनानन्तरम् अभिवाद्य अभिवादनोचितशब्दमुच्चार्य
अभिप्रणम्य प्रणामायाङ्गानि संनमय्य बहुशो बहुवारं मैथिलीं
किंचिदवेक्ष्यमाणः कृताञ्जलिरात्मवान् लक्ष्मणः रामस्य समीपमाजगाम  ॥ 
३।४५।४०  ॥   

  

इति श्रीमद्वाल्मीकीयरामायणव्याख्याने रामायणशिरोमणावारण्यकाण्डे
पञ्चचत्वारिंशः सर्गः  ॥  ३।४५  ॥   

  

इति श्रीमद्वाल्मीकीयरामायणव्याख्याने रामायणशिरोमणावारण्यकाण्डे
पञ्चचत्वारिंशः सर्गः  ॥  ३।४५  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/3_araNyakANDam/04-sItApaharaNam/045_sItAdurvachanAt-laxmaNanirgamanam.md">
<details><summary><h3>तिलकम् ...{Loading}...</h3></summary>



अथ सीता रामविषयशोकनाटनेन लक्ष्मणमुद्वासयति-- आर्तेति । भर्तुः स्वरेण
सदृशं स्वरम् भर्तुः स्वर इत्येव ज्ञात्वेत्यर्थः  ॥  ३।४५।१  ॥   

  

क्रोशतो रामस्य  ॥  ३।४५।२,३  ॥   

  

आज्ञाय शासनम् । "अप्रमत्तेन ते भाव्यमाश्रमस्थेन सीतया"
इत्युक्तमनुचिन्त्येत्यर्थः  ॥  ३।४५।४  ॥   

  

क्षुभिता क्षुभितेव । शत्रुवच्छत्रुयोग्यवृत्तः  ॥  ३।४५।५  ॥   

  

तदेवाह-- यस्त्वमिति । नाभिपद्यसे न प्राप्तो भवसि । मत्कृते
मत्परिग्रहार्थम्  ॥  ३।४५।६,७  ॥   

  

विस्रब्धं विश्वस्तं यथा तथा । "विश्रब्धः" इति पाठान्तरम् । त्वद्रक्षणं
विहाय कथं गच्छामीत्यत्राह किं हीति । यो रामः प्रधानं यस्य स
यत्प्रधानस्त्वमिहागतस्तस्मिन्रामे संशयमापन्ने सति मया तिष्ठन्त्या
त्वद्रक्षणेन जीवन्त्या किं कर्तव्यं भवेत् तदभावे मरणमेव श्रेयः, तद्येन
केनापि भवतु रक्षसा वान्येन जन्तुना वा स्वतो वह्निप्रवेशादिना वेति भावः ।
अत्रायं ध्वनिः राक्षससंहारप्रधानकार्यकरणायागतस्य तव त्वद्भ्रातुर्वा
तस्मिन्कार्ये इह मदवस्थित्या संशयमापन्ने इह जीवन्त्या मया किं कार्यं
भवेत् । सर्वत्रोत्त्पत्तिस्थितिसंहारेषु तव भ्रातुरहमेव सहकारिणी
प्रकृतश्च संहारो ऽत्र मत्स्थित्या न निवर्तत इति  ॥  ३।४५।८,९ ॥   

  

एवं बोधिततत्त्वो ऽपि मानुष्यनाटनेन लोकव्यवाहारानुसाराल्लक्ष्मणो
ऽवददित्याह-- अब्रवीदिति  ॥  ३।४५।१०,११  ॥   

  

न स विद्येत नश्येदेवेत्यर्थः  ॥  ३।४५।१२  ॥   

  

न स विद्येतेत्युक्तम्, तत्र स कस्तत्राह-- यो राममिति  ॥  ३।४५।१३  ॥   

  

बलवतामिन्द्रादीनामपि बलैस्तस्य बलमनिवार्यमधृष्यम्  ॥  ३।४५।१४  ॥   

  

तव त्वया  ॥  ३।४५।१५  ॥   

  

स स्वरो व्यक्तं स्पष्टं तस्य रामस्य न भवति । दैवतः अशरीरदेवतासंबन्धी
कश्चित्स्वर इत्यपि नेत्यर्थः । तदापि शङ्का युक्ता न त्वेवमपीत्यर्थः  ॥ 
३।४५।१६  ॥   

  

किं तर्हि गन्धर्वनगरप्रख्या तद्वन्मिथ्या तस्य रक्षसो मायैव वञ्चनार्थं
तत्कृतो ऽयं स्वर इत्यर्थः । त्वं न्यासरूपतया मयि निक्षिप्तासि, अतस्त्वां
त्यक्तुं नोत्सहे इत्युत्तरेणान्वयः  ॥  ३।४५।१७,१८  ॥   

  

खरस्य निधने रामेण कृते सति जनस्थानवधं जनस्थानवर्तिस्वपरिकररक्षोवधं
प्रतिलक्ष्य कृतवैर इत्यन्वयः । व्याहरन्त्यस्मद्व्यामोहनार्थम्, अतस्त्वां
त्यक्तुं नोत्सहे  ॥  ३।४५।१९  ॥   

  

हिंसैव साधुजनपीडैव विहारो येषां ते तथा । इदं पूर्वान्वयि । अतस्त्वं
रामस्य क्लेशं न चिन्तयेतुमर्हसि  ॥  ३।४५।२०  ॥   

  

अनार्यकरुणारम्भ, अनार्यया कुत्सितया करुणया रामव्यसने ऽपि मद्विषयारम्भो
मद्रक्षणारम्भो यस्य तत्संबोधनम्  ॥  ३।४५।२१  ॥   

  

ते रामव्यसनप्रियत्वेन । अत्र रामव्यसनं रामस्य प्रतिज्ञातार्थस्य
सर्वरक्षोवधरूपस्य हानिस्तत्प्रियत्वेनेति गूढं तात्पर्यम् । अत एषा
मद्विषया करुणानायां कुत्सिता । प्रधानकार्यविरोधित्वादिति बोध्यम्  ॥ 
३।४५।२२  ॥   

  

अथ पुनर्नटवदाह नैवेत्यादि । सपत्नेषु ज्ञातित्वात्  ॥  ३।४५।२३  ॥   

  

सुदुष्टः सुतरां दुष्टहृदयः  ॥  ३।४५।२४  ॥   

  

तन्न सिध्यति मत्परिग्रहरूपम्  ॥  ३।४५।२५  ॥   

  

उपसंश्रित्योपयुज्य  ॥  ३।४५।२६२८  ॥   

  

अप्रतिरूपमत्यन्तानुचितम्  ॥  ३।४५।२९  ॥   

  

तीक्ष्णाः क्रूराः भेदकराः । "कुञो हेतुः" इति टः । सुतभ्रातृपित्रादेरिति
शेषः  ॥  ३।४५।३०  ॥   

  

वनेचराः देवा इति शेषः  ॥  ३।४५।३१  ॥   

  

यत्परुषमुक्तस्तदुपशृण्वन्त्विति योजना । यद्यस्मान्मामेवं
वागगोचरदुर्भाववन्तं विशङ्कसे तत एव दोषादद्य विनश्यन्तीमासन्नविनाशां
विपरीतमतिं त्वा त्वां धिगित्यर्थः । अत्र नशेर्नाशेच्छार्थः तेन
राक्षसकुलस्य नाशेच्छावतीं त्वां धिक् । यतो यदर्थं मामेवं विशङ्कसे वदसि
इति गूढम् । यद्वा विनश्यन्तीं शक्तितया प्रतिक्षणं परिणामरूपेण
विनश्यन्तीं त्वां धिक् । यन्मां त्वदस्पृष्टं त्वदाक्रमणायोग्यमेवं
विशङ्कसे । त्वदाक्रान्तेषु किलैवं संभावनेति  ॥  ३।४५।३२  ॥   

  

पुनर्वेषानुसारेणाह-- स्त्रीत्वदिति । स्त्रीत्वाद्दुष्टस्वभावेन क्रौर्येण
युता त्वं गुरुवाक्ये ज्येष्ठनियोगे स्थितं मामेवं ब्रूषे इति शेषः । अतो
यव काकुत्स्थस्तव गच्छामि गमिष्ये ते स्वस्त्यस्तु । सर्वत इति शेषः  ॥ 
३।४५।३३  ॥   

  

यानि घोराणि निमित्तानि मे प्रादुर्भवन्ति तस्त्वत्पीढां शङ्कमानो ऽहं
रामेण सह पुनरागतस्त्वां पश्येयम् । एतदपि संभवेदित्यर्थः  ॥  ३।४५।३४  ॥   

  

किमनेन सामान्यपुरुषप्रसङ्गः शङ्क्य इति मन्यमाना स्वादार्ढ्यं प्रकाशयति--
लक्ष्मणेनेति  ॥  ३।४५।३५  ॥   

  

आबन्धिष्ये । रज्ज्वा कण्ठमिति शेषः । विषमे भृग्वादिविषमे स्थित्वा । ततः
प्रपातेनेति शेषः  ॥  ३।४५।३६  ॥   

  

सर्वथा कर्तव्यमर्थमाह-- प्रवेक्ष्यामि हुताशनम् । अत एवात्र
वाशब्दानुक्तिः । अनेन साक्षाद्रावणगृहं न गमिष्यामि, किं त्वहं
स्वरूपेणाग्रौ स्थित्वा माययैव तद्धस्तं गमिष्यामीति ध्वनितम् । तदुक्तं
कूर्मपुराणे-- "रामस्य सुभगां भार्यां रावणो राक्षसेश्वरः । सीतां
विशालनयनां चकमे कालनोदितः  ॥  गृहीत्वा मायया वेषं चरन्तीं विजने वने ।
समाहर्तुं मनश्चक्रे तापसः किल कामिनीम् । विज्ञाय सा च तद्भावं स्मृत्वा
दाशरथिं पतिम् ।" तद्भावं लङ्कायामेव हृदि कृतम् तापसो भूत्वा हरिष्यामीति
भावमित्यर्थः । "जगाम शरणं वह्निमावसथ्यं शुचिस्मिता  ॥  प्रपद्ये पावकं
देवं साक्षिणं विश्वतोमुखम् । आत्मानं दीप्तवपुषं सर्वभूतहृदि स्थितम्  ॥ "
इत्याद्यष्टश्लोकानुक्त्वा "इति वह्न्यष्टकं जप्त्वा रामपत्नी यशस्विनी ।
ध्यायन्तीं मनसा तस्थौ राममुन्मीलितेक्षणा । अथावसथ्याद्भगवान्हव्यवाहो
महेश्वरः ।  

आविरासीत्सुदीप्तात्मा तेजसा निर्दहन्निव  ॥  सृष्ट्वा मायामयीं सीतां स
रावणवधेच्छया । सीतामादाय रामेष्टां पावको ऽन्तरधीयत  ॥  कृत्वा तु रावणवधं
रामो लक्ष्मणसंयुतः । समादायाभवत्सीतां शङ्काकुलितमानसः  ॥  सा प्रत्ययाय
भूतानां सीता मायामयी पुनः । विवेश पावकं दीप्तं ददाह ज्वलनो ऽपि ताम्  ॥ 
दग्ध्वा मायामयीं सीतां भगवानुग्रदीधितिः । रामायादर्शयत्सीतां पावको ऽसौ
सुरप्रियः  ॥  एतत्पतिव्रतानां वै माहात्म्यं कथितं मया । स्त्रीणां
सर्वाधिशमनं प्रायश्चित्तमिदं स्मृतम्  ॥ " इत्युत्तरखण्डे
चतुस्त्रिंशेऽध्याये अनेन स्त्रीणां जातिभ्रंशकरापदि अग्निप्रवेशो न दोषाय
सर्वप्रायश्चित्तं चेति ध्वनितम् । कदाप्यन्यं पुरुषं न स्पृशे इत्यन्वयः ।
अत्र पत्यसांनिध्य इति शेषः । तेन विराधस्पर्शेऽपि न हानिः तदा
पतिसंनिधानात् । किं च साक्षाद्भगवतीस्पर्शे रावणो विराधवत्तत्क्षणादेव
म्रियेत, एवं च सर्वराक्षसवधो न स्यादिति मायासीतारचना । किं चास्य कार्यं
हनुमत्पुच्छाग्निना लङ्कादाहः । अन्यथा रावणवशेन लोकपालाग्निना कथं
तन्नगरदाहः स्यात् । एतच्छक्तिप्रवेशे न तु तत्कार्यसामर्थ्यं तस्येति
मन्तव्यम् । किञ्चैवं प्रतिज्ञाय रावणस्पर्शे जगन्मातुः प्रतिज्ञाभङ्गः
स्यात्  ॥   

३।४५।३७  ॥   

आश्रुत्य लक्ष्मणं प्रति प्रतिज्ञाय दुःखात्सकलकरणतापादिव । उदरं
प्रजघानेत्यनेन सर्वरक्षोमरणं विना न मे उदरपूर्तिरिति सूचितम् । अन्यथा
शोके वक्षआघातस्यैव स्त्रीषु प्रसिद्धधा सङ्गतिः स्यात्  ॥  ३।४५।३८  ॥   

  

विमनाः सौमित्रिस्तां रुदन्तीमार्तस्येव कृतरूपामालोक्य लोकानुसारत
आश्वासयामास । सा च तं न किञ्चिदुवाच । आश्वासनव्याजेन गमनविलम्बं करोतीति
कोपेनेति शेषः  ॥  ३।४५।३९  ॥   

  

अभिवाद्य मनसेति शेषः । किञ्चिदभिप्रणम्येति कायिकः स उक्तः । अत्र
किञ्चिदित्यनेन कोपः सूचितः । यद्यपि कोपे ऽपि यथोचितव्यवहारत्यागो
लक्ष्मणस्यानुचितस्तथापि प्रतिज्ञोत्तरं तथैव स्वच्छायां सन्दर्श्य तस्या
अग्निप्रवेशोद्यमेन छायाबुद्ध्या किञ्चित्प्राञ्जलित्वं किञ्चिदेव
नमनमित्यनेन सूचितम् । कथमेनां रामेण विना त्यक्ष्यामीति बहुशो ऽवेक्षमाणो
ऽग्निं प्रविष्टा न वेति च वीक्षमाणः  ॥  ३।४५।४०  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽरण्यकाण्डे पञ्चचत्वारिंशः सर्गः  ॥  ३।४५  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/3_araNyakANDam/04-sItApaharaNam/045_sItAdurvachanAt-laxmaNanirgamanam.md">
<details><summary><h3>द्राविडपाठः ...{Loading}...</h3></summary>


आर्तस्वरं तु तं भर्तुर्विज्ञाय सदृशं वने।  
उवाच लक्ष्मणं सीता गच्छ जानीहि राघवम् ॥ 3.45.1 ॥   
नहि मे हृदयं स्थाने जीवितं वावतिष्ठति।  
क्रोशतः परमार्तस्य श्रुतः शब्दो मया भृशम् ॥ 3.45.2 ॥   
तं क्षिप्रमभिधाव त्वं भ्रातरं शरणैषिणम्।  
रक्षसां वशमापन्नं सिंहानामिव गोवृषम् ॥ 3.45.3 ॥   
न जगाम तथोक्तस्तु भ्रातुराज्ञाय शासनम्।  
तमुवाच ततस्तत्र कुपिता जनकात्मजा ॥ 3.45.4 ॥   
सौमित्रे मित्ररूपेण भ्रातुस्त्वमसि शत्रुवत्।  
यस्त्वमस्यामवस्थायां भ्रातरं नाभिपत्स्यसे ॥ 3.45.5 ॥   
इच्छसि त्वं विनश्यन्तं रामं लक्ष्मण मत्कृते।  
लोभान्मम कृते नूनं नानुगच्छसि राघवम् ॥ 3.45.6 ॥   
व्यसनं ते प्रियं मन्ये स्नेहो भ्रातरि नास्ति ते।  
तेन तिष्ठसि विस्रब्धस्तमपश्यन् महाद्युतिम् ॥ 3.45.7 ॥   
किं हि संशयमापन्ने तस्मिन्नह मया भवेत्।  
कर्तव्यमिह तिष्ठन्त्या यत्प्रधानस्त्वमागतः ॥ 3.45.8 ॥   
इति ब्रुवाणां वैदेहीं बाष्पशोकपरिप्लुताम्।  
अब्रवील्लक्ष्मणस्त्रस्तां सीतां मृगवधूमिव ॥ 3.45.9 ॥   
पन्नगासुरगन्धर्वदेवमानुषराक्षसैः।  
अशक्यस्तव वैदेहि भर्ता जेतुं न संशयः ॥ 3.45.10 ॥   
देवि देवमनुष्येषु गन्धर्वेषु पतत्त्रिषु।  
राक्षसेषु पिशाचेषु किन्नरेषु मृगेषु च ॥ 3.45.11 ॥   
दानवेषु च घोरेषु न स विद्येत शोभने।  
यो रामं प्रतियुद्ध्येत समरे वासवोपमम् ॥ 3.45.12 ॥   
अवध्यः समरे रामो नैवं त्वं वक्तुमर्हसि।  
न त्वामस्मिन्वने हातुमुत्सहे राघवं विना ॥ 3.45.13 ॥   
अनिवार्यं बलं तस्य बलैर्बलवतामपि।  
त्रिभिर्लोकैः समुद्युक्तैः सेश्वरैरपि सामरैः ॥ 3.45.14 ॥   
हृदयं निर्वृतं तेऽस्तु सन्तापस्त्यज्यतामयम्।  
आगमिष्यति ते भार्ता शीघ्रं हत्वा मृगोत्तमम् ॥ 3.45.15 ॥   
न च तस्य स्वरो व्यक्तं मायया केनचित्कृतः।  
गन्धर्वनगरप्रख्या माया सा तस्य रक्षसः ॥ 3.45.16 ॥   
न्यासभूतासि वैदेहि न्यस्ता मयि महात्मना।  
रामेण त्वं वरारोहे न त्वां त्यक्तुमिहोत्सहे ॥ 3.45.17 ॥   
कृतवैराश्च वैदेहि वयमेतैर्निशाचरैः।  
खरस्य निधनादेव जनस्थानवधं प्रति ॥ 3.45.18 ॥   
राक्षसा विविधा वाचो विसृजन्ति महावने।  
हिंसाविहारा वैदेहि न चिन्तयितुमर्हसि ॥ 3.45.19 ॥   
लक्ष्मणेनैवमुक्ता सा क्रुद्धा संरक्तलोचना।  
अब्रवीत्परुषं वाक्यं लक्ष्मणं सत्यवादिनम् ॥ 3.45.20 ॥   
अनार्याकरुणारम्भ नृशंस कुलपांसन।  
अहं तव प्रियं मन्ये रामस्य व्यसनं महत् ॥ 3.45.21 ॥   
रामस्य व्यसनं दृष्ट्वा तेनैतानि प्रभाषसे ॥ 3.45.22 ॥   
नैतच्चित्रं सपत्नेषु पापं लक्ष्ण यद्भवेत्।  
त्वद्विधेषु नृशंसेषु नित्यं प्रच्छन्नचारिषु ॥ 3.45.23 ॥   
सुदुष्टस्त्वं वने राममेकमेकोऽनुगच्छसि।  
मम हेतोः प्रतिच्छन्नः प्रयुक्तो भरतेन वा ॥ 3.45.24 ॥   
कथमिन्दीवरश्यामं पद्मपत्रनिभेक्षणम्।  
उपसंश्रित्य भर्तारं कामयेयं पृथग्जनम् ॥ 3.45.25 ॥   
समक्षं तव सौमित्रे प्राणांस्त्यक्ष्ये न संशयः।  
रामं विना क्षणमपि नहि जीवामि भूतले ॥ 3.45.26 ॥   
इत्युक्तः परुषं वाक्यं सीतया रोमहर्षणम्।  
अब्रवील्लक्ष्मणः सीतां प्राञ्जलिर्विजितेन्द्रियः ॥ 3.45.27 ॥   
उत्तरं नोत्सहे वक्तुं दैवतं भवती मम।  
वाक्यमप्रतिरूपं तु न चित्रं स्त्रीषु मैथिलि ॥ 3.45.28 ॥   
स्वभावस्त्वेष नारीणामेवं लोकेषु दृश्यते।  
विमुक्तधर्माश्चपलास्तीक्ष्णा भेदकराः स्त्रियः ॥ 3.45.29 ॥   
न सहे हीदृशं वाक्यं वैदेहि जनकात्मजे।  
श्रोत्रयोरुभयोर्मेऽद्य तप्तनाराचसन्निभम् ॥ 3.45.30 ॥   
उपशृण्वन्तु मे सर्वे साक्षिभूता वनेचराः।  
न्यायवादी यथाऽन्यायमुक्तोऽहं परुषं त्वया ॥ 3.45.31 ॥   
धिक् त्वामद्य प्रणश्य त्वं यन्मामैवं विशङ्कसे।  
स्त्रीत्वं दुष्टं स्वभावेन गुरुवाक्ये व्यवस्थितम् ॥ 3.45.32 ॥   
गमिष्ये यत्र काकुत्स्थः स्वस्ति तेऽस्तु वरानने।  
रक्षन्तु त्वां विशालाक्षि समग्रा वनदेवताः ॥ 3.45.33 ॥   
निमित्तानि हि घोराणि यानि प्रादुर्भवन्ति मे।  
अपि त्वां सह रामेण पश्येयं पुनरागतः ॥ 3.45.34 ॥   
लक्ष्मणेनैवमुक्ता सा रुदन्ती जनकात्मजा।  
प्रयुवाच ततो वाक्यं तीव्रं बाष्पपरिप्लुता ॥ 3.45.35 ॥   
गोदावरीं प्रवेक्ष्यामि विना रामेण लक्ष्मण।  
आबन्धिष्येऽथवा त्यक्ष्ये विषमे देहमात्मनः ॥ 3.45.36 ॥   
पिबाम्यहं विषं तीक्ष्णं प्रवेक्ष्यामि हुताशनम्।  
न त्वहं राघवादन्यं पदापि पुरुषं स्पृशे ॥ 3.45.37 ॥   
इति लक्ष्मणमाक्रुश्य सीता दुःखसमन्विता।  
पाणिभ्यां रुदती दुःखादुदरं प्रजघान ह ॥ 3.45.38 ॥   
तामार्त्तरूपां विमना रुदन्तीं सौमित्रिरालोक्य विशालनेत्राम्।  
आश्वासयामास न चैव भर्तुस्तं भ्रातरं किञ्चिदुवाच सीता ॥ 3.45.39 ॥   
ततस्तु सीतामभिवाद्य लक्ष्मणः कृताञ्जलिः किञ्चिदभिप्रणम्य च।  
अन्वीक्षमाणो बहुशश्च मैथिलीं जगाम रामस्य समीपमात्मवान् ॥ 3.45.40 ॥   

</details>
</div>
