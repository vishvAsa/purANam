+++
title = "०११ हनुमता रावणान्तःपुरे सीतान्वेषणम्"
title_english = "011 Hanuma continues search for Seetha"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_5/Kanda_5_SK-011-Hanuma_continues_search_for_Seetha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/5_sundarakANDam/02-rAvaNa-gRham/011_hanumatA_rAvaNAntaHpure_sItAnveShaNam.md">
<details><summary><h3>IITK ...{Loading}...</h3></summary>

Hanuman mistakes Mandodari for Sita -- soon dismises his wrong inference
-- sees the women of harem lying in disorder -- could not find Sita



#### श्लोकः
##### मूलम्
अवधूय च तां बुद्धिं बभूवावस्थितस्तदा।  
जगाम चापरां चिन्तां सीतां प्रति महाकपिः॥5.11.1॥

##### शब्दार्थः
महाकपिः great vanara, तदा then, ताम् such, बुद्धिम् judgement, अवधूय having rejected, अवस्थितः stood, बभूव remained, सीतां प्रति about Sita, अपराम् again, चिन्ताम् thinking, जगाम started.

##### आङ्ग्लानुवादः
The great vanara, having rejected his judgement, started thinking again.



#### श्लोकः
##### मूलम्
न रामेण वियुक्ता सा स्वप्तुमर्हति भामिनी।  
न भोक्तुं वाप्यलङ्कर्तुं न पानमुपसेवितुम्॥5.11.2॥  
नान्यं नरमुपस्थातुं सुराणामपि चेश्वरम्।  
न हि रामसमः कश्चिद्विद्यते त्रिदशेष्वपि॥5.11.3॥  
अन्येयमिति निश्चित्य पानभूमौ चचार सः।

##### शब्दार्थः
भामिनी lovely lady, रामेण about Rama, वियुक्ता separated, स्वप्तुम् to sleep, न अर्हति will not, भोक्तुम् न not to eat, अलङ्कर्तुम् to decorate, अपि also, न not, पानम् drinking, उपसेवितुम् to serve, सुराणाम् among gods, ईश्वरमपि even the lord, अन्यम् and others, नरम् man, उपस्थातुम् to approach, न not, हि indeed, रामसमः equal to Rama, कश्चित् any one, त्रिदशेष्वपि even among gods, न विद्यते हि not exist, इयम् this lady, अन्या other, इति thus, निश्चित्य having decided, सः he, पानभूमौ at the banquet, चचार strolled.

##### आङ्ग्लानुवादः
'Lovely Sita, being away from Rama, will not sleep, will not eat or drink or adorn herself. How can she approach any other man even if he is the king of gods for there is none equal to Rama even among gods'. Having thus decided, Hanuman strolled  
about the banquet hall.



#### श्लोकः
##### मूलम्
क्रीडितेनापराः क्लान्ता गीतेन च तथाऽपराः॥5.11.4॥  
नृत्तेन चापराः क्लान्ताः पानविप्रहतास्तथा।

##### शब्दार्थः
पराः other women, क्रीडितेन by sporting, क्लान्ताः fatigued, तथा similarly, अपराः others, गीतेन due to singing, अपराः others, नृत्तेन by dancing, क्लान्ताः tired out, तथा so also, पानविप्रहताः  worn out due to continuous drinking.

##### आङ्ग्लानुवादः
Some women were fatigued after sporting, similarly some were exhausted after singing. Others were tired through dancing and some were worn out by continuous drinking.



#### श्लोकः
##### मूलम्
मुरजेषु मृदङ्गेषु पीठिकासु च संस्थिताः॥5.11.5॥  
तथाऽऽस्तरणमुख्येषु संविष्टाश्चापराः स्त्रियः।

##### शब्दार्थः
मुरजेषु on murajas, मृदङ्गेषु on tabors, पीठिकासु च on hassocks, संस्थिताः resting, अपराः other, स्त्रियः women, आस्तरणमुख्येषु on exquisite beds, संविष्टाः lying.

##### आङ्ग्लानुवादः
Some women reclined on tabors, some on murajas, and some on drums and hassocks while some slept on excellent couches.



#### श्लोकः
##### मूलम्
अङ्गनानां सहस्रेण भूषितेन विभूषणैः॥5.11.6॥  
रूपसल्लापशीलेन युक्तगीतार्थभाषिणा।  
देशकालाभियुक्तेन युक्तवाक्याभिधायिना॥5.11.7॥  
रताभिरतसंसुप्तं ददर्श हरियूथपः।

##### शब्दार्थः
विभूषणैः with ornaments, भूषितेन adorned, रूपसल्लापशीलेन good at arguments, युक्तगीतार्थभाषिणा versed in appreciation, देशकालाभियुक्तेन acquainted with the appropriateness of time and place, युक्तवाक्याभिधायिना good at appropriate expressions,  
अङ्गनानाम् of women, सहस्रेण thousands, रताभिरतसंसुप्तम् sleeping after long sexual intercourse, हरियूथपः monkey leader, ददर्श saw.

##### आङ्ग्लानुवादः
The monkey leader saw thousands of  beautiful women asleep after long dalliance. Some of them were adorned with ornaments, some were good at arguments and versed in the appreciation of songs, some were aware of the appropriate time and place and some were adept in right expressions.



#### श्लोकः
##### मूलम्
तासां मध्ये महाबाहुः शुशुभे राक्षसेश्वरः॥5.11.8॥  
गोष्ठे महति मुख्यानां गवां मध्ये यथा वृषः।

##### शब्दार्थः
तासाम् their, मध्ये in the midst, महाबाहुः longarmed, राक्षसेश्वरः lord of ogres, महति a big, गोष्ठे in a shed, गवाम् of cows, मध्ये in the midst, वृषः इव like a bull, शुशुभे  shone.

##### आङ्ग्लानुवादः
In the midst of these women the longarmed lord of demons shone like a (majestic) bull in a big cowshed.



#### श्लोकः
##### मूलम्
स राक्षसेन्द्रः शुशुभे ताभिः परिवृतस्स्वयम्॥5.11.9॥  
करेणुभिर्यथाऽरण्ये परिकीर्णो महाद्विपः।

##### शब्दार्थः
ताभिः by those women, परिवृतः surrounded, सः राक्षसेन्द्रः the demon king, स्वयम् himself, महारण्ये in a great forest, करेणुभिः with female elphants, परिकीर्णः scattered, महाद्विपः यथा like a proud elephant, शुशुभे shone.

##### आङ्ग्लानुवादः
Surrounded by the women, the demon king shone like a proud elephant attended by many female elephants scattered in a dense forest.



#### श्लोकः
##### मूलम्
सर्वकामैरुपेतां च पानभूमिं महात्मनः॥5.11.10॥  
ददर्श हरिशार्दूलस्तस्य रक्षःपतेर्गृहे।

##### शब्दार्थः
हरिशार्दूलः tiger among vanaras, महात्मनः of the great, तस्य his, रक्षःपतेः Ravana's, गृहे in the palace, सर्वकामैः with all his, उपेताम् provided, पानभूमिं च drinking place, ददर्श saw.

##### आङ्ग्लानुवादः
The tiger among vanaras saw at the great Ravana's palace a drinking place where everything one desires was provided.



#### श्लोकः
##### मूलम्
मृगाणां महिषाणां च वराहाणां च भागशः॥5.11.11॥  
तत्र न्यस्तानि मांसानि पानभूमौ ददर्श सः।

##### शब्दार्थः
सः he, तत्र there, पानभूमौ at the drinking hall, भागशः in portions, न्यस्तानि placed, मृगाणाम् on the deer, महिषाणां च buffaloes, वराहाणां च pigs, मांसानि meat, ददर्श saw.

##### आङ्ग्लानुवादः
There at the drinking hall the meat of deer, buffaloes and boars portioned and placed.



#### श्लोकः
##### मूलम्
रौक्मेषु च विशालेषु भाजनेष्वर्धभक्षितान्॥5.11.12॥  
ददर्श हरिशार्दूलो मयूरान् कुक्कुटांस्तथा।

##### शब्दार्थः
हरिशार्दूलः tiger among vanaras, रौक्मेषु in golden, विशालेषु in large ones, भाजनेषु vessels, अर्धभक्षितान् half eaten, मयूरान् peacocks, तथा so also, कुक्कुटान् chicken, ददर्श saw.

##### आङ्ग्लानुवादः
The tiger among vanaras also saw there meat of peacocks and chicken placed in large golden vessels, some half eaten.



#### श्लोकः
##### मूलम्
वराहवार्ध्राणसकान् दधिसौवर्चलायुतान्॥5.11.13॥  
शल्यान् मृगमयूरांश्च हनुमानन्ववैक्षत।

##### शब्दार्थः
दधिसौवर्चलायुतान् marinated with yoghurt and special salt, वराहवार्ध्राणसकान् meat of pigs and jungle fowls, हनुमान् Hanuman, अन्ववैक्षत observed, शल्यान् bones, मृगमयूरांश्च deer and peacocks.

##### आङ्ग्लानुवादः
Hanuman saw the meat of pigs and jungle fowls, deer, peacocks and bones marinated with yoghurt and special kinds of salt.



#### श्लोकः
##### मूलम्
क्रकरान्विविधान् सिद्धांश्चकोरानर्धभक्षितान्॥5.11.14॥  
महिषानेकशल्यांश्च छागांश्च कृतनिष्ठितान्।  
लेह्यानुच्चावचान्पेयान् भोज्यानि विविधानि च॥5.11.15॥

##### शब्दार्थः
विविधान् several types, सिद्धान् cooked, क्रकरान् fowls, अर्धभक्षितान् half eaten, चकोरान् ruddy geese, महिषान् buffaloes, एकशल्यांश्च fishes, छागांश्च goats, उच्चवचान् all sorts of them, लेह्यान् varieties of food that can be licked, पेयान् drinks, विविधानि of many kinds, भोज्यानि eatables.

##### आङ्ग्लानुवादः
He saw several kinds of (nonvegetarian) food like cooked meat of fowls, ruddy geese, buffaloes, goats, fishes as well as food for licking. (Food is of four kinds  1) भक्ष्य which can be chewed 2) भोज्य ordinary solid, semisolid food which can be consumed  3) लेह्य food for licking  4) चोष्य liquid food (which can be sipped)).



#### श्लोकः
##### मूलम्
तथाऽऽम्ललवणोत्तंसैर्विविधैरागषाडबैः।  
हारनूपुरकेयूरैरपविद्धैर्महाधनैः॥5.11.16॥  
पानभाजनविक्षिप्तैः फलैश्च विविधैरपि।  
कृतपुष्पोपहारा भूरधिकं पुष्यति श्रियम्॥5.11.17॥

##### शब्दार्थः
तथा so also, आम्ललवणोत्तंसैः seasoned with sour and salty ingredients, विविधैः with many types, रागषाडबैः with syrups, अपविद्धैः with discarded, महाधनैः with heavy, हारनूपुरकेयूरैः with chains, anklets, shoulder straps, पानभाजनविक्षिप्तैः with those drinks spilt from the glasses, विविधैः with many, फलैश्च fruits, कृतपुष्पोपहारा with the offerings flowers of, भूः the earth, अधिकम् greatly, श्रियम् rich, पुष्यति looked splendid.

##### आङ्ग्लानुवादः
The banquet hall looked splendid with food seasoned with salt and sour ingredients. There was ragashadavas (syrup made with grapes, pomegranates, different juices like half ripe mangoes and seasoned with ginger cardomom, butter etc). Heavy chains, anklets and shouldersstraps were thrown aside. (The people relaxed while eating and drinking and discarded heavy ornaments). Many glasses were found scattered or drinks spilt on the floor after use.Many fruits and flowers were kept.



#### श्लोकः
##### मूलम्
तत्र तत्र च विन्यस्तैः सुश्लिष्टैश्शयनासनैः।  
पानभूमिर्विना वह्निं प्रदीप्तेवोपलक्ष्यते॥5.11.18॥

##### शब्दार्थः
पानभूमिः banquet hall, तत्र तत्र here and there, विन्यस्तैः arranged, सुश्लिष्टैः wellarranged, शयनासनैः with beds and seats, विना वह्निम् without fire, प्रदीप्तेव as if glowing, उपलक्ष्यते seemed.

##### आङ्ग्लानुवादः
Good couches and different kinds of seats were wellarranged in the banquet hall. The place appeared as if it was glowing witout fire.



#### श्लोकः
##### मूलम्
बहुप्रकारैर्विविधैर्वरसंस्कारसंस्कृतैः।  
मांसैः कुशलसम्पृक्तैः पानभूमिगतैः पृथक्॥5.11.19॥

##### शब्दार्थः
बहुप्रकारैः in many ways, विविधैः with many kinds, नरसंस्कारसंस्कृतैः by those seasoneed with many types of ingredients, कुशलसम्पृक्तैः cooked by experts, पृथक् separately, पानभूमिगतैः at the banquet hall, मांसैः with meat.

##### आङ्ग्लानुवादः
In the banquet hall there were many types of meat arranged in a number of ways. They were cooked by experts by seasoning them with choicest ingredients.



#### श्लोकः
##### मूलम्
दिव्याः प्रसन्ना विविधाः सुराः कृतसुरा अपि।  
शर्कराऽसवमाध्वीकपुष्पासवफलासवाः॥5.11.20॥  
वासचूर्णैश्च विविधैर्मृष्टास्तैस्तैः पृथक् पृथक्।

##### शब्दार्थः
दिव्याः wonderful, प्रसन्नाः pleasing, विविधाः many, सुराः wines, शर्करासवमाध्वीकपुष्पासवफलासवाः sugercanejuices, honey, juices made from flowers and fruits, कृतसुराः अपि even though fermented, तैस्तैः as mentioned earlier, विविधैः with many, वासचूर्णैः with spice powders, पृथक् पृथक् diferent and, मृष्टाः were made delicious.

##### आङ्ग्लानुवादः
There were many types of wonderful and pleasing wine extracted from sugarcane, honey , fruits and flowers. They were good even though fermented and made delicious  
by seasoning with aromatic spices.



#### श्लोकः
##### मूलम्
सन्तता शुशुभे भूमिर्माल्यैश्च बहुसंस्थितैः॥5.11.21॥  
हिरण्मयैश्च विविधैर्भाजनैः स्फाटिकैरपि।  
जाम्बूनदमयैश्चान्यैः करकैरभिसंवृता॥5.11.22॥

##### शब्दार्थः
बहुसंस्थितैः arranged in varied styles, माल्यैश्च with garlands, संतता strectched, हिरण्मयैः with those made of gold, स्फाटिकैरपि and crystalware, विविधैः several kinds, भाजनैः with vessels, जाम्बूनदमयैः made of pure gold, अन्यैः by others, करकैः with jars, अभिसंवृता spread all over, भूमिः floor, शुशुभे looked  beautiful.

##### आङ्ग्लानुवादः
(The banquet hall) appeared beautiful with many kinds of garlands arranged in different locations. Also there were vessels made of pure gold, crystalware and jars spread all over.



#### श्लोकः
##### मूलम्
राजतेषु च कुम्भेषु जाम्बूनदमयेषु च।  
पानश्रेष्ठं तदा भूरि कपिस्तत्र ददर्श ह॥5.11.23॥

##### शब्दार्थः
कपिः monkey, तदा then, राजतेषु in those made of silver, जाम्बूनदमयेषु च in those made of pure gold, कुम्भेषु in pots, भूरि abundant, पानश्रेष्ठम् best of wines, ददर्श ह saw.

##### आङ्ग्लानुवादः
Hanuman saw the best of wines in large quantities kept in silver and pure gold pots.



#### श्लोकः
##### मूलम्
सोऽपश्यच्छातकुम्भानि सीधोर्मलामणिमयानि च।  
राजतानि च पूर्णानि भाजनानि महाकपिः॥5.11.24॥

##### शब्दार्थः
सः महाकपिः that great monkey, शीधोः of wine, शातकुम्भानि made of gold, मणिमयानि च inlaid with gems also, राजतानि च and silver, पूर्णानि filled, भाजनानि vessels, अपश्यत् saw.

##### आङ्ग्लानुवादः
The great monkey saw the wine jars made of gold and silver studded with crystals and gems.



#### श्लोकः
##### मूलम्
क्वचिदल्पावशेषाणि क्वचित्पीतानि सर्वशः।  
क्वचिन्नैव प्रपीतानि पानानि स ददर्श ह॥5.11.25॥

##### शब्दार्थः
स he, क्वचित् in one place, अल्पावशेषाणि left over, क्वचित् at one place, सर्वशः fully, पीतानि drained, क्वचित् yet in another spot, नैव प्रपीतानि not touched even a little, पानानि drinks, ददर्श ह saw.

##### आङ्ग्लानुवादः
He saw wine jars at one place, some fully drained, and at another place not touched at all.



#### श्लोकः
##### मूलम्
क्वचिद् भक्ष्यांश्च विविधान् क्वचित्पानानि भागशः।  
क्वचिदन्नावशेषाणि पश्यन्वै विचचार ह॥5.11.26॥

##### शब्दार्थः
क्वचित् in one place, विविधान् many types, भक्ष्यांश्च eatables, क्वचित् in another place, भागशः separated, पानानि drinks, क्वचित् in another places, अन्नावशेषाणि left over food, पश्यन् while looking at, विचचार ह he moved about.

##### आङ्ग्लानुवादः
He moved about looking at different types of eatables and drinks arranged separately along with the left over food.



#### श्लोकः
##### मूलम्
क्वचित्प्रभिन्नैः करकैः क्वचिदालोलितैर्घटैः।  
क्वचित्संपृक्तमाल्यानि जलानि च फलानि च॥5.11.27॥

##### शब्दार्थः
क्वचित् in one place, प्रभिन्नैः with broken, करकैः with pots, क्वचित् at other place, आलोलितैः with rolling, घटैः with pots, क्वचित् somewhere else, संपृक्तमाल्यानि strewn and mixed up flower garlands, जलानि च and water, फलानि च and fruits.

##### आङ्ग्लानुवादः
At some places he saw broken pots, at other places rolling pots and elsewhere flower garlands strewn and mixed up with water and fruits.



#### श्लोकः
##### मूलम्
शयनान्यत्र नारीणां शुभ्राणि बहुधा पुनः।  
परस्परं समाश्लिष्य काश्चित्सुप्ता वराङ्गनाः॥5.11.28॥

##### शब्दार्थः
अत्र there, नारीणाम् women's, शयनानि beds, पुनः again, बहुधा severally, शुभ्राणि clean (unused) काश्चित् some, वराङ्गनाः lovely women, परस्परम् each other, समाश्लिष्य having embraced, सुप्ताः slept.

##### आङ्ग्लानुवादः
Hanuman saw many beds some unused and some occupied by lovely women sleeping, embracing one another.



#### श्लोकः
##### मूलम्
काश्चिच्च वस्त्रमन्यस्यास्स्वपन्त्याः परिधाय च।  
आहृत्य चाबलाः सुप्ता निद्राबलपराजिताः॥5.11.29॥

##### शब्दार्थः
काश्चित् some, अबलाः women, निद्राबलपराजिताः succumbed to sleep, स्वपन्त्याः of sleeping women, अन्यस्याः others, वस्त्रम् clothes, आहृत्य after pulling, परिधाय covering their bodies with the same, सुप्ताः slept.

##### आङ्ग्लानुवादः
Overcome with sleep some women pulled clothes of other women and covered their bodies with them.



#### श्लोकः
##### मूलम्
तासामुच्छवासवातेन वस्त्रं माल्यं च गात्रजम्।  
नात्यर्थं स्पन्दते चित्रं प्राप्य मन्दमिवानिलम्॥5.11.30॥

##### शब्दार्थः
तासाम् their, गात्रजम् on their bodies, वस्त्रम् clothes, माल्यं च and garlands, उच्छवासवातेन by their exhaling, मन्दम् mildly, अनिलम् wind, प्राप्य इव as though caught, नात्यर्थम् by that, चित्रम् it is lovely, स्पन्दते moving.

##### आङ्ग्लानुवादः
The lovely clothes and garlands on the bodies of women were moving mildly by their exhalations as if shaken by the gentle breeze.



#### श्लोकः
##### मूलम्
चन्दनस्य च शीतस्य शीधोर्मधुरसस्य च।  
विविधस्य च माल्यस्य धूपस्य विविधस्य च॥5.11.31॥  
बहुधा मारुतस्तत्र गन्धं विविधमुद्वहन्।

##### शब्दार्थः
तत्र there, मारुतः the wind, शीतस्य of cool, चन्दनस्य  of  sandal, शीथोः of the wines, मधुरसस्य च of sweet smelling, विविधस्य of diverse, माल्यस्य and of garlands, विविधस्य of several types, धूपस्य च and of incense, विविधम् several, गन्धम् fragrances, बहुधा in many ways, उद्वहन्  blew.

##### आङ्ग्लानुवादः
With the many scents of cool sandal, of sweetsmelling wines of diverse kinds, as well as flower garlands of several types and of incense burning in that hall, the cool wind blew spreading several fragrances all over.



#### श्लोकः
##### मूलम्
स्नानानां चन्दनानां च धूपानां चैव मूर्छितः॥5.11.32॥  
प्रववौ सुरभिर्गन्धो विमाने पुष्पके तदा।

##### शब्दार्थः
तदा then, पुष्पके विमाने in the Pushpaka chariot, स्नानानाम् followed by bath, चन्दनानां च of sandals, धूपानां चैव also incense, सुरभिः sweet smelling wines, गन्धः fragrance, मूर्छितः spread, प्रववौ wafted through.

##### आङ्ग्लानुवादः
The wind wafting through the Pushpaka chariot carried the fragrance of the cool sandalpaste used in bath and the sweet smell of wines and thick smoke of fragrance spread further.



#### श्लोकः
##### मूलम्
श्यामावदातास्तत्रान्याः काश्चित्कृष्णा वराङ्गनाः॥5.11.33॥  
काश्चित् काञ्चनवर्णाङ्ग्यः प्रमदा राक्षसालये।

##### शब्दार्थः
तत्र there, राक्षसालये in the abode of the ogres, अन्याः others, श्यामावदाताः of glowing dark complexion, काश्चित् some, वराङ्गनाः lovely women, कृष्णाः dark in colour, काश्चित् some, प्रमदाः women, काञ्चनवर्णाङ्ग्यः of golden complexion.

##### आङ्ग्लानुवादः
There in the demons abode were women who were fair, some lovely with dark and others with golden complexion.



#### श्लोकः
##### मूलम्
तासां निद्रावशत्वाच्च मदनेन विमूर्छितम्॥5.11.34॥  
पद्मिनीनां प्रसुप्तानां रूपमासीद्यथैव हि।

##### शब्दार्थः
निद्रावशत्वाच्च overwhelmed with sleep, मदनेन च and due to dalliance, विमूर्छितम् exhausted, प्रसुप्तानाम् of the sleeping, तासाम् their, रूपम् charm, प्रसुप्तानाम् of the sleeping, पद्मिनीनाम् of lotus creepers, यथैव as, आसीत् was seen.

##### आङ्ग्लानुवादः
Withered due to indulgence in sex they were overcome with sleep. The charm of the women was like the lotus creepers with closed lotuses .



#### श्लोकः
##### मूलम्
एवं सर्वमशेषेण रावणान्तः पुरं कपिः॥5.11.35॥  
ददर्श सुमहातेजाः न ददर्श च जानकीम्।

##### शब्दार्थः
सुमहातेजाः brilliant, कपिः monkey, एवम् in that way, सर्वम् all, रावणान्तःपुरं harem of Ravana, अशेषेण thoroughly, ददर्श searched, जानकीं च Janaki, न ददर्श did not see.

##### आङ्ग्लानुवादः
Brilliant Hanuman ransacked the harem of Ravana but found no Janaki.



#### श्लोकः
##### मूलम्
निरीक्षमाणश्च तदा ताः स्त्रियः स महाकपिः॥5.11.36॥  
जगाम महतीं चिन्तां धर्मसाध्वसशङ्कितः।

##### शब्दार्थः
तदा then, स्त्रियः women, निरीक्षमाणः while seeing, सः he, महाकपिः the great monkey, धर्मसाध्वसशङ्कितः thinking that he transgressed the moral code, महतीम् great, चिन्ताम् worry, जगाम experienced.

##### आङ्ग्लानुवादः
The great monkey was very much worried as he thought he had transgressed the moral code by watching the women.



#### श्लोकः
##### मूलम्
परदारावरोधस्य प्रसुप्तस्य निरीक्षणम्॥5.11.37॥  
इदं खलु ममात्यर्थं धर्मलोपं करिष्यति।

##### शब्दार्थः
प्रसुप्तस्य of those sleeping, परदारावरोधस्य of the inner chambers of others' wives, इदम् this, मम on my part, निरीक्षणम् observing them, अत्यर्थम् very much, धर्मलोपम् trangression of moral code, करिष्यति will lead to.

##### आङ्ग्लानुवादः
'Observing the wives of others in this manner in their inner chambers very much amounts to transgression of moral code  by me'. ( thought he)



#### श्लोकः
##### मूलम्
न हि मे परदाराणां दृष्टिर्विषयवर्तिनी॥5.11.38॥  
अयं चात्र मया दृष्टः परदारापरिग्रहः।

##### शब्दार्थः
मे my, दृष्टिः to view, परदाराणाम् others' wives, विषयवर्तिनी sensual, न हि not indeed, अत्र there, मया by me, अयम् this, परदारापरिग्रहः others' wives, दृष्टश्च were seen.

##### आङ्ग्लानुवादः
'I did see these wives of another, but not with a sensual mind. I have only seen them but not with foul intention'.



#### श्लोकः
##### मूलम्
तस्य प्रादुरभूच्चिन्ता पुनरन्या मनस्विनः॥5.11.39॥  
निश्चितैकान्तचित्तस्य कार्यनिश्चयदर्शिनी।

##### शब्दार्थः
मनस्विनः highly sensible, निश्चितैकान्तचित्तस्य struck with a bright idea in a single direction, तस्य his, पुनः again, कार्यनिश्चयदर्शिनी the decision regarding the task ahead, अन्या other, चिन्ता thought, प्रादुरभूत् arose.

##### आङ्ग्लानुवादः
Another  bright idea struck the highly sensible Hanuman, who had a clear vision of the task ahead-- 'I was firm and singleminded in my direction regarding the task ahead' (thought he).



#### श्लोकः
##### मूलम्
कामं दृष्टा मया सर्वा विश्वस्ता रावणस्त्रियः॥5.11.40॥  
न हि मे मनसः किञ्चिद्वैकृत्यमुपजायते।

##### शब्दार्थः
विश्वस्ताः loyal, सर्वाः all, रावणस्त्रियः wives of Ravana, मया by me, कामं दृष्टाः are seen indeed  
without any foul desire, मे my, मनसः minds, किञ्चित् even a little, वैकृत्यम् passionate feeling, न उपजायते हि indeed not arise.

##### आङ्ग्लानुवादः
'It is true I saw all the loyal wives of Ravana but without any foul desire. Indeed in my mind no passionate feeling was ever aroused'.



#### श्लोकः
##### मूलम्
मनो हि हेतुः सर्वेषामिन्द्रियाणां प्रवर्तने॥5.11.41॥  
शुभाशुभास्ववस्थासु तच्च मे सुव्यवस्थितम्।

##### शब्दार्थः
शुभाशुभासु for good and bad, अवस्थासु in all stages, सर्वेषाम् for all, इन्द्रियाणाम् of sense organs, प्रवर्तने in reaction, मनः mind, हेतुः is instrumental, मे my, तच्च that also, सुव्यवस्थितम्  is firmly eastablished.

##### आङ्ग्लानुवादः
'Mind propels the sense organs to do good or bad deeds. (But) my mind is firmly esatablished in righteousness'.



#### श्लोकः
##### मूलम्
नान्यत्र हि मया शक्या वैदेही परिमार्गितुम्॥5.11.42॥  
स्त्रियो हि स्त्रीषु दृश्यन्ते सदा सम्परिमार्गणे।

##### शब्दार्थः
वैदेही Vaidehi, अन्यत्र at other places, परिमार्गितुम् to search, मया by me, न शक्या हि not possible indeed, सदा always, सम्परिमार्गणे during search, स्त्रियः women, स्त्रीषु among women, दृश्यन्ते can be seen.

##### आङ्ग्लानुवादः
'It is not possible for me to look for Vaidehi elsewhere. During such search operations one always looks for women among women.'



#### श्लोकः
##### मूलम्
यस्य सत्त्वस्य या योनिस्तस्यां तत्परिमार्ग्यते।  
न शक्या प्रमदा नष्टा मृगीषु परिमार्गितुम्॥5.11.43॥

##### शब्दार्थः
यस्य whose, सत्त्वस्य of a being, या whichever, योनिः source, तत् that, तस्याम् in that, परिमार्ग्यते is searched, नष्टा lost, प्रमदा woman, मृगीषु among female deer, परिमार्गितुम् to search, न शक्या not possible.

##### आङ्ग्लानुवादः
'One has to search a creature among its own species. It is not possible to find a lost woman in the herd of female deer'.



#### श्लोकः
##### मूलम्
तदिदं मार्गितं तावच्छुद्धेन मनसा मया॥5.11.44॥  
रावणान्तःपुरं सर्वं दृश्यते न तु जानकी।

##### शब्दार्थः
तत् that, मया by me, शुद्धेन with a pure, मनसा mind, इदम् this, सर्वम् all, रावणान्तःपुरम् Ravana's harem, मार्गितम् searched, जानकी तु but Janaki also, न दृश्यते is not seen.

##### आङ्ग्लानुवादः
'I searched all over Ravana's harem with a pure mind but I have not seen Janaki'.



#### श्लोकः
##### मूलम्
देवगन्धर्वकन्याश्च नागकन्याश्च वीर्यवान्॥5.11.45॥  
अवेक्षमाणो हनुमान्नैवापश्यत जानकीम्।

##### शब्दार्थः
देवगन्धर्वकन्याश्च daughters of gods, gandharvas also, नागकन्याश्च and daughters of nagas, अवेक्षमाणः looked, वीर्यवान् valiant, हनुमान् Hanuman, जानकीम् Janaki, नैवापश्यत did not find.

##### आङ्ग्लानुवादः
Even while valiant Hanuman was looking among the daughters of gods, gandharvas and nagas he could not find Janaki.



#### श्लोकः
##### मूलम्
तामपश्यन्कपिस्तत्र पश्यञ्श्चान्या परस्त्रियः॥5.11.46॥  
अपक्रम्य तदा वीरः प्रध्यातुमुपचक्रमे।

##### शब्दार्थः
वीरः hero, कपिः vanara, तत्र there, ताम् her, अपश्यन् not able to see, अन्याः others, परस्त्रियः the wives of others, पश्यञ्श्च and while seeing, तदा then, अपक्रम्य having moved aside, प्रध्यातुम् to contemplate, उपचक्रमे started.

##### आङ्ग्लानुवादः
Heroic Hanuman, unable to find Sita among the women, moved aside and started thinking.



#### श्लोकः
##### मूलम्
स भूयस्तु परं श्रीमान् मारुतिर्यत्नमास्थितः॥5.11.47॥  
आपानभूमिमुत्सृज्य तद्विचेतुं प्रचक्रमे।

##### शब्दार्थः
श्रीमान् Illustrious, सः मारुतिः Maruti, भूयः once again, परम् great, यत्नम् effort, आस्थितः made, आपानभूमिम् banquet hall, उत्सृज्य leaving, तत् that, विचेतुम् to search, प्रचक्रमे departed.

##### आङ्ग्लानुवादः
Illustrious Hanuman left the banquet hall to renew his effort in search of Sita.  

#### समाप्तिः
 श्रीमद्रामायणे वाल्मीकीये आदिकाव्ये सुन्दरकाण्डे एकादशस्सर्गः॥  
Thus ends the eleventh sarga of Sundarakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/5_sundarakANDam/02-rAvaNa-gRham/011_hanumatA_rAvaNAntaHpure_sItAnveShaNam.md">
<details><summary><h3>भूषणम् ...{Loading}...</h3></summary>



अवधूय च तां बुद्धिं बभूवावस्थितस्तदा ।  

जगाम चापरां चिन्तां सीतां प्रति महाकपिः  ॥  ५।११।१  ॥   

अवधूयेत्यादि । तां बुद्धिं मन्दोदर्यां सीताबुद्धिम् । अवस्थितौ बभूव
स्वस्थचित्तो बभूव  ॥  ५।११।१  ॥   

  

न रामेण वियुक्ता सा स्वप्तुमर्हति भमिनी ।  

न भोक्तुं नाप्यलङ्कर्तुं न पानमुसेवितुम्  ॥  ५।११।२  ॥   

नान्यं नरमुपस्थातुं सुराणामपि चेश्वरम् ।  

नहि रामसमः कश्चिद्विद्यते त्रिदशेष्वपि ।  

अन्येयमति निश्चित्य पानभूमौ चचार सः  ॥  ५।११।३ ॥   

न रामेणेत्यादि । त्रिदशेष्वपीत्यनन्तरम् अन्येयमित्यर्धम् । पानभूमौ ततो
ऽन्यत्रेत्यर्थः  ॥  ५।११।२,३ ॥   

  

क्रीडितेनापराः क्लान्ता गीतेन च तथा ऽपराः ।  

नृत्तेन चापराः क्लान्ताः पानविप्रहतास्तथा ।  

मुरजेषु मृदङ्गेषु पीठिकासु च संस्थिताः  ॥  ५।११।४ ॥   

तथा ऽ ऽस्तरणमुख्येषु संविष्टाश्चापराः स्त्रियः  ॥  ५।११।५ ॥   

क्रीडितेनेत्यादि अपराः स्त्रिय इत्यन्तमेकं वाक्यम् । ददर्शेत्यनुषज्यते ।
क्रीडितेन क्रीडया । भावे निष्ठा । विप्रहताः क्लान्ता इत्यर्थः ।
संस्थिताः उपधानीकृत्य शयिताः । संविष्टाः सुप्ताः  ॥  ५।११।४,५ ॥   

  

अङ्गनानां सहस्रेण भूषितेन विभूषणैः ।  

रूपसँल्लापशीलेन युक्तगीतार्थभाषिणा ।  

देशकालाभियुक्तेन युक्तवाक्याभिधायिना  ॥  ५।११।६ ॥   

रताभिरतसंसुप्तं ददर्श हरियूथपः  ॥  ५।११।७ ॥   

तासां मध्ये महाबाहुः शुशुभे राक्षसेश्वरः ।  

गोष्ठे महति मुख्यानां गवां मध्ये यथा वृषः  ॥  ५।११।८ ॥   

तत्र सीताया अदर्शनात् पुनरपि रावणस्थानमागत्य ददर्शेत्याह अङ्गनानामिति ।
रूपसँल्लापशीलेन स्वसौन्दर्यवर्णनशीलेन, रावणविषयरूपप्रशंसाशीलेन वा ।
युक्तगीतार्थभाषिणा युक्तम् उपपन्नं गीतार्थं भाषितुं शीलमस्येति
युक्तगीतार्थभाषी तेन । देशकालाभियुक्तेन देशकालाभिज्ञेनेत्यर्थः ।
अङ्गनानां सहस्रेण रताभिरतसंसुप्तमित्यन्वयः । रतशब्देन बाह्यसुरतमुच्यते ।
अभिरतशब्देन करणबन्धादिकमुच्यते । रताभिरतश्चासौ संसुप्तश्च तथा तम् ।
स्नातानुलिप्तादिवत्समासः । क्रीडाखेदेन सुप्तमित्यर्थः । रावणमिति शेषः  ॥ 
५।११।६८ ॥   

  

स राक्षसेन्द्रः शुशुभे ताभिः परिवृतः स्वयम् ।  

करेणुभिर्यथा ऽरण्ये परिकार्णो महाद्विपः  ॥  ५।११।९ ॥   

स इति । परिकीर्णः परिवृतः  ॥  ५।११।९ ॥   

  

सर्वकामैरुपेतां च पानभूमिं महात्मनः ।  

ददर्श हरिशार्दूलस्तस्य रक्षःपतेर्गृहे  ॥  ५।११।१० ॥   

सर्वकामैरिति । पानभूमेः पुनर्दर्शनोक्तिस्तत्रत्यपदार्थकथनाय  ॥ 
५।११।१० ॥   

  

मृगाणां महिषाणां च वराहाणां च भागशः ।  

तत्र न्यस्तानि मांसानि पानभूमौ ददर्श सः  ॥  ५।११।११  ॥   

मगाणामिति । भागशः पिण्डशाः  ॥  ५।११।११  ॥   

  

रौक्मेषु च विशालेषु भाजनेष्वर्धभक्षितान् ।  

ददर्श हरिशूर्दूलो मयूरान् कुक्कुटांस्तथा  ॥  ५।११।१२  ॥   

रौक्मेष्विति । मयूरादिशब्दाः मयूरादिविकारमांसपराः  ॥  ५।११।१२  ॥   

  

वराहवार्ध्राणसकान् दधिसौवर्चलायुतान् ।  

शल्यान् मृगमयूरांश्च हनुमानन्ववैक्षत  ॥  ५।११।१३ ॥   

वराहेति । वार्ध्राणसाः छागविशेषाः ।"त्रिपिबन्त्विन्द्रियक्षीणं
यूपस्याग्रचरं तथा । रक्तवर्णं च राजेन्द्र च्छागं वार्ध्राणसं विदुः  ॥ "
इति स्मृतेः। पक्षिविशेष इत्यन्ये। खड्गमृग इत्यपरे। "वार्ध्राणसः
खड्गमृगः" इति हलायुधः। दधिसौवर्चलायुतान् दधिसौवर्चलाभ्यां
संस्कृतानित्यर्थः। सौवर्चलं रुचकाख्यो लवणविशेषः।
"सौवर्चलेक्षरुचके"इत्यमरः।स शल्यान् श्वाविधः। "श्वावित्तु शल्यः"
इत्यमरः। मृगमयूरादीनां पुनः कथनं प्रदेशभेदात् ॥  ५।११।१३  ॥   

  

क्रकरान् विविधान् सिद्धांश्चकोरानर्धभक्षितान्  ॥  ५।११।१४ ॥   

महिषानेकशल्यांश्च च्छागांश्च कृतनिष्ठितान् ।  

लेह्यानुच्चावचान् पेयान् भोज्यानि विविधानि च  ॥  ५।११।१५ ॥   

क्रकरान् पक्षिविशेषान् । "कृकणक्रकरौ समौ" इत्यमरः । सिद्धान् पक्वान् ।
एकशल्यान्मत्स्यविशेषान् । कृतनिष्ठितान् पर्याप्तपक्वान् ।
"युगपर्याप्तयोः कृतम्" इत्यमरः  ॥  ५।११।१४,१५ ॥   

  

तथाम्ललवणोत्तंसैर्विविधै रागषाडवैः ।  

हारनूपुरकेयूरैरपविद्धैर्महाधनैः  ॥  ५।११।१६ ॥   

पानभाजनविक्षिप्तैः फलैश्च विविधैरपि ।  

कृतपुष्पोपहारा भूरधिकं पुष्यति श्रियम्  ॥  ५।११।१७ ॥   

तत्र तत्र च विन्यस्तैः सुश्लिष्टैः शयनासनैः ।  

पानभूमिर्विना वह्निं प्रदीप्तेवोपलक्ष्यते  ॥  ५।११।१८ ॥   

तथेत्यादि । आम्ललवणोत्तंसैः आम्लप्रधानैः लवणप्रधानैश्च । रागषाडवैः
रागयुक्तैः षाडवैः । रागः श्वेतसर्षपः । "रागस्सिद्धार्थको ज्ञेयः" इति
सूदशास्त्रम् । षाडवाः षड्रससंयोगकृता भक्ष्यविशेषाः । प्रदीपे
त्वन्यतोक्तम्"सितामध्वादिमधुरो द्राक्षादाडिमजो रसः । विरलश्चेत्कृतो
रागस्सान्द्रश्चेत् षाडवः स्मृतः  ॥ " इति ॥  ५।११।१६१८  ॥   

  

बहुप्रकारैर्विविधैर्वरसंस्कारसंस्कृतैः ।  

मांसैः कुशलसंयुक्तैः पानभूमिगतैः पृथम्  ॥  ५।११।१९ ॥   

बहुप्रकारैरित्यादि । कुशलसंयुक्तैः समर्थसूदसंयोजितैः । एवंभूतैः मांसैः
सह दृष्टा इति वक्ष्यमाणेनान्वयः  ॥  ४।११।१९ ॥   

  

दिव्याः प्रसन्ना विविधाः सुराः कृतसुरा अपि ।  

शर्करासवमाध्वीकपुष्पासवफलासवाः  ॥  ५।११।२० ॥   

दिव्याः अमृतमथनोद्भूतवारुणीजातीयाः । प्रसन्नाः निष्कल्मषाः । कृतसुराः
कृत्रिमसुराः । कृत्रिमसुरा एवाह शर्करेति । शर्करासवाः शर्करया कृताः ।
माध्वीकाः मधुना कृताः । पुष्पासवाः पुष्पमकरन्दकृताः । माध्वीकाः मधुना
कृत्ताः । पुष्पासवाः पुष्पमकरन्दकृताः । फलासवाः फलरसकृताः । ततोक्तमर्णवे
"पानकं द्राक्षमाधूकं खार्जूरं तालमैक्षवम् । मधूत्थं शीधुमाध्वीकं मैरेयं
नारिकेलजम्  ॥ " इति ॥  ५।११।२०  ॥   

  

वासचूर्णैश्च विविधैर्दृष्टास्तैस्तैः पृथक् पृथक् ।  

सन्तता शुशुभे भूमिर्माल्यैश्च बहुसंस्थितैः  ॥  ५।११।२१  ॥   

वासचूर्णैः अधिवासचूर्णैः सह दृष्टाः, हनुमतेति शेषः । बहुप्रकारैर्मांसैः
सह सुराः वासचूर्णैः सह हनुमता तत्र पानभूमौ दृष्टा इति सम्बन्धः ।
तैस्तैरित्याद्युत्तरशेषः । तैस्तैर्मांसविशेषैस्सुराविशेषैर्वासचूर्णैश्च
पृथक्पृथक् सन्ततेति संबन्धः । बहुसंस्थितैः बहुसंस्थानैः  ॥  ५।११।२१  ॥   

  

हिरण्मयैश्च विविधैर्भाजनैः स्पाटिकैरपि ।  

जाम्बूनदमयैश्चान्यैः करकैरभिसंवृता  ॥  ५।११।२२  ॥   

राजतेषु च कुम्भेषु जाम्बनदमयेषु च ।  

पानश्रेष्ठं तदा भूरिकपिस्तत्र ददर्श सः  ॥  ५।११।२३ ॥   

हिरण्मयैरिति । अत्रापि संततेति पूर्वेणान्वयः । हिरण्मयैः रजतमयैः ।
"कृताकृतं हेम रूप्यं हिरण्यमभिधीयते" इति वचनात् । तैस्तैः पृथक्पृथक्
सन्तता बहुसंस्थितैर्माल्यैर्हिरण्मयैः स्फाटिकैरपि भाजनैस्सन्तता
जाम्बूनदमयैरन्यैः करकैश्चाभिसंवृता भूमिः शुशुभ इति सम्बन्धः  ॥ 
५।११।२२,२३ ॥   

  

सो ऽपश्यच्छातकुम्भानि शीधोर्मणिमयानि च ।  

राजतानि च पूर्णानि भाजनानि महाकपिः  ॥  ५।११।२४ ॥   

शीधोः मद्यस्य  ॥  ५।११।२४ ॥   

  

क्वचिदर्धावशेषाणि क्वचित् पीतानि सर्वशः ।  

क्वचिन्नैव प्रपीतानि पानानि स ददर्श ह  ॥  ५।११।२५ ॥   

पानानि पानपात्राणि  ॥  ५।११।२५ ॥   

  

क्वचिद्भक्ष्यांश्च विविधान् क्वचित्पानानि भागशः ।  

क्वचिदन्नावशेषाणि फश्यन् वै विचचार ह  ॥  ५।१।२६ ॥   

क्वचित् प्रभिन्नैः करकैः क्वचिदालोलितैर्घटैः ।  

क्वचित्संपृक्तमाल्यानि जलानि च फलानि च  ॥  ५।११।२७ ॥   

शयनान्यत्र नारीणां शुभ्राणि बहुधा पुनः ।  

परस्परं समाश्लिष्य काश्चित्सुप्ता वराङ्गनाः  ॥  ५।११।२८ ॥   

काश्चिच्च वस्त्रमन्यस्याः स्वपन्त्याः परिधाय च ।  

आहृत्य चाबलाः सुप्ता निद्राबलपराजिताः  ॥  ५।११।२९ ॥   

क्वचिद्भक्ष्यानित्यादि निद्राबलपराजिता इत्यन्तमेकं वाक्यम् ।
क्वचित्प्रभिन्नैरित्यादिषु सहयोगे तृतीया, हेतौ तृतीया वा ।
प्रभिन्नत्वादालोलितत्वाच्च संपृक्तमाल्यानि माल्यमिश्राणीत्यर्थः ।
परस्परमित्यादि । पश्यन्वै विचचारेति पूर्वेणान्वयः  ॥  ५।११।२६२९ ॥   

  

तासामुच्छ्वासवातेन वस्त्रं माल्यं च गात्रजम् ।  

नात्यर्थं स्पन्दते चित्रं प्राप्य मन्दमिवानिलम्  ॥  ५।११।३० ॥   

तासामिति । गात्रजं गात्रस्थम् । मन्दमनिलं प्राप्येव अत्यर्थं न स्पन्दत
इत्यन्वयः  ॥  ५।११।३० ॥   

  

चन्दनस्य च शीतस्य शीधोर्मधुरसस्य च ।  

विविधस्य च माल्यस्य धूपस्य विविधस्य च ।  

बहुधा मारुतस्तत्र गन्धं विविधमुद्वहन्  ॥  ५।११।३१ ॥   

चन्दनस्येत्यादि । उद्वहन् प्रववावित्यपकृष्यते  ॥  ५।११।३१  ॥   

  

रसानां चन्दनानां त धूपानां चैव मूर्च्छितः ।  

प्रववौ सुरभिर्गन्धो विमाने पुष्पके तदा  ॥  ५।११।३२  ॥   

रसादीनां सुरभिर्गन्धः विमाने मूर्च्छितः व्याप्तः सन् प्रववौ चचार  ॥ 
५।११।३२  ॥   

  

श्यामा वदातास्तत्रान्याः काश्चित् कृष्णा वराङ्गनाः ।  

काश्चित् काञ्चनवर्णाङ्ग्यः प्रमदा राक्षसालये  ॥  ५।११।३३ ॥   

श्यामा इति । वदाताः अवदाताः । भागुरिमतेनाल्लोपः । शुभ्रा इत्यर्थः  ॥ 
५।११।३३ ॥   

  

तासां निद्रावशत्वाच्च मदनेन विमूर्च्छितम् ।  

पद्मिनीनां प्रसुप्तानां रूपमासीद्यथैव हि  ॥  ५।११।३४ ॥   

एवं सर्वमशेषेण रावणान्तःपुरं कपिः ।  

ददर्श सुमहातेजा न ददर्श च जानकीम्  ॥  ५।११।३५ ॥   

तासामिति । चकारो ऽप्यर्थकः । निद्रापरवशानामपि तासां रूपं प्रसुप्तानां
पद्मिनीनां रूपमिव रम्यमासीदित्यर्थः  ॥  ५।११।३४३५ ॥   

  

निरीक्षमाणश्च तदा ताः स्त्रियः स महाकपिः ।  

जगाम महतीं चिन्तां धर्मसाध्वसशङ्कितः  ॥  ५।११।३६ ॥   

निरीक्षमाण इत्यादि । धर्मसाध्वसशङ्कितः धर्मलोपभयाच्छङ्कितः ।
परदारावरोधस्य परदाररूपान्तःपुरस्य  ॥  ५।११।३६ ॥   

  

इदं खलु ममात्यर्थं धर्मलोपं करिष्यति ।  

नहि मे परदाराणां दृष्टिर्विषयवर्तिनी  ॥  ५।११।३७ ॥   

अयं चात्र मया दृष्टः परदारपरिग्रहः  ॥  ५।११।३८ ॥   

न हीति । मे दृष्टिः कदाचिदपि परदाराणां विषयवर्तिनी नहि,
परदारसम्बन्धिविषयपरा नहीत्यर्थः । तथाप्ययं परदारपरिग्रहः दृष्टः,
इदमसङ्गतमित्यर्थः  ॥  ५।११।३७,३८ ॥   

  

तस्य प्रादुरभूच्चिन्ता पुनरन्या मनस्विनः ।  

निश्चितैकान्तचित्तस्य कार्यनिश्चयदर्शिनी  ॥  ५।११।३९ ॥   

तस्येति । निश्चितैकान्तचित्तस्य नियतैकरूपचित्तस्य  ॥  ५।११।३९ ॥   

  

कामं दृष्टा मया सर्वा विश्वस्ता रावणस्त्रियः ।  

नहि मे मनसः किंचिद्वैकृत्यमुपपद्यते  ॥  ५।११।४० ॥   

काममिति । वैकृत्यं विकारः । उपपद्यते उत्पद्यते  ॥  ५।११।४० ॥   

  

मनो हि हेतुः सर्वेषामिन्द्रियाणां प्रवर्तने ।  

शुभाशुभास्ववस्थासु तच्च मे सुव्यवस्थितम्  ॥  ५।११।४१  ॥   

मन इति । शुभाशुभास्ववस्थासु शुभकरणाशुभकरणेषु विषयेषु इन्द्रियाणां
प्रवर्तने मन एव हेतुः । सुव्यवस्थितं न तदभिलाषि जातमित्यर्थः  ॥  ५।११।४१
 ॥   

  

नान्यत्र हि मया शक्या वैदेही परिमार्गितुम् ।  

स्त्रियो हि स्त्रीषु दृश्यन्ते सदा सम्परिमार्गणे  ॥  ५।११।४२  ॥   

ननु परदारदर्शनमपि परिहरणीयम्, तत्किमर्थं कृतम्? तत्राहनान्यत्रेति ।
अन्यत्र स्त्रीव्यतिरिक्ते । संपरिमार्गणे कर्तव्ये । स्त्रीष्विव हि
स्त्रियो दृश्यन्ते  ॥  ५।११।४२  ॥   

  

यस्य सत्त्वस्य या योनिस्तस्यां तत् परिमार्ग्यते ।  

न शक्या प्रमदा नष्टा मृगीषु परिमार्गितुम्  ॥  ५।११।४३ ॥   

तदिदं मार्गितं तावच्छुद्धेन मनसा मया ।  

रावणान्तःपुरं सर्वं दृश्यते न च जानकी  ॥  ५।११।४४ ॥   

यस्येति । योनिः जातिः, सजातीय इत्यर्थः  ॥  ५।११।४३४४ ॥   

  

देवगन्धर्वकन्याश्च नागकन्याश्च वीर्यवान् ।  

अवेक्षमाणो हनुमान्नैवापश्यत जानकीम्  ॥  ५।११।४५ ॥   

तामपश्यन् कपिस्तत्र पश्यंश्चान्या वरस्त्रियः ।  

अपक्रम्य तदा वीरः प्रघ्यातुमुपचक्रमे  ॥  ५।११।४६ ॥   

देवेति । अपश्यत अपश्यत्  ॥  ५।११।४५४६ ॥   

  

स भूयस्तु परं श्रीमान् मारुतिर्यत्नमास्थितः ।  

आपानभूमिमुत्सृज्य तद्विचेतुं प्रचक्रमे  ॥  ५।११।४७ ॥   

इत्यार्षे श्रीरामायणे वाल्मीकीये आदिकाव्ये श्रीमत्सुन्दरकाण्डे एकादशः
सर्गः  ॥  ५।११  ॥   

स भूयस्तु परमिति । तत् रावणान्तःपुरम्  ॥  ५।११।४७ ॥   

इति श्रीगोविन्दराजविरचिते श्रीरामायणभूषणे शृङ्गारतिलकाख्याने
सुन्दरकाण्डव्याख्याने एकादशः सर्गः  ॥  ५।११  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/5_sundarakANDam/02-rAvaNa-gRham/011_hanumatA_rAvaNAntaHpure_sItAnveShaNam.md">
<details><summary><h3>शिरोमणी ...{Loading}...</h3></summary>



मन्दोदर्यां जातसीताबुद्धिनिवारकं हनुमतः चिन्तान्तरमुपक्रमते-- अवधूयेति ।
ताम् इयं सीतेत्येतद्रूपां बुद्धिम् अवधूय वक्ष्यमाणहेतुभिर्दूरीकृत्य
सीतां प्रति अपरां चिन्तां जगाम  ॥  ५।११।१  ॥   

  

चिन्ताप्रकारमाह-- नेति । रामेण वियुक्ता । सीता स्वापादि कर्तुं नार्हति
 ॥  ५।११।२  ॥   

  

नेति । अन्यं नरं सुराणामीश्वरं च उपस्थातुं स्वस्थचित्ततया समीपे आसितुं
नार्हतीति शेषः । ननु रामभ्रमात्तिष्ठतु इत्यत आह-- त्रिदशेष्वपि रामसमः
कश्चिन्न विद्यते  ॥  ५।११।३  ॥   

  

अन्येति । इयम् अन्या सीताभिन्ना इति निश्चीय सीतासंदर्शनोत्सुको हनूमान्
पानभूमौ चचार  ॥  ५।११।४  ॥   

  

क्रीडितेनेति । अपराः क्रीडितेन क्लान्ताः बभूवुरिति शेषः, अपराः नृत्येन
क्लान्ताः अपराः पानविप्रहताः अतिपानवतीरित्यर्थः, ददर्शेति शेषः  ॥  ५।११।५
 ॥   

  

मुरजेष्विति । अपराः सुरजादिषु वाद्यविशेषेषु संस्थिता आस्थावत्यः सत्यः
तथा निद्रितात्वेन आस्तरणमुख्येषु संविष्टाः ददर्शेति शेषः  ॥  ५।११।६  ॥   

  

अङ्गनानामिति । विभूषणैर्भूषितेन युक्तगीतार्थभाषिणा उचितोक्तार्थकथनशीलेन
देशकालाभियुक्तेन देशकालाभिज्ञेन युक्तवाक्याभिधायिना उचितवाक्यकथनशीलेन
रताधिकेन अधिकरतिविशिष्टेन अङ्गनानां सहस्रेण संयुक्तां पानभूमिं ददर्श ।
श्लोकद्वयमेकान्वयि  ॥  ५।११।७,८  ॥   

  

अन्यत्रेति । अन्यत्र अन्यपानभूमावपि प्रसुप्तं युवतीनां सहस्रं ददर्श  ॥ 
५।११।९ ॥   

  

तदेव भङ्ग्यन्तरेणाह देशेति । रताविरतसंसुप्तं रताविरतेन
रत्यनिवृत्तिजनितश्रमेण संसुप्तं युवतीनां सहस्रमिति शेषः, ददर्श । अत्र
अन्यत्रापीत्यादिश्लोकद्वयं नव्याः प्रमादान्न पठन्तीति भट्टैरुक्तम्  ॥ 
५।११।१०  ॥   

  

तासामिति । तासां स्त्रीणां मध्ये राक्षसेश्वरः रावणः गवां मध्ये वृष इव
शुशुभे  ॥  ५।११।११  ॥   

  

स इति । ताभिः स्त्रीभिः परिवृतः सः रावणः करेणुभिः परिकीर्णः परिवृतः
महाद्विप इव शुशुभे  ॥  ५।११।१२  ॥   

  

सर्वेति । सर्वकामैरुपेतां रक्षःपतेः पानभूमिं ददर्श  ॥  ५।११।१३  ॥   

  

मृगाणामिति । भागशो न्यस्तानि मृगादीनां मांसानि पानभूमौ ददर्श  ॥  ५।११।१४
 ॥   

  

रौक्मेष्विति । रौक्मेषु स्वर्णमयेषु भाजनेषु अभक्षितान्
अनुच्छिष्टानित्यर्थः, मयूरान् कुक्कुटांश्च तत्तन्मांसानीत्यर्थः,
कपिशार्दूलो हनुमान् ददर्श  ॥  ५।११।१५  ॥   

  

वराहेति । दध्ना सौवर्चलेन लवणविशेषेण च आयुतान् यथायोग्यं संभिश्रान्
वराहादीनन्ववैक्षत । तत्र वाध्रीणसः पक्षिविशेषः । तथाहि "कृष्णग्रीवो
रक्तशिराः श्वेतपक्षो विहंगमः । स वै वाध्रीणसः प्रोक्तः" इति
विष्णुधर्मोक्तवचनम् । छागविशेषश्च । तथाहि "त्रिपिबं त्विन्द्रियक्षीणं
श्वेतं वृद्धमजापतिम् । वाध्रीणसं च तं प्राहुर्याज्ञिकाः श्राद्धकर्मणि"
इति स्मृत्यन्तरम् । त्रिपिबशब्दार्थस्तु त्रिभिर्मुखकर्णैः पिबतीति
प्रसिद्धश्च पानसमये छागानां कर्णयोरपि जलस्पर्शः मृगपरो ऽपि "वाध्रीणसः
खड्गमृगः" इति हलायुधः । अत्रत्यमयूरशब्दस्य मयूरावान्तरजातिपरत्वान्न
पौनरुक्त्यम् । एषैव गतिरन्यत्रापि  ॥  ५।११।१६  ॥   

  

कृकरानिति । कृकरान् पक्षिविशेषान् "कुररक्रकरौ समौ" इत्यमरः ।
विविधान्छागाँश्च शशकान् अर्धभक्षितान्महिषाँश्च एकशल्यान्
मत्स्यविशेषांश्च कृतनिष्टितान् परिपक्वान् मेषांश्च आम्ललवणौ उत्तंसौ
जिह्वाशैथिल्यपरिहारकौ येषु तैः विविधैः रागखाण्डवैः सह
लेह्यादींश्चान्ववैक्षतेति पूर्वेणान्वयः । रागखाण्डवाश्च
"सितामध्वादिमधुरो द्राक्षादाडिमजो रसः । विरलश्चेत्कृतो रागः
सान्द्रश्चेत्खाण्डवः स्मृतः" इत्यादिनोक्ताः । श्लोकद्वयमेकान्वयि  ॥ 
५।११।१७,१८  ॥   

  

महेति । अपविद्धैः विपर्यस्तैर्महानृपुरकेयुरैः विक्षिप्तैः पानभाजनैश्च
फलैश्च उपलक्षिता कृतः पुष्पोपहारः पुष्पबलिर्यस्यां सा भूः अधिकां श्रियं
पुष्यति पोपयति । सार्धश्लोक एकान्वयी  ॥  ५।११।१९  ॥   

  

तत्रेति । विन्यस्तैः संस्थापितैः सुश्लिष्टैः संमिलितैः शयनासनैरुपलक्षिता
पानभूमिः वह्निं विना ऽपि प्रदीप्तेवोपलक्ष्यते । अर्धद्वयमेकान्वयि  ॥ 
५।११।२०  ॥   

  

बह्विति । बहुप्रकारैरितस्ततः संस्थापितैः विविधैः अनेकक्रियादिना
अनेकविधैः वरसंस्कारैर्दधिकाश्मीरादिभिः संस्कृतैः कुशलसंयुक्तैः
निपुणपक्तृभि संपादितैः पृथक् पृथक् पानभूमिं गतैः मांसैः सहिताः प्रसन्नाः
स्वच्छा विविधा दिव्याः वृक्षकोटरादिद्वारा वरुणादिप्रेषिताः सुराः तैस्तैः
तत्तदुपयोगित्वेन प्रसिद्धैः विविधैर्वासचूर्णैर्मृष्टाः संस्कृताः
शर्करासवप्रभृतयः कृतसुरा अपि अदृश्यन्तेति शेषः । तत्र शर्करासवः
शर्कराजनितः माध्वीको मधुजनितः पुष्पासवः मधूकपुष्पादिकृतः फलासवः
खर्जूरफलादिजनित इति विवेकः । सार्धश्लोकद्वयमेकान्वयि  ॥  ५।११।२१२३  ॥   

  

संततेति । बहुसंस्थितैः अनेकप्रकारैः माल्यैः कलशैर्भाजनैश्च संतता
व्याप्ताः करकैर्द्विमुखपात्रैरभिसंवृता भूमिः शुशुभे । सार्धश्लोक
एकान्वयी  ॥  ५।११।२४  ॥   

  

राजतेष्विति । रजतमयादिषु कुम्भेषु पानानि पेयानि श्रेष्ठानि यस्यां तां
भूमिं कपिर्ददर्श । अर्धद्वयमेकान्वयी  ॥  ५।११।२५  ॥   

  

स इति । सीधोर्मद्यस्य मणिमयानि शातकुम्भानि पूर्णानि भाजनानि पानपात्राणि
च महाकपिरपश्यत्  ॥  ५।११।२६  ॥   

  

दर्शनप्रकारमाह क्वचिदिति । अर्धावशेषादीनि ददर्श  ॥  ५।११।२७  ॥   

  

क्वचिदिति । भक्ष्यादीनि शून्यानि नारीणां शयनानि च पश्यन् विचचार ।
सार्धश्लोक एकान्वयी  ॥  ५।११।२८,२९  ॥   

  

परस्परमिति । काश्चित् समाश्लिष्य सुप्ताः निद्राबलपराजिता काचिदबला
वस्त्रमपहृत्य उपगम्य तत्समीपं प्राप्य उपगूह्य तामालिङ्ग्य सुप्ता ।
सार्धश्लोकः संमिलितान्वयी  ॥  ५।११।३०  ॥   

  

तासामिति । गात्रजं गात्रस्थमित्यर्थः । चित्रं वस्त्रमाल्यं मन्दमनिलं
प्राप्येव उच्छ्वासवातेन अत्यर्थं न स्पन्दते  ॥  ५।११।३१  ॥   

  

चन्दनस्येति । चन्दनादीनां गन्धमुद्वहन् मारुतो ववाविति शेषः । सार्धश्लोक
एकान्वयी  ॥  ५।११।३२।३३  ॥   

  

रसानामिति । रसादीनां तद्गन्धैर्मूर्च्छितः प्रवृद्धः सुरभिर्गन्धः प्रववौ
प्रव्याप "स्नानानां चन्दनानाम्" इति पाठे स्नानार्हचन्दनार्हमित्यर्थ इति
भट्टाः  ॥  ५।११।३४ ॥   

  

श्यामेति । श्यामावदातादयो याः प्रमदाः तासां निद्रावशत्वात् हेतोः मदनेन
तद्धेतुकातिरत्या विमूर्छितं तासां रूपमाकृतिः प्रसुप्तानां रात्रौ
मुकुलितानां पद्मिनीनामिवासीत् । श्लोकद्वयमेकान्वयि  ॥  ५।११।३५,३६  ॥   

  

एवमिति । कपिः रावणान्तःपुरमशेषेण ददर्श । जानकीं च न ददर्श  ॥  ५।११।३७ ॥   

  

निरीक्षमाण इति । ताः स्त्रियो निरीक्षमाणो महाकपिः धर्मसाध्वसेन
धर्मलोपहेतुकभयेन शङ्कितः सन् महतीं शङ्कां चिन्तां जगाम  ॥  ५।११।३८  ॥   

  

चिन्ताकारमाह परेत्यादिभिः । परदारावरोधस्य परस्त्रीसमूहस्य निरीक्षणं
धर्मलोपं करिष्यति  ॥  ५।११।३९  ॥   

  

ननु पापदृष्ट्या परदारावलोकनं दोषावहं तव तु नेत्यत आह नेति । हि यद्यपि मम
दृष्टिः परदाराणां विषयवर्तिनी विषयप्रवर्तिका न तथापि परदारपरिग्रहः ।
सीतापहारकः अयं रावणो मया दृष्टः एतेनैतद्दर्शनजनितपापस्य परिहारो न
दृश्यते इति सूचितम्  ॥  ५।११।४०  ॥   

  

तस्येति । निश्चितेन संसर्गबुद्ध्या एतद्दर्शनाकरणात् यत्नान्तरेण
स्वामिकार्यस्यासाध्यत्वाच्चैतद्दर्शनमपि न दोषावहमिति निश्चयेन एकान्तं
स्थिरं चित्तं यस्य तस्य चिन्ता हनुमतः कार्यनिश्चयदर्शिनी
अन्वेषणबुद्धिसंपादिका अन्या चिन्ता प्रादुरभूत्  ॥  ५।११।४१  ॥   

  

तदाकारं वर्णयितुमाह काममिति । येन मया रावणस्य स्त्रियो दृष्टास्तस्य मे
मनसः वैकृत्यं विकारो न उपपद्यते प्राप्नोति  ॥  ५।११।४२  ॥   

  

ननु किं तेनेत्यत आह मन इति । यत् मनः शुभाशुभासु धर्माधर्मसंपादिकासु
अवस्थासु क्रियासु इन्द्रयाणां प्रवर्तने मन एव हेतुः तत् मे मनः
सुव्यवस्थितं धर्मे संस्थितम् । एतेनाधर्मशङ्का नास्तीति सूचितम्  ॥ 
५।११।४३  ॥   

  

ननु वशीकृतेन्द्रियाणामपि स्त्रीसन्निधावागमनमनुचितमित्यत आह नेति ।
अन्यत्र परिमार्गितुं वैदेही न शक्या । हि यतः संपरिमार्गणे
सम्यक्परिमार्गणसमये स्त्रियः स्त्रीष्वेव दृश्यन्ते अन्वेष्यन्ते  ॥ 
५।११।४४  ॥   

  

विजातीयेष्वन्वेषणमनुचितमिति बोधयितुमाह यस्येति । यस्य सत्वस्य प्राणिनो
या योनिः तस्यामेव तत्परिमार्ग्यते अत एव नष्टा प्रमदा मनुष्यस्त्री मृगीषु
परिमार्गितुं न शक्यम् । सामान्ये नपुंसकम्  ॥  ५।११।४५  ॥   

  

तदिति । तत् उक्तहेतोः रावणान्तःपुरं परिमार्गितं जानकी तु न दृश्यते  ॥ 
५।११।४६  ॥   

  

देवेति । देवकन्यादीनवेक्षमाणो हनुमान् जानकीं नैवापश्यत  ॥  ५।११।४७  ॥   

  

तामिति । तां सीतामपश्यन् कपिः अन्याः स्त्रियः पश्यन् सन् अपक्रम्य
उत्प्लुत्य प्रस्थातुमुपचक्रमे  ॥  ५।११।४८  ॥   

  

स इति । यत्नमास्थितो मारुतिः आपानभूमिमुत्सृज्य त्यक्त्वा विचेतुं
प्रचक्रमे  ॥  ५।११।४९  ॥   

  

इति श्रीमद्वाल्मीकीयरामायणव्याख्याने रामायणशिरोमणौ सुन्दरकाण्डे एकादशः
सर्गः  ॥  ५।११  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/5_sundarakANDam/02-rAvaNa-gRham/011_hanumatA_rAvaNAntaHpure_sItAnveShaNam.md">
<details><summary><h3>तिलकम् ...{Loading}...</h3></summary>



अवधूय च तां बुद्धिं सीतासंभावनया प्रवृत्तां कापेयविषयां बुद्धिमवधूय
त्यक्त्वा ऽवस्थितः स्थिरतास्वभावे प्रतिष्ठितः सीतां प्रति
तद्विषयामितरामन्यां चिन्तां पूर्वचिन्ताविघटिकां जगाम  ॥  ५।११।१  ॥   

  

तामेव चिन्तामभिनयति न रामेणेति  ॥  ५।११।२  ॥   

  

अन्यं नरं पुरुषमुपस्थातुमङ्गीकर्तुं नार्हति नाध्यवस्यति । तत्र हेतुः--
नहि रामेति  ॥  ५।११।३  ॥   

  

यदेवम्, अतो ऽन्येयमनुभूतेति निश्चित्य तत्र गृहे पानभूमौ पानशालायां चचार
। पुनः सम्यगन्वेषणायेति शेषः  ॥  ५।११।४  ॥   

  

अथ पानभूमौ दर्शनप्रकारः-- क्रीडितेनेति । क्रीडितेनाक्षादिक्रीडया
क्लान्ताः सत्यस्तथैव निद्रिता इति शेषः । विप्रहता अतिनिद्रिताः स्त्रियः
ददर्शेति शेषः  ॥  ५।११।५  ॥   

  

मुरजेषु मृदङ्गेषु । चेलिकासु चेलिका वाद्यविशेष इत्याहुस्तेषु प्रसक्ता एव
संस्थिताः स्थिता एव निद्रिताः संविष्टाः । सुप्ता ददर्शेति शेषः । आकर्षो
वा  ॥  ५।११।६  ॥   

  

रूपसंलापशीलेन निद्रोद्भ्रमवशात्तस्यास्तस्या रूपविषयो यः संलापो वर्णनं
तच्छीलेन युक्तं यथा भवति तथा गीतार्थस्य भाषणशीलेन  ॥  ५।११।७  ॥   

  

देशकालाभियुक्तेन तद्विषयपरिज्ञानकुशलेन युक्तवाक्यस्य
देशकालोचितवाक्यस्याभिधानशीलेन एतत्सर्वं निद्रोद्भम्रवशादेव बोध्यम् ।
रताधिकेनोत्तमक्रीडावता संयुक्तां पानभूमिं ददर्श  ॥  ५।११।८  ॥   

  

अन्यत्रपीत्यादिश्लोकद्वयं नव्याः प्रमादान्न पठन्ति अन्यत्रापि
पानभूभिन्ने रावणशयनगृहे बहिःस्थां पानभूमिं दृष्ट्वा पुनरभ्यन्तरे
शयनस्थान आगत्यान्वेषणम् रूपविषयो यः संलापो वर्णनं तत्पूर्वं शयानानां
युवतीनां वरस्त्रीणां सहस्रमुच्यमानगुणं ददर्श  ॥  ५।११।९  ॥   

  

तत्पूर्वदृष्टम् रताविरतसंसुप्तं रतान्ते विरतसुप्तं गाढसुप्तम्  ॥  ५।११।१०
 ॥   

  

तासां मध्ये इति  ॥  ५।११।११  ॥   

  

स इति  ॥  ५।११।१२  ॥   

  

सस्त्रीकरावणगृहे पुनः सम्यगन्विष्य, पुनर्बहिः पानभूमिमागत्य विचिनोति--
सर्वकामैरिति । पूर्वं नृत्यादियुक्ततत्स्थस्त्रीमात्रदर्शनम्, इदानीं
तस्याः सर्वकामोपेतत्वदर्शनम्  ॥  ५।११।१३  ॥   

  

तदेव प्रपञ्चयति-- मृगाणामिति  ॥  ५।११।१४,१५  ॥   

  

पुनः पुनर्वराहादिमृगादिकथनं बहुस्थलवर्तितया भूयस्त्वप्रकाशनाय ।
वाध्रीणसः पक्षिविशेषः "कृष्णग्रीवो रक्तशिराः श्वेतपक्षो विहङ्गमः । स वै
वाध्रीणसः प्रोक्तः" इति विष्णुधर्मोक्तेः । छागविशेषो वा "त्रिपिबं
त्विन्द्रियक्षीणं श्वेतं वृद्धप्रजापतिम् । वाध्रीणसं च तं
प्राहुर्याज्ञिकाः श्राद्धकर्मणि  ॥ " इति स्मृतेः । मुखकर्णौ च पानसमये जलं
स्पृशन्ति यस्य स त्रिपिबः । "वाध्रीणसः खड्गमृगः" इति हलायुधः । दध्ना
सौवर्चलेन लवणविशेषेण च आयुतान्संस्कृतान्  ॥   

५।११।१६  ॥   

कृकलकृकरौ समौ पक्षिविशेषवाचकौ एकशल्या मत्स्यविशेषाः कृतनिष्ठितान्कृतं
निष्ठितं निष्ठानं पाको येषां तान्  ॥  ५।११।१७  ॥   

  

आम्लरसो लवणरसश्चोत्तंसो जिह्वाजाड्यपरिहारकर्ता येषु भक्ष्यमाणेषु तैः ।
रागखाण्डवैः "सितामध्वादिमधुरो द्राक्षादाडिमजो रसः । विरलश्चेत्कृतो रागः
सान्द्रश्चेत्खाण्डवः स्मृतः  ॥ " इत्युक्तैः केशरादिभिः कृतवर्णाः
षड्रसोपेताः । पूपा रागखाण्डवा इत्यन्ये  ॥   

५।११।१८  ॥   

महाधनैर्बहुमूल्यैः  ॥  ५।११।१९  ॥   

  

सुश्लिष्टैः सुकृतसन्धिबन्धैः  ॥  ५।११।२०  ॥   

  

उक्तैः सौवर्णरत्नमयशयनासनैः पानभूमिप्रदीप्तेवोपलक्ष्यते ।
बहुप्रकारैर्बहुपादानभेदैः, अत एव विविधैर्विविधरसवद्भिः वरसंस्कारेण
श्रेष्ठसंस्कारकद्रव्ययोगेन संस्कृतैः  ॥  ५।११।२१  ॥   

  

कुशलसंयुक्तैर्निपुणपाचकपक्वैर्मासैः सहोच्यमानगुणाः सुरा ददर्श । तत्र
दिव्याः सुरा वृक्षेभ्यः कदम्बादिभ्यः स्वतः प्रादुर्भूताः । कृतसुराः
शौण्डिकैरुत्पादिताः  ॥  ५।११।२२  ॥   

  

कतसुरावान्तरभेदानाह शर्करासवेत्यादि । शर्करोपादानक आसवः शर्करासवः,
मधूपादानकोमाध्वीकः द्राक्षोपादानक इत्यन्ये । मधूकपुष्पादिजः पुष्पासवः,
खर्जूरफलादिजः फलासवः वासचूर्णैः सुगन्धद्रव्यचूर्णैर्मृष्टाधिवासिताः
दृष्टा इति शेषः  ॥  ५।११।२३  ॥   

  

अथ भूमिवर्णनम्-- बहुषु देशेषु संस्थितैर्माल्यैः सन्तता व्याप्ता भूमिः
शुशुभे उच्यमानविशेषणैः करकैर्घटैश्च सन्तता  ॥  ५।११।२४  ॥   

  

राजतादिषु कुम्भेषु  ॥  ५।११।२५  ॥   

  

पानश्रेष्ठां संभृतप्रशस्तपानाम् । सीधोर्मद्यस्य भाजनानीत्यन्वयः  ॥ 
५।११।२६  ॥   

  

भाजनानि पानभाजनानि । अर्धावशेषाण्यर्धावशिष्टपानानि पीतानि पीतासवानि  ॥ 
५।११।२७  ॥   

  

नैव प्रपीतानि पूर्णासवान्येव पानानि पानभाजनानि । विभागतो विभागेन पानं
ददर्श । इदममुकमिदममुकमिति विभज्य ददर्शेत्यर्थः  ॥  ५।११।२८  ॥   

  

शून्यानि पतिशून्यानि, अत एव परस्परं समाश्लिष्येति  ॥  ५।११।२९  ॥   

  

अपहृत्य बलाद्गृहीत्वोपगुह्य प्रावृत्य उपगम्य तच्छयनस्थानं प्राप्य तां
चपश्यन्विचचारेति संबन्धः  ॥  ५।११।३०  ॥   

  

गात्रजं गात्रस्थम्  ॥  ५।११।३१  ॥   

  

अथ पानभूमितो ऽपि बहिरागत्य तत्र स्थिते पुष्पके प्रवृत्तिकाल इव
निर्गमकाले ऽपि बहुगन्धो वायुरन्यस्त्रियश्चानुभूता इत्याह-- चन्दनस्य
चेत्यादि । पानभूम्यादिकमपि पुष्पकस्थमेवेत्यन्ये । सीधुर्मद्यम्  ॥ 
५।११।३२  ॥   

  

"स्नानानां चन्दनानाम्" इति पाठे स्नानार्हचन्दनानामित्यर्थः । विविधं
गन्धमुद्वहन्प्रववौ, अत एव सुरभिर्गन्धो विमाने मूर्छितो व्याप्तः  ॥ 
५।११।३३  ॥   

  

तत्रान्याः । बहिः प्रतिष्ठितपुष्पके इत्यर्थः  ॥  ५।११।३४  ॥   

  

राक्षसालये आन्तरमध्यबहिःकक्षोपलक्षिते । सर्वत्र निद्रावशत्वान्मदनेन
तद्धेतुकरत्यार्धमूर्च्छितं क्लान्तं तासां रूपं प्रसुप्तानां रात्रौ
मुकुलितानां पद्मिनीनां नलिनीनां यथा रूपं तथैवासीत् । एवंप्रकारेण ददर्श
 ॥  ५।११।३५,३६  ॥   

  

ततो निरीक्षणानन्तरम् । "नेक्षेत नग्नां परस्त्रियम्ऽ इति
शास्त्रस्मरणादिति शेषः । तदेवाह-- धर्मेति । धर्मलोपनिमित्तं यत्साध्वसं
भयं तेन शङ्कितः भीत इत्यर्थः  ॥  ५।११।३७  ॥   

  

धर्मलोपं दर्शयति-- परदारेति । परदारावरोधस्य दारशब्दः स्त्रीसामान्यवाची,
अवरोधशब्दः स्वधर्मयुक्तकुलस्त्रीवाची । प्रसुप्तस्य । अनेन नग्नप्रायत्वं
सूचितम् । तत्समये वसनानां विपर्यासात्  ॥  ५।११।३८  ॥   

  

मे दृष्टिः परदाराणामद्ययावद्विषयवर्तिनी न । किं च
परदारपरिग्रहस्तद्वानतिपापी रावणश्च दृष्टः तादृशदर्शनमपि धर्मलोपकारीति
भावः  ॥  ५।११।३९  ॥   

  

अथ पुनर्विचारेण तदलोपबुद्धिरप्युत्पन्नेत्याह-- तस्येति । अन्या चिन्ता
पूर्वचिन्ताविरोधिनी निश्चिते प्रमाणप्रतिपन्ने एकान्ते सिद्धान्ते
तद्विषयज्ञाने चित्तं यस्य सः, अत एव सा चिन्ता कार्यनिश्चयदर्शिनी
कर्तव्याकर्तव्यनिर्णयसमर्था  ॥  ५।११।४० ॥   

  

तां चिन्तामभिनयति-- काममिति । विश्वस्ता इतरालोकनशङ्कारहिताः । वैकृत्यं
विकारः स्वार्थे ष्यञ् । नोपपद्यते न प्राप्नोति  ॥  ५।११।४१  ॥   

  

ततः किं तत्राह-- मनो हीति । शुभाशुभास्ववस्थासु
पुण्यपापकर्मस्विन्द्रियाणां प्रवर्तने मनो हेतुः मनसो ऽसत्सदर्थरागद्वेषत
इन्द्रियप्रवृत्तिर्हि पापाय, इयं तु मम प्रवृत्तिर्न पापाय, यतस्तन्मे मनः
सुष्ठु व्यवस्थितं परदारेषु न रागवत् पुण्यपापपव्यवस्थायां च स्वचित्तमेव
साक्षीति भावः  ॥  ५।११।४२  ॥   

  

किं च राजाज्ञानुष्ठानरूपसेवकीयपरमधर्मान्यथानुपपत्त्यापि न दोष इत्याह
नान्यत्रेति । तत्र हेतुः-- स्त्रियो हीति । सदा संपरिमार्गणे
मार्गणव्यवहारे लोकैरिति शेषः  ॥  ५।११।४३  ॥   

  

सजातीयेषेवेव मार्गणं प्रसिद्धमित्याह-- यस्येति । सत्त्वस्य प्राणिनो या
योनिर्या समानजातिः परिमार्गते लोक इति शेषः । तत्रैवोपपत्तिमाह-- न
शक्यमिति । एतेन रावणदर्शनजो ऽपि दोषः परिहृतः  ॥  ५।११।४४४६  ॥   

  

अपक्रम्य रावणान्तःपुरबहिःकक्षात इति शेषः  ॥  ५।११।४७  ॥   

  

तां सीतामन्यत्र विचेतुं प्रचक्रमे  ॥  ५।११।४८  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे एकादशः सर्गः  ॥  ५।११  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/5_sundarakANDam/02-rAvaNa-gRham/011_hanumatA_rAvaNAntaHpure_sItAnveShaNam.md">
<details><summary><h3>द्राविडपाठः ...{Loading}...</h3></summary>



  
अवधूय च तां बुद्धिं बभूवावस्थितस्तदा।  
जगाम चापरां चिन्तां सीतां प्रति महाकपिः ॥ 5.11.1 ॥   
न रामेण वियुक्ता सा स्वप्तुमर्हति भमिनी।  
न भोक्तुं नाप्यलङ्कर्तुं न पानमुसेवितुम् ॥ 5.11.2 ॥   
नहि रामसमः कश्चिद्विद्यते त्रिदशेष्वपि।  
अन्येयमति निश्चित्य पानभूमौ चचार सः ॥ 5.11.3 ॥   
नृत्तेन चापराः क्लान्ताः पानविप्रहतास्तथा।  
मुरजेषु मृदङ्गेषु पीठिकासु च संस्थिताः ॥ 5.11.4 ॥   
तथाऽऽस्तरणमुख्येषु संविष्टाश्चापराः स्त्रियः ॥ 5.11.5 ॥   
रूपसँल्लापशीलेन युक्तगीतार्थभाषिणा।  
देशकालाभियुक्तेन युक्तवाक्याभिधायिना ॥ 5.11.6 ॥   
रताभिरतसंसुप्तं ददर्श हरियूथपः ॥ 5.11.7 ॥   
तासां मध्ये महाबाहुः शुशुभे राक्षसेश्वरः।  
गोष्ठे महति मुख्यानां गवां मध्ये यथा वृषः ॥ 5.11.8 ॥   
स राक्षसेन्द्रः शुशुभे ताभिः परिवृतः स्वयम्।  
करेणुभिर्यथाऽरण्ये परिकार्णो महाद्विपः ॥ 5.11.9 ॥   
सर्वकामैरुपेतां च पानभूमिं महात्मनः।  
ददर्श हरिशार्दूलस्तस्य रक्षःपतेर्गृहे ॥ 5.11.10 ॥   
मृगाणां महिषाणां च वराहाणां च भागशः।  
तत्र न्यस्तानि मांसानि पानभूमौ ददर्श सः ॥ 5.11.11 ॥   
रौक्मेषु च विशालेषु भाजनेष्वर्धभक्षितान्।  
ददर्श हरिशूर्दूलो मयूरान् कुक्कुटांस्तथा ॥ 5.11.12 ॥   
वराहवार्ध्राणसकान् दधिसौवर्चलायुतान्।  
शल्यान् मृगमयूरांश्च हनुमानन्ववैक्षत ॥ 5.11.13 ॥   
क्रकरान् विविधान् सिद्धांश्चकोरानर्धभक्षितान् ॥ 5.11.14 ॥   
महिषानेकशल्यांश्च च्छागांश्च कृतनिष्ठितान्।  
लेह्यानुच्चावचान् पेयान् भोज्यानि विविधानि च ॥ 5.11.15 ॥   
तथाम्ललवणोत्तंसैर्विविधै रागषाडवैः।  
हारनूपुरकेयूरैरपविद्धैर्महाधनैः ॥ 5.11.16 ॥   
पानभाजनविक्षिप्तैः फलैश्च विविधैरपि।  
कृतपुष्पोपहारा भूरधिकं पुष्यति श्रियम् ॥ 5.11.17 ॥   
तत्र तत्र च विन्यस्तैः सुश्लिष्टैः शयनासनैः।  
पानभूमिर्विना वह्निं प्रदीप्तेवोपलक्ष्यते ॥ 5.11.18 ॥   
बहुप्रकारैर्विविधैर्वरसंस्कारसंस्कृतैः।  
मांसैः कुशलसंयुक्तैः पानभूमिगतैः पृथम् ॥ 5.11.19 ॥   
दिव्याः प्रसन्ना विविधाः सुराः कृतसुरा अपि।  
शर्करासवमाध्वीकपुष्पासवफलासवाः ॥ 5.11.20 ॥   
वासचूर्णैश्च विविधैर्दृष्टास्तैस्तैः पृथक् पृथक्।  
सन्तता शुशुभे भूमिर्माल्यैश्च बहुसंस्थितैः ॥ 5.11.21 ॥   
हिरण्मयैश्च विविधैर्भाजनैः स्पाटिकैरपि।  
जाम्बूनदमयैश्चान्यैः करकैरभिसंवृता ॥ 5.11.22 ॥   
राजतेषु च कुम्भेषु जाम्बनदमयेषु च।  
पानश्रेष्ठं तदा भूरिकपिस्तत्र ददर्श सः ॥ 5.11.23 ॥   
सोऽपश्यच्छातकुम्भानि शीधोर्मणिमयानि च।  
राजतानि च पूर्णानि भाजनानि महाकपिः ॥ 5.11.24 ॥   
क्वचिदर्धावशेषाणि क्वचित् पीतानि सर्वशः।  
क्वचिन्नैव प्रपीतानि पानानि स ददर्श ह ॥ 5.11.25 ॥   
क्वचिद्भक्ष्यांश्च विविधान् क्वचित्पानानि भागशः।  
क्वचिदन्नावशेषाणि फश्यन् वै विचचार ह ॥ 5.11.26 ॥   
क्वचित् प्रभिन्नैः करकैः क्वचिदालोलितैर्घटैः।  
क्वचित्सम्पृक्तमाल्यानि जलानि च फलानि च ॥ 5.11.27 ॥   
शयनान्यत्र नारीणां शुभ्राणि बहुधा पुनः।  
परस्परं समाश्लिष्य काश्चित्सुप्ता वराङ्गनाः ॥ 5.11.28 ॥   
काश्चिच्च वस्त्रमन्यस्याः स्वपन्त्याः परिधाय च।  
आहृत्य चाबलाः सुप्ता निद्राबलपराजिताः ॥ 5.11.29 ॥   
तासामुच्छ्वासवातेन वस्त्रं माल्यं च गात्रजम्।  
नात्यर्थं स्पन्दते चित्रं प्राप्य मन्दमिवानिलम् ॥ 5.11.30 ॥   
विविधस्य च माल्यस्य धूपस्य विविधस्य च।  
बहुधा मारुतस्तत्र गन्धं विविधमुद्वहन् ॥ 5.11.31 ॥   
रसानां चन्दनानां त धूपानां चैव मूर्च्छितः।  
प्रववौ सुरभिर्गन्धो विमाने पुष्पके तदा ॥ 5.11.32 ॥   
श्यामा वदातास्तत्रान्याः काश्चित् कृष्णा वराङ्गनाः।  
काश्चित् काञ्चनवर्णाङ्ग्यः प्रमदा राक्षसालये ॥ 5.11.33 ॥   
तासां निद्रावशत्वाच्च मदनेन विमूर्च्छितम्।  
पद्मिनीनां प्रसुप्तानां रूपमासीद्यथैव हि ॥ 5.11.34 ॥   
एवं सर्वमशेषेण रावणान्तःपुरं कपिः।  
ददर्श सुमहातेजा न ददर्श च जानकीम् ॥ 5.11.35 ॥   
निरीक्षमाणश्च तदा ताः स्त्रियः स महाकपिः।  
जगाम महतीं चिन्तां धर्मसाध्वसशङ्कितः ॥ 5.11.36 ॥   
इदं खलु ममात्यर्थं धर्मलोपं करिष्यति।  
नहि मे परदाराणां दृष्टिर्विषयवर्तिनी ॥ 5.11.37 ॥   
अयं चात्र मया दृष्टः परदारपरिग्रहः ॥ 5.11.38 ॥   
तस्य प्रादुरभूच्चिन्ता पुनरन्या मनस्विनः।  
निश्चितैकान्तचित्तस्य कार्यनिश्चयदर्शिनी ॥ 5.11.39 ॥   
कामं दृष्टा मया सर्वा विश्वस्ता रावणस्त्रियः।  
नहि मे मनसः किञ्चिद्वैकृत्यमुपपद्यते ॥ 5.11.40 ॥   
मनो हि हेतुः सर्वेषामिन्द्रियाणां प्रवर्तने।  
शुभाशुभास्ववस्थासु तच्च मे सुव्यवस्थितम् ॥ 5.11.41 ॥   
नान्यत्र हि मया शक्या वैदेही परिमार्गितुम्।  
स्त्रियो हि स्त्रीषु दृश्यन्ते सदा सम्परिमार्गणे ॥ 5.11.42 ॥   
यस्य सत्त्वस्य या योनिस्तस्यां तत् परिमार्ग्यते।  
न शक्या प्रमदा नष्टा मृगीषु परिमार्गितुम् ॥ 5.11.43 ॥   
तदिदं मार्गितं तावच्छुद्धेन मनसा मया।  
रावणान्तःपुरं सर्वं दृश्यते न च जानकी ॥ 5.11.44 ॥   
देवगन्धर्वकन्याश्च नागकन्याश्च वीर्यवान्।  
अवेक्षमाणो हनुमान्नैवापश्यत जानकीम् ॥ 5.11.45 ॥   
तामपश्यन् कपिस्तत्र पश्यंश्चान्या वरस्त्रियः।  
अपक्रम्य तदा वीरः प्रघ्यातुमुपचक्रमे ॥ 5.11.46 ॥   
स भूयस्तु परं श्रीमान् मारुतिर्यत्नमास्थितः।  
आपानभूमिमुत्सृज्य तद्विचेतुं प्रचक्रमे ॥ 5.11.47 ॥   

</details>
</div>
