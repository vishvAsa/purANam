<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०९ on पुराणे विश्वासटिप्पन्यः</title>
    <link>https://vishvAsa.github.io/purANam/shAktam/devI-bhAgavatam/09/</link>
    <description>Recent content in &#43;०९ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/shAktam/devI-bhAgavatam/09/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/purANam/shAktam/devI-bhAgavatam/09/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/01/</guid>
      <description>&lt;p&gt;श्रीनारायण उवाच&lt;br&gt;&#xA;गणेशजननी दुर्गा राधा लक्ष्मीः सरस्वती ।&lt;br&gt;&#xA;सावित्री च सृष्टिविधौ प्रकृतिः पञ्चधा स्मृता ॥ १ ॥&lt;br&gt;&#xA;नारद उवाच&lt;br&gt;&#xA;आविर्बभूव सा केन का वा सा ज्ञानिनांवर ।&lt;br&gt;&#xA;किं वा तल्लक्षणं साधो बभूव पञ्चधा कथम् ॥ २ ॥&lt;br&gt;&#xA;सर्वासां चरितं पूजाविधानं गुण ईप्सितः ।&lt;br&gt;&#xA;अवतारः कुत्र कस्यास्तन्मे व्याख्यातुमर्हसि ॥ ३ ॥&lt;br&gt;&#xA;श्रीनारायण उवाच&lt;br&gt;&#xA;प्रकृतेर्लक्षणं वत्स को वा वक्तुं क्षमो भवेत् ।&lt;br&gt;&#xA;किञ्चित्तथापि वक्ष्यामि यच्छ्रुतं धर्मवक्त्रतः ॥ ४ ॥&lt;br&gt;&#xA;प्रकृष्टवाचकः प्रश्न कृतिश्च सृष्टिवाचकः ।&lt;br&gt;&#xA;सृष्टौ प्रकृष्टा या देवी प्रकृतिः सा प्रकीर्तिता ॥ ५ ॥&lt;br&gt;&#xA;गुणे सत्त्वे प्रकृष्टे च प्रशब्दो वर्तते श्रुतः ।&lt;br&gt;&#xA;मध्यमे रजसि कृश्च तिशब्दस्तमसि स्मृतः ॥ ६ ॥&lt;br&gt;&#xA;त्रिगुणात्मस्वरूपा या सा च शक्तिसमन्विता ।&lt;br&gt;&#xA;प्रधाना सृष्टिकरणे प्रकृतिस्तेन कथ्यते ॥ ७ ॥&lt;br&gt;&#xA;प्रथमे वर्तते प्रश्न कृतिश्च सृष्टिवाचकः ।&lt;br&gt;&#xA;सृष्टेरादौ च या देवी प्रकृतिः सा प्रकीर्तिता ॥ ८ ॥&lt;br&gt;&#xA;योगेनात्मा सृष्टिविधौ द्विधारूपो बभूव सः ।&lt;br&gt;&#xA;पुमांश्च दक्षिणार्धाङ्‌गो वामार्धा प्रकृतिः स्मृता ॥ ९ ॥&lt;br&gt;&#xA;सा च ब्रह्मस्वरूपा च नित्या सा च सनातनी ।&lt;br&gt;&#xA;यथाऽऽत्मा च तथा शक्तिर्यथाग्नौ दाहिका स्थिता ॥ १० ॥&lt;br&gt;&#xA;अत एव हि योगीन्द्रैः स्त्रीपुम्भेदो न मन्यते ।&lt;br&gt;&#xA;सर्वं ब्रह्ममयं ब्रह्मञ्छश्वत्सदपि नारद ॥ ११ ॥&lt;br&gt;&#xA;स्वेच्छामयस्येच्छया च श्रीकृष्णस्य सिसृक्षया ।&lt;br&gt;&#xA;साऽऽविर्बभूव सहसा मूलप्रकृतिरीश्वरी ॥ १२ ॥&lt;br&gt;&#xA;तदाज्ञया पञ्चविधा सृष्टिकर्मविभेदिका ।&lt;br&gt;&#xA;अथ भक्तानुरोधाद्वा भक्तानुग्रहविग्रहा ॥ १३ ॥&lt;br&gt;&#xA;गणेशमाता दुर्गा या शिवरूपा शिवप्रिया ।&lt;br&gt;&#xA;नारायणी विष्णुमाया पूर्णब्रह्मस्वरूपिणी ॥ १४ ॥&lt;br&gt;&#xA;ब्रह्मादिदेवैर्मुनिभिर्मनुभिः पूजिता स्तुता ।&lt;br&gt;&#xA;सर्वाधिष्ठातृदेवी सा शर्वरूपा सनातनी ॥ १५ ॥&lt;br&gt;&#xA;धर्मसत्यपुण्यकीर्तिर्यशोमङ्‌गलदायिनी ।&lt;br&gt;&#xA;सुखमोक्षहर्षदात्री शोकार्तिदुःखनाशिनी ॥ १६ ॥&lt;br&gt;&#xA;शरणागतदीनार्तपरित्राणपरायणा ।&lt;br&gt;&#xA;तेजःस्वरूपा परमा तदधिष्ठातृदेवता ॥ १७ ॥&lt;br&gt;&#xA;सर्वशक्तिस्वरूपा च शक्तिरीशस्य सन्ततम् ।&lt;br&gt;&#xA;सिद्धेश्वरी सिद्धिरूपा सिद्धिदा सिद्धिरीश्वरी ॥ १८ ॥&lt;br&gt;&#xA;बुद्धिर्निद्रा क्षुत्पिपासा छाया तन्द्रा दया स्मृतिः ।&lt;br&gt;&#xA;जातिः क्षान्तिश्च भ्रान्तिश्च शान्तिः कान्तिश्च चेतना ॥ १९ ॥&lt;br&gt;&#xA;तुष्टिः पुष्टिस्तथा लक्ष्मीर्धृतिर्माया तथैव च ।&lt;br&gt;&#xA;सर्वशक्तिस्वरूपा सा कृष्णस्य परमात्मनः ॥ २० ॥&lt;br&gt;&#xA;उक्तः श्रुतौ श्रुतगुणश्चातिस्वल्पो यथागमम् ।&lt;br&gt;&#xA;गुणोऽस्त्यनन्तोऽनन्ताया अपरां च निशामय ॥ २१ ॥&lt;br&gt;&#xA;शुद्धसत्त्वस्वरूपा या पद्मा सा परमात्मनः ।&lt;br&gt;&#xA;सर्वसम्पत्स्वरूपा सा तदधिष्ठातृदेवता ॥ २२ ॥&lt;br&gt;&#xA;कान्तातिदान्ता शान्ता च सुशीला सर्वमङ्‌गला ।&lt;br&gt;&#xA;लोभमोहकामरोषमदाहङ्‌कारवर्जिता ॥ २३ ॥&lt;br&gt;&#xA;भक्तानुरक्ता पत्युश्च सर्वाभ्यश्च पतिव्रता ।&lt;br&gt;&#xA;प्राणतुल्या भगवतः प्रेमपात्रं प्रियंवदा ॥ २४ ॥&lt;br&gt;&#xA;सर्वसस्यात्मिका देवी जीवनोपायरूपिणी ।&lt;br&gt;&#xA;महालक्ष्मीश्च वैकुण्ठे पतिसेवारता सती ॥ २५ ॥&lt;br&gt;&#xA;स्वर्गे च स्वर्गलक्ष्मीश्च राजलक्ष्मीश्च राजसु ।&lt;br&gt;&#xA;गृहेषु गृहलक्ष्मीश्च मर्त्यानां गृहिणां तथा ॥ २६ ॥&lt;br&gt;&#xA;सर्वप्राणिषु द्रव्येषु शोभारूपा मनोहरा ।&lt;br&gt;&#xA;कीर्तिरूपा पुण्यवतां प्रभारूपा नृपेषु च ॥ २७ ॥&lt;br&gt;&#xA;वाणिज्यरूपा वणिजां पापिनां कलहाङ्‌कुरा ।&lt;br&gt;&#xA;दयारूपा च कथिता वेदोक्ता सर्वसम्मता ॥ २८ ॥&lt;br&gt;&#xA;सर्वपूज्या सर्ववन्द्या चान्यां मत्तो निशामय ।&lt;br&gt;&#xA;वाग्बुद्धिविद्याज्ञानाधिष्ठात्री च परमात्मनः ॥ २९ ॥&lt;br&gt;&#xA;सर्वविद्यास्वरूपा या सा च देवी सरस्वती ।&lt;br&gt;&#xA;सा बुद्धिः कविता मेधा प्रतिभा स्मृतिदा नृणाम् ॥ ३० ॥&lt;br&gt;&#xA;नानाप्रकारसिद्धान्तभेदार्थकलना मता ।&lt;br&gt;&#xA;व्याख्याबोधस्वरूपा च सर्वसन्देहभञ्जिनी ॥ ३१ ॥&lt;br&gt;&#xA;विचारकारिणी ग्रन्थकारिणी शक्तिरूपिणी ।&lt;br&gt;&#xA;स्वरसङ्‌गीतसन्धानतालकारणरूपिणी ॥ ३२ ॥&lt;br&gt;&#xA;विषयज्ञानवाग्रूपा प्रतिविश्वोपजीविनी ।&lt;br&gt;&#xA;व्याख्यावादकरी शान्ता वीणापुस्तकधारिणी ॥ ३३ ॥&lt;br&gt;&#xA;शुद्धसत्त्वस्वरूपा च सुशीला श्रीहरिप्रिया ।&lt;br&gt;&#xA;हिमचन्दनकुन्देन्दुकुमुदाम्भोजसन्निभा ॥ ३४ ॥&lt;br&gt;&#xA;यजन्ती परमात्मानं श्रीकृष्णं रत्नमालया ।&lt;br&gt;&#xA;तपःस्वरूपा तपसां फलदात्री तपस्विनाम् ॥ ३५ ॥&lt;br&gt;&#xA;सिद्धिविद्यास्वरूपा च सर्वसिद्धिप्रदा सदा ।&lt;br&gt;&#xA;यया विना तु विप्रौघो मूको मृतसमः सदा ॥ ३६ ॥&lt;br&gt;&#xA;देवी तृतीया गदिता श्रुत्युक्ता जगदम्बिका ।&lt;br&gt;&#xA;यथागमं यथाकिञ्चिदपरां त्वं निबोध मे ॥ ३७ ॥&lt;br&gt;&#xA;माता चतुर्णां वर्णानां वेदाङ्‌गानां च छन्दसाम् ।&lt;br&gt;&#xA;सन्ध्यावन्दनमन्त्राणां तन्त्राणां च विचक्षणा ॥ ३८ ॥&lt;br&gt;&#xA;द्विजातिजातिरूपा च जपरूपा तपस्विनी ।&lt;br&gt;&#xA;ब्रह्मण्यतेजोरूपा च सर्वसंस्काररूपिणी ॥ ३९ ॥&lt;br&gt;&#xA;पवित्ररूपा सावित्री गायत्री ब्रह्मणः प्रिया ।&lt;br&gt;&#xA;तीर्थानि यस्याः संस्पर्शं वाञ्छन्ति ह्यात्मशुद्धये ॥ ४० ॥&lt;br&gt;&#xA;शुद्धस्फटिकसङ्काशा शुद्धसत्त्वस्वरूपिणी ।&lt;br&gt;&#xA;परमानन्दरूपा च परमा च सनातनी ॥ ४१ ॥&lt;br&gt;&#xA;परब्रह्मस्वरूपा च निर्वाणपददायिनी ।&lt;br&gt;&#xA;ब्रह्मतेजोमयी शक्तिस्तदधिष्ठातृदेवता ॥ ४२ ॥&lt;br&gt;&#xA;यत्पादरजसा पूतं जगत्सर्वं च नारद ।&lt;br&gt;&#xA;देवी चतुर्थी कथिता पञ्चमीं वर्णयामि ते ॥ ४३ ॥&lt;br&gt;&#xA;पञ्चप्राणाधिदेवी या पञ्चप्राणस्वरूपिणी ।&lt;br&gt;&#xA;प्राणाधिकप्रियतमा सर्वाभ्यः सुन्दरी परा ॥ ४४ ॥&lt;br&gt;&#xA;सर्वयुक्ता च सौभाग्यमानिनी गौरवान्विता ।&lt;br&gt;&#xA;वामाङ्‌गार्धस्वरूपा च गुणेन तेजसा समा ॥ ४५ ॥&lt;br&gt;&#xA;परावरा सारभूता परमाद्या सनातनी ।&lt;br&gt;&#xA;परमानन्दरूपा च धन्या मान्या च पूजिता ॥ ४६ ॥&lt;br&gt;&#xA;रासक्रीडाधिदेवी श्रीकृष्णस्य परमात्मनः ।&lt;br&gt;&#xA;रासमण्डलसम्भूता रासमण्डलमण्डिता ॥ ४७ ॥&lt;br&gt;&#xA;रासेश्वरी सुरसिका रासावासनिवासिनी ।&lt;br&gt;&#xA;गोलोकवासिनी देवी गोपीवेषविधायिका ॥ ४८ ॥&lt;br&gt;&#xA;परमाह्लादरूपा च सन्तोषहर्षरूपिणी ।&lt;br&gt;&#xA;निर्गुणा च निराकारा निर्लिप्ताऽऽत्मस्वरूपिणी ॥ ४९ ॥&lt;br&gt;&#xA;निरीहा निरहङ्‌कारा भक्तानुग्रहविग्रहा ।&lt;br&gt;&#xA;वेदानुसारिध्यानेन विज्ञाता मा विचक्षणैः ॥ ५० ॥&lt;br&gt;&#xA;दृष्टिदृष्टा न सा चेशैः सुरेन्द्रैर्मुनिपुङ्‌गवैः ।&lt;br&gt;&#xA;वह्निशुद्धांशुकधरा नानालङ्‌कारभूषिता ॥ ५१ ॥&lt;br&gt;&#xA;कोटिचन्द्रप्रभा पुष्टसर्वश्रीयुक्तविग्रहा ।&lt;br&gt;&#xA;श्रीकृष्णभक्तिदास्यैककरा च सर्वसम्पदाम् ॥ ५२ ॥&lt;br&gt;&#xA;अवतारे च वाराहे वृषभानुसुता च या ।&lt;br&gt;&#xA;यत्पादपद्मसंस्पर्शात्पवित्रा च वसुन्धरा ॥ ५३ ॥&lt;br&gt;&#xA;ब्रह्मादिभिरदृष्टा या सर्वैर्दृष्टा च भारते ।&lt;br&gt;&#xA;स्त्रीरत्नसारसम्भूता कृष्णवक्षःस्थले स्थिता ॥ ५४ ॥&lt;br&gt;&#xA;यथाम्बरे नवघने लोला सौदामनी मुने ।&lt;br&gt;&#xA;षष्टिवर्षसहस्राणि प्रतप्तं ब्रह्मणा पुरा ॥ ५५ ॥&lt;br&gt;&#xA;यत्पादपद्मनखरदृष्टये चात्मशुद्धये ।&lt;br&gt;&#xA;न च दृष्टं च स्वप्नेऽपि प्रत्यक्षस्यापि का कथा ॥ ५६ ॥&lt;br&gt;&#xA;तेनैव तपसा दृष्टा भुवि वृन्दावने वने ।&lt;br&gt;&#xA;कथिता पञ्चमी देवी सा राधा च प्रकीर्तिता ॥ ५७ ॥&lt;br&gt;&#xA;अंशरूपाः कलारूपाः कलांशांशांशसम्भवाः ।&lt;br&gt;&#xA;प्रकृतेः प्रतिविश्वेषु देव्यश्च सर्वयोषितः ॥ ५८ ॥&lt;br&gt;&#xA;परिपूर्णतमाः पञ्च विद्यादेव्यः प्रकीर्तिताः ।&lt;br&gt;&#xA;या याः प्रधानांशरूपा वर्णयामि निशामय ॥ ५९ ॥&lt;br&gt;&#xA;प्रधानांशस्वरूपा सा गङ्‌गा भुवनपावनी ।&lt;br&gt;&#xA;विष्णुविग्रहसम्भूता द्रवरूपा सनातनी ॥ ६० ॥&lt;br&gt;&#xA;पापिपापेध्मदाहाय ज्वलदग्निस्वरूपिणी ।&lt;br&gt;&#xA;सुखस्पर्शा स्नानपानैर्निर्वाणपददायिनी ॥ ६१ ॥&lt;br&gt;&#xA;गोलोकस्थानप्रस्थानसुखसोपानरूपिणी ।&lt;br&gt;&#xA;पवित्ररूपा तीर्थानां सरितां च परावरा ॥ ६२ ॥&lt;br&gt;&#xA;शम्भुमौलिजटामेरुमुक्तापङ्क्तिस्वरूपिणी ।&lt;br&gt;&#xA;तपःसम्पादिनी सद्यो भारतेषु तपस्विनाम् ॥ ६३ ॥&lt;br&gt;&#xA;चन्द्रपद्मक्षीरनिभा शुद्धसत्त्वस्वरूपिणी ।&lt;br&gt;&#xA;निर्मला निरहङ्‌कारा साध्वी नारायणप्रिया ॥ ६४ ॥&lt;br&gt;&#xA;प्रधानांशस्वरूपा च तुलसी विष्णुकामिनी ।&lt;br&gt;&#xA;विष्णुभूषणरूपा च विष्णुपादस्थिता सती ॥ ६५ ॥&lt;br&gt;&#xA;तपःसङ्कल्पपूजादिसङ्‌घसम्पादिनी मुने ।&lt;br&gt;&#xA;सारभूता च पुष्पाणां पवित्रा पुण्यदा सदा ॥ ६६ ॥&lt;br&gt;&#xA;दर्शनस्पर्शनाभ्यां च सद्यो निर्वाणदायिनी ।&lt;br&gt;&#xA;कलौ कलुषशुष्केध्मदहनायाग्निरूपिणी ॥ ६७ ॥&lt;br&gt;&#xA;यत्पादपद्मसंस्पर्शात्सद्यः पूता वसुन्धरा ।&lt;br&gt;&#xA;यत्स्पर्शदर्शने चैवेच्छन्ति तीर्थानि शुद्धये ॥ ६८ ॥&lt;br&gt;&#xA;यया विना च विश्वेषु सर्वकर्म च निष्फलम् ।&lt;br&gt;&#xA;मोक्षदा या मुमुक्षूणां कामिनी सर्वकामदा ॥ ६९ ॥&lt;br&gt;&#xA;कल्पवृक्षस्वरूपा या भारते वृक्षरूपिणी ।&lt;br&gt;&#xA;भारतीनां प्रीणनाय जाता या परदेवता ॥ ७० ॥&lt;br&gt;&#xA;प्रधानांशस्वरूपा या मनसा कश्यपात्मजा ।&lt;br&gt;&#xA;शङ्‌करप्रियशिष्या च महाज्ञानविशारदा ॥ ७१ ॥&lt;br&gt;&#xA;नागेश्वरस्यानन्तस्य भगिनी नागपूजिता ।&lt;br&gt;&#xA;नागेश्वरी नागमाता सुन्दरी नागवाहिनी ॥ ७२ ॥&lt;br&gt;&#xA;नागेन्द्रगणसंयुक्ता नागभूषणभूषिता ।&lt;br&gt;&#xA;नागेन्द्रवन्दिता सिद्धा योगिनी नगशायिनी ॥ ७३ ॥&lt;br&gt;&#xA;विष्णुरूपा विष्णुभक्ता विष्णुपूजापरायणा ।&lt;br&gt;&#xA;तपःस्वरूपा तपसां फलदात्री तपस्विनी ॥ ७४ ॥&lt;br&gt;&#xA;दिव्यं त्रिलक्षवर्षं च तपस्तप्त्वा च या हरेः ।&lt;br&gt;&#xA;तपस्विनीषु पूज्या च तपस्विषु च भारते ॥ ७५ ॥&lt;br&gt;&#xA;सर्वमन्त्राधिदेवी च ज्वलन्ती ब्रह्मतेजसा ।&lt;br&gt;&#xA;ब्रह्मस्वरूपा परमा ब्रह्मभावनतत्परा ॥ ७६ ॥&lt;br&gt;&#xA;जरत्कारुमुनेः पत्नी कृष्णांशस्य पतिव्रता ।&lt;br&gt;&#xA;आस्तीकस्य मुनेर्माता प्रवरस्य तपस्विनाम् ॥ ७७ ॥&lt;br&gt;&#xA;प्रधानांशस्वरूपा या देवसेना च नारद ।&lt;br&gt;&#xA;मातृकासु पूज्यतमा सा षष्ठी च प्रकीर्तिता ॥ ७८ ॥&lt;br&gt;&#xA;पुत्रपौत्रादिदात्री च धात्री त्रिजगतां सती ।&lt;br&gt;&#xA;षष्ठांशरूपा प्रकृतेस्तेन षष्ठी प्रकीर्तिता ॥ ७९ ॥&#xA;स्थाने शिशूनां परमा वृद्धरूपा च योगिनी ।&lt;br&gt;&#xA;पूजा द्वादशमासेषु यस्या विश्वेषु सन्ततम् ॥ ८० ॥&lt;br&gt;&#xA;पूजा च सूतिकागारे पुरा षष्ठदिने शिशोः ।&lt;br&gt;&#xA;एकविंशतिमे चैव पूजा कल्याणहेतुकी ॥ ८१ ॥&lt;br&gt;&#xA;मुनिभिर्नमिता चैषा नित्यकामाप्यतः परा ।&lt;br&gt;&#xA;मातृका च दयारूपा शश्वद्‌रक्षणकारिणी ॥ ८२ ॥&lt;br&gt;&#xA;जले स्थले चान्तरिक्षे शिशूनां सद्मगोचरे ।&lt;br&gt;&#xA;प्रधानांशस्वरूपा च देवीमङ्‌गलचण्डिका ॥ ८३ ॥&lt;br&gt;&#xA;प्रकृतेर्मुखसम्भूता सर्वमङ्‌गलदा सदा ।&lt;br&gt;&#xA;सृष्टौ मङ्‌गलरूपा च संहारे कोपरूपिणी ॥ ८४ ॥&lt;br&gt;&#xA;तेन मङ्‌गलचण्डी सा पण्डितैः परिकीर्तिता ।&lt;br&gt;&#xA;प्रतिमङ्‌गलवारेषु प्रतिविश्वेषु पूजिता ॥ ८५ ॥&lt;br&gt;&#xA;पुत्रपौत्रधनैश्वर्ययशोमङ्‌गलदायिनी ।&lt;br&gt;&#xA;परितुष्टा सर्ववाञ्छाप्रदात्री सर्वयोषिताम् ॥ ८६ ॥&lt;br&gt;&#xA;रुष्टा क्षणेन संहर्तुं शक्ता विश्वं महेश्वरी ।&lt;br&gt;&#xA;प्रधानांशस्वरूपा सा काली कमललोचना ॥ ८७ ॥&lt;br&gt;&#xA;दुर्गाललाटसम्भूता रणे शुम्भनिशुम्भयोः ।&lt;br&gt;&#xA;दुर्गार्धांशस्वरूपा सा गुणेन तेजसा समा ॥ ८८ ॥&lt;br&gt;&#xA;कोटिसूर्यसमाजुष्टपुष्टजाज्वलविग्रहा ।&lt;br&gt;&#xA;प्रधाना सर्वशक्तीनां बला बलवती परा ॥ ८९ ॥&lt;br&gt;&#xA;सर्वसिद्धिप्रदा देवी परमा योगरूपिणी ।&lt;br&gt;&#xA;कृष्णभक्ता कृष्णतुल्या तेजसा विक्रमैर्गुणैः ॥ ९० ॥&lt;br&gt;&#xA;कृष्णभावनया शश्वत्कृष्णवर्णा सनातनी ।&lt;br&gt;&#xA;संहर्तुं सर्वब्रह्माण्डं शक्ता निःश्वासमात्रतः ॥ ९१ ॥&lt;br&gt;&#xA;रणं दैत्यैः समं तस्याः क्रीडया लोकशिक्षया ।&lt;br&gt;&#xA;धर्मार्थकाममोक्षांश्च दातुं शक्ता च पूजिता ॥ ९२ ॥&lt;br&gt;&#xA;ब्रह्मादिभिः स्तूयमाना मुनिभिर्मनुभिर्नरैः ।&lt;br&gt;&#xA;प्रधानांशस्वरूपा सा प्रकृतेश्च वसुन्धरा ॥ ९३ ॥&lt;br&gt;&#xA;आधाररूपा सर्वेषां सर्वसस्या प्रकीर्तिता ।&lt;br&gt;&#xA;रत्नाकरा रत्नगर्भा सर्वरत्नाकराश्रया ॥ ९४ ॥&lt;br&gt;&#xA;प्रजाभिश्च प्रजेशैश्च पूजिता वन्दिता सदा ।&lt;br&gt;&#xA;सर्वोपजीव्यरूपा च सर्वसम्पद्विधायिनी ॥ ९५ ॥&lt;br&gt;&#xA;यया विना जगत्सर्वं निराधारं चराचरम् ।&lt;br&gt;&#xA;प्रकृतेश्च कला या यास्ता निबोध मुनीश्वर ॥ ९६ ॥&lt;br&gt;&#xA;यस्य यस्य च या पत्नी तत्सर्वं वर्णयामि ते ।&lt;br&gt;&#xA;स्वाहादेवी वह्निपत्नी प्रतिविश्वेषु पूजिता ॥ ९७ ॥&lt;br&gt;&#xA;यया विना हविर्दानं न ग्रहीतुं सुराः क्षमाः ।&lt;br&gt;&#xA;दक्षिणा यज्ञपत्नी च दीक्षा सर्वत्र पूजिता ॥ ९८ ॥&lt;br&gt;&#xA;यया विना हि विश्वेषु सर्वकर्म हि निष्फलम् ।&lt;br&gt;&#xA;स्वधा पितॄणां पत्नी च मुनिभिर्मनुभिर्नरैः ॥ ९९ ॥&lt;br&gt;&#xA;पूजिता पितृदानं हि निष्कलं च यया विना ।&lt;br&gt;&#xA;स्वस्तिदेवी वायुपत्नी प्रतिविश्वेषु पूजिता ॥ १०० ॥&lt;br&gt;&#xA;आदानं च प्रदानं च निष्फलं च यया विना ।&lt;br&gt;&#xA;पुष्टिर्गणपतेः पत्नी पूजिता जगतीतले ॥ १०१ ॥&lt;br&gt;&#xA;यया विना परिक्षीणाः पुमांसो योषितोऽपि च ।&lt;br&gt;&#xA;अनन्तपत्नी तुष्टिश्च पूजिता वन्दिता भवेत् ॥ १०२ ॥&lt;br&gt;&#xA;यया विना न सन्तुष्टाः सर्वलोकाश्च सर्वतः ।&lt;br&gt;&#xA;ईशानपत्नी सम्पत्तिः पूजिता च सुरैर्नरैः ॥ १०३ ॥&lt;br&gt;&#xA;सर्वे लोका दरिद्राश्च विश्वेषु च यया विना ।&lt;br&gt;&#xA;धृतिः कपिलपत्नी च सर्वैः सर्वत्र पूजिता ॥ १०४ ॥&lt;br&gt;&#xA;सर्वे लोका अधैर्याश्च जगत्सु च यया विना ।&lt;br&gt;&#xA;सत्यपत्नी सती मुक्तैः पूजिता च जगत्प्रिया ॥ १०५ ॥&lt;br&gt;&#xA;यया विना भवेल्लोको बन्धुतारहितः सदा ।&lt;br&gt;&#xA;मोहपत्नी दया साध्वी पूजिता च जगत्प्रिया ॥ १०६ ॥&lt;br&gt;&#xA;सर्वे लोकाश्च सर्वत्र निष्फलाश्च यया विना ।&lt;br&gt;&#xA;पुण्यपत्नी प्रतिष्ठा सा पूजिता पुण्यदा सदा ॥ १०७ ॥&lt;br&gt;&#xA;यया विना जगत्सर्वं जीवन्मृतसमं मुने ।&lt;br&gt;&#xA;सुकर्मपत्नी संसिद्धा कीर्तिर्धन्यैश्च पूजिता ॥ १०८ ॥&lt;br&gt;&#xA;यया विना जगत्सर्वं यशोहीनं मृतं यथा ।&lt;br&gt;&#xA;क्रिया तूद्योगपत्नी च पूजिता सर्वसम्मता ॥ १०९ ॥&lt;br&gt;&#xA;यया विना जगत्सर्वं विधिहीनं च नारद ।&lt;br&gt;&#xA;अधर्मपत्नी मिथ्या सा सर्वधूर्तैश्च पूजिता ॥ ११० ॥&lt;br&gt;&#xA;यया विना जगत्सर्वमुच्छिन्नं विधिनिर्मितम् ।&lt;br&gt;&#xA;सत्ये अदर्शना या च त्रेतायां सूक्ष्मरूपिणी ॥ १११ ॥&lt;br&gt;&#xA;अर्धावयवरूपा च द्वापरे चैव संवृता ।&lt;br&gt;&#xA;कलौ महाप्रगल्भा च सर्वत्र व्यापिका बलात् ॥ ११२ ॥&lt;br&gt;&#xA;कपटेन समं भ्रात्रा भ्रमते च गृहे गृहे ।&lt;br&gt;&#xA;शान्तिर्लज्जा च भार्ये द्वे सुशीलस्य च पूजिते ॥ ११३ ॥&lt;br&gt;&#xA;याभ्यां विना जगत्सर्वमुन्मत्तमिव नारद ।&lt;br&gt;&#xA;ज्ञानस्य तिस्रो भार्याश्च बुद्धिर्मेधाधृतिस्तथा ॥ ११४ ॥&lt;br&gt;&#xA;याभिर्विना जगत्सर्वं मूढं मत्तसमं सदा ।&lt;br&gt;&#xA;मूर्तिश्च धर्मपत्नी सा कान्तिरूपा मनोहरा ॥ ११५ ॥&lt;br&gt;&#xA;परमात्मा च विश्वौघो निराधारो यया विना ।&lt;br&gt;&#xA;सर्वत्र शोभारूपा च लक्ष्मीर्मूर्तिमती सती ॥ ११६ ॥&lt;br&gt;&#xA;श्रीरूपा मूर्तिरूपा च मान्या धन्यातिपूजिता ।&lt;br&gt;&#xA;कालाग्नी रुद्रपत्नी च निद्रा सा सिद्धयोगिनी ॥ ११७ ॥&lt;br&gt;&#xA;सर्वे लोकाः समाच्छन्ना यया योगेन रात्रिषु ।&lt;br&gt;&#xA;कालस्य तिस्रो भार्याश्च सन्ध्या रात्रिर्दिनानि च ॥ ११८ ॥&lt;br&gt;&#xA;याभिर्विना विधाता च सङ्ख्यां कर्तुं न शक्यते ।&lt;br&gt;&#xA;क्षुत्पिपासे लोभभार्ये धन्ये मान्ये च पूजिते ॥ ११९ ॥&lt;br&gt;&#xA;याभ्यां व्याप्तं जगत्सर्वं नित्यं चिन्तातुरं भवेत् ।&lt;br&gt;&#xA;प्रभा च दाहिका चैव द्वे भार्ये तेजसस्तथा ॥ १२० ॥&lt;br&gt;&#xA;याभ्यां विना जगत्स्रष्टा विधातुं च न हीश्वरः ।&lt;br&gt;&#xA;कालकन्ये मृत्युजरे प्रज्वारस्य प्रियाप्रिये ॥ १२१ ॥&lt;br&gt;&#xA;याभ्यां जगत्समुच्छिन्नं विधात्रा निर्मितं विधौ ।&lt;br&gt;&#xA;निद्राकन्या च तन्द्रा सा प्रीतिरन्या सुखप्रिये ॥ १२२ ॥&lt;br&gt;&#xA;याभ्यां व्याप्तं जगत्सर्वं विधिपुत्र विधेर्विधौ ।&lt;br&gt;&#xA;वैराग्यस्य च द्वे भार्ये श्रद्धा भक्तिश्च पूजिते ॥ १२३ ॥&lt;br&gt;&#xA;याभ्यां शश्वज्जगत्सर्वं यज्जीवन्मुक्तिमन्मुने ।&lt;br&gt;&#xA;अदितिर्देवमाता च सुरभी च गवां प्रसूः ॥ १२४ ॥&lt;br&gt;&#xA;दितिश्च दैत्यजननी कद्रूश्च विनता दनुः ।&lt;br&gt;&#xA;उपयुक्ताः सृष्टिविधावेतास्तु कीर्तिताः कलाः ॥ १२५ ॥&lt;br&gt;&#xA;कला अन्याः सन्ति बह्व्यस्तासु काश्चिन्निबोध मे ।&lt;br&gt;&#xA;रोहिणी चन्द्रपत्नी च सञ्ज्ञा सूर्यस्य कामिनी ॥ १२६ ॥&lt;br&gt;&#xA;शतरूपा मनोर्भार्या शचीन्द्रस्य च गेहिनी ।&lt;br&gt;&#xA;तारा बृहस्पतेर्भार्या वसिष्ठस्याप्यरुन्धती ॥ १२७ ॥&lt;br&gt;&#xA;अहल्या गौतमस्त्री साप्यनसूयात्रिकामिनी ।&lt;br&gt;&#xA;देवहूतिः कर्दमस्य प्रसूतिर्दक्षकामिनी ॥ १२८ ॥&lt;br&gt;&#xA;पितॄणां मानसी कन्या मेनका साम्बिकाप्रसूः ।&lt;br&gt;&#xA;लोपामुद्रा तथा कुन्ती कुबेरकामिनी तथा ॥ १२९ ॥&lt;br&gt;&#xA;वरुणानी प्रसिद्धा च बलेर्विन्ध्यावलिस्तथा ।&lt;br&gt;&#xA;कान्ता च दमयन्ती च यशोदा देवकी तथा ॥ १३० ॥&lt;br&gt;&#xA;गान्धारी द्रौपदी शैव्या सा च सत्यवती प्रिया ।&lt;br&gt;&#xA;वृषभानुप्रिया साध्वी राधामाता कुलोद्वहा ॥ १३१ ॥&lt;br&gt;&#xA;मन्दोदरी च कौसल्या सुभद्रा कौरवी तथा ।&lt;br&gt;&#xA;रेवती सत्यभामा च कालिन्दी लक्ष्मणा तथा ॥ १३२ ॥&lt;br&gt;&#xA;जाम्बवती नाग्नजितिर्मित्रविन्दा तथापरा ।&lt;br&gt;&#xA;लक्ष्मणा रुक्मिणी सीता स्वयं लक्ष्मीः प्रकीर्तिता ॥ १३३ ॥&lt;br&gt;&#xA;काली योजनगन्धा च व्यासमाता महासती ।&lt;br&gt;&#xA;बाणपुत्री तथोषा च चित्रलेखा च तत्सखी ॥ १३४ ॥&lt;br&gt;&#xA;प्रभावती भानुमती तथा मायावती सती ।&lt;br&gt;&#xA;रेणुका च भृगोर्माता राममाता च रोहिणी ॥ १३५ ॥&lt;br&gt;&#xA;एकनन्दा च दुर्गा सा श्रीकृष्णभगिनी सती ।&lt;br&gt;&#xA;बह्व्यः सत्यः कलाश्चैव प्रकृतेरेव भारते ॥ १३६ ॥&lt;br&gt;&#xA;या याश्च ग्रामदेव्यः स्युस्ताः सर्वाः प्रकृतेः कलाः ।&lt;br&gt;&#xA;कलांशांशसमुद्‌भूताः प्रतिविश्वेषु योषितः ॥ १३७ ॥&lt;br&gt;&#xA;योषितामवमानेन प्रकृतेश्च पराभवः ।&lt;br&gt;&#xA;ब्राह्मणी पूजिता येन पतिपुत्रवती सती ॥ १३८ ॥&lt;br&gt;&#xA;प्रकृतिः पूजिता तेन वस्त्रालङ्‌कारचन्दनैः ।&lt;br&gt;&#xA;कुमारी चाष्टवर्षीया वस्त्रालङ्‌कारचन्दनैः ॥ १३९ ॥&lt;br&gt;&#xA;पूजिता येन विप्रस्य प्रकृतिस्तेन पूजिता ।&lt;br&gt;&#xA;सर्वाः प्रकृतिसम्भूता उत्तमाधममध्यमाः ॥ १४० ॥&lt;br&gt;&#xA;सत्त्वांशाश्चोत्तमा ज्ञेयाः सुशीलाश्च पतिव्रताः ।&lt;br&gt;&#xA;मध्यमा रजसश्चांशास्ताश्च भोग्याः प्रकीर्तिताः ॥ १४१ ॥&lt;br&gt;&#xA;सुखसम्भोगवश्याश्च स्वकार्ये तत्पराः सदा ।&lt;br&gt;&#xA;अधमास्तमसश्चांशा अज्ञातकुलसम्भवाः ॥ १४२ ॥&lt;br&gt;&#xA;दुर्मुखाः कुलहा धूर्ताः स्वतन्त्राः कलहप्रियाः ।&lt;br&gt;&#xA;पृथिव्यां कुलटा याश्च स्वर्गे चाप्सरसां गणाः ॥ १४३ ॥&lt;br&gt;&#xA;प्रकृतेस्तमसश्चांशाः पुंश्चल्यः परिकीर्तिताः ।&lt;br&gt;&#xA;एवं निगदितं सर्वं प्रकृते रूपवर्णनम् ॥ १४४ ॥&lt;br&gt;&#xA;ताः सर्वाः पूजिताः पृथ्व्यां पुण्यक्षेत्रे च भारते ।&lt;br&gt;&#xA;पूजिता सुरथेनादौ दुर्गा दुर्गार्तिनाशिनी ॥ १४५ ॥&lt;br&gt;&#xA;ततः श्रीरामचन्द्रेण रावणस्य वधार्थिना ।&lt;br&gt;&#xA;तत्पश्चाज्जगतां माता त्रिषु लोकेषु पूजिता ॥ १४६ ॥&lt;br&gt;&#xA;जाताऽऽदौ दक्षकन्या या निहत्य दैत्यदानवान् ।&lt;br&gt;&#xA;ततो देहं परित्यज्य यज्ञे भर्तुश्च निन्दया ॥ १४७ ॥&lt;br&gt;&#xA;जज्ञे हिमवतः पत्न्यां लेभे पशुपतिं पतिम् ।&lt;br&gt;&#xA;गणेशश्च स्वयं कृष्णः स्कन्दो विष्णुकलोद्भवः ॥ १४८ ॥&lt;br&gt;&#xA;बभूवतुस्तौ तनयौ पश्चात्तस्याश्च नारद ।&lt;br&gt;&#xA;लक्ष्मीर्मङ्‌गलभूपेन प्रथमं परिपूजिता ॥ १४९ ॥&lt;br&gt;&#xA;त्रिषु लोकेषु तत्पश्चाद्देवतामुनिमानवैः ।&lt;br&gt;&#xA;सावित्री चाश्वपतिना प्रथमं परिपूजिता ॥ १५० ॥&lt;br&gt;&#xA;तत्पश्चात्त्रिषु लोकेषु देवतामुनिपुङ्‌गवैः ।&lt;br&gt;&#xA;आदौ सरस्वती देवी ब्रह्मणा परिपूजिता ॥ १५१ ॥&lt;br&gt;&#xA;तत्पश्चात्त्रिषु लोकेषु देवतामुनिपुङ्‌गवैः ।&lt;br&gt;&#xA;प्रथमं पूजिता राधा गोलोके रासमण्डले ॥ १५२ ॥&lt;br&gt;&#xA;पौर्णमास्यां कार्तिकस्य कृष्णेन परमात्मना ।&lt;br&gt;&#xA;गोपिकाभिश्च गोपैश्च बालिकाभिश्च बालकैः ॥ १५३ ॥&lt;br&gt;&#xA;गवां गणैः सुरभ्या च तत्पश्चादाज्ञया हरेः ।&lt;br&gt;&#xA;तदा ब्रह्मादिभिर्देवैर्मुनिभिः परया मुदा ॥ १५४ ॥&lt;br&gt;&#xA;पुष्पधूपादिभिर्भक्त्या पूजिता वन्दिता सदा ।&lt;br&gt;&#xA;पृथिव्यां प्रथमं देवी सुयज्ञेनैव पूजिता ॥ १५५ ॥&lt;br&gt;&#xA;शङ्‌करेणोपदिष्टेन पुण्यक्षेत्रे च भारते ।&lt;br&gt;&#xA;त्रिषु लोकेषु तत्पश्चादाज्ञया परमात्मनः ॥ १५६ ॥&lt;br&gt;&#xA;पुष्पधूपादिभिर्भक्त्या पूजिता मुनिभिः सदा ।&lt;br&gt;&#xA;कला या याः समुद्‌भूता पूजितास्ताश्च भारते ॥ १५७ ॥&lt;br&gt;&#xA;पूजिता ग्रामदेव्यश्च ग्रामे च नगरे मुने ।&lt;br&gt;&#xA;एवं ते कथितं सर्वं प्रकृतेश्चरितं शुभम् ॥ १५८ ॥&lt;br&gt;&#xA;यथागमं लक्षणं च किं भूयः श्रोतुमिच्छसि ॥ १५९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;प्रकृतिचरित्रवर्णनं नाम प्रथमोध्यायः ॥ १ ॥&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/purANam/shAktam/devI-bhAgavatam/09/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/02/</guid>
      <description>&lt;p&gt;नारद उवाच&lt;br&gt;&#xA;समासेन श्रुतं सर्वं देवीनां चरितं प्रभो ।&lt;br&gt;&#xA;विबोधनाय बोधस्य व्यासेन वक्तुमर्हसि ॥ १ ॥&lt;br&gt;&#xA;सृष्टेराद्या सृष्टिविधौ कथमाविर्बभूव ह ।&lt;br&gt;&#xA;कथं वा पञ्चधा भूता वद वेदविदांवर ॥ २ ॥&lt;br&gt;&#xA;भूता ययांशकलया तया त्रिगुणया भवे ।&lt;br&gt;&#xA;व्यासेन तासां चरितं श्रोतुमिच्छामि साम्प्रतम् ॥ ३ ॥&lt;br&gt;&#xA;तासां जन्मानुकथनं पूजाध्यानविधिं बुध ।&lt;br&gt;&#xA;स्तोत्रं कवचमैश्वर्यं शौर्यं वर्णय मङ्‌गलम् ॥ ४ ॥&lt;br&gt;&#xA;श्रीनारायण उवाच&lt;br&gt;&#xA;नित्य आत्मा नभो नित्यं कालो नित्यो दिशो यथा ।&lt;br&gt;&#xA;विश्वानां गोलकं नित्यं नित्यो गोलोक एव च ॥ ५ ॥&lt;br&gt;&#xA;तदेकदेशो वैकुण्ठो नम्रभागानुसारकः ।&lt;br&gt;&#xA;तथैव प्रकृतिर्नित्या ब्रह्मलीला सनातनी ॥ ६ ॥&lt;br&gt;&#xA;यथाग्नौ दाहिका चन्द्रे पद्मे शोभा प्रभा रवौ ।&lt;br&gt;&#xA;शश्वद्युक्ता न भिन्ना सा तथा प्रकृतिरात्मनि ॥ ७ ॥&lt;br&gt;&#xA;विना स्वर्णं स्वर्णकारः कुण्डलं कर्तुमक्षमः ।&lt;br&gt;&#xA;विना मृदा घटं कर्तुं कुलालो हि नहीश्वरः ॥ ८ ॥&lt;br&gt;&#xA;न हि क्षमस्तथात्मा च सृष्टिं स्रष्टुं तया विना ।&lt;br&gt;&#xA;सर्वशक्तिस्वरूपा सा यया च शक्तिमान्सदा ॥ ९ ॥&lt;br&gt;&#xA;ऐश्वर्यवचनः शश्च क्तिः पराक्रम एव च ।&lt;br&gt;&#xA;तत्स्वरूपा तयोर्दात्री सा शक्तिः परिकीर्तिता ॥ १० ॥&lt;br&gt;&#xA;ज्ञानं समृद्धिः सम्पत्तिर्यशश्चैव बलं भगः ।&lt;br&gt;&#xA;तेन शक्तिर्भगवती भगरूपा च सा सदा ॥ ११ ॥&lt;br&gt;&#xA;तया युक्तः सदात्मा च भगवांस्तेन कथ्यते ।&lt;br&gt;&#xA;स च स्वेच्छामयो देवः साकारश्च निराकृतिः ॥ १२ ॥&lt;br&gt;&#xA;तेजोरूपं निराकारं ध्यायन्ते योगिनः सदा ।&lt;br&gt;&#xA;वदन्ति च परं ब्रह्म परमानन्दमीश्वरम् ॥ १३ ॥&lt;br&gt;&#xA;अदृश्यं सर्वद्रष्टारं सर्वज्ञं सर्वकारणम् ।&lt;br&gt;&#xA;सर्वदं सर्वरूपं तं वैष्णवास्तन्न मन्वते ॥ १४ ॥&lt;br&gt;&#xA;वदन्ति चैव ते कस्य तेजस्तेजस्विना विना ।&lt;br&gt;&#xA;तेजोमण्डलमध्यस्थं ब्रह्म तेजस्विनं परम् ॥ १५ ॥&lt;br&gt;&#xA;स्वेच्छामयं सर्वरूपं सर्वकारणकारणम् ।&lt;br&gt;&#xA;अतीव सुन्दरं रूपं बिभ्रतं सुमनोहरम् ॥ १६ ॥&lt;br&gt;&#xA;किशोरवयसं शान्तं सर्वकान्तं परात्परम् ।&lt;br&gt;&#xA;नवीननीरदाभासधामैकं श्यामविग्रहम् ॥ १७ ॥&lt;br&gt;&#xA;शरन्मध्याह्नपद्मौघशोभामोचनलोचनम् ।&lt;br&gt;&#xA;मुक्ताच्छविविनिन्द्यैकदन्तपङ्क्तिमनोरमम् ॥ १८ ॥&lt;br&gt;&#xA;मयूरपिच्छचूडं च मालतीमाल्यमण्डितम् ।&lt;br&gt;&#xA;सुनसं सस्मितं कान्तं भक्तानुग्रहकारणम् ॥ १९ ॥&lt;br&gt;&#xA;ज्वलदग्निविशुद्धैकपीतांशुकसुशोभितम् ।&lt;br&gt;&#xA;द्विभुजं मुरलीहस्तं रत्नभूषणभूषितम् ॥ २० ॥&lt;br&gt;&#xA;सर्वाधारं च सर्वेशं सर्वशक्तियुतं विभुम् ।&lt;br&gt;&#xA;सर्वैश्वर्यप्रदं सर्वस्वतन्त्रं सर्वमङ्‌गलम् ॥ २१ ॥&lt;br&gt;&#xA;परिपूर्णतमं सिद्धं सिद्धेशं सिद्धिकारकम् ।&lt;br&gt;&#xA;ध्यायन्ते वैष्णवाः शश्वद्देवदेवं सनातनम् ॥ २२ ॥&lt;br&gt;&#xA;जन्ममृत्युजराव्याधिशोकभीतिहरं परम् ।&lt;br&gt;&#xA;ब्रह्मणो वयसा यस्य निमेष उपचर्यते ॥ २३ ॥&lt;br&gt;&#xA;स चात्मा स परं ब्रह्म कृष्ण इत्यभिधीयते ।&lt;br&gt;&#xA;कृषिस्तद्भक्तिवचनो नश्च तद्दास्यवाचकः ॥ २४ ॥&lt;br&gt;&#xA;भक्तिदास्यप्रदाता यः स च कृष्णः प्रकीर्तितः ।&lt;br&gt;&#xA;कृषिश्च सर्ववचनो नकारो बीजमेव च ॥ २५ ॥&lt;br&gt;&#xA;स कृष्णः सर्वस्रष्टाऽऽदौ सिसृक्षन्नेक एव च ।&lt;br&gt;&#xA;सृष्ट्युन्मुखस्तदंशेन कालेन प्रेरितः प्रभुः ॥ २६ ॥&lt;br&gt;&#xA;स्वेच्छामयः स्वेच्छया च द्विधारूपो बभूव ह ।&lt;br&gt;&#xA;स्त्रीरूपो वामभागांशो दक्षिणांशः पुमान्स्मृतः ॥ २७ ॥&lt;br&gt;&#xA;तां ददर्श महाकामी कामाधारां सनातनः ।&lt;br&gt;&#xA;अतीव कमनीया च चारुपङ्‌कजसन्निभाम् ॥ २८ ॥&lt;br&gt;&#xA;चन्द्रबिम्बविनिन्द्यैकनितम्बयुगलां पराम् ।&lt;br&gt;&#xA;सुचारुकदलीस्तम्भनिन्दितश्रोणिसुन्दरीम् ॥ २९ ॥&lt;br&gt;&#xA;श्रीयुक्तश्रीफलाकारस्तनयुग्ममनोरमाम् ।&lt;br&gt;&#xA;पुष्पजुष्टां सुवलितां मध्यक्षीणां मनोहराम् ॥ ३० ॥&lt;br&gt;&#xA;अतीव सुन्दरीं शान्तां सस्मितां वक्रलोचनाम् ।&lt;br&gt;&#xA;वह्निशुद्धांशुकाधारां रत्नभूषणभूषिताम् ॥ ३१ ॥&lt;br&gt;&#xA;शश्वच्चक्षुश्चकोराभ्यां पिबन्तीं सततं मुदा ।&lt;br&gt;&#xA;कृष्णस्य मुखचन्द्रं च चन्द्रकोटिविनिन्दितम् ॥ ३२ ॥&lt;br&gt;&#xA;कस्तूरीबिन्दुना सार्धमधश्चन्दनबिन्दुना ।&lt;br&gt;&#xA;समं सिन्दूरबिन्दुं च भालमध्ये च बिभ्रतीम् ॥ ३३ ॥&lt;br&gt;&#xA;वक्रिमं कबरीभारं मालतीमाल्यभूषितम् ।&lt;br&gt;&#xA;रत्नेन्द्रसारहारं च दधतीं कान्तकामुकीम् ॥ ३४ ॥&lt;br&gt;&#xA;कोटिचन्द्रप्रभामृष्टपुष्टशोभासमन्विताम् ।&lt;br&gt;&#xA;गमनेन राजहंसगजगर्वविनाशिनीम् ॥ ३५ ॥&lt;br&gt;&#xA;दृष्ट्वा तां तु तया सार्धं रासेशो रासमण्डले ।&lt;br&gt;&#xA;रासोल्लासे सुरसिको रासक्रीडाञ्चकार ह ॥ ३६ ॥&lt;br&gt;&#xA;नानाप्रकारशृङ्‌गारं शृङ्‌गारो मूर्तिमानिव ।&lt;br&gt;&#xA;चकार सुखसम्भोगं यावद्वै ब्रह्मणो दिनम् ॥ ३७ ॥&lt;br&gt;&#xA;ततः स च परिश्रान्तस्तस्या योनौ जगत्पिता ।&lt;br&gt;&#xA;चकार वीर्याधानं च नित्यानन्दे शुभक्षणे ॥ ३८ ॥&lt;br&gt;&#xA;गात्रतो योषितस्तस्याः सुरतान्ते च सुव्रत ।&lt;br&gt;&#xA;निःससार श्रमजलं श्रान्तायास्तेजसा हरेः ॥ ३९ ॥&lt;br&gt;&#xA;महाक्रमणक्लिष्टाया निःश्वासश्च बभूव ह ।&lt;br&gt;&#xA;तदा वव्रे श्रमजलं तत्सर्वं विश्वगोलकम् ॥ ४० ॥&lt;br&gt;&#xA;स च निःश्वासवायुश्च सर्वाधारो बभूव ह ।&lt;br&gt;&#xA;निःश्वासवायुः सर्वेषां जीविनां च भवेषु च ॥ ४१ ॥&lt;br&gt;&#xA;बभूव मूर्तिमद्वायोर्वामाङ्‌गात्प्राणवल्लभा ।&lt;br&gt;&#xA;तत्पत्नी सा च तत्पुत्राः प्राणाः पञ्च च जीविनाम् ॥ ४२ ॥&lt;br&gt;&#xA;प्राणोऽपानः समानश्चोदानव्यानौ च वायवः ।&lt;br&gt;&#xA;बभूवुरेव तत्पुत्रा अधः प्राणाश्च पञ्च च ॥ ४३ ॥&lt;br&gt;&#xA;घर्मतोयाधिदेवश्च बभूव वरुणो महान् ।&lt;br&gt;&#xA;तद्वामाङ्‌गाच्च तत्पत्नी वरुणानी बभूव सा ॥ ४४ ॥&#xA;अथ सा कृष्णचिच्छक्तिः कृष्णगर्भं दधार ह ।&lt;br&gt;&#xA;शतमन्वन्तरं यावज्ज्वलन्ती ब्रह्मतेजसा ॥ ४५ ॥&lt;br&gt;&#xA;कृष्णप्राणाधिदेवी सा कृष्णप्राणाधिकप्रिया ।&lt;br&gt;&#xA;कृष्णस्य सङ्‌गिनी शश्वत्कृष्णवक्षःस्थलस्थिता ॥ ४६ ॥&lt;br&gt;&#xA;शतमन्वन्तरान्ते च कालेऽतीते तु सुन्दरी ।&lt;br&gt;&#xA;सुषाव डिम्भं स्वर्णाभं विश्वाधारालयं परम् ॥ ४७ ॥&lt;br&gt;&#xA;दृष्ट्वा डिम्भं च सा देवी हृदयेन व्यदूयत ।&lt;br&gt;&#xA;उत्ससर्ज च कोपेन ब्रह्माण्डगोलके जले ॥ ४८ ॥&lt;br&gt;&#xA;दृष्ट्वा कृष्णश्च तत्त्यागं हाहाकारं चकार ह ।&lt;br&gt;&#xA;शशाप देवीं देवेशस्तत्क्षणं च यथोचितम् ॥ ४९ ॥&lt;br&gt;&#xA;यतोऽपत्यं त्वया त्यक्तं कोपशीले च निष्ठुरे ।&lt;br&gt;&#xA;भव त्वमनपत्यापि चाद्यप्रभृति निश्चितम् ॥ ५० ॥&lt;br&gt;&#xA;या यास्त्वदंशरूपाश्च भविष्यन्ति सुरस्त्रियः ।&lt;br&gt;&#xA;अनपत्याश्च ताः सर्वास्त्वत्समा नित्ययौवनाः ॥ ५१ ॥&lt;br&gt;&#xA;एतस्मिन्नन्तरे देवी जिह्वाग्रात्सहसा ततः ।&lt;br&gt;&#xA;आविर्बभूव कन्यैका शुक्लवर्णा मनोहरा ॥ ५२ ॥&lt;br&gt;&#xA;श्वेतवस्त्रपरीधाना वीणापुस्तकधारिणी ।&lt;br&gt;&#xA;रत्नभूषणभूषाढ्या सर्वशास्त्राधिदेवता ॥ ५३ ॥&lt;br&gt;&#xA;अथ कालान्तरे सा च द्विधारूपो बभूव ह ।&lt;br&gt;&#xA;वामार्धाङ्‌गाच्च कमला दक्षिणार्धाच्च राधिका ॥ ५४ ॥&lt;br&gt;&#xA;एतस्मिन्नन्तरे कृष्णो द्विधारूपो बभूव सः ।&lt;br&gt;&#xA;दक्षिणार्धश्च द्विभुजो वामार्धश्च चतुर्भुजः ॥ ५५ ॥&lt;br&gt;&#xA;उवाच वाणीं कृष्णस्तां त्वमस्य कामिनी भव ।&lt;br&gt;&#xA;अत्रैव मानिनी राधा तव भद्रं भविष्यति ॥ ५६ ॥&lt;br&gt;&#xA;एवं लक्ष्मीं च प्रददौ तुष्टो नारायणाय च ।&lt;br&gt;&#xA;स जगाम च वैकुण्ठं ताभ्यां सार्धं जगत्पतिः ॥ ५७ ॥&lt;br&gt;&#xA;अनपत्ये च ते द्वे च जाते राधांशसम्भवे ।&lt;br&gt;&#xA;भूता नारायणाङ्‌गाच्च पार्षदाश्च चतुर्भुजाः ॥ ५८ ॥&lt;br&gt;&#xA;तेजसा वयसा रूपगुणाभ्यां च समा हरेः ।&lt;br&gt;&#xA;बभूवुः कमलाङ्‌गाच्च दासीकोट्यश्च तत्समाः ॥ ५९ ॥&lt;br&gt;&#xA;अथ गोलोकनाथस्य लोम्नां विवरतो मुने ।&lt;br&gt;&#xA;भूताश्चासङ्ख्यगोपाश्च वयसा तेजसा समाः ॥ ६० ॥&lt;br&gt;&#xA;रूपेण च गुणेनैव बलेन विक्रमेण च ।&lt;br&gt;&#xA;प्राणतुल्यप्रियाः सर्वे बभूवुः पार्षदा विभोः ॥ ६१ ॥&lt;br&gt;&#xA;राधाङ्‌गलोमकूपेभ्यो बभूवुर्गोपकन्यकाः ।&lt;br&gt;&#xA;राधातुल्याश्च ताः सर्वा राधादास्यः प्रियंवदाः ॥ ६२ ॥&lt;br&gt;&#xA;रत्नभूषणभूषाढ्याः शश्वत्सुस्थिरयौवनाः ।&lt;br&gt;&#xA;अनपत्याश्च ताः सर्वाः पुंसः शापेन सन्ततम् ॥ ६३ ॥&lt;br&gt;&#xA;एतस्मिन्नन्तरे विप्र सहसा कृष्णदेवता ।&lt;br&gt;&#xA;आविर्बभूव दुर्गा सा विष्णुमाया सनातनी ॥ ६४ ॥&lt;br&gt;&#xA;देवी नारायणीशाना सर्वशक्तिस्वरूपिणी ।&lt;br&gt;&#xA;बुद्ध्यधिष्ठात्री देवी सा कृष्णस्य परमात्मनः ॥ ६५ ॥&lt;br&gt;&#xA;देवीनां बीजरूपा च मूलप्रकृतिरीश्वरी ।&lt;br&gt;&#xA;परिपूर्णतमा तेजःस्वरूपा त्रिगुणात्मिका ॥ ६६ ॥&lt;br&gt;&#xA;तप्तकाञ्चनवर्णाभा कोटिसूर्यसमप्रभा ।&lt;br&gt;&#xA;ईषद्धास्यप्रसन्नास्या सहस्रभुजसंयुता ॥ ६७ ॥&lt;br&gt;&#xA;नानाशस्त्रास्त्रनिकरं बिभ्रती सा त्रिलोचना ।&lt;br&gt;&#xA;वह्निशुद्धांशुकाधाना रत्नभूषणभूषिता ॥ ६८ ॥&lt;br&gt;&#xA;यस्याश्चांशांशकलया बभूवुः सर्वयोषितः ।&lt;br&gt;&#xA;सर्वे विश्वस्थिता लोका मोहिताः स्युश्च मायया ॥ ६९ ॥&lt;br&gt;&#xA;सर्वैश्वर्यप्रदात्री च कामिनां गृहवासिनाम् ।&lt;br&gt;&#xA;कृष्णभक्तिप्रदा या च वैष्णवानां च वैष्णवी ॥ ७० ॥&lt;br&gt;&#xA;मुमुक्षूणां मोक्षदात्री सुखिनां सुखदायिनी ।&lt;br&gt;&#xA;स्वर्गेषु स्वर्गलक्ष्मीश्च गृहलक्ष्यीर्गृहेषु च ॥ ७१ ॥&lt;br&gt;&#xA;तपस्विषु तपस्या च श्रीरूपा तु नृपेषु च ।&lt;br&gt;&#xA;या वह्नौ दाहिकारूपा प्रभारूपा च भास्करे ॥ ७२ ॥&lt;br&gt;&#xA;शोभारूपा च चन्द्रे च सा पद्मेषु च शोभना ।&lt;br&gt;&#xA;सर्वशक्तिस्वरूपा या श्रीकृष्णे परमात्मनि ॥ ७३ ॥&lt;br&gt;&#xA;यया च शक्तिमानात्मा यया च शक्तिमज्जगत् ।&lt;br&gt;&#xA;यया विना जगत्सर्वं जीवन्मृतमिव स्थितम् ॥ ७४ ॥&lt;br&gt;&#xA;या च संसारवृक्षस्य बीजरूपा सनातनी ।&lt;br&gt;&#xA;स्थितिरूपा वृद्धिरूपा फलरूपा च नारद ॥ ७५ ॥&lt;br&gt;&#xA;क्षुत्पिपासादयारूपा निद्रा तन्द्रा क्षमा मतिः ।&lt;br&gt;&#xA;शान्तिलज्जातुष्टिपुष्टिभ्रान्तिकान्त्यादिरूपिणी ॥ ७६ ॥&lt;br&gt;&#xA;सा च संस्तूय सर्वेशं तत्पुरः समुवास ह ।&lt;br&gt;&#xA;रत्नसिंहासनं तस्यै प्रददौ राधिकेश्वरः ॥ ७७ ॥&lt;br&gt;&#xA;एतस्मिन्नन्तरे तत्र सस्त्रीकश्च चतुर्मुखः ।&lt;br&gt;&#xA;पद्मनाभेर्नाभिपद्मान्निःससार महामुने ॥ ७८ ॥&lt;br&gt;&#xA;कमण्डलुधरः श्रीमांस्तपस्वी ज्ञानिनां वरः ।&lt;br&gt;&#xA;चतुर्मुखैस्तं तुष्टाव प्रज्वलन्ब्रह्मतेजसा ॥ ७९ ॥&lt;br&gt;&#xA;सा तदा सुन्दरी सृष्टा शतचन्द्रसमप्रभा ।&lt;br&gt;&#xA;वह्निशुद्धांशुकाधाना रत्नभूषणभूषणा ॥ ८० ॥&lt;br&gt;&#xA;रत्नसिंहासने रम्ये संस्तूय सर्वकारणम् ।&lt;br&gt;&#xA;उवास स्वामिना सार्धं कृष्णस्य पुरतो मुदा ॥ ८१ ॥&lt;br&gt;&#xA;एतस्मिन्नन्तरे कृष्णो द्विधारूपो बभूव सः ।&lt;br&gt;&#xA;वामार्धाङ्‌गो महादेवो दक्षिणे गोपिकापतिः ॥ ८२ ॥&lt;br&gt;&#xA;शुद्धस्फटिकसङ्काशः शतकोटिरविप्रभः ।&lt;br&gt;&#xA;त्रिशूलपट्टिशधरो व्याघ्रचर्माम्बरो हरः ॥ ८३ ॥&lt;br&gt;&#xA;तप्तकाञ्चनवर्णाभो जटाभारधरः परः ।&lt;br&gt;&#xA;भस्मभूषितगात्रश्च सस्मितश्चन्द्रशेखरः ॥ ८४ ॥&lt;br&gt;&#xA;दिगम्बरो नीलकण्ठः सर्पभूषणभूषितः ।&lt;br&gt;&#xA;बिभ्रद्दक्षिणहस्तेन रत्नमालां सुसंस्कृताम् ॥ ८५ ॥&lt;br&gt;&#xA;प्रजपन्पञ्चवक्त्रेण ब्रह्मज्योतिः सनातनम् ।&lt;br&gt;&#xA;सत्यस्वरूपं श्रीकृष्णं परमात्मानमीश्वरम् ॥ ८६ ॥&lt;br&gt;&#xA;कारणं कारणानां च सर्वमङ्‌गलमङ्‌गलम् ।&lt;br&gt;&#xA;जन्ममृत्युजराव्याधिशोकभीतिहरं परम् ॥ ८७ ॥&lt;br&gt;&#xA;संस्तूय मृत्योर्मृत्युं तं यतो मृत्युञ्जयाभिधः ।&lt;br&gt;&#xA;रत्नसिंहासने रम्ये समुवास हरेः पुरः ॥ ८८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;पञ्चप्रकृतितद्भर्तृगणोत्पत्तिवर्णनं नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/purANam/shAktam/devI-bhAgavatam/09/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/03/</guid>
      <description>&lt;p&gt;श्रीनारायण उवाच&lt;br&gt;&#xA;अथ डिम्भो जले तिष्ठन्यावद्वै ब्रह्मणो वयः ।&lt;br&gt;&#xA;ततः स काले सहसा द्विधाभूतो बभूव ह ॥ १ ॥&lt;br&gt;&#xA;तन्मध्ये शिशुरेकश्च शतकोटिरविप्रभः ।&lt;br&gt;&#xA;क्षणं रोरूयमाणश्च स्तनान्धः पीडितः क्षुधा ॥ २ ॥&lt;br&gt;&#xA;पित्रा मात्रा परित्यक्तो जलमध्ये निराश्रयः ।&lt;br&gt;&#xA;ब्रह्माण्डासङ्ख्यनाथो यो ददर्शोर्ध्वमनाथवत् ॥ ३ ॥&lt;br&gt;&#xA;स्थूलास्थूलतमः सोऽपि नाम्ना देवो महाविराट् ।&lt;br&gt;&#xA;परमा्णुर्यथा सूक्ष्मात्परः स्थूलात्तथाप्यसौ ॥ ४ ॥&lt;br&gt;&#xA;तेजसा षोडशांशोऽयं कृष्णस्य परमात्मनः ।&lt;br&gt;&#xA;आधारः सर्वविश्वानां महाविष्णुश्च प्राकृतः ॥ ५ ॥&lt;br&gt;&#xA;प्रत्येकं लोमकूपेषु विश्वानि निखिलानि च ।&lt;br&gt;&#xA;अस्यापि तेषां सङ्ख्यां च कृष्णो वक्तुं न हि क्षमः ॥ ६ ॥&lt;br&gt;&#xA;सङ्ख्या चेद्‌रजसामस्ति विश्वानां न कदाचन ।&lt;br&gt;&#xA;ब्रह्मविष्णुशिवादीनां तथा सङ्ख्या न विद्यते ॥ ७ ॥&lt;br&gt;&#xA;प्रतिविश्वेषु सन्त्येवं ब्रह्मविष्णुशिवादयः ।&lt;br&gt;&#xA;पातालाद्‌ ब्रह्मलोकान्तं ब्रह्माण्डं परिकीर्तितम् ॥ ८ ॥&lt;br&gt;&#xA;तत ऊर्ध्वं च वैकुण्ठो ब्रह्माण्डाद्‌ बहिरेव सः ।&lt;br&gt;&#xA;तत ऊर्ध्वं च गोलोकः पञ्चाशत्कोटियोजनः ॥ ९ ॥&lt;br&gt;&#xA;नित्यः सत्यस्वरूपश्च यथा कृष्णस्तथाप्ययम् ।&lt;br&gt;&#xA;सप्तद्वीपमिता पृध्वी सप्तसागरसंयुता ॥ १० ॥&lt;br&gt;&#xA;ऊनपञ्चाशदुपद्वीपासङ्ख्यशैलवनान्विता ।&lt;br&gt;&#xA;ऊर्ध्वं सप्त स्वर्गलोका ब्रह्यलोकसमन्विताः ॥ ११ ॥&lt;br&gt;&#xA;पातालानि च सप्ताधश्चैवं ब्रह्माण्डमेव च ।&lt;br&gt;&#xA;ऊर्ध्वं धराया भूर्लोको भुवर्लोकस्ततः परम् ॥ १२ ॥&lt;br&gt;&#xA;ततः परश्च स्वर्लोको जनलोकस्तथा परः ।&lt;br&gt;&#xA;ततः परस्तपोलोकः सत्यलोकस्ततः परः ॥ १३ ॥&lt;br&gt;&#xA;ततः परं ब्रह्मलोकस्तप्तकाञ्चनसन्निभः ।&lt;br&gt;&#xA;एवं सर्वं कृत्रिमं च बाह्याभ्यन्तरमेव च ॥ १४ ॥&lt;br&gt;&#xA;तद्विनाशे विनाशश्च सर्वेषामेव नारद ।&lt;br&gt;&#xA;जलबुद्‌बुदवत्सर्वं विश्वसङ्घमनित्यकम् ॥ १५ ॥&lt;br&gt;&#xA;नित्यौ गोलोकवैकुण्ठौ प्रोक्तौ शश्वदकृत्रिमौ ।&lt;br&gt;&#xA;प्रत्येकं लोमकूपेषु ब्रह्माण्डं परिनिश्चितम् ॥ १६ ॥&lt;br&gt;&#xA;एषां सङ्ख्यां न जानाति कृष्णोऽन्यस्यापि का कथा ।&lt;br&gt;&#xA;प्रत्येकं प्रतिब्रह्माण्डं ब्रह्मविष्णुशिवादयः ॥ १७ ॥&lt;br&gt;&#xA;तिस्रः कोट्यः सुराणां च सङ्ख्या सर्वत्र पुत्रक ।&lt;br&gt;&#xA;दिगीशाश्चैव दिक्पाला नक्षत्राणि ग्रहादयः ॥ १८ ॥&lt;br&gt;&#xA;भुवि वर्णाश्च चत्वारोऽप्यधो नागाश्चराचराः ।&lt;br&gt;&#xA;अथ कालेऽत्र स विराडूर्ध्वं दृष्ट्वा पुनः पुनः ॥ १९ ॥&lt;br&gt;&#xA;डिम्भान्तरे च शून्यं च न द्वितीयं च किञ्चन ।&lt;br&gt;&#xA;चिन्तामवाप क्षुद्युक्तो रुरोद च पुनः पुनः ॥ २० ॥&lt;br&gt;&#xA;ज्ञानं प्राप्य तदा दध्यौ कृष्णं परमपूरुषम् ।&lt;br&gt;&#xA;ततो ददर्श तत्रैव ब्रह्मज्योतिः सनातनम् ॥ २१ ॥&lt;br&gt;&#xA;नवीनजलदश्यामं द्विभुजं पीतवाससम् ।&lt;br&gt;&#xA;सस्मितं मुरलीहस्तं भक्तानुग्रहकातरम् ॥ २२ ॥&lt;br&gt;&#xA;जहास बालकस्तुष्टो दृष्ट्वा जनकमीश्वरम् ।&lt;br&gt;&#xA;वरं तदा ददौ तस्मै वरेशः समयोचितम् ॥ २३ ॥&lt;br&gt;&#xA;मत्समो ज्ञानयुक्तश्च क्षुत्पिपासादिवर्जितः ।&lt;br&gt;&#xA;ब्रह्माण्डासङ्ख्यनिलयो भव वत्स लयावधि ॥ २४ ॥&lt;br&gt;&#xA;निष्कामो निर्भयश्चैव सर्वेषां वरदो भव ।&lt;br&gt;&#xA;जरामृत्युरोगशोकपीडादिवर्जितो भव ॥ २५ ॥&lt;br&gt;&#xA;इत्युक्त्वा तस्य कर्णे स महामन्त्रं षडक्षरम् ।&lt;br&gt;&#xA;त्रिःकृत्वश्च प्रजजाप वेदाङ्‌गप्रवरं परम् ॥ २६ ॥&lt;br&gt;&#xA;प्रणवादिचतुर्थ्यन्तं कृष्ण इत्यक्षरद्वयम् ।&lt;br&gt;&#xA;वह्निजायान्तमिष्टं च सर्वविघ्नहरं परम् ॥ २७ ॥&lt;br&gt;&#xA;मन्त्रं दत्त्वा तदाहारं कल्पयामास वै विभुः ।&lt;br&gt;&#xA;श्रूयतां तद्‌ ब्रह्मपुत्र निबोध कथयामि ते ॥ २८ ॥&lt;br&gt;&#xA;प्रतिविश्वं यन्नैवेद्यं ददाति वैष्णवो जनः ।&lt;br&gt;&#xA;तत्षोडशांशो विषयिणो विष्णोः पज्वदशास्य वै ॥ २९ ॥&lt;br&gt;&#xA;निर्गुणस्यात्मनश्चैव परिपूर्णतमस्य च ।&lt;br&gt;&#xA;नैवेद्ये चैव कृष्णस्य न हि किञ्चित्प्रयोजनम् ॥ ३० ॥&lt;br&gt;&#xA;यद्यद्ददाति नैवेद्यं तस्मै देवाय यो जनः ।&lt;br&gt;&#xA;स च खादति तत्सर्वं लक्ष्मीनाथो विराट् तथा ॥ ३१ ॥&lt;br&gt;&#xA;तं च मन्त्रवरं दत्त्वा तमुवाच पुनर्विभुः ।&lt;br&gt;&#xA;वरमन्यं किमिष्टं ते तन्मे ब्रूहि ददामि च ॥ ३२ ॥&#xA;कृष्णस्य वचनं श्रुत्वा तमुवाच विराड् विभुः ।&lt;br&gt;&#xA;कृष्णं तं बालकस्तावद्वचनं समयोचितम् ॥ ३३ ॥&lt;br&gt;&#xA;बालक उवाच&lt;br&gt;&#xA;वरो मे त्वत्पदाम्भोजे भक्तिर्भवतु निश्चला ।&lt;br&gt;&#xA;सततं यावदायुर्मे क्षणं वा सुचिरं च वा ॥ ३४ ॥&lt;br&gt;&#xA;त्वद्भक्तियुक्तलोकेऽस्मिञ्जीवन्मुक्तश्च सन्ततम् ।&lt;br&gt;&#xA;त्वद्भक्तिहीनो मूर्खश्च जीवन्नपि मृतो हि सः ॥ ३५ ॥&lt;br&gt;&#xA;किं तज्जपेन तपसा यज्ञेन पूजनेन च ।&lt;br&gt;&#xA;व्रतेन चोपवासेन पुण्येन तीर्थसेवया ॥ ३६ ॥&lt;br&gt;&#xA;कृष्णभक्तिविहीनस्य मूर्खस्य जीवनं वृथा ।&lt;br&gt;&#xA;येनात्मना जीवितश्च तमेव न हि मन्यते ॥ ३७ ॥&lt;br&gt;&#xA;यावदात्मा शरीरेऽस्ति तावत्स शक्तिसंयुतः ।&lt;br&gt;&#xA;पश्चाद्यान्ति गते तस्मिन्स्वतन्त्राः सर्वशक्तयः ॥ ३८ ॥&lt;br&gt;&#xA;स च त्वं च महाभाग सर्वात्मा प्रकृतेः परः ।&lt;br&gt;&#xA;स्वेच्छामयश्च सर्वाद्यो ब्रह्मज्योतिः सनातनः ॥ ३९ ॥&lt;br&gt;&#xA;इत्युक्त्वा बालकस्तत्र विरराम च नारद ।&lt;br&gt;&#xA;उवाच कृष्णः प्रत्युक्तिं मधुरां श्रुतिसुन्दरीम् ॥ ४० ॥&lt;br&gt;&#xA;श्रीकृष्ण उवाच&lt;br&gt;&#xA;सुचिरं सुस्थिरं तिष्ठ यथाहं त्वं तथा भव ।&lt;br&gt;&#xA;ब्रह्मणोऽसङ्ख्यपाते च पातस्ते न भविष्यति ॥ ४१ ॥&lt;br&gt;&#xA;अंशेन प्रतिब्रह्माण्डे त्वं च क्षुद्रविराड् भव ।&lt;br&gt;&#xA;त्वन्नाभिपद्माद्‌ ब्रह्मा च विश्वस्रष्टा भविष्यति ॥ ४२ ॥&lt;br&gt;&#xA;ललाटे ब्रह्मणश्चैव रुद्राश्चैकादशैव ते ।&lt;br&gt;&#xA;शिवांशेन भविष्यन्ति सृष्टिसंहरणाय वै ॥ ४३ ॥&lt;br&gt;&#xA;कालाग्निरुद्रस्तेष्वेको विश्वसंहारकारकः ।&lt;br&gt;&#xA;पाता विष्णुश्च विषयी रुद्रांशेन भविष्यति ॥ ४४ ॥&lt;br&gt;&#xA;मद्भक्तियुक्तः सततं भविष्यसि वरेण मे ।&lt;br&gt;&#xA;ध्यानेन कमनीयं मां नित्यं द्रक्ष्यसि निश्चितम् ॥ ४५ ॥&lt;br&gt;&#xA;मातरं कमनीयां च मम वक्षःस्थलस्थिताम् ।&lt;br&gt;&#xA;यामि लोकं तिष्ठ वत्सेत्युक्त्वा सोऽन्तरधीयत ॥ ४६ ॥&lt;br&gt;&#xA;गत्वा स्वलोकं ब्रह्माणं शङ्‌करं समुवाच ह ।&lt;br&gt;&#xA;स्रष्टारं स्रष्टुमीशं च संहर्तुं चैव तत्क्षणम् ॥ ४७ ॥&lt;br&gt;&#xA;श्रीभगवानुवाच&lt;br&gt;&#xA;सृष्टिं स्रष्टुं गच्छ वत्स नाभिपद्मोद्भवो भव ।&lt;br&gt;&#xA;महाविराड् लोमकूपे क्षुद्रस्य च विधे शृणु ॥ ४८ ॥&lt;br&gt;&#xA;गच्छ वत्स महादेव ब्रह्मभालोद्भवो भव ।&lt;br&gt;&#xA;अंशेन च महाभाग स्वयं च सुचिरं तप ॥ ४९ ॥&lt;br&gt;&#xA;इत्युक्त्वा जगतां नाथो विरराम विधेः सुत ।&lt;br&gt;&#xA;जगाम ब्रह्मा तं नत्वा शिवश्च शिवदायकः ॥ ५० ॥&lt;br&gt;&#xA;महाविराड् लोमकूपे ब्रह्माण्डगोलके जले ।&lt;br&gt;&#xA;बभूव च विराट् क्षुद्रो विराडंशेन साम्प्रतम् ॥ ५१ ॥&lt;br&gt;&#xA;श्यामो युवा पीतवासाः शयानो जलतल्पके ।&lt;br&gt;&#xA;ईषद्धास्यः प्रसन्नास्यो विश्वव्यापी जनार्दनः ॥ ५२ ॥&lt;br&gt;&#xA;तन्नाभिकमले ब्रह्मा बभूव कमलोद्भवः ।&lt;br&gt;&#xA;सम्भूय पद्मदण्डे च बभ्राम युगलक्षकम् ॥ ५३ ॥&lt;br&gt;&#xA;नान्तं जगाम दण्डस्य पद्मनालस्य पद्मजः ।&lt;br&gt;&#xA;नाभिजस्य च पद्मस्य चिन्तामाप पिता तव ॥ ५४ ॥&lt;br&gt;&#xA;स्वस्थानं पुनरागम्य दध्यौ कृष्णपदाम्बुजम् ।&lt;br&gt;&#xA;ततो ददर्श क्षुद्रं तं ध्यानेन दिव्यचक्षुषा ॥ ५५ ॥&lt;br&gt;&#xA;शयानं जलतल्पे च ब्रह्माण्डगोलकाप्लुते ।&lt;br&gt;&#xA;यल्लोमकूपे ब्रह्माण्डं तं च तत्परमीश्वरम् ॥ ५६ ॥&lt;br&gt;&#xA;श्रीकृष्णं चापि गोलोकं गोपगोपीसमन्वितम् ।&lt;br&gt;&#xA;तं संस्तूय वरं प्राप ततः सृष्टिं चकार सः ॥ ५७ ॥&lt;br&gt;&#xA;बभूवुर्ब्रह्मणः पुत्रा मानसाः सनकादयः ।&lt;br&gt;&#xA;ततो रुद्रकलाश्चापि शिवस्यैकादश स्मृताः ॥ ५८ ॥&lt;br&gt;&#xA;बभूव पाता विष्णुश्च क्षुद्रस्य वामपार्श्वतः ।&lt;br&gt;&#xA;चतुर्भुजश्च भगवान् श्वेतद्वीपे स चावसत् ॥ ५९ ॥&lt;br&gt;&#xA;क्षुद्रस्य नाभिपद्मे च ब्रह्मा विश्वं ससर्ज ह ।&lt;br&gt;&#xA;स्वर्गं मर्त्यं च पातालं त्रिलोकीं सचराचराम् ॥ ६० ॥&lt;br&gt;&#xA;एवं सर्वं लोमकूपे विश्वं प्रत्येकमेव च ।&lt;br&gt;&#xA;प्रतिविश्वे क्षुद्रविराड् ब्रह्मविष्णुशिवादयः ॥ ६१ ॥&lt;br&gt;&#xA;इत्येवं कथितं ब्रह्मन् कृष्णसङ्‌कीर्तनं शुभम् ।&lt;br&gt;&#xA;सुखदं मोक्षदं ब्रह्मन्किं भूयः श्रोतुमिच्छसि ॥ ६२ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे ब्रह्मविष्णुमहेश्वरादि-&lt;br&gt;&#xA;देवतोत्पत्तिवर्णनं नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/purANam/shAktam/devI-bhAgavatam/09/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/04/</guid>
      <description>&lt;p&gt;नारद उवाच&lt;br&gt;&#xA;श्रुतं सर्वं मया पूर्वं त्वत्प्रसादात्सुधोपमम् ।&lt;br&gt;&#xA;अधुना प्रकृतीनां च व्यस्तं वर्णय पूजनम् ॥ १ ॥&lt;br&gt;&#xA;कस्याः पूजा कृता केन कथं मर्त्ये प्रचारिता ।&lt;br&gt;&#xA;केन वा पूजिता का वा केन का वा स्तुता प्रभो ॥ २ ॥&lt;br&gt;&#xA;तासां स्तोत्रं च ध्यानं च प्रभावं चरितं शुभम् ।&lt;br&gt;&#xA;काभिः केभ्यो वरो दत्तस्तन्मे व्याख्यातुमर्हसि ॥ ३ ॥&lt;br&gt;&#xA;श्रीनारायण उवाच&lt;br&gt;&#xA;गणेशजननी दुर्गा राधा लक्ष्मीः सरस्वती ।&lt;br&gt;&#xA;सावित्री च सृष्टिविधौ प्रकृतिः पञ्चधा स्मृता ॥ ४ ॥&lt;br&gt;&#xA;आसां पूजा प्रसिद्धा च प्रभावः परमाद्भुतः ।&lt;br&gt;&#xA;सुधोपमं च चरितं सर्वमङ्‌गलकारणम् ॥ ५ ॥&lt;br&gt;&#xA;प्रकृत्यंशाः कला याश्च तासां च चरितं शुभम् ।&lt;br&gt;&#xA;सर्वं वक्ष्यामि ते ब्रह्मन् सावधानो निशामय ॥ ६ ॥&lt;br&gt;&#xA;काली वसुन्धरा गङ्‌गा षष्ठी मङ्‌गलचण्डिका ।&lt;br&gt;&#xA;तुलसी मनसा निद्रा स्वधा स्वाहा च दक्षिणा ॥ ७ ॥&lt;br&gt;&#xA;सङ्क्षिप्तमासां चरितं पुण्यदं श्रुतिसुन्दरम् ।&lt;br&gt;&#xA;जीवकर्मविपाकं च तच्च वक्ष्यामि सुन्दरम् ॥ ८ ॥&lt;br&gt;&#xA;दुर्गायाश्चैव राधाया विस्तीर्णं चरितं महत् ।&lt;br&gt;&#xA;तद्वत्पश्चात्प्रवक्ष्यामि सङ्क्षेपक्रमतः शृणु ॥ ९ ॥&lt;br&gt;&#xA;आदौ सरस्वतीपूजा श्रीकृष्णेन विनिर्मिता ।&lt;br&gt;&#xA;यत्प्रसादान्मुनिश्रेष्ठ मूर्खो भवति पण्डितः ॥ १० ॥&lt;br&gt;&#xA;आविर्भूता यथा देवी वक्त्रतः कृष्णयोषितः ।&lt;br&gt;&#xA;इयेष कृष्णं कामेन कामुकी कामरूपिणी ॥ ११ ॥&lt;br&gt;&#xA;स च विज्ञाय तद्भावं सर्वज्ञः सर्वमातरम् ।&lt;br&gt;&#xA;तामुवाच हितं सत्यं परिणामे सुखावहम् ॥ १२ ॥&lt;br&gt;&#xA;श्रीकृष्ण उवाच&lt;br&gt;&#xA;भज नारायणं साध्वि मदंशं च चतुर्भुजम् ।&lt;br&gt;&#xA;युवानं सुन्दरं सर्वगुणयुक्तं च मत्समम् ॥ १३ ॥&lt;br&gt;&#xA;कामज्ञं कामिनीनां च तासां च कामपूरकम् ।&lt;br&gt;&#xA;कोटिकन्दर्पलावण्यं लीलालङ्‌कतमीश्वरम् ॥ १४ ॥&lt;br&gt;&#xA;कान्ते कान्तं च मां कृत्वा यदि स्थातुमिहेच्छसि ।&lt;br&gt;&#xA;त्वत्तो बलवती राधा न भद्रं ते भविष्यति ॥ १५ ॥&lt;br&gt;&#xA;यो यस्माद्‌ बलवान्वापि ततोऽन्यं रक्षितुं क्षमः ।&lt;br&gt;&#xA;कथं परान्साधयति यदि स्वयमनीश्वरः ॥ १६ ॥&lt;br&gt;&#xA;सर्वेशः सर्वशास्ताहं राधां बाधितुमक्षमः ।&lt;br&gt;&#xA;तेजसा मत्समा सा च रूपेण च गुणेन च ॥ १७ ॥&lt;br&gt;&#xA;प्राणाधिष्ठातृदेवी सा प्राणांस्त्यक्तुं च कः क्षमः ।&lt;br&gt;&#xA;प्राणतोऽपि प्रियः पुत्रः केषां वास्ति च कश्चन ॥ १८ ॥&lt;br&gt;&#xA;त्वं भद्रे गच्छ वैकुण्ठं तव भद्रं भविष्यति ।&lt;br&gt;&#xA;पतिं तमीश्वरं कृत्वा मोदस्व सुचिरं सुखम् ॥ १९ ॥&lt;br&gt;&#xA;लोभमोहकामक्रोधमानहिंसाविवर्जिता ।&lt;br&gt;&#xA;तेजसा त्वत्समा लक्ष्मी रूपेण च गुणेन च ॥ २० ॥&lt;br&gt;&#xA;तया सार्धं तव प्रीत्या शश्वत्कालः प्रयास्यति ।&lt;br&gt;&#xA;गौरवं च हरिस्तुल्यं करिष्यति द्वयोरपि ॥ २१ ॥&lt;br&gt;&#xA;प्रतिविश्वेषु तां पूजां महतीं गौरवान्विताम् ।&lt;br&gt;&#xA;माघस्य शुक्लपञ्चम्यां विद्यारम्भे च सुन्दरि ॥ २२ ॥&lt;br&gt;&#xA;मानवा मनवो देवा मुनीन्द्राश्च मुमुक्षवः ।&lt;br&gt;&#xA;वसवो योगिनः सिद्धा नागा गन्धर्वराक्षसाः ॥ २३ ॥&lt;br&gt;&#xA;मद्वरेण करिष्यन्ति कल्पे कल्पे लयावधि ।&lt;br&gt;&#xA;भक्तियुक्ताश्च दत्त्वा वै चोपचाराणि षोडश ॥ २४ ॥&lt;br&gt;&#xA;कण्वशाखोक्तविधिना ध्यानेन स्तवनेन च ।&lt;br&gt;&#xA;जितेन्द्रियाः संयताश्च घटे च पुस्तकेऽपि च ॥ २५ ॥&lt;br&gt;&#xA;कृत्वा सुवर्णगुटिकां गन्धचन्दनचर्चिताम् ।&lt;br&gt;&#xA;कवचं ते ग्रहीष्यन्ति कण्ठे वा दक्षिणे भुजे ॥ २६ ॥&lt;br&gt;&#xA;पठिष्यन्ति च विद्वांसः पूजाकाले च पूजिते ।&lt;br&gt;&#xA;इत्युक्त्वा पूजयामास तां देवीं सर्वपूजिताम् ॥ २७ ॥&lt;br&gt;&#xA;ततस्तत्पूजनं चकुर्ब्रह्मविष्णुशिवादयः ।&lt;br&gt;&#xA;अनन्तश्चापि धर्मश्च मुनीन्द्राः सनकादयः ॥ २८ ॥&lt;br&gt;&#xA;सर्वे देवाश्च मुनयो नृपाश्च मानवादयः ।&lt;br&gt;&#xA;बभूव पूजिता नित्यं सर्वलोकैः सरस्वती ॥ २९ ॥&lt;br&gt;&#xA;नारद उवाच&lt;br&gt;&#xA;पूजाविधानं कवचं ध्यानं चापि निरन्तरम् ।&lt;br&gt;&#xA;पूजोपयुक्तं नैवेद्यं पुष्पं च चन्दनादिकम् ॥ ३० ॥&lt;br&gt;&#xA;वद वेदविदां श्रेष्ठ श्रोतुं कौतूहलं मम ।&lt;br&gt;&#xA;वर्तते हृदये शश्वत्किमिदं श्रुतिसुन्दरम् ॥ ३१ ॥&lt;br&gt;&#xA;श्रीनारायण उवाच&lt;br&gt;&#xA;शृणु नारद वक्ष्यामि कण्वशाखोक्तपद्धतिम् ।&lt;br&gt;&#xA;जगन्मातुः सरस्वत्याः पूजाविधिसमन्विताम् ॥ ३२ ॥&lt;br&gt;&#xA;माघस्य शुक्लपञ्चम्यां विद्यारम्भदिनेऽपि च ।&lt;br&gt;&#xA;पूर्वेऽह्नि समयं कृत्वा तत्राह्नि संयतः शुचिः ॥ ३३ ॥&lt;br&gt;&#xA;स्नात्वा नित्यक्रियाः कृत्वा घटं संस्थाप्य भक्तितः ।&lt;br&gt;&#xA;स्वशाखोक्तविधानेन तान्त्रिकेणाथवा पुनः ॥ ३४ ॥&lt;br&gt;&#xA;गणेशं पूर्वमभ्यर्च्य ततोऽभीष्टां प्रपूजयेत् ।&lt;br&gt;&#xA;ध्यानेन वक्ष्यमाणेन ध्यात्वा बाह्यघटे ध्रुवम् ॥ ३५ ॥&lt;br&gt;&#xA;ध्यात्वा पुनः षोडषोपचारेण पूजयेद्‌ व्रती ।&lt;br&gt;&#xA;पूजोपयुक्तं नैवेद्यं यच्च वेदनिरूपितम् ॥ ३६ ॥&lt;br&gt;&#xA;वक्ष्यामि सौम्य तत्किञ्चिद्यथाधीतं यथागमम् ।&lt;br&gt;&#xA;नवनीतं दधि क्षीरं लाजांश्च तिललड्डुकम् ॥ ३७ ॥&lt;br&gt;&#xA;इक्षुमिक्षुरसं शुक्लवर्णं पञ्चगुडं मधु ।&lt;br&gt;&#xA;स्वस्तिकं शर्करां शुक्लधान्यस्याक्षतमक्षतम् ॥ ३८ ॥&lt;br&gt;&#xA;अच्छिन्नशुक्लधान्यस्य पृथुकं शुक्लमोदकम् ।&lt;br&gt;&#xA;घृतसैन्धवसंयुक्तं हविष्यान्नं यथोदितम् ॥ ३९ ॥&lt;br&gt;&#xA;यवगोधूमचूर्णानां पिष्टकं घृतसंयुतम् ।&lt;br&gt;&#xA;पिष्टकं स्वस्तिकस्यापि पक्वरम्भाफलस्य च ॥ ४० ॥&lt;br&gt;&#xA;परमान्नं च सघृतं मिष्टान्नं च सुधोपमम् ।&lt;br&gt;&#xA;नारिकेलं तदुदकं कसेरुं मूलमार्द्रकम् ॥ ४१ ॥&lt;br&gt;&#xA;पक्वरम्भाफलं चारु श्रीफलं बदरीफलम् ।&lt;br&gt;&#xA;कालदेशोद्भवं चारु फलं शुक्लं च संस्कतम् ॥ ४२ ॥&lt;br&gt;&#xA;सुगन्धं शुक्लपुष्पं च सुगन्धं शुक्लचन्दनम् ।&lt;br&gt;&#xA;नवीनं शुक्लवस्त्रं च शङ्‌खं च सुन्दरं मुने ॥ ४३ ॥&lt;br&gt;&#xA;माल्यं च शुक्लपुष्पाणां शुक्लहारं च भूषणम् ।&lt;br&gt;&#xA;यादृशं च श्रुतौ ध्यानं प्रशस्यं श्रुतिसुन्दरम् ॥ ४४ ॥&lt;br&gt;&#xA;तन्निबोध महाभाग भ्रमभञ्जनकारणम् ।&lt;br&gt;&#xA;सरस्वतीं शुक्लवर्णां सस्मितां सुमनोहराम् ॥ ४५ ॥&#xA;कोटिचन्द्रप्रभामुष्टपुष्टश्रीयुक्तविग्रहाम् ।&lt;br&gt;&#xA;वह्निशुद्धांशुकाधानां वीणापुस्तकधारिणीम् ॥ ४६ ॥&lt;br&gt;&#xA;रत्नसारेन्द्रनिर्माणनवभूषणभूषिताम् ।&lt;br&gt;&#xA;सुपूजितां सुरगणैर्ब्रह्मविष्णुशिवादिभिः ॥ ४७ ॥&lt;br&gt;&#xA;वन्दे भक्त्या वन्दितां च मुनीन्द्रमनुमानवैः ।&lt;br&gt;&#xA;एवं ध्यात्वा च मूलेन सर्वं दत्त्वा विचक्षणः ॥ ४८ ॥&lt;br&gt;&#xA;संस्तूय कवचं धृत्वा प्रणमेद्दण्डवद्‌भुवि ।&lt;br&gt;&#xA;येषां चेयमिष्टदेवी तेषां नित्यक्रिया मुने ॥ ४९ ॥&lt;br&gt;&#xA;विद्यारम्भे च वर्षान्ते सर्वेषां पञ्चमीदिने ।&lt;br&gt;&#xA;सर्वोपयुक्तं मूलं च वैदिकाष्टाक्षरः परः ॥ ५० ॥&lt;br&gt;&#xA;येषां येनोपदेशो वा तेषां स मूल एव च ।&lt;br&gt;&#xA;सरस्वती चतुर्थ्यन्तं वह्निजायान्तमेव च ॥ ५१ ॥&lt;br&gt;&#xA;लक्ष्मीमायादिकं चैव मन्त्रोऽयं कल्पपादपः ।&lt;br&gt;&#xA;पुरा नारायणश्चेमं वाल्मीकाय कृपानिधिः ॥ ५२ ॥&lt;br&gt;&#xA;प्रददौ जाह्नवीतीरे पुण्यक्षेत्रे च भारते ।&lt;br&gt;&#xA;भृगुर्ददौ च शुक्राय पुष्करे सूर्यपर्वणि ॥ ५३ ॥&lt;br&gt;&#xA;चन्द्रपर्वणि मारीचो ददौ वाक्पतये मुदा ।&lt;br&gt;&#xA;भृगोश्चैव ददौ तुष्टो ब्रह्मा बदरिकाश्रमे ॥ ५४ ॥&lt;br&gt;&#xA;आस्तिकस्य जरत्कारुर्ददौ क्षीरोदसन्निधौ ।&lt;br&gt;&#xA;विभाण्डको ददौ मेरौ ऋष्यशृङ्‌गाय धीमते ॥ ५५ ॥&lt;br&gt;&#xA;शिवः कणादमुनये गौतमाय ददौ मुदा ।&lt;br&gt;&#xA;सूर्यश्च याज्ञवल्क्याय तथा कात्यायनाय च ॥ ५६ ॥&lt;br&gt;&#xA;शेषः पाणिनये चैव भारद्वाजाय धीमते ।&lt;br&gt;&#xA;ददौ शाकटायनाय सुतले बलिसंसदि ॥ ५७ ॥&lt;br&gt;&#xA;चतुर्लक्षजपेनैव मन्त्रः सिद्धो भवेन्नृणाम् ।&lt;br&gt;&#xA;यदि स्यान्मन्त्रसिद्धो हि बृहस्पतिसमो भवेत् ॥ ५८ ॥&lt;br&gt;&#xA;कवचं शृणु विप्रेन्द्र यद्दत्तं ब्रह्मणा पुरा ।&lt;br&gt;&#xA;विश्वस्रष्टा विश्वजयं भृगवे गन्धमादने ॥ ५९ ॥&lt;br&gt;&#xA;भृगुरुवाच&lt;br&gt;&#xA;ब्रह्मन्ब्रह्मविदां श्रेष्ठ ब्रह्मज्ञानविशारद ।&lt;br&gt;&#xA;सर्वज्ञ सर्वजनक सर्वेश सर्वपूजित ॥ ६० ॥&lt;br&gt;&#xA;सरस्वत्याश्च कवचं ब्रूहि विश्वजयं प्रभो ।&lt;br&gt;&#xA;अयातयामं मन्त्राणां समूहसंयुतं परम् ॥ ६१ ॥&lt;br&gt;&#xA;ब्रह्मोवाच&lt;br&gt;&#xA;शृणु वत्स प्रवक्ष्यामि कवचं सर्वकामदम् ।&lt;br&gt;&#xA;श्रुतिसारं श्रुतिसुखं श्रुत्युक्तं श्रुतिपूजितम् ॥ ६२ ॥&lt;br&gt;&#xA;उक्तं कृष्णेन गोलोके मह्यं वृन्दावने वने ।&lt;br&gt;&#xA;रासेश्वरेण विभुना रासे वै रासमण्डले ॥ ६३ ॥&lt;br&gt;&#xA;अतीव गोपनीयं च कल्पवृक्षसमं परम् ।&lt;br&gt;&#xA;अश्रुताद्भुतमन्त्राणां समूहैश्च समन्वितम् ॥ ६४ ॥&lt;br&gt;&#xA;यद्धृत्वा भगवाञ्छुक्रः सर्वदैत्येषु पूजितः ।&lt;br&gt;&#xA;यद्धृत्वा पठनाद्‌ ब्रह्मन् बुद्धिमांश्च बृहस्पतिः ॥ ६५ ॥&lt;br&gt;&#xA;पठनाद्धारणाद्वाग्मी कवीन्द्रो वाल्मिको मुनिः ।&lt;br&gt;&#xA;स्वायम्भुवो मनुश्चैव यद्धृत्वा सर्वपूजितः ॥ ६६ ॥&lt;br&gt;&#xA;कणादो गौतमः कण्वः पाणिनिः शाकटायनः ।&lt;br&gt;&#xA;ग्रन्धं चकार यद्धृत्वा दक्षः कात्यायनः स्वयम् ॥ ६७ ॥&lt;br&gt;&#xA;धृत्वा वेदविभागं च पुराणान्यखिलानि च ।&lt;br&gt;&#xA;चकार लीलामात्रेण कृष्णद्वैपायनः स्वयम् ॥ ६८ ॥&lt;br&gt;&#xA;शातातपश्च संवर्तो वसिष्ठश्च पराशरः ।&lt;br&gt;&#xA;यद्धृत्वा पठनाद्‌ ग्रन्थं याज्ञवल्क्यश्चकार सः ॥ ६९ ॥&lt;br&gt;&#xA;ऋष्यशृङ्‌गो भरद्वाजश्चास्तिको देवलस्तथा ।&lt;br&gt;&#xA;जैगीषव्यो ययातिश्च धृत्वा सर्वत्र पूजिताः ॥ ७० ॥&lt;br&gt;&#xA;कवचस्यास्य विप्रेन्द्र ऋषिरेव प्रजापतिः ।&lt;br&gt;&#xA;स्वयं छन्दश्च बृहती देवता शारदाम्बिका ॥ ७१ ॥&lt;br&gt;&#xA;सर्वतत्त्वपरिज्ञानसर्वार्थसाधनेषु च ।&lt;br&gt;&#xA;कवितासु च सर्वासु विनियोगः प्रकीर्तितः ॥ ७२ ॥&lt;br&gt;&#xA;श्रीं ह्रीं सरस्वत्यै स्वाहा शिरो मे पातु सर्वतः ।&lt;br&gt;&#xA;श्रीं वाग्देवतायै स्वाहा भालं मे सर्वदावतु ॥ ७३ ॥&lt;br&gt;&#xA;ॐ ह्रीं सरस्वत्यै स्वाहेति श्रोत्रे पातु निरन्तरम् ।&lt;br&gt;&#xA;ओं श्रीं ह्रीं भगवत्यै सरस्वत्यै स्वाहा नेत्रयुग्मं सदावतु ॥ ७४ ॥&lt;br&gt;&#xA;ऐं ह्रीं वाग्वादिन्यै स्वाहा नासां मे सर्वदावतु ।&lt;br&gt;&#xA;ह्रीं विद्याधिष्ठातृदेव्यै स्वाहा चोष्ठं सदावतु ॥ ७५ ॥&lt;br&gt;&#xA;ॐ श्रीं ह्रीं ब्राह्म्यै स्वाहेति दन्तपङ्क्तिं सदावतु ।&lt;br&gt;&#xA;ऐमित्येकाक्षरो मन्त्रो मम कण्ठं सदावतु ॥ ७६ ॥&lt;br&gt;&#xA;ॐ श्रीं ह्रीं पातु मे ग्रीवां स्कन्धौ मे श्रीं सदावतु ।&lt;br&gt;&#xA;ॐ ह्रीं विद्याधिष्ठातृदेव्यै स्वाहा वक्षः सदावतु ॥ ७७ ॥&lt;br&gt;&#xA;ॐ ह्रीं विद्याधिस्वरूपायै स्वाहा मे पातु नाभिकाम् ।&lt;br&gt;&#xA;ॐ ह्रीं क्लीं वाण्यै स्वाहेति मम हस्तौ सदावतु ॥ ७८ ॥&lt;br&gt;&#xA;ॐ सर्ववर्णात्मिकायै स्वाहा पादयुग्मं सदावतु ।&lt;br&gt;&#xA;ॐ वागधिष्ठातृदेव्यै स्वाहा सर्वं सदावतु ॥ ७९ ॥&lt;br&gt;&#xA;ॐ सर्वकण्ठवासिन्यै स्वाहा प्राच्यां सदावतु ।&lt;br&gt;&#xA;ॐ सर्वजिह्वाग्रवासिन्यै स्वाहाग्निदिशि रक्षतु ॥ ८० ॥&lt;br&gt;&#xA;ॐ ऐं ह्रीं क्लीं सरस्वत्यै बुधजनन्यै स्वाहा ।&lt;br&gt;&#xA;सततं मन्त्रराजोऽयं दक्षिणे मां सदावतु ॥ ८१ ॥&lt;br&gt;&#xA;ऐं ह्रीं श्रीं त्र्यक्षरो मन्त्रो नैर्ऋत्यां सर्वदावतु ।&lt;br&gt;&#xA;ॐ ऐं जिह्वाग्रवासिन्यै स्वाहा मां वारुणेऽवतु ॥ ८२ ॥&lt;br&gt;&#xA;ॐ सर्वाम्बिकायै स्वाहा वायव्ये मां सदावतु ।&lt;br&gt;&#xA;ॐ ऐं श्रीं क्लीं गद्यवासिन्यै स्वाहा मामुत्तरेऽवतु ॥ ८३ ॥&lt;br&gt;&#xA;ॐ ऐं सर्वशास्त्रवासिन्यै स्वाहैशान्यां सदावतु ।&lt;br&gt;&#xA;ॐ ह्रीं सर्वपूजितायै स्वाहा चोर्ध्वं सदावतु ॥ ८४ ॥&lt;br&gt;&#xA;ॐ ह्रीं पुस्तकवासिन्यै स्वाहाधो मां सदावतु ।&lt;br&gt;&#xA;ॐ ग्रन्थबीजस्वरूपायै स्वाहा मां सर्वतोऽवतु ॥ ८५ ॥&lt;br&gt;&#xA;इति ते कथितं विप्र ब्रह्ममन्त्रौघविग्रहम् ।&lt;br&gt;&#xA;इदं विश्वजयं नाम कवचं ब्रह्मरूपकम् ॥ ८६ ॥&lt;br&gt;&#xA;पुरा श्रुतं धर्मवक्त्रात्पर्वते गन्धमादने ।&lt;br&gt;&#xA;तव स्नेहान्मयाख्यातं प्रवक्तव्यं न कस्यचित् ॥ ८७ ॥&lt;br&gt;&#xA;गुरुमभ्यर्च्य विधिवद्वस्त्रालङ्‌कारचन्दनैः ।&lt;br&gt;&#xA;प्रणम्य दण्डवद्भूमौ कवचं धारयेत्सुधीः ॥ ८८ ॥&lt;br&gt;&#xA;पञ्चलक्षजपेनैव सिद्धं तु कवचं भवेत् ।&lt;br&gt;&#xA;यदि स्यात्सिद्धकवचो बृहस्पतिसमो भवेत् ॥ ८९ ॥&lt;br&gt;&#xA;महावाग्मी कवीन्द्रश्च त्रैलोक्यविजयी भवेत् ।&lt;br&gt;&#xA;शक्नोति सर्वं जेतुं च कवचस्य प्रसादतः ॥ ९० ॥&lt;br&gt;&#xA;इदं च कण्वशाखोक्तं कवचं कथितं मुने ।&lt;br&gt;&#xA;स्तोत्रं पूजाविधानं च ध्यानं च वन्दनं शृणु ॥ ९१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे सरस्वतीस्तोत्र-&lt;br&gt;&#xA;पूजाकवचादिवर्णनं नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/purANam/shAktam/devI-bhAgavatam/09/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/05/</guid>
      <description>&lt;p&gt;श्रीनारायण उवाच&lt;br&gt;&#xA;वाग्देवतायाः स्तवनं श्रूयतां सर्वकामदम् ।&lt;br&gt;&#xA;महामुनिर्याज्ञवल्क्यो येन तुष्टाव तां पुरा ॥ १ ॥&lt;br&gt;&#xA;गुरुशापाज्ज स मुनिर्हतविद्यो बभूव ह ।&lt;br&gt;&#xA;तदा जगाम दुःखार्तो रविस्थानं सुपुण्यदम् ॥ २ ॥&lt;br&gt;&#xA;सम्प्राप्य तपसा सूर्यं लोलार्के दृष्टिगोचरे ।&lt;br&gt;&#xA;तुष्टाव सूर्यं शोकेन रुरोद च मुहुर्मुहुः ॥ ३ ॥&lt;br&gt;&#xA;सूर्यस्तं पाठयामास वेदं वेदाङ्‌गमीश्वरः ।&lt;br&gt;&#xA;उवाच स्तौहि वाग्देवीं भक्त्या च स्मृतिहेतवे ॥ ४ ॥&lt;br&gt;&#xA;तमित्युक्त्वा दीननाथोऽप्यन्तर्धानं चकार सः ।&lt;br&gt;&#xA;मुनिः स्नात्वा च तुष्टाव भक्तिनम्रात्मकन्धरः ॥ ५ ॥&lt;br&gt;&#xA;याज्ञवल्क्य उवाच&lt;br&gt;&#xA;कृपां कुरु जगन्मातर्मामेवं हततेजसम् ।&lt;br&gt;&#xA;गुरुशापात्स्मृतिभ्रष्टं विद्याहीनं च दुःखितम् ॥ ६ ॥&lt;br&gt;&#xA;ज्ञानं देहि स्मृतिं विद्यां शक्तिं शिष्यप्रबोधिनीम् ।&lt;br&gt;&#xA;ग्रन्थकर्तृत्वशक्तिं च सुशिष्यं सुप्रतिष्ठितम् ॥ ७ ॥&lt;br&gt;&#xA;प्रतिभां सत्सभायां च विचारक्षमतां शुभाम् ।&lt;br&gt;&#xA;लुप्तं सर्वं दैवयोगान्नवीभूतं पुनः कुरु ॥ ८ ॥&lt;br&gt;&#xA;यथाङ्‌कुरं भस्मनि च करोति देवता पुनः ।&lt;br&gt;&#xA;ब्रह्मस्वरूपा परमा ज्योतीरूपा सनातनी ॥ ९ ॥&lt;br&gt;&#xA;सर्वविद्याधिदेवी या तस्यै वाण्यै नमो नमः ।&lt;br&gt;&#xA;विसर्गबिन्दुमात्रासु यदधिष्ठानमेव च ॥ १० ॥&lt;br&gt;&#xA;तदधिष्ठात्री या देवी तस्यै नित्यै नमो नमः ।&lt;br&gt;&#xA;व्याख्यास्वरूपा सा देवी व्याख्याधिष्ठातृरूपिणी ॥ ११ ॥&lt;br&gt;&#xA;यया विना प्रसङ्ख्यावान् सङ्ख्यां कर्तुं न शक्यते ।&lt;br&gt;&#xA;कालसङ्ख्यास्वरूपा या तस्यै देव्यै नमो नमः ॥ १२ ॥&lt;br&gt;&#xA;भ्रमसिद्धान्तरूपा या तस्यै देव्यै नमो नमः ।&lt;br&gt;&#xA;स्मृतिशक्तिज्ञानशक्तिबुद्धिशक्तिस्वरूपिणी ॥ १३ ॥&lt;br&gt;&#xA;प्रतिभाकल्पनाशक्तिर्या च तस्यै नमो नमः ।&lt;br&gt;&#xA;सनत्कुमारो ब्रह्माणं ज्ञानं पप्रच्छ यत्र वै ॥ १४ ॥&lt;br&gt;&#xA;बभूव मूकवत्सोऽपि सिद्धान्तं कर्तुमक्षमः ।&lt;br&gt;&#xA;तदाऽऽजगाम भगवानात्मा श्रीकृष्ण ईश्वरः ॥ १५ ॥&lt;br&gt;&#xA;उवाच स तां स्तौहि वाणीमिष्टां प्रजापते ।&lt;br&gt;&#xA;स च तुष्टाव तां ब्रह्मा चाज्ञया परमात्मनः ॥ १६ ॥&#xA;चकार तत्प्रसादेन तदा सिद्धान्तमुत्तमम् ।&lt;br&gt;&#xA;यदाप्यनन्तं पप्रच्छ ज्ञानमेकं वसुन्धरा ॥ १७ ॥&lt;br&gt;&#xA;बभूव मूकवत्सोऽपि सिद्धान्तं कर्तुमक्षमः ।&lt;br&gt;&#xA;तदा तां स च तुष्टाव सन्त्रस्तः कश्यपाज्ञया ॥ १८ ॥&lt;br&gt;&#xA;ततश्चकार सिद्धान्तं निर्मलं भ्रमभञ्जनम् ।&lt;br&gt;&#xA;व्यासः पुराणसूत्रं च पप्रच्छ वाल्मिकिं यदा ॥ १९ ॥&lt;br&gt;&#xA;मौनीभूतश्च सस्मार तामेव जगदम्बिकाम् ।&lt;br&gt;&#xA;तदा चकार सिद्धान्तं तद्वरेण मुनीश्वरः ॥ २० ॥&lt;br&gt;&#xA;सम्प्राप्य निर्मलं ज्ञानं भ्रमान्धध्वंसदीपकम् ।&lt;br&gt;&#xA;पुराणसूत्रं श्रुत्वा च व्यासः कृष्णकलोद्भवः ॥ २१ ॥&lt;br&gt;&#xA;तां शिवां वेद दध्यौ च शतवर्षं च पुष्करे ।&lt;br&gt;&#xA;तदा त्वत्तो वरं प्राप्य सत्कवीन्द्रो बभूव ह ॥ २२ ॥&lt;br&gt;&#xA;तदा वेदविभागं च पुराणं च चकार सः ।&lt;br&gt;&#xA;यदा महेन्द्रः पप्रच्छ तत्त्वज्ञानं सदाशिवम् ॥ २३ ॥&lt;br&gt;&#xA;क्षणं तामेव सञ्चिन्त्य तस्मै ज्ञानं ददौ विभुः ।&lt;br&gt;&#xA;पप्रच्छ शब्दशास्त्रं च महेन्द्रश्च बृहस्पतिम् ॥ २४ ॥&lt;br&gt;&#xA;दिव्यं वर्षसहस्रं च स त्वां दध्यौ च पुष्करे ।&lt;br&gt;&#xA;तदा त्वत्तो वरं प्राप्य दिव्यवर्षसहस्रकम् ॥ २५ ॥&lt;br&gt;&#xA;उवाच शब्दशास्त्रं च तदर्थं च सुरेश्वरम् ।&lt;br&gt;&#xA;अध्यापिताश्च ये शिष्या यैरधीतं मुनीश्वरैः ॥ २६ ॥&lt;br&gt;&#xA;ते च तां परिसञ्चिन्त्य प्रवर्तन्ते सुरेश्वरीम् ।&lt;br&gt;&#xA;त्वं संस्तुता पूजिता च मुनीन्द्रैर्मनुमानवैः ॥ २७ ॥&lt;br&gt;&#xA;दैत्येन्द्रैश्च सुरैश्चापि ब्रह्मविष्णुशिवादिभिः ।&lt;br&gt;&#xA;जडीभूतः सहस्रास्यः पञ्चवक्त्रश्चतुर्मुखः ॥ २८ ॥&lt;br&gt;&#xA;यां स्तोतुं किमहं स्तौमि तामेकास्येन मानवः ।&lt;br&gt;&#xA;इत्युक्त्वा याज्ञवल्क्यश्च भक्तिनम्रात्मकन्धरः ॥ २९ ॥&lt;br&gt;&#xA;प्रणनाम निराहारो रुरोद च मुहुर्मुहुः ।&lt;br&gt;&#xA;ज्योतीरूपा महामाया तेन दृष्टाप्युवाच तम् ॥ ३० ॥&lt;br&gt;&#xA;सुकवीन्द्रो भवेत्युक्त्वा वैकुण्ठं च जगाम ह ।&lt;br&gt;&#xA;याज्ञवल्क्यकृतं वाणीस्तोत्रमेतत्तु यः पठेत् ॥ ३१ ॥&lt;br&gt;&#xA;स कवीन्द्रो महावाग्मी बृहस्पतिसमो भवेत् ।&lt;br&gt;&#xA;महामूर्खश्च दुर्बुद्धिर्वर्षमेकं यदा पठेत् ॥ ३२ ॥&lt;br&gt;&#xA;स पण्डितश्च मेधावी सुकवीन्द्रो भवे ध्रुवम् ॥ ३३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे याज्ञवल्क्यकृतं&lt;br&gt;&#xA;सरस्वतीस्तोत्रवर्णनं नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>०६</title>
      <link>https://vishvAsa.github.io/purANam/shAktam/devI-bhAgavatam/09/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/06/</guid>
      <description>&lt;p&gt;श्रीनारायण उवाच&lt;br&gt;&#xA;सरस्वती तु वैकुण्ठे स्वयं नारायणान्तिके ।&lt;br&gt;&#xA;गङ्‌गाशापेन कलहात्कलया भारते सरित् ॥ १ ॥&lt;br&gt;&#xA;पुण्यदा पुण्यरूपा च पुण्यतीर्थस्वरूपिणी ।&lt;br&gt;&#xA;पुण्यवद्‌भिर्निषेव्या च स्थितिः पुण्यवतां मुने ॥ २ ॥&lt;br&gt;&#xA;तपस्विनां तपोरूपा तपसः फलरूपिणी ।&lt;br&gt;&#xA;कृतपापेध्मदाहाय ज्वलदग्निस्वरूपिणी ॥ ३ ॥&lt;br&gt;&#xA;ज्ञानात्सरस्वतीतोये मृता ये मानवा भुवि ।&lt;br&gt;&#xA;तेषां स्थितिश्च वैकुण्ठे सुचिरं हरिसंसदि ॥ ४ ॥&lt;br&gt;&#xA;भारते कृतपापश्च स्नात्वा तत्र च लीलया ।&lt;br&gt;&#xA;मुच्यते सर्वपापेभ्यो विष्णुलोके वसेच्चिरम् ॥ ५ ॥&lt;br&gt;&#xA;चातुर्मास्यां पौर्णमास्यामक्षयायां दिनक्षये ।&lt;br&gt;&#xA;व्यतीपाते च ग्रहणेऽन्यस्मिन्पुण्यदिनेऽपि च ॥ ६ ॥&lt;br&gt;&#xA;अनुषङ्‌गेण यः स्नातो हेतुना श्रद्धयापि वा ।&lt;br&gt;&#xA;सारूप्यं लभते नूनं वैकुण्ठे स हरेरपि ॥ ७ ॥&lt;br&gt;&#xA;सरस्वतीमनुं तत्र मासमेकं च यो जपेत् ।&lt;br&gt;&#xA;महामूर्खः कवीन्द्रश्च स भवेन्नात्र संशयः ॥ ८ ॥&lt;br&gt;&#xA;नित्यं सरस्वतीतोये यः स्नायान्मुण्डयन्नरः ।&lt;br&gt;&#xA;न गर्भवासं कुरुते पुनरेव स मानवः ॥ ९ ॥&lt;br&gt;&#xA;इत्येवं कथितं किञ्चिद्भारतीगुणकीर्तनम् ।&lt;br&gt;&#xA;सुखदं कामदं सारं भूयः किं श्रोतुमिच्छसि ॥ १० ॥&lt;br&gt;&#xA;सूत उवाच&lt;br&gt;&#xA;नारायणवचः श्रुत्वा नारदो मुनिसत्तमः ।&lt;br&gt;&#xA;पुनः पप्रच्छ सन्देहमिमं शौनक सत्वरम् ॥ ११ ॥&lt;br&gt;&#xA;नारद उवाच&lt;br&gt;&#xA;कथं सरस्वती देवी गङ्‌गाशापेन भारते ।&lt;br&gt;&#xA;कलया कलहेनैव बभूव पुण्यदा सरित् ॥ १२ ॥&lt;br&gt;&#xA;श्रवणे श्रुतिसाराणां वर्धते कौतुकं मम ।&lt;br&gt;&#xA;कथामृतेन मे तृप्तिः केन श्रेयसि तृप्यते ॥ १३ ॥&lt;br&gt;&#xA;कथं शशाप सा गङ्‌गा पूजितां तां सरस्वतीम् ।&lt;br&gt;&#xA;सा तु सत्त्वस्वरूपा या पुण्यदा शुभदा सदा ॥ १४ ॥&lt;br&gt;&#xA;तेजस्विनोर्द्वयोर्वादकारणं श्रुतिसुन्दरम् ।&lt;br&gt;&#xA;सुदुर्लभं पुराणेषु तन्मे व्याख्यातुमर्हसि ॥ १५ ॥&lt;br&gt;&#xA;श्रीनारायण उवाच&lt;br&gt;&#xA;शृणु नारद वक्ष्यामि कथामेतां पुरातनीम् ।&lt;br&gt;&#xA;यस्याः श्रवणमात्रेण सर्वपापात्प्रमुच्यते ॥ १६ ॥&lt;br&gt;&#xA;लक्ष्मीः सरस्वती गङ्‌गा तिस्रो भार्या हरेरपि ।&lt;br&gt;&#xA;प्रेम्णा समास्तास्तिष्ठन्ति सततं हरिसन्निधौ ॥ १७ ॥&lt;br&gt;&#xA;चकार सैकदा गङ्‌गा विष्णोर्मुखनिरीक्षणम् ।&lt;br&gt;&#xA;सस्मिता च सकामा च सकटाक्षं पुनः पुनः ॥ १८ ॥&lt;br&gt;&#xA;विभुर्जहास तद्वक्त्रं निरीक्ष्य च क्षणं तदा ।&lt;br&gt;&#xA;क्षमां चकार तद्‌ दृष्ट्वा लक्ष्मीर्नैव सरस्वती ॥ १९ ॥&lt;br&gt;&#xA;बोधयामास पद्मा तां सत्त्वरूपा च सस्मिता ।&lt;br&gt;&#xA;क्रोधाविष्टा च सा वाणी न च शान्ता बभूव ह ॥ २० ॥&lt;br&gt;&#xA;उवाच वाणी भर्तारं रक्तास्या रक्तलोचना ।&lt;br&gt;&#xA;कुपिता कामवेगेन शश्वत्प्रस्फुरिताधरा ॥ २१ ॥&lt;br&gt;&#xA;सरस्वत्युवाच&lt;br&gt;&#xA;सर्वत्र समताबुद्धिः सद्भर्तुः कामिनीं प्रति ।&lt;br&gt;&#xA;धर्मिष्ठस्य वरिष्ठस्य विपरीता खलस्य च ॥ २२ ॥&lt;br&gt;&#xA;ज्ञातं सौभाग्यमधिकं गङ्‌गायां ते गदाधर ।&lt;br&gt;&#xA;कमलायां च तत्तुल्यं न च किञ्चिन्मयि प्रभो ॥ २३ ॥&lt;br&gt;&#xA;गङ्‌गायाः पद्मया सार्धं प्रीतिश्चास्ति सुसम्मता ।&lt;br&gt;&#xA;क्षमां चकार तेनेदं विपरीतं हरिप्रिया ॥ २४ ॥&lt;br&gt;&#xA;किं जीवनेन मेऽत्रैव दुर्भगायाश्च साम्प्रतम् ।&lt;br&gt;&#xA;निष्कलं जीवनं तस्या या पत्युः प्रेमवञ्चिता ॥ २५ ॥&lt;br&gt;&#xA;त्वां सर्वे सत्त्वरूपं च ये वदन्ति मनीषिणः ।&lt;br&gt;&#xA;ते च मूर्खा न वेदज्ञा न जानन्ति मतिं तव ॥ २६ ॥&lt;br&gt;&#xA;सरस्वतीवचः श्रुत्वा दृष्ट्वा तां कोपसंयुताम् ।&lt;br&gt;&#xA;मनसा च समालोच्य स जगाम बहिः सभाम् ॥ २७ ॥&lt;br&gt;&#xA;गते नारायणे गङ्‌गामुवाच निर्भयं रुषा ।&lt;br&gt;&#xA;वागधिष्ठातृदेवी सा वाक्यं श्रवणदुष्करम् ॥ २८ ॥&lt;br&gt;&#xA;हे निर्लज्जे हे सकामे स्वामिगर्वं करोषि किम् ।&lt;br&gt;&#xA;अधिकं स्वामिसौभाग्यं विज्ञापयितुमिच्छसि ॥ २९ ॥&lt;br&gt;&#xA;मानचूर्णं करिष्यामि तवाद्य हरिसन्निधौ ।&lt;br&gt;&#xA;किं करिष्यति ते कान्तो ममैवं कान्तवल्लभे ॥ ३० ॥&lt;br&gt;&#xA;इत्येवमुक्त्वा गङ्‌गायाः केशं ग्रहीतुमुद्यता ।&lt;br&gt;&#xA;वारयामास तां पद्मा मध्यदेशं समाश्रिता ॥ ३१ ॥&lt;br&gt;&#xA;शशाप वाणी तां पद्मां महाबलवती सती ।&lt;br&gt;&#xA;वृक्षरूपा सरिद्‌रूपा भविष्यसि न संशयः ॥ ३२ ॥&lt;br&gt;&#xA;विपरीतं ततो दृष्ट्वा किञ्चिन्नो वक्तुमर्हसि ।&lt;br&gt;&#xA;सन्तिष्ठति सभामध्ये यथा वृक्षो यथा सरित् ॥ ३३ ॥&#xA;शापं श्रुत्वा तु सा देवी न शशाप चुकोप ह ।&lt;br&gt;&#xA;तत्रैव दुःखिता तस्थौ वाणीं धृत्वा करेण च ॥ ३४ ॥&lt;br&gt;&#xA;असन्तुष्टां तु तां दृष्ट्वा कोपप्रस्फुरिताधराम् ।&lt;br&gt;&#xA;उवाच गङ्‌गा तां देवीं पद्मां चारक्तलोचनाम् ॥ ३५ ॥&lt;br&gt;&#xA;गङ्‌गोवाच&lt;br&gt;&#xA;त्वमुत्सृज महोग्रां च पद्मे किं मे करिष्यति ।&lt;br&gt;&#xA;दुःशीला मुखरा नष्टा नित्यं वाचालरूपिणी ॥ ३६ ॥&lt;br&gt;&#xA;वागधिष्ठात्री देवीयं सततं कलहप्रिया ।&lt;br&gt;&#xA;यावती योग्यता चास्या यावती शक्तिरेव च ॥ ३७ ॥&lt;br&gt;&#xA;तथा करोतु वादं च मया सार्धं च दुर्मुखी ।&lt;br&gt;&#xA;स्वबलं यन्मम बलं विज्ञापयितुमिच्छति ॥ ३८ ॥&lt;br&gt;&#xA;जानन्तु सर्वे ह्युभयोः प्रभावं विक्रमं सति ।&lt;br&gt;&#xA;इत्येवमुक्त्वा सा देवी वाण्यै शापं ददाविति ॥ ३९ ॥&lt;br&gt;&#xA;सरिक्त्यरूपा भवतु सा या त्वां च शशाप ह ।&lt;br&gt;&#xA;अधोमर्त्यं सा प्रयातु सन्ति यत्रैव पापिनः ॥ ४० ॥&lt;br&gt;&#xA;कलौ तेषां च पापानि ग्रहीष्यति न संशयः ।&lt;br&gt;&#xA;इत्येवं वचनं श्रुत्वा तां शशाप सरस्वती ॥ ४१ ॥&lt;br&gt;&#xA;त्वमेव यास्यसि महीं पापिपापं लभिष्यसि ।&lt;br&gt;&#xA;एतस्मिन्नन्तरे तत्र भगवानाजगाम ह ॥ ४२ ॥&lt;br&gt;&#xA;चतुर्भुजश्चतुर्भिश्च पार्षदैश्च चतुर्भुजैः ।&lt;br&gt;&#xA;सरस्वतीं करे धृत्वा वासयामास वक्षसि ॥ ४३ ॥&lt;br&gt;&#xA;बोधयामास सर्वज्ञः सर्वज्ञानं पुरातनम् ।&lt;br&gt;&#xA;श्रुत्वा रहस्यं तासां च शापस्य कलहस्य च ॥ ४४ ॥&lt;br&gt;&#xA;उवाच दुःखितास्ताश्च वाचं सामयिकीं विभुः ।&lt;br&gt;&#xA;श्रीभगवानुवाच&lt;br&gt;&#xA;लक्ष्मि त्वं कलया गच्छ धर्मध्वजगृहं शुभे ॥ ४५ ॥&lt;br&gt;&#xA;अयोनिसम्भवा भूमौ तस्य कन्या भविष्यसि ।&lt;br&gt;&#xA;तत्रैव दैवदोषेण वृक्षत्वं च लभिष्यसि ॥ ४६ ॥&lt;br&gt;&#xA;मदंशस्यासुरस्यैव शङ्‌खचूडस्य कामिनी ।&lt;br&gt;&#xA;भूत्वा पश्चाच्च मत्पत्नी भविष्यसि न संशयः ॥ ४७ ॥&lt;br&gt;&#xA;त्रैलोक्यपावनी नाम्ना तुलसीति च भारते ।&lt;br&gt;&#xA;कलया च सरिद्भावं शीघ्रं गच्छ वरानने ॥ ४८ ॥&lt;br&gt;&#xA;भारतं भारतीशापान्नाम्ना पद्मावती भव ।&lt;br&gt;&#xA;गङ्‌गे यास्यसि पश्चात्त्वमंशेन विश्वपावनी ॥ ४९ ॥&lt;br&gt;&#xA;भारतं भारतीशापात्पापदाहाय पापिनाम् ।&lt;br&gt;&#xA;भगीरथस्य तपसा तेन नीता सुकल्पिते ॥ ५० ॥&lt;br&gt;&#xA;नाम्ना भागीरथी पूता भविष्यसि महीतले ।&lt;br&gt;&#xA;मदंशस्य समुद्रस्य जाया जायेर्ममाज्ञया ॥ ५१ ॥&lt;br&gt;&#xA;मत्कलांशस्य भूपस्य शन्तनोश्च सुरेश्वरि ।&lt;br&gt;&#xA;गङ्‌गाशापेन कलया भारतं गच्छ भारति ॥ ५२ ॥&lt;br&gt;&#xA;कलहस्य फलं भुङ्क्ष्व सपत्नीभ्यां सहाच्युते ।&lt;br&gt;&#xA;स्वयं च ब्रह्मसदने ब्रह्मणः कामिनी भव ॥ ५३ ॥&lt;br&gt;&#xA;गङ्‌गा यातु शिवस्थानमत्र पद्मैव तिष्ठतु ।&lt;br&gt;&#xA;शान्ता च क्रोधरहिता मद्भक्ता सत्त्वरूपिणी ॥ ५४ ॥&lt;br&gt;&#xA;महासाध्वी महाभागा सुशीला धर्मचारिणी ।&lt;br&gt;&#xA;यदंशकलया सर्वा धर्मिष्ठाश्च पतिव्रताः ॥ ५५ ॥&lt;br&gt;&#xA;शान्तरूपाः सुशीलाश्च प्रतिविश्वेषु पूजिताः ।&lt;br&gt;&#xA;तिस्रो भार्यास्त्रिशीलाश्च त्रयो भृत्याश्च बान्धवाः ॥ ५६ ॥&lt;br&gt;&#xA;ध्रुवं वेदविरुद्धाश्च न ह्येते मङ्‌गलप्रदाः ।&lt;br&gt;&#xA;स्त्रीपुंवच्च गृहे येषां गृहिणां स्त्रीवशः पुमान् ॥ ५७ ॥&lt;br&gt;&#xA;निष्फलं च जन्म तेषामशुभं च पदे पदे ।&lt;br&gt;&#xA;मुखे दुष्टा योनिदुष्टा यस्य स्त्री कलहप्रिया ॥ ५८ ॥&lt;br&gt;&#xA;अरण्यं तेन गन्तव्यं महारण्यं गृहाद्वरम् ।&lt;br&gt;&#xA;जलानां च स्थलानां च फलानां प्राप्तिरेव च ॥ ५९ ॥&lt;br&gt;&#xA;सततं सुलभा तत्र न तेषां गृह एव च ।&lt;br&gt;&#xA;वरमग्नौ स्थितिर्हिंस्रजन्तूनां सन्निधौ सुखम् ॥ ६० ॥&lt;br&gt;&#xA;ततोऽपि दुःखं पुंसां च दुष्टस्त्रीसन्निधौ ध्रुवम् ।&lt;br&gt;&#xA;व्याधिज्वाला विषज्वाला वरं पुंसां वरानने ॥ ६१ ॥&lt;br&gt;&#xA;दुष्टस्त्रीणां मुखज्वाला मरणादतिरिच्यते ।&lt;br&gt;&#xA;पुंसां च स्त्रीजितां चैव भस्मान्तं शौचमध्रुवम् ॥ ६२ ॥&lt;br&gt;&#xA;यदह्नि कुरुते कर्म न तस्य फलभाग्भवेत् ।&lt;br&gt;&#xA;निन्दितोऽत्र परत्रैव सर्वत्र नरकं व्रजेत् ॥ ६३ ॥&lt;br&gt;&#xA;यशःकीर्तिविहीनो यो जीवन्नपि मृतो हि सः ।&lt;br&gt;&#xA;बह्वीनां च सपत्नीनां नैकत्र श्रेयसे स्थितिः ॥ ६४ ॥&lt;br&gt;&#xA;एकभार्यः सुखी नैव बहुभार्यः कदाचन ।&lt;br&gt;&#xA;गच्छ गङ्‌गे शिवस्थानं ब्रह्मस्थानं सरस्वति ॥ ६५ ॥&lt;br&gt;&#xA;अत्र तिष्ठतु मद्‌गेहे सुशीला कमलालया ।&lt;br&gt;&#xA;सुसाध्या यस्य पत्नी च सुशीला च पतिव्रता ॥ ६६ ॥&lt;br&gt;&#xA;इह स्वर्गे सुखं तस्य धर्मो मोक्षः परत्र च ।&lt;br&gt;&#xA;पतिव्रता यस्य पत्नी स च मुक्तः शुचिः सुखी ।&lt;br&gt;&#xA;जीवन्मृतोऽशुचिर्दुःखी दुःशीलापतिरेव च ॥ ६७ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे लक्ष्मीगङ्‌गासरस्वतीनां&lt;br&gt;&#xA;भूलोकेऽवतरणवर्णनं नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>०७</title>
      <link>https://vishvAsa.github.io/purANam/shAktam/devI-bhAgavatam/09/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/07/</guid>
      <description>&lt;p&gt;श्रीनारायण उवाच&lt;br&gt;&#xA;इत्युक्त्वा जगतां नाथो विरराम च नारद ।&lt;br&gt;&#xA;अतीव रुरुदुर्देव्यः समालिङ्‌ग्य परस्परम् ॥ १ ॥&lt;br&gt;&#xA;ताश्च सर्वाः समालोक्य क्रमेणोचुस्तदेश्वरम् ।&lt;br&gt;&#xA;कम्पिताः साश्रुनेत्राश्च शोकेन च भयेन च ॥ २ ॥&lt;br&gt;&#xA;सरस्वत्युवाच&lt;br&gt;&#xA;विशापं देहि हे नाथ दुष्टमाजन्मशोचनम् ।&lt;br&gt;&#xA;सत्स्वामिना परित्यक्ताः कुतो जीवन्ति ताः स्त्रियः ॥ ३ ॥&lt;br&gt;&#xA;देहत्यागं करिष्यामि योगेन भारते ध्रुवम् ।&lt;br&gt;&#xA;अत्युन्नतो हि नियतं पातुमर्हति निश्चितम् ॥ ४ ॥&lt;br&gt;&#xA;गङ्‌गोवाच&lt;br&gt;&#xA;अहं केनापराधेन त्वया त्यक्ता जगत्पते ।&lt;br&gt;&#xA;देहत्यागं करिष्यामि निर्दोषाया वधं लभ ॥ ५ ॥&lt;br&gt;&#xA;निर्दोषकामिनीत्यागं करोति यो नरो भुवि ।&lt;br&gt;&#xA;स याति नरकं घोरं किन्तु सर्वेश्वरोऽपि वा ॥ ६ ॥&lt;br&gt;&#xA;पद्मोवाच&lt;br&gt;&#xA;नाथ सत्त्वस्वरूपस्त्वं कोपः कथमहो तव ।&lt;br&gt;&#xA;प्रसादं कुरु भार्ये द्वे सदीशस्य क्षमा वरा ॥ ७ ॥&lt;br&gt;&#xA;भारते भारतीशापाद्यास्यामि कलया ह्यहम् ।&lt;br&gt;&#xA;कियत्कालं स्थितिस्तत्र कदा द्रक्ष्यामि ते पदम् ॥ ८ ॥&lt;br&gt;&#xA;दास्यन्ति पापिनः पापं सद्यः स्नानावगाहनात् ।&lt;br&gt;&#xA;केन तेन विमुक्ताहमागमिष्यामि ते पदम् ॥ ९ ॥&lt;br&gt;&#xA;कलया तुलसीरूपं धर्मध्वजसुता सती ।&lt;br&gt;&#xA;भुक्त्वा कदा लभिष्यामि त्वत्पादाम्बुजमच्युत ॥ १० ॥&lt;br&gt;&#xA;वृक्षरूपा भविष्यामि त्वदधिष्ठातृदेवता ।&lt;br&gt;&#xA;समुद्धरिष्यसि कदा तन्मे ब्रूहि कृपानिधे ॥ ११ ॥&lt;br&gt;&#xA;गङ्‌गा सरस्वतीशापाद्यदि यास्यति भारते ।&lt;br&gt;&#xA;शापेन मुक्ता पापाच्च कदा त्वां च लभिष्यति ॥ १२ ॥&lt;br&gt;&#xA;गङ्‌गाशापेन वा वाणी यदि यास्यति भारतम् ।&lt;br&gt;&#xA;कदा शापाद्विनिर्मुच्य लभिष्यति पदं तव ॥ १३ ॥&lt;br&gt;&#xA;तां वाणीं ब्रह्मसदनं गङ्‌गां वा शिवमन्दिरम् ।&lt;br&gt;&#xA;गन्तुं वदसि हे नाथ तत्क्षमस्व च ते वचः ॥ १४ ॥&lt;br&gt;&#xA;इत्युक्त्वा कमला कान्तपादं धृत्वा ननाम सा ।&lt;br&gt;&#xA;स्वकेशैर्वेष्टनं कृत्वा रुरोद च पुनः पुनः ॥ १५ ॥&lt;br&gt;&#xA;(उवाच पद्मनाभस्तां पद्मां कृत्वा स्ववक्षसि ।&lt;br&gt;&#xA;ईषद्धास्यप्रसन्नास्यो भक्तानुग्रहकातरः ॥) ॥&lt;br&gt;&#xA;श्रीभगवानुवाच&lt;br&gt;&#xA;त्वद्वाक्यमाचरिष्यामि स्ववाक्यं च सुरेश्वरि ।&lt;br&gt;&#xA;समतां च करिष्यामि शृणु त्वं कमलेक्षणे ॥ १६ ॥&lt;br&gt;&#xA;भारती यातु कलया सरिद्‌रूपा च भारते ।&lt;br&gt;&#xA;अर्धा सा ब्रह्मसदनं स्वयं तिष्ठतु मद्‌गृहे ॥ १७ ॥&lt;br&gt;&#xA;भगीरथेन सा नीता गङ्‌गा यास्यति भारते ।&lt;br&gt;&#xA;पूतं कर्तुं त्रिभुवनं स्वयं तिष्ठतु मद्‌गृहे ॥ १८ ॥&lt;br&gt;&#xA;तत्रैव चन्द्रमौलेश्च मौलिं प्राप्स्यति दुर्लभम् ।&lt;br&gt;&#xA;ततः स्वभावतः पूताप्यतिपूता भविष्यति ॥ १९ ॥&lt;br&gt;&#xA;कलांशांशेन गच्छ त्वं भारते वामलोचने ।&lt;br&gt;&#xA;पद्मावती सरिद्‌रूपा तुलसीवृक्षरूपिणी ॥ २० ॥&lt;br&gt;&#xA;कलेः पञ्चसहस्रे च गते वर्षे तु मोक्षणम् ।&lt;br&gt;&#xA;युष्माकं सरितां चैव मद्‌गेहे चागमिष्यथ ॥ २१ ॥&lt;br&gt;&#xA;सम्पदा हेतुभूता च विपत्तिः सर्वदेहिनाम् ।&lt;br&gt;&#xA;विना विपत्तेर्महिमा केषां पद्मभवे भवेत् ॥ २२ ॥&lt;br&gt;&#xA;मन्मन्त्रोपासकानां च सतां स्नानावगाहनात् ।&lt;br&gt;&#xA;युष्माकं मोक्षणं पापाद्दर्शनात्स्पर्शनात्तथा ॥ २३ ॥&lt;br&gt;&#xA;पृथिव्यां यानि तीर्थानि सन्त्यसङ्ख्यानि सुन्दरि ।&lt;br&gt;&#xA;भविष्यन्ति च पूतानि मद्भक्तस्पर्शदर्शनात् ॥ २४ ॥&lt;br&gt;&#xA;मन्मन्त्रोपासका भक्ता विभ्रमन्ति च भारते ।&lt;br&gt;&#xA;पूतं कर्तुं तारितुं च सुपवित्रां वसुन्धराम् ॥ २५ ॥&lt;br&gt;&#xA;मद्भक्ता यत्र तिष्ठन्ति पादं प्रक्षालयन्ति च ।&lt;br&gt;&#xA;तत्स्थानं च महातीर्थं सुपवित्रं भवेद्‌ध्रुवम् ॥ २६ ॥&#xA;स्त्रीघ्नो गोघ्नः कृतघ्नश्च ब्रह्मघ्नो गुरुतल्पगः ।&lt;br&gt;&#xA;जीवन्मुक्तो भवेत्पूतो मद्भक्तस्पर्शदर्शनात् ॥ २७ ॥&lt;br&gt;&#xA;एकादशीविहीनश्च सन्ध्याहीनोऽथ नास्तिकः ।&lt;br&gt;&#xA;नरघाती भवेत्पूतो मद्भक्तस्पर्शदर्शनात् ॥ २८ ॥&lt;br&gt;&#xA;असिजीवी मसीजीवी धावको ग्रामयाचकः ।&lt;br&gt;&#xA;वृषवाहो भवेत्पूतो मद्भक्तस्पर्शदर्शनात् ॥ २९ ॥&lt;br&gt;&#xA;विश्वासघाती मित्रघ्नो मिथ्यासाक्ष्यस्य दायकः ।&lt;br&gt;&#xA;स्थाप्याहारी भवेत्पूतो मद्भक्तस्पर्शदर्शनात् ॥ ३० ॥&lt;br&gt;&#xA;अत्युग्रवान्दूषकश्च जारकः पुंश्चलीपतिः ।&lt;br&gt;&#xA;पूतश्च वृषलीपुत्रो मद्भक्तस्पर्शदर्शनात् ॥ ३१ ॥&lt;br&gt;&#xA;शूद्राणां सूपकारश्च देवलो ग्रामयाजकः ।&lt;br&gt;&#xA;अदीक्षितो भवेत्पूतो मद्भक्तस्पर्शदर्शनात् ॥ ३२ ॥&lt;br&gt;&#xA;पितरं मातरं भार्यां भ्रातरं तनयं सुताम् ।&lt;br&gt;&#xA;गुरोः कुलं च भगिनीं चक्षुर्हीनं च बान्धवम् ॥ ३३ ॥&lt;br&gt;&#xA;श्वश्रूं च श्वशुरं चैव यो न पुष्णाति सुन्दरि ।&lt;br&gt;&#xA;स महापातकी पूतो मद्भक्तस्पर्शदर्शनात् ॥ ३४ ॥&lt;br&gt;&#xA;अश्वत्थनाशकश्चैव मद्भक्तनिन्दकस्तथा ।&lt;br&gt;&#xA;शूद्रान्नभोजी विप्रश्च पूतो मद्भक्तदर्शनात् ॥ ३५ ॥&lt;br&gt;&#xA;देवद्रव्यापहारी च विप्रद्रव्यापहारकः ।&lt;br&gt;&#xA;लाक्षालोहरसानां च विक्रेता दुहितुस्तथा ॥ ३६ ॥&lt;br&gt;&#xA;महापातकिनश्चैव शूद्राणां शवदाहकः ।&lt;br&gt;&#xA;भवेयुरेते पूताश्च मद्भक्तस्पर्शदर्शनात् ॥ ३७ ॥&lt;br&gt;&#xA;महालक्ष्मीरुवाच&lt;br&gt;&#xA;भक्तानां लक्षणं ब्रूहि भक्तानुग्रहकातर ।&lt;br&gt;&#xA;येषां तु दर्शनस्पर्शात्सद्यः पूता नराधमाः ॥ ३८ ॥&lt;br&gt;&#xA;हरिभक्तिविहीनाश्च महाहङ्‌कारसंयुतः ।&lt;br&gt;&#xA;स्वप्रशंसारता धूर्ताः शठाश्च साधुनिन्दकाः ॥ ३९ ॥&lt;br&gt;&#xA;पुनन्ति सर्वतीर्थानि येषां स्नानावगाहनात् ।&lt;br&gt;&#xA;येषां च पादरजसा पूता पादोदकान्मही ॥ ४० ॥&lt;br&gt;&#xA;येषां सन्दर्शनं स्पर्शं ये वा वाञ्छन्ति भारते ।&lt;br&gt;&#xA;सर्वेषां परमो लाभो वैष्णवानां समागमः ॥ ४१ ॥&lt;br&gt;&#xA;न ह्यम्मयानि तीर्थानि न देवा मृच्छिलामयाः ।&lt;br&gt;&#xA;ते पुनन्त्यपि कालेन विष्णुभक्ताः क्षणादहो ॥ ४२ ॥&lt;br&gt;&#xA;सूत उवाव&lt;br&gt;&#xA;महालक्ष्मीवचः श्रुत्वा लक्ष्मीकान्तश्च सस्मितः ।&lt;br&gt;&#xA;निगूढतत्त्वं कथितुमपि श्रेष्ठोपचक्रमे ॥ ४३ ॥&lt;br&gt;&#xA;श्रीभगवानुवाच&lt;br&gt;&#xA;भक्तानां लक्षणं लक्ष्मि गूढं श्रुतिपुराणयोः ।&lt;br&gt;&#xA;पुण्यस्वरूपं पापघ्नं सुखदं भुक्तिमुक्तिदम् ॥ ४४ ॥&lt;br&gt;&#xA;सारभूतं गोपनीयं न वक्तव्यं खलेषु च ।&lt;br&gt;&#xA;त्वां पवित्रां प्राणतुल्यां कथयामि निशामय ॥ ४५ ॥&lt;br&gt;&#xA;गुरुवक्त्राद्विष्णुमन्त्रो यस्य कर्णे पतिष्यति ।&lt;br&gt;&#xA;वदन्ति वेदास्तं चापि पवित्रं च नरोत्तमम् ॥ ४६ ॥&lt;br&gt;&#xA;पुरुषाणां शतं पूर्वं तथा तज्जन्ममात्रतः ।&lt;br&gt;&#xA;स्वर्गस्थं नरकस्थं वा मुक्तिमाप्नोति तत्क्षणात् ॥ ४७ ॥&lt;br&gt;&#xA;यैः कैश्चिद्यत्र वा जन्म लब्धं येषु च जन्तुषु ।&lt;br&gt;&#xA;जीवन्मुक्तास्तु ते पूता यान्ति काले हरेः पदम् ॥ ४८ ॥&lt;br&gt;&#xA;मद्भक्तियुक्तो मर्त्यश्च स मुक्तो मद्‌गुणान्वितः ।&lt;br&gt;&#xA;मद्‌गुणाधीनवृत्तिर्यः कथाविष्टश्च सन्ततम् ॥ ४९ ॥&lt;br&gt;&#xA;मद्‌गुणश्रुतिमात्रेण सानन्दः पुलकान्वितः ।&lt;br&gt;&#xA;सगद्‌गदः साश्रुनेत्रः स्वात्मविस्मृत एव च ॥ ५० ॥&lt;br&gt;&#xA;न वाञ्छति सुखं मुक्तिं सालोक्यादिचतुष्टयम् ।&lt;br&gt;&#xA;ब्रह्मत्वममरत्वं वा तद्वाञ्छा मम सेवने ॥ ५१ ॥&lt;br&gt;&#xA;इन्द्रत्वं च मनुत्वं च ब्रह्मत्वं च सुदुर्लभम् ।&lt;br&gt;&#xA;स्वर्गराज्यादिभोगं च स्वप्नेऽपि च न वाञ्छति ॥ ५२ ॥&lt;br&gt;&#xA;भ्रमन्ति भारते भक्तास्तादृग्जन्म सुदुर्लभम् ।&lt;br&gt;&#xA;मद्‌गुणश्रवणाः श्राव्यगानैर्नित्यं मुदान्विताः ॥ ५३ ॥&lt;br&gt;&#xA;ते यान्ति च महीं पूत्वा नरं तीर्थं ममालयम् ।&lt;br&gt;&#xA;इत्येवं कथितं सर्वं पद्मे कुरु यथोचितम् ।&lt;br&gt;&#xA;तदाज्ञया तास्तच्चक्रुर्हरिस्तस्थौ सुखासने ॥ ५४ ॥&lt;br&gt;&#xA;इति श्रीमद्देवीभागवते महापूराणेऽष्टादशसाहस्र्यां&lt;br&gt;&#xA;सहितायां नवमस्कन्धे गङ्‌गादीनां&lt;br&gt;&#xA;शापोद्धारवर्णनं नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>०८</title>
      <link>https://vishvAsa.github.io/purANam/shAktam/devI-bhAgavatam/09/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/08/</guid>
      <description>&lt;p&gt;श्रीनारायण उवाच&lt;br&gt;&#xA;सरस्वती पुण्यक्षेत्रमाजगाम च भारते ।&lt;br&gt;&#xA;गङ्‌गाशापेन कलया स्वयं तस्थौ हरेः पदे ॥ १ ॥&lt;br&gt;&#xA;भारती भारतं गत्वा ब्राह्मी च ब्रह्मणः प्रिया ।&lt;br&gt;&#xA;वाण्यधिष्ठातृदेवी सा तेन वाणी प्रकीर्तिता ॥ २ ॥&lt;br&gt;&#xA;सरो वाप्यां च स्रोतस्तु सर्वत्रैव हि दृश्यते ।&lt;br&gt;&#xA;हरिः सरस्वांस्तस्येयं तेन नाम्ना सरस्वती ॥ ३ ॥&lt;br&gt;&#xA;सरस्वती नदी सा च तीर्थरूपातिपावनी ।&lt;br&gt;&#xA;पापिनां पापदाहाय ज्वलदग्निस्वरूपिणी ॥ ४ ॥&lt;br&gt;&#xA;पश्चाद्भागीरथी नीता महीं भगीरथेन च ।&lt;br&gt;&#xA;सा वै जगाम कलया वाणीशापेन नारद ॥ ५ ॥&lt;br&gt;&#xA;तत्रैव समये तां च दधार शिरसा शिवः ।&lt;br&gt;&#xA;वेगं सोढुमयं शक्तो भुवः प्रार्थनया विभुः ॥ ६ ॥&lt;br&gt;&#xA;पद्मा जगाम कलया सा च पद्मावती नदी ।&lt;br&gt;&#xA;भारतं भारतीशापात्स्वयं तस्थौ हरेः पदे ॥ ७ ॥&lt;br&gt;&#xA;ततोऽन्यया सा कलया लेभे जन्म च भारते ।&lt;br&gt;&#xA;धर्मध्वजसुता लक्ष्मीर्विख्याता तुलसीति च ॥ ८ ॥&lt;br&gt;&#xA;पुरा सरस्वतीशापात्पश्चाच्च हरिशापतः ।&lt;br&gt;&#xA;बभूव वृक्षरूपा सा कलया विश्वपावनी ॥ ९ ॥&lt;br&gt;&#xA;कलेः पञ्चसहस्रं च वर्षं स्थित्वा तु भारते ।&lt;br&gt;&#xA;जग्मुस्ताश्च सरिद्‌रूपं विहाय श्रीहरेः पदम् ॥ १० ॥&lt;br&gt;&#xA;यानि सर्वाणि तीर्थानि काशीं वृन्दावनं विना ।&lt;br&gt;&#xA;यास्यन्ति सार्धं ताभिश्च वैकुण्ठमाज्ञया हरेः ॥ ११ ॥&lt;br&gt;&#xA;शालग्रामः शक्तिशिवौ जगन्नाथश्च भारतम् ।&lt;br&gt;&#xA;कलेर्दशसहस्रान्ते त्यक्त्वा यान्ति निजं पदम् ॥ १२ ॥&lt;br&gt;&#xA;साधवश्च पुराणानि शङ्‌खानि श्राद्धतर्पणे ।&lt;br&gt;&#xA;वेदोक्तानि च कर्माणि ययुस्तैः सार्धमेव च ॥ १३ ॥&lt;br&gt;&#xA;देवपूजा देवनाम तत्कीर्तिगुणकीर्तनम् ।&lt;br&gt;&#xA;वेदाङ्‌गानि च शास्त्राणि ययुस्तैः सार्धमेव च ॥ १४ ॥&lt;br&gt;&#xA;सन्तश्च सत्यधर्मश्च वेदाश्च ग्रामदेवताः ।&lt;br&gt;&#xA;व्रतं तपश्चानशनं ययुस्तैः सार्धमेव च ॥ १५ ॥&lt;br&gt;&#xA;वामाचाररताः सर्वे मिथ्याकपटसंयुताः ।&lt;br&gt;&#xA;तुलसीरहिता पूजा भविष्यति ततः परम् ॥ १६ ॥&lt;br&gt;&#xA;शठाः क्रूरा दाम्भिकाश्च महाहङ्‌कारसंयुताः ।&lt;br&gt;&#xA;चोराश्च हिंसकाः सर्वे भविष्यन्ति ततः परम् ॥ १७ ॥&lt;br&gt;&#xA;पुंसो भेदः स्त्रीविभेदो विवाहो वापि निर्भयः ।&lt;br&gt;&#xA;स्वस्वामिभेदो वस्तूनां भविष्यति ततः परम् ॥ १८ ॥&lt;br&gt;&#xA;सर्वे स्त्रीवशगाः पुंसः पुश्चल्यश्च गृहे गृहे ।&lt;br&gt;&#xA;तर्जनैर्भर्त्सनैः शश्वत्स्वामिनं ताडयन्ति च ॥ १९ ॥&lt;br&gt;&#xA;गृहेश्वरी च गृहिणी गृही भृत्याधिकोऽधमः ।&lt;br&gt;&#xA;चेटीदाससमौ वध्वाः श्वश्रूश्च श्वशुरस्तथा ॥ २० ॥&lt;br&gt;&#xA;कर्तारो बलिनो गेहे योनिसम्बन्धिबान्धवाः ।&lt;br&gt;&#xA;विद्यासम्बन्धिभिः सार्धं सम्भाषापि न विद्यते ॥ २१ ॥&lt;br&gt;&#xA;यथापरिचिता लोकास्तथा पुंसश्च बान्धवाः ।&lt;br&gt;&#xA;सर्वकर्माक्षमाः पुंसो योषितामाज्ञया विना ॥ २२ ॥&lt;br&gt;&#xA;ब्रह्मक्षत्रविशः शूद्रा जात्याचारविवर्जिताः ।&lt;br&gt;&#xA;सन्ध्या च यज्ञसूत्रं च भवेल्लुप्तं न संशयः ॥ २३ ॥&lt;br&gt;&#xA;म्लेच्छाचारा भविष्यन्ति वर्णाश्चत्वार एव च ।&lt;br&gt;&#xA;म्लेच्छशास्त्रं पठिष्यन्ति स्वशास्त्राणि विहाय च ॥ २४ ॥&lt;br&gt;&#xA;ब्रह्मक्षत्रविशां वंशाः शूद्राणां सेवकाः कलौ ।&lt;br&gt;&#xA;सूपकारा धावकाश्च वृषवाहाश्च सर्वशः ॥ २५ ॥&lt;br&gt;&#xA;सत्यहीना जनाः सर्वे सस्यहीना च मेदिनी ।&lt;br&gt;&#xA;फलहीनाश्च तरवोऽपत्यहीनाश्च योषितः ॥ २६ ॥&lt;br&gt;&#xA;क्षीरहीनास्तथा गावः क्षीरं सर्पिर्विवर्जितम् ।&lt;br&gt;&#xA;दम्पती प्रीतिहीनौ च गृहिणः सत्यवर्जिताः ॥ २७ ॥&lt;br&gt;&#xA;प्रतापहीना भूपाश्च प्रजाश्च करपीडिताः ।&lt;br&gt;&#xA;जलहीना महानद्यो दीर्घिकाकन्दरादयः ॥ २८ ॥&lt;br&gt;&#xA;धर्महीना पुण्यहीना वर्णाश्चत्वार एव च ।&lt;br&gt;&#xA;लक्षेषु पुण्यवान्कोऽपि न तिष्ठति ततः परम् ॥ २९ ॥&lt;br&gt;&#xA;कुत्सिता विकृताकारा नरा नार्यश्च बालकाः ।&lt;br&gt;&#xA;कुवार्ता कुत्सितः शब्दो भविष्यति ततः परम् ॥ ३० ॥&lt;br&gt;&#xA;केचिद्‌ग्रामाश्च नगरा नरशून्या भयानकाः ।&lt;br&gt;&#xA;केचित्स्वल्पकुटीरेण नरेण च समन्विताः ॥ ३१ ॥&lt;br&gt;&#xA;अरण्यानि भविष्यन्ति ग्रामेषु नगरेषु च ।&lt;br&gt;&#xA;अरण्यवासिनः सर्वे जनाश्च करपीडिताः ॥ ३२ ॥&lt;br&gt;&#xA;सस्यानि च भविष्यन्ति तडागेषु नदीषु च ।&lt;br&gt;&#xA;प्रकृष्टवंशजा हीना भविष्यन्ति कलौ युगे ॥ ३३ ॥&lt;br&gt;&#xA;अलीकवादिनो धूर्ताः शठाश्चासत्यवादिनः ।&lt;br&gt;&#xA;प्रकृष्टानि च क्षेत्राणि सस्यहीनानि नारद ॥ ३४ ॥&lt;br&gt;&#xA;हीनाः प्रकृष्टा धनिनो देवभक्ताश्च नास्तिकाः ।&lt;br&gt;&#xA;हिंसकाश्च दयाहीना पौराश्च नरघातिनः ॥ ३५ ॥&lt;br&gt;&#xA;वामना व्याधियुक्ताश्च नरा नार्यश्च सर्वतः ।&lt;br&gt;&#xA;स्वल्पायुषो गदायुक्ता यौवनै रहिताः कलौ ॥ ३६ ॥&lt;br&gt;&#xA;पलिताः षोडशे वर्षे महावृद्धाश्च विंशतौ ।&lt;br&gt;&#xA;अष्टवर्षा च युवती रजोयुक्ता च गर्भिणी ॥ ३७ ॥&lt;br&gt;&#xA;वत्सरान्तप्रसूता स्त्री षोडशे च जरान्विता ।&lt;br&gt;&#xA;पतिपुत्रवती काचित्सर्वा वन्ध्याः कलौ युगे ॥ ३८ ॥&lt;br&gt;&#xA;कन्याविक्रयिणः सर्वे वर्णाश्चत्वार एव च ।&lt;br&gt;&#xA;मातृजायावधूनां च जारोपेतान्नभक्षकाः ॥ ३९ ॥&lt;br&gt;&#xA;कन्यानां भगिनीनां वा जारोपात्तानजीविनः ।&lt;br&gt;&#xA;हरेर्नाम्नां विक्रयिणो भविष्यन्ति कलौ युगे ॥ ४० ॥&lt;br&gt;&#xA;स्वयमुत्सृज्य दानं च कीर्तिवर्धनहेतवे ।&lt;br&gt;&#xA;ततः पश्चात्स्वदानं च स्वयमुल्लङ्‌घयिष्यति ॥ ४१ ॥&lt;br&gt;&#xA;देववृत्तिं ब्रह्मवत्तिं वृत्तिं गुरुकुलस्य च ।&lt;br&gt;&#xA;स्वदत्तां परदत्तां वा सर्वमुल्लङ्‌घयिष्यति ॥ ४२ ॥&lt;br&gt;&#xA;कन्यकागामिनः केचित्केचिच्च श्वश्रुगामिनः ।&lt;br&gt;&#xA;केचिद्वधूगामिनश्च केचिद्वै सर्वगामिनः ॥ ४३ ॥&lt;br&gt;&#xA;भगिनीगामिनः केचित्सपत्नीमातृगामिनः ।&lt;br&gt;&#xA;भ्रातृजायागामिनश्च भविष्यन्ति कलौ युगे ॥ ४४ ॥&lt;br&gt;&#xA;अगम्यागमनं चैव करिष्यन्ति गृहे गृहे ।&lt;br&gt;&#xA;मातृयोनिं परित्यज्य विहरिष्यन्ति सर्वतः ॥ ४५ ॥&lt;br&gt;&#xA;पत्नीनां निर्णयो नास्ति भर्तॄणां च कलौ युगे ।&lt;br&gt;&#xA;प्रजानां चैव ग्रामाणां वस्तुनां च विशेषतः ॥ ४६ ॥&lt;br&gt;&#xA;अलीकवादिनः सर्वे सर्वे चौराश्च लम्पटाः ।&lt;br&gt;&#xA;परस्परं हिंसकाश्च सर्वे च नरघातिनः ॥ ४७ ॥&lt;br&gt;&#xA;ब्रह्मक्षत्रविशां वंशा भविष्यन्ति च पापिनः ।&lt;br&gt;&#xA;लाक्षा लोहरसानां च व्यापारं लवणस्य च ॥ ४८ ॥&lt;br&gt;&#xA;वृषवाहा विप्रवंशाः शूद्राणां शवदाहिनः ।&lt;br&gt;&#xA;शूद्रान्नभोजिनः सर्वे सर्वे च वृषलीरताः ॥ ४९ ॥&lt;br&gt;&#xA;पञ्चयज्ञविहीनाश्च कुहूरात्रौ च भोजिनः ।&lt;br&gt;&#xA;यज्ञसूत्रविहीनाश्च सन्ध्याशौचविहीनकाः ॥ ५० ॥&lt;br&gt;&#xA;पुंश्चली वार्धुषाजीवा कुट्टनी च रजस्वला ।&lt;br&gt;&#xA;विप्राणां रन्धनागारे भविष्यति च पाचिका ॥ ५१ ॥&lt;br&gt;&#xA;अन्नानां नियमो नास्ति योनीनां च विशेषतः ।&lt;br&gt;&#xA;आश्रमाणां जनानां च सर्वे म्लेच्छाः कलौ युगे ॥ ५२ ॥&lt;br&gt;&#xA;एवं कलौ सम्प्रवृत्ते सर्वं म्लेच्छमयं भवेत् ।&lt;br&gt;&#xA;हस्तप्रमाणे वृक्षे च अङ्‌गुष्ठे चैव मानवे ॥ ५३ ॥&lt;br&gt;&#xA;विप्रस्य विष्णुयशसः पुत्रः कल्किर्भविष्यति ।&lt;br&gt;&#xA;नारायणकलांशश्च भगवान् बलिनां वरः ॥ ५४ ॥&lt;br&gt;&#xA;दीर्घेण करवालेन दीर्घघोटकवाहनः ।&lt;br&gt;&#xA;म्लेच्छशून्यां च पृथिवीं त्रिरात्रेण करिष्यति ॥ ५५ ॥&#xA;निर्म्लेच्छां वसुधां कृत्वा चान्तर्धानं करिष्यति ।&lt;br&gt;&#xA;अराजका च वसुधा दस्युग्रस्ता भविष्यति ॥ ५६ ॥&lt;br&gt;&#xA;स्थूलाप्रमाणा षड्‌रात्रं वर्षधाराऽऽप्लुता मही ।&lt;br&gt;&#xA;लोकशून्या वृक्षशून्या गृहशून्या भविष्यति ॥ ५७ ॥&lt;br&gt;&#xA;ततश्च द्वादशादित्याः करिष्यन्त्युदयं मुने ।&lt;br&gt;&#xA;प्राप्नोति शुष्कतां पृथ्वी समा तेषां च तेजसा ॥ ५८ ॥&lt;br&gt;&#xA;कलौ गते च दुर्धर्षे प्रवृत्ते च कृते युगे ।&lt;br&gt;&#xA;तपःसत्त्वसमायुक्तो धर्मः पूर्णो भविष्यति ॥ ५९ ॥&lt;br&gt;&#xA;तपस्विनश्च धर्मिष्ठा वेदज्ञा ब्राह्मणा भुवि ।&lt;br&gt;&#xA;पतिव्रताश्च धर्मिष्ठा योषितश्च गृहे गृहे ॥ ६० ॥&lt;br&gt;&#xA;राजानः क्षत्रियाः सर्वे विप्रभक्ता मनस्विनः ।&lt;br&gt;&#xA;प्रतापवन्तो धर्मिष्ठाः पुण्यकर्मरताः सदा ॥ ६१ ॥&lt;br&gt;&#xA;वैश्या वाणिज्यनिरता विप्रभक्ताश्च धार्मिकाः ।&lt;br&gt;&#xA;शूद्राश्च पुण्यशीलाश्च धर्मिष्ठा विप्रसेविनः ॥ ६२ ॥&lt;br&gt;&#xA;विप्रक्षत्रविशां वंशा देवीभक्तिपरायणाः ।&lt;br&gt;&#xA;देवीमन्त्ररताः सर्वे देवीध्यानपरायणाः ॥ ६३ ॥&lt;br&gt;&#xA;श्रुतिस्मृतिपुराणज्ञाः पुमांस ऋतुगामिनः ।&lt;br&gt;&#xA;लेशो नास्ति ह्यधर्मस्य पूर्णो धर्मः कृते युगे ॥ ६४ ॥&lt;br&gt;&#xA;धर्मस्त्रिपाच्च त्रेतायां द्विपाच्च द्वापरे ततः ।&lt;br&gt;&#xA;कलौ वृत्ते चैकपाच्च सर्वलुप्तिस्ततः परम् ॥ ६५ ॥&lt;br&gt;&#xA;वाराः सप्त तथा विप्र तिथयः षोडश स्मृताः ।&lt;br&gt;&#xA;तथा द्वादश मासाश्च ऋतवश्च षडेव च ॥ ६६ ॥&lt;br&gt;&#xA;द्वौ पक्षौ चायने द्वे च चतुर्भिः प्रहरैर्दिनम् ।&lt;br&gt;&#xA;चतुर्भिः प्रहरै रात्रिर्मासस्त्रिंशद्दिनैस्तथा ॥ ६७ ॥&lt;br&gt;&#xA;वर्षं पञ्चविधं ज्ञेयं कालसङ्ख्याविधिक्रमे ।&lt;br&gt;&#xA;यथा चायान्ति यान्त्येव यथा युगचतुष्टयम् ॥ ६८ ॥&lt;br&gt;&#xA;वर्षे पूर्णे नराणां च देवानां च दिवानिशम् ।&lt;br&gt;&#xA;शतत्रये षष्ठ्यधिके नराणां च युगे गते ॥ ६९ ॥&lt;br&gt;&#xA;देवानां च युगं ज्ञेयं कालसङ्ख्याविदां मतम् ।&lt;br&gt;&#xA;मन्वन्तरं तु दिव्यानां युगानामेकसप्ततिः ॥ ७० ॥&lt;br&gt;&#xA;मन्वन्तरसमं ज्ञेयमायुष्यञ्च शचीपतेः ।&lt;br&gt;&#xA;अष्टाविंशतिमे चेन्द्रे गते ब्रह्मदिवानिशम् ॥ ७१ ॥&lt;br&gt;&#xA;अष्टोत्तरशते वर्षे गते पातश्च ब्रह्मणः ।&lt;br&gt;&#xA;प्रलयः प्राकृतो ज्ञेयस्तत्रादृष्टा वसुन्धरा ॥ ७२ ॥&lt;br&gt;&#xA;जलप्लुतानि विश्वानि ब्रह्मविष्णुशिवादयः ।&lt;br&gt;&#xA;ऋषयो ज्ञानिनः सर्वे लीनाः सत्ये चिदात्मनि ॥ ७३ ॥&lt;br&gt;&#xA;तत्रैव प्रकृतिर्लीना तत्र प्राकृतिको लयः ।&lt;br&gt;&#xA;लये प्राकृतिके जाते पाते च ब्रह्मणो मुने ॥ ७४ ॥&lt;br&gt;&#xA;निमेषमात्रं कालश्च श्रीदेव्याः प्रोच्यते मुने ।&lt;br&gt;&#xA;एवं नश्यन्ति सर्वाणि ब्रह्माण्डान्यखिलानि च ॥ ७५ ॥&lt;br&gt;&#xA;निमेषान्तरकालेन पुनः सृष्टिक्रमेण च ।&lt;br&gt;&#xA;एवं कतिविधा सृष्टिर्लयः कतिविधोऽपि वा ॥ ७६ ॥&lt;br&gt;&#xA;कति कल्पा गतायाताः सङ्ख्यां जानाति कः पुमान् ।&lt;br&gt;&#xA;सृष्टीनां च लयानां च ब्रह्माण्डानां च नारद ॥ ७७ ॥&lt;br&gt;&#xA;ब्रह्मादीनां च ब्रह्माण्डे सङ्ख्यां जानाति कः पुमान् ।&lt;br&gt;&#xA;ब्रह्माण्डानां च सर्वेषामीश्वरश्चैक एव सः ॥ ७८ ॥&lt;br&gt;&#xA;सर्वेषां परमात्मा च सच्चिदानन्दरूपधृक् ।&lt;br&gt;&#xA;ब्रह्मादयश्च तस्यांशास्तस्यांशश्च महाविराट् ॥ ७९ ॥&lt;br&gt;&#xA;तस्यांशश्च विराट् क्षुद्रः सैवेयं प्रकृतिः परा ।&lt;br&gt;&#xA;तस्याः सकाशात्सञ्जातोऽप्यर्धनारीश्वरस्ततः ॥ ८० ॥&lt;br&gt;&#xA;सैव कृष्णो द्विधाभूतो द्विभुजश्च चतुर्भुजः ।&lt;br&gt;&#xA;चतुर्भुजश्च वैकुण्ठे गोलोके द्विभुजः स्वयम् ॥ ८१ ॥&lt;br&gt;&#xA;ब्रह्मादितृणपर्यन्तं सर्वं प्राकृतिकं भवेत् ।&lt;br&gt;&#xA;यद्यत्प्राकृतिकं सृष्टं सर्वं नश्वरमेव च ॥ ८२ ॥&lt;br&gt;&#xA;एवंविधं सृष्टिहेतुं सत्यं नित्यं सनातनम् ।&lt;br&gt;&#xA;स्वेच्छामयं परं ब्रह्म निर्गुणं प्रकृतेः परम् ॥ ८३ ॥&lt;br&gt;&#xA;निरुपाधि निराकारं भक्तानुग्रहकातरम् ।&lt;br&gt;&#xA;करोति ब्रह्मा ब्रह्माण्डं यज्ज्ञानात्कमलोद्भवः ॥ ८४ ॥&lt;br&gt;&#xA;शिवो मृत्युज्जयश्चैव संहर्ता सर्वसत्त्ववित् ।&lt;br&gt;&#xA;यज्ज्ञानाद्यस्य तपसा सर्वेशस्तु तपो महान्॥ ८५ ॥&lt;br&gt;&#xA;महाविभूतियुक्तश्च सर्वज्ञः सर्वदर्शनः ।&lt;br&gt;&#xA;सर्वव्यापी सर्वपाता प्रदाता सर्वसम्पदाम् ॥ ८६ ॥&lt;br&gt;&#xA;विष्णुः सर्वेश्वरः श्रीमान् यद्भक्त्या यस्य सेवया ।&lt;br&gt;&#xA;महामाया च प्रकृतिः सर्वशक्तिमयीश्वरी ॥ ८७ ॥&lt;br&gt;&#xA;सैव प्रोक्ता भगवती सच्चिदानन्दरूपिणी ।&lt;br&gt;&#xA;यज्ज्ञानाद्यस्य तपसा यद्भक्त्या यस्य सेवया ॥ ८८ ॥&lt;br&gt;&#xA;सावित्री देवमाता च वेदाधिष्ठातृदेवता ।&lt;br&gt;&#xA;पूज्या द्विजानां वेदज्ञा यज्ज्ञानाद्यस्य सेवया ॥ ८९ ॥&lt;br&gt;&#xA;सर्वविद्याधिदेवी सा पूज्या च विदुषां परा ।&lt;br&gt;&#xA;यत्सेवया यत्तपसा सर्वविश्वेषु पूजिता ॥ ९० ॥&lt;br&gt;&#xA;सर्वग्रामाधिदेवी सा सर्वसम्पत्प्रदायिनी ।&lt;br&gt;&#xA;सर्वेश्वरी सर्ववन्द्या सर्वेषां पुत्रदायिनी ॥ ९१ ॥&lt;br&gt;&#xA;सर्वस्तुता च सर्वज्ञा सर्वदुर्गार्तिनाशिनी ।&lt;br&gt;&#xA;कृष्णवामांशसम्भूता कृष्णप्राणाधिदेवता ॥ ९२ ॥&lt;br&gt;&#xA;कृष्णप्राणाधिका प्रेम्णा राधिका शक्तिसेवया ।&lt;br&gt;&#xA;सर्वाधिकं च रूपं च सौभाग्यं मानगौरवे ॥ ९३ ॥&lt;br&gt;&#xA;कृष्णवक्षःस्थलस्थानं पत्नीत्वे प्राप सेवया ।&lt;br&gt;&#xA;तपश्चकार सा पूर्वं शतशृङ्‌गे च पर्वते ॥ ९४ ॥&lt;br&gt;&#xA;दिव्यवर्षसहस्रं च पतिं प्राप्त्यर्थमेव च ।&lt;br&gt;&#xA;जाते शक्तिप्रसादे तु दृष्ट्वा चन्द्रकलोपमाम् ॥ ९५ ॥&lt;br&gt;&#xA;कृष्णो वक्षःस्थले कृत्वा रुरोद कृपया विभुः ।&lt;br&gt;&#xA;वरं तस्यै ददौ सारं सर्वेषामपि दुर्लभम् ॥ ९६ ॥&lt;br&gt;&#xA;मम वक्षःस्थले तिष्ठ मम भक्ता च शाश्वती ।&lt;br&gt;&#xA;सौभाग्येन च मानेन प्रेम्णाथो गौरवेण च ॥ ९७ ॥&lt;br&gt;&#xA;त्वं मे श्रेष्ठा च ज्येष्ठा च प्रेयसी सर्वयोषिताम् ।&lt;br&gt;&#xA;वरिष्ठा च गरिष्ठा च संस्तुता पूजिता मया ॥ ९८ ॥&lt;br&gt;&#xA;सततं तव साध्योऽहं वश्यश्च प्राणवल्लभे ।&lt;br&gt;&#xA;इत्युक्त्वा च जगन्नाथश्चकार ललनां ततः ॥ ९९ ॥&lt;br&gt;&#xA;सपत्नीरहितां तां च चकार प्राणवल्लभाम् ।&lt;br&gt;&#xA;अन्या या याश्च ता देव्यः पूजिताः शक्तिसेवया ॥ १०० ॥&lt;br&gt;&#xA;तपस्तु यादृशं यासां तादृक्तादृक्फलं मुने ।&lt;br&gt;&#xA;दिव्यवर्षसहस्रं च तपस्तप्त्वा हिमाचले ॥ १०१ ॥&lt;br&gt;&#xA;दुर्गा च तत्पदं ध्यात्वा सर्वपूज्या बभूव ह ।&lt;br&gt;&#xA;सरस्वती तपस्तप्त्वा पर्वते गन्धमादने ॥ १०२ ॥&lt;br&gt;&#xA;लक्षवर्षं च दिव्यं च सर्ववन्द्या बभूव सा ।&lt;br&gt;&#xA;लक्ष्मीर्युगशतं दिव्यं तपस्तप्त्वा च पुष्करे ॥ १०३ ॥&lt;br&gt;&#xA;सर्वसम्पत्प्रदात्री च जाता देवीनिषेवणात् ।&lt;br&gt;&#xA;सावित्री मलये तप्त्वा पूज्या वन्द्या बभूव सा ॥ १०४ ॥&lt;br&gt;&#xA;षष्टिवर्षसहस्रं च दिव्यं ध्यात्वा च तत्पदम् ।&lt;br&gt;&#xA;शतमन्वन्तरं तप्तं शङ्‌करेण पुरा विभो ॥ १०५ ॥&lt;br&gt;&#xA;शतमन्वन्तरं चेदं ब्रह्मा शक्तिं जजाप ह ।&lt;br&gt;&#xA;शतमन्वन्तरं विष्णुस्तप्त्वा पाता बभूव ह ॥ १०६ ॥&lt;br&gt;&#xA;दशमन्वन्तरं तप्त्वा श्रीकृष्णः परमं तपः ।&lt;br&gt;&#xA;गोलोकं प्राप्तवान्दिव्यं मोदतेऽद्यापि यत्र हि ॥ १०७ ॥&lt;br&gt;&#xA;दशमन्वन्तरं धर्मस्तप्त्वा वै भक्तिसंयुतः ।&lt;br&gt;&#xA;सर्वप्राणः सर्वपूज्यः सर्वाधारो बभूव सः ॥ १०८ ॥&lt;br&gt;&#xA;एवं देव्याश्च तपसा सर्वे देवाश्च पूजिताः ।&lt;br&gt;&#xA;मुनयो मनवो भूपा ब्राह्मणाश्चैव पूजिताः ॥ १०९ ॥&lt;br&gt;&#xA;एवं ते कथितं सर्वं पुराणं सयथागमम् ।&lt;br&gt;&#xA;गुरुवक्त्राद्यथा ज्ञातं किं भूयः श्रोतुमिच्छसि ॥ ११० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे&lt;br&gt;&#xA;कलिमाहात्म्यवर्णनं नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>०९</title>
      <link>https://vishvAsa.github.io/purANam/shAktam/devI-bhAgavatam/09/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/09/</guid>
      <description>&lt;p&gt;नारद उवाच&lt;br&gt;&#xA;देव्या निमेषमात्रेण ब्रह्मणः पात एव च ।&lt;br&gt;&#xA;तस्य पातः प्राकृतिकः प्रलयः परिकीर्तितः ॥ १ ॥&lt;br&gt;&#xA;प्रलये प्राकृते चोक्ता तत्रादृष्टा वसुन्धरा ।&lt;br&gt;&#xA;जलप्लुतानि विश्वानि सर्वे लीनाः परात्मनि ॥ २ ॥&lt;br&gt;&#xA;वसुन्धरा तिरोभूता कुत्र वा सा च तिष्ठति ।&lt;br&gt;&#xA;सृष्टेर्विधानसमये साविर्भूता कथं पुनः ॥ ३ ॥&lt;br&gt;&#xA;कथं बभूव सा धन्या मान्या सर्वाश्रया जया ।&lt;br&gt;&#xA;तस्याश्च जन्मकथनं वद मङ्‌गलकारणम् ॥ ४ ॥&lt;br&gt;&#xA;श्रीनारायण उवाच&lt;br&gt;&#xA;सर्वादिसृष्टौ सर्वेषां जन्म देव्या इति श्रुतिः ।&lt;br&gt;&#xA;आविर्भावस्तिरोभावः सर्वेषु प्रलयेषु च ॥ ५ ॥&lt;br&gt;&#xA;श्रूयतां वसुधाजन्म सर्वमङ्‌गलकारणम् ।&lt;br&gt;&#xA;विघ्ननिघ्नकरं पापनाशनं पुण्यवर्धनम् ॥ ६ ॥&lt;br&gt;&#xA;अहो केचिद्वदन्तीति मधुकैटभमेदसा ।&lt;br&gt;&#xA;बभूव वसुधा धन्या तद्विरुद्धमतः शृणु ॥ ७ ॥&lt;br&gt;&#xA;ऊचतुस्तौ पुरा विष्णुं तुष्टौ युद्धेन तेजसा ।&lt;br&gt;&#xA;आवां वध्यौ न यत्रोर्वी पाथसा संवृतेति च ॥ ८ ॥&lt;br&gt;&#xA;तयोर्जीवनकाले न प्रत्यक्षा साभवत्स्फुटम् ।&lt;br&gt;&#xA;ततो बभूव मेदश्च मरणानन्तरं तयोः ॥ ९ ॥&lt;br&gt;&#xA;मेदिनीति च विख्यातेत्युक्तमेतन्मतं शृणु ।&lt;br&gt;&#xA;जलधौता कृता पूर्वं वर्धिता मेदसा यतः ॥ १० ॥&lt;br&gt;&#xA;कथयामि ते तज्जन्म सार्थकं सर्वमङ्‌गलम् ।&lt;br&gt;&#xA;पुरा श्रुतं यच्छ्रुत्युक्तं धर्मवक्त्राच्च पुष्करे ॥ ११ ॥&lt;br&gt;&#xA;महाविराट्शरीरस्य जलस्थस्य चिरं स्फुटम् ।&lt;br&gt;&#xA;मनो बभूव कालेन सर्वाङ्‌गव्यापकं ध्रुवम् ॥ १२ ॥&lt;br&gt;&#xA;तच्च प्रविष्टं सर्वेषां तल्लोम्नां विवरेषु च ।&lt;br&gt;&#xA;कालेन महता पश्चाद्‌ बभूव वसुधा मुने ॥ १३ ॥&lt;br&gt;&#xA;प्रत्येकं प्रतिलोम्नां च कूपेषु संस्थिता सदा ।&lt;br&gt;&#xA;आविर्भूता तिरोभूता सजला च पुनः पुनः ॥ १४ ॥&lt;br&gt;&#xA;आविर्भूता सृष्टिकाले तज्जलोपर्युपस्थिता ।&lt;br&gt;&#xA;प्रलये च तिरोभूता जलस्याभ्यन्तरे स्थिता ॥ १५ ॥&lt;br&gt;&#xA;प्रतिविश्वेषु वसुधा शैलकाननसंयुता ।&lt;br&gt;&#xA;सप्तसागरसंयुक्ता सप्तद्वीपसमन्विता ॥ १६ ॥&lt;br&gt;&#xA;हेमाद्रिमेरुसंयुक्ता ग्रहचन्द्रार्कसंयुता ।&lt;br&gt;&#xA;ब्रह्मविष्णुशिवाद्यैश्च सुरैर्लोकैस्तदाज्ञया ॥ १७ ॥&lt;br&gt;&#xA;पुण्यतीर्थसमायुक्ता पुण्यभारतसंयुता ।&lt;br&gt;&#xA;काञ्चनीभूमिसंयुक्ता सप्तस्वर्गसमन्विता ॥ १८ ॥&lt;br&gt;&#xA;पातालसप्तं तदधस्तदूर्ध्वं ब्रह्मलोकतः ।&lt;br&gt;&#xA;ध्रुवलोकश्च तत्रैव सर्वं विश्वं च तत्र वै ॥ १९ ॥&lt;br&gt;&#xA;एवं सर्वाणि विश्वानि पृथिव्यां निर्मितानि च ।&lt;br&gt;&#xA;नश्वराणि च विश्वानि सर्वाणि कृत्रिमाणि वै ॥ २० ॥&lt;br&gt;&#xA;प्रलये प्राकृते चैव ब्रह्मणश्च निपातने ।&lt;br&gt;&#xA;महाविराडादिसृष्टौ सृष्टः कृष्णेन चात्मना ॥ २१ ॥&lt;br&gt;&#xA;नित्यौ च स्थितिप्रलयौ काष्ठाकालेश्वरैः सह ।&lt;br&gt;&#xA;नित्याधिष्ठातृदेवी सा वाराहे पूजिता सुरैः ॥ २२ ॥&lt;br&gt;&#xA;मुनिभिर्मनुभिर्विप्रैर्गन्धर्वादिभिरेव च ।&lt;br&gt;&#xA;विष्णोर्वराहरूपस्य पत्नी सा श्रुतिसम्मता ॥ २३ ॥&lt;br&gt;&#xA;तत्पुत्रो मङ्‌गलो ज्ञेयो घटेशो मङ्‌गलात्मजः ।&lt;br&gt;&#xA;नारद उवाच&lt;br&gt;&#xA;पूजिता केन रुपेण वाराहे च सुरैर्मही ॥ २४ ॥&lt;br&gt;&#xA;वाराहे चैव वाराही सर्वैः सर्वाश्रया सती ।&lt;br&gt;&#xA;मूलप्रकृतिसम्भूता पञ्चीकरणमार्गतः ॥ २५ ॥&lt;br&gt;&#xA;तस्याः पूजाविधानं चाप्यधश्चोर्ध्वमनेकशः ।&lt;br&gt;&#xA;मङ्‌गलं मङ्‌गलस्यापि जन्म वासं वद प्रभो ॥ २६ ॥&lt;br&gt;&#xA;श्रीनारायण उवाच&lt;br&gt;&#xA;वाराहे च वराहश्च ब्रह्मणा संस्तुतः पुरा ।&lt;br&gt;&#xA;उद्दधार महीं हत्वा हिरण्याक्षं रसातलम् ॥ २७ ॥&lt;br&gt;&#xA;जले तां स्थापयामास पद्मपत्रं यथा हृदे ।&lt;br&gt;&#xA;तत्रैव निर्ममे ब्रह्मा विश्वं सर्वं मनोहरम् ॥ २८ ॥&lt;br&gt;&#xA;दृष्ट्वा तदधिदेवीं च सकामां कामुको हरिः ।&lt;br&gt;&#xA;वराहरूपी भगवान् कोटिसूर्यसमप्रभः ॥ २९ ॥&lt;br&gt;&#xA;कृत्वा रतिकलां सर्वां मूर्तिं च सुमनोहराम् ।&lt;br&gt;&#xA;क्रीडाञ्चकार रहसि दिव्यवर्षमहर्निशम् ॥ ३० ॥&lt;br&gt;&#xA;सुखसम्भोगसंस्पर्शान्मूर्च्छां सम्प्राप सुन्दरी ।&lt;br&gt;&#xA;विदग्धाया विदग्धेन सङ्‌गमोऽतिसुखप्रदः ॥ ३१ ॥&lt;br&gt;&#xA;विष्णुस्तदङ्‌गसंश्लेषाद्‌ बुबुधे न दिवानिशम् ।&lt;br&gt;&#xA;वर्षान्ते चेतनां प्राप्य कामी तत्याज कामुकीम् ॥ ३२ ॥&#xA;पूर्वरूपं वराहं च दधार स च लीलया ।&lt;br&gt;&#xA;पूजाञ्चकार तां देवीं ध्यात्वा च धरणीं सतीम् ॥ ३३ ॥&lt;br&gt;&#xA;धूपैर्दीपैश्च नैवेद्यैः सिन्दूरैरनुलेपनैः ।&lt;br&gt;&#xA;वस्त्रैः पुष्पैश्च बलिभिः सम्पूज्योवाच तां हरिः ॥ ३४ ॥&lt;br&gt;&#xA;श्रीभगवानुवाच&lt;br&gt;&#xA;सर्वाधारा भव शुभे सर्वैः सम्पूजिता सुखम् ।&lt;br&gt;&#xA;मुनिभिर्मनुभिर्देवैः सिद्धैश्च दानवादिभिः ॥ ३५ ॥&lt;br&gt;&#xA;अम्बुवाचीत्यागदिने गृहारम्भे प्रवेशने ।&lt;br&gt;&#xA;वापीतडागारम्भे च गृहे च कृषिकर्मणि ॥ ३६ ॥&lt;br&gt;&#xA;तव पूजां करिष्यन्ति मद्वरेण सुरादयः ।&lt;br&gt;&#xA;मूढा ये न करिष्यन्ति यास्यन्ति नरकं च ते ॥ ३७ ॥&lt;br&gt;&#xA;वसुधोवाच&lt;br&gt;&#xA;वहामि सर्वं वाराहरूपेणाहं तवाज्ञया ।&lt;br&gt;&#xA;लीलामात्रेण भगवन् विश्वं च सचराचरम् ॥ ३८ ॥&lt;br&gt;&#xA;मुक्तां शुक्तिं हरेरर्चां शिवलिङ्‌गं शिवां तथा ।&lt;br&gt;&#xA;शङ्‌खं प्रदीपं यन्त्रं च माणिक्यं हीरकं तथा ॥ ३९ ॥&lt;br&gt;&#xA;यज्ञसूत्रं च पुष्पं च पुस्तकं तुलसीदलम् ।&lt;br&gt;&#xA;जपमालां पुष्पमालां कर्पूरं च सुवर्णकम् ॥ ४० ॥&lt;br&gt;&#xA;गोरोचनं चन्दनं च शालग्रामजलं तथा ।&lt;br&gt;&#xA;एतान्वोडुमशक्ताहं क्लिष्टा च भगवञ्छृणु ॥ ४१ ॥&lt;br&gt;&#xA;श्रीभगवानुवाच&lt;br&gt;&#xA;द्रव्याण्येतानि ये मूढा अर्पयिष्यन्ति सुन्दरि ।&lt;br&gt;&#xA;यास्यन्ति कालसूत्रं ते दिव्यं वर्षशतं त्वयि ॥ ४२ ॥&lt;br&gt;&#xA;इत्येवमुक्त्वा भगवान् विरराम च नारद ।&lt;br&gt;&#xA;बभूव तेन गर्भेण तेजस्वी मङ्‌गलग्रहः ॥ ४३ ॥&lt;br&gt;&#xA;पूजाञ्चक्रुः पृथिव्याश्च ते सर्वे चाज्ञया हरेः ।&lt;br&gt;&#xA;कण्वशाखोक्तध्यानेन तुष्टुवुश्च स्तवेन ते ॥ ४४ ॥&lt;br&gt;&#xA;ददुर्मूलेन मन्त्रेण नैवेद्यादिकमेव च ।&lt;br&gt;&#xA;संस्तुता त्रिषु लोकेषु पूजिता सा बभूव ह ॥ ४५ ॥&lt;br&gt;&#xA;नारद उवाच&lt;br&gt;&#xA;किं ध्यानं स्तवनं तस्या मूलमन्त्रं च किं वद ।&lt;br&gt;&#xA;गूढं सर्वपुराणेषु श्रोतुं कौतूहलं मम ॥ ४६ ॥&lt;br&gt;&#xA;श्रीनारायण उवाच&lt;br&gt;&#xA;आदौ च पृथिवी देवी वराहेण च पूजिता ।&lt;br&gt;&#xA;ततो हि ब्रह्मणा पश्चामृजिता पृथिवी तदा ॥ ४७ ॥&lt;br&gt;&#xA;ततः सर्वैर्मुनीन्द्रैश्च मनुभिर्मानवादिभिः ।&lt;br&gt;&#xA;ध्यानं च स्तवनं मन्त्रं शृणु वक्ष्यामि नारद ॥ ४८ ॥&lt;br&gt;&#xA;ॐ ह्रीं श्रीं क्लीं वसुधायै स्वाहेत्यनेन&lt;br&gt;&#xA;मन्त्रेण विष्णुना पूजिता पुरा ।&lt;br&gt;&#xA;श्वेतपङ्‌कजवर्णाभां शरच्चन्द्रनिभाननाम् ॥ ४९ ॥&lt;br&gt;&#xA;चन्दनोत्क्षिप्तसर्वाङ्‌गीं रत्नभूषणभूषिताम् ।&lt;br&gt;&#xA;रत्नाधारां रत्नगर्भां रत्नाकरसमन्विताम् ॥ ५० ॥&lt;br&gt;&#xA;वह्निशुद्धांशुकाधानां सस्मितां वन्दितां भजे ।&lt;br&gt;&#xA;ध्यानेनानेन सा देवी सर्वैश्च पूजिताभवत् ॥ ५१ ॥&lt;br&gt;&#xA;स्तवनं शृणु विप्रेन्द्र कण्वशाखोक्तमेव च ।&lt;br&gt;&#xA;श्रीनारायण उवाच&lt;br&gt;&#xA;जये जये जलाधारे जलशीले जलप्रदे ॥ ५२ ॥&lt;br&gt;&#xA;यज्ञसूकरजाये त्वं जयं देहि जयावहे ।&lt;br&gt;&#xA;मङ्‌गले मङ्‌गलाधारे माङ्‌गल्ये मङ्‌गलप्रदे ॥ ५३ ॥&lt;br&gt;&#xA;मङ्‌गलार्थं मङ्‌गलेशे मङ्‌गलं देहि मे भवे ।&lt;br&gt;&#xA;सर्वाधारे च सर्वज्ञे सर्वशक्तिसमन्विते ॥ ५४ ॥&lt;br&gt;&#xA;सर्वकामप्रदे देवि सर्वेष्टं देहि मे भवे ।&lt;br&gt;&#xA;पुण्यस्वरूपे पुण्यानां बीजरूपे सनातनि ॥ ५५ ॥&lt;br&gt;&#xA;पुण्याश्रये पुण्यवतामालये पुण्यदे भवे ।&lt;br&gt;&#xA;सर्वसस्यालये सर्वसस्याढ्ये सर्वसस्यदे ॥ ५६ ॥&lt;br&gt;&#xA;सर्वसस्यहरे काले सर्वसस्यात्मिके भवे ।&lt;br&gt;&#xA;भूमे भूमिपसर्वस्वे भूमिपालपरायणे ॥ ५७ ॥&lt;br&gt;&#xA;भूमिपानां सुखकरे भूमिं देहि च भूमिदे ।&lt;br&gt;&#xA;इदं स्तोत्रं महापुण्यं प्रातरुत्थाय यः पठेत् ॥ ५८ ॥&lt;br&gt;&#xA;कोटिजन्मसु स भवेद्‌ बलवान्भूमिपेश्वरः ।&lt;br&gt;&#xA;भूमिदानकृतं पुण्यं लभ्यते पठनाज्जनैः ॥ ५९ ॥&lt;br&gt;&#xA;भूमिदानहरात्पापान्मुच्यते नात्र संशयः ।&lt;br&gt;&#xA;अम्बुवाचीभूकरणपापात्स मुच्यते ध्रुवम् ॥ ६० ॥&lt;br&gt;&#xA;अन्यकूपे कूपखननपापात्स मुच्यते ध्रुवम् ।&lt;br&gt;&#xA;परभूमिहरात्पापान्मुच्यते नात्र संशयः ॥ ६१ ॥&lt;br&gt;&#xA;भूमौ वीर्यत्यागपापाद्‌भूमौ दीपादिस्थापनात् ।&lt;br&gt;&#xA;पापेन मुच्यते सोऽपि स्तोत्रस्य पठनान्मुने ॥ ६२ ॥&lt;br&gt;&#xA;अश्वमेधशतं पुण्यं लभते नात्र संशयः ।&lt;br&gt;&#xA;भूमिदेव्या महास्तोत्रं सर्वकल्याणकारकम् ॥ ६३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;भूमिस्तोत्रवर्णनं नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>१०</title>
      <link>https://vishvAsa.github.io/purANam/shAktam/devI-bhAgavatam/09/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/10/</guid>
      <description>&lt;p&gt;नारद उवाच&lt;br&gt;&#xA;भूमिदानकृतं पुण्यं पापं तद्धरणेन च ।&lt;br&gt;&#xA;परभूहरणात्पापं परकूपे खनने तथा ॥ १ ॥&lt;br&gt;&#xA;अम्बुवाच्यां भूखनने वीर्यस्य त्याग एव च ।&lt;br&gt;&#xA;दीपादिस्थापनात्पापं श्रोतुमिच्छामि यत्नतः ॥ २ ॥&lt;br&gt;&#xA;अन्यद्वा पृथिवीजन्यं पापं यत्पृच्छते परम् ।&lt;br&gt;&#xA;यदस्ति तत्प्रतीकारं वद वेदविदांवर ॥ ३ ॥&lt;br&gt;&#xA;श्रीनारायण उवाच&lt;br&gt;&#xA;वितस्तिमात्रभूमिं च यो ददाति च भारते ।&lt;br&gt;&#xA;सन्ध्यापूताय विप्राय स याति शिवमन्दिरम् ॥ ४ ॥&lt;br&gt;&#xA;भूमिं च सर्वसस्याढ्यां ब्राह्मणाय ददाति च ।&lt;br&gt;&#xA;भूमिरेणुप्रमाणाब्दमन्ते विष्णुपदे स्थितिः ॥ ५ ॥&lt;br&gt;&#xA;ग्रामं भूमिं च धान्यं च ब्राह्मणाय ददाति यः ।&lt;br&gt;&#xA;सर्वपापाद्विनिर्मुक्तौ चोभौ देवीपुरःस्थितौ ॥ ६ ॥&lt;br&gt;&#xA;भूमिदानं च तत्काले यः साधुश्चानुमोदते ।&lt;br&gt;&#xA;स च प्रयाति वैकुण्ठे मित्रगोत्रसमन्वितः ॥ ७ ॥&lt;br&gt;&#xA;स्वदत्तां परदत्तां वा ब्रह्मवृत्तिं हरेत्तु यः ।&lt;br&gt;&#xA;स तिष्ठति कालसूत्रे यावच्चन्द्रदिवाकरौ ॥ ८ ॥&lt;br&gt;&#xA;तत्युत्रपौत्रप्रभृतिर्भूमिहीनः श्रिया हतः ।&lt;br&gt;&#xA;पुत्रहीनो दरिद्रश्च घोरं याति च रौरवम् ॥ ९ ॥&lt;br&gt;&#xA;गवां मार्गं विनिष्कृष्य यश्च सस्यं ददाति च ।&lt;br&gt;&#xA;दिव्यं वर्षशतं चैव कुम्भीपाके च तिष्ठति ॥ १० ॥&lt;br&gt;&#xA;गोष्ठं तडागं निष्कृष्य मार्गे सस्यं ददाति यः ।&lt;br&gt;&#xA;स तिष्ठत्यसिपत्रे च यावदिन्द्राश्चतुर्दश ॥ ११ ॥&lt;br&gt;&#xA;पञ्चपिण्डाननुद्धृत्य परकूपे च स्नाति यः ।&lt;br&gt;&#xA;प्राप्नोति नरकं चैव स्नानं निष्फलमेव च ॥ १२ ॥&lt;br&gt;&#xA;कामी भूमौ च रहसि वीर्यत्यागं करोति यः ।&lt;br&gt;&#xA;भूमिरेणुप्रमाणं च वर्षं तिष्ठति रौरवे ॥ १३ ॥&lt;br&gt;&#xA;अम्बुवाच्यां भूकरणं यः करोति च मानवः ।&lt;br&gt;&#xA;स याति कृमिदंशं च स्थितिस्तत्र चतुर्युगम् ॥ १४ ॥&lt;br&gt;&#xA;परकीये लुप्तकूपे कूपं मूढः करोति यः ।&lt;br&gt;&#xA;पुष्करिण्यां च लुप्तायां पुष्करिणीं ददाति यः ॥ १५ ॥&#xA;सर्वं फलं परस्यैव तप्तकुण्डं व्रजेच्च सः ।&lt;br&gt;&#xA;तत्र तिष्ठति सन्तप्तो यावदिन्द्राश्चतुर्दश ॥ १६ ॥&lt;br&gt;&#xA;परकीये तडागे च पङ्‌कमुद्धृत्य चोन्मृजेत् ।&lt;br&gt;&#xA;रेणुप्रमाणवर्षं च ब्रह्मलोके वसेन्नरः ॥ १७ ॥&lt;br&gt;&#xA;पिण्डं पित्रे भूमिभर्तुर्न प्रदाय च मानवः ।&lt;br&gt;&#xA;श्राद्धं करोति यो मूढो नरकं याति निश्चितम् ॥ १८ ॥&lt;br&gt;&#xA;भूमौ दीपं योऽर्पयति स चान्धः सप्तजन्मसु ।&lt;br&gt;&#xA;भूमौ शङ्‌खं च संस्थाप्य कुष्ठं जन्मान्तरे लभेत् ॥ १९ ॥&lt;br&gt;&#xA;मुक्तां माणिक्यहीरौ च सुवर्णं च मणिं तथा ।&lt;br&gt;&#xA;पञ्च संस्थापयेद्‌भूमौ स चान्धः सप्तजन्मसु ॥ २० ॥&lt;br&gt;&#xA;शिवलिङ्‌गं शिवामर्चां यश्चार्पयति भूतले ।&lt;br&gt;&#xA;शतमन्वन्तरं यावत्कृमिभक्षः स तिष्ठति ॥ २१ ॥&lt;br&gt;&#xA;शङ्‌खं यन्त्रं शिलातोयं पुष्पं च तुलसीदलम् ।&lt;br&gt;&#xA;यश्चार्पयति भूमौ च स तिष्ठेन्नरके ध्रुवम् ॥ २२ ॥&lt;br&gt;&#xA;जपमालां पुष्पमालां कर्पूरं रोचनं तथा ।&lt;br&gt;&#xA;यो मूढश्चार्पयेद्‌भूमौ स याति नरकं ध्रुवम् ॥ २३ ॥&lt;br&gt;&#xA;भूमौ चन्दनकाष्ठं च रुद्राक्षं कुशमूलकम् ।&lt;br&gt;&#xA;संस्थाप्य भूमौ नरके वसेन्मन्वन्तरावधि ॥ २४ ॥&lt;br&gt;&#xA;पुस्तकं यज्ञसूत्रं च भूमौ संस्थापयेन्नरः ।&lt;br&gt;&#xA;न भवेद्विप्रयोनौ च तस्य जन्मान्तरे जनिः ॥ २५ ॥&lt;br&gt;&#xA;ब्रह्महत्यासमं पापमिह वै लभते ध्रुवम् ।&lt;br&gt;&#xA;ग्रन्धियुक्तं यज्ञसूत्रं पूज्यं च सर्ववर्णकैः ॥ २६ ॥&lt;br&gt;&#xA;यज्ञं कृत्वा तु यो भूमिं क्षीरेण न हि सिञ्चति ।&lt;br&gt;&#xA;स याति तप्तभूमिं च सन्तप्तः सप्तजन्मसु ॥ २७ ॥&lt;br&gt;&#xA;भूकम्पे ग्रहणे यो हि करोति खननं भुवः ।&lt;br&gt;&#xA;जन्मान्तरे महापापो ह्यङ्‌गहीनो भवेद्‌ ध्रुवम् ॥ २८ ॥&lt;br&gt;&#xA;भवनं यत्र सर्वेषां भूमिस्तेन प्रकीर्तिता ।&lt;br&gt;&#xA;काश्यपी कश्यपस्येयमचला स्थिररूपतः ॥ २९ ॥&lt;br&gt;&#xA;विश्वम्भरा धारणाच्चानन्तानन्तस्वरूपतः ।&lt;br&gt;&#xA;पृथिवी पृथुकन्यात्वाद्विस्तृतत्वान्महामुने ॥ ३० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे पृथिव्युपाख्याने&lt;br&gt;&#xA;नरकफलप्राप्तिवर्णनं नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>११</title>
      <link>https://vishvAsa.github.io/purANam/shAktam/devI-bhAgavatam/09/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/11/</guid>
      <description>&lt;p&gt;नारद उवाच&lt;br&gt;&#xA;श्रुतं पृथिव्युपाख्यानमतीव सुमनोहरम् ।&lt;br&gt;&#xA;गङ्‌गोपाख्यानमधुना वद वेदविदांवर ॥ १ ॥&lt;br&gt;&#xA;भारते भारतीशापात्सा जगाम सुरेश्वरी ।&lt;br&gt;&#xA;विष्णुस्वरूपा परमा स्वयं विष्णुपदीति च ॥ २ ॥&lt;br&gt;&#xA;कथं कुत्र युगे केन प्रार्थिता प्रेरिता पुरा ।&lt;br&gt;&#xA;तत्क्रमं श्रोतुमिच्छामि पापघ्नं पुण्यदं शुभम् ॥ ३ ॥&lt;br&gt;&#xA;श्रीनारायण उवाच&lt;br&gt;&#xA;राजराजेश्वरः श्रीमान् सगरः सूर्यवंशजः ।&lt;br&gt;&#xA;तस्य भार्या च वैदर्भी शैव्या च द्वे मनोहरे ॥ ४ ॥&lt;br&gt;&#xA;तत्पत्न्यामेकपुत्रश्च बभूव सुमनोहरः ।&lt;br&gt;&#xA;असमञ्ज इति ख्यातः शैव्यायां कुलवर्धनः ॥ ५ ॥&lt;br&gt;&#xA;अन्या चाराधयामास शङ्‌करं पुत्रकामुकी ।&lt;br&gt;&#xA;बभूव गर्भस्तस्याश्च हरस्य च वरेण ह ॥ ६ ॥&lt;br&gt;&#xA;गते शताब्दे पूर्णे च मांसपिण्डं सुषाव सा ।&lt;br&gt;&#xA;तद्‌ दृष्ट्वा सा शिवं ध्यात्वा रुरोदोच्चैः पुनः पुनः ॥ ७ ॥&lt;br&gt;&#xA;शम्भुर्ब्राह्मणरूपेण तत्समीपं जगाम ह ।&lt;br&gt;&#xA;चकार संविभज्यैतत्पिण्डं षष्टिसहस्रधा ॥ ८ ॥&lt;br&gt;&#xA;सर्वे बभूवुः पुत्राश्च महाबलपराक्रमाः ।&lt;br&gt;&#xA;ग्रीष्ममध्याह्नमार्तण्डप्रभामुष्टकलेवराः ॥ ९ ॥&lt;br&gt;&#xA;कपिलस्य मुनेः शापाद्‌ बभूवुर्भस्मसाच्च ते ।&lt;br&gt;&#xA;राजा रुरोद तच्छ्रुत्वा जगाम गहने वने ॥ १० ॥&lt;br&gt;&#xA;तपश्चकारासमञ्जो गङ्‌गानयनकारणात् ।&lt;br&gt;&#xA;लक्षवर्षं तपस्तप्त्वा ममार कालयोगतः ॥ ११ ॥&lt;br&gt;&#xA;अंशुमांस्तस्य तनयो गङ्‌गानयनकारणात् ।&lt;br&gt;&#xA;तपः कृत्वा लक्षवर्षं ममार कालयोगतः ॥ १२ ॥&lt;br&gt;&#xA;भगीरथस्तस्य पुत्रो महाभागवतः सुधीः ।&lt;br&gt;&#xA;वैष्णवो विष्णुभक्तश्च गुणवानजरामरः ॥ १३ ॥&lt;br&gt;&#xA;तपः कृत्वा लक्षवर्षं गङ्‌गानयनकारणात् ।&lt;br&gt;&#xA;ददर्श कृष्णं ग्रीष्मस्थसूर्यकोटिसमप्रभम् ॥ १४ ॥&lt;br&gt;&#xA;द्विभुजं मुरलीहस्तं किशोरं गोपवेषिणम् ।&lt;br&gt;&#xA;गोपालसुन्दरीरूपं भक्तानुग्रहरूपिणम् ॥ १५ ॥&lt;br&gt;&#xA;स्वेच्छामयं परं ब्रह्म परिपूर्णतमं प्रभुम् ।&lt;br&gt;&#xA;ब्रह्मविष्णुशिवाद्यैश्च स्तुतं मुनिगणैर्नुतम् ॥ १६ ॥&lt;br&gt;&#xA;निर्लिप्तं साक्षिरूपं च निर्गुणं प्रकृतेः परम् ।&lt;br&gt;&#xA;ईषद्धास्यप्रसन्नास्यं भक्तानुग्रहकारणम् ॥ १७ ॥&lt;br&gt;&#xA;वह्निशुद्धांशुकाधानं रत्नभूषणभूषितम् ।&lt;br&gt;&#xA;तुष्टाव दृष्ट्वा नृपतिः प्रणम्य च पुनः पुनः ॥ १८ ॥&lt;br&gt;&#xA;लीलया च वरं प्राप वाञ्छितं वंशतारणम् ।&lt;br&gt;&#xA;कृत्वा च स्तवनं दिव्यं पुलकाङ्‌कितविग्रहः ॥ १९ ॥&lt;br&gt;&#xA;श्रीभगवानुवाच&lt;br&gt;&#xA;भारतं भारतीशापाद्‌ गच्छ शीघ्रं सुरेश्वरि ।&lt;br&gt;&#xA;सगरस्य सुतान्सर्वान्पूतान्कुरु ममाज्ञया ॥ २० ॥&lt;br&gt;&#xA;त्वत्स्पर्शवायुना पूता यास्यन्ति मम मन्दिरम्।&lt;br&gt;&#xA;बिभ्रतो मम मूर्तीश्च दिव्यस्यन्दनगामिनः ॥ २१ ॥&lt;br&gt;&#xA;मत्पार्षदा भविष्यन्ति सर्वकालं निरामयाः ।&lt;br&gt;&#xA;समुच्छिद्य कर्मभोगान् कृताञ्जन्मनि जन्मनि ॥ २२ ॥&lt;br&gt;&#xA;कोटिजन्मार्जितं पापं भारते यत्कृतं नृभिः ।&lt;br&gt;&#xA;गङ्‌गाया वातस्पर्शेन नश्यतीति श्रुतौ श्रुतम् ॥ २३ ॥&lt;br&gt;&#xA;स्पर्शनाद्दर्शनाद्देव्याः पुण्यं दशगुणं ततः ।&lt;br&gt;&#xA;मौसलस्नानमात्रेण सामान्यदिवसे नृणाम् ॥ २४ ॥&lt;br&gt;&#xA;शतकोटिजन्मपापं नश्यतीति श्रुतौ श्रुतम् ।&lt;br&gt;&#xA;यानि कानि च पापानि ब्रह्महत्यादिकानि च ॥ २५ ॥&lt;br&gt;&#xA;जन्मसङ्ख्यार्जितान्येव कामतोऽपि कृतानि च ।&lt;br&gt;&#xA;तानि सर्वाणि नश्यन्ति मौसलस्नानतो नृणाम् ॥ २६ ॥&lt;br&gt;&#xA;पुण्याहस्नानतः पुण्यं वेदा नैव वदन्ति च ।&lt;br&gt;&#xA;किञ्चिद्वदन्ति ते विप्र फलमेव यथागमम् ॥ २७ ॥&lt;br&gt;&#xA;ब्रह्मविष्णुशिवाद्याश्च सर्वं नैव वदन्ति च ।&lt;br&gt;&#xA;सामान्यदिवसस्नानसङ्‌कल्पं शृणु सुन्दरि ॥ २८ ॥&lt;br&gt;&#xA;पुण्यं दशगुणं चैव मौसलस्नानतः परम् ।&lt;br&gt;&#xA;ततस्त्रिंशद्‌गुणं पुण्यं रविसङ्क्रमणे दिने ॥ २९ ॥&lt;br&gt;&#xA;अमायां चापि तत्तुल्यं द्विगुणं दक्षिणायने ।&lt;br&gt;&#xA;ततो दशगुणं पुण्यं नराणामुत्तरायणे ॥ ३० ॥&lt;br&gt;&#xA;चातुर्मास्यां पौर्णमास्यामनन्तं पुण्यमेव च ।&lt;br&gt;&#xA;अक्षयायां च तत्तुल्यं चैतद्वेदे निरूपितम् ॥ ३१ ॥&lt;br&gt;&#xA;असङ्ख्यपुण्यफलदमेतेषु स्नानदानकम् ।&lt;br&gt;&#xA;सामान्यदिवसस्नानाद्दानाच्छतगुणं फलम् ॥ ३२ ॥&lt;br&gt;&#xA;मन्वन्तराद्यायां तिथौ युगाद्यायां तथैव च ।&lt;br&gt;&#xA;माघस्य सितसप्तम्यां भीष्माष्टम्यां तथैव च ॥ ३३ ॥&lt;br&gt;&#xA;अथाप्यशोकाष्टम्यां च नवम्यां च तथा हरेः ।&lt;br&gt;&#xA;ततोऽपि द्विगुणं पुण्यं नन्दायां तव दुर्लभम् ॥ ३४ ॥&lt;br&gt;&#xA;दशहरादशम्यां तु युगाद्यादिसमं फलम् ।&lt;br&gt;&#xA;नन्दासमं च वारुण्यां महत्पूर्वे चतुर्गुणम् ॥ ३५ ॥&lt;br&gt;&#xA;ततश्चतुर्गुणं पुण्यं द्विमहत्पूर्वके सति ।&lt;br&gt;&#xA;पुण्यं कोटिगुणं चैव सामान्यस्नानतोऽपि यत् ॥ ३६ ॥&lt;br&gt;&#xA;चन्द्रोपरागसमये सूर्ये दशगुणं ततः ।&lt;br&gt;&#xA;पुण्यमर्धोदये काले ततः शतगुणं फलम् ॥ ३७ ॥&lt;br&gt;&#xA;इत्येवमुक्त्वा देवेशो विरराम तयोः पुरः ।&lt;br&gt;&#xA;तमुवाच ततो गङ्‌गा भक्तिनम्राऽऽत्मकन्धरा ॥ ३८ ॥&#xA;गङ्‌गोवाच&lt;br&gt;&#xA;यामि चेद्भारतं नाथ भारतीशापतः पुरा ।&lt;br&gt;&#xA;तवाज्ञया च राजेन्द्र तपसा चैव साम्प्रतम् ॥ ३९ ॥&lt;br&gt;&#xA;दास्यन्ति पापिनो मह्यं पापानि यानि कानि च ।&lt;br&gt;&#xA;तानि मे केन नश्यन्ति तमुपायं वद प्रभो ॥ ४० ॥&lt;br&gt;&#xA;कतिकालं परिमितं स्थितिर्मे तत्र भारते ।&lt;br&gt;&#xA;कदा यास्यामि देवेश तद्विष्णोः परमं पदम् ॥ ४१ ॥&lt;br&gt;&#xA;ममान्यद्वाञ्छितं यद्यत्सर्वं जानासि सर्ववित् ।&lt;br&gt;&#xA;सर्वान्तरात्मन् सर्वज्ञ तदुपायं वद प्रभो ॥ ४२ ॥&lt;br&gt;&#xA;श्रीभगवानुवाच&lt;br&gt;&#xA;जानामि वाञ्छितं गङ्‌गे तव सर्वं सुरेश्वरि ।&lt;br&gt;&#xA;पतिस्ते द्रवरूपाया लवणोदो भविष्यति ॥ ४३ ॥&lt;br&gt;&#xA;स ममांशस्वरूपश्च त्वं च लक्ष्मीस्वरूपिणी ।&lt;br&gt;&#xA;विदग्धाया विदग्धेन सङ्‌गमो गुणवान् भुवि ॥ ४४ ॥&lt;br&gt;&#xA;यावत्यः सन्ति नद्यश्च भारत्याद्याश्च भारते ।&lt;br&gt;&#xA;सौभाग्या त्वं च तास्वेव लवणोदस्य सौरते ॥ ४५ ॥&lt;br&gt;&#xA;अद्यप्रभृति देवेशि कलेः पञ्चसहस्रकम् ।&lt;br&gt;&#xA;वर्षं स्थितिस्ते भारत्याः शापेन भारते भुवि ॥ ४६ ॥&lt;br&gt;&#xA;नित्यं त्वमब्धिना सार्धं करिष्यसि रहो रतिम् ।&lt;br&gt;&#xA;त्वमेव रसिका देवि रसिकेन्द्रेण संयुता ॥ ४७ ॥&lt;br&gt;&#xA;त्वां स्तोष्यन्ति च स्तोत्रेण भगीरथकृतेन च ।&lt;br&gt;&#xA;भारतस्था जनाः सर्वे पूजयिष्यन्ति भक्तितः ॥ ४८ ॥&lt;br&gt;&#xA;कण्वशाखोक्तध्यानेन ध्यात्वा त्वां पूजयिष्यति ।&lt;br&gt;&#xA;यः स्तौति प्रणमेन्नित्यं सोऽश्वमेधफलं लभेत् ॥ ४९ ॥&lt;br&gt;&#xA;गङ्‌गा गङ्‌गेति यो ब्रूयाद्योजनानां शतैरपि ।&lt;br&gt;&#xA;मुच्यते सर्वपापेभ्यो विष्णुलोकं स गच्छति ॥ ५० ॥&lt;br&gt;&#xA;सहस्रपापिनां स्नानाद्यत्पापं ते भविष्यति ।&lt;br&gt;&#xA;प्रकृतेर्भक्तसंस्पर्शादेव तद्धि विनङ्‌क्ष्यति ॥ ५१ ॥&lt;br&gt;&#xA;पापिनां तु सहस्राणां शवस्पर्शेन यत्त्वयि ।&lt;br&gt;&#xA;तन्मन्त्रोपासकस्नानात्तदघं च विनङ्‌क्ष्यति ॥ ५२ ॥&lt;br&gt;&#xA;तत्रैव त्वमधिष्ठानं करिष्यस्यघमोचनम् ।&lt;br&gt;&#xA;सार्धं सरिद्‌भिः श्रेष्ठाभिः सरस्वत्यादिभिः शुभे ॥ ५३ ॥&lt;br&gt;&#xA;तत्तु तीर्थं भवेत्सद्यो यत्र त्वद्‌गुणकीर्तनम् ।&lt;br&gt;&#xA;त्वद्रेणुस्पर्शमात्रेण पूतो भवति पातकी ॥ ५४ ॥&lt;br&gt;&#xA;रेणुप्रमाणवर्षं च देवीलोके वसेद्‌ ध्रुवम् ।&lt;br&gt;&#xA;ज्ञानेन त्वयि ये भक्त्या मन्नामस्मृतिपूर्वकम् ॥ ५५ ॥&lt;br&gt;&#xA;समुत्सृजन्ति प्राणांश्च ते गच्छन्ति हरेः पदम् ।&lt;br&gt;&#xA;पार्षदप्रवरास्ते च भविष्यन्ति हरेश्चिरम् ॥ ५६ ॥&lt;br&gt;&#xA;लयं प्राकृतिकं ते च द्रक्ष्यन्ति चाप्यसङ्ख्यकम् ।&lt;br&gt;&#xA;मृतस्य बहुपुण्येन तच्छवं त्वयि विन्यसेत् ॥ ५७ ॥&lt;br&gt;&#xA;प्रयाति स च वैकुण्ठं यावदह्नः स्थितिस्त्वयि ।&lt;br&gt;&#xA;कायव्यूहं ततः कृत्वा भोजयित्वा स्वकर्मकम् ॥ ५८ ॥&lt;br&gt;&#xA;तस्मै ददामि सारूप्यं करोमि तं च पार्षदम् ।&lt;br&gt;&#xA;अज्ञानी त्वज्जलस्पर्शाद्यदि प्राणान्समुत्सृजेत् ॥ ५९ ॥&lt;br&gt;&#xA;तस्मै ददामि सालोक्यं करोमि तं च पार्षदम् ।&lt;br&gt;&#xA;अन्यत्र वा त्यजेत्प्राणांस्त्वन्नामस्मृतिपूर्वकम् ॥ ६० ॥&lt;br&gt;&#xA;तस्मै ददामि सालोक्यं यावद्वै ब्रह्मणो वयः ।&lt;br&gt;&#xA;अन्यत्र वा त्यजेत्प्राणांस्त्वन्नामस्मृतिपूर्वकम् ॥ ६१ ॥&lt;br&gt;&#xA;तस्मै ददामि सारूप्यमसङ्ख्यं प्राकृतं लयम् ।&lt;br&gt;&#xA;रत्नेन्द्रसारनिर्माणयानेन सह पार्षदैः ॥ ६२ ॥&lt;br&gt;&#xA;सद्यः प्रयाति गोलोकं मम तुल्यो भवेद्‌ ध्रुवम् ।&lt;br&gt;&#xA;तीर्थेऽप्यतीर्थे मरणे विशेषो नास्ति कश्चन ॥ ६३ ॥&lt;br&gt;&#xA;मन्मन्त्रोपासकानां तु नित्यं नैवेद्यभोजिनाम् ।&lt;br&gt;&#xA;पूतं कर्तुं सशक्तो हि लीलया भुवनत्रयम् ॥ ६४ ॥&lt;br&gt;&#xA;रत्नेन्द्रसारयानेन गोलोकं सम्प्रयान्ति च ।&lt;br&gt;&#xA;मद्भक्ता बान्धवा येषां तेऽपि पश्वादयोऽपि हि ॥ ६५ ॥&lt;br&gt;&#xA;प्रयान्ति रत्नयानेन गोलोकं चातिदुर्लभम् ।&lt;br&gt;&#xA;यत्र यत्र स्मृतास्ते च ज्ञानेन ज्ञानिनः सति ॥ ६६ ॥&lt;br&gt;&#xA;जीवन्मुक्ताश्च ते पूता मद्भक्तेः संविधानतः ।&lt;br&gt;&#xA;इत्युक्त्वा श्रीहरिस्तांश्च प्रत्युवाच भगीरथम् ॥ ६७ ॥&lt;br&gt;&#xA;स्तुहि गङ्‌गामिमां भक्त्या पूजां च कुरु साम्प्रतम् ।&lt;br&gt;&#xA;भगीरथस्तां तुष्टाव पूजयामास भक्तितः ॥ ६८ ॥&lt;br&gt;&#xA;कौथुमोक्तेन ध्यानेन स्तोत्रेणापि पुनः पुनः ।&lt;br&gt;&#xA;प्रणनाम च श्रीकृष्णं परमात्मानमीश्वरम् ॥ ६९ ॥&lt;br&gt;&#xA;भगीरथश्च गङ्‌गा च सोऽन्तर्धानं चकार ह ।&lt;br&gt;&#xA;नारद उवाच&lt;br&gt;&#xA;केन ध्यानेन स्तोत्रेण केन पूजाक्रमेण च ॥ ७० ॥&lt;br&gt;&#xA;पूजां चकार नृपतिर्वद वेदविदांवर ।&lt;br&gt;&#xA;श्रीनारायण उवाच&lt;br&gt;&#xA;स्नात्वा नित्यक्रियां कृत्वा धृत्वा धौते च वाससी ॥ ७१ ॥&lt;br&gt;&#xA;सम्पूज्य देवषट्कं च संयतो भक्तिपूर्वकम् ।&lt;br&gt;&#xA;गणेशं च दिनेशं च वह्निं विष्णुं शिवं शिवाम् ॥ ७२ ॥&lt;br&gt;&#xA;सम्पूज्य देवषट्कं च सोऽधिकारी च पूजने ।&lt;br&gt;&#xA;गणेशं विघ्ननाशाय आरोग्याय दिवाकरम् ॥ ७३ ॥&lt;br&gt;&#xA;वह्निं शौचाय विष्णुं च लक्ष्यर्थं पूजयेन्नरः ।&lt;br&gt;&#xA;शिवं ज्ञानाय ज्ञानेशं शिवां च मुक्तिसिद्धये ॥ ७४ ॥&lt;br&gt;&#xA;सम्पूज्यैताल्ँलभेत्प्राज्ञो विपरीतमतोऽन्यथा ।&lt;br&gt;&#xA;दध्यावनेन ध्यानेन तद्ध्यानं शृणु नारद ॥ ७५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;गङ्‌गोपाख्यानवर्णनं नामकादशोऽध्यायः ॥ ११ ॥&lt;/p&gt;</description>
    </item>
    <item>
      <title>१२</title>
      <link>https://vishvAsa.github.io/purANam/shAktam/devI-bhAgavatam/09/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/12/</guid>
      <description>&lt;p&gt;श्रीनारायण उवाच&lt;br&gt;&#xA;ध्यानं च कण्वशाखोक्तं सर्वपापप्रणाशनम् ।&lt;br&gt;&#xA;श्वेतपङ्‌कजवर्णाभां गङ्‌गां पापप्रणाशिनीम् ॥ १ ॥&lt;br&gt;&#xA;कृष्णविग्रहसम्भूतां कृष्णतुल्यां परां सतीम् ।&lt;br&gt;&#xA;वह्निशुद्धांशुकाधानां रत्नभूषणभूषिताम् ॥ २ ॥&lt;br&gt;&#xA;शरत्पूर्णेन्दुशतकमृष्टशोभाकरां पराम् ।&lt;br&gt;&#xA;ईषद्धास्यप्रसन्नास्यां शश्वत्सुस्थिरयौवनाम् ॥ ३ ॥&lt;br&gt;&#xA;नारायणप्रियां शान्तां तत्सौभाग्यसमन्विताम् ।&lt;br&gt;&#xA;बिभ्रतीं कबरीभारं मालतीमाल्यसंयुतम् ॥ ४ ॥&lt;br&gt;&#xA;सिन्दूरबिन्दुललितं सार्धं चन्दनबिन्दुभिः ।&lt;br&gt;&#xA;कस्तूरीपत्रकं गण्डे नानाचित्रसमन्वितम् ॥ ५ ॥&lt;br&gt;&#xA;पक्वबिम्बविनिन्द्याच्छचार्वोष्ठपुटमुत्तमम् ।&lt;br&gt;&#xA;मुक्तापङ्क्तिप्रभामुष्टदन्तपङ्क्तिमनोरमम् ॥ ६ ॥&lt;br&gt;&#xA;सुचारुवक्त्रनयनं सकटाक्षं मनोहरम् ।&lt;br&gt;&#xA;कठिनं श्रीफलाकारं स्तनयुग्मं च बिभ्रतीम् ॥ ७ ॥&lt;br&gt;&#xA;बृहच्छ्रोणि सुकठिनां रम्भास्तम्भविनिन्दिताम् ।&lt;br&gt;&#xA;स्थलपद्मप्रभामुष्टपादपद्मयुगं वरम् ॥ ८ ॥&lt;br&gt;&#xA;रत्नपादुकसंयुक्तं कुङ्‌कुमाक्तं सयावकम् ।&lt;br&gt;&#xA;देवेन्द्रमौलिमन्दारमकरन्दकणारुणम् ॥ ९ ॥&lt;br&gt;&#xA;सुरसिद्धमुनीन्द्रैश्च दत्तार्घसंयुतं सदा ।&lt;br&gt;&#xA;तपस्विमौलिनिकरभ्रमरश्रेणिसंयुतम् ॥ १० ॥&lt;br&gt;&#xA;मुक्तिप्रदं मुमुक्षूणां कामिनां सर्वभोगदम् ।&lt;br&gt;&#xA;वरां वरेण्यां वरदां भक्तानुग्रहकारिणीम् ॥ ११ ॥&lt;br&gt;&#xA;श्रीविष्णोः पददात्रीं च भजे विष्णुपदीं सतीम् ।&lt;br&gt;&#xA;इत्यनेनैव ध्यानेन ध्यात्वा त्रिपथगां शुभाम् ॥ १२ ॥&lt;br&gt;&#xA;दत्त्वा सम्पूजयेद्‌ ब्रह्मन्नुपचाराणि षोडश ।&lt;br&gt;&#xA;आसनं पाद्यमर्ध्यं च स्नानीयं चानुलेपनम् ॥ १३ ॥&lt;br&gt;&#xA;धूपं दीपं च नैवेद्यं ताम्बूलं शीतलं जलम् ।&lt;br&gt;&#xA;वसनं भूषणं माल्यं गन्धमाचमनीयकम् ॥ १४ ॥&lt;br&gt;&#xA;मनोहरं सुतल्पं च देयान्येतानि षोडश ।&lt;br&gt;&#xA;दत्त्वा भक्त्या च प्रणमेत्संस्तूय सम्पुटाञ्जलिः ॥ १५ ॥&lt;br&gt;&#xA;सम्पूज्यैव प्रकारेण सोऽश्वमेधफलं लभेत् ।&lt;br&gt;&#xA;नारद उवाच&lt;br&gt;&#xA;श्रोतुमिच्छामि देवेश लक्ष्मीकान्त जगत्पते ॥ १६ ॥&lt;br&gt;&#xA;विष्णोर्विष्णुपदीस्तोत्रं पापघ्नं पुण्यकारकम् ।&lt;br&gt;&#xA;श्रीनारायण उवाच&lt;br&gt;&#xA;शृणु नारद वक्ष्यामि पापघ्नं पुण्यकारकम् ॥ १७ ॥&lt;br&gt;&#xA;शिवसङ्‌गीतसम्मुग्धश्रीकृष्णाङ्‌गसमुद्भवाम् ।&lt;br&gt;&#xA;राधाङ्‌गद्रवसंयुक्तां तां गङ्‌गां प्रणमाम्यहम् ॥ १८ ॥&lt;br&gt;&#xA;यज्जन्म सृष्टेरादौ च गोलोके रासमण्डले ।&lt;br&gt;&#xA;सन्निधाने शङ्‌करस्य तां गङ्‌गां प्रणमाम्यहम् ॥ १९ ॥&lt;br&gt;&#xA;गोपैर्गोपीभिराकीर्णे शुभे राधामहोत्सवे ।&lt;br&gt;&#xA;कार्तिकीपूर्णिमायां च तां गङ्‌गां प्रणमाम्यहम् ॥ २० ॥&lt;br&gt;&#xA;कोटियोजनविस्तीर्णा दैर्घ्ये लक्षगुणा ततः ।&lt;br&gt;&#xA;समावृता या गोलोके तां गङ्‌गां प्रणमाम्यहम् ॥ २१ ॥&lt;br&gt;&#xA;षष्टिलक्षयोजना या ततो दैर्घ्ये चतुर्गुणा ।&lt;br&gt;&#xA;समावृता या वैकुण्ठे तां गङ्‌गां प्रणमाम्यहम् ॥ २२ ॥&lt;br&gt;&#xA;त्रिंशल्लक्षयोजना या दैर्घ्ये पञ्चगुणा ततः ।&lt;br&gt;&#xA;आवृता ब्रह्मलोके या तां गङ्‌गां प्रणमाम्यहम् ॥ २३ ॥&lt;br&gt;&#xA;त्रिंशल्लक्षयोजना या दैर्घ्ये चतुर्गुणा ततः ।&lt;br&gt;&#xA;आवृता शिवलोके या तां गङ्‌गां प्रणमाम्यहम् ॥ २४ ॥&lt;br&gt;&#xA;लक्षयोजनविस्तीर्णा दैर्घ्ये सप्तगुणा ततः ।&lt;br&gt;&#xA;आवृता धुवलोके या तां गङ्‌गां प्रणमाम्यहम् ॥ २५ ॥&lt;br&gt;&#xA;लक्षयोजनविस्तीर्णा दैर्घ्ये पञ्चगुणा ततः ।&lt;br&gt;&#xA;आवृता चन्द्रलोके या तां गङ्‌गां प्रणमाम्यहम्॥ २६ ॥&lt;br&gt;&#xA;षष्टिसहस्रयोजना या दैर्घ्ये दशगुणा ततः ।&lt;br&gt;&#xA;आवृता सूर्यलोके या तां गङ्‌गां प्रणमाम्यहम् ॥ २७ ॥&lt;br&gt;&#xA;लक्षयोजनविस्तीर्णा दैर्घ्ये पञ्चगुणा ततः ।&lt;br&gt;&#xA;आवृता या तपोलोके तां गङ्‌गां प्रणमाम्यहम् ॥ २८ ॥&lt;br&gt;&#xA;सहस्रयोजनायामा दैर्घ्ये दशगुणा ततः ।&lt;br&gt;&#xA;आवृता जनलोके या तां गङ्‌गां प्रणमाम्यहम् ॥ २९ ॥&lt;br&gt;&#xA;दशलक्षयोजना या दैर्घ्ये पञ्चगुणा ततः ।&lt;br&gt;&#xA;आवृता या महर्लोके तां गङ्‌गां प्रणमाम्यहम् ॥ ३० ॥&lt;br&gt;&#xA;सहस्रयोजनायामा दैर्घ्ये शतगुणा ततः ।&lt;br&gt;&#xA;आवृता या च कैलासे तां गङ्‌गां प्रणमाम्यहम् ॥ ३१ ॥&lt;br&gt;&#xA;शतयोजनविस्तीर्णा दैर्घ्ये दशगुणा ततः ।&lt;br&gt;&#xA;मन्दाकिनी येन्द्रलोके तां गङ्‌गां प्रणमाम्यहम् ॥ ३२ ॥&lt;br&gt;&#xA;पाताले भोगवती च विस्तीर्णा दशयोजना ।&lt;br&gt;&#xA;ततो दशगुणा दैर्घ्ये तां गङ्‌गां प्रणमाम्यहम् ॥ ३३ ॥&lt;br&gt;&#xA;क्रोशैकमात्रविस्तीर्णा ततः क्षीणा च कुत्रचित् ।&lt;br&gt;&#xA;क्षितौ चालकनन्दा या तां गङ्‌गां प्रणमाम्यहम् ॥ ३४ ॥&lt;br&gt;&#xA;सत्ये या क्षीरवर्णा च त्रेतायामिन्दुसन्निभा ।&lt;br&gt;&#xA;द्वापरे चन्दनाभा या तां गङ्‌गां प्रणमाम्यहम् ॥ ३५ ॥&lt;br&gt;&#xA;जलप्रभा कलौ या च नान्यत्र पृथिवीतले ।&lt;br&gt;&#xA;स्वर्गे च नित्यं क्षीराभा तां गङ्‌गां प्रणमाम्यहम् ॥ ३६ ॥&lt;br&gt;&#xA;यत्तोयकणिकास्पर्शे पापिनां ज्ञानसम्भवः ।&lt;br&gt;&#xA;ब्रह्महत्यादिकं पापं कोटिजन्मार्जितं दहेत् ॥ ३७ ॥&lt;br&gt;&#xA;इत्येवं कथिता ब्रह्मन् गङ्‌गापद्मैकविंशतिः ।&lt;br&gt;&#xA;स्तोत्ररूपं च परमं पापघ्नं पुण्यजीवनम् ॥ ३८ ॥&lt;br&gt;&#xA;नित्यं यो हि पठेद्भक्त्या सम्पूज्य च सुरेश्वरीम् ।&lt;br&gt;&#xA;सोऽश्वमेधफलं नित्यं लभते नात्र संशयः ॥ ३९ ॥&lt;br&gt;&#xA;अपुत्रो लभते पुत्रं भार्याहीनो लभेत्स्त्रियम् ।&lt;br&gt;&#xA;रोगात्प्रमुच्यते रोगी बन्धान्मुक्तो भवेद्‌ ध्रुवम् ॥ ४० ॥&#xA;अस्पष्टकीर्तिः सुयशा मूर्खो भवति पण्डितः ।&lt;br&gt;&#xA;यः पठेत्प्रातरुत्थाय गङ्‌गास्तोत्रमिदं शुभम् ॥ ४१ ॥&lt;br&gt;&#xA;शुभं भवेच्च दुःस्वप्ने गङ्‌गास्नानफलं लभेत् ।&lt;br&gt;&#xA;श्रीनारायण उवाच&lt;br&gt;&#xA;स्तोत्रेणानेन गङ्‌गा च स्तुत्वा चैव भगीरथः ॥ ४२ ॥&lt;br&gt;&#xA;जगाम तां गृहीत्वा च यत्र नष्टाश्च सागराः ।&lt;br&gt;&#xA;वैकुण्ठं ते ययुस्तूर्णं गङ्‌गायाः स्पर्शवायुना ॥ ४३ ॥&lt;br&gt;&#xA;भगीरथेन सा नीता तेन भागीरथी स्मृता ।&lt;br&gt;&#xA;इत्येवं कथितं सर्वं गङ्‌गोपाख्यानमुत्तमम् ॥ ४४ ॥&lt;br&gt;&#xA;पुण्यदं मोक्षदं सारं किं भूयः श्रोतुमिच्छसि ।&lt;br&gt;&#xA;नारद उवाच&lt;br&gt;&#xA;कथं गङ्‌गा त्रिपथगा जाता भुवनपावनी ॥ ४५ ॥&lt;br&gt;&#xA;कुत्र वा केन विधिना तत्सर्वं वद मे प्रभो ।&lt;br&gt;&#xA;तत्रस्थाश्च जना ये ये ते च किं चक्रुरुत्तमम् ॥ ४६ ॥&lt;br&gt;&#xA;एतत्सर्वं तु विस्तीर्णं कृत्वा वक्तुमिहार्हसि ।&lt;br&gt;&#xA;श्रीनारायणाय उवाच&lt;br&gt;&#xA;कार्तिक्यां पूर्णिमायां तु राधायाः सुमहोत्सवः ॥ ४७ ॥&lt;br&gt;&#xA;कृष्णः सम्पूज्य तां राधामुवास रासमण्डले ।&lt;br&gt;&#xA;कृष्णेन पूजितां तां तु सम्पूज्य हृष्टमानसाः ॥ ४८ ॥&lt;br&gt;&#xA;ऊषुर्ब्रह्मादयः सर्वे ऋषयः शौनकादयः ।&lt;br&gt;&#xA;एतस्मिन्नन्तरे कृष्णसङ्‌गीता च सरस्वती ॥ ४९ ॥&lt;br&gt;&#xA;जगौ सुन्दरतालेन वीणया च मनोहरम् ।&lt;br&gt;&#xA;तुष्टो ब्रह्मा ददौ तस्यै रत्नेन्द्रसारहारकम् ॥ ५० ॥&lt;br&gt;&#xA;शिवो मणीन्द्रसारं तु सर्वब्रह्माण्डदुर्लभम् ।&lt;br&gt;&#xA;कृष्णः कौस्तुभरत्नं च सर्वरत्नात्परं वरम् ॥ ५१ ॥&lt;br&gt;&#xA;अमूल्यरत्ननिर्माणं हारसारं च राधिका ।&lt;br&gt;&#xA;नारायणश्च भगवान् ददौ मालां मनोहराम् ॥ ५२ ॥&lt;br&gt;&#xA;अमूल्यरत्ननिर्माणं लक्ष्मीः कनककुण्डलम् ।&lt;br&gt;&#xA;विष्णुमाया भगवती मूलप्रकृतिरीश्वरी ॥ ५३ ॥&lt;br&gt;&#xA;दुर्गा नारायणीशाना ब्रह्मभक्तिं सुदुर्लभाम् ।&lt;br&gt;&#xA;धर्मबुद्धिं च धर्मश्च यशश्च विपुलं भवे ॥ ५४ ॥&lt;br&gt;&#xA;वह्निशुद्धांशुकं वह्निर्वायुश्च मणिनूपुरान् ।&lt;br&gt;&#xA;एतस्मिन्नन्तरे शम्भुर्ब्रह्मणा प्रेरितो मुहुः ॥ ५५ ॥&lt;br&gt;&#xA;जगौ श्रीकृष्णसङ्‌गीतं रासोल्लाससमन्वितम् ।&lt;br&gt;&#xA;मूर्च्छां प्रापुः सुराः सर्वे चित्रपुत्तलिका यथा ॥ ५६ ॥&lt;br&gt;&#xA;कष्टेन चेतनां प्राप्य ददृशू रासमण्डले ।&lt;br&gt;&#xA;स्थलं सर्वं जलाकीर्णं राधाकृष्णविहीनकम् ॥ ५७ ॥&lt;br&gt;&#xA;अत्युच्चै रुरुदुः सर्वे गोपा गोप्यः सुरा द्विजाः ।&lt;br&gt;&#xA;ध्यानेन ब्रह्मा बुबुधे सर्वं तीर्थमभीप्सितम् ॥ ५८ ॥&lt;br&gt;&#xA;गतश्च राधया सार्धं श्रीकृष्णो द्रवतामिति ।&lt;br&gt;&#xA;ततो ब्रह्मादयः सर्वे तुष्टुवुः परमेश्वरम् ॥ ५९ ॥&lt;br&gt;&#xA;स्वमूर्तिं दर्शय विभो वाञ्छितं वरमेव नः ।&lt;br&gt;&#xA;एतस्मिन्नन्तरे तत्र वाग्बभूवाशरीरिणी ॥ ६० ॥&lt;br&gt;&#xA;तामेव शुश्रुवुः सर्वे सुव्यक्तां मधुरान्विताम् ।&lt;br&gt;&#xA;सर्वात्माहमियं शक्तिर्भक्तानुग्रहविग्रहा ॥ ६१ ॥&lt;br&gt;&#xA;ममाप्यस्याश्च देहेन कर्तव्यं च किमावयोः ।&lt;br&gt;&#xA;मनवो मानवाः सर्वे मुनयश्चैव वैष्णवाः ॥ ६२ ॥&lt;br&gt;&#xA;मन्मन्त्रपूता मां द्रष्टुमागमिष्यन्ति मत्पदम् ।&lt;br&gt;&#xA;मूर्तिं द्रष्टुं च सुव्यक्तां यदीच्छथ सुरेश्वराः ॥ ६३ ॥&lt;br&gt;&#xA;करोतु शम्भुस्तत्रैवं मदीयं वाक्यपालनम् ।&lt;br&gt;&#xA;स्वयं विधातस्त्वं ब्रह्मन्नाज्ञां कुरु जगद्‌गुरुम् ॥ ६४ ॥&lt;br&gt;&#xA;कर्तुं शास्त्रविशेषं च वेदाङ्‌गं सुमनोहरम् ।&lt;br&gt;&#xA;अपूर्वमन्त्रनिकरैः सर्वाभीष्टफलप्रदैः ॥ ६५ ॥&lt;br&gt;&#xA;स्तोत्रैश्च निकरैर्ध्यानैर्युतं पूजाविधिक्रमैः ।&lt;br&gt;&#xA;मन्मन्त्रकवचस्तोत्रं कृत्वा यत्नेन गोपनम् ॥ ६६ ॥&lt;br&gt;&#xA;भवन्ति विमुखा येन जना मां तत्करिष्यति ।&lt;br&gt;&#xA;सहस्रेषु शतेष्वेको मन्मन्त्रोपासको भवेत् ॥ ६७ ॥&lt;br&gt;&#xA;जना मन्मन्त्रपूताश्च गमिष्यन्ति च मत्पदम् ।&lt;br&gt;&#xA;अन्यथा न भविष्यन्ति सर्वे गोलोकवासिनः ॥ ६८ ॥&lt;br&gt;&#xA;निष्कलं भविता सर्वं ब्रह्माण्डं चैव ब्रह्मणः ।&lt;br&gt;&#xA;जनाः पञ्चप्रकाराश्च युक्ताः स्रष्टुं भवे भवे ॥ ६९ ॥&lt;br&gt;&#xA;पृथिवीवासिनः केचित्केचित्स्वर्गनिवासिनः ।&lt;br&gt;&#xA;इदं कर्तुं महादेवः करोति देवसंसदि ॥ ७० ॥&lt;br&gt;&#xA;प्रतिज्ञां सुदृढां सद्यस्ततो मूर्तिं च द्रक्ष्यति ।&lt;br&gt;&#xA;इत्येवमुक्त्वा गगने विरराम सनातनः ॥ ७१ ॥&lt;br&gt;&#xA;तच्छ्रुत्वा जगतां धाता तमुवाच शिवं मुदा ।&lt;br&gt;&#xA;ब्रह्मणो वचनं श्रुत्वा ज्ञानेशो ज्ञानिनां वरः ॥ ७२ ॥&lt;br&gt;&#xA;गङ्‌गातोयं करे कृत्वा स्वीकारं च चकार सः ।&lt;br&gt;&#xA;संयुक्तं विष्णुमायाया मन्त्रौघैः शास्त्रमुत्तमम् ॥ ७३ ॥&lt;br&gt;&#xA;वेदसारं करिष्यामि प्रतिज्ञापालनाय च ।&lt;br&gt;&#xA;गङ्‌गातोयमुपस्मृश्य मिथ्या यदि वदेज्जनः ॥ ७४ ॥&lt;br&gt;&#xA;स याति कालसूत्रं च यावद्वै ब्रह्मणो वयः ।&lt;br&gt;&#xA;इत्युक्ते शङ्‌करे ब्रह्मन् गोलोके सुरसंसदि ॥ ७५ ॥&lt;br&gt;&#xA;आविर्बभूव श्रीकृष्णो राधया सहितस्ततः ।&lt;br&gt;&#xA;तं सुदृष्ट्वा च संहृष्टास्तुष्टुवुः पुरुषोत्तमम् ॥ ७६ ॥&lt;br&gt;&#xA;परमानन्दपूर्णाश्च चकुश्च पुनरुत्सवम् ।&lt;br&gt;&#xA;कालेन शम्भुर्भगवान् मुक्तिदीपं चकार सः ॥ ७७ ॥&lt;br&gt;&#xA;इत्येवं कथितं सर्वं सुगोप्यं च सुदुर्लभम् ।&lt;br&gt;&#xA;स एव द्रवरूपा सा गङ्‌गा गोलोकसम्भवा ॥ ७८ ॥&lt;br&gt;&#xA;राधाकृष्णाङ्‌गसम्भूता भुक्तिमुक्तिफलप्रदा ।&lt;br&gt;&#xA;स्थाने स्थाने स्थापिता सा कृष्णेन च परात्मना ।&lt;br&gt;&#xA;कृष्णस्वरूपा परमा सर्वब्रह्माण्डपूजिता ॥ ७९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;गङ्‌गोपाख्यानवर्णनं नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>१३</title>
      <link>https://vishvAsa.github.io/purANam/shAktam/devI-bhAgavatam/09/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/13/</guid>
      <description>&lt;p&gt;नारद उवाच&lt;br&gt;&#xA;कलेः पञ्चसहस्राब्दे समतीते सुरेश्वर ।&lt;br&gt;&#xA;क्व गता सा महाभाग तन्मे व्याख्यातुमर्हसि ॥ १ ॥&lt;br&gt;&#xA;श्रीनारायण उवाच&lt;br&gt;&#xA;भारतं भारतीशापात्समागत्येश्वरेच्छया ।&lt;br&gt;&#xA;जगाम तत्र वैकुण्ठे शापान्ते पुनरेव सा ॥ २ ॥&lt;br&gt;&#xA;भारती भारतं त्यक्त्वा तज्जगाम हरेः पदम् ।&lt;br&gt;&#xA;पद्मावती च शापान्ते गङ्‌गा सा चैव नारद ॥ ३ ॥&lt;br&gt;&#xA;गङ्‌गा सरस्वती लक्ष्यीश्चैतास्तिस्रः प्रिया हरेः ।&lt;br&gt;&#xA;तुलसीसहिता ब्रह्मंश्चतस्रः कीर्तिताः श्रुतौ ॥ ४ ॥&lt;br&gt;&#xA;नारद उवाच&lt;br&gt;&#xA;केनोपायेन सा देवी विष्णुपादाब्जसम्भवा ।&lt;br&gt;&#xA;ब्रह्मकमण्डलुस्था च श्रुता शिवप्रिया च सा ॥ ५ ॥&lt;br&gt;&#xA;बभूव सा मुनिश्रेष्ठ गङ्‌गा नारायणप्रिया ।&lt;br&gt;&#xA;अहो केन प्रकारेण तन्मे व्याख्यातुमर्हसि ॥ ६ ॥&lt;br&gt;&#xA;श्रीनारायण उवाच&lt;br&gt;&#xA;पुरा बभूव गोलोके सा गङ्‌गा द्रवरूपिणी ।&lt;br&gt;&#xA;राधाकृष्णाङ्‌गसम्भूता तदंशा तत्स्वरूपिणी ॥ ७ ॥&lt;br&gt;&#xA;द्रवाधिष्ठातृदेवी या रूपेणाप्रतिमा भुवि ।&lt;br&gt;&#xA;नवयौवनसम्पन्ना सर्वाभरणभूषिता ॥ ८ ॥&lt;br&gt;&#xA;शरन्मध्याह्नपद्मास्या सस्मिता सुमनोहरा ।&lt;br&gt;&#xA;तप्तकाञ्चनवर्णाभा शरच्चन्द्रसमप्रभा ॥ ९ ॥&lt;br&gt;&#xA;स्निग्धप्रभातिसुस्निग्धा शुद्धसत्त्वस्वरूपिणी ।&lt;br&gt;&#xA;सुपीनकठिनश्रोणिः सुनितम्बयुगन्धरा ॥ १० ॥&lt;br&gt;&#xA;पीनोन्नतं सुकठिनं स्तनयुग्मं सुवर्तुलम् ।&lt;br&gt;&#xA;सुचारुनेत्रयुगलं सुकटाक्षं सुवङ्क्रिमम् ॥ ११ ॥&lt;br&gt;&#xA;वङ्क्रिमं कबरीभारं मालतीमाल्यसंयुतम् ।&lt;br&gt;&#xA;सिन्दूरबिन्दुललितं सार्धं चन्दनबिन्दुभिः ॥ १२ ॥&lt;br&gt;&#xA;कस्तूरीपत्रिकायुक्तं गण्डयुग्मं मनोरमम् ।&lt;br&gt;&#xA;बन्धूककुसुमाकारमधरोष्ठं च सुन्दरम् ॥ १३ ॥&lt;br&gt;&#xA;पक्वदाडिमबीजाभदन्तपङ्क्तिसमुज्ज्वलम् ।&lt;br&gt;&#xA;वाससी वह्निशुद्धे च नीवीयुक्ते च बिभ्रती ॥ १४ ॥&lt;br&gt;&#xA;सा सकामा कृष्णपार्श्वे समुवास सुलज्जिता ।&lt;br&gt;&#xA;वाससा मुखमाच्छाद्य लोचनाभ्यां विभोर्मुखम् ॥ १५ ॥&lt;br&gt;&#xA;निमेषरहिताभ्यां च पिबन्ती सततं मुदा ।&lt;br&gt;&#xA;प्रफुल्लवदना हर्षान्नवसङ्‌गमलालसा ॥ १६ ॥&lt;br&gt;&#xA;मूर्च्छिता प्रभुरूपेण पुलकाङ्‌कितविग्रहा ।&lt;br&gt;&#xA;एतस्मिन्नन्तरे तत्र विद्यमाना च राधिका ॥ १७ ॥&lt;br&gt;&#xA;गोपीत्रिंशत्कोटियुक्ता चन्द्रकोटिसमप्रभा ।&lt;br&gt;&#xA;कोपेनारक्तपद्मास्या रक्तपङ्‌कजलोचना ॥ १८ ॥&lt;br&gt;&#xA;पीतचम्पकवर्णाभा गजेन्द्रमन्दगामिनी ।&lt;br&gt;&#xA;अमूल्यरत्ननिर्माणनानाभूषणभूषिता ॥ १९ ॥&lt;br&gt;&#xA;अमूल्यरत्नखचितममूल्यं वह्निशौचकम् ।&lt;br&gt;&#xA;पीतवस्त्रस्य युगलं नीवीयुक्तं च बिभ्रती ॥ २० ॥&lt;br&gt;&#xA;स्थलपद्मप्रभामुष्टं कोमलं च सुरञ्जितम् ।&lt;br&gt;&#xA;कृष्णदत्तार्घ्यसंयुक्तं विन्यसन्ती पदाम्बुजम् ॥ २१ ॥&lt;br&gt;&#xA;रत्नेन्द्रसारनिर्माणविमानादवरुह्य सा ।&lt;br&gt;&#xA;सेव्यमाना च ऋषिभिः श्वेतचामरवायुना ॥ २२ ॥&lt;br&gt;&#xA;कस्तूरीबिन्दुभिर्युक्तं चन्दनेन समन्वितम् ।&lt;br&gt;&#xA;दीप्तदीपप्रभाकारं सिन्दूरं बिन्दुशोभितम् ॥ २३ ॥&lt;br&gt;&#xA;दधती भालमध्ये च सीमन्ताधःस्थलोज्ज्वले ।&lt;br&gt;&#xA;पारिजातप्रसूनानां मालायुक्तं सुवङ्क्रिमम् ॥ २४ ॥&lt;br&gt;&#xA;सुचारुकबरीभारं कम्पयन्ती सुकम्पिता ।&lt;br&gt;&#xA;सुचारुरागसंयुक्तमोष्ठं कम्पयती रुषा ॥ २५ ॥&lt;br&gt;&#xA;गत्वोवास कृष्णपार्श्वे रत्नसिंहासने शुभे ।&lt;br&gt;&#xA;सखीनां च समूहैश्च परिपूर्णा विभोः प्रिया ॥ २६ ॥&lt;br&gt;&#xA;तां दृष्ट्वा च समुत्तस्थौ कृष्णः सादरपूर्वकम् ।&lt;br&gt;&#xA;सम्भाष्य मधुरालापैः सस्मितश्च ससम्भ्रमः ॥ २७ ॥&lt;br&gt;&#xA;प्रणेमुरतिसन्त्रस्ता गोपा नम्रात्मकन्धराः ।&lt;br&gt;&#xA;तुष्टुवुस्ते च भक्त्या च तुष्टाव परमेश्वरः ॥ २८ ॥&lt;br&gt;&#xA;उत्थाय गङ्‌गा सहसा स्तुतिं बहु चकार सा ।&lt;br&gt;&#xA;कुशलं परिपप्रच्छ भीतातिविनयेन च ॥ २९ ॥&lt;br&gt;&#xA;नम्रभागस्थिता त्रस्ता शुष्ककण्ठोष्ठतालुका ।&lt;br&gt;&#xA;ध्यानेन शरणायत्ता श्रीकृष्णचरणाम्बुजे ॥ ३० ॥&lt;br&gt;&#xA;तां हृत्पद्मस्थितां कृष्णो भीतायै चाभयं ददौ ।&lt;br&gt;&#xA;बभूव स्थिरचित्ता सा सर्वेश्वरवरेण च ॥ ३१ ॥&lt;br&gt;&#xA;ऊर्ध्वसिंहासनस्थां च राधां गङ्‌गा ददर्श सा ।&lt;br&gt;&#xA;सुस्निग्धां सुखदृश्यां च ज्वलन्तीं ब्रह्मतेजसा ॥ ३२ ॥&lt;br&gt;&#xA;असङ्ख्यब्रह्मणः कर्त्रीमादिसृष्टेः सनातनीम् ।&lt;br&gt;&#xA;सदा द्वादशवर्षीयां कन्याभिनवयौवनाम् ॥ ३३ ॥&lt;br&gt;&#xA;विश्ववृन्दे निरुपमां रूपेण च गुणेन च ।&lt;br&gt;&#xA;शान्तां कान्तामनन्तां तामाद्यन्तरहितां सतीम् ॥ ३४ ॥&lt;br&gt;&#xA;शुभां सुभद्रां सुभगां स्वामिसौभाग्यसंयुताम् ।&lt;br&gt;&#xA;सौन्दर्यसुन्दरीं श्रेष्ठां सर्वासु सुन्दरीषु च ॥ ३५ ॥&lt;br&gt;&#xA;कृष्णार्धाङ्‌गां कृष्णसमां तेजसा वयसा त्विषा ।&lt;br&gt;&#xA;पूजितां च महालक्ष्मीं लक्ष्म्या लक्ष्मीश्वरेण च ॥ ३६ ॥&lt;br&gt;&#xA;प्रच्छाद्यमानां प्रभया सभामीशस्य सुप्रभाम् ।&lt;br&gt;&#xA;सखीदत्तं च ताम्बूलं भुक्तवन्तीं च दुर्लभम् ॥ ३७ ॥&lt;br&gt;&#xA;अजन्यां सर्वजननीं धन्यां मान्यां च मानिनीम् ।&lt;br&gt;&#xA;कृष्णप्राणाधिदेवीं च प्राणप्रियतमां रमाम् ॥ ३८ ॥&lt;br&gt;&#xA;दृष्ट्वा रासेश्वरीं तृप्तिं न जगाम सुरेश्वरी ।&lt;br&gt;&#xA;निमेषरहिताभ्यां च लोचनाभ्यां पपौ च ताम् ॥ ३९ ॥&lt;br&gt;&#xA;एतस्मिन्नन्तरे राधा जगदीशमुवाच सा ।&lt;br&gt;&#xA;वाचा मधुरया शान्ता विनीता सस्मिता मुने ॥ ४० ॥&lt;br&gt;&#xA;राधोवाच&lt;br&gt;&#xA;केयं प्राणेश कल्याणी सस्मिता त्वन्मुखाम्बुजम् ।&lt;br&gt;&#xA;पश्यन्ती सस्मितं पार्श्वे सकामा वक्रलोचना ॥ ४१ ॥&lt;br&gt;&#xA;मूर्च्छां प्राप्नोति रूपेण पुलकाङ्‌कितविग्रहा ।&lt;br&gt;&#xA;वस्त्रेण मुखमाच्छाद्य निरीक्षन्ती पुनः पुनः ॥ ४२ ॥&lt;br&gt;&#xA;त्वं चापि तां सन्निरीक्ष्य सकामः सस्मितः सदा ।&lt;br&gt;&#xA;मयि जीवति गोलोके भूता दुर्वृत्तिरीदृशी ॥ ४३ ॥&lt;br&gt;&#xA;त्वमेव चैव दुर्वृत्तं वारं वारं करोषि च ।&lt;br&gt;&#xA;क्षमां करोमि प्रेम्णा च स्त्रीजातिः स्निग्धमानसा ॥ ४४ ॥&lt;br&gt;&#xA;सङ्गृह्येमां प्रियामिष्टां गोलोकाद्‌ गच्छ लम्पट ।&lt;br&gt;&#xA;अन्यथा न हि ते भद्रं भविष्यति व्रजेश्वर ॥ ४५ ॥&lt;br&gt;&#xA;दृष्टस्त्वं विरजायुक्तो मया चन्दनकानने ।&lt;br&gt;&#xA;क्षमा कृता मया पूर्वं सखीनां वचनादहो ॥ ४६ ॥&lt;br&gt;&#xA;त्वया मच्छब्दमात्रेण तिरोधानं कृतं पुरा ।&lt;br&gt;&#xA;देहं तत्याज विरजा नदीरूपा बभूव सा ॥ ४७ ॥&lt;br&gt;&#xA;कोटियोजनविस्तीर्णा ततो दैर्घ्ये चतुर्गुणा ।&lt;br&gt;&#xA;अद्यापि विद्यमाना सा तव सत्कीर्तिरूपिणी ॥ ४८ ॥&lt;br&gt;&#xA;गृहं मयि गतायां च पुनर्गत्वा तदन्तिके ।&lt;br&gt;&#xA;उच्चै रुरोद विरजे विरजे चेति संस्मरन् ॥ ४९ ॥&lt;br&gt;&#xA;तदा तोयात्समुत्थाय सा योगात्सिद्धयोगिनी ।&lt;br&gt;&#xA;सालङ्‌कारा मूर्तिमती ददौ तुभ्यं च दर्शनम् ॥ ५० ॥&lt;br&gt;&#xA;ततस्तां च समाक्षिप्य वीर्याधानं कृतं त्वया ।&lt;br&gt;&#xA;ततो बभूवुस्तस्यां च समुद्राः सप्त एव च ॥ ५१ ॥&lt;br&gt;&#xA;दृष्टस्त्वं शोभया गोप्या युक्तश्चम्पककानने ।&lt;br&gt;&#xA;सद्यो मच्छब्दमात्रेण तिरोधानं कृतं त्वया ॥ ५२ ॥&lt;br&gt;&#xA;शोभा देहं परित्यज्य जगाम चन्द्रमण्डले ।&lt;br&gt;&#xA;ततस्तस्याः शरीरं च स्निग्धं तेजो बभूव ह ॥ ५३ ॥&lt;br&gt;&#xA;संविभज्य त्वया दत्तं हृदयेन विदूयता ।&lt;br&gt;&#xA;रत्नाय किञ्चित्स्वर्णाय किञ्चिन्मणिवराय च ॥ ५४ ॥&lt;br&gt;&#xA;किञ्चित्स्त्रीणां मुखाब्जेभ्यः किञ्चिद्राज्ञे च किञ्चन ।&lt;br&gt;&#xA;किञ्चित्किसलयेभ्यश्च पुष्पेभ्यश्चापि किञ्चन ॥ ५५ ॥&lt;br&gt;&#xA;किञ्चित्कलेभ्यः पक्वेभ्यः सस्येभ्यश्चापि किञ्चन ।&lt;br&gt;&#xA;नृपदेवगृहेभ्यश्च संस्कृतेभ्यश्च किञ्चन ॥ ५६ ॥&lt;br&gt;&#xA;किञ्चिन्नूतनपत्रेभ्यो दुग्धेभ्यश्चापि किञ्चन ।&lt;br&gt;&#xA;दृष्टस्त्वं प्रभया गोप्या युक्तो वृन्दावने वने ॥ ५७ ॥&lt;br&gt;&#xA;सद्यो मच्छब्दमात्रेण तिरोधानं कृतं त्वया ।&lt;br&gt;&#xA;प्रभा देहं परित्यज्य जगाम सूर्यमण्डले ॥ ५८ ॥&lt;br&gt;&#xA;ततस्तस्याः शरीरं च तीव्रं तेजो बभूव ह ।&lt;br&gt;&#xA;संविभज्य त्वया दत्तं प्रेम्णा प्ररुदता पुरा ॥ ५९ ॥&lt;br&gt;&#xA;विसृष्टं चक्षुषोः कृष्ण लज्जया मद्भयेन च ।&lt;br&gt;&#xA;हुताशनाय किञ्चिच्च यक्षेभ्यश्चापि किञ्चन ॥ ६० ॥&lt;br&gt;&#xA;किञ्चित्पुरुषसिंहेभ्यो देवेभ्यश्चापि किञ्चन ।&lt;br&gt;&#xA;किञ्चिद्विष्णुजनेभ्यश्च नागेभ्योऽपि च किञ्चन ॥ ६१ ॥&lt;br&gt;&#xA;ब्राह्मणेभ्यो मुनिभ्यश्च तपस्विभ्यश्च किञ्चन ।&lt;br&gt;&#xA;स्त्रीभ्यः सौभाग्ययुक्ताभ्यो यशस्विभ्यश्च किञ्चन ॥ ६२ ॥&lt;br&gt;&#xA;तत्तु दत्त्वा च सर्वेभ्यः पूर्वं प्ररुदितं त्वया ।&lt;br&gt;&#xA;शान्तिगोप्या युतस्त्वं च दृष्टोऽसि रासमण्डले ॥ ६३ ॥&lt;br&gt;&#xA;वसन्ते पुष्पशय्यायां माल्यवांश्चन्दनोक्षितः ।&lt;br&gt;&#xA;रत्नप्रदीपैर्युक्ते च रत्ननिर्माणमन्दिरे ॥ ६४ ॥&lt;br&gt;&#xA;रत्नभूषणभूषाढ्यो रत्नभूषितया सह ।&lt;br&gt;&#xA;तया दत्तं च ताम्बूलं भुक्तवांश्च पुरा विभो ॥ ६५ ॥&lt;br&gt;&#xA;सद्यो मच्छब्दमात्रेण तिरोधानं कृतं त्वया ।&lt;br&gt;&#xA;शान्तिर्देहं परित्यज्य भिया लीना त्वयि प्रभो ॥ ६६ ॥&lt;br&gt;&#xA;ततस्तस्याः शरीरं च गुणश्रेष्ठं बभूव ह ।&lt;br&gt;&#xA;संविभज्य त्वया दत्तं प्रेम्णा प्ररुदता पुरा ॥ ६७ ॥&lt;br&gt;&#xA;विश्वे तु विपिने किञ्चिद्ब्रह्मणे च मयि प्रभो ।&lt;br&gt;&#xA;शुद्धसत्त्वस्वरूपायै किञ्चिल्लक्ष्म्यै पुरा विभो ॥ ६८ ॥&#xA;त्वन्मन्त्रोपासकेभ्यश्च शाक्तेभ्यश्चापि किञ्चन ।&lt;br&gt;&#xA;तपस्विभ्यश्च धर्माय धर्मिष्ठेभ्यश्च किञ्चन ॥ ६९ ॥&lt;br&gt;&#xA;मया पूर्वं च त्वं दृष्टो गोप्या च क्षमया सह ।&lt;br&gt;&#xA;सुवेषयुक्तो मालावान् गन्धचन्दनचर्चितः ॥ ७० ॥&lt;br&gt;&#xA;रत्नभूषितया गन्धचन्दनोक्षितया सह ।&lt;br&gt;&#xA;सुखेन मूर्च्छितस्तल्पे पुष्पचन्दनचर्चिते ॥ ७१ ॥&lt;br&gt;&#xA;श्लिष्टो निद्रितया सद्यः सुखेन नवसङ्‌गमात् ।&lt;br&gt;&#xA;मया प्रबोधिता सा च भवांश्च स्मरणं कुरु ॥ ७२ ॥&lt;br&gt;&#xA;गृहीतं पीतवस्त्रं च मुरली च मनोहरा ।&lt;br&gt;&#xA;वनमालाकौस्तुभश्चाप्यमूल्यं रत्नकुण्डलम् ॥ ७३ ॥&lt;br&gt;&#xA;पश्चात्प्रदत्तं प्रेम्णा च सखीनां वचनादहो ।&lt;br&gt;&#xA;लज्जया कृष्णवर्णोऽभूद्भवान् पापेन यः प्रभो ॥ ७४ ॥&lt;br&gt;&#xA;क्षमा देहं परित्यज्य लज्जया पृथिवीं गता ।&lt;br&gt;&#xA;ततस्तस्याः शरीरं च गुणश्रेष्ठं बभूव ह ॥ ७५ ॥&lt;br&gt;&#xA;संविभज्य त्वया दत्तं प्रेम्णा प्ररुदता पुनः ।&lt;br&gt;&#xA;किञ्चिद्दत्तं विष्णवे च वैष्णवेभ्यश्च किञ्चन ॥ ७६ ॥&lt;br&gt;&#xA;धार्मिकेभ्यश्च धर्माय दुर्बलेभ्यश्च किञ्चन ।&lt;br&gt;&#xA;तपस्विभ्योऽपि देवेभ्यः पण्डितेभ्यश्च किञ्चन ॥ ७७ ॥&lt;br&gt;&#xA;एतत्ते कथितं सर्वं किं भूयः श्रोतुमिच्छसि ।&lt;br&gt;&#xA;त्वद्‌गुणं चैव बहुशो न जानामि परं प्रभो ॥ ७८ ॥&lt;br&gt;&#xA;इत्येवमुक्त्वा सा राधा रक्तपङ्‌कजलोचना ।&lt;br&gt;&#xA;गङ्‌गां वक्तुं समारेभे नम्रास्यां लज्जितां सतीम् ॥ ७९ ॥&lt;br&gt;&#xA;गङ्‌गा रहस्यं विज्ञाय योगेन सिद्धयोगिनी ।&lt;br&gt;&#xA;तिरोभूय सभामध्ये स्वजलं प्रविवेश सा ॥ ८० ॥&lt;br&gt;&#xA;राधा योगेन विज्ञाय सर्वत्रावस्थितां च ताम् ।&lt;br&gt;&#xA;पानं कर्तुं समारेभे गण्डूषात्सिद्धयोगिनी ॥ ८१ ॥&lt;br&gt;&#xA;गङ्‌गा रहस्यं विज्ञाय योगेन सिद्धयोगिनी ।&lt;br&gt;&#xA;श्रीकृष्णचरणाम्भोजे विवेश शरणं ययौ ॥ ८२ ॥&lt;br&gt;&#xA;गोलोके सा च वैकुण्ठे ब्रह्मलोकादिके तथा ।&lt;br&gt;&#xA;ददर्श राधा सर्वत्र नैव गङ्‌गां ददर्श सा ॥ ८३ ॥&lt;br&gt;&#xA;सर्वत्र जलशून्यं च शुष्कपङ्‌कं च गोलकम् ।&lt;br&gt;&#xA;जलजन्तुसमूहैश्च मृतदेहैः समन्वितम् ॥ ८४ ॥&lt;br&gt;&#xA;ब्रह्मविष्णुशिवानन्तधर्मेन्द्रेन्दुदिवाकराः ।&lt;br&gt;&#xA;मनवो मुनयः सर्वे देवसिद्धतपस्विनः ॥ ८५ ॥&lt;br&gt;&#xA;गोलोकं च समाजग्मुः शुष्ककण्ठोष्ठतालुकाः ।&lt;br&gt;&#xA;सर्वे प्रणेमुर्गोविन्दं सर्वेशं प्रकृतेः परम् ॥ ८६ ॥&lt;br&gt;&#xA;वरं वरेण्यं वरदं वरिष्ठं वरकारणम् ।&lt;br&gt;&#xA;गोपिकागोपवृन्दानां सर्वेषां प्रवरं प्रभुम् ॥ ८७ ॥&lt;br&gt;&#xA;निरीहं च निराकारं निर्लिप्तं च निराश्रयम् ।&lt;br&gt;&#xA;निर्गुणं च निरुत्साहं निर्विकारं निरञ्जनम् ॥ ८८ ॥&lt;br&gt;&#xA;स्वेच्छामयं च साकारं भक्तानुग्रहकारकम् ।&lt;br&gt;&#xA;सत्त्वस्वरूपं सत्येशं साक्षिरूपं सनातनम् ॥ ८९ ॥&lt;br&gt;&#xA;परं परेशं परमं परमात्मानमीश्वरम् ।&lt;br&gt;&#xA;प्रणम्य तुष्टुवुः सर्वे भक्तिनम्रात्मकन्धराः ॥ ९० ॥&lt;br&gt;&#xA;सगद्‌गदाः साश्रुनेत्राः पुलकाङ्‌कितविग्रहाः ।&lt;br&gt;&#xA;सर्वे संस्तूय सर्वेशं भगवन्तं परात्परम् ॥ ९१ ॥&lt;br&gt;&#xA;ज्योतिर्मयं परं ब्रह्म सर्वकारणकारणम् ।&lt;br&gt;&#xA;अमूल्यरत्ननिर्माणचित्रसिंहासनस्थितम् ॥ ९२ ॥&lt;br&gt;&#xA;सेव्यमानं च गोपालैः श्वेतचामरवायुना ।&lt;br&gt;&#xA;गोपालिकानृत्यगीतं पश्यन्तं सस्मितं मुदा ॥ ९३ ॥&lt;br&gt;&#xA;प्राणाधिकप्रियतमं राधावक्षःस्थलस्थितम् ।&lt;br&gt;&#xA;तया प्रदत्तं ताम्बूलं भुक्तवन्तं सुवासितम् ॥ ९४ ॥&lt;br&gt;&#xA;परिपूर्णतमं रासे ददृशुश्च सुरेश्वरम् ।&lt;br&gt;&#xA;मुनयो मनवः सिद्धास्तापसाश्च तपस्विनः ॥ ९५ ॥&lt;br&gt;&#xA;प्रहृष्टमनसः सर्वे जग्मुः परमविस्मयम् ।&lt;br&gt;&#xA;परस्परं समालोक्य प्रोचुस्ते च चतुर्मुखम् ॥ ९६ ॥&lt;br&gt;&#xA;निवेदितं जगन्नाथं स्वाभिप्रायमभीप्सितम् ।&lt;br&gt;&#xA;ब्रह्मा तद्वचनं श्रुत्वा विष्णुं कृत्वा स्वदक्षिणे ॥ ९७ ॥&lt;br&gt;&#xA;वामतो वामदेवं च जगाम कृष्णसन्निधिम् ।&lt;br&gt;&#xA;परमानन्दयुक्तं च परमानन्दरूपिणीम् ॥ ९८ ॥&lt;br&gt;&#xA;सर्वं कृष्णमयं धाता ददर्श रासमण्डले ।&lt;br&gt;&#xA;सर्वं समानवेषं च समानासनसंस्थितम् ॥ ९९ ॥&lt;br&gt;&#xA;द्विभुजं मुरलीहस्तं वनमालाविभूषितम् ।&lt;br&gt;&#xA;मयूरपिच्छचूडं च कौस्तुभेन विराजितम् ॥ १०० ॥&lt;br&gt;&#xA;अतीव कमनीयं च सुन्दरं शान्तविग्रहम् ।&lt;br&gt;&#xA;गुणभूषणरूपेण तेजसा वयसा त्विषा ॥ १०१ ॥&lt;br&gt;&#xA;परिपूर्णतमं सर्वं सर्वैश्वर्यसमन्वितम् ।&lt;br&gt;&#xA;किं सेव्यं सेवकं किं वा दृष्ट्वा निर्वक्तुमक्षमः ॥ १०२ ॥&lt;br&gt;&#xA;क्षणं तेजः स्वरूपं च रूपं तत्र स्थितं क्षणम् ।&lt;br&gt;&#xA;निराकारं च साकारं ददर्श द्विविधं क्षणम् ॥ १०३ ॥&lt;br&gt;&#xA;एकमेव क्षणं कृष्णं राधया रहितं परम् ।&lt;br&gt;&#xA;प्रत्येकासनसंस्थं च तया सार्धं च तत्क्षणम् ॥ १०४ ॥&lt;br&gt;&#xA;राधारूपधरं कृष्णं कृष्णरूपं कलत्रकम् ।&lt;br&gt;&#xA;किं स्त्रीरूपं च पुरुषं विधाता ध्यातुमक्षमः ॥ १०५ ॥&lt;br&gt;&#xA;हृत्पद्मस्थं च श्रीकृष्णं ध्यात्वा ध्यानेन चक्षुषा ।&lt;br&gt;&#xA;चकार स्तवनं भक्त्या परिहारमनेकधा ॥ १०६ ॥&lt;br&gt;&#xA;ततः स्वचक्षुरुन्मील्य पुनश्च तदनुज्ञया ।&lt;br&gt;&#xA;ददर्श कृष्णमेकं च राधावक्षःस्थलस्थितम् ॥ १०७ ॥&lt;br&gt;&#xA;स्वपार्षदैः परिवृतं गोपीमण्डलमण्डितम् ।&lt;br&gt;&#xA;पुनः प्रणेमुस्तं दृष्ट्वा तुष्टुवुः परमेश्वरम् ॥ १०८ ॥&lt;br&gt;&#xA;तदभिप्रायमाज्ञाय तानुवाच रमेश्वरः ।&lt;br&gt;&#xA;सर्वात्मा स च सर्वज्ञः सर्वेशः सर्वभावनः ॥ १०९ ॥&lt;br&gt;&#xA;श्रीभगवानुवाच&lt;br&gt;&#xA;आगच्छ कुशलं ब्रह्मन्नागच्छ कमलापते ।&lt;br&gt;&#xA;इहागच्छ महादेव शश्वत्कुशलमस्तु वः ॥ ११० ॥&lt;br&gt;&#xA;आगता हि महाभागा गङ्‌गानयनकारणात् ।&lt;br&gt;&#xA;गङ्‌गा च चरणाम्भोजे भयेन शरणं गता ॥ १११ ॥&lt;br&gt;&#xA;राधेमां पातुमिच्छन्ती दृष्ट्वा मत्सन्निधानतः ।&lt;br&gt;&#xA;दास्यामीमां च भवतां यूयं कुरुत निर्भयाम् ॥ ११२ ॥&lt;br&gt;&#xA;श्रीकृष्णस्य वचः श्रुत्वा सस्मितः कमलोद्भवः ।&lt;br&gt;&#xA;तुष्टाव राधामाराध्यां श्रीकृष्णपरिपूजिताम् ॥ ११३ ॥&lt;br&gt;&#xA;वक्त्रैश्चतुर्भिः संस्तूय भक्तिनम्रात्मकन्धरः ।&lt;br&gt;&#xA;धाता चतुर्णां वेदानामुवाच चतुराननः ॥ ११४ ॥&lt;br&gt;&#xA;चतुरानन उवाच&lt;br&gt;&#xA;गङ्‌गा त्वदङ्‌गसम्भूता प्रभोश्च रासमण्डले ।&lt;br&gt;&#xA;युवयोर्द्रवरूपा सा मुग्धयोः शङ्‌करस्वनात् ॥ ११५ ॥&lt;br&gt;&#xA;कृष्णांशा च त्वदंशा च त्वत्कन्यासदृशी प्रिया ।&lt;br&gt;&#xA;त्वन्मन्त्रग्रहणं कृत्वा करोतु तव पूजनम् ॥ ११६ ॥&lt;br&gt;&#xA;भविष्यति पतिस्तस्या वैकुण्ठेशश्चतुर्भुजः ।&lt;br&gt;&#xA;भूस्थायाः कलया तस्याः पतिर्लवणवारिधिः ॥ १ रे ७ ॥&lt;br&gt;&#xA;गोलोकस्था च या गङ्‌गा सर्वत्रस्था तथाम्बिके ।&lt;br&gt;&#xA;तदम्बिका त्वं देवेशी सर्वदा सा त्वदात्मजा ॥ ११८ ॥&lt;br&gt;&#xA;ब्रह्मणो वचनं श्रुत्वा स्वीचकार च सस्मिता ।&lt;br&gt;&#xA;वहिर्बभूव सा कृष्णपादाङ्‌गुष्ठनखाग्रतः ॥ ११९ ॥&lt;br&gt;&#xA;तत्रैव सत्कृता शान्ता तस्थौ तेषां च मध्यतः ।&lt;br&gt;&#xA;उवास तोयादुत्थाय तदधिष्ठातृदेवता ॥ १२० ॥&lt;br&gt;&#xA;तत्तोयं ब्रह्मणा किञ्चित्स्थापितं च कमण्डलौ ।&lt;br&gt;&#xA;किञ्चिद्दधार शिरसि चन्द्रार्धकृतशेखरः ॥ १२१ ॥&lt;br&gt;&#xA;गङ्‌गायै राधिकामन्त्रं प्रददौ कमलोद्भवः ।&lt;br&gt;&#xA;तत्स्तोत्रं कवचं पूजां विधानं ध्यानमेव च ॥ १२२ ॥&lt;br&gt;&#xA;सर्वं तत्सामवेदोक्तं पुरश्चर्याक्रमं तथा ।&lt;br&gt;&#xA;गङ्‌गा तामेव सम्पूज्य वैकुण्ठं प्रययौ सह ॥ १२३ ॥&lt;br&gt;&#xA;लक्ष्मीः सरस्वती गङ्‌गा तुलसी विश्वपावनी ।&lt;br&gt;&#xA;एता नारायणस्यैव चतस्रो योषितो मुने ॥ १२४ ॥&lt;br&gt;&#xA;अथ तं सस्मितः कृष्णो ब्रह्माणं समुवाच सः ।&lt;br&gt;&#xA;सर्वकालस्य वृत्तान्तं दुर्बोधमविपश्चितम् ॥ १२५ ॥&lt;br&gt;&#xA;श्रीकृष्ण उवाच&lt;br&gt;&#xA;गृहाण गङ्‌गां हे ब्रह्मन् हे विष्णो हे महेश्वर ।&lt;br&gt;&#xA;शृणु कालस्य वृत्तान्तं मत्तो ब्रह्मन्निशामय ॥ १२६ ॥&lt;br&gt;&#xA;यूयं च येऽन्ये देवाश्च मुनयो मनवस्तथा ।&lt;br&gt;&#xA;सिद्धा यशस्विनश्चैव ये येऽत्रैव समागताः ॥ १२७ ॥&lt;br&gt;&#xA;एते जीवन्ति गोलोके कालचक्रविवर्जिते ।&lt;br&gt;&#xA;जलाप्लुते सर्वविश्वं जातं कल्पक्षयोऽधुना ॥ १२८ ॥&lt;br&gt;&#xA;ब्रह्माद्या येऽन्यविश्वस्थास्ते विलीनाधुना मयि ।&lt;br&gt;&#xA;वैकुण्ठं च विना सर्वं जलमग्नं च पद्मज ॥ १२९ ॥&lt;br&gt;&#xA;गत्वा सृष्टिं कुरु पुनर्ब्रह्मलोकादिकं भवम् ।&lt;br&gt;&#xA;स्वं ब्रह्माण्डं विरचय पश्चाद्‌ गङ्‌गा प्रयास्यति ॥ १३० ॥&lt;br&gt;&#xA;एवमन्येषु विश्वेषु सृष्टौ ब्रह्मादिकं पुनः ।&lt;br&gt;&#xA;करोम्यहं पुनः सृष्टिं गच्छ शीघ्रं सुरैः सह ॥ १३१ ॥&lt;br&gt;&#xA;गतो बहुतरः कालो युष्माकं च चतुर्मुखाः ।&lt;br&gt;&#xA;गताः कतिविधास्ते च भविष्यन्ति च वेधसः ॥ १३२ ॥&lt;br&gt;&#xA;इत्युक्त्वा राधिकानाथो जगामान्तःपुरे मुने ।&lt;br&gt;&#xA;देवा गत्वा पुनः सृष्टिं चक्रुरेव प्रयत्नतः ॥ १३३ ॥&lt;br&gt;&#xA;गोलोके च स्थिता गङ्‌गा वैकुण्ठे शिवलोकके ।&lt;br&gt;&#xA;ब्रह्मलोके स्थितान्यत्र यत्र यत्र पुरः स्थिता ॥ १३४ ॥&lt;br&gt;&#xA;तत्रैव सा गता गङ्‌गा चाज्ञया परमात्मनः ।&lt;br&gt;&#xA;निर्गता विष्णुपादाब्जात्तेन विष्णुपदी स्मृता ॥ १३५ ॥&lt;br&gt;&#xA;इत्येवं कथितं ब्रह्मन् गङ्‌गोपाख्यानमुत्तमम् ।&lt;br&gt;&#xA;सुखदं मोक्षदं सारं किं भूयः श्रोतुमिच्छसि ॥ १३६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;गङ्‌गोपाख्यानवर्णनं नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>१४</title>
      <link>https://vishvAsa.github.io/purANam/shAktam/devI-bhAgavatam/09/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/14/</guid>
      <description>&lt;p&gt;नारद उवाच&lt;br&gt;&#xA;लक्ष्मीः सरस्वती गङ्‌गा तुलसी विश्वपावनी ।&lt;br&gt;&#xA;एता नारायणस्यैव चतस्रश्च प्रिया इति ॥ १ ॥&lt;br&gt;&#xA;गङ्‌गा जगाम वैकुण्ठमिदमेव श्रुतं मया ।&lt;br&gt;&#xA;कथं सा तस्य पत्नी च बभूवेति च न श्रुतम् ॥ २ ॥&lt;br&gt;&#xA;श्रीनारायण उवाच&lt;br&gt;&#xA;गङ्‌गा जगाम वैकुण्ठं तत्पश्चाज्जगतां विधिः ।&lt;br&gt;&#xA;गत्वोवाच तया सार्धं प्रणम्य जगदीश्वरम् ॥ ३ ॥&lt;br&gt;&#xA;ब्रह्मोवाच&lt;br&gt;&#xA;राधाकृष्णाङ्‌गसम्भूता या देवी द्रवरूपिणी ।&lt;br&gt;&#xA;नवयौवनसम्पन्ना सुशीला सुन्दरी वरा ॥ ४ ॥&lt;br&gt;&#xA;शुद्धसत्त्वस्वरूपा च क्रोधाहङ्‌कारवर्जिता ।&lt;br&gt;&#xA;तदङ्‌गसम्भवा नान्यं वृणोतीयं च तं विना ॥ ५ ॥&lt;br&gt;&#xA;तत्रातिमानिनी राधा सा च तेजस्विनी वरा ।&lt;br&gt;&#xA;समुद्युक्ता पातुमिमां भीतेयं बुद्धिपूर्वकम् ॥ ६ ॥&lt;br&gt;&#xA;विवेश चरणाम्भोजे कृष्णस्य परमात्मनः ।&lt;br&gt;&#xA;सर्वत्र गोलकं शुष्कं दृष्ट्वाहमगमं तदा ॥ ७ ॥&lt;br&gt;&#xA;गोलोके यत्र कृष्णश्च सर्ववृत्तान्तप्राप्तये ।&lt;br&gt;&#xA;सर्वान्तरात्मा सर्वेषां ज्ञात्वाभिप्रायमेव च ॥ ८ ॥&lt;br&gt;&#xA;बहिश्चकार गङ्‌गा च पादाङ्‌गुष्ठनखाग्रतः ।&lt;br&gt;&#xA;दत्त्वास्यै राधिकामन्त्रं पूरयित्वा च गोलकम् ॥ ९ ॥&lt;br&gt;&#xA;प्रणम्य तां च राधेशं गृहीत्वात्रागमं प्रभो ।&lt;br&gt;&#xA;गान्धर्वेण विवाहेन गृहाणेमां सुरेश्वरीम् ॥ १० ॥&lt;br&gt;&#xA;सुरेश्वरेषु रसिको रसिकेयं समागता ।&lt;br&gt;&#xA;त्वं रत्नं पुंसु देवेश स्त्रीरत्नं स्त्रीष्वियं सती ॥ ११ ॥&#xA;विदग्धया विदग्धेन सङ्‌गमो गुणवान् भवेत् ।&lt;br&gt;&#xA;उपस्थितां स्वयं कन्यां न गृह्णातीह यः पुमान् ॥ १२ ॥&lt;br&gt;&#xA;तं विहाय महालक्ष्मी रुष्टा याति न संशयः ।&lt;br&gt;&#xA;यो भवेत्पण्डितः सो ऽपि प्रकृतिं नावमन्यते ॥ १३ ॥&lt;br&gt;&#xA;सर्वे प्राकृतिकाः पुंसः कामिन्यः प्रकृतेः कलाः ।&lt;br&gt;&#xA;त्वमेव भगवान्नाथो निर्गुणः प्रकृतेः परः ॥ १४ ॥&lt;br&gt;&#xA;अर्धाङ्‌गं द्विभुजः कृष्णो योऽर्धाङ्‌गेन चतुर्भुजः ।&lt;br&gt;&#xA;कृष्णवामाङ्‌गसम्भूता बभूव राधिका पुरा ॥ १५ ॥&lt;br&gt;&#xA;दक्षिणांशः स्वयं सा च वामांशः कमला तथा ।&lt;br&gt;&#xA;तेनेयं त्वां वृणोत्येव यतस्त्वद्देहसम्भवा ॥ १६ ॥&lt;br&gt;&#xA;एकाङ्‌गं चैव स्वीपुंसोर्यथा प्रकृतिपूरुषौ ।&lt;br&gt;&#xA;इत्येवमुक्त्वा धाता तां तं समर्प्य जगाम सः ॥ १७ ॥&lt;br&gt;&#xA;गान्धर्वेण विवाहेन तां जग्राह हरिः स्वयम् ।&lt;br&gt;&#xA;नारायणः करं धृत्वा पुष्पचन्दनचर्चितम् ॥ १८ ॥&lt;br&gt;&#xA;रेमे रमापतिस्तत्र गङ्‌गया सहितो मुदा ।&lt;br&gt;&#xA;गङ्‌गा पृथ्वीं गता या सा स्वस्थानं पुनरागता ॥ १९ ॥&lt;br&gt;&#xA;निर्गता विष्णुपादाब्जात्तेन विष्णुपदीति च ।&lt;br&gt;&#xA;मूर्च्छां सम्प्राप सा देवी नवसङ्‌गमलीलया ॥ २० ॥&lt;br&gt;&#xA;रसिका सुखसम्भोगाद्‌रसिकेश्वरसंयुता ।&lt;br&gt;&#xA;तां दृष्ट्वा दुःखिता वाणी पद्मया वर्जितापि च ॥ २१ ॥&lt;br&gt;&#xA;नित्यमीर्ष्यति तां वाणी न च गङ्‌गा सरस्वतीम् ।&lt;br&gt;&#xA;गङ्‌गा शशाप कोपेन भारते च हरिप्रिया ॥ २२ ॥&lt;br&gt;&#xA;गङ्‌गया सह तस्यैव तिस्रो भार्या रमापतेः ।&lt;br&gt;&#xA;सार्धं तुलस्या पश्चाच्च चतस्रश्चाभवन्मुने ॥ २३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे गङ्‌गायाः&lt;br&gt;&#xA;कृष्णपत्नीत्ववर्णनं नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>१५</title>
      <link>https://vishvAsa.github.io/purANam/shAktam/devI-bhAgavatam/09/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/15/</guid>
      <description>&lt;p&gt;नारद उवाच&lt;br&gt;&#xA;नारायणप्रिया साध्वी कथं सा च बभूव ह ।&lt;br&gt;&#xA;तुलसी कुत्र सम्भूता का वा सा पूर्वजन्मनि ॥ १ ॥&lt;br&gt;&#xA;कस्य वा सा कुले जाता कस्य कन्या कुले सती ।&lt;br&gt;&#xA;केन वा तपसा सा च सम्प्राप्ता प्रकृतेः परम् ॥ २ ॥&lt;br&gt;&#xA;निर्विकारं निरीहं च सर्वविश्वस्वरूपकम् ।&lt;br&gt;&#xA;नारायणं परं ब्रह्म परमेश्वरमीश्वरम् ॥ ३ ॥&lt;br&gt;&#xA;सर्वाराध्यं च सर्वेशं सर्वज्ञं सर्वकारणम् ।&lt;br&gt;&#xA;सर्वाधारं सर्वरूपं सर्वेषां परिपालकम् ॥ ४ ॥&lt;br&gt;&#xA;कथमेतादृशी देवी वृक्षत्वं समवाप ह ।&lt;br&gt;&#xA;कथं साप्यसुरग्रस्ता सम्बभूव तपस्विनी ॥ ५ ॥&lt;br&gt;&#xA;सुस्निग्धं मे मनो लोलं प्रेरयन्मां मुहुर्मुहुः ।&lt;br&gt;&#xA;छेत्तुमर्हसि सन्देहं सर्वं सन्देहभञ्जन ॥ ६ ॥&lt;br&gt;&#xA;श्रीनारायण उवाच&lt;br&gt;&#xA;मनुश्च दक्षसावर्णिः पुण्यवान् वैष्णवः शुचिः ।&lt;br&gt;&#xA;यशस्वी कीर्तिमांश्चैव विष्णोरंशसमुद्भवः ॥ ७ ॥&lt;br&gt;&#xA;तत्पुत्रो ब्रह्मसावर्णिर्धर्मिष्ठो वैष्णवः शुचिः ।&lt;br&gt;&#xA;तत्पुत्रो धर्मसावर्णिर्वैष्णवश्च जितेन्द्रियः ॥ ८ ॥&lt;br&gt;&#xA;तत्पुत्रो रुद्रसावर्णिर्भक्तिमान्विजितेन्द्रियः ।&lt;br&gt;&#xA;तत्पुत्रो देवसावर्णिर्विष्णुव्रतपरायणः ॥ ९ ॥&lt;br&gt;&#xA;तत्पुत्र इन्द्रसावर्णिर्महाविष्णुपरायणः ।&lt;br&gt;&#xA;वृषध्वजश्च तत्पुत्रो वृषध्वजपरायणः ॥ १० ॥&lt;br&gt;&#xA;यस्याश्रमे स्वयं शम्भुरासीद्देवयुगत्रयम् ।&lt;br&gt;&#xA;पुत्रादपि परः स्नेहो नृपे तस्मिञ्छिवस्य च ॥ ११ ॥&lt;br&gt;&#xA;न च नारायणं मेने न लक्ष्मीं न सरस्वतीम् ।&lt;br&gt;&#xA;पूजां च सर्वदेवानां दूरीभूता चकार सः ॥ १२ ॥&lt;br&gt;&#xA;भाद्रे मासि महालक्ष्मीपूजां मत्तो बभञ्ज ह ।&lt;br&gt;&#xA;तथा माघीयपञ्चम्यां विस्मृता सर्वदैवतैः ॥ १३ ॥&lt;br&gt;&#xA;पापः सरस्वतीपूजां दूरीभूता चकार सः ।&lt;br&gt;&#xA;यज्ञं च विष्णुपूजां च निन्दन्तं तं दिवाकरः ॥ १४ ॥&lt;br&gt;&#xA;चुकोप देवो भूपेन्द्रं शशाप शिवकारणात् ।&lt;br&gt;&#xA;भ्रष्टश्रीस्त्वञ्च भवेति तं शशाप दिवाकरः ॥ १५ ॥&lt;br&gt;&#xA;शूलं गृहीत्वा तं सूर्यमधावच्छङ्‌करः स्वयम् ।&lt;br&gt;&#xA;पित्रा सार्धं दिनेशश्च ब्रह्माणं शरणं ययौ ॥ १६ ॥&lt;br&gt;&#xA;शिवस्त्रिशूलहस्तश्च ब्रह्मलोकं ययौ क्रुधा ।&lt;br&gt;&#xA;ब्रह्मा सूर्यं पुरस्कृत्य वैकुण्ठं च ययौ भिया ॥ १७ ॥&lt;br&gt;&#xA;ब्रह्मकश्यपमार्तण्डाः सन्त्रस्ताः शुष्कतालुकाः ।&lt;br&gt;&#xA;नारायणं च सर्वेशं ते ययुः शरणं भिया ॥ १८ ॥&lt;br&gt;&#xA;मूर्छा प्रणेमुस्ते गत्वा तुष्टुवुश्च पुनः पुनः ।&lt;br&gt;&#xA;सर्वं निवेदनं चक्रुर्भयस्य कारणं हरौ ॥ १९ ॥&lt;br&gt;&#xA;नारायणश्च कृपया तेभ्यश्च ह्यभयं ददौ ।&lt;br&gt;&#xA;स्थिरा भवत हे भीता भयं किञ्च मयि स्थिते ॥ २० ॥&lt;br&gt;&#xA;स्मरन्ति ये यत्र तत्र मां विपत्तौ भयान्विताः ।&lt;br&gt;&#xA;तांस्तत्र गत्वा रक्षामि चक्रहस्तस्त्वरान्वितः ॥ २१ ॥&lt;br&gt;&#xA;पाताहं जगतां देवाः कर्ता च सततं सदा ।&lt;br&gt;&#xA;स्रष्टा च ब्रह्मरूपेण संहर्ता शिवरूपतः ॥ २२ ॥&lt;br&gt;&#xA;शिवोऽहं त्वमहं चापि सूर्योऽहं त्रिगुणात्मकः ।&lt;br&gt;&#xA;विधाय नानारूपं च करोमि सृष्टिपालनम् ॥ २३ ॥&lt;br&gt;&#xA;यूयं गच्छत भद्रं वो भविष्यति भयं कुतः ।&lt;br&gt;&#xA;अद्यप्रभृति मद्वरेण भयं वो नास्ति शङ्‌करात् ॥ २४ ॥&lt;br&gt;&#xA;सर्वेशो वै स भगवाच्छङ्‌करश्च सतां पतिः ।&lt;br&gt;&#xA;भक्ताधीनश्च भक्तानां भक्तात्मा भक्तवत्सलः ॥ २५ ॥&lt;br&gt;&#xA;सुदर्शनः शिवश्चैव मम प्राणाधिकः प्रियः ।&lt;br&gt;&#xA;ब्रह्माण्डेषु न तेजस्वी हे ब्रह्मन्ननयोः परः ॥ २६ ॥&#xA;शक्तः स्रष्टुं महादेवः सूर्यकोटिं च लीलया ।&lt;br&gt;&#xA;कोटिं च ब्रह्मणामेवं नासाध्यं शूलिनः प्रभोः ॥ २७ ॥&lt;br&gt;&#xA;बाह्यज्ञानं नैव किञ्चिद्ध्यायते मां दिवानिशम् ।&lt;br&gt;&#xA;मन्मन्त्रान्मद्‌गुणान्भक्त्या पञ्चवक्त्रेण गायति ॥ २८ ॥&lt;br&gt;&#xA;अहमेवं चिन्तयामि तत्कल्याणं दिवानिशम् ।&lt;br&gt;&#xA;ये यथा मां प्रपद्यन्ते तांस्तथैव भजाम्यहम् ॥ २९ ॥&lt;br&gt;&#xA;शिवस्वरूपो भगवाञ्छिवाधिष्ठातृदेवता ।&lt;br&gt;&#xA;शिवं भवति तस्माच्च शिवं तेन विदुर्बुधाः ॥ ३० ॥&lt;br&gt;&#xA;एतस्मिन्नन्तरे तत्र जगाम शङ्‌करः स्थितः ।&lt;br&gt;&#xA;शूलहस्तो वृषारूढो रक्तपङ्‌कजलोचनः ॥ ३१ ॥&lt;br&gt;&#xA;अवरुह्य वृषात्तूर्णं भक्तिनम्रात्मकन्धरः ।&lt;br&gt;&#xA;ननाम भक्त्या तं शान्तं लक्ष्मीकान्तं परात्परम् ॥ ३२ ॥&lt;br&gt;&#xA;रत्नसिंहासनस्थं च रत्नालङ्‌कारभूषितम् ।&lt;br&gt;&#xA;किरीटिनं कुण्डलिनं चक्रिणं वनमालिनम् ॥ ३३ ॥&lt;br&gt;&#xA;नवीननीरदश्यामं सुन्दरं च चतुर्भुजम् ।&lt;br&gt;&#xA;चतुर्भुजैः सेवितं च श्वेतचामरवायुना ॥ ३४ ॥&lt;br&gt;&#xA;चन्दनोक्षितसर्वाङ्‌गं भूषितं पीतवाससम् ।&lt;br&gt;&#xA;लक्ष्मीप्रदत्तताम्बूलं भुक्तवन्तं च नारद ॥ ३५ ॥&lt;br&gt;&#xA;विद्याधरीनृत्यगीतं पश्यन्तं सस्मितं सदा ।&lt;br&gt;&#xA;ईश्वरं परमात्मानं भक्तानुग्रहविग्रहम् ॥ ३६ ॥&lt;br&gt;&#xA;तं ननाम महादेवो ब्रह्मणा नमितश्च सः ।&lt;br&gt;&#xA;ननाम सूर्यो भक्त्या च सन्त्रस्तश्चन्द्रशेखरम् ॥ ३७ ॥&lt;br&gt;&#xA;कश्यपश्च महाभक्त्या तुष्टाव च ननाम च ।&lt;br&gt;&#xA;शिवः संस्तूय सर्वेशं समुवास सुखासने ॥ ३८ ॥&lt;br&gt;&#xA;सुखासने सुखासीनं विश्रान्तं चन्द्रशेखरम् ।&lt;br&gt;&#xA;श्वेतचामरवातेन सेवितं विष्णुपार्षदैः ॥ ३९ ॥&lt;br&gt;&#xA;पीयूषतुल्यमधुरं वचनं सुमनोहरम् ।&lt;br&gt;&#xA;विष्णुरुवाच&lt;br&gt;&#xA;आगतोऽसि कथं चात्र वद कोपस्य कारणम् ॥ ४० ॥&lt;br&gt;&#xA;महादेव उवाच&lt;br&gt;&#xA;वृषध्वजं च मद्भक्तं मम प्राणाधिकं प्रियम् ।&lt;br&gt;&#xA;सूर्यः शशाप इति मे प्रकोपस्य तु कारणम् ॥ ४१ ॥&lt;br&gt;&#xA;पुत्रवत्सलशोकेन सूर्यं हन्तुं समुद्यतः ।&lt;br&gt;&#xA;स ब्रह्माणं प्रपन्नश्च सूर्यश्च स विधिस्त्वयि ॥ ४२ ॥&lt;br&gt;&#xA;त्वयि ये शरणापन्ना ध्यानेन वचसापि वा ।&lt;br&gt;&#xA;निरापदो विशङ्‌कास्ते जरा मृत्युश्च तैर्जितः ॥ ४३ ॥&lt;br&gt;&#xA;प्रत्यक्षं शरणापन्नास्तत्फलं किं वदामि भोः ।&lt;br&gt;&#xA;हरिस्मृतिश्चाभयदा सर्वमङ्‌गलदा सदा ॥ ४४ ॥&lt;br&gt;&#xA;किं मे भक्तस्य भविता तन्मे ब्रूहि जगत्प्रभो ।&lt;br&gt;&#xA;श्रीहतस्यास्य मूढस्य सूर्यशापेन हेतुना ॥ ४५ ॥&lt;br&gt;&#xA;विष्णुरुवाच&lt;br&gt;&#xA;कालोऽतियातो दैवेन युगानामेकविंशतिः ।&lt;br&gt;&#xA;वैकुण्ठं घटिकार्धेन शीघ्रं गच्छ त्वमालयम् ॥ ४६ ॥&lt;br&gt;&#xA;वृषध्वजो मृतः कालाद्दुर्निवार्यात्सुदारुणात् ।&lt;br&gt;&#xA;रथध्वजश्च तत्पुत्रो मृतः सोऽपि श्रिया हतः ॥ ४७ ॥&lt;br&gt;&#xA;तत्पुत्रौ च महाभागौ धर्मध्वजकुशध्वजौ ।&lt;br&gt;&#xA;हृतश्रियौ सूर्यशापात्स्मृतौ परमवैष्णवौ ॥ ४८ ॥&lt;br&gt;&#xA;राज्यभ्रष्टौ श्रिया भ्रष्टौ कमलातपसा रतौ ।&lt;br&gt;&#xA;तयोश्च भार्ययोर्लक्ष्मीः कलया च भविष्यति ॥ ४९ ॥&lt;br&gt;&#xA;सम्पद्युक्तौ तदा तौ च नृपश्रेष्ठौ भविष्यतः ।&lt;br&gt;&#xA;मृतस्ते सेवकः शम्भो गच्छ यूयं च गच्छत ॥ ५० ॥&lt;br&gt;&#xA;इत्युक्त्वा च सलक्ष्मीकः सभातोऽभ्यन्तरङ्गतः ।&lt;br&gt;&#xA;देवा जग्मुः सम्प्रहृष्टाः स्वाश्रमं परया मुदा ।&lt;br&gt;&#xA;शिवश्च तपसे शीघ्रं परिपूर्णतमो ययौ ॥ ५१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे&lt;br&gt;&#xA;शक्तिप्रादुर्भावो नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>१६</title>
      <link>https://vishvAsa.github.io/purANam/shAktam/devI-bhAgavatam/09/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/16/</guid>
      <description>&lt;p&gt;श्रीनारायण उवाच&lt;br&gt;&#xA;लक्ष्मीं तौ च समाराध्य चोग्रेण तपसा मुने ।&lt;br&gt;&#xA;वरमिष्टं च प्रत्येकं सम्प्रापतुरभीप्सितम् ॥ १ ॥&lt;br&gt;&#xA;महालक्ष्मीवरेणैव तौ पृथ्वीशौ बभूवतुः ।&lt;br&gt;&#xA;पुण्यवन्तौ पुत्रवन्तौ धर्मध्वजकुशध्वजौ ॥ २ ॥&lt;br&gt;&#xA;कुशध्वजस्य पत्नी च देवी मालावती सती ।&lt;br&gt;&#xA;सा सुषाव च कालेन कमलांशां सुतां सतीम् ॥ ३ ॥&lt;br&gt;&#xA;सा च भूयिष्ठकालेन ज्ञानयुक्ता बभूव ह ।&lt;br&gt;&#xA;कृत्वा वेदध्वनिं स्पष्टमुत्तस्थौ सूतिकागृहात् ॥ ४ ॥&lt;br&gt;&#xA;वेदध्वनिं सा चकार जातमात्रेण कन्यका ।&lt;br&gt;&#xA;तस्मात्तां च वेदवतीं प्रवदन्ति मनीषिणः ॥ ५ ॥&lt;br&gt;&#xA;जातमात्रेण सुस्नाता जगाम तपसे वनम् ।&lt;br&gt;&#xA;सर्वैर्निषिद्धा यत्नेन नारायणपरायणा ॥ ६ ॥&lt;br&gt;&#xA;एकमन्वन्तरं चैव पुष्करे च तपस्विनी ।&lt;br&gt;&#xA;अत्युग्रां च तपस्यां च लीलया हि चकार सा ॥ ७ ॥&lt;br&gt;&#xA;तथापि पुष्टा न क्लिष्टा नवयौवनसंयुता ।&lt;br&gt;&#xA;सुश्राव सा च सहसा सुवाचमशरीरिणीम् ॥ ८ ॥&lt;br&gt;&#xA;जन्मान्तरे च ते भर्ता भविष्यति हरिः स्वयम् ।&lt;br&gt;&#xA;ब्रह्मादिभिर्दुराराध्यं पतिं लप्स्यसि सुन्दरि ॥ ९ ॥&lt;br&gt;&#xA;इति श्रुत्वा च सा हृष्टा चकार ह पुनस्तपः ।&lt;br&gt;&#xA;अतीव निर्जनस्थाने पर्वते गन्धमादने ॥ १० ॥&lt;br&gt;&#xA;तत्रैव सुचिरं तप्त्वा विश्वस्य समुवास सा ।&lt;br&gt;&#xA;ददर्श पुरतस्तत्र रावणं दुर्निवारणम् ॥ ११ ॥&lt;br&gt;&#xA;दृष्ट्वा सातिथिभक्त्या च पाद्यं तस्मै ददौ किल ।&lt;br&gt;&#xA;सुस्वादुभूतं च फलं जलं चापि सुशीतलम् ॥ १२ ॥&lt;br&gt;&#xA;तच्च भुक्त्वा स पापिष्ठश्चोवास तत्समीपतः ।&lt;br&gt;&#xA;चकार प्रश्नमिति तां का त्वं कल्याणि वर्तसे ॥ १३ ॥&lt;br&gt;&#xA;तां दृष्ट्वा स वरारोहां पीनश्रोणिपयोधराम् ।&lt;br&gt;&#xA;शरत्पद्मोत्सवास्यां च सस्मितां सुदतीं सतीम् ॥ १४ ॥&lt;br&gt;&#xA;मूर्च्छामवाप कृपणः कामबाणप्रपीडितः ।&lt;br&gt;&#xA;स करेण समाकृष्य शृङ्‌गारं कर्तुमुद्यतः ॥ १५ ॥&lt;br&gt;&#xA;सती चुकोप दृष्ट्वा तं स्तम्भितं च चकार ह ।&lt;br&gt;&#xA;स जडो हस्तपादैश्च किञ्चिद्वक्तुं न च क्षमः ॥ १६ ॥&lt;br&gt;&#xA;तुष्टाव मनसा देवीं प्रययौ पद्मलोचनाम् ।&lt;br&gt;&#xA;सा तुष्टा तस्य स्तवनं सुकृतं च चकार ह ॥ १७ ॥&lt;br&gt;&#xA;सा शशाप मदर्थे त्वं विनङ्क्ष्यसि सबान्धवः ।&lt;br&gt;&#xA;स्पृष्टाहं च त्वया कामाद्‌ बलं चाप्यवलोकय ॥ १८ ॥&lt;br&gt;&#xA;इत्युक्त्वा सा च योगेन देहत्यागं चकार ह ।&lt;br&gt;&#xA;गङ्‌गायां तां च सन्न्यस्य स्वगृहं रावणो ययौ ॥ १९ ॥&lt;br&gt;&#xA;अहो किमद्भुतं दृष्टं किं कृतं वानयाधुना ।&lt;br&gt;&#xA;इति सञ्चिन्त्य सञ्चिन्त्य विललाप पुनः पुनः ॥ २० ॥&lt;br&gt;&#xA;सा च कालान्तरे साध्वी बभूव जनकात्मजा ।&lt;br&gt;&#xA;सीतादेवीति विख्याता यदर्थे रावणो हतः ॥ २१ ॥&lt;br&gt;&#xA;महातपस्विनी सा च तपसा पूर्वजन्मतः ।&lt;br&gt;&#xA;लेभे रामं च भर्तारं परिपूर्णतमं हरिम् ॥ २२ ॥&lt;br&gt;&#xA;सम्प्राप तपसाऽऽराध्य दुराराध्यं जगत्पतिम् ।&lt;br&gt;&#xA;सा रमा सुचिरं रेमे रामेण सह सुन्दरी ॥ २३ ॥&lt;br&gt;&#xA;जातिस्मरा न स्मरति तपसश्च क्लमं पुरा ।&lt;br&gt;&#xA;सुखेन तज्जहौ सर्वं दुःखं चापि सुखं फले ॥ २४ ॥&lt;br&gt;&#xA;नानाप्रकारविभवं चकार सुचिरं सती ।&lt;br&gt;&#xA;सम्प्राप्य सुकुमारं तमतीव नवयौवना ॥ २५ ॥&lt;br&gt;&#xA;गुणिनं रसिकं शान्तं कान्तं देवमनुत्तमम् ।&lt;br&gt;&#xA;स्त्रीणां मनोज्ञं रुचिरं तथा लेभे यथेप्सितम् ॥ २६ ॥&lt;br&gt;&#xA;पितुः सत्यपालनार्थं सत्यसन्धो रघूद्वहः ।&lt;br&gt;&#xA;जगाम काननं पश्चात्कालेन च बलीयसा ॥ २७ ॥&lt;br&gt;&#xA;तस्थौ समुद्रनिकटे सीतया लक्ष्मणेन च ।&lt;br&gt;&#xA;ददर्श तत्र वह्निं च विप्ररूपधरं हरिः ॥ २८ ॥&lt;br&gt;&#xA;रामं च दुःखितं दृष्ट्वा स च दुःखी बभूव ह ।&lt;br&gt;&#xA;उवाच किञ्चित्सत्येष्टं सत्यं सत्यपरायणः ॥ २९ ॥&lt;br&gt;&#xA;द्विज उवाच&lt;br&gt;&#xA;भगवच्छ्रूयतां राम कालोऽयं यदुपस्थितः ।&lt;br&gt;&#xA;सीताहरणकालोऽयं तवैव समुपस्थितः ॥ ३० ॥&lt;br&gt;&#xA;दैवं च दुर्निवार्यं च न च दैवात्परो बली ।&lt;br&gt;&#xA;जगत्प्रसूं मयि न्यस्य छायां रक्षान्तिकेऽधुना ॥ ३१ ॥&lt;br&gt;&#xA;दास्यामि सीतां तुभ्यं च परीक्षासमये पुनः ।&lt;br&gt;&#xA;देवैः प्रस्थापितोऽहं च न च विप्रो हुताशनः ॥ ३२ ॥&#xA;रामस्तद्वचनं श्रुत्वा न प्रकाश्य च लक्ष्मणम् ।&lt;br&gt;&#xA;स्वीकारं वचसश्चक्रे हृदयेन विदूयता ॥ ३३ ॥&lt;br&gt;&#xA;वह्निर्योगेन सीताया मायासीतां चकार ह ।&lt;br&gt;&#xA;तत्तुल्यगुणसर्वाङ्‌गां ददौ रामाय नारद ॥ ३४ ॥&lt;br&gt;&#xA;सीतां गृहीत्वा स ययौ गोप्यं वक्तुं निषिध्य च ।&lt;br&gt;&#xA;लक्ष्मणो नैव बुबुधे गोप्यमन्यस्य का कथा ॥ ३५ ॥&lt;br&gt;&#xA;एतस्मिन्नन्तरे रामो ददर्श कानकं मृगम् ।&lt;br&gt;&#xA;सीता तं प्रेरयामास तदर्थे यत्नपूर्वकम् ॥ ३६ ॥&lt;br&gt;&#xA;सन्न्यस्य लक्ष्मणं रामो जानक्या रक्षणे वने ।&lt;br&gt;&#xA;स्वयं जगाम तूर्णं तं विव्याध सायकेन च ॥ ३७ ॥&lt;br&gt;&#xA;लक्ष्मणेति च शब्दं स कृत्वा च मायया मृगः ।&lt;br&gt;&#xA;प्राणांस्तत्याज सहसा पुरो दृष्ट्वा हरिं स्मरन् ॥ ३८ ॥&lt;br&gt;&#xA;मृगदेहं परित्यज्य दिव्यरूपं विधाय च ।&lt;br&gt;&#xA;रत्ननिर्माणयानेन वैकुण्ठं स जगाम ह ॥ ३९ ॥&lt;br&gt;&#xA;वैकुण्ठलोकद्वार्यासीत्किङ्‌करो द्वारपालयोः ।&lt;br&gt;&#xA;पुनर्जगाम तद्द्वारमादेशाद्‌ द्वारपालयोः ॥ ४० ॥&lt;br&gt;&#xA;अथ शब्दं च सा श्रुत्वा लक्ष्मणेति च विक्लवम् ।&lt;br&gt;&#xA;तं हि सा प्रेरयामास लक्ष्मणं रामसन्निधौ ॥ ४१ ॥&lt;br&gt;&#xA;गते च लक्ष्मणे रामं रावणो दुर्निवारणः ।&lt;br&gt;&#xA;सीतां गृहीत्वा प्रययौ लङ्‌कामेव स्वलीलया ॥ ४२ ॥&lt;br&gt;&#xA;विषसाद च रामश्च वने दृष्ट्वा च लक्ष्मणम् ।&lt;br&gt;&#xA;तूर्णं च स्वाश्रमं गत्वा सीतां नैव ददर्श सः ॥ ४३ ॥&lt;br&gt;&#xA;मूर्च्छां सम्प्राप सुचिरं विललाप भृशं पुनः ।&lt;br&gt;&#xA;पुनः पुनश्च बभ्राम तदन्वेषणपूर्वकम् ॥ ४४ ॥&lt;br&gt;&#xA;कालेन प्राप्य तद्वार्तां गोदावरीनदीतटे ।&lt;br&gt;&#xA;सहायान्वानरात्कृत्वा बबन्ध सागरं हरिः ॥ ४५ ॥&lt;br&gt;&#xA;लङ्‌कां गत्वा रघुश्रेष्ठो जघान सायकेन च ।&lt;br&gt;&#xA;कालेन प्राप्य तं हत्वा रावणं बान्धवैः सह ॥ ४६ ॥&lt;br&gt;&#xA;तां च वह्निपरीक्षां च कारयामास सत्वरम् ।&lt;br&gt;&#xA;हुताशस्तत्र काले तु वास्तवीं जानकीं ददौ ॥ ४७ ॥&lt;br&gt;&#xA;उवाच छाया वह्निं च रामं च विनयान्विता ।&lt;br&gt;&#xA;करिष्यामीति किमहं तदुपायं वदस्व मे ॥ ४८ ॥&lt;br&gt;&#xA;श्रीरामाग्नी ऊचतुः&lt;br&gt;&#xA;त्वं गच्छ तपसे देवि पुष्करं च सुपुण्यदम् ।&lt;br&gt;&#xA;कृत्वा तपस्या तत्रैव स्वर्गलक्ष्मीर्भविष्यसि ॥ ४९ ॥&lt;br&gt;&#xA;सा च तद्वचनं श्रुत्वा प्रतप्य पुष्करे तपः ।&lt;br&gt;&#xA;दिव्यं त्रिलक्षवर्षं च स्वर्गलक्ष्मीर्बभूव ह ॥ ५० ॥&lt;br&gt;&#xA;सा च कालेन तपसा यज्ञकुण्डसमुद्भवा ।&lt;br&gt;&#xA;कामिनी पाण्डवानां च द्रौपदी द्रुपदात्मजा ॥ ५१ ॥&lt;br&gt;&#xA;कृते युगे वेदवती कुशध्वजसुता शुभा ।&lt;br&gt;&#xA;त्रेतायां रामपत्नी च सीतेति जनकात्मजा ॥ ५२ ॥&lt;br&gt;&#xA;तच्छाया द्रौपदी देवी द्वापरे द्रुपदात्मजा ।&lt;br&gt;&#xA;त्रिहायणी च सा प्रोक्ता विद्यमाना युगत्रये ॥ ५३ ॥&lt;br&gt;&#xA;नारद उवाच&lt;br&gt;&#xA;प्रियाः पञ्च कथं तस्या बभूवुर्मुनिपुङ्‌गव ।&lt;br&gt;&#xA;इति मच्चित्तसन्देहं भञ्ज सन्देहभञ्जन ॥ ५४ ॥&lt;br&gt;&#xA;श्रीनारायण उवाच&lt;br&gt;&#xA;लङ्‌कायां वास्तवी सीता रामं सम्प्राप नारद ।&lt;br&gt;&#xA;रूपयौवनसम्पन्ना छाया च बहुचिन्तया ॥ ५५ ॥&lt;br&gt;&#xA;रामाग्न्योराज्ञया तप्तुमुपास्ते शङ्‌करं परम् ।&lt;br&gt;&#xA;कामातुरा पतिव्यग्रा प्रार्थयन्ती पुनः पुनः ॥ ५६ ॥&lt;br&gt;&#xA;पतिं देहि पतिं देहि पतिं देहि त्रिलोचन ।&lt;br&gt;&#xA;पतिं देहि पतिं देहि पञ्चवारं चकार सा ॥ ५७ ॥&lt;br&gt;&#xA;शिवस्तत्प्रार्थनां श्रुत्वा प्रहस्य रसिकेश्वरः ।&lt;br&gt;&#xA;प्रिये तव प्रियाः पञ्च भविष्यन्ति वरं ददौ ॥ ५८ ॥&lt;br&gt;&#xA;तेन सा पाण्डवानां च बभूव कामिनी प्रिया ।&lt;br&gt;&#xA;इति ते कथितं सर्वं प्रस्तावं वास्तवं शृणु ॥ ५९ ॥&lt;br&gt;&#xA;अथ सम्प्राप्य लङ्‌कायां सीतां रामो मनोहराम् ।&lt;br&gt;&#xA;विभीषणाय तां लङ्‌कां दत्त्वायोध्यां ययौ पुनः ॥ ६० ॥&lt;br&gt;&#xA;एकादशसहस्राब्दं कृत्वा राज्यं च भारते ।&lt;br&gt;&#xA;जगाम सर्वैर्लोकैश्च सार्धं वैकुण्ठमेव च ॥ ६१ ॥&lt;br&gt;&#xA;कमलांशा वेदवती कमलायां विवेश सा ।&lt;br&gt;&#xA;कथितं पुण्यमाख्यानं पुण्यदं पापनाशनम् ॥ ६२ ॥&lt;br&gt;&#xA;सततं मूर्तिमन्तश्च वेदाश्चत्वार एव च ।&lt;br&gt;&#xA;सन्ति यस्याश्च जिह्वाग्रे सा च वेदवती श्रुता ॥ ६३ ॥&lt;br&gt;&#xA;धर्मध्वजसुताख्यानं निबोध कथयामि ते ॥ ६४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे महालक्षम्या वेदवतीरूपेण&lt;br&gt;&#xA;राजगृहे जन्मवर्णनं नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>१७</title>
      <link>https://vishvAsa.github.io/purANam/shAktam/devI-bhAgavatam/09/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/17/</guid>
      <description>&lt;p&gt;श्रीनारायण उवाच&lt;br&gt;&#xA;धर्मध्वजस्य पत्नी माधवीति च विश्रुता ।&lt;br&gt;&#xA;नृपेण सार्धं सारामे रेमे च गन्धमादने ॥ १ ॥&lt;br&gt;&#xA;शय्यां रतिकरीं कृत्वा पुष्पचन्दनचर्चिताम् ।&lt;br&gt;&#xA;चन्दनालिप्तसर्वाङ्‌गीं पुष्पचन्दनवायुना ॥ २ ॥&lt;br&gt;&#xA;स्त्रीरत्नमतिचार्वङ्‌गी रत्नभूषणभूषिता ।&lt;br&gt;&#xA;कामुकी रसिका सृष्टा रसिकेन च संयुता ॥ ३ ॥&lt;br&gt;&#xA;सुरते विरतिर्नास्ति तयोः सुरतिविज्ञयोः ।&lt;br&gt;&#xA;गतं देववर्षशतं न ज्ञातं च दिवानिशम् ॥ ४ ॥&lt;br&gt;&#xA;ततो राजा मतिं प्राप्य सुरताद्विरराम च ।&lt;br&gt;&#xA;कामुकी सुन्दरी किञ्चिन्न च तृप्तिं जगाम सा ॥ ५ ॥&lt;br&gt;&#xA;दधार गर्भं सा सद्यो दैवादब्दशतं सती ।&lt;br&gt;&#xA;श्रीगर्भा श्रीयुता सा च सम्बभूव दिने दिने ॥ ६ ॥&lt;br&gt;&#xA;शुभे क्षणे शुभदिने शुभयोगे च संयुते ।&lt;br&gt;&#xA;शुभलग्ने शुभांशे च शुभस्वामिग्रहान्विते ॥ ७ ॥&lt;br&gt;&#xA;कार्तिकीपूर्णिमायां तु सितवारे च पाद्मज ।&lt;br&gt;&#xA;सुषाव सा च पद्मांशां पद्मिनीं तां मनोहराम् ॥ ८ ॥&lt;br&gt;&#xA;शरत्पार्वणचन्द्रास्यां शरत्पङ्‌कजलोचनाम् ।&lt;br&gt;&#xA;पक्वबिम्बाधरोष्ठीं च पश्यन्तीं सस्मितां गृहम् ॥ ९ ॥&lt;br&gt;&#xA;हस्तपादतलारक्तां निम्ननाभिं मनोरमाम् ।&lt;br&gt;&#xA;तदधस्त्रिवलीयुक्तां नितम्बयुगवर्तुलाम् ॥ १० ॥&lt;br&gt;&#xA;शीते सुखोष्णसर्वाङ्‌गीं ग्रीष्मे च सुखशीतलाम् ।&lt;br&gt;&#xA;श्यामां सुकेशीं रुचिरां न्यग्रोधपरिमण्डलाम् ॥ ११ ॥&lt;br&gt;&#xA;पीतचम्पकवर्णाभां सुन्दरीष्वेव सुन्दरीम् ।&lt;br&gt;&#xA;नरा नार्यश्च तां दृष्ट्वा तुलनां दातुमक्षमाः ॥ १२ ॥&lt;br&gt;&#xA;तेन नाम्ना च तुलसीं तां वदन्ति मनीषिणः ।&lt;br&gt;&#xA;सा च भूयिष्ठमानेन योग्या स्त्री प्रकृतिर्यथा ॥ १३ ॥&lt;br&gt;&#xA;सर्वैर्निषिद्धा तपसे जगाम बदरीवनम् ।&lt;br&gt;&#xA;तत्र देवाब्दलक्षं च चकार परमं तपः ॥ १४ ॥&lt;br&gt;&#xA;मनसा नारायणः स्वामी भवितेति च निश्चिता ।&lt;br&gt;&#xA;ग्रीष्मे पञ्चतपाः शीते तोयवस्त्रा च प्रावृषि ॥ १५ ॥&lt;br&gt;&#xA;आसनस्था वृष्टिधाराः सहन्तीति दिवानिशम् ।&lt;br&gt;&#xA;विंशत्सहस्रवर्षं च फलतोयाशना च सा ॥ १६ ॥&lt;br&gt;&#xA;त्रिंशत्सहस्रवर्षं च पत्राहारा तपस्विनी ।&lt;br&gt;&#xA;चत्वारिंशत्सहस्राब्दं वाय्वाहारा कृशोदरी ॥ १७ ॥&lt;br&gt;&#xA;ततो दशसहस्राब्दं निराहारा बभूव सा ।&lt;br&gt;&#xA;निर्लक्ष्यां चैकपादस्थां दृष्ट्वा तां कमलोद्भवः ॥ १८ ॥&lt;br&gt;&#xA;समाययौ वरं दातुं परं बदरिकाश्रमम् ।&lt;br&gt;&#xA;चतुर्मुखं च सा दृष्ट्वा ननाम हंसवाहनम् ॥ १९ ॥&lt;br&gt;&#xA;तामुवाच जगत्कर्ता विधाता जगतामपि ।&lt;br&gt;&#xA;ब्रह्मोवाच&lt;br&gt;&#xA;वरं वृणीष्व तुलसि यत्ते मनसि वाच्छितम् ॥ २० ॥&lt;br&gt;&#xA;हरिभक्तिं हरेर्दास्यमजरामरतामपि ।&lt;br&gt;&#xA;तुलस्युवाच&lt;br&gt;&#xA;शृणु तात प्रवक्ष्यामि यन्मे मनसि वाञ्छितम् ॥ २१ ॥&lt;br&gt;&#xA;सर्वज्ञस्यापि पुरतः का लज्जा मम साम्प्रतम् ।&lt;br&gt;&#xA;अहं तु तुलसी गोपी गोलोकेऽहं स्थिता पुरा ॥ २२ ॥&lt;br&gt;&#xA;कृष्णप्रिया किङ्करी च तदंशा तत्सखी प्रिया ।&lt;br&gt;&#xA;गोविन्दरतिसम्भुक्तामतृप्तां मां च मूर्च्छिताम् ॥ २३ ॥&lt;br&gt;&#xA;रासेश्वरी समागत्य ददर्श रासमण्डले ।&lt;br&gt;&#xA;गोविन्दं भर्त्सयामास मां शशाप रुषान्विता ॥ २४ ॥&#xA;याहि त्वं मानवीं योनिमित्येवं च शशाप ह ।&lt;br&gt;&#xA;मामुवाच स गोविन्दो मदंशं च चतुर्भुजम् ॥ २५ ॥&lt;br&gt;&#xA;लभिष्यसि तपस्तप्त्वा भारते ब्रह्मणो वरात् ।&lt;br&gt;&#xA;इत्येवमुक्त्वा देवेशोऽप्यन्तर्धानं चकार सः ॥ २६ ॥&lt;br&gt;&#xA;देव्या भिया तनुं त्यक्त्वा प्राप्तं जन्म गुरो भुवि ।&lt;br&gt;&#xA;अहं नारायणं कान्तं शान्तं सुन्दरविग्रहम् ॥ २७ ॥&lt;br&gt;&#xA;साम्प्रतं तं पतिं लब्धुं वरये त्वं च देहि मे ।&lt;br&gt;&#xA;ब्रह्मदेव उवाच&lt;br&gt;&#xA;सुदामा नाम गोपश्च श्रीकृष्णाङ्‌गसमुद्भवः ॥ २८ ॥&lt;br&gt;&#xA;तदंशश्चातितेजस्वी लेभे जन्म च भारते ।&lt;br&gt;&#xA;साम्प्रतं राधिकाशापाद्दनुवंशसमुद्भवः ॥ २९ ॥&lt;br&gt;&#xA;शङ्‌खचूडेति विख्यातस्त्रैलोक्ये न च तत्समः ।&lt;br&gt;&#xA;गोलोके त्वां पुरा दृष्ट्वा कामोन्मथितमानसः ॥ ३० ॥&lt;br&gt;&#xA;विलम्भितुं न शशाक राधिकायाः प्रभावतः ।&lt;br&gt;&#xA;स च जातिस्मरस्तस्मात्सदामाभूच्च सागरे ॥ ३१ ॥&lt;br&gt;&#xA;जातिस्मरा त्वमपि सा सर्वं जानासि सुन्दरि ।&lt;br&gt;&#xA;अधुना तस्य पत्नी त्वं सम्भविष्यसि शोभने ॥ ३२ ॥&lt;br&gt;&#xA;पश्चान्नारायणं शान्तं कान्तमेव वरिष्यसि ।&lt;br&gt;&#xA;शापान्नारायणस्यैव कलया दैवयोगतः ॥ ३३ ॥&lt;br&gt;&#xA;भविष्यसि वृक्षरूपा त्वं पूता विश्वपावनी ।&lt;br&gt;&#xA;प्रधाना सर्वपुष्पेषु विष्णुप्राणाधिका भवेः ॥ ३४ ॥&lt;br&gt;&#xA;त्वया विना च सर्वेषां पूजा च विफला भवेत् ।&lt;br&gt;&#xA;वृन्दावने वृक्षरूपा नाम्ना वृन्दावनीति च ॥ ३५ ॥&lt;br&gt;&#xA;त्वत्पत्रैर्गोपिगोपाश्च पूजयिष्यन्ति माधवम् ।&lt;br&gt;&#xA;वृक्षाधिदेवीरूपेण सार्धं कृष्णेन सन्ततम् ॥ ३६ ॥&lt;br&gt;&#xA;विहरिष्यसि गोपेन स्वच्छन्दं मद्वरेण च ।&lt;br&gt;&#xA;इत्येवं वचनं श्रुत्वा सस्मिता हृष्टमानसा ॥ ३७ ॥&lt;br&gt;&#xA;प्रणनाम च ब्रह्माणं तं च किञ्चिदुवाच सा ।&lt;br&gt;&#xA;तुलस्युवाच&lt;br&gt;&#xA;यथा मे द्विभुजे कृष्णे वाञ्छा च श्यामसुन्दरे ॥ ३८ ॥&lt;br&gt;&#xA;सत्यं ब्रवीमि हे तात न तथा च चतुर्भुजे ।&lt;br&gt;&#xA;अतृप्ताहं च गोविन्दे दैवाच्छृङ्‌गारभङ्‌गतः ॥ ३९ ॥&lt;br&gt;&#xA;गोविन्दस्यैव वचनात्प्रार्थयामि चतुर्भुजम् ।&lt;br&gt;&#xA;त्वत्प्रसादेन गोविन्दं पुनरेव सुदुर्लभम् ॥ ४० ॥&lt;br&gt;&#xA;ध्रुवमेव लभिष्यामि राधाभीतिं प्रमोचय ।&lt;br&gt;&#xA;ब्रह्यदेव उवाच&lt;br&gt;&#xA;गृहाण राधिकामन्त्रं ददामि षोडशाक्षरम् ॥ ४१ ॥&lt;br&gt;&#xA;तस्याश्च प्राणतुल्या त्वं मद्वरेण भविष्यसि ।&lt;br&gt;&#xA;शृङ्‌गारं युवयोर्गोप्यं न ज्ञास्यति च राधिका ॥ ४२ ॥&lt;br&gt;&#xA;राधासमा त्वं सुभगे गोविन्दस्य भविष्यसि ।&lt;br&gt;&#xA;इत्येवमुक्त्वा दत्त्वा च देव्या वै षोडशाक्षरम् ॥ ४३ ॥&lt;br&gt;&#xA;मन्त्रं चैव जगद्धाता स्तोत्रं च कवचं परम् ।&lt;br&gt;&#xA;सर्वं पूजाविधानं च पुरश्चर्याविधिक्रमम् ॥ ४४ ॥&lt;br&gt;&#xA;परां शुभाशिषं चैव पूजां चैव चकार सा ।&lt;br&gt;&#xA;बभूव सिद्धा सा देवी तत्प्रसादाद्रमा यथा ॥ ४५ ॥&lt;br&gt;&#xA;सिद्धं मन्त्रेण तुलसी वरं प्राप यथोदितम् ।&lt;br&gt;&#xA;बुभुजे च महाभोगं यद्विश्वेषु च दुर्लभम् ॥ ४६ ॥&lt;br&gt;&#xA;प्रसन्नमनसा देवी तत्याज तपसः क्लमम् ।&lt;br&gt;&#xA;सिद्धे फले नराणां च दुःखं च सुखमुत्तमम् ॥ ४७ ॥&lt;br&gt;&#xA;भुक्त्या पीत्वा च सन्तुष्टा शयनं च चकार सा ।&lt;br&gt;&#xA;तल्पे मनोरमे तत्र पुष्पचन्दनचर्चिते ॥ ४८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे&lt;br&gt;&#xA;धर्मध्वजसुतातुलस्युपाख्यानवर्णनं नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>१८</title>
      <link>https://vishvAsa.github.io/purANam/shAktam/devI-bhAgavatam/09/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/18/</guid>
      <description>&lt;p&gt;नारायण उवाच&lt;br&gt;&#xA;तुलसी परितुष्टा च सुष्वाप हृष्टमानसा ।&lt;br&gt;&#xA;नवयौवनसम्पन्ना वृषध्वजवराङ्‌गना ॥ १ ॥&lt;br&gt;&#xA;चिक्षेप पञ्चबाणश्च पञ्चबाणांश्च तां प्रति ।&lt;br&gt;&#xA;पुष्पायुधेन सा दग्धा पुष्पचन्दनचर्चिता ॥ २ ॥&lt;br&gt;&#xA;पुलकाङ्‌कितसर्वाङ्‌गी कम्पितारक्तलोचना ।&lt;br&gt;&#xA;क्षणं सा शुष्कतां प्राप क्षणं मूर्च्छामवाप ह ॥ ३ ॥&lt;br&gt;&#xA;क्षणमुद्विग्नतां प्राप क्षणं तन्द्रां सुखावहाम् ।&lt;br&gt;&#xA;क्षणं च दहनं प्राप क्षणं प्राप प्रसन्नताम् ॥ ४ ॥&lt;br&gt;&#xA;क्षणं सा चेतनां प्राप क्षणं प्राप विषण्णताम् ।&lt;br&gt;&#xA;उत्तिष्ठन्ती क्षणं तल्पाद्‌ गच्छन्ती निकटे क्षणम् ॥ ५ ॥&lt;br&gt;&#xA;भ्रमन्ती क्षणमुद्वेगान्निवसन्ती क्षणं पुनः ।&lt;br&gt;&#xA;क्षणमेव समुद्वेगात्सुष्वाप पुनरेव सा ॥ ६ ॥&lt;br&gt;&#xA;पुष्पचन्दनतल्पं च तद्‌ बभूवातिकण्टकम् ।&lt;br&gt;&#xA;विषहारि सुखं दिव्यं सुन्दरं च फलं जलम् ॥ ७ ॥&lt;br&gt;&#xA;निलयं च बिलाकारं सूक्ष्मवस्त्रं हुताशनः ।&lt;br&gt;&#xA;सिन्दूरपत्रकं चैव व्रणतुल्यं च दुःखदम् ॥ ८ ॥&lt;br&gt;&#xA;क्षणं ददर्श तन्द्रायां सुवेषं पुरुषं सती ।&lt;br&gt;&#xA;सुन्दरं च युवानं च सस्मितं रसिकेश्वरम् ॥ ९ ॥&lt;br&gt;&#xA;चन्दनोक्षितसर्वाङ्‌गं रत्नभूषणभूषितम् ।&lt;br&gt;&#xA;आगच्छन्तं माल्यवन्तं पिबन्तं तन्मुखाम्बुजम् ॥ १० ॥&lt;br&gt;&#xA;कथयन्तं रतिकथां ब्रुवन्तं मधुरं मुहुः ।&lt;br&gt;&#xA;सम्भुक्तवन्तं तल्पे च समाश्लिष्यन्तमीप्सितम् ॥ ११ ॥&lt;br&gt;&#xA;पुनरेव तु गच्छन्तमागच्छन्तं च सन्निधौ ।&lt;br&gt;&#xA;यान्तं क्व यासि प्राणेश तिष्ठत्येवमुवाच सा ॥ १२ ॥&lt;br&gt;&#xA;पुनश्च चेतनां प्राप्य विललाप पुनः पुनः ।&lt;br&gt;&#xA;एवं सा यौवनं प्राप्य तस्थौ तत्रैव नारद ॥ १३ ॥&lt;br&gt;&#xA;शङ्‌खचूडो महायोगी जैगीषव्यान्मनोहरम् ।&lt;br&gt;&#xA;कृष्णमन्त्रं च सम्प्राप्य कृत्वा सिद्धं तु पुष्करे ॥ १४ ॥&lt;br&gt;&#xA;कवचं च गले बद्ध्वा सर्वमङ्‌गलमङ्‌गलम् ।&lt;br&gt;&#xA;ब्रह्मणश्च वरं प्राप्य यत्ते मनसि वाञ्छितम् ॥ १५ ॥&lt;br&gt;&#xA;आज्ञया ब्रह्मणः सोऽपि बदरीं च समाययौ ।&lt;br&gt;&#xA;आगच्छन्तं शङ्‌खचूडं ददर्श तुलसी मुने ॥ १६ ॥&lt;br&gt;&#xA;नवयौवनसम्पन्नं कामदेवसमप्रभम् ।&lt;br&gt;&#xA;श्वेतचम्पकवर्णाभं रत्नभूषणभूषितम् ॥ १७ ॥&lt;br&gt;&#xA;शरत्पार्वणचन्द्रास्यं शरत्पङ्‌कजलोचनम् ।&lt;br&gt;&#xA;रत्नसारविनिर्माणविमानस्थं मनोहरम् ॥ १८ ॥&lt;br&gt;&#xA;रत्नकुण्डलयुग्मेन गण्डस्थलविराजितम् ।&lt;br&gt;&#xA;पारिजातप्रसूनानां मालावन्तं च सुस्मितम् ॥ १९ ॥&lt;br&gt;&#xA;कस्तूरीकुङ्‌कुमायुक्तं सुगन्धिचन्दनान्वितम् ।&lt;br&gt;&#xA;सा दृष्ट्वा सन्निधावेनं मुखमाच्छाद्य वाससा ॥ २० ॥&lt;br&gt;&#xA;सस्मिता तं निरीक्षन्ती सकटाक्षं पुनः पुनः ।&lt;br&gt;&#xA;बभूवातिनम्रमुखी नवसङ्‌गमलज्जिता ॥ २१ ॥&lt;br&gt;&#xA;शरदिन्दुविनिन्द्यैकस्वमुखेन्दुविराजिता ।&lt;br&gt;&#xA;अमूल्यरत्ननिर्माणयावकावलिसंयुता ॥ २२ ॥&lt;br&gt;&#xA;मणीन्द्रसारनिर्माणक्वणन्मञ्जीररञ्जिता ।&lt;br&gt;&#xA;दधती कबरीभारं मालतीमाल्यसंयुतम् ॥ २३ ॥&lt;br&gt;&#xA;अमूल्यरत्ननिर्माणमकराकृतिकुण्डला ।&lt;br&gt;&#xA;चित्रकुण्डलयुग्मेन गण्डस्थलविराजिता ॥ २४ ॥&lt;br&gt;&#xA;रत्नेन्द्रसारहारेण स्तनमध्यस्थलोज्ज्वला ।&lt;br&gt;&#xA;रत्नकङ्‌कणकेयूरशङ्‌खभूषणभूषिता ॥ २५ ॥&lt;br&gt;&#xA;रत्नाङ्‌गुलीयकैर्दिव्यैरङ्‌गुल्यावलिराजिता ।&lt;br&gt;&#xA;दृष्ट्वा तां ललितां रम्यां सुशीलां सुन्दरीं सतीम् ॥ २६ ॥&lt;br&gt;&#xA;उवास तत्समीपे तु मधुरं तामुवाच सः ।&lt;br&gt;&#xA;शङ्खचूड उवाच&lt;br&gt;&#xA;का त्वं कस्य च कन्या च धन्या मान्या च योषिताम् ॥ २७ ॥&lt;br&gt;&#xA;का त्वं मानिनि कल्याणि सर्वकल्याणदायिनि ।&lt;br&gt;&#xA;मौनीभूते किङ्‌करे मां सम्भाषां कुरु सुन्दरि ॥ २८ ॥&lt;br&gt;&#xA;इत्येवं वचनं श्रुत्वा सकामा वामलोचना ।&lt;br&gt;&#xA;सस्मिता नम्रवदना सकामं तमुवाच सा ॥ २९ ॥&lt;br&gt;&#xA;तुलस्युवाच&lt;br&gt;&#xA;धर्मध्वजसुताहं च तपस्यायां तपोवने ।&lt;br&gt;&#xA;तपस्विन्यहं तिष्ठामि कस्त्वं गच्छ यथासुखम् ॥ ३० ॥&lt;br&gt;&#xA;कामिनीं कुलजातां च रहस्येकाकिनीं सतीम् ।&lt;br&gt;&#xA;न पृच्छति कुले जात इत्येवं मे श्रुतौ श्रुतम् ॥ ३१ ॥&lt;br&gt;&#xA;लम्पटोऽसत्कुले जातो धर्मशास्त्रार्थवर्जितः ।&lt;br&gt;&#xA;येनाश्रुतः श्रुतेरर्थः स कामीच्छति कामिनीम् ॥ ३२ ॥&lt;br&gt;&#xA;आपातमधुरां मत्तामन्तकां पुरुषस्य ताम् ।&lt;br&gt;&#xA;विषकुम्भाकाररूपाममृतास्यां च सन्ततम् ॥ ३३ ॥&lt;br&gt;&#xA;हृदये क्षुरधाराभां शश्वन्मधुरभाषिणीम् ।&lt;br&gt;&#xA;स्वकार्यपरिनिष्पत्त्यै तत्परा सततं च ताम् ॥ ३४ ॥&lt;br&gt;&#xA;कार्यार्थे स्वामिवशगामन्यथैवावशां सदा ।&lt;br&gt;&#xA;स्वान्तर्मलिनरूपां च प्रसन्नवदनेक्षणाम् ॥ ३५ ॥&lt;br&gt;&#xA;श्रुतौ पुराणे यासां च चरित्रमतिदूषितम् ।&lt;br&gt;&#xA;तासु को विश्वसेत्प्राज्ञः प्रज्ञावांश्च दुराशयः ॥ ३६ ॥&lt;br&gt;&#xA;तासां को वा रिपुर्मित्रं प्रार्थयन्ति नवं नवम् ।&lt;br&gt;&#xA;दृष्ट्वा सुवेषं पुरुषमिच्छन्ति हृदये सदा ॥ ३७ ॥&lt;br&gt;&#xA;बाह्ये स्वार्थं सतीत्वं च ज्ञापयन्ती प्रयत्नतः ।&lt;br&gt;&#xA;शश्वत्कामा च रामा च कामाधारा मनोहरा ॥ ३८ ॥&lt;br&gt;&#xA;बाह्ये छलात्खेदयन्ती स्वान्तर्मैथुनमानसा ।&lt;br&gt;&#xA;कान्तं हसन्ती रहसि बाह्येऽतीव सुलज्जिता ॥ ३९ ॥&lt;br&gt;&#xA;मानिनी मैथुनाभावे कोपना कलहाङ्‌कुरा ।&lt;br&gt;&#xA;सुप्रीता भूरिसम्भोगात्स्वल्पमैथुनदुःखिता ॥ ४० ॥&lt;br&gt;&#xA;सुमिष्टान्नाच्छीततोयादाकाङ्‌क्षन्ती च मानसे ।&lt;br&gt;&#xA;सुन्दरं रसिकं कान्तं युवानं गुणिनं सदा ॥ ४१ ॥&lt;br&gt;&#xA;सुतात्परमभिस्नेहं कुर्वती रसिकोपरि ।&lt;br&gt;&#xA;प्राणाधिकं प्रियतमं सम्भोगकुशलं प्रियम् ॥ ४२ ॥&lt;br&gt;&#xA;पश्यन्ती रिपुतुल्यं च वृद्धं वा मैथुनाक्षमम् ।&lt;br&gt;&#xA;कलहं कुर्वती शश्वत्तेन सार्धं सुकोपना ॥ ४३ ॥&lt;br&gt;&#xA;वाचया भक्षयन्ती तं सर्प आखुमिवोल्बणम् ।&lt;br&gt;&#xA;दुःसाहसस्वरूपा च सर्वदोषाश्रया सदा ॥ ४४ ॥&lt;br&gt;&#xA;ब्रह्मविष्णुशिवादीनां दुःसाध्या मोहरूपिणी ।&lt;br&gt;&#xA;तपोमार्गार्गला शश्वन्मोक्षद्वारकपाटिका ॥ ४५ ॥&lt;br&gt;&#xA;हरेर्भक्तिव्यवहिता सर्वमायाकरण्डिका ।&lt;br&gt;&#xA;संसारकारागारे च शश्वन्निगडरूपिणी ॥ ४६ ॥&lt;br&gt;&#xA;इन्द्रजालस्वरूपा च मिथ्या च स्वप्नरूपिणी ।&lt;br&gt;&#xA;बिभ्रती बाह्यसौन्दर्यमधोऽङ्‌गमतिकुत्सितम् ॥ ४७ ॥&lt;br&gt;&#xA;नानाविण्मूत्रपूयानामाधारं मलसंयुतम् ।&lt;br&gt;&#xA;दुर्गन्धिदोषसंयुक्तं रक्तारक्तमसंस्कृतम् ॥ ४८ ॥&lt;br&gt;&#xA;मायारूपा मायिनां च विधिना निर्मिता पुरा ।&lt;br&gt;&#xA;विषरूपा मुमुक्षूणामदृश्याप्यभिवाञ्छताम् ॥ ४९ ॥&lt;br&gt;&#xA;इत्युक्त्वा तुलसी तं तु विरराम च नारद ।&lt;br&gt;&#xA;सस्मितः शङ्‌खचूडश्च प्रवक्तुमुपचक्रमे ॥ ५० ॥&#xA;शङ्खचूड उवाच&lt;br&gt;&#xA;त्वया यत्कथितं देवि न च सर्वमलीककम् ।&lt;br&gt;&#xA;किञ्चित्सत्यमलीकं च किञ्चिन्मत्तो निशामय ॥ ५१ ॥&lt;br&gt;&#xA;निर्मितं द्विविधं धात्रा स्त्रीरूपं सर्वमोहनम् ।&lt;br&gt;&#xA;कृत्वा रूपं वास्तवं च प्रशस्यं चाप्रशंसितम् ॥ ५२ ॥&lt;br&gt;&#xA;लक्ष्मीः सरस्वती दुर्गा सावित्री राधिकादिका ।&lt;br&gt;&#xA;सृष्टिसूत्रस्वरूपा च आद्या सृष्टिर्विनिर्मिता ॥ ५३ ॥&lt;br&gt;&#xA;एतासामंशरूपं च स्त्रीरूपं वास्तवं स्मृतम् ।&lt;br&gt;&#xA;तत्प्रशस्यं यशोरूपं सर्वमङ्‌गलकारकम् ॥ ५४ ॥&lt;br&gt;&#xA;शतरूपा देवहूती स्वधा स्वाहा च दक्षिणा ।&lt;br&gt;&#xA;छायावती रोहिणी च वरुणानी शची तथा ॥ ५५ ॥&lt;br&gt;&#xA;कुबेरस्य च पत्नी याप्यदितिश्च दितिस्तथा ।&lt;br&gt;&#xA;लोपामुद्रानसूया च कोटभी तुलसी तथा ॥ ५६ ॥&lt;br&gt;&#xA;अहल्यारुन्धती मेना तारा मन्दोदरी तथा ।&lt;br&gt;&#xA;दमयन्ती वेदवती गङ्‌गा च मनसा तथा ॥ ५७ ॥&lt;br&gt;&#xA;पुष्टिस्तुष्टिः स्मृतिर्मेधा कालिका च वसुन्धरा ।&lt;br&gt;&#xA;षष्ठी मङ्‌गलचण्डी च मूर्तिश्च धर्मकामिनी ॥ ५८ ॥&lt;br&gt;&#xA;स्वस्तिः श्रद्धा च शान्तिश्च कान्तिः क्षान्तिस्तथा परा ।&lt;br&gt;&#xA;निद्रा तन्द्रा क्षुत्पिपासा सन्ध्या रात्रिदिनानि च ॥ ५९ ॥&lt;br&gt;&#xA;सम्पत्तिर्धृतिकीर्ती च क्रिया शोभा प्रभा शिवा ।&lt;br&gt;&#xA;यत्स्त्रीरूपं च सम्भूतमुत्तमं तु युगे युगे ॥ ६० ॥&lt;br&gt;&#xA;कलाकलांशरूपं च स्वर्वेश्यादिकमेव च ।&lt;br&gt;&#xA;तदप्रशस्यं विश्वेषु पुंश्चलीरूपमेव च ॥ ६१ ॥&lt;br&gt;&#xA;सत्त्वप्रधानं यद्‌रूपं तद्युक्तं च प्रभावतः ।&lt;br&gt;&#xA;तदुत्तमं च विश्वेषु साध्वीरूपं प्रशंसितम् ॥ ६२ ॥&lt;br&gt;&#xA;तद्वास्तवं च विज्ञेयं प्रवदन्ति मनीषिणः ।&lt;br&gt;&#xA;रजोरूपं तमोरूपं कलासु विविधं स्मृतम् ॥ ६३ ॥&lt;br&gt;&#xA;मध्यमा रजसश्चांशास्तास्तु भोगेषु लोलुपाः ।&lt;br&gt;&#xA;सुखसम्भोगवश्याश्च स्वकार्ये निरताः सदा ॥ ६४ ॥&lt;br&gt;&#xA;कपटा मोहकारिण्यो धर्मार्थविमुखाः सदा ।&lt;br&gt;&#xA;रजोरूपस्य साध्वीत्वमतो नैवोपजायते ॥ ६५ ॥&lt;br&gt;&#xA;इदं मध्यमरूपं च प्रवदन्ति मनीषिणः ।&lt;br&gt;&#xA;तमोरूपं दुर्निवार्यमधमं तद्विदुर्बुधाः ॥ ६६ ॥&lt;br&gt;&#xA;न पृच्छति कुले जातः पण्डितश्च परस्त्रियम् ।&lt;br&gt;&#xA;निर्जने निर्जले वापि रहस्यपि परस्त्रियम् ॥ ६७ ॥&lt;br&gt;&#xA;आगच्छामि त्वत्समीपमाज्ञया ब्रह्मणोऽधुना ।&lt;br&gt;&#xA;गान्धर्वेण विवाहेन त्वां ग्रहीष्यामि शोभने ॥ ६८ ॥&lt;br&gt;&#xA;अहमेव शङ्‌खचूडो देवविद्रावकारकः ।&lt;br&gt;&#xA;दनुवंश्यो विशेषेण सुदामाहं हरेः पुरा ॥ ६९ ॥&lt;br&gt;&#xA;अहमष्टसु गोपेषु गोपोऽपि पार्षदेषु च ।&lt;br&gt;&#xA;अधुना दानवेन्द्रोऽहं राधिकायाश्च शापतः ॥ ७० ॥&lt;br&gt;&#xA;जातिस्मरोऽहं जानामि कृष्णमन्त्रप्रभावतः ।&lt;br&gt;&#xA;जातिस्मरा त्वं तुलसी सम्भुक्ता हरिणा पुरा ॥ ७१ ॥&lt;br&gt;&#xA;त्वमेव राधिकाकोपाज्जातासि भारते भुवि ।&lt;br&gt;&#xA;त्वां सम्भोक्तुमुत्सुकोऽहं नालं राधाभयात्ततः ॥ ७२ ॥&lt;br&gt;&#xA;इत्येवमुक्त्वा स पुमान्विरराम महामुने ।&lt;br&gt;&#xA;सस्मितं तुलसी तुष्टा प्रवक्तुमुपचक्रमे ॥ ७३ ॥&lt;br&gt;&#xA;तुलस्युवाच&lt;br&gt;&#xA;एवंविधो बुधो नित्यं विश्वेषु च प्रशंसितः ।&lt;br&gt;&#xA;कान्तमेवंविधं कान्ता शश्वदिच्छति कामतः ॥ ७४ ॥&lt;br&gt;&#xA;त्वयाहमधुना सत्यं विचारेण पराजिता ।&lt;br&gt;&#xA;स निन्दितश्चाप्यशुचिर्यः पुमांश्च स्त्रिया जितः ॥ ७५ ॥&lt;br&gt;&#xA;निन्दन्ति पितरो देवा बान्धवाः स्त्रीजितं नरम् ।&lt;br&gt;&#xA;स्त्रीजितं मनसा माता पिता भ्राता च निन्दति ॥ ७६ ॥&lt;br&gt;&#xA;शुद्धो विप्रो दशाहेन जातके मृतके यथा ।&lt;br&gt;&#xA;भूमिपो द्वादशाहेन वैश्यः पञ्चदशाहतः ॥ ७७ ॥&lt;br&gt;&#xA;शूद्रो मासेन वेदेषु मातृवद्धीनसङ्‌करः ।&lt;br&gt;&#xA;अशुचिः स्त्रीजितः शुद्ध्येच्चितादहनकालतः ॥ ७८ ॥&lt;br&gt;&#xA;न गह्णन्तीच्छया तस्य पितरः पिण्डतर्पणम् ।&lt;br&gt;&#xA;न गह्णन्त्येव देवाश्च तस्य पुष्पजलादिकम् ॥ ७९ ॥&lt;br&gt;&#xA;किं वा ज्ञानेन तपसा जपहोमप्रपूजनैः ।&lt;br&gt;&#xA;किं विद्यया च यशसा स्त्रीभिर्यस्य मनो हृतम् ॥ ८० ॥&lt;br&gt;&#xA;विद्याप्रभावज्ञानार्थं मया त्वं च परीक्षितः ।&lt;br&gt;&#xA;कृत्वा परीक्षां कान्तस्य वृणोति कामिनी वरम् ॥ ८१ ॥&lt;br&gt;&#xA;वराय गुणहीनाय वृद्धायाज्ञानिने तथा ।&lt;br&gt;&#xA;दरिद्राय च मूर्खाय रोगिणे कुत्सिताय च ॥ ८२ ॥&lt;br&gt;&#xA;अत्यन्तकोपयुक्ताय वात्यन्तदुर्मुखाय च ।&lt;br&gt;&#xA;पङ्‌गवे चाङ्‌गहीनाय चान्धाय बधिराय च ॥ ८३ ॥&lt;br&gt;&#xA;जडाय चैव मूकाय क्लीबतुल्याय पापिने ।&lt;br&gt;&#xA;ब्रह्महत्यां लभेत्सोऽपि स्वकन्यां प्रददाति यः ॥ ८४ ॥&lt;br&gt;&#xA;शान्ताय गुणिने चैव यूने च विदुषेऽपि च ।&lt;br&gt;&#xA;साधवे च सुतां दत्त्वा दशयज्ञफलं लभेत् ॥ ८५ ॥&lt;br&gt;&#xA;यः कन्यापालनं कृत्वा करोति यदि विक्रयम् ।&lt;br&gt;&#xA;विक्रेता धनलोभेन कुम्भीपाकं स गच्छति ॥ ८६ ॥&lt;br&gt;&#xA;कन्यामूत्रं पुरीषं च तत्र भक्षति पातकी ।&lt;br&gt;&#xA;कृमिभिर्दंशितः काकैर्यावदिन्द्राश्चतुर्दश ॥ ८७ ॥&lt;br&gt;&#xA;तदन्ते व्याधिसंयुक्तः स लभेज्जन्म निश्चितम् ।&lt;br&gt;&#xA;विक्रीणाति मांसभारं वहत्येव दिवानिशम् ॥ ८८ ॥&lt;br&gt;&#xA;इत्येवमुक्त्वा तुलसी विरराम तपोनिधे ।&lt;br&gt;&#xA;ब्रह्मोवाच&lt;br&gt;&#xA;किं करोषि शङ्‌खचूड संवादमनया सह ॥ ८९ ॥&lt;br&gt;&#xA;गान्धर्वेण विवाहेन त्वं चास्या ग्रहणं कुरु ।&lt;br&gt;&#xA;पुरुषेष्वसि रत्नं त्वं स्त्रीषु रत्नं त्वियं सती ॥ ९० ॥&lt;br&gt;&#xA;विदग्धाया विदग्धेन सङ्‌गमो गुणवान्भवेत् ।&lt;br&gt;&#xA;निर्विरोधसुखं राजन् को वा त्यजति दुर्लभम् ॥ ९१ ॥&lt;br&gt;&#xA;योऽविरोधसुखत्यागी स पशुर्नात्र संशयः ।&lt;br&gt;&#xA;किं परीक्षसि त्वं कान्तमीदृशं गुणिनं सति ॥ ९२ ॥&lt;br&gt;&#xA;देवानामसुराणां च दानवानां विमर्दकम् ।&lt;br&gt;&#xA;यथा लक्ष्मीश्च लक्ष्मीशे यथा कृष्णे च राधिका ॥ ९३ ॥&lt;br&gt;&#xA;यथा मयि च सावित्री भवानी च भवे यथा ।&lt;br&gt;&#xA;यथा धरा वराहे च दक्षिणा च यथाध्वरे ॥ ९४ ॥&lt;br&gt;&#xA;द्यथात्रेरनसूया च दमयन्ती यथा नले ।&lt;br&gt;&#xA;रोहिणी च यथा चन्द्रे यथा कामे रतिः सती ॥ ९५ ॥&lt;br&gt;&#xA;यथादितिः कश्यपे च वसिष्ठेऽरुन्धती सखी ।&lt;br&gt;&#xA;यथाहल्या गौतमे च देवहूतिश्च कर्दमे ॥ ९६ ॥&lt;br&gt;&#xA;यथा बृहस्पतौ तारा शतरूपा मनौ यथा ।&lt;br&gt;&#xA;यथा च दक्षिणा यज्ञे यथा स्वाहा हुताशने ॥ ९७ ॥&lt;br&gt;&#xA;यथा शची महेन्द्रे च यथा पुष्टिर्गणेश्वरे ।&lt;br&gt;&#xA;देवसेना यथा स्कन्दे धर्मे भूर्तिर्यथा सती ॥ ९८ ॥&lt;br&gt;&#xA;सौभाग्या सुप्रिया त्वं च शङ्‌खचूडे तथा भव ।&lt;br&gt;&#xA;अनेन सार्धं सुचिरं सुन्दरेण च सुन्दरि ॥ ९९ ॥&lt;br&gt;&#xA;स्थाने स्थाने विहारं च यथेच्छं कुरु सन्ततम् ।&lt;br&gt;&#xA;पश्चात्प्राप्यसि गोलोके श्रीकृष्णं पुनरेव च ।&lt;br&gt;&#xA;चतुर्भुजं च वैकुण्ठे शङ्‌खचूडे मृते सति ॥ १०० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे शङ्‌खचूडेन सह&lt;br&gt;&#xA;तुलस्याः सङ्‌गतिवर्णनं नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>१९</title>
      <link>https://vishvAsa.github.io/purANam/shAktam/devI-bhAgavatam/09/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/19/</guid>
      <description>&lt;p&gt;नारद उवाच&lt;br&gt;&#xA;विचित्रमिदमाख्यानं भवता समुदाहृतम् ।&lt;br&gt;&#xA;श्रुतेन येन मे तृप्तिर्न कदापि हि जायते ॥ १ ॥&lt;br&gt;&#xA;ततः परं तु यज्जातं तत्त्वं वद महामते ।&lt;br&gt;&#xA;श्रीनारायण उवाच&lt;br&gt;&#xA;इत्येवमाशिषं दत्त्वा स्वालयं च ययौ विधिः ॥ २ ॥&lt;br&gt;&#xA;गान्धर्वेण विवाहेन जगृहे तां च दानवः ।&lt;br&gt;&#xA;स्वर्गे दुन्दुभिवाद्यं च पुष्पवृष्टिर्बभूव ह ॥ ३ ॥&lt;br&gt;&#xA;स रेमे रामया सार्धं वासगेहे मनोरमे ।&lt;br&gt;&#xA;मूर्च्छां सा प्राप तुलसी नवसङ्‌गमसङ्‌गता ॥ ४ ॥&lt;br&gt;&#xA;निमग्ना निर्जले साध्वी सम्भोगसुखसागरे ।&lt;br&gt;&#xA;चतुःषष्टिकलामानं चतुःषष्टिविधं सुखम् ॥ ५ ॥&lt;br&gt;&#xA;कामशास्त्रे यन्निरुक्तं रसिकानां यथेप्सितम् ।&lt;br&gt;&#xA;अङ्‌गप्रत्यङ्‌गसंश्लेषपूर्वकं स्त्रीमनोहरम् ॥ ६ ॥&lt;br&gt;&#xA;तत्सर्वं रसशृङ्‌गारं चकार रसिकेश्वरः ।&lt;br&gt;&#xA;अतीव रम्यदेशे च सर्वजन्तुविवर्जिते ॥ ७ ॥&lt;br&gt;&#xA;पुष्पचन्दनतल्पे च पुष्पचन्दनवायुना ।&lt;br&gt;&#xA;पुष्पोद्याने नदीतीरे पुष्पचन्दनचर्चिते ॥ ८ ॥&lt;br&gt;&#xA;गहीत्वा रसिको रासे पुष्पचन्दनचर्चिताम् ।&lt;br&gt;&#xA;भूषितो भूषणेनैव रत्नभूषणभूषिताम् ॥ ९ ॥&lt;br&gt;&#xA;सुरते विरतिर्नास्ति तयोः सुरतिविज्ञयोः ।&lt;br&gt;&#xA;जहार मानसं भर्तुर्लोलया लीलया सती ॥ १० ॥&lt;br&gt;&#xA;चेतनां रसिकायाश्च जहार रसभाववित् ।&lt;br&gt;&#xA;वक्षसश्चन्दनं राज्ञस्तिलकं विजहार सा ॥ ११ ॥&lt;br&gt;&#xA;स च जहार तस्याश्च सिन्दूरं बिन्दुपत्रकम् ।&lt;br&gt;&#xA;तद्वक्षस्युरोजे च नखरेखां ददौ मुदा ॥ १२ ॥&lt;br&gt;&#xA;सा ददौ तद्वामपार्श्वे करभूषणलक्षणम् ।&lt;br&gt;&#xA;राजा तदोष्ठपुटके ददौ रदनदंशनम् ॥ १३ ॥&lt;br&gt;&#xA;तद्‌गण्डयुगले सा च प्रददौ तच्चतुर्गुणम् ।&lt;br&gt;&#xA;आलिङ्‌गनं चुम्बनं च जङ्‌घादिमर्दनं तथा ॥ १४ ॥&lt;br&gt;&#xA;एवं परस्परं क्रीडां चक्रतुस्तौ विजानतौ ।&lt;br&gt;&#xA;सुरते विरते तौ च समुत्थाय परस्परम् ॥ १५ ॥&lt;br&gt;&#xA;सुवेषं चक्रतुस्तत्र यद्यन्मनसि वाञ्छितम् ।&lt;br&gt;&#xA;चन्दनैः कुङ्‌कुमारक्तैः सा तस्य तिलकं ददौ ॥ १६ ॥&lt;br&gt;&#xA;सर्वाङ्‌गे सुन्दरे रम्ये चकार चानुलेपनम् ।&lt;br&gt;&#xA;सुवासं चैव ताम्बूलं वह्निशुद्धे च वाससी ॥ १७ ॥&lt;br&gt;&#xA;पारिजातस्य कुसुमं जरारोगहरं परम् ।&lt;br&gt;&#xA;अमूल्यरत्ननिर्माणमङ्‌गुलीयकमुत्तमम् ॥ १८ ॥&lt;br&gt;&#xA;सुन्दरं च मणिवरं त्रिषु लोकेषु दुर्लभम् ।&lt;br&gt;&#xA;दासी तवाहमित्येवं समुच्चार्य पुनः पुनः ॥ १९ ॥&lt;br&gt;&#xA;ननाम परया भक्त्या स्वामिनं गुणशालिनम् ।&lt;br&gt;&#xA;सस्मिता तन्मुखाम्भोजं लोचनाभ्यां पुनः पुनः ॥ २० ॥&lt;br&gt;&#xA;निमेषरहिताभ्यां चाप्यपश्यत्कामसुन्दरम् ।&lt;br&gt;&#xA;स च तां च समाकृष्य चकार वक्षसि प्रियाम् ॥ २१ ॥&lt;br&gt;&#xA;सस्मितं वाससाच्छन्नं ददर्श मुखपङ्‌कजम् ।&lt;br&gt;&#xA;चुचुम्ब कठिने गण्डे बिम्बोष्ठौ पुनरेव च ॥ २२ ॥&lt;br&gt;&#xA;ददौ तस्यै वस्त्रयुग्मं वरुणादाहृतं च यत् ।&lt;br&gt;&#xA;तदाहृतां रत्नमालां त्रिषु लोकेषु दुर्लभाम् ॥ २३ ॥&lt;br&gt;&#xA;ददौ मञ्जीरयुग्मं च स्वाहाया आहृतं च यत् ।&lt;br&gt;&#xA;केयूरयुग्मं छायाया रोहिण्याश्चैव कुण्डलम् ॥ २४ ॥&lt;br&gt;&#xA;अङ्‌गुलीयकरत्नानि रत्याश्च करभूषणम् ।&lt;br&gt;&#xA;शङ्‌खं च रुचिरं चित्रं यद्दत्तं विश्वकर्मणा ॥ २५ ॥&lt;br&gt;&#xA;विचित्रपद्मकश्रेणीं शय्यां चापि सुदुर्लभाम् ।&lt;br&gt;&#xA;भूषणानि च दत्त्वा स भूपो हासं चकार ह ॥ २६ ॥&lt;br&gt;&#xA;निर्ममे कबरीभारे तस्या माङ्‌गल्यभूषणम् ।&lt;br&gt;&#xA;सुचित्रं पत्रकं गण्डमण्डलेऽस्याः समं तथा ॥ २७ ॥&lt;br&gt;&#xA;चन्द्रलेखात्रिभिर्युक्तं चन्दनेन सुगन्धिना ।&lt;br&gt;&#xA;परीतं परितश्चित्रैः सार्धं कुङ्‌कुमबिन्दुभिः ॥ २८ ॥&lt;br&gt;&#xA;ज्वलत्प्रदीपाकारं च सिन्दूरतिलकं ददौ ।&lt;br&gt;&#xA;तत्पादपद्मयुगले स्थलपद्मविनिन्दिते ॥ २९ ॥&lt;br&gt;&#xA;चित्रालक्तकरागं च नखरेषु ददौ मुदा ।&lt;br&gt;&#xA;स्ववक्षसि मुहुर्न्यस्य सरागं चरणाम्बुजम् ॥ ३० ॥&lt;br&gt;&#xA;हे देवि तव दासोऽहमित्युच्चार्य पुनः पुनः ।&lt;br&gt;&#xA;रत्नभूषितहस्तेन तां च कृत्वा स्ववक्षसि ॥ ३१ ॥&lt;br&gt;&#xA;तपोवनं परित्यज्य राजा स्थानान्तरं ययौ ।&lt;br&gt;&#xA;मलये देवनिलये शैले शैले तपोवने ॥ ३२ ॥&lt;br&gt;&#xA;स्थाने स्थानेऽतिरम्ये च पुष्पोद्याने च निर्जने ।&lt;br&gt;&#xA;कन्दरे कन्दरे सिन्धुतीरे चैवातिसुन्दरे ॥ ३३ ॥&lt;br&gt;&#xA;पुष्पभद्रानदीतीरे नीरवातमनोहरे ।&lt;br&gt;&#xA;पुलिने पुलिने दिव्ये नद्यां नद्यां नदे नदे ॥ ३४ ॥&lt;br&gt;&#xA;मधौ मधुकराणां च मधुरध्वनिनादिते ।&lt;br&gt;&#xA;विस्पन्दने सुरसने नन्दने गन्धमादने ॥ ३५ ॥&lt;br&gt;&#xA;देवोद्याने नन्दने च चित्रचन्दनकानने ।&lt;br&gt;&#xA;चम्पकानां केतकीनां माधवीनां च माधवे ॥ ३६ ॥&lt;br&gt;&#xA;कुन्दानां मालतीनां च कुमुदाम्भोजकानने ।&lt;br&gt;&#xA;कल्पवृक्षे कल्पवृक्षे पारिजातवने वने ॥ ३७ ॥&lt;br&gt;&#xA;निर्जने काञ्चने स्थाने धन्ये काञ्चनपर्वते ।&lt;br&gt;&#xA;काञ्चीवने किञ्जलके कञ्चुके काञ्चनाकरे ॥ ३८ ॥&lt;br&gt;&#xA;पुष्पचन्दनतल्पेषु पुंस्कोकिलरुतश्रुते ।&lt;br&gt;&#xA;पुष्पचन्दनसंयुक्तः पुष्पचन्दनवायुना ॥ ३९ ॥&lt;br&gt;&#xA;कामुक्या कामुकः कामात्स रेमे रामया सह ।&lt;br&gt;&#xA;न हि तृप्तो दानवेन्द्रस्तृप्तिं नैव जगाम सा ॥ ४० ॥&lt;br&gt;&#xA;हविषा कृष्णवर्त्मेव ववृधे मदनस्तयोः ।&lt;br&gt;&#xA;तया सह समागत्य स्वाश्रमं दानवस्ततः ॥ ४१ ॥&lt;br&gt;&#xA;रम्यं क्रीडालयं गत्वा विजहार पुनः पुनः ।&lt;br&gt;&#xA;एवं स बुभुजे राज्यं शङ्‌खचूडः प्रतापवान् ॥ ४२ ॥&lt;br&gt;&#xA;एकमन्वन्तरं पूर्णं राजराजेश्वरो महान् ।&lt;br&gt;&#xA;देवानामसुराणां च दानवानां च सन्ततम् ॥ ४३ ॥&lt;br&gt;&#xA;गन्धर्वाणां किन्नराणां राक्षसानां च शान्तिदः ।&lt;br&gt;&#xA;हृताधिकारा देवाश्च चरन्ति भिक्षुका यथा ॥ ४४ ॥&lt;br&gt;&#xA;ते सर्वेऽतिविषण्णाश्च प्रजग्मुर्ब्रह्मणः सभाम् ।&lt;br&gt;&#xA;वृत्तान्तं कथयामासू रुरुदुश्च भृशं मुहुः ॥ ४५ ॥&lt;br&gt;&#xA;तदा ब्रह्मा सुरैः सार्धं जगाम शङ्‌करालयम् ।&lt;br&gt;&#xA;सर्वेशं कथयामास विधाता चन्द्रशेखरम् ॥ ४६ ॥&lt;br&gt;&#xA;ब्रह्मा शिवश्च तैः सार्धं वैकुण्ठं च जगाम ह ।&lt;br&gt;&#xA;दुर्लभं परमं धाम जरामृत्युहरं परम् ॥ ४७ ॥&#xA;सम्प्राप च वरं द्वारमाश्रमाणां हरेरहो ।&lt;br&gt;&#xA;ददर्श द्वारपालांश्च रत्नसिंहासनस्थितान् ॥ ४८ ॥&lt;br&gt;&#xA;शोभितान्पीतवस्त्रैश्च रत्नभूषणभूषितान् ।&lt;br&gt;&#xA;वनमालान्वितान्सर्वान् श्यामसुन्दरविग्रहान् ॥ ४९ ॥&lt;br&gt;&#xA;शङ्‌खचक्रगदापद्मधरांश्चैव चतुर्भुजान् ।&lt;br&gt;&#xA;सस्मितान्स्मेरवक्त्रास्यान्पद्मनेत्रान्मनोहरान् ॥ ५० ॥&lt;br&gt;&#xA;ब्रह्मा तान्कथयामास वृत्तान्तं गमनार्थकम् ।&lt;br&gt;&#xA;तेऽनुज्ञां च ददुस्तस्मै प्रविवेश तदाज्ञया ॥ ५१ ॥&lt;br&gt;&#xA;एवं षोडश द्वाराणि निरीक्ष्य कमलोद्भवः ।&lt;br&gt;&#xA;देवैः सार्धं तानतीत्य प्रविवेश हरेः सभाम् ॥ ५२ ॥&lt;br&gt;&#xA;देवर्षिभिः परिवृतां पार्षदैश्च चतुर्भुजैः ।&lt;br&gt;&#xA;नारायणस्वरूपैश्च सर्वैः कौस्तुभभूषितैः ॥ ५३ ॥&lt;br&gt;&#xA;नवेन्दुमण्डलाकारां चतुरस्रां मनोहराम् ।&lt;br&gt;&#xA;मणीन्द्रहारनिर्माणां हीरासारसुशोभिताम् ॥ ५४ ॥&lt;br&gt;&#xA;अमूल्यरत्नखचितां रचितां स्वेच्छया हरेः ।&lt;br&gt;&#xA;माणिक्यमालाजालाभां मुक्तापङ्‌क्तिविभूषिताम् ॥ ५५ ॥&lt;br&gt;&#xA;मण्डितां मण्डलाकारै रत्नदर्पणकोटिभिः ।&lt;br&gt;&#xA;विचित्रैश्चित्ररेखाभिर्नानाचित्रविचित्रिताम् ॥ ५६ ॥&lt;br&gt;&#xA;पद्मरागेन्द्ररचितां रुचिरां मणिपङ्‌कजैः ।&lt;br&gt;&#xA;सोपानशतकैर्युक्तां स्यमन्तकविनिर्मितैः ॥ ५७ ॥&lt;br&gt;&#xA;पट्टसूत्रग्रन्थियुक्तैश्चारुचन्दनपल्लवैः ।&lt;br&gt;&#xA;इन्द्रनीलस्तम्भवर्यैर्वेष्टितां सुमनोहराम् ॥ ५८ ॥&lt;br&gt;&#xA;सद्‌रत्नपूर्णकुम्भानां समूहैश्च समन्विताम् ।&lt;br&gt;&#xA;पारिजातप्रसूनानां मालाजालैर्विराजिताम् ॥ ५९ ॥&lt;br&gt;&#xA;कस्तूरीकुङ्‌कुमारक्तैः सुगन्धिचन्दनद्रुमैः ।&lt;br&gt;&#xA;सुसंस्कृतां तु सर्वत्र वासितां गन्धवायुना ॥ ६० ॥&lt;br&gt;&#xA;विद्याधरीसमूहानां नृत्यजालैर्विराजिताम् ।&lt;br&gt;&#xA;सहस्रयोजनायामां परिपूर्णां च किङ्‌करैः ॥ ६१ ॥&lt;br&gt;&#xA;ददर्श श्रीहरिं ब्रह्मा शङ्‌करश्च सुरैः सह ।&lt;br&gt;&#xA;वसन्तं तन्मध्यदेशे यथेन्दुं तारकावृतम् ॥ ६२ ॥&lt;br&gt;&#xA;अमूल्यरत्ननिर्माणचित्रसिंहासने स्थितम् ।&lt;br&gt;&#xA;किरीटिनं कुण्डलिनं वनमालाविभूषितम् ॥ ६३ ॥&lt;br&gt;&#xA;चन्दनोक्षितसर्वाङ्‌गं बिभ्रतं केलिपङ्‌कजम् ।&lt;br&gt;&#xA;पुरतो नृत्यगीतं च पश्यन्तं सस्मितं मुदा ॥ ६४ ॥&lt;br&gt;&#xA;शान्तं सरस्वतीकान्तं लक्ष्मीधृतपदाम्बुजम् ।&lt;br&gt;&#xA;लक्ष्म्या प्रदत्तं ताम्बूलं भुक्तवन्तं सुवासितम् ॥ ६५ ॥&lt;br&gt;&#xA;गङ्‌गया परया भक्त्या सेवितं श्वेतचामरैः ।&lt;br&gt;&#xA;सर्वैश्च स्तूयमानं च भक्तिनम्रात्मकन्धरैः ॥ ६६ ॥&lt;br&gt;&#xA;एवं विशिष्टं तं दृष्ट्वा परिपूर्णतमं प्रभुम् ।&lt;br&gt;&#xA;ब्रह्मादयः सुराः सर्वे प्रणम्य तुष्टुवुस्तदा ॥ ६७ ॥&lt;br&gt;&#xA;पुलकाञ्चितसर्वाङ्‌गाः साश्रुनेत्राश्च गद्‌गदाः ।&lt;br&gt;&#xA;भक्ताश्च परया भक्त्या भीता नम्रात्मकन्धराः ॥ ६८ ॥&lt;br&gt;&#xA;कृताञ्जलिपुटो भूत्वा विधाता जगतामपि ।&lt;br&gt;&#xA;वृत्तान्तं कथयामास विनयेन हरेः पुरः ॥ ६९ ॥&lt;br&gt;&#xA;हरिस्तद्वचनं श्रुत्वा सर्वज्ञः सर्वभाववित् ।&lt;br&gt;&#xA;प्रहस्योवाच ब्रह्माणं रहस्यं च मनोहरम् ॥ ७० ॥&lt;br&gt;&#xA;श्रीभगवानुवाच&lt;br&gt;&#xA;शङ्‌खचूडस्य वृत्तान्तं सर्वं जानामि पद्मज ।&lt;br&gt;&#xA;मद्भक्तस्य च गोपस्य महातेजस्विनः पुरा ॥ ७१ ॥&lt;br&gt;&#xA;शृणु तत्सर्ववृत्तान्तमितिहासं पुरातनम् ।&lt;br&gt;&#xA;गोलोकस्यैव चरितं पापघ्नं पुण्यकारकम् ॥ ७२ ॥&lt;br&gt;&#xA;सुदामा नाम गोपश्च पार्षदप्रवरो मम ।&lt;br&gt;&#xA;स प्राप दानवीं योनिं राधाशापात्सुदारुणात् ॥ ७३ ॥&lt;br&gt;&#xA;तत्रैकदाहमगमं स्वालयाद्‌रासमण्डलम् ।&lt;br&gt;&#xA;विरजामपि नीत्वा च मम प्राणाधिका परा ॥ ७४ ॥&lt;br&gt;&#xA;सा मां विरजया सार्धं विज्ञाय किङ्‌करीमुखात् ।&lt;br&gt;&#xA;पश्चात्क्रुद्धा साजगाम न ददर्श च तत्र माम् ॥ ७५ ॥&lt;br&gt;&#xA;विरजां च नदीरूपां मां ज्ञात्वा च तिरोहितम् ।&lt;br&gt;&#xA;पुनर्जगाम सा दृष्ट्वा स्वालयं सखिभिः सह ॥ ७६ ॥&lt;br&gt;&#xA;मां दृष्ट्वा मन्दिरे देवी सुदाम्ना सहितं पुरा ।&lt;br&gt;&#xA;भृशं सा भर्त्सयामास मौनीभूतं च सुस्थिरम् ॥ ७७ ॥&lt;br&gt;&#xA;तच्छ्रुत्वासहमानश्च सुदामा तां चुकोप ह ।&lt;br&gt;&#xA;स च तां भर्त्सयामास कोपेन मम सनिधौ ॥ ७८ ॥&lt;br&gt;&#xA;तच्छ्रुत्वा कोपयुक्ता सा रक्तपङ्‌कजलोचना ।&lt;br&gt;&#xA;बहिष्कर्तुं चकाराज्ञां सन्त्रस्तं मम संसदि ॥ ७९ ॥&lt;br&gt;&#xA;सखीलक्षं समुत्तस्थौ दुर्वारं तेजसोल्बणम् ।&lt;br&gt;&#xA;बहिश्चकार तं तूर्णं जल्पन्तं च पुनः पुनः ॥ ८० ॥&lt;br&gt;&#xA;सा च तत्ताडनं तासां श्रुत्वा रुष्टा शशाप ह ।&lt;br&gt;&#xA;याहि रे दानवीं योनिमित्येवं दारुणं वचः ॥ ८१ ॥&lt;br&gt;&#xA;तं गच्छन्तं शपन्तं च रुदन्तं मां प्रणम्य च ।&lt;br&gt;&#xA;वारयामास तुष्टा सा रुदती कृपया पुनः ॥ ८२ ॥&lt;br&gt;&#xA;हे वत्स तिष्ठ मा गच्छ क्व यासीति पुनः पुनः ।&lt;br&gt;&#xA;समुच्चार्य च तत्पश्चाज्जगाम सा च विक्लवम् ॥ ८३ ॥&lt;br&gt;&#xA;गोप्यश्च रुरुदुः सर्वा गोपाश्चापि सुदुःखिताः ।&lt;br&gt;&#xA;ते सर्वे राधिका चापि तत्पश्चाद्‌ बोधिता मया ॥ ८४ ॥&lt;br&gt;&#xA;आयास्यति क्षणार्धेन कृत्वा शापस्य पालनम् ।&lt;br&gt;&#xA;सुदामंस्त्वमिहागच्छेत्युक्त्वा सा च निवारिता ॥ ८५ ॥&lt;br&gt;&#xA;गोलोकस्य क्षणार्धेन चैकं मन्वन्तरं भवेत् ।&lt;br&gt;&#xA;पृथिव्यां जगतां धातरित्येव वचनं ध्रुवम् ॥ ८६ ॥&lt;br&gt;&#xA;इत्येवं शङ्‌खचूडश्च पुनस्तत्रैव यास्यति ।&lt;br&gt;&#xA;महाबलिष्ठो योगेशः सर्वमायाविशारदः ॥ ८७ ॥&lt;br&gt;&#xA;मम शूलं गृहीत्वा च शीघ्रं गच्छत भारतम् ।&lt;br&gt;&#xA;शिवः करोतु संहारं मम शूलेन रक्षसः ॥ ८८ ॥&lt;br&gt;&#xA;ममैव कवचं कण्ठे सर्वमङ्‌गलकारकम् ।&lt;br&gt;&#xA;बिभर्ति दानवः शश्वत्संसारे विजयी ततः ॥ ८९ ॥&lt;br&gt;&#xA;तस्मिन् ब्रह्मन् स्थिते चैव न कोऽपि हिंसितुं क्षमः ।&lt;br&gt;&#xA;तद्याचनां करिष्यामि विप्ररूपोऽहमेव च ॥ ९० ॥&lt;br&gt;&#xA;सतीत्वहानिस्तत्पत्न्या यत्र काले भविष्यति ।&lt;br&gt;&#xA;तत्रैव काले तन्मृत्युरिति दत्तो वरस्त्वया ॥ ९१ ॥&lt;br&gt;&#xA;तत्पत्न्याश्चोदरे वीर्यमर्पयिष्यामि निश्चितम् ।&lt;br&gt;&#xA;तत्क्षणे चैव तन्मृत्युर्भविष्यति न संशयः ॥ ९२ ॥&lt;br&gt;&#xA;पश्चात्सा देहमुत्सज्य भविष्यति मम प्रिया ।&lt;br&gt;&#xA;इत्युक्त्वा जगतां नाथो ददौ शूलं हराय च ॥ ९३ ॥&lt;br&gt;&#xA;शूलं दत्त्वा ययौ शीघ्रं हरिरभ्यन्तरे मुदा ।&lt;br&gt;&#xA;भारतं च ययुर्देवा ब्रह्यरुद्रपुरोगमाः ॥ ९४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे शङ्‌खचूडेन सह&lt;br&gt;&#xA;तुलसीसङ्‌गमवर्णनं नामैकोनविंशोऽध्यायः ॥ १९ ॥&lt;/p&gt;</description>
    </item>
    <item>
      <title>२०</title>
      <link>https://vishvAsa.github.io/purANam/shAktam/devI-bhAgavatam/09/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/20/</guid>
      <description>&lt;p&gt;श्रीनारायण उवाच&lt;br&gt;&#xA;ब्रह्मा शिवं सन्नियोज्य संहारे दानवस्य च ।&lt;br&gt;&#xA;जगाम स्वालयं तूर्णं यथास्थानं सुरोत्तमाः ॥ १ ॥&lt;br&gt;&#xA;चन्द्रभागानदीतीरे वटमूले मनोहरे ।&lt;br&gt;&#xA;तत्र तस्थौ महादेवो देवविस्तारहेतवे ॥ २ ॥&lt;br&gt;&#xA;दूतं कृत्वा चित्ररथं गन्धर्वेश्वरमीप्सितम् ।&lt;br&gt;&#xA;शीघ्रं प्रस्थापयामास शङ्‌खचूडान्तिकं मुदा ॥ ३ ॥&lt;br&gt;&#xA;सर्वेश्वराज्ञया शीघ्रं ययौ तन्नगरं परम् ।&lt;br&gt;&#xA;महेन्द्रनगरोत्कृष्टं कुबेरभवनाधिकम् ॥ ४ ॥&lt;br&gt;&#xA;पञ्चयोजनविस्तीर्णं दैर्घ्ये तद्‌ द्विगुणं भवेत् ।&lt;br&gt;&#xA;स्फटिकाकारमणिभिर्निर्मितं यानवेष्टितम् ॥ ५ ॥&lt;br&gt;&#xA;सप्तभिः परिखाभिश्च दुर्गमाभिः समन्वितम् ।&lt;br&gt;&#xA;ज्वलदग्निनिभैः शश्वत्कल्पितं रत्नकोटिभिः ॥ ६ ॥&lt;br&gt;&#xA;युक्तं च वीथीशतकैर्मणिवेदिविचित्रितैः ।&lt;br&gt;&#xA;परितो वणिजां सौधैर्नानावस्तुविराजितैः ॥ ७ ॥&lt;br&gt;&#xA;सिन्दूराकारमणिभिर्निर्मितैश्च विचित्रितैः ।&lt;br&gt;&#xA;भूषितं भूषितैर्दिव्यैराश्रमैः शतकोटिभिः ॥ ८ ॥&lt;br&gt;&#xA;गत्वा ददर्श तन्मध्ये शङ्‌खचूडालयं परम् ।&lt;br&gt;&#xA;अतीव वलयाकारं यथा पूर्णेन्दुमण्डलम् ॥ ९ ॥&lt;br&gt;&#xA;ज्वलदग्निशिखाक्ताभिः परिखाभिश्चतसृभिः ।&lt;br&gt;&#xA;तद्दुर्गमं च शत्रूणामन्येषां सुगमं सुखम् ॥ १० ॥&lt;br&gt;&#xA;अत्युच्चैर्गगनस्पर्शिमणिशृङ्‌गविराजितम् ।&lt;br&gt;&#xA;राजितं द्वादशद्वारैर्द्वारपालसमन्वितम् ॥ ११ ॥&lt;br&gt;&#xA;मणीन्द्रसारनिर्माणैः शोभितं लक्षमन्दिरैः ।&lt;br&gt;&#xA;शोभितं रत्नसोपानै रत्नस्तम्भविराजितम् ॥ १२ ॥&lt;br&gt;&#xA;तद्‌ दृष्ट्वा पुष्पदन्तोऽपि वरं द्वारं ददर्श सः ।&lt;br&gt;&#xA;द्वारे नियुक्तं पुरुषं शूलहस्तं च सस्मितम् ॥ १३ ॥&lt;br&gt;&#xA;तिष्ठन्तं पिङ्‌गलाक्षं च ताम्रवर्णं भयङ्‌करम् ।&lt;br&gt;&#xA;कथयामास वृत्तान्तं जगाम तदनुज्ञया ॥ १४ ॥&lt;br&gt;&#xA;अतिक्रम्य च तद्द्वारं जगामाभ्यन्तरं पुनः ।&lt;br&gt;&#xA;न कोऽपि रक्षति श्रुत्वा दूतरूपं रणस्य च ॥ १५ ॥&lt;br&gt;&#xA;गत्वा सोऽभ्यन्तरद्वारं द्वारपालमुवाच ह ।&lt;br&gt;&#xA;रणस्य सर्ववृत्तान्तं विज्ञापयत माचिरम् ॥ १६ ॥&lt;br&gt;&#xA;स च तं कथयित्वा च दूतो गन्तुमुवाच ह ।&lt;br&gt;&#xA;स गत्वा शङ्‌खचूडं तं ददर्श सुमनोहरम् ॥ १७ ॥&lt;br&gt;&#xA;राजमण्डलमध्यस्थं स्वर्णसिंहासने स्थितम् ।&lt;br&gt;&#xA;मणीन्द्ररचितं दिव्यं रत्नदण्डसमन्वितम् ॥ १८ ॥&lt;br&gt;&#xA;रत्नकृत्रिमपुष्पैश्च प्रशस्तैः शोभितं सदा ।&lt;br&gt;&#xA;भृत्येन मस्तकन्यस्तं स्वर्णच्छत्रं मनोहरम् ॥ १९ ॥&lt;br&gt;&#xA;सेवितं पार्षदगणै रुचिरैः श्वेतचामरैः ।&lt;br&gt;&#xA;सुवेषं सुन्दरं रम्यं रत्नभूषणभूषितम् ॥ २० ॥&lt;br&gt;&#xA;माल्येन लेपनं सूक्ष्मं सुवस्त्रं दधतं मुने ।&lt;br&gt;&#xA;दानवेन्द्रैः परिवृतं सुवेषैश्च त्रिकोटिभिः ॥ २१ ॥&lt;br&gt;&#xA;शतकोटिभिरन्यैश्च भ्रमद्‌भिरस्त्रपाणिभिः ।&lt;br&gt;&#xA;एवम्भूतञ्च तं दृष्ट्वा पुष्पदन्तः सविस्मयः ॥ २२ ॥&lt;br&gt;&#xA;उवाच स च वृत्तान्तं यदुक्तं शङ्‌करेण च ।&lt;br&gt;&#xA;पुष्पदन्त उवाच&lt;br&gt;&#xA;राजेन्द्र शिवभृत्योऽहं पुष्पदन्ताभिधः प्रभो ॥ २३ ॥&lt;br&gt;&#xA;यदुक्तं शङ्‌करेणैव तद्‌ ब्रवीमि निशामय ।&lt;br&gt;&#xA;राज्यं देहि च देवानामधिकारं च साम्प्रतम् ॥ २४ ॥&lt;br&gt;&#xA;देवाश्च शरणापन्ना देवेशं श्रीहरिं परम् ।&lt;br&gt;&#xA;हरिर्दत्त्वास्य शूलं च तेन प्रस्थापितः शिवः ॥ २५ ॥&lt;br&gt;&#xA;पुष्पभद्रानदीतीरे वटमूले त्रिलोचनः ।&lt;br&gt;&#xA;विषयं देहि तेषां च युद्धं वा कुरु निश्चितम् ॥ २६ ॥&lt;br&gt;&#xA;गत्वा वक्ष्यामि किं शम्भुमथ तद्वद मामपि ।&lt;br&gt;&#xA;दूतस्य वचनं श्रुत्वा शङ्‌खचूडः प्रहस्य च ॥ २७ ॥&lt;br&gt;&#xA;प्रभातेऽहं गमिष्यामि त्वं च गच्छेत्युवाच ह ।&lt;br&gt;&#xA;स गत्वोवाच तं तूर्णं वटमूलस्थमीश्वरम् ॥ २८ ॥&lt;br&gt;&#xA;शङ्‌खचूडस्य वचनं तदीयं तन्मुखोदितम् ।&lt;br&gt;&#xA;एतस्मिन्नन्तरे स्कन्द आजगाम शिवान्तिकम् ॥ २९ ॥&lt;br&gt;&#xA;वीरभद्रश्च नन्दी च महाकालः सुभद्रकः ।&lt;br&gt;&#xA;विशालाक्षश्च बाणश्च पिङ्‌गलाक्षो विकम्पनः ॥ ३० ॥&lt;br&gt;&#xA;विरूपो विकृतिश्चैव मणिभद्रश्च बाष्कलः ।&lt;br&gt;&#xA;कपिलाख्यो दीर्घदंष्ट्रो विकटस्ताम्रलोचनः ॥ ३१ ॥&lt;br&gt;&#xA;कालकण्ठो बलीभद्रः कालजिह्नः कुटीचरः ।&lt;br&gt;&#xA;बलोन्मत्तो रणश्लाघी दुर्जयो दुर्गमस्तथा ॥ ३२ ॥&lt;br&gt;&#xA;अष्टौ च भैरवा रौद्रा रुद्राश्चैकादश स्मृताः ।&lt;br&gt;&#xA;वसवोऽष्टौ वासवश्च आदित्या द्वादश स्मृताः ॥ ३३ ॥&lt;br&gt;&#xA;हुताशनश्च चन्द्रश्च विश्वकर्माश्विनौ च तौ ।&lt;br&gt;&#xA;कुबेरश्च यमश्चैव जयन्तो नलकूबरः ॥ ३४ ॥&lt;br&gt;&#xA;वायुश्च वरुणश्चैव बुधश्च मङ्‌गलस्तथा ।&lt;br&gt;&#xA;धर्मश्च शनिरीशानः कामदेवश्च वीर्यवान् ॥ ३५ ॥&lt;br&gt;&#xA;उग्रदंष्ट्रा चोग्रदण्डा कोटरा कैटभी तथा ।&lt;br&gt;&#xA;स्वयं चाष्टभुजा देवी भद्रकाली भयङ्‌करी ॥ ३६ ॥&lt;br&gt;&#xA;रत्नेन्द्रसारनिर्माणविमानोपरि संस्थिता ।&lt;br&gt;&#xA;रक्तवस्त्रपरीधाना रक्तमाल्यानुलेपना ॥ ३७ ॥&lt;br&gt;&#xA;नृत्यन्ती च हसन्ती च गायन्ती सुस्वरं मुदा ।&lt;br&gt;&#xA;अभयं ददाति भक्तेभ्योऽभया सा च भयं रिपुम् ॥ ३८ ॥&lt;br&gt;&#xA;बिभ्रती विकटां जिह्वां सुलोलां योजनायताम् ।&lt;br&gt;&#xA;शङ्‌खचक्रगदापद्मखड्गचर्मधनुःशरान् ॥ ३९ ॥&lt;br&gt;&#xA;खर्परं वर्तुलाकारं गम्भीरं योजनायतम् ।&lt;br&gt;&#xA;त्रिशूलं गगनस्पर्शि शक्तिं च योजनायताम् ॥ ४० ॥&lt;br&gt;&#xA;मुद्‌गरं मुसलं वज्रं खेटं फलकमुज्ज्वलम् ।&lt;br&gt;&#xA;वैष्णवास्त्रं वारुणास्त्रं वाह्नेयं नागपाशकम् ॥ ४१ ॥&lt;br&gt;&#xA;नारायणास्त्रं गान्धर्वं ब्रह्मास्त्रं गारुडं तथा ।&lt;br&gt;&#xA;पर्जन्यास्त्रं पाशुपतं जृम्भणास्त्रं च पार्वतम् ॥ ४२ ॥&#xA;माहेश्वरास्त्रं वायव्यं दण्डं सम्मोहनं तथा ।&lt;br&gt;&#xA;अव्यर्थमस्त्रकं दिव्यं दिव्यास्त्रशतकं परम् ॥ ४३ ॥&lt;br&gt;&#xA;आगत्य तत्र तस्थौ च योगिनीनां त्रिकोटिभिः ।&lt;br&gt;&#xA;सार्धं च डाकिनीनां च विकटानां त्रिकोटिभिः ॥ ४४ ॥&lt;br&gt;&#xA;भूतप्रेतपिशाचाश्च कूष्माण्डा ब्रह्मराक्षसाः ।&lt;br&gt;&#xA;वेताला राक्षसाश्चैव यक्षाश्चैव तु किन्नराः ॥ ४५ ॥&lt;br&gt;&#xA;ताभिश्चैव सह स्कन्दः प्रणम्य चन्द्रशेखरम् ।&lt;br&gt;&#xA;पितुः पार्श्वे सहायार्थं समुवास तदाज्ञया ॥ ४६ ॥&lt;br&gt;&#xA;अथ दूते गते तत्र शङ्‌खचूडः प्रतापवान् ।&lt;br&gt;&#xA;उवाच तुलसीं वार्तां गत्वाभ्यन्तरमेव च ॥ ४७ ॥&lt;br&gt;&#xA;रणवार्तां च सा श्रुत्वा शुष्ककण्ठोष्ठतालुका ।&lt;br&gt;&#xA;उवाच मधुरं साध्वी हृदयेन विदूयता ॥ ४८ ॥&lt;br&gt;&#xA;तुलस्युवाच&lt;br&gt;&#xA;हे प्राणबन्धो हे नाथ तिष्ठ मे वक्षसि क्षणम् ।&lt;br&gt;&#xA;हे प्राणाधिष्ठातृदेव रक्ष मे जीवितं क्षणम् ॥ ४९ ॥&lt;br&gt;&#xA;भुङ्क्ष्व जन्म समासाद्य यन्मे मनसि वाञ्छितम् ।&lt;br&gt;&#xA;पश्यामि त्वां क्षणं किञ्चिल्लोचनाभ्यां च सादरम् ॥ ५० ॥&lt;br&gt;&#xA;आन्दोलयन्ते प्राणा मे मनो दग्धं च सन्ततम् ।&lt;br&gt;&#xA;दुःस्वप्नश्च मया दृष्टश्चाद्यैव चरमे निशि ॥ ५१ ॥&lt;br&gt;&#xA;तुलसीवचनं श्रुत्वा भुक्त्वा पीत्वा नृपेश्वर ।&lt;br&gt;&#xA;उवाच वचनं प्राज्ञो हितं सत्यं यथोचितम् ॥ ५२ ॥&lt;br&gt;&#xA;शङ्खचूड उवाच&lt;br&gt;&#xA;कालेन योजितं सर्वं कर्मभोगनिबन्धनम् ।&lt;br&gt;&#xA;शुभं हर्षः सुखं दुःखं भयं शोकश्च मङ्‌गलम् ॥ ५३ ॥&lt;br&gt;&#xA;काले भवन्ति वृक्षाश्च स्कन्धवन्तश्च कालतः ।&lt;br&gt;&#xA;क्रमेण पुष्पवन्तश्च फलवन्तश्च कालतः ॥ ५४ ॥&lt;br&gt;&#xA;तेषां फलानि पक्वानि प्रभवन्त्येव कालतः ।&lt;br&gt;&#xA;ते सर्वे फलिताः काले पातं यान्ति च कालतः ॥ ५५ ॥&lt;br&gt;&#xA;काले भवन्ति विश्वानि काले नश्यन्ति सुन्दरि ।&lt;br&gt;&#xA;कालात्स्रष्टा च सृजति पाता पाति च कालतः ॥ ५६ ॥&lt;br&gt;&#xA;संहर्ता संहरेत्काले क्रमेण सञ्चरन्ति ते ।&lt;br&gt;&#xA;ब्रह्मविष्णुशिवादीनामीश्वरः प्रकृतिः परा ॥ ५७ ॥&lt;br&gt;&#xA;स्रष्टा पाता च संहर्ता स चात्मा कालनर्तकः ।&lt;br&gt;&#xA;काले स एव प्रकृतिं स्वाभिन्नां स्वेच्छया प्रभुः ॥ ५८ ॥&lt;br&gt;&#xA;निर्माय कृतवान्सर्वान्विश्वस्थांश्च चराचरान् ।&lt;br&gt;&#xA;सर्वेशः सर्वरूपश्च सर्वात्मा परमेश्वरः ॥ ५९ ॥&lt;br&gt;&#xA;जनं जनेन जनिता जनं पाति जनेन यः ।&lt;br&gt;&#xA;जनं जनेन हरते तं देवं भज साम्प्रतम् ॥ ६० ॥&lt;br&gt;&#xA;यस्याज्ञया वाति वातः शीघ्रगामी च साम्प्रतम् ।&lt;br&gt;&#xA;यस्याज्ञया च तपनस्तपत्येव यथाक्षणम् ॥ ६१ ॥&lt;br&gt;&#xA;यथाक्षणं वर्षतीन्द्रो मृत्युश्चरति जन्तुषु ।&lt;br&gt;&#xA;यथाक्षणं दहत्यग्निश्चन्द्रो भ्रमति शीतवान् ॥ ६२ ॥&lt;br&gt;&#xA;मृत्योर्मृत्युं कालकालं यमस्य च यमं परम् ।&lt;br&gt;&#xA;विभुं स्रष्टुश्च स्रष्टारं मातुश्च मातृकं भवे ॥ ६३ ॥&lt;br&gt;&#xA;संहर्तारं च संहर्तुस्तं देवं शरणं व्रज ।&lt;br&gt;&#xA;को वा बन्धुश्च केषां वा सर्वबन्धुं भज प्रिये ॥ ६४ ॥&lt;br&gt;&#xA;अहं को वा च त्वं का वा विधिना योजितः पुरा ।&lt;br&gt;&#xA;त्वया सार्धं कर्मणा च पुनस्तेन वियोजितः ॥ ६५ ॥&lt;br&gt;&#xA;अज्ञानी कातरः शोके विपत्तौ न च पण्डितः ।&lt;br&gt;&#xA;सुखे दुःखे भ्रमत्येव कालनेमिक्रमेण च ॥ ६६ ॥&lt;br&gt;&#xA;नारायणं तं सर्वेशं कान्तं यास्यसि निश्चितम् ।&lt;br&gt;&#xA;तपः कृतं यदर्थं च पुरा बदरिकाश्रमे ॥ ६७ ॥&lt;br&gt;&#xA;मया त्वं तपसा लब्धा ब्रह्मणस्तु वरेण च ।&lt;br&gt;&#xA;हर्यर्थे यत्तव तपो हरिं प्राप्स्यसि कामिनि ॥ ६८ ॥&lt;br&gt;&#xA;वृन्दावने च गोविन्दं गोलोके त्वं लभिष्यसि ।&lt;br&gt;&#xA;अहं यास्यामि तल्लोकं तनुं त्यक्त्वा च दानवीम् ॥ ६९ ॥&lt;br&gt;&#xA;तत्र द्रक्ष्यसि मां त्वं च द्रक्ष्यामि त्वां च साम्प्रतम् ।&lt;br&gt;&#xA;अगमं राधिकाशापाद्भारतं च सुदुर्लभम् ॥ ७० ॥&lt;br&gt;&#xA;पुनर्यास्यामि तत्रैव कः शोको मे शृणु प्रिये ।&lt;br&gt;&#xA;त्वं च देहं परित्यज्य दिव्यरूपं विधाय च ॥ ७१ ॥&lt;br&gt;&#xA;तत्कालं प्राप्स्यसि हरिं मा कान्ते कातरा भव ।&lt;br&gt;&#xA;इत्युक्त्वा च दिनान्ते च तया सार्धं मनोहरम् ॥ ७२ ॥&lt;br&gt;&#xA;सुष्वाप शोभने तल्पे पुष्पचन्दनचर्चिते ।&lt;br&gt;&#xA;नानाप्रकारविभवं चकार रत्नमन्दिरे ॥ ७३ ॥&lt;br&gt;&#xA;रत्नप्रदीपसंयुक्ते स्त्रीरत्नं प्राप्य सुन्दरीम् ।&lt;br&gt;&#xA;निनाय रजनीं राजा क्रीडाकौतुकमङ्‌गलैः ॥ ७४ ॥&lt;br&gt;&#xA;कृत्वा वक्षसि तां कान्तां रुदतीमतिदुःखिताम् ।&lt;br&gt;&#xA;कृशोदरीं निराहारां निमग्नां शोकसागरे ॥ ७५ ॥&lt;br&gt;&#xA;पुनस्तां बोधयामास दिव्यज्ञानेन ज्ञानवित् ।&lt;br&gt;&#xA;पुरा कृष्णेन यद्दत्तं भाण्डीरे तत्त्वमुत्तमम् ॥ ७६ ॥&lt;br&gt;&#xA;स च तस्यै ददौ सर्वं सर्वशोकहरं परम् ।&lt;br&gt;&#xA;ज्ञानं सम्प्राप्य सा देवी प्रसन्नवदनेक्षणा ॥ ७७ ॥&lt;br&gt;&#xA;क्रीडां चकार हर्षेण सर्वं मत्वेति नश्वरम् ।&lt;br&gt;&#xA;तौ दम्पती च क्रीडन्तौ निमग्नौ सुखसागरे ॥ ७८ ॥&lt;br&gt;&#xA;पुलकाञ्चितसर्वाङ्‌गौ मूर्च्छितौ निर्जने मुने ।&lt;br&gt;&#xA;अङ्‌गप्रत्यङ्‌गसंयुक्तौ सुप्रीतौ सुरतोत्सुको ॥ ७९ ॥&lt;br&gt;&#xA;एकाङ्‌गौ च तथा तौ द्वौ चार्धनारीश्वरो यथा ।&lt;br&gt;&#xA;प्राणेश्वरं च तुलसी मेने प्राणाधिकं परम् ॥ ८० ॥&lt;br&gt;&#xA;प्राणाधिकां च तां मेने राजा प्राणेश्वरीं सतीम् ।&lt;br&gt;&#xA;तौ स्थितौ सुखसुप्तौ च तन्द्रितौ सुन्दरौ समौ ॥ ८१ ॥&lt;br&gt;&#xA;सुवेषौ सुखसम्भोगादचेष्टौ सुमनोहरौ ।&lt;br&gt;&#xA;क्षणं सुचेतनौ तौ च कथयन्तौ रसाश्रयात् ॥ ८२ ॥&lt;br&gt;&#xA;कथां मनोरमां दिव्यां हसन्तौ च क्षणं पुनः ।&lt;br&gt;&#xA;क्षणं च केलिसंयुक्तौ रसभावसमन्वितौ ॥ ८३ ॥&lt;br&gt;&#xA;सुरते विरतिर्नास्ति तौ तद्विषयपण्डितौ ।&lt;br&gt;&#xA;सततं जययुक्तौ द्वौ क्षणं नैव पराजितौ ॥ ८४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे शङ्‌खचूडेन सह&lt;br&gt;&#xA;देवानां सङ्ग्रामोद्योगवर्णनं नाम विंशोऽध्यायः ॥ २० ॥&lt;/p&gt;</description>
    </item>
    <item>
      <title>२१</title>
      <link>https://vishvAsa.github.io/purANam/shAktam/devI-bhAgavatam/09/21/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/21/</guid>
      <description>&lt;p&gt;श्रीनारायण उवाच&lt;br&gt;&#xA;श्रीकृष्णं मनसा ध्यात्वा रक्षः कृष्णपरायणः ।&lt;br&gt;&#xA;ब्राह्मे मुहूर्ते चोत्थाय पुष्पतल्पान्मनोहरात् ॥ १ ॥&lt;br&gt;&#xA;रात्रिवासः परित्यज्य स्नात्वा मङ्‌गलवारिणा ।&lt;br&gt;&#xA;धौते च वाससी धृत्वा कृत्वा तिलकमुज्ज्वलम् ॥ २ ॥&lt;br&gt;&#xA;चकाराह्निकमावश्यमभीष्टदेववन्दनम् ।&lt;br&gt;&#xA;दध्याज्यमधुलाजांश्च ददर्श वस्तु मङ्‌गलम् ॥ ३ ॥&lt;br&gt;&#xA;रत्नश्रेष्ठं मणिश्रेष्ठं वस्त्रश्रेष्ठं च काञ्चनम् ।&lt;br&gt;&#xA;ब्राह्मणेभ्यो ददौ भक्त्या यथा नित्यं च नारद ॥ ४ ॥&lt;br&gt;&#xA;अमूल्यरत्नं यत्किञ्चिन्मुक्तामाणिक्यहीरकम् ।&lt;br&gt;&#xA;ददौ विप्राय गुरवे यात्रामङ्‌गलहेतवे ॥ ५ ॥&lt;br&gt;&#xA;गजरत्नमश्वरत्नं धनरत्नं मनोहरम् ।&lt;br&gt;&#xA;ददौ सर्वं दरिद्राय विप्राय मङ्‌गलाय च ॥ ६ ॥&lt;br&gt;&#xA;भाण्डाराणां सहस्राणि नगराणां द्विलक्षकम् ।&lt;br&gt;&#xA;ग्रामाणां शतकोटिं च ब्राह्मणाय ददौ मुदा ॥ ७ ॥&lt;br&gt;&#xA;पुत्रं कृत्वा तु राजेन्द्रं सर्वेषु दानवेषु च ।&lt;br&gt;&#xA;पुत्रं समर्प्य भार्यां तां राज्यं च सर्वसम्पदम् ॥ ८ ॥&lt;br&gt;&#xA;प्रजानुचरसङ्‌घं च भाण्डारं वाहनादिकम् ।&lt;br&gt;&#xA;स्वयं सन्नाहयुक्तश्च धनुष्पाणिर्बभूव ह ॥ ९ ॥&lt;br&gt;&#xA;भृत्यद्वारा क्रमेणैव चकार सैन्यसञ्चयम् ।&lt;br&gt;&#xA;अश्वानां च त्रिलक्षेण लक्षेण वरहस्तिनाम् ॥ १० ॥&lt;br&gt;&#xA;रथानामयुतेनैव धानुष्काणां त्रिकोटिभिः ।&lt;br&gt;&#xA;त्रिकोटिभिर्वर्मिणां च शूलिनां च त्रिकोटिभिः ॥ ११ ॥&lt;br&gt;&#xA;कृता सेनापरिमिता दानवेन्द्रेण नारद ।&lt;br&gt;&#xA;तस्यां सेनापतिश्चैव युद्धशास्त्रविशारदः ॥ १२ ॥&lt;br&gt;&#xA;महारथः स विज्ञेयो रथिनां प्रवरो रणे ।&lt;br&gt;&#xA;त्रिलक्षाक्षौहिणीसेनापतिं कृत्वा नराधिपः ॥ १३ ॥&lt;br&gt;&#xA;त्रिंशदक्षौहिणीबाधं भाण्डौघं च चकार ह ।&lt;br&gt;&#xA;बहिर्बभूव शिविरान्मनसा श्रीहरिं स्मरन् ॥ १४ ॥&lt;br&gt;&#xA;रत्नेन्द्रसारनिर्माणविमानमारुरोह सः ।&lt;br&gt;&#xA;गुरुवर्गान्पुरस्कृत्य प्रययौ शङ्‌करान्तिकम् ॥ १५ ॥&lt;br&gt;&#xA;पुष्पभद्रानदीतीरे यत्राक्षयवटः शुभः ।&lt;br&gt;&#xA;सिद्धाश्रमं च सिद्धानां सिद्धिक्षेत्रं च नारद ॥ १६ ॥&lt;br&gt;&#xA;कपिलस्य तपःस्थानं पुण्यक्षेत्रे च भारते ।&lt;br&gt;&#xA;पश्चिमोदधिपूर्वे च मलयस्य च पश्चिमे ॥ १७ ॥&lt;br&gt;&#xA;श्रीशैलोत्तरभागे च गन्धमादनदक्षिणे ।&lt;br&gt;&#xA;पञ्चयोजनविस्तीर्णा दैर्घ्ये शतगुणा तथा ॥ १८ ॥&lt;br&gt;&#xA;शुद्धस्फटिकसङ्‌काशा भारते च सुपुण्यदा ।&lt;br&gt;&#xA;शाश्वती जलपूर्णा च पुष्पभद्रा नदी शुभा ॥ १९ ॥&lt;br&gt;&#xA;लवणाब्धिप्रिया भार्या शश्वत्सौभाग्यसंयुता ।&lt;br&gt;&#xA;शरावतीमिश्रिता च निर्गता सा हिमालयात् ॥ २० ॥&lt;br&gt;&#xA;गोमतीं वामतः कृत्वा प्रविष्टा पश्चिमोदधौ ।&lt;br&gt;&#xA;तत्र गत्वा शङ्‌खचूडो ददर्श चन्द्रशेखरम् ॥ २१ ॥&lt;br&gt;&#xA;वटमूले समासीनं सूर्यकोटिसमप्रभम् ।&lt;br&gt;&#xA;कृत्वा योगासनं दृष्ट्वा मुद्रायुक्तं च सस्मितम् ॥ २२ ॥&lt;br&gt;&#xA;शुद्धस्फटिकसङ्‌काशं ज्वलन्तं ब्रह्मतेजसा ।&lt;br&gt;&#xA;त्रिशलपट्टिशधरं व्याघ्रचर्माम्बरं वरम् ॥ २३ ॥&lt;br&gt;&#xA;भक्तमृत्युहरं शान्तं गौरीकान्तं मनोहरम् ।&lt;br&gt;&#xA;तपसां फलदातारं दातारं सर्वसम्पदाम् ॥ २४ ॥&lt;br&gt;&#xA;आशुतोषं प्रसन्नास्यं भक्तानुग्रहकातरम् ।&lt;br&gt;&#xA;विश्वनाथं विश्वबीजं विश्वरूपं च विश्वजम् ॥ २५ ॥&lt;br&gt;&#xA;विश्वम्भरं विश्ववरं विश्वसंहारकारकम् ।&lt;br&gt;&#xA;कारणं कारणानां च नरकार्णवतारणम् ॥ २६ ॥&lt;br&gt;&#xA;ज्ञानप्रदं ज्ञानबीजं ज्ञानानन्दं सनातनम् ।&lt;br&gt;&#xA;अवरुह्य विमानाच्च तं दृष्ट्वा दानवेश्वरः ॥ २७ ॥&lt;br&gt;&#xA;सर्वैः सार्धं भक्तियुक्तः शिरसा प्रणनाम सः ।&lt;br&gt;&#xA;वामतो भद्रकालीं च स्कन्दं च तत्पुरः स्थितम् ॥ २८ ॥&lt;br&gt;&#xA;आशिषं च ददौ तस्मै काली स्कन्दश्च शङ्‌करः ।&lt;br&gt;&#xA;उत्तस्थुरागतं दृष्ट्वा सर्वे नन्दीश्वरादयः ॥ २९ ॥&lt;br&gt;&#xA;परस्परं च भाषन्ते चक्रुस्तत्र च साम्प्रतम् ।&lt;br&gt;&#xA;राजा कृत्वा च सम्भाषामुवास शिवसन्निधौ ॥ ३० ॥&lt;br&gt;&#xA;प्रसन्नात्मा महादेवो भगवांस्तमुवाच ह ।&lt;br&gt;&#xA;महादेव उवाच&lt;br&gt;&#xA;विधाता जगतां ब्रह्मा पिता धर्मस्य धर्मवित् ॥ ३१ ॥&lt;br&gt;&#xA;मरीचिस्तस्य पुत्रश्च वैष्णवाश्चापि धार्मिकः ।&lt;br&gt;&#xA;कश्यपश्चापि तत्पुत्रो धर्मिष्ठश्च प्रजापतिः ॥ ३२ ॥&lt;br&gt;&#xA;दक्षः प्रीत्या ददौ तस्मै भक्त्या कन्यास्त्रयोदश ।&lt;br&gt;&#xA;तास्वेका च दनुः साध्वी तत्सौभाग्यविवर्धिता ॥ ३३ ॥&lt;br&gt;&#xA;चत्वारिंशद्दनोः पुत्रा दानवास्तेजसोल्बणाः ।&lt;br&gt;&#xA;तेष्वेको विप्रचित्तिश्च महाबलपराक्रमः ॥ ३४ ॥&lt;br&gt;&#xA;तत्पुत्रो धार्मिको दम्भो विष्णुभक्तो जितेन्द्रियः ।&lt;br&gt;&#xA;जजाप परमं मन्त्रं पुष्करे लक्षवत्सरम् ॥ ३५ ॥&lt;br&gt;&#xA;शुक्राचार्यं गुरुं कृत्वा कृष्णस्य परमात्मनः ।&lt;br&gt;&#xA;तदा त्वां तनयं प्राप परं कृष्णपरायणम् ॥ ३६ ॥&lt;br&gt;&#xA;पुरा त्वं पार्षदो गोपो गोपेष्वपि सुधार्मिकः ।&lt;br&gt;&#xA;अधुना राधिकाशापाद्भारते दानवेश्वरः ॥ ३७ ॥&lt;br&gt;&#xA;आब्रह्मस्तम्बपर्यन्तं तुच्छं मेने च वैष्णवः ।&lt;br&gt;&#xA;सालोक्यसार्ष्टिसायुज्यसामीप्यं च हरेरपि ॥ ३८ ॥&lt;br&gt;&#xA;दीयमानं न गृह्णन्ति वैष्णवाः सेवनं विना ।&lt;br&gt;&#xA;ब्रह्मत्वममरत्वं वा तुच्छं मेने च वैष्णवः ॥ ३९ ॥&lt;br&gt;&#xA;इन्द्रत्वं वा मनुत्वं वा न मेने गणनासु च ।&lt;br&gt;&#xA;कृष्णभक्तस्य ते किं वा देवानां विषये भ्रमे ॥ ४० ॥&lt;br&gt;&#xA;देहि राज्यं च देवानां मत्प्रीतिं रक्ष भूमिप ।&lt;br&gt;&#xA;सुखं स्वराज्ये त्वं तिष्ठ देवास्तिष्ठन्तु वै पदे ॥ ४१ ॥&#xA;अलं भूतविरोधेन सर्वे कश्यपवंशजाः ।&lt;br&gt;&#xA;यानि कानि च पापानि ब्रह्महत्यादिकानि च ॥ ४२ ॥&lt;br&gt;&#xA;ज्ञातिद्रोहस्य पापानि कलां नार्हन्ति षोडशीम् ।&lt;br&gt;&#xA;स्वसम्पदां च हानिं च यदि राजेन्द्र मन्यसे ॥ ४३ ॥&lt;br&gt;&#xA;सर्वावस्था च समतां केषां याति च सर्वदा ।&lt;br&gt;&#xA;ब्रह्मणश्च तिरोभावो लये प्राकृतिके सदा ॥ ४४ ॥&lt;br&gt;&#xA;आविर्भावः पुनस्तस्य प्रभावादीश्वरेच्छया ।&lt;br&gt;&#xA;ज्ञानवृद्धिश्च तपसा स्मृतिलोपश्च निश्चितम् ॥ ४५ ॥&lt;br&gt;&#xA;करोति सृष्टिं ज्ञानेन स्रष्टा सोऽपि क्रमेण च ।&lt;br&gt;&#xA;परिपूर्णतमो धर्मः सत्ये सत्याश्रये सदा ॥ ४६ ॥&lt;br&gt;&#xA;त्रिभागः सोऽपि त्रेतायां द्विभागो द्वापरे स्मृतः ।&lt;br&gt;&#xA;एकभागः कलौ पूर्वं तदंशश्च कमेण च ॥ ४७ ॥&lt;br&gt;&#xA;कलामात्रं कलेः शेषे कुह्वां चन्द्रकला यथा ।&lt;br&gt;&#xA;यादृक् तेजो रवेर्ग्नीष्मे न तादृक् शिशिरे पुनः ॥ ४८ ॥&lt;br&gt;&#xA;दिनेषु यादृङ्‌मध्याह्ने सायं प्रातर्न तत्समम् ।&lt;br&gt;&#xA;उदयं याति कालेन बालतां च क्रमेण च ॥ ४९ ॥&lt;br&gt;&#xA;प्रकाण्डतां च तत्पश्चात्कालेऽस्तं पुनरेति सः ।&lt;br&gt;&#xA;दिने प्रच्छन्नतां याति कालेन दुर्दिने घने ॥ ५० ॥&lt;br&gt;&#xA;राहुग्रस्ते कम्पितश्च पुनरेव प्रसन्नताम् ।&lt;br&gt;&#xA;परिपूर्णतमश्चन्द्रः पूर्णिमायां च जायते ॥ ५१ ॥&lt;br&gt;&#xA;तादृशो न भवेन्नित्यं क्षयं याति दिने दिने ।&lt;br&gt;&#xA;पुनश्च पुष्टिमायाति परं कुह्वा दिने दिने ॥ ५२ ॥&lt;br&gt;&#xA;सम्पद्युक्तः शुक्लपक्षे कृष्णे म्लानश्च यक्ष्मणा ।&lt;br&gt;&#xA;राहुग्रस्ते दिने म्लानो दुर्दिने न विरोचते ॥ ५३ ॥&lt;br&gt;&#xA;काले चन्द्रो भवेच्छुक्लो भ्रष्टश्रीः कालभेदतः ।&lt;br&gt;&#xA;भविष्यति बलिश्चेन्द्रो भ्रष्टश्रीः सुतलेऽधुना ॥ ५४ ॥&lt;br&gt;&#xA;कालेन पृथ्वी सस्याढ्या सर्वाधारा वसुन्धरा ।&lt;br&gt;&#xA;काले जले निमग्ना सा तिरोभूताम्बुविप्लुता ॥ ५५ ॥&lt;br&gt;&#xA;काले नश्यन्ति विश्वानि प्रभवन्त्येव कालतः ।&lt;br&gt;&#xA;चराचराश्च कालेन नश्यन्ति प्रभवन्ति च ॥ ५६ ॥&lt;br&gt;&#xA;ईश्वरस्यैव समता ब्रह्मणः परमात्मनः ।&lt;br&gt;&#xA;अहं मृत्युञ्जयो यस्मादसङ्ख्यं प्राकृतं लयम् ॥ ५७ ॥&lt;br&gt;&#xA;आदर्शं चापि द्रक्ष्यामि वारं वारं पुनः पुनः ।&lt;br&gt;&#xA;स च प्रकृतिरूपश्च स एव पुरुषः स्मृतः ॥ ५८ ॥&lt;br&gt;&#xA;स चात्मा स च जीवश्च नानारूपधरः परः ।&lt;br&gt;&#xA;करोति सततं यो हि तनामगुणकीर्तनम् ॥ ५९ ॥&lt;br&gt;&#xA;काले मृत्युं स जयति जन्मरोगभयं जराम् ।&lt;br&gt;&#xA;स्रष्टा कृतो विधिस्तेन पाता विष्णुः कृतो भवेत् ॥ ६० ॥&lt;br&gt;&#xA;अहं कृतश्च संहर्ता वयं विषयिणः कृताः ।&lt;br&gt;&#xA;कालाग्निरुद्रं संहारे नियोज्य विषये नृप ॥ ६१ ॥&lt;br&gt;&#xA;अहं करोमि सततं तन्नामगुणकीर्तनम् ।&lt;br&gt;&#xA;तेन मृत्युञ्जयोऽहं च ज्ञानेनानेन निर्भयः ॥ ६२ ॥&lt;br&gt;&#xA;मृत्युर्मृत्युभयाद्याति वैनतेयादिवोरगाः ।&lt;br&gt;&#xA;इत्युक्त्वा स च सर्वेशः सर्वभावेन तत्परः ॥ ६३ ॥&lt;br&gt;&#xA;विरराम च शम्भुश्च सभामध्ये च नारद ।&lt;br&gt;&#xA;राजा तद्वचनं श्रुत्वा प्रशशंस पुनः पुनः ॥ ६४ ॥&lt;br&gt;&#xA;उवाच मधुरं देवं परं विनयपूर्वकम् ।&lt;br&gt;&#xA;शङ्खचूड उवाच&lt;br&gt;&#xA;त्वया यत्कथितं देव नान्यथा वचनं स्मृतम् ॥ ६५ ॥&lt;br&gt;&#xA;तथापि किञ्चिद्यथार्थं श्रूयतां मन्निवेदनम् ।&lt;br&gt;&#xA;ज्ञातिद्रोहे महत्पापं त्वयोक्तमधुना च यत् ॥ ६६ ॥&lt;br&gt;&#xA;गृहीत्वा तस्य सर्वस्वं कुतः प्रस्थापितो बलिः ।&lt;br&gt;&#xA;मया समुद्धृतं सर्वमूर्ध्वमैश्वर्यमीश्वर ॥ ६७ ॥&lt;br&gt;&#xA;सुतलाच्च समुद्धर्तुं नालं तत्र गदाधरः ।&lt;br&gt;&#xA;सभ्रातृको हिरण्याक्षः कथं देवैश्च हिंसितः ॥ ६८ ॥&lt;br&gt;&#xA;शुम्भादयश्चासुराश्च कथं देवैर्निपातिताः ।&lt;br&gt;&#xA;पुरा समुद्रमथने पीयूषं भक्षितं सुरैः ॥ ६९ ॥&lt;br&gt;&#xA;क्लेशभाजो वयं तत्र ते सर्वे फलभोगिनः ।&lt;br&gt;&#xA;क्रीडाभाण्डमिदं विश्वं प्रकृतेः परमात्मनः ॥ ७० ॥&lt;br&gt;&#xA;यस्मै यत्र स ददाति तस्यैश्वर्यं भवेत्तदा ।&lt;br&gt;&#xA;देवदानवयोर्वादः शश्वन्नैमित्तिकः सदा ॥ ७१ ॥&lt;br&gt;&#xA;पराजयो जयस्तेषां कालेऽस्माकं क्रमेण च ।&lt;br&gt;&#xA;तदावयोर्विरोधे वाऽऽगमनं निष्कलं परम् ॥ ७२ ॥&lt;br&gt;&#xA;समसम्बन्धिनो बन्धोरीश्वरस्य महात्मनः ।&lt;br&gt;&#xA;इयं ते महती लज्जा युद्धेऽस्माभिः सहाधुना ॥ ७३ ॥&lt;br&gt;&#xA;जये ततोऽधिका कीर्तिर्हानिश्चैव पराजये ।&lt;br&gt;&#xA;इत्येतद्वचनं श्रुत्वा प्रहस्य च त्रिलोचनः ॥ ७४ ॥&lt;br&gt;&#xA;यथोचितमुत्तरं तमुवाच दानवेश्वरम् ।&lt;br&gt;&#xA;महादेव उवाच&lt;br&gt;&#xA;युष्माभिः सह युद्धे मे ब्रह्मवंशसमुद्भवैः ॥ ७५ ॥&lt;br&gt;&#xA;का लज्जा महती राजन्नकीर्तिर्वा पराजये ।&lt;br&gt;&#xA;युद्धमादौ हरेरेव मधुना कैटभेन च ॥ ७६ ॥&lt;br&gt;&#xA;हिरण्यकशिपोश्चैव सह तेनात्मना नृप ।&lt;br&gt;&#xA;हिरण्याक्षस्य युद्धं च पुनस्तेन गदाभृता ॥ ७७ ॥&lt;br&gt;&#xA;त्रिपुरैः सह युद्धं च मयापि च पुरा कृतम् ।&lt;br&gt;&#xA;सर्वेश्वर्याः सर्वमातुः प्रकृत्याश्च बभूव ह ॥ ७८ ॥&lt;br&gt;&#xA;सह शुम्भादिभिः पूर्वं समरः परमाद्भुतः ।&lt;br&gt;&#xA;पार्षदप्रवरस्त्वं च कृष्णस्य परमात्मनः ॥ ७९ ॥&lt;br&gt;&#xA;ये ये हताश्च दैतेया नहि केऽपि त्वया समाः ।&lt;br&gt;&#xA;का लज्जा महती राजन् मम युद्धे त्वया सह ॥ ८० ॥&lt;br&gt;&#xA;सुराणां शरणस्यैव प्रेषितश्च हरेरहो ।&lt;br&gt;&#xA;देहि राज्यं च देवानामिति मे निश्चितं वचः ॥ ८१ ॥&lt;br&gt;&#xA;युद्धं वा कुरु मत्सार्धं वाग्व्यये किं प्रयोजनम् ।&lt;br&gt;&#xA;इत्युक्त्वा शङ्‌करस्तत्र विरराम च नारद ।&lt;br&gt;&#xA;उत्तस्थौ शङ्‌खचूडश्च ह्यमात्यैः सह सत्वरम् ॥ ८२ ॥&lt;br&gt;&#xA;इति श्रीमद्देवीभागवते महापुराणेऽष्टादलसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे शङ्‌खचूडकृते&lt;br&gt;&#xA;प्रबोधवाक्यवर्णनं नामेकविंशोऽध्यायः ॥ २१ ॥&lt;/p&gt;</description>
    </item>
    <item>
      <title>२२</title>
      <link>https://vishvAsa.github.io/purANam/shAktam/devI-bhAgavatam/09/22/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/22/</guid>
      <description>&lt;p&gt;श्रीनारायण उवाच&lt;br&gt;&#xA;शिवं प्रणम्य शिरसा दानवेन्द्रः प्रतापवान् ।&lt;br&gt;&#xA;समारुरोह यानं च सहामात्यैः स सत्वरः ॥ १ ॥&lt;br&gt;&#xA;शिवः स्वसैन्यं देवांश्च प्रेरयामास सत्वरम् ।&lt;br&gt;&#xA;दानवेन्द्रः ससैन्यश्च युद्धारम्भे बभूव ह ॥ २ ॥&lt;br&gt;&#xA;स्वयं महेन्द्रो युयुधे सार्धं च वृषपर्वणा ।&lt;br&gt;&#xA;भास्करो युयुधे विप्रचित्तिना सह सत्वरः ॥ ३ ॥&lt;br&gt;&#xA;दम्भेन सह चन्द्रश्च चकार परमं रणम् ।&lt;br&gt;&#xA;कालस्वरेण कालश्च गोकर्णेन हुताशनः ॥ ४ ॥&lt;br&gt;&#xA;कुबेरः कालकेयेन विश्वकर्मा मयेन च ।&lt;br&gt;&#xA;भयङ्‌करेण मृत्युश्च संहारेण यमस्तथा ॥ ५ ॥&lt;br&gt;&#xA;विकङ्‌कणेन वरुणश्चञ्चलेन समीरणः ।&lt;br&gt;&#xA;बुधश्च घृतपृष्ठेन रक्ताक्षेण शनैश्चरः ॥ ६ ॥&lt;br&gt;&#xA;जयन्तो रत्नसारेण वसवो वर्चसां गणैः ।&lt;br&gt;&#xA;अश्विनौ च दीप्तिमता धूम्रेण नलकूबरः ॥ ७ ॥&lt;br&gt;&#xA;धुरन्धरेण धर्मश्च उषाक्षेण च मङ्‌गलः ।&lt;br&gt;&#xA;शोभाकरेण वै भानुः पिठरेण च मन्मथः ॥ ८ ॥&lt;br&gt;&#xA;गोधामुखेन चूर्णेन खड्गेन च ध्वजेन च ।&lt;br&gt;&#xA;काञ्चीमुखेन पिण्डेन धूमेण सह नन्दिना ॥ ९ ॥&lt;br&gt;&#xA;विश्वेन च पलाशेनादित्याद्या युयुधुः परे ।&lt;br&gt;&#xA;एकादश च रुद्रा वै एकादशभयङ्‌करैः ॥ १० ॥&lt;br&gt;&#xA;महामारी च युयुधे चोग्रचण्डादिभिः सह ।&lt;br&gt;&#xA;नन्दीश्वरादयः सर्वे दानवानां गणैः सह ॥ ११ ॥&lt;br&gt;&#xA;युयुधुश्च महायुद्धे प्रलयेऽपि भयङ्‌करे ।&lt;br&gt;&#xA;वटमूले च शम्भुश्च तस्थौ काल्या सुतेन च ॥ १२ ॥&lt;br&gt;&#xA;सर्वे च युयुधुः सैन्यसमूहाः सततं मुने ।&lt;br&gt;&#xA;रत्नसिंहासने रम्ये कोटिभिर्दानवैः सह ॥ १३ ॥&lt;br&gt;&#xA;उवास शङ्‌खचूडश्च रत्नभूषणभूषितः ।&lt;br&gt;&#xA;शङ्‌करस्य च ये योधा दानवैश्च पराजिताः ॥ १४ ॥&lt;br&gt;&#xA;देवाश्च दुद्रुवुः सर्वे भीताश्च क्षतविग्रहाः ।&lt;br&gt;&#xA;चकार कोपं स्कन्दश्च देवेभ्यश्चाभयं ददौ ॥ १५ ॥&lt;br&gt;&#xA;बलं च स्वर्गणानां च वर्धयामास तेजसा ।&lt;br&gt;&#xA;सोऽयमेकश्च युयुधे दानवानां गणैः सह ॥ १६ ॥&lt;br&gt;&#xA;अक्षौहिणीनां शतकं समरे च जघान सः ।&lt;br&gt;&#xA;असुरान्पातयामास काली कमललोचना ॥ १७ ॥&lt;br&gt;&#xA;पपौ रक्तं दानवानामतिकुद्धा ततः परम् ।&lt;br&gt;&#xA;दशलक्षगजेन्द्राणां शतलक्षं च कोटिशः ॥ १८ ॥&lt;br&gt;&#xA;समादायैकहस्तेन मुखे चिक्षेप लीलया ।&lt;br&gt;&#xA;कबन्धानां सहस्रं च ननर्त समरे मुने ॥ १९ ॥&lt;br&gt;&#xA;स्कन्दस्य शरजालेन दानवाः क्षतविग्रहाः ।&lt;br&gt;&#xA;भीताश्च दुद्रुवुः सर्वे महारणपराक्रमाः ॥ २० ॥&lt;br&gt;&#xA;वृषपर्वा विप्रचित्तिर्दम्भश्चापि विकङ्‌कणः ।&lt;br&gt;&#xA;स्कन्देन सार्धं युयुधुस्ते सर्वे विक्रमेण च ॥ २१ ॥&lt;br&gt;&#xA;महामारी च युयुधे न बभूव पराङ्‌मुखी ।&lt;br&gt;&#xA;बभूवुस्ते च सङ्क्षुब्धाः स्कन्दस्य शक्तिपीडिताः ॥ २२ ॥&lt;br&gt;&#xA;न दुद्रुवुर्भयात्स्वर्गे पुष्पवृष्टिर्बभूव ह ।&lt;br&gt;&#xA;स्कन्दस्य समरं दृष्ट्वा महारौद्रं समुल्बणम् ॥ २३ ॥&lt;br&gt;&#xA;दानवानां क्षयकरं यथा प्राकृतिको लयः ।&lt;br&gt;&#xA;राजा विमानमारुह्य चकार बाणवर्षणम् ॥ २४ ॥&lt;br&gt;&#xA;नृपस्य शरवृष्टिश्च घनस्य वर्षणं यथा ।&lt;br&gt;&#xA;महाघोरान्धकारश्च वह्न्युत्थानं बभूव च ॥ २५ ॥&lt;br&gt;&#xA;देवाः प्रदुद्रुवुः सर्वेऽप्यन्ये नन्दीश्वरादयः ।&lt;br&gt;&#xA;एक एव कार्तिकेयस्तस्थौ समरमूर्धनि ॥ २६ ॥&lt;br&gt;&#xA;पर्वतानां च सर्पाणां शिलानां शाखिनां तथा ।&lt;br&gt;&#xA;नृपश्चकार वृष्टिं च दुर्वारां च भयङ्‌करीम् ॥ २७ ॥&lt;br&gt;&#xA;नृपस्य शरवृष्ट्या च प्रहितः शिवनन्दनः ।&lt;br&gt;&#xA;नीहारेण च सान्द्रेण प्रहितो भास्करो यथा ॥ २८ ॥&lt;br&gt;&#xA;धनुश्चिच्छेद स्कन्दस्य दुर्वहं च भयङ्‌करः ।&lt;br&gt;&#xA;बभञ्ज च रथं दिव्यं चिच्छेद रथपीठकान् ॥ २९ ॥&lt;br&gt;&#xA;मयूरं जर्जरीभूतं दिव्यास्त्रेण चकार सः ।&lt;br&gt;&#xA;शक्तिं चिक्षेप सूर्याभां तस्य वक्षस्य घातिनीम् ॥ ३० ॥&lt;br&gt;&#xA;क्षणं मूर्च्छां च सम्प्राप बभूव चेतनः पुनः ।&lt;br&gt;&#xA;गृहीत्वा तद्धनुर्दिव्यं यद्दत्तं विष्णुना पुरा ॥ ३१ ॥&lt;br&gt;&#xA;रत्नेन्द्रसारनिर्माणयानमारुह्य कार्तिकः ।&lt;br&gt;&#xA;शस्त्रास्त्रं च गृहीत्वा च चकार रणमुल्बणम् ॥ ३२ ॥&lt;br&gt;&#xA;सर्पांश्च पर्वतांश्चैव वृक्षांश्च प्रस्तरांस्तथा ।&lt;br&gt;&#xA;सर्वांश्चिच्छेद कोपेन दिव्यास्त्रेण शिवात्मजः ॥ ३३ ॥&lt;br&gt;&#xA;वह्निं निर्वापयामास पार्जन्येन प्रतापवान् ।&lt;br&gt;&#xA;रथं धनुश्च चिच्छेद शङ्‌खचूडस्य लीलया ॥ ३४ ॥&lt;br&gt;&#xA;सन्नाहं सारथिं चैव किरीटं मुकुटोज्ज्वलम् ।&lt;br&gt;&#xA;चिक्षेप शक्तिं शुक्लाभां दानवेन्द्रस्य वक्षसि ॥ ३५ ॥&lt;br&gt;&#xA;मूर्च्छां सम्प्राप्य राजा च चेतनश्च बभूव ह ।&lt;br&gt;&#xA;आरुरोह यानमन्यद्धनुर्जग्राह सत्वरः ॥ ३६ ॥&lt;br&gt;&#xA;चकार शरजालं च मायया मायिनां वरः ।&lt;br&gt;&#xA;गुहं चच्छाद समरे शरजालेन नारद ॥ ३७ ॥&lt;br&gt;&#xA;जग्राह शक्तिमव्यग्रां शतसूर्यसमप्रभाम् ।&lt;br&gt;&#xA;प्रलयाग्निशिखारूपां विष्णोश्च तेजसाऽऽवृताम् ॥ ३८ ॥&#xA;चिक्षेप तां च कोपेन महावेगेन कार्तिके ।&lt;br&gt;&#xA;पपात शक्तिस्तद्‌गात्रे वह्निराशिरिवोज्ज्वला ॥ ३९ ॥&lt;br&gt;&#xA;मूर्च्छां सम्प्राप शक्त्या च कार्तिकेयो महाबलः ।&lt;br&gt;&#xA;काली गृहीत्वा तं क्रोडे निनाय शिवसनिधौ ॥ ४० ॥&lt;br&gt;&#xA;शिवस्तं चापि ज्ञानेन जीवयामास लीलया ।&lt;br&gt;&#xA;ददौ बलमनन्तं च समुत्तस्थौ प्रतापवान् ॥ ४१ ॥&lt;br&gt;&#xA;काली जगाम समरं रक्षितुं कार्तिकस्य या ।&lt;br&gt;&#xA;वीरास्तामनुजग्मुश्च ते च नन्दीश्वरादयः ॥ ४२ ॥&lt;br&gt;&#xA;सर्वे देवाश्च गन्धर्वा यक्षराक्षसकिन्नराः ।&lt;br&gt;&#xA;वाद्यभाण्डाश्च बहुशः शतशो मधुवाहकाः ॥ ४३ ॥&lt;br&gt;&#xA;सा च गत्वाथ सङ्ग्रामं सिंहनादं चकार च ।&lt;br&gt;&#xA;देव्याश्च सिंहनादेन प्रापुर्मूर्च्छां च दानवाः ॥ ४४ ॥&lt;br&gt;&#xA;अट्टाट्टहासमशिवं चकार च पुनः पुनः ।&lt;br&gt;&#xA;दृष्ट्वा पपौ च माध्वीकं ननर्त रणमूर्धनि ॥ ४५ ॥&lt;br&gt;&#xA;उग्रदंष्ट्रा चोग्रदण्डा कोटवी च पपौ मधु ।&lt;br&gt;&#xA;योगिनीडाकिनीनां च गणाः सुरगणादयः ॥ ४६ ॥&lt;br&gt;&#xA;दृष्ट्वा कालीं शङ्‌खचूडः शीघ्रमाजौ समाययौ ।&lt;br&gt;&#xA;दानवाश्च भयं प्रापू राजा तेभ्योऽभयं ददौ ॥ ४७ ॥&lt;br&gt;&#xA;काली चिक्षेप वह्निं च प्रलयाग्निशिखोपमम् ।&lt;br&gt;&#xA;राजा निर्वापयामास पार्जन्येन च लीलया ॥ ४८ ॥&lt;br&gt;&#xA;चिक्षेप वारुणं सा च तीव्रं च महदद्भुतम् ।&lt;br&gt;&#xA;गान्धर्वेण च चिच्छेद दानवेन्द्रश्च लीलया ॥ ४९ ॥&lt;br&gt;&#xA;माहेश्वरं प्रचिक्षेप काली वह्निशिखोपमम् ।&lt;br&gt;&#xA;राजा जघान तं शीघ्रं वैष्णवेन च लीलया ॥ ५० ॥&lt;br&gt;&#xA;नारायणास्त्रं सा देवी चिक्षेप मन्त्रपूर्वकम् ।&lt;br&gt;&#xA;राजा ननाम तद्‌ दृष्ट्वा चावरुह्य रथादसौ ॥ ५१ ॥&lt;br&gt;&#xA;ऊर्ध्वं जगाम तच्चास्त्रं प्रलयाग्निशिखोपमम् ।&lt;br&gt;&#xA;पपात शङ्‌खचूडश्च भक्त्या तं दण्डवद्‌भुवि ॥ ५२ ॥&lt;br&gt;&#xA;ब्रह्मास्त्रं सा च चिक्षेप यत्नतो मन्त्रपूर्वकम् ।&lt;br&gt;&#xA;ब्रह्मास्त्रेण महाराजो निर्वापं च चकार सः ॥ ५३ ॥&lt;br&gt;&#xA;तदा चिक्षेप दिव्यास्त्रं सा देवी मन्त्रपूर्वकम् ।&lt;br&gt;&#xA;राजा दिव्यास्त्रजालेन तन्निर्वाणं चकार च ॥ ५४ ॥&lt;br&gt;&#xA;तदा चिक्षेप शक्तिं च यत्नतो योजनायताम् ।&lt;br&gt;&#xA;राजा दिव्यास्त्रजालेन शतखण्डां चकार ह ॥ ५५ ॥&lt;br&gt;&#xA;जग्राह मन्त्रपूतं च देवी पाशुपतं रुषा ।&lt;br&gt;&#xA;निक्षेपणं निरोद्धुं च वाग्बभूवाशरीरिणी ॥ ५६ ॥&lt;br&gt;&#xA;मृत्युः पाशुपते नास्ति नृपस्य च महात्मनः ।&lt;br&gt;&#xA;यावदस्ति च मन्त्रस्य कवचं च हरेरिति ॥ ५७ ॥&lt;br&gt;&#xA;यावत्सतीत्वमस्त्येव सत्याश्च नृपयोषितः ।&lt;br&gt;&#xA;तावदस्य जरामृत्युर्नास्तीति ब्रह्मणो वचः ॥ ५८ ॥&lt;br&gt;&#xA;इत्याकर्ण्य भद्रकाली न तच्चिक्षेप शस्त्रकम् ।&lt;br&gt;&#xA;शतलक्षं दानवानां जग्रास लीलया क्षुधा ॥ ५९ ॥&lt;br&gt;&#xA;ग्रस्तुं जगाम वेगेन शङ्‌खचूडं भयङ्‌करी ।&lt;br&gt;&#xA;दिव्यास्त्रेण सुतीक्ष्णेन वारयामास दानवः ॥ ६० ॥&lt;br&gt;&#xA;खड्गं चिक्षेप सा देवी ग्रीष्मसूर्योपमं यथा ।&lt;br&gt;&#xA;दिव्यास्त्रेण दानवेन्द्रः शतखण्डं चकार सः ॥ ६१ ॥&lt;br&gt;&#xA;पुनर्ग्रस्तुं महादेवी वेगेन च जगाम तम् ।&lt;br&gt;&#xA;सर्वसिद्धेश्वरः श्रीमान्ववृधे दानवेश्वरः ॥ ६२ ॥&lt;br&gt;&#xA;वेगेन मुष्टिना काली कोपयुक्ता भयङ्‌करी ।&lt;br&gt;&#xA;बभञ्ज च रथं तस्य जघान सारथिं सती ॥ ६३ ॥&lt;br&gt;&#xA;सा च शूलं प्रचिक्षेप प्रलयाग्निशिखोपमम् ।&lt;br&gt;&#xA;वामहस्तेन जग्राह शङ्‌खचूडः स्वलीलया ॥ ६४ ॥&lt;br&gt;&#xA;मुष्ट्या जघान तं देवी महाकोपेन वेगतः ।&lt;br&gt;&#xA;बभ्राम च तया दैत्यः क्षणं मूर्च्छामवाप च ॥ ६५ ॥&lt;br&gt;&#xA;क्षणेन चेतनां प्राप्य समुत्तस्थौ प्रतापवान् ।&lt;br&gt;&#xA;न चकार बाहुयुद्धं देव्या सह ननाम ताम् ॥ ६६ ॥&lt;br&gt;&#xA;देव्याश्चास्त्रं स चिच्छेद जग्राह च स्वतेजसा ।&lt;br&gt;&#xA;नास्त्रं चिक्षेप तां भक्तो मातृभक्त्या तु वैष्णवः ॥ ६७ ॥&lt;br&gt;&#xA;गृहीत्वा दानवं देवी भ्रामयित्वा पुनः पुनः ।&lt;br&gt;&#xA;ऊर्ध्वं च प्रापयामास महावेगेन कोपिता ॥ ६८ ॥&lt;br&gt;&#xA;ऊर्ध्वात्पपात वेगेन शङ्‌खचूडः प्रतापवान् ।&lt;br&gt;&#xA;निपत्य च समुत्तस्थौ प्रणम्य भद्रकालिकाम् ॥ ६९ ॥&lt;br&gt;&#xA;रत्नेन्द्रसारनिर्माणं विमानं सुमनोहरम् ।&lt;br&gt;&#xA;आरुरोह हर्षयुक्तो न विश्रान्तो महारणे ॥ ७० ॥&lt;br&gt;&#xA;दानवानां च क्षतजं सा देवी च पपौ क्षुधा ।&lt;br&gt;&#xA;पीत्वा भुक्त्वा भद्रकाली जगाम शङ्करान्तिकम् ॥ ७१ ॥&lt;br&gt;&#xA;उवाच रणवृत्तान्तं पौर्वापर्यं यथाक्रमम् ।&lt;br&gt;&#xA;श्रुत्वा जहास शम्भुश्च दानवानां विनाशनम् ॥ ७२ ॥&lt;br&gt;&#xA;लक्षं च दानवेन्द्राणामवशिष्टं रणेऽधुना ।&lt;br&gt;&#xA;भुञ्जन्त्या निर्गतं वक्त्रात्तदन्यं भुक्तमीश्वर ॥ ७३ ॥&lt;br&gt;&#xA;सङ्ग्रामे दानवेन्द्रं च हन्तुं पाशुपतेन वै ।&lt;br&gt;&#xA;अवध्यस्तव राजेति वाग्बभूवाशरीरिणी ॥ ७४ ॥&lt;br&gt;&#xA;राजेन्द्रश्च महाज्ञानी महाबलपराक्रमः ।&lt;br&gt;&#xA;न च चिक्षेप मय्यस्त्रं चिच्छेद मम सायकम् ॥ ७५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसवादे&lt;br&gt;&#xA;कालीशङ्‌खचूडयुद्धवर्णनं नाम द्वाविंशोऽध्यायः ॥ २२ ॥&lt;/p&gt;</description>
    </item>
    <item>
      <title>२३</title>
      <link>https://vishvAsa.github.io/purANam/shAktam/devI-bhAgavatam/09/23/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/23/</guid>
      <description>&lt;p&gt;शिवस्तत्त्वं समाकर्ण्य तत्त्वज्ञानविशारदः ।&lt;br&gt;&#xA;ययौ स्वयं च समरे स्वगणैः सह नारद ॥ १ ॥&lt;br&gt;&#xA;शङ्‌खचूडः शिवं दृष्ट्वा विमानादवरुह्य च ।&lt;br&gt;&#xA;ननाम परया भक्त्या शिरसा दण्डवद्‌भुवि ॥ २ ॥&lt;br&gt;&#xA;तं प्रणम्य च वेगेन विमानमारुरोह सः ।&lt;br&gt;&#xA;तूर्णं चकार सन्नाहं धनुर्जग्राह दुर्वहम् ॥ ३ ॥&lt;br&gt;&#xA;शिवदानवयोर्युद्धं पूर्णमब्दशतं पुरा ।&lt;br&gt;&#xA;न बभूवतुरन्योन्यं ब्रह्मञ्जयपराजयौ ॥ ४ ॥&lt;br&gt;&#xA;न्यस्तशस्त्रश्च भगवान् न्यस्तशस्त्रश्च दानवः ।&lt;br&gt;&#xA;रथस्थः शङ्‌खचूडश्च वृषस्थो वृषभध्वजः ॥ ५ ॥&lt;br&gt;&#xA;दानवानां च शतकमुद्धृतं च बभूव ह ।&lt;br&gt;&#xA;रणे ये ये मृताः शम्भुर्जीवयामास तान्विभुः ॥ ६ ॥&lt;br&gt;&#xA;एतस्मिन्नन्तरे वृद्धब्राह्मणः परमातुरः ।&lt;br&gt;&#xA;आगत्य च रणस्थानमुवाच दानवेश्वरम् ॥ ७ ॥&lt;br&gt;&#xA;वृद्धब्राह्मण उवाच&lt;br&gt;&#xA;देहि भिक्षां च राजेन्द्र मह्यं विप्राय साम्प्रतम् ।&lt;br&gt;&#xA;त्वं सर्वसम्पदां दाता यन्मे मनसि वाञ्छितम् ॥ ८ ॥&lt;br&gt;&#xA;निरीहाय च वृद्धाय तृषिताय च साम्प्रतम् ।&lt;br&gt;&#xA;पश्चात्त्वां कथयिष्यामि पुरः सत्यं च कुर्विति ॥ ९ ॥&lt;br&gt;&#xA;ओमित्युवाच राजेन्द्रः प्रसन्नवदनेक्षणः ।&lt;br&gt;&#xA;कवचार्थी जनश्चाहमित्युवाचातिमायया ॥ १० ॥&lt;br&gt;&#xA;तच्छ्रुत्वा कवचं दिव्यं जग्राह हरिरेव च ।&lt;br&gt;&#xA;शङ्‌खचूडस्य रूपेण जगाम तुलसीं प्रति ॥ ११ ॥&lt;br&gt;&#xA;गत्वा तस्यां मायया च वीर्याधानं चकार ह ।&lt;br&gt;&#xA;अथ शम्भुर्हरेः शूलं जग्राह दानवं प्रति ॥ १२ ॥&lt;br&gt;&#xA;ग्रीष्ममध्याह्नमार्तण्डप्रलयाग्निशिखोपमम् ।&lt;br&gt;&#xA;दुर्निवार्यं च दुर्धर्षमव्यर्थं वैरिघातकम् ॥ १३ ॥&lt;br&gt;&#xA;तेजसा चक्रतुल्यं च सर्वशस्त्रास्त्रसारकम् ।&lt;br&gt;&#xA;शिवकेशवयोरन्यैर्दुर्वहं च भयङ्‌करम् ॥ १४ ॥&lt;br&gt;&#xA;धनुःसहस्रं दैर्घ्येण प्रस्थेन शतहस्तकम् ।&lt;br&gt;&#xA;सजीवं ब्रह्मरूपं च नित्यरूपमनिर्दिशम् ॥ १५ ॥&#xA;संहर्तुं सर्वब्रह्माण्डमलं यत्स्वीयलीलया ।&lt;br&gt;&#xA;चिक्षेप तोलनं कृत्वा शङ्‌खचूडे च नारद ॥ १६ ॥&lt;br&gt;&#xA;राजा चापं परित्यज्य श्रीकृष्णचरणाम्बुजम् ।&lt;br&gt;&#xA;ध्यानं चकार भक्त्या च कृत्वा योगासनं धिया ॥ १७ ॥&lt;br&gt;&#xA;शूलं च भ्रमणं कृत्वा पपात दानवोपरि ।&lt;br&gt;&#xA;चकार भस्मसात्तं च सरथं चाथ लीलया ॥ १८ ॥&lt;br&gt;&#xA;राजा धृत्वा दिव्यरूपं किशोरं गोपवेषकम् ।&lt;br&gt;&#xA;द्विभुजं मुरलीहस्तं रत्नभूषणभूषितम् ॥ १९ ॥&lt;br&gt;&#xA;रत्नेन्द्रसारनिर्माणं वेष्टितं गोपकोटिभिः ।&lt;br&gt;&#xA;गोलोकादागतं यानमारुरोह पुरं ययौ ॥ २० ॥&lt;br&gt;&#xA;गत्वा ननाम शिरसा स राधाकृष्णयोर्मुने ।&lt;br&gt;&#xA;भक्त्या च चरणाम्भोजं रासे वृन्दावने वने ॥ २१ ॥&lt;br&gt;&#xA;सुदामानं च तौ दृष्ट्वा प्रसन्नवदनेक्षणौ ।&lt;br&gt;&#xA;क्रोडे चक्रतुरत्यन्तं प्रेम्णातिपरिसंयुतौ ॥ २२ ॥&lt;br&gt;&#xA;अथ शलं च वेगेन प्रययौ तं च सादरम् ।&lt;br&gt;&#xA;अस्थिभिः शङ्‌खचूडस्य शङ्‌खजातिर्बभूव ह ॥ २३ ॥&lt;br&gt;&#xA;नानाप्रकाररूपेण शश्वत्पूता सुरार्चने ।&lt;br&gt;&#xA;प्रशस्तं शङ्‌खतोयं च देवानां प्रीतिदं परम् ॥ २४ ॥&lt;br&gt;&#xA;तीर्थतोयस्वरूपं च पवित्रं शम्भुना विना ।&lt;br&gt;&#xA;शङ्‌खशब्दो भवेद्यत्र तत्र लक्ष्मीः सुसंस्थिरा ॥ २५ ॥&lt;br&gt;&#xA;स स्नातः सर्वतीर्थेषु यः स्नातः शङ्‌खवारिणा ।&lt;br&gt;&#xA;शङ्‌खो हरेरधिष्ठानं यत्र शङ्‌खस्ततो हरिः ॥ २६ ॥&lt;br&gt;&#xA;तत्रैव वसते लक्ष्मीर्दूरीभूतममङ्‌गलम् ।&lt;br&gt;&#xA;स्त्रीणां च शङ्‌खध्वनिभिः शूद्राणां च विशेषतः ॥ २७ ॥&lt;br&gt;&#xA;भीता रुष्टा याति लक्ष्मीस्तत्स्थलादन्यदेशतः ।&lt;br&gt;&#xA;शिवोऽपि दानवं हत्वा शिवलोकं जगाम ह ॥ २८ ॥&lt;br&gt;&#xA;प्रहृष्टो वृषभारूढः स्वगणैश्च समावृतः ।&lt;br&gt;&#xA;सुराः स्वविषयं प्रापुः परमानन्दसंयुताः ॥ २९ ॥&lt;br&gt;&#xA;नेदुर्दुन्दुभयः स्वर्गे जगुर्गन्धर्वकिन्नराः ।&lt;br&gt;&#xA;बभूव पुष्पवृष्टिश्च शिवस्योपरि सन्ततम् ।&lt;br&gt;&#xA;प्रशशंसुः सुरास्तं च मुनीन्द्रप्रवरादयः ॥ ३० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;शङ्‌खचूडवधवर्णनं नाम त्रयोविशोऽध्यायः ॥ २३ ॥&lt;/p&gt;</description>
    </item>
    <item>
      <title>२४</title>
      <link>https://vishvAsa.github.io/purANam/shAktam/devI-bhAgavatam/09/24/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/24/</guid>
      <description>&lt;p&gt;नारद उवाच&lt;br&gt;&#xA;नारायणश्च भगवान्वीर्याधानं चकार ह ।&lt;br&gt;&#xA;तुलस्यां केन रूपेण तन्मे व्याख्यातुमर्हसि ॥ १ ॥&lt;br&gt;&#xA;श्रीनारायण उवाच&lt;br&gt;&#xA;नारायणश्च भगवान्देवानां साधनेषु च ।&lt;br&gt;&#xA;शङ्‌खचूडस्य कवचं गहीत्वा विष्णुमायया ॥ २ ॥&lt;br&gt;&#xA;पुनर्विधाय तद्‌रूपं जगाम तत्सतीगृहम् ।&lt;br&gt;&#xA;पातिव्रतस्य नाशेन शङ्‌खचूडजिघांसया ॥ ३ ॥&lt;br&gt;&#xA;दुन्दुभिं वादयामास तुलसीद्वारसन्निधौ ।&lt;br&gt;&#xA;जयशब्दं च तद्द्वारे बोधयामास सुन्दरीम् ॥ ४ ॥&lt;br&gt;&#xA;तच्छ्रुत्वा च रवं साध्वी परमानन्दसंयुता ।&lt;br&gt;&#xA;राजमार्गे गवाक्षेण ददर्श परमादरात् ॥ ५ ॥&lt;br&gt;&#xA;ब्राह्मणेभ्यो धनं दत्त्वा कारयामास मङ्‌गलम् ।&lt;br&gt;&#xA;वन्दिभ्यो भिक्षुकेभ्यश्च वाचिभ्यश्च धनं ददौ ॥ ६ ॥&lt;br&gt;&#xA;अवरुह्य रथाद्देवो देव्याश्च भवनं ययौ ।&lt;br&gt;&#xA;अमूल्यरत्ननिर्माणं सुन्दरं सुमनोहरम् ॥ ७ ॥&lt;br&gt;&#xA;दृष्ट्वा च पुरतः कान्तं सा तं कान्तं मुदान्विता ।&lt;br&gt;&#xA;तत्पादं क्षालयामास ननाम च रुरोद च ॥ ८ ॥&lt;br&gt;&#xA;रत्नसिंहासने रम्ये वासयामास कामुकी ।&lt;br&gt;&#xA;ताम्बूलं च ददौ तस्मै कर्पूरादिसुवासितम् ॥ ९ ॥&lt;br&gt;&#xA;अद्य मे सफलं जन्म जीवनं च बभूव ह ।&lt;br&gt;&#xA;रणे गतं च प्राणेशं पश्यन्त्याश्च पुनर्गृहे ॥ १० ॥&lt;br&gt;&#xA;सस्मिता सकटाक्षं च सकामा पुलकाङ्‌किता ।&lt;br&gt;&#xA;पप्रच्छ रणवृत्तान्तं कान्तं मधुरया गिरा ॥ ११ ॥&lt;br&gt;&#xA;तुलस्युवाच&lt;br&gt;&#xA;असङ्ख्यविश्वसंहर्त्रा सार्धमाजौ तव प्रभो ।&lt;br&gt;&#xA;कथं बभूव विजयस्तन्मे ब्रूहि कृपानिधे ॥ १२ ॥&lt;br&gt;&#xA;तुलसीवचनं श्रुत्वा प्रहस्य कमलापतिः ।&lt;br&gt;&#xA;शङ्‌खचूडस्य रूपेण तामुवाचामृतं वचः ॥ १३ ॥&lt;br&gt;&#xA;श्रीभगवानुवाच&lt;br&gt;&#xA;आवयोः समरः कान्ते पूर्णमब्दं बभूव ह ।&lt;br&gt;&#xA;नाशो बभूव सर्वेषां दानवानां च कामिनि ॥ १४ ॥&lt;br&gt;&#xA;प्रीतिञ्च कारयामास ब्रह्मा च स्वयमावयोः ।&lt;br&gt;&#xA;देवानामधिकारश्च प्रदत्तस्तस्य चाज्ञया ॥ १५ ॥&lt;br&gt;&#xA;मयागतं स्वभवनं शिवलोकं शिवो गतः ।&lt;br&gt;&#xA;इत्युक्त्वा जगतां नाथः शयनं च चकार ह ॥ १६ ॥&lt;br&gt;&#xA;रेमे रमापतिस्तत्र रामया सह नारद ।&lt;br&gt;&#xA;सा साध्वी सुखसम्भोगादाकर्षणव्यतिक्रमात् ॥ १७ ॥&lt;br&gt;&#xA;सर्वं वितर्कयामास कस्त्वमेवेत्युवाच सा ।&lt;br&gt;&#xA;तुलस्युवाच&lt;br&gt;&#xA;को वा त्वं वद मायेश भुक्ताहं मायया त्वया ॥ १८ ॥&lt;br&gt;&#xA;दूरीकृतं मत्सतीत्वं यदतस्त्वां शपामि हे ।&lt;br&gt;&#xA;तुलसीवचनं श्रुत्वा हरिः शापभयेन च ॥ १९ ॥&lt;br&gt;&#xA;दधार लीलया ब्रह्मन् सुमूर्तिं सुमनोहराम् ।&lt;br&gt;&#xA;ददर्श पुरतो देवी देवदेवं सनातनम् ॥ २० ॥&lt;br&gt;&#xA;नवीननीरदश्यामं शरत्पङ्‌कजलोचनम् ।&lt;br&gt;&#xA;कोटिकन्दर्पलीलाभं रत्नभूषणभूषितम् ॥ २१ ॥&lt;br&gt;&#xA;ईषद्धास्यं प्रसन्नास्यं शोभितं पीतवाससम् ।&lt;br&gt;&#xA;तं दृष्ट्वा कामिनी कामं मूर्च्छां सम्प्राप लीलया ॥ २२ ॥&lt;br&gt;&#xA;पुनश्च चेतनां प्राप्य पुनः सा तमुवाच ह ।&lt;br&gt;&#xA;तुलस्युवाच&lt;br&gt;&#xA;हे नाथ ते दया नास्ति पाषाणसदृशस्य च ॥ २३ ॥&lt;br&gt;&#xA;छलेन धर्मभङ्‌गेन मम स्वामी त्वया हतः ।&lt;br&gt;&#xA;पाषाणहृदयस्त्वं हि दयाहीनो यतः प्रभो ॥ २४ ॥&lt;br&gt;&#xA;तस्मात्पाषाणरूपस्त्वं भवे देव भवाधुना ।&lt;br&gt;&#xA;ये वदन्ति च साधुं त्वां ते भ्रान्ता हि न संशयः ॥ २५ ॥&lt;br&gt;&#xA;भक्तो विनापराधेन परार्थे च कथं हतः ।&lt;br&gt;&#xA;भृशं रुरोद शोकार्ता विललाप मुहुर्मुहुः ॥ २६ ॥&lt;br&gt;&#xA;ततश्च करुणां दृष्ट्वा करुणारससागरः ।&lt;br&gt;&#xA;नयेन तां बोधयितुमुवाच कमलापतिः ॥ २७ ॥&lt;br&gt;&#xA;श्रीभगवानुवाच&lt;br&gt;&#xA;तपस्त्वया कृतं भद्रे मदर्थे भारते चिरम् ।&lt;br&gt;&#xA;त्वदर्थे शङ्‌खचूडश्च चकार सुचिरं तपः ॥ २८ ॥&lt;br&gt;&#xA;कृत्वा त्वां कामिनीं सोऽपि विजहार च तत्क्षणात् ।&lt;br&gt;&#xA;अधुना दातुमुचितं तवैव तपसः फलम् ॥ २९ ॥&lt;br&gt;&#xA;इदं शरीरं त्यक्त्वा च दिव्यदेहं विधाय च ।&lt;br&gt;&#xA;रामे रम मया सार्धं त्वं रमासदृशी भव ॥ ३० ॥&lt;br&gt;&#xA;इयं तनुर्नदीरूपा गण्डकीति च विश्रुता ।&lt;br&gt;&#xA;पूता सुपुण्यदा नॄणां पुण्ये भवतु भारते ॥ ३१ ॥&lt;br&gt;&#xA;तव केशसमूहश्च पुण्यवृक्षो भविष्यति ।&lt;br&gt;&#xA;तुलसीकेशसम्भूता तुलसीति च विश्रुता ॥ ३२ ॥&lt;br&gt;&#xA;त्रिषु लोकेषु पुष्पाणां पत्राणां देवपूजने ।&lt;br&gt;&#xA;प्रधानरूपा तुलसी भविष्यति वरानने ॥ ३३ ॥&lt;br&gt;&#xA;स्वर्गे मर्त्ये च पाताले गोलोके मम सन्निधौ ।&lt;br&gt;&#xA;भव त्वं तुलसी वृक्षवरा पुष्पेषु सुन्दरी ॥ ३४ ॥&lt;br&gt;&#xA;गोलोके विरजातीरे रासे वृन्दावने वने ।&lt;br&gt;&#xA;भाण्डीरे चम्पकवने रम्ये चन्दनकानने ॥ ३५ ॥&lt;br&gt;&#xA;माधवीकेतकीकुन्दमालिकामालतीवने ।&lt;br&gt;&#xA;वासस्तेऽत्रैव भवतु पुण्यस्थानेषु पुण्यदः ॥ ३६ ॥&lt;br&gt;&#xA;तुलसीतरुमूलेषु पुण्यदेशेषु पुण्यदम् ।&lt;br&gt;&#xA;अधिष्ठानं च तीर्थानां सर्वेषां च भविष्यति ॥ ३७ ॥&lt;br&gt;&#xA;तत्रैव सर्वदेवानां ममाधिष्ठानमेव च ।&lt;br&gt;&#xA;तुलसीपत्रपतनप्राप्तये च वरानने ॥ ३८ ॥&lt;br&gt;&#xA;स स्नातः सर्वतीर्थेषु सर्वयज्ञेषु दीक्षितः ।&lt;br&gt;&#xA;तुलसीपत्रतोयेन योऽभिषेकं समाचरेत् ॥ ३९ ॥&lt;br&gt;&#xA;सुधाघटसहस्राणां या तुष्टिस्तु भवेद्धरेः ।&lt;br&gt;&#xA;सा च तुष्टिर्भवेन्नूनं तुलसीपत्रदानतः ॥ ४० ॥&lt;br&gt;&#xA;गवामयुतदानेन यत्फलं तत्फलं भवेत् ।&lt;br&gt;&#xA;तुलसीपत्रदानेन तत्फलं कार्तिके सति ॥ ४१ ॥&lt;br&gt;&#xA;तुलसीपत्रतोयं च मृत्युकाले च यो लभेत्।&lt;br&gt;&#xA;मुच्यते सर्वपापेभ्यो विष्णुलोके महीयते ॥ ४२ ॥&lt;br&gt;&#xA;नित्यं यस्तुलसीतोयं भुङ्क्ते भक्त्या च मानवः ।&lt;br&gt;&#xA;लक्षाश्वमेधजं पुण्यं सम्प्राप्नोति स मानवः ॥ ४३ ॥&lt;br&gt;&#xA;तुलसीं स्वकरे कृत्वा धृत्वा देहे च मानवः ।&lt;br&gt;&#xA;प्राणांस्त्यजति तीर्थेषु विष्णुलोकं स गच्छति ॥ ४४ ॥&lt;br&gt;&#xA;तुलसीकाष्ठनिर्माणमालां गृह्णाति यो नरः ।&lt;br&gt;&#xA;पदे पदेऽश्वमेधस्य लभते निश्चितं फलम् ॥ ४५ ॥&lt;br&gt;&#xA;तुलसीं स्वकरे कृत्वा स्वीकारं यो न रक्षति ।&lt;br&gt;&#xA;स याति कालसूत्रं च यावच्चन्द्रदिवाकरौ ॥ ४६ ॥&lt;br&gt;&#xA;करोति मिथ्याशपथं तुलस्या योऽत्र मानवः ।&lt;br&gt;&#xA;स याति कुम्भीपाकं च यावदिन्द्राश्चतुर्दश ॥ ४७ ॥&lt;br&gt;&#xA;तुलसीतोयकणिकां मृत्युकाले च यो लभेत् ।&lt;br&gt;&#xA;रत्नयानं समारुह्य वैकुण्ठे प्राप्यते ध्रुवम् ॥ ४८ ॥&lt;br&gt;&#xA;पूर्णिमायाममायां च द्वादश्यां रविसङ्क्रमे ।&lt;br&gt;&#xA;तैलाभ्यङ्‌गं च कृत्वा च मध्याह्ने निशि सन्ध्ययोः ॥ ४९ ॥&lt;br&gt;&#xA;अशौचेऽशुचिकाले ये रात्रिवासोऽन्विता नराः ।&lt;br&gt;&#xA;तुलसीं ये विचिन्वन्ति ते छिन्दन्ति हरेः शिरः ॥ ५० ॥&#xA;त्रिरात्रं तुलसीपत्रं शुद्धं पर्युषितं सति ।&lt;br&gt;&#xA;श्राद्धे व्रते च दाने च प्रतिष्ठायां सुरार्चने ॥ ५१ ॥&lt;br&gt;&#xA;भूगतं तोयपतितं यद्दत्तं विष्णवे सति ।&lt;br&gt;&#xA;शुद्धं च तुलसीपत्रं क्षालनादन्यकर्मणि ॥ ५२ ॥&lt;br&gt;&#xA;वृक्षाधिष्ठातृदेवी या गोलोके च निरामये ।&lt;br&gt;&#xA;कृष्णेन सार्धं नित्यं च नित्यक्रीडां करिष्यसि ॥ ५३ ॥&lt;br&gt;&#xA;नद्यधिष्ठातृदेवी या भारते च सुपुण्यदा ।&lt;br&gt;&#xA;लवणोदस्य सा पत्नी मदंशस्य भविष्यति ॥ ५४ ॥&lt;br&gt;&#xA;त्वं च स्वयं महासाध्वी वैकुण्ठे मम सन्निधौ ।&lt;br&gt;&#xA;रमासमा च रामा च भविष्यसि न संशयः ॥ ५५ ॥&lt;br&gt;&#xA;अहं च शैलरूपेण गण्डकीतीरसन्निधौ ।&lt;br&gt;&#xA;अधिष्ठानं करिष्यामि भारते तव शापतः ॥ ५६ ॥&lt;br&gt;&#xA;कोटिसङ्ख्यास्तत्र कीटास्तीक्ष्णदंष्ट्रावरायुधैः ।&lt;br&gt;&#xA;तच्छिलाकुहरे चक्रं करिष्यन्ति मदीयकम् ॥ ५७ ॥&lt;br&gt;&#xA;एकद्वारं चतुश्चक्रं वनमालाविभूषितम् ।&lt;br&gt;&#xA;नवीननीरदाकारं लक्ष्मीनारायणाभिधम् ॥ ५८ ॥&lt;br&gt;&#xA;एकद्वारं चतुश्चक्रं नवीननीरदोपमम् ।&lt;br&gt;&#xA;लक्ष्मीजनार्दनो ज्ञेयो रहितो वनमालया ॥ ५९ ॥&lt;br&gt;&#xA;द्वारद्वये चतुश्चक्रं गोष्पदेन विराजितम् ।&lt;br&gt;&#xA;रघुनाथाभिधं ज्ञेयं रहितं वनमालया ॥ ६० ॥&lt;br&gt;&#xA;अतिक्षुद्रं द्विचक्रं च नवीनजलदप्रभम् ।&lt;br&gt;&#xA;तद्वामनाभिधं ज्ञेयं रहितं वनमालया ॥ ६१ ॥&lt;br&gt;&#xA;अतिक्षुद्रं द्विचक्रं च वनमालाविभूषितम् ।&lt;br&gt;&#xA;विज्ञेयं श्रीधरं रूपं श्रीप्रदं गृहिणा सदा ॥ ६२ ॥&lt;br&gt;&#xA;स्थूलं च वर्तुलाकारं रहितं वनमालया ।&lt;br&gt;&#xA;द्विचक्रं स्फुटमत्यन्तं ज्ञेयं दामोदराभिधम् ॥ ६३ ॥&lt;br&gt;&#xA;मध्यमं वर्तुलाकारं द्विचक्रं बाणविक्षतम् ।&lt;br&gt;&#xA;रणरामाभिधं ज्ञेयं शरतूणसमन्वितम् ॥ ६४ ॥&lt;br&gt;&#xA;मध्यमं सप्तचक्रञ्च छत्रभूषणभूषितम् ।&lt;br&gt;&#xA;राजराजेश्वरं ज्ञेयं राजसम्पत्प्रदं नृणाम् ॥ ६५ ॥&lt;br&gt;&#xA;द्विसप्तचक्रं स्थूलं च नवनीरदसुप्रभम् ।&lt;br&gt;&#xA;अनन्ताख्यं च विज्ञेयं चतुर्वर्गफलप्रदम् ॥ ६६ ॥&lt;br&gt;&#xA;चक्राकारं द्विचक्रं च सश्रीकं जलदप्रभम् ।&lt;br&gt;&#xA;सगोष्पदं मध्यमं च विज्ञेयं मधुसूदनम् ॥ ६७ ॥&lt;br&gt;&#xA;सुदर्शनं चैकचक्रं गुप्तचक्रं गदाधरम् ।&lt;br&gt;&#xA;द्विचक्रं हयवक्त्राभं हयग्रीवं प्रकीर्तितम् ॥ ६८ ॥&lt;br&gt;&#xA;अतीव विस्तृतास्यं च द्विचक्रं विकटं सति ।&lt;br&gt;&#xA;नरसिंहं सुविज्ञेयं सद्यो वैराग्यदं नृणाम् ॥ ६९ ॥&lt;br&gt;&#xA;द्विचक्रं विस्तृतास्यं च वनमालासमन्वितम् ।&lt;br&gt;&#xA;लक्ष्मीनृसिंहं विज्ञेयं गृहिणां च सुखप्रदम् ॥ ७० ॥&lt;br&gt;&#xA;द्वारदेशे द्विचक्रं च सश्रीकं च समं स्फुटम् ।&lt;br&gt;&#xA;वासुदेवं तु विज्ञेयं सर्वकामफलप्रदम् ॥ ७१ ॥&lt;br&gt;&#xA;प्रद्युम्नं सूक्ष्मचक्रं च नवीननीरदप्रभम् ।&lt;br&gt;&#xA;सुषिरच्छिद्रबहुलं गृहिणा च सुखप्रदम् ॥ ७२ ॥&lt;br&gt;&#xA;द्वे चक्रे चैकलग्ने च पृष्ठं यत्र तु पुष्कलम् ।&lt;br&gt;&#xA;सङ्‌कर्षणं सुविज्ञेयं सुखदं गृहिणां सदा ॥ ७३ ॥&lt;br&gt;&#xA;अनिरुद्धं तु पीताभं वर्तुलं चातिशोभनम् ।&lt;br&gt;&#xA;सुखप्रदं गृहस्थानां प्रवदन्ति मनीषिणः ॥ ७४ ॥&lt;br&gt;&#xA;शालग्रामशिला यत्र तत्र सन्निहितो हरिः ।&lt;br&gt;&#xA;तत्रैव लक्ष्मीर्वसति सर्वतीर्थसमन्विता ॥ ७५ ॥&lt;br&gt;&#xA;यानि कानि च पापानि ब्रह्महत्यादिकानि च ।&lt;br&gt;&#xA;तानि सर्वाणि नश्यन्ति शालग्रामशिलार्चनात् ॥ ७६ ॥&lt;br&gt;&#xA;छत्राकारे भवेद्‌राज्यं वर्तुले च महाश्रियः ।&lt;br&gt;&#xA;दुःखञ्च शकटाकारे शूलाग्रे मरणं ध्रुवम् ॥ ७७ ॥&lt;br&gt;&#xA;विकृतास्ये च दारिद्र्यं पिङ्‌गले हानिरेव च ।&lt;br&gt;&#xA;भग्नचक्रे भवेद्व्याधिर्विदीर्णे मरणं ध्रुवम् ॥ ७८ ॥&lt;br&gt;&#xA;व्रतं दानं प्रतिष्ठा च श्राद्धं च देवपूजनम् ।&lt;br&gt;&#xA;शालग्रामस्य सान्निध्यात्प्रशस्तं तद्भवेदिति ॥ ७९ ॥&lt;br&gt;&#xA;स स्नातः सर्वतीर्थेषु सर्वयज्ञेषु दीक्षितः ।&lt;br&gt;&#xA;सर्वयज्ञेषु तीर्थेषु व्रतेषु च तपःसु च ॥ ८० ॥&lt;br&gt;&#xA;पाठे चतुर्णां वेदानां तपसां करणे सति ।&lt;br&gt;&#xA;तत्पुण्यं लभते नूनं शालग्रामशिलार्चनात् ॥ ८१ ॥&lt;br&gt;&#xA;(शालग्रामशिलातोयैर्योऽभिषेकं सदा चरेत् ।&lt;br&gt;&#xA;सर्वदानेषु यत्पुण्यं प्रदक्षिणं भुवो यथा ॥) ॥&lt;br&gt;&#xA;शालग्रामशिलातोयं नित्यं भुङ्‌क्ते च यो नरः ।&lt;br&gt;&#xA;सुरेप्सितं प्रसादं च लभते नात्र संशयः ॥ ८२ ॥&lt;br&gt;&#xA;तस्य स्पर्शं च वाञ्छन्ति तीर्थानि निखिलानि च ।&lt;br&gt;&#xA;जीवन्मुक्तो महापूतोऽप्यन्ते याति हरेः पदम् ॥ ८३ ॥&lt;br&gt;&#xA;तत्रैव हरिणा सार्धमसङ्ख्यं प्राकृतं लयम् ।&lt;br&gt;&#xA;यास्यत्येव हि दास्ये च नियुक्तो दास्यकर्मणि ॥ ८४ ॥&lt;br&gt;&#xA;यानि कानि च पापानि ब्रह्महत्यासमानि च ।&lt;br&gt;&#xA;तं दृष्ट्वा च पलायन्ते वैनतेयादिवोरगाः ॥ ८५ ॥&lt;br&gt;&#xA;तत्पादरजसा देवी सद्यःपूता वसुन्धरा ।&lt;br&gt;&#xA;पुंसां लक्षं तत्पितॄणां निस्तरेत्तस्य जन्मतः ॥ ८६ ॥&lt;br&gt;&#xA;शालग्रामशिलातोयं मृत्युकाले च यो लभेत् ।&lt;br&gt;&#xA;सर्वपापविनिर्मुक्तो विष्णुलोकं स गच्छति ॥ ८७ ॥&lt;br&gt;&#xA;निर्वाणमुक्तिं लभते कर्मभोगात्प्रमुच्यते ।&lt;br&gt;&#xA;विष्णोः पदे प्रलीनश्च भविष्यति न संशयः ॥ ८८ ॥&lt;br&gt;&#xA;शालग्रामशिलां धृत्वा मिथ्यावाक्यं वदेत्तु यः ।&lt;br&gt;&#xA;स याति कुम्भीपाके च यावद्वै ब्रह्मणो वयः ॥ ८९ ॥&lt;br&gt;&#xA;शालग्रामशिलां धृत्वा स्वीकारं यो न पालयेत् ।&lt;br&gt;&#xA;स प्रयात्यसिपत्रं च लक्षमन्वन्तरावधि ॥ ९० ॥&lt;br&gt;&#xA;तुलसीपत्रविच्छेदं शालग्रामे करोति यः ।&lt;br&gt;&#xA;तस्य जन्मान्तरे कान्ते स्त्रीविच्छेदो भविष्यति ॥ ९१ ॥&lt;br&gt;&#xA;तुलसीपत्रविच्छेदं शङ्‌खे यो हि करोति च ।&lt;br&gt;&#xA;भार्याहीनो भवेत्सोऽपि रोगी च सप्तजन्मसु ॥ ९२ ॥&lt;br&gt;&#xA;शालग्रामं च तुलसीं शङ्‌खं चैकत्र एव च ।&lt;br&gt;&#xA;यो रक्षति महाज्ञानी स भवेच्छ्रीहरेः प्रियः ॥ ९३ ॥&lt;br&gt;&#xA;सकृदेव हि यो यस्यां वीर्याधानं करोति च ।&lt;br&gt;&#xA;तद्विच्छेदे तस्य दुःखं भवेदेव परस्परम् ॥ ९४ ॥&lt;br&gt;&#xA;त्वं प्रिया शङ्‌खचूडस्य चैकमन्वन्तरावधि ।&lt;br&gt;&#xA;शङ्‌खेन सार्धं त्वद्भेदः केवलं दुःखदस्तथा ॥ ९५ ॥&lt;br&gt;&#xA;इत्युक्त्वा श्रीहरिस्तां च विरराम च नारद ।&lt;br&gt;&#xA;सा च देहं परित्यज्य दिव्यरूपं विधाय च ॥ ९६ ॥&lt;br&gt;&#xA;यथा श्रीश्च तथा सा चाप्युवास हरिवक्षसि ।&lt;br&gt;&#xA;स जगाम तया सार्धं वैकुण्ठं कमलापतिः ॥ ९७ ॥&lt;br&gt;&#xA;लक्ष्मीः सरस्वती गङ्‌गा तुलसी चापि नारद ।&lt;br&gt;&#xA;हरेः प्रियाश्चतस्रश्च बभूवुरीश्वरस्य च ॥ ९८ ॥&lt;br&gt;&#xA;सद्यस्तद्देहजाता च बभूव गण्डकी नदी ।&lt;br&gt;&#xA;ईश्वरः सोऽपि शैलश्च तत्तीरे पुण्यदो नृणाम् ॥ ९९ ॥&lt;br&gt;&#xA;कुर्वन्ति तत्र कीटाश्च शिलां बहुविधां मुने ।&lt;br&gt;&#xA;जले पतन्ति या याश्च फलदास्ताश्च निश्चितम् ॥ १०० ॥&lt;br&gt;&#xA;स्थलस्थाः पिङ्‌गला ज्ञेयाश्चोपतापाद्रवेरिति ।&lt;br&gt;&#xA;इत्येवं कथितं सर्वं किं भूयः श्रोतुमिच्छसि ॥ १०१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्या&lt;br&gt;&#xA;संहितायां नवमस्कन्धे नारायणनारदसंवादे तुलसीमाहात्म्येन&lt;br&gt;&#xA;सह शालग्राममहत्त्ववर्णनं नाम चतुर्विंशोऽध्यायः ॥ २४ ॥&lt;/p&gt;</description>
    </item>
    <item>
      <title>२५</title>
      <link>https://vishvAsa.github.io/purANam/shAktam/devI-bhAgavatam/09/25/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/25/</guid>
      <description>&lt;p&gt;नारद उवाच&lt;br&gt;&#xA;तुलसी च यदा पूज्या कृता नारायणप्रिया ।&lt;br&gt;&#xA;अस्याः पूजाविधानं च स्तोत्रं च वद साम्प्रतम् ॥ १ ॥&lt;br&gt;&#xA;केन पूजा कृता केन स्तुता प्रथमतो मुने ।&lt;br&gt;&#xA;तत्र पूज्या सा बभूव केन वा वद मामहो ॥ २ ॥&lt;br&gt;&#xA;सूत उवाच&lt;br&gt;&#xA;नारदस्य वचः श्रुत्वा प्रहस्य मुनिपुङ्‌गवः ।&lt;br&gt;&#xA;कथां कथितुमारेभे पुण्यां पापहरां पराम् ॥ ३ ॥&lt;br&gt;&#xA;श्रीनारायण उवाच&lt;br&gt;&#xA;हरिः सम्पूज्य तुलसीं रेमे च रमया सह ।&lt;br&gt;&#xA;रमासमानसौभाग्यां चकार गौरवेण च ॥ ४ ॥&lt;br&gt;&#xA;सेहे च लक्ष्मीर्गङ्‌गा च तस्याश्च नवसङ्‌गमम् ।&lt;br&gt;&#xA;सौभाग्यगौरवं कोपात्ते न सेहे सरस्वती ॥ ५ ॥&lt;br&gt;&#xA;सा तां जघान कलहे मानिनी हरिसन्निधौ ।&lt;br&gt;&#xA;व्रीडया चापमानेन सान्तर्धानं चकार ह ॥ ६ ॥&lt;br&gt;&#xA;सर्वसिद्धेश्वरी देवी ज्ञानिनां सिद्धियोगिनी ।&lt;br&gt;&#xA;जगामादर्शनं कोपात्सर्वत्र च हरेरहो ॥ ७ ॥&lt;br&gt;&#xA;हरिर्न दृष्ट्वा तुलसीं बोधयित्वा सरस्वतीम् ।&lt;br&gt;&#xA;तदनुज्ञां गहीत्वा च जगाम तुलसीवनम् ॥ ८ ॥&lt;br&gt;&#xA;तत्र गत्वा च सुस्नातो हरिः स तुलसीं सतीम् ।&lt;br&gt;&#xA;पूजयामास तां ध्यात्वा स्तोत्रं भक्त्या चकार ह ॥ ९ ॥&lt;br&gt;&#xA;लक्ष्मीमायाकामवाणीबीजपूर्वं दशाक्षरम् ।&lt;br&gt;&#xA;वृन्दावनीति ङेऽन्तं च वह्निजायान्तमेव च ॥ १० ॥&lt;br&gt;&#xA;अनेन कल्पतरुणा मन्त्रराजेन नारद ।&lt;br&gt;&#xA;पूजयेद्यो विधानेन सर्वसिद्धिं लभेद्‌ ध्रुवम् ॥ ११ ॥&lt;br&gt;&#xA;घृतदीपेन धूपेन सिन्दूरचन्दनेन च ।&lt;br&gt;&#xA;नैवेद्येन च पुष्पेण चोपचारेण नारद ॥ १२ ॥&lt;br&gt;&#xA;हरिस्तोत्रेण तुष्टा सा चाविर्भूता महीरुहात् ।&lt;br&gt;&#xA;प्रसन्ना चरणाम्भोजे जगाम शरणं शुभा ॥ १३ ॥&lt;br&gt;&#xA;वरं तस्यै ददौ विष्णुः सर्वपूज्या भवेरिति ।&lt;br&gt;&#xA;अहं त्वां धारयिष्यामि सुरूपां मूर्ध्नि वक्षसि ॥ १४ ॥&lt;br&gt;&#xA;सर्वे त्वां धारयिष्यन्ति स्वमूर्ध्नि च सुरादयः ।&lt;br&gt;&#xA;इत्युक्त्वा तां गृहीत्वा च प्रययौ स्वालयं विभुः ॥ १५ ॥&lt;br&gt;&#xA;नारद उवाच&lt;br&gt;&#xA;किं ध्यानं स्तवनं किं वा किं वा पूजाविधानकम् ।&lt;br&gt;&#xA;तुलस्याश्च महाभाग तन्मे व्याख्यातुमर्हसि ॥ १६ ॥&lt;br&gt;&#xA;श्रीनारायण उवाच&lt;br&gt;&#xA;अन्तर्हितायां तस्यां च हरिर्वृन्दावने तदा ।&lt;br&gt;&#xA;तस्याश्चक्रे स्तुतिं गत्वा तुलसीं विरहातुरः ॥ १७ ॥&lt;br&gt;&#xA;श्रीभगवानुवाच&lt;br&gt;&#xA;वृन्दरूपाश्च वृक्षाश्च यदैकत्र भवन्ति च ।&lt;br&gt;&#xA;विदुर्बुधास्तेन वृन्दां मत्प्रियां तां भजाम्यहम् ॥ १८ ॥&lt;br&gt;&#xA;पुरा बभूव या देवी त्वादौ वृन्दावने वने ।&lt;br&gt;&#xA;तेन वृन्दावनी ख्याता सौभाग्या तां भजाम्यहम् ॥ १९ ॥&lt;br&gt;&#xA;असङ्ख्येषु च विश्वेषु पूजिता या निरन्तरम् ।&lt;br&gt;&#xA;तेन विश्वपूजिताऽऽख्यां पूजितां च भजाम्यहम् ॥ २० ॥&lt;br&gt;&#xA;असङ्ख्यानि च विश्वानि पवित्राणि त्वया सदा ।&lt;br&gt;&#xA;तां विश्वपावनीं देवीं विरहेण स्मराम्यहम् ॥ २१ ॥&#xA;देवा न तुष्टाः पुष्पाणां समूहेन यया विना ।&lt;br&gt;&#xA;तां पुष्पसारां शुद्धां च द्रष्टुमिच्छामि शोकतः ॥ २२ ॥&lt;br&gt;&#xA;विश्वे यत्प्राप्तिमात्रेण भक्तानन्दो भवेद्‌ ध्रुवम् ।&lt;br&gt;&#xA;नन्दिनी तेन विख्याता सा प्रीता भवतादिह ॥ २३ ॥&lt;br&gt;&#xA;यस्या देव्यास्तुला नास्ति विश्वेषु निखिलेषु च ।&lt;br&gt;&#xA;तुलसी तेन विख्याता तां यामि शरणं प्रियाम् ॥ २४ ॥&lt;br&gt;&#xA;कृष्णजीवनरूपा सा शश्वत्प्रियतमा सती ।&lt;br&gt;&#xA;तेन कृष्णजीवनी सा सा मे रक्षतु जीवनम् ॥ २५ ॥&lt;br&gt;&#xA;इत्येवं स्तवनं कृत्वा तस्थौ तत्र रमापतिः ।&lt;br&gt;&#xA;ददर्श तुलसीं साक्षात्पादपद्मनतां सतीम् ॥ २६ ॥&lt;br&gt;&#xA;रुदतीमवमानेन मानिनीं मानपूजिताम् ।&lt;br&gt;&#xA;प्रियां दृष्ट्वा प्रियः शीघ्रं वासयामास वक्षसि ॥ २७ ॥&lt;br&gt;&#xA;भारत्याज्ञां गहीत्वा च स्वालयं च ययौ हरिः ।&lt;br&gt;&#xA;भारत्या सह तत्प्रीतिं कारयामास सत्वरम् ॥ २८ ॥&lt;br&gt;&#xA;वरं विष्णुर्ददौ तस्यै सर्वपूज्या भवेरिति ।&lt;br&gt;&#xA;शिरोधार्या च सर्वेषां वन्द्या मान्या ममेति च ॥ २९ ॥&lt;br&gt;&#xA;विष्णोर्वरेण सा देवी परितुष्टा बभूव च ।&lt;br&gt;&#xA;सरस्वती तामाकृष्य वासयामास सन्निधौ ॥ ३० ॥&lt;br&gt;&#xA;लक्ष्मीर्गङ्‌गा सस्मिता च तां समाकृष्य नारद ।&lt;br&gt;&#xA;गृहं प्रवेशयामास विनयेन सतीं तदा ॥ ३१ ॥&lt;br&gt;&#xA;वृन्दा वृन्दावनी विश्वपूजिता विश्वपावनी ।&lt;br&gt;&#xA;पुष्पसारा नन्दनी च तुलसी कृष्णजीवनी ॥ ३२ ॥&lt;br&gt;&#xA;एतन्नामाष्टकञ्चैव स्तोत्रं नामार्थसंयुतम् ।&lt;br&gt;&#xA;यः पठेत्तां च सम्पूज्य सोऽश्वमेधफलं लभेत् ॥ ३३ ॥&lt;br&gt;&#xA;कार्तिक्यां पूर्णिमायां च तुलस्या जन्म मङ्‌गलम् ।&lt;br&gt;&#xA;तत्र तस्याश्च पूजा च विहिता हरिणा पुरा ॥ ३४ ॥&lt;br&gt;&#xA;तस्यां यः पूजयेत्तां च भक्त्या वै विश्वपावनीम् ।&lt;br&gt;&#xA;सर्वपापाद्विनिर्मुक्तो विष्णुलोकं स गच्छति ॥ ३५ ॥&lt;br&gt;&#xA;कार्तिके तुलसीपत्रं यो ददाति च विष्णुवे ।&lt;br&gt;&#xA;गवामयुतदानस्य फलं प्राप्नोति निश्चितम् ॥ ३६ ॥&lt;br&gt;&#xA;अपुत्रो लभते पुत्रं प्रियाहीनो लभेत्प्रियाम् ।&lt;br&gt;&#xA;बन्धुहीनो लभेद्‌ बन्धून् स्तोत्रश्रवणमात्रतः ॥ ३७ ॥&lt;br&gt;&#xA;रोगी प्रमुच्यते रोगाद्‌ बद्धो मुच्येत बन्धनात् ।&lt;br&gt;&#xA;भयान्मुच्येत भीतस्तु पापान्मुच्येत पातकी ॥ ३८ ॥&lt;br&gt;&#xA;इत्येवं कथितं स्तोत्रं ध्यानं पूजाविधिं शृणु ।&lt;br&gt;&#xA;त्वमेव वेदे जानासि कण्वशाखोक्तमेव च ॥ ३९ ॥&lt;br&gt;&#xA;तद‌्वृक्षे पूजयेत्तां च भक्त्या चावाहनं विना ।&lt;br&gt;&#xA;तां ध्यात्वा चोपचारेण ध्यानं पातकनाशनम् ॥ ४० ॥&lt;br&gt;&#xA;तुलसीं पुष्पसारां च सतीं पूतां मनोहराम् ।&lt;br&gt;&#xA;कृतपापेध्मदाहाय ज्वलदग्निशिखोपमाम् ॥ ४१ ॥&lt;br&gt;&#xA;पुष्पेषु तुलना यस्या नास्ति वेदेषु भाषितम् ।&lt;br&gt;&#xA;पवित्ररूपा सर्वासु तुलसी सा च कीर्तिता ॥ ४२ ॥&lt;br&gt;&#xA;शिरोधार्या च सर्वेषामीप्सिता विश्वपावनी ।&lt;br&gt;&#xA;जीवन्मुक्तां मुक्तिदां च भजे तां हरिभक्तिदाम् ॥ ४३ ॥&lt;br&gt;&#xA;इति ध्यात्वा च सम्पूज्य स्तुत्वा च प्रणमेत्सुधीः ।&lt;br&gt;&#xA;उक्तं तुलस्युपाख्यानं किं भूयः श्रोतुमिच्छसि ॥ ४४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;तुलसीपूजाविधिवर्णनं नाम पञ्चविशोऽध्यायः ॥ २५ ॥&lt;/p&gt;</description>
    </item>
    <item>
      <title>२६</title>
      <link>https://vishvAsa.github.io/purANam/shAktam/devI-bhAgavatam/09/26/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/26/</guid>
      <description>&lt;p&gt;नारद उवाच&lt;br&gt;&#xA;तुलस्युपाख्यानमिदं श्रुतं चातिसुधोपमम् ।&lt;br&gt;&#xA;ततः सावित्र्युपाख्यानं तन्मे व्याख्यातुमर्हसि ॥ १ ॥&lt;br&gt;&#xA;पुरा केन समुद्‌भूता सा श्रुता च श्रुतेः प्रसूः ।&lt;br&gt;&#xA;केन वा पूजिता लोके प्रथमे कैश्च वा परे ॥ २ ॥&lt;br&gt;&#xA;श्रीनारायण उवाच&lt;br&gt;&#xA;ब्रह्मणा वेदजननी प्रथमे पूजिता मुने ।&lt;br&gt;&#xA;द्वितीये च वेदगणैस्तत्पश्चाद्विदुषां गणैः ॥ ३ ॥&lt;br&gt;&#xA;तदा चाश्वपतिर्भूपः पूजयामास भारते ।&lt;br&gt;&#xA;तत्पश्चात्पूजयामासुर्वर्णाश्चत्वार एव च ॥ ४ ॥&lt;br&gt;&#xA;नारद उवाच&lt;br&gt;&#xA;को वा सोऽश्वपतिर्ब्रह्मन् केन वा तेन पूजिता ।&lt;br&gt;&#xA;सर्वपूज्या च सा देवी प्रथमे कैश्च वा परे ॥ ५ ॥&lt;br&gt;&#xA;श्रीनारायण उवाच&lt;br&gt;&#xA;मद्रदेशे महाराजो बभूवाश्वपतिर्मुने ।&lt;br&gt;&#xA;वैरिणां बलहर्ता च मित्राणां दुःखनाशनः ॥ ६ ॥&lt;br&gt;&#xA;आसीत्तस्य महाराज्ञी महिषी धर्मचारिणी ।&lt;br&gt;&#xA;मालतीति समाख्याता यथा लक्ष्मीर्गदाभृतः ॥ ७ ॥&lt;br&gt;&#xA;सा च राज्ञी च वन्ध्या च वसिष्ठस्योपदेशतः ।&lt;br&gt;&#xA;चकाराराधनं भक्त्या सावित्र्याश्चैव नारद ॥ ८ ॥&lt;br&gt;&#xA;प्रत्यादेशं न सा प्राप्ता महिषी न ददर्श ताम् ।&lt;br&gt;&#xA;गृहं जगाम दुःखार्ता हृदयेन विदूयता ॥ ९ ॥&lt;br&gt;&#xA;राजा तां दुःखितां दृष्ट्वा बोधयित्वा नयेन वै ।&lt;br&gt;&#xA;सावित्र्यास्तपसे भक्त्या जगाम पुष्करं तदा ॥ १० ॥&lt;br&gt;&#xA;तपश्चकार तत्रैव संयतः शतवत्सरम् ।&lt;br&gt;&#xA;न ददर्श च सावित्र्या प्रत्यादेशो बभूव च ॥ ११ ॥&lt;br&gt;&#xA;शुश्रावाकाशवाणीं च नृपेन्द्रश्चाशरीरिणीम् ।&lt;br&gt;&#xA;गायत्र्या दशलक्षं च जपं त्वं कुरु नारद ॥ १२ ॥&lt;br&gt;&#xA;एतस्मिन्नन्तरे तत्र आजगाम पराशरः ।&lt;br&gt;&#xA;प्रणनाम ततस्तं च मुनिर्नृपमुवाच च ॥ १३ ॥&lt;br&gt;&#xA;मुनिरुवाच&lt;br&gt;&#xA;सकृज्जपश्च गायत्र्याः पापं दिनभवं हरेत् ।&lt;br&gt;&#xA;दशवारं जपेनैव नश्येत्पापं दिवानिशम् ॥ १४ ॥&lt;br&gt;&#xA;शतवारं जपश्चैव पापं मासार्जितं हरेत् ।&lt;br&gt;&#xA;सहस्रधा जपश्चैव कल्मषं वत्सरार्जितम् ॥ १५ ॥&lt;br&gt;&#xA;लक्षो जन्मकृतं पापं दशलक्षोऽन्यजन्मजम् ।&lt;br&gt;&#xA;सर्वजन्मकृतं पापं शतलक्षाद्विनश्यति ॥ १६ ॥&lt;br&gt;&#xA;करोति मुक्तिं विप्राणां जपो दशगुणस्ततः ।&lt;br&gt;&#xA;करं सर्पफणाकारं कृत्वा तद्‌रन्धमुद्रितम् ॥ १७ ॥&lt;br&gt;&#xA;आनम्रमूर्धमचलं प्रजपेत्प्राङ्‌मुखो द्विजः ।&lt;br&gt;&#xA;अनामिकामध्यदेशादधोऽवामक्रमेण च ॥ १८ ॥&lt;br&gt;&#xA;तर्जनीमूलपर्यन्तं जपस्यैवं क्रमः करे ।&lt;br&gt;&#xA;श्वेतपङ्‌कजबीजानां स्फटिकानां च संस्कृताम् ॥ १९ ॥&lt;br&gt;&#xA;कृत्वा वै मालिकां राजन् जपेत्तीर्थे सुरालये ।&lt;br&gt;&#xA;संस्थाप्य मालामश्वत्थपत्रे पद्मे च संयतः ॥ २० ॥&lt;br&gt;&#xA;कृत्वा गोरोचनाक्तां च गायत्र्या स्नापयेत्सुधीः ।&lt;br&gt;&#xA;गायत्रीशतकं तस्यां जपेच्च विधिपूर्वकम् ॥ २१ ॥&lt;br&gt;&#xA;अथवा पञ्चगव्येन स्नात्वा मालां सुसंस्कृताम् ।&lt;br&gt;&#xA;अथ गङ्‌गोदकेनैव स्नात्वा वातिसुसंस्कृताम् ॥ २२ ॥&lt;br&gt;&#xA;एवं क्रमेण राजर्षे दशलक्षं जपं कुरु ।&lt;br&gt;&#xA;साक्षाद्द्रक्ष्यसि सावित्रीं त्रिजन्मपातकक्षयात् ॥ २३ ॥&lt;br&gt;&#xA;नित्यं सन्ध्यां च हे राजन् करिष्यसि दिने दिने ।&lt;br&gt;&#xA;मध्याह्ने चापि सायाह्ने प्रातरेव शुचिः सदा ॥ २४ ॥&lt;br&gt;&#xA;सन्ध्याहीनोऽशुचिर्नित्यमनर्हः सर्वकर्मसु ।&lt;br&gt;&#xA;यदह्ना कुरुते कर्म न तस्य फलभाग्भवेत् ॥ २५ ॥&lt;br&gt;&#xA;नोपतिष्ठति यः पूर्वां नोपास्ते यस्तु पश्चिमाम् ।&lt;br&gt;&#xA;स शूद्रवद्‌बहिष्कार्यः सर्वस्माद्‌ द्विजकर्मणः ॥ २६ ॥&lt;br&gt;&#xA;यावज्जीवनपर्यन्तं त्रिःसन्ध्यां यः करोति च ।&lt;br&gt;&#xA;स च सूर्यसमो विप्रस्तेजसा तपसा सदा ॥ २७ ॥&lt;br&gt;&#xA;तत्पादपद्मरजसा सद्यःपूता वसुन्धरा ।&lt;br&gt;&#xA;जीवन्मुक्तः स तेजस्वी सन्ध्यापूतो हि यो द्विजः ॥ २८ ॥&lt;br&gt;&#xA;तीर्थानि च पवित्राणि तस्य संस्पर्शमात्रतः ।&lt;br&gt;&#xA;ततः पापानि यान्त्येव वैनतेयादिवोरगाः ॥ २९ ॥&lt;br&gt;&#xA;न गृह्णन्ति सुराः पूजां पितरः पिण्डतर्पणम् ।&lt;br&gt;&#xA;स्वेच्छया च द्विजातेश्च त्रिसन्ध्यारहितस्य च ॥ ३० ॥&lt;br&gt;&#xA;मूलप्रकृत्यभक्तो यस्तन्मन्त्रस्याप्यनर्चकः ।&lt;br&gt;&#xA;तदुत्सवविहीनश्च विषहीनो यथोरगः ॥ ३१ ॥&lt;br&gt;&#xA;विष्णुमन्त्रविहीनश्च त्रिसन्ध्यारहितो द्विजः ।&lt;br&gt;&#xA;एकादशीविहीनश्च विषहीनो यथोरगः ॥ ३२ ॥&lt;br&gt;&#xA;हरेरनैवेद्यभोजी धावको वृषवाहकः ।&lt;br&gt;&#xA;शूद्रान्नभोजी यो विप्रो विषहीनो यथोरगः ॥ ३३ ॥&lt;br&gt;&#xA;शूद्राणां शवदाही यः स विप्रो वृषलीपतिः ।&lt;br&gt;&#xA;शूद्राणां सूपकारश्च विषहीनो यथोरगः ॥ ३४ ॥&lt;br&gt;&#xA;शूद्राणां च प्रतिग्राही शूद्रयाजी च यो द्विजः ।&lt;br&gt;&#xA;मसिजीवी असिजीवी विषहीनो यथोरगः ॥ ३५ ॥&lt;br&gt;&#xA;यः कन्याविक्रयी विप्रो यो हरेर्नामविक्रयी ।&lt;br&gt;&#xA;यो विप्रोऽवीरान्नभोजी ऋतुस्नातान्नभोजकः ॥ ३६ ॥&lt;br&gt;&#xA;भगजीवी बार्धुषिको विषहीनो यथोरगः ।&lt;br&gt;&#xA;यो विद्याविकयी विप्रो विषहीनो यथोरगः ॥ ३७ ॥&lt;br&gt;&#xA;सूर्योदये स्वपेद्यो हि मत्स्यभोजी च यो द्विजः ।&lt;br&gt;&#xA;शिवापूजादिरहितो विषहीनो यथोरगः ॥ ३८ ॥&lt;br&gt;&#xA;इत्युक्त्वा च मुनिश्रेष्ठः सर्वपूजाविधिक्रमम् ।&lt;br&gt;&#xA;तमुवाच च सावित्र्या ध्यानादिकमभीप्सितम् ॥ ३९ ॥&lt;br&gt;&#xA;दत्त्वा सर्वं नृपेन्द्राय ययौ च स्वाश्रमे मुने ।&lt;br&gt;&#xA;राजा सम्पूज्य सावित्रीं ददर्श वरमाप च ॥ ४० ॥&lt;br&gt;&#xA;नारद उवाच&lt;br&gt;&#xA;किं वा ध्यानं च सावित्र्याः किं वा पूजाविधानकम् ।&lt;br&gt;&#xA;स्तोत्रं मन्त्रं च किं दत्त्वा प्रययौ स पराशरः ॥ ४१ ॥&lt;br&gt;&#xA;नृपः केन विधानेन सम्पूज्य श्रुतिमातरम् ।&lt;br&gt;&#xA;वरं च कं वा सम्प्राप सम्पूज्य तु विधानतः ॥ ४२ ॥&lt;br&gt;&#xA;तत्सर्वं श्रोतुमिच्छामि सावित्र्याः परमं महत् ।&lt;br&gt;&#xA;रहस्यातिरहस्यं च श्रुतिसिद्धं समासतः ॥ ४३ ॥&#xA;श्रीनारायण उवाच&lt;br&gt;&#xA;ज्येष्ठकृष्णत्रयोदश्यां शुद्धकाले च यत्नतः ।&lt;br&gt;&#xA;व्रतमेव चतुर्दश्यां व्रती भक्त्या समाचरेत् ॥ ४४ ॥&lt;br&gt;&#xA;व्रतं चतुर्दशाब्दं च द्विसप्तफलसंयुतम् ।&lt;br&gt;&#xA;दत्त्वा द्विसप्तनैवेद्यं पुष्पधूपादिकं चरेत् ॥ ४५ ॥&lt;br&gt;&#xA;वस्त्रं यज्ञोपवीतं च भोजनं विधिपूर्वकम् ।&lt;br&gt;&#xA;संस्थाप्य मङ्‌गलघटं फलशाखासमन्वितम् ॥ ४६ ॥&lt;br&gt;&#xA;गणेशं च दिनेशं च वह्निं विष्णुं शिवं शिवाम् ।&lt;br&gt;&#xA;सम्पूज्य पूजयेदिष्टं घटे आवाहिते द्विजः ॥ ४७ ॥&lt;br&gt;&#xA;शृणु ध्यानं च सावित्र्याश्चोक्तं माध्यन्दिने च यत् ।&lt;br&gt;&#xA;स्तोत्रं पूजाविधानं च मन्त्रं च सर्वकामदम् ॥ ४८ ॥&lt;br&gt;&#xA;तप्तकाञ्चनवर्णाभां ज्वलन्तीं ब्रह्मतेजसा ।&lt;br&gt;&#xA;ग्रीष्ममध्याह्नमार्तण्डसहस्रसम्मितप्रभाम् ॥ ४९ ॥&lt;br&gt;&#xA;ईषद्धास्यप्रसन्नास्यां रत्नभूषणभूषिताम् ।&lt;br&gt;&#xA;वह्निशुद्धांशुकाधानां भक्तानुग्रहविग्रहाम् ॥ ५० ॥&lt;br&gt;&#xA;सुखदां मुक्तिदां शान्तां कान्तां च जगतां विधेः ।&lt;br&gt;&#xA;सर्वसम्पत्स्वरूपां च प्रदात्रीं सर्वसम्पदाम् ॥ ५१ ॥&lt;br&gt;&#xA;वेदाधिष्ठातृदेवीं च वेदशास्त्रस्वरूपिणीम् ।&lt;br&gt;&#xA;वेदबीजस्वरूपां च भजे तां वेदमातरम् ॥ ५२ ॥&lt;br&gt;&#xA;ध्यात्वा ध्यानेन नैवेद्यं दत्त्वा पाणिं स्वमूर्धनि ।&lt;br&gt;&#xA;पुनर्ध्यात्वा घटे भक्त्या देवीमावाहयेद्‌ व्रती ॥ ५३ ॥&lt;br&gt;&#xA;दत्त्वा षोडशोपचारं वेदोक्तं मन्त्रपूर्वकम् ।&lt;br&gt;&#xA;सम्पूज्य स्तुत्वा प्रणमेद्देवदेवीं विधानतः ॥ ५४ ॥&lt;br&gt;&#xA;आसनं पाद्यमर्घ्यं च स्नानीयं चानुलेपनम् ।&lt;br&gt;&#xA;धूपं दीपं च नैवेद्यं ताम्बूलं शीतलं जलम् ॥ ५५ ॥&lt;br&gt;&#xA;वसनं भूषणं माल्यं गन्धमाचमनीयकम् ।&lt;br&gt;&#xA;मनोहरं सुतल्पं च देयान्येतानि षोडश ॥ ५६ ॥&lt;br&gt;&#xA;दारुसारविकारं च हेमादिनिर्मितं च वा ।&lt;br&gt;&#xA;देवाधारं पुण्यदं च मया तुभ्यं निवेदितम् ॥ ५७ ॥&lt;br&gt;&#xA;तीर्थोदकं च पाद्यं च पुण्यदं प्रीतिदं महत् ।&lt;br&gt;&#xA;पूजाङ्‌गभूतं शुद्धं च मया तुभ्यं निवेदितम् ॥ ५८ ॥&lt;br&gt;&#xA;पवित्ररूपमर्घ्यं च दूर्वापुष्पदलान्वितम् ।&lt;br&gt;&#xA;पुण्यदं शङ्‌खतोयाक्तं मया तुभ्यं निवेदितम् ॥ ५९ ॥&lt;br&gt;&#xA;सुगन्धं गन्धतोयं च स्नेहं सौगन्धकारकम् ।&lt;br&gt;&#xA;मया निवेदितं भक्त्या स्नानीयं प्रतिगृह्यताम् ॥ ६० ॥&lt;br&gt;&#xA;गन्धद्रव्योद्भवं पुण्यं प्रीतिदं दिव्यगन्धदम् ।&lt;br&gt;&#xA;मया निवेदितं भक्त्या गन्धतोयं तवाम्बिके ॥ ६१ ॥&lt;br&gt;&#xA;सर्वमङ्‌गलरूपं च सर्वं च मङ्‌गलप्रदम् ।&lt;br&gt;&#xA;पुण्यदं च सुधूपं तं गृहाण परमेश्वरि ॥ ६२ ॥&lt;br&gt;&#xA;सुगन्धयुक्तं सुखदं मया तुभ्यं निवेदितम् ।&lt;br&gt;&#xA;जगतां दर्शनार्थाय प्रदीपं दीप्तिकारकम् ॥ ६३ ॥&lt;br&gt;&#xA;अन्धकारध्वंसबीजं मया तुभ्यं निवेदितम् ।&lt;br&gt;&#xA;तुष्टिदं पुष्टिदं चैव प्रीतिदं क्षुद्विनाशनम् ॥ ६४ ॥&lt;br&gt;&#xA;पुण्यदं स्वादुरूपं च नैवेद्यं प्रतिगृह्यताम् ।&lt;br&gt;&#xA;ताम्बूलप्रवरं रम्यं कर्पूरादिसुवासितम् ॥ ६५ ॥&lt;br&gt;&#xA;तुष्टिदं पुष्टिदं चैव मया तुभ्यं निवेदितम् ।&lt;br&gt;&#xA;सुशीतलं वारि शीतं पिपासानाशकारणम् ॥ ६६ ॥&lt;br&gt;&#xA;जगतां जीवनरूपं च जीवनं प्रतिगृह्यताम् ।&lt;br&gt;&#xA;देहशोभास्वरूपं च सभाशोभाविवर्धनम् ॥ ६७ ॥&lt;br&gt;&#xA;कार्पासजं च कृमिजं वसनं प्रतिगृह्यताम् ।&lt;br&gt;&#xA;काञ्चनादिविनिर्माणं श्रीकरं श्रीयुतं सदा ॥ ६८ ॥&lt;br&gt;&#xA;सुखदं पुण्यदं रत्नभूषणं प्रतिगृह्यताम् ।&lt;br&gt;&#xA;नानावृक्षसमुद्‌भूतं नानारूपसमन्वितम् ॥ ६९ ॥&lt;br&gt;&#xA;फलस्वरूपं फलदं फलं च प्रतिगृह्यताम् ।&lt;br&gt;&#xA;सर्वमङ्‌गलरूपं च सर्वमङ्‌गलमङ्‌गलम् ॥ ७० ॥&lt;br&gt;&#xA;नानापुष्पविनिर्माणं बहुशोभासमन्वितम् ।&lt;br&gt;&#xA;प्रीतिदं पुण्यदं चैव माल्यं च प्रतिगृह्यताम् ॥ ७१ ॥&lt;br&gt;&#xA;पुण्यदं च सुगन्धाढ्यं गन्धं च देवि गृह्यताम् ।&lt;br&gt;&#xA;सिन्दूरं च वरं रम्यं भालशोभाविवर्धनम् ॥ ७२ ॥&lt;br&gt;&#xA;भूषणानां च प्रवरं सिन्दूरं प्रतिगृह्यताम् ।&lt;br&gt;&#xA;विशुद्धं ग्रन्थिसंयुक्तं पुण्यसूत्रविनिर्मितम् ॥ ७३ ॥&lt;br&gt;&#xA;पवित्रं वेदमन्त्रेण यज्ञसूत्रं च गृह्यताम् ।&lt;br&gt;&#xA;द्रव्याण्येतानि मूलेन दत्त्वा स्तोत्रं पठेत्सुधीः ॥ ७४ ॥&lt;br&gt;&#xA;ततो विप्राय भक्त्या च व्रती दद्याच्च दक्षिणाम् ।&lt;br&gt;&#xA;सावित्रीति चतुर्थ्यन्तं वह्निजायान्तमेव च ॥ ७५ ॥&lt;br&gt;&#xA;लक्ष्मीमायाकामपूर्वं मन्त्रमष्टाक्षरं विदुः ।&lt;br&gt;&#xA;माध्यन्दिनोक्तं स्तोत्रं च सर्वकामफलप्रदम् ॥ ७६ ॥&lt;br&gt;&#xA;विप्रजीवनरूपं च निबोध कथयामि ते ।&lt;br&gt;&#xA;कृष्णेन दत्तां सावित्रीं गोलोके ब्रह्मणे पुरा ॥ ७७ ॥&lt;br&gt;&#xA;नायाति सा तेन सार्धं ब्रह्मलोके च नारद ।&lt;br&gt;&#xA;ब्रह्मा कृष्णाज्ञया भक्त्या तुष्टाव वेदमातरम् ॥ ७८ ॥&lt;br&gt;&#xA;तदा सा परितुष्टा च ब्रह्माणं चकमे पतिम् ।&lt;br&gt;&#xA;ब्रह्मोवाव&lt;br&gt;&#xA;सच्चिदानन्दरूपे त्वं मूलप्रकृतिरूपिणि ॥ ७९ ॥&lt;br&gt;&#xA;हिरण्यगर्भरूपे त्वं प्रसन्ना भव सुन्दरि ।&lt;br&gt;&#xA;तेजःस्वरूपे परमे परमानन्दरूपिणि ॥ ८० ॥&lt;br&gt;&#xA;द्विजातीनां जातिरूपे प्रसन्ना भव सुन्दरि ।&lt;br&gt;&#xA;नित्ये नित्यप्रिये देवि नित्यानन्दस्वरूपिणि ॥ ८१ ॥&lt;br&gt;&#xA;सर्वमङ्‌गलरूपे च प्रसन्ना भव सुन्दरि ।&lt;br&gt;&#xA;सर्वस्वरूपे विप्राणां मन्त्रसारे परात्परे ॥ ८२ ॥&lt;br&gt;&#xA;सुखदे मोक्षदे देवि प्रसन्ना भव सुन्दरि ।&lt;br&gt;&#xA;विप्रपापेध्मदाहाय ज्वलदग्निशिखोपमे ॥ ८३ ॥&lt;br&gt;&#xA;बह्मतेजःप्रदे देवि प्रसन्ना भव सुन्दरि ।&lt;br&gt;&#xA;कायेन मनसा वाचा यत्पापं कुरुते नरः ॥ ८४ ॥&lt;br&gt;&#xA;तत्त्वत्स्मरणमात्रेण भस्मीभूतं भविष्यति ।&lt;br&gt;&#xA;इत्युक्त्वा जगतां धाता तस्थौ तत्रैव संसदि ॥ ८५ ॥&lt;br&gt;&#xA;सावित्री ब्रह्मणा सार्धं ब्रह्मलोकं जगाम सा ।&lt;br&gt;&#xA;अनेन स्तवराजेन संस्तूयाश्वपतिर्नृपः ॥ ८६ ॥&lt;br&gt;&#xA;ददर्श तां च सावित्रीं वरं प्राप मनोगतम् ।&lt;br&gt;&#xA;स्तवराजमिमं पुण्यं सन्ध्यां कृत्वा च यः पठेत् ।&lt;br&gt;&#xA;पाठे चतुर्णां वेदानां यत्फलं लभते च तत् ॥ ८७ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;सहितायां नवमस्कन्धे&lt;br&gt;&#xA;सावित्रीपूजाविधिकथनं नाम षड्‌विंशोऽध्यायः ॥ २६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;सहितायां नवमस्कन्धे&lt;br&gt;&#xA;सावित्रीपूजाविधिकथनं नाम षड्‌विंशोऽध्यायः ॥ २६ ॥&lt;/p&gt;</description>
    </item>
    <item>
      <title>२७</title>
      <link>https://vishvAsa.github.io/purANam/shAktam/devI-bhAgavatam/09/27/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/27/</guid>
      <description>&lt;p&gt;श्रीनारायण उवाव&lt;br&gt;&#xA;स्तुत्वानेन सोऽश्वपतिः सम्पूज्य विधिपूर्वकम् ।&lt;br&gt;&#xA;ददर्श तत्र तां देवीं सहस्रार्कसमप्रभाम् ॥ १ ॥&lt;br&gt;&#xA;उवाच सा च राजानं प्रसन्ना सस्मिता सती ।&lt;br&gt;&#xA;यथा माता स्वपुत्रं च द्योतयन्ती दिशस्त्विषा ॥ २ ॥&lt;br&gt;&#xA;सावित्र्युवाच&lt;br&gt;&#xA;जानाम्यहं महाराज यत्ते मनसि वाञ्छितम् ।&lt;br&gt;&#xA;वाञ्छितं तव पत्न्याश्च सर्वं दास्यामि निश्चितम् ॥ ३ ॥&lt;br&gt;&#xA;साध्वी कन्याभिलाषं च करोति तव कामिनी ।&lt;br&gt;&#xA;त्वं प्रार्थयसि पुत्रं च भविष्यति क्रमेण च ॥ ४ ॥&lt;br&gt;&#xA;इत्युक्त्वा सा तदा देवी ब्रह्मलोकं जगाम ह ।&lt;br&gt;&#xA;राजा जगाम स्वगृहं तत्कन्याऽऽदौ बभूव ह ॥ ५ ॥&lt;br&gt;&#xA;आराधनाच्च सावित्र्या बभूव कमला परा ।&lt;br&gt;&#xA;सावित्रीति च तन्नाम चकाराश्वपतिर्नृपः ॥ ६ ॥&lt;br&gt;&#xA;कालेन सा वर्धमाना बभूव च दिने दिने ।&lt;br&gt;&#xA;रूपयौवनसम्पन्ना शुक्ले चन्द्रकला यथा ॥ ७ ॥&lt;br&gt;&#xA;सा वरं वरयामास द्युमत्सेनात्मजं तदा ।&lt;br&gt;&#xA;सत्यवन्तं सत्यशीलं नानागुणसमन्वितम् ॥ ८ ॥&lt;br&gt;&#xA;राजा तस्मै ददौ तां च रत्नभूषणभूषिताम् ।&lt;br&gt;&#xA;सोऽपि सार्धं कौतुकेन तां गृहीत्वा गृहं ययौ ॥ ९ ॥&lt;br&gt;&#xA;स च संवत्सरेऽतीते सत्यवान् सत्यविक्रमः ।&lt;br&gt;&#xA;जगाम फलकाष्ठार्थं प्रहर्षं पितुराज्ञया ॥ १० ॥&lt;br&gt;&#xA;जगाम साध्वी तत्पश्चात्सावित्री दैवयोगतः ।&lt;br&gt;&#xA;निपत्य वृक्षाद्दैवेन प्राणांस्तत्याज सत्यवान् ॥ ११ ॥&lt;br&gt;&#xA;यमस्तं पुरुषं दृष्ट्वा बद्ध्वाङ्‌गुष्ठसमं मुने ।&lt;br&gt;&#xA;गृहीत्वा गमनं चक्रे तत्पश्चात्प्रययौ सती ॥ १२ ॥&#xA;पश्चात्तां सुदतीं दृष्ट्वा यमः संयमनीपतिः ।&lt;br&gt;&#xA;उवाच मधुरं साध्वीं साधूनां प्रवरो महान् ॥ १३ ॥&lt;br&gt;&#xA;धर्मराज उवाच&lt;br&gt;&#xA;अहो क्व यासि सावित्रि गृहीत्वा मानुषीं तनुम् ।&lt;br&gt;&#xA;यदि यास्यसि कान्तेन सार्धं देहं तदा त्यज ॥ १४ ॥&lt;br&gt;&#xA;गन्तुं मर्त्यो न शक्नोति गृहीत्वा पाञ्चभौतिकम् ।&lt;br&gt;&#xA;देहं च मम लोकं च नश्वरं नश्वरः सदा ॥ १५ ॥&lt;br&gt;&#xA;भर्तुस्ते पूर्णकालो वै बभूव भारते सति ।&lt;br&gt;&#xA;स्वकर्मफलभोगार्थं सत्यवान् याति मद्‌गृहम् ॥ १६ ॥&lt;br&gt;&#xA;कर्मणा जायते जन्तुः कर्मणैव प्रलीयते ।&lt;br&gt;&#xA;सुखं दुःखं भयं शोकः कर्मणैव प्रणीयते ॥ १७ ॥&lt;br&gt;&#xA;कर्मणेन्द्रो भवेज्जीवो ब्रह्मपुत्रः स्वकर्मणा ।&lt;br&gt;&#xA;स्वकर्मणा हरेर्दासो जन्मादिरहितो भवेत् ॥ १८ ॥&lt;br&gt;&#xA;स्वकर्मणा सर्वसिद्धिममरत्वं लभेद्‌ ध्रुवम् ।&lt;br&gt;&#xA;लभेत्स्वकर्मणा विष्णोः सालोक्यादिचतुष्टयम् ॥ १९ ॥&lt;br&gt;&#xA;सुरत्वं च मनुत्वं च राजेन्द्रत्वं लभेन्नरः ।&lt;br&gt;&#xA;कर्मणा च शिवत्वं च गणेशत्वं तथैव च ॥ २० ॥&lt;br&gt;&#xA;कर्मणा च मुनीन्द्रत्वं तपस्वित्वं स्वकर्मणा ।&lt;br&gt;&#xA;स्वकर्मणा क्षत्रियत्वं वैश्यत्वं च स्वकर्मणा ॥ २१ ॥&lt;br&gt;&#xA;कर्मणैव च म्लेच्छत्वं लभते नात्र संशयः ।&lt;br&gt;&#xA;स्वकर्मणा जङ्‌गमत्वं शैलत्वं च स्वकर्मणा ॥ २२ ॥&lt;br&gt;&#xA;कर्मणा राक्षसत्वं च किन्नरत्वं स्वकर्मणा ।&lt;br&gt;&#xA;कर्मणैवाधिपत्यं च वृक्षत्वं च स्वकर्मणा ॥ २३ ॥&lt;br&gt;&#xA;कर्मणैव पशुत्वं च वनजीवी स्वकर्मणा ।&lt;br&gt;&#xA;कर्मणा क्षुद्रजन्तुत्वं कृमित्वं च स्वकर्मणा ॥ २४ ॥&lt;br&gt;&#xA;दैतेयत्वं दानवत्वमसुरत्वं स्वकर्मणा ।&lt;br&gt;&#xA;इत्येतदुक्त्वा सावित्रीं विरराम स वै यमः ॥ २५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे सावित्र्युपाख्याने&lt;br&gt;&#xA;यमसावित्रीसंवादवर्णनं नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>२८</title>
      <link>https://vishvAsa.github.io/purANam/shAktam/devI-bhAgavatam/09/28/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/28/</guid>
      <description>&lt;p&gt;श्रीनारायण उवाच&lt;br&gt;&#xA;यमस्य वचनं श्रुत्वा सावित्री च पतिव्रता ।&lt;br&gt;&#xA;तुष्टाव परया भक्त्या तमुवाच मनस्विनी ॥ १ ॥&lt;br&gt;&#xA;सावित्र्युवाच&lt;br&gt;&#xA;किं कर्म तद्भवेत्केन को वा तद्धेतुरेव च ।&lt;br&gt;&#xA;को वा देही च देहः कः को वात्र कर्मकारकः ॥ २ ॥&lt;br&gt;&#xA;किं वा ज्ञानं च बुद्धिः का को वा प्राणः शरीरिणाम् ।&lt;br&gt;&#xA;कानीन्द्रियाणि किं तेषां लक्षणं देवताश्च काः ॥ ३ ॥&lt;br&gt;&#xA;भोक्ता भोजयिता को वा को वा भोगश्च निष्कृतिः ।&lt;br&gt;&#xA;को जीवः परमात्मा कस्तन्मे व्याख्यातुमर्हसि ॥ ४ ॥&lt;br&gt;&#xA;धर्म उवाच&lt;br&gt;&#xA;वेदप्रणिहितो धर्मः कर्म यन्मङ्‌गलं परम् ।&lt;br&gt;&#xA;अवैदिकं तु यत्कर्म तदेवाशुभमेव च ॥ ५ ॥&lt;br&gt;&#xA;अहैतुकी देवसेवा सङ्कल्परहिता सती ।&lt;br&gt;&#xA;कर्मनिर्मूलरूपा च सा एव परभक्तिदा ॥ ६ ॥&lt;br&gt;&#xA;को वा कर्मफलं भुङ्‌क्ते को वा निर्लिप्त एव च ।&lt;br&gt;&#xA;ब्रह्मभक्तो यो नरश्च स च मुक्तः श्रुतः श्रुतौ ॥ ७ ॥&lt;br&gt;&#xA;जन्ममृत्युजराव्याधिशोकभीतिविवर्जितः ।&lt;br&gt;&#xA;भक्तिश्च द्विविधा साध्वि श्रुत्युक्ता सर्वसम्मता ॥ ८ ॥&lt;br&gt;&#xA;निर्वाणपददात्री च हरिरूपप्रदा नृणाम् ।&lt;br&gt;&#xA;हरिरूपस्वरूपां च भक्तिं वाञ्छन्ति वैष्णवाः ॥ ९ ॥&lt;br&gt;&#xA;अन्ये निर्वाणमिच्छन्ति योगिनो ब्रह्मवित्तमाः ।&lt;br&gt;&#xA;कर्मणो बीजरूपश्च सततं तत्फलप्रदः ॥ १० ॥&lt;br&gt;&#xA;कर्मरूपश्च भगवान्परात्मा प्रकृतिः परा ।&lt;br&gt;&#xA;सोऽपि तद्धेतुरूपश्च देहो नश्वर एव च ॥ ११ ॥&lt;br&gt;&#xA;पृथिवी वायुराकाशो जलं तेजस्तथैव च ।&lt;br&gt;&#xA;एतानि सूत्ररूपाणि सृष्टिरूपविधौ सतः ॥ १२ ॥&lt;br&gt;&#xA;कर्मकर्ता च देही च आत्मा भोजयिता सदा ।&lt;br&gt;&#xA;भोगो विभवभेदश्च नित्कृतिर्मुक्तिरेव च ॥ १३ ॥&lt;br&gt;&#xA;सदसद्भेदबीजं च ज्ञानं नानाविधं भवेत् ।&lt;br&gt;&#xA;विषयाणां विभागानां भेदि बीजं च कीर्तितम् ॥ १४ ॥&lt;br&gt;&#xA;बुद्धिर्विवेचना सा च ज्ञानबीजं श्रुतौ श्रुतम् ।&lt;br&gt;&#xA;वायुभेदाश्च प्राणाश्च बलरूपाश्च देहिनाम् ॥ १५ ॥&#xA;इन्द्रियाणां च प्रवरमीश्वरांशमनूहकम् ।&lt;br&gt;&#xA;प्रेरकं कर्मणां चैव दुर्निवार्यं च देहिनाम् ॥ १६ ॥&lt;br&gt;&#xA;अनिरूप्यमदृश्यं च ज्ञानभेदो मनः स्मृतम् ।&lt;br&gt;&#xA;लोचनं श्रवणं घ्राणं त्वक्च रसनमिन्द्रियम् ॥ १७ ॥&lt;br&gt;&#xA;अङ्‌गिनामङ्‌गरूपं च प्रेरकं सर्वकर्मणाम् ।&lt;br&gt;&#xA;रिपुरूपं मित्ररूपं सुखरूपं च दुःखदम् ॥ १८ ॥&lt;br&gt;&#xA;सूर्यो वायुश्च पृथिवी ब्रह्माद्या देवताः स्मृताः ।&lt;br&gt;&#xA;प्राणदेहादिभृद्यो हि स जीवः परिकीर्तितः ॥ १९ ॥&lt;br&gt;&#xA;परमं व्यापकं ब्रह्म निर्गुणः प्रकृतेः परः ।&lt;br&gt;&#xA;कारणं कारणानां च परमात्मा स उच्यते ॥ २० ॥&lt;br&gt;&#xA;इत्येवं कथितं सर्वं त्वया पृष्टं यथागमम् ।&lt;br&gt;&#xA;ज्ञानिनां ज्ञानरूपं च गच्छ वत्से यथासुखम् ॥ २१ ॥&lt;br&gt;&#xA;सावित्र्युवाच&lt;br&gt;&#xA;त्यक्त्वा क्व यामि कान्तं वा त्वां वा ज्ञानार्णवं ध्रुवम् ।&lt;br&gt;&#xA;यद्यत्करोमि प्रश्नं च तद्भवान्वक्तुमर्हति ॥ २२ ॥&lt;br&gt;&#xA;कां कां योनिं याति जीवः कर्मणा केन वा पुनः ।&lt;br&gt;&#xA;केन वा कर्मणा स्वर्गं केन वा नरकं पितः ॥ २३ ॥&lt;br&gt;&#xA;केन वा कर्मणा मुक्तिः केन भक्तिर्भवेद्‌ गुरौ ।&lt;br&gt;&#xA;केन वा कर्मणा योगी रोगी वा केन कर्मणा ॥ २४ ॥&lt;br&gt;&#xA;केन वा दीर्घजीवी च केनाल्पायुश्च कर्मणा ।&lt;br&gt;&#xA;केन वा कर्मणा दुःखी सुखी वा केन कर्मणा ॥ २५ ॥&lt;br&gt;&#xA;अङ्‌गहीनश्च काणश्च बधिरः केन कर्मणा ।&lt;br&gt;&#xA;अन्धो वा पङ्‌गुरपि वा प्रमत्तः केन कर्मणा ॥ २६ ॥&lt;br&gt;&#xA;क्षिप्तोऽतिलुब्धकश्चौरः केन वा कर्मणा भवेत् ।&lt;br&gt;&#xA;केन सिद्धिमवाप्नोति सालोक्यादिचतुष्टयम् ॥ २७ ॥&lt;br&gt;&#xA;केन वा ब्राह्मणत्वं च तपस्वित्वं च केन वा ।&lt;br&gt;&#xA;स्वर्गभोगादिकं केन वैकुण्ठं केन कर्मणा ॥ २८ ॥&lt;br&gt;&#xA;गोलोकं केन वा ब्रह्मन् सर्वोत्कृष्टं निरामयम् ।&lt;br&gt;&#xA;नरको वा कतिविधः किंसङ्ख्यो नाम किं च वा ॥ २९ ॥&lt;br&gt;&#xA;को वा कं नरकं याति कियन्तं तेषु तिष्ठति ।&lt;br&gt;&#xA;पापिनां कर्मणा केन को वा व्याधिः प्रजायते ।&lt;br&gt;&#xA;यद्यत्प्रियं मया पृष्टं तन्मे व्याख्यातुमर्हसि ॥ ३० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसवादे सावित्र्युपाख्याने&lt;br&gt;&#xA;यमसावित्रीसंवादवर्णनं नामाष्टाविंशोऽध्यायः ॥ २८ ॥&lt;/p&gt;</description>
    </item>
    <item>
      <title>२९</title>
      <link>https://vishvAsa.github.io/purANam/shAktam/devI-bhAgavatam/09/29/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/29/</guid>
      <description>&lt;p&gt;श्रीनारायण उवाच&lt;br&gt;&#xA;सावित्रीवचनं श्रुत्वा जगाम विस्मयं यमः ।&lt;br&gt;&#xA;प्रहस्य वक्तुमारेभे कर्मपाकं तु जीविनाम् ॥ १ ॥&lt;br&gt;&#xA;धर्म उवाच&lt;br&gt;&#xA;कन्या द्वादशवर्षीया वत्से त्वं वयसाधुना ।&lt;br&gt;&#xA;ज्ञानं ते पूर्वविदुषां ज्ञानिनां योगिनां परम् ॥ २ ॥&lt;br&gt;&#xA;सावित्रीवरदानेन त्वं सावित्री कला सती ।&lt;br&gt;&#xA;प्राप्ता पुरा भूभृता च तपसा तत्समा सुते ॥ ३ ॥&lt;br&gt;&#xA;यथा श्रीः श्रीपतेः क्रोडे भवानी च भवोरसि ।&lt;br&gt;&#xA;यथादितिः कश्यपे च यथाहल्या च गौतमे ॥ ४ ॥&lt;br&gt;&#xA;यथा शची महेन्द्रे च यथा चन्द्रे च रोहिणी ।&lt;br&gt;&#xA;यथा रतिः कामदेवे यथा स्वाहा हुताशने ॥ ५ ॥&lt;br&gt;&#xA;यथा स्वधा च पितृषु यथा सन्ध्या दिवाकरे ।&lt;br&gt;&#xA;वरुणानी च वरुणे यज्ञे च दक्षिणा यथा ॥ ६ ॥&lt;br&gt;&#xA;यथा वराहे पृथिवी देवसेना च कार्तिके ।&lt;br&gt;&#xA;सौभाग्या सुप्रिया त्वं च तथा सत्यवतः प्रिये ॥ ७ ॥&lt;br&gt;&#xA;अयं तुभ्यं वरो दत्तोऽप्यपरं च यथेप्सितम् ।&lt;br&gt;&#xA;शृणु देवि महाभागे ददामि सकलेप्सितम् ॥ ८ ॥&lt;br&gt;&#xA;सावित्र्युवाच&lt;br&gt;&#xA;सत्यवत औरसानां पुत्राणां शतकं मम ।&lt;br&gt;&#xA;भविष्यति महाभाग वरमेतन्मदीप्सितम् ॥ ९ ॥&lt;br&gt;&#xA;मत्पितुः पुत्रशतकं श्वशुरस्य च चक्षुषी ।&lt;br&gt;&#xA;राज्यलाभो भवत्वेवं वरमेतन्मदीप्सितम् ॥ १० ॥&lt;br&gt;&#xA;अन्ते सत्यवता सार्धं यास्यामि हरिमन्दिरम् ।&lt;br&gt;&#xA;समतीते लक्षवर्षे देहीदं मे जगत्प्रभो ॥ ११ ॥&lt;br&gt;&#xA;जीवकर्मविपाकं च श्रोतुं कौतूहलं मम ।&lt;br&gt;&#xA;विश्वनिस्तारबीजं च तन्मे व्याख्यातुमर्हसि ॥ १२ ॥&lt;br&gt;&#xA;धर्मराज उवाच&lt;br&gt;&#xA;भविष्यति महासाध्वि सर्वं मानसिकं तव ।&lt;br&gt;&#xA;जीवकर्मविपाकं च कथयामि निशामय ॥ १३ ॥&lt;br&gt;&#xA;शुभानामशुभानां च कर्मणां जन्म भारते ।&lt;br&gt;&#xA;पुण्यक्षेत्रे च नान्यत्र सर्वं च भुञ्जते जनाः ॥ १४ ॥&lt;br&gt;&#xA;सुरा दैत्या दानवाश्च गन्धर्वा राक्षसादयः ।&lt;br&gt;&#xA;नराश्च कर्मजनका न सर्वे जीविनः सति ॥ १५ ॥&lt;br&gt;&#xA;विशिष्टजीविनः कर्म भुञ्जते सर्वयोनिषु ।&lt;br&gt;&#xA;शुभाशुभं च सर्वत्र स्वर्गेषु नरकेषु च ॥ १६ ॥&lt;br&gt;&#xA;विशेषतो जीविनश्च भ्रमन्ते सर्वयोनिषु ।&lt;br&gt;&#xA;शुभाशुभं भुञ्जते च कर्म पूर्वार्जितं परम् ॥ १७ ॥&lt;br&gt;&#xA;शुभेन कर्मणा याति स्वर्लोकादिकमेव च ।&lt;br&gt;&#xA;कर्मणा चाशुभेनैव भ्रमन्ति नरकेषु च ॥ १८ ॥&lt;br&gt;&#xA;कर्मनिर्मूलने भक्तिः सा चोक्ता द्विविधा सति ।&lt;br&gt;&#xA;निर्वाणरूपा भक्तिश्च ब्रह्मणः प्रकृतेरिह ॥ १९ ॥&lt;br&gt;&#xA;रोगी कुकर्मणा जीवश्चारोगी शुभकर्मणा ।&lt;br&gt;&#xA;दीर्घजीवी च क्षीणायुः सुखी दुःखी च कर्मणा ॥ २० ॥&lt;br&gt;&#xA;अन्धादयश्चाङ्‌गहीनाः कर्मणा कुत्सितेन च ।&lt;br&gt;&#xA;सिद्ध्यादिकमवाप्नोति सर्वोत्कृष्टेन कर्मणा ॥ २१ ॥&lt;br&gt;&#xA;सामान्यं कथितं देवि विशेषं शृणु सुन्दरि ।&lt;br&gt;&#xA;सुदुर्लभं सुगोप्यं च पुराणेषु स्मृतिष्वपि ॥ २२ ॥&lt;br&gt;&#xA;दुर्लभा मानुषी जातिः सर्वजातिषु भारते ।&lt;br&gt;&#xA;सर्वेभ्यो ब्राह्मणः श्रेष्ठः प्रशस्तः सर्वकर्मसु ॥ २३ ॥&lt;br&gt;&#xA;ब्रह्मनिष्ठो द्विजश्चैव गरीयान् भारते सति ।&lt;br&gt;&#xA;निष्कामश्च सकामश्च ब्राह्मणो द्विविधः सति ॥ २४ ॥&lt;br&gt;&#xA;सकामाज्ज प्रधानश्च निष्कामो भक्त एव च ।&lt;br&gt;&#xA;कर्मभोगी सकामश्च निष्कामो निरुपद्रवः ॥ २५ ॥&lt;br&gt;&#xA;स याति देहं त्यक्त्वा च पदं यत्तन्निरामयम् ।&lt;br&gt;&#xA;पुनरागमनं नास्ति तेषां निष्कामिनां सति ॥ २६ ॥&lt;br&gt;&#xA;सेवन्ते द्विभुजं कृष्णं परमात्मानमीश्वरम् ।&lt;br&gt;&#xA;गोलोकं प्रति ते भक्ता दिव्यरूपविधारिणः ॥ २७ ॥&lt;br&gt;&#xA;सकामिनो वैष्णवाश्च गत्वा वैकुण्ठमेव च ।&lt;br&gt;&#xA;भारतं पुनरायान्ति तेषां जन्म द्विजातिषु ॥ २८ ॥&lt;br&gt;&#xA;काले गते च निष्कामा भवन्त्येव ्क्रमेण च ।&lt;br&gt;&#xA;भक्तिं च निर्मलां तेभ्यो दास्यामि निश्चितं पुनः ॥ २९ ॥&lt;br&gt;&#xA;ब्राह्मणा वैष्णवाश्चैव सकामाः सर्वजन्मसु ।&lt;br&gt;&#xA;न तेषां निर्मला बुद्धिर्विष्णुभक्तिविवर्जिताः ॥ ३० ॥&lt;br&gt;&#xA;तीर्थाश्रिता द्विजा ये च तपस्यानिरताः सति ।&lt;br&gt;&#xA;ते यान्ति ब्रह्मलोकं च पुनरायान्ति भारते ॥ ३१ ॥&lt;br&gt;&#xA;स्वधर्मनिरता ये च तीर्थान्यत्रनिवासिनः ।&lt;br&gt;&#xA;व्रजन्ति ते सत्यलोकं पुनरायान्ति भारते ॥ ३२ ॥&lt;br&gt;&#xA;स्वधर्मनिरता विप्राः सूर्यभक्ताश्च भारते ।&lt;br&gt;&#xA;व्रजन्ति ते सूर्यलोकं पुनरायान्ति भारते ॥ ३३ ॥&lt;br&gt;&#xA;मूलप्रकृतिभक्ता ये निष्कामा धर्मचारिणः ।&lt;br&gt;&#xA;मणिद्वीपं प्रयान्त्येव पुनरावृत्तिवर्जितम् ॥ ३४ ॥&#xA;स्वधर्मे निरता भक्ताः शैवाः शाक्ताश्च गाणपाः ।&lt;br&gt;&#xA;ते यान्ति शिवलोकं च पुनरायान्ति भारते ॥ ३५ ॥&lt;br&gt;&#xA;ये विप्रा अन्यदेवेज्याः स्वधर्मनिरताः सति ।&lt;br&gt;&#xA;ते यान्ति सर्वलोकं च पुनरायान्ति भारते ॥ ३६ ॥&lt;br&gt;&#xA;हरिभक्ताश्च निष्कामाः स्वधर्मनिरता द्विजाः ।&lt;br&gt;&#xA;ते च यान्ति हरेर्लोकं क्रमाद्भक्तिबलादहो ॥ ३७ ॥&lt;br&gt;&#xA;स्वधर्मरहिता विप्रा देवान्यसेवनाः सदा ।&lt;br&gt;&#xA;भ्रष्टाचाराश्च कामाश्च ते यान्ति नरकं ध्रुवम् ॥ ३८ ॥&lt;br&gt;&#xA;स्वधर्मनिरता एव वर्णाश्चत्वार एव च ।&lt;br&gt;&#xA;भवन्त्येव शुभस्यैव कर्मणः फलभोगिनः ॥ ३९ ॥&lt;br&gt;&#xA;स्वकर्मरहिता ये च नरकं यान्ति ते ध्रुवम् ।&lt;br&gt;&#xA;भारते न भवन्त्येव कर्मणः फलभोगिनः ॥ ४० ॥&lt;br&gt;&#xA;स्वधर्मनिरता एव वर्णाश्चत्वार एव च ।&lt;br&gt;&#xA;स्वधर्मनिरता विप्राः स्वधर्मनिरताय च ॥ ४१ ॥&lt;br&gt;&#xA;कन्यां ददति विप्राय चन्द्रलोकं प्रयान्ति ते ।&lt;br&gt;&#xA;वसन्ति तत्र ते साध्वि यावदिन्द्राश्चतुर्दश ॥ ४२ ॥&lt;br&gt;&#xA;सालङ्‌कृताया दानेन द्विगुणं फलमुच्यते ।&lt;br&gt;&#xA;सकामा यान्ति तल्लोकं न निष्कामाश्च साधवः ॥ ४३ ॥&lt;br&gt;&#xA;ते प्रयान्ति विष्णुलोकं फलसङ्‌घातवर्जिताः ।&lt;br&gt;&#xA;गव्यं च रजतं स्वर्णं वस्त्रं सर्पिः फलं जलम् ॥ ४४ ॥&lt;br&gt;&#xA;ये ददत्येव विप्रेभ्यश्चन्द्रलोकं प्रयान्ति ते ।&lt;br&gt;&#xA;वसन्ति ते च तल्लोके यावन्मन्वन्तरं सति ॥ ४५ ॥&lt;br&gt;&#xA;सुचिरात्सुचिरं वासं कुर्वन्ति तेन ते जनाः ।&lt;br&gt;&#xA;ये ददति सुवर्णांश्च गाश्च ताम्रादिकं सति ॥ ४६ ॥&lt;br&gt;&#xA;ते यान्ति सूर्यलोकं च शुचये ब्राह्मणाय च ।&lt;br&gt;&#xA;वसन्ति ते तत्र लोके वर्षाणामयुतं सति ॥ ४७ ॥&lt;br&gt;&#xA;विपुले सुचिरं वासं कुर्वन्ति च निरामयाः ।&lt;br&gt;&#xA;ददाति भूमिं विप्रेभ्यो धनानि विपुलानि च ॥ ४८ ॥&lt;br&gt;&#xA;स याति विष्णुलोकं च श्वेतद्वीपं मनोहरम् ।&lt;br&gt;&#xA;तत्रैव निवसत्येव यावच्चन्द्रदिवाकरौ ॥ ४९ ॥&lt;br&gt;&#xA;विपुले विपुलं वासं करोति पुण्यवान्मुने ।&lt;br&gt;&#xA;गृहं ददति विप्राय ये जना भक्तिपूर्वकम् ॥ ५० ॥&lt;br&gt;&#xA;ते यान्ति विष्णुलोकं च सुचिरं सुखदायकम् ।&lt;br&gt;&#xA;गृहरेणुप्रमाणं च विष्णुलोके महत्तमे ॥ ५१ ॥&lt;br&gt;&#xA;विपुले विपुलं वासं कुर्वन्ति मानवाः सति ।&lt;br&gt;&#xA;यस्मै यस्मै च देवाय यो ददाति गृहं नरः ॥ ५२ ॥&lt;br&gt;&#xA;स याति तस्य लोकं च रेणुमानाब्दमेव च ।&lt;br&gt;&#xA;सौधे चतुर्गुणं पुण्यं देशे शतगुणं फलम् ॥ ५३ ॥&lt;br&gt;&#xA;प्रकृष्टे द्विगुणं तस्मादित्याह कमलोद्भवः ।&lt;br&gt;&#xA;यो ददाति तडागं च सर्वपापापनुत्तये ॥ ५४ ॥&lt;br&gt;&#xA;स याति जनलोकं च रेणुमानाब्दमेव च ।&lt;br&gt;&#xA;वाप्यां फलं दशगुणं प्राप्नोति मानवः सदा ॥ ५५ ॥&lt;br&gt;&#xA;स तु वापीप्रदानेन तडागस्य फलं लभेत् ।&lt;br&gt;&#xA;धनुश्चतुःसहस्रेण दर्श्यमानेन निश्चितम् ॥ ५६ ॥&lt;br&gt;&#xA;न्यूना वा तावती प्रस्थे सा वापी परिकीर्तिता ।&lt;br&gt;&#xA;दशवापीसमा कन्या यदि पात्रे प्रदीयते ॥ ५७ ॥&lt;br&gt;&#xA;फलं ददाति द्विगुणं यदि सालङ्‌कृता भवेत् ।&lt;br&gt;&#xA;यत्फलं च तडागे च तदुद्धारे च तत्कलम् ॥ ५८ ॥&lt;br&gt;&#xA;वाप्याश्च पङ्‌कोद्धरणे वापीतुल्यफलं लभेत् ।&lt;br&gt;&#xA;अश्वत्थवृक्षमारोप्य प्रतिष्ठां यः करोति च ॥ ५९ ॥&lt;br&gt;&#xA;स प्रयाति तपोलोकं वर्षाणामयुतं सति ।&lt;br&gt;&#xA;पुष्पोद्यानं यो ददाति सावित्रि सर्वभूतये ॥ ६० ॥&lt;br&gt;&#xA;स वसेद्‌ ध्रुवलोके च वर्षाणामयुतं धुवम् ।&lt;br&gt;&#xA;यो ददाति विमानं च विष्णवे भारते सति ॥ ६१ ॥&lt;br&gt;&#xA;विष्णुलोके वसेत्सोऽपि यावन्मन्वन्तरं परम् ।&lt;br&gt;&#xA;चित्रयुक्ते च विपुले फलं तस्य चतुर्गुणम् ॥ ६२ ॥&lt;br&gt;&#xA;तस्यार्धं शिबिकादाने फलमेव लभेद्‌ ध्रुवम् ।&lt;br&gt;&#xA;यो ददाति भक्तियुक्तो हरये दोलमन्दिरम् ॥ ६३ ॥&lt;br&gt;&#xA;विष्णुलोके वसेत्सोऽपि यावन्मन्वन्तरं शतम् ।&lt;br&gt;&#xA;राजमार्गं सौधयुक्तं यः करोति पतिव्रते ॥ ६४ ॥&lt;br&gt;&#xA;वर्षाणामयुतं सोऽपि शक्रलोके महीयते ।&lt;br&gt;&#xA;ब्राह्मणेभ्योऽथ देवेभ्यो दाने समफलं लभेत् ॥ ६५ ॥&lt;br&gt;&#xA;यद्धि दत्तं च तद्‌भुङ्‌क्ते न दत्तं नोपतिष्ठते ।&lt;br&gt;&#xA;भुक्त्वा स्वर्गादिजं सौख्यं पुण्यवाञ्जन्म भारते ॥ ६६ ॥&lt;br&gt;&#xA;लभेद्विप्रकुलेष्वेव क्रमेणैवोत्तमादिषु ।&lt;br&gt;&#xA;भारते पुण्यवान्विप्रो भुक्त्वा स्वर्गादिकं फलम् ॥ ६७ ॥&lt;br&gt;&#xA;पुनः सोऽपि भवेद्विप्रश्चैवं च क्षत्रियादयः ।&lt;br&gt;&#xA;क्षत्रियो वाथ वैश्यो वा कल्पकोटिशतेन च ॥ ६८ ॥&lt;br&gt;&#xA;तपसा ब्राह्मणत्वं च न प्राप्नोति श्रुतौ श्रुतम् ।&lt;br&gt;&#xA;नाभुक्तं क्षीयते कर्म कल्पकोटिशतैरपि ॥ ६९ ॥&lt;br&gt;&#xA;अवश्यमेव भोक्तव्यं कृतं कर्म शुभाशुभम् ।&lt;br&gt;&#xA;देवतीर्थसहायेन कायव्यूहेन शुध्यति ।&lt;br&gt;&#xA;एतत्ते कथितं किञ्चित् किं भूयः श्रोतुमिच्छसि ॥ ७० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे सावित्र्युपाख्याने&lt;br&gt;&#xA;कर्मविपाकवर्णनं नामैकोनत्रिशोऽध्यायः ॥ २९ ॥&lt;/p&gt;</description>
    </item>
    <item>
      <title>३०</title>
      <link>https://vishvAsa.github.io/purANam/shAktam/devI-bhAgavatam/09/30/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/30/</guid>
      <description>&lt;p&gt;सावित्र्युवाच&lt;br&gt;&#xA;प्रयान्ति स्वर्गमन्यं च येनैव कर्मणा यम ।&lt;br&gt;&#xA;मानवाः पुण्यवन्तश्च तन्मे व्याख्यातुमर्हसि ॥ १ ॥&lt;br&gt;&#xA;धर्मराज उवाच&lt;br&gt;&#xA;अन्नदानं च विप्राय यः करोति च भारते ।&lt;br&gt;&#xA;अन्नप्रमाणवर्षं च शिवलोके महीयते ॥ २ ॥&lt;br&gt;&#xA;अन्नदानं महादानमन्येभ्योऽपि करोति यः ।&lt;br&gt;&#xA;अन्नदानप्रमाणं च शिवलोके महीयते ॥ ३ ॥&lt;br&gt;&#xA;अन्नदानात्परं दानं न भूतं न भविष्यति ।&lt;br&gt;&#xA;नात्र पात्रपरीक्षा स्यान्न कालनियमः क्वचित् ॥ ४ ॥&lt;br&gt;&#xA;देवेभ्यो ब्राह्मणेभ्यो वा ददाति चासनं यदि ।&lt;br&gt;&#xA;महीयते विष्णुलोके वर्षाणामयुतं सति ॥ ५ ॥&lt;br&gt;&#xA;यो ददाति च विप्राय दिव्यां धेनुं पयस्विनीम् ।&lt;br&gt;&#xA;तल्लोममानवर्षं च विष्णुलोके महीयते ॥ ६ ॥&lt;br&gt;&#xA;चतुर्गुणं पुण्यदिने तीर्थे शतगुणं फलम् ।&lt;br&gt;&#xA;दानं नारायणक्षेत्रं फलं कोटिगुणं भवेत् ॥ ७ ॥&lt;br&gt;&#xA;गां यो ददाति विप्राय भारते भक्तिपूर्वकम् ।&lt;br&gt;&#xA;वर्षाणामयुतं चैव चन्द्रलोके महीयते ॥ ८ ॥&lt;br&gt;&#xA;यश्चोभयमुखीदानं करोति ब्राह्मणाय च ।&lt;br&gt;&#xA;तल्लोममानवर्षं च विष्णुलोके महीयते ॥ ९ ॥&lt;br&gt;&#xA;यो ददाति ब्राह्मणाय श्वेतच्छत्रं मनोहरम् ।&lt;br&gt;&#xA;वर्षाणामयुतं सोऽपि मोदते वरुणालये ॥ १० ॥&lt;br&gt;&#xA;विप्राय पीडिताङ्‌गाय वस्त्रयुग्मं ददाति च ।&lt;br&gt;&#xA;महीयते वायुलोके वर्षाणामयुतं सति ॥ ११ ॥&lt;br&gt;&#xA;यो ददाति ब्राह्मणाय शालग्रामं सवस्त्रकम् ।&lt;br&gt;&#xA;महीयते स वैकुण्ठे यावच्चन्द्रदिवाकरौ ॥ १२ ॥&lt;br&gt;&#xA;यो ददाति ब्राह्मणाय दिव्यां शय्यां मनोहराम् ।&lt;br&gt;&#xA;महीयते चन्द्रलोके यावच्चन्द्रदिवाकरौ ॥ १३ ॥&lt;br&gt;&#xA;यो ददाति प्रदीपं च देवेभ्यो ब्राह्मणाय च ।&lt;br&gt;&#xA;यावन्मन्वन्तरं सोऽपि वह्निलोके महीयते ॥ १४ ॥&lt;br&gt;&#xA;करोति गजदानं च यदि विप्राय भारते ।&lt;br&gt;&#xA;यावदिन्द्रो नरस्तावदिन्द्रस्यार्धासने वसेत् ॥ १५ ॥&lt;br&gt;&#xA;भारते योऽश्वदानं च करोति ब्राह्मणाय च ।&lt;br&gt;&#xA;मोदते वारुणे लोके यावदिन्द्राश्चतुर्दश ॥ १६ ॥&lt;br&gt;&#xA;प्रकृष्टां शिबिकां यो हि ददाति ब्राह्मणाय च ।&lt;br&gt;&#xA;मोदते वारुणे लोके यावदिन्द्राश्चतुर्दश ॥ १७ ॥&lt;br&gt;&#xA;प्रकृष्टां वाटिका यो हि ददाति ब्राह्मणाय च ।&lt;br&gt;&#xA;महीयते वायुलोके यावन्मन्वन्तरं सति ॥ १८ ॥&lt;br&gt;&#xA;यो ददाति च विप्राय व्यजनं श्वेतचामरम् ।&lt;br&gt;&#xA;महीयते वायुलोके वर्षाणामयुतं ध्रुवम् ॥ १९ ॥&lt;br&gt;&#xA;धान्यं रत्नं यो ददाति चिरञ्जीवी भवेत्सुधीः ।&lt;br&gt;&#xA;दाता ग्रहीता तौ द्वौ च ध्रुवं वैकुण्ठगामिनौ ॥ २० ॥&lt;br&gt;&#xA;सततं श्रीहरेर्नाम भारते यो जपेन्नरः ।&lt;br&gt;&#xA;स एव चिरजीवी च ततो मृत्युः पलायते ॥ २१ ॥&lt;br&gt;&#xA;यो नरो भारते वर्षे दोलनं कारयेत्सुधीः ।&lt;br&gt;&#xA;पूर्णिमारजनीशेषे जीवन्मुक्तो भवेन्नरः ॥ २२ ॥&lt;br&gt;&#xA;इहलोके सुखं भुक्त्वा यात्यन्ते विष्णुमन्दिरम् ।&lt;br&gt;&#xA;निश्चितं निवसेत्तत्र शतमन्वन्तरावधि ॥ २३ ॥&lt;br&gt;&#xA;फलमुत्तरफल्गुन्यां ततोऽपि द्विगुणं भवेत् ।&lt;br&gt;&#xA;कल्पान्तजीवी स भवेदित्याह कमलोद्भवः ॥ २४ ॥&lt;br&gt;&#xA;तिलदानं ब्राह्मणाय यः करोति च भारते ।&lt;br&gt;&#xA;तिलप्रमाणवर्षं च मोदते शिवमन्दिरे ॥ २५ ॥&lt;br&gt;&#xA;ततः सुयोनिं सम्प्राप्य चिरञ्जीवी भवेत्सुखी ।&lt;br&gt;&#xA;ताम्रपात्रस्य दानेन द्विगुणं च फलं लभेत् ॥ २६ ॥&lt;br&gt;&#xA;सालङ्कृतां च भोग्यां च सवस्त्रां सुन्दरीं प्रियाम् ।&lt;br&gt;&#xA;यो ददाति ब्राह्मणाय भारते च पतिव्रताम् ॥ २७ ॥&lt;br&gt;&#xA;महीयते चन्द्रलोके यावदिन्द्राश्चतुर्दश ।&lt;br&gt;&#xA;तत्र स्वर्वेश्यया सार्धं मोदते च दिवानिशम् ॥ २८ ॥&lt;br&gt;&#xA;ततो गन्धर्वलोके च वर्षाणामयुतं ध्रुवम् ।&lt;br&gt;&#xA;दिवानिशं कौतुकेन चोर्वश्या सह मोदते ॥ २९ ॥&lt;br&gt;&#xA;ततो जन्मसहस्रं च प्राप्नोति सुन्दरीं प्रियाम् ।&lt;br&gt;&#xA;सतीं सौभाग्ययुक्तां च कोमलां प्रियवादिनीम् ॥ ३० ॥&lt;br&gt;&#xA;प्रददाति फलं चारु ब्राह्मणाय च यो नरः ।&lt;br&gt;&#xA;फलप्रमाणवर्षं च शक्रलोके महीयते ॥ ३१ ॥&lt;br&gt;&#xA;पुनः सुयोनिं सम्प्राप्य लभते सुतमुत्तमम् ।&lt;br&gt;&#xA;सफलानां च वृक्षाणां सहस्रं च प्रशंसितम् ॥ ३२ ॥&lt;br&gt;&#xA;केवलं फलदानं वा ब्राह्मणाय ददाति च ।&lt;br&gt;&#xA;सुचिरं स्वर्गवासं च कृत्वा याति च भारते ॥ ३३ ॥&lt;br&gt;&#xA;नानाद्रव्यसमायुक्तं नानासस्यसमन्वितम् ।&lt;br&gt;&#xA;ददाति यश्च विप्राय भारते विपुलं गृहम् ॥ ३४ ॥&lt;br&gt;&#xA;सुरलोके वसेत्सोऽपि यावन्मन्वन्तरं शतम् ।&lt;br&gt;&#xA;ततः सुयोनिं सम्प्राप्य स महाधनवान्भवेत् ॥ ३५ ॥&lt;br&gt;&#xA;यो नरः सस्यसंयुक्तां भूमिं च रुचिरां सति ।&lt;br&gt;&#xA;ददाति भक्त्या विप्राय पुण्यक्षेत्रे च भारते ॥ ३६ ॥&lt;br&gt;&#xA;महीयते च वैकुण्ठे मन्वन्तरशतं ध्रुवम् ।&lt;br&gt;&#xA;पुनः सुयोनिं सम्प्राप्य महांश्च भूमिपो भवेत् ॥ ३७ ॥&lt;br&gt;&#xA;तं न त्यजति भूमिश्च जन्मनां शतकं परम् ।&lt;br&gt;&#xA;श्रीमांश्च धनवांश्चैव पुत्रवांश्च प्रजेश्वरः ॥ ३८ ॥&lt;br&gt;&#xA;यो व्रजं च प्रकृष्टं च ग्रामं दद्याद्‌ द्विजाय च ।&lt;br&gt;&#xA;लक्षमन्वन्तरं चैव वैकुण्ठे स महीयते ॥ ३९ ॥&lt;br&gt;&#xA;पुनः सुयोनिं सम्प्राप्य ग्रामलक्षसमन्वितम् ।&lt;br&gt;&#xA;न जहाति च तं पृथ्वी जन्मनां लक्षमेव च ॥ ४० ॥&lt;br&gt;&#xA;सुप्रजं च प्रकृष्टं च पक्वसस्यसमन्वितम् ।&lt;br&gt;&#xA;नानापुष्करिणीवृक्षफलवल्लीसमन्वितम् ॥ ४१ ॥&lt;br&gt;&#xA;नगरं यश्च विप्राय ददाति भारते भुवि ।&lt;br&gt;&#xA;महीयते स कैलासे दशलक्षेन्द्रकालकम् ॥ ४२ ॥&lt;br&gt;&#xA;पुनः सुयोनिं सम्प्राप्य राजेन्द्रो भारते भवेत् ।&lt;br&gt;&#xA;नगराणां च नियुतं स लभेन्नात्र संशयः ॥ ४३ ॥&lt;br&gt;&#xA;धरा तं न जहात्येव जन्मनामयुतं ध्रुवम् ।&lt;br&gt;&#xA;परमैश्वर्यनियुतो भवेदेव महीतले ॥ ४४ ॥&lt;br&gt;&#xA;नगराणां च शतकं देशं यो हि द्विजातये ।&lt;br&gt;&#xA;सुप्रकृष्टं मध्यकृष्टं प्रजायुक्तं ददाति च ॥ ४५ ॥&lt;br&gt;&#xA;वापीतडागसंयुक्तं नानावृक्षसमन्वितम् ।&lt;br&gt;&#xA;महीयते स वैकुण्ठे कोटिमन्वन्तरावधि ॥ ४६ ॥&lt;br&gt;&#xA;पुनः सुयोनिं सम्प्राप्य जम्बुद्वीपपतिर्भवेत् ।&lt;br&gt;&#xA;परमैश्वर्यसंयुक्तो यथा शक्रस्तथा भुवि ॥ ४७ ॥&lt;br&gt;&#xA;मही तं न जहात्येव जन्मनां कोटिमेव च ।&lt;br&gt;&#xA;कल्पान्तजीवी स भवेद्‌राजराजेश्वरो महान् ॥ ४८ ॥&lt;br&gt;&#xA;स्वाधिकारं समग्रं च यो ददाति द्विजातये ।&lt;br&gt;&#xA;चतुर्गुणं फलं चान्ते भवेत्तस्य न संशयः ॥ ४९ ॥&lt;br&gt;&#xA;जम्बुद्वीपं यो ददाति ब्राह्मणाय तपस्विने ।&lt;br&gt;&#xA;फलं शतगुणं चान्ते भवेत्तस्य न संशयः ॥ ५० ॥&lt;br&gt;&#xA;जम्बुद्वीपमहीदातुः सर्वतीर्थानि सेवितुः ।&lt;br&gt;&#xA;सर्वेषां तपसां कर्तुः सर्वेषां वासकारिणः ॥ ५१ ॥&lt;br&gt;&#xA;सर्वदानप्रदातुश्च सर्वसिद्धेश्वरस्य च ।&lt;br&gt;&#xA;अस्त्येव पुनरावृत्तिर्न भक्तस्य महेशितुः ॥ ५२ ॥&lt;br&gt;&#xA;असङ्ख्यब्रह्मणां पातं पश्यन्ति भुवनेशितुः ।&lt;br&gt;&#xA;निवसन्ति मणिद्वीपे श्रीदेव्याः परमे पदे ॥ ५३ ॥&lt;br&gt;&#xA;देवीमन्त्रोपासकाश्च विहाय मानवीं तनुम् ।&lt;br&gt;&#xA;विभूतिं दिव्यरूपं च जन्ममृत्युजराहरम् ॥ ५४ ॥&lt;br&gt;&#xA;लब्ध्वा देव्याश्च सारूप्यं देवीसेवां च कुर्वते ।&lt;br&gt;&#xA;पश्यन्ति ते मणिद्वीपे सखण्डं लोकसङ्क्षयम् ॥ ५५ ॥&lt;br&gt;&#xA;नश्यन्ति देवाः सिद्धाश्च विश्वानि निखिलानि च ।&lt;br&gt;&#xA;देवीभक्ता न नश्यन्ति जन्ममृत्युजराहराः ॥ ५६ ॥&lt;br&gt;&#xA;कार्तिके तुलसीदानं करोति हरये च यः ।&lt;br&gt;&#xA;युगत्रयप्रमाणं च मोदते हरिमन्दिरे ॥ ५७ ॥&lt;br&gt;&#xA;पुनः सुयोनिं सम्प्राप्य हरिभक्तिं लभेद्‌ ध्रुवम् ।&lt;br&gt;&#xA;जितेन्द्रियाणां प्रवरः स भवेद्भारते भुवि ॥ ५८ ॥&lt;br&gt;&#xA;मध्ये यः स्नाति गङ्‌गायामरुणोदयकालतः ।&lt;br&gt;&#xA;युगषष्टिसहस्राणि मोदते हरिमन्दिरे ॥ ५९ ॥&lt;br&gt;&#xA;पुनः सुयोनिं सम्प्राप्य विष्णुमन्त्रं लभेद्‌ ध्रुवम् ।&lt;br&gt;&#xA;त्यक्त्वा च मानुषं देहं पुनर्याति हरेः पदम् ॥ ६० ॥&lt;br&gt;&#xA;नास्ति तत्पुनरावृत्तिर्वैकुण्ठाच्च महीतले ।&lt;br&gt;&#xA;करोति हरिदास्यं च तथा सारूप्यमेव च ॥ ६१ ॥&lt;br&gt;&#xA;नित्यस्नायी च गङ्‌गायां स पूतः सूर्यवद्‌भुवि ।&lt;br&gt;&#xA;पदे पदेऽश्वमेधस्य लभते निश्चितं फलम् ॥ ६२ ॥&lt;br&gt;&#xA;तस्यैव पादरजसा सद्यःपूता वसुन्धरा ।&lt;br&gt;&#xA;मोदते स च वैकुण्ठे यावच्चन्द्रदिवाकरौ ॥ ६३ ॥&lt;br&gt;&#xA;पुनः सुयोनिं सम्प्राप्य हरिभक्तिं लभेद्‌ ध्रुवम् ।&lt;br&gt;&#xA;जीवन्मुक्तोऽतितेजस्वी तपस्विप्रवरो भवेत् ॥ ६४ ॥&lt;br&gt;&#xA;स्वधर्मनिरतः शुद्धो विद्वांश्च स जितेन्द्रियः ।&lt;br&gt;&#xA;मीनकर्कटयोर्मध्ये गाढं तपति भास्करः ॥ ६५ ॥&lt;br&gt;&#xA;भारते यो ददात्येव जलमेव सुवासितम् ।&lt;br&gt;&#xA;स मोदते च कैलासे यावदिन्द्राश्चतुर्दश ॥ ६६ ॥&lt;br&gt;&#xA;पुनः सुयोनिं सम्प्राप्य रूपवांश्च सुखी भवेत् ।&lt;br&gt;&#xA;शिवभक्तश्च तेजस्वी वेदवेदाङ्‌गपारगः ॥ ६७ ॥&lt;br&gt;&#xA;वैशाखे सक्तुदानं च यः करोति द्विजातये ।&lt;br&gt;&#xA;सक्तुरेणुप्रमाणाब्दं मोदते शिवमन्दिरे ॥ ६८ ॥&lt;br&gt;&#xA;करोति भारते यो हि कृष्णजन्माष्टमीव्रतम् ।&lt;br&gt;&#xA;शतजन्मकृतं पापं मुच्यते नात्र संशयः ॥ ६९ ॥&lt;br&gt;&#xA;वैकुण्ठे मोदते सोऽपि यावदिन्द्राश्चतुर्दश ।&lt;br&gt;&#xA;पुनः सुयोनिं सम्प्राप्य कृष्णे भक्तिंलभेद्‌ ध्रुवम् ॥ ७० ॥&#xA;इहैव भारते वर्षे शिवरात्रिं करोति यः ।&lt;br&gt;&#xA;मोदते शिवलोके स सप्तमन्वन्तरावधि ॥ ७१ ॥&lt;br&gt;&#xA;शिवाय शिवरात्रौ च बिल्वपत्रं ददाति यः ।&lt;br&gt;&#xA;पत्रमानयुगं तत्र मोदते शिवमन्दिरे ॥ ७२ ॥&lt;br&gt;&#xA;पुनः सुयोनिं सम्प्राप्य शिवभक्तिं लभेद्‌ध्रुवम् ।&lt;br&gt;&#xA;विद्यावान्पुत्रवाञ्छ्रीमान् प्रजावान्भूमिमान्भवेत् ॥ ७३ ॥&lt;br&gt;&#xA;चैत्रमासेऽथवा माघे शङ्‌करं योऽर्चयेद्‌व्रती ।&lt;br&gt;&#xA;करोति नर्तनं भक्त्या वेत्रपाणिर्दिवानिशम् ॥ ७४ ॥&lt;br&gt;&#xA;मासं वाप्यर्धमासं वा दश सप्त दिनानि च ।&lt;br&gt;&#xA;दिनमानयुगं सोऽपि शिवलोके महीयते ॥ ७५ ॥&lt;br&gt;&#xA;श्रीरामनवमीं यो हि करोति भारते पुमान् ।&lt;br&gt;&#xA;सप्तमन्वन्तरं यावन्मोदते विष्णुमन्दिरे ॥ ७६ ॥&lt;br&gt;&#xA;पुनः सुयोनिं सम्प्राप्य रामभक्तिं लभेद्‌ध्रुवम् ।&lt;br&gt;&#xA;जितेन्द्रियाणां प्रवरो महांश्च धनवान्भवेत् ॥ ७७ ॥&lt;br&gt;&#xA;शारदीयां महापूजां प्रकृतेर्यः करोति च ।&lt;br&gt;&#xA;महिषैश्छागलैर्मेषैः खड्गैर्भेकादिभिः सति ॥ ७८ ॥&lt;br&gt;&#xA;नैवेद्यैरुपहारैश्च धूपदीपादिभिस्तथा ।&lt;br&gt;&#xA;नृत्यगीतादिभिर्वाद्यैर्नानाकौतुकमङ्‌गलम् ॥ ७९ ॥&lt;br&gt;&#xA;शिवलोके वसेत्सोऽपि सप्तमन्वन्तरावधि ।&lt;br&gt;&#xA;पुनः सुयोनिं सम्प्राप्य नरो बुद्धिं च निर्मलाम् ॥ ८० ॥&lt;br&gt;&#xA;अतुलां श्रियमाप्नोति पुत्रपौत्रविवर्धनीम् ।&lt;br&gt;&#xA;महाप्रभावयुक्तश्च गजवाजिसमन्वितः ॥ ८१ ॥&lt;br&gt;&#xA;राजराजेश्वरः सोऽपि भवेदेव न संशयः ।&lt;br&gt;&#xA;ततः शुक्लाष्टमीं प्राप्य महालक्ष्मीं च योऽर्चयेत् ॥ ८२ ॥&lt;br&gt;&#xA;नित्यं भक्त्या पक्षमेकं पुण्यक्षेत्रे च भारते ।&lt;br&gt;&#xA;दत्त्वा तस्यै प्रकृष्टानि चोपचाराणि षोडश ॥ ८३ ॥&lt;br&gt;&#xA;गोलोके च वसेत्सोऽपि यावदिन्द्राश्चतुर्दश ।&lt;br&gt;&#xA;पुनः सुयोनिं सम्प्राप्य राजराजेश्वरो भवेत् ॥ ८४ ॥&lt;br&gt;&#xA;कार्तिकीपूर्णिमायां च कृत्वा तु रासमण्डलम् ।&lt;br&gt;&#xA;गोपानां शतकं कृत्वा गोपीनां शतकं तथा ॥ ८५ ॥&lt;br&gt;&#xA;शिलायां प्रतिमायां च श्रीकृष्णं राधया सह ।&lt;br&gt;&#xA;भारते पूजयेद्भक्त्या चोपचाराणि षोडश ॥ ८६ ॥&lt;br&gt;&#xA;गोलोके वसते सोऽपि यावद्वै ब्रह्मणो वयः ।&lt;br&gt;&#xA;भारतं पुनरागत्य कृष्णे भक्तिं लभेद्‌दृढाम् ॥ ८७ ॥&lt;br&gt;&#xA;क्रमेण सुदृढां भक्तिं लब्ध्वा मन्त्रं हरेरहो ।&lt;br&gt;&#xA;देहं त्यक्त्वा च गोलोकं पुनरेव प्रयाति सः ॥ ८८ ॥&lt;br&gt;&#xA;ततः कृष्णस्य सारूप्यं पार्षदप्रवरो भवेत् ।&lt;br&gt;&#xA;पुनस्तत्पतनं नास्ति जरामृत्युहरो भवेत् ॥ ८९ ॥&lt;br&gt;&#xA;शुक्लां वाप्यथवा कृष्णां करोत्येकादशीं च यः ।&lt;br&gt;&#xA;वैकुण्ठे मोदते सोऽपि यावद्वै ब्रह्मणो वयः ॥ ९० ॥&lt;br&gt;&#xA;भारते पुनरागत्य कृष्णभक्तिं लभेद्‌ध्रुवम् ।&lt;br&gt;&#xA;क्रमेण भक्तिं सुदृढां करोत्येकां हरेरहो ॥ ९१ ॥&lt;br&gt;&#xA;देहं त्यक्त्वा च गोलोकं पुनरेव प्रयाति सः ।&lt;br&gt;&#xA;ततः कृष्णस्य सारूप्यं सम्प्राप्य पार्षदो भवेत् ॥ ९२ ॥&lt;br&gt;&#xA;पुनस्तत्पतनं नास्ति जरामृत्युहरो भवेत् ।&lt;br&gt;&#xA;भाद्रे च शुक्लद्वादश्यां यः शक्रं पूजयेन्नरः ॥ ९३ ॥&lt;br&gt;&#xA;षष्टिवर्षसहस्राणि शक्रलोके महीयते ।&lt;br&gt;&#xA;रविवारे च सङ्क्रान्त्यां सप्तम्यां शुक्लपक्षके ॥ ९४ ॥&lt;br&gt;&#xA;सम्पूज्यार्कं हविष्यान्नं यः करोति च भारते ।&lt;br&gt;&#xA;महीयते सोऽर्कलोके यावदिन्द्राश्चतुर्दश ॥ ९५ ॥&lt;br&gt;&#xA;भारतं पुनरागत्य चारोगी श्रीयुतो भवेत् ।&lt;br&gt;&#xA;ज्येष्ठकृष्णचतुर्दश्यां सावित्रीं यो हि पूजयेत् ॥ ९६ ॥&lt;br&gt;&#xA;महीयते ब्रह्मलोके सप्तमन्वन्तरावधि ।&lt;br&gt;&#xA;पुनर्महीं समागत्य श्रीमानतुलविक्रमः ॥ ९७ ॥&lt;br&gt;&#xA;चिरजीवी भवेत्सोऽपि ज्ञानवान्सम्पदा युतः ।&lt;br&gt;&#xA;माघस्य शुक्लपञ्चम्यां पूजयेद्यः सरस्वतीम् ॥ ९८ ॥&lt;br&gt;&#xA;संयतो भक्तितो दत्त्वा चोपचाराणि षोडश ।&lt;br&gt;&#xA;महीयते मणिद्वीपे यावद्ब्रह्म दिवानिशम् ॥ ९९ ॥&lt;br&gt;&#xA;सम्प्राप्य च पुनर्जन्म स भवेत्कविपण्डितः ।&lt;br&gt;&#xA;गां सुवर्णादिकं यो हि ब्राह्मणाय ददाति च ॥ १०० ॥&lt;br&gt;&#xA;नित्यं जीवनपर्यन्तं भक्तियुक्तश्च भारते ।&lt;br&gt;&#xA;गवां लोमप्रमाणाब्दं द्विगुणं विष्णुमन्दिरे ॥ १०१ ॥&lt;br&gt;&#xA;मोदते हरिणा सार्धं क्रीडाकौतुकमङ्‌गलैः ।&lt;br&gt;&#xA;तदन्ते पुनरागत्य राजराजेश्वरो भवेत् ॥ १०२ ॥&lt;br&gt;&#xA;श्रीमांश्च पुत्रवान्विद्वाञ्ज्ञानवान्सर्वतः सुखी ।&lt;br&gt;&#xA;भोजयेद्योऽपि मिष्टान्नं ब्राह्मणेभ्यश्च भारते ॥ १०३ ॥&lt;br&gt;&#xA;विप्रलोमप्रमाणाब्दं मोदते विष्णुमन्दिरे ।&lt;br&gt;&#xA;ततः पुनरिहागत्य सुखी च धनवान्भवेत् ॥ १०४ ॥&lt;br&gt;&#xA;विद्वान्सुचिरजीवी च श्रीमानतुलविक्रमः ।&lt;br&gt;&#xA;यो वक्ति वा ददात्येव हरेर्नामानि भारते ॥ १०५ ॥&lt;br&gt;&#xA;युगं नाम प्रमाणं च विष्णुलोके महीयते ।&lt;br&gt;&#xA;ततः पुनरिहागत्य स सुखी धनवान्भवेत् ॥ १०६ ॥&lt;br&gt;&#xA;यदि नारायणक्षेत्रे फलं कोटिगुणं भवेत् ।&lt;br&gt;&#xA;नाम्ना कोटिं हरेर्यो हि क्षेत्रे नारायणे जपेत् ॥ १०७ ॥&lt;br&gt;&#xA;सर्वपापविनिर्मुक्तो जीवन्मुक्तो भवेद्‌ध्रुवम् ।&lt;br&gt;&#xA;न लभेत्स पुनर्जन्म वैकुण्ठे स महीयते ॥ १०८ ॥&lt;br&gt;&#xA;लभेद्विष्णोश्च सारूप्यं न तस्य पतनं भवेत् ।&lt;br&gt;&#xA;विष्णुभक्तिं लभेत्सोऽपि विष्णुसारूप्यमाप्नुयात् ॥ १०९ ॥&lt;br&gt;&#xA;शिवं यः पूजयेन्नित्यं कृत्वा लिङ्‌गं च पार्थिवम् ।&lt;br&gt;&#xA;यावज्जीवनपर्यन्तं स याति शिवमन्दिरम् ॥ ११० ॥&lt;br&gt;&#xA;मृदो रेणुप्रमाणाब्दं शिवलोके महीयते ।&lt;br&gt;&#xA;ततः पुनरिहागत्य राजेन्द्रो भारते भवेत् ॥ १११ ॥&lt;br&gt;&#xA;शिलां च पूजयेन्नित्यं शिलातोयं च भक्षति ।&lt;br&gt;&#xA;महीयते च वैकुण्ठे यावद्वै ब्रह्मणः शतम् ॥ ११२ ॥&lt;br&gt;&#xA;ततो लब्ध्वा पुनर्जन्म हरिभक्तिं च दुर्लभाम् ।&lt;br&gt;&#xA;महीयते विष्णुलोके न तस्य पतनं भवेत् ॥ ११३ ॥&lt;br&gt;&#xA;तपांसि चैव सर्वाणि व्रतानि निखिलानि च ।&lt;br&gt;&#xA;कृत्वा तिष्ठति वैकुण्ठे यावदिन्द्राश्चतुर्दश ॥ ११४ ॥&lt;br&gt;&#xA;ततो लब्ध्वा पुनर्जन्म राजेन्द्रो भारते भवेत् ।&lt;br&gt;&#xA;ततो मुक्तो भवेत्पश्चात्पुनर्जन्म न विद्यते ॥ ११५ ॥&lt;br&gt;&#xA;यः स्नात्वा सर्वतीर्थेषु भुवः कृत्वा प्रदक्षिणाम् ।&lt;br&gt;&#xA;स तु निर्वाणतां याति न च जन्म भवेद्‌भुवि ॥ ११६ ॥&lt;br&gt;&#xA;पुण्यक्षेत्रे भारते च योऽश्वमेधं करोति च ।&lt;br&gt;&#xA;अश्वलोममिताब्दं च शक्रस्यार्धासनं भजेत् ॥ ११७ ॥&lt;br&gt;&#xA;चतुर्गुणं राजसूये फलमाप्नोति मानवः ।&lt;br&gt;&#xA;सर्वेभ्योऽपि मखेभ्यो हि परो देवीमखः स्मृतः ॥ ११८ ॥&lt;br&gt;&#xA;विष्णुना च कृतः पूर्वं ब्रह्मणा च वरानने ।&lt;br&gt;&#xA;शङ्‌करेण महेशेन त्रिपुरासुरनाशने ॥ ११९ ॥&lt;br&gt;&#xA;शक्तियज्ञः प्रधानश्च सर्वयज्ञेषु सुन्दरि ।&lt;br&gt;&#xA;नानेन सदृशो यज्ञस्त्रिषु लोकेषु विद्यते ॥ १२० ॥&lt;br&gt;&#xA;दक्षेण च कृतः पूर्वं महान्संवादसंयुतः ।&lt;br&gt;&#xA;बभूव कलहो यत्र दक्षशङ्‌करयोः सति ॥ १२१ ॥&lt;br&gt;&#xA;शेपुश्च नन्दिनं विप्रा नन्दी विप्रांश्च कोपतः ।&lt;br&gt;&#xA;यद्धेतोर्दक्षयज्ञं च बभञ्ज चन्द्रशेखरः ॥ १२२ ॥&lt;br&gt;&#xA;चकार देवीयज्ञं स पुरा दक्षः प्रजापतिः ।&lt;br&gt;&#xA;धर्मश्च कश्यपश्चैव शेषश्चापि च कर्दमः ॥ १२३ ॥&lt;br&gt;&#xA;स्वायम्भुवो मनुश्चैव तत्पुत्रश्च प्रियव्रतः ।&lt;br&gt;&#xA;शिवः सनत्कुमारश्च कपिलश्च ध्रुवस्तथा ॥ १२४ ॥&lt;br&gt;&#xA;राजसूयसहस्राणां फलमाप्नोति निश्चितम् ।&lt;br&gt;&#xA;देवीयज्ञात्परो यज्ञो नास्ति वेदे फलप्रदः ॥ १२५ ॥&lt;br&gt;&#xA;वर्षाणां शतजीवी च जीवन्मुक्तो भवेद्‌ध्रुवम् ।&lt;br&gt;&#xA;ज्ञानेन तेजसा चैव विष्णुतुल्यो भवेदिह ॥ १२६ ॥&lt;br&gt;&#xA;देवानां च यथा विष्णुर्वैष्णवानां च नारद ।&lt;br&gt;&#xA;शास्त्राणां च यथा वेदा वर्णानां ब्राह्मणो यथा ॥ १२७ ॥&lt;br&gt;&#xA;तीर्थानां च यथा गङ्‌गा पवित्राणां शिवो यथा ।&lt;br&gt;&#xA;एकादशी व्रतानां च पुष्पाणां तुलसी यथा ॥ १२८ ॥&lt;br&gt;&#xA;नक्षत्राणां यथा चन्द्रः पक्षिणां गरुडो यथा ।&lt;br&gt;&#xA;यथा स्त्रीणां च प्रकृती राधा वाणी वसुन्धरा ॥ १२९ ॥&lt;br&gt;&#xA;शीघ्राणां चेन्द्रियाणां च चञ्चलानां मनो यथा ।&lt;br&gt;&#xA;प्रजापतीनां ब्रह्मा च प्रजानां च प्रजापतिः ॥ १३० ॥&lt;br&gt;&#xA;वृन्दावनं वनानां च वर्षाणां भारतं यथा ।&lt;br&gt;&#xA;श्रीमतां च यथा श्रीश्च विदुषां च सरस्वती ॥ १३१ ॥&lt;br&gt;&#xA;पतिव्रतानां दुर्गा च सौभाग्यानां च राधिका ।&lt;br&gt;&#xA;देवीयज्ञस्तथा वत्से सर्वयज्ञेषु भामिनि ॥ १३२ ॥&lt;br&gt;&#xA;अश्वमेधशतेनैव शक्रत्वं च लभेद्‌ध्रुवम् ।&lt;br&gt;&#xA;सहस्रेण विष्णुपदं सम्प्राप्तः पृथुरेव च ॥ १३३ ॥&lt;br&gt;&#xA;स्नानं च सर्वतीर्थानां सर्वयज्ञेषु दीक्षणम् ।&lt;br&gt;&#xA;सर्वेषां च व्रतानां च तपसां फलमेव च ॥ १३४ ॥&lt;br&gt;&#xA;पाठे चतुर्णां वेदानां प्रादक्षिण्यं भुवस्तथा ।&lt;br&gt;&#xA;फलभूतमिदं सर्वं मुक्तिदं शक्तिसेवनम् ॥ १३५ ॥&lt;br&gt;&#xA;पुराणेषु च वेदेषु चेतिहासेषु सर्वतः ।&lt;br&gt;&#xA;निरूपितं सारभूतं देवीपादाम्बुजार्चनम् ॥ १३६ ॥&lt;br&gt;&#xA;तद्वर्णनं च तद्ध्यानं तन्नामगुणकीर्तनम् ।&lt;br&gt;&#xA;तत्स्तोत्रस्मरणं चैव वन्दनं जपमेव च ॥ १३७ ॥&lt;br&gt;&#xA;तत्पादोदकनैवेद्यं भक्षणं नित्यमेव च ।&lt;br&gt;&#xA;सर्वसम्मतमित्येवं सर्वेप्सितमिदं सति ॥ १३८ ॥&lt;br&gt;&#xA;भज नित्यं परं ब्रह्म निर्गुणं प्रकृतिं पराम् ।&lt;br&gt;&#xA;गृहाण स्वामिनं वत्से सुखं वस च मन्दिरे ॥ १३९ ॥&lt;br&gt;&#xA;अयं ते कथितः कर्मविपाको मङ्‌गलो नृणाम् ।&lt;br&gt;&#xA;सर्वेप्सितः सर्वमतस्तत्त्वज्ञानप्रदः परः ॥ १४० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्या&lt;br&gt;&#xA;संहितायां नवमस्कन्धे यमेन&lt;br&gt;&#xA;कर्मविपाककथनं नाम त्रिंशोऽध्यायः ॥ ३० ॥&lt;/p&gt;</description>
    </item>
    <item>
      <title>३१</title>
      <link>https://vishvAsa.github.io/purANam/shAktam/devI-bhAgavatam/09/31/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/31/</guid>
      <description>&lt;p&gt;श्रीनारायण उवाच&lt;br&gt;&#xA;शक्तेरुत्कीर्तनं श्रुत्वा सावित्री यमवक्त्रतः ।&lt;br&gt;&#xA;साश्रुनेत्रा सपुलका यमं पुनरुवाच सा ॥ १ ॥&lt;br&gt;&#xA;सावित्र्युवाच&lt;br&gt;&#xA;शक्तेरुत्कीर्तनं धर्म सकलोद्धारकारणम् ।&lt;br&gt;&#xA;श्रोतॄणां चैव वक्तॄणां जन्ममृत्युजराहरम् ॥ २ ॥&lt;br&gt;&#xA;दानवानां च सिद्धानां तपसां च परं पदम् ।&lt;br&gt;&#xA;योगानां चैव वेदानां कीर्तनं सेवनं विभो ॥ ३ ॥&lt;br&gt;&#xA;मुक्तित्वममरत्वं च सर्वसिद्धित्वमेव च ।&lt;br&gt;&#xA;श्रीशक्तिसेवकस्यैव कलां नार्हन्ति षोडशीम् ॥ ४ ॥&lt;br&gt;&#xA;भजामि केन विधिना वद वेदविदांवर ।&lt;br&gt;&#xA;शुभकर्मविपाकं च श्रुतं नॄणां मनोहरम् ॥ ५ ॥&lt;br&gt;&#xA;कर्माशुभविपाकं च तन्मे व्याख्यातुमर्हसि ।&lt;br&gt;&#xA;इत्युक्त्वा च सती ब्रह्मन् भक्तिनम्रात्मकन्धरा ॥ ६ ॥&lt;br&gt;&#xA;तुष्टाव धर्मराजं च वेदोक्तेन स्तवेन च ।&lt;br&gt;&#xA;सावित्र्युवाच&lt;br&gt;&#xA;तपसा धर्ममाराध्य पुष्करे भास्करः पुरा ॥ ७ ॥&lt;br&gt;&#xA;धर्मं सूर्यः सुतं प्राप धर्मराजं नमाम्यहम् ।&lt;br&gt;&#xA;समता सर्वभूतेषु यस्य सर्वस्य साक्षिणः ॥ ८ ॥&#xA;अतो यन्नाम शमनमिति तं प्रणमाम्यहम् ।&lt;br&gt;&#xA;येनान्तश्च कृतो विश्वे सर्वेषां जीविनां परम् ॥ ९ ॥&lt;br&gt;&#xA;कामानुरूपं कालेन तं कृतान्तं नमाम्यहम् ।&lt;br&gt;&#xA;बिभर्ति दण्डं दण्डाय पापिनां शुद्धिहेतवे ॥ १० ॥&lt;br&gt;&#xA;नमामि तं दण्डधरं यः शास्ता सर्वजीविनाम् ।&lt;br&gt;&#xA;विश्वं च कलयत्येव यः सर्वेषु च सन्ततम् ॥ ११ ॥&lt;br&gt;&#xA;अतीव दुर्निवार्यं च तं कालं प्रणमाम्यहम् ।&lt;br&gt;&#xA;तपस्वी ब्रह्मनिष्ठो यः संयमी सञ्जितेन्द्रियः ॥ १२ ॥&lt;br&gt;&#xA;जीवानां कर्मफलदस्तं यमं प्रणमाम्यहम् ।&lt;br&gt;&#xA;स्वात्मारामश्च सर्वज्ञो मित्रं पुण्यकृतां भवेत् ॥ १३ ॥&lt;br&gt;&#xA;पापिनां क्लेशदो यस्तं पुण्यमित्रं नमाम्यहम् ।&lt;br&gt;&#xA;यज्जन्म ब्रह्मणोंऽशेन ज्वलन्तं ब्रह्मतेजसा ॥ १४ ॥&lt;br&gt;&#xA;यो ध्यायति परं ब्रह्म तमीशं प्रणमाम्यहम् ।&lt;br&gt;&#xA;इत्युक्त्वा सा च सावित्री प्रणनाम यमं मुने ॥ १५ ॥&lt;br&gt;&#xA;यमस्तां शक्तिभजनं कर्मपाकमुवाच ह ।&lt;br&gt;&#xA;इदं यमाष्टकं नित्यं प्रातरुत्थाय यः पठेत् ॥ १६ ॥&lt;br&gt;&#xA;यमात्तस्य भयं नास्ति सर्वपापात्प्रमुच्यते ।&lt;br&gt;&#xA;महापापी यदि पठेन्नित्यं भक्तिसमन्वितः ।&lt;br&gt;&#xA;यमः करोति संशुद्धं कायव्यूहेन निश्चितम् ॥ १७ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;यमाष्टकवर्णनं नामेकत्रिशोऽध्यायः ॥ ३१ ॥&lt;/p&gt;</description>
    </item>
    <item>
      <title>३२</title>
      <link>https://vishvAsa.github.io/purANam/shAktam/devI-bhAgavatam/09/32/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/32/</guid>
      <description>&lt;p&gt;श्रीनारायण उवाच&lt;br&gt;&#xA;मायाबीजं महामन्त्रं प्रदत्त्वा विधिपूर्वकम् ।&lt;br&gt;&#xA;कर्माशुभविपाकं च तामुवाच रवेः सुतः ॥ १ ॥&lt;br&gt;&#xA;धर्मराज उवाच&lt;br&gt;&#xA;शुभकर्मविपाकान्न नरकं याति मानवः ।&lt;br&gt;&#xA;कर्माशुभविपाकं च कथयामि निशामय ॥ २ ॥&lt;br&gt;&#xA;नानापुराणभेदेन नामभेदेन भामिनि ।&lt;br&gt;&#xA;नानाप्रकारं स्वर्गं च याति जीवः स्वकर्मभिः ॥ ३ ॥&lt;br&gt;&#xA;शुभकर्मविपाकान्न नरकं याति कर्मभिः ।&lt;br&gt;&#xA;कुकर्मणा च नरकं याति नानाविधं नरः ॥ ४ ॥&lt;br&gt;&#xA;नरकाणां च कुण्डानि सन्ति नानाविधानि च ।&lt;br&gt;&#xA;नानाशास्त्रप्रमाणेन कर्मभेदेन यानि च ॥ ५ ॥&lt;br&gt;&#xA;विस्तृतानि च गर्तानि क्लेशदानि च दुःखिनाम् ।&lt;br&gt;&#xA;भयङ्‌कराणि घोराणि हे वत्से कुत्सितानि च ॥ ६ ॥&lt;br&gt;&#xA;षडशीति च कुण्डानि एवमन्यानि सन्ति च ।&lt;br&gt;&#xA;निबोध तेषां नामानि प्रसिद्धानि श्रुतौ सति ॥ ७ ॥&lt;br&gt;&#xA;वह्निकुण्डं तप्तकुण्डं क्षारकुण्डं भयानकम् ।&lt;br&gt;&#xA;विट्कुण्डं मूत्रकुण्डं च श्लेष्मकुण्डं च दुःसहम् ॥ ८ ॥&lt;br&gt;&#xA;गरकुण्डं दूषिकुण्डं वसाकुण्डं तथैव च ।&lt;br&gt;&#xA;शुक्रकुण्डमसुक्कुण्डमश्रुकुण्डं च कुत्सितम् ॥ ९ ॥&lt;br&gt;&#xA;कुण्डं गात्रमलानां च कर्णविट्कुण्डमेव च ।&lt;br&gt;&#xA;मज्जाकुण्डं मांसकुण्डं नक्रकुण्डं च दुस्तरम् ॥ १० ॥&lt;br&gt;&#xA;लोमकुण्डं केशकुण्डमस्थिकुण्डं च दुस्तरम् ।&lt;br&gt;&#xA;ताम्रकुण्डं लोहकुण्डं प्रतप्तं क्लेशदं महत् ॥ ११ ॥&lt;br&gt;&#xA;चर्मकुण्डं तप्तसुराकुण्डं च परिकीर्तितम् ।&lt;br&gt;&#xA;तीक्ष्णकण्टककुण्डं च विषोदं विषकुण्डकम् ॥ १२ ॥&lt;br&gt;&#xA;प्रतप्तकुण्डं तैलस्य कुन्तकुण्डं च दुर्वहम् ।&lt;br&gt;&#xA;कृमिकुण्डं पूयकुण्डं सर्पकुण्डं दुरन्तकम् ॥ १३ ॥&lt;br&gt;&#xA;मशकुण्डं दंशकुण्डं भीमं गरलकुण्डकम् ।&lt;br&gt;&#xA;कुण्डं च वज्रदंष्ट्राणां वृश्चिकानां च सुव्रते ॥ १४ ॥&#xA;शरकुण्डं शूलकुण्डं खड्गकुण्डं च भीषणम् ।&lt;br&gt;&#xA;गोलकुण्डं नक्रकुण्डं काककुण्डं शुचास्पदम् ॥ १५ ॥&lt;br&gt;&#xA;मन्थानकुण्डं बीजकुण्डं वज्रकुण्डं च दुःसहम् ।&lt;br&gt;&#xA;तप्तपाषाणकुण्डं च तीक्ष्णपाषाणकुण्डकम् ॥ १६ ॥&lt;br&gt;&#xA;लालाकुण्डं मसीकुण्डं चूर्णकुण्डं तथैव च ।&lt;br&gt;&#xA;चक्रकुण्डं वक्रकुण्डं कूर्मकुण्डं महोल्बणम् ॥ १७ ॥&lt;br&gt;&#xA;ज्वालाकुण्डं भस्मकुण्डं दग्धकुण्डं शुचिस्मिते ।&lt;br&gt;&#xA;तप्तसूचीमसिपत्रं क्षुरधारं सूचीमुखम् ॥ १८ ॥&lt;br&gt;&#xA;गोकामुख नक्रमुखं गजदंशं च गोमुखम् ।&lt;br&gt;&#xA;कुम्भीपाकं कालसूत्रं मत्स्योदं कृमितन्तुकम् ॥ १९ ॥&lt;br&gt;&#xA;पांसुभोज्यं पाशवेष्टं शूलप्रोतं प्रकम्पनम् ।&lt;br&gt;&#xA;उल्कामुखमन्धकूपं वेधनं ताडनं तथा ॥ २० ॥&lt;br&gt;&#xA;जालरन्ध्रं देहचूर्णं दलनं शोषणं कषम् ।&lt;br&gt;&#xA;शूर्पं ज्वालामुखं चैव धूमान्धं नागवेष्टनम् ॥ २१ ॥&lt;br&gt;&#xA;कुण्डान्येतानि सावित्रि पापिनां क्लेशदानि च ।&lt;br&gt;&#xA;नियुतैः किङ्‌करगणै रक्षितानि च सन्ततम् ॥ २२ ॥&lt;br&gt;&#xA;दण्डहस्तैः पाशहस्तैर्मदमत्तैर्भयङ्‌करैः ।&lt;br&gt;&#xA;शक्तिहस्तैर्गदाहस्तैरसिहस्तैः सुदारुणैः ॥ २३ ॥&lt;br&gt;&#xA;तमोयुक्तैर्दयाहीनैर्निवार्यैश्च न सर्वतः ।&lt;br&gt;&#xA;तेजस्विभिश्च निःशङ्‌कैराताम्रपिङ्‌गलोचनैः ॥ २४ ॥&lt;br&gt;&#xA;योगयुक्तैः सिद्धियुक्तैर्नानारूपधरैर्भटैः ।&lt;br&gt;&#xA;आसन्नमृत्युभिर्दृष्टैः पापिभिः सर्वजीविभिः ॥ २५ ॥&lt;br&gt;&#xA;स्वकर्मनिरतैः सर्वैः शाक्तैः सौरैश्च गाणपैः ।&lt;br&gt;&#xA;अदृश्यैः पुण्यकृद्‌भिश्च सिद्धैर्योगिभिरेव च ॥ २६ ॥&lt;br&gt;&#xA;स्वधर्मनिरतैर्वापि विततैर्वा स्वतन्त्रकैः ।&lt;br&gt;&#xA;बलवद्‌भिश्च निःशङ्‌कैः स्वप्नदृष्टैश्च वैष्णवैः ॥ २७ ॥&lt;br&gt;&#xA;एतत्ते कथितं साध्वि कुण्डसङ्ख्यानिरूपणम् ।&lt;br&gt;&#xA;येषां निवासो यत्कुण्डे निबोध कथयामि ते ॥ २८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे सावित्र्युपाख्याने&lt;br&gt;&#xA;कुण्डसङ्ख्यानिरूपणं नाम द्वात्रिंशोऽध्यायः ॥ ३२ ॥&lt;/p&gt;</description>
    </item>
    <item>
      <title>३३</title>
      <link>https://vishvAsa.github.io/purANam/shAktam/devI-bhAgavatam/09/33/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/33/</guid>
      <description>&lt;p&gt;धर्मराज उवाच&lt;br&gt;&#xA;हरिसेवारतः शुद्धो योगसिद्धो व्रती सति ।&lt;br&gt;&#xA;तपस्वी ब्रह्मचारी च न याति नरकं ध्रुवम् ॥ १ ॥&lt;br&gt;&#xA;कटुवाचा बान्धवांश्च बललेपेन यो नरः ।&lt;br&gt;&#xA;दग्धान्करोति बलवान् वह्निकुण्डं प्रयाति सः ॥ २ ॥&lt;br&gt;&#xA;स्वगात्रलोममानाब्दं तत्र स्थित्वा हुताशने ।&lt;br&gt;&#xA;पशुयोनिमवाप्नोति रौद्रदग्धां त्रिजन्मनि ॥ ३ ॥&lt;br&gt;&#xA;ब्राह्मणं तृषितं तप्तं क्षुधितं गृहमागतम् ।&lt;br&gt;&#xA;न भोजयति यो मूढस्तप्तकुण्डं प्रयाति सः ॥ ४ ॥&lt;br&gt;&#xA;तत्र तल्लोममानं च वर्षं स्थित्वा च दुःखदे ।&lt;br&gt;&#xA;तप्तस्थले वह्नितल्पे पक्षी च सप्तजन्मसु ॥ ५ ॥&lt;br&gt;&#xA;रविवारे च सङ्क्रान्त्याममायां श्राद्धवासरे ।&lt;br&gt;&#xA;वस्त्राणां क्षारसंयोगं करोति केवलं नरः ॥ ६ ॥&lt;br&gt;&#xA;स याति क्षारकुण्डं च सूत्रमानाब्दमेव च ।&lt;br&gt;&#xA;स व्रजेद्‌रजकीं योनिं सप्तजन्मसु भारते ॥ ७ ॥&lt;br&gt;&#xA;मूलप्रकृतिनिन्दां यः कुरुते मानवाधमः ।&lt;br&gt;&#xA;वेदनिन्दां शास्त्रनिन्दां पुराणानां तथैव च ॥ ८ ॥&lt;br&gt;&#xA;ब्रह्मविष्णुशिवादीनां तथा निन्दापरो जनः ।&lt;br&gt;&#xA;गौरीवाण्यादिदेवीनां तथा निन्दापरो जनः ॥ ९ ॥&lt;br&gt;&#xA;ते सर्वे निरये यान्ति तस्मिन्कुण्डे भयानके ।&lt;br&gt;&#xA;नातः परतरं कुण्डं दुःखदं तु भविष्यति ॥ १० ॥&lt;br&gt;&#xA;तत्र स्थित्वानेककल्पं सर्पयोनिं व्रजेत्पुनः ।&lt;br&gt;&#xA;देवीनिन्दापराधस्य प्रायश्चित्तं न विद्यते ॥ ११ ॥&lt;br&gt;&#xA;स्वदत्तां परदत्तां वा वृत्तिं च सुरविप्रयोः ।&lt;br&gt;&#xA;षष्टिवर्षसहस्राणि विट्कुण्डं च प्रयाति सः ॥ १२ ॥&lt;br&gt;&#xA;तावन्त्येव च वर्षाणि विड्भोजी तत्र तिष्ठति ।&lt;br&gt;&#xA;षष्टिवर्षसहस्राणि विट्कृमिश्च पुनर्भुवि ॥ १३ ॥&lt;br&gt;&#xA;परकीयतडागे च तडागं यः करोति च ।&lt;br&gt;&#xA;उत्सजेद्दैवदोषेण मूत्रकुण्डं प्रयाति सः ॥ १४ ॥&lt;br&gt;&#xA;तद्रेणुमानवर्षं च तद्भोजी तत्र तिष्ठति ।&lt;br&gt;&#xA;पुनः पूर्णशताब्दं च स वृषो भारते भवेत् ॥ १५ ॥&lt;br&gt;&#xA;एकाकी मिष्टमश्नाति श्लेष्मकुण्डं प्रयाति च ।&lt;br&gt;&#xA;पूर्णमब्दशतं चैव तद्भोजी तत्र तिष्ठति ॥ १६ ॥&lt;br&gt;&#xA;ततः पूर्णशताब्दं च स प्रेतो भारते भवेत् ।&lt;br&gt;&#xA;श्लेष्ममूत्रपरं चैव पूयं भुङ्‌क्ते ततः शुचिः ॥ १७ ॥&lt;br&gt;&#xA;पितरं मातरं चैव गुरुं भार्यां सुतं सुताम् ।&lt;br&gt;&#xA;यो न पुष्णात्यनाथं च गरकुण्डं प्रयाति सः ॥ १८ ॥&lt;br&gt;&#xA;पूर्णमब्दशतं चैव तद्भोजी तत्र तिष्ठति ।&lt;br&gt;&#xA;ततो व्रजेद्‌भूतयोनिं शतवर्षं ततः शुचिः ॥ १९ ॥&lt;br&gt;&#xA;दृष्ट्वातिथिं वक्रचक्षुः करोति यो हि मानवः ।&lt;br&gt;&#xA;पितृदेवास्तस्य जलं न गृह्णन्ति च पापिनः ॥ २० ॥&lt;br&gt;&#xA;यानि कानि च पापानि ब्रह्महत्यादिकानि च ।&lt;br&gt;&#xA;इहैव लभते चान्ते दूषिकाकुण्डमाव्रजेत् ॥ २१ ॥&lt;br&gt;&#xA;पूर्णमब्दशतं चैव तद्भोजी तत्र तिष्ठति ।&lt;br&gt;&#xA;ततो व्रजेद्‌भूतयोनिं शतवर्षं ततः शुचिः ॥ २२ ॥&lt;br&gt;&#xA;दत्त्वा द्रव्यं च विप्राय चान्यस्मै दीयते यदि ।&lt;br&gt;&#xA;स तिष्ठति वसाकुण्डे तद्भोजी शतवत्सरम् ॥ २३ ॥&lt;br&gt;&#xA;कृकलासो भवेत्सोऽपि भारते सप्तजन्मसु ।&lt;br&gt;&#xA;ततो भवेन्महारौद्रो दरिद्रोऽल्पायुरेव च ॥ २४ ॥&lt;br&gt;&#xA;पुमांसं कामिनी वापि कामिनीं वा पुमानथ ।&lt;br&gt;&#xA;यः शुक्रं पाययत्येव शुक्रकुण्डं प्रयाति सः ॥ २५ ॥&lt;br&gt;&#xA;पूर्णमब्दशतं चैव तद्भोजी तत्र तिष्ठति ।&lt;br&gt;&#xA;कृमियोनिं शताब्दं च व्रजेद्‌भूत्वा ततः शुचिः ॥ २६ ॥&lt;br&gt;&#xA;सन्ताड्य च गुरुं विप्रं रक्तपातं च कारयेत् ।&lt;br&gt;&#xA;स च तिष्ठत्यसृक्कुण्डे तद्भोजी शतवत्सरम् ॥ २७ ॥&lt;br&gt;&#xA;ततो लभेद्व्याघ्रजन्म सप्तजन्मसु भारते ।&lt;br&gt;&#xA;ततः शुद्धिमवाप्नोति मानवश्च क्रमेण ह ॥ २८ ॥&lt;br&gt;&#xA;योऽश्रु तत्याज गायन्तं भक्तं दृष्ट्वा सगद्‌गदम् ।&lt;br&gt;&#xA;श्रीकृष्णगुणसङ्‌गीते हसत्येव हि यो नरः ॥ २९ ॥&lt;br&gt;&#xA;स वसेदश्रुकुण्डे च तद्भोजी शतवर्षकम् ।&lt;br&gt;&#xA;ततो भवेच्च चाण्डालस्त्रिजन्मनि ततः शुचिः ॥ ३० ॥&lt;br&gt;&#xA;करोति शठता तद्वन्नित्यं सुहृदि यो नरः ।&lt;br&gt;&#xA;कुण्डं गात्रमलानां च स प्रयाति शताब्दकम् ॥ ३१ ॥&lt;br&gt;&#xA;ततः स गार्दभीं योनिमवाप्नोति त्रिजन्मनि ।&lt;br&gt;&#xA;त्रिजन्मनि च शार्गालीं ततः शुद्धो भवेद्‌ ध्रुवम् ॥ ३२ ॥&lt;br&gt;&#xA;बधिरं यो हसत्येव निन्दत्येवाभिमानतः ।&lt;br&gt;&#xA;स वसेत्कर्णविट्कुण्डे तद्भोजी शतवत्सरम् ॥ ३३ ॥&lt;br&gt;&#xA;ततो भवेत्स बधिरो दरिद्रः सप्तजन्मसु ।&lt;br&gt;&#xA;सप्तजन्मन्यङ्‌गहीनस्ततः शुद्धिं लभेद्‌ ध्रुवम् ॥ ३४ ॥&lt;br&gt;&#xA;लोभात्स्वभरणार्थाय जीविनं हन्ति यो नरः ।&lt;br&gt;&#xA;मज्जाकुण्डे वसेत्सोऽपि तद्भोजी लक्षवत्सरम् ॥ ३५ ॥&lt;br&gt;&#xA;ततो भवेच्च शशको मीनश्च सप्तजन्मसु ।&lt;br&gt;&#xA;त्रिजन्मनि वराहश्च कुक्कुटः सप्तजन्मसु ॥ ३६ ॥&lt;br&gt;&#xA;एणादयश्च कर्मभ्यस्ततः शुद्धिं लभेद्‌ ध्रुवम् ।&lt;br&gt;&#xA;स्वकन्यापालनं कृत्वा विक्रीणाति च यो नरः ॥ ३७ ॥&lt;br&gt;&#xA;अर्थलोभान्महामूढो मांसकुण्डं प्रयाति सः ।&lt;br&gt;&#xA;कन्यालोमप्रमाणाब्दं तद्भोजी तत्र तिष्ठति ॥ ३८ ॥&lt;br&gt;&#xA;तस्य दण्डप्रहारं च कुर्वन्ति यमकिङ्‌कराः ।&lt;br&gt;&#xA;मांसभारं मूर्ध्नि कृत्वा रक्तभारं लिहेत्क्षुधा ॥ ३९ ॥&lt;br&gt;&#xA;ततो हि भारते पापी कन्याविट्कृमिगो भवेत् ।&lt;br&gt;&#xA;षष्टिवर्षसहस्राणि व्याधश्च सप्तजन्मसु ॥ ४० ॥&lt;br&gt;&#xA;त्रिजन्मनि वराहश्च कुक्कुटः सप्तजन्मसु ।&lt;br&gt;&#xA;मण्डूको हि जलौकाश्च सप्तजन्मसु भारते ॥ ४१ ॥&lt;br&gt;&#xA;सप्तजन्मसु काकश्च ततः शुद्धिं लभेद्‌ ध्रुवम् ।&lt;br&gt;&#xA;व्रतानामुपवासानां श्राद्धादीनां च सङ्‌गमे ॥ ४२ ॥&lt;br&gt;&#xA;करोति यः क्षौरकर्म सोऽशुचिः सर्वकर्मसु ।&lt;br&gt;&#xA;स च तिष्ठति कुण्डे च नखादीनाञ्च सुन्दरि ॥ ४३ ॥&lt;br&gt;&#xA;तद्दैवदिनमानाब्दं तद्भोजी दण्डताडितः ।&lt;br&gt;&#xA;सकेशं पार्थिवं लिङ्‌गं यो वार्चयति भारते ॥ ४४ ॥&lt;br&gt;&#xA;स तिष्ठति केशकुण्डे मृद्रेणुमानवर्षकम् ।&lt;br&gt;&#xA;तदन्ते यावनीं योनिं प्रयाति हरकोपतः ॥ ४५ ॥&lt;br&gt;&#xA;शताब्दाच्छुद्धिमाप्नोति राक्षसः स भवेद्‌ ध्रुवम् ।&lt;br&gt;&#xA;पितॄणां यो विष्णुपदे पिण्डं नैव ददाति च ॥ ४६ ॥&lt;br&gt;&#xA;स च तिष्ठत्यस्थिकुण्डे स्वलोमाब्दं महोल्बणे ।&lt;br&gt;&#xA;ततः सुयोनिं सम्प्राप्य कुखञ्जः सप्तजन्मसु ॥ ४७ ॥&lt;br&gt;&#xA;भवेन्महादरिद्रश्च ततः शुद्धो हि देहतः ।&lt;br&gt;&#xA;यः सेवते महामूढो गुर्विणीं च स्वकामिनीम् ॥ ४८ ॥&lt;br&gt;&#xA;प्रतप्ते ताम्रकुण्डे च शतवर्षं स तिष्ठति ।&lt;br&gt;&#xA;अवीरान्नं च यो भुङ्‌क्ते ऋतुस्नातान्नमेव च ॥ ४९ ॥&lt;br&gt;&#xA;लोहकुण्डे शताब्दं च स च तिष्ठति तप्तके ।&lt;br&gt;&#xA;स व्रजेद्‌रजकीं योनिं काकानां सप्तजन्मसु ॥ ५० ॥&lt;br&gt;&#xA;महाव्रणी दरिद्रश्च ततः शुद्धी भवेन्नरः ।&lt;br&gt;&#xA;यो हि चर्माक्तहस्तेन देवद्रव्यमुपस्मृशेत् ॥ ५१ ॥&lt;br&gt;&#xA;शतवर्षप्रमाणं च चर्मकुण्डे स तिष्ठति ।&lt;br&gt;&#xA;यः शूद्रेणाभ्यनुज्ञातो भुङ्क्ते शूद्रान्नमेव च ॥ ५२ ॥&lt;br&gt;&#xA;स च तप्तसुराकुण्डे शताब्दं तिष्ठति द्विजः ।&lt;br&gt;&#xA;ततो भवेच्छूद्रयाजी ब्राह्मणः सप्तजन्मसु ॥ ५३ ॥&lt;br&gt;&#xA;शूद्रश्राद्धान्नभोजी च ततः शुद्धो भवेद्‌ध ्रुवम् ।&lt;br&gt;&#xA;वाग्दुष्टः कटुको वाचा ताडयेत्स्वामिनं सदा ॥ ५४ ॥&lt;br&gt;&#xA;तीक्ष्णकण्टककुण्डे स तद्भोजी तत्र तिष्ठति ।&lt;br&gt;&#xA;ताडितो यमदूतेन दण्डेन च चतुर्गुणम् ॥ ५५ ॥&lt;br&gt;&#xA;ततः उच्चैःश्रवाः सप्तजन्मस्वेव ततः शुचि ।&lt;br&gt;&#xA;विषेण जीवनं हन्ति निर्दयो यो हि मानवः ॥ ५६ ॥&lt;br&gt;&#xA;विषकुण्डे च तद्भोजी सहस्राब्दं च तिष्ठति ।&lt;br&gt;&#xA;ततो भवेन्नृघाती च व्रणी च शतजन्मसु ॥ ५७ ॥&lt;br&gt;&#xA;सप्तजन्मसु कुष्ठी च ततः शुद्धो भवेद्‌ धुवम् ।&lt;br&gt;&#xA;दण्डेन ताडयेद्‌ गां हि वृषञ्च वृषवाहकः ॥ ५८ ॥&lt;br&gt;&#xA;भृत्यद्वारा स्वतन्त्रो वा पुण्यक्षेत्रे च भारते ।&lt;br&gt;&#xA;प्रतप्ते तैलकुण्डेऽग्नौ तिष्ठति स्म चतुर्युगम् ॥ ५९ ॥&lt;br&gt;&#xA;गवां लोमप्रमाणाब्दं वृषो भवति तत्परम् ।&lt;br&gt;&#xA;कुन्तेन हन्ति यो जीवं वह्निलोहेन हेलया ॥ ६० ॥&lt;br&gt;&#xA;कुन्तकुण्डे वसेत्सोऽपि वर्षाणामयुतं सति ।&lt;br&gt;&#xA;ततः सुयोनिं सम्प्राप्य चोदरे व्याधिसंयुतः ॥ ६१ ॥&lt;br&gt;&#xA;जन्मनैकेन क्लेशेन ततः शुद्धो भवेन्नरः ।&lt;br&gt;&#xA;यो भुङ्‌क्ते च वृथा मांसं मांसलोभी द्विजाधमः ॥ ६२ ॥&#xA;हरेरनैवेद्यभोजी कृमिकुण्डं प्रयाति सः ।&lt;br&gt;&#xA;स्वलोममानवर्षं च तद्भोजी तत्र तिष्ठति ॥ ६३ ॥&lt;br&gt;&#xA;ततो भवेन्म्लेच्छजातिस्त्रिजन्मनि ततो द्विजः ।&lt;br&gt;&#xA;ब्राह्मणः शूद्रयाजी च शूद्रश्राद्धान्नभोजकः ॥ ६४ ॥&lt;br&gt;&#xA;शूद्राणां शवदाही च पूयकुण्डे वसेद्‌ ध्रुवम् ।&lt;br&gt;&#xA;यावल्लोमप्रमाणाब्दं यमदण्डेन सुव्रते ॥ ६५ ॥&lt;br&gt;&#xA;ताडितो यमदूतेन तद्भोजी तत्र तिष्ठति ।&lt;br&gt;&#xA;ततो भारतमागत्य स शूद्रः सप्तजन्मसु ॥ ६६ ॥&lt;br&gt;&#xA;महारोगी दरिद्रश्च बधिरो मूक एव च ।&lt;br&gt;&#xA;कृष्णं पद्मं च के यस्य तं सर्पं हन्ति यो नरः ॥ ६७ ॥&lt;br&gt;&#xA;स्वलोममानवर्षं च सर्पकुण्डं प्रयाति सः ।&lt;br&gt;&#xA;सर्पेण भक्षितः सोऽथ यमदूतेन ताडितः ॥ ६८ ॥&lt;br&gt;&#xA;वसेच्च सर्पविड्भोजी ततः सर्पो भवेद्‌ ध्रुवम् ।&lt;br&gt;&#xA;ततो भवेन्मानवश्च स्वल्पायुर्दद्रुसंयुतः ॥ ६९ ॥&lt;br&gt;&#xA;महाक्लेशेन तन्मृत्युः सर्पेण भक्षिताद्‌ ध्रुवम् ।&lt;br&gt;&#xA;विधिप्रदत्तजीव्यांश्च क्षुद्रजन्तूंश्च हन्ति यः ॥ ७० ॥&lt;br&gt;&#xA;स दंशमशयोः कुण्डे जन्तुमानाब्दमेव च ।&lt;br&gt;&#xA;दिवानिशं भक्षितस्तैरनाहारश्च शब्दवान् ॥ ७१ ॥&lt;br&gt;&#xA;हस्तपादादिबद्धश्च यमदूतेन ताडितः ।&lt;br&gt;&#xA;ततो भवेत्क्षुद्रजन्तुर्जातिश्च यावनी भवेत् ॥ ७२ ॥&lt;br&gt;&#xA;ततो भवेन्मानवश्च सोऽङ्‌गहीनस्ततः शुचिः ।&lt;br&gt;&#xA;यो मूढो मधुमश्नाति हत्वा च मधुमक्षिकाः ॥ ७३ ॥&lt;br&gt;&#xA;स एव गारले कुण्डे जीवमानाब्दकं वसेत् ।&lt;br&gt;&#xA;भक्षितो गरलैर्दग्धो यमदूतेन ताडितः ॥ ७४ ॥&lt;br&gt;&#xA;ततो हि मक्षिकाजातिस्ततः शुद्धो भवेन्नरः ।&lt;br&gt;&#xA;दण्डं करोत्यदण्ड्ये च विप्रे दण्डं करोति च ॥ ७५ ॥&lt;br&gt;&#xA;स कुण्डं वज्रदंष्ट्राणां कीटानां याति सत्वरम् ।&lt;br&gt;&#xA;स तल्लोमप्रमाणाब्दं तत्र तिष्ठत्यहर्निशम् ॥ ७६ ॥&lt;br&gt;&#xA;शब्दकृद्भक्षितस्तैस्तु यमदूतेन ताडितः ।&lt;br&gt;&#xA;करोति रोदनं भद्रे हाहाकारं क्षणे क्षणे ॥ ७७ ॥&lt;br&gt;&#xA;पुनः सूकरयोनौ च जायते सप्तजन्मसु ।&lt;br&gt;&#xA;त्रिजन्मनि काकयोनौ ततः शुद्धो भवेन्नरः ॥ ७८ ॥&lt;br&gt;&#xA;अर्थलोभेन यो मूढः प्रजादण्डं करोति सः ।&lt;br&gt;&#xA;वृश्चिकानां च कुण्डं च तल्लोमाब्दं वसेद्‌ ध्रुवम् ॥ ७९ ॥&lt;br&gt;&#xA;ततो वृश्चिकजातिश्च सप्तजन्मसु भारते ।&lt;br&gt;&#xA;ततो नरश्चाङ्‌गहीनो व्याधिशुद्धो भवेद्‌ ध्रुवम् ॥ ८० ॥&lt;br&gt;&#xA;ब्राह्मणः शस्त्रधारी यो ह्यन्येषां धावको भवेत् ।&lt;br&gt;&#xA;सन्ध्याहीनश्च यो विप्रो हरिभक्तिविहीनकः ॥ ८१ ॥&lt;br&gt;&#xA;स तिष्ठति स्वलोमाब्दं कुण्डेषु च शरादिषु ।&lt;br&gt;&#xA;विद्धः शरादिभिः शश्वत्ततः शुद्धो भवेन्नरः ॥ ८२ ॥&lt;br&gt;&#xA;कारागारे सान्धकारे प्रणिहन्ति प्रजाश्च यः ।&lt;br&gt;&#xA;प्रमत्तः स्वस्य दोषेण गोलकुण्डं प्रयाति सः ॥ ८३ ॥&lt;br&gt;&#xA;स पङ्‌कतप्ततोयाक्तं सान्धकारं भयङ्‌करम् ।&lt;br&gt;&#xA;तीक्ष्णदंष्ट्रैश्च कीटैश्च संयुक्तं गोलकुण्डकम् ॥ ८४ ॥&lt;br&gt;&#xA;कीटैर्विद्धो वसेत्तत्र प्रजालोमाब्दमेव च ।&lt;br&gt;&#xA;ततो भवेत्प्रजाभृत्यस्ततः शुद्धो भवेत्क्रमात् ॥ ८५ ॥&lt;br&gt;&#xA;सरोवरादुत्थितांश्च नक्रादीन्हन्ति यो नरः ।&lt;br&gt;&#xA;नक्रकण्टकमानाब्दं नक्रकुण्डं प्रयाति सः ॥ ८६ ॥&lt;br&gt;&#xA;ततो नक्रादिजातीयो भवेन्नक्रादिषु ध्रुवम् ।&lt;br&gt;&#xA;ततः सद्यो विशुद्धो हि दण्डेनैव पुनः पुनः ॥ ८७ ॥&lt;br&gt;&#xA;वक्षः श्रोणीस्तनास्यञ्च यः पश्यति परस्त्रियाः ।&lt;br&gt;&#xA;कामेन कामुको यो हि पुण्यक्षेत्रे च भारते ॥ ८८ ॥&lt;br&gt;&#xA;स वसेत्काककुण्डे च काकैः सञ्चूर्णलोचनः ।&lt;br&gt;&#xA;ततः स्वलोममानाब्दं भवेद्दग्धस्त्रिजन्मनि ॥ ८९ ॥&lt;br&gt;&#xA;स्वर्णस्तेयी च यो मूढो भारते सुरविप्रयोः ।&lt;br&gt;&#xA;स च मन्थानकुण्डे वै स्वलोमाब्दं वसेद्‌ ध्रुवम् ॥ ९० ॥&lt;br&gt;&#xA;ताडितो यमदूतेन मन्थानैश्छन्नलोचनः ।&lt;br&gt;&#xA;तद्विड्भोजी च तत्रैव ततश्चान्धस्त्रिजन्मनि ॥ ९१ ॥&lt;br&gt;&#xA;सप्तजन्म दरिद्रश्च महाक्रूरश्च पातकी ।&lt;br&gt;&#xA;भारते स्वर्णकारश्च स च स्वर्णवणिक् ततः ॥ ९२ ॥&lt;br&gt;&#xA;यो भारते ताम्रचौरो लोहचौरश्च सुन्दरि ।&lt;br&gt;&#xA;स च स्वलोममानाब्दं बीजकुण्डं प्रयाति सः ॥ ९३ ॥&lt;br&gt;&#xA;तत्रैव बीजविड्भोजी बीजैश्च छन्नलोचनः ।&lt;br&gt;&#xA;ताडितो यमदूतेन ततः शुद्धो भवेन्नरः ॥ ९४ ॥&lt;br&gt;&#xA;भारते देवचौरश्च देवद्रव्यापहारकः ।&lt;br&gt;&#xA;स दुस्तरे वज्रकुण्डे स्वलोमाब्दं वसेद्‌ ध्रुवम् ॥ ९५ ॥&lt;br&gt;&#xA;देहदग्धोऽपि तद्वज्रैरनाहारश्च शब्दकृत् ।&lt;br&gt;&#xA;ताडितो यमदूतैश्च ततः शुद्धो भवेन्नरः ॥ ९६ ॥&lt;br&gt;&#xA;रौप्यगव्यांशुकानां च यश्चौरः सुरविप्रयोः ।&lt;br&gt;&#xA;तप्तपाषाणकुण्डेच स्वलोमाब्दं वसेद्‌ ध्रुवम् ॥ ९७ ॥&lt;br&gt;&#xA;त्रिजन्मनि च कंसोऽपि श्वेतरूपस्त्रिजन्मनि ।&lt;br&gt;&#xA;जन्मैकं श्वेतचिह्नश्च ततोऽन्ये श्वेतपक्षिणः ॥ ९८ ॥&lt;br&gt;&#xA;ततो रक्तविकारी च शूली वै मानवो भवेत् ।&lt;br&gt;&#xA;सप्तजन्मसु चाल्पायुस्ततः शुद्धो भवेन्नरः ॥ ९९ ॥&lt;br&gt;&#xA;रैतं कांस्यमयं पात्रं यो हरेद्देवविप्रयोः ।&lt;br&gt;&#xA;तीक्ष्णपाषाणकुण्डे च स्वलोमाब्दं वसेन्नरः ॥ १०० ॥&lt;br&gt;&#xA;स भवेदश्वजातिश्च भारते सप्तजन्मसु ।&lt;br&gt;&#xA;ततोऽधिकाङ्‌गजातिश्च पादरोगी ततः शुचिः ॥ १०१ ॥&lt;br&gt;&#xA;पुंश्चल्यन्नं च यो भद्रे पुंश्चलीजीव्यजीविनः ।&lt;br&gt;&#xA;स्वलोममानवर्षं च लालाकुण्डे वसेद्‌ ध्रुवम् ॥ १०२ ॥&lt;br&gt;&#xA;ताडितो यमदूतेन तद्भोजी तत्र दुःखितः ।&lt;br&gt;&#xA;ततश्चक्षुःशूलरोगी ततः शुद्धः क्रमेण सः ॥ १०३ ॥&lt;br&gt;&#xA;म्लेच्छसेवी मसीजीवी यो विप्रो भारते भुवि ।&lt;br&gt;&#xA;वसेत्स्वलोममानाब्दं मसीकुण्डे स दुःखभाक् ॥ १०४ ॥&lt;br&gt;&#xA;ताडितो यमदूतेन तद्भोजी तत्र तिष्ठति ।&lt;br&gt;&#xA;ततस्त्रिजन्मनि भवेत्कृष्णवर्णः पशुः सति ॥ १०५ ॥&lt;br&gt;&#xA;त्रिजन्मनि भवेच्छागः कृष्णवर्णस्त्रिजन्मनि ।&lt;br&gt;&#xA;ततः स तालवृक्षश्च ततः शुद्धो भवेन्नरः ॥ १०६ ॥&lt;br&gt;&#xA;धान्यादिसस्यं ताम्बूलं यो हरेत्सुरविप्रयोः ।&lt;br&gt;&#xA;आसनं च तथा तल्पं चूर्णकुण्डे प्रयाति सः ॥ १०७ ॥&lt;br&gt;&#xA;शताब्दं तत्र निवसेद्यमदूतेन ताडितः ।&lt;br&gt;&#xA;ततो भवेन्मेषजातिः कुक्कुटश्च त्रिजन्मनि ॥ १०८ ॥&lt;br&gt;&#xA;ततो भवेद्वानरश्च कासव्याधियुतो भुवि ।&lt;br&gt;&#xA;वंशहीनो दरिद्रश्च स्वल्पायुश्च ततः शुचिः ॥ १०९ ॥&lt;br&gt;&#xA;करोति चक्रं विप्राणां हृत्वा द्रव्यं च यो जनः ।&lt;br&gt;&#xA;स वसेच्चक्रकुण्डे च शताब्दं दण्डताडितः ॥ ११० ॥&lt;br&gt;&#xA;ततो भवेन्मानवश्च तैलकारस्त्रिजन्मनि ।&lt;br&gt;&#xA;व्याधियुक्तो भवेद्‌रोगी वंशहीनस्ततः शुचिः ॥ १११ ॥&lt;br&gt;&#xA;गोधनेषु च विप्रेषु करोति वक्रतां पुमान् ।&lt;br&gt;&#xA;प्रयाति वक्रकुण्डं स तिष्ठेद्युगशतं सति ॥ ११२ ॥&lt;br&gt;&#xA;ततो भवेत्स वक्राङ्‌गो हीनाङ्‌गः सप्तजन्मनि ।&lt;br&gt;&#xA;दरिद्रो वंशहीनश्च भार्याहीनस्ततः शुचिः ॥ ११३ ॥&lt;br&gt;&#xA;ततो भवेद्‌ गृध्रजन्मा त्रिजन्मनि च सूकरः ।&lt;br&gt;&#xA;त्रिजन्मनि बिडालश्च मयूरश्च त्रिजन्मनि ॥ ११४ ॥&lt;br&gt;&#xA;निषिद्धं कूर्ममांसं च ब्राह्मणो यो हि भक्षति ।&lt;br&gt;&#xA;कूर्मकुण्डे वसेत्सोऽपि शताब्दं कूर्मभक्षितः ॥ ११५ ॥&lt;br&gt;&#xA;ततो भवेत्कूर्मजन्मा त्रिजन्मनि च सूकरः ।&lt;br&gt;&#xA;त्रिजन्मनि बिडालश्च मयूरश्च ततः शुचिः ॥ ११६ ॥&lt;br&gt;&#xA;घृतं तैलादिकं चैव यो हरेत्सुरविप्रयोः ।&lt;br&gt;&#xA;स याति ज्वालाकुण्डं च भस्मकुण्डं च पातकी ॥ ११७ ॥&lt;br&gt;&#xA;तत्र स्थित्वा शताब्दं च स भवेत्तैलपाचितः ।&lt;br&gt;&#xA;सप्तजन्मनि मत्स्यश्च मूषकश्च ततः शुचिः ॥ ११८ ॥&lt;br&gt;&#xA;सुगन्धितैलं धात्रीं वा गन्धद्रव्यान्यदेव वा ।&lt;br&gt;&#xA;भारते पुण्यवर्षे च यो हरेत्सुरविप्रयोः ॥ ११९ ॥&lt;br&gt;&#xA;स वसेद्दग्धकुण्डे च भवेद्दग्धो दिवानिशम् ।&lt;br&gt;&#xA;स्वलोममानवर्षं च ततो दुर्गन्धिको भवेत् ॥ १२० ॥&lt;br&gt;&#xA;दुर्गन्धिकः सप्तजन्म मृगनाभिस्त्रिजन्मनि ।&lt;br&gt;&#xA;सप्तजन्मसु मन्थानस्ततो हि मानवो भवेत् ॥ १२१ ॥&lt;br&gt;&#xA;बलेनैव छलेनैव हिंसारूपेण वा सति ।&lt;br&gt;&#xA;बलिष्ठश्च हरेद्‌भूमिं भारते परपैतृकीम् ॥ १२२ ॥&lt;br&gt;&#xA;स वसेत्तप्तसूचिं च भवेत्तापी दिवानिशम् ।&lt;br&gt;&#xA;तप्ततैले यथा जीवो दग्धो भवति सन्ततम् ॥ १२३ ॥&lt;br&gt;&#xA;भस्मसान्न भवत्येव भोगे देही न नश्यति ।&lt;br&gt;&#xA;सप्तमन्वन्तरं पापी सन्तप्तस्तत्र तिष्ठति ॥ १२४ ॥&lt;br&gt;&#xA;शब्दं करोत्यनाहारो यमदूतेन ताडितः ।&lt;br&gt;&#xA;षष्टिवर्षसहस्राणि विट्कृमिश्च भवेत्ततः ॥ १२५ ॥&lt;br&gt;&#xA;ततो भवेद्‌भूमिहीनो दरिद्रश्च ततः शुचिः ।&lt;br&gt;&#xA;ततः स्वयोनिं सम्प्राप्य शुभं कर्माचरेत्पुनः ॥ १२६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नानाकर्म-&lt;br&gt;&#xA;विपाकफलकथनं नाम त्रयस्त्रिंशोऽध्यायः ॥ ३३ ॥&lt;/p&gt;</description>
    </item>
    <item>
      <title>३४</title>
      <link>https://vishvAsa.github.io/purANam/shAktam/devI-bhAgavatam/09/34/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/34/</guid>
      <description>&lt;p&gt;यम उवाच&lt;br&gt;&#xA;छिनत्ति जीवं खड्गेन दयाहीनः सुदारुणः ।&lt;br&gt;&#xA;नरघाती हन्ति नरमर्थलोभेन भारते ॥ १ ॥&lt;br&gt;&#xA;असिपत्रे वसेत्सोऽपि यावदिन्द्राश्चतुर्दश ।&lt;br&gt;&#xA;तेषु यो ब्राह्मणान् हन्ति शतमन्वन्तरं वसेत् ॥ २ ॥&lt;br&gt;&#xA;छिन्नाङ्‌गः संवसेत् सोऽपि खड्गधारेण सन्ततम् ।&lt;br&gt;&#xA;अनाहारः शब्दमुच्चैर्यमदूतेन ताडितः ॥ ३ ॥&lt;br&gt;&#xA;मन्थानः शतजन्मानि शतजन्मानि सूकरः ।&lt;br&gt;&#xA;कुक्कुटः सप्त जन्मानि शृगालः सप्तजन्मसु ॥ ४ ॥&lt;br&gt;&#xA;व्याघ्रश्च सप्त जन्मानि वृकश्चैव त्रिजन्मसु ।&lt;br&gt;&#xA;सप्तजन्मसु मण्डूको यमदूतेन ताडितः ॥ ५ ॥&lt;br&gt;&#xA;स भवेद्भारते वर्षे महिषश्च ततः शुचिः ।&lt;br&gt;&#xA;ग्रामाणां नगराणां वा दहनं यः करोति च ॥ ६ ॥&lt;br&gt;&#xA;क्षुरधारे वसेत्सोऽपि छिन्नाङ्‌गस्त्रियुगं सति ।&lt;br&gt;&#xA;ततः प्रेतो भवेत्सद्यो वह्निवक्त्रो भ्रमन्महीम् ॥ ७ ॥&lt;br&gt;&#xA;सप्तजन्मामेध्यभोजी कपोतः सप्तजन्मसु ।&lt;br&gt;&#xA;ततो भवेन्महाशूली मानवः सप्तजन्मनि ॥ ८ ॥&lt;br&gt;&#xA;सप्तजन्म गलत्कुष्ठी ततः शुद्धो भवेन्नरः ।&lt;br&gt;&#xA;परकर्णे मुखं दत्त्वा परनिन्दां करोति यः ॥ ९ ॥&lt;br&gt;&#xA;परदोषे महाश्लाघी देवब्राह्मणनिन्दकः ।&lt;br&gt;&#xA;सूचीमुखे वसेत्सोऽपि सूचीविद्धो युगत्रयम् ॥ १० ॥&lt;br&gt;&#xA;ततो भवेद्‌ वृश्चिकश्च सर्पश्च सप्तजन्मसु ।&lt;br&gt;&#xA;वज्रकीटः सप्तजन्म भस्मकीटस्ततः परम् ॥ ११ ॥&lt;br&gt;&#xA;ततो भवेन्मानवश्च महाव्याधिस्ततः शुचिः ।&lt;br&gt;&#xA;गृहिणां हि गृहं भित्त्वा वस्तुस्तेयं करोति यः ॥ १२ ॥&lt;br&gt;&#xA;गाश्च छागांश्च मेषांश्च याति गोकामुखे च सः ।&lt;br&gt;&#xA;ताडितो यमदूतेन वसेत्तत्र युगत्रयम् ॥ १३ ॥&lt;br&gt;&#xA;ततो भवेत्सप्तजन्म गोजातिर्व्याधिसंयुतः ।&lt;br&gt;&#xA;त्रिजन्मनि मेषजातिश्छागजातिस्त्रिजन्मनि ॥ १४ ॥&lt;br&gt;&#xA;ततो भवेन्मानवश्च नित्यरोगी दरिद्रकः ।&lt;br&gt;&#xA;भार्याहीनो बन्धुहीनः सन्तापी च ततः शुचिः ॥ १५ ॥&lt;br&gt;&#xA;सामान्यद्रव्यचौरश्च याति नक्रमुखं च सः ।&lt;br&gt;&#xA;ताडितो यमदूतेन वसेत्तत्राब्दकत्रयम् ॥ १६ ॥&lt;br&gt;&#xA;ततो भवेत्सप्तजन्म गोपतिर्व्याधिसंयुतः ।&lt;br&gt;&#xA;ततो भवेन्मानवश्च महारोगी ततः शुचिः ॥ १७ ॥&lt;br&gt;&#xA;हन्ति गाश्च गजांश्चैव तुरगांश्च नगांस्तथा ।&lt;br&gt;&#xA;स याति गजदंशं च महापापी युगत्रयम् ॥ १८ ॥&lt;br&gt;&#xA;ताडितो यमदूतेन नागदन्तेन सन्ततम् ।&lt;br&gt;&#xA;स भवेद्‌गजजातिश्च तुरगश्च त्रिजन्मनि ॥ १९ ॥&lt;br&gt;&#xA;गोजातिर्म्लेच्छजातिश्च ततः शुद्धो भवेन्नरः ।&lt;br&gt;&#xA;जलं पिबन्तीं तृषितां गां वारयति यः पुमान् ॥ २० ॥&lt;br&gt;&#xA;नरकं गोमुखाकारं कृमितप्तोदकान्वितम् ।&lt;br&gt;&#xA;तत्र तिष्ठति सन्तप्तो यावन्मन्वन्तरावधि ॥ २१ ॥&lt;br&gt;&#xA;ततो नरोऽपि गोहीनो महारोगी दरिद्रकः ।&lt;br&gt;&#xA;सप्तजन्मान्त्यजातिश्च ततः शुद्धो भवेन्नरः ॥ २२ ॥&lt;br&gt;&#xA;गोहत्यां ब्रह्महत्यां च करोति ह्यतिदेशिकीम् ।&lt;br&gt;&#xA;यो हि गच्छत्यगम्यां च यः स्त्रीहत्यां करोति च ॥ २३ ॥&lt;br&gt;&#xA;भिक्षुहत्यां महापापी भ्रूणहत्यां च भारते ।&lt;br&gt;&#xA;कुम्भीपाके वसेत्सोऽपि यावदिन्द्राश्चतुर्दश ॥ २४ ॥&lt;br&gt;&#xA;ताडितो यमदूतेन चूर्ण्यमानश्च सन्ततम् ।&lt;br&gt;&#xA;क्षणं पतति वह्नौ च क्षणं पतति कण्टके ॥ २५ ॥&lt;br&gt;&#xA;क्षणं पतेत्तप्ततैले तप्तो येन क्षणं क्षणम् ।&lt;br&gt;&#xA;क्षणं च तप्तलोहे च क्षणं च तप्तताम्रके ॥ २६ ॥&lt;br&gt;&#xA;गृध्रो जन्मसहस्राणि शतजन्मानि सूकरः ।&lt;br&gt;&#xA;काकश्च सप्त जन्मानि सर्पश्च सप्तजन्मसु ॥ २७ ॥&lt;br&gt;&#xA;षष्टिवर्षसहस्राणि विष्ठायां जायते कृमिः ।&lt;br&gt;&#xA;नानाजन्मसु स वृषस्ततः कुष्ठी दरिद्रकः ॥ २८ ॥&lt;br&gt;&#xA;सावित्र्युवाच&lt;br&gt;&#xA;विप्रहत्या च गोहत्या किंविधा चातिदैशिकी ।&lt;br&gt;&#xA;का वा नृणामगम्या च को वा सन्ध्याविहीनकः ॥ २९ ॥&lt;br&gt;&#xA;अदीक्षितः पुमान्को वा को वा तीर्थप्रतिग्रही ।&lt;br&gt;&#xA;द्विजः को वा ग्रामयाजी को वा विप्रोऽथ देवलः ॥ ३० ॥&lt;br&gt;&#xA;शूद्राणां सूपकारश्च प्रमत्तो वृषलीपतिः ।&lt;br&gt;&#xA;एतेषां लक्षणं सर्वं वद वेदविदां वर ॥ ३१ ॥&lt;br&gt;&#xA;धर्मराज उवाच&lt;br&gt;&#xA;श्रीकृष्णे च तदर्चायामन्येषां प्रकृतौ सति ।&lt;br&gt;&#xA;शिवे च शिवलिङ्‌गे च सूर्ये सूर्यमणौ तथा ॥ ३२ ॥&lt;br&gt;&#xA;गणेशे वाथ दुर्गायामेवं सर्वत्र सुन्दरि ।&lt;br&gt;&#xA;यः करोति भेदबुद्धिं ब्रह्महत्यां लभेत्तु सः ॥ ३३ ॥&lt;br&gt;&#xA;स्वगुरौ स्वेष्टदेवे च जन्मदातरि मातरि ।&lt;br&gt;&#xA;करोति भेदबुद्धिं यो ब्रह्महत्यां लभेत्तु सः ॥ ३४ ॥&lt;br&gt;&#xA;वैष्णवेषु च भक्तेषु ब्राह्मणेष्वितरेषु च ।&lt;br&gt;&#xA;करोति भेदबुद्धिं यो ब्रह्महत्यां लभेत्तु सः ॥ ३५ ॥&lt;br&gt;&#xA;विप्रपादोदके चैव शालग्रामोदके तथा ।&lt;br&gt;&#xA;करोति भेदबुद्धिं यो ब्रह्महत्यां लभेत्तु सः ॥ ३६ ॥&lt;br&gt;&#xA;शिवनैवेद्यके चैव हरिनैवेद्यके तथा ।&lt;br&gt;&#xA;करोति भेदबुद्धिं यो ब्रह्महत्यां लभेत्तु सः ॥ ३७ ॥&lt;br&gt;&#xA;सर्वेश्वरेश्वरे कृष्णे सर्वकारणकारणे ।&lt;br&gt;&#xA;सर्वाद्ये सर्वदेवानां सेव्ये सर्वान्तरात्मनि ॥ ३८ ॥&lt;br&gt;&#xA;माययानेकरूपे वाप्येक एव हि निर्गुणे ।&lt;br&gt;&#xA;करोतीशेन भेदं यो ब्रह्महत्यां लभेत्तु सः ॥ ३९ ॥&lt;br&gt;&#xA;शक्तिभक्ते द्वेषबुद्धिं शक्तिशास्त्रे तथैव च ।&lt;br&gt;&#xA;द्वेषं यः कुरुते मर्त्यो ब्रह्महत्यां लभेत्तु सः ॥ ४० ॥&lt;br&gt;&#xA;पितृदेवार्चनं यो वा त्यजेद्वेदनिरूपितम् ।&lt;br&gt;&#xA;यः करोति निषिद्धं च ब्रह्महत्यां लभेत्तु सः ॥ ४१ ॥&lt;br&gt;&#xA;यो निन्दति हृषीकेशं तन्मन्त्रोपासकं तथा ।&lt;br&gt;&#xA;पवित्राणां पवित्रं च ज्ञानानन्दं सनातनम् ॥ ४२ ॥&lt;br&gt;&#xA;प्रधानं वैष्णवानां च देवानां सेव्यमीश्वरम् ।&lt;br&gt;&#xA;ये नार्चयन्ति निन्दन्ति ब्रह्महत्यां लभन्ति ते ॥ ४३ ॥&lt;br&gt;&#xA;ये निन्दन्ति महादेवीं कारणब्रह्मरूपिणीम् ।&lt;br&gt;&#xA;सर्वशक्तिस्वरूपां च प्रकृतिं सर्वमातरम् ॥ ४४ ॥&lt;br&gt;&#xA;सर्वदेवस्वरूपां च सर्वेषां वन्दितां सदा ।&lt;br&gt;&#xA;सर्वकारणरूपां च ब्रह्महत्यां लभन्ति ते ॥ ४५ ॥&#xA;कृष्णजन्माष्टमीं रामनवमीं च सुपुण्यदाम् ।&lt;br&gt;&#xA;शिवरात्रिं तथा चैकादशीं वारे रवेस्तथा ॥ ४६ ॥&lt;br&gt;&#xA;पञ्च पर्वाणि पुण्यानि ये न कुर्वन्ति मानवाः ।&lt;br&gt;&#xA;लभन्ति ब्रह्महत्यां ते चाण्डालाधिकपापिनः ॥ ४७ ॥&lt;br&gt;&#xA;अम्बुवाच्यां भूखननं जलशौचादिकं च ये ।&lt;br&gt;&#xA;कुर्वन्ति भारते वर्षे ब्रह्महत्यां लभन्ति ते ॥ ४८ ॥&lt;br&gt;&#xA;गुरुञ्च मातरं तातं साध्वीं भार्यां सुतं सुताम् ।&lt;br&gt;&#xA;अनिन्द्यां यो न पुष्णाति ब्रह्महत्यां लभेत्तु सः ॥ ४९ ॥&lt;br&gt;&#xA;विवाहो यस्य न भवेन्न पश्यति सुतं तु यः ।&lt;br&gt;&#xA;हरिभक्तिविहीनो यो ब्रह्महत्यां लभेत्तु सः ॥ ५० ॥&lt;br&gt;&#xA;हरेरनैवेद्यभोजी नित्यं विष्णुं न पूजयेत् ।&lt;br&gt;&#xA;पुण्यं पार्थिवलिङ्‌गं च ब्रह्महासौ प्रकीर्तितः ॥ ५१ ॥&lt;br&gt;&#xA;गोप्रहारं प्रकुर्वन्तं दृष्ट्वा यो न निवारयेत् ।&lt;br&gt;&#xA;याति गोविप्रयोर्मध्ये गोहत्या तु लभेत्तु सः ॥ ५२ ॥&lt;br&gt;&#xA;दण्डैर्गोस्ताडयेन्मूढो यो विप्रो वृषवाहनः ।&lt;br&gt;&#xA;दिने दिने गोवधं च लभते नात्र संशयः ॥ ५३ ॥&lt;br&gt;&#xA;ददाति गोभ्य उच्छिष्टं भोजयेद्‌ वृषवाहकम् ।&lt;br&gt;&#xA;भुनक्ति वृषवाहान्नं स गोहत्यां लभेद्‌ ध्रुवम् ॥ ५४ ॥&lt;br&gt;&#xA;वृषलीपतिं याजयेद्यो भुङ्‌क्तेऽन्नं तस्य यो नरः ।&lt;br&gt;&#xA;गोहत्याशतकं सोऽपि लभते नात्र संशयः ॥ ५५ ॥&lt;br&gt;&#xA;पादं ददाति वह्नौ यो गाश्च पादेन ताडयेत् ।&lt;br&gt;&#xA;गेहं विशेदधौताङ्‌घ्रिः स्नात्वा गोवधमाप्नुयात् ॥ ५६ ॥&lt;br&gt;&#xA;यो भुङ्‌क्ते स्निग्धपादेन शेते स्निग्धाङ्‌घ्रिरेव च ।&lt;br&gt;&#xA;सूर्योदये च यो भुङ्‌क्ते स गोहत्यां लभेद्‌ ध्रुवम् ॥ ५७ ॥&lt;br&gt;&#xA;अवीरान्नं च यो भुङ्‌क्ते योनिजीव्यस्य च द्विजः ।&lt;br&gt;&#xA;यस्त्रिसन्ध्याविहीनश्च गोहत्या लभते च सः ॥ ५८ ॥&lt;br&gt;&#xA;स्वभर्तरि च देवे वा भेदबुद्धिं करोति या ।&lt;br&gt;&#xA;कटूक्त्या ताडयेत् कान्तं सा गोहत्यां लभेद्‌ ध्रुवम् ॥ ५९ ॥&lt;br&gt;&#xA;गोमार्गवर्जनं कृत्वा ददाति सस्यमेव वा ।&lt;br&gt;&#xA;तडागे वा तु दुर्गे वा स गोहत्यां लभेद्‌ ध्रुवम् ॥ ६० ॥&lt;br&gt;&#xA;प्रायश्चित्ते गोवधस्य यः करोति व्यतिक्रमम् ।&lt;br&gt;&#xA;पुत्रलोभादथाज्ञानात्स गोहत्या लभेद्‌ ध्रुवम् ॥ ६१ ॥&lt;br&gt;&#xA;राजके दैवके यत्नाद्‌ गोस्वामी गां न रक्षति ।&lt;br&gt;&#xA;दुःखं ददाति यो मूढो गोहत्यां स लभेद्‌ ध्रुवम् ॥ ६२ ॥&lt;br&gt;&#xA;प्राणिनो लङ्घयेद्यो हि देवार्चामनलं जलम् ।&lt;br&gt;&#xA;नैवेद्यं पुष्पमन्नं च स गोहत्यां लभेद्‌ ध्रुवम् ॥ ६३ ॥&lt;br&gt;&#xA;शश्वन्नास्तीति यो वादी मिथ्यावादी प्रतारकः ।&lt;br&gt;&#xA;देवद्वेषी गुरुद्वेषी स गोहत्यां लभेद्‌ ध्रुवम् ॥ ६४ ॥&lt;br&gt;&#xA;देवताप्रतिमां दृष्ट्वा गुरुं वा ब्राह्मणं सति ।&lt;br&gt;&#xA;सम्भ्रमान्न नमेद्यो हि स गोहत्या लभेद्‌ ध्रुवम् ॥ ६५ ॥&lt;br&gt;&#xA;न ददात्याशिषं कोपात्प्रणताय च यो द्विजः ।&lt;br&gt;&#xA;विद्यार्थिने च विद्यां च स गोहत्यां लभेद्‌ ध्रुवम् ॥ ६६ ॥&lt;br&gt;&#xA;गोहत्या विप्रहत्या च कथिता चातिदेशिकी ।&lt;br&gt;&#xA;गम्यां स्त्रियं नृणामेव निबोध कथयामि ते ॥ ६७ ॥&lt;br&gt;&#xA;स्वस्त्री गम्या च सर्वेषामिति वेदानुशासनम् ।&lt;br&gt;&#xA;अगम्या च तदन्या या चेति वेदविदो विदुः ॥ ६८ ॥&lt;br&gt;&#xA;सामान्यं कथितं सर्वं विशेषं शृणु सुन्दरि ।&lt;br&gt;&#xA;अत्यगम्या हि या याश्च निबोध कथयामि ताः ॥ ६९ ॥&lt;br&gt;&#xA;शूद्राणां विप्रपत्नी च विप्राणां शूद्रकामिनी ।&lt;br&gt;&#xA;अत्यगम्या च निन्द्या च लोके वेदे पतिव्रते ॥ ७० ॥&lt;br&gt;&#xA;शूद्रश्च ब्राह्मणीं गत्वा ब्रह्महत्याशतं लभेत् ।&lt;br&gt;&#xA;तत्समं ब्राह्मणी चापि कुम्भीपाकं लभेद्‌ ध्रुवम् ॥ ७१ ॥&lt;br&gt;&#xA;शूद्राणां विप्रपत्नी च विप्राणां शूद्रकामिनी ।&lt;br&gt;&#xA;यदि शूद्रा व्रजेद्विप्रो वृषलीपतिरेव सः ॥ ७२ ॥&lt;br&gt;&#xA;स भ्रष्टो विप्रजातेश्च चाण्डालात्सोऽधमः स्मृतः ।&lt;br&gt;&#xA;विष्ठासमश्च तत्पिण्डो मूत्रं तस्य च तर्पणम् ॥ ७३ ॥&lt;br&gt;&#xA;न पितॄणां सुराणां च तद्दत्तमुपतिष्ठति ।&lt;br&gt;&#xA;कोटिजन्मार्जितं पुण्यं तस्यार्चात्तपसार्जितम् ॥ ७४ ॥&lt;br&gt;&#xA;द्विजस्य वृषलीलोभान्नश्यत्येव न संशयः ।&lt;br&gt;&#xA;ब्राह्मणश्च सुरापीतिर्विड्भोजी वृषलीपतिः ॥ ७५ ॥&lt;br&gt;&#xA;तप्तमुद्रादग्धदेहस्तप्तशूलाङ्‌कितस्तथा ।&lt;br&gt;&#xA;हरिवासरभोजी च कुम्भीपाकं व्रजेद्‌ द्विजः ॥ ७६ ॥&lt;br&gt;&#xA;गुरुपत्नीं राजपत्नीं सपत्नीं मातरं ध्रुवम् ।&lt;br&gt;&#xA;सुतां पुत्रवधूं श्वश्रूं सगर्भां भगिनीं सतीम् ॥ ७७ ॥&lt;br&gt;&#xA;सहोदरभ्रातृजायां मातुलानीं पितुः प्रसूम् ।&lt;br&gt;&#xA;मातुः प्रसूं तत्स्वसारं भगिनीं भ्रातृकन्यकाम् ॥ ७८ ॥&lt;br&gt;&#xA;शिष्यां शिष्यस्य पत्नीं च भागिनेयस्य कामिनीम् ।&lt;br&gt;&#xA;भ्रातुः पुत्रप्रियां चैवात्यगम्या आह पद्मजः ॥ ७९ ॥&lt;br&gt;&#xA;एताः कामेन कान्ता यो व्रजेद्वै मानवाधमः ।&lt;br&gt;&#xA;स मातृगामी वेदेषु ब्रह्महत्याशतं व्रजेत् ॥ ८० ॥&lt;br&gt;&#xA;अकर्मार्होऽप्यसंस्पृश्यो लोके वेदे च निन्दितः ।&lt;br&gt;&#xA;स याति कुम्भीपाके च महापापी सुदुष्करे ॥ ८१ ॥&lt;br&gt;&#xA;करोत्यशुद्धां सन्ध्यां वा न सन्ध्यां वा करोति च ।&lt;br&gt;&#xA;त्रिसन्ध्यं वर्जयेद्यो वा सन्ध्याहीनश्च स द्विजः ॥ ८२ ॥&lt;br&gt;&#xA;वैष्णवं च तथा शैवं शाक्तं सौरं च गाणपम् ।&lt;br&gt;&#xA;योऽहङ्‌कारान्न गृह्णाति मन्त्रं सोऽदीक्षितः स्मृतः ॥ ८३ ॥&lt;br&gt;&#xA;प्रवाहमवधिं कृत्वा यावद्धस्तचतुष्टयम् ।&lt;br&gt;&#xA;तत्र नारायणः स्वामी गङ्‌गागर्भान्तरे वसेत् ॥ ८४ ॥&lt;br&gt;&#xA;तत्र नारायणक्षेत्रे मृतो याति हरेः पदम् ।&lt;br&gt;&#xA;वाराणस्यां बदर्यां च गङ्‌गासागरसङ्‌गमे ॥ ८५ ॥&lt;br&gt;&#xA;पुष्करे हरिहरक्षेत्रे प्रभासे कामरूस्थले ।&lt;br&gt;&#xA;हरिद्वारे च केदारे तथा मातृपुरेऽपि च ॥ ८६ ॥&lt;br&gt;&#xA;सरस्वतीनदीतीरे पुण्ये वृन्दावने वने ।&lt;br&gt;&#xA;गोदावर्यां च कौशिक्यां त्रिवेण्यां च हिमाचले ॥ ८७ ॥&lt;br&gt;&#xA;एषु तीर्थेषु यो दानं प्रतिगृह्णाति कामतः ।&lt;br&gt;&#xA;स च तीर्थप्रतिग्राही कुम्भीपाके प्रयाति सः ॥ ८८ ॥&lt;br&gt;&#xA;शूद्रसेवी शूद्रयाजी ग्रामयाजीति कीर्तितः ।&lt;br&gt;&#xA;तथा देवोपजीवी च देवलः परिकीर्तितः ॥ ८९ ॥&lt;br&gt;&#xA;शूद्रपाकोपजीवी यः सूपकार इति स्मृतः ।&lt;br&gt;&#xA;सन्ध्यापूजनहीनश्च प्रमत्तः पतितः स्मृतः ॥ ९० ॥&lt;br&gt;&#xA;उक्तं सर्वं मया भद्रे लक्षणं वृषलीपतेः ।&lt;br&gt;&#xA;एते महापातकिनः कुम्भीपाकं प्रयान्ति ते ।&lt;br&gt;&#xA;कुण्डान्यन्यानि ये यान्ति निबोध कथयामि ते ॥ ९१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे सावित्र्युपाख्याने&lt;br&gt;&#xA;नानाकर्मविपाकफलवर्णनं नाम चतुस्त्रिंशोऽध्यायः ॥ ३४ ॥&lt;/p&gt;</description>
    </item>
    <item>
      <title>३५</title>
      <link>https://vishvAsa.github.io/purANam/shAktam/devI-bhAgavatam/09/35/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/35/</guid>
      <description>&lt;p&gt;धर्मराज उवाच&lt;br&gt;&#xA;देवसेवां विना साध्वि न भवेत्कर्मकृन्तनम् ।&lt;br&gt;&#xA;शुद्धकर्म शुद्धबीजं नरकश्च कुकर्मणा ॥ १ ॥&lt;br&gt;&#xA;पुंश्चल्यन्नं च यो भुङ्क्ते योऽस्यां गच्छेत्पतिव्रते ।&lt;br&gt;&#xA;स द्विजः कालसूत्रं च मृतो याति सुदुर्गमम् ॥ २ ॥&lt;br&gt;&#xA;शतवर्षं कालसूत्रे स्थिरीभूतो भवेद्‌ ध्रुवम् ।&lt;br&gt;&#xA;तत्र जन्मनि रोगी च ततः शुद्धो भवेद्‌ द्विजः ॥ ३ ॥&lt;br&gt;&#xA;पतिव्रता चैकपतौ द्वितीये कुलटा स्मृता ।&lt;br&gt;&#xA;तृतीये धर्षिणी ज्ञेया चतुर्थे पुंश्चलीत्यपि ॥ ४ ॥&lt;br&gt;&#xA;वेश्या च पञ्चमे षष्ठे पुङ्‌गी च सप्तमेऽष्टमे ।&lt;br&gt;&#xA;तत ऊर्ध्वं महावेश्या सास्पृश्या सर्वजातिषु ॥ ५ ॥&lt;br&gt;&#xA;यो द्विजः कुलटां गच्छेद्धर्षिणीं पुंश्चलीमपि ।&lt;br&gt;&#xA;पुङ्‌गीं वेश्यां महावेश्यां मत्स्योदे याति निश्चितम् ॥ ६ ॥&lt;br&gt;&#xA;शताब्दं कुलटागामी धृष्टागामी चतुर्गुणम् ।&lt;br&gt;&#xA;षड्गुणं पुंश्चलीगामी वेश्यागामी गुणाष्टकम् ॥ ७ ॥&lt;br&gt;&#xA;पुङ्‌गीगामी दशगुणं वसेत्तत्र न संशयः ।&lt;br&gt;&#xA;महावेश्याकामुकश्च ततो दशगुणं वसेत् ॥ ८ ॥&lt;br&gt;&#xA;तत्रैव यातनां भुङ्‌क्ते यमदूतेन ताडितः ।&lt;br&gt;&#xA;तित्तिरिः कुलटागामी धृष्टागामी च वायसः ॥ ९ ॥&lt;br&gt;&#xA;कोकिलः पुंश्चलीगामी वेश्यागामी वृकः स्मृतः ।&lt;br&gt;&#xA;पुङ्‌गीगामी सूकरश्च सप्तजन्मनि भारते ॥ १० ॥&lt;br&gt;&#xA;महावेश्याप्रगामी च जायते शाल्मलीतरुः ।&lt;br&gt;&#xA;यो भुङ्‌क्ते ज्ञानहीनश्च ग्रहणे चन्द्रसूर्ययोः ॥ ११ ॥&lt;br&gt;&#xA;अरुन्तुदं स यात्येवाप्यन्नमानाब्दमेव च ।&lt;br&gt;&#xA;ततो भवेन्मानवश्चाप्युदरे रोगपीडितः ॥ १२ ॥&lt;br&gt;&#xA;गुल्मयुक्तश्च काणश्च दन्तहीनस्ततः शुचिः ।&lt;br&gt;&#xA;वाक्प्रदत्तां स्वकन्यां च योऽन्यस्मै प्रददाति च ॥ १३ ॥&lt;br&gt;&#xA;स वसेत्पांसुकुण्डे च तद्भोजी शतवत्सरम् ।&lt;br&gt;&#xA;तद्द्रव्यहारी यः साध्वि पांसुवेष्टे शताब्दकम् ॥ १४ ॥&lt;br&gt;&#xA;निवसेच्छरशय्यायां मम दूतेन ताडितः ।&lt;br&gt;&#xA;भक्त्या न पूजयेद्विप्रः शिवलिङ्‌गं च पार्थिवम् ॥ १५ ॥&lt;br&gt;&#xA;स याति शूलिनः पापाच्छूलप्रोतं सुदारुणम् ।&lt;br&gt;&#xA;स्थित्वा शताब्दं तत्रैव श्वापदः सप्तजन्मसु ॥ १६ ॥&lt;br&gt;&#xA;ततो भवेद्देवलश्च सप्तजन्म ततः शुचिः ।&lt;br&gt;&#xA;करोति कुण्ठितं विप्रं यद्‌भिया कम्पते द्विजः ॥ १७ ॥&lt;br&gt;&#xA;प्रकम्पने वसेत्सोऽपि विप्रलोमाब्दमेव च ।&lt;br&gt;&#xA;प्रकोपवदना कोपात् स्वामिनं या च पश्यति ॥ १८ ॥&lt;br&gt;&#xA;कटूक्तिं तं प्रवदति सोल्मुकं सम्प्रयाति हि ।&lt;br&gt;&#xA;उल्कां ददाति तद्वक्त्रे सततं मम किङ्‌करः ॥ १९ ॥&lt;br&gt;&#xA;दण्डेन ताडयेन्मूर्ध्नि तल्लोमाब्दप्रमाणकम् ।&lt;br&gt;&#xA;ततो भवेन्मानवी च विधवा सप्तजन्मसु ॥ २० ॥&lt;br&gt;&#xA;सा भुक्त्वा चैव वैधव्यं व्याधियुक्ता ततः शुचिः ।&lt;br&gt;&#xA;या ब्राह्मणी शूद्रभोग्या चान्धकूपे प्रयाति सा ॥ २१ ॥&lt;br&gt;&#xA;तप्तशौचोदके ध्वान्ते तदाहारी दिवानिशम् ।&lt;br&gt;&#xA;निवसेदतिसन्तप्ता मम दूतेन ताडिता ॥ २२ ॥&lt;br&gt;&#xA;शौचोदके निमग्ना सा यावदिन्द्राश्चतुर्दश ।&lt;br&gt;&#xA;काकी जन्मसहस्राणि शतजन्मानि सूकरी ॥ २३ ॥&lt;br&gt;&#xA;शृगाली शतजन्मानि शतजन्मानि कुक्कुटी ।&lt;br&gt;&#xA;पारावती सप्तजन्म वानरी सप्तजन्मसु ॥ २४ ॥&lt;br&gt;&#xA;ततो भवेत्सा चाण्डाली सर्वभोग्या च भारते ।&lt;br&gt;&#xA;ततो भवेच्च रजकी यक्ष्मग्रस्ता च पुंश्चली ॥ २५ ॥&lt;br&gt;&#xA;ततः कुष्ठयुता तैलकारी शुद्धा भवेत्ततः ।&lt;br&gt;&#xA;निवसेद्वेधने वेश्या पुङ्‌गी च दण्डताडने ॥ २६ ॥&lt;br&gt;&#xA;जलरन्ध्रे वसेद्वेश्या कुलटा देहचूर्णके ।&lt;br&gt;&#xA;स्वैरिणी दलने चैव धृष्टा च शोषणे तथा ॥ २७ ॥&lt;br&gt;&#xA;निवसेद्यातनायुक्ता मम दूतेन ताडिता ।&lt;br&gt;&#xA;विण्मूत्रभक्षा सततं यावन्मन्वन्तरं सति ॥ २८ ॥&lt;br&gt;&#xA;ततो भवेद्विट्कृमिश्च लक्षवर्षं ततः शुचिः ।&lt;br&gt;&#xA;ब्राह्मणो ब्राह्मणीं गच्छेत्क्षत्रियां वापि क्षत्रियः ॥ २९ ॥&lt;br&gt;&#xA;वैश्यो वैश्यां च शूद्रा वा शूद्रश्चापि व्रजेद्यदि ।&lt;br&gt;&#xA;सवर्णपरदारैश्च कषायं यान्ति ते जनाः ॥ ३० ॥&#xA;भुक्त्वा कषायतप्तोदं निवसेद्वा शताब्दकम् ।&lt;br&gt;&#xA;ततो विप्रो भवेच्छुद्धस्ततो वै क्षत्रियादयः ॥ ३१ ॥&lt;br&gt;&#xA;योषितश्चापि शुद्ध्यन्तीत्येवमाह पितामहः ।&lt;br&gt;&#xA;क्षत्रियो ब्राह्मणीं गच्छेद्वैश्यो वापि पतिव्रते ॥ ३२ ॥&lt;br&gt;&#xA;मातृगामी भवेत्सोऽपि शूर्पे च नरके वसेत् ।&lt;br&gt;&#xA;शूर्पाकारैश्च कृमिभिर्ब्राह्मण्या सह भक्षितः ॥ ३३ ॥&lt;br&gt;&#xA;प्रतप्तमूत्रभोजी च मम दूतेन ताडितः ।&lt;br&gt;&#xA;तत्रैव यातनां भुङ्क्ते यावदिन्द्राश्चतुर्दश ॥ ३४ ॥&lt;br&gt;&#xA;सप्तजन्म वराहश्च छागलश्च ततः शुचिः ।&lt;br&gt;&#xA;करे धृत्वा तु तुलसीं प्रतिज्ञां यो न पालयेत् ॥ ३५ ॥&lt;br&gt;&#xA;मिथ्या वा शपथं कुर्यात्स च ज्वालामुखं व्रजेत् ।&lt;br&gt;&#xA;गङ्‌गातोयं करे कृत्वा प्रतिज्ञां यो न पालयेत् ॥ ३६ ॥&lt;br&gt;&#xA;शिलां वा देवप्रतिमां स च ज्वालामुखं व्रजेत् ।&lt;br&gt;&#xA;दत्त्वा दक्षिणहस्तं च प्रतिज्ञां यो न पालयेत् ॥ ३७ ॥&lt;br&gt;&#xA;स्थित्वा देवगृहे वापि स च ज्वालामुखं व्रजेत् ।&lt;br&gt;&#xA;आस्पृश्य ब्राह्मणं गां च ज्वालावह्निं व्रजेद्‌ द्विजः ॥ ३८ ॥&lt;br&gt;&#xA;न पालयेत्प्रतिज्ञां च स च ज्वालामुखं व्रजेत् ।&lt;br&gt;&#xA;मित्रद्रोही कृतघ्नश्च यश्च विश्वासघातकः ॥ ३९ ॥&lt;br&gt;&#xA;मिथ्यासाक्ष्यप्रदश्चैव स च ज्वालामुखं व्रजेत् ।&lt;br&gt;&#xA;एते तत्र वसन्त्येव यावदिन्द्राश्चतुर्दश ॥ ४० ॥&lt;br&gt;&#xA;तथाङ्‌गारप्रदग्धाश्च मम दूतेन ताडिताः ।&lt;br&gt;&#xA;चाण्डालस्तुलसीं स्पृष्ट्वा सप्तजन्म ततः शुचिः ॥ ४१ ॥&lt;br&gt;&#xA;म्लेच्छो गङ्‌गाजलस्पर्शी पञ्चजन्म ततः शुचिः ।&lt;br&gt;&#xA;शिलास्पर्शी विट्कृमिश्च सप्तजन्मसु सुन्दरि ॥ ४२ ॥&lt;br&gt;&#xA;अर्चास्पर्शी ब्रह्मकृमिः सप्तजन्म ततः शुचि ।&lt;br&gt;&#xA;दक्षहस्तप्रदाता च सर्पश्च सप्तजन्मसु ॥ ४३ ॥&lt;br&gt;&#xA;ततो भवेद्‌ ब्रह्महीनो मानवश्च ततः शुचिः ।&lt;br&gt;&#xA;मिथ्यावादी देवगृहे देवलः सप्तजन्मसु ॥ ४४ ॥&lt;br&gt;&#xA;विप्रादिस्पर्शकारी च व्याघ्रजातिर्भवेद्‌ ध्रुवम् ।&lt;br&gt;&#xA;ततो भवेच्च मूकः स बधिरश्च त्रिजन्मनि ॥ ४५ ॥&lt;br&gt;&#xA;भार्याहीनो बन्धुहीनो वंशहीनस्ततः शुचिः ।&lt;br&gt;&#xA;मित्रद्रोही च नकुलः कृतघ्नश्चापि गण्डकः ॥ ४६ ॥&lt;br&gt;&#xA;विश्वासघाती व्याघ्रश्च सप्तजन्मसु भारते ।&lt;br&gt;&#xA;मिथ्यासाक्षी च वक्तव्ये मण्डूकः सप्तजन्मसु ॥ ४७ ॥&lt;br&gt;&#xA;पूर्वान्सप्तापरान्सप्त पुरुषान्हन्ति चात्मनः ।&lt;br&gt;&#xA;नित्यक्रियाविहीनश्च जडत्वेन युतो द्विजः ॥ ४८ ॥&lt;br&gt;&#xA;यस्यानास्था वेदवाक्ये मन्दं हसति सन्ततम् ।&lt;br&gt;&#xA;व्रतोपवासहीनश्च सद्वाक्यपरनिन्दकः ॥ ४९ ॥&lt;br&gt;&#xA;धूम्रान्धे च वसेत्सोऽपि शताब्दं धूम्रभक्षकः ।&lt;br&gt;&#xA;जलजन्तुर्भवेत्सोऽपि शतजन्मक्रमेण च ॥ ५० ॥&lt;br&gt;&#xA;ततो नानाप्रकारश्च मत्स्यजातिस्ततः शुचिः ।&lt;br&gt;&#xA;यः करोत्युपहासं च देवब्राह्मणयोर्धने ॥ ५१ ॥&lt;br&gt;&#xA;पातयित्वा स पुरुषान्दशपूर्वान्दशापरान् ।&lt;br&gt;&#xA;सोऽयं याति च धूम्रान्धं धूम्रध्वान्तसमन्वितम् ॥ ५२ ॥&lt;br&gt;&#xA;धूम्रक्लिष्टो धूम्रभोजी वसेत्तत्र चतुर्गुणम् ।&lt;br&gt;&#xA;ततो मूषकजातिश्च सप्तजन्मसु भारते ॥ ५३ ॥&lt;br&gt;&#xA;ततो नानाविधाः पक्षिजातयः कृमिजातिभिः ।&lt;br&gt;&#xA;ततो नानाविधा वृक्षा पशवश्च ततो नरः ॥ ५४ ॥&lt;br&gt;&#xA;विप्रो दैवज्ञजीवी च वैद्यजीवी चिकित्सकः ।&lt;br&gt;&#xA;लाक्षालोहादिव्यापारी रसादिविक्रयी च यः ॥ ५५ ॥&lt;br&gt;&#xA;स याति नागवेष्टं च नागैर्वेष्टितमेव च ।&lt;br&gt;&#xA;वसेत्स लोममानाब्दं तत्रैव नागपाशितः ॥ ५६ ॥&lt;br&gt;&#xA;ततो नानाविधाः पक्षिजातयश्च ततो नरः ।&lt;br&gt;&#xA;ततो भवेत्स गणको वैद्यश्च सप्तजन्मसु ॥ ५७ ॥&lt;br&gt;&#xA;गोपश्च कर्मकारश्च रङ्‌गकारस्ततः शुचिः ।&lt;br&gt;&#xA;प्रसिद्धानि च कुण्डानि कथितानि पतिव्रते ॥ ५८ ॥&lt;br&gt;&#xA;अन्यानि चाप्रसिद्धानि क्षुद्राणि सन्ति तत्र वै ।&lt;br&gt;&#xA;सन्ति पातकिनस्तेषु स्वकर्मफलभोगिनः ।&lt;br&gt;&#xA;भ्रमन्ति नानायोनिं च किं भूयः श्रोतुमिच्छसि ॥ ५९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;नानाकर्मविपाकफलकथनं नाम पञ्चत्रिंशोऽध्यायः ॥ ३५ ॥&lt;/p&gt;</description>
    </item>
    <item>
      <title>३६</title>
      <link>https://vishvAsa.github.io/purANam/shAktam/devI-bhAgavatam/09/36/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/36/</guid>
      <description>&lt;p&gt;सावित्र्युवाच&lt;br&gt;&#xA;धर्मराज महाभाग वेदवेदाङ्‌गपारग ।&lt;br&gt;&#xA;नानापुराणेतिहासे यत्सारं तत्प्रदर्शय ॥ १ ॥&lt;br&gt;&#xA;सर्वेषु सारभूतं यत्सर्वेष्टं सर्वसम्मतम् ।&lt;br&gt;&#xA;कर्मच्छेदबीजरूपं प्रशस्तं सुखदं नृणाम् ॥ २ ॥&lt;br&gt;&#xA;सर्वप्रदं च सर्वेषां सर्वमङ्‌गलकारणम् ।&lt;br&gt;&#xA;भयं दुःखं न पश्यन्ति येन वै सर्वमानवाः ॥ ३ ॥&lt;br&gt;&#xA;कुण्डानि ते न पश्यन्ति तेषु नैव पतन्ति च ।&lt;br&gt;&#xA;न भवेद्येन जन्मादि तत्कर्म वद साम्प्रतम् ॥ ४ ॥&lt;br&gt;&#xA;किमाकाराणि कुण्डानि तानि वा निर्मितानि च ।&lt;br&gt;&#xA;के च केनैव रूपेण तत्र तिष्ठन्ति पापिनः ॥ ५ ॥&lt;br&gt;&#xA;स्वदेहे भस्मसाद्‌भूते याति लोकान्तरं नरः ।&lt;br&gt;&#xA;केन देहेन वा भोगं करोति च शुभाशुभम् ॥ ६ ॥&lt;br&gt;&#xA;सुचिरं क्लेशभोगेन कथं देहो न नश्यति ।&lt;br&gt;&#xA;देहो वा किंविधो ब्रह्मंस्तन्मे व्याख्यातुमर्हसि ॥ ७ ॥&lt;br&gt;&#xA;श्रीनारायण उवाच&lt;br&gt;&#xA;सावित्रीवचनं श्रुत्वा धर्मराजो हरिं स्मरन् ।&lt;br&gt;&#xA;कथां कथितुमारेभे कर्मबन्धनिकृन्तनीम् ॥ ८ ॥&lt;br&gt;&#xA;धर्मराज उवाच&lt;br&gt;&#xA;वत्से चतुर्षु वेदेषु धर्मेषु संहितासु च ।&lt;br&gt;&#xA;पुराणेष्वितिहासेषु पाञ्चरात्रादिकेषु च ॥ ९ ॥&lt;br&gt;&#xA;अन्येषु धर्मशास्त्रेषु वेदाङ्‌गेषु च सुव्रते ।&lt;br&gt;&#xA;सर्वेष्टं सारभूतं च पञ्चदेवानुसेवनम् ॥ १० ॥&lt;br&gt;&#xA;जन्ममृत्युजराव्याधिशोकसन्तापनाशनम् ।&lt;br&gt;&#xA;सर्वमङ्‌गलरूपं च परमानन्दकारणम् ॥ ११ ॥&lt;br&gt;&#xA;कारणं सर्वसिद्धीनां नरकार्णवतारणम् ।&lt;br&gt;&#xA;भक्तिवृक्षाङ्‌कुरकरं कर्मवृक्षनिकृन्तनम् ॥ १२ ॥&lt;br&gt;&#xA;विमोक्षसोपानमिदमविनाशपदं स्मृतम् ।&lt;br&gt;&#xA;सालोक्यसार्ष्टिसारूप्यसामीप्यादिप्रदं शुभम् ॥ १३ ॥&lt;br&gt;&#xA;कुण्डानि यमदूतैश्च रक्षितानि सदा शुभे ।&lt;br&gt;&#xA;न हि पश्यन्ति स्वप्ने च पञ्चदेवार्चका नराः ॥ १४ ॥&lt;br&gt;&#xA;देवीभक्तिविहीना ये ते पश्यन्ति ममालयम् ।&lt;br&gt;&#xA;यान्ति ये हरितीर्थं वा श्रयन्ति हरिवासरम् ॥ १५ ॥&lt;br&gt;&#xA;प्रणमन्ति हरिं नित्यं हर्यर्चां कल्पयन्ति च ।&lt;br&gt;&#xA;न यान्ति तेऽपि घोरां च मम संयमिनीं पुरीम् ॥ १६ ॥&#xA;त्रिसन्धिपूता विप्राश्च शुद्धाचारसमन्विताः ।&lt;br&gt;&#xA;निवृत्तिं नैव लप्स्यन्ति देवीसेवां विना नराः ॥ १७ ॥&lt;br&gt;&#xA;स्वधर्मनिरताचाराः स्वधर्मनिरतास्तथा ।&lt;br&gt;&#xA;गच्छन्तो मृत्युलोकं च दुर्दृशा मम किङ्‌कराः ॥ १८ ॥&lt;br&gt;&#xA;भीताः शिवोपासकेभ्यो वैनतेयादिवोरगाः ।&lt;br&gt;&#xA;स्वदूतं पाशहस्तं च गच्छन्तं वारयाम्यहम् ॥ १९ ॥&lt;br&gt;&#xA;यास्यन्ति ते च सर्वत्र हरिदासाश्रमं विना ।&lt;br&gt;&#xA;कृष्णमन्त्रोपासकाच्च वैनतेयादिवोरगाः ॥ २० ॥&lt;br&gt;&#xA;देवीमन्त्रोपासकानां नाम्नाञ्चैव निकृन्तनम् ।&lt;br&gt;&#xA;करोति नखलेखन्या चित्रगुप्तश्च भीतवत् ॥ २१ ॥&lt;br&gt;&#xA;मधुपर्कादिकं तेषां कुरुते च पुनः पुनः ।&lt;br&gt;&#xA;विलङ्‌घ्य ब्रह्मलोकं च लोकं गच्छन्ति ते सति ॥ २२ ॥&lt;br&gt;&#xA;दुरितानि च नश्यन्ति येषां संस्पर्शमात्रतः ।&lt;br&gt;&#xA;ते महाभाग्यवन्तो हि सहस्रकुलपावनाः ॥ २३ ॥&lt;br&gt;&#xA;यथा च प्रज्वलद्वह्नौ शुष्कानि च तृणानि च ।&lt;br&gt;&#xA;प्राप्नोति मोहः सम्मोहं तांश्च दृष्ट्वा च भीतवत् ॥ २४ ॥&lt;br&gt;&#xA;कामश्च कामिनं याति लोभक्रोधौ ततः सति ।&lt;br&gt;&#xA;मृत्युः प्रलीयते रोगो जरा शोको भयं तथा ॥ २५ ॥&lt;br&gt;&#xA;कालः शुभाशुभं कर्म हर्षो भोगस्तथैव च ।&lt;br&gt;&#xA;ये ये न यान्ति तां पीडां कथितास्ते मया सति ॥ २६ ॥&lt;br&gt;&#xA;शृणु देहविवरणं कथयामि यथागमम् ।&lt;br&gt;&#xA;पृथिवी वायुराकाशस्तेजस्तोयमिति स्फुटम् ॥ २७ ॥&lt;br&gt;&#xA;देहिनां देहबीजं च स्रष्टृसृष्टिविधौ परम् ।&lt;br&gt;&#xA;पृथिव्यादिपञ्जभूतैर्यो देहो निर्मितो भवेत् ॥ २८ ॥&lt;br&gt;&#xA;स कृत्रिमो नश्वरश्च भस्मसाच्च भवेदिह ।&lt;br&gt;&#xA;बद्धोऽङ्‌गुष्ठप्रमाणश्च यो जीवः पुरुषः कृतः ॥ २९ ॥&lt;br&gt;&#xA;बिभर्ति सूक्ष्मं देहं तं तद्‌रूपं भोगहेतवे ।&lt;br&gt;&#xA;स देहो न भवेद्भस्म ज्वलदग्नौ ममालये ॥ ३० ॥&lt;br&gt;&#xA;जलेन नष्टो देही वा प्रहारे सुचिरं कृते ।&lt;br&gt;&#xA;न शस्त्रेण न वास्त्रेण सुतीक्ष्णकण्टके तथा ॥ ३१ ॥&lt;br&gt;&#xA;तप्तद्रवे तप्तलोहे तप्तपाषाण एव च ।&lt;br&gt;&#xA;प्रतप्तप्रतिमाश्लेषे यत्पूर्वपतनेऽपि च ॥ ३२ ॥&lt;br&gt;&#xA;न दग्धो न च भग्नः स भुङ्‌क्ते सन्तापमेव च ।&lt;br&gt;&#xA;कथितो देहवृत्तान्तः कारणं च यथागमम् ।&lt;br&gt;&#xA;कुण्डानां लक्षणं सर्वं बोधाय कथयामि ते ॥ ३३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे&lt;br&gt;&#xA;देवपूजनात् सर्वारिष्टनिवृत्तिवर्णनं नाम षट्‌त्रिंशोऽध्यायः ॥ ३६ ॥&lt;/p&gt;</description>
    </item>
    <item>
      <title>३७</title>
      <link>https://vishvAsa.github.io/purANam/shAktam/devI-bhAgavatam/09/37/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/37/</guid>
      <description>&lt;p&gt;धर्मराज उवाच&lt;br&gt;&#xA;पूर्णेन्दुमण्डलाकारं सर्वं कुण्डं च वर्तुलम् ।&lt;br&gt;&#xA;निम्नं पाषाणभेदैश्च पाचितं बहुभिः सति ॥ १ ॥&lt;br&gt;&#xA;न नश्वरं चाप्रलयं निर्मितं चेश्वरेच्छया ।&lt;br&gt;&#xA;क्लेशदं पातकानां च नानारूपं तदालयम् ॥ २ ॥&lt;br&gt;&#xA;ज्वलदङ्‌गाररूपं च शतहस्तशिखान्वितम् ।&lt;br&gt;&#xA;परितः क्रोशमानं च वह्निकुण्डं प्रकीर्तितम् ॥ ३ ॥&lt;br&gt;&#xA;महाशब्दं प्रकुर्वद्‌भिः पापिभिः परिपूरितम् ।&lt;br&gt;&#xA;रक्षितं मम दूतैश्च ताडितैश्चापि सन्ततम् ॥ ४ ॥&lt;br&gt;&#xA;प्रतप्तोदकपूर्णं च हिंस्रजन्तुसमन्वितम् ।&lt;br&gt;&#xA;महाघोरं काकुशब्दं प्रहारेण दृढेन च ॥ ५ ॥&lt;br&gt;&#xA;क्रोशार्धमानं तद्दूतैस्ताडितैर्मम पार्षदैः ।&lt;br&gt;&#xA;तप्तक्षारोदकैः पूर्णं पुनः काकैश्च सङ्‌कुलम् ॥ ६ ॥&lt;br&gt;&#xA;सङ्‌कुलं पापिभिश्चैव क्रोशमानं भयानकम् ।&lt;br&gt;&#xA;त्राहीति शब्दं कुर्वद्‌भिर्मम दूतैश्च ताडितैः ॥ ७ ॥&lt;br&gt;&#xA;प्रचलद्‌भिरनाहारैः शुष्ककण्ठोष्ठतालुकैः ।&lt;br&gt;&#xA;विड्‌भिरेव कृतं पूर्णं क्रोशमानं च कुत्सितम् ॥ ८ ॥&lt;br&gt;&#xA;अतिदुर्गन्धिसंसक्तं व्याप्तं पापिभिरन्वहम् ।&lt;br&gt;&#xA;ताडितैर्मम दूतैश्च तदाहारैः सुदारुणैः ॥ ९ ॥&lt;br&gt;&#xA;रक्षेति शब्दं कुर्वद्‌भिस्तत्कीटैरेव भक्षितैः ।&lt;br&gt;&#xA;तप्तमूत्रद्रवैः पूर्णं मूत्रकीटैश्च सङ्‌कुलम् ॥ १० ॥&lt;br&gt;&#xA;युक्तं महापातकिभिस्तत्कीटैर्भक्षितैः सदा ।&lt;br&gt;&#xA;गव्यूतिमानं ध्वान्ताक्तं शब्दकृद्‌भिश्च सन्ततम् ॥ ११ ॥&lt;br&gt;&#xA;मद्दूतैस्ताडितैर्घोरैः शुष्ककण्ठोष्ठतालुकैः ।&lt;br&gt;&#xA;श्लेष्मपूर्णं प्रशमितं तत्कीटैः पूरितं सदा ॥ १२ ॥&lt;br&gt;&#xA;तद्भोजिभिः पापिभिश्च वेष्टितं वेष्टितैः सदा ।&lt;br&gt;&#xA;क्रोशार्धं गरकुण्डं च गरभोजिभिरन्वितम् ॥ १३ ॥&lt;br&gt;&#xA;गरकीटैर्भक्षितैश्च पापिभिः पूर्णमेव च ।&lt;br&gt;&#xA;ताडितैर्मम दूतैश्च शब्दकृद्‌भिश्च कम्पितैः ॥ १४ ॥&lt;br&gt;&#xA;सर्पाकारेर्वज्रदंष्ट्रै शुष्ककण्ठैः सुदारुणैः ।&lt;br&gt;&#xA;नेत्रयोर्मलपूर्णं च क्रोशार्धं कीटसंयुतम् ॥ १५ ॥&lt;br&gt;&#xA;पापिभिः सङ्‌कुलं शश्वद्‌भ्रमद्‌भिः कीटभक्षितैः ।&lt;br&gt;&#xA;वसारसेन सम्पूर्णं क्रोशतुर्यं सुदुःसहम् ॥ १६ ॥&lt;br&gt;&#xA;तद्भोजिभिः पातकिभिर्मम दूतैश्च ताडितैः ।&lt;br&gt;&#xA;शुक्रकुण्डं क्रोशमितं शुक्रकीटैश्च संयुतम् ॥ १७ ॥&lt;br&gt;&#xA;पापिभिः सङ्‌कुलं शश्वद्‌ द्रवद्‌भिः कीटभक्षितैः ।&lt;br&gt;&#xA;दुर्गन्धिरक्तपूर्णं च वापीमानं गभीरकम् ॥ १८ ॥&lt;br&gt;&#xA;तद्भोजिभिः पापिभिश्च सङ्‌कुलं कीटभक्षितम् ।&lt;br&gt;&#xA;पूर्णं नेत्राश्रुभिस्तप्तं बहुपापिभिरन्वितम् ॥ १९ ॥&lt;br&gt;&#xA;वापीतुर्यप्रमाणं च रुदद्‌भिः कीटभक्षितैः ।&lt;br&gt;&#xA;नृणां गात्रमलैर्युक्तं तद्भक्षैः पापिभिर्युतम् ॥ २० ॥&lt;br&gt;&#xA;ताडितैर्मम दूतैश्च व्यग्रैश्च कीटभक्षितैः ।&lt;br&gt;&#xA;कर्णविट्परिपूर्णं च तद्भक्षैः पापिभिर्वृतम् ॥ २१ ॥&lt;br&gt;&#xA;वापीतुर्यप्रमाणं च ब्रुवद्‌भिः कीटभक्षितैः ।&lt;br&gt;&#xA;मज्जापूर्णं नराणां च महादुर्गन्धिसंयुतम् ॥ २२ ॥&lt;br&gt;&#xA;महापातकिभिर्युक्तं वापीतुर्यप्रमाणकम् ।&lt;br&gt;&#xA;परिपूर्णं सिग्धमांसैर्मम दूतैश्च ताडितैः ॥ २३ ॥&lt;br&gt;&#xA;पापिभिः सङ्‌कुलं चैव वापीमानं भयानकम् ।&lt;br&gt;&#xA;कन्याविक्रयिभिश्चैव तद्भक्ष्यैः कीटभक्षितैः ॥ २४ ॥&lt;br&gt;&#xA;पाहीति शब्दं कुर्वद्‌भिस्त्रासितैश्च भयानकैः ।&lt;br&gt;&#xA;वापीतुर्यप्रमाणं च नखादिकचतुष्टयम् ॥ २५ ॥&lt;br&gt;&#xA;पापिभिः संयुतं शश्वन्मम दूतैश्च ताडितैः ।&lt;br&gt;&#xA;प्रतप्तताम्रकुण्डं च ताम्रोपर्युल्मुकान्वितम् ॥ २६ ॥&lt;br&gt;&#xA;ताम्राणां प्रतिमालक्षैः प्रतप्तैर्व्यापृतं सदा ।&lt;br&gt;&#xA;प्रत्येकं प्रतिमाश्लिष्टैः रुदद्‌भिः पापिभिर्युतम् ॥ २७ ॥&lt;br&gt;&#xA;गव्यूतिमानं विस्तीर्णं मम दूतैश्च ताडितैः ।&lt;br&gt;&#xA;प्रतप्तलोहधारं च ज्ववलदङ्‌गारसंयुतम् ॥ २८ ॥&lt;br&gt;&#xA;लोहानां प्रतिमाश्लिष्टैः रुदद्‌भिः पापिभिर्युतम् ।&lt;br&gt;&#xA;प्रत्येकं प्रतिमाश्लिष्टैः शश्वत्प्रज्वलितैर्भिया ॥ २९ ॥&lt;br&gt;&#xA;रक्ष रक्षेति शब्दं च कुर्वद्‌भिर्दूतताडितैः ।&lt;br&gt;&#xA;महापातकिभिर्युक्तं द्विगव्यूतिप्रमाणकम् ॥ ३० ॥&lt;br&gt;&#xA;भयानकं ध्वान्तयुक्तं लोहकुण्डं प्रकीर्तितम् ।&lt;br&gt;&#xA;चर्मकुण्डं तप्तसुराकुण्डं वाप्यर्धमेव च ॥ ३१ ॥&lt;br&gt;&#xA;तद्भोजिपापिभिर्व्याप्तं मम दूतैश्च ताडितैः ।&lt;br&gt;&#xA;अतः शाल्मलिकुण्डं च वृक्षकण्टकशोभितम् ॥ ३२ ॥&lt;br&gt;&#xA;लक्षपौरुषमानं च क्रोशमानं च दुःखदम् ।&lt;br&gt;&#xA;धनुर्मानैः कण्टकैश्च सुतीक्ष्णैः परिवेष्टितम् ॥ ३३ ॥&lt;br&gt;&#xA;प्रत्येकं विद्धगात्रैश्च महापातकिभिर्युतम् ।&lt;br&gt;&#xA;वृक्षाग्रान्निपतद्‌भिश्च मम दूतैश्च पातितैः ॥ ३४ ॥&lt;br&gt;&#xA;जलं देहीति शब्दं च कुर्वद्‌भिः शुष्कतालुकैः ।&lt;br&gt;&#xA;महाभियातिव्यग्रैश्च दण्डैः सम्भग्नमस्तकैः ॥ ३५ ॥&lt;br&gt;&#xA;प्रचलद्‌भिर्यथा तप्ततैलजीविभिरेव च ।&lt;br&gt;&#xA;विषोदैस्तक्षकाणां च पूर्वं च क्रोशमानकम् ॥ ३६ ॥&lt;br&gt;&#xA;तद्भक्षैः पापिभिर्युक्तं मम दूतैश्च ताडिते ।&lt;br&gt;&#xA;प्रतप्ततैलपूर्णं च कीटादिपरिवर्जितम् ॥ ३७ ॥&lt;br&gt;&#xA;महापातकिभिर्युक्तं दग्धाङ्‌गारैश्च वेष्टितम् ।&lt;br&gt;&#xA;काकुशब्दं प्रकुर्वद्‌भिश्चलद्‌भिर्दूतपीडितैः ॥ ३८ ॥&lt;br&gt;&#xA;ध्वान्तयुक्तं क्रोशमानं क्लेशदं च भयानकम् ।&lt;br&gt;&#xA;शूलाकारैः सुतीक्ष्णाग्रैर्लोहशस्त्रैश्च वेष्टितम् ॥ ३९ ॥&lt;br&gt;&#xA;शस्त्रतल्पस्वरूपञ्च कोशतुर्यप्रमाणकम् ।&lt;br&gt;&#xA;वेष्टितं तत्पातकिभिः कुन्तविद्धैश्च वेष्टितैः ॥ ४० ॥&lt;br&gt;&#xA;ताडितैर्मम दूतैश्च शुष्ककण्ठोष्ठतालुकैः ।&lt;br&gt;&#xA;कीटैश्च शङ्‌कुप्रमितैः सर्पमानैर्भयङ्‌करैः ॥ ४१ ॥&lt;br&gt;&#xA;तीक्ष्णदन्तैश्च विकृतैर्व्याप्तं ध्वान्तयुतं सति ।&lt;br&gt;&#xA;महापातकिभिर्युक्तं मम दूतैश्च ताडिते ॥ ४२ ॥&lt;br&gt;&#xA;द्विगव्यूतिप्रमाणं च पूयकुण्डं प्रचक्षते ।&lt;br&gt;&#xA;तद्भक्ष्यैः प्राणिभिर्युक्तं मम दूतैश्च ताडितैः ॥ ४३ ॥&lt;br&gt;&#xA;तालवृक्षप्रमाणैश्च सर्पकोटिभिरावृतम् ।&lt;br&gt;&#xA;सर्पवेष्टितगात्रैश्च पापिभिः सर्पभक्षितैः ॥ ४४ ॥&lt;br&gt;&#xA;सङ्‌कुलं शब्दकृद्‌भिश्च मम दूतैश्च ताडितैः ।&lt;br&gt;&#xA;कुण्डत्रयं मशादीनां पूर्णं च मशकादिभिः ॥ ४५ ॥&lt;br&gt;&#xA;सर्वं कोशार्धमानं च महापातकिभिर्युतम् ।&lt;br&gt;&#xA;हस्तपादादिबद्धैश्च क्षतजौघेन लोहितैः ॥ ४६ ॥&lt;br&gt;&#xA;हाहेति शब्दं कुर्वद्‌भिस्ताडितैर्मम पार्षदैः ।&lt;br&gt;&#xA;वज्रवृश्चिकयोः कुण्डं ताभ्यां च परिपूरितम् ॥ ४७ ॥&lt;br&gt;&#xA;वाप्यर्धं पापिभिर्युक्तं वज्रवृश्चिकदंशितैः ।&lt;br&gt;&#xA;कुण्डत्रयं शरादीनां तैरेव परिपूरितम् ॥ ४८ ॥&lt;br&gt;&#xA;तैर्विद्धैः पापिभिर्युक्तं वाप्यर्धं रक्तलोहितैः ।&lt;br&gt;&#xA;तप्ततोयोदकैः पूर्णं सध्वान्तं गोलकुण्डकम् ॥ ४९ ॥&lt;br&gt;&#xA;कीटैः शङ्‌कुसमानैश्च भक्षितैः पापिभिर्युतम् ।&lt;br&gt;&#xA;वाप्यर्थमानं भीतैश्च पापिभिः कीटभक्षितैः ॥ ५० ॥&lt;br&gt;&#xA;रुदद्‌भिः क्रोशमानैश्च मम दूतैश्च ताडितैः ।&lt;br&gt;&#xA;अतिदुर्गन्धिसंयुक्तं दुःखदं पापिनां सदा ॥ ५१ ॥&lt;br&gt;&#xA;दारुणैर्विकृताकारैर्भक्षितं पापिभिर्युतम् ।&lt;br&gt;&#xA;वाप्यर्धं परिपूर्णं च जलस्थैर्नक्रकोटिभिः ॥ ५२ ॥&lt;br&gt;&#xA;विण्मूत्रश्लेष्मभक्षैश्च संयुतं शतकोटिभिः ।&lt;br&gt;&#xA;काकैश्च विकृताकारैर्भक्षितैः पापिभिर्युतम् ॥ ५३ ॥&lt;br&gt;&#xA;मन्थानकुण्डं बीजकुण्डं ताभ्यां पूर्णं धनुःशतम् ।&lt;br&gt;&#xA;भक्षितैः पापिभिर्युक्तं शब्दकृद्‌भिश्च सन्ततम् ॥ ५४ ॥&lt;br&gt;&#xA;धनुःशतं जीवयुक्तं पापिभिः सङ्‌कुलं सदा ।&lt;br&gt;&#xA;शब्दकृद्‌भिर्वज्रदंष्ट्रैः सान्द्रध्वान्तमयं परम् ॥ ५५ ॥&lt;br&gt;&#xA;वापीद्विगुणमानं च तप्तप्रस्तरनिर्मितम् ।&lt;br&gt;&#xA;ज्वलदङ्‌गारसदृशं चलद्‌भिः पापिभिर्युतम् ॥ ५६ ॥&lt;br&gt;&#xA;क्षुरधारोपमैस्तीक्ष्णैः पाषाणैर्निर्मितं परम् ।&lt;br&gt;&#xA;महापातकिभिर्युक्तं लालाकुण्डं च लोहितैः ॥ ५७ ॥&lt;br&gt;&#xA;क्रोशमात्रं च गम्भीरं मम दूतैश्च ताडितैः ।&lt;br&gt;&#xA;तप्ताञ्जनाचलाकारैः परिपूर्णं धनुःशतम् ॥ ५८ ॥&lt;br&gt;&#xA;चलद्‌भिः पापिभिर्युक्तं मम दूतैश्च ताडितैः ।&lt;br&gt;&#xA;पूर्णं चूर्णद्रवैः क्रोशमानं पापिभिरन्वितम् ॥ ५९ ॥&#xA;तद्भोजिभिः प्रदग्धैश्च मम दूतैश्च ताडितैः ।&lt;br&gt;&#xA;कुण्डं कुलालचक्रं च घूर्णमानञ्च सन्ततम् ॥ ६० ॥&lt;br&gt;&#xA;सुतीक्ष्णं षोडशारं च चूर्णितैः पापिभिर्युतम् ।&lt;br&gt;&#xA;अतीव वक्रं निम्नं च द्विगव्यूतिप्रमाणकम् ॥ ६१ ॥&lt;br&gt;&#xA;कन्दराकारनिर्माणं तप्तोदैश्च समन्वितम् ।&lt;br&gt;&#xA;महापातकिभिर्युक्तं भक्षितैर्जलजन्तुभिः ॥ ६२ ॥&lt;br&gt;&#xA;ज्वलद्‌भिः शब्दकृद्‌भिश्च ध्वान्तयुक्तं भयानकम् ।&lt;br&gt;&#xA;कोटिभिर्विकृताकारैः कच्छपैश्च सुदारुणैः ॥ ६३ ॥&lt;br&gt;&#xA;जलस्थैः संयुतं तैश्च भक्षितैः पापिभिर्युतम् ।&lt;br&gt;&#xA;ज्वालाकलापैस्तेजोभिर्निर्मितैः क्रोशमानकम् ॥ ६४ ॥&lt;br&gt;&#xA;शब्दकृद्‌भिः पातकिभिः संयुतं क्लेशदं सदा ।&lt;br&gt;&#xA;क्रोशमानञ्च गम्भीरं तप्तभस्मभिरन्वितम् ॥ ६५ ॥&lt;br&gt;&#xA;शश्वज्ज्वलद्‌भिः संयुक्तं पापिभिर्भस्मभक्षितैः ।&lt;br&gt;&#xA;तप्तपाषाणलोहानां समूहैः परिपूरितैः ॥ ६६ ॥&lt;br&gt;&#xA;पापिभिर्दग्धगात्रैश्च युक्तञ्च शुष्कतालुकैः ।&lt;br&gt;&#xA;क्रोशमानं ध्वान्तयुक्तं गम्भीरमतिदारुणम् ॥ ६७ ॥&lt;br&gt;&#xA;ताडितैश्च प्रदग्धैश्च दग्धकुण्डं प्रकीर्तितम् ।&lt;br&gt;&#xA;अतीवोर्मियुतं तोयं प्रतप्तक्षारसंयुतम् ॥ ६८ ॥&lt;br&gt;&#xA;नानाप्रकारैर्विरुतैर्जलजन्तुभिरन्वितम् ।&lt;br&gt;&#xA;द्विगव्यूतिप्रमाणं च गम्भीरं ध्वान्तसंयुतम् ॥ ६९ ॥&lt;br&gt;&#xA;तद्भक्ष्यैः पापिभिर्युक्तं दंशितैर्जलजन्तुभिः ।&lt;br&gt;&#xA;ज्वलद्‌भिः शब्दकृद्‌भिश्च न पश्यद्‌भिः परस्परम् ॥ ७० ॥&lt;br&gt;&#xA;प्रतप्तसूचीकुण्डञ्च कीर्तितं च भयानकम् ।&lt;br&gt;&#xA;असीव धारापत्रस्याऽप्युच्चैस्तालतरोरधः ॥ ७१ ॥&lt;br&gt;&#xA;क्रोशार्धमानं कुण्डं च पतत्पत्रसमन्वितम् ।&lt;br&gt;&#xA;पापिनां रक्तपूर्णं च वृक्षाग्रात्पततां ध्रुवम् । ७२&lt;br&gt;&#xA;परित्राहीति शब्दं च कुर्वतामसतामपि ।&lt;br&gt;&#xA;गम्भीरं ध्वान्तयुक्तं च रक्तकीटसमन्वितम् ॥ ७३ ॥&lt;br&gt;&#xA;तदसीपत्रकुण्डं च कीर्तितं च भयानकम् ।&lt;br&gt;&#xA;धनुःशतप्रमाणं च क्षुरधारास्त्रसंयुतम् ॥ ७४ ॥&lt;br&gt;&#xA;पापिनां रक्तपूर्णं च क्षुरधारं भयानकम् ।&lt;br&gt;&#xA;सूचीमुखास्त्रसंयुक्तं पापिरक्तौघपूरतम् ॥ ७५ ॥&lt;br&gt;&#xA;पञ्चाशद्धनुरायामं क्लेशदं सूचिकामुखम् ।&lt;br&gt;&#xA;कस्यचिज्जन्तुभेदस्य गोकाख्यस्य मुखाकृति ॥ ७६ ॥&lt;br&gt;&#xA;कूपरूपं गभीरं च धनुर्विंशत्प्रमाणकम् ।&lt;br&gt;&#xA;महापातकिनां चैव महत्क्लेशप्रदं परम् ॥ ७७ ॥&lt;br&gt;&#xA;तत्कीटभक्षितानां च नम्रास्यानां च सन्ततम् ।&lt;br&gt;&#xA;कुण्डं नक्रमुखाकारं धनुःषोडशमानकम् ॥ ७८ ॥&lt;br&gt;&#xA;गम्भीरं कूपरूपं च पापिनां सङ्‌कुलं सदा ।&lt;br&gt;&#xA;धनुःशतप्रमाणं च कीर्तितं गजदंशनम् ॥ ७९ ॥&lt;br&gt;&#xA;धनुस्त्रिंशत्प्रमाणं च कुण्डं च गोमुखाकृति ।&lt;br&gt;&#xA;पापिनां क्लेशदं शश्वद्‌ गोमुखं परिकीर्तितम् ॥ ८० ॥&lt;br&gt;&#xA;कालचक्रेण संयुक्तं भ्रममाणं भयानकम् ।&lt;br&gt;&#xA;कुम्भाकारं ध्वान्तयुक्तं द्विगव्यूतिप्रमाणकम् ॥ ८१ ॥&lt;br&gt;&#xA;लक्षपौरुषमानं च गम्भीरं विस्मृतं सति ।&lt;br&gt;&#xA;कुत्रचित्तप्ततैलं च ताम्रादिकुण्डमेव च ॥ ८२ ॥&lt;br&gt;&#xA;पापिनां च प्रधानैश्च मूर्च्छितैः कृमिभिर्युतम् ।&lt;br&gt;&#xA;परस्परं च नश्यद्‌भिः शब्दकृद्‌भिश्च सन्ततम् ॥ ८३ ॥&lt;br&gt;&#xA;ताडितैर्यमदूतैश्च मुसलैर्मुद्‌गरैस्तथा ।&lt;br&gt;&#xA;घूर्णमानैः पतद्‌भिश्च मूर्च्छितैश्च क्षणं क्षणम् ॥ ८४ ॥&lt;br&gt;&#xA;पातितैर्यमदूतैश्च रुदन्त्यस्मात्क्षणं पुनः ।&lt;br&gt;&#xA;यावन्तः पापिनः सन्ति सर्वकुण्डेषु सुन्दरि ॥ ८५ ॥&lt;br&gt;&#xA;ततश्चतुर्गुणाः सन्ति कुम्भीपाके च दुःखदे ।&lt;br&gt;&#xA;सुचिरं वध्यमानास्ते भोगदेहा न नश्वराः ॥ ८६ ॥&lt;br&gt;&#xA;सर्वकुण्डप्रधानं च कुम्भीपाकं प्रकीर्तितम् ।&lt;br&gt;&#xA;कालनिर्मितसूत्रेण निबद्धा यत्र पापिनः ॥ ८७ ॥&lt;br&gt;&#xA;उत्थापिताश्च दूतैश्च क्षणमेव निमज्जिताः ।&lt;br&gt;&#xA;निःश्वासबद्धाः सुचिरं तथा मोहं गताः पुनः ॥ ८८ ॥&lt;br&gt;&#xA;अतीव क्लेशसंयुक्ता देहभोगेन सुन्दरि ।&lt;br&gt;&#xA;प्रतप्ततोययुक्तं च कालसूत्रं प्रकीर्तितम् ॥ ८९ ॥&lt;br&gt;&#xA;अवटः कूपभेदश्च मत्स्योदः स उदाहृतः ।&lt;br&gt;&#xA;प्रतप्ततोयपूर्णं च चतुर्विंशत्प्रमाणकम् ॥ ९० ॥&lt;br&gt;&#xA;व्याप्तं महापातकिभिर्व्यादग्धाङ्‌गैश्च सन्ततम् ।&lt;br&gt;&#xA;मद्दूतैस्ताडितैः शश्वदवटोदं प्रकीर्तितम् ॥ ९१ ॥&lt;br&gt;&#xA;यत्रोदस्पर्शमात्रेण सर्वव्याधिश्च पापिनाम् ।&lt;br&gt;&#xA;भवेदकस्मात्पततां यस्मिन्कुण्डे धनुःशते ॥ ९२ ॥&lt;br&gt;&#xA;अरुन्तुदैर्भक्षितैस्तु प्राणिभिर्यच्च सङ्‌कुलम् ।&lt;br&gt;&#xA;हाहेति शब्दं कुर्वद्‌भिस्तदेवारुन्तुदं विदुः ॥ ९३ ॥&lt;br&gt;&#xA;तप्तपांसुभिराकीर्णं ज्वलद्‌भिस्तुषदग्धकैः ।&lt;br&gt;&#xA;तद्भक्षैः पापिभिर्युक्तं पांसुभोजैर्धनुःशतम् ॥ ९४ ॥&lt;br&gt;&#xA;पातमात्रेण पापी च पाशेन वेष्टितो भवेत् ।&lt;br&gt;&#xA;क्रोशमात्रेण कुण्डं च तत्पाशवेष्टनं विदुः ॥ ९५ ॥&lt;br&gt;&#xA;पातमात्रेण पापी च शूलेन वेष्टितो भवेत् ।&lt;br&gt;&#xA;धनुर्विंशत्प्रमाणं च शूलप्रोतं प्रकीर्तितम् ॥ ९६ ॥&lt;br&gt;&#xA;पततां पापिनां यत्र भवेदेव प्रकम्पनम् ।&lt;br&gt;&#xA;अतीव हिमतोयाक्तं क्रोशार्धं च प्रकम्पनम् ॥ ९७ ॥&lt;br&gt;&#xA;ददत्येव हि मे दूता यत्रोल्काः पापिनां मुखे ।&lt;br&gt;&#xA;धनुर्विंशत्प्रमाणं तदुल्काभिश्च सुसङ्‌कुलम् ॥ ९८ ॥&lt;br&gt;&#xA;लक्षपौरुषमानं च गम्भीरं च धनुःशतम् ।&lt;br&gt;&#xA;नानाप्रकारकृमिभिः संयुक्तं च भयानकम् ॥ ९९ ॥&lt;br&gt;&#xA;अत्यन्धकारव्याप्तं च कूपाकारं च वर्तुलम् ।&lt;br&gt;&#xA;तद्भक्ष्यैः पापिभिर्युक्तं प्रणश्यद्‌भिः परस्परम् ॥ १०० ॥&lt;br&gt;&#xA;तप्ततोयप्रदग्धैश्च ज्वलद्‌भिः कीटभक्षितैः ।&lt;br&gt;&#xA;ध्वान्तेन चक्षुषा चान्धैरन्धकूपः प्रकीर्तितः ॥ १०१ ॥&lt;br&gt;&#xA;नानाप्रकारशस्त्रौघैर्यत्र विद्धाश्च पापिनः ।&lt;br&gt;&#xA;धनुर्विंशत्प्रमाणं च वेधनं तत्प्रकीर्तितम् ॥ १०२ ॥&lt;br&gt;&#xA;दण्डेन ताडिता यत्र मम दूतैश्च पापिनः ।&lt;br&gt;&#xA;धनुःषोडशमानं च तत्कुण्डं दण्डताडनम् ॥ १०३ ॥&lt;br&gt;&#xA;निरुद्धाश्च महाजालैर्यथा मीनाश्च पापिनः ।&lt;br&gt;&#xA;धनुर्विंशत्प्रमाणं च जालरन्ध्रं प्रकीर्तितम् ॥ १०४ ॥&lt;br&gt;&#xA;पततां पापिनां कुण्डे देहश्चूर्णो भवेदिह ।&lt;br&gt;&#xA;लोहबन्दीनिबद्धानां कोटिपौरुषमानकम् ॥ १०५ ॥&lt;br&gt;&#xA;गम्भीरं ध्वान्तसंयुक्तं धनुर्विंशत्प्रमाणकम् ।&lt;br&gt;&#xA;मूर्च्छितानां जडानां च देहचूर्णं प्रकीर्तितम् ॥ १०६ ॥&lt;br&gt;&#xA;दलिताः पापिनो यत्र मम दूतैश्च ताडिताः ।&lt;br&gt;&#xA;धनुःषोडशमानं च तत्कुण्डं दलनं स्मृतम् ॥ १०७ ॥&lt;br&gt;&#xA;पतनेनैव पापी च शुष्ककण्ठोष्ठतालुकः ।&lt;br&gt;&#xA;बालुकासु च तप्तासु धनुस्त्रिंशत्प्रमाणकम् ॥ १०८ ॥&lt;br&gt;&#xA;शतपौरुषमानं च गम्भीरं ध्वान्तसंयुतम् ।&lt;br&gt;&#xA;शोषणं कुण्डमेतद्धि पापिनां परदुःखदम् ॥ १०९ ॥&lt;br&gt;&#xA;नानाचर्मकषायोदपरिपूर्णं धनुःशतम् ।&lt;br&gt;&#xA;दुर्गन्धियुक्ततद्भक्ष्यैः प्राणिभिः सङ्‌कुलं कषम् ॥ ११० ॥&lt;br&gt;&#xA;शूर्पाकारमुखं कुण्डं धनुर्द्वादशमानकम् ।&lt;br&gt;&#xA;तप्तलोहबालुकाभिः पूर्णं पातकिसंयुतम् ॥ १११ ॥&lt;br&gt;&#xA;दुर्गन्धियुक्तं तद्भक्ष्यैः पापिभिः सङ्‌कुलं सति ।&lt;br&gt;&#xA;शूर्पाकारमुखं कुण्डं धनुर्द्वादशमात्रकम् ॥ ११२ ॥&lt;br&gt;&#xA;प्रतप्तबालुकापूर्णं महापातकिभिर्युतम् ।&lt;br&gt;&#xA;अन्तरग्निशिखानां च ज्वालाव्याप्तमुखं सदा ॥ ११३ ॥&lt;br&gt;&#xA;धनुर्विंशतिमात्रं च प्रमाणं यस्य सुन्दरि ।&lt;br&gt;&#xA;ज्वालाभिर्दग्धगात्रैश्च पापिभिर्व्याप्तमेव च ॥ ११४ ॥&lt;br&gt;&#xA;तन्महाक्लेशदं शश्वत्कुण्डं ज्वालामुखं स्मृतम् ।&lt;br&gt;&#xA;पातमात्राद्यत्र पापी मूर्च्छितो वै नरो भवेत् ॥ ११५ ॥&lt;br&gt;&#xA;तप्तेष्टकाभ्यन्तरितं वाप्यर्धं जिह्मकुण्डकम् ।&lt;br&gt;&#xA;धूमान्धकारसंयुक्तं धूम्रान्धैः पापिभिर्युतम् ॥ ११६ ॥&lt;br&gt;&#xA;धनुःशतं श्वासरन्ध्रैर्धूम्रान्धं परिकीर्तितम् ।&lt;br&gt;&#xA;पातमात्राद्यत्र पापी नागैश्च वेष्टितो भवेत् ॥ ११७ ॥&lt;br&gt;&#xA;धनुःशतं नागपूर्णं तन्नागैर्वेष्टितं भवेत् ।&lt;br&gt;&#xA;षडशीति च कुण्डानि मयोक्तानि निशामय ।&lt;br&gt;&#xA;लक्षणं चापि तेषां च किं भूयः श्रोतुमिच्छसि ॥ ११८ ॥&lt;br&gt;&#xA;इति श्रीमद्देवीभागवते महापुराणेऽष्टादप्तसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे&lt;br&gt;&#xA;नानानरककुण्डवर्णनं नाम सप्तत्रिंशोऽध्यायः ॥ ३७ ॥&lt;/p&gt;</description>
    </item>
    <item>
      <title>३८</title>
      <link>https://vishvAsa.github.io/purANam/shAktam/devI-bhAgavatam/09/38/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/38/</guid>
      <description>&lt;p&gt;सावित्र्युवाच&lt;br&gt;&#xA;देवीभक्तिं देहि मह्यं साराणां चैव सारकम् ।&lt;br&gt;&#xA;पुंसां मुक्तिद्वारबीजं नरकार्णवतारकम् ॥ १ ॥&lt;br&gt;&#xA;कारणं मुक्तिसाराणां सर्वाशुभविनाशनम् ।&lt;br&gt;&#xA;दारकं कर्मवृक्षाणां कृतपापौघहारणम् ॥ २ ॥&lt;br&gt;&#xA;मुक्तिश्च कतिथाप्यस्ति किं वा तासां च लक्षणम् ।&lt;br&gt;&#xA;देवीभक्तिं भक्तिभेदं निषेकस्यापि खण्डनम् ॥ ३ ॥&lt;br&gt;&#xA;तत्त्वज्ञानविहीना च स्त्रीजातिर्विधिनिर्मिता ।&lt;br&gt;&#xA;किञ्चिञ्ज्ञानं सारभूतं वद वेदविदां वर ॥ ४ ॥&lt;br&gt;&#xA;सर्वं दानं च यज्ञश्च तीर्थस्नानं व्रतं तपः ।&lt;br&gt;&#xA;अज्ञानिज्ञानदानस्य कलां नार्हन्ति षोडशीम् ॥ ५ ॥&lt;br&gt;&#xA;पितुः शतगुणा माता गौरवे चेति निश्चितम् ।&lt;br&gt;&#xA;मातुः शतगुणः पूज्यो ज्ञानदाता गुरुः प्रभो ॥ ६ ॥&lt;br&gt;&#xA;धर्मराज उवाच&lt;br&gt;&#xA;पूर्वं सर्वो वरो दत्तो यस्ते मनसि वाञ्छितः ।&lt;br&gt;&#xA;अधुना शक्तिभक्तिस्ते वत्से भवतु मद्वरात् ॥ ७ ॥&lt;br&gt;&#xA;श्रोतुमिच्छसि कल्याणि श्रीदेवीगुणकीर्तनम्।&lt;br&gt;&#xA;वक्तॄणां पृच्छकानां च श्रोतॄणां कुलतारणम् ॥ ८ ॥&lt;br&gt;&#xA;शेषो वक्त्रसहस्रेण नहि यद्वक्तुमीश्वरः ।&lt;br&gt;&#xA;मृत्युञ्जयो न क्षमश्च वक्तुं पञ्चमुखेन च ॥ ९ ॥&lt;br&gt;&#xA;धाता चतुर्णां वेदानां विधाता जगतामपि ।&lt;br&gt;&#xA;ब्रह्मा चतुर्मुखेनैव नालं विष्णुश्च सर्ववित् ॥ १० ॥&lt;br&gt;&#xA;कार्तिकेयः षण्मुखेन नापि वक्तुमलं ध्रुवम् ।&lt;br&gt;&#xA;न गणेशः समर्थश्च योगीन्द्राणां गुरोर्गुरुः ॥ ११ ॥&lt;br&gt;&#xA;सारभूताश्च शास्त्राणां वेदाश्चत्वार एव च ।&lt;br&gt;&#xA;कलामात्रं यद्‌गुणानां न विदन्ति बुधाश्च ये ॥ १२ ॥&lt;br&gt;&#xA;सरस्वती जडीभूता नालं तद्‌गुणवर्णने ।&lt;br&gt;&#xA;सनत्कुमारो धर्मश्च सनन्दनः सनातनः ॥ १३ ॥&lt;br&gt;&#xA;सनकः कपिलः सूर्यो येऽन्ये च ब्रह्मणः सुताः ।&lt;br&gt;&#xA;विचक्षणा न यद्वक्तुं किञ्चान्ये जडबुद्धयः ॥ १४ ॥&lt;br&gt;&#xA;न यद्वक्तुं क्षमाः सिद्धा मुनीन्द्रा योगिनस्तथा ।&lt;br&gt;&#xA;के चान्ये च वयं के वा श्रीदेव्या गुणवर्णने ॥ १५ ॥&lt;br&gt;&#xA;ध्यायन्ते यत्पदाम्भोजं ब्रह्मविष्णुशिवादयः ।&lt;br&gt;&#xA;अतिसाध्यं स्वभक्तानां तदन्येषां सुदुर्लभम् ॥ १६ ॥&lt;br&gt;&#xA;कश्चित्किञ्चिद्विजानाति तद्‌गुणोत्कीर्तनं शुभम् ।&lt;br&gt;&#xA;अतिरिक्तं विजानाति ब्रह्मा ब्रह्मविशारदः ॥ १७ ॥&lt;br&gt;&#xA;ततोऽतिरिक्तं जानाति गणेशो ज्ञानिनां गुरुः ।&lt;br&gt;&#xA;सर्वातिरिक्तं जानाति सर्वज्ञः शम्भुरेव सः ॥ १८ ॥&lt;br&gt;&#xA;तस्मै दत्तं पुरा ज्ञानं कृष्णेन परमात्मना ।&lt;br&gt;&#xA;अतीव निर्जनेऽरण्ये गोलोके रासमण्डले ॥ १९ ॥&lt;br&gt;&#xA;तत्रैव कथितं किञ्चित्तद्‌गुणोत्कीर्तनं शुभम् ।&lt;br&gt;&#xA;धर्मं च कथयामास शिवलोके शिवः स्वयम् ॥ २० ॥&lt;br&gt;&#xA;धर्मस्तु कथयामास भास्वते पृच्छते तथा ।&lt;br&gt;&#xA;यामाराध्य मत्पितापि सम्प्राप तपसा सति ॥ २१ ॥&lt;br&gt;&#xA;पूर्वं स्वं विषयं चाहं न गृह्णामि प्रयत्नतः ।&lt;br&gt;&#xA;वैराग्ययुक्तस्तपसे गन्तुमिच्छामि सुव्रते ॥ २२ ॥&lt;br&gt;&#xA;तदा मां कथयामास पिता तद्‌गुणकीर्तनम् ।&lt;br&gt;&#xA;यथागमं तद्वदामि निबोधातीव दुर्गमम् ॥ २३ ॥&lt;br&gt;&#xA;तद्‌गुणं सा न जानाति तदन्यस्य च का कथा ।&lt;br&gt;&#xA;यथाकाशो न जानाति स्वान्तमेव वरानने ॥ २४ ॥&lt;br&gt;&#xA;सर्वात्मा सर्वभगवान् सर्वकारणकारणः ।&lt;br&gt;&#xA;सर्वेश्वरश्च सर्वाद्यः सर्ववित्परिपालकः । २५&lt;br&gt;&#xA;नित्यरूपी नित्यदेही नित्यानन्दो निराकृतिः ।&lt;br&gt;&#xA;निरङ्‌कुशो निराशङ्‌को निर्गुणश्च निरामयः ॥ २६ ॥&lt;br&gt;&#xA;निर्लिप्तः सर्वसाक्षी च सर्वाधारः परात्परः ।&lt;br&gt;&#xA;मायाविशिष्टः प्रकृतिस्तद्विकाराश्च प्राकृताः ॥ २७ ॥&lt;br&gt;&#xA;स्वयं पुमांश्च प्रकृतिस्तावभिन्नौ परस्परम् ।&lt;br&gt;&#xA;यथा वह्नेस्तस्य शक्तिर्न भिन्नास्त्येव कुत्रचित् ॥ २८ ॥&lt;br&gt;&#xA;सेयं शक्तिर्महामाया सच्चिदानन्दरूपिणी ।&lt;br&gt;&#xA;रूपं बिभर्त्यरूपा च भक्तानुग्रहहेतवे ॥ २९ ॥&lt;br&gt;&#xA;गोपालसुन्दरीरूपं प्रथमं सा ससर्ज ह ।&lt;br&gt;&#xA;अतीव कमनीयं च सुन्दरं सुमनोहरम् ॥ ३० ॥&lt;br&gt;&#xA;नवीननीरदश्यामं किशोरं गोपवेषकम् ।&lt;br&gt;&#xA;कन्दर्पकोटिलावण्यं लीलाधाममनोहरम् ॥ ३१ ॥&lt;br&gt;&#xA;शरन्मध्याह्नपद्मानां शोभामोचनलोचनम् ।&lt;br&gt;&#xA;शरत्पार्वणकोटीन्दुशोभाप्रच्छादनाननम् ॥ ३२ ॥&lt;br&gt;&#xA;अमूल्यरत्ननिर्माणनानाभूषणभूषितम् ।&lt;br&gt;&#xA;सस्मितं शोभितं शश्वदमूल्यपीतवाससा ॥ ३३ ॥&lt;br&gt;&#xA;परब्रह्मस्वरूपं च ज्वलन्तं ब्रह्मतेजसा ।&lt;br&gt;&#xA;सुखदृश्यं च शान्तं च राधाकान्तमनन्तकम् ॥ ३४ ॥&lt;br&gt;&#xA;गोपीभिर्वीक्ष्यमाणं च सस्मिताभिश्च सन्ततम् ।&lt;br&gt;&#xA;रासमण्डलमध्यस्थं रत्नसिंहासनस्थितम् ॥ ३५ ॥&lt;br&gt;&#xA;वंशीं क्वणन्तं द्विभुजं वनमालाविभूषितम् ।&lt;br&gt;&#xA;कौस्तुभेन्द्रमणीन्द्रेण शश्वद्वक्षःस्थलोज्ज्वलम् ॥ ३६ ॥&lt;br&gt;&#xA;कुङ्‌कुमागुरुकस्तुरीचन्दनार्चितविग्रहम् ।&lt;br&gt;&#xA;चारुचम्पकमालाक्तं मालतीमाल्यमण्डितम् ॥ ३७ ॥&lt;br&gt;&#xA;चारुचन्द्रकशोभाढ्यं चूडावङ्‌क्रिमराजितम् ।&lt;br&gt;&#xA;एवम्भूतं च ध्यायन्ति भक्ता भक्तिपरिप्लुताः ॥ ३८ ॥&lt;br&gt;&#xA;यद्भयाज्जगता धाता विधत्ते सृष्टिमेव च ।&lt;br&gt;&#xA;कर्मानुसाराल्लिखितं करोति सर्वकर्मणाम् ॥ ३९ ॥&lt;br&gt;&#xA;तपसां फलदाता च कर्मणां च यदाज्ञया ।&lt;br&gt;&#xA;विष्णुः पाता च सर्वेषां यद्भयात्पाति सन्ततम् ॥ ४० ॥&lt;br&gt;&#xA;कालाग्निरुद्रः संहर्ता सर्वविश्वेषु यद्भयात् ।&lt;br&gt;&#xA;शिवो मृत्युञ्जयश्चैव ज्ञानिनां च गुरोर्गुरुः ॥ ४१ ॥&lt;br&gt;&#xA;यज्ज्ञानाज्ज्ञानवानस्ति योगीशो ज्ञानवित्प्रभुः ।&lt;br&gt;&#xA;परमानन्दयुक्तश्च भक्तिवैराग्यसंयुतः ॥ ४२ ॥&lt;br&gt;&#xA;यद्भयाद्वाति पवनः प्रवरः शीघ्रगामिनाम् ।&lt;br&gt;&#xA;तपनश्च प्रतपति यद्भयात्सन्ततं सति ॥ ४३ ॥&lt;br&gt;&#xA;यदाज्ञया वर्षतीन्द्रो मृत्युश्चरति जन्तुषु ।&lt;br&gt;&#xA;यदाज्ञया दहेद्वह्निर्जलमेवं सुशीतलम् ॥ ४४ ॥&lt;br&gt;&#xA;दिशो रक्षन्ति दिक्पाला महाभीता यदाज्ञया ।&lt;br&gt;&#xA;भ्रमन्ति राशिचक्राणि ग्रहाश्च यद्भयेन च ॥ ४५ ॥&lt;br&gt;&#xA;भयात्फलन्ति वृक्षाश्च पुष्यन्त्यपि च यद्भयात् ।&lt;br&gt;&#xA;यदाज्ञां तु पुरस्कृत्य कालः काले हरेद्भयात् ॥ ४६ ॥&lt;br&gt;&#xA;तथा जलस्थलस्थाश्च न जीवन्ति यदाज्ञया ।&lt;br&gt;&#xA;अकाले नाहरेद्विद्धं रणेषु विषमेषु च ॥ ४७ ॥&lt;br&gt;&#xA;धत्ते वायुस्तोयराशिं तोयं कूर्मं तदाज्ञया ।&lt;br&gt;&#xA;कूर्मोऽनन्तं स च क्षोणीं समुद्रान् सा च पर्वतान् ॥ ४८ ॥&#xA;सर्वा चैव क्षमारूपा नानारत्नं बिभर्ति या ।&lt;br&gt;&#xA;यतः सर्वाणि भूतानि स्थीयन्ते हन्ति तत्र हि ॥ ४९ ॥&lt;br&gt;&#xA;इन्द्रायुश्चैव दिव्यानां युगानामेकसप्ततिः ।&lt;br&gt;&#xA;अष्टाविंशे शक्रपाते ब्रह्मणश्च दिवानिशम् ॥ ५० ॥&lt;br&gt;&#xA;एवं त्रिंशद्दिनैर्मासो द्वाभ्यामाभ्यामृतुः स्मृतः ।&lt;br&gt;&#xA;ऋतुभिः षड्भिरेवाब्दं ब्रह्मणो वै वयः स्मृतम् ॥ ५१ ॥&lt;br&gt;&#xA;ब्रह्मणश्च निपाते च चक्षुरुन्मीलनं हरेः ।&lt;br&gt;&#xA;चक्षुरुन्मीलने तस्य लयं प्राकृतिकं विदुः ॥ ५२ ॥&lt;br&gt;&#xA;प्रलये प्राकृते सर्वे देवाद्याश्च चराचराः ।&lt;br&gt;&#xA;लीना धाता विधाता च श्रीकृष्णनाभिपङ्‌कजे ॥ ५३ ॥&lt;br&gt;&#xA;विष्णुः क्षीरोदशायी च वैकुण्ठे यश्चतुर्भुजः ।&lt;br&gt;&#xA;विलीना वामपार्श्वे च कृष्णस्य परमात्मनः ॥ ५४ ॥&lt;br&gt;&#xA;यस्य ज्ञाने शिवो लीनो ज्ञानाधीशः सनातनः ।&lt;br&gt;&#xA;दुर्गायां विष्णुमायायां विलीनाः सर्वशक्तयः ॥ ५५ ॥&lt;br&gt;&#xA;सा च कृष्णस्य बुद्धौ च बुद्ध्यधिष्ठातृदेवता ।&lt;br&gt;&#xA;नारायणांशः स्कन्दश्च लीनो वक्षसि तस्य च ॥ ५६ ॥&lt;br&gt;&#xA;श्रीकृष्णांशश्च तद्‌बाहौ देवाधीशो गणेश्वरः ।&lt;br&gt;&#xA;पद्मांशाश्चैव पद्मायां सा राधायां च सुव्रते ॥ ५७ ॥&lt;br&gt;&#xA;गोप्यश्चापि च तस्यां च सर्वाश्च देवयोषितः ।&lt;br&gt;&#xA;कृष्णप्राणाधिदेवी सा तस्य प्राणेषु संस्थिता ॥ ५८ ॥&lt;br&gt;&#xA;सावित्री च सरस्वत्यां वेदाः शास्त्राणि यानि च ।&lt;br&gt;&#xA;स्थिता वाणी च जिह्वायां यस्य च परमात्मनः ॥ ५९ ॥&lt;br&gt;&#xA;गोलोकस्य च गोपाश्च विलीनास्तस्य लोमसु ।&lt;br&gt;&#xA;तत्प्राणेषु च सर्वेषां प्राणा वाता हुताशनाः ॥ ६० ॥&lt;br&gt;&#xA;जठराग्नौ विलीनाश्च जलं तद्रसनाग्रतः ।&lt;br&gt;&#xA;वैष्णवाश्चरणाम्भोजे परमानन्दसंयुताः ॥ ६१ ॥&lt;br&gt;&#xA;सारात्सारतरा भक्तिरसपीयूषपायिनः ।&lt;br&gt;&#xA;विराडंशाश्च महति लीनाः कृष्णे महाविराट् ॥ ६२ ॥&lt;br&gt;&#xA;यस्यैव लोमकूपेषु विश्वानि निखिलानि च ।&lt;br&gt;&#xA;यस्य चक्षुष उन्मेषे प्राकृतः प्रलयो भवेत् ॥ ६३ ॥&lt;br&gt;&#xA;चक्षुरुन्मीलने सृष्टिर्यस्यैव पुनरेव सः ।&lt;br&gt;&#xA;यावत्कालो निमेषेण तावदुन्मीलनेन च ॥ ६४ ॥&lt;br&gt;&#xA;ब्रह्मणश्च शताब्दे च सृष्टेः सूत्रलयः पुनः ।&lt;br&gt;&#xA;ब्रह्मसृष्टिलयानां च सङ्ख्या नास्त्येव सुव्रते ॥ ६५ ॥&lt;br&gt;&#xA;यथा भूरजसां चैव सङ्ख्यानं नैव विद्यते ।&lt;br&gt;&#xA;चक्षुर्निमेषे प्रलयो यस्य सर्वान्तरात्मनः ॥ ६६ ॥&lt;br&gt;&#xA;उन्मीलने पुनः सृष्टिर्भवेदेवेश्वरेच्छया ।&lt;br&gt;&#xA;स कृष्णः प्रलये तस्यां प्रकृतौ लीन एव हि ॥ ६७ ॥&lt;br&gt;&#xA;एकैव च परा शक्तिर्निर्गुणः परमः पुमान् ।&lt;br&gt;&#xA;सदेवेदमग्र आसीदिति वेदविदो विदुः ॥ ६८ ॥&lt;br&gt;&#xA;मूलप्रकृतिरव्यक्ताप्यव्याकृतपदाभिधा ।&lt;br&gt;&#xA;चिदभिन्नत्वमापन्ना प्रलये सैव तिष्ठति ॥ ६९ ॥&lt;br&gt;&#xA;तद्‌गुणोत्कीर्तनं वक्तुं ब्रह्माण्डेषु च कः क्षमः ।&lt;br&gt;&#xA;मुक्तयश्च चतुर्वेदैर्निरुक्ताश्च चतुर्विधाः ॥ ७० ॥&lt;br&gt;&#xA;तत्प्रधाना देवभक्तिर्मुक्तेरपि गरीयसी ।&lt;br&gt;&#xA;सालोक्यदा भवेदेका तथा सारूप्यदा परा ॥ ७१ ॥&lt;br&gt;&#xA;सामीप्यदाथ निर्वाणप्रदा मुक्तिश्चतुर्विधा ।&lt;br&gt;&#xA;भक्तास्ता न हि वाञ्छन्ति विना तत्सेवनं विभोः ॥ ७२ ॥&lt;br&gt;&#xA;शिवत्वममरत्वं च ब्रह्मत्वं चावहेलया ।&lt;br&gt;&#xA;जन्ममृत्युजराव्याधिभयशोकादिकं धनम् ॥ ७३ ॥&lt;br&gt;&#xA;दिव्यरूपधारणं च निर्वाणं मोक्षणं विदुः ।&lt;br&gt;&#xA;मुक्तिश्च सेवारहिता भक्तिः सेवाविवर्धिनी ॥ ७४ ॥&lt;br&gt;&#xA;भक्तिमुक्त्योरयं भेदो निषेकखण्डनं शृणु ।&lt;br&gt;&#xA;विदुर्बुधा निषेकं च भोगं च कृतकर्मणाम् ॥ ७५ ॥&lt;br&gt;&#xA;तत्खण्डनं च शुभदं श्रीविभोः सेवनं परम् ।&lt;br&gt;&#xA;तत्त्वज्ञानमिदं साध्वि स्थिरं च लोकवेदयोः ॥ ७६ ॥&lt;br&gt;&#xA;निर्विघ्नं शुभदं चोक्तं गच्छ वत्से यथासुखम् ।&lt;br&gt;&#xA;इत्युक्त्वा सूर्यपुत्रश्च जीवयित्वा च तत्पतिम् ॥ ७७ ॥&lt;br&gt;&#xA;तस्यै शुभाशिषं दत्त्वा गमनं कर्तुमुद्यतः ।&lt;br&gt;&#xA;दृष्ट्वा यमं च गच्छन्तं सा सावित्री प्रणम्य च ॥ ७८ ॥&lt;br&gt;&#xA;रुरोद चरणौ धृत्वा साधुच्छेदेन दुःखिता ।&lt;br&gt;&#xA;सावित्रीरोदनं श्रुत्वा यमश्चैव कृपानिधिः ॥ ७९ ॥&lt;br&gt;&#xA;तामित्युवाच सन्तुष्टः स्वयं चैव रुरोद ह ।&lt;br&gt;&#xA;धर्मराज उवाव&lt;br&gt;&#xA;लक्षवर्षं सुखं भुक्त्वा पुण्यक्षेत्रे च भारते ॥ ८० ॥&lt;br&gt;&#xA;अन्ते यास्यसि तल्लोकं यत्र देवी विराजते ।&lt;br&gt;&#xA;गत्वा च स्वगृहं भद्रे सावित्र्याश्च व्रतं कुरु ॥ ८१ ॥&lt;br&gt;&#xA;द्विसप्तवर्षपर्यन्तं नारीणां मोक्षकारणम् ।&lt;br&gt;&#xA;ज्येष्ठशुक्लचतुर्दश्यां सावित्र्याश्च व्रतं शुभम् ॥ ८२ ॥&lt;br&gt;&#xA;शुक्लाष्टम्यां भाद्रपदे महालक्ष्या यथा व्रतम् ।&lt;br&gt;&#xA;द्व्यष्टवर्षं व्रतं चैव प्रत्यादेयं शुचिस्मिते ॥ ८३ ॥&lt;br&gt;&#xA;करोति भक्त्या या नारी सा याति च विभोः पदम् ।&lt;br&gt;&#xA;प्रतिमङ्‌गलवारे च देवीं मङ्‌गलदायिनीम् ॥ ८४ ॥&lt;br&gt;&#xA;प्रतिमासं शुक्लषष्ठ्यां षष्ठीं मङ्‌गलदायिनीम् ।&lt;br&gt;&#xA;तथा चाषाढसङ्‌क्रान्त्यां मनसां सर्वसिद्धिदाम् ॥ ८५ ॥&lt;br&gt;&#xA;राधां रासे च कार्तिक्यां कृष्णप्राणाधिकप्रियाम् ।&lt;br&gt;&#xA;उपोष्य शुक्लाष्टम्यां च प्रतिमासं वरप्रदाम् ॥ ८६ ॥&lt;br&gt;&#xA;विष्णुमायां भगवतीं दुर्गां दुर्गतिनाशिनीम् ।&lt;br&gt;&#xA;प्रकृतिं जगदम्बां च पतिपुत्रवतीषु च ॥ ८७ ॥&lt;br&gt;&#xA;पतिव्रतासु शुद्धासु यन्त्रेषु प्रतिमासु च ।&lt;br&gt;&#xA;या नारी पूजयेद्भक्त्या धनसन्तानहेतवे ॥ ८८ ॥&lt;br&gt;&#xA;इहलोके सुखं भुक्त्वा यात्यन्ते श्रीविभोः पदम् ।&lt;br&gt;&#xA;एवं देव्या विभूतीश्च पूजयेत्साधकोऽनिशम् ॥ ८९ ॥&lt;br&gt;&#xA;सर्वकालं सर्वरूपा संसेव्या परमेश्वरी ।&lt;br&gt;&#xA;नातः परतरं किञ्चित्कृतकृत्यत्वदायकम् ॥ ९० ॥&lt;br&gt;&#xA;इत्युक्त्वा तां धर्मराजो जगाम निजमन्दिरम् ।&lt;br&gt;&#xA;गृहीत्वा स्वामिनं सा च सावित्री च निजालयम् ॥ ९१ ॥&lt;br&gt;&#xA;सावित्री सत्यवांश्चैव प्रययौ च यथागमम् ।&lt;br&gt;&#xA;अन्यांश्च कथयामास स्ववृत्तान्तं हि नारद ॥ ९२ ॥&lt;br&gt;&#xA;सावित्रीजनकः पुत्रान् सम्प्राप्तः प्रक्रमेण च ।&lt;br&gt;&#xA;श्वशुरश्चक्षुषी राज्यं सा च पुत्रान् वरेण च ॥ ९३ ॥&lt;br&gt;&#xA;लक्षवर्षं सुखं भुक्त्वा पुण्यक्षेत्रे च भारते ।&lt;br&gt;&#xA;जगाम स्वामिना सार्धं देवीलोकं पतिव्रता ॥ ९४ ॥&lt;br&gt;&#xA;सवितुश्चाधिदेवी या मन्त्राधिष्ठातृदेवता ।&lt;br&gt;&#xA;सावित्री ह्यपि वेदानां सावित्री तेन कीर्तिता ॥ ९५ ॥&lt;br&gt;&#xA;इत्येवं कथितं वत्स सावित्र्याख्यानमुत्तमम् ।&lt;br&gt;&#xA;जीवकर्मविपाकं च किं पुनः श्रोतुमिच्छसि ॥ ९६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे&lt;br&gt;&#xA;सावित्र्युपाख्यानवर्णनं नामाष्टत्रिलोऽध्यायः ॥ ३८ ॥&lt;/p&gt;</description>
    </item>
    <item>
      <title>३९</title>
      <link>https://vishvAsa.github.io/purANam/shAktam/devI-bhAgavatam/09/39/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/39/</guid>
      <description>&lt;p&gt;नारद उवाच&lt;br&gt;&#xA;श्रीमूलप्रकृतेर्देव्या गायत्र्यास्तु निराकृतेः ।&lt;br&gt;&#xA;सावित्रीयमसंवादे श्रुतं वै निर्मलं यशः ॥ १ ॥&lt;br&gt;&#xA;तद्‌गुणोत्कीर्तनं सत्यं मङ्‌गलानां च मङ्‌गलम् ।&lt;br&gt;&#xA;अधुना श्रोतुमिच्छामि लक्ष्म्युपाख्यानमीश्वर ॥ २ ॥&lt;br&gt;&#xA;केनादौ पूजिता सापि किम्भूता केन वा पुरा ।&lt;br&gt;&#xA;तद्‌गुणोत्कीर्तनं मह्यं वद वेदविदांवर ॥ ३ ॥&lt;br&gt;&#xA;श्रीनारायण उवाच&lt;br&gt;&#xA;सृष्टेरादौ पुरा ब्रह्मन् कृष्णस्य परमात्मनः ।&lt;br&gt;&#xA;देवी वामांससम्भूता बभूव रासमण्डले ॥ ४ ॥&lt;br&gt;&#xA;अतीव सुन्दरी श्यामा न्यग्रोधपरिमण्डिता ।&lt;br&gt;&#xA;यथा द्वादशवर्षीया शश्वत्सुस्थिरयौवना ॥ ५ ॥&lt;br&gt;&#xA;श्वेतचम्पकवर्णाभा सुखदृश्या मनोहरा ।&lt;br&gt;&#xA;शरत्पार्वणकोटीन्दुप्रभाप्रच्छादनानना ॥ ६ ॥&lt;br&gt;&#xA;शरन्मध्याह्नपद्मानां शोभामोचनलोचना ।&lt;br&gt;&#xA;सा देवी द्विविधा भूता सह सर्वेश्वरेच्छया ॥ ७ ॥&lt;br&gt;&#xA;स्वीयरूपेण वर्णेन तेजसा वयसा त्विषा ।&lt;br&gt;&#xA;यशसा वाससा कृत्या भूषणेन गुणेन च ॥ ८ ॥&lt;br&gt;&#xA;स्मितेन वीक्षणेनैव प्रेम्णा वानुनयेन च ।&lt;br&gt;&#xA;तद्वामांसान्महालक्ष्मीर्दक्षिणासाञ्च्च राधिका ॥ ९ ॥&lt;br&gt;&#xA;राधाऽऽदौ वरयामास द्विभुजञ्च परात्परम् ।&lt;br&gt;&#xA;महालक्ष्मीश्च तत्पश्चाच्चकमे कमनीयकम् ॥ १० ॥&lt;br&gt;&#xA;कृष्णस्तद्‌गौरवेणैव द्विधारूपो बभूव ह ।&lt;br&gt;&#xA;दक्षिणांसश्च द्विभुजो वामांसश्च चतुर्भुजः ॥ ११ ॥&lt;br&gt;&#xA;चतुर्भुजाय द्विभुजो महालक्ष्मीं ददौ पुरा ।&lt;br&gt;&#xA;लक्ष्यते दृश्यते विश्वं स्निग्धदृष्ट्या ययानिशम् ॥ १२ ॥&lt;br&gt;&#xA;देवीभूता च महती महालक्ष्मीश्च सा स्मृता ।&lt;br&gt;&#xA;राधाकान्तश्च द्विभुजो लक्ष्मीकान्तश्चतुर्भुजः ॥ १३ ॥&lt;br&gt;&#xA;शुद्धसत्त्वस्वरूपा च गोपैर्गोपीभिरावृता ।&lt;br&gt;&#xA;चतुर्भुजश्च वैकुण्ठं प्रययौ पद्मया सह ॥ १४ ॥&lt;br&gt;&#xA;सर्वांशेन समौ तौ द्वौ कृष्णनारायणौ परौ ।&lt;br&gt;&#xA;महालक्ष्मीश्च योगेन नानारूपा बभूव सा ॥ १५ ॥&lt;br&gt;&#xA;वैकुण्ठे च महालक्ष्मीः परिपूर्णतमा रमा ।&lt;br&gt;&#xA;शुद्धसत्त्वस्वरूपा च सर्वसौभाग्यसंयुता ॥ १६ ॥&#xA;प्रेम्णा सा च प्रधाना च सर्वासु रमणीषु च ।&lt;br&gt;&#xA;स्वर्गेषु स्वर्गलक्ष्मीश्च शक्रसम्पत्स्वरूपिणी ॥ १७ ॥&lt;br&gt;&#xA;पाताले नागलक्ष्मीश्च राजलक्ष्मीश्च राजसु ।&lt;br&gt;&#xA;गृहलक्ष्मीर्गृहेष्वेव गृहिणां च कलांशतः ॥ १८ ॥&lt;br&gt;&#xA;सम्पत्स्वरूपा गृहिणां सर्वमङ्‌गलमङ्‌गला ।&lt;br&gt;&#xA;गवां प्रसूतिः सुरभिर्दक्षिणा यज्ञकामिनी ॥ १९ ॥&lt;br&gt;&#xA;क्षीरोदसिन्धुकन्या सा श्रीरूपा पद्मिनीषु च ।&lt;br&gt;&#xA;शोभास्वरूपा चन्द्रे च सूर्यमण्डलमण्डिता ॥ २० ॥&lt;br&gt;&#xA;विभूषणेषु रत्नेषु फलेषु च जलेषु च ।&lt;br&gt;&#xA;नृपेषु नृपपत्नीषु दिव्यस्त्रीषु गृहेषु च ॥ २१ ॥&lt;br&gt;&#xA;सर्वसस्येषु वस्त्रेषु स्थानेषु संस्कृतेषु च ।&lt;br&gt;&#xA;प्रतिमासु च देवानां मङ्‌गलेषु घटेषु च ॥ २२ ॥&lt;br&gt;&#xA;माणिक्येषु च मुक्तासु माल्येषु च मनोहरा ।&lt;br&gt;&#xA;मणीन्द्रेषु च हीरेषु क्षीरेषु चन्दनेषु च ॥ २३ ॥&lt;br&gt;&#xA;वृक्षशाखासु रम्यासु नवमेघेषु वस्तुषु ।&lt;br&gt;&#xA;वैकुण्ठे पूजिता साऽऽदौ देवी नारायणेन च ॥ २४ ॥&lt;br&gt;&#xA;द्वितीये ब्रह्मणा भक्त्या तृतीये शङ्‌करेण च ।&lt;br&gt;&#xA;विष्णुना पूजिता सा च क्षीरोदे भारते मुने ॥ २५ ॥&lt;br&gt;&#xA;स्वायम्भुवेन मनुना मानवेन्द्रेश्च सर्वतः ।&lt;br&gt;&#xA;ऋषीन्द्रैश्च मुनीन्द्रैश्च सद्‌भिश्च गृहिभिर्भवे ॥ २६ ॥&lt;br&gt;&#xA;गन्धर्वैश्चैव नागाद्यैः पातालेषु च पूजिता ।&lt;br&gt;&#xA;शुक्लाष्टम्यां भाद्रपदे कृता पूजा च ब्रह्मणा ॥ २७ ॥&lt;br&gt;&#xA;भक्त्या च पक्षपर्यन्तं त्रिषु लोकेषु नारद ।&lt;br&gt;&#xA;चैत्रे पौषे च भाद्रे च पुण्ये मङ्‌गलवासरे ॥ २८ ॥&lt;br&gt;&#xA;विष्णुना पूजिता सा च त्रिषु लोकेषु भक्तितः ।&lt;br&gt;&#xA;वर्षान्ते पौषसङ्‌क्रान्त्यां माध्यामावाह्य मङ्‌गले ॥ २९ ॥&lt;br&gt;&#xA;मनुस्तां पूजयामास सा भूता भुवनत्रये ।&lt;br&gt;&#xA;पूजिता सा महेन्द्रेण मङ्‌गलेनैव मङ्‌गला ॥ ३० ॥&lt;br&gt;&#xA;केदारेणैव नीलेन सुबलेन नलेन च ।&lt;br&gt;&#xA;ध्रुवेणोत्तानपादेन शक्रेण बलिना तथा ॥ ३१ ॥&lt;br&gt;&#xA;कश्यपेन च दक्षेण कर्दमेन विवस्वता ।&lt;br&gt;&#xA;प्रियव्रतेन चन्द्रेण कुबेरेणैव वायुना ॥ ३२ ॥&lt;br&gt;&#xA;यमेन वह्निना चैव वरुणेनैव पूजिता ।&lt;br&gt;&#xA;एवं सर्वत्र सर्वेषु पूजिता वन्दिता सदा ।&lt;br&gt;&#xA;सर्वेश्वर्याधिदेवी सा सर्वसम्पत्स्वरूपिणी ॥ ३३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे लक्ष्म्युपाख्यानवर्णनं&lt;br&gt;&#xA;नामैकोनचत्वारिंशोऽध्यायः ॥ ३९ ॥&lt;/p&gt;</description>
    </item>
    <item>
      <title>४०</title>
      <link>https://vishvAsa.github.io/purANam/shAktam/devI-bhAgavatam/09/40/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/40/</guid>
      <description>&lt;p&gt;नारद उवाच&lt;br&gt;&#xA;नारायणप्रिया सा च परा वैकुण्ठवासिनी ।&lt;br&gt;&#xA;वैकुण्ठाधिष्ठातृदेवी महालक्ष्मीः सनातनी ॥ १ ॥&lt;br&gt;&#xA;कथं बभूव सा देवी पृथिव्यां सिन्धुकन्यका ।&lt;br&gt;&#xA;पुरा केन स्तुताऽऽदौ सा तन्मे व्याख्यातुमर्हसि ॥ २ ॥&lt;br&gt;&#xA;श्रीनारायण उवाच&lt;br&gt;&#xA;पुरा दुर्वाससः शापाद्‌ भ्रष्टश्रीश्च पुरन्दरः ।&lt;br&gt;&#xA;बभूव देवसङ्‌घश्च मर्त्यलोके हि नारद ॥ ३ ॥&lt;br&gt;&#xA;लक्ष्मीः स्वर्गादिकं त्यक्त्वा रुष्टा परमदुःखिता ।&lt;br&gt;&#xA;गत्वा लीना तु वैकुण्ठे महालक्ष्मीश्च नारद ॥ ४ ॥&lt;br&gt;&#xA;तदा शोकाद्ययुः सर्वे दुःखिता ब्रह्मणः सभाम् ।&lt;br&gt;&#xA;ब्रह्माणं च पुरस्कृत्य ययुर्वैकुण्ठमेव च ॥ ५ ॥&lt;br&gt;&#xA;वैकुण्ठे शरणापन्ना देवा नारायणे परे ।&lt;br&gt;&#xA;अतीव दैन्ययुक्ताश्च शुष्ककण्ठोष्ठतालुकाः ॥ ६ ॥&lt;br&gt;&#xA;तदा लक्ष्मीश्च कलया पुराणपुरुषाज्ञया ।&lt;br&gt;&#xA;बभूव सिन्धुकन्या सा सर्वसम्पत्स्वरूपिणी ॥ ७ ॥&lt;br&gt;&#xA;तथा मथित्वा क्षीरोदं देवा दैत्यगणैः सह ।&lt;br&gt;&#xA;सम्प्राप्ताश्च महालक्ष्मीं विष्णुस्तां च ददर्श ह ॥ ८ ॥&lt;br&gt;&#xA;सुरादिभ्यो वरं दत्त्वा वनमालां च विष्णवे ।&lt;br&gt;&#xA;ददौ प्रसन्नवदना तुष्टा क्षीरोदशायिने ॥ ९ ॥&lt;br&gt;&#xA;देवाश्चाप्यसुरग्रस्तं राज्यं प्रापुश्च नारद ।&lt;br&gt;&#xA;तां सम्पूज्य च सम्भूय सर्वत्र च निरापदः ॥ १० ॥&lt;br&gt;&#xA;नारद उवाच&lt;br&gt;&#xA;कथं शशाप दुर्वासा मुनिश्रेष्ठः कदाचन ।&lt;br&gt;&#xA;केन दोषेण वा ब्रह्मन् ब्रह्मिष्ठस्तत्त्ववित्पुरा ॥ ११ ॥&lt;br&gt;&#xA;ममन्थुः केनरूपेण जलधिं ते सुरादयः ।&lt;br&gt;&#xA;केन स्तोत्रेण वा देवी शक्रं साक्षाद्‌बभूव सा ॥ १२ ॥&lt;br&gt;&#xA;को वा तयोश्च संवादो बभूव तद्वद प्रभो ।&lt;br&gt;&#xA;श्रीनारायण उवाच&lt;br&gt;&#xA;मधुपानप्रमत्तश्च त्रैलोक्याधिपतिः पुरा ॥ १३ ॥&lt;br&gt;&#xA;क्रीडां चकार रहसि रम्भया सह कामुकः ।&lt;br&gt;&#xA;कृत्वा क्रीडां तया सार्धं कामुक्या हृतमानसः ॥ १४ ॥&lt;br&gt;&#xA;तस्थौ तत्र महारण्ये कामोन्मथितमानसः ।&lt;br&gt;&#xA;कैलासशिखरे यान्तं वैकुण्ठादृषिसत्तमम् ॥ १५ ॥&lt;br&gt;&#xA;दुर्वाससं ददर्शेन्द्रो ज्वलन्तं ब्रह्मतेजसा ।&lt;br&gt;&#xA;ग्रीष्ममध्याह्नमार्तण्डसहस्रप्रभमीश्वरम् ॥ १६ ॥&lt;br&gt;&#xA;प्रतप्तकाञ्चनाकारं जटाभारमहोज्ज्वलम् ।&lt;br&gt;&#xA;शुक्लयज्ञोपवीतं च चीरदण्डौ कमण्डलुम् ॥ १७ ॥&lt;br&gt;&#xA;महोज्ज्वलं च तिलकं बिभ्रन्तं चेन्दुसन्निभम् ।&lt;br&gt;&#xA;समन्वितं शिष्यलक्षैर्वेदवेदाङ्‌गपारगैः ॥ १८ ॥&lt;br&gt;&#xA;दृष्ट्वा ननाम शिरसा सम्प्रमत्तः पुरन्दरः ।&lt;br&gt;&#xA;शिष्यवर्गं तदा भक्त्या तुष्टाव च मुदान्वितम् ॥ १९ ॥&lt;br&gt;&#xA;मुनिना च सशिष्येण दत्तास्तस्मै शुभाशिषः ।&lt;br&gt;&#xA;विष्णुदत्तं पारिजातपुष्पं च सुमनोहरम् ॥ २० ॥&lt;br&gt;&#xA;तज्जरारोगमृत्युघ्नं शोकजं मोक्षकारकम् ।&lt;br&gt;&#xA;शक्रः पुष्पं गहीत्वा च प्रमत्तो राज्यसम्पदा ॥ २१ ॥&lt;br&gt;&#xA;पुष्पं स न्यस्तयामास तदैव करिमस्तके ।&lt;br&gt;&#xA;हस्ती तत्स्पर्शमात्रेण रूपेण च गुणेन च ॥ २२ ॥&lt;br&gt;&#xA;तेजसा वयसाकस्माद्विष्णुतुल्यो बभूव ह ।&lt;br&gt;&#xA;त्यक्त्वा शक्रं गजेन्द्रश्च जगाम घोरकाननम् ॥ २३ ॥&lt;br&gt;&#xA;न शशाक महेन्द्रस्तं रक्षितुं तेजसा मुने ।&lt;br&gt;&#xA;तत्पुण्यं त्यक्तवन्तं च दृष्ट्वा शक्रं मुनीश्वरः ॥ २४ ॥&lt;br&gt;&#xA;तमुवाच महारुष्टः शशाप च रुषान्वितः ।&lt;br&gt;&#xA;मुनिरुवाच&lt;br&gt;&#xA;अरे श्रिया प्रमत्तस्त्वं कथं मामवमन्यसे ॥ २५ ॥&lt;br&gt;&#xA;मद्दत्तपुष्पं दत्तं च गर्वेण करिमस्तके ।&lt;br&gt;&#xA;विष्णोर्निवेदितं चैव नैवेद्यं वा फलं जलम् ॥ २६ ॥&lt;br&gt;&#xA;प्राप्तिमात्रेण भोक्तव्यं त्यागेन ब्रह्महा भवेत् ।&lt;br&gt;&#xA;भ्रष्टश्रीर्भ्रष्टबुद्धिश्च पुरभ्रष्टो भवेत्तु सः ॥ २७ ॥&lt;br&gt;&#xA;यस्त्यजेद्विष्णुनैवेद्यं भाग्येनोपस्थितं शुभम् ।&lt;br&gt;&#xA;प्राप्तिमात्रेण यो भुङ्‌क्ते भक्तो विष्णुनिवेदितम् ॥ २८ ॥&lt;br&gt;&#xA;पुंसां शतं समुद्धृत्य जीवन्मुक्तः स्वयं भवेत् ।&lt;br&gt;&#xA;नैवेद्यं भोजनं कृत्वा नित्यं यः प्रणमेद्धरिम् ॥ २९ ॥&lt;br&gt;&#xA;पूजयेत्स्तौति वा भक्त्या स विष्णुसदृशो भवेत् ।&lt;br&gt;&#xA;तत्स्पर्शवायुना सद्यस्तीर्थौघश्च विशुध्यति ॥ ३० ॥&lt;br&gt;&#xA;तत्पादरजसा मूढ सद्यः पूता वसुन्धरा ।&lt;br&gt;&#xA;पुंश्चल्यन्नमवीरान्नं शूद्रश्राद्धान्तमेव च ॥ ३१ ॥&lt;br&gt;&#xA;यद्धरेरनिवेद्यं च वृथा मांसस्य भक्षणम् ।&lt;br&gt;&#xA;शिवलिङ्‌गप्रदानं च यद्दत्तं शूद्रयाजिना ॥ ३२ ॥&lt;br&gt;&#xA;चिकित्सकद्विजान्नं च देवलान्नं तथैव च ।&lt;br&gt;&#xA;कन्याविक्रयिणामन्नं यदन्नं योनिजीविनाम् ॥ ३३ ॥&lt;br&gt;&#xA;उच्छिष्टान्नं पर्युषितं सर्वभक्षावशेषितम् ।&lt;br&gt;&#xA;शूद्रापतिद्विजानां च भूषवाहद्विजान्नकम् ॥ ३४ ॥&lt;br&gt;&#xA;अदीक्षितद्विजानां च यदन्नं शवदाहिनाम् ।&lt;br&gt;&#xA;अगम्यागामिनां चैव द्विजानामन्नमेव च ॥ ३५ ॥&lt;br&gt;&#xA;मित्रद्रुहां कृतज्जानामन्नं विश्वासघातिनाम् ।&lt;br&gt;&#xA;मिथ्यासाक्ष्यप्रदान्नं च ब्राह्मणान्नं तथैव च ॥ ३६ ॥&lt;br&gt;&#xA;एते सर्वे विशुध्यन्ति विष्णोनैवेद्यभक्षणात् ।&lt;br&gt;&#xA;श्वपचश्चेद्विष्णुसेवी वंशानां कोटिमुद्धरेत् ॥ ३७ ॥&lt;br&gt;&#xA;हरेरभक्तो मनुजः स्वं च रक्षितुमक्षमः ।&lt;br&gt;&#xA;अज्ञानाद्यदि गृह्णाति विष्णोर्निर्माल्यमेव च ॥ ३८ ॥&lt;br&gt;&#xA;सप्तजन्मार्जितात्पापान्मुच्यते नात्र संशयः ।&lt;br&gt;&#xA;ज्ञात्वा भक्त्या च गृह्णाति विष्णोनैवेद्यमेव च ॥ ३९ ॥&lt;br&gt;&#xA;कोटिजन्मार्जितात्पापान्मुच्यते निश्चितं हरे ।&lt;br&gt;&#xA;यस्मात्संस्थापितं पुष्पं गर्वेण करिमस्तके ॥ ४० ॥&lt;br&gt;&#xA;तस्माद्युष्मान्परित्यज्य यातु लक्ष्मीर्हरेः पदम् ।&lt;br&gt;&#xA;नारायणस्य भक्तोऽहं न बिभेमि सुराद्विधेः ॥ ४१ ॥&lt;br&gt;&#xA;कालान्मृत्योर्जरातश्च कानन्यान् गणयामि च ।&lt;br&gt;&#xA;किं करिष्यति ते तातः कश्यपश्च प्रजापतिः ॥ ४२ ॥&lt;br&gt;&#xA;बृहस्पतिर्गुरुश्चैव निःशङ्‌कस्य च मे हरे ।&lt;br&gt;&#xA;इदं पुष्पं यस्य मूर्ध्नि तस्यैव पूजनं परम् ॥ ४३ ॥&lt;br&gt;&#xA;इति श्रुत्वा महेन्द्रश्च धृत्वा स चरणं मुनेः ।&lt;br&gt;&#xA;उच्चै रुरोद शोकार्तस्तमुवाच भयाकुलः ॥ ४४ ॥&lt;br&gt;&#xA;महेन्द्र उवाच&lt;br&gt;&#xA;दत्तः समुचितः शापो मह्यं मायापहः प्रभो ।&lt;br&gt;&#xA;हृतां न याचे सम्पत्तिं किञ्चिज्ज्ञानं च देहि मे ॥ ४५ ॥&#xA;ऐश्वर्यं विपदां बीजं ज्ञानप्रच्छन्नकारणम् ।&lt;br&gt;&#xA;मुक्तिमार्गकुठारश्च भक्तेश्च व्यवधायकम् ॥ ४६ ॥&lt;br&gt;&#xA;मुनिरुवाच&lt;br&gt;&#xA;जन्ममृत्युजराशोकरोगबीजाङ्‌कुरं परम् ।&lt;br&gt;&#xA;सम्पत्तितिमिरान्धश्च मुक्तिमार्गं न पश्यति ॥ ४७ ॥&lt;br&gt;&#xA;सम्पन्मत्तो विमूढश्च सुरामत्तः स एव च ।&lt;br&gt;&#xA;बान्धवैर्वेष्टितः सोऽपि बन्धुत्वेनैव हे हरे ॥ ४८ ॥&lt;br&gt;&#xA;सम्पत्तिमदमत्तश्च विषयान्धश्च विह्वलः ।&lt;br&gt;&#xA;महाकामी राजसिकः सत्त्वमार्गं न पश्यति ॥ ४९ ॥&lt;br&gt;&#xA;द्विविधो विषयान्धश्च राजसस्तामसः स्मृतः ।&lt;br&gt;&#xA;अशास्त्रज्ञस्तामसश्च शास्त्रज्ञो राजसः स्मृतः ॥ ५० ॥&lt;br&gt;&#xA;शास्त्रं च द्विविधं मार्गं दर्शयेत्सुरपुङ्‌गव ।&lt;br&gt;&#xA;प्रवृत्तिबीजमेकं च निवृत्तेः कारणं परम् ॥ ५१ ॥&lt;br&gt;&#xA;चरन्ति जीविनश्चादौ प्रवृत्तेर्दुःखवर्त्मनि ।&lt;br&gt;&#xA;स्वच्छन्दं च प्रसन्नं च निर्विरोधं च सन्ततम् ॥ ५२ ॥&lt;br&gt;&#xA;आयाति मधुनो लोभात्क्लेशेन सुखमानितः ।&lt;br&gt;&#xA;परिणामे नाशबीजे जन्ममृत्युजराकरे ॥ ५३ ॥&lt;br&gt;&#xA;अनेकजन्मपर्यन्तं कृत्वा च भ्रमणं मुदा ।&lt;br&gt;&#xA;स्वकर्मविहितायां च नानायोन्यां क्रमेण च ॥ ५४ ॥&lt;br&gt;&#xA;ततश्चेशानुगहाग्रच्च सत्सङ्‌गं लभते च सः ।&lt;br&gt;&#xA;सहस्रेषु शतेष्वेको भवाब्धिपारकारणम् ॥ ५५ ॥&lt;br&gt;&#xA;साधुस्तत्त्वप्रदीपेन मुक्तिमार्गं प्रदर्शयेत् ।&lt;br&gt;&#xA;तदा करोति यत्नं च जीवो बन्धनखण्डने ॥ ५६ ॥&lt;br&gt;&#xA;अनेकजन्मयोगेन तपसानशनेन च ।&lt;br&gt;&#xA;तदा लभेन्मुक्तिमार्गं निर्विघ्नं सुखदं परम् ॥ ५७ ॥&lt;br&gt;&#xA;इदं श्रुतं गुरोर्वक्याद्यत् पृच्छसि पुरन्दर ।&lt;br&gt;&#xA;मुनेस्तद्वचनं श्रुत्वा वीतरागो बभूव सः ॥ ५८ ॥&lt;br&gt;&#xA;वैराग्यं वर्धयामास तस्य ब्रह्मन् दिने दिने ।&lt;br&gt;&#xA;मुनेः स्थानाद्‌ गृहं गत्वा स ददर्शामरावतीम् ॥ ५९ ॥&lt;br&gt;&#xA;दैत्यैरसुरसङ्‌घैश्च समाकीर्णां भयाकुलाम् ।&lt;br&gt;&#xA;विषमोपप्लवां पुत्रबन्धुहीनां च कुत्रचित् ॥ ६० ॥&lt;br&gt;&#xA;पितृमातृकलत्रादिविहीनामतिचञ्चलाम् ।&lt;br&gt;&#xA;शत्रुग्रस्तां च तां दृष्ट्वा जगाम वाक्पतिं प्रति ॥ ६१ ॥&lt;br&gt;&#xA;शक्रो मन्दाकिनीतीरे ददर्श गुरुमीश्वरम् ।&lt;br&gt;&#xA;ध्यायमानं परं ब्रह्म गङ्‌गातोये स्थितं परम् ॥ ६२ ॥&lt;br&gt;&#xA;सूर्याभिसम्मुखं पूर्वमुखं च विश्वतोमुखम् ।&lt;br&gt;&#xA;साश्रुनेत्रं पुलकिनं परमानन्दसंयुतम् ॥ ६३ ॥&lt;br&gt;&#xA;वरिष्ठं च गरिष्ठं च धर्मिष्ठं श्रेष्ठसेवितम् ।&lt;br&gt;&#xA;प्रेष्ठं च बन्धुवर्गाणामतिश्रेष्ठं च ज्ञानिनाम् ॥ ६४ ॥&lt;br&gt;&#xA;ज्येष्ठं च भ्रातृवर्गाणामनिष्टं सुरवैरिणाम् ।&lt;br&gt;&#xA;दृष्ट्वा गुरुं जपन्तं च तत्र तस्थौ सुरेश्वरः ॥ ६५ ॥&lt;br&gt;&#xA;प्रहरान्ते गुरुं दृष्ट्वा चोत्थितं प्रणनाम सः ।&lt;br&gt;&#xA;प्रणम्य चरणाम्भोजे रुरोदोच्चैर्मुहुर्मुहुः ॥ ६६ ॥&lt;br&gt;&#xA;वृत्तान्तं कथयामास ब्रह्मशापादिकं तथा ।&lt;br&gt;&#xA;पुनर्वरोपलब्धिं च ज्ञानप्राप्तिं सुदुर्लभाम् ॥ ६७ ॥&lt;br&gt;&#xA;वैरिग्रस्तां च स्वपुरीं क्रमेणैव सुरेश्वरः ।&lt;br&gt;&#xA;शिष्यस्य वचनं श्रुत्वा सुबुद्धिर्वदतां वरः ॥ ६८ ॥&lt;br&gt;&#xA;बृहस्पतिरुवाचेदं कोपसंरक्तलोचनः ।&lt;br&gt;&#xA;गुरुरुवाच&lt;br&gt;&#xA;श्रुतं सर्वं सुरश्रेष्ठ मा रोदीर्वचनं शृणु ॥ ६९ ॥&lt;br&gt;&#xA;न कातरो हि नीतिज्ञो विपत्तौ च कदाचन ।&lt;br&gt;&#xA;सम्पत्तिर्वा विपत्तिर्वा नश्वरा श्रमरूपिणी ॥ ७० ॥&lt;br&gt;&#xA;पूर्वस्य कर्मायत्ता च स्वयं कर्ता तयोरपि ।&lt;br&gt;&#xA;सर्वेषां च भवत्येव शश्वज्जन्मनि जन्मनि ॥ ७१ ॥&lt;br&gt;&#xA;चक्रनेमिक्रमेणैव तत्र का परिदेवना ।&lt;br&gt;&#xA;उक्तं हि स्वकृतं कर्म भुज्यतेऽखिलभारते ॥ ७२ ॥&lt;br&gt;&#xA;शुभाशुभं च यत्किञ्चित्स्वकर्मफलभुक् पुमान् ।&lt;br&gt;&#xA;नाभुक्तं क्षीयते कर्म कल्पकोटिशतैरपि ॥ ७३ ॥&lt;br&gt;&#xA;अवश्यमेव भोक्तव्यं कृतं कर्म शुभाशुभम् ।&lt;br&gt;&#xA;इत्येवमुक्तं वेदे च कृष्णेन परमात्मना ॥ ७४ ॥&lt;br&gt;&#xA;सामवेदोक्तशाखायां सम्बोध्य कमलोद्भवम् ।&lt;br&gt;&#xA;जन्मभोगावशेषे च सर्वेषां कृतकर्मणाम् ॥ ७५ ॥&lt;br&gt;&#xA;अनुरूपं हि तेषां च भारतेऽन्यत्र चैव हि ।&lt;br&gt;&#xA;कर्मणा ब्रह्मशापं च कर्मणा च शुभाशिषम् ॥ ७६ ॥&lt;br&gt;&#xA;कर्मणा च महालक्ष्मीं लभेद्दैन्यं च कर्मणा ।&lt;br&gt;&#xA;कोटिजन्मार्जितं कर्म जीविनामनुगच्छति ॥ ७७ ॥&lt;br&gt;&#xA;न हि त्यजेद्विना भोगं तच्छायेव पुरन्दर ।&lt;br&gt;&#xA;कालभेदे देशभेदे पात्रभेदे च कर्मणाम् ॥ ७८ ॥&lt;br&gt;&#xA;न्यूनताधिकभावोऽपि भवेदेव हि कर्मणा ।&lt;br&gt;&#xA;वस्तुदानेन वस्तूनां समं पुण्यं दिने दिने ॥ ७९ ॥&lt;br&gt;&#xA;दिनभेदे कोटिगुणमसङ्ख्यं वा ततोऽधिकम् ।&lt;br&gt;&#xA;समे देशे च वस्तूनां दाने पुण्यं समं सुर ॥ ८० ॥&lt;br&gt;&#xA;देशभेदे कोटिगुणमसङ्ख्यं वा ततोऽधिकम् ।&lt;br&gt;&#xA;समे पात्रे समं पुण्यं वस्तूनां कर्तुरेव च ॥ ८१ ॥&lt;br&gt;&#xA;पात्रभेदे शतगुणमसङ्ख्यं वा ततोऽधिकम् ।&lt;br&gt;&#xA;यथा फलन्ति सस्यानि न्यूनान्यप्यधिकानि च ॥ ८२ ॥&lt;br&gt;&#xA;कर्षकाणां क्षेत्रभेदे पात्रभेदे फलं तथा ।&lt;br&gt;&#xA;सामान्यदिवसे विप्रदानं समफलं भवेत् ॥ ८३ ॥&lt;br&gt;&#xA;अमायां रविसङ्क्रान्त्यां फलं शतगुणं भवेत् ।&lt;br&gt;&#xA;चातुर्मास्यां पौर्णमास्यामनन्तं फलमेव च ॥ ८४ ॥&lt;br&gt;&#xA;ग्रहणे शशिनः कोटिगुणं च फलमेव च ।&lt;br&gt;&#xA;सूर्यस्य ग्रहणे वापि ततो दशगुणं भवेत् ॥ ८५ ॥&lt;br&gt;&#xA;अक्षयायामक्षयं तदसङ्ख्यं फलमुच्यते ।&lt;br&gt;&#xA;एवमन्यत्र पुण्याहे फलाधिक्यं भवेदिति ॥ ८६ ॥&lt;br&gt;&#xA;यथा दाने तथा स्नाने जपेऽन्यपुण्यकर्मसु ।&lt;br&gt;&#xA;एवं सर्वत्र बोद्धव्यं नराणां कर्मणां फलम् ॥ ८७ ॥&lt;br&gt;&#xA;यथा दण्डेन चक्रेण शरावेण भ्रमेण च ।&lt;br&gt;&#xA;कुम्भं निर्माति निर्माता कुम्भकारो मृदा भुवि ॥ ८८ ॥&lt;br&gt;&#xA;तथैव कर्मसूत्रेण फलं धाता ददाति च ।&lt;br&gt;&#xA;यस्याज्ञया सृष्टमिदं तं च नारायणं भज ॥ ८९ ॥&lt;br&gt;&#xA;स विधाता विधातुश्च पातुः पाता जगत्त्रये ।&lt;br&gt;&#xA;स्रष्टुः स्रष्टा च संहर्तुः संहर्ता कालकालकः ॥ ९० ॥&lt;br&gt;&#xA;महाविपत्तौ संसारे यः स्मरेन्मधुसूदनम् ।&lt;br&gt;&#xA;विपत्तौ तस्य सम्पत्तिर्भवेदित्याह शङ्‌करः ॥ ९१ ॥&lt;br&gt;&#xA;इत्येवमुक्त्वा तत्त्वज्ञः समालिङ्‌ग्य सुरेश्वरम् ।&lt;br&gt;&#xA;दत्त्वा शुभाशिषं चेष्टं बोधयामास नारद ॥ ९२ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;लक्ष्म्युत्पत्तिवर्णनं नाम चत्वारिंशोऽध्यायः ॥ ४० ॥&lt;/p&gt;</description>
    </item>
    <item>
      <title>४१</title>
      <link>https://vishvAsa.github.io/purANam/shAktam/devI-bhAgavatam/09/41/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/41/</guid>
      <description>&lt;p&gt;श्रीनारायण उवाच&lt;br&gt;&#xA;हरिं ध्यात्वा हरिर्ब्रह्मन् जगाम ब्रह्मणः सभाम् ।&lt;br&gt;&#xA;बृहस्पतिं पुरस्कृत्य सर्वैः सुरगणैः सह ॥ १ ॥&lt;br&gt;&#xA;शीघ्रं गत्वा ब्रह्मलोकं दृष्ट्वा च कमलोद्भवम् ।&lt;br&gt;&#xA;प्रणेमुर्देवताः सर्वाः सहेन्द्रा गुरुणा सह ॥ २ ॥&lt;br&gt;&#xA;वृत्तान्तं कथयामास सुराचार्यो विधिं प्रति ।&lt;br&gt;&#xA;प्रहस्योवाच तच्छ्रुत्वा महेन्द्रं कमलासनः ॥ ३ ॥&lt;br&gt;&#xA;ब्रह्मोवाच&lt;br&gt;&#xA;वत्स मद्वंशजातोऽसि प्रपौत्रो मे विचक्षणः ।&lt;br&gt;&#xA;बृहस्पतेश्च शिष्यस्त्वं सुराणामधिपः स्वयम् ॥ ४ ॥&lt;br&gt;&#xA;मातामहश्च दक्षस्ते विष्णुभक्तः प्रतापवान् ।&lt;br&gt;&#xA;कुलत्रयं यस्य शुद्धं कथं सोऽहङ्कृतो भवेत् ॥ ५ ॥&lt;br&gt;&#xA;माता पतिव्रता यस्य पिता शुद्धो जितेन्द्रियः ।&lt;br&gt;&#xA;मातामहो मातुलश्च कथं सोऽहङ्‌कृतो भवेत् ॥ ६ ॥&lt;br&gt;&#xA;जनः पैतृकदोषेण दोषान्मातामहस्य च ।&lt;br&gt;&#xA;गुरुदोषात्त्रिभिर्दोषैर्हरिदोषी भवेद्‌ ध्रुवम् ॥ ७ ॥&lt;br&gt;&#xA;सर्वान्तरात्मा भगवान् सर्वदेहेष्ववस्थितः ।&lt;br&gt;&#xA;यस्य देहात्स प्रयाति स शवस्तत्क्षणं भवेत् ॥ ८ ॥&lt;br&gt;&#xA;मनोऽहमिन्द्रियेशं च ज्ञानरूपो हि शङ्‌करः ।&lt;br&gt;&#xA;विष्णुप्राणा च प्रकृतिर्बुद्धिर्भगवती सती ॥ ९ ॥&lt;br&gt;&#xA;निद्रादयः शक्तयश्च ताः सर्वाः प्रकृतेः कलाः ।&lt;br&gt;&#xA;आत्मनः प्रतिबिम्बश्च जीवो भोगशरीरभृत् ॥ १० ॥&lt;br&gt;&#xA;आत्मनीशे गते देहात्सर्वे यान्ति ससम्भ्रमाः ।&lt;br&gt;&#xA;यथा वर्त्मनि गच्छन्तं नरदेवमिवानुगाः ॥ ११ ॥&lt;br&gt;&#xA;अहं शिवश्च शेषश्च विष्णुर्धर्मो महाविराट् ।&lt;br&gt;&#xA;यूयं यदंशा भक्ताश्च तत्पुष्पं न्यक्कृतं त्वया ॥ १२ ॥&lt;br&gt;&#xA;शिवेन पूजितं पादपद्मं पुष्पेण येन च ।&lt;br&gt;&#xA;तत्र दुर्वाससा दत्तं दैवेन न्यक्कृतं त्वया ॥ १३ ॥&lt;br&gt;&#xA;तत्पुण्यं मस्तके यस्य कृष्णपादाब्जप्रच्युतम् ।&lt;br&gt;&#xA;सर्वेषां च सुराणां च तत्पूजापुरतो भवेत् ॥ १४ ॥&lt;br&gt;&#xA;दैवेन वञ्चितस्त्वं हि दैवं च बलवत्तरम् ।&lt;br&gt;&#xA;भाग्यहीनं जनं मूढं को वा रक्षितुमीश्वरः ॥ १५ ॥&lt;br&gt;&#xA;सा श्रीर्गताधुना कोपात्कृष्णनिर्माल्यवर्जनात् ।&lt;br&gt;&#xA;अधुना गच्छ वैकुण्ठं मया च गुरुणा सह ॥ १६ ॥&lt;br&gt;&#xA;निषेव्य तत्र श्रीनाथं श्रियं प्राप्स्यति मद्वरात् ।&lt;br&gt;&#xA;एवमुक्त्वा च स ब्रह्मा सर्वैः सुरगणैः सह ॥ १७ ॥&lt;br&gt;&#xA;तत्र गत्वा परब्रह्म भगवन्तं सनातनम् ।&lt;br&gt;&#xA;दृष्ट्वा तेजःस्वरूपं तं प्रज्वलन्तं स्वतेजसा ॥ १८ ॥&lt;br&gt;&#xA;ग्रीष्ममध्याह्नमार्तण्डशतकोटिसमप्रभम् ।&lt;br&gt;&#xA;शान्तमनादिमध्यान्तं लक्ष्यीकान्तमनन्तकम् ॥ १९ ॥&lt;br&gt;&#xA;चतुर्भुजैः पार्षदैश्च सरस्वत्या युतं प्रभुम् ।&lt;br&gt;&#xA;भक्त्या चतुर्भिर्वेदैश्च गङ्‌गया परिवेष्टितम् ॥ २० ॥&lt;br&gt;&#xA;तं प्रणेमुः सुराः सर्वे मूर्ध्ना ब्रह्मपुरोगमाः ।&lt;br&gt;&#xA;भक्तिनम्राः साश्रुनेत्रास्तुष्टुवुः परमेश्वरम् ॥ २१ ॥&lt;br&gt;&#xA;वृत्तान्तं कथयामास स्वयं ब्रह्मा कृताञ्जलिः ।&lt;br&gt;&#xA;रुरुदुर्देवताः सर्वाः स्वाधिकाराच्चुताश्च ताः ॥ २२ ॥&lt;br&gt;&#xA;स ददर्श सुरगणं विपद्‌ग्रस्तं भयाकुलम् ।&lt;br&gt;&#xA;रत्नभूषणशून्यं च वाहनादिविवर्जितम् ॥ २३ ॥&lt;br&gt;&#xA;शोभाशून्यं हतश्रीकं निष्प्रभं सभयं परम् ।&lt;br&gt;&#xA;उवाच कातरं दृष्ट्वा भयभीतिविभञ्जनः ॥ २४ ॥&lt;br&gt;&#xA;श्रीभगवानुवाच&lt;br&gt;&#xA;मा भैर्ब्रह्मन् हे सुराश्च भयं किं वो मयि स्थिते ।&lt;br&gt;&#xA;दास्यामि लक्ष्मीमचलां परमैश्वर्यवर्धिनीम् ॥ २५ ॥&lt;br&gt;&#xA;किञ्च मद्वचनं किञ्चिच्छ्रूयतां समयोचितम् ।&lt;br&gt;&#xA;हितं सत्यं सारभूतं परिणामसुखावहम् ॥ २६ ॥&lt;br&gt;&#xA;जनाश्चासङ्ख्यविश्वस्था मदधीनाश्च सन्ततम् ।&lt;br&gt;&#xA;यथा तथाहं मद्भक्तपराधीनोऽस्वतन्त्रकः ॥ २७ ॥&lt;br&gt;&#xA;यं यं रुष्टो हि मद्भक्तो मत्परो हि निरङ्‌कुशः ।&lt;br&gt;&#xA;तद्‌गृहेऽहं न तिष्ठामि पद्मया सह निश्चितम् ॥ २८ ॥&lt;br&gt;&#xA;दुर्वासाः शङ्‌करांशश्च वैष्णवो मत्परायणः ।&lt;br&gt;&#xA;तच्छापादागतोऽहं च सलक्ष्मीको हि वो गृहात् ॥ २९ ॥&#xA;यत्र शङ्‌खध्वनिर्नास्ति तुलसी न शिवार्चनम् ।&lt;br&gt;&#xA;न भोजनं च विप्राणां न पद्मा तत्र तिष्ठति ॥ ३० ॥&lt;br&gt;&#xA;मद्भक्तानां च मे निन्दा यत्र ब्रह्मन् भवेत्सुराः ।&lt;br&gt;&#xA;महारुष्टा महालक्ष्मीस्ततो याति पराभवम् ॥ ३१ ॥&lt;br&gt;&#xA;मद्भक्तिहीनो यो मूढो भुङ्क्ते यो हरिवासरे ।&lt;br&gt;&#xA;मम जन्मदिने वापि याति श्रीस्तद्‌गृहादपि ॥ ३२ ॥&lt;br&gt;&#xA;मन्नामविक्रयी यश्च विक्रीणाति स्वकन्यकाम् ।&lt;br&gt;&#xA;यत्रातिथिर्न भुङ्‌क्ते च मत्प्रिया याति तद्‌गृहात् ॥ ३३ ॥&lt;br&gt;&#xA;यो विप्रः पुंश्चलीपुत्रो महापापी च तत्पतिः ।&lt;br&gt;&#xA;पापिनो यो गृहं याति शूद्रश्राद्धान्नभोजकः ॥ ३४ ॥&lt;br&gt;&#xA;महारुष्टा ततो याति मन्दिरात्कमलालया ।&lt;br&gt;&#xA;शूद्राणां शवदाही च भाग्यहीनो द्विजाधमः ॥ ३५ ॥&lt;br&gt;&#xA;याति रुष्टा तद्‌गृहाच्च देवाः कमलवासिनी ।&lt;br&gt;&#xA;शूद्राणां सूपकारी यो ब्राह्मणो वृषवाहकः ॥ ३६ ॥&lt;br&gt;&#xA;तत्तोयपानभीता च कमला याति तद्‌गृहात् ।&lt;br&gt;&#xA;अशुद्धहृदयः क्रूरो हिंसको निन्दको द्विजः ॥ ३७ ॥&lt;br&gt;&#xA;ब्राह्मणः शूद्रयाजी च याति देवी च तद्‌गृहात् ।&lt;br&gt;&#xA;अवीरान्नं च यो भुङ्‌क्ते तस्माद्याति जगत्प्रसूः ॥ ३८ ॥&lt;br&gt;&#xA;तृणं छिनत्ति नखरैस्तैर्वा यो विलिखेन्महीम् ।&lt;br&gt;&#xA;निराशो ब्राह्मणो यत्र तद्‌गृहाद्याति मत्प्रिया ॥ ३९ ॥&lt;br&gt;&#xA;सूर्योदये द्विजो भुङ्‌क्ते दिवास्वापी च ब्राह्मणः ।&lt;br&gt;&#xA;दिवा मैथुनकारी च यस्तस्माद्याति मत्प्रिया ॥ ४० ॥&lt;br&gt;&#xA;आचारहीनो विप्रो यो यश्च शूद्रप्रतिग्रही ।&lt;br&gt;&#xA;अदीक्षितो हि यो मूढस्तस्माद्वै याति मत्प्रिया ॥ ४१ ॥&lt;br&gt;&#xA;स्निग्धपादश्च नग्नो हि यः शेते ज्ञानदुर्बलः ।&lt;br&gt;&#xA;शश्वद्वदति वाचालो याति सा तद्‌गृहात्सती ॥ ४२ ॥&lt;br&gt;&#xA;शिरस्नातस्तु तैलेन योऽन्याङ्‌गं समुपस्पृशेत् ।&lt;br&gt;&#xA;स्वाङ्‌गं च वादयेद्वाद्यं रुष्टा सा याति तद्‌गृहात् ॥ ४३ ॥&lt;br&gt;&#xA;व्रतोपवासहीनो यः सन्ध्याहीनोऽशुचिर्द्विजः ।&lt;br&gt;&#xA;विष्णुभक्तिविहीनस्तु तस्माद्याति च मत्प्रिया ॥ ४४ ॥&lt;br&gt;&#xA;ब्राह्मणं निन्दयेद्यो हि तं च यो द्वेष्टि सन्ततम् ।&lt;br&gt;&#xA;जीवहिंस्रो दयाहीनो याति सर्वप्रसूस्ततः ॥ ४५ ॥&lt;br&gt;&#xA;यत्र यत्र हरेरर्चा हरेरुत्कीर्तनं तथा ।&lt;br&gt;&#xA;तत्र तिष्ठति सा देवी सर्वमङ्‌गलमङ्‌गला ॥ ४६ ॥&lt;br&gt;&#xA;यत्र प्रशंसा कृष्णस्य तद्भक्तस्य पितामह ।&lt;br&gt;&#xA;सा च कृष्णप्रिया देवी तत्र तिष्ठति सन्ततम् ॥ ४७ ॥&lt;br&gt;&#xA;यत्र शङ्‌खध्वनिः शङ्‌खः शिला च तुलसीदलम् ।&lt;br&gt;&#xA;तत्सेवा वन्दनं ध्यानं तत्र सा परितिष्ठति ॥ ४८ ॥&lt;br&gt;&#xA;शिवलिङ्‌गार्चनं यत्र तस्य चोत्कीर्तनं शुभम् ।&lt;br&gt;&#xA;दुर्गार्चनं तद्‌गुणाश्च तत्र पद्मनिवासिनी ॥ ४९ ॥&lt;br&gt;&#xA;विप्राणां सेवनं यत्र तेषां च भोजनं शुभम् ।&lt;br&gt;&#xA;अर्चनं सर्वदेवानां तत्र पद्ममुखी सती ॥ ५० ॥&lt;br&gt;&#xA;इत्युक्त्वा च सुरान्सर्वान् रमामाह रमापतिः ।&lt;br&gt;&#xA;क्षीरोदसागरे जन्म कलयाकलयेति च ॥ ५१ ॥&lt;br&gt;&#xA;इत्युक्त्वा तां जगन्नाथो ब्रह्माणं पुनराह च ।&lt;br&gt;&#xA;मथित्वा सागरं लक्ष्मीं देवेभ्यो देहि पद्मज ॥ ५२ ॥&lt;br&gt;&#xA;इत्युक्त्वा कमलाकान्तो जगामान्तःपुरं मुने ।&lt;br&gt;&#xA;देवाश्चिरेण कालेन ययुः क्षीरोदसागरम् ॥ ५३ ॥&lt;br&gt;&#xA;मन्थानं मन्दरं कृत्वा कूर्मं कृत्वा च भाजनम् ।&lt;br&gt;&#xA;कृत्वा शेषं मन्थपाशं ममन्थुरसुराः सुराः ॥ ५४ ॥&lt;br&gt;&#xA;धन्वन्तरिं च पीयूषमुच्चैःश्रवसमीप्सितम् ।&lt;br&gt;&#xA;नानारत्नं हस्तिरत्नं प्रापुर्लक्ष्मीं सुदर्शनम् ॥ ५५ ॥&lt;br&gt;&#xA;वनमालां ददौ सा च क्षीरोदशायिने मुने ।&lt;br&gt;&#xA;सर्वेश्वराय रम्याय विष्णवे वैष्णवी सती ॥ ५६ ॥&lt;br&gt;&#xA;देवैः स्तुता पूजिता च ब्रह्मणा शङ्‌करेण च ।&lt;br&gt;&#xA;ददौ दृष्टिं सुरगृहे ब्रह्मशापविमोचनात् ॥ ५७ ॥&lt;br&gt;&#xA;प्रापुर्देवाः स्वविषयं दैत्यग्रस्तं भयङ्‌करम् ।&lt;br&gt;&#xA;महालक्ष्मीप्रसादेन वरदानेन नारद ॥ ५८ ॥&lt;br&gt;&#xA;इत्येवं कथितं सर्वं लक्ष्म्युपाख्यानमुत्तमम् ।&lt;br&gt;&#xA;सुखदं सारभूतं च किं भूयः श्रोतुमिच्छसि ॥ ५९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;श्रीलक्ष्म्युपाख्यानवर्णनं नामैकचत्वारिंशोऽध्यायः ॥ ४१ ॥&lt;/p&gt;</description>
    </item>
    <item>
      <title>४२</title>
      <link>https://vishvAsa.github.io/purANam/shAktam/devI-bhAgavatam/09/42/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/42/</guid>
      <description>&lt;p&gt;नारद उवाच&lt;br&gt;&#xA;हरेरुत्कीर्तनं भद्रं श्रुतं तज्ज्ञानमुत्तमम् ।&lt;br&gt;&#xA;ईप्सितं लक्ष्म्युपाख्यानं ध्यानं स्तोत्रं वद प्रभो ॥ १ ॥&lt;br&gt;&#xA;श्रीनारायण उवाच&lt;br&gt;&#xA;स्नात्वा तीर्थे पुरा शक्रो धृत्वा धौते च वाससी ।&lt;br&gt;&#xA;घटं संस्थाप्य क्षीरोदे षड्देवान् पर्यपूजयत् ॥ २ ॥&lt;br&gt;&#xA;गणेशं च दिनेशं च वह्निं विष्णुं शिवं शिवाम् ।&lt;br&gt;&#xA;एतान् भक्त्या समभ्यर्च्य पुष्पगन्धादिभिस्तदा ॥ ३ ॥&lt;br&gt;&#xA;आवाह्य च महालक्ष्मीं परमैश्वर्यरूपिणीम् ।&lt;br&gt;&#xA;पूजाञ्चकार देवेशो ब्रह्मणा च पुरोधसा ॥ ४ ॥&lt;br&gt;&#xA;पुरःस्थितेषु मुनिषु ब्राह्मणेषु गुरौ हरौ ।&lt;br&gt;&#xA;देवादिषु सुदेशे च ज्ञानानन्दं शिवे मुने ॥ ५ ॥&lt;br&gt;&#xA;पारिजातस्य पुष्पं च गृहीत्वा चन्दनोक्षितम् ।&lt;br&gt;&#xA;ध्यात्वा देवीं महालक्ष्मीं पूजयामास नारद ॥ ६ ॥&lt;br&gt;&#xA;ध्यानं च सामवेदोक्तं यद्दत्तं ब्रह्मणे पुरा ।&lt;br&gt;&#xA;हरिणा तेन ध्यानेन तन्निबोध वदामि ते ॥ ७ ॥&lt;br&gt;&#xA;सहस्रदलपद्मस्थकर्णिकावासिनीं पराम् ।&lt;br&gt;&#xA;शरत्पार्वणकोटीन्दुप्रभामुष्टिकरां पराम् ॥ ८ ॥&lt;br&gt;&#xA;स्वतेजसा प्रज्वलन्तीं सुखदृश्यां मनोहराम् ।&lt;br&gt;&#xA;प्रतप्तकाञ्चननिभशोभां मूर्तिमतीं सतीम् ॥ ९ ॥&lt;br&gt;&#xA;रत्नभूषणभूषाढ्यां शोभितां पीतवाससा ।&lt;br&gt;&#xA;ईषद्धास्यप्रसन्नास्यां शश्वत्सुस्थिरयौवनाम् ॥ १० ॥&lt;br&gt;&#xA;सर्वसम्पत्प्रदात्रीं च महालक्ष्मीं भजे शुभाम् ।&lt;br&gt;&#xA;ध्यानेनानेन तां ध्यात्वा नानागुणसमन्विताम् ॥ ११ ॥&lt;br&gt;&#xA;सम्पूज्य ब्रह्मवाक्येन चोपचाराणि षोडश ।&lt;br&gt;&#xA;ददौ भक्त्या विधानेन प्रत्येकं मन्त्रपूर्वकम् ॥ १२ ॥&lt;br&gt;&#xA;प्रशस्तानि प्रकृष्टानि वराणि विविधानि च ।&lt;br&gt;&#xA;अमूल्यरत्नसारं च निर्मितं विश्वकर्मणा ॥ १३ ॥&lt;br&gt;&#xA;आसनं च विचित्रं च महालक्ष्मि प्रगृह्यताम् ।&lt;br&gt;&#xA;शुद्धं गङ्‌गोदकमिदं सर्ववन्दितमीप्सितम् ॥ १४ ॥&lt;br&gt;&#xA;पापेध्मवह्निरूपं च गृह्यतां कमलालये ।&lt;br&gt;&#xA;पुष्पचन्दनदूर्वादिसंयुतं जाह्नवीजलम् ॥ १५ ॥&lt;br&gt;&#xA;शङ्‌खगर्भस्थितं स्वर्घ्यं गृह्यतां पद्मवासिनि ।&lt;br&gt;&#xA;सुगन्धिपुष्पतैलं च सुगन्धामलकीफलम् ॥ १६ ॥&lt;br&gt;&#xA;देहसौन्दर्यबीजं च गृह्यतां श्रीहरेः प्रिये ।&lt;br&gt;&#xA;कार्पासजं च कृमिजं वसनं देवि गृह्यताम् ॥ १७ ॥&lt;br&gt;&#xA;रत्नस्वर्णविकारं च देहभूषाविवर्धनम् ।&lt;br&gt;&#xA;शोभायै श्रीकरं रत्नं भूषणं देवि गृह्यताम् ॥ १८ ॥&lt;br&gt;&#xA;सर्वसौन्दर्यबीजं च सद्यः शोभाकरं परम् ।&lt;br&gt;&#xA;वृक्षनिर्यासरूपं च गन्धद्रव्यादिसंयुतम् ॥ १९ ॥&lt;br&gt;&#xA;श्रीकृष्णकान्ते धूपं च पवित्रं प्रतिगृह्यताम् ।&lt;br&gt;&#xA;सुगन्धियुक्तं सुखदं चन्दनं देवि गृह्यताम् ॥ २० ॥&lt;br&gt;&#xA;जगच्चक्षुःस्वरूपं च पवित्रं तिमिरापहम् ।&lt;br&gt;&#xA;प्रदीपं सुखरूपं च गृह्यतां च सुरेश्वरि ॥ २१ ॥&lt;br&gt;&#xA;नानोपहाररूपं च नानारससमन्वितम् ।&lt;br&gt;&#xA;अतिस्वादुकरं चैव नैवेद्यं प्रतिगृह्यताम् ॥ २२ ॥&lt;br&gt;&#xA;अन्नं ब्रह्मस्वरूपं च प्राणरक्षणकारणम् ।&lt;br&gt;&#xA;तुष्टिदं पुष्टिदं चैव देव्यन्नं प्रतिगृह्यताम् ॥ २३ ॥&lt;br&gt;&#xA;शाल्यन्नजं सुपक्वं च शर्करागव्यसंयुतम् ।&lt;br&gt;&#xA;स्वादुयुक्तं महालक्ष्मि परमान्नं प्रगृह्यताम् ॥ २४ ॥&lt;br&gt;&#xA;शर्करागव्यपक्वं च सुस्वादु सुमनोहरम् ।&lt;br&gt;&#xA;स्वस्तिकं नाम नैवेद्यं गृहाण परमेश्वरि ॥ २५ ॥&lt;br&gt;&#xA;नानाविधानि रम्याणि पक्वान्नानि फलानि च ।&lt;br&gt;&#xA;सुरभिस्तनसन्त्यक्तं सुस्वादु सुमनोहरम् ॥ २६ ॥&lt;br&gt;&#xA;मर्त्यामृतं सुगव्यं च गृह्यतामच्युतप्रिये ।&lt;br&gt;&#xA;सुस्वादु रससंयुक्तमिक्षुवृक्षसमुद्भवम् ॥ २७ ॥&lt;br&gt;&#xA;अग्निपक्वमतिस्वादु गुडं च प्रतिगृह्यताम् ।&lt;br&gt;&#xA;यवगोधूमसस्यानां चूर्णरेणुसमुद्भवम् ॥ २८ ॥&lt;br&gt;&#xA;सुपक्वं गुडगव्याक्तं मिष्टान्नं देवि गृह्यताम् ।&lt;br&gt;&#xA;सस्यचूर्णोद्भवं पक्वं स्वस्तिकादिसमन्वितम् ॥ २९ ॥&lt;br&gt;&#xA;मया निवेदितं भक्त्या नैवेद्यं प्रतिगृह्यताम् ।&lt;br&gt;&#xA;शीतवायुप्रदं चैव दाहे च सुखदं परम् ॥ ३० ॥&lt;br&gt;&#xA;कमले गृह्यतां चेदं व्यजनं श्वेतचामरम् ।&lt;br&gt;&#xA;ताम्बूलं च वरं रम्यं कर्पूरादिसुवासितम् ॥ ३१ ॥&lt;br&gt;&#xA;जिह्वाजाड्यच्छेदकरं ताम्बूलं प्रतिगृह्यताम् ।&lt;br&gt;&#xA;सुवासितं सुशीतं च पिपासानाशकारणम् ॥ ३२ ॥&lt;br&gt;&#xA;जगज्जीवनरूपं च जीवनं देवि गृह्यताम् ।&lt;br&gt;&#xA;देहसौन्दर्यबीजं च सदा शोभाविवर्धनम् ॥ ३३ ॥&lt;br&gt;&#xA;कार्पासजं च कृमिजं वसनं देवि गृह्यताम् ।&lt;br&gt;&#xA;रक्तस्वर्णविकारं च देहभूषादिवर्धनम् ॥ ३४ ॥&lt;br&gt;&#xA;शोभाधारं श्रीकरं च भूषणं देवि गृह्यताम् ।&lt;br&gt;&#xA;नानाऋतुषु निर्माणं बहुशोभाश्रयं परम् ॥ ३५ ॥&lt;br&gt;&#xA;सुरभूपप्रियं शुद्धं माल्यं देवि प्रगृह्यताम् ।&lt;br&gt;&#xA;शुद्धिदं शुद्धरूपं च सर्वमङ्‌गलमङ्‌गलम् ॥ ३६ ॥&lt;br&gt;&#xA;गन्धवस्तूद्भवं रम्यं गन्धं देवि प्रगृह्यताम् ।&lt;br&gt;&#xA;पुण्यतीर्थोदकं चैव विशुद्धं शुद्धिदं सदा ॥ ३७ ॥&#xA;गृह्यतां कृष्णकान्ते त्वं रम्यमाचमनीयकम् ।&lt;br&gt;&#xA;रत्नसारादिनिर्माणं पुष्पचन्दनचर्चितम् ॥ ३८ ॥&lt;br&gt;&#xA;रत्नभूषणभूषाढ्यं सुतल्पं देवि गृह्यताम् ।&lt;br&gt;&#xA;यद्यद्‌ द्रव्यमपूर्वं च पृथिव्यामपि दुर्लभम् ॥ ३९ ॥&lt;br&gt;&#xA;देवभूषार्हभोग्यं च तद्‌ द्रव्यं देवि गृह्यताम् ।&lt;br&gt;&#xA;द्रव्याण्येतानि दत्त्वा च मूलेन देवपुङ्‌गवः ॥ ४० ॥&lt;br&gt;&#xA;मूलं जजाप भक्त्या च दशलक्षं विधानतः ।&lt;br&gt;&#xA;जपेन दशलक्षेण मन्त्रसिद्धिर्बभूव ह ॥ ४१ ॥&lt;br&gt;&#xA;मन्त्रश्च ब्रह्मणा दत्तः कल्पवृक्षश्च सर्वतः ।&lt;br&gt;&#xA;लक्ष्मीर्माया कामवाणी ङेऽन्ता कमलवासिनी ॥ ४२ ॥&lt;br&gt;&#xA;वैदिको मन्त्रराजोऽयं प्रसिद्धः स्वाहयान्वितः ।&lt;br&gt;&#xA;कुबेरोऽनेन मन्त्रेण परमैश्वर्यमाप्तवान् ॥ ४३ ॥&lt;br&gt;&#xA;राजराजेश्वरो दक्षः सावर्णिर्मनुरेव च ।&lt;br&gt;&#xA;मङ्‌गलोऽनेन मन्त्रेण सप्तद्वीपेऽवनीपतिः ॥ ४४ ॥&lt;br&gt;&#xA;प्रियव्रतोत्तानपादौ केदारो नृप एव च ।&lt;br&gt;&#xA;एते सिद्धाश्च राजेन्द्रा मन्त्रेणानेन नारद ॥ ४५ ॥&lt;br&gt;&#xA;सिद्धे मन्त्रे महालक्ष्मीः शक्राय दर्शनं ददौ ।&lt;br&gt;&#xA;रत्नेन्द्रसारनिर्माणविमानस्था वरप्रदा ॥ ४६ ॥&lt;br&gt;&#xA;सप्तद्वीपवतीं पृथ्वीं छादयन्ती त्विषा च सा ।&lt;br&gt;&#xA;श्वेतचम्पकवर्णाभा रत्नभूषणभूषिता ॥ ४७ ॥&lt;br&gt;&#xA;ईषद्धास्यप्रसन्नास्या भक्तानुग्रहकातरा ।&lt;br&gt;&#xA;बिभ्रती रत्नमालां च कोटिचन्द्रसमप्रभाम् ॥ ४८ ॥&lt;br&gt;&#xA;दृष्ट्वा जगत्प्रसूं शान्तां तुष्टावैतां पुरन्दरः ।&lt;br&gt;&#xA;पुलकाञ्चितसर्वाङ्‌गः साश्रुनेत्रः कृताञ्जलिः ॥ ४९ ॥&lt;br&gt;&#xA;ब्रह्मणा च प्रदत्तेन स्तोत्रराजेन संयुतः ।&lt;br&gt;&#xA;सर्वाभीष्टप्रदेनैव वैदिकेनैव तत्र च ॥ ५० ॥&lt;br&gt;&#xA;पुरन्दर उवाच&lt;br&gt;&#xA;नमः कमलवासिन्यै नारायण्यै नमो नमः ।&lt;br&gt;&#xA;कृष्णप्रियायै सततं महालक्ष्यै नमो नमः ॥ ५१ ॥&lt;br&gt;&#xA;पद्मपत्रेक्षणायै च पद्मास्यायै नमो नमः ।&lt;br&gt;&#xA;पद्मासनायै पद्मिन्यै वैष्णव्यै च नमो नमः ॥ ५२ ॥&lt;br&gt;&#xA;सर्वसम्पत्स्वरूपिण्यै सर्वाराध्यै नमो नमः ।&lt;br&gt;&#xA;हरिभक्तिप्रदात्र्यै च हर्षदात्र्यै नमो नमः ॥ ५३ ॥&lt;br&gt;&#xA;कृष्णवक्षःस्थितायै च कृष्णेशायै नमो नमः ।&lt;br&gt;&#xA;चन्द्रशोभास्वरूपायै रत्नपद्मे च शोभने ॥ ५४ ॥&lt;br&gt;&#xA;सम्पत्त्यधिष्ठातृदेव्यै महादेव्यै नमो नमः ।&lt;br&gt;&#xA;नमो वृद्धिस्वरूपायै वृद्धिदायै नमो नमः ॥ ५५ ॥&lt;br&gt;&#xA;वैकुण्ठे या महालक्ष्मीर्या लक्ष्मीः क्षीरसागरे ।&lt;br&gt;&#xA;स्वर्गलक्ष्मीरिन्द्रगेहे राजलक्ष्मीर्नृपालये ॥ ५६ ॥&lt;br&gt;&#xA;गृहलक्ष्मीश्च गृहिणां गेहे च गृहदेवता ।&lt;br&gt;&#xA;सुरभिः सागरे जाता दक्षिणा यज्ञकामिनी ॥ ५७ ॥&lt;br&gt;&#xA;अदितिर्देवमाता त्वं कमला कमलालया ।&lt;br&gt;&#xA;स्वाहा त्वं च हविर्दाने कव्यदाने स्वधा स्मृता ॥ ५८ ॥&lt;br&gt;&#xA;त्वं हि विष्णुस्वरूपा च सर्वाधारा वसुन्धरा ।&lt;br&gt;&#xA;शुद्धसत्त्वस्वरूपा त्वं नारायणपरायणा ॥ ५९ ॥&lt;br&gt;&#xA;क्रोधहिंसावर्जिता च वरदा शारदा शुभा ।&lt;br&gt;&#xA;परमार्थप्रदा त्वं च हरिदास्यप्रदा परा ॥ ६० ॥&lt;br&gt;&#xA;यया विना जगत्सर्वं भस्मीभूतमसारकम् ।&lt;br&gt;&#xA;जीवन्मृतं च विश्वं च शश्वत्सर्वं यया विना ॥ ६१ ॥&lt;br&gt;&#xA;सर्वेषां च परा माता सर्वबान्धवरूपिणी ।&lt;br&gt;&#xA;धर्मार्थकाममोक्षाणां त्वं च कारणरूपिणी ॥ ६२ ॥&lt;br&gt;&#xA;यथा माता स्तनान्धानां शिशूनां शैशवे सदा ।&lt;br&gt;&#xA;तथा त्वं सर्वदा माता सर्वेषां सर्वरूपतः ॥ ६३ ॥&lt;br&gt;&#xA;मातृहीनः स्तनान्धस्तु स च जीवति दैवतः ।&lt;br&gt;&#xA;त्वया हीनो जनः कोऽपि न जीवत्येव निश्चितम् ॥ ६४ ॥&lt;br&gt;&#xA;सुप्रसन्नस्वरूपा त्वं मां प्रसन्ना भवाम्बिके ।&lt;br&gt;&#xA;वैरिग्रस्तं च विषयं देहि मह्यं सनातनि ॥ ६५ ॥&lt;br&gt;&#xA;अहं यावत्त्वया हीनो बन्धुहीनश्च भिक्षुकः ।&lt;br&gt;&#xA;सर्वसम्पद्विहीनश्च तावदेव हरिप्रिये ॥ ६६ ॥&lt;br&gt;&#xA;ज्ञानं देहि च धर्मं च सर्वसौभाग्यमीप्सितम् ।&lt;br&gt;&#xA;प्रभावञ्च प्रतापं च सर्वाधिकारमेव च ॥ ६७ ॥&lt;br&gt;&#xA;जयं पराक्रमं युद्धे परमैश्वर्यमेव च ।&lt;br&gt;&#xA;इत्युक्त्वा च महेन्द्रश्च सर्वैः सुरगणैः सह ॥ ६८ ॥&lt;br&gt;&#xA;प्रणनाम साश्रुनेत्रो मूर्ध्ना चैव पुनः पुनः ।&lt;br&gt;&#xA;ब्रह्मा च शङ्‌करश्चैव शेषो धर्मश्च केशवः ॥ ६९ ॥&lt;br&gt;&#xA;सर्वे चक्रुः परीहारं सुरार्थे च पुनः पुनः ।&lt;br&gt;&#xA;देवेभ्यश्च वरं दत्त्वा पुष्पमालां मनोहराम् ॥ ७० ॥&lt;br&gt;&#xA;केशवाय ददौ लक्ष्मीः सन्तुष्टा सुरसंसदि ।&lt;br&gt;&#xA;ययुर्देवाश्च सन्तुष्टाः स्वं स्वं स्थानं च नारद ॥ ७१ ॥&lt;br&gt;&#xA;देवी ययौ हरेः स्थानं हृष्टा क्षीरोदशायिनः ।&lt;br&gt;&#xA;ययतुश्चैव स्वगृहं ब्रह्मेशानौ च नारद ॥ ७२ ॥&lt;br&gt;&#xA;दत्त्वा शुभाशिषं तौ च देवेभ्यः प्रीतिपूर्वकम् ।&lt;br&gt;&#xA;इदं स्तोत्रं महापुण्यं त्रिसन्ध्यं यः पठेन्नरः ॥ ७३ ॥&lt;br&gt;&#xA;कुबेरतुल्यः स भवेद्‌राजराजेश्वरो महान् ।&lt;br&gt;&#xA;पञ्चलक्षजपेनैव स्तोत्रसिद्धिर्भवेन्नृणाम् ॥ ७४ ॥&lt;br&gt;&#xA;सिद्धस्तोत्रं यदि पठेन्मासमेकं तु सन्ततम् ।&lt;br&gt;&#xA;महासुखी च राजेन्द्रो भविष्यति न संशयः ॥ ७५ ॥&lt;br&gt;&#xA;इति श्रीमद्देवीभागवते महापुराणेऽष्टादतसाहस्र्यां&lt;br&gt;&#xA;संहितायां नवमस्कन्धे महालक्ष्म्याः&lt;br&gt;&#xA;ध्यानस्तोत्रवर्णनं नाम द्विचत्वारिम्प्तोऽध्यायः ॥ ४२ ॥&lt;/p&gt;</description>
    </item>
    <item>
      <title>४३</title>
      <link>https://vishvAsa.github.io/purANam/shAktam/devI-bhAgavatam/09/43/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/43/</guid>
      <description>&lt;p&gt;नारद उवाच&lt;br&gt;&#xA;नारायण महाभाग नारायण महाप्रभो ।&lt;br&gt;&#xA;रूपेणैव गुणेनैव यशसा तेजसा त्विषा ॥ १ ॥&lt;br&gt;&#xA;त्वमेव ज्ञानिनां श्रेष्ठः सिद्धानां योगिनां मुने ।&lt;br&gt;&#xA;तपस्विनां मुनीनां च परो वेदविदांवर ॥ २ ॥&lt;br&gt;&#xA;महालक्ष्म्या उपाख्यानं विज्ञातं महदद्भुतम् ।&lt;br&gt;&#xA;अन्यत्किञ्चिदुपाख्यानं निगूढं वद साम्प्रतम् ॥ ३ ॥&lt;br&gt;&#xA;अतीव गोपनीयं यदुपयुक्तं च सर्वतः ।&lt;br&gt;&#xA;अप्रकाश्यं पुराणेषु वेदोक्तं धर्मसंयुतम् ॥ ४ ॥&lt;br&gt;&#xA;श्रीनारायण उवाच&lt;br&gt;&#xA;नानाप्रकारमाख्यानमप्रकाश्यं पुराणतः ।&lt;br&gt;&#xA;श्रुतं कतिविधं गूढमास्ते ब्रह्मन् सुदुर्लभम् ॥ ५ ॥&lt;br&gt;&#xA;तेषु यत्सारभूतं च श्रोतुं किं वा त्वमिच्छसि ।&lt;br&gt;&#xA;तन्मे ब्रूहि महाभाग पश्चाद्वक्ष्यामि तत्पुनः ॥ ६ ॥&lt;br&gt;&#xA;नारद उवाच&lt;br&gt;&#xA;स्वाहा देवी हविर्दाने प्रशस्ता सर्वकर्मसु ।&lt;br&gt;&#xA;पितृदाने स्वधा शस्ता दक्षिणा सर्वतो वरा ॥ ७ ॥&lt;br&gt;&#xA;एतासां चरितं जन्मफलं प्राधान्यमेव च ।&lt;br&gt;&#xA;श्रोतुमिच्छामि त्वद्वक्त्राद्‌वद वेदविदांवर ॥ ८ ॥&lt;br&gt;&#xA;सूत उवाच&lt;br&gt;&#xA;नारदस्य वचः श्रुत्वा प्रहस्य मुनिसत्तमः ।&lt;br&gt;&#xA;कथां कथितुमारेभे पुराणोक्तां पुरातनीम् ॥ ९ ॥&lt;br&gt;&#xA;श्रीनारायण उवाच&lt;br&gt;&#xA;सृष्टेः प्रथमतो देवाः स्वाहारार्थं ययुः पुरा ।&lt;br&gt;&#xA;ब्रह्मलोकं ब्रह्मसभामाजग्मुः सुमनोहराम् ॥ १० ॥&lt;br&gt;&#xA;गत्वा निवेदनं चक्रुराहारहेतुकं मुने ।&lt;br&gt;&#xA;ब्रह्मा श्रुत्वा प्रतिज्ञाय निषेवे श्रीहरिं परम् ॥ ११ ॥&lt;br&gt;&#xA;नारद उवाच&lt;br&gt;&#xA;यज्ञरूपो हि भगवान् कलया च बभूव ह ।&lt;br&gt;&#xA;यज्ञे यद्यद्धविर्दानं दत्तं तेभ्यश्च ब्राह्मणैः ॥ १२ ॥&lt;br&gt;&#xA;श्रीनारायण उवाच&lt;br&gt;&#xA;हविर्ददति विप्राश्च भक्त्या च क्षत्रियादयः ।&lt;br&gt;&#xA;सुरा नैव प्राप्नुवन्ति तद्दानं मुनिपुङ्‌गव ॥ १३ ॥&lt;br&gt;&#xA;देवा विषण्णास्ते सर्वे तत्सभां च ययुः पुनः ।&lt;br&gt;&#xA;गत्वा निवेदनं चक्रुराहाराभावहेतुकम् ॥ १४ ॥&lt;br&gt;&#xA;ब्रह्मा श्रुत्वा तु ध्यानेन श्रीकृष्णं शरणं ययौ ।&lt;br&gt;&#xA;पूजाञ्चकार प्रकृतेध्यानेनैव तदाज्ञया ॥ १५ ॥&lt;br&gt;&#xA;प्रकृतेः कलया चैव सर्वशक्तिस्वरूपिणी ।&lt;br&gt;&#xA;अतीव सुन्दरी श्यामा रमणीया मनोहरा ॥ १६ ॥&lt;br&gt;&#xA;ईषद्धास्यप्रसन्नास्या भक्तानुग्रहकातरा ।&lt;br&gt;&#xA;उवाचेति विधेरग्रे पद्मयोने वरं वृणु ॥ १७ ॥&lt;br&gt;&#xA;विधिस्तद्वचनं श्रुत्वा सम्भ्रमात्समुवाच ताम् ।&lt;br&gt;&#xA;प्रजापतिरुवाच&lt;br&gt;&#xA;त्वमग्नेर्दाहिका शक्तिर्भव यातीव सुन्दरी ॥ १८ ॥&lt;br&gt;&#xA;दग्धुं न शक्तः प्रकृतीर्हुताशश्च त्वया विना ।&lt;br&gt;&#xA;त्वन्नामोच्चार्य मन्त्रान्ते यो दास्यति हविर्नरः ॥ १९ ॥&lt;br&gt;&#xA;सुरेभ्यस्तत्प्राप्नुवन्ति सुराः सानन्दपूर्वकम् ।&lt;br&gt;&#xA;अग्नेः सम्पत्स्वरूपा च श्रीरूपा सा गृहेश्वरी ॥ २० ॥&lt;br&gt;&#xA;देवानां पूजिता शश्वन्नरादीनां भवाम्बिके ।&lt;br&gt;&#xA;ब्रह्मणश्च वचः श्रुत्वा सा विषण्णा बभूव ह ॥ २१ ॥&lt;br&gt;&#xA;तमुवाच ततो देवी स्वाभिप्रायं स्वयम्भुवम् ।&lt;br&gt;&#xA;स्वाहोवाच&lt;br&gt;&#xA;अहं कृष्णं भजिष्यामि तपसा सुचिरेण च ॥ २२ ॥&lt;br&gt;&#xA;ब्रह्मंस्तदन्यं यत्किञ्चित्स्वप्नवद्‌ भ्रममेव च ।&lt;br&gt;&#xA;विधाता जगतस्त्वं च शम्भुर्मृत्युञ्जयो विभुः ॥ २३ ॥&lt;br&gt;&#xA;बिभर्ति शेषो विश्वं च धर्मः साक्षी च धर्मिणाम् ।&lt;br&gt;&#xA;सर्वाद्यपूज्यो देवानां गणेषु च गणेश्वरः ॥ २४ ॥&lt;br&gt;&#xA;प्रकृतिः सर्वसम्पूज्या यत्प्रसादात्पुराभवत् ।&lt;br&gt;&#xA;ऋषयो मुनयश्चैव पूजिता यन्निषेवया ॥ २५ ॥&lt;br&gt;&#xA;तत्पादपद्मं नियतं भावेन चिन्तयाम्यहम् ।&lt;br&gt;&#xA;पद्मास्या पाद्यमित्युक्त्वा पद्मनाभानुसारतः ॥ २६ ॥&#xA;जगाम तपसे देवी ध्यात्वा कृष्णं निरामयम् ।&lt;br&gt;&#xA;तपस्तेपे वर्षलक्षमेकपादेन पद्मजा ॥ २७ ॥&lt;br&gt;&#xA;तदा ददर्श श्रीकृष्णं निर्गुणं प्रकृतेः परम् ।&lt;br&gt;&#xA;अतीव कमनीयं च रूपं दृष्ट्वा च रूपिणी ॥ २८ ॥&lt;br&gt;&#xA;मूर्च्छां सम्प्राप कालेन कामेशस्य च कामुकी ।&lt;br&gt;&#xA;विज्ञाय तदभिप्रायं सर्वज्ञस्तामुवाच ह ॥ २९ ॥&lt;br&gt;&#xA;समुत्थाप्य च तां क्रोडे क्षीणाङ्‌गीं तपसा चिरम् ।&lt;br&gt;&#xA;श्रीभगवानुवाच&lt;br&gt;&#xA;वाराहे वै त्वमंशेन मम पत्नी भविष्यसि ॥ ३० ॥&lt;br&gt;&#xA;नाम्ना नाग्नजिती कन्या कान्ते नग्नजितस्य च ।&lt;br&gt;&#xA;अधुनाग्नेर्दाहिका त्वं भव पत्नी च भामिनी ॥ ३१ ॥&lt;br&gt;&#xA;मन्त्राङ्‌गरूपा पूज्या च मत्प्रसादाद्‌ भविष्यसि ।&lt;br&gt;&#xA;वह्निस्त्वां भक्तिभावेन सम्पूज्य च गृहेश्वरीम् ॥ ३२ ॥&lt;br&gt;&#xA;रमिष्यति त्वया सार्धं रामया रमणीयया ।&lt;br&gt;&#xA;इत्युक्त्वान्तर्दधे देवो देवीं सम्भाष्य नारद ॥ ३३ ॥&lt;br&gt;&#xA;तत्राजगाम सन्त्रस्तो वह्निर्ब्रह्मनिदेशतः ।&lt;br&gt;&#xA;सामवेदोक्तध्यानेन ध्यात्वा तां जगदम्बिकाम् ॥ ३४ ॥&lt;br&gt;&#xA;सम्पूज्य परितुष्टाव पाणिं जग्राह मन्त्रतः ।&lt;br&gt;&#xA;तदा दिव्यं वर्षशतं स रेमे रामया सह ॥ ३५ ॥&lt;br&gt;&#xA;अतीव निर्जने देशे सम्भोगसुखदे सदा ।&lt;br&gt;&#xA;बभूव गर्भस्तस्यां च हुताशस्य च तेजसा ॥ ३६ ॥&lt;br&gt;&#xA;तं दधार च सा देवी दिव्यं द्वादशवत्सरम् ।&lt;br&gt;&#xA;ततः सुषाव पुत्रांश्च रमणीयान्मनोहरान् ॥ ३७ ॥&lt;br&gt;&#xA;दक्षिणाग्निगार्हपत्याहवनीयान् क्रमेण च ।&lt;br&gt;&#xA;ऋषयो मुनयश्चैव ब्राह्मणाः क्षत्रियादयः ॥ ३८ ॥&lt;br&gt;&#xA;स्वाहान्तं मन्त्रमुच्चार्य हविर्दानं च चक्रिरे ।&lt;br&gt;&#xA;स्वाहायुक्तं च मन्त्रं च यो गृह्णाति प्रशस्तकम् ॥ ३९ ॥&lt;br&gt;&#xA;सर्वसिद्धिर्भवेत्तस्य मन्त्रग्रहणमात्रतः ।&lt;br&gt;&#xA;विषहीनो यथा सर्पो वेदहीनो यथा द्विजः ॥ ४० ॥&lt;br&gt;&#xA;पतिसेवाविहीना स्त्री विद्याहीनो यथा पुमान् ।&lt;br&gt;&#xA;फलशाखाविहीनश्च यथा वृक्षो हि निन्दितः ॥ ४१ ॥&lt;br&gt;&#xA;स्वाहाहीनस्तथा मन्त्रो न हुतः फलदायकः ।&lt;br&gt;&#xA;परितुष्टा द्विजाः सर्वे देवाः सम्प्रापुराहुतीः ॥ ४२ ॥&lt;br&gt;&#xA;स्वाहान्तेनैव मन्त्रेण सफलं सर्वमेव च ।&lt;br&gt;&#xA;इत्येवं कथितं सर्वं स्वाहोपाख्यानमुत्तमम् ॥ ४३ ॥&lt;br&gt;&#xA;सुखदं मोक्षदं सारं किं भूयः श्रोतुमिच्छसि ।&lt;br&gt;&#xA;नारद उवाच&lt;br&gt;&#xA;स्वाहापूजाविधानं च ध्यानं स्तोत्रं मुनीश्वर ॥ ४४ ॥&lt;br&gt;&#xA;सम्पूज्य वह्निस्तुष्टाव येन तद्वद मे प्रभो ।&lt;br&gt;&#xA;श्रीनारायण उवाच&lt;br&gt;&#xA;ध्यानं च सामवेदोक्तं स्तोत्रपूजाविधानकम् ॥ ४५ ॥&lt;br&gt;&#xA;वदामि श्रूयतां ब्रह्मन् सावधानो मुनीश्वर ।&lt;br&gt;&#xA;सर्वयज्ञारम्भकाले शालग्रामे घटेऽथवा ॥ ४६ ॥&lt;br&gt;&#xA;स्वाहां सम्पूज्य यत्नेन यज्ञं कुर्यात्कलाप्तये ।&lt;br&gt;&#xA;स्वाहां मन्त्राङ्‌गयुक्तां च मन्त्रसिद्धिस्वरूपिणीम् ॥ ४७ ॥&lt;br&gt;&#xA;सिद्धां च सिद्धिदां नॄणां कर्मणां फलदां शुभाम् ।&lt;br&gt;&#xA;इति ध्यात्वा च मूलेन दत्त्वा पाद्यादिकं नरः ॥ ४८ ॥&lt;br&gt;&#xA;सर्वसिद्धिं लभेत्स्तुत्वा मूलमन्त्रं मुने शृणु ।&lt;br&gt;&#xA;ॐ ह्रीं श्रीं वह्निजायायै देव्यै स्वाहेत्यनेन च ॥ ४९ ॥&lt;br&gt;&#xA;यः पूजयेच्च तां भक्त्या सर्वेष्टं सम्भवेद्‌ ध्रुवम् ।&lt;br&gt;&#xA;वह्निरुवाच&lt;br&gt;&#xA;स्वाहा वह्निप्रिया वह्निजाया सन्तोषकारिणी ॥ ५० ॥&lt;br&gt;&#xA;शक्तिः क्रिया कालदात्री परिपाककरी ध्रुवा ।&lt;br&gt;&#xA;गतिः सदा नराणां च दाहिका दहनक्षमा ॥ ५१ ॥&lt;br&gt;&#xA;संसारसाररूपा च घोरसंसारतारिणी ।&lt;br&gt;&#xA;देवजीवनरूपा च देवपोषणकारिणी ॥ ५२ ॥&lt;br&gt;&#xA;षोडशैतानि नामानि यः पठेद्भक्तिसंयुतः ।&lt;br&gt;&#xA;सर्वसिद्धिर्भवेत्तस्य इह लोके परत्र च ॥ ५३ ॥&lt;br&gt;&#xA;नाङ्‌गहीनं भवेत्तस्य सर्वं कर्म सुशोभनम् ।&lt;br&gt;&#xA;अपुत्रो लभते पुत्रं भार्याहीनो लभेत्प्रियाम् ॥ ५४ ॥&lt;br&gt;&#xA;रम्भोपमां स्वकान्तां च सम्प्राप्य सुखमाप्नुयात् ॥ ५५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे&lt;br&gt;&#xA;स्वाहोपाख्यानवर्णनं नाम त्रिचत्वारिंशोऽध्यायः ॥ ४३ ॥&lt;/p&gt;</description>
    </item>
    <item>
      <title>४४</title>
      <link>https://vishvAsa.github.io/purANam/shAktam/devI-bhAgavatam/09/44/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/44/</guid>
      <description>&lt;p&gt;श्रीनारायण उवाच&lt;br&gt;&#xA;शृणु नारद वक्ष्यामि स्वधोपाख्यानमुत्तमम् ।&lt;br&gt;&#xA;पितॄणां च तृप्तिकरं श्राद्धान्तफलवर्धनम् ॥ १ ॥&lt;br&gt;&#xA;सृष्टेरादौ पितृगणान्ससर्ज जगतां विधिः ।&lt;br&gt;&#xA;चतुरश्च मूर्तिमतस्त्रींश्च तेजःस्वरूपिणः ॥ २ ॥&lt;br&gt;&#xA;दृष्ट्वा सप्तपितृगणान् सुखरूपान्मनोहरान् ।&lt;br&gt;&#xA;आहारं ससृजे तेषां श्राद्धं तर्पणपूर्वकम् ॥ ३ ॥&lt;br&gt;&#xA;स्नानं तर्पणपर्यन्तं श्राद्धं तु देवपूजनम् ।&lt;br&gt;&#xA;आह्निकं च त्रिसन्ध्यान्तं विप्राणां च श्रुतौ श्रुतम् ॥ ४ ॥&lt;br&gt;&#xA;नित्यं न कुर्याद्यो विप्रस्त्रिसन्ध्यं श्राद्धतर्पणम् ।&lt;br&gt;&#xA;बलिं वेदध्वनिं सोऽपि विषहीनो यथोरगः ॥ ५ ॥&lt;br&gt;&#xA;देवीसेवाविहीनश्च श्रीहरेरनिवेद्यभुक् ।&lt;br&gt;&#xA;भस्मान्तं सूतकं तस्य न कर्मार्हश्च नारद ॥ ६ ॥&lt;br&gt;&#xA;ब्रह्मा श्राद्धादिकं सृष्ट्वा जगाम पितृहेतवे ।&lt;br&gt;&#xA;न प्राप्नुवन्ति पितरो ददति ब्राह्मणादयः ॥ ७ ॥&lt;br&gt;&#xA;सर्वे च जग्मुः क्षुधिताः खिन्नास्तु ब्रह्मणः सभाम् ।&lt;br&gt;&#xA;सर्वं निवेदनं चक्रुस्तमेव जगतां विधिम् ॥ ८ ॥&lt;br&gt;&#xA;ब्रह्मा च मानसीं कन्यां ससृजे च मनोहराम् ।&lt;br&gt;&#xA;रूपयौवनसम्पन्नां शतचन्द्रनिभाननाम् ॥ ९ ॥&lt;br&gt;&#xA;विद्यावतीं गुणवतीमतिरूपवतीं सतीम् ।&lt;br&gt;&#xA;श्वेतचम्पकवर्णाभां रत्नभूषणभूषिताम् ॥ १० ॥&lt;br&gt;&#xA;विशुद्धां प्रकृतेरंशां सस्मितां वरदां शुभाम् ।&lt;br&gt;&#xA;स्वधाभिधां च सुदतीं लक्ष्मीलक्षणसंयुताम् ॥ ११ ॥&lt;br&gt;&#xA;शतपद्मपदन्यस्तपादपद्मं च बिभ्रतीम् ।&lt;br&gt;&#xA;पत्नीं पितॄणां पद्मास्यां पद्मजां पद्मलोचनाम् ॥ १२ ॥&lt;br&gt;&#xA;पितृभ्यश्च ददौ ब्रह्मा तुष्टेभ्यस्तुष्टिरूपिणीम् ।&lt;br&gt;&#xA;ब्राह्मणानां चोपदेशं चकार गोपनीयकम् ॥ १३ ॥&lt;br&gt;&#xA;स्वधान्तं मन्त्रमुच्चार्य पितृभ्यो देयमित्यपि ।&lt;br&gt;&#xA;क्रमेण तेन विप्राश्च पित्रे दानं ददुः पुरा ॥ १४ ॥&lt;br&gt;&#xA;स्वाहा शस्ता देवदाने पितृदाने स्वधा स्मृता ।&lt;br&gt;&#xA;सर्वत्र दक्षिणा शस्ता हतं यज्ञमदक्षिणम् ॥ १५ ॥&lt;br&gt;&#xA;पितरो देवता विप्रा मुनयो मनवस्तथा ।&lt;br&gt;&#xA;पूजां चक्रुः स्वधां शान्तां तुष्टुवुः परमादरात् ॥ १६ ॥&lt;br&gt;&#xA;देवादयश्च सन्तुष्टाः परिपूर्णमनोरथाः ।&lt;br&gt;&#xA;विप्रादयश्च पितरः स्वधादेवीवरेण च ॥ १७ ॥&lt;br&gt;&#xA;इत्येवं कथितं सर्वं स्वधोपाख्यानमेव च ।&lt;br&gt;&#xA;सर्वेषां च तुष्टिकरं किं भूयः श्रोतुमिच्छसि ॥ १८ ॥&lt;br&gt;&#xA;नारद उवाच&lt;br&gt;&#xA;स्वधापूजाविधानं च ध्यानं स्तोत्रं महामुने ।&lt;br&gt;&#xA;श्रोतुमिच्छामि यत्नेन वद वेदविदांवर ॥ १९ ॥&#xA;श्रीनारायण उवाच&lt;br&gt;&#xA;ध्यानं च स्तवनं ब्रह्मन् वेदोक्तं सर्वमङ्‌गलम् ।&lt;br&gt;&#xA;सर्वं जानासि च कथं ज्ञातुमिच्छसि वृद्धये ॥ २० ॥&lt;br&gt;&#xA;शरत्कृष्णत्रयोदश्यां मघायां श्राद्धवासरे ।&lt;br&gt;&#xA;स्वधां सम्पूज्य यत्नेन ततः श्राद्धं समाचरेत् ॥ २१ ॥&lt;br&gt;&#xA;स्वधां नाभ्यर्च्य यो विप्रः श्राद्धं कुर्यादहम्मतिः ।&lt;br&gt;&#xA;न भवेत्फलभाक्सत्यं श्राद्धस्य तर्पणस्य च ॥ २२ ॥&lt;br&gt;&#xA;ब्रह्मणो मानसीं कन्यां शश्वत्सुस्थिरयौवनाम् ।&lt;br&gt;&#xA;पूज्यां वै पितृदेवानां श्राद्धानां फलदां भजे ॥ २३ ॥&lt;br&gt;&#xA;इति ध्यात्वा शिलायां वा ह्यथवा मङ्‌गले घटे ।&lt;br&gt;&#xA;दद्यात्पाद्यादिकं तस्यै मूलेनेति श्रुतौ श्रुतम् ॥ २४ ॥&lt;br&gt;&#xA;ओं ह्रीं श्रीं क्लीं स्वधादेव्यै स्वाहेति च महामुने ।&lt;br&gt;&#xA;समुच्चार्य तु सम्पूज्य स्तुत्वा तां प्रणमेद्‌ द्विजः ॥ २५ ॥&lt;br&gt;&#xA;स्तोत्रं शृणु मुनिश्रेष्ठ ब्रह्मपुत्र विशारद ।&lt;br&gt;&#xA;सर्ववाञ्छाप्रदं नॄणां ब्रह्मणा यत्कृतं पुरा ॥ २६ ॥&lt;br&gt;&#xA;श्रीनारायण उवाच&lt;br&gt;&#xA;स्वधोच्चारणमात्रेण तीर्थस्नायी भवेन्नरः ।&lt;br&gt;&#xA;मुच्यते सर्वपापेभ्यो वाजपेयफलं लभेत् ॥ २७ ॥&lt;br&gt;&#xA;स्वधा स्वधा स्वधेत्येवं यदि वारत्रयं स्मरेत् ।&lt;br&gt;&#xA;श्राद्धस्य फलमाप्नोति बलेश्च तर्पणस्य च ॥ २८ ॥&lt;br&gt;&#xA;श्राद्धकाले स्वधास्तोत्रं यः शृणोति समाहितः ।&lt;br&gt;&#xA;स लभेच्छ्राद्धसम्भूतं फलमेव न संशयः ॥ २९ ॥&lt;br&gt;&#xA;स्वधा स्वधा स्वधेत्येवं त्रिसन्ध्यं यः पठेन्नरः ।&lt;br&gt;&#xA;प्रियां विनीतां स लभेत्साध्वीं पुत्रगुणान्विताम् ॥ ३० ॥&lt;br&gt;&#xA;पितॄणां प्राणतुल्या त्वं द्विजजीवनरूपिणी ।&lt;br&gt;&#xA;श्राद्धाधिष्ठातृदेवी च श्राद्धादीनां फलप्रदा ॥ ३१ ॥&lt;br&gt;&#xA;नित्या त्वं सत्यरूपासि पुण्यरूपासि सुव्रते ।&lt;br&gt;&#xA;आविर्भावतिरोभावौ सृष्टौ च प्रलये तव ॥ ३२ ॥&lt;br&gt;&#xA;ॐ स्वस्तिश्च नमः स्वाहा स्वधा त्वं दक्षिणा तथा ।&lt;br&gt;&#xA;निरूपिताश्चतुर्वेदैः प्रशस्ताः कर्मिणां पुनः ॥ ३३ ॥&lt;br&gt;&#xA;कर्मपूर्त्यर्थमेवैता ईश्वरेण विनिर्मिताः ।&lt;br&gt;&#xA;इत्येवमुक्त्वा स ब्रह्मा ब्रह्मलोके स्वसंसदि ॥ ३४ ॥&lt;br&gt;&#xA;तस्थौ च सहसा सद्यः स्वधा साऽऽविर्बभूव ह ।&lt;br&gt;&#xA;तदा पितृभ्यः प्रददौ तामेव कमलाननाम् ॥ ३५ ॥&lt;br&gt;&#xA;तां सम्प्राप्य ययुस्ते च पितरश्च प्रहर्षिताः ।&lt;br&gt;&#xA;स्वधास्तोत्रमिदं पुण्यं यः शृणोति समाहितः ।&lt;br&gt;&#xA;स स्नातः सर्वतीर्थेषु वाञ्छितं फलमाप्नुयात् ॥ ३६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे&lt;br&gt;&#xA;स्वधोपाख्यानवर्णनं नाम चतुश्चत्वारिशोऽध्यायः ॥ ४४ ॥&lt;/p&gt;</description>
    </item>
    <item>
      <title>४५</title>
      <link>https://vishvAsa.github.io/purANam/shAktam/devI-bhAgavatam/09/45/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/45/</guid>
      <description>&lt;p&gt;श्रीनारायण उवाच&lt;br&gt;&#xA;उक्तं स्वाहास्वधाख्यानं प्रशस्तं मधुरं परम् ।&lt;br&gt;&#xA;वक्ष्यामि दक्षिणाख्यानं सावधानो निशामय ॥ १ ॥&lt;br&gt;&#xA;गोपी सुशीला गोलोके पुराऽऽसीत्प्रेयसी हरेः ।&lt;br&gt;&#xA;राधा प्रधाना सध्रीची धन्या मान्या मनोहरा ॥ २ ॥&lt;br&gt;&#xA;अतीव सुन्दरी रामा सुभगा सुदती सती ।&lt;br&gt;&#xA;विद्यावती गुणवती चातिरूपवती सती ॥ ३ ॥&lt;br&gt;&#xA;कलावती कोमलाङ्‌गी कान्ता कमललोचना ।&lt;br&gt;&#xA;सुश्रोणी सुस्तनी श्यामा न्यग्रोधपरिमण्डिता ॥ ४ ॥&lt;br&gt;&#xA;ईषद्धास्यप्रसन्नास्या रत्नालङ्‌कारभूषिता ।&lt;br&gt;&#xA;श्वेतचम्पकवर्णाभा बिम्बोष्ठी मृगलोचना ॥ ५ ॥&lt;br&gt;&#xA;कामशास्त्रेषु निपुणा कामिनी हंसगामिनी ।&lt;br&gt;&#xA;भावानुरक्ता भावज्ञा कृष्णस्य प्रियभामिनी ॥ ६ ॥&lt;br&gt;&#xA;रसज्ञा रसिका रासे रासेशस्य रसोत्सुका ।&lt;br&gt;&#xA;उवासादक्षिणे क्रोडे राधायाः पुरतः पुरा ॥ ७ ॥&lt;br&gt;&#xA;सम्बभूवानम्रमुखो भयेन मधुसूदनः ।&lt;br&gt;&#xA;दृष्ट्वा राधां च पुरतो गोपीनां प्रवरोत्तमाम् ॥ ८ ॥&lt;br&gt;&#xA;कामिनीं रक्तवदनां रक्तपङ्‌कजलोचनाम् ।&lt;br&gt;&#xA;कोपेन कम्पिताङ्‌गीं च कोपेन स्फुरिताधराम् ॥ ९ ॥&lt;br&gt;&#xA;वेगेन तां तु गच्छन्तीं विज्ञाय तदनन्तरम् ।&lt;br&gt;&#xA;विरोधभीतो भगवानन्तर्धानं चकार सः ॥ १० ॥&lt;br&gt;&#xA;पलायन्तं च कान्तं च शान्तं सत्त्वं सुविग्रहम् ।&lt;br&gt;&#xA;विलोक्य कम्पिता गोप्यः सुशीलाद्यास्ततो भिया ॥ ११ ॥&lt;br&gt;&#xA;विलोक्य लम्पटं तत्र गोपीनां लक्षकोटयः ।&lt;br&gt;&#xA;पुटाञ्जलियुता भीता भक्तिनम्रात्मकन्धराः ॥ १२ ॥&lt;br&gt;&#xA;रक्ष रक्षेत्युक्तवन्त्यो देवीमिति पुनः पुनः ।&lt;br&gt;&#xA;ययुर्भयेन शरणं यस्याश्चरणपङ्‌कजे ॥ १३ ॥&lt;br&gt;&#xA;त्रिलक्षकोटयो गोपाः सुदामादय एव च ।&lt;br&gt;&#xA;ययुर्भयेन शरणं तत्पादाब्जे च नारद ॥ १४ ॥&lt;br&gt;&#xA;पलायन्तं च कान्तं च विज्ञाय परमेश्वरी ।&lt;br&gt;&#xA;पलायन्तीं सहचरीं सुशीलां च शशाप सा ॥ १५ ॥&lt;br&gt;&#xA;अद्यप्रभृति गोलोकं सा चेदायाति गोपिका ।&lt;br&gt;&#xA;सद्यो गमनमात्रेण भस्मसाच्च भविष्यति ॥ १६ ॥&lt;br&gt;&#xA;इत्येवमुक्त्वा तत्रैव देवदेवेश्वरी रुषा ।&lt;br&gt;&#xA;रासेश्वरी रासमध्ये रासेशमाजुहाव ह ॥ १७ ॥&lt;br&gt;&#xA;नालोक्य पुरतः कृष्णं राधा विरहकातरा ।&lt;br&gt;&#xA;युगकोटिसमं मेने क्षणभेदेन सुव्रता ॥ १८ ॥&lt;br&gt;&#xA;हे कृष्ण प्राणनाथेशागच्छ प्राणाधिकप्रिय ।&lt;br&gt;&#xA;प्राणाधिष्ठातृदेवेश प्राणा यान्ति त्वया विना ॥ १९ ॥&lt;br&gt;&#xA;स्त्रीगर्वः पतिसौभाग्याद्वर्धते च दिने दिने ।&lt;br&gt;&#xA;सुखं च विपुलं यस्मात्तं सेवेद्धर्मतः सदा ॥ २० ॥&lt;br&gt;&#xA;पतिर्बन्धुः कुलस्त्रीणामधिदेवः सदागतिः ।&lt;br&gt;&#xA;परसम्पत्स्वरूपश्च मूर्तिमान् भोगदः सदा ॥ २१ ॥&lt;br&gt;&#xA;धर्मदः सुखदः शश्वत्प्रीतिदः शान्तिदः सदा ।&lt;br&gt;&#xA;सम्मानैर्दीप्यमानश्च मानदो मानखण्डनः ॥ २२ ॥&lt;br&gt;&#xA;सारात्सारतरः स्वामी बन्धूनां बन्धुवर्धनः ।&lt;br&gt;&#xA;न च भर्तुः समो बन्धुर्बन्धोर्बन्धुषु दृश्यते ॥ २३ ॥&lt;br&gt;&#xA;भरणादेव भर्ता च पालनात्पतिरुच्यते ।&lt;br&gt;&#xA;शरीरेशाच्च स स्वामी कामदः कान्त उच्यते ॥ २४ ॥&lt;br&gt;&#xA;बन्धुश्च सुखवृद्ध्या च प्रीतिदानात्प्रियः स्मृतः ।&lt;br&gt;&#xA;ऐश्वर्यदानादीशश्च प्राणेशात्प्राणनायकः ॥ २५ ॥&lt;br&gt;&#xA;रतिदानाच्च रमणः प्रियो नास्ति प्रियात्परः ।&lt;br&gt;&#xA;पुत्रस्तु स्वामिनः शुक्राज्जायते तेन स प्रियः ॥ २६ ॥&lt;br&gt;&#xA;शतपुत्रात्परः स्वामी कुलजानां प्रियः सदा ।&lt;br&gt;&#xA;असत्कुलप्रसूता या कान्तं विज्ञातुमक्षमा ॥ २७ ॥&lt;br&gt;&#xA;स्नानं च सर्वतीर्थेषु सर्वयज्ञेषु दक्षिणा ।&lt;br&gt;&#xA;प्रादक्षिण्यं पृथिव्याश्च सर्वाणि च तपांसि च ॥ २८ ॥&lt;br&gt;&#xA;सर्वाण्येव व्रतादीनि महादानानि यानि च ।&lt;br&gt;&#xA;उपोषणानि पुण्यानि यानि यानि श्रुतानि च ॥ २९ ॥&lt;br&gt;&#xA;गुरुसेवा विप्रसेवा देवसेवादिकं च यत् ।&lt;br&gt;&#xA;स्वामिनः पादसेवायाः कलां नार्हन्ति षोडशीम् ॥ ३० ॥&lt;br&gt;&#xA;गुरुविप्रेन्द्रदेवेषु सर्वेभ्यश्च पतिर्गुरुः ।&lt;br&gt;&#xA;विद्यादाता यथा पुंसां कुलजानां तथा प्रियः ॥ ३१ ॥&lt;br&gt;&#xA;गोपीनां लक्षकोटीनां गोपानां च तथैव च ।&lt;br&gt;&#xA;ब्रह्माण्डानामसङ्ख्यानां तत्रस्थानां तथैव च ॥ ३२ ॥&lt;br&gt;&#xA;विश्वादिगोलकान्तानामीश्वरी यत्प्रसादतः ।&lt;br&gt;&#xA;अहं न जाने तं कान्तं स्त्रीस्वभावो दुरत्ययः ॥ ३३ ॥&lt;br&gt;&#xA;इत्युक्त्वा राधिका कृष्णं तत्र दध्यौ स्वभक्तितः ।&lt;br&gt;&#xA;रुरोद प्रेम्णा सा राधा नाथ नाथेति चाब्रवीत् ॥ ३४ ॥&lt;br&gt;&#xA;दर्शनं देहि रमण दीना विरहदुःखिता ।&lt;br&gt;&#xA;अथ सा दक्षिणा देवी ध्वस्ता गोलोकतो मुने ॥ ३५ ॥&lt;br&gt;&#xA;सुचिरं च तपस्तप्त्वा विवेश कमलातनौ ।&lt;br&gt;&#xA;अथ देवादयः सर्वे यज्ञं कृत्वा सुदुष्करम् ॥ ३६ ॥&lt;br&gt;&#xA;नालभंस्ते फलं तेषां विषण्णाः प्रययुर्विधिम् ।&lt;br&gt;&#xA;विधिर्निवेदनं श्रुत्वा देवादीनां जगत्पतिम् ॥ ३७ ॥&lt;br&gt;&#xA;दध्यौ च सुचिरं भक्त्या प्रत्यादेशमवाप सः ।&lt;br&gt;&#xA;नारायणश्च भगवान् महालक्ष्याश्च देहतः ॥ ३८ ॥&lt;br&gt;&#xA;विनिष्कृष्य मर्त्यलक्ष्मीं ब्रह्मणे दक्षिणां ददौ ।&lt;br&gt;&#xA;ब्रह्मा ददौ तां यज्ञाय पूरणार्थं च कर्मणाम् ॥ ३९ ॥&lt;br&gt;&#xA;यज्ञः सम्पूज्य विधिवत्तां तुष्टाव तदा मुदा ।&lt;br&gt;&#xA;तप्तकाञ्चनवर्णाभां चन्द्रकोटिसमप्रभाम् ॥ ४० ॥&lt;br&gt;&#xA;अतीव कमनीयां च सुन्दरीं सुमनोहराम् ।&lt;br&gt;&#xA;कमलास्यां कोमलाङ्‌गीं कमलायतलोचनाम् ॥ ४१ ॥&lt;br&gt;&#xA;कमलासनपूज्यां च कमलाङ्‌गसमुद्भवाम् ।&lt;br&gt;&#xA;वह्निशुद्धांशुकाधानां बिम्बोष्ठीं सुदतीं सतीम् ॥ ४२ ॥&lt;br&gt;&#xA;बिभ्रतीं कबरीभारं मालतीमाल्यसंयुतम् ।&lt;br&gt;&#xA;ईषद्धास्यप्रसन्नास्यां रत्नभूषणभूषिताम् ॥ ४३ ॥&lt;br&gt;&#xA;सुवेषाढ्यां च सुस्नातां मुनिमानसमोहिनीम् ।&lt;br&gt;&#xA;कस्तूरीबिन्दुभिः सार्धं सुगन्धिचन्दनेन्दुभिः ॥ ४४ ॥&lt;br&gt;&#xA;सिन्दूरबिन्दुनाल्पेनाप्यलकाधःस्थलोज्ज्वलाम् ।&lt;br&gt;&#xA;सुप्रशस्तनितम्बाढ्यां बृहच्छ्रोणिपयोधराम् ॥ ४५ ॥&lt;br&gt;&#xA;कामदेवाधाररूपां कामबाणप्रपीडिताम् ।&lt;br&gt;&#xA;तां दृष्ट्वा रमणीयां च यज्ञो मूर्च्छामवाप ह ॥ ४६ ॥&lt;br&gt;&#xA;पत्नीं तामेव जग्राह विधिबोधितपूर्वकम् ।&lt;br&gt;&#xA;दिव्यं वर्षशतं चैव तां गृहीत्वा तु निर्जने ॥ ४७ ॥&lt;br&gt;&#xA;यज्ञो रेमे मुदा युक्तो रामेशो रमया सह ।&lt;br&gt;&#xA;गर्भं दधार सा देवी दिव्यं द्वादशवर्षकम् ॥ ४८ ॥&lt;br&gt;&#xA;ततः सुषाव पुत्रं च फलं वै सर्वकर्मणाम् ।&lt;br&gt;&#xA;परिपूर्णे कर्मणि च तत्पुत्रः फलदायकः ॥ ४९ ॥&lt;br&gt;&#xA;यज्ञो दक्षिणया सार्धं पुत्रेण च फलेन च ।&lt;br&gt;&#xA;कर्मिणां फलदाता चेत्येवं वेदविदो विदुः ॥ ५० ॥&#xA;यज्ञश्च दक्षिणां प्राप्य पुत्रं च फलदायकम् ।&lt;br&gt;&#xA;फलं ददौ च सर्वेभ्यः कर्मणां चैव नारद ॥ ५१ ॥&lt;br&gt;&#xA;तदा देवादयस्तुष्टाः परिपूर्णमनोरथाः ।&lt;br&gt;&#xA;स्वस्थाने ते ययुः सर्वे धर्मवक्त्रादिदं श्रुतम् ॥ ५२ ॥&lt;br&gt;&#xA;कृत्वा कर्म च कर्ता च तूर्णं दद्याच्च दक्षिणाम् ।&lt;br&gt;&#xA;तत्क्षणं फलमाप्नोति वेदैरुक्तमिदं मुने ॥ ५३ ॥&lt;br&gt;&#xA;कर्मी कर्मणि पूर्णे च तत्क्षणे यदि दक्षिणाम् ।&lt;br&gt;&#xA;न दद्याद्‌ ब्राह्मणेभ्यश्च दैवेनाज्ञानतोऽथवा ॥ ५४ ॥&lt;br&gt;&#xA;मुहूर्ते समतीते तु द्विगुणा सा भवेद्‌ ध्रुवम् ।&lt;br&gt;&#xA;एकरात्रे व्यतीते तु भवेच्छतगुणा च सा ॥ ५५ ॥&lt;br&gt;&#xA;त्रिरात्रे तच्छतगुणा सप्ताहे द्विगुणा ततः ।&lt;br&gt;&#xA;मासे लक्षगुणा प्रोक्ता ब्राह्मणानां च वर्धते ॥ ५६ ॥&lt;br&gt;&#xA;संवत्सरे व्यतीते तु सा त्रिकोटिगुणा भवेत् ।&lt;br&gt;&#xA;कर्म तद्यजमानानां सर्वं वै निष्फलं भवेत् ॥ ५७ ॥&lt;br&gt;&#xA;स च ब्रह्मस्वहारी च न कर्मार्होऽशुचिर्नरः ।&lt;br&gt;&#xA;दरिद्रो व्याधियुक्तश्च तेन पापेन पातकी ॥ ५८ ॥&lt;br&gt;&#xA;तद्‌गृहाद्याति लक्ष्मीश्च शापं दत्त्वा सुदारुणम् ।&lt;br&gt;&#xA;पितरो नैव गृह्णन्ति तद्दत्तं श्राद्धतर्पणम् ॥ ५९ ॥&lt;br&gt;&#xA;एवं सुराश्च तत्पूजां तद्दत्तामग्निराहुतिम् ।&lt;br&gt;&#xA;दत्तं न दीयते दानं ग्रहीता नैव याचते ॥ ६० ॥&lt;br&gt;&#xA;उभौ तौ नरके यातश्छिन्नरज्जौ यथा घटः ।&lt;br&gt;&#xA;नार्पयेद्यजमानश्चेद्याचितश्चापि दक्षिणाम् ॥ ६१ ॥&lt;br&gt;&#xA;भवेद्ब्रह्मस्वापहारी कुम्भीपाकं व्रजेद्‌ ध्रुवम् ।&lt;br&gt;&#xA;वर्षलक्षं वसेत्तत्र यमदूतेन ताडितः ॥ ६२ ॥&lt;br&gt;&#xA;ततो भवेत्स चाण्डालो व्याधियुक्तो दरिद्रकः ।&lt;br&gt;&#xA;पातयेत्पुरुषान्सप्त पूर्वांश्च सप्त जन्मतः ॥ ६३ ॥&lt;br&gt;&#xA;इत्येवं कथितं विप्र किं भूयः श्रोतुमिच्छसि ।&lt;br&gt;&#xA;नारद उवाच&lt;br&gt;&#xA;यत्कर्म दक्षिणाहीनं को भुङ्क्ते तत्फलं मुने ॥ ६४ ॥&lt;br&gt;&#xA;पूजाविधिं दक्षिणायाः पुरा यज्ञकृतं वद ।&lt;br&gt;&#xA;श्रीनारायण उवाच&lt;br&gt;&#xA;कर्मणोऽदक्षिणस्यैव कुत एव फलं मुने ॥ ६५ ॥&lt;br&gt;&#xA;सदक्षिणे कर्मणि च फलमेव प्रवर्तते ।&lt;br&gt;&#xA;अदक्षिणं च यत्कर्म तद्‌भुङ्‌क्ते च बलिर्मुने ॥ ६६ ॥&lt;br&gt;&#xA;बलये तत्प्रदत्तं च वामनेन पुरा मुने ।&lt;br&gt;&#xA;अश्रोत्रियः श्राद्धद्रव्यमश्रद्धादानमेव च ॥ ६७ ॥&lt;br&gt;&#xA;वृषलीपतिविप्राणां पूजाद्रव्यादिकं च यत् ।&lt;br&gt;&#xA;असद्द्विजैः कृतं यज्ञमशुचेः पूजनं च यत् ॥ ६८ ॥&lt;br&gt;&#xA;गुरावभक्तस्य कर्म बलिर्भुङ्‌क्ते न संशयः ।&lt;br&gt;&#xA;दक्षिणायाश्च यद्ध्यानं स्तोत्रं पूजाविधिक्रमम् ॥ ६९ ॥&lt;br&gt;&#xA;तत्सर्वं कण्वशाखोक्तं प्रवक्ष्यामि निशामय ।&lt;br&gt;&#xA;पुरा सम्प्राप्य तां यज्ञः कर्मदक्षां च दक्षिणाम् ॥ ७० ॥&lt;br&gt;&#xA;मुमोहास्याः स्वरूपेण तुष्टाव कामकातरः ।&lt;br&gt;&#xA;यज्ञ उवाच&lt;br&gt;&#xA;पुरा गोलोकगोपी त्वं गोपीनां प्रवरा वरा ॥ ७१ ॥&lt;br&gt;&#xA;राधासमा तत्सखी च श्रीकृष्णप्रेयसी प्रिया ।&lt;br&gt;&#xA;कार्तिकीपूर्णिमायां तु रासे राधामहोत्सवे ॥ ७२ ॥&lt;br&gt;&#xA;आविर्भूता दक्षिणांसाल्लक्ष्म्याश्च तेन दक्षिणा ।&lt;br&gt;&#xA;पुरा त्वं च सुशीलाख्या ख्याता शीलेन शोभने ॥ ७३ ॥&lt;br&gt;&#xA;लक्ष्मीदक्षांसभागात्त्वं राधाशापाच्च दक्षिणा ।&lt;br&gt;&#xA;गोलोकात्त्वं परिभ्रष्टा मम भाग्यादुपस्थिता ॥ ७४ ॥&lt;br&gt;&#xA;कृपां कुरु महाभागे मामेव स्वामिनं कुरु ।&lt;br&gt;&#xA;कर्मिणां कर्मणां देवी त्वमेव फलदा सदा ॥ ७५ ॥&lt;br&gt;&#xA;त्वया विना च सर्वेषां सर्वं कर्म च निष्फलम् ।&lt;br&gt;&#xA;त्वया विना तथा कर्म कर्मिणां च न शोभते ॥ ७६ ॥&lt;br&gt;&#xA;ब्रह्मविष्णुमहेशाश्च दिक्पालादय एव च ।&lt;br&gt;&#xA;कर्मणश्च फलं दातुं न शक्ताश्च त्वया विना ॥ ७७ ॥&lt;br&gt;&#xA;कर्मरूपी स्वयं ब्रह्मा फलरूपी महेश्वरः ।&lt;br&gt;&#xA;यज्ञरूपी विष्णुरहं त्वमेषां साररूपिणी ॥ ७८ ॥&lt;br&gt;&#xA;फलदातृपरं ब्रह्म निर्गुणा प्रकृतिः परा ।&lt;br&gt;&#xA;स्वयं कृष्णश्च भगवान् स च शक्तस्त्वया सह ॥ ७९ ॥&lt;br&gt;&#xA;त्वमेव शक्तिः कान्ते मे शश्वज्जन्मनि जन्मनि ।&lt;br&gt;&#xA;सर्वकर्मणि शक्तोऽहं त्वया सह वरानने ॥ ८० ॥&lt;br&gt;&#xA;इत्युक्त्वा च पुरस्तस्थौ यज्ञाधिष्ठातृदेवता ।&lt;br&gt;&#xA;तुष्टा बभूव सा देवी भेजे तं कमलाकला ॥ ८१ ॥&lt;br&gt;&#xA;इदं च दक्षिणास्तोत्रं यज्ञकाले च यः पठेत् ।&lt;br&gt;&#xA;फलं च सर्वयज्ञानां प्राप्नोति नात्र संशयः ॥ ८२ ॥&lt;br&gt;&#xA;राजसूये वाजपेये गोमेधे नरमेधके ।&lt;br&gt;&#xA;अश्वमेधे लाङ्‌गले च विष्णुयज्ञे यशस्करे ॥ ८३ ॥&lt;br&gt;&#xA;धनदे भूमिदे पूर्ते फलदे गजमेधके ।&lt;br&gt;&#xA;लोहयज्ञे स्वर्णयज्ञे रत्नयज्ञेऽथ ताम्रके ॥ ८४ ॥&lt;br&gt;&#xA;शिवयज्ञे रुद्रयज्ञे शक्रयज्ञे च बन्धुके ।&lt;br&gt;&#xA;वृष्टौ वरुणयागे च कण्डके वैरिमर्दने ॥ ८५ ॥&lt;br&gt;&#xA;शुचियज्ञे धर्मयज्ञेऽध्वरे च पापमोचने ।&lt;br&gt;&#xA;ब्रह्माणीकर्मयागे च योनियागे च भद्रके ॥ ८६ ॥&lt;br&gt;&#xA;एतेषां च समारम्भे इदं स्तोत्रं च यः पठेत् ।&lt;br&gt;&#xA;निर्विघ्नेन च तत्कर्म सर्वं भवति निश्चितम् ॥ ८७ ॥&lt;br&gt;&#xA;इदं स्तोत्रं च कथितं ध्यानं पूजाविधिं शृणु ।&lt;br&gt;&#xA;शालग्रामे घटे वापि दक्षिणां पूजयेत्सुधीः ॥ ८८ ॥&lt;br&gt;&#xA;लक्ष्मीदक्षांससम्भूतां दक्षिणां कमलाकलाम् ।&lt;br&gt;&#xA;सर्वकर्मसुदक्षां च फलदां सर्वकर्मणाम् ॥ ८९ ॥&lt;br&gt;&#xA;विष्णोः शक्तिस्वरूपां च पूजितां वन्दितां शुभाम् ।&lt;br&gt;&#xA;शुद्धिदां शुद्धिरूपां च सुशीलां शुभदां भजे ॥ ९० ॥&lt;br&gt;&#xA;ध्यात्वानेनैव वरदां मूलेन पूजयेत्सुधीः ।&lt;br&gt;&#xA;दत्त्वा पाद्यादिकं देव्यै वेदोक्तेनैव नारद ॥ ९१ ॥&lt;br&gt;&#xA;ॐ श्रीं क्लीं ह्रीं दक्षिणायै स्वाहेति च विचक्षणः ।&lt;br&gt;&#xA;पूजयेद्विधिवद्‌ भक्त्या दक्षिणां सर्वपूजिताम् ॥ ९२ ॥&lt;br&gt;&#xA;इत्येवं कथितं ब्रह्मन् दक्षिणाख्यानमेव च ।&lt;br&gt;&#xA;सुखदं प्रीतिदं चैव फलदं सर्वकर्मणाम् ॥ ९३ ॥&lt;br&gt;&#xA;इदं च दक्षिणाख्यानं यः शृणोति समाहितः ।&lt;br&gt;&#xA;अङ्‌गहीनं च तत्कर्म न भवेद्भारते भुवि ॥ ९४ ॥&lt;br&gt;&#xA;अपुत्रो लभते पुत्रं निश्चितं च गुणान्वितम् ।&lt;br&gt;&#xA;भार्याहीनो लभेद्भार्यां सुशीलां सुन्दरीं पराम् ॥ ९५ ॥&lt;br&gt;&#xA;वरारोहां पुत्रवतीं विनीतां प्रियवादिनीम् ।&lt;br&gt;&#xA;पतिव्रतां च शुद्धां च कुलजां च वधूं वराम् ॥ ९६ ॥&lt;br&gt;&#xA;विद्याहीनो लभेद्विद्यां धनहीनो लभेद्धनम् ।&lt;br&gt;&#xA;भूमिहीनो लभेद्‌भूमिं प्रजाहीनो लभेत्प्रजाम् ॥ ९७ ॥&lt;br&gt;&#xA;सङ्‌कटे बन्धुविच्छेदे विपत्तौ बन्धने तथा ।&lt;br&gt;&#xA;मासमेकमिदं श्रुत्वा मुच्यते नात्र संशयः ॥ ९८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे&lt;br&gt;&#xA;दक्षिणोपाख्यानवर्णनं नाम पञ्चचत्वारिंशोऽध्यायः ॥ ४५ ॥&lt;/p&gt;</description>
    </item>
    <item>
      <title>४६</title>
      <link>https://vishvAsa.github.io/purANam/shAktam/devI-bhAgavatam/09/46/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/46/</guid>
      <description>&lt;p&gt;नारद उवाच&lt;br&gt;&#xA;अनेकानां च देवीनां श्रुतमाख्यानमुत्तमम् ।&lt;br&gt;&#xA;अन्यासां चरितं ब्रह्मन् वद वेदविदांवर ॥ १ ॥&lt;br&gt;&#xA;श्रीनारायण उवाच&lt;br&gt;&#xA;सर्वासां चरितं विप्र वेदेषु च पृथक्पृथक् ।&lt;br&gt;&#xA;पूर्वोक्तानां च देवीनां कासां श्रोतुमिहेच्छसि ॥ २ ॥&lt;br&gt;&#xA;नारद उवाच&lt;br&gt;&#xA;षष्ठी मङ्‌गलचण्डी च मनसा प्रकृतेः कला ।&lt;br&gt;&#xA;उत्पत्तिमासां चरितं श्रोतुमिच्छामि तत्त्वतः ॥ ३ ॥&lt;br&gt;&#xA;श्रीनारायण उवाच&lt;br&gt;&#xA;षष्ठांशा प्रकृतेर्या च सा च षष्ठी प्रकीर्तिता ।&lt;br&gt;&#xA;बालकानामधिष्ठात्री विष्णुमाया च बालदा ॥ ४ ॥&lt;br&gt;&#xA;मातृकासु च विख्याता देवसेनाभिधा च या ।&lt;br&gt;&#xA;प्राणाधिकप्रिया साध्वी स्कन्दभार्या च सुव्रता ॥ ५ ॥&lt;br&gt;&#xA;आयुःप्रदा च बालानां धात्री रक्षणकारिणी ।&lt;br&gt;&#xA;सततं शिशुपार्श्वस्था योगेन सिद्धियोगिनी ॥ ६ ॥&lt;br&gt;&#xA;तस्याः पूजाविधिं ब्रह्मनितिहासमिदं शृणु ।&lt;br&gt;&#xA;यच्छ्रुतं धर्मवक्येण सुखदं पुत्रदं परम् ॥ ७ ॥&lt;br&gt;&#xA;राजा प्रियव्रतश्चासीत्स्वायम्भुवमनोः सुतः ।&lt;br&gt;&#xA;योगीन्द्रो नोद्वहद्भार्यां तपस्यासु रतः सदा ॥ ८ ॥&lt;br&gt;&#xA;ब्रह्माज्ञया च यत्नेन कृतदारो बभूव ह ।&lt;br&gt;&#xA;सुचिरं कृतदारश्च न लेभे तनयं मुने ॥ ९ ॥&lt;br&gt;&#xA;पुत्रेष्टियज्ञं तं चापि कारयामास कश्यपः ।&lt;br&gt;&#xA;मालिन्यं तस्य कान्तायै मुनिर्यज्ञचरुं ददौ ॥ १० ॥&lt;br&gt;&#xA;भुक्त्वा च तं चरुं तस्याः सद्यो गर्भो बभूव ह ।&lt;br&gt;&#xA;दधार तं च सा देवी दैवं द्वादशवत्सरम् ॥ ११ ॥&lt;br&gt;&#xA;ततः सुषाव सा ब्रह्मन् कुमारं कनकप्रभम् ।&lt;br&gt;&#xA;सर्वावयवसम्पन्नं मृतमुत्तारलोचनम् ॥ १२ ॥&lt;br&gt;&#xA;तं दृष्ट्वा रुरुदुः सर्वा नार्यश्च बान्धवस्त्रियः ।&lt;br&gt;&#xA;मूर्च्छामवाप तन्माता पुत्रशोकेन भूयसा ॥ १३ ॥&lt;br&gt;&#xA;श्मशानं च ययौ राजा गहीत्वा बालकं मुने ।&lt;br&gt;&#xA;रुरोद तत्र कान्तारे पुत्रं कृत्वा स्ववक्षसि ॥ १४ ॥&lt;br&gt;&#xA;नोत्सृजद्‌ बालकं राजा प्राणांस्त्यक्तुं समुद्यतः ।&lt;br&gt;&#xA;ज्ञानयोगं विसस्मार पुत्रशोकात्सुदारुणात् ॥ १५ ॥&lt;br&gt;&#xA;एतस्मिन्नन्तरे तत्र विमानं च ददर्श सः ।&lt;br&gt;&#xA;शुद्धस्फटिकसङ्काशं मणिराजविनिर्मितम् ॥ १६ ॥&lt;br&gt;&#xA;तेजसा ज्वलितं शश्वच्छोभितं क्षौमवाससा ।&lt;br&gt;&#xA;नानाचित्रविचित्राढ्यं पुष्पमालाविराजितम् ॥ १७ ॥&lt;br&gt;&#xA;ददर्श तत्र देवीं च कमनीयां मनोहराम् ।&lt;br&gt;&#xA;श्वेतचम्पकवर्णाभां शश्वत्सुस्थिरयौवनाम् ॥ १८ ॥&lt;br&gt;&#xA;ईषद्धास्यप्रसन्नास्यां रत्नभूषणभूषिताम् ।&lt;br&gt;&#xA;कृपामयीं योगसिद्धां भक्तानुग्रहकातराम् ॥ १९ ॥&lt;br&gt;&#xA;दृष्ट्वा तां पुरतो राजा तुष्टाव परमादरात् ।&lt;br&gt;&#xA;चकार पूजनं तस्या विहाय बालकं भुवि ॥ २० ॥&lt;br&gt;&#xA;पप्रच्छ राजा तां तुष्टां ग्रीष्मसूर्यसमप्रभाम् ।&lt;br&gt;&#xA;तेजसा ज्वलितां शान्तां कान्तां स्कन्दस्य नारद ॥ २१ ॥&lt;br&gt;&#xA;राजोवाच&lt;br&gt;&#xA;का त्वं सुशोभने कान्ते कस्य कान्तासि सुव्रते ।&lt;br&gt;&#xA;कस्य कन्या वरारोहे धन्या मान्या च योषिताम् ॥ २२ ॥&lt;br&gt;&#xA;नृपेन्द्रस्य वचः श्रुत्वा जगन्मङ्‌गलचण्डिका ।&lt;br&gt;&#xA;उवाच देवसेना सा देवानां रणकारिणी ॥ २३ ॥&lt;br&gt;&#xA;देवानां दैत्यग्रस्तानां पुरा सेना बभूव सा ।&lt;br&gt;&#xA;जयं ददौ सा तेभ्यश्च देवसेना च तेन सा ॥ २४ ॥&lt;br&gt;&#xA;श्रीदेवसेनोवाच&lt;br&gt;&#xA;ब्रह्मणो मानसी कन्या देवसेनाहमीश्वरी ।&lt;br&gt;&#xA;सृष्ट्वा तां मनसा धाता ददौ स्कन्दाय भूमिप ॥ २५ ॥&lt;br&gt;&#xA;मातृकासु च विख्याता स्कन्दभार्या च सुव्रता ।&lt;br&gt;&#xA;विश्वे षष्ठीति विख्याता षष्ठांशा प्रकृतेः परा ॥ २६ ॥&lt;br&gt;&#xA;अपुत्राय पुत्रदाहं प्रियादात्री प्रियाय च ।&lt;br&gt;&#xA;धनदाहं दरिद्रेभ्यः कर्मिभ्यश्च स्वकर्मदा ॥ २७ ॥&lt;br&gt;&#xA;सुखं दुःखं भयं शोको हर्षो मङ्‌गलमेव च ।&lt;br&gt;&#xA;सम्पत्तिश्च विपत्तिश्च सर्वं भवति कर्मणा ॥ २८ ॥&lt;br&gt;&#xA;कर्मणा बहुपुत्रश्च वंशहीनः स्वकर्मणा ।&lt;br&gt;&#xA;कर्मणा मृतपुत्रश्च कर्मणा चिरजीवनः ॥ २९ ॥&lt;br&gt;&#xA;कर्मणा गुणवांश्चैव कर्मणा चाङ्‌गहीनकः ।&lt;br&gt;&#xA;कर्मणा बहुभार्यश्च भार्याहीनश्च कर्मणा ॥ ३० ॥&lt;br&gt;&#xA;कर्मणा रूपवान्धर्मी रोगी शश्वत्स्वकर्मणा ।&lt;br&gt;&#xA;कर्मणा च भवेद्व्याधिः कर्मणाऽऽरोग्यमेव च ॥ ३१ ॥&lt;br&gt;&#xA;तस्मात्कर्म परं राजन् सर्वेभ्यश्च श्रुतौ श्रुतम् ।&lt;br&gt;&#xA;इत्येवमुक्त्वा सा देवी गृहीत्वा बालकं मुने ॥ ३२ ॥&lt;br&gt;&#xA;महाज्ञानेन सा देवी जीवयामास लीलया ।&lt;br&gt;&#xA;राजा ददर्श तं बालं सस्मितं कनकप्रभम् ॥ ३३ ॥&lt;br&gt;&#xA;देवसेना च पश्यन्तं नृपमापृच्छ्य सा तदा ।&lt;br&gt;&#xA;गृहीत्वा बालकं देवी गगनं गन्तुमुद्यता ॥ ३४ ॥&lt;br&gt;&#xA;पुनस्तुष्टाव तां राजा शुष्ककण्ठोष्ठतालुकः ।&lt;br&gt;&#xA;नृपस्तोत्रेण सा देवी परितुष्टा बभूव ह ॥ ३५ ॥&#xA;उवाच तं नृपं ब्रह्मन् वेदोक्तं कर्मनिर्मितम् ।&lt;br&gt;&#xA;देव्युवाच&lt;br&gt;&#xA;त्रिषु लोकेषु त्वं राजा स्वायम्भुवमनोः सुतः ॥ ३६ ॥&lt;br&gt;&#xA;मम पूजां च सर्वत्र कारयित्वा स्वयं कुरु ।&lt;br&gt;&#xA;तदा दास्यामि पुत्रं ते कुलपद्मं मनोहरम् ॥ ३७ ॥&lt;br&gt;&#xA;सुव्रतं नाम विख्यातं गुणवन्तं सुपण्डितम् ।&lt;br&gt;&#xA;जातिस्मरं च योगीन्द्रं नारायणकलात्मकम् ॥ ३८ ॥&lt;br&gt;&#xA;शतक्रतुकरं श्रेष्ठं क्षत्रियाणां च वन्दितम् ।&lt;br&gt;&#xA;मत्तमातङ्‌गलक्षाणां धृतवन्तं बलं शुभम् ॥ ३९ ॥&lt;br&gt;&#xA;धनिनं गुणिनं शुद्धं विदुषां प्रियमेव च ।&lt;br&gt;&#xA;योगिनां ज्ञानिनां चैव सिद्धिरूपं तपस्विनाम् ॥ ४० ॥&lt;br&gt;&#xA;यशस्विनं च लोकेषु दातारं सर्वसम्पदाम् ।&lt;br&gt;&#xA;इत्येवमुक्त्वा सा देवी तस्मै तद्बालकं ददौ ॥ ४१ ॥&lt;br&gt;&#xA;राजा चकार स्वीकारं पूजार्थं च प्रियव्रतः ।&lt;br&gt;&#xA;जगाम देवी स्वर्गं च दत्त्वा तस्मै शुभं वरम् ॥ ४२ ॥&lt;br&gt;&#xA;आजगाम सहामात्यः स्वगृहं हृष्टमानसः ।&lt;br&gt;&#xA;आगत्य कथयामास वृत्तान्तं पुत्रहेतुकम् ॥ ४३ ॥&lt;br&gt;&#xA;श्रुत्वा बभूवुः सन्तुष्टा नरा नार्यश्च नारद ।&lt;br&gt;&#xA;मङ्‌गलं कारयामास सर्वत्र पुत्रहेतुकम् ॥ ४४ ॥&lt;br&gt;&#xA;देवीं च पूजयामास ब्राह्मणेभ्यो धनं ददौ ।&lt;br&gt;&#xA;राजा च प्रतिमासेषु शुक्लषष्ठ्यां महोत्सवम् ॥ ४५ ॥&lt;br&gt;&#xA;षष्ट्या देव्याश्च यत्नेन कारयामास सर्वतः ।&lt;br&gt;&#xA;बालानां सूतिकागारे षष्ठाहे यत्नपूर्वकम् ॥ ४६ ॥&lt;br&gt;&#xA;तत्पूजां कारयामास चैकविंशतिवासरे ।&lt;br&gt;&#xA;बालानां शुभकार्ये च शुभान्नप्राशने तथा ॥ ४७ ॥&lt;br&gt;&#xA;सर्वत्र वर्धयामास स्वयमेव चकार ह ।&lt;br&gt;&#xA;ध्यानं पूजाविधानं च स्तोत्रं मत्तो निशामय ॥ ४८ ॥&lt;br&gt;&#xA;यच्छ्रुतं धर्मवक्त्रेण कौथुमोक्तं च सुव्रत ।&lt;br&gt;&#xA;शालग्रामे घटे वाथ वटमूलेऽथवा मुने ॥ ४९ ॥&lt;br&gt;&#xA;भित्त्यां पुत्तलिकां कृत्वा पूजयेद्वा विचक्षणः ।&lt;br&gt;&#xA;षष्ठांशां प्रकृतेः शुद्धां प्रतिष्ठाप्य च सुप्रभाम् ॥ ५० ॥&lt;br&gt;&#xA;सुपुत्रदां च शुभदा दयारूपां जगत्प्रसूम् ।&lt;br&gt;&#xA;श्वेतचम्पकवर्णाभां रत्नभूषणभूषिताम् ॥ ५१ ॥&lt;br&gt;&#xA;पवित्ररूपां परमां देवसेनां परां भजे ।&lt;br&gt;&#xA;इति ध्यात्वा स्वशिरसि पुष्पं दत्त्वा विचक्षणः ॥ ५२ ॥&lt;br&gt;&#xA;पुनर्ध्यात्वा च मूलेन पूजयेत्सुव्रतां सतीम् ।&lt;br&gt;&#xA;पाद्यार्घ्याचमनीयैश्च गन्धपुष्पप्रदीपकैः ॥ ५३ ॥&lt;br&gt;&#xA;नैवेद्यैर्विविधैश्चापि फलेन शोभनेन च ।&lt;br&gt;&#xA;ॐ ह्रीं षष्ठीदेव्यै स्वाहेति विधिपूर्वकम् ॥ ५४ ॥&lt;br&gt;&#xA;अष्टाक्षरं महामन्त्रं यथाशक्ति जपेन्नरः ।&lt;br&gt;&#xA;ततः स्तुत्वा च प्रणमेद्भक्तियुक्तः समाहितः ॥ ५५ ॥&lt;br&gt;&#xA;स्तोत्रं च सामवेदोक्तं वरं पुत्रफलप्रदम् ।&lt;br&gt;&#xA;अष्टाक्षरं महामन्त्रं लक्षधा यो जपेत्ततः ॥ ५६ ॥&lt;br&gt;&#xA;सुपुत्रं स लभेन्नूनमित्याह कमलोद्भवः ।&lt;br&gt;&#xA;स्तोत्रं शृणु मुनिश्रेष्ठ सर्वकामशुभावहम् ॥ ५७ ॥&lt;br&gt;&#xA;वाञ्छाप्रदं च सर्वेषां गूढं वेदेषु नारद ।&lt;br&gt;&#xA;नमो देव्यै महादेव्यै सिद्ध्यै शान्त्यै नमो नमः ॥ ५८ ॥&lt;br&gt;&#xA;शुभायै देवसेनायै षष्ठ्यै देव्यै नमो नमः ।&lt;br&gt;&#xA;वरदायै पुत्रदायै धनदायै नमो नमः ॥ ५९ ॥&lt;br&gt;&#xA;सुखदायै मोक्षदायै षष्ठ्यै देव्यै नमो नमः ।&lt;br&gt;&#xA;सृष्ट्यै षष्ठांशरूपायै सिद्धायै च नमो नमः ॥ ६० ॥&lt;br&gt;&#xA;मायायै सिद्धयोगिन्यै षष्ठीदेव्यै नमो नमः ।&lt;br&gt;&#xA;सारायै शारदायै च परादेव्यै नमो नमः ॥ ६१ ॥&lt;br&gt;&#xA;बालाधिष्ठातृदेव्यै च षष्ठीदेव्यै नमो नमः ।&lt;br&gt;&#xA;कल्याणदायै कल्याण्यै फलदायै च कर्मणाम् ॥ ६२ ॥&lt;br&gt;&#xA;प्रत्यक्षायै स्वभक्तानां षष्ठ्यै देव्यै नमो नमः ।&lt;br&gt;&#xA;पूज्यायै स्कन्दकान्तायै सर्वेषां सर्वकर्मसु ॥ ६३ ॥&lt;br&gt;&#xA;देवरक्षणकारिण्यै षष्ठीदेव्यै नमो नमः ।&lt;br&gt;&#xA;शुद्धसत्त्वस्वरूपायै वन्दितायै नृणां सदा ॥ ६४ ॥&lt;br&gt;&#xA;हिंसाक्रोधवर्जितायै षष्ठीदेव्यै नमो नमः ।&lt;br&gt;&#xA;धनं देहि प्रियां देहि पुत्रं देहि सुरेश्वरि ॥ ६५ ॥&lt;br&gt;&#xA;मानं देहि जयं देहि द्विषो जहि महेश्वरि ।&lt;br&gt;&#xA;धर्मं देहि यशो देहि षष्ठीदेव्यै नमो नमः ॥ ६६ ॥&lt;br&gt;&#xA;देहि भूमिं प्रजां देहि विद्यां देहि सुपूजिते ।&lt;br&gt;&#xA;कल्याणं च जयं देहि षष्ठीदेव्यै नमो नमः ॥ ६७ ॥&lt;br&gt;&#xA;इति देवीं च संस्तूय लेभे पुत्रं प्रियव्रतः ।&lt;br&gt;&#xA;यशस्विनं च राजेन्द्रः षष्ठीदेव्याः प्रसादतः ॥ ६८ ॥&lt;br&gt;&#xA;षष्ठीस्तोत्रमिदं ब्रह्मन् यः शृणोति तु वत्सरम् ।&lt;br&gt;&#xA;अपुत्रो लभते पुत्रं वरं सुचिरजीविनम् ॥ ६९ ॥&lt;br&gt;&#xA;वर्षमेकं च यो भक्त्या सम्पूज्येदं शृणोति च ।&lt;br&gt;&#xA;सर्वपापाद्विनिर्मुक्तो महावन्ध्या प्रसूयते ॥ ७० ॥&lt;br&gt;&#xA;वीरं पुत्रं च गुणिनं विद्यावन्तं यशस्विनम् ।&lt;br&gt;&#xA;सुचिरायुष्यवन्तं च सूते देवीप्रसादतः ॥ ७१ ॥&lt;br&gt;&#xA;काकवन्ध्या च या नारी मृतवत्सा च या भवेत् ।&lt;br&gt;&#xA;वर्षं श्रुत्वा लभेत्पुत्रं षष्ठीदेवीप्रसादतः ॥ ७२ ॥&lt;br&gt;&#xA;रोगयुक्ते च बाले च पिता माता शृणोति चेत् ।&lt;br&gt;&#xA;मासेन मुच्यते बालः षष्ठीदेवीप्रसादतः ॥ ७३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे&lt;br&gt;&#xA;षष्ठ्युपाख्यानवर्णनं नाम षट्चत्वारिंशोऽध्यायः ॥ ४६ ॥&lt;/p&gt;</description>
    </item>
    <item>
      <title>४७</title>
      <link>https://vishvAsa.github.io/purANam/shAktam/devI-bhAgavatam/09/47/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/47/</guid>
      <description>&lt;p&gt;श्रीनारायण उवाच&lt;br&gt;&#xA;कथितं षष्ठ्युपाख्यानं ब्रह्मपुत्र यथाऽऽगमम् ।&lt;br&gt;&#xA;देवी मङ्‌गलचण्डी च तदाख्यानं निशामय ॥ १ ॥&lt;br&gt;&#xA;तस्याः पूजादिकं सर्वं धर्मवक्त्रेण यच्छ्रुतम् ।&lt;br&gt;&#xA;श्रुतिसम्मतमेवेष्टं सर्वेषां विदुषामपि ॥ २ ॥&lt;br&gt;&#xA;दक्षा या वर्तते चण्डी कल्याणेषु च मङ्‌गला ।&lt;br&gt;&#xA;मङ्‌गलेषु च या दक्षा सा च मङ्‌गलचण्डिका ॥ ३ ॥&lt;br&gt;&#xA;पूज्या या वर्तते चण्डी मङ्‌गलोऽपि महीसुतः ।&lt;br&gt;&#xA;मङ्‌गलाभीष्टदेवी या सा वा मङ्‌गलचण्डिका ॥ ४ ॥&lt;br&gt;&#xA;मङ्‌गलो मनुवंश्यश्च सप्तद्वीपधरापतिः ।&lt;br&gt;&#xA;तस्य पूज्याभीष्टदेवी तेन मङ्‌गलचण्डिका ॥ ५ ॥&lt;br&gt;&#xA;मूर्तिभेदेन सा दुर्गा मूलप्रकृतिरीश्वरी ।&lt;br&gt;&#xA;कृपारूपातिप्रत्यक्षा योषितामिष्टदेवता ॥ ६ ॥&lt;br&gt;&#xA;प्रथमे पूजिता सा च शङ्‌करेण परात्परा ।&lt;br&gt;&#xA;त्रिपुरस्य वधे घोरे विष्णुना प्रेरितेन च ॥ ७ ॥&lt;br&gt;&#xA;ब्रह्मन् ब्रह्मोपदेशेन दुर्गतेन च सङ्‌कटे ।&lt;br&gt;&#xA;आकाशात्पतिते याने दैत्येन पातिते रुषा ॥ ८ ॥&lt;br&gt;&#xA;ब्रह्मविष्णूपदिष्टश्च दुर्गां तुष्टाव शङ्‌करः ।&lt;br&gt;&#xA;सा च मङ्‌गलचण्डी या बभूव रूपभेदतः ॥ ९ ॥&lt;br&gt;&#xA;उवाच पुरतः शम्भोर्भयं नास्तीति ते प्रभो ।&lt;br&gt;&#xA;भगवान्वृषरूपश्च सर्वेशस्ते भविष्यति ॥ १० ॥&lt;br&gt;&#xA;युद्धशक्तिस्वरूपाहं भविष्यामि न संशयः ।&lt;br&gt;&#xA;मायात्मना च हरिणा सहायेन वृषध्वज ॥ ११ ॥&lt;br&gt;&#xA;जहि दैत्यं स्वशत्रुं च सुराणां पदघातकम् ।&lt;br&gt;&#xA;इत्युक्त्वान्तर्हिता देवी शम्भोः शक्तिर्बभूव सा ॥ १२ ॥&lt;br&gt;&#xA;विष्णुदत्तेन शस्त्रेण जघान तमुमापतिः ।&lt;br&gt;&#xA;मुनीन्द्र पतिते दैत्ये सर्वे देवा महर्षयः ॥ १३ ॥&lt;br&gt;&#xA;तुष्टुवुः शङ्‌करं देवं भक्तिनम्रात्मकन्धराः ।&lt;br&gt;&#xA;सद्यः शिरसि शम्भोश्च पुष्पवृष्टिर्बभूव ह ॥ १४ ॥&lt;br&gt;&#xA;ब्रह्मा विष्णुश्च सन्तुष्टो ददौ तस्मै शुभाशिषम् ।&lt;br&gt;&#xA;ब्रह्मविष्णूपदिष्टश्च सुस्नातः शङ्‌करस्तथा ॥ १५ ॥&lt;br&gt;&#xA;पूजयामास तां भक्त्या देवीं मङ्‌गलचण्डिकाम् ।&lt;br&gt;&#xA;पाद्यार्घ्याचमनीयैश्च वस्त्रैश्च विविधैरपि ॥ १६ ॥&lt;br&gt;&#xA;पुष्पचन्दननैवेद्यैर्भक्त्या नानाविधैर्मुने ।&lt;br&gt;&#xA;छागैर्मेषैश्च महिषैर्गवयैः पक्षिभिस्तथा ॥ १७ ॥&lt;br&gt;&#xA;वस्त्रालङ्‌कारमाल्यैश्च पायसैः पिष्टकैरपि ।&lt;br&gt;&#xA;मधुभिश्च सुधाभिश्च फलैर्नानाविधैरपि ॥ १८ ॥&lt;br&gt;&#xA;सङ्‌गीतैर्नर्तकैर्वाद्यैरुत्सवैर्नामकीर्तनैः ।&lt;br&gt;&#xA;ध्यात्वा माध्यन्दिनोक्तेन ध्यानेन भक्तिपूर्वकम् ॥ १९ ॥&lt;br&gt;&#xA;ददौ द्रव्याणि मूलेन मन्त्रेणैव च नारद ।&lt;br&gt;&#xA;ॐ ह्रीं श्रीं क्लीं सर्वपूज्ये देवि मङ्‌गलचण्डिके ॥ २० ॥&lt;br&gt;&#xA;हूँ हूँ फट् स्वाहाप्येकविंशाक्षरो मनुः ।&lt;br&gt;&#xA;पूज्यः कल्पतरुश्चैव भक्तानां सर्वकामदः ॥ २१ ॥&lt;br&gt;&#xA;दशलक्षजपेनैव मन्त्रसिद्धिर्भवेद्‌ ध्रुवम् ।&lt;br&gt;&#xA;ध्यानं च श्रूयतां ब्रह्मन् वेदोक्तं सर्वसम्मतम् ॥ २२ ॥&lt;br&gt;&#xA;देवीं षोडशवर्षीयां शश्वत्सुस्थिरयौवनाम् ।&lt;br&gt;&#xA;बिम्बोष्ठीं सुदतीं शुद्धां शरत्पद्मनिभाननाम् ॥ २३ ॥&lt;br&gt;&#xA;श्वेतचम्पकवर्णाभां सुनीलोत्पललोचनाम् ।&lt;br&gt;&#xA;जगद्धात्रीं च दात्रीं च सर्वेभ्यः सर्वसम्पदाम् ॥ २४ ॥&lt;br&gt;&#xA;संसारसागरे घोरे ज्योतीरूपां सदा भजे ।&lt;br&gt;&#xA;देव्याश्च ध्यानमित्येवं स्तवनं श्रूयतां मुने ॥ २५ ॥&lt;br&gt;&#xA;महादेव उवाच&lt;br&gt;&#xA;रक्ष रक्ष जगन्मातर्देवि मङ्‌गलचण्डिके ।&lt;br&gt;&#xA;हारिके विपदां राशेर्हर्षमङ्‌गलकारिके ॥ २६ ॥&lt;br&gt;&#xA;हर्षमङ्गलदक्षे च हर्षमङ्गलदायिके ।&lt;br&gt;&#xA;शुभे मङ्गलदक्षे च शुभे मङ्‌गलचण्डिके ॥ २७ ॥&lt;br&gt;&#xA;मङ्‌गले मङ्‌गलार्हे च सर्वमङ्‌गलमङ्‌गले ।&lt;br&gt;&#xA;सतां मङ्‌गदे देवि सर्वेषां मङ्गलालये ॥ २८ ॥&lt;br&gt;&#xA;पूज्ये मङ्‌गलवारे च मङ्‌गलाभीष्टदेवते ।&lt;br&gt;&#xA;पूज्ये मङ्गलभूपस्य मनुवंशस्य सन्ततम् ॥ २९ ॥&#xA;मङ्‌गलाधिष्ठातृदेवि मङ्‌गलानां च मङ्‌गले ।&lt;br&gt;&#xA;संसारमङ्‌गलाधारे मोक्षमङ्‌गलदायिनि ॥ ३० ॥&lt;br&gt;&#xA;सारे च मङ्गलाधारे पारे च सर्वकर्मणाम् ।&lt;br&gt;&#xA;प्रतिमङ्‌गलवारे च पूज्ये मङ्गसुखप्रदे ॥ ३१ ॥&lt;br&gt;&#xA;स्तोत्रेणानेन शम्भुश्च स्तुत्वा मङ्‌गलचण्डिकाम् ।&lt;br&gt;&#xA;प्रतिमङ्‌गलवारे च पूजां दत्त्वा गतः शिवः ॥ ३२ ॥&lt;br&gt;&#xA;प्रथमे पूजिता देवी शिवेन सर्वमङ्‌गला ।&lt;br&gt;&#xA;द्वितीये पूजिता सा च मङ्‌गलेन ग्रहेण च ॥ ३३ ॥&lt;br&gt;&#xA;तृतीते पूजिता भद्रा मङ्‌गलेन नृपेण च ।&lt;br&gt;&#xA;चतुर्थे मङ्‌गले वारे सुन्दरीभिः प्रपूजिता ॥ ३४ ॥&lt;br&gt;&#xA;पञ्चमे मङ्‌गलाकाङ्‌क्षिनरैर्मङ्‌गलचण्डिका ।&lt;br&gt;&#xA;पूजिता प्रतिविश्वेषु विश्वेशपूजिता सदा ॥ ३५ ॥&lt;br&gt;&#xA;ततः सर्वत्र सम्पूज्या बभूव परमेश्वरी ।&lt;br&gt;&#xA;देवैश्च मुनिभिश्चैव मानवैर्मनुभिर्मुने ॥ ३६ ॥&lt;br&gt;&#xA;देव्याश्च मङ्‌गस्तोत्रं यः शृणोति समाहितः ।&lt;br&gt;&#xA;तन्मङ्‌गलं भवेत्तस्य न भवेत्तदमङ्‌गलम् ।&lt;br&gt;&#xA;वर्धते पुत्रपौत्रैश्च मङ्‌गलं च दिने दिने ॥ ३७ ॥&lt;br&gt;&#xA;श्रीनारायण उवाच&lt;br&gt;&#xA;उक्तं द्वयोरुपाख्यानं ब्रह्मपुत्र यथागमम् ।&lt;br&gt;&#xA;श्रूयतां मनसाऽऽख्यानं यच्छ्रुतं धर्मवक्त्रतः ॥ ३८ ॥&lt;br&gt;&#xA;सा च कन्या भगवती कश्यपस्य च मानसी ।&lt;br&gt;&#xA;तेनैव मनसा देवी मनसा या च दीव्यति ॥ ३९ ॥&lt;br&gt;&#xA;मनसा ध्यायते या च परमात्मानमीश्वरम् ।&lt;br&gt;&#xA;तेन सा मनसा देवी तेन योगेन दीव्यति ॥ ४० ॥&lt;br&gt;&#xA;आत्मारामा च सा देवी वैष्णवी सिद्धयोगिनी ।&lt;br&gt;&#xA;त्रियुगं च तपस्तप्त्वा कृष्णस्य परमात्मनः ॥ ४१ ॥&lt;br&gt;&#xA;जरत्कारुशरीरं च दृष्ट्वा यत्क्षीणमीश्वरः ।&lt;br&gt;&#xA;गोपीपतिर्नाम चक्रे जरत्कारुरिति प्रभुः ॥ ४२ ॥&lt;br&gt;&#xA;वाञ्छितं च ददौ तस्यै कृपया च कृपानिधिः ।&lt;br&gt;&#xA;पूजां च कारयामास चकार च स्वयं प्रभुः ॥ ४३ ॥&lt;br&gt;&#xA;स्वर्गे च नागलोके च पृथिव्यां ब्रह्मलोकतः ।&lt;br&gt;&#xA;भृशं जगत्सु गौरी सा सुन्दरी च मनोहरा । ४४&lt;br&gt;&#xA;जगद्‌गौरीति विख्याता तेन सा पूजिता सती ।&lt;br&gt;&#xA;शिवशिष्या च सा देवी तेन शैवी प्रकीर्तिता ॥ ४५ ॥&lt;br&gt;&#xA;विष्णुभक्तातीव शश्वद्वैष्णवी तेन कीर्तिता ।&lt;br&gt;&#xA;नागानां प्राणरक्षित्री यज्ञे पारीक्षितस्य च ॥ ४६ ॥&lt;br&gt;&#xA;नागेश्वरीति विख्याता सा नागभगिनीति च ।&lt;br&gt;&#xA;विषं संहर्तुमीशा या तेन विषहरी स्मृता ॥ ४७ ॥&lt;br&gt;&#xA;सिद्धयोगं हरात्प्राप तेन सा सिद्धयोगिनी ।&lt;br&gt;&#xA;महाज्ञानं च योगं च मृतसज्जीवनीं पराम् ॥ ४८ ॥&lt;br&gt;&#xA;महाज्ञानयुतां तां च प्रवदन्ति मनीषिणः ।&lt;br&gt;&#xA;आस्तीकस्य मुनीन्द्रस्य माता सापि तपस्विनी ॥ ४९ ॥&lt;br&gt;&#xA;आस्तीकमाता विज्ञाता जगत्यां सुप्रतिष्ठिता ।&lt;br&gt;&#xA;प्रिया मुनेर्जरत्कारोर्मुनीन्द्रस्य महात्मनः ॥ ५० ॥&lt;br&gt;&#xA;योगिनो विश्वपूज्यस्य जरत्कारुप्रिया ततः ।&lt;br&gt;&#xA;जरत्कारुर्जगद्‌गौरी मनसा सिद्धयोगिनी ॥ ५१ ॥&lt;br&gt;&#xA;वैष्णवी नागभगिनी शैवी नागेश्वरी तथा ।&lt;br&gt;&#xA;जरत्कारुप्रियास्तीकमाता विषहरेति च ॥ ५२ ॥&lt;br&gt;&#xA;महाज्ञानयुता चैव सा देवी विश्वपूजिता ।&lt;br&gt;&#xA;द्वादशैतानि नामानि पूजाकाले तु यः पठेत् ॥ ५३ ॥&lt;br&gt;&#xA;तस्य नागभयं नास्ति तस्य वंशोद्भवस्य च ।&lt;br&gt;&#xA;नागभीते च शयने नागग्रस्ते च मन्दिरे ॥ ५४ ॥&lt;br&gt;&#xA;नागशोभे महादुर्गे नागवेष्टितविग्रहे ।&lt;br&gt;&#xA;इदं स्तोत्रं पठित्वा तु मुच्यते नात्र संशयः ॥ ५५ ॥&lt;br&gt;&#xA;नित्यं पठेद्यस्तं दृष्ट्वा नागवर्गः पलायते ।&lt;br&gt;&#xA;दशलक्षजपेनैव स्तोत्रसिद्धिर्भवेन्नृणाम् ॥ ५६ ॥&lt;br&gt;&#xA;स्तोत्रसिद्धिर्भवेद्यस्य स विषं भोक्तुमीश्वरः ।&lt;br&gt;&#xA;नागैश्च भूषणं कृत्वा स भवेन्नागवाहनः ॥ ५७ ॥&lt;br&gt;&#xA;नागासनो नागतल्पो महासिद्धो भवेन्नरः ।&lt;br&gt;&#xA;अन्ते च विष्णुना सार्धं क्रीडत्येव दिवानिशम् ॥ ५८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे नारायणनारदसंवादे&lt;br&gt;&#xA;मङ्‌गलचण्डीमनसयोरुपाख्यानवर्णनं&lt;br&gt;&#xA;नाम सप्तचत्वारिंशोऽध्यायः ॥ ४७ ॥&lt;/p&gt;</description>
    </item>
    <item>
      <title>४८</title>
      <link>https://vishvAsa.github.io/purANam/shAktam/devI-bhAgavatam/09/48/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/48/</guid>
      <description>&lt;p&gt;श्रीनारायण उवाच&lt;br&gt;&#xA;मत्तः पूजाविधानं च श्रूयतां मुनिपुङ्‌गव ।&lt;br&gt;&#xA;ध्यानं च सामवेदोक्तं प्रोक्तं देवीविधानकम् ॥ १ ॥&lt;br&gt;&#xA;श्वेतचम्पकवर्णाभां रत्नभूषणभूषिताम् ।&lt;br&gt;&#xA;वह्निशुद्धांशुकाधानां नागयज्ञोपवीतिनीम् ॥ २ ॥&lt;br&gt;&#xA;महाज्ञानयुतां तां च प्रवरज्ञानिनां वराम् ।&lt;br&gt;&#xA;सिद्धाधिष्ठातृदेवीं च सिद्धां सिद्धिप्रदां भजे ॥ ३ ॥&lt;br&gt;&#xA;इति ध्यात्वा च तां देवीं मूलेनैव प्रपूजयेत् ।&lt;br&gt;&#xA;नैवेद्यैर्विविधैर्धूपैः पुष्पगन्धानुलेपनैः ॥ ४ ॥&lt;br&gt;&#xA;मूलमन्त्रैश्च वेदोक्तैर्भक्तानां वाच्छितप्रदः ।&lt;br&gt;&#xA;मुने कल्पतरुर्नाम सुसिद्धो द्वादशाक्षरः ॥ ५ ॥&lt;br&gt;&#xA;ॐ ह्रीं श्रीं क्लीं ऐं मनसादेव्यै स्वाहेति कीर्तितः ।&lt;br&gt;&#xA;पञ्चलक्षजपेनैव मन्त्रसिद्धिर्भवेन्नृणाम् ॥ ६ ॥&lt;br&gt;&#xA;मन्त्रसिद्धिर्भवेद्यस्य स सिद्धो जगतीतले ।&lt;br&gt;&#xA;सुधासमं विषं तस्य धन्वन्तरिसमो भवेत् ॥ ७ ॥&lt;br&gt;&#xA;ब्रह्मन्स्नात्वा तु सङ्‌क्रान्त्यां गूढशालासु यत्नतः ।&lt;br&gt;&#xA;आवाह्य देवीमीशानां पूजयेद्योऽतिभक्तितः ॥ ८ ॥&lt;br&gt;&#xA;पञ्चम्यां मनसा ध्यायन् देव्यै दद्याच्च यो बलिम् ।&lt;br&gt;&#xA;धनवान्पुत्रवांश्चैव कीर्तिमान्स भवेद्‌ ध्रुवम् ॥ ९ ॥&lt;br&gt;&#xA;पूजाविधानं कथितं तदाख्यानं निशामय ।&lt;br&gt;&#xA;कथयामि महाभाग यच्छ्रुतं धर्मवक्त्रतः ॥ १० ॥&lt;br&gt;&#xA;पुरा नागभयाक्रान्ता बभूवुर्मानवा भुवि ।&lt;br&gt;&#xA;गतास्ते शरणं सर्वे कश्यपं मुनिपुङ्‌गवम् ॥ ११ ॥&lt;br&gt;&#xA;मन्त्रांश्च ससृजे भीतः कश्यपो ब्रह्मणान्वितः ।&lt;br&gt;&#xA;वेदबीजानुसारेण चोपदेशेन ब्रह्मणः ॥ १२ ॥&lt;br&gt;&#xA;मन्त्राधिष्ठातृदेवीं तां मनसा ससृजे तथा ।&lt;br&gt;&#xA;तपसा मनसा तेन बभूव मनसा च सा ॥ १३ ॥&lt;br&gt;&#xA;कुमारी सा च सम्भूता जगाम शङ्‌करालयम् ।&lt;br&gt;&#xA;भक्त्या सम्पूज्य कैलासे तुष्टाव चन्द्रशेखरम् ॥ १४ ॥&lt;br&gt;&#xA;दिव्यवर्षसहस्रं तं सिषेवे च मुनेः सुता ।&lt;br&gt;&#xA;आशुतोषो महेशश्च तां च तुष्टो बभूव ह ॥ १५ ॥&lt;br&gt;&#xA;महाज्ञानं ददौ तस्यै पाठयामास साम च ।&lt;br&gt;&#xA;कृष्णमन्त्रं कल्पतरुं ददावष्टाक्षरं मुने ॥ १६ ॥&lt;br&gt;&#xA;लक्ष्मीमायाकामबीजं ङेऽन्तं कृष्णपदं ततः ।&lt;br&gt;&#xA;त्रैलोक्यमङ्‌गलं नाम कवचं पूजनक्रमम् ॥ १७ ॥&lt;br&gt;&#xA;पुरश्चर्याक्रमं चापि वेदोक्तं सर्वसम्मतम् ।&lt;br&gt;&#xA;प्राप्य मृत्युञ्जयान्मन्त्रं सा सती च मुनेः सुता ॥ १८ ॥&lt;br&gt;&#xA;जगाम तपसे साध्वी पुष्करं शङ्‌कराज्ञया ।&lt;br&gt;&#xA;त्रियुगं च तपस्तप्त्वा कृष्णस्य परमात्मनः ॥ १९ ॥&lt;br&gt;&#xA;सिद्धा बभूव सा देवी ददर्श पुरतः प्रभुम् ।&lt;br&gt;&#xA;दृष्ट्वा कृशाङ्‌गीं बालां च कृपया च कृपानिधिः ॥ २० ॥&lt;br&gt;&#xA;पूजां च कारयामास चकार च स्वयं हरिः ।&lt;br&gt;&#xA;वरं च प्रददौ तस्यै पूजिता त्वं भवे भव ॥ २१ ॥&lt;br&gt;&#xA;वरं दत्त्वा तु कल्याण्यै ततश्चान्तर्दधे हरिः ।&lt;br&gt;&#xA;प्रथमे पूजिता सा च कृष्णेन परमात्मना ॥ २२ ॥&lt;br&gt;&#xA;द्वितीये शङ्‌करेणैव कश्यपेन सुरेण च ।&lt;br&gt;&#xA;मुनिना मनुना चैव नागेन मानवादिभिः ॥ २३ ॥&lt;br&gt;&#xA;बभूव पूजिता सा च त्रिषु लोकेषु सुव्रता ।&lt;br&gt;&#xA;जरत्कारुमुनीन्द्राय कश्यपस्तां ददौ पुरा ॥ २४ ॥&lt;br&gt;&#xA;अयाचितो मुनिश्रेष्ठो जग्राह ब्राह्मणाज्ञया ।&lt;br&gt;&#xA;कृत्वोद्वाहं महायोगी विश्रान्तस्तपसा चिरम् ॥ २५ ॥&lt;br&gt;&#xA;सुष्वाप देव्या जघने वटमूले च पुष्करे ।&lt;br&gt;&#xA;निद्रां जगाम स मुनिः स्मृत्वा निद्रेशमीश्वरम् ॥ २६ ॥&lt;br&gt;&#xA;जगामास्तं दिनकरः सायङ्‌काल उपस्थिते ।&lt;br&gt;&#xA;सञ्चिन्त्य मनसा साध्वी मनसा सा पतिव्रता ॥ २७ ॥&lt;br&gt;&#xA;धर्मलोपभयेनैव चकारालोचनं सती ।&lt;br&gt;&#xA;अकृत्वा पश्चिमां सन्ध्यां नित्यां चैव द्विजन्मनाम् ॥ २८ ॥&lt;br&gt;&#xA;ब्रह्महत्यादिकं पापं लभिष्यति पतिर्मम ।&lt;br&gt;&#xA;नोपतिष्ठति यः पूर्वां नोपास्ते यस्तु पश्चिमाम् ॥ २९ ॥&lt;br&gt;&#xA;स सर्वत्राशुचिर्नित्यं ब्रह्महत्यादिकं लभेत् ।&lt;br&gt;&#xA;वेदोक्तमिति सञ्चिन्त्य बोधयामास सुन्दरी ॥ ३० ॥&lt;br&gt;&#xA;स च बुद्धो मुनिश्रेष्ठस्तां चुकोप भृशं मुने ।&lt;br&gt;&#xA;मुनिरुवाच&lt;br&gt;&#xA;कथं मे सुखिनः साध्वि निद्राभङ्‌गः कृतस्त्वया ॥ ३१ ॥&lt;br&gt;&#xA;व्यर्थं व्रतादिकं तस्या या भर्तुश्चापकारिणी ।&lt;br&gt;&#xA;तपश्चानशनं चैव व्रतं दानादिकं च यत् ॥ ३२ ॥&lt;br&gt;&#xA;भर्तुरप्रियकारिण्याः सर्वं भवति निष्कलम् ।&lt;br&gt;&#xA;यया प्रियः पूजितश्च श्रीकृष्णः पूजितस्तया ॥ ३३ ॥&lt;br&gt;&#xA;पतिव्रताव्रतार्थञ्च पतिरूपो हरिः स्वयम् ।&lt;br&gt;&#xA;सर्वदानं सर्वयज्ञः सर्वतीर्थनिषेवणम् ॥ ३४ ॥&lt;br&gt;&#xA;सर्वं व्रतं तपः सर्वमुपवासादिकं च यत् ।&lt;br&gt;&#xA;सर्वधर्मश्च सत्यं च सर्वदेवप्रपूजनम् ॥ ३५ ॥&lt;br&gt;&#xA;तत्सर्वं स्वामिसेवायाः कलां नार्हति षोडशीम् ।&lt;br&gt;&#xA;पुण्ये च भारते वर्षे पतिसेवा करोति या ॥ ३६ ॥&lt;br&gt;&#xA;वैकुण्ठे स्वामिना सार्धं सा याति ब्रह्मणः पदम् ।&lt;br&gt;&#xA;विप्रियं कुरुते भर्तुर्विप्रियं वदति प्रियम् ॥ ३७ ॥&lt;br&gt;&#xA;असत्कुले प्रसूता हि तत्फलं श्रूयतां सति ।&lt;br&gt;&#xA;कुम्भीपाकं व्रजेत्सा च यावच्चन्द्रदिवाकरौ ॥ ३८ ॥&lt;br&gt;&#xA;ततो भवति चाण्डाली पतिपुत्रविवर्जिता ।&lt;br&gt;&#xA;इत्युक्त्वा च मुनिश्रेष्ठो बभूव स्फुरिताधरः ॥ ३९ ॥&lt;br&gt;&#xA;चकम्पे तेन सा साध्वी भयेनोवाच तं पतिम् ।&lt;br&gt;&#xA;साध्व्युवाच&lt;br&gt;&#xA;सन्ध्यालोपभयेनैव निद्राभङ्‌गः कृतस्तव ॥ ४० ॥&lt;br&gt;&#xA;कुरु शान्तिं महाभाग दुष्टाया मम सुव्रत ।&lt;br&gt;&#xA;शृङ्‌गाराहारनिद्राणां यश्च भङ्‌गं करोति वै ॥ ४१ ॥&lt;br&gt;&#xA;स व्रजेत्कालसूत्रं वै यावच्चन्द्रदिवाकरौ ।&lt;br&gt;&#xA;इत्युक्त्वा मनसा देवी स्वामिनश्चरणाम्बुजे ॥ ४२ ॥&lt;br&gt;&#xA;पपात भक्त्या भीता च रुरोद च पुनः पुनः ।&lt;br&gt;&#xA;कुपितं च मुनिं दृष्ट्वा श्रीसूर्यं शप्तुमुद्यतम् ॥ ४३ ॥&lt;br&gt;&#xA;तत्राजगाम भगवान्सन्ध्यया सह नारद ।&lt;br&gt;&#xA;तत्रागत्य मुनिं सम्यगुवाच भास्करः स्वयम् ॥ ४४ ॥&lt;br&gt;&#xA;विनयेन च भीतश्च तया सह यथोचितम् ।&lt;br&gt;&#xA;भास्कर उवाच&lt;br&gt;&#xA;सूर्यास्तसमयं दृष्ट्वा साध्वी धर्मभयेन च ॥ ४५ ॥&lt;br&gt;&#xA;बोधयामास त्वां विप्र शरणं त्वामहं गतः ।&lt;br&gt;&#xA;क्षमस्व भगवन्ब्रह्मन् मां शप्तुं नोचितं मुने ॥ ४६ ॥&lt;br&gt;&#xA;ब्राह्मणानां च हृदयं नवनीतसमं सदा ।&lt;br&gt;&#xA;तेषां क्षणार्धं क्रोधश्च ततो भस्म भवेज्जगत् ॥ ४७ ॥&lt;br&gt;&#xA;पुनः स्रष्टुं द्विजः शक्तो न तेजस्वी द्विजात्परः ।&lt;br&gt;&#xA;ब्राह्मणो ब्रह्मणो वंशः प्रज्वलन्ब्रह्मतेजसा ॥ ४८ ॥&lt;br&gt;&#xA;श्रीकृष्णं भावयेन्नित्यं ब्रह्मज्योतिः सनातनम् ।&lt;br&gt;&#xA;सूर्यस्य वचनं श्रुत्वा द्विजस्तुष्टो बभूव ह ॥ ४९ ॥&lt;br&gt;&#xA;सूर्यो जगाम स्वस्थानं गृहीत्वा ब्राह्मणाशिषम् ।&lt;br&gt;&#xA;तत्याज मनसां विप्रः प्रतिज्ञापालनाय च ॥ ५० ॥&lt;br&gt;&#xA;रुदतीं शोकसंयुक्तां हृदयेन विदूयता ।&lt;br&gt;&#xA;सा सस्मार गुरुं शम्भुमिष्टदेवं विधिं हरिम् ॥ ५१ ॥&lt;br&gt;&#xA;कश्यपं जन्मदातारं विपत्तौ भयकर्शिता ।&lt;br&gt;&#xA;तत्राजगाम गोपीशो भगवाच्छम्भुरेव च ॥ ५२ ॥&lt;br&gt;&#xA;विधिश्च कश्यपश्चैव मनसा परिचिन्तितः ।&lt;br&gt;&#xA;दृष्ट्वा विप्रोऽभीष्टदेवं निर्गुणं प्रकृतेः परम् ॥ ५३ ॥&lt;br&gt;&#xA;तुष्टाव परया भक्त्या प्रणनाम मुहुर्मुहुः ।&lt;br&gt;&#xA;नमश्चकार शम्भुं च ब्रह्माणं कश्यपं तथा ॥ ५४ ॥&lt;br&gt;&#xA;कथमागमनं देवा इति प्रश्नं चकार सः ।&lt;br&gt;&#xA;ब्रह्मा तद्वचनं श्रुत्वा सहसा समयोचितम् ॥ ५५ ॥&lt;br&gt;&#xA;प्रत्युवाच नमस्कृत्य हृषीकेशपदाम्बुजम् ।&lt;br&gt;&#xA;यदि त्यक्ता धर्मपत्नी धर्मिष्ठा मनसा सती ॥ ५६ ॥&lt;br&gt;&#xA;कुरुष्वास्यां सुतोत्पत्तिं स्वधर्मपालनाय वै ।&lt;br&gt;&#xA;जायायां च सुतोत्पत्तिं कृत्वा पश्चात्त्यजेन्मुने ॥ ५७ ॥&lt;br&gt;&#xA;अकृत्वा तु सुतोत्पत्तिं विरागी यस्त्यजेत्प्रियाम् ।&lt;br&gt;&#xA;स्रवते तस्य पुण्यं च चालन्यां च यथा जलम् ॥ ५८ ॥&lt;br&gt;&#xA;ब्रह्मणो वचनं श्रुत्वा जरत्कारुर्मुनीश्वरः ।&lt;br&gt;&#xA;चकार नाभिसंस्पर्शं योगेन मन्त्रपूर्वकम् ॥ ५९ ॥&lt;br&gt;&#xA;मनसाया मुनिश्रेष्ठ मुनिश्रेष्ठ उवाच ताम् ।&lt;br&gt;&#xA;जरत्कारुरुवाच&lt;br&gt;&#xA;गर्भेणानेन मनसे तव पुत्रो भविष्यति ॥ ६० ॥&lt;br&gt;&#xA;जितेन्द्रियाणां प्रवरो धार्मिको ब्राह्मणाग्रणीः ।&lt;br&gt;&#xA;तेजस्वी च तपस्वी च यशस्वी च गुणान्वितः ॥ ६१ ॥&lt;br&gt;&#xA;वरो वेदविदां चैव ज्ञानिनां योगिनां तथा ।&lt;br&gt;&#xA;स च पुत्रो विष्णुभक्तो धार्मिकः कुलमुद्धरेत् ॥ ६२ ॥&lt;br&gt;&#xA;नृत्यन्ति पितरः सर्वे जन्ममात्रेण वै मुदा ।&lt;br&gt;&#xA;पतिव्रता सुशीला या सा प्रिया प्रियवादिनी ॥ ६३ ॥&lt;br&gt;&#xA;धर्मिष्ठा पुत्रमाता च कुलस्त्री कुलपालिका ।&lt;br&gt;&#xA;हरिभक्तिप्रदो बन्धुर्न चाभीष्टसुखप्रदः ॥ ६४ ॥&lt;br&gt;&#xA;यो बन्धुश्चेत्स च पिता हरिवर्त्मप्रदर्शकः ।&lt;br&gt;&#xA;सा गर्भधारिणी या च गर्भावासविमोचनी ॥ ६५ ॥&lt;br&gt;&#xA;दयारूपा च भगिनी यमभीतिविमोचनी ।&lt;br&gt;&#xA;विष्णुमन्त्रप्रदाता च स गुरुर्विष्णुभक्तिदः ॥ ६६ ॥&lt;br&gt;&#xA;गुरुश्च ज्ञानदो यो हि यज्ज्ञानं कृष्णभावनम् ।&lt;br&gt;&#xA;आब्रह्मस्तम्बपर्यन्तं ततो विश्वं चराचरम् ॥ ६७ ॥&lt;br&gt;&#xA;आविर्भूतं तिरोभूतं किं वा ज्ञानं तदन्यतः ।&lt;br&gt;&#xA;वेदजं यज्ञजं यद्यत्तत्सारं हरिसेवनम् ॥ ६८ ॥&lt;br&gt;&#xA;तत्त्वानां सारभूतं च हरेरन्यद्विडम्बनम् ।&lt;br&gt;&#xA;दत्तं ज्ञानं मया तुभ्यं स स्वामी ज्ञानदो हि यः ॥ ६९ ॥&lt;br&gt;&#xA;ज्ञानात्प्रमुच्यते बन्धात्स रिपुर्यो हि बन्धदः ।&lt;br&gt;&#xA;विष्णुभक्तियुतं ज्ञानं नो ददाति च यो गुरुः ॥ ७० ॥&lt;br&gt;&#xA;स रिपुः शिष्यघाती च यतो बन्धान्न मोचयेत् ।&lt;br&gt;&#xA;जननीं गर्भजक्लेशाद्यमयातनया तथा ॥ ७१ ॥&lt;br&gt;&#xA;न मोचयेद्यः स कथं गुरुस्तातो हि बान्धवः ।&lt;br&gt;&#xA;परमानन्दरूपं च कृष्णमार्गमनश्वरम् ॥ ७२ ॥&#xA;न दर्शयेद्यः सततं कीदृशो बान्धवो नृणाम् ।&lt;br&gt;&#xA;भज साध्वि परं ब्रह्माच्युतं कृष्णं च निर्गुणम् ॥ ७३ ॥&lt;br&gt;&#xA;निर्मूलं च भवेत्पुंसां कर्म वै तस्य सेवया ।&lt;br&gt;&#xA;मया छलेन त्वं त्यक्ता क्षमस्वैतन्मम प्रिये ॥ ७४ ॥&lt;br&gt;&#xA;क्षमायुतानां साध्वीनां सत्त्वात्क्रोधो न विद्यते ।&lt;br&gt;&#xA;पुष्करे तपसे यामि गच्छ देवि यथासुखम् ॥ ७५ ॥&lt;br&gt;&#xA;श्रीकृष्णचरणाम्भोजे निःस्पृहाणां मनोरथाः ।&lt;br&gt;&#xA;जरत्कारुवचः श्रुत्वा मनसा शोककातरा ॥ ७६ ॥&lt;br&gt;&#xA;साश्रुनेत्रा च विनयादुवाच प्राणवल्लभम् ।&lt;br&gt;&#xA;मनसोवाच&lt;br&gt;&#xA;दोषो नास्त्येव मे त्यक्तुं निद्राभङ्‌गेन ते प्रभो ॥ ७७ ॥&lt;br&gt;&#xA;यत्र स्मरामि त्वां नित्यं तत्र मामागमिष्यसि ।&lt;br&gt;&#xA;बन्धुभेदः क्लेशतमः पुत्रभेदस्ततः परम् ॥ ७८ ॥&lt;br&gt;&#xA;प्राणेशभेदः प्राणानां विच्छेदात्सर्वतः परः ।&lt;br&gt;&#xA;पतिः पतिव्रतानां तु शतपुत्राधिकं प्रियः ॥ ७९ ॥&lt;br&gt;&#xA;सर्वस्मात्तु प्रियः स्त्रीणां प्रियस्तेनोच्यते बुधैः ।&lt;br&gt;&#xA;पुत्रे यथैकपुत्राणां वैष्णवानां यथा हरौ ॥ ८० ॥&lt;br&gt;&#xA;नेत्रे यथैकनेत्राणां तृषितानां यथा जले ।&lt;br&gt;&#xA;क्षुधितानां यथान्ने च कामुकानां च मैथुने ॥ ८१ ॥&lt;br&gt;&#xA;यथा परस्वे चौराणां यथा जारे कुयोषिताम् ।&lt;br&gt;&#xA;विदुषां च यथा शास्त्रे वाणिज्ये वणिजां यथा ॥ ८२ ॥&lt;br&gt;&#xA;तथा शश्वन्मनः कान्ते साध्वीनां योषितां प्रभो ।&lt;br&gt;&#xA;इत्युक्त्वा मनसा देवी पपात स्वामिनः पदे ॥ ८३ ॥&lt;br&gt;&#xA;क्षणं चकार क्रोडे तां कृपया च कृपानिधिः ।&lt;br&gt;&#xA;नेत्रोदकेन मनसां स्नापयामास तां मुनिः ॥ ८४ ॥&lt;br&gt;&#xA;साश्रु नेत्रा मुनेः क्रोडं सिषेच भेदकातरा ।&lt;br&gt;&#xA;तदा ज्ञानेन तौ द्वौ च विशोकौ सम्बभूवतुः ॥ ८५ ॥&lt;br&gt;&#xA;स्मारं स्मारं पदाम्भोजं कृष्णस्य परमात्मनः ।&lt;br&gt;&#xA;जगाम तपसे विप्रः स्वकान्तां सम्प्रबोध्य च ॥ ८६ ॥&lt;br&gt;&#xA;जगाम मनसा शम्भोः कैलासं मन्दिरं गुरोः ।&lt;br&gt;&#xA;पार्वती बोधयामास मनसां शोककर्शिताम् ॥ ८७ ॥&lt;br&gt;&#xA;शिवश्चातीव ज्ञानेन शिवेन च शिवालयः ।&lt;br&gt;&#xA;सुप्रशस्ते दिने साध्वी सुषुवे मङ्‌गलक्षणे ॥ ८८ ॥&lt;br&gt;&#xA;नारायणांशं पुत्रं तं योगिनां ज्ञानिनां गुरुम् ।&lt;br&gt;&#xA;गर्भस्थितो महाज्ञानं श्रुत्वा शङ्‌करवक्त्रतः ॥ ८९ ॥&lt;br&gt;&#xA;सम्बभूव च योगीन्द्रो योगिनां ज्ञानिनां गुरुः ।&lt;br&gt;&#xA;जातकं कारयामास वाचयामास मङ्‌गलम् ॥ ९० ॥&lt;br&gt;&#xA;वेदांश्च पाठयामास शिवाय च शिवः शिशोः ।&lt;br&gt;&#xA;मणिरत्नकिरीटांश्च ब्राह्मणेभ्यो ददौ शिवः ॥ ९१ ॥&lt;br&gt;&#xA;पार्वती च गवां लक्षं रत्नानि विविधानि च ।&lt;br&gt;&#xA;शम्भुश्च चतुरो वेदान्वेदाङ्‌गानितरांस्तथा ॥ ९२ ॥&lt;br&gt;&#xA;बालकं पाठयामास ज्ञानं मृत्युञ्जयं परम् ।&lt;br&gt;&#xA;भक्तिरस्त्यधिका कान्तेऽभीष्टदेवे गुरौ तथा ॥ ९३ ॥&lt;br&gt;&#xA;यस्यास्तेन च तत्पुत्रो बभूवास्तीक एव च ।&lt;br&gt;&#xA;जगाम तपसे विष्णोः पुष्करं शङ्‌कराज्ञया ॥ ९४ ॥&lt;br&gt;&#xA;सम्प्राप्य च महामन्त्रं ततश्च परमात्मनः ।&lt;br&gt;&#xA;दिव्यं वर्षत्रिलक्षं च तपस्तप्त्वा तपोधनः ॥ ९५ ॥&lt;br&gt;&#xA;आजगाम महायोगी नमस्कर्तुं शिवं प्रभुम् ।&lt;br&gt;&#xA;शङ्‌करं च नमस्कृत्य स्थित्वा तत्रैव बालकः ॥ ९६ ॥&lt;br&gt;&#xA;सा चाजगाम मनसा कश्यपस्याश्रमं पितुः ।&lt;br&gt;&#xA;तां सपुत्रां सुतां दृष्ट्वा मुदं प्राप प्रजापतिः ॥ ९७ ॥&lt;br&gt;&#xA;शतलक्षं च रत्नानां बाह्मणेभ्यो ददौ मुने ।&lt;br&gt;&#xA;ब्राह्मणान्भोजयामास सोऽसङ्ख्यान् श्रेयसे शिशोः ॥ ९८ ॥&lt;br&gt;&#xA;अदितिश्च दितिश्चान्या मुदं प्राप परन्तप ।&lt;br&gt;&#xA;सा सपुत्रा च सुचिरं तस्थौ तातालये सदा ॥ ९९ ॥&lt;br&gt;&#xA;तदीयं पुनराख्यानं वक्ष्यामि तन्निशामय ।&lt;br&gt;&#xA;अथाभिमन्युतनये ब्रह्मशापः परीक्षिते ॥ १०० ॥&lt;br&gt;&#xA;बभूव सहसा ब्रह्मन् दैवदोषेण कर्मणा ।&lt;br&gt;&#xA;सप्ताहे समतीते तु तक्षकस्त्वां च धक्ष्यति ॥ १०१ ॥&lt;br&gt;&#xA;शशाप शृङ्‌गी तत्रैव कौशिक्याश्च जलेन वै ।&lt;br&gt;&#xA;राजा श्रुत्वा तत्प्रवृत्तिं निर्वातस्थानमागतः ॥ १०२ ॥&lt;br&gt;&#xA;तत्र तस्थौ च सप्ताहं देहरक्षणतत्परः ।&lt;br&gt;&#xA;सप्ताहे समतीते तु गच्छन्तं तक्षकं पथि ॥ १०३ ॥&lt;br&gt;&#xA;धन्वन्तरिर्नृपं भोक्तुं ददर्श गामुकः पथि ।&lt;br&gt;&#xA;तयोर्बभूव संवादः सुप्रीतिश्च परस्परम् ॥ १०४ ॥&lt;br&gt;&#xA;धन्वन्तरिर्मणिं प्राप तक्षकः स्वेच्छया ददौ ।&lt;br&gt;&#xA;स ययौ तं गृहीत्वा तु सन्तुष्टो हृष्टमानसः ॥ १०५ ॥&lt;br&gt;&#xA;तक्षको भक्षयामास नृपं तं मञ्चके स्थितम् ।&lt;br&gt;&#xA;राजा जगाम तरसा देहं त्यक्त्वा परत्र च ॥ १०६ ॥&lt;br&gt;&#xA;संस्कारं कारयामास पितुर्वै जनमेजयः ।&lt;br&gt;&#xA;राजा चकार यज्ञं च सर्पसत्रं ततो मुने ॥ १०७ ॥&lt;br&gt;&#xA;प्राणांस्तत्याज सर्पाणां समूहो ब्रह्मतेजसा ।&lt;br&gt;&#xA;स तक्षको वै भीतस्तु महेन्द्रं शरणं ययौ ॥ १०८ ॥&lt;br&gt;&#xA;सेन्द्रं च तक्षकं हन्तुं विप्रवर्गः समुद्यतः ।&lt;br&gt;&#xA;अथ देवाश्च सेन्द्राश्च सञ्जग्मुर्मनसान्तिकम् ॥ १०९ ॥&lt;br&gt;&#xA;तां तुष्टाव महेन्द्रश्च भयकातरविह्वलः ।&lt;br&gt;&#xA;तत आस्तीक आगत्य यज्ञं च मातुराज्ञया ॥ ११० ॥&lt;br&gt;&#xA;महेन्द्रतक्षकप्राणान्ययाचे भूमिपं परम् ।&lt;br&gt;&#xA;ददौ वरं नृपश्रेष्ठः कृपया ब्राह्मणाज्ञया ॥ १११ ॥&lt;br&gt;&#xA;यज्ञं समाप्य विप्रेभ्यो दक्षिणां च ददौ मुदा ।&lt;br&gt;&#xA;विप्राश्च मुनयो देवा गत्वा च मनसान्तिकम् ॥ ११२ ॥&lt;br&gt;&#xA;मनसां पूजयामासुस्तुष्टुवुश्च पृथक् पृथक् ।&lt;br&gt;&#xA;शक्रः सम्भृतसम्भारो भक्तियुक्तः सदा शुचिः ॥ ११३ ॥&lt;br&gt;&#xA;मनसां पूजयामास तुष्टाव परमादरात् ।&lt;br&gt;&#xA;नत्वा षोडशोपचारं बलिं च तत्प्रियं तदा ॥ ११४ ॥&lt;br&gt;&#xA;प्रददौ परितुष्टश्च ब्रह्मविष्णुशिवाज्ञया ।&lt;br&gt;&#xA;सम्पूज्य मनसां देवीं प्रययुः स्वालयं च ते ॥ ११५ ॥&lt;br&gt;&#xA;इत्येवं कथितं सर्वं किं भूयः श्रोतुमिच्छसि ।&lt;br&gt;&#xA;नारद उवाच&lt;br&gt;&#xA;केन स्तोत्रेण तुष्टाव महेन्द्रो मनसां सतीम् ॥ ११६ ॥&lt;br&gt;&#xA;पूजाविधिक्रमं तस्याः श्रोतुमिच्छामि तत्त्वतः ।&lt;br&gt;&#xA;श्रीनारायण उवाच&lt;br&gt;&#xA;सुस्नातः शुचिराचान्तो धृत्वा धौते च वाससी ॥ ११७ ॥&lt;br&gt;&#xA;रत्नसिंहासने देवीं वासयामास भक्तितः ।&lt;br&gt;&#xA;स्वर्गङ्‌गाया जलेनैव रत्नकुम्भस्थितेन च ॥ ११८ ॥&lt;br&gt;&#xA;स्नापयामास मनसां महेन्द्रो वेदमन्त्रतः ।&lt;br&gt;&#xA;वाससी वासयामास वह्मिशुद्धे मनोहरे ॥ ११९ ॥&lt;br&gt;&#xA;सर्वाङ्‌गे चन्दनं कृत्वा पादार्घ्यं भक्तिसंयुतः ।&lt;br&gt;&#xA;गणेशं च दिनेशं च वह्निं विष्णुं शिवं शिवाम् ॥ १२० ॥&lt;br&gt;&#xA;सम्पूज्यादौ देवषट्कं पूजयामास तां सतीम् ।&lt;br&gt;&#xA;ॐ ह्रीं श्रीं मनसादेव्यै स्वाहेत्येवं च मन्त्रतः ॥ १२१ ॥&lt;br&gt;&#xA;दशाक्षरेण मूलेन ददौ सर्वं यथोचितम् ।&lt;br&gt;&#xA;दत्त्वा षोडशोपचारान्दुर्लभान्देवनायकः ॥ १२२ ॥&lt;br&gt;&#xA;पूजयामास भक्त्या च विष्णुना प्रेरितो मुदा ।&lt;br&gt;&#xA;वाद्यं नानाप्रकारं च वादयामास तत्र वै ॥ १२३ ॥&lt;br&gt;&#xA;बभूव पुष्पवृष्टिश्च नभसो मनसोपरि ।&lt;br&gt;&#xA;देवप्रियाज्ञया तत्र बह्मविष्णुशिवाज्ञया ॥ १२४ ॥&lt;br&gt;&#xA;तुष्टाव साश्रुनेत्रश्च पुलकाङ्‌कितविग्रहः ।&lt;br&gt;&#xA;पुरन्दर उवाच&lt;br&gt;&#xA;देवि त्वां स्तोतुमिच्छामि साध्वीनां प्रवरां वराम् ॥ १२५ ॥&lt;br&gt;&#xA;परात्परां च परमां न हि स्तोतुं क्षमोऽधुना ।&lt;br&gt;&#xA;स्तोत्राणां लक्षणं वेदे स्वभावाख्यानतत्परम् ॥ १२६ ॥&lt;br&gt;&#xA;न क्षमः प्रकृते वक्तुं गुणानां गणनां तव ।&lt;br&gt;&#xA;शुद्धसत्त्वस्वरूपा त्वं कोपहिंसादिवर्जिता ॥ १२७ ॥&lt;br&gt;&#xA;न च शक्तो मुनिस्तेन त्यक्तुं याञ्चा कृता यतः ।&lt;br&gt;&#xA;त्वं मया पूजिता साध्वी जननी मे यथादितिः ॥ १२८ ॥&lt;br&gt;&#xA;दयारूपा च भगिनी क्षमारूपा यथा प्रसूः ।&lt;br&gt;&#xA;त्वया मे रक्षिताः प्राणाः पुत्रदाराः सुरेश्वरि ॥ १२९ ॥&lt;br&gt;&#xA;अहं करोमि त्वत्पूजां प्रीतिश्च वर्धतां सदा ।&lt;br&gt;&#xA;नित्या यद्यपि पूज्या त्वं सर्वत्र जगदम्बिके ॥ १३० ॥&lt;br&gt;&#xA;तथापि तव पूजां च वर्धयामि सुरेश्वरि ।&lt;br&gt;&#xA;ये त्वामाषाढसङ्‌क्रान्त्यां पूजयिष्यन्ति भक्तितः ॥ १३१ ॥&lt;br&gt;&#xA;पञ्चम्यां मनसाख्यायां मासान्ते वा दिने दिने ।&lt;br&gt;&#xA;पुत्रपौत्रादयस्तेषां वर्धन्ते च धनानि वै ॥ १३२ ॥&lt;br&gt;&#xA;यशस्विनः कीर्तिमन्तो विद्यावन्तो गुणान्विताः ।&lt;br&gt;&#xA;ये त्वां न पूजयिष्यन्ति निन्दन्त्यज्ञानतो जनाः ॥ १३३ ॥&lt;br&gt;&#xA;लक्ष्मीहीना भविष्यन्ति तेषां नागभयं सदा ।&lt;br&gt;&#xA;त्वं स्वयं सर्वलक्ष्मीश्च वैकुण्ठे कमलालया ॥ १३४ ॥&lt;br&gt;&#xA;नारायणांशो भगवाञ्जरत्कारुर्मुनीश्वरः ।&lt;br&gt;&#xA;तपसा तेजसा त्वां च मनसा ससृजे पिता ॥ १३५ ॥&lt;br&gt;&#xA;अस्माकं रक्षणायैव तेन त्वं मनसाभिधा ।&lt;br&gt;&#xA;मनसादेवि शक्त्या त्वं स्वात्मना सिद्धयोगिनी ॥ १३६ ॥&lt;br&gt;&#xA;तेन त्वं मनसादेवी पूजिता वन्दिता भव ।&lt;br&gt;&#xA;ये भक्त्या मनसां देवाः पूजयन्त्यनिशं भृशम् ॥ १३७ ॥&lt;br&gt;&#xA;तेन त्वां मनसां देवीं प्रवदन्ति मनीषिणः ।&lt;br&gt;&#xA;सत्यस्वरूपा देवि त्वं शश्वत्सत्यनिषेवणात् ॥ १३८ ॥&lt;br&gt;&#xA;यो हि त्वां भावयेन्नित्यं स त्वां प्राप्नोति तत्परः ।&lt;br&gt;&#xA;इन्द्रश्च मनसां स्तुत्वा गृहीत्वा भगिनीवरम् ॥ १३९ ॥&lt;br&gt;&#xA;प्रजगाम स्वभवनं भूषया सपरिच्छदम् ।&lt;br&gt;&#xA;पुत्रेण सार्धं सा देवी चिरं तस्थौ पितुर्गृहे ॥ १४० ॥&lt;br&gt;&#xA;भ्रातृभिः पूजिता शश्वन्मान्या वन्द्या च सर्वतः ।&lt;br&gt;&#xA;गोलोकात्सुरभिर्ब्रह्मन् तत्रागत्य सुपूजिताम् ॥ १४१ ॥&lt;br&gt;&#xA;तां स्नापयित्वा क्षीरेण पूजयामास सादरम् ।&lt;br&gt;&#xA;ज्ञानं च कथयामास गोप्यं सर्वं सुदुर्लभम् ॥ १४२ ॥&lt;br&gt;&#xA;तया देवैः पूजिता सा स्वर्लोकं च पुनर्ययौ ।&lt;br&gt;&#xA;इन्द्रस्तोत्रं पुण्यबीजं मनसां पूजयेत्पठेत् ॥ १४३ ॥&lt;br&gt;&#xA;तस्य नागभयं नास्ति तस्य वंशोद्भवस्य च ।&lt;br&gt;&#xA;विषं भवेत्सुधातुल्यं सिद्धस्तोत्रो यदा भवेत् ॥ १४४ ॥&lt;br&gt;&#xA;पञ्चलक्षजपेनैव सिद्धस्तोत्रो भवेन्नरः ।&lt;br&gt;&#xA;सर्पशायी भवेत्सोऽपि निश्चितं सर्पवाहनः ॥ १४५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे&lt;br&gt;&#xA;मनसोपाख्यानवर्णनं नामाष्टचत्वारिंशोऽध्यायः ॥ ४८ ॥&lt;/p&gt;</description>
    </item>
    <item>
      <title>४९</title>
      <link>https://vishvAsa.github.io/purANam/shAktam/devI-bhAgavatam/09/49/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/49/</guid>
      <description>&lt;p&gt;नारद उवाच&lt;br&gt;&#xA;का वा सा सुरभिर्देवी गोलोकादागता च या ।&lt;br&gt;&#xA;तज्जन्मचरितं ब्रह्मञ्छ्रोतुमिच्छामि यत्नतः ॥ १ ॥&lt;br&gt;&#xA;श्रीनारायणाय उवाच&lt;br&gt;&#xA;गवामधिष्ठातृदेवी गवामाद्या गवां प्रसूः ।&lt;br&gt;&#xA;गवां प्रधाना सुरभिर्गोलोके सा समुद्भवा ॥ २ ॥&lt;br&gt;&#xA;सर्वादिसृष्टेश्चरितं कथयामि निशामय ।&lt;br&gt;&#xA;बभूव तेन तज्जन्म पुरा वृन्दावने वने ॥ ३ ॥&lt;br&gt;&#xA;एकदा राधिकानाथो राधया सह कौतुकी ।&lt;br&gt;&#xA;गोपाङ्‌गनापरिवृतः पुण्यं वृन्दावनं ययौ ॥ ४ ॥&lt;br&gt;&#xA;सहसा तत्र रहसि विजहार स कौतुकात् ।&lt;br&gt;&#xA;बभूव क्षीरपानेच्छा तस्य स्वेच्छामयस्य च ॥ ५ ॥&lt;br&gt;&#xA;ससृजे सुरभिं देवीं लीलया वामपार्श्वतः ।&lt;br&gt;&#xA;वत्सयुक्तां दुग्धवतीं वत्सो नाम मनोरथः ॥ ६ ॥&lt;br&gt;&#xA;दृष्ट्वा सवत्सां श्रीदामा नवभाण्डे दुदोह च ।&lt;br&gt;&#xA;क्षीरं सुधातिरिक्तं च जन्ममृत्युजराहरम् ॥ ७ ॥&lt;br&gt;&#xA;तदुत्थं च पयः स्वादु पपौ गोपीपतिः स्वयम् ।&lt;br&gt;&#xA;सरो बभूव पयसां भाण्डविस्रंसनेन च ॥ ८ ॥&lt;br&gt;&#xA;दीर्घं च विस्तृतं चैव परितः शतयोजनम् ।&lt;br&gt;&#xA;गोलोकेऽयं प्रसिद्धश्च सोऽपि क्षीरसरोवरः ॥ ९ ॥&lt;br&gt;&#xA;गोपिकानां च राधायाः क्रीडावापी बभूव सा ।&lt;br&gt;&#xA;रत्नेन्द्ररचिता पूर्णं भूता चापीश्वरेच्छया ॥ १० ॥&lt;br&gt;&#xA;बभूव कामधेनूनां सहसा लक्षकोटयः ।&lt;br&gt;&#xA;यावन्तस्तत्र गोपाश्च सुरभ्या लोमकूपतः ॥ ११ ॥&lt;br&gt;&#xA;तासां पुत्राश्च बहवः सम्बभूवुरसङ्ख्यकाः ।&lt;br&gt;&#xA;कथिता च गवां सृष्टिस्तया च पूरितं जगत् ॥ १२ ॥&lt;br&gt;&#xA;पूजां चकार भगवान् सुरभ्याश्च पुरा मुने ।&lt;br&gt;&#xA;ततो बभूव तत्पूजा त्रिषु लोकेषु दुर्लभा ॥ १३ ॥&lt;br&gt;&#xA;दीपान्वितापरदिने श्रीकृष्णस्याज्ञया हरेः ।&lt;br&gt;&#xA;बभूव सुरभिः पूज्या धर्मवक्त्रादिदं श्रुतम् ॥ १४ ॥&lt;br&gt;&#xA;ध्यानं स्तोत्रं मूलमन्त्रं यद्यत्यूजाविधिक्रमम् ।&lt;br&gt;&#xA;वेदोक्तं च महाभाग निबोध कथयामि ते ॥ १५ ॥&lt;br&gt;&#xA;ॐ सुरभ्यै नम इति मन्त्रस्तस्याः षडक्षरः ।&lt;br&gt;&#xA;सिद्धो लक्षजपेनैव भक्तानां कल्पपादपः ॥ १६ ॥&#xA;ध्यानं यजुर्वेदगीतं तस्याः पूजा च सर्वतः ।&lt;br&gt;&#xA;ऋद्धिदा वृद्धिदा चैव मुक्तिदा सर्वकामदा ॥ १७ ॥&lt;br&gt;&#xA;लक्ष्मीस्वरूपां परमां राधासहचरीं पराम् ।&lt;br&gt;&#xA;गवामधिष्ठातृदेवीं गवामाद्यां गवां प्रसूम् ॥ १८ ॥&lt;br&gt;&#xA;पवित्ररूपां पूतां च भक्तानां सर्वकामदाम् ।&lt;br&gt;&#xA;यया पूतं सर्वविश्वं तां देवीं सुरभिं भजे ॥ १९ ॥&lt;br&gt;&#xA;घटे वा धेनुशिरसि बन्धस्तम्भे गवामपि ।&lt;br&gt;&#xA;शालग्रामे जलाग्नौ वा सुरभिं पूजयेद्‌ द्विजः ॥ २० ॥&lt;br&gt;&#xA;दीपान्वितापरदिने पूर्वाह्ने भक्तिसंयुतः ।&lt;br&gt;&#xA;यः पूजयेच्च सुरभिं स च पूज्यो भवेद्भुवि ॥ २१ ॥&lt;br&gt;&#xA;एकदा त्रिषु लोकेषु वाराहे विष्णुमायया ।&lt;br&gt;&#xA;क्षीरं जहार सुरभिश्चिन्तिताश्च सुरादयः ॥ २२ ॥&lt;br&gt;&#xA;ते गत्वा ब्रह्मलोके च ब्रह्माणं तुष्टुवुस्तदा ।&lt;br&gt;&#xA;तदाज्ञया च सुरभिं तुष्टाव पाकशासनः ॥ २३ ॥&lt;br&gt;&#xA;पुरन्दर उवाच&lt;br&gt;&#xA;नमो देव्यै महादेव्यै सुरभ्यै च नमो नमः ।&lt;br&gt;&#xA;गवां बीजस्वरूपायै नमस्ते जगदम्बिके ॥ २४ ॥&lt;br&gt;&#xA;नमो राधाप्रियायै च पद्मांशायै नमो नमः ।&lt;br&gt;&#xA;नमः कृष्णप्रियायै च गवां मात्रे नमो नमः ॥ २५ ॥&lt;br&gt;&#xA;कल्पवृक्षस्वरूपायै सर्वेषां सततं परे ।&lt;br&gt;&#xA;क्षीरदायै धनदायै बुद्धिदायै नमो नमः ॥ २६ ॥&lt;br&gt;&#xA;शुभायै च सुभद्रायै गोप्रदायै नमो नमः ।&lt;br&gt;&#xA;यशोदायै कीर्तिदायै धर्मदायै नमो नमः ॥ २७ ॥&lt;br&gt;&#xA;स्तोत्रश्रवणमात्रेण तुष्टा हृष्टा जगत्प्रसूः ।&lt;br&gt;&#xA;आविर्बभूव तत्रैव ब्रह्मलोके सनातनी ॥ २८ ॥&lt;br&gt;&#xA;महेन्द्राय वरं दत्त्वा वाञ्छितं चापि दुर्लभम् ।&lt;br&gt;&#xA;जगाम सा च गोलोकं ययुर्देवादयो गृहम् ॥ २९ ॥&lt;br&gt;&#xA;बभूव विश्वं सहसा दुग्धपूर्णं च नारद ।&lt;br&gt;&#xA;दुग्धं घृतं ततो यज्ञस्ततः प्रीतिः सुरस्य च ॥ ३० ॥&lt;br&gt;&#xA;इदं स्तोत्रं महापुण्यं भक्तियुक्तश्च यः पठेत् ।&lt;br&gt;&#xA;स गोमान् धनवांश्चैव कीर्तिमान्पुत्रवांस्तथा ॥ ३१ ॥&lt;br&gt;&#xA;स स्नातः सर्वतीर्थेषु सर्वयज्ञेषु दीक्षितः ।&lt;br&gt;&#xA;इह लोके सुखं भुक्त्वा यात्यन्ते कृष्णमन्दिरे ॥ ३२ ॥&lt;br&gt;&#xA;सुचिरं निवसेत्तत्र करोति कृष्णसेवनम् ।&lt;br&gt;&#xA;न पुनर्भवनं तत्र ब्रह्मपुत्रो भवेत्ततः ॥ ३३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे सुरभ्युपाख्यानवर्णनं&lt;br&gt;&#xA;नामेकोनपञ्चाशत्तमोऽध्यायः ॥ ४९ ॥&lt;/p&gt;</description>
    </item>
    <item>
      <title>५०</title>
      <link>https://vishvAsa.github.io/purANam/shAktam/devI-bhAgavatam/09/50/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/09/50/</guid>
      <description>&lt;p&gt;नारद उवाच&lt;br&gt;&#xA;श्रुतं सर्वमुपाख्यानं प्रकृतीनां यथातथम् ।&lt;br&gt;&#xA;यच्छ्रुत्वा मुच्यते जन्तुर्जन्मसंसारबन्धनात् ॥ १ ॥&lt;br&gt;&#xA;अधुना श्रोतुमिच्छामि रहस्यं वेदगोपितम् ।&lt;br&gt;&#xA;राधायाश्चैव दुर्गाया विधानं श्रुतिचोदितम् ॥ २ ॥&lt;br&gt;&#xA;महिमा वर्णितोऽतीव भवता परयोर्द्वयोः ।&lt;br&gt;&#xA;श्रुत्वा तं तद्‌गतं चेतो न कस्य स्यान्मुनीश्वर ॥ ३ ॥&lt;br&gt;&#xA;ययोरंशो जगत्सर्वं यन्नियम्यं चराचरम् ।&lt;br&gt;&#xA;ययोर्भक्त्या भवेन्मुक्तिस्तद्विधानं वदाधुना ॥ ४ ॥&lt;br&gt;&#xA;श्रीनारायण उवाच&lt;br&gt;&#xA;शृणु नारद वक्ष्यामि रहस्यं श्रुतिचोदितम् ।&lt;br&gt;&#xA;यन्न कस्यापि चाख्यातं सारात्सारं परात्परम् ॥ ५ ॥&lt;br&gt;&#xA;श्रुत्वा परस्मै नो वाच्यं यतोऽतीव रहस्यकम् ।&lt;br&gt;&#xA;मूलप्रकृतिरूपिण्याः संविदो जगदुद्भवे ॥ ६ ॥&lt;br&gt;&#xA;प्रादुर्भूतं शक्तियुग्मं प्राणबुद्ध्यधिदैवतम् ।&lt;br&gt;&#xA;जीवानां चैव सर्वेषां नियन्तृप्रेरकं सदा ॥ ७ ॥&lt;br&gt;&#xA;तदधीनं जगत्सर्वं विराडादिचराचरम् ।&lt;br&gt;&#xA;यावत्तयोः प्रसादो न तावन्मोक्षो हि दुर्लभः ॥ ८ ॥&lt;br&gt;&#xA;ततस्तयोः प्रसादार्थं नित्यं सेवेत तद्द्वयम् ।&lt;br&gt;&#xA;तत्रादौ राधिकामन्त्रं शृणु नारद भक्तितः ॥ ९ ॥&lt;br&gt;&#xA;ब्रह्मविष्ण्वादिभिर्नित्यं सेवितो यः परात्परः ।&lt;br&gt;&#xA;श्रीराधेति चतुर्थ्यन्तं वह्नेर्जाया ततः परम् ॥ १० ॥&lt;br&gt;&#xA;षडक्षरो महामन्त्रो धर्माद्यर्थप्रकाशकः ।&lt;br&gt;&#xA;मायाबीजादिकश्चायं वाञ्छाचिन्तामणिः स्मृतः ॥ ११ ॥&lt;br&gt;&#xA;वक्त्रकोटिसहस्रैस्तु जिह्वाकोटिशतैरपि ।&lt;br&gt;&#xA;एतन्मन्त्रस्य माहात्म्यं वर्णितुं नैव शक्यते ॥ १२ ॥&lt;br&gt;&#xA;जग्राह प्रथमं मन्त्रं श्रीकृष्णो भक्तितत्परः ।&lt;br&gt;&#xA;उपदेशान्मूलदेव्या गोलोके रासमण्डले ॥ १३ ॥&lt;br&gt;&#xA;विष्णुस्तेनोपदिष्टस्तु तेन ब्रह्मा विराट् तथा ।&lt;br&gt;&#xA;तेन धर्मस्तेन चाहमित्येषा हि परम्परा ॥ १४ ॥&lt;br&gt;&#xA;अहं जपामि तं मन्त्रं तेनाहमृषिरीडितः ।&lt;br&gt;&#xA;ब्रह्माद्याः सकला देवा नित्यं ध्यायन्ति तां मुदा ॥ १५ ॥&lt;br&gt;&#xA;कृष्णार्चायां नाधिकारो यतो राधार्चनं विना ।&lt;br&gt;&#xA;वैष्णवैः सकलैस्तस्मात्कर्तव्यं राधिकार्चनम् ॥ १६ ॥&lt;br&gt;&#xA;कृष्णप्राणाधिदेवी सा तदधीनो विभुर्यतः ।&lt;br&gt;&#xA;रासेश्वरी तस्य नित्यं तया हीनो न तिष्ठति ॥ १७ ॥&lt;br&gt;&#xA;राध्नोति सकलान्कामांस्तस्माद्‌राधेति कीर्तिता ।&lt;br&gt;&#xA;अत्रोक्तानां मनूनां च ऋषिरस्म्यहमेव च ॥ १८ ॥&lt;br&gt;&#xA;छन्दश्च देवी गायत्री देवतात्र च राधिका ।&lt;br&gt;&#xA;तारो बीजं शक्तिबीजं शक्तिस्तु परिकीर्तिता ॥ १९ ॥&lt;br&gt;&#xA;मूलावृत्त्या षडङ्‌गानि कर्तव्यानीतरत्र च ।&lt;br&gt;&#xA;अथ ध्यायेन्महादेवीं राधिकां रासनायिकाम् ॥ २० ॥&lt;br&gt;&#xA;पूर्वोक्तरीत्या तु मुने सामवेदे विगीतया ।&lt;br&gt;&#xA;श्वेतचम्पकवर्णाभां शरदिन्दुसमाननाम् ॥ २१ ॥&lt;br&gt;&#xA;कोटिचन्द्रप्रतीकाशां शरदम्भोजलोचनाम् ।&lt;br&gt;&#xA;बिम्बाधरां पृथुश्रोणीं काञ्चीयुतनितम्बिनीम् ॥ २२ ॥&lt;br&gt;&#xA;कुन्दपङ्‌क्तिसमानाभदन्तपङ्‌क्तिविराजिताम् ।&lt;br&gt;&#xA;क्षौमाम्बरपरीधानां वह्निशुद्धांशुकान्विताम् ॥ २३ ॥&lt;br&gt;&#xA;ईषद्धास्यप्रसन्नास्यां करिकुम्भयुगस्तनीम् ।&lt;br&gt;&#xA;सदा द्वादशवर्षीयां रत्नभूषणभूषिताम् ॥ २४ ॥&lt;br&gt;&#xA;शृङ्‌गारसिन्धुलहरीं भक्तानुग्रहकातराम् ।&lt;br&gt;&#xA;मल्लिकामालतीमालाकेशपाशविराजिताम् ॥ २५ ॥&lt;br&gt;&#xA;सुकुमाराङ्‌गलतिकां रासमण्डलमध्यगाम् ।&lt;br&gt;&#xA;वराभयकरां शान्तां शश्वत्सुस्थिरयौवनाम् ॥ २६ ॥&lt;br&gt;&#xA;रत्नसिंहासनासीनां गोपीमण्डलनायिकाम् ।&lt;br&gt;&#xA;कृष्णप्राणाधिकां वेदबोधितां परमेश्वरीम् ॥ २७ ॥&lt;br&gt;&#xA;एवं ध्यात्वा ततो बाह्ये शालग्रामे घटेऽथवा ।&lt;br&gt;&#xA;यन्त्रे वाष्टदले देवीं पूजयेत्तु विधानतः ॥ २८ ॥&lt;br&gt;&#xA;आवाह्य देवीं तत्पश्चादासनादि प्रदीयताम् ।&lt;br&gt;&#xA;मूलमन्त्रं समुच्चार्य चासनादीनि कल्पयेत् ॥ २९ ॥&lt;br&gt;&#xA;पाद्यं तु पादयोर्दद्यान्मस्तकेऽर्घ्यं समीरितम् ।&lt;br&gt;&#xA;मुखे त्वाचमनीयं स्यात्त्रिवारं मूलविद्यया ॥ ३० ॥&lt;br&gt;&#xA;मधुपर्कं ततो दद्यादेकां गां च पयस्विनीम् ।&lt;br&gt;&#xA;ततो नयेत्स्नानशालां तां च तत्रैव भावयेत् ॥ ३१ ॥&lt;br&gt;&#xA;अभ्यङ्‌गादिस्नानविधिं कल्पयित्वाथ वाससी ।&lt;br&gt;&#xA;ततश्च चन्दनं दद्यान्नानालङ्‌कारपूर्वकम् ॥ ३२ ॥&lt;br&gt;&#xA;पुष्पमाला बहुविधास्तुलसीमञ्जरीयुताः ।&lt;br&gt;&#xA;पारिजातप्रसूनानि शतपत्रादिकानि च ॥ ३३ ॥&lt;br&gt;&#xA;ततः कुर्यात्पवित्रं तत्परिवारार्चनं विभोः ।&lt;br&gt;&#xA;अग्नीशासुरवायव्यमध्ये दिक्ष्वङ्‌गपूजनम् ॥ ३४ ॥&lt;br&gt;&#xA;कृत्वा पश्चादष्टदले दक्षिणावर्ततोऽग्रतः ।&lt;br&gt;&#xA;मालावतीमग्रदले वह्निकोणे च माधवीम् ॥ ३५ ॥&lt;br&gt;&#xA;रत्नमालां दक्षिणे च नैर्ऋत्ये तु सुशीलकाम् ।&lt;br&gt;&#xA;पश्चाद्दले शशिकलां पूजयेन्मतिमान्नरः ॥ ३६ ॥&lt;br&gt;&#xA;मारुते पारिजातां चाप्युत्तरे च परावतीम् ।&lt;br&gt;&#xA;ईशानकोणे सम्पूज्या सुन्दरी प्रियकारिणी ॥ ३७ ॥&lt;br&gt;&#xA;ब्राह्म्यादयस्तु तद्बाह्येऽप्याशापालांस्तु भूपुरे ।&lt;br&gt;&#xA;वज्रादिकान्यायुधानि देवीमित्थं प्रपूजयेत् ॥ ३८ ॥&lt;br&gt;&#xA;ततो देवीं सावरणां गन्धाद्यैरुपचारकैः ।&lt;br&gt;&#xA;राजोपचारसहितैः पूजयेन्मतिमान्नरः ॥ ३९ ॥&lt;br&gt;&#xA;ततः स्तुवीत देवेशीं स्तोत्रैर्नामसहस्रकैः ।&lt;br&gt;&#xA;सहस्रसङ्ख्यं च जपं नित्यं कुर्यात्प्रयत्नतः ॥ ४० ॥&lt;br&gt;&#xA;य एवं पूजयेद्देवीं राधां रासेश्वरीं पराम् ।&lt;br&gt;&#xA;स भवेद्विष्णुतुल्यस्तु गोलोकं याति सन्ततम् ॥ ४१ ॥&lt;br&gt;&#xA;यः कार्तिक्यां पौर्णमास्यां राधाजन्मोत्सव बुधः ।&lt;br&gt;&#xA;कुरुते तस्य सान्निध्यं दद्याद्‌रासेश्वरी परा ॥ ४२ ॥&lt;br&gt;&#xA;केनचित्कारणेनैव राधा वृन्दावने वने ।&lt;br&gt;&#xA;वृषभानुसुता जाता गोलोकस्थायिनी सदा ॥ ४३ ॥&lt;br&gt;&#xA;अत्रोक्तानां तु मन्त्राणां वर्णसङ्ख्याविधानतः ।&lt;br&gt;&#xA;पुरश्चरणकर्मोक्तं दशांशं होममाचरेत् ॥ ४४ ॥&lt;br&gt;&#xA;तिलैस्त्रिस्वादुसंयुक्तैर्जुहुयाद्भक्तिभावतः ।&lt;br&gt;&#xA;नारद उवाच&lt;br&gt;&#xA;स्तोत्रं वद मुने सम्यग्येन देवी प्रसीदति ॥ ४५ ॥&lt;br&gt;&#xA;श्रीनारायण उवाच&lt;br&gt;&#xA;नमस्ते परमेशानि रासमण्डलवासिनि ।&lt;br&gt;&#xA;रासेश्वरि नमस्तेऽस्तु कृष्णप्राणाधिकप्रिये ॥ ४६ ॥&lt;br&gt;&#xA;नमस्त्रैलोक्यजननि प्रसीद करुणार्णवे ।&lt;br&gt;&#xA;ब्रह्मविष्ण्वादिभिर्देवैर्वन्द्यमानपदाम्बुजे ॥ ४७ ॥&lt;br&gt;&#xA;नमः सरस्वतीरूपे नमः सावित्रि शङ्‌करि ।&lt;br&gt;&#xA;गङ्‌गापद्मावतीरूपे षष्ठि मङ्‌गलचण्डिके ॥ ४८ ॥&lt;br&gt;&#xA;नमस्ते तुलसीरूपे नमो लक्ष्मीस्वरूपिणि ।&lt;br&gt;&#xA;नमो दुर्गे भगवति नमस्ते सर्वरूपिणि ॥ ४९ ॥&#xA;मूलप्रकृतिरूपां त्वां भजामः करुणार्णवाम् ।&lt;br&gt;&#xA;संसारसागरादस्मानुद्धराम्ब दयां कुरु ॥ ५० ॥&lt;br&gt;&#xA;इदं स्तोत्रं त्रिसन्ध्यं यः पठेद्‌राधां स्मरन्नरः ।&lt;br&gt;&#xA;न तस्य दुर्लभं किञ्चित्कदाचिच्च भविष्यति ॥ ५१ ॥&lt;br&gt;&#xA;देहान्ते च वसेन्नित्यं गोलोके रासमण्डले ।&lt;br&gt;&#xA;इदं रहस्यं परमं न चाख्येयं तु कस्यचित् ॥ ५२ ॥&lt;br&gt;&#xA;अधुना शृणु विप्रेन्द्र दुर्गादेव्या विधानकम् ।&lt;br&gt;&#xA;यस्याः स्मरणमात्रेण पलायन्ते महापदः ॥ ५३ ॥&lt;br&gt;&#xA;एनां न भजते यो हि तादृङ्‌नास्त्येव कुत्रचित् ।&lt;br&gt;&#xA;सर्वोपास्या सर्वमाता शैवी शक्तिर्महाद्‌भुता ॥ ५४ ॥&lt;br&gt;&#xA;सर्वबुद्ध्याधिदेवीयमन्तर्यामिस्वरूपिणी ।&lt;br&gt;&#xA;दुर्गसङ्‌कटहन्त्रीति दुर्गेति प्रथिता भुवि ॥ ५५ ॥&lt;br&gt;&#xA;वैष्णवानां च शैवानामुपास्येयं च नित्यशः ।&lt;br&gt;&#xA;मूलप्रकृतिरूपा सा सृष्टिस्थित्यन्तकारिणी ॥ ५६ ॥&lt;br&gt;&#xA;तस्या नवाक्षरं मन्त्रं वक्ष्ये मन्त्रोत्तमोत्तमम् ।&lt;br&gt;&#xA;वाग्भवं शम्भुवनिता कामबीजं ततः परम् ॥ ५७ ॥&lt;br&gt;&#xA;चामुण्डायै पदं पश्चाद्विच्चे इत्यक्षरद्वयम् ।&lt;br&gt;&#xA;नवाक्षरो मनुः प्रोक्तो भजतां कल्पपादपः ॥ ५८ ॥&lt;br&gt;&#xA;ब्रह्मविष्णुमहेशाना ऋषयोऽस्य प्रकीर्तिताः ।&lt;br&gt;&#xA;छन्दांस्युक्तानि सततं गायत्र्युष्णिगनुष्टुभः ॥ ५९ ॥&lt;br&gt;&#xA;महाकाली महालक्ष्मीः सरस्वत्यपि देवताः ।&lt;br&gt;&#xA;स्याद्‌रक्तदन्तिकाबीजं दुर्गा च भ्रामरी तथा ॥ ६० ॥&lt;br&gt;&#xA;नन्दाशाकम्भरीदेव्यौ भीमा च शक्तयः स्मृताः ।&lt;br&gt;&#xA;धर्मार्थकाममोक्षेषु विनियोग उदाहृतः ॥ ६१ ॥&lt;br&gt;&#xA;ऋषिच्छन्दो दैवतानि मौलौ वक्त्रे हृदि न्यसेत् ।&lt;br&gt;&#xA;स्तनयोः शक्तिबीजानि न्यसेत्सर्वार्थसिद्धये ॥ ६२ ॥&lt;br&gt;&#xA;बीजत्रयैश्चतुर्भिश्च द्वाभ्यां सर्वेण चैव हि ।&lt;br&gt;&#xA;षडङ्‌गानि मनोः कुर्याज्जातियुक्तानि देशिकः ॥ ६३ ॥&lt;br&gt;&#xA;शिखायां लोचनद्वन्द्वे श्रुतिनासाननेषु च ।&lt;br&gt;&#xA;गुदे न्यसेन्मन्त्रवर्णान्सर्वेण व्यापकं चरेत् ॥ ६४ ॥&lt;br&gt;&#xA;खड्गचक्रगदाबाणचापानि परिघं तथा ।&lt;br&gt;&#xA;शूलं भुशुण्डीं च शिरः शङ्‌खं सन्दधतीं करैः ॥ ६५ ॥&lt;br&gt;&#xA;महाकालीं त्रिनयनां नानाभूषणभूषिताम् ।&lt;br&gt;&#xA;नीलाञ्जनसमप्रख्यां दशपादाननां भजे ॥ ६६ ॥&lt;br&gt;&#xA;मधुकैटभनाशार्थं यां तुष्टावाम्बुजासनः ।&lt;br&gt;&#xA;एवं ध्यायेन्महाकालीं कामबीजस्वरूपिणीम् ॥ ६७ ॥&lt;br&gt;&#xA;अक्षमालां च परशुं गदेषुकुलिशानि च ।&lt;br&gt;&#xA;पद्मं धनुष्कुण्डिकां च दण्डं शक्तिमसिं तथा ॥ ६८ ॥&lt;br&gt;&#xA;चर्माम्बुजं तथा घण्टां सुरापात्रं च शूलकम् ।&lt;br&gt;&#xA;पाशं सुदर्शनं चैव दधतीमरुणप्रभाम् ॥ ६९ ॥&lt;br&gt;&#xA;रक्ताम्बुजासनगतां मायाबीजस्वरूपिणीम् ।&lt;br&gt;&#xA;महालक्ष्मीं भजेदेवं महिषासुरमर्दिनीम् ॥ ७० ॥&lt;br&gt;&#xA;घण्टाशूले हलं शङ्‌खं मुसलं च सुदर्शनम् ।&lt;br&gt;&#xA;धनुर्बाणान् हस्तपद्मैर्दधानां कुन्दसन्निभाम् ॥ ७१ ॥&lt;br&gt;&#xA;शुम्भादिदैत्यसंहर्त्रीं वाणीबीजस्वरूपिणीम् ।&lt;br&gt;&#xA;महासरस्वतीं ध्यायेत्सच्चिदानन्दविग्रहाम् ॥ ७२ ॥&lt;br&gt;&#xA;यन्त्रमस्याः शृणु प्राज्ञ त्र्यस्रं षट्कोणसंयुतम् ।&lt;br&gt;&#xA;ततोऽष्टदलपद्मं च चतुर्विंशतिपत्रकम् ॥ ७३ ॥&lt;br&gt;&#xA;भूगृहेण समायुक्तं यन्त्रमेवं विचिन्तयेत् ।&lt;br&gt;&#xA;शालग्रामे घटे वापि यन्त्रे वा प्रतिमासु वा ॥ ७४ ॥&lt;br&gt;&#xA;बाणलिङ्‌गेऽथवा सूर्ये यजेद्देवीमनन्यधीः ।&lt;br&gt;&#xA;जयादिशक्तिसंयुक्ते पीठे देवीं प्रपूजयेत् ॥ ७५ ॥&lt;br&gt;&#xA;पूर्वकोणे सरस्वत्या सहितं पद्मजं यजेत् ।&lt;br&gt;&#xA;श्रिया सह हरिं तत्र नैर्ऋते कोणके यजेत् ॥ ७६ ॥&lt;br&gt;&#xA;पार्वत्या सहितं शम्भुं वायुकोणे समर्चयेत् ।&lt;br&gt;&#xA;देव्या उत्तरतः पूज्यः सिंहो वामे महासुरम् ॥ ७७ ॥&lt;br&gt;&#xA;महिषं पूजयेदन्ते षट्कोणेषु यजेत्क्रमात् ।&lt;br&gt;&#xA;नन्दजां रक्तदन्तां च तथा शाकम्भरीं शिवाम् ॥ ७८ ॥&lt;br&gt;&#xA;दुर्गां भीमां भ्रामरीं च ततो वसुदलेषु च ।&lt;br&gt;&#xA;ब्राह्मीं माहेश्वरीं चैव कौमारीं वैष्णवीं तथा ॥ ७९ ॥&lt;br&gt;&#xA;वाराहीं नारसिंहीं च ऐन्द्रीं चामुण्डकां तथा ।&lt;br&gt;&#xA;पूजयेच्च ततः पश्चात्तत्त्वपत्रेषु पूर्वतः ॥ ८० ॥&lt;br&gt;&#xA;विष्णुमायां चेतनां च बुद्धिं निद्रां क्षुधां तथा ।&lt;br&gt;&#xA;छायां शक्तिं परां तृष्णां शान्तिं जातिं च लज्जया ॥ ८१ ॥&lt;br&gt;&#xA;क्षान्तिं श्रद्धां कीर्तिलक्ष्म्यौ धृतिं वृत्तिं श्रुतिं स्मृतिम् ।&lt;br&gt;&#xA;दयां तुष्टिं ततः पुष्टिं मातृभ्रान्ती इति क्रमात् ॥ ८२ ॥&lt;br&gt;&#xA;ततो भूपुरकोणेषु गणेशं क्षेत्रपालकम् ।&lt;br&gt;&#xA;वटुकं योगिनीश्चापि पूजयेन्मतिमान्नरः ॥ ८३ ॥&lt;br&gt;&#xA;इन्द्राद्यानपि तद्‌बाह्ये वज्राद्यायुधसंयुतान् ।&lt;br&gt;&#xA;पूजयेदनया रीत्या देवीं सावरणां ततः ॥ ८४ ॥&lt;br&gt;&#xA;राजोपचारान्विविधान्दद्यादम्बाप्रतुष्टये ।&lt;br&gt;&#xA;ततो जपेन्नवार्णं च मन्त्रं मन्त्रार्थपूर्वकम् ॥ ८५ ॥&lt;br&gt;&#xA;ततः सप्तशतीस्तोत्रं देव्या अग्रे तु सम्पठेत् ।&lt;br&gt;&#xA;नानेन सदृशं स्तोत्रं विद्यते भुवनत्रये ॥ ८६ ॥&lt;br&gt;&#xA;ततश्चानेन देवेशीं तोषयेत् प्रत्यहं नरः ।&lt;br&gt;&#xA;धर्मार्थकाममोक्षाणामालयं जायते नरः ॥ ८७ ॥&lt;br&gt;&#xA;इति ते कथितं विप्र श्रीदुर्गाया विधानकम् ।&lt;br&gt;&#xA;कृतार्थता येन भवेत्तदेतत्कथितं तव ॥ ८८ ॥&lt;br&gt;&#xA;सर्वे देवा हरिब्रह्मप्रमुखा मनवस्तथा ।&lt;br&gt;&#xA;मुनयो ज्ञाननिष्ठाश्च योगिनश्चाश्रमास्तथा ॥ ८९ ॥&lt;br&gt;&#xA;लक्ष्म्यादयस्तथा देव्यः सर्वे ध्यायन्ति तां शिवाम् ।&lt;br&gt;&#xA;तदैव जन्मसाफल्यं दुर्गास्मरणमस्ति चेत् ॥ ९० ॥&lt;br&gt;&#xA;चतुर्दशापि मनवो ध्यात्वा चरणपङ्‌कजम् ।&lt;br&gt;&#xA;मनुत्वं प्राप्तवन्तश्च देवाः स्वं स्वं पदं तथा ॥ ९१ ॥&lt;br&gt;&#xA;तदेतत्सर्वमाख्यातं रहस्यातिरहस्यकम् ।&lt;br&gt;&#xA;प्रकृतीनां पञ्चकस्य तदंशानां च वर्णनम् ॥ ९२ ॥&lt;br&gt;&#xA;श्रुत्वैतन्मनुजो नित्यं पुरुषार्थचतुष्टयम् ।&lt;br&gt;&#xA;लभते नात्र सन्देहः सत्यं सत्यं मयोदितम् ॥ ९३ ॥&lt;br&gt;&#xA;अपुत्रो लभते पुत्रं विद्यार्थी प्राप्नुयाच्च ताम् ।&lt;br&gt;&#xA;यं यं कामं स्मरेद्वापि तं तं श्रुत्वा समाप्नुयात् ॥ ९४ ॥&lt;br&gt;&#xA;नवरात्रे पठेदेतद्देव्यग्रे तु समाहितः ।&lt;br&gt;&#xA;परितुष्टा जगद्धात्री भवत्येव हि निश्चितम् ॥ ९५ ॥&lt;br&gt;&#xA;नित्यमेकैकमध्यायं पठेद्यः प्रत्यहं नरः ।&lt;br&gt;&#xA;तस्य वश्या भवेद्देवी देवीप्रियकरो हि सः ॥ ९६ ॥&lt;br&gt;&#xA;शकुनांश्च परीक्षेत नित्यमस्मिन्यथाविधि ।&lt;br&gt;&#xA;कुमारीदिव्यहस्तेन यद्वा बटुकराम्बुजात् ॥ ९७ ॥&lt;br&gt;&#xA;मनोरथं तु सङ्‌कल्प्य पुस्तकं पूजयेत्ततः ।&lt;br&gt;&#xA;देवीं च जगदीशानीं प्रणमेच्च पुनः पुनः ॥ ९८ ॥&lt;br&gt;&#xA;सुस्नातां कन्यकां तत्रानीयाभ्यर्च्य यथाविधि ।&lt;br&gt;&#xA;शलाकां रोपयेन्मध्ये तथा स्वर्णेन निर्मिताम् ॥ ९९ ॥&lt;br&gt;&#xA;शुभं वाप्यशुभं तत्र यदायाति च तद्भवेत् ।&lt;br&gt;&#xA;उदासीनेऽप्युदासीनं कार्यं भवति निश्चितम् ॥ १०० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां नवमस्कन्धे देव्या&lt;br&gt;&#xA;आवरणपूजाविधिवर्णनं नाम पञ्चाशत्तमोऽध्यायः ॥ ५० ॥&lt;br&gt;&#xA;नवमः स्कन्धः समाप्तः&lt;/p&gt;</description>
    </item>
  </channel>
</rss>
