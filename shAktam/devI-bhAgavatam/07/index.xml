<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०७ on पुराणे विश्वासटिप्पन्यः</title>
    <link>https://vishvAsa.github.io/purANam/shAktam/devI-bhAgavatam/07/</link>
    <description>Recent content in &#43;०७ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/shAktam/devI-bhAgavatam/07/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/purANam/shAktam/devI-bhAgavatam/07/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/01/</guid>
      <description>&lt;p&gt;सूत उवाच -&lt;br&gt;&#xA;श्रुत्वैतां तापसाद्दिव्यां कथां राजा मुदान्वितः ।&lt;br&gt;&#xA;व्यासं पप्रच्छ धर्मात्मा परीक्षितसुतः पुनः ॥ १ ॥&lt;br&gt;&#xA;जनमेजय उवाच -&lt;br&gt;&#xA;स्वामिन् सूर्यान्वयानां च राज्ञां वंशस्य विस्तरम् ।&lt;br&gt;&#xA;तथा सोमान्वयानां च श्रोतुकामोऽस्मि सर्वथा ॥ २ ॥&lt;br&gt;&#xA;कथयानघ सर्वज्ञ कथां पापप्रणाशिनीम् ।&lt;br&gt;&#xA;चरितं भूपतीनां च विस्तराद्‌वंशयोर्द्वयोः ॥ ३ ॥&lt;br&gt;&#xA;ते हि सर्वे पराशक्तिभक्ता इति मया श्रुतम् ।&lt;br&gt;&#xA;देवीभक्तस्य चरितं शृण्वन्कोऽस्ति विरक्तिभाक् ॥ ४ ॥&lt;br&gt;&#xA;इति राजर्षिणा पृष्टो व्यासः सत्यवतीसुतः ।&lt;br&gt;&#xA;तमुवाच मुनिश्रेष्ठः प्रसन्नवदनो मुनिः ॥ ५ ॥&lt;br&gt;&#xA;व्यास उवाच -&lt;br&gt;&#xA;निशामय महाराज विस्तराद्‌गदतो मम ।&lt;br&gt;&#xA;सोमसूर्यान्वयानां च तथान्येषां समुद्‌भवम् ॥ ६ ॥&lt;br&gt;&#xA;विष्णोर्नाभिसरोजाद्वै ब्रह्माभूच्चतुराननः ।&lt;br&gt;&#xA;तपस्तप्त्वा समाराध्य महादेवीं सुदुर्गमाम् ॥ ७ ॥&lt;br&gt;&#xA;तया दत्तवरो धाता जगत्कर्तुं समुद्यतः ।&lt;br&gt;&#xA;नाशकन्मानुषीं सृष्टिं कर्तुं लोकपितामहः ॥ ८ ॥&lt;br&gt;&#xA;विचिन्त्य बहुधा चित्ते सृष्ट्यर्थं चतुराननः ।&lt;br&gt;&#xA;न विस्तारं जगामाशु रचितापि महात्मना ॥ ९ ॥&lt;br&gt;&#xA;(ससर्ज मानसान्पुत्रान्सप्तसङ्ख्यान्प्रजापतिः)&lt;br&gt;&#xA;मरीचिरङ्‌गिरात्रिश्च वसिष्ठः पुलहः क्रतुः ।&lt;br&gt;&#xA;पुलस्त्यश्चेति विख्याताः सप्तैते मानसाः सुताः ॥ १० ॥&lt;br&gt;&#xA;रुद्रो रोषात्समुत्पन्नोऽप्युत्सङ्गान्नारदोऽभवत् ।&lt;br&gt;&#xA;दक्षोऽङ्गुष्ठात्तथान्येऽपि मानसाः सनकादयः ॥ ११ ॥&lt;br&gt;&#xA;वामाङ्गुष्ठाद्दक्षपत्नी जाता सर्वाङ्गसुन्दरी ।&lt;br&gt;&#xA;वीरिणी नाम विख्याता पुराणेषु महीपते ॥ १२ ॥&lt;br&gt;&#xA;असिक्नीति च नाम्ना सा यस्यां जातोऽथ नारदः ।&lt;br&gt;&#xA;देवर्षिप्रवरः कामं ब्रह्मणो मानसः सुतः ॥ १३ ॥&lt;br&gt;&#xA;जनमेजय उवाच -&lt;br&gt;&#xA;अत्र मे संशयो ब्रह्मन् यदुक्तं भवता वचः ।&lt;br&gt;&#xA;वीरिण्यां नारदो जातो दक्षादिति महातपाः ॥ १४ ॥&lt;br&gt;&#xA;कथं दक्षस्य पत्न्यां तु वीरिण्यां नारदो मुनिः ।&lt;br&gt;&#xA;जातो हि ब्रह्मणः पुत्रो धर्मज्ञस्तापसोत्तमः ॥ १५ ॥&lt;br&gt;&#xA;विचित्रमिदमाख्यातं भवता नारदस्य च ।&lt;br&gt;&#xA;दक्षाज्जन्मास्य भार्यायां तद्वदस्व सविस्तरम् ॥ १६ ॥&lt;br&gt;&#xA;पूर्वदेहः कथं मुक्तः शापात्कस्य महामना ।&lt;br&gt;&#xA;नारदेन बहुज्ञेन कस्माज्जन्म कृतं मुने ॥ १७ ॥&lt;br&gt;&#xA;व्यास उवाच -&lt;br&gt;&#xA;ब्रह्मणासौ समादिष्टो दक्षः सृष्ट्यर्थमादितः ।&lt;br&gt;&#xA;प्रजाः सृजेति सुभृशं वृद्धिहेतोः स्वयम्भुवा ॥ १८ ॥&#xA;ततः पञ्चसहस्रांश्च जनयामास वीर्यवान् ।&lt;br&gt;&#xA;दक्षः प्रजापतिः पुत्रान् वीरिण्यां बलवत्तरान् ॥ १९ ॥&lt;br&gt;&#xA;दृष्ट्वा तान्नारदः पुत्रान्सर्वान्वर्धयिषून्प्रजाः ।&lt;br&gt;&#xA;उवाच प्रहसन्वाचं देवर्षिः कालनोदितः ॥ २० ॥&lt;br&gt;&#xA;भुवः प्रमाणमज्ञात्वा स्रष्टुकामाः प्रजाः कथम् ।&lt;br&gt;&#xA;लोकानां हास्यतां यूयं गमिष्यथ न संशयः ॥ २१ ॥&lt;br&gt;&#xA;पृथिव्या वै प्रमाणं तु ज्ञात्वा कार्यः समुद्यमः ।&lt;br&gt;&#xA;कृत्तोऽसौ सिद्धिमायाति नान्यथेति विनिश्चयः ॥ २२ ॥&lt;br&gt;&#xA;बालिशा बत यूयं वै यदज्ञात्वा भुवस्तलम् ।&lt;br&gt;&#xA;समुद्यताः प्रजाः कर्तुं कथं सिद्धिर्भविष्यति ॥ २३ ॥&lt;br&gt;&#xA;व्यास उवाच -&lt;br&gt;&#xA;नारदेनैवमुक्तास्ते हर्यश्वा दैवयोगतः ।&lt;br&gt;&#xA;अन्योन्यमूचुः सहसा सम्यगाह मुनिः किल ॥ २४ ॥&lt;br&gt;&#xA;ज्ञात्व प्रमाणमुर्व्यास्तु सुखं स्रक्ष्यामहे प्रजाः ।&lt;br&gt;&#xA;इति सञ्चिन्त्य ते सर्वे प्रयाताः प्रेक्षितुं भुवः ॥ २५ ॥&lt;br&gt;&#xA;तलं सर्वं परिज्ञातुं वचनान्नारदस्य च ।&lt;br&gt;&#xA;प्राच्यां केचिद्‌गताः कामं दक्षिणस्यां तथापरे ॥ २६ ॥&lt;br&gt;&#xA;प्रतीच्यामुत्तरस्यां तु कृतोत्साहाः समन्ततः ।&lt;br&gt;&#xA;दक्षः पुत्रान्गतान्दृष्ट्वा पीडितस्तु शुचा भृशम् ॥ २७ ॥&lt;br&gt;&#xA;अन्यानुत्पादयामास प्रजार्थं कृतनिश्चयः ।&lt;br&gt;&#xA;तेऽपि तत्रोद्यताः कर्तुं प्रजार्थमुद्यमं सुताः ॥ २८ ॥&lt;br&gt;&#xA;नारदः प्राह तान्दृष्ट्वा पूर्वं यद्वचनं मुनिः ।&lt;br&gt;&#xA;बालिशा बत यूयं वै यदज्ञात्वा भुवः किल ॥ २९ ॥&lt;br&gt;&#xA;प्रमाणं तु प्रजाः कर्तुं प्रवृत्ताः केन हेतुना ।&lt;br&gt;&#xA;श्रुत्वा वाक्यं मुनेस्तेऽपि मत्वा सत्यं विमोहिताः ॥ ३० ॥&lt;br&gt;&#xA;जग्मुः सर्वे यथापूर्वं भ्रातरश्चलितास्तथा ।&lt;br&gt;&#xA;तान्सुतान्प्रस्थितान्दृष्ट्वा दक्षः कोपसमवितः ॥ ३१ ॥&lt;br&gt;&#xA;शशाप नारदं कोपात् पुत्रशोकसमुद्‌भवात् ।&lt;br&gt;&#xA;दक्ष उवाच -&lt;br&gt;&#xA;नाशिता मे सुता यस्मात् तस्मान्नाशमवाप्नुहि ॥ ३२ ॥&lt;br&gt;&#xA;पापेनानेन दुर्बुद्धे गर्भवासं व्रजेति च ।&lt;br&gt;&#xA;पुत्रो मे भव कामं त्वं यतो मे भ्रंशिताः सुताः ॥ ३३ ॥&lt;br&gt;&#xA;इति शप्तस्ततो जातो वीरिण्यां नारदो मुनिः ।&lt;br&gt;&#xA;षष्टिर्भूयोऽसृजत्कन्या वीरिण्यामिति नः श्रुतम् ॥ ३४ ॥&lt;br&gt;&#xA;शोकं विहाय पुत्राणां दक्षः परमधर्मवित् ।&lt;br&gt;&#xA;तासां त्रयोदश प्रादात्कश्यपाय महात्मने ॥ ३५ ॥&lt;br&gt;&#xA;दश धर्माय सोमाय सप्तविंशति भूपते ।&lt;br&gt;&#xA;द्वे चैव भृगवे प्रादाच्चतस्रोऽरिष्टनेमिने ॥ ३६ ॥&lt;br&gt;&#xA;द्वे चैवाङ्‌गिरसे कन्ये तथैवाङ्‌गिरसे पुनः ।&lt;br&gt;&#xA;तासां पुत्राश्च पौत्राश्च देवाश्च दानवास्तथा ॥ ३७ ॥&lt;br&gt;&#xA;जाता बलसमायुक्ताः परस्परविरोधकाः ।&lt;br&gt;&#xA;रागद्वेषान्विताः सर्वे परस्परविरोधिनः ।&lt;br&gt;&#xA;सर्वे मोहावृताः शूरा ह्यभवन्नतिमायिनः ॥ ३८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;सोमसूर्यवंशवर्णने दक्षप्रजापतिवर्णनं नाम प्रथोमोऽध्यायः ॥ १ ॥&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/purANam/shAktam/devI-bhAgavatam/07/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/02/</guid>
      <description>&lt;p&gt;ममाख्याहि महाभाग राज्ञां वंशं सुविस्तरम् ।&lt;br&gt;&#xA;सूर्यान्वयप्रसूतानां धर्मज्ञानां विशेषतः ॥ १ ॥&lt;br&gt;&#xA;शृणु भारत वक्ष्यामि रविवंशस्य विस्तरम् ।&lt;br&gt;&#xA;यथा श्रुतं मया पूर्वं नारदाद्‌ऋषिसत्तमात् ॥ २ ॥&lt;br&gt;&#xA;एकदा नारदः श्रीमान्सरस्वत्यास्तटे शुभे ।&lt;br&gt;&#xA;आजगामाश्रमे पुण्ये विचरन्स्वेच्छया मुनिः ॥ ३ ॥&lt;br&gt;&#xA;प्रणम्य शिरसा पादौ तस्याग्रे संस्थितस्तदा ।&lt;br&gt;&#xA;ततस्तस्यासनं दत्त्वा कृत्वार्हणमथादरात् ॥ ४ ॥&lt;br&gt;&#xA;विधिवत्पूजयित्वा तं उक्तवान्वचनं त्विदम् ।&lt;br&gt;&#xA;पावितोऽहं मुनिश्रेष्ठ पूज्यस्यागमनेन वै ॥ ५ ॥&lt;br&gt;&#xA;कथां कथय सर्वज्ञ राज्ञां चरितसंयुताम् ।&lt;br&gt;&#xA;राजानो ये समाख्याताः सप्तमेऽस्मिन्मनोः कुले ॥ ६ ॥&lt;br&gt;&#xA;तेषामुत्पत्तिरतुला चरितं परमाद्‌भुतम् ।&lt;br&gt;&#xA;श्रोतुकामोऽस्म्यहं ब्रह्मन् सूर्यवंशस्य विस्तरम् ॥ ७ ॥&lt;br&gt;&#xA;समाख्याहि मुनिश्रेष्ठ समासव्यासपूर्वकम् ।&lt;br&gt;&#xA;इति पृष्टो मया राजन्नारदः परमार्थवित् ॥ ८ ॥&lt;br&gt;&#xA;उवाच प्रहसन्प्रीतः समाभाष्य मुदान्वयम् ।&lt;br&gt;&#xA;नारद उवाच -&lt;br&gt;&#xA;शृणु सत्यवतीसूनो राज्ञां वंशमनुत्तमम् ॥ ९ ॥&lt;br&gt;&#xA;पावनं कर्णसुखदं धर्मज्ञानादिभिर्युतम् ।&lt;br&gt;&#xA;ब्रह्मा पूर्वं जगत्कर्ता नाभिपङ्कजसम्भवः ॥ १० ॥&lt;br&gt;&#xA;विष्णोरिति पुराणेषु प्रसिद्धः परिकीर्तितः ।&lt;br&gt;&#xA;सर्वज्ञः सर्वकर्तासौ स्वयम्भूः सर्वशक्तिमान् ॥ ११ ॥&lt;br&gt;&#xA;तपस्तप्त्वा स विश्वात्मा वर्षाणामयुतं पुरा ।&lt;br&gt;&#xA;सृष्टिकामः शिवां ध्यात्वा प्राप्य शक्तिमनुत्तमाम् ॥ १२ ॥&lt;br&gt;&#xA;पुत्रानुत्पदयामास मानसाञ्छुभलक्षणान् ।&lt;br&gt;&#xA;मरीचिः प्रथिस्तेषामभवत्सृष्टिकर्मणि ॥ १३ ॥&lt;br&gt;&#xA;तस्य पुत्रोऽतिविख्यातः कश्यपः सर्वसम्मतः ।&lt;br&gt;&#xA;त्रयोदशैव तस्यासन्भार्या दक्षसुताः किल ॥ १४ ॥&lt;br&gt;&#xA;देवाः सर्वे समुत्पन्ना दैत्या यक्षाश्च पन्नगाः ।&lt;br&gt;&#xA;पशवः पक्षिणश्चैव तस्मात्सृष्टिस्तु काश्यपी ॥ १५ ॥&lt;br&gt;&#xA;देवानां प्रथितः सूर्यो विवस्वान्नाम तस्य तु ।&lt;br&gt;&#xA;तस्य पुत्रः स विख्यातो वैवस्वतमनुर्नृपः ॥ १६ ॥&lt;br&gt;&#xA;तस्य पुत्रस्तथेक्ष्वाकुः सूर्यवंशविवर्धनः ।&lt;br&gt;&#xA;नवाभवन्सुतास्तस्य मनोरिक्ष्वाकुपूर्वजाः ॥ १७ ॥&lt;br&gt;&#xA;तेषां नामानि राजेन्द्र शृणुष्वैकमनाः पुनः ।&lt;br&gt;&#xA;इक्ष्वाकुरथ नाभागो धृष्टः शर्यातिरेव च ॥ १८ ॥&lt;br&gt;&#xA;नरिष्यन्तस्तथा प्रांशुर्नृगो दिष्टश्च सप्तमः ।&lt;br&gt;&#xA;करूषश्च पृषध्रश्च नवैते मानवाः स्मृताः ॥ १९ ॥&lt;br&gt;&#xA;इक्ष्वाकुस्तु मनोः पुत्रः प्रथमः समजायत ।&lt;br&gt;&#xA;तस्य पुत्रशतं चासीज्ज्येष्ठो विकुक्षिरात्मवान् ॥ २० ॥&lt;br&gt;&#xA;नवानां वंशविस्तारं सङ्क्षेपेण निशामय ।&lt;br&gt;&#xA;शूराणां मनुपुत्राणां मनोरन्तरजन्मनाम् ॥ २१ ॥&lt;br&gt;&#xA;नाभागस्य तु पुत्रोऽभूदम्बरीषः प्रतापवान् ।&lt;br&gt;&#xA;धर्मज्ञः सत्यसन्धश्च प्रजापालनतत्परः ॥ २२ ॥&lt;br&gt;&#xA;धृष्टात्तु धार्ष्टकं क्षत्रं ब्रह्मभूतमजायत ।&lt;br&gt;&#xA;सङ्ग्रामकातरं सम्यग्ब्रह्मकर्मरतं तथा ॥ २३ ॥&lt;br&gt;&#xA;शर्यातेस्तनयश्चाभूदानर्तो नाम विश्रुतः ।&lt;br&gt;&#xA;सुकन्या च तथा पुत्री रूपलावण्यसंयुता ॥ २४ ॥&lt;br&gt;&#xA;च्यवनाय सुता दत्ता राज्ञाप्यन्धाय सुन्दरी ।&lt;br&gt;&#xA;मुनिः सुलोचनो जातस्तस्याः शीलगुणेन ह ॥ २५ ॥&lt;br&gt;&#xA;विहितो रविपुत्राभ्यामश्विभ्यामिति नः श्रुतम् ।&lt;br&gt;&#xA;जनमेजय उवाच&lt;br&gt;&#xA;सन्देहोऽयं महान् ब्रह्मन् कथायां कथितस्त्वया ॥ २६ ॥&lt;br&gt;&#xA;यद्‌राजा मुनयेऽन्धाय दत्ता पुत्री सुलोचना ।&lt;br&gt;&#xA;कुरूपा गुणहीना वा नारी लक्षणवर्जिता ॥ २७ ॥&lt;br&gt;&#xA;पुत्री यदा भवेद्‌राजा तदान्धाय प्रयच्छति ।&lt;br&gt;&#xA;ज्ञात्वान्धं सुमुखीं कस्माद्दत्तवान्नृपसत्तमः ॥ २८ ॥&lt;br&gt;&#xA;कारणं ब्रूहि मे ब्रह्मन्ननुग्राह्योऽस्मि सर्वदा ।&lt;br&gt;&#xA;सूत उवाच -&lt;br&gt;&#xA;इति राज्ञो वचः श्रुत्वा परीक्षितसुतस्य वै ॥ २९ ॥&lt;br&gt;&#xA;द्वैपायनः प्रसन्नात्मा तमुवाच हसन्निव ।&lt;br&gt;&#xA;व्यास उवाच -&lt;br&gt;&#xA;वैवस्वतसुतः श्रीमाञ्छर्यातिर्नाम पार्थिवः ॥ ३० ॥&lt;br&gt;&#xA;तस्य स्त्रीणां सहस्राणि चत्वार्यासन्परिग्रहाः ।&lt;br&gt;&#xA;राजपुत्र्यः सरूपाश्च सर्वलक्षणसंयुताः ॥ ३१ ॥&#xA;पत्न्यः प्रेमयुताः सर्वाः प्रिया राज्ञः सुसम्मताः ।&lt;br&gt;&#xA;एका पुत्री तु तासां वै सुकन्या नाम सुन्दरी ॥ ३२ ॥&lt;br&gt;&#xA;पितुः प्रिया च मातॄणां सर्वासां चारुहासिनी ।&lt;br&gt;&#xA;नगरान्नातिदूरेऽभूत्सरो मानससन्निभम् ॥ ३३ ॥&lt;br&gt;&#xA;बद्धसोपानमार्गं च स्वच्छपानीयपूरितम् ।&lt;br&gt;&#xA;हंसकारण्डवाकीर्णं चक्रवाकोपशोभितम् ॥ ३४ ॥&lt;br&gt;&#xA;दात्यूहसारसाकीर्णं सर्वपक्षिगणावृतम् ।&lt;br&gt;&#xA;पञ्चधाकमलोपेतं चञ्चरीकसुसेवितम् ॥ ३५ ॥&lt;br&gt;&#xA;पार्श्वतश्च द्रुमाकीर्णं वेष्टितं पादपैः शुभैः ।&lt;br&gt;&#xA;सालैस्तमालैः सरलैः पुन्नागाशोकमण्डितम् ॥ ३६ ॥&lt;br&gt;&#xA;वटाश्वत्थकदम्बैश्च कदलीखण्डराजितम् ।&lt;br&gt;&#xA;जम्बीरैर्बीजपूरैश्च खर्जूरैः पनसैस्तथा ॥ ३७ ॥&lt;br&gt;&#xA;क्रमुकैर्नारिकेलैश्च केतकैः काञ्चनद्रुमैः ।&lt;br&gt;&#xA;यूथिकाजालकैः शुभ्रैः संवृतं मल्लिकागणैः ॥ ३८ ॥&lt;br&gt;&#xA;जम्ब्वाम्रतिन्तिणीभिश्च करञ्जकुटजावृतम् ।&lt;br&gt;&#xA;पलाशनिम्बखदिरबिल्वामलकमण्डितम् ॥ ३९ ॥&lt;br&gt;&#xA;बभूव कोकिलारावः केकास्वनविराजितम् ।&lt;br&gt;&#xA;तत्समीपे शुभे देशे पादपानां गणावृते ॥ ४० ॥&lt;br&gt;&#xA;भार्गवश्च्यवनः शान्तस्तापसः संस्थितो मुनिः ।&lt;br&gt;&#xA;ज्ञात्वासौ विजनं स्थानं तपस्तेपे समाहितः ॥ ४१ ॥&lt;br&gt;&#xA;कृत्वा दृढासनं मौनमाधाय जितमारुतः ।&lt;br&gt;&#xA;इन्द्रियाणि च संयम्य त्यक्ताहारस्तपोनिधिः ॥ ४२ ॥&lt;br&gt;&#xA;जलपानादिरहितो ध्यायन्नास्ते पराम्बिकाम् ।&lt;br&gt;&#xA;सवल्मीकोऽभवद्राजल्लँताभिः परिवेष्टितः ॥ ४३ ॥&lt;br&gt;&#xA;कालेन महता राजन् समाकीर्णः पिपीलिकैः ।&lt;br&gt;&#xA;तथा स संवृतो धीमान्मृत्पिण्ड इव सर्वतः ॥ ४४ ॥&lt;br&gt;&#xA;कदाचित्स महीपालः कामिनीगणसंवृतः ।&lt;br&gt;&#xA;आजगाम सरो राजन् विहर्तुमिदमुत्तमम् ॥ ४५ ॥&lt;br&gt;&#xA;शर्यातिः सुन्दरीवृन्दसंयुतः सलिलेऽमले ।&lt;br&gt;&#xA;क्रीडासक्तो महीपालो बभूव कमलाकरे ॥ ४६ ॥&lt;br&gt;&#xA;सुकन्या वनमासाद्य विजहार सखीवृता ।&lt;br&gt;&#xA;सुमनांसि विचिन्वन्ती चञ्चला चञ्चलोपमा ॥ ४७ ॥&lt;br&gt;&#xA;सर्वाभरणसंयुक्ता रणच्चरणनूपुरा ।&lt;br&gt;&#xA;चङ्क्रममाणा वल्मीकं च्यवनस्य समासदत् ॥ ४८ ॥&lt;br&gt;&#xA;क्रीडासक्तोपविष्टा सा वल्मीकस्य समीपतः ।&lt;br&gt;&#xA;ददर्श चास्य रन्ध्रे वै खद्योत इव ज्योतिषी ॥ ४९ ॥&lt;br&gt;&#xA;किमेतदिति सञ्चिन्त्य समुद्धर्तुं मनो दधे ।&lt;br&gt;&#xA;गृहीत्वा कण्टकं तीक्ष्णं त्वरमाणा कृशोदरी ॥ ५० ॥&lt;br&gt;&#xA;सा दृष्टा मुनिना बाला समीपस्था कृतोद्यमा ।&lt;br&gt;&#xA;विचरन्ती सुकेशान्ता मन्मथस्येव कामिनी ॥ ५१ ॥&lt;br&gt;&#xA;तां वीक्ष्य सुदतीं तत्र क्षामकण्ठस्तपोनिधिः ।&lt;br&gt;&#xA;तामभाषत कल्याणीं किमेतदिति भार्गवः ॥ ५२ ॥&lt;br&gt;&#xA;दूरं गच्छ विशालाक्षि तापसोऽहं वरानने ।&lt;br&gt;&#xA;मा भिन्दस्वाद्य वल्मीकं कण्टकेन कृशोदरि ॥ ५३ ॥&lt;br&gt;&#xA;तेनेदं प्रोच्यमानापि सा चास्य न शृणोति वै ।&lt;br&gt;&#xA;किमु खल्विदमित्युक्त्वा निर्बिभेदास्य लोचने ॥ ५४ ॥&lt;br&gt;&#xA;दैवेन नोदिता भित्त्वा जगाम नृपकन्यका ।&lt;br&gt;&#xA;क्रीडन्ती शङ्कमाना सा किं कृतं तु मयेति च ॥ ५५ ॥&lt;br&gt;&#xA;चुक्रोध स तथा विद्धनेत्रः परममन्युमान् ।&lt;br&gt;&#xA;वेदनाभ्यर्दितः कामं परितापं जगाम ह ॥ ५६ ॥&lt;br&gt;&#xA;शकृन्मूत्रनिरोधोऽभूत्सैनिकानां तु तत्क्षणात् ।&lt;br&gt;&#xA;विशेषेण तु भूपस्य सामात्यस्य समन्ततः ॥ ५७ ॥&lt;br&gt;&#xA;गजोष्ट्रतुरगाणां च सर्वेषां प्राणिनां तदा ।&lt;br&gt;&#xA;ततो रुद्धे शकृन्मूत्रे शर्यातिर्दुःखितोऽभवत् ॥ ५८ ॥&lt;br&gt;&#xA;सैनिकैः कथितं तस्मै शकृन्मूत्रनिरोधनम् ।&lt;br&gt;&#xA;चिन्तयामास भूपालः कारणं दुःखसम्भवे ॥ ५९ ॥&lt;br&gt;&#xA;विचिन्त्याह ततो राजा सैनिकान्स्वजनांस्तथा ।&lt;br&gt;&#xA;गृहमागत्य चिन्तार्तः केनेदं दुष्कृतं कृतम् ॥ ६० ॥&lt;br&gt;&#xA;सरसः पश्चिमे भागे वनमध्ये महातपाः ।&lt;br&gt;&#xA;च्यवनस्तापसस्तत्र तपश्चरति दुश्चरम् ॥ ६१ ॥&lt;br&gt;&#xA;केनाप्यपकृतं तत्र तापसेऽग्निसमप्रभे ।&lt;br&gt;&#xA;तस्मात्पीडा समुत्पन्ना सर्वेषामिति निश्चयः ॥ ६२ ॥&lt;br&gt;&#xA;तपोवृद्धस्य वृद्धस्य वरिष्ठस्य विशेषतः ।&lt;br&gt;&#xA;केनाप्यपकृतं मन्ये भार्गवस्य महात्मनः ॥ ६३ ॥&lt;br&gt;&#xA;ज्ञातं वा यदि वाज्ञातं तस्येदं फलमुत्तमम् ।&lt;br&gt;&#xA;कैश्च दुष्टैः कृतं तस्य हेलनं तापसस्य ह ॥ ६४ ॥&lt;br&gt;&#xA;इति पृष्टास्तमूचुस्ते सैनिका वेदनार्दिताः ।&lt;br&gt;&#xA;मनोवाक्कायनितं न विद्मोऽपकृतं वयम् ॥ ६५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे शर्यातिराजवर्णनं नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/purANam/shAktam/devI-bhAgavatam/07/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/03/</guid>
      <description>&lt;p&gt;व्यास उवाच -&lt;br&gt;&#xA;इति पप्रच्छ तान्सर्वान् राजा चिन्ताकुलस्तथा ।&lt;br&gt;&#xA;पर्यपृच्छत्सुहृद्वर्गं साम्ना चोग्रतयापि च ॥ १ ॥&lt;br&gt;&#xA;पीड्यमानं जनं वीक्ष्य पितरं दुःखितं तथा ।&lt;br&gt;&#xA;विचिन्त्य शूलभेदं सा सुकन्या चेदमब्रवीत् ॥ २ ॥&lt;br&gt;&#xA;वने मया पितस्तत्र वल्मीको वीरुधावृतः ।&lt;br&gt;&#xA;क्रीडन्त्या सुदृढो दृष्टश्छिद्रद्वयसमन्वितः ॥ ३ ॥&lt;br&gt;&#xA;तत्र खद्योतवद्दीप्तज्योतीषी वीक्षिते मया ।&lt;br&gt;&#xA;सूच्याविद्धे महाराज पुनः खद्योतशङ्कया ॥ ४ ॥&lt;br&gt;&#xA;जलक्लिन्ना तदा सूची मया दृष्टा पितः किल ।&lt;br&gt;&#xA;हाहेति च श्रुतः शब्दो मन्दो वल्मीकमध्यतः ॥ ५ ॥&lt;br&gt;&#xA;तदाहं विस्मिता राजन्किमेतदिति शङ्कया ।&lt;br&gt;&#xA;न जाने किं मया विद्धं तस्मिन्वल्मीकमण्डले ॥ ६ ॥&lt;br&gt;&#xA;राजा श्रुत्वा तु शर्यातिः सुकन्यावचनं मृदु ।&lt;br&gt;&#xA;मुनेस्तद्धेलनं ज्ञात्वा वल्मीकं क्षिप्रमभ्यगात् ॥ ७ ॥&lt;br&gt;&#xA;तत्रापश्यत्तपोवृद्धं च्यवनं दुःखितं भृशम् ।&lt;br&gt;&#xA;स्फोटयामास वल्मीकं मुनिदेहावृतं भृशम् ॥ ८ ॥&lt;br&gt;&#xA;प्रणम्य दण्डवद्‌भूमौ राजा तं भार्गवं प्रति ।&lt;br&gt;&#xA;तुष्टाव विनयोपेतस्तमुवाच कृताञ्जलिः ॥ ९ ॥&lt;br&gt;&#xA;पुत्र्या मम महाभाग क्रीडन्त्या दुष्कृतं कृतम् ।&lt;br&gt;&#xA;अज्ञानाद्‌बालया ब्रह्मन् कृतं तत्क्षन्तुमर्हसि ॥ १० ॥&lt;br&gt;&#xA;अक्रोधना हि मुनयो भवन्तीति मया श्रुतम् ।&lt;br&gt;&#xA;तस्मात्त्वमपि बालायाः क्षन्तुमर्हसि साम्प्रतम् ॥ ११ ॥&lt;br&gt;&#xA;व्यास उवाच -&lt;br&gt;&#xA;इति श्रुत्वा वचस्तस्य च्यवनो वाक्यमब्रवीत् ।&lt;br&gt;&#xA;विनयोपनतं दृष्ट्वा राजानं दुःखितं भृशम् ॥ १२ ॥&lt;br&gt;&#xA;च्यवन उवाच -&lt;br&gt;&#xA;राजन्नाहं कदाचिद्वै करोमि क्रोधमण्वपि ।&lt;br&gt;&#xA;न मयाद्यैव शप्तस्त्वं दुहित्रा पीडने कृते ॥ १३ ॥&lt;br&gt;&#xA;नेत्रे पीडा समुत्पन्ना मम चाद्य निरागसः ।&lt;br&gt;&#xA;तेन पापेन जानामि दुःखितस्त्वं महीपते ॥ १४ ॥&lt;br&gt;&#xA;अपराधं परं कृत्वा देवीभक्तस्य को जनः ।&lt;br&gt;&#xA;सुखं लभेत यदपि भवेत् त्राता शिवः स्वयम् ॥ १५ ॥&lt;br&gt;&#xA;किं करोमि महीपाल नेत्रहीनो जरावृतः ।&lt;br&gt;&#xA;अन्धस्य परिचर्यां च कः करिष्यति पार्थिव ॥ १६ ॥&lt;br&gt;&#xA;राजोवाच -&lt;br&gt;&#xA;सेवका बहवः सेवां करिष्यन्ति तवानिशम् ।&lt;br&gt;&#xA;क्षमस्व मुनिशार्दूल स्वल्पक्रोधा हि तापसाः ॥ १७ ॥&lt;br&gt;&#xA;च्यवन उवाच -&lt;br&gt;&#xA;अन्धोऽहं निर्जनो राजंस्तपस्तप्तुं कथं क्षमः ।&lt;br&gt;&#xA;त्वदीयाः सेवकाः किं ते करिष्यन्ति मम प्रियम् ॥ १८ ॥&lt;br&gt;&#xA;क्षमापयसि चेन्मां त्वं कुरु मे वचनं नृप ।&lt;br&gt;&#xA;देहि मे परिचर्यार्थं कन्यां कमललोचनाम् ॥ १९ ॥&lt;br&gt;&#xA;तुष्येऽनया महाराज पुत्र्या तव महामते ।&lt;br&gt;&#xA;करिष्यामि तपश्चाहं सा मे सेवां करिष्यति ॥ २० ॥&lt;br&gt;&#xA;एवं कृते सुखं मे स्यात्तव चैव भविष्यति ।&lt;br&gt;&#xA;सन्तुष्टे मयि राजेन्द्र सैनिकानां न संशयः ॥ २१ ॥&lt;br&gt;&#xA;विचिन्त्य मनसा भूप कन्यादानं समाचर ।&lt;br&gt;&#xA;न चात्र दूषणं किञ्चित्तापसोऽहं यतव्रतः ॥ २२ ॥&lt;br&gt;&#xA;व्यास उवाच -&lt;br&gt;&#xA;शर्यातिर्वचनं श्रुत्वा मुनेश्चिन्तातुरोऽभवत् ।&lt;br&gt;&#xA;न दास्येऽप्यथवा दास्ये किञ्चिन्नोवाच भारत ॥ २३ ॥&lt;br&gt;&#xA;कथमन्धाय वृद्धाय कुरूपाय सुतामिमाम् ।&lt;br&gt;&#xA;देवकन्योपमां दत्त्वा सुखी स्यामात्मसम्भवाम् ॥ २४ ॥&lt;br&gt;&#xA;को वात्मनः सुखार्थाय पुत्र्याः संसारजं सुखम् ।&lt;br&gt;&#xA;हरतेऽल्पमतिः पापो जानन्नपि शुभाशुभम् ॥ २५ ॥&lt;br&gt;&#xA;प्राप्य सा च्यवनं सुभ्रूः पञ्चबाणशरार्दिता ।&lt;br&gt;&#xA;अन्धं वृद्धं पतिं प्राप्य कथं कालं नयिष्यति ॥ २६ ॥&lt;br&gt;&#xA;यौवने दुर्जयः कामो विशेषेण सुरूपया ।&lt;br&gt;&#xA;आत्मतुल्यं पतिं प्राप्य किमु वृद्धं विलोचनम् ॥ २७ ॥&lt;br&gt;&#xA;गौतमं तापसं प्राप्य रूपयौवनसंयुता ।&lt;br&gt;&#xA;अहल्या वासवेनाशु वञ्चिता वरवर्णिनी ॥ २८ ॥&lt;br&gt;&#xA;शप्ता च पतिना पश्चाज्ज्ञात्वा धर्मविपर्ययम् ।&lt;br&gt;&#xA;तस्माद्‌भवतु मे दुःखं न ददामि सुकन्यकाम् ॥ २९ ॥&lt;br&gt;&#xA;इति सञ्चिन्त्य शर्यातिर्विमना स्वगृहं ययौ ।&lt;br&gt;&#xA;सचिवांश्च समादाय मन्त्रं चक्रेऽतिदुःखितः ॥ ३० ॥&lt;br&gt;&#xA;भो मन्त्रिणो ब्रुवन्त्वद्य किं कर्तव्यं मयाधुना ।&lt;br&gt;&#xA;पुत्री देयाथ विप्राय भोक्तव्यं दुःखमेव वा ॥ ३१ ॥&lt;br&gt;&#xA;विचारयध्वं मिलिता हितं स्यान्मम वै कथम् ।&lt;br&gt;&#xA;मन्त्रिण ऊचुः -&lt;br&gt;&#xA;किं ब्रूमोऽस्मिन्महाराज सङ्कटेऽतिदुरासदे ॥ ३२ ॥&#xA;दुर्भगाय सुकन्यैषा कथं देयातिसुन्दरी ।&lt;br&gt;&#xA;व्यास उवाच -&lt;br&gt;&#xA;तदा चिन्ताकुलं वीक्ष्य पितरं मन्त्रिणस्तदा ॥ ३३ ॥&lt;br&gt;&#xA;सुकन्या त्विङ्‌गितं ज्ञात्वा प्रहस्येदमुवाच ह ।&lt;br&gt;&#xA;पितः कस्माद्‌भवानद्य चिन्ताव्याकुलितेन्द्रियः ॥ ३४ ॥&lt;br&gt;&#xA;मत्कृते दुःखसंविग्नो विषण्णवदनोऽसि वै ।&lt;br&gt;&#xA;अहं गत्वा मुनिं तत्र समाश्वास्य भयार्दितम् ॥ ३५ ॥&lt;br&gt;&#xA;करिष्यामि प्रसन्नं तं आत्मदानेन वै पितः ।&lt;br&gt;&#xA;इति राजा वचः श्रुत्वा भाषितं यत्सुकन्यया ॥ ३६ ॥&lt;br&gt;&#xA;तामुवाच प्रसन्नात्मा सचिवानां च शृण्वताम् ।&lt;br&gt;&#xA;कथं पुत्रि त्वमन्धस्य परिचर्यां वनेऽबला ॥ ३७ ॥&lt;br&gt;&#xA;करिष्यसि जरार्तस्य क्रोधनस्य विशेषतः ।&lt;br&gt;&#xA;कथमन्धाय चानेन रूपेण रतिसन्निभाम् ॥ ३८ ॥&lt;br&gt;&#xA;ददामि जरया ग्रस्तदेहाय सुखवाञ्छया ।&lt;br&gt;&#xA;पित्रा पुत्री प्रदातव्या वयोज्ञातिबलाय च ॥ ३९ ॥&lt;br&gt;&#xA;धनधान्यसमृद्धाय नाधनाय कदाचन ।&lt;br&gt;&#xA;क्व ते रूपं विशालाक्षि क्वासौ वृद्धो वनेचरः ॥ ४० ॥&lt;br&gt;&#xA;कथं देया मया पुत्री तस्मै नातिवराय च ।&lt;br&gt;&#xA;उटजे नियतं वासो यस्य नित्यं मनोहरे ॥ ४१ ॥&lt;br&gt;&#xA;कथमम्बुजपत्राक्षि कल्पनीयो मया तव ।&lt;br&gt;&#xA;मरणं मे वरं प्राप्तं सैनिकानां तथैव च ॥ ४२ ॥&lt;br&gt;&#xA;न ते प्रदानमन्धाय रोचते पिकभाषिणि ।&lt;br&gt;&#xA;भवितव्यं भवत्येव धैर्यं नैव त्यजाम्यहम् ॥ ४३ ॥&lt;br&gt;&#xA;सुस्थिरा भव सुश्रोणि न दास्येऽन्धाय कर्हिचित् ।&lt;br&gt;&#xA;राज्यं तिष्ठतु वा यातु देहोऽयं च तथैव मे ॥ ४४ ॥&lt;br&gt;&#xA;न त्वां दास्याम्यहं तस्मै नेत्रहीनाय बालिके ।&lt;br&gt;&#xA;सुकन्या तं तदा प्राह श्रुत्व तद्वचनं पितुः ॥ ४५ ॥&lt;br&gt;&#xA;प्रसन्नवदनातीव स्नेहयुक्तमिदं वचः ।&lt;br&gt;&#xA;सुकन्योवाच -&lt;br&gt;&#xA;न मे चिन्ता पितः कार्या देहि मां मुनयेऽधुना ॥ ४६ ॥&lt;br&gt;&#xA;सुखं भवतु सर्वेषां लोकानां मत्कृतेन हि ।&lt;br&gt;&#xA;सेवयिष्यामि सन्तुष्टा पतिं परमपावनम् ॥ ४७ ॥&lt;br&gt;&#xA;भक्त्या परमया चापि वृद्धं च विजने वने ।&lt;br&gt;&#xA;सतीधर्मपरा चाहं चरिष्यामि सुसम्मतम् ॥ ४८ ॥&lt;br&gt;&#xA;न भोगेच्छास्ति मे तात स्वस्थं चित्तं ममानघ ।&lt;br&gt;&#xA;व्यास उवाच -&lt;br&gt;&#xA;तच्छ्रुत्वा भाषितं तस्या मन्त्रिणो विस्मयं गताः ॥ ४९ ॥&lt;br&gt;&#xA;राजा च परमप्रीतो जगाम मुनिसन्निधौ ।&lt;br&gt;&#xA;गत्वा प्रणम्य शिरसा तमुवाच तपोधनम् ॥ ५० ॥&lt;br&gt;&#xA;स्वामिन् गृहाण पुत्रीं मे सेवार्थं विधिवद्विभो ।&lt;br&gt;&#xA;इत्युक्त्वासौ ददौ पुत्रीं विवाहविधिना नृपः ॥ ५१ ॥&lt;br&gt;&#xA;प्रतिगृह्य मुनिः कन्यां प्रसन्नो भार्गवोऽभवत् ।&lt;br&gt;&#xA;पारिबर्हं न जग्राह दीयमानं नृपेण ह ॥ ५२ ॥&lt;br&gt;&#xA;कन्यामेवाग्रहीत्कामं परिचर्यार्थमात्मनः ।&lt;br&gt;&#xA;प्रसन्नेऽस्मिन्मुनौ जातं सैनिकानां सुखं तदा ॥ ५३ ॥&lt;br&gt;&#xA;राज्ञश्च परमाह्लादः सञ्जातस्तत्क्षणादपि ।&lt;br&gt;&#xA;दत्त्वा पुत्रीं यदा राजा गमनाय गृहं प्रति ॥ ५४ ॥&lt;br&gt;&#xA;मतिं चकार तवङ्‌गी तदोवाच नृपं सुता ।&lt;br&gt;&#xA;सुकन्योवाच -&lt;br&gt;&#xA;गृहाण मम वासांसि भूषणानि च मे पितः ॥ ५५ ॥&lt;br&gt;&#xA;वल्कलं परिधानाय प्रयच्छाजिनमुत्तमम् ।&lt;br&gt;&#xA;वेषं तु मुनिपत्नीनां कृत्वा तपसि सेवनम् ॥ ५६ ॥&lt;br&gt;&#xA;करिष्यामि तथा तात यथा ते कीर्तिरच्युता ।&lt;br&gt;&#xA;भविष्यति भुवः पृष्ठे तथा स्वर्गे रसातले ॥ ५७ ॥&lt;br&gt;&#xA;परलोकसुखायाहं चरिष्यामि दिवानिशम् ।&lt;br&gt;&#xA;दत्त्वान्धाय च वृद्धाय सुन्दरीं युवतीं तु माम् ॥ ५८ ॥&lt;br&gt;&#xA;चिन्ता त्वया न कर्तव्या शीलनाशसमुद्‌भवा ।&lt;br&gt;&#xA;अरुन्धती वसिष्ठस्य धर्मपत्नी यथा भुवि ॥ ५९ ॥&lt;br&gt;&#xA;तथैवाहं भविष्यामि नात्र कार्या विचारणा ।&lt;br&gt;&#xA;अनसूया यथा साध्वी भार्यात्रेः प्रथिता भुवि ॥ ६० ॥&lt;br&gt;&#xA;तथैवाहं भविष्यामि पुत्री कीर्तिकरी तव ।&lt;br&gt;&#xA;सुकन्यावचनं श्रुत्वा राजा परमधर्मवित् ॥ ६१ ॥&lt;br&gt;&#xA;दत्त्वाजिनं रुरोदाशु वीक्ष्य तां चारुहासिनीम् ।&lt;br&gt;&#xA;त्यक्त्वा भूषणवासांसि मुनिवेषधरां सुताम् ॥ ६२ ॥&lt;br&gt;&#xA;विवर्णवदनो भूत्वा स्थितस्तत्रैव पार्थिवः ।&lt;br&gt;&#xA;राज्ञ्यः सर्वाः सुतां दृष्ट्वा वल्कलाजिनधारिणीम् ॥ ६३ ॥&lt;br&gt;&#xA;रुरुदुर्भृशशोकार्ता वेपमाना इवाभवन् ।&lt;br&gt;&#xA;तामापृच्छ्य महीपालो मन्त्रिभिः परिवारितः ।&lt;br&gt;&#xA;ययौ स्वनगरं राजन् मुक्त्वा पुत्रीं शुचार्पिताम् ॥ ६४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे च्यवनसुकन्ययोर्गार्हस्थ्यवर्णनं नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/purANam/shAktam/devI-bhAgavatam/07/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/04/</guid>
      <description>&lt;p&gt;व्यास उवाच -&lt;br&gt;&#xA;गते राजनि सा बाला पतिसेवापरायणा ।&lt;br&gt;&#xA;बभूव च तथाग्नीनां सेवने धर्मतत्परा ॥ १ ॥&lt;br&gt;&#xA;फलान्यादाय स्वादूनि मूलानि विविधानि च ।&lt;br&gt;&#xA;ददौ सा मुनये बाला पतिसेवापरायणा ॥ २ ॥&lt;br&gt;&#xA;पतिं तप्तोदकेनाशु स्नापयित्वा मृगत्वचा ।&lt;br&gt;&#xA;परिवेष्ट्य शुभायां तु बृस्यां स्थापितवत्यपि ॥ ३ ॥&lt;br&gt;&#xA;तिलान् यवकुशानग्रे परिकल्प्य कमण्डलुम् ।&lt;br&gt;&#xA;तमुवाच नित्यकर्म कुरुष्व मुनिसत्तम ॥ ४ ॥&lt;br&gt;&#xA;तमुत्थाप्य करे कृत्वा समाप्ते नित्यकर्मणि ।&lt;br&gt;&#xA;बृस्यां वा संस्तरे बाला भर्तारं सन्न्यवेशयत् ॥ ५ ॥&lt;br&gt;&#xA;पश्चादानीय पक्वानि फलानि च नृपात्मजा ।&lt;br&gt;&#xA;भोजयामास च्यवनं नीवारान्नं सुसंस्कृतम् ॥ ६ ॥&lt;br&gt;&#xA;भुक्तवन्तं पतिं तृप्तं दत्त्वाचमनमादरात् ।&lt;br&gt;&#xA;पश्चाच्च पूगं पत्राणि ददौ चादरसंयुता ॥ ७ ॥&lt;br&gt;&#xA;गृहीतमुखवासं तं संवेश्य च शुभासने ।&lt;br&gt;&#xA;गृहीत्वाऽऽज्ञां शरीरस्य चकार साधनं ततः ॥ ८ ॥&lt;br&gt;&#xA;फलाहारं स्वयं कृत्वा पुनर्गत्वा च सन्निधौ ।&lt;br&gt;&#xA;प्रोवाच प्रणयोपेता किमाज्ञापयसे प्रभो ॥ ९ ॥&lt;br&gt;&#xA;पादसंवाहनं तेऽद्य करोमि यदि मन्यसे ।&lt;br&gt;&#xA;एवं सेवापरा नित्यं बभूव पतितत्परा ॥ १० ॥&lt;br&gt;&#xA;सायं होमावसाने सा फलान्याहृत्य सुन्दरी ।&lt;br&gt;&#xA;अर्पयामास मुनये स्वादूनि च मृदूनि च ॥ ११ ॥&lt;br&gt;&#xA;ततः शेषाणि बुभुजे प्रेमयुक्ता तदाज्ञया ।&lt;br&gt;&#xA;सुस्पर्शास्तरणं कृत्वा शाययामास तं मुदा ॥ १२ ॥&lt;br&gt;&#xA;सुप्ते सुखं प्रिये कान्ता पदसंवाहनं तदा ।&lt;br&gt;&#xA;चकार पृच्छती धर्मं कुलस्त्रीणां कृशोदरी ॥ १३ ॥&lt;br&gt;&#xA;पादसंवाहनं कृत्वा निशि भक्तिपरायणा ।&lt;br&gt;&#xA;निद्रितं च मुनिं ज्ञात्वा सुष्वाप चरणान्तिके ॥ १४ ॥&lt;br&gt;&#xA;शुचौ प्रतिष्ठितं वीक्ष्य तालवृन्तेन भामिनी ।&lt;br&gt;&#xA;कुर्वाणा शीतलं वायुं सिषेवे स्वपतिं तदा ॥ १५ ॥&lt;br&gt;&#xA;हेमन्ते काष्ठसम्भारं कृत्वाग्निज्वलनं पुरः ।&lt;br&gt;&#xA;स्थापयित्वा तथापृच्छत्सुखं तेऽस्तीति चासकृत् ॥ १६ ॥&lt;br&gt;&#xA;ब्राह्मे मुहूर्ते चोत्थाय जलं पात्रं च मृत्तिकाम् ।&lt;br&gt;&#xA;समर्पयित्वा शौचार्थं समुत्थाप्य पतिं प्रिया ॥ १७ ॥&lt;br&gt;&#xA;स्थानाद्दूरे च संस्थाप्य दूरं गत्वा स्थिराभवत् ।&lt;br&gt;&#xA;कृतशौचं पतिं ज्ञात्वा गत्वा जग्राह तं पुनः ॥ १८ ॥&lt;br&gt;&#xA;आनीयाश्रममव्यग्रा चोपवेश्यासने शुभे ।&lt;br&gt;&#xA;मृज्जलाभ्यां च प्रक्षाल्य पादावस्य यथाविधि ॥ १९ ॥&lt;br&gt;&#xA;दत्त्वाऽऽचमनपात्रं तु दन्तधावनमाहरत् ।&lt;br&gt;&#xA;समर्प्य दन्तकाष्ठं च यथोक्तं नृपनन्दिनी ॥ २० ॥&lt;br&gt;&#xA;चकारोष्णं जलं शुद्धं समानीतं सुपावनम् ।&lt;br&gt;&#xA;स्नानार्थं जलमाहृत्य पप्रच्छ प्रणयान्विता ॥ २१ ॥&lt;br&gt;&#xA;किमाज्ञापयसे ब्रह्मन् कृतं वै दन्तधावनम् ।&lt;br&gt;&#xA;उष्णोदकं सुसम्पन्नं कुरु स्नानं समन्त्रकम् ॥ २२ ॥&lt;br&gt;&#xA;वर्तते होमकालोऽयं सन्ध्या पूर्वा प्रवर्तते ।&lt;br&gt;&#xA;विधिवद्‌हवनं कृत्वा देवतापूजनं कुरु ॥ २३ ॥&lt;br&gt;&#xA;एवं कन्या पतिं लब्ध्वा तपस्विनमनिन्दिता ।&lt;br&gt;&#xA;नित्यं पर्यचरत्प्रीत्या तपसा नियमेन च ॥ २४ ॥&lt;br&gt;&#xA;अग्नीनामतिथीनां च शुश्रूषां कुर्वती सदा ।&lt;br&gt;&#xA;आराधयामास मुदा च्यवनं सा शुभानना ॥ २५ ॥&lt;br&gt;&#xA;कस्मिंश्चिदथ काले तु रविजावश्विनावुभौ ।&lt;br&gt;&#xA;च्यवनस्याश्रमाभ्याशे क्रीडमानौ समगतौ ॥ २६ ॥&lt;br&gt;&#xA;जले स्नात्वा तु तां कन्यां निवृत्तां स्वाश्रमं प्रति ।&lt;br&gt;&#xA;गच्छन्तीं चारुसर्वाङ्‌गीं रविपुत्रावपश्यताम् ॥ २७ ॥&lt;br&gt;&#xA;तां दृष्ट्वा देवकन्याभां गत्वा चान्तिकमादरात् ।&lt;br&gt;&#xA;ऊचतुः समभिद्रुत्य नासत्यावतिमोहितौ ॥ २८ ॥&lt;br&gt;&#xA;क्षणं तिष्ठ वरारोहे प्रष्टुं त्वां गजगामिनि ।&lt;br&gt;&#xA;आवां देवसुतौ प्राप्तौ ब्रूहि सत्यं शुचिस्मिते ॥ २९ ॥&lt;br&gt;&#xA;पुत्री कस्य पतिः कस्ते कथमुद्यानमागता ।&lt;br&gt;&#xA;एकाकिनी तडागेऽस्मिन् स्नानार्थं चारुलोचने ॥ ३० ॥&lt;br&gt;&#xA;द्वितीया श्रीरिवाभासि कान्त्या कमललोचने ।&lt;br&gt;&#xA;इच्छामस्तु वयं ज्ञातुं तत्त्वमाख्याहि शोभने ॥ ३१ ॥&lt;br&gt;&#xA;कोमलौ चरणौ कान्ते स्थितौ भूमावनावृतौ ।&lt;br&gt;&#xA;हृदाये कुरुतः पीडां चलन्तौ चललोचने ॥ ३२ ॥&lt;br&gt;&#xA;विमानार्हासि तन्वङ्‌गि कथं पद्भ्यां व्रजस्यदः ।&lt;br&gt;&#xA;अनावृतात्र विपिने किमर्थं गमनं तव ॥ ३३ ॥&#xA;दासीशतसमायुक्ता कथं च त्वं विनिर्गता ।&lt;br&gt;&#xA;राजपुत्र्यप्सरा वासि वद सत्यं वरानने ॥ ३४ ॥&lt;br&gt;&#xA;धन्या माता यतो जाता धन्योऽसौ जनकस्तव ।&lt;br&gt;&#xA;वक्तुं त्वां नैव शक्तौ च भर्तुर्भाग्यं तवानघे ॥ ३५ ॥&lt;br&gt;&#xA;देवलिकाधिका भूमिरियं चैव सुलोचने ।&lt;br&gt;&#xA;प्रचलंश्चरणस्तेऽद्य सम्पावयति भूतलम् ॥ ३६ ॥&lt;br&gt;&#xA;सौभाग्याश्च मृगाः कामं ये त्वां पश्यन्ति वै वने ।&lt;br&gt;&#xA;ये चान्ये पक्षिणः सर्वे भूरियं चातिपावना ॥ ३७ ॥&lt;br&gt;&#xA;स्तुत्यालं तव चात्यर्थं सत्यं ब्रूहि सुलोचने ।&lt;br&gt;&#xA;पिता कस्ते पतिः क्वासौ द्रष्टुमिच्छास्ति सादरम् ॥ ३८ ॥&lt;br&gt;&#xA;व्यास उवाच -&lt;br&gt;&#xA;तयोरिति वचः श्रुत्वा राजकन्यातिसुन्दरी ।&lt;br&gt;&#xA;तावुवाच त्रपाक्रान्ता देवपुत्री नृपात्मजा ॥ ३९ ॥&lt;br&gt;&#xA;शर्यातितनयां मां वां वित्तं भार्यां मुनेरिह ।&lt;br&gt;&#xA;च्यवनस्य सतीं कान्तां पित्रा दत्तां यदृच्छया ॥ ४० ॥&lt;br&gt;&#xA;पतिरन्धोऽस्ति मे देवौ वृद्धश्चातीव तापसः ।&lt;br&gt;&#xA;तस्य सेवामहोरात्रं करोमि प्रीतिमानसा ॥ ४१ ॥&lt;br&gt;&#xA;कौ युवां किमिहायातौ पतिस्तिष्ठति चाश्रमे ।&lt;br&gt;&#xA;तत्रागत्य प्रकुरुतमाश्रमं चाद्य पावनम् ॥ ४२ ॥&lt;br&gt;&#xA;तदाकर्ण्य वचो दस्रावूचतुस्तां नराधिप ।&lt;br&gt;&#xA;कथं त्वमपि कल्याणि पिता दत्ता तपस्विने ॥ ४३ ॥&lt;br&gt;&#xA;भ्राजसेऽस्मिन्वनोद्देशे विद्युत्सौदामिनी यथा ।&lt;br&gt;&#xA;न देवेष्वपि तुल्या हि तव दृष्टास्ति भामिनि ॥ ४४ ॥&lt;br&gt;&#xA;त्वं दिव्याम्बरयोग्यासि शोभसे नाजिनैर्वृता ।&lt;br&gt;&#xA;सर्वाभरणसंयुक्ता नीलालकवरूथिनी ॥ ४५ ॥&lt;br&gt;&#xA;अहो विधेर्दुष्कलितं विचेष्टितं&lt;br&gt;&#xA;यदत्र रम्भोरु वने विषीदसि ।&lt;br&gt;&#xA;विशालनेत्रेऽन्धमिमं पतिं प्रिये&lt;br&gt;&#xA;मुनिं समासाद्य जरातुरं भृशम् ॥ ४६ ॥&lt;br&gt;&#xA;वृथा व्रतस्तेन भृशं न शोभसे&lt;br&gt;&#xA;नवं वयः प्राप्य सुनृत्यपण्डिते ।&lt;br&gt;&#xA;मनोभवेनाशु शराः सुसन्धिताः&lt;br&gt;&#xA;पतन्ति कस्मिन्पतिरीदृशस्तव ॥ ४७ ॥&lt;br&gt;&#xA;त्वमन्धभार्या नवयौवनान्विता&lt;br&gt;&#xA;कृतासि धात्रा ननु मन्दबुद्धिना ।&lt;br&gt;&#xA;न चैनमर्हस्यसितायतेक्षणे&lt;br&gt;&#xA;पतिं त्वमन्यं कुरु चारुलोचने ॥ ४८ ॥&lt;br&gt;&#xA;वृथैव ते जीवितमम्बुजेक्षणे&lt;br&gt;&#xA;पतिं च सम्प्राप्य मुनिं गतेक्षणम् ।&lt;br&gt;&#xA;वने निवासं च तथाजिनाम्बर-&lt;br&gt;&#xA;प्रधारणं योग्यतरं न मन्महे ॥ ४९ ॥&lt;br&gt;&#xA;अतोऽनवद्याङ्ग्युभयोस्त्वमेकं&lt;br&gt;&#xA;वरं कुरुषावहिता सुलोचने ।&lt;br&gt;&#xA;किं यौवनं मानिनि सङ्करोषि&lt;br&gt;&#xA;वृथा मुनिं सुन्दरि सेवमाना ॥ ५० ॥&lt;br&gt;&#xA;किं सेवसे भाग्यविवर्जितं तं&lt;br&gt;&#xA;समुज्झितं पोषणरक्षणाभ्याम् ।&lt;br&gt;&#xA;त्यक्त्वा मुनिं सर्वसुखापवर्जितं&lt;br&gt;&#xA;भजानवद्याङ्ग्युभयोस्त्वमेकम् ॥ ५१ ॥&lt;br&gt;&#xA;त्वं नन्दने चैत्ररथे वने च&lt;br&gt;&#xA;कुरुष्व कान्ते प्रथितं विहारम् ।&lt;br&gt;&#xA;अन्धेन वृद्धेन कथं हि कालं&lt;br&gt;&#xA;विनेष्यसे मानिनि मानहीनम् ॥ ५२ ॥&lt;br&gt;&#xA;भूपात्मजा त्वं शुभलक्षणा च&lt;br&gt;&#xA;जानासि संसारविहारभावम् ।&lt;br&gt;&#xA;भाग्येन हीना विजने वनेऽत्र&lt;br&gt;&#xA;कालं कथं वाहयसे वृथा च ॥ ५३ ॥&lt;br&gt;&#xA;तस्माद्‌भजस्व पिकभाषिणि चारुवक्त्रे&lt;br&gt;&#xA;एवं द्वयोस्तव सुखाय विशालनेत्रे ।&lt;br&gt;&#xA;देवालयुषे च कृशोदरि भुङ्क्ष्व भोगान्&lt;br&gt;&#xA;त्यक्त्वा मुनिं जरठमाशु नृपेन्द्रपुत्रि ॥ ५४ ॥&lt;br&gt;&#xA;किं ते सुखं चात्र वने सुकेशि&lt;br&gt;&#xA;वृद्धेन सार्धं विजने मृगाक्षि ।&lt;br&gt;&#xA;सेवा तथान्धस्य नवं वयश्च&lt;br&gt;&#xA;किं ते मतं भूपतिपुत्रि दुःखम् ॥ ५५ ॥&lt;br&gt;&#xA;शशिमुखि त्वमतीव सुकोमला&lt;br&gt;&#xA;फलजलाहरणं तव नोचितम् ॥ ५६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां सप्तमस्कन्धे अश्विनीकुमारयोः सुकन्यां&lt;br&gt;&#xA;प्रति बोधवचनवर्णनं नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/purANam/shAktam/devI-bhAgavatam/07/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/05/</guid>
      <description>&lt;p&gt;व्यास उवाच -&lt;br&gt;&#xA;तयोस्तद्‌भाषितं श्रुत्वा वेपमाना नृपात्मजा ।&lt;br&gt;&#xA;धैर्यमालम्ब्य तौ तत्र बभाषे मितभाषिणी ॥ १ ॥&lt;br&gt;&#xA;देवौ वां रविपुत्रौ च सर्वज्ञौ सुरसम्मतौ ।&lt;br&gt;&#xA;सतीं मां धर्मशीलां च नैवं वदितुमर्हथः ॥ २ ॥&lt;br&gt;&#xA;पित्रा दत्ता सुरश्रेष्ठौ मुनये योगधर्मिणे ।&lt;br&gt;&#xA;कथं गच्छामि तं मार्गं पुंश्चलीगणसेवितम् ॥ ३ ॥&lt;br&gt;&#xA;द्रष्टायं सर्वलोकस्य कर्मसाक्षी दिवाकरः ।&lt;br&gt;&#xA;कश्यपाच्चैव सम्भूतो नैवं भाषितुमर्हथः ॥ ४ ॥&lt;br&gt;&#xA;कुलकन्या पतिं त्यक्त्वा कथमन्यं भजेन्नरम् ।&lt;br&gt;&#xA;असारेऽस्मिन्हि संसारे जानन्तौ धर्मनिर्णयम् ॥ ५ ॥&lt;br&gt;&#xA;यथेच्छं गच्छतं देवौ शापं दास्यामि वानघौ ।&lt;br&gt;&#xA;सुकन्याहं च शर्यातेः पतिभक्तिपरायणा ॥ ६ ॥&lt;br&gt;&#xA;व्यास उवाच -&lt;br&gt;&#xA;इत्याकर्ण्य वचस्तस्या नासत्यौ विस्मितौ भृशम् ।&lt;br&gt;&#xA;तावब्रूतां पुनस्त्वेनां शङ्कमानौ भयं मुनेः ॥ ७ ॥&lt;br&gt;&#xA;राजपुत्रि प्रसन्नौ ते धर्मेण वरवर्णिनि ।&lt;br&gt;&#xA;वरं वरय सुश्रोणि दास्यावः श्रेयसे तव ॥ ८ ॥&lt;br&gt;&#xA;जानीहि प्रमदे नूनं आवां देवभिषग्वरौ ।&lt;br&gt;&#xA;युवानं रूपसम्पन्नं प्रकुर्यावः पतिं तव ॥ ९ ॥&lt;br&gt;&#xA;ततस्त्रयाणामस्माकं पतिमेकतमं वृणु ।&lt;br&gt;&#xA;समानरूपदेहानां मध्ये चातुर्यपण्डिते ॥ १० ॥&lt;br&gt;&#xA;सा तर्योवचनं श्रुत्वा विस्मिता स्वपतिं तदा ।&lt;br&gt;&#xA;गत्वोवाच तयोर्वाक्यं ताभ्यामुक्तं यदद्‌भुतम् ॥ ११ ॥&lt;br&gt;&#xA;सुकन्योवाच -&lt;br&gt;&#xA;स्वामिन् सूर्यसुतौ देवौ सम्प्राप्तौ च्यवनाश्रमे ।&lt;br&gt;&#xA;दृष्टौ मया दिव्यदेहौ नासत्यौ भृगुनन्दन ॥ १२ ॥&lt;br&gt;&#xA;वीक्ष्य मां चारुसर्वाङ्गीं जातौ कामातुरावुभौ ।&lt;br&gt;&#xA;कथितं वचनं स्वामिन् पतिं ते नवयौवनम् ॥ १३ ॥&lt;br&gt;&#xA;दिव्यदेहं करिष्यावश्चक्षुष्मन्तं मुनिं किल ।&lt;br&gt;&#xA;एतेन समयेनाद्य तं शृणु त्वं मयोदितम् ॥ १४ ॥&lt;br&gt;&#xA;समावयवरूपं च करिष्यावः पतिं तव ।&lt;br&gt;&#xA;तत्र त्रयाणामस्माकं पतिमेकतमं वृणु ॥ १५ ॥&lt;br&gt;&#xA;तच्छ्रुत्वाहमिहायाता प्रष्टुं त्वां कार्यमद्‌भुतम् ।&lt;br&gt;&#xA;किं कर्तव्यमतः साधो ब्रूह्यस्मिन्कार्यसङ्कटे ॥ १६ ॥&lt;br&gt;&#xA;देवमायापि दुर्ज्ञेया न जाने कपटं तयोः ।&lt;br&gt;&#xA;यदाज्ञापय सर्वज्ञ तत्करोमि तवेप्सितम् ॥ १७ ॥&lt;br&gt;&#xA;च्यवन उवाच -&lt;br&gt;&#xA;गच्छ कान्तेऽद्य नासत्यौ वचनान्मम सुव्रते ।&lt;br&gt;&#xA;आनयस्व समीपं मे शीघ्रं देवभिषग्वरौ ॥ १८ ॥&lt;br&gt;&#xA;क्रियतामाशु तद्वाक्यं नात्र कार्या विचारणा&lt;br&gt;&#xA;व्यास उवाच -&lt;br&gt;&#xA;एवं सा समनुज्ञाता तत्र गत्वा वचोऽब्रवीत् ॥ १९ ॥&lt;br&gt;&#xA;क्रियतामाशु नासत्यौ समयेन सुरोत्तमौ ।&lt;br&gt;&#xA;तच्छ्रुत्वा चाश्विनौ वाक्यं तस्यास्तौ तत्र चागतौ ॥ २० ॥&lt;br&gt;&#xA;ऊचतू राजपुत्रीं तां पतिस्तव विशत्वपः ।&lt;br&gt;&#xA;रूपार्थं च्यवनस्तूर्णं ततोऽम्भः प्रविवेश ह ॥ २१ ॥&lt;br&gt;&#xA;अश्विनावपि पश्चात्तत्प्रविष्टौ सर उत्तमम् ।&lt;br&gt;&#xA;ततस्ते निःसृतास्तस्मात्सरसस्तत्क्षणात्त्रयः ।&lt;br&gt;&#xA;तुल्यरूपा दिव्य देहा युवानः सदृशाः किल ।&lt;br&gt;&#xA;दिव्यकुण्डलभूषाढ्याः समानावयवास्तथा ॥ २३ ॥&lt;br&gt;&#xA;तेऽब्रुवन्सहिताः सर्वे वृणीष्व वरवर्णिनि ।&lt;br&gt;&#xA;अस्माकमीप्सितं भद्रे पतिं त्वममलानने ॥ २४ ॥&lt;br&gt;&#xA;यस्मिन्वाप्यधिका प्रीतिस्तं वृणुष्व वरानने ।&lt;br&gt;&#xA;व्यास उवाच -&lt;br&gt;&#xA;सा दृष्ट्वा तुल्यरूपांस्तान्समानवयसस्तथा ॥ २५ ॥&lt;br&gt;&#xA;एकस्वरांस्तुल्यवेषांस्त्रीन्वै देवसुतोपमान् ।&lt;br&gt;&#xA;सा तु संशयमापन्ना वीक्ष्य तान्सदृशाकृतीन् ॥ २६ ॥&lt;br&gt;&#xA;अजानन्ती पतिं सम्यग्व्याकुला समचिन्तयत् ।&lt;br&gt;&#xA;किं करोमि त्रयस्तुल्याः कं वृणोमि न वेद्म्यहम् ॥ २७ ॥&lt;br&gt;&#xA;पतिं देवसुता ह्येते संशये पतितास्म्यहम् ।&lt;br&gt;&#xA;इन्द्रजालमिदं सम्यग्देवाभ्यामिह कल्पितम् ॥ २८ ॥&#xA;कर्तव्यं किं मया चात्र मरणं समुपागतम् ।&lt;br&gt;&#xA;न मया पतिमुत्सृज्य वरणीयः कथञ्चन ॥ २९ ॥&lt;br&gt;&#xA;देवस्त्वाधुनिकः कश्चिदित्येषा मम धारणा ।&lt;br&gt;&#xA;इति सञ्चिन्त्य मनसा परां विश्वेश्वरीं शिवाम् ॥ ३० ॥&lt;br&gt;&#xA;दध्यौ भगवतीं देवीं तुष्टाव च कृशोदरी ।&lt;br&gt;&#xA;सुकन्योवाच -&lt;br&gt;&#xA;शरणं त्वां जगन्मातः प्राप्तास्मि भृशदुःखिता ॥ ३१ ॥&lt;br&gt;&#xA;रक्ष मेऽद्य सतीधर्मं नमामि चरणौ तव ।&lt;br&gt;&#xA;नमः पद्मोद्‌भवे देवि नमः शङ्करवल्लभे ॥ ३२ ॥&lt;br&gt;&#xA;विष्णुप्रिये नमो लक्ष्मि वेदमातः सरस्वति ।&lt;br&gt;&#xA;इदं जगत्त्वया सृष्टं सर्वं स्थावरजङ्गमम् ॥ ३३ ॥&lt;br&gt;&#xA;पासि त्वमिदमव्यग्रा तथात्सि लोकशान्तये ।&lt;br&gt;&#xA;ब्रह्मविष्णुमहेशानां जननी त्वं सुसम्मता ॥ ३४ ॥&lt;br&gt;&#xA;बुद्धिदासि त्वमज्ञानां ज्ञानिनां मोक्षदा सदा ।&lt;br&gt;&#xA;आज्ञा त्वं प्रकृतिः पूर्णा पुरुषप्रियदर्शना ॥ ३५ ॥&lt;br&gt;&#xA;भुक्तिमुक्तिप्रदासि त्वं प्राणिनां विशदात्मनाम् ।&lt;br&gt;&#xA;अज्ञानां दुःखदा कामं सत्त्वानां सुखसाधना ॥ ३६ ॥&lt;br&gt;&#xA;सिद्धिदा योगिनामम्ब जयदा कीर्तिदा पुनः ।&lt;br&gt;&#xA;शरणं त्वां प्रपन्नास्मि विस्मयं परमं गता ॥ ३७ ॥&lt;br&gt;&#xA;पतिं दर्शय मे मातर्मग्नास्मि शोकसागरे ।&lt;br&gt;&#xA;देवाभ्यां चरितं कूटं कं वृणोमि विमोहिता ॥ ३८ ॥&lt;br&gt;&#xA;पतिं दर्शय सर्वज्ञे विदित्वा मे सतीव्रतम् ।&lt;br&gt;&#xA;व्यास उवाच -&lt;br&gt;&#xA;एवं स्तुता तदा देवा तथा त्रिपुरसुन्दरी ॥ ३९ ॥&lt;br&gt;&#xA;हृदयेऽस्यास्तदा ज्ञानं ददावाशु सुखोदयम् ।&lt;br&gt;&#xA;निश्चित्य मनसा तुल्यवयोरूपधरान्सती ॥ ४० ॥&lt;br&gt;&#xA;प्रसमीक्ष्य तु तान् सर्वान्वव्रे बाला स्वकं पतिम् ।&lt;br&gt;&#xA;वृतेऽथ च्यवने देवौ सन्तुष्टौ तौ बभूवतुः ॥ ४१ ॥&lt;br&gt;&#xA;सतीधर्मं समालोक्य सम्प्रीतौ ददतुर्वरम् ।&lt;br&gt;&#xA;भगवत्याः प्रसादेन प्रसन्नौ तौ सुरौत्तमौ ॥ ४२ ॥&lt;br&gt;&#xA;मुनिमामन्त्र्य तरसा गमनायोद्यतावुभौ ।&lt;br&gt;&#xA;लब्ध्वा तु च्यवनो रूपं नेत्रे भार्यां च यौवनम् ॥ ४३ ॥&lt;br&gt;&#xA;हृष्टोऽब्रवीन्महातेजास्तौ नासत्याविदं वचः ।&lt;br&gt;&#xA;उपकारः कृतोऽयं मे युवाभ्यां सुरसत्तमौ ॥ ४४ ॥&lt;br&gt;&#xA;किं ब्रवीमि सुखं प्राप्तं संसारेऽस्मिन्ननुत्तमे ।&lt;br&gt;&#xA;प्राप्य भार्यां सुकेशान्तां दुःखं मेऽभवदन्वहम् ॥ ४५ ॥&lt;br&gt;&#xA;अन्धस्य चातिवृद्धस्य भोगहीनस्य कानने ।&lt;br&gt;&#xA;युवाभ्यां नयने दत्ते यौवनं रूपमद्‌भुतम् ॥ ४६ ॥&lt;br&gt;&#xA;सम्पादितं ततं किञ्चिदुपकर्तुमहं ब्रुवे ।&lt;br&gt;&#xA;उपकारिणि मित्रे यो नोपकुर्यात्कथञ्चन ॥ ४७ ॥&lt;br&gt;&#xA;तं धिगस्तु नरं देवौ भवेच्च ऋणवान्भुवि ।&lt;br&gt;&#xA;तस्माद्वां वाञ्छितं किञ्चिद्दातुमिच्छामि साम्प्रतम् ॥ ४८ ॥&lt;br&gt;&#xA;आत्मनो ऋणमोक्षाय देवेशौ नूतनस्य च ।&lt;br&gt;&#xA;प्रार्थितं वां प्रदास्यामि यदलभ्यं सुरासुरैः ॥ ४९ ॥&lt;br&gt;&#xA;ब्रुवाथां वां मनोद्दिष्टं प्रीतोऽस्मि सुकृतेन वाम् ।&lt;br&gt;&#xA;श्रुत्वा तौ तु मुनेर्वाक्यमभिमन्त्र्य परस्परम् ॥ ५० ॥&lt;br&gt;&#xA;तमूचतुर्मुनिश्रेष्ठं सुकन्यासहितं स्थितम् ।&lt;br&gt;&#xA;मुने पितुः प्रसादेन सर्वं नो मनसेप्सितम् ॥ ५१ ॥&lt;br&gt;&#xA;उत्कण्ठा सोमपानस्य वर्तते नौ सुरैः सह ।&lt;br&gt;&#xA;भिषजाविति देवेन निषिद्धौ चमसग्रहे ॥ ५२ ॥&lt;br&gt;&#xA;शक्रेण वितते यज्ञे ब्रह्मणः कनकाचले ।&lt;br&gt;&#xA;तस्मात्त्वमपि धर्मज्ञ यदि शक्तोऽसि तापस ॥ ५३ ॥&lt;br&gt;&#xA;कार्यमेतद्धि कर्तव्यं वाञ्छितं नौ सुसम्मतम् ।&lt;br&gt;&#xA;एतद्विज्ञाय वा ब्रह्मन्कुरु वां सोमपायिनौ ॥ ५४ ॥&lt;br&gt;&#xA;पिपासास्ति सुदुष्प्रापपा त्वत्तः समुपयास्यति ।&lt;br&gt;&#xA;च्यवनस्तु तयोः प्राह तच्छ्रुत्वा वचनं मृदु ॥ ५५ ॥&lt;br&gt;&#xA;यदहं रूपसम्पन्नो वयसा च समन्वितः ।&lt;br&gt;&#xA;कृतो भवद्‌भ्यां वृद्धः सन्भार्यां च प्राप्तवानिति ॥ ५६ ॥&lt;br&gt;&#xA;तस्माद्युवां करिष्यामि प्रीत्याहं सोमपायिनौ ।&lt;br&gt;&#xA;मिषतो देवराजस्य सत्यमेतद्‌ब्रवीम्यहम् ॥ ५७ ॥&lt;br&gt;&#xA;राज्ञस्तु वितते यज्ञे शर्यातेरमितद्युतेः ।&lt;br&gt;&#xA;इत्याकर्ण्य वचो हृष्टौ तौ दिवं प्रतिजग्मतुः ॥ ५८ ॥&lt;br&gt;&#xA;च्यवनस्तां गृहीत्वा तु जगामाश्रममण्डलम् ॥ ५९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां सप्तमस्कन्धे अश्विभ्यां च्यवनद्वारा&lt;br&gt;&#xA;सोमपानाय प्रतिज्ञावर्णनं नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>०६</title>
      <link>https://vishvAsa.github.io/purANam/shAktam/devI-bhAgavatam/07/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/06/</guid>
      <description>&lt;p&gt;जनमेजय उवाच -&lt;br&gt;&#xA;च्यवनेन कथं वैद्यौ तौ कृतौ सोमपायिनौ ।&lt;br&gt;&#xA;वचनं च कथं सत्यं जातं तस्य महात्मनः ॥ १ ॥&lt;br&gt;&#xA;मानुषस्य बलं कीदृग्देवराजबलं प्रति ।&lt;br&gt;&#xA;निषिद्धौ भिषजौ तेन कृतौ तौ सोमपायिनौ ॥ २ ॥&lt;br&gt;&#xA;धर्मनिष्ठ तदाश्चर्यं विस्तरेण वद प्रभो ।&lt;br&gt;&#xA;चरितं च्यवनस्याद्य श्रोतुकामोऽस्मि सर्वथा ॥ ३ ॥&lt;br&gt;&#xA;व्यास उवाच -&lt;br&gt;&#xA;निशामय महाराज चरितं परमाद्‌भुतम् ।&lt;br&gt;&#xA;च्यवनस्य मखे तस्मिञ्छर्यातेर्भुवि भारत ॥ ४ ॥&lt;br&gt;&#xA;सुकन्यां सुन्दरीं प्राप्य च्यवनः सुरसन्निभः ।&lt;br&gt;&#xA;विजहार प्रसन्नात्मा देवकन्यामिवापरः ॥ ५ ॥&lt;br&gt;&#xA;कदाचिदथ शर्यातिभार्या चिन्तातुरा भृशम् ।&lt;br&gt;&#xA;पतिं प्राह वेपमाना वचनं रुदती प्रिया ॥ ६ ॥&lt;br&gt;&#xA;राजन् पुत्री त्वया दत्ता मुनयेऽन्धाय कानने ।&lt;br&gt;&#xA;मृता जीवति वा सा तु द्रष्टव्या सर्वथा त्वया ॥ ७ ॥&lt;br&gt;&#xA;गच्छ नाथ मुनेस्तावदाश्रमं द्रष्टुमादरात् ।&lt;br&gt;&#xA;किं करोति सुकन्या सा प्राप्य नाथं तथाविधम् ॥ ८ ॥&lt;br&gt;&#xA;पुत्रीदुःखेन राजर्षे दग्धास्मि सर्वथा हृदि ।&lt;br&gt;&#xA;तामानय विशालाक्षीं तपःक्षामां मदन्तिके ॥ ९ ॥&lt;br&gt;&#xA;पश्यामि सर्वथा पुत्रीं कृशाङ्गीं वल्कलावृताम् ।&lt;br&gt;&#xA;अन्धं पतिं समासाद्य दुःखभाजं कृशोदरीम् ॥ १० ॥&lt;br&gt;&#xA;शर्यातिरुवाच -&lt;br&gt;&#xA;गच्छामोऽद्य विशालाक्षि सुकन्यां द्रष्टुमादरात् ।&lt;br&gt;&#xA;प्रियपुत्रीं वरारोहे मुनिं तं संशितव्रतम् ॥ ११ ॥&lt;br&gt;&#xA;व्यास उवाच -&lt;br&gt;&#xA;एवमुक्त्व तु शर्यातिः कामिनीं शोकसङ्कुलाम् ।&lt;br&gt;&#xA;जगाम रथमारुह्य त्वरितश्चाश्रमं मुनेः ॥ १२ ॥&lt;br&gt;&#xA;गत्वाऽऽश्रमसमीपे तु तमपश्यन्महीपतिः ।&lt;br&gt;&#xA;नवयौवनसम्पन्नं देवपुत्रोपमं मुनिम् ॥ १३ ॥&lt;br&gt;&#xA;तं विलोक्यामराकारं विस्मयं नृपतिर्गतः ।&lt;br&gt;&#xA;किं कृतं कुत्सितं कर्म पुत्र्या लोकविगर्हितम् ॥ १४ ॥&lt;br&gt;&#xA;निहतोऽसौ मुनिर्वृद्धस्त्वनयान्यः पतिः कृतः ।&lt;br&gt;&#xA;कामपीडितया कामं प्रशान्तोऽप्यतिनिर्धनः ॥ १५ ॥&lt;br&gt;&#xA;दुःसहयोऽयं पुष्पधन्वा विशेषेण च यौवने ।&lt;br&gt;&#xA;कुले कलङ्कः सुमहाननया मानवे कृतः ॥ १६ ॥&lt;br&gt;&#xA;धिक्तस्य जीवितं लोके यस्य पुत्री हि कुत्सिता ।&lt;br&gt;&#xA;सर्वपापैस्तु दुःखाय पुत्री भवति देहिनाम् ॥ १७ ॥&lt;br&gt;&#xA;मया त्वनुचितं कर्म कृतं स्वार्थस्य सिद्धये ।&lt;br&gt;&#xA;वृद्धायान्धाय या दत्ता पुत्री सर्वात्मना किल ॥ १८ ॥&lt;br&gt;&#xA;कन्या योग्याय दातव्या पित्रा सर्वात्मना किल ।&lt;br&gt;&#xA;तादृशं हि फलं प्राप्तं यादृशं वै कृतं मया ॥ १९ ॥&lt;br&gt;&#xA;हन्मि चेदद्य तनयां दुःशीलां पापकारिणीम् ।&lt;br&gt;&#xA;स्त्रीहत्या दुस्तरा स्यान्मे तथा पुत्र्या विशेषतः ॥ २० ॥&lt;br&gt;&#xA;मनुवंशस्तु विख्यातः सकलङ्कः कृतो मया ।&lt;br&gt;&#xA;लोकापवादो बलवान्दुस्त्याज्या स्नेहशृङ्खला ॥ २१ ॥&lt;br&gt;&#xA;किं करोमीति चिन्ताब्धौ यदा मग्नः स पार्थिवः ।&lt;br&gt;&#xA;सुकन्यया तदा दैवाद्‌दृष्टश्चिन्ताकुलः पिता ॥ २२ ॥&lt;br&gt;&#xA;सा दृष्ट्वा तं जगामाशु सुकन्या पितुरन्तिके ।&lt;br&gt;&#xA;गत्वा पप्रच्छ भूपालं प्रेमपूरितमानसा ॥ २३ ॥&lt;br&gt;&#xA;किं विचारयसे राजंश्चिन्ताव्याकुलिताननः ।&lt;br&gt;&#xA;उपविष्टं मुनिं वीक्ष्य युवानमम्बुजेक्षणम् ॥ २४ ॥&lt;br&gt;&#xA;एह्येहि पुरुषव्याघ्र प्रणमस्व पतिं मम ।&lt;br&gt;&#xA;मा विषादं नृपश्रेष्ठ साम्प्रतं कुरु मानव ॥ २५ ॥&lt;br&gt;&#xA;व्यास उवाच -&lt;br&gt;&#xA;इति पुत्र्या वचं श्रुत्वा शर्यातिः क्रोधपीडितः ।&lt;br&gt;&#xA;प्रोवाच वचनं राजा पुरःस्थां तनयां ततः ॥ २६ ॥&lt;br&gt;&#xA;राजोवाच -&lt;br&gt;&#xA;क्व मुनिश्च्यवनः पुत्रि वृद्धोऽन्धस्तापसोत्तमः ।&lt;br&gt;&#xA;कोऽयं युवा मदोन्मत्तः सन्देहोऽत्र महान्मम ॥ २७ ॥&lt;br&gt;&#xA;मुनिः किं निहतः पापे त्वया दुष्कृतकारिणि ।&lt;br&gt;&#xA;नूतनोऽसौ पतिः कामात्कृतः कुलविनाशिनि ॥ २८ ॥&lt;br&gt;&#xA;सोऽहं चिन्तातुरस्तं न पश्याम्याश्रमसंस्थितम् ।&lt;br&gt;&#xA;किं कृतं दुष्कृतं कर्म कुलटाचरितं किल ॥ २९ ॥&lt;br&gt;&#xA;निमग्नोऽहं दुराचारे शोकाब्धौ त्वत्कृतेऽधुना ।&lt;br&gt;&#xA;दृष्ट्वैनं पुरुषं दिव्यमदृष्ट्वा च्यवनं मुनिम् ॥ ३० ॥&#xA;विहस्य तमुवाचाशु सा श्रुत्वा वचनं पितुः ।&lt;br&gt;&#xA;गृहीत्वाऽऽनीय पितरं भर्तुरन्तिकमादरात् ॥ ३१ ॥&lt;br&gt;&#xA;च्यवनोऽसौ मुनिस्तात जामाता ते न संशयः ।&lt;br&gt;&#xA;अश्विभ्यामीदृशः कान्तः कृतः कमललोचनः ॥ ३२ ॥&lt;br&gt;&#xA;यदृच्छयात्र सम्प्राप्तौ नासत्यावाश्रमे मम ।&lt;br&gt;&#xA;ताभ्यां करुणया नूनं च्यवनस्तादृशः कृतः ॥ ३३ ॥&lt;br&gt;&#xA;नाहं तव सुता तात तथा स्यां पापकारिणी ।&lt;br&gt;&#xA;यथा त्वं मन्यसे राजन् विमूढो रूपसंशये ॥ ३४ ॥&lt;br&gt;&#xA;प्रणम त्वं मुनिं राजन् भार्गवं च्यवनं पितः ।&lt;br&gt;&#xA;आपृच्छ कारणं सर्वं कथियिष्यति विस्तरम् ॥ ३५ ॥&lt;br&gt;&#xA;इति श्रुत्वा वचं पुत्र्या शर्यातिस्त्वरितस्तदा ।&lt;br&gt;&#xA;प्रणनाम मुनिं तत्र गत्वा पप्रच्छ सादरम् ॥ ३६ ॥&lt;br&gt;&#xA;राजोवाच -&lt;br&gt;&#xA;कथयस्व स्ववृत्तान्तं भार्गवाशु यथोचितम् ।&lt;br&gt;&#xA;नयने च कथं प्राप्ते क्व गता ते जरा पुनः ॥ ३७ ॥&lt;br&gt;&#xA;संशयोऽयं महान्मेऽस्ति रूपं दृष्ट्वातिसुन्दरम् ।&lt;br&gt;&#xA;वद विस्तरतो ब्रह्मन् श्रुत्वाहं सुखमाप्नुयाम् ॥ ३८ ॥&lt;br&gt;&#xA;च्यवन उवाच -&lt;br&gt;&#xA;नासत्यावत्र सम्प्राप्तौ देवानां भिषजावुभौ ।&lt;br&gt;&#xA;उपकारः कृतस्ताभ्यां कृपया नृपसत्तम ॥ ३९ ॥&lt;br&gt;&#xA;मया ताभ्यां वरो दत्त उपकारस्य हेतवे ।&lt;br&gt;&#xA;करिष्यामि मखे राज्ञो भवन्तौ सोमपायिनौ ॥ ४० ॥&lt;br&gt;&#xA;एवं मया वयः प्राप्तं लोचने विमले तथा ।&lt;br&gt;&#xA;स्वस्थो भव महाराज संविशस्वासने शुभे ॥ ४१ ॥&lt;br&gt;&#xA;इत्युक्तः स तु विप्रेण सभार्यः पृथिवीपतिः ।&lt;br&gt;&#xA;सुखोपविष्टः कल्याणीः कथाश्चक्रे महात्मना ॥ ४२ ॥&lt;br&gt;&#xA;अथैनं भार्गवं प्राह राजानं परिसान्त्वयन् ।&lt;br&gt;&#xA;याजयिष्यामि राजंस्त्वां सम्भारानुपकल्पय ॥ ४३ ॥&lt;br&gt;&#xA;मया प्रतिश्रुतं ताभ्यां कर्तव्यौ सोमपौ युवाम् ।&lt;br&gt;&#xA;तत्कर्तव्यं नृपश्रेष्ठ तव यज्ञेऽतिविस्तरे ॥ ४४ ॥&lt;br&gt;&#xA;इन्द्रं निवारयिष्यामि क्रुद्धं तेजोबलेन वै ।&lt;br&gt;&#xA;पाययिष्यामि राजेन्द्र सोमं सोममखे तव ॥ ४५ ॥&lt;br&gt;&#xA;ततः परमसन्तुष्टः शर्यातिः पृथिवीपतिः ।&lt;br&gt;&#xA;च्यवनस्य महाराज तद्वाक्यं प्रत्यपूजयत् ॥ ४६ ॥&lt;br&gt;&#xA;सम्मान्य च्यवनं राजा जगाम नगरं प्रति ।&lt;br&gt;&#xA;सभार्यश्चातिसन्तुष्टः कुर्वन्वार्तां मुनेः किल ॥ ४७ ॥&lt;br&gt;&#xA;प्रशस्तेहनि यज्ञीये सर्वकामसमृद्धिमान् ।&lt;br&gt;&#xA;कारयामास शर्यातिर्यज्ञायतनमुत्तमम् ॥ ४८ ॥&lt;br&gt;&#xA;समानीय मुनीन्पूज्यान्वसिष्ठप्रमुखानसौ ।&lt;br&gt;&#xA;भार्गवो याजयामास च्यवनः पृथिवीपतिम् ॥ ४९ ॥&lt;br&gt;&#xA;वितते तु तथा यज्ञे देवाः सर्वे सवासवाः ।&lt;br&gt;&#xA;आजग्मुश्चाश्विनौ तत्र सोमार्थमुपजग्मतुः ॥ ५० ॥&lt;br&gt;&#xA;इन्द्रस्तु शङ्‌कितस्तत्र वीक्ष्य तावश्विनावुभौ ।&lt;br&gt;&#xA;पप्रच्छ च सुरान्सर्वान्किमेतौ समुपागतौ ॥ ५१ ॥&lt;br&gt;&#xA;चिकित्सकौ न सोमार्हौ केनानीताविहेति च ।&lt;br&gt;&#xA;नाब्रुवन्नमरास्तत्र राज्ञस्तु वितते मखे ॥ ५२ ॥&lt;br&gt;&#xA;अगृह्णाच्च्यवनः सोममश्विनोर्देवयोस्तदा ।&lt;br&gt;&#xA;शक्रस्तं वारयामास मा गृहाणैतयोर्ग्रहम् ॥ ५३ ॥&lt;br&gt;&#xA;तमाह च्यवनस्तत्र कथमेतौ रवेः सुतौ ।&lt;br&gt;&#xA;न ग्रहार्हौ च नासत्यौ ब्रूहि सत्यं शचीपते ॥ ५४ ॥&lt;br&gt;&#xA;न सङ्करौ समुत्पन्नौ धर्मपत्नीसुतौ रवेः ।&lt;br&gt;&#xA;केन दोषेण देवेन्द्र नार्हौ सोमं भिषग्वरौ ॥ ५५ ॥&lt;br&gt;&#xA;निर्णयोऽत्र मखे शक्र कर्तव्यः सर्वदैवतैः ।&lt;br&gt;&#xA;ग्राहयिष्यामहं सोमं कृतौ तौ सोमपौ मया ॥ ५६ ॥&lt;br&gt;&#xA;प्रेरितोऽसौ मया राजा मखाय मघवन्किल ।&lt;br&gt;&#xA;एतदर्थं करिष्यामि सत्यं मे वचनं विभो ॥ ५७ ॥&lt;br&gt;&#xA;आभ्यामुपकृतः शक्र तथा दत्तं नवं वयः ।&lt;br&gt;&#xA;तस्मात्प्रत्युपकारस्तु कर्तव्यः सर्वथा मया ॥ ५८ ॥&lt;br&gt;&#xA;इन्द्र उवाच -&lt;br&gt;&#xA;चिकित्सकौ कृतावेतौ नासत्यौ निन्दितौ सुरैः ।&lt;br&gt;&#xA;उभावेतौ न सोमार्हौ मा गृहाणैतयोर्ग्रहम् ॥ ५९ ॥&lt;br&gt;&#xA;च्यवन उवाच -&lt;br&gt;&#xA;अहल्याजार संयच्छ कोपं चाद्य निरर्थकम् ।&lt;br&gt;&#xA;वृत्रघ्न किं हि नासत्यौ न सोमार्हौ सुरात्मजौ ॥ ६० ॥&lt;br&gt;&#xA;एवं विवादे समुपस्थिते च&lt;br&gt;&#xA;न कोऽपि वाचं तमुवाच भूप ।&lt;br&gt;&#xA;ग्रहं तयोर्भार्गवतिग्मतेजाः&lt;br&gt;&#xA;सङ्ग्राहयामास तपोबलेन ॥ ६१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां सप्तमस्कन्धे च्यवनाश्विनोः कृते&lt;br&gt;&#xA;सोमपानाधिकारत्वचेष्टावर्णनं नाम षष्टोऽध्यायः ॥ ६ ॥&lt;/p&gt;</description>
    </item>
    <item>
      <title>०७</title>
      <link>https://vishvAsa.github.io/purANam/shAktam/devI-bhAgavatam/07/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/07/</guid>
      <description>&lt;p&gt;व्यास उवाच -&lt;br&gt;&#xA;दत्ते ग्रहे तु राजेन्द्र वासवः कुपितौ भृशम् ।&lt;br&gt;&#xA;प्रोवाच च्यवनं तत्र दर्शयन्बलमात्मनः ॥ १ ॥&lt;br&gt;&#xA;मा ब्रह्मबन्धो मर्यादामिमां त्वं कर्त्तुमर्हसि ।&lt;br&gt;&#xA;वधिष्यामि द्विषन्तं त्वां विश्वरूपमिवाऽपरम् ॥ २ ॥&lt;br&gt;&#xA;च्यवन उवाच -&lt;br&gt;&#xA;मावमंस्था महात्मानौ रूपद्रविणवर्चसा ।&lt;br&gt;&#xA;यौ चक्रतुर्मां मघवन् वृन्दारकमिवापरम् ॥ ३ ॥&lt;br&gt;&#xA;ऋते त्वां विबुधाश्चान्ये कथं वाददते ग्रहम् ।&lt;br&gt;&#xA;अश्विनावपि देवेन्द्र देवौ विद्धि परन्तपौ ॥ ४ ॥&lt;br&gt;&#xA;इन्द्र उवाच -&lt;br&gt;&#xA;भिषजौ नार्हतः कामं ग्रहं यज्ञे कथञ्चन ।&lt;br&gt;&#xA;यदि दित्ससि मन्दात्मन् शिरश्छेत्स्यामि साम्प्रतम् ॥ ५ ॥&lt;br&gt;&#xA;व्यास उवाच&lt;br&gt;&#xA;अनादृत्य तु तद्वाक्यं वासवस्य च भार्गवः ।&lt;br&gt;&#xA;ग्रहं तु ग्राहयामास भर्त्सयन्निव तं भृशम् ॥ ६ ॥&lt;br&gt;&#xA;सोमपात्रं यदा ताभ्यां गृहीतं तु पिपासया ।&lt;br&gt;&#xA;समीक्ष्य बलभिद्देव इदं वचनमब्रवीत् ॥ ७ ॥&lt;br&gt;&#xA;आभ्यमर्थाय सोमं त्वं ग्राहयिष्यसि चेत्स्वयम् ।&lt;br&gt;&#xA;वज्रं तु प्रहरिष्यामि विश्वरूपमिवापरम् ॥ ८ ॥&lt;br&gt;&#xA;वासवेनैवमुक्तस्तु भार्गवश्चातिगर्वितः ।&lt;br&gt;&#xA;जग्राह विधिवत्सोममश्विभ्यामतिमन्युमान् ॥ ९ ॥&lt;br&gt;&#xA;इन्द्रोऽपि प्राक्षिपत्कोपाद्‌वज्रमस्मै स्वमायुधम् ।&lt;br&gt;&#xA;पश्यतां सर्वदेवानां सूर्यकोटिसमप्रभम् ॥ १० ॥&lt;br&gt;&#xA;प्रेरितं चाशनिं प्रेक्ष्य च्यवनस्तपसा ततः ।&lt;br&gt;&#xA;स्तम्भयामास वज्रं स शक्रस्यामिततेजसः ॥ ११ ॥&lt;br&gt;&#xA;कृत्यया स महाबाहुरिन्द्रं हन्तुमिहोद्यतः ।&lt;br&gt;&#xA;जुहावाग्नौ श्रुतं हव्यं मन्त्रेण मुनिसत्तमः ॥ १२ ॥&lt;br&gt;&#xA;तत्र कृत्या समुत्पन्ना च्यवनस्य तपोबलात् ।&lt;br&gt;&#xA;प्रबलः पुरुषः क्रूरो बृहत्कायो महासुरः ॥ १३ ॥&lt;br&gt;&#xA;मदो नाम महाघोरो भयदः प्राणिनामिह ।&lt;br&gt;&#xA;शरीरे पर्वताकारस्तीक्ष्णदंष्ट्रो मयानकः ॥ १४ ॥&lt;br&gt;&#xA;चतस्रश्चायता दंष्ट्रा योजनानां शतं शतम् ।&lt;br&gt;&#xA;इतरे त्वस्य दशना बभूवुर्दशयोजनाः ॥ १५ ॥&lt;br&gt;&#xA;बाहू पर्वतसङ्काशावायतौ क्रूरदर्शनौ ।&lt;br&gt;&#xA;जिह्वा तु भीषणा क्रूरा लेलिहाना नभस्तलम् ॥ १६ ॥&lt;br&gt;&#xA;ग्रीवा तु गिरिशृङ्गाभा कठिना भीषणा भृशम् ।&lt;br&gt;&#xA;नखा व्याघ्रनखप्रख्याः केशाश्चातीवभीषणाः ॥ १७ ॥&lt;br&gt;&#xA;शरीरं कज्जलाभं च तस्य चास्यं भयानकम् ।&lt;br&gt;&#xA;नेत्रे दावानलप्रख्ये भीषणेऽतिभयानके ॥ १८ ॥&lt;br&gt;&#xA;हनुरेका स्थिता तस्य भूमावेका दिवं गता ।&lt;br&gt;&#xA;एवंविधः समुत्पन्नो मदो नाम बृहत्तनुः ॥ १९ ॥&lt;br&gt;&#xA;तं विलोक्य सुराः सर्वे भयमाजग्मुरंहसा ।&lt;br&gt;&#xA;इन्द्रोऽपि भयसन्त्रस्तो युद्धाय न मनो दधे ॥ २० ॥&lt;br&gt;&#xA;दैत्योऽपि वदने कामं वज्रमादाय संस्थितः ।&lt;br&gt;&#xA;व्याप्तं नभो घोरदृष्टिर्ग्रसन्निव जगत्त्रयम् ॥ २१ ॥&lt;br&gt;&#xA;स भक्ष्ययिष्यन्सङ्क्रुद्धः शतक्रतुमुपाद्रवत् ।&lt;br&gt;&#xA;चक्रुशुश्च सुराः सर्वे हा हताः स्मेति संस्थिताः ॥ २२ ॥&lt;br&gt;&#xA;इन्द्रः स्तम्भितबाहुस्तु मुमुक्षुर्वज्रमन्तिकात् ।&lt;br&gt;&#xA;न शशाक पविं तस्मिन्प्रहर्तुं पाकशासनः ॥ २३ ॥&lt;br&gt;&#xA;वज्रहस्तः सुरेशानस्तं वीक्ष्य कालसन्निभम् ।&lt;br&gt;&#xA;सस्मार मनसा तत्र गुरुं समयकोविदम् ॥ २४ ॥&lt;br&gt;&#xA;स्मरणादाजगामाशु बृहस्पतिरुदारधीः ।&lt;br&gt;&#xA;गुरुस्तत्समयं दृष्ट्वा विपत्तिसदृशं महत् ॥ २५ ॥&#xA;विचार्य मनसा कृत्यं तमुवाच शचीपतिम् ।&lt;br&gt;&#xA;दुःसाध्योऽयं महामन्त्रैस्त्वयं वज्रेण वासव ॥ २६ ॥&lt;br&gt;&#xA;असुरो मदसञ्ज्ञस्तु यज्ञकुण्डात्समुत्थितः ।&lt;br&gt;&#xA;तपोबलमृषेः सम्यक् च्यवनस्य महाबलः ॥ २७ ॥&lt;br&gt;&#xA;अनिवार्यो ह्ययं शत्रुस्त्वया देवैस्तथा मया ।&lt;br&gt;&#xA;शरणं याहि देवेश च्यवनस्य महात्मनः ॥ २८ ॥&lt;br&gt;&#xA;स निवारयिता नूनं कृत्यामात्मकृतां किल ।&lt;br&gt;&#xA;न निवारयितुं शक्ताः शक्तिभक्तरुषं क्वचित् ॥ २९ ॥&lt;br&gt;&#xA;व्यास उवाच -&lt;br&gt;&#xA;इत्युक्तो गुरुणा शक्रस्तदागच्छन्मुनिं प्रति ।&lt;br&gt;&#xA;प्रणम्य शिरसा नम्रः तमुवाच भयान्वितः ॥ ३० ॥&lt;br&gt;&#xA;क्षमस्व मुनिशार्दूल शमयासुरमुद्यतम् ।&lt;br&gt;&#xA;प्रसन्नो भव सर्वज्ञ वचनं ते करोम्यहम् ॥ ३१ ॥&lt;br&gt;&#xA;सोमार्हावश्विनावेतावद्यप्रभृति भार्गव ।&lt;br&gt;&#xA;भविष्यतः सत्यमेतद्वचो विप्र प्रसीद मे ॥ ३२ ॥&lt;br&gt;&#xA;मिथ्या ते नोद्यमो ह्येष भवत्येव तपोधन ।&lt;br&gt;&#xA;जाने त्वमपि धर्मज्ञ मिथ्या नैव करिष्यसि ॥ ३३ ॥&lt;br&gt;&#xA;सोमपावश्विनावेतौ त्वत्कृतौ च सदैवे हि ।&lt;br&gt;&#xA;भविष्यतश्च शर्यातेः कीर्तिस्तु विपुला भवेत् ॥ ३४ ॥&lt;br&gt;&#xA;मया यद्धि कृतं कर्म सर्वथा मुनिसत्तम ।&lt;br&gt;&#xA;परीक्षार्थं तु विज्ञेयं तव वीर्यप्रकाशनम् ॥ ३५ ॥&lt;br&gt;&#xA;प्रसादं कुरु मे ब्रह्मन् मदं संहर चोत्थितम् ।&lt;br&gt;&#xA;कल्याणं सर्वदेवानां तथा भूयो विधीयताम् ॥ ३६ ॥&lt;br&gt;&#xA;एवमुक्तस्तु शक्रेण च्यवनः परमार्थवित् ।&lt;br&gt;&#xA;सञ्जहार तपः कोपं समुत्पन्नं विरोधजम् ॥ ३७ ॥&lt;br&gt;&#xA;देवमाश्वास्य संविग्नं भार्गवस्तु मदं ततः ।&lt;br&gt;&#xA;व्यभजत्स्त्रीषु पानेषु द्यूतेषु मृगयासु च ॥ ३८ ॥&lt;br&gt;&#xA;मदं विभज्य देवेन्द्रमाश्वास्य चकितं भिया ।&lt;br&gt;&#xA;संस्थाप्य च सुरान्सर्वान्मखं तस्य न्यवर्तयत् ॥ ३९ ॥&lt;br&gt;&#xA;ततस्तु संस्कृतं सोमं वासवाय महात्मने ।&lt;br&gt;&#xA;अश्विभ्यां सर्वधर्मात्मा पाययामास भार्गवः ॥ ४० ॥&lt;br&gt;&#xA;एवं तौ च्यवनेनार्यावश्विनौ रविपुत्रकौ ।&lt;br&gt;&#xA;विहितौ सोमपौ राजन् सर्वथा तपसो बलात् ॥ ४१ ॥&lt;br&gt;&#xA;सरस्तदपि विख्यातं जातं यूपविमण्डितम् ।&lt;br&gt;&#xA;आश्रमस्तु मुनेः सम्यक् पृथिव्यां विश्रुतोऽभवत् ॥ ४२ ॥&lt;br&gt;&#xA;शर्यातिरपि सन्तुष्टो ह्यभवत्तेन कर्मणा ।&lt;br&gt;&#xA;यज्ञं समाप्य नगरे जगाम सचिवैर्वृतः ॥ ४३ ॥&lt;br&gt;&#xA;राज्यं चकार धर्मज्ञो मनुपुत्रः प्रतापवान् ।&lt;br&gt;&#xA;आनर्तस्तस्य पुत्रोऽभूदानर्ताद्‌रेवतोऽभवत् ॥ ४४ ॥&lt;br&gt;&#xA;सोऽन्तःसमुद्रे नगरीं विनिर्माय कुशस्थलीम् ।&lt;br&gt;&#xA;आस्थितोऽभुङ्क्त विषयानानर्तादीनरिन्दमः ॥ ४५ ॥&lt;br&gt;&#xA;तस्य पुत्रशतं जज्ञे ककुद्मिज्येष्ठमुत्तमम् ।&lt;br&gt;&#xA;पुत्री च रेवती नाम्ना सुन्दरी शुभलक्षणा ॥ ४६ ॥&lt;br&gt;&#xA;वरयोग्या यदा जाता तदा राजा च रेवतः ।&lt;br&gt;&#xA;चिन्तयामास राजेन्द्रो राजपुत्रान्कुलोद्‌भवान् ॥ ४७ ॥&lt;br&gt;&#xA;रैवतं नाम च गिरिमाश्रितः पृथिवीपतिः ।&lt;br&gt;&#xA;चकार राज्यं बलवानानर्तेषु नराधिपः ॥ ४८ ॥&lt;br&gt;&#xA;विचिन्त्य मनसा राजा कस्मै देया मया सुता ।&lt;br&gt;&#xA;गत्वा पृच्छामि ब्रह्माणं सर्वज्ञं सुरपूजितम् ॥ ४९ ॥&lt;br&gt;&#xA;इति सञ्चिन्त्य भूपालः सुतामादाय रेवतीम् ।&lt;br&gt;&#xA;ब्रह्मलोकं जगामाशु प्रष्टुकामः पितामहम् ॥ ५० ॥&lt;br&gt;&#xA;यत्र देवाश्च यज्ञाश्च छन्दांसि पर्वतास्तथा ।&lt;br&gt;&#xA;अब्धयः सिद्धगन्धर्वाः दिव्यरूपधराः स्थिताः ॥ ५१ ॥&lt;br&gt;&#xA;ऋषयः सिद्धगन्धर्वाः पन्नगाश्चारणास्तथा ।&lt;br&gt;&#xA;तस्थुः प्राञ्जलयः सर्वे स्तुवन्तश्च पुरातनाः ॥ ५२ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायां सप्तमस्कन्धे रेवतस्य रेवतीवरार्थं&lt;br&gt;&#xA;ब्रह्मलोकगमनवर्णनं नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>०८</title>
      <link>https://vishvAsa.github.io/purANam/shAktam/devI-bhAgavatam/07/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/08/</guid>
      <description>&lt;p&gt;जनमेजय उवाच -&lt;br&gt;&#xA;संशयोऽयं महान् ब्रह्मन् वर्तते मम मानसे ।&lt;br&gt;&#xA;ब्रह्मलोकं गतो राजा रेवतीसंयुतः स्वयम् ॥ १ ॥&lt;br&gt;&#xA;मया पूर्वं श्रुतं कृत्स्नं ब्राह्मणेभ्यः कथान्तरे ।&lt;br&gt;&#xA;ब्राह्मणो ब्रह्मविच्छान्तो ब्रह्मलोकमवाप्नुयात् ॥ २ ॥&lt;br&gt;&#xA;राजा कथं गतस्तत्र रेवतीसंयुतः स्वयम् ।&lt;br&gt;&#xA;सत्यलोकेऽतिदुष्प्रापे भूर्लोकादिति संशयः ॥ ३ ॥&lt;br&gt;&#xA;मृतः स्वर्गमवाप्नोति सर्वशास्त्रेषु निर्णयः ।&lt;br&gt;&#xA;(मानुषेण तु देहेन ब्रह्मलोके गतिः कथम् । )&lt;br&gt;&#xA;स्वर्गात्पुनः कथं लोके मानुषे जायते गतिः ॥ ४ ॥&lt;br&gt;&#xA;एतन्मे संस्ययं विद्वंश्छेत्तुमर्हसि साम्प्रतम् ।&lt;br&gt;&#xA;यथा राजा गतस्तत्र प्रष्टुकामः प्रजापतिम् ॥ ५ ॥&lt;br&gt;&#xA;व्यास उवाच -&lt;br&gt;&#xA;मेरोस्तु शिखरे राजन् सर्वे लोकाः प्रतिष्ठिताः ।&lt;br&gt;&#xA;इन्द्रलोको वह्निलोको या च संयमिनी पुरी ॥ ६ ॥&lt;br&gt;&#xA;तथैव सत्यलोकश्च कैलासश्च तथा पुनः ।&lt;br&gt;&#xA;वैकुण्ठश्च पुनस्तत्र वैष्णवं पदमुच्यते ॥ ७ ॥&lt;br&gt;&#xA;यथार्जुनः शक्रलोके गतः पार्थो धनुर्धरः ।&lt;br&gt;&#xA;पञ्चवर्षाणि कौन्तेयः स्थितस्तत्र सुरालये ॥ ८ ॥&lt;br&gt;&#xA;मानुषेणैव देहेन वासवस्य च सन्निधौ ।&lt;br&gt;&#xA;तथैवान्येऽपि भूपालाः ककुत्स्थप्रमुखाः किल ॥ ९ ॥&lt;br&gt;&#xA;स्वर्लोकगतयः पश्चाद्दैत्याश्चापि महाबलाः ।&lt;br&gt;&#xA;जित्वेन्द्रसदनं प्राप्य संस्थितास्तत्र कामतः ॥ १० ॥&lt;br&gt;&#xA;महाभिषः पुरा राजा ब्रह्मलोकं गतः स्वराट् ।&lt;br&gt;&#xA;आगच्छन्तीं नृपो गङ्गामपश्यच्चातिसुन्दरीम् ॥ ११ ॥&lt;br&gt;&#xA;वायुनाम्बरमस्यास्तु दैवादपहृतं नृप ।&lt;br&gt;&#xA;किञ्चिन्नग्ना नृपेणाथ दृष्टा सा सुन्दरी तथा ॥ १२ ॥&lt;br&gt;&#xA;स्मितं चकार कामार्तः सा च किञ्चिज्जहास वै ।&lt;br&gt;&#xA;ब्रह्मणा तौ तदा दृष्टौ शप्तौ जातौ वसुन्धराम् ॥ १३ ॥&lt;br&gt;&#xA;वैकुण्ठेऽपि सुराः सर्वे पीडिता दैत्यदानवैः ।&lt;br&gt;&#xA;गत्वा हरिं जगन्नाथमस्तुवन्कमलापतिम् ॥ १४ ॥&lt;br&gt;&#xA;सन्देहो नात्र कर्तव्यः सर्वथा नृपसत्तम ।&lt;br&gt;&#xA;गम्याः सर्वेऽपि लोकाः स्युर्मानवानां नराधिप ॥ १५ ॥&lt;br&gt;&#xA;अवश्यं कृतपुण्यानां तापसानां नराधिप ।&lt;br&gt;&#xA;पुण्यसद्‌भाव एवात्र गमने कारणं नृप ॥ १६ ॥&lt;br&gt;&#xA;तथैव यजमानानां यज्ञेन भावितात्मनाम् ।&lt;br&gt;&#xA;जनमेजय उवाच -&lt;br&gt;&#xA;रेवतो रेवतीं कन्यां गृहीत्वा चारुलोचनाम् ॥ १७ ॥&lt;br&gt;&#xA;ब्रह्मलोकं गतः पश्चात्किं कृतं तेने भूभुजा ।&lt;br&gt;&#xA;ब्रह्मणा किं समादिष्टं कस्मै दत्ता सुता पुनः ॥ १८ ॥&lt;br&gt;&#xA;तत्सर्वं विस्तराद्‌बह्मन् कथय त्वं ममाधुना ।&lt;br&gt;&#xA;व्यास उवाच -&lt;br&gt;&#xA;निशामय महीपाल राजा रेवतकः किल ॥ १९ ॥&lt;br&gt;&#xA;पुत्र्या वरं परिप्रष्टुं ब्रह्मलोकं गतो यदा ।&lt;br&gt;&#xA;आवर्तमाने गान्धर्वे स्थितो लब्धक्षणः क्षणम् ॥ २० ॥&lt;br&gt;&#xA;शृण्वन्नतृप्यद्‌धृष्टात्मा सभायां तु सकन्यकः ।&lt;br&gt;&#xA;समाप्ते तत्र गान्धर्वे प्रणम्य परमेश्वरम् ॥ २१ ॥&lt;br&gt;&#xA;दर्शयित्वा सुतां तस्मै स्वाभिप्रायं न्यवेदयत् ।&lt;br&gt;&#xA;राजोवाच -&lt;br&gt;&#xA;वरं कथय देवेश कन्येयं मम पुत्रिका ॥ २२ ॥&lt;br&gt;&#xA;देया कस्मै मया ब्रह्मन् प्रष्टुं त्वां समुपागतः ।&lt;br&gt;&#xA;बहवो राजपुत्रा मे वीक्षिताः कुलसम्भवाः ॥ २३ ॥&lt;br&gt;&#xA;कस्मिंश्चिन्मे मनः कामं नोपतिष्ठति चञ्चलम् ।&lt;br&gt;&#xA;तस्मात्त्वां देवदेवेश प्रष्टुमत्रागतोऽस्म्यहम् ॥ २३ ॥&lt;br&gt;&#xA;तदाज्ञापय सर्वज्ञ योग्यं राजसुतं वरम् ।&lt;br&gt;&#xA;कुलीनं बलवन्तं च सर्वलक्षणसंयुतम् ॥ २५ ॥&lt;br&gt;&#xA;दातारं धर्मशीलं च राजपुत्रं समादिश ।&lt;br&gt;&#xA;व्यास उवाच -&lt;br&gt;&#xA;तदाकर्ण्य जगत्कर्ता वचनं नृपतेस्तदा ॥ २६ ॥&lt;br&gt;&#xA;तमुवाच हसन्वाक्यं दृष्ट्वा कालस्य पर्ययम् ।&lt;br&gt;&#xA;ब्रह्मोवाच -&lt;br&gt;&#xA;राजपुत्रास्त्वया राजन् वरा ये हृदये कृताः ॥ २७ ॥&lt;br&gt;&#xA;ग्रस्ताः कालेन ते सर्वे सपितृपौत्रबान्धवाः ।&lt;br&gt;&#xA;सप्तविंशतिमोऽद्यैव द्वापरस्तु प्रवर्तते ॥ २८ ॥&#xA;वंशजास्ते मृताः सर्वे पुरी दैत्यैर्विलुण्ठिता ।&lt;br&gt;&#xA;सोमवंशोद्‌भवस्तत्र राजा राज्यं प्रशास्ति हि ॥ २९ ॥&lt;br&gt;&#xA;उग्रसेन इति ख्यातो मथुराधिपतिः किल ।&lt;br&gt;&#xA;ययातिवंशसम्भूतो राजा माथुरमण्डले ॥ ३० ॥&lt;br&gt;&#xA;उग्रसेनात्मजः कंसः सुरद्वेषी महाबलः ।&lt;br&gt;&#xA;दैत्यांशः पितरं सोऽपि कारागारं न्यवेशयत् ॥ ३१ ॥&lt;br&gt;&#xA;स्वयं राज्यं चकारासौ नृपाणां मदगर्वितः ।&lt;br&gt;&#xA;मेदिनी चातिभारार्ता ब्रह्माणं शरणं गता ॥ ३२ ॥&lt;br&gt;&#xA;दुष्टराजन्यसैन्यायां भारेणातिसमाकुला ।&lt;br&gt;&#xA;अंशावतरणं तत्र गदितं सुरसत्तमैः ॥ ३३ ॥&lt;br&gt;&#xA;वासुदेवः समुत्पन्नः कृष्णः कमललोचनः ।&lt;br&gt;&#xA;देवक्यां देवरूपिण्यां योऽसौ नारायणो मुनिः ॥ ३४ ॥&lt;br&gt;&#xA;तपश्चचार दुःसाध्यं धर्मपुत्रः सनातनः ।&lt;br&gt;&#xA;गङ्गातीरे नरसखः पुण्ये बदरिकाश्रमे ॥ ३५ ॥&lt;br&gt;&#xA;सोऽवतीर्णो यदुकुले वासुदेवोऽपि विश्रुतः ।&lt;br&gt;&#xA;तेनासौ निहतः पापः कंसः कृष्णेन सत्तम ॥ ३६ ॥&lt;br&gt;&#xA;उग्रसेनाय राज्यं वै दत्तं हत्वा खलं सुतम् ।&lt;br&gt;&#xA;कंसस्य श्वशुरः पापो जरासन्धो महाबलः ॥ ३७ ॥&lt;br&gt;&#xA;आगत्य मथुरां क्रोधाच्चकार सङ्गरं मुदा ।&lt;br&gt;&#xA;कृष्णेनासौ जितः सङ्ख्ये जरासन्धो महाबलः ॥ ३८ ॥&lt;br&gt;&#xA;प्रेषयामास युद्धाय सबलं यवनं ततः ।&lt;br&gt;&#xA;श्रुत्वाऽऽयान्तं महाशूरं ससैन्यं यवनाधिपम् ॥ ३९ ॥&lt;br&gt;&#xA;[कृष्णस्तु मथुरां त्यक्त्वा पुरीं द्वारावतीमगात् ।&lt;br&gt;&#xA;प्रभग्नां तां पुरीं कृष्णः शिल्पिभिः सह सङ्गतैः ॥&lt;br&gt;&#xA;कारयामास दुर्गाढ्यां हट्टशालाविमण्डिताम् ।&lt;br&gt;&#xA;जीर्णोद्धारं पुरः कृत्वा वासुदेवः प्रतापवान् ।&lt;br&gt;&#xA;उग्रसेनं च राजानं चकार वशवर्तिनम् ॥]&lt;br&gt;&#xA;यादवान्स्थापयामास द्वारवत्यां यदूत्तमः ।&lt;br&gt;&#xA;वासुदेवस्तु तत्राद्य वर्तते बान्धवैः सह ॥ ४० ॥&lt;br&gt;&#xA;तास्याग्रतः स विख्यातो बलदेवो हलायुधः ।&lt;br&gt;&#xA;शेषांशो मुसली वीरो वरोऽस्तु तव सम्मतः ॥ ४१ ॥&lt;br&gt;&#xA;सङ्कर्षणाय देह्याशु कन्यां कमललोचनाम् ।&lt;br&gt;&#xA;रेवतीं बलभद्राय विवाहविधिना ततः ॥ ४२ ॥&lt;br&gt;&#xA;दत्त्वा पुत्रीं नृपश्रेष्ठ गच्छ त्वं बदरिकाश्रमम् ।&lt;br&gt;&#xA;तपस्तप्तुं सुरारामं पावनं कामदं नृणाम् ॥ ४३ ॥&lt;br&gt;&#xA;व्यास उवाच -&lt;br&gt;&#xA;इति राजा समादिष्टो ब्रह्मणा पद्मयोनिना ।&lt;br&gt;&#xA;जगाम तरसा राजन् द्वारकां कन्ययान्वितः ॥ ४४ ॥&lt;br&gt;&#xA;ददौ तां बलदेवाय कन्यां वै शुभलक्षणाम् ।&lt;br&gt;&#xA;ततस्तप्त्वा तपस्तीव्रं नृपतिः कालपर्यये ॥ ४५ ॥&lt;br&gt;&#xA;जगाम त्रिदशावासं त्यक्त्वा देहं सरित्तटे ।&lt;br&gt;&#xA;राजोवाच -&lt;br&gt;&#xA;भगवन्महदाश्चर्यं भवता समुदाहृतम् ॥ ४६ ॥&lt;br&gt;&#xA;रेवतस्तु स्थितस्तत्र ब्रह्मलोके सुतार्थतः ।&lt;br&gt;&#xA;युगानां तु गतं तत्र शतमष्टोत्तरं किल ॥ ४७ ॥&lt;br&gt;&#xA;कन्या वृद्धा न सञ्जाता राजा वातितरां नु किम् ।&lt;br&gt;&#xA;एतावन्तं तथा कालमायुः पूर्णं तयोः कथम् ॥ ४८ ॥&lt;br&gt;&#xA;व्यास उवाच -&lt;br&gt;&#xA;न जरा क्षुपित्पासा वा न मृत्युर्न भयं पुनः ।&lt;br&gt;&#xA;न तु ग्लानिः प्रभवति ब्रह्मलोके सदानघ ॥ ४९ ॥&lt;br&gt;&#xA;मेरुं गतस्य शर्यातेः सन्तती राक्षसैर्हता ।&lt;br&gt;&#xA;गताः कुशस्थलीं त्यक्त्वा भयभीता इतस्ततः ॥ ५० ॥&lt;br&gt;&#xA;मनोश्च क्षुवतः पुत्र उत्पन्नो वीर्यवत्तरः ।&lt;br&gt;&#xA;इक्ष्वाकुरिति विख्यातः सूर्यवंशकरस्तु सः ॥ ५१ ॥&lt;br&gt;&#xA;वंशार्थं तप आतिष्ठद्देवीं ध्यात्वा निरन्तरम् ।&lt;br&gt;&#xA;नारदस्योपदेशेन प्राप्य दीक्षामनुत्तमाम् ॥ ५२ ॥&lt;br&gt;&#xA;तस्य पुत्रशतं राजन्निक्ष्वाकोरिति विश्रुतम् ।&lt;br&gt;&#xA;विकुक्षिः प्रथमस्तेषां बलवीर्यसमन्वितः ॥ ५३ ॥&lt;br&gt;&#xA;अयोध्यायां स्थितो राजा इक्ष्वाकुरिति विश्रुतः ।&lt;br&gt;&#xA;शकुनिप्रमुखाः पुत्रा पञ्चाशद्‌बलवत्तराः ॥ ५४ ॥&lt;br&gt;&#xA;उत्तरापथदेशस्य रक्षितारः कृताः किल ।&lt;br&gt;&#xA;दक्षिणस्यां तथा राजन्नादिष्टास्तेन ते सुताः ॥ ५५ ॥&lt;br&gt;&#xA;चत्वारिंशत्तथाष्टौ च रक्षणार्थं महात्मना ।&lt;br&gt;&#xA;अन्यौ द्वौ संस्थितौ पार्श्वे सेवार्थं तस्य भूपतेः ॥ ५६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे इक्ष्वाकुवंशवर्णनं नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>०९</title>
      <link>https://vishvAsa.github.io/purANam/shAktam/devI-bhAgavatam/07/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/09/</guid>
      <description>&lt;p&gt;व्यास उवाच -&lt;br&gt;&#xA;कदाचिदष्टकाश्राद्धे विकुक्षिं पृथिवीपतिः ।&lt;br&gt;&#xA;आज्ञापयदसम्मूढो मांसमानय सत्वरम् ॥ १ ॥&lt;br&gt;&#xA;मेध्यं श्राद्धार्थमधुना वने गत्वा सूतादरात् ।&lt;br&gt;&#xA;उत्युक्तोऽसौ तथेत्याशु जगाम वनमस्त्रभृत् ॥ २ ॥&lt;br&gt;&#xA;गत्वा जघान बाणैः स वराहान्सूकरान्मृगान् ।&lt;br&gt;&#xA;शशांश्चापि परिश्रान्तो बभूवाथ बुभूक्षितः ॥ ३ ॥&lt;br&gt;&#xA;विस्मृता चाष्टका तस्य शशं चाददसौ वने ।&lt;br&gt;&#xA;शेषं निवेदयामास पित्रे मांसमनुत्तमम् ॥ ४ ॥&lt;br&gt;&#xA;प्रोक्षणाय समानीतं मांसं दृष्ट्वा गुरुस्तदा ।&lt;br&gt;&#xA;अनर्हमिति तज्ज्ञात्वा चुकोप मुनिसत्तमः ॥ ५ ॥&lt;br&gt;&#xA;भुक्तशेषं तु न श्राद्धे प्रोक्षणीयमिति स्थितिः ।&lt;br&gt;&#xA;राज्ञे निवेदयामास वसिष्ठः पाकदूषणम् ॥ ६ ॥&lt;br&gt;&#xA;पुत्रस्य कर्म तज्ज्ञात्वा भूपतिर्गुरुणोदितम् ।&lt;br&gt;&#xA;चुकोप विधिलोपात्तं देशान्निःसारयत्ततः ॥ ७ ॥&lt;br&gt;&#xA;शशाप इति विख्यातो नाम्ना जातो नृपात्मजः ।&lt;br&gt;&#xA;गतो वने शशादस्तु पितृकोपादसम्भ्रमः ॥ ८ ॥&lt;br&gt;&#xA;वन्येन वर्तयन्कालं नीतवान् धर्मतत्परः ।&lt;br&gt;&#xA;पितर्युपरते राज्यं प्राप्तं तेन महात्मना ॥ ९ ॥&lt;br&gt;&#xA;शशादस्त्वकरोद्‌राज्यमयोध्यायाः पतिः स्वयम् ।&lt;br&gt;&#xA;यज्ञाननेकशः पूर्णांश्चकार सरयूतटे ॥ १० ॥&lt;br&gt;&#xA;शशादस्याभवत्पुत्रः ककुत्स्थ इति विश्रुतः ।&lt;br&gt;&#xA;तस्यैव नामभेदाद्वै इन्द्रवाहः पुरञ्जयः ॥ ११ ॥&lt;br&gt;&#xA;जनमेजय उवाच -&lt;br&gt;&#xA;नामभेदः कथं जातो राजपुत्रस्य चानघ ।&lt;br&gt;&#xA;कारणं ब्रूहि मे सर्वं कर्मणा येन चाभवत् ॥ १२ ॥&lt;br&gt;&#xA;व्यास उवाच -&lt;br&gt;&#xA;शशादे स्वर्गते राजा ककुत्स्थ इति चाभवत् ।&lt;br&gt;&#xA;[राज्यं चकार धर्मज्ञः पितृपैतामहं बलात् ।]&lt;br&gt;&#xA;एतस्मिन्नन्तरे देवा दैत्यैः सर्वे पराजिताः ॥ १३ ॥&lt;br&gt;&#xA;जग्मुस्त्रिलोकाधिपतिं विष्णुं शरणमव्ययम् ।&lt;br&gt;&#xA;तान्प्रोवाच महाविष्णुस्तदा देवान्सनातनः ॥ १४ ॥&lt;br&gt;&#xA;विष्णुरुवाच -&lt;br&gt;&#xA;पार्ष्णिग्राहं महीपालं प्रार्थयन्तु शशादजम् ।&lt;br&gt;&#xA;स हनिष्यति वै दैत्यान्सङ्ग्रामे सुरसत्तमाः ॥ १५ ॥&lt;br&gt;&#xA;आगमिष्यति धर्मात्मा साहाय्यार्थं धनुर्धरः ।&lt;br&gt;&#xA;पराशक्तेः प्रसादेन सामर्थ्यं तस्य चातुलम् ॥ १६ ॥&lt;br&gt;&#xA;हरेः सुवचनाद्देवा ययुः सर्वे सवासवाः ।&lt;br&gt;&#xA;अयोध्यायां महाराज शशादतनयं प्रति ॥ १७ ॥&lt;br&gt;&#xA;तानागतान् सुरान् राजा पूजयामास धर्मतः ।&lt;br&gt;&#xA;पप्रच्छागमने राजा प्रयोजनमतन्द्रितः ॥ १८ ॥&lt;br&gt;&#xA;राजोवाच -&lt;br&gt;&#xA;धन्योऽहं पावितश्चास्मि जीवितं सफलं मम ।&lt;br&gt;&#xA;यदागत्य गृहे देवा ददुश्च दर्शनं महत् ॥ १९ ॥&lt;br&gt;&#xA;ब्रुवन्तु कृत्यं देवेशा दुःसाध्यमपि मानवैः ।&lt;br&gt;&#xA;करिष्यामि महत्कार्यं सर्वथा भवतां महत् ॥ २० ॥&lt;br&gt;&#xA;देवा ऊचुः -&lt;br&gt;&#xA;साहाय्यं कुरु राजेन्द्र सखा भव शचीपतेः ।&lt;br&gt;&#xA;सङ्ग्रामे जय दैत्येन्द्रान्दुर्जयांस्त्रिदशैरपि ॥ २१ ॥&lt;br&gt;&#xA;पराशक्तिप्रसादेन दुर्लभं नास्ति ते क्वचित् ।&lt;br&gt;&#xA;विष्णुना प्रेरिताश्चैवमागतास्तव सन्निधौ ॥ २२ ॥&lt;br&gt;&#xA;राजोवाच -&lt;br&gt;&#xA;पार्ष्णिग्राहो भवाम्यद्य देवानां सुरसत्तमाः ।&lt;br&gt;&#xA;इन्द्रो मे वाहनं तत्र भवेद्यदि सुराधिपः ॥ २३ ॥&lt;br&gt;&#xA;सङ्ग्रामं तु करिष्यामि दैत्यैर्देवकृतेऽधुना ।&lt;br&gt;&#xA;आरुह्येन्द्रं गमिष्यामि सत्यमेतद्‌ब्रवीम्यहम् ॥ २४ ॥&lt;br&gt;&#xA;तदोचुर्वासवं देवाः कर्तव्यं कार्यमद्‌भुतम् ।&lt;br&gt;&#xA;पत्रं भव नरेन्द्रस्य त्यक्त्वा लज्जां शचीपते ॥ २५ ॥&lt;br&gt;&#xA;लज्जमानस्तदा शक्रः प्रेरितो हरिणा भृशम् ।&lt;br&gt;&#xA;बभूव वृषभस्तूर्णं रुद्रस्येवापरो महान् ॥ २६ ॥&lt;br&gt;&#xA;तमारुरोह राजासौ सङ्ग्रामगमनाय वै ।&lt;br&gt;&#xA;स्थितः ककुदि येनास्य ककुत्स्थस्तेन चाभवत् ॥ २७ ॥&lt;br&gt;&#xA;इन्द्रो वाहः कृतो येन तेन नाम्नेन्द्रवाहकः ।&lt;br&gt;&#xA;पुरं जितं तु दैत्यानां तेनाभूच्च पुरञ्जयः ॥ २८ ॥&lt;br&gt;&#xA;जित्वा दैत्यान्महाबाहुर्धनं तेषां प्रदत्तवान् ।&lt;br&gt;&#xA;पप्रच्छ चैवं राजर्षेरिति सख्यं बभूव ह ॥ २९ ॥&lt;br&gt;&#xA;ककुत्स्थश्चातिविख्यातो नृपतिस्तस्य वंशजाः ।&lt;br&gt;&#xA;काकुत्स्था भुवि राजानो बभूवुर्बहुविश्रुताः ॥ ३० ॥&#xA;ककुत्स्थस्याभवत्पुत्रो धर्मपत्न्यां महाबलः ।&lt;br&gt;&#xA;अनेना विश्रुतस्तस्य पृथुः पुत्रश्च वीर्यवान् ॥ ३१ ॥&lt;br&gt;&#xA;विष्णोरंशः स्मृतः साक्षात्पराशक्तिपदार्चकः ।&lt;br&gt;&#xA;विश्वरन्धिस्तु विज्ञेयः पृथोः पुत्रो नराधिपः ॥ ३२ ॥&lt;br&gt;&#xA;चन्द्रस्तस्य सुतः श्रीमान् राजा वंशकरः स्मृतः ।&lt;br&gt;&#xA;तत्सुतो युवनाश्वस्तु तेजस्वी बलवत्तरः ॥ ३३ ॥&lt;br&gt;&#xA;शावन्तो युवनाश्वस्य जज्ञे परमधार्मिकः ।&lt;br&gt;&#xA;शावन्ती निर्मिता तेन पुरी शक्रपुरीसमा ॥ ३४ ॥&lt;br&gt;&#xA;बृहदश्वस्तु पुत्रोऽभूच्छावन्तस्य महात्मनः ।&lt;br&gt;&#xA;कुवलयाश्वः सुतस्तस्य बभूव पृथिवीपतिः ॥ ३५ ॥&lt;br&gt;&#xA;धुन्धुर्नामा हतो दैत्यस्तेनासौ पृथिवीतले ।&lt;br&gt;&#xA;धुन्धुमारेति विख्यातं नाम प्रापातिविश्रुतम् ॥ ३६ ॥&lt;br&gt;&#xA;पुत्रस्तस्य दृढाश्वस्तु पालयामास मेदिनीम् ।&lt;br&gt;&#xA;दृढाश्वस्य सुतः श्रीमान्हर्यश्व इति कीर्तितः ॥ ३७ ॥&lt;br&gt;&#xA;निकुम्भस्तत्सुतः प्रोक्तो बभूव पृथिवीपतिः ।&lt;br&gt;&#xA;बर्हणाश्वो निकुम्भस्य कुशाश्वस्तस्य वै सुतः ॥ ३८ ॥&lt;br&gt;&#xA;प्रसेनजित्कृशाश्वस्य बलवान्सत्यविक्रमः ।&lt;br&gt;&#xA;तस्य पुत्रो महाभागो यौवनाश्वेति विश्रुतः ॥ ३९ ॥&lt;br&gt;&#xA;यौवनाश्वसुतः श्रीमान्मान्धातेति महीपतिः ।&lt;br&gt;&#xA;अष्टोत्तरसहस्रं तु प्रासादा येन निर्मिताः ॥ ४० ॥&lt;br&gt;&#xA;भगवत्यास्तु तुष्ट्यर्थं महातीर्थेषु मानद ।&lt;br&gt;&#xA;मातृगर्भे न जातोऽसावुत्पन्नो जनकोदरे ॥ ४१ ॥&lt;br&gt;&#xA;निःसारितस्ततः पुत्रः कुक्षिं भित्त्वा पितुः पुनः ।&lt;br&gt;&#xA;राजोवाच -&lt;br&gt;&#xA;न श्रुतं न च दृष्टं वा भवता तदुदाहृतम् ॥ ४२ ॥&lt;br&gt;&#xA;असम्भाव्यं महाभाग तस्य जन्म यथोदितम् ।&lt;br&gt;&#xA;विस्तरेण वदस्वाद्य मान्धातुर्जन्मकारणम् ॥ ४३ ॥&lt;br&gt;&#xA;राजोदरे यथोत्पन्नः पुत्रः सर्वाङ्गसुन्दरः ।&lt;br&gt;&#xA;व्यास उवाच -&lt;br&gt;&#xA;यौवनाश्वोऽनपत्योऽभूद्‌राजा परमधार्मिकः ॥ ४४ ॥&lt;br&gt;&#xA;भार्याणां च शतं तस्य बभूव नृपतेर्नृप ।&lt;br&gt;&#xA;राजा चिन्तापरः प्रायश्चिन्तयामास नित्यशः ॥ ४५ ॥&lt;br&gt;&#xA;अपत्यार्थे यौवनाश्वो दुःखितस्तु वनं गतः ।&lt;br&gt;&#xA;ऋषीणामाश्रमे पुण्ये निर्विण्णः स च पार्थिवः ॥ ४६ ॥&lt;br&gt;&#xA;मुमोच दुःखितः श्वासांस्तापसानां च पश्यताम् ।&lt;br&gt;&#xA;दृष्ट्वा तु दुःखितं विप्रा बभूवुश्च कृपालवः ॥ ४७ ॥&lt;br&gt;&#xA;तमूचुर्ब्राह्मणा राजन्कस्माच्छोचसि पार्थिव ।&lt;br&gt;&#xA;किं ते दुःखं महाराज ब्रूहि सत्यं मनोगतम् ॥ ४८ ॥&lt;br&gt;&#xA;प्रतीकारं करिष्यामो दुःखस्य तव सर्वथा ।&lt;br&gt;&#xA;यौवनाश्व उवाच -&lt;br&gt;&#xA;राज्यं धनं सदश्वाश्च वर्तन्ते मुनयो मम ॥ ४९ ॥&lt;br&gt;&#xA;भार्याणां च शतं शुद्धं वर्तते विशदप्रभम् ।&lt;br&gt;&#xA;नारातिस्त्रिषु लोकेषु कोऽप्यस्ति बलवान्मम ॥ ५० ॥&lt;br&gt;&#xA;आज्ञाकरास्तु सामन्ता वर्तन्ते मन्त्रिणस्तथा ।&lt;br&gt;&#xA;एकं सन्तानजं दुःखं नान्यत्पश्यामि तापसाः ॥ ५१ ॥&lt;br&gt;&#xA;अपुत्रस्य गतिर्नास्ति स्वर्गो नैव च नैव च ।&lt;br&gt;&#xA;तस्माच्छोचामि विप्रेन्द्राः सन्तानार्थं भृशं ततः ॥ ५२ ॥&lt;br&gt;&#xA;वेदशास्त्रार्थतत्त्वज्ञास्तापसाश्च कृतश्रमाः ।&lt;br&gt;&#xA;इष्टिं सन्तानकामस्य युक्तां ज्ञात्वा दिशन्तु मे ॥ ५३ ॥&lt;br&gt;&#xA;कुर्वन्तु मम कार्यं वै कृपा चेदस्ति तापसाः ।&lt;br&gt;&#xA;व्यास उवाच -&lt;br&gt;&#xA;तच्छ्रुत्वा वचनं राज्ञः कृपया पूर्णमानसाः ॥ ५४ ॥&lt;br&gt;&#xA;कारयामासुरव्यग्रास्तस्येष्टिमिन्द्रदेवताम् ।&lt;br&gt;&#xA;कलशः स्थापितस्तत्र जलपूर्णस्तु वाडवैः ॥ ५५ ॥&lt;br&gt;&#xA;मन्त्रितो वेदमन्त्रैश्च पुत्रार्थं तस्य भूपतेः ।&lt;br&gt;&#xA;राजा तद्यज्ञसदनं प्रविष्टस्तृषितो निशि ॥ ५६ ॥&lt;br&gt;&#xA;विप्रान्दृष्ट्वा शयानान्स पपौ मन्त्रजलं स्वयम् ।&lt;br&gt;&#xA;भार्यार्थं संस्कृतं विप्रैर्मन्त्रितं विधिनोद्‌धृतम् ॥ ५७ ॥&lt;br&gt;&#xA;पीतं राज्ञा तृषार्तेन तदज्ञानान्नृपोत्तम ।&lt;br&gt;&#xA;व्युदकं कलशं दृष्ट्वा तदा विप्रा विशङ्‌किताः ॥ ५८ ॥&lt;br&gt;&#xA;पप्रच्छुस्ते नृपं केन पीतं जलमिति द्विजाः ।&lt;br&gt;&#xA;राज्ञा पीतं विदित्वा ते ज्ञात्वा दैवबलं महत् ॥ ५९ ॥&lt;br&gt;&#xA;इष्टिं समापयामासुर्गतास्ते मुनयो गृहान् ।&lt;br&gt;&#xA;गर्भं दधार नृपतिस्ततो मन्त्रबलादथ ॥ ६० ॥&lt;br&gt;&#xA;ततः काले स उत्पन्नः कुक्षिं भित्त्वाऽस्य दक्षिणाम् ।&lt;br&gt;&#xA;पुत्रं निष्कासमायासुर्मन्त्रिणस्तस्य भूपतेः ॥ ६१ ॥&lt;br&gt;&#xA;देवानां कृपया तत्र न ममार महीपतिः ।&lt;br&gt;&#xA;कं धास्यति कुमारोऽयं मन्त्रिणश्चुक्रुशुर्भृशम् ॥ ६२ ॥&lt;br&gt;&#xA;तदेन्द्रो देशिनीं प्रादान्मां धातेत्यवदद्वचः ।&lt;br&gt;&#xA;सोऽभवद्‌बलवान् राजा मान्धाता पृथिवीपतिः ।&lt;br&gt;&#xA;तदुत्पत्तिस्तु भूपाल कथिता तव विस्तरात् ॥ ६३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे मान्धातोत्पत्तिवर्णनं नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>१०</title>
      <link>https://vishvAsa.github.io/purANam/shAktam/devI-bhAgavatam/07/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/10/</guid>
      <description>&lt;p&gt;व्यास उवाच -&lt;br&gt;&#xA;बभूव चक्रवर्ती स नृपतिः सत्यसङ्गरः ।&lt;br&gt;&#xA;मान्धाता पृथिवीं सर्वामजयन्नृपतीश्वरः ॥ १ ॥&lt;br&gt;&#xA;दस्यवोऽस्य भयत्रस्ता ययुर्गिरिगुहासु च ।&lt;br&gt;&#xA;इन्द्रेणास्य कृतं नाम त्रसद्दस्युरिति स्फुटम् ॥ २ ॥&lt;br&gt;&#xA;तस्य बिन्दुमती भार्या शशबिन्दोः सुताभवत् ।&lt;br&gt;&#xA;पतिव्रता सुरूपा च सर्वलक्षणसंयुता ॥ ३ ॥&lt;br&gt;&#xA;तस्यामुत्पादयामास मान्धाता द्वौ सुतौ नृप ।&lt;br&gt;&#xA;पुरुकुत्सं सुविख्यातं मुचुकुन्दं तथापरम् ॥ ४ ॥&lt;br&gt;&#xA;पुरुकुत्सात्ततोऽरण्यः पुत्रः परमधार्मिकः ।&lt;br&gt;&#xA;पितृभक्तिरतश्चाभूद्‌बृहदश्वस्तदात्मजः ॥ ५ ॥&lt;br&gt;&#xA;हर्यश्वस्तस्य पुत्रोऽभूद्‌धार्मिकः परमार्थवित् ।&lt;br&gt;&#xA;तस्यात्मजस्त्रिधन्वाभूदरुणस्तस्य चात्मजः ॥ ६ ॥&lt;br&gt;&#xA;अरुणस्य सुतः श्रीमान्सत्यव्रत इति श्रुतः ।&lt;br&gt;&#xA;सोऽभूदिच्छाचरः कामी मन्दात्मा ह्यतिलोलुपः ॥ ७ ॥&lt;br&gt;&#xA;स पापात्मा विप्रभार्यां हृतवान्काममोहितः ।&lt;br&gt;&#xA;विवाहे तस्य विघ्नं स चकार नृपतेः सुतः ॥ ८ ॥&lt;br&gt;&#xA;मिलिता ब्राह्मणास्तत्र राजानमरुणं नृप ।&lt;br&gt;&#xA;ऊचुर्भृशं सुदुःखार्ता हा हताःस्मेति चासकृत् ॥ ९ ॥&lt;br&gt;&#xA;पप्रच्छ राजा तान्विप्रान्दुःखितान्पुरवासिनः ।&lt;br&gt;&#xA;किं कृतं मम पुत्रेण भवतामशुभं द्विजाः ॥ १० ॥&lt;br&gt;&#xA;तन्निशम्य द्विजा वाक्यं राज्ञो विनयपूर्वकम् ।&lt;br&gt;&#xA;तदोचुस्त्वरुणं विप्रां कृताशीर्वचना भृशम् ॥ ११ ॥&lt;br&gt;&#xA;ब्राह्मणा ऊचुः -&lt;br&gt;&#xA;राजंस्तव सुतेनाद्य विवाहे प्रहृता किल ।&lt;br&gt;&#xA;विवाहिता विप्रकन्या बलेन बलिनांवर ॥ १२ ॥&lt;br&gt;&#xA;व्यास उवाच -&lt;br&gt;&#xA;श्रुत्वा तेषां वचस्तथ्यं राजा परमधार्मिकः ।&lt;br&gt;&#xA;पुत्रमाह वृथा नाम कृतं ते दुष्टकर्मणा ॥ १३ ॥&lt;br&gt;&#xA;गच्छ दूरं सुमन्दात्मन्दुराचार गृहान्मम ।&lt;br&gt;&#xA;न स्थातव्यं त्वया पाप विषये मम सर्वथा ॥ १४ ॥&lt;br&gt;&#xA;कुपितं पितरं प्राह क्व गच्छामीति वै मुहुः ।&lt;br&gt;&#xA;अरुणस्तमथोवाच श्वपाकैः सह वर्तय ॥ १५ ॥&lt;br&gt;&#xA;श्वपचस्य कृतं कर्म द्विजदारापहारणम् ।&lt;br&gt;&#xA;तस्मात्तैः सह संसर्गं कृत्वा तिष्ठ यथासुखम् ॥ १६ ॥&lt;br&gt;&#xA;नाहं पुत्रेण पुत्रार्थी त्वया च कुलपांसन ।&lt;br&gt;&#xA;यथेष्टं व्रज दुष्टात्मन् कीर्तिनाशः कृतस्त्वया ॥ १७ ॥&lt;br&gt;&#xA;स निशम्य पितुर्वाक्यं कुपितस्य महात्मनः ।&lt;br&gt;&#xA;निश्चक्राम पुरात्तस्मात्तरसा श्वपचान्ययौ ॥ १८ ॥&lt;br&gt;&#xA;सत्यव्रतस्तदा तत्र श्वपाकैः सह वर्तते ।&lt;br&gt;&#xA;धनुर्बाणधरः श्रीमान्कवची करुणालयः ॥ १९ ॥&lt;br&gt;&#xA;यदा निष्कासितः पित्रा कुपितेन महात्मना ।&lt;br&gt;&#xA;गुरुणाथ वसिष्ठेन प्रेरितोऽसौ महीपतिः ॥ २० ॥&lt;br&gt;&#xA;तस्मात्सत्यव्रतस्तस्मिन्बभूव क्रोधसंयुतः ।&lt;br&gt;&#xA;वसिष्ठे धर्मशास्त्रज्ञे निवारणपराङ्‌मुखे ॥ २१ ॥&lt;br&gt;&#xA;केनचित्कारणेनाथ पिता तस्य महीपतिः ।&lt;br&gt;&#xA;पुत्रार्थेऽसौ तपस्तप्तुं पुरं त्यक्त्वा वनं गतः ॥ २२ ॥&lt;br&gt;&#xA;न ववर्ष तदा तस्मिन्विषये पाकशासनः ।&lt;br&gt;&#xA;समा द्वादश राजेन्द्र तेनाधर्मेण सर्वथा ॥ २३ ॥&lt;br&gt;&#xA;विश्वामित्रस्तदा दारांस्तस्मिंस्तु विषये नृप ।&lt;br&gt;&#xA;सन्न्यस्य कौशिकीतीरे चचार विपुलं तपः ॥ २४ ॥&lt;br&gt;&#xA;कातरा तत्र सञ्जाता भार्या वै कौशिकस्य ह ।&lt;br&gt;&#xA;कुटुम्बभरणार्थाय दुःखिता वरवर्णिनी ॥ २५ ॥&lt;br&gt;&#xA;बालकान्क्षुधयाक्रान्तान्‌रुदतः पश्यती भृशम् ।&lt;br&gt;&#xA;याचमानांश्च नीवारान्कष्टमाप पतिव्रता ॥ २६ ॥&lt;br&gt;&#xA;चिन्तयामास दुःखार्ता तोकान्वीक्ष्य क्षुधातुरान् ।&lt;br&gt;&#xA;नृपो नास्ति पुरे ह्यद्य कं याचे वा करोमि किम् ॥ २७ ॥&lt;br&gt;&#xA;न मे त्रातास्ति पुत्राणां पतिर्मे नास्ति सन्निधौ ।&lt;br&gt;&#xA;रुदन्ति बालकाः कामं धिङ्‌मे जीवनमद्य वै ॥ २८ ॥&lt;br&gt;&#xA;धनहीनां च मां त्यक्त्वा तपस्तप्तुं गतः पतिः ।&lt;br&gt;&#xA;न जानाति समर्थोऽपि दुःखितां धनवर्जिताम् ॥ २९ ॥&#xA;बालानां भरणं केन करोमि पतिना विना ।&lt;br&gt;&#xA;मरिष्यन्ति सुताः सर्वे क्षुधया पीडिता भृशम् ॥ ३० ॥&lt;br&gt;&#xA;एकं सुतं तु विक्रीय द्रव्येण कियता पुनः ।&lt;br&gt;&#xA;पालयामि सुतानन्यानेष मे विहितो विधिः ॥ ३१ ॥&lt;br&gt;&#xA;सर्वेषां मारणं नाद्धा युक्तं मम विपर्यये ।&lt;br&gt;&#xA;कालस्य कलनायाहं विक्रीणामि तथात्मजम् ॥ ३२ ॥&lt;br&gt;&#xA;हृदयं कठिनं कृत्वा सञ्चिन्त्य मनसा सती ।&lt;br&gt;&#xA;सा दर्भरज्ज्वा बद्ध्वाथ गले पुत्रं विनिर्गता ॥ ३३ ॥&lt;br&gt;&#xA;मुनिपत्नी गले बद्ध्वा मध्यमं पुत्रमौरसम् ।&lt;br&gt;&#xA;शेषस्य भरणार्थाय गृहीत्वा चलिता गृहात् ॥ ३४ ॥&lt;br&gt;&#xA;दृष्टा सत्यव्रतेनार्ता तापसी शोकसंयुता ।&lt;br&gt;&#xA;पप्रच्छ नृपतिस्तां तु किं चिकीर्षसि शोभने ॥ ३५ ॥&lt;br&gt;&#xA;रुदन्तं बालकं कण्ठे बद्ध्वा नयसि काधुना ।&lt;br&gt;&#xA;किमर्थं चारुसर्वाङ्‌गि सत्यं ब्रूहि ममाग्रतः ॥ ३६ ॥&lt;br&gt;&#xA;ऋषिपत्न्युवाच -&lt;br&gt;&#xA;विश्वामित्रस्य भार्याहं पुत्रोऽयं मे नृपात्मज ।&lt;br&gt;&#xA;विक्रेतुमौरसं कामं गमिष्ये विषमे सुतम् ॥ ३७ ।&lt;br&gt;&#xA;अन्नं नास्ति पतिर्मुक्त्वा गतस्तप्तुं नृप क्वचित् ।&lt;br&gt;&#xA;विक्रीणामि क्षुधार्तैनं शेषस्य भरणाय वै ॥ ३८ ॥&lt;br&gt;&#xA;राजोवाच -&lt;br&gt;&#xA;पतिव्रते रक्ष पुत्रं दास्यामि भरणं तव ।&lt;br&gt;&#xA;तावदेव पतिस्तेऽत्र वनाच्चैवागमिष्यति ॥ ३९ ॥&lt;br&gt;&#xA;वृक्षे तवाश्रमाभ्याशे भक्ष्यं किञ्चिन्निरन्तरम् ।&lt;br&gt;&#xA;बन्धयित्वा गमिष्यामि सत्यमेतद्‌ब्रवीम्यहम् ॥ ४० ॥&lt;br&gt;&#xA;इत्ययुक्ता सा तदा तेन राज्ञा कौशिककामिनी ।&lt;br&gt;&#xA;विबन्धं तनयं कृत्वा जगामाश्रममण्डलम् ॥ ४१ ॥&lt;br&gt;&#xA;सोऽभवद्‌ गालवो नाम गलबन्धान्महातपाः ।&lt;br&gt;&#xA;सा तु स्वस्याश्रमे गत्वा मुमोद बालकैर्वृता ॥ ४२ ॥&lt;br&gt;&#xA;सत्यव्रतस्तु भक्त्या च कृपया च परिप्लुतः ।&lt;br&gt;&#xA;विश्वामित्रस्य च मुनेः कलत्रं तद्‌ बभार ह ॥ ४३ ॥&lt;br&gt;&#xA;वने स्थितान्मृगान्हत्वा वराहान्महिषांस्तथा ।&lt;br&gt;&#xA;विश्वामित्रवनाभ्याशे मांसं वृक्षे बबन्ध ह ॥ ४४ ॥&lt;br&gt;&#xA;ऋषिपत्नी गृहीत्वा तन्मांसं पुत्रानदात्ततः ।&lt;br&gt;&#xA;निर्वृत्तिं परमां प्राप प्राप्य भक्ष्यमनुत्तमम् ॥ ४५ ॥&lt;br&gt;&#xA;अयोध्यां चैव राज्यं च तथैवान्तःपुरं मुनिः ।&lt;br&gt;&#xA;गते तप्तुं नृपे तस्मिन्वसिष्ठः पर्यरक्षत ॥ ४६ ॥&lt;br&gt;&#xA;सत्यव्रतोऽपि धर्मात्मा ह्यतिष्ठन्नगराद्‌ बहिः ।&lt;br&gt;&#xA;पितुराज्ञां समास्थाय पशुघ्नव्रतवान्वने ॥ ४७ ॥&lt;br&gt;&#xA;सत्यव्रतो ह्यकस्माच्च कस्यचित्कारणान्नृपः ।&lt;br&gt;&#xA;वसिष्ठे चाधिकं मन्युं धारयामास नित्यदा ॥ ४८ ॥&lt;br&gt;&#xA;त्यज्यमानं वने पित्रा धर्मिष्ठं च प्रियं सुतम् ।&lt;br&gt;&#xA;न वारयामास मुनिर्वसिष्ठः कारणेन ह ॥ ४९ ॥&lt;br&gt;&#xA;पाणिग्रहणमन्त्राणां निष्ठा स्यात्सप्तमे पदे ।&lt;br&gt;&#xA;जानन्नपि स धर्मात्मा विप्रदारपरिग्रहे ॥ ५० ॥&lt;br&gt;&#xA;कस्मिंश्चिद्दिवसेऽरण्ये मृगाभावे महीपतिः ।&lt;br&gt;&#xA;वसिष्ठस्य च गां दोग्ध्रीमपश्यद्वनमध्यगाम् ॥ ५१ ॥&lt;br&gt;&#xA;तां जघान क्षुधार्तस्तु क्रोधान्मोहाच्च दस्युवत् ।&lt;br&gt;&#xA;वृक्षे बबन्ध तन्मांसं नीत्वा स्वयमभक्षयत् ॥ ५२ ॥&lt;br&gt;&#xA;ऋषिपत्नी सुतान्सर्वान्भोजयमास तत्तदा ।&lt;br&gt;&#xA;शङ्कमाना मृगस्येति न गोरिति च सुव्रता ॥ ५३ ॥&lt;br&gt;&#xA;वसिष्ठस्तु हतां दोग्ध्रीं ज्ञात्वा क्रुद्धस्तमब्रवीत् ।&lt;br&gt;&#xA;दुरात्मन् किं कृतं पापं धेनुघातात्पिशाचवत् ॥ ५४ ॥&lt;br&gt;&#xA;एवं ते शङ्कवः क्रूराः पतन्तु त्वरितास्त्रयः ।&lt;br&gt;&#xA;गोवधाद्दारहरणात्पितुः क्रोधात्तथा भृशम् ॥ ५५ ॥&lt;br&gt;&#xA;त्रिशङ्कुरिति नाम्ना वै भुवि ख्यातो भविष्यसि ।&lt;br&gt;&#xA;पिशाचरूपमात्मानं दर्शयन्सर्वदेहिनाम् ॥ ५६ ॥&lt;br&gt;&#xA;व्यास उवाच -&lt;br&gt;&#xA;एवं शप्तो वसिष्ठेन तदा सत्यव्रतो नृपः ।&lt;br&gt;&#xA;चचार च तपस्तीव्रं तस्मिन्नेवाश्रमे स्थितः ॥ ५७ ॥&lt;br&gt;&#xA;कस्माच्चिन्मुनिपुत्रात्तु प्राप्य मन्त्रमनुत्तमम् ।&lt;br&gt;&#xA;ध्यायन्भगवतीं देवीं प्रकृतिं परमां शिवाम् ॥ ५८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे सत्यव्रताख्यानवर्णनं नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>११</title>
      <link>https://vishvAsa.github.io/purANam/shAktam/devI-bhAgavatam/07/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/11/</guid>
      <description>&lt;p&gt;जनमेजय उवाच -&lt;br&gt;&#xA;वसिष्ठेन च शप्तोऽसौ त्रिशङ्कुर्नृपतेः सुतः ।&lt;br&gt;&#xA;कथं शापाद्विनिर्मुक्तस्तन्मे ब्रूहि महामते ॥ १ ॥&lt;br&gt;&#xA;व्यास उवाच -&lt;br&gt;&#xA;सत्यव्रतस्तथा शप्तः पिशाचत्वमवाप्तवान् ।&lt;br&gt;&#xA;तस्मिन्नेवाश्रमे तस्थौ देवीभक्तिपरायणः ॥ २ ॥&lt;br&gt;&#xA;कदाचिन्नृपतिस्तत्र जप्त्वा मन्त्रं नवाक्षरम् ।&lt;br&gt;&#xA;होमार्थं ब्राह्मणान्गत्वा प्रणम्योवाच भक्तितः ॥ ३ ॥&lt;br&gt;&#xA;भूमिदेवाः शृणुध्वं वै वचनं प्रणतस्य मे ।&lt;br&gt;&#xA;ऋत्विजो मम सर्वेऽत्र भवन्तः प्रभवन्तु ह ॥ ४ ॥&lt;br&gt;&#xA;जपस्य च दशांशेन होमः कार्यो विधानतः ।&lt;br&gt;&#xA;भवद्‌भिः कार्यसिद्ध्यर्थं वेदविद्‌भिः कृपापरैः ॥ ५ ॥&lt;br&gt;&#xA;सत्यव्रतोऽहं नृपतेः पुत्रो ब्रह्मविदांवराः ।&lt;br&gt;&#xA;कार्यं मम विधातव्यं सर्वथा सुखहेतवे ॥ ६ ॥&lt;br&gt;&#xA;तच्छ्रुत्वा ब्राह्मणास्तत्र तमूचुर्नृपतेः सुतम् ।&lt;br&gt;&#xA;शप्तस्त्वं गुरुणा प्राप्तं पिशाचत्वं त्वयाधुना ॥ ७ ॥&lt;br&gt;&#xA;न यागार्होऽसि तस्मात्त्वं वेदेष्वनधिकारतः ।&lt;br&gt;&#xA;पिशाचत्वमनुप्राप्तं सर्वलोकेषु गर्हितम् ॥ ८ ॥&lt;br&gt;&#xA;व्यास उवाच -&lt;br&gt;&#xA;तन्निशम्य वचस्तेषां राजा दुःखमवाप ह ।&lt;br&gt;&#xA;धिग्जीवितमिदं मेऽद्य किं करोमि वने स्थितः ॥ ९ ॥&lt;br&gt;&#xA;पित्रा चाहं परित्यक्तः शप्तश्च गुरुणा भृशम् ।&lt;br&gt;&#xA;राज्याद्‌भ्रष्टः पिशाचत्वमनुप्राप्तः करोमि किम् ॥ १० ॥&lt;br&gt;&#xA;तदा पृथुतरां कृत्वा चितां काष्ठैर्नृपात्मजः ।&lt;br&gt;&#xA;सस्मार चण्डिकां देवीं प्रवेशमनुचिन्तयन् ॥ ११ ॥&lt;br&gt;&#xA;स्मृता देवीं महामायां चितां प्रज्वलितां पुरः ।&lt;br&gt;&#xA;कृत्वा स्नात्वा प्रवेशार्थं स्थितः प्राञ्जलिरग्रतः ॥ १२ ॥&lt;br&gt;&#xA;ज्ञात्वा भगवती तं तु मर्तुकामं महीपतिम् ।&lt;br&gt;&#xA;आजगाम तदाऽऽकाशं प्रत्यक्षं तस्य चाग्रतः ॥ १३ ॥&lt;br&gt;&#xA;दत्त्वाथ दर्शनं देवी तमुवाच नृपात्मजम् ।&lt;br&gt;&#xA;सिंहारूढा महाराज मेघगम्भीरया गिरा ॥ १४ ।&lt;br&gt;&#xA;देव्युवाच -&lt;br&gt;&#xA;किं ते व्यवसितं साधो हुताशे मा तनुं त्यज ।&lt;br&gt;&#xA;स्थिरो भव महाभाग पिता ते जरसान्वितः ॥ १५ ॥&lt;br&gt;&#xA;राज्यं दत्त्वा वने तुभ्यं गन्तास्ति तपसे किल ।&lt;br&gt;&#xA;विषादं त्यज हे वीर परश्वोऽहनि भूपते ॥ १६ ॥&lt;br&gt;&#xA;नेतुं त्वामागमिष्यन्ति सचिवाश्व पितुस्तव ।&lt;br&gt;&#xA;मत्प्रसादात्पिता च त्वामभिषिच्य नृपासने ॥ १७ ॥&lt;br&gt;&#xA;जित्वा कामं ब्रह्मलोकं गमिष्येत्येष निश्चयः ।&lt;br&gt;&#xA;व्यास उवाच -&lt;br&gt;&#xA;इत्युक्त्वा तं तदा देवी तत्रैवान्तरधीयत ॥ १८ ॥&lt;br&gt;&#xA;राजपुत्रो विरमितो मरणात्पावकात्ततः ।&lt;br&gt;&#xA;अयोध्यायां तदाऽऽगत्य नारदेन महात्मना ॥ १९ ॥&lt;br&gt;&#xA;वृत्तान्तः कथितः सर्वो राज्ञे सत्वरमादितः ।&lt;br&gt;&#xA;श्रुत्वा राजाथ पुत्रस्य तं तथा मरणोद्यमम् ॥ २० ॥&lt;br&gt;&#xA;खेदमाधाय मनसि शुशोच बहुधा नृपः ।&lt;br&gt;&#xA;सचिवानाह धर्मात्मा पुत्रशोकपरिप्लुतः ॥ २१ ॥&lt;br&gt;&#xA;ज्ञातं भवद्भिरत्युग्रं पुत्रस्य मम चेष्टितम् ।&lt;br&gt;&#xA;त्यक्तो मया वने धीमान्पुत्रः सत्यव्रतो मम ॥ २२ ॥&lt;br&gt;&#xA;आज्ञयासौ गतः सद्यो राज्यार्हः परमार्थवित् ।&lt;br&gt;&#xA;स्थितस्तत्रैव विज्ञाने धनहीनः क्षमान्वितः ॥ २३ ॥&lt;br&gt;&#xA;वसिष्ठेन तथा शप्तः पिशाचसदृशः कृतः ।&lt;br&gt;&#xA;सोऽद्य दुःखेन सन्तप्तः प्रवेष्टुञ्च हुताशनम् ॥ २४ ॥&lt;br&gt;&#xA;उद्यतः श्रीमहादेव्या निषिद्धः संस्थितः पुनः ।&lt;br&gt;&#xA;तस्माद्‌ गच्छन्तु तं शीघ्रं ज्येष्ठपुत्रं महाबलम् ॥ २५ ॥&#xA;आश्वास्य वचनैरत्र तरसैवानयन्त्विह ।&lt;br&gt;&#xA;अभिषिच्य सुतं राज्ये औरसं पालनक्षमम् ॥ २६ ॥&lt;br&gt;&#xA;वनं यास्यामि शान्तोऽहं तपसे कृतनिश्चयः ।&lt;br&gt;&#xA;इत्युक्त्वा मन्त्रिणः सर्वान्प्रेषयामास पार्थिवः ॥ २७ ॥&lt;br&gt;&#xA;तस्यैवानयनार्थं हि प्रीतिप्रवणमानसः ।&lt;br&gt;&#xA;ते गत्वा तं समाश्वास्य मन्त्रिणः पार्थिवात्मजम् ॥ २८ ॥&lt;br&gt;&#xA;अयोध्यायां महात्मानं मानपूर्वं समानयन् ।&lt;br&gt;&#xA;दृष्ट्वा सत्यव्रतं राजा दुर्बलं मलिनाम्बरम् ॥ २९ ॥&lt;br&gt;&#xA;जटाजूटधरं क्रूरं चिन्तातुरमचिन्तयत् ।&lt;br&gt;&#xA;किं कृतं निष्ठुरं कर्म मया पुत्रो विवासितः ॥ ३० ॥&lt;br&gt;&#xA;राज्यार्हश्चातिमेधावी जानता धर्मनिश्चयम् ।&lt;br&gt;&#xA;इति सञ्चिन्त्य मनसा तमालिङ्य महीपतिः ॥ ३१ ॥&lt;br&gt;&#xA;आसने स्वसमीपशे समाश्वास्योपवेशयत् ।&lt;br&gt;&#xA;उपविष्टं सुतं राजा प्रेमपूर्वमुवाच ह ॥ ३२ ॥&lt;br&gt;&#xA;प्रेमगद्‌गदया वाचा नीतिशास्त्रविशारदः ।&lt;br&gt;&#xA;राजोवाच -&lt;br&gt;&#xA;पुत्र धर्मे मतिः कार्या माननीया मुखोद्‌भवाः ॥ ३३ ॥&lt;br&gt;&#xA;न्यायागतं धनं ग्राह्यं रक्षणीयाः सदा प्रजाः ।&lt;br&gt;&#xA;नासत्यं क्वापि वक्तव्यं नामार्गे गमनं क्वचित् ॥ ३४ ॥&lt;br&gt;&#xA;शिष्टप्रोक्तं प्रकर्तव्यं पूजनीयास्तपस्विनः ।&lt;br&gt;&#xA;हन्तव्या दस्यवः क्रूरा इन्द्रियाणां तथा जयः ॥ ३५ ॥&lt;br&gt;&#xA;कर्तव्यं कार्यसिद्ध्यर्थं राज्ञा पुत्र सदैव हि ।&lt;br&gt;&#xA;मन्त्रस्तु सर्वथा गोप्यः कर्तव्यः सचिवैः सह ॥ ३६ ॥&lt;br&gt;&#xA;नोपेक्ष्योऽल्पोऽपि कृतिना रिपुः सर्वात्मना सुत ।&lt;br&gt;&#xA;न विश्वसेत्परासक्तं सचिवं च तथा नतम् ॥ ३७ ॥&lt;br&gt;&#xA;चाराः सर्वत्र योक्तव्याः शत्रुमित्रेषु सर्वथा ।&lt;br&gt;&#xA;धर्मे मतिः सदा कार्या दानं दद्याच्च नित्यशः ॥ ३८ ॥&lt;br&gt;&#xA;शुष्कवादो न कर्तव्यो दुष्टसङ्गं च वर्जयेत् ।&lt;br&gt;&#xA;यष्टव्या विविधा यज्ञाः पूजनीया महर्षयः ॥ ३९ ॥&lt;br&gt;&#xA;न विश्वसेत्स्त्रियं क्वापि स्त्रैणं द्यूतरतं नरम् ।&lt;br&gt;&#xA;अत्यादरो न कर्तव्यो मृगयायां कदाचन ॥ ४० ॥&lt;br&gt;&#xA;द्यूते मद्ये तथा गेये नूनं वारवधूषु च ।&lt;br&gt;&#xA;स्वयं तद्विमुखो भूयात् प्रजास्तेभ्यश्च रक्षयेत् ॥ ४१ ॥&lt;br&gt;&#xA;ब्राह्मे मुहूर्ते कर्तव्यमुत्थानं सर्वथा सदा ।&lt;br&gt;&#xA;स्नानादिकं सर्वविधिं विधाय विधिवद्यथा ॥ ४२ ॥&lt;br&gt;&#xA;पराशक्तेः परां पूजां भक्त्या कुर्यात्सुदीक्षितः ।&lt;br&gt;&#xA;पुत्रैतज्जन्मसाफल्यं पराशक्तेः पदार्चनम् ॥ ४३ ॥&lt;br&gt;&#xA;सकृत्कृत्वा महापूजां दैवीपादजलं पिबन् ।&lt;br&gt;&#xA;न जातु जननीगर्भे गच्छेदिति विनिश्चयः ॥ ४४ ॥&lt;br&gt;&#xA;सर्वं दृश्यं महादेवी द्रष्टा साक्षी च सैव हि ।&lt;br&gt;&#xA;इति तद्‌भावभरितस्तिष्ठेन्निर्भयचेतसा ॥ ४५ ॥&lt;br&gt;&#xA;कृत्वा नित्यविधिं सम्यग्गन्तव्यं सदसि द्विजान् ।&lt;br&gt;&#xA;समाहूय च प्रष्टव्यो धर्मशास्त्रविनिर्णयः ॥ ४६ ॥&lt;br&gt;&#xA;सम्पूज्य ब्राह्मणान्पूज्यान्वेदवेदान्तपारगान् ।&lt;br&gt;&#xA;गोभूहिरण्यादिकं च देयं पात्रेषु सर्वदा ॥ ४७ ॥&lt;br&gt;&#xA;अविद्वान्ब्राह्मणः कोऽपि नैव पूज्यः कदाचन ।&lt;br&gt;&#xA;आहारादधिकं नैव देयं मूर्खाय कर्हिचित् ॥ ४८ ॥&lt;br&gt;&#xA;न वा लोभात्त्वया पुत्र कर्तव्यं धर्मलङ्घनम् ।&lt;br&gt;&#xA;अतः परं न कर्तव्यं क्वचिद्विप्रावमाननम् ॥ ४९ ॥&lt;br&gt;&#xA;ब्राह्मणा भूमिदेवाश्च माननीयाः प्रयत्नतः ।&lt;br&gt;&#xA;कारणं क्षत्रियाणां च द्विजा एव न संशयः ॥ ५० ॥&lt;br&gt;&#xA;अद्‌भ्योऽग्निर्ब्रह्मणः क्षत्रमश्मनो लोहमुत्थितम् ।&lt;br&gt;&#xA;तेषां सर्वत्रगं तेजः स्वासु योनिषु शाम्यति ॥ ५१ ॥&lt;br&gt;&#xA;तस्माद्‌राज्ञा विशेषेण माननीया मुखोद्‌भवाः ।&lt;br&gt;&#xA;दानेन विनयेनैव सर्वथा भूतिमिच्छता ॥ ५२ ॥&lt;br&gt;&#xA;दण्डनीतिः सदा कार्या धर्मशास्त्रानुसारतः ।&lt;br&gt;&#xA;कोशस्य सङ्ग्रहः कार्यो नूनं न्यायागतस्य ह ॥ ५३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां सप्तमस्कन्धे सत्यव्रताय राजनीत्युपदेशवर्णनं नामैकादशोऽध्यायः ॥ ११ ॥&lt;/p&gt;</description>
    </item>
    <item>
      <title>१२</title>
      <link>https://vishvAsa.github.io/purANam/shAktam/devI-bhAgavatam/07/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/12/</guid>
      <description>&lt;p&gt;एवं प्रबोधितः पित्रा त्रिशङ्कुः प्रणतो नृपः ।&lt;br&gt;&#xA;तथेति पितरं प्राह प्रेमगद्‌गदया गिरा ॥ १ ॥&lt;br&gt;&#xA;विप्रानाहूय मन्त्रज्ञान्वेदशास्त्रविशारदान् ।&lt;br&gt;&#xA;अभिषेकाय सम्भारान् कारयामास सत्वरम् ॥ २ ॥&lt;br&gt;&#xA;सलिलं सर्वतीर्थानां समानाय्य विशाम्पतिः ।&lt;br&gt;&#xA;प्रकृतीश्च समाहूय सामन्तान्भूपतींस्तथा ॥ ३ ॥&lt;br&gt;&#xA;पुण्येऽह्नि विधिवत्तस्मै ददावासनमुत्तमम् ।&lt;br&gt;&#xA;अभिषिच्य सुतं राज्ये त्रिशङ्कुं विधिवत्पिता ॥ ४ ॥&lt;br&gt;&#xA;तृतीयमाश्रमं पुण्यं जग्राह भार्यया युतः ।&lt;br&gt;&#xA;वने त्रिपथगाकूले चचार दुश्चरं तपः ॥ ५ ॥&lt;br&gt;&#xA;काले प्राप्ते ययौ स्वर्गं पूजितस्त्रिदशैरपि ।&lt;br&gt;&#xA;इन्द्रासनसमीपस्थो रराज रविवत्सदा ॥ ६ ॥&lt;br&gt;&#xA;राजोवाच पूर्वं भगवता प्रोक्तं कथायोगेन साम्प्रतम् ।&lt;br&gt;&#xA;सत्यव्रतो वसिष्ठेन शप्तो दोग्ध्रीवधात्किल ॥ ७ ॥&lt;br&gt;&#xA;कुपितेने पिशाचत्वं प्रापितो गुरुणा ततः ।&lt;br&gt;&#xA;कथं मुक्तः पिशाचत्वादित्येतत्संशयः प्रभो ॥ ८ ॥&lt;br&gt;&#xA;न सिंहासनयोग्यो हि भवेच्छापसमन्वितः ।&lt;br&gt;&#xA;मुनिना मोचितः शापात्केनान्येन च कर्मणा ॥ ९ ॥&lt;br&gt;&#xA;एतन्मे ब्रूहि विप्रर्षे शापमोक्षणकारणम् ।&lt;br&gt;&#xA;आनीतस्तु कथं पित्रा स्वगृहे तादृशाकृतिः ॥ १० ॥&lt;br&gt;&#xA;व्यास उवाच -&lt;br&gt;&#xA;वसिष्ठेन च शप्तोऽसौ सद्यः पैशाचतां गतः ।&lt;br&gt;&#xA;दुर्वेषश्चातिदुर्धर्षः सर्वलोकभयङ्करः ॥ ११ ॥&lt;br&gt;&#xA;यदैवोपासिता देवी भक्त्या सत्यव्रतेन ह ।&lt;br&gt;&#xA;तया प्रसन्नया राजन् दिव्यदेहः कृतः क्षणात् ॥ १२ ॥&lt;br&gt;&#xA;पिशाचत्वं गतं तस्य पापं चैव क्षयं गतम् ।&lt;br&gt;&#xA;विपाप्मा चातितेजस्वी सम्भूतस्तत्कृपामृतात् ॥ १३ ॥&lt;br&gt;&#xA;वसिष्ठोऽपि प्रसन्नात्मा जातः शक्तिप्रसादतः ।&lt;br&gt;&#xA;पितापि च बभूवास्य प्रेमयुक्तस्त्वनुग्रहात् ॥ १४ ॥&lt;br&gt;&#xA;राज्यं शशास धर्मात्मा मृते पितरि पार्थिवः ।&lt;br&gt;&#xA;ईजे च विविधैर्यज्ञैर्देवदेवीं सनातनीम् ॥ १५ ॥&lt;br&gt;&#xA;तस्य पुत्रो बभूवाथ हरिश्चन्द्रः सुशोभनः ।&lt;br&gt;&#xA;लक्षणैः शास्त्रनिर्दिष्टैः संयुतश्चातिसुन्दरः ॥ १६ ॥&lt;br&gt;&#xA;युवराजं सुतं कृत्वा त्रिशङ्कुः पृथिवीपतिः ।&lt;br&gt;&#xA;मानुषेण शरीरेण स्वर्गं भोक्तुं मनो दधे ॥ १७ ॥&lt;br&gt;&#xA;वसिष्ठस्याश्रमं गत्वा प्रणम्य विधिवन्नृपः ।&lt;br&gt;&#xA;उवाच वचनं प्रीतः कृताञ्जलिपुटस्तदा ॥ १८ ॥&lt;br&gt;&#xA;राजोवाच -&lt;br&gt;&#xA;ब्रह्मपुत्र महाभाग सर्वमन्त्रविशारद ।&lt;br&gt;&#xA;विज्ञप्तिं मे सुमनसा श्रोतुमर्हसि तापस ॥ १९ ॥&lt;br&gt;&#xA;इच्छा मेऽद्य समुत्पन्ना स्वर्गलोकसुखाय च ।&lt;br&gt;&#xA;अनेनैव शरीरेण भोगान्भोक्तुममानुषान् ॥ २० ॥&lt;br&gt;&#xA;अप्सरोभिश्च संवासः क्रीडितुं नन्दने वने ।&lt;br&gt;&#xA;देवगन्धर्वगानं च श्रोतव्यं मधुरं किल ॥ २१ ॥&lt;br&gt;&#xA;याजय त्वं मखेनाशु तादृशेन महामुने ।&lt;br&gt;&#xA;यथानेन शरीरेण वसे लोकं त्रिविष्टपम् ॥ २२ ॥&lt;br&gt;&#xA;समर्थोऽसि मुनिश्रेष्ठ कुरु कार्यं ममाधुना ।&lt;br&gt;&#xA;प्रापयाशु मखं कृत्वा देवलोकं दुरासदम् ॥ २३ ॥&lt;br&gt;&#xA;वसिष्ठ उवाच -&lt;br&gt;&#xA;राजन् मानुषदेहेन स्वर्गे वासः सुदुर्लभः ।&lt;br&gt;&#xA;मृतस्य हि ध्रुवं स्वर्गः कथितः पुण्यकर्मणा ॥ २४ ॥&lt;br&gt;&#xA;तस्माद्‌ बिभेमि सर्वज्ञ दुर्लभाच्च मनोरथात् ।&lt;br&gt;&#xA;अप्सरोभिश्च संवासो जीवमानस्य दुर्लभः ॥ २५ ॥&lt;br&gt;&#xA;कुरु यज्ञान्महाभाग मृतः स्वर्गमवाप्स्यसि ।&lt;br&gt;&#xA;व्यास उवाच -&lt;br&gt;&#xA;इत्याकर्ण्य वचस्तस्य राजा परमदुर्मनाः ॥ २६ ॥&lt;br&gt;&#xA;उवाच वचनं भूयो वसिष्ठं पूर्वरोषितम् ।&lt;br&gt;&#xA;न त्वं याजयसे ब्रह्मन् गर्वावेशाच्च मां यदि ॥ २७ ॥&lt;br&gt;&#xA;अन्यं पुरोहितं कृत्वा यक्ष्येऽहं किल साम्प्रतम् ।&lt;br&gt;&#xA;तच्छ्रुत्वा वचनं तस्य वसिष्ठः कोपसंयुतः ॥ २८ ॥&lt;br&gt;&#xA;शशाप भूपतिं चेति चाण्डालो भव दुर्मते ।&lt;br&gt;&#xA;अनेन त्वं शरीरेण श्वपचो भव सत्वरम् ॥ २९ ॥&lt;br&gt;&#xA;स्वर्गकृन्तन पापिष्ठ सुरभीवधदूषित ।&lt;br&gt;&#xA;ब्रह्मपत्नीहरोच्छिन्न धर्ममार्गविदूषक ॥ ३० ॥&lt;br&gt;&#xA;न ते स्वर्गगतिः पाप मृतस्यापि कथञ्चन ।&lt;br&gt;&#xA;व्यास उवाच -&lt;br&gt;&#xA;इत्युक्तो गुरुणा राजंस्त्रिशङ्कुस्तत्क्षणादपि ॥ ३१ ॥&#xA;तत्र तेन शरीरेण बभूव श्वपचाकृतिः ।&lt;br&gt;&#xA;कुण्डलेऽश्ममये वापि जाते तस्य च तत्क्षणात् ॥ ३२ ॥&lt;br&gt;&#xA;देहे चन्दनगन्धश्च विगन्धो ह्यभवत्तदा ।&lt;br&gt;&#xA;नीलवर्णेऽथ सञ्जाते दिव्ये पीताम्बरे तनौ ॥ ३३ ॥&lt;br&gt;&#xA;राजवर्णोऽभवद्देहः शापात्तस्य महात्मनः ।&lt;br&gt;&#xA;शक्त्युपासकरोषेण फलमेतदभून्नृप ॥ ३४ ॥&lt;br&gt;&#xA;तस्माच्छ्रीशक्तिभक्तो हि नावमान्यः कदाचन ।&lt;br&gt;&#xA;गायत्रीजपनिष्ठो हि वसिष्ठो मुनिसत्तमः ॥ ३५ ॥&lt;br&gt;&#xA;दृष्ट्वा निन्द्यं निजं देहं राजा दुःखमवाप्तवान् ।&lt;br&gt;&#xA;न जगाम गृहे दीनो वनमेवाभितो ययौ ॥ ३६ ॥&lt;br&gt;&#xA;चिन्तयामास दुःखार्तास्त्रिशङ्कुः शोकविह्वलः ।&lt;br&gt;&#xA;किं करोमि क्व गच्छामि देहो मेऽतीव निन्दितः ॥ ३७ ॥&lt;br&gt;&#xA;कर्तव्यं नैव पश्यामि येन मे दुःखसङ्क्षयः ।&lt;br&gt;&#xA;गृहे गच्छामि चेत्पुत्रः पीडितोऽद्य भविष्यति ॥ ३८ ॥&lt;br&gt;&#xA;भार्यापि श्वपचं दृष्ट्वा नाङ्‌गीकारं करिष्यति ।&lt;br&gt;&#xA;सचिवा नादरिष्यन्ति वीक्ष्य मामीदृशं पुनः ॥ ३९ ॥&lt;br&gt;&#xA;ज्ञातयो बन्धुवर्गश्च सङ्गतो न भजिष्यति ।&lt;br&gt;&#xA;सर्वैस्तक्तस्य मे नूनं जीवितान्मरणं वरम् ॥ ४० ॥&lt;br&gt;&#xA;विषं वा भक्षयित्वाद्य पतित्वा वा जलाशये ।&lt;br&gt;&#xA;कृत्वा वा कण्ठपाशं च देहत्यागं करोम्यहम् ॥ ४१ ॥&lt;br&gt;&#xA;अग्नौ वा ज्वलिते देहं जुहोमि विधिवद्‌ बलात् ।&lt;br&gt;&#xA;कृत्वा वानशनं प्राणांस्त्यजामि दूषितान्भृशम् ॥ ४२ ॥&lt;br&gt;&#xA;आत्महत्या भवेन्नूनं पुनर्जन्मनि जन्मनि ।&lt;br&gt;&#xA;श्वपचत्वं च शापश्च हत्यादोषाद्‌भवेदपि ॥ ४३ ॥&lt;br&gt;&#xA;पुनर्विचार्य भूपालश्चेतसा समचिन्तयत् ।&lt;br&gt;&#xA;आत्महत्या न कर्तव्या सर्वथैव मयाधुना ॥ ४४ ॥&lt;br&gt;&#xA;भोक्तव्यं स्वकृतं कर्म देहेनानेन कानने ।&lt;br&gt;&#xA;भोगेनास्य विपाकस्य भविता सर्वथा क्षयः ॥ ४५ ॥&lt;br&gt;&#xA;प्रारब्धकर्मणां भोगादन्यथा न क्षयो भवेत् ।&lt;br&gt;&#xA;तस्मान्मयात्र भोक्तव्यं कृतं कर्म शुभाशुभम् ॥ ४६ ॥&lt;br&gt;&#xA;कुर्वन्पुण्याश्रमाभ्याशे तीर्थानां सेवनं तथा ।&lt;br&gt;&#xA;स्मरणं चाम्बिकायास्तु साधूनां सेवनं तथा ॥ ४७ ॥&lt;br&gt;&#xA;एवं कर्मक्षयं नूनं करिष्यामि वने वसन् ।&lt;br&gt;&#xA;भाग्ययोगात्कदाचित्तु भवेत्साधुसमागमः ॥ ४८ ॥&lt;br&gt;&#xA;इति सञ्चिन्त्य मनसा त्यक्त्वा स्वनगरं नृपः ।&lt;br&gt;&#xA;गङ्गातीरे गतः कामं शोचंस्तत्रैव संस्थितः ॥ ४९ ॥&lt;br&gt;&#xA;हरिश्चन्द्रस्तदा ज्ञात्वा पितुः शापस्य कारणम् ।&lt;br&gt;&#xA;दुःखितः सचिवांस्तत्र प्रेषयामास पार्थिवः ॥ ५० ॥&lt;br&gt;&#xA;सचिवास्तत्र गत्वाऽऽशु तमूचुः प्रश्रयान्विताः ।&lt;br&gt;&#xA;प्रणम्य श्वपचाकारं निःश्वसन्तं मुहुर्मुहुः ॥ ५१ ॥&lt;br&gt;&#xA;राजन् पुत्रेण ते नूनं प्रेषितान्समुपागतान् ।&lt;br&gt;&#xA;अवेहि सचिवांस्त्वं नो हरिश्चन्द्राज्ञया स्थितान् ॥ ५२ ॥&lt;br&gt;&#xA;युवराजसुतः प्राह यत्तच्छृणु नराधिप ।&lt;br&gt;&#xA;आनयध्वं नृपं यूयं सम्मान्य पितरं मम ॥ ५३ ॥&lt;br&gt;&#xA;तस्माद्‌राजन् समागच्छ राज्यं प्रति गतव्यथः ।&lt;br&gt;&#xA;सेवां सर्वे करिष्यन्ति सचिवाश्च प्रजास्तथा ॥ ५४ ॥&lt;br&gt;&#xA;गुरुं प्रसादयिष्यामः स यथा तु दयेत वै ।&lt;br&gt;&#xA;प्रसन्नोऽसौ महातेजा दुःखस्यान्तं करिष्यति ॥ ५५ ॥&lt;br&gt;&#xA;इति पुत्रेण ते राजन् कथितं बहुधा किल ।&lt;br&gt;&#xA;तस्माद्‌ गमनमेवाशु रोचतां निजसद्मनि ॥ ५६ ॥&lt;br&gt;&#xA;व्यास उवाच -&lt;br&gt;&#xA;इति तेषां नृपः श्रुत्वा भाषितं श्वपचाकृतिः ।&lt;br&gt;&#xA;स्वगृहं गमनायासौ न मतिं कृतवानतः ॥ ५७ ॥&lt;br&gt;&#xA;तानुवाच तदा वाक्यं व्रजन्तु सचिवाः पुरम् ।&lt;br&gt;&#xA;गत्वा पुरं महाभागा ब्रुवन्तु वचनाच्च मे ॥ ५८ ॥&lt;br&gt;&#xA;नागमिष्याम्यहं पुत्र कुरु राज्यमतन्द्रितः ।&lt;br&gt;&#xA;मानयन्ब्राह्मणान्देवान्यजन्यज्ञैरनेकशः ॥ ५९ ॥&lt;br&gt;&#xA;नाहं श्वपचवेषेण गर्हितेन महात्मभिः ।&lt;br&gt;&#xA;आगमिष्याम्ययोध्यायां सर्वे गच्छन्तु मा चिरम् ॥ ६० ॥&lt;br&gt;&#xA;पुत्रं सिंहासने स्थाप्य हरिश्चन्द्रं महाबलम् ।&lt;br&gt;&#xA;कुर्वन्तु राज्यकर्माणि यूयं तत्र ममाज्ञया ॥ ६१ ॥&lt;br&gt;&#xA;इत्यादिष्टास्ततस्ते तु रुरुदुश्चातुरा भृशम् ।&lt;br&gt;&#xA;सचिवा निर्ययुस्तूर्णं नत्वा तं च वनाश्रमात् ॥ ६२ ॥&lt;br&gt;&#xA;अयोध्यायामुपागत्य पुण्येऽह्नि विधिपूर्वकम् ।&lt;br&gt;&#xA;अभिषेकं तदा चक्रुर्हरिश्चन्द्रस्य मूर्ध्नि ते ॥ ६३ ॥&lt;br&gt;&#xA;अभिषिक्तस्तु तेजस्वी सचिवैश्च नृपाज्ञया ।&lt;br&gt;&#xA;राज्यं चकार धर्मिष्ठः पितरं चिन्तयन्भृशम् ॥ ६४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे त्रिशङ्कूपाख्यानवर्णनं नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>१३</title>
      <link>https://vishvAsa.github.io/purANam/shAktam/devI-bhAgavatam/07/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/13/</guid>
      <description>&lt;p&gt;राजोवाच -&lt;br&gt;&#xA;हरिश्चन्द्रः कृतो राजा सचिवैर्नृपशासनात् ।&lt;br&gt;&#xA;त्रिशङ्कुस्तु कथं मुक्तस्तस्माच्चाण्डालदेहतः ॥ १ ॥&lt;br&gt;&#xA;मृतो वा वनमध्ये तु गङ्गातीरे परिप्लुतः ।&lt;br&gt;&#xA;गुरुणा वा कृपां कृत्वा शापात्तस्माद्‌विमोचितः ॥ २ ॥&lt;br&gt;&#xA;एतद्‌ वृत्तान्तमखिलं कथयस्व ममाग्रतः ।&lt;br&gt;&#xA;चरितं तस्य नृपतेः श्रोतुकामोऽस्मि सर्वथा ॥ ३ ॥&lt;br&gt;&#xA;व्यास उवाच -&lt;br&gt;&#xA;अभिषिक्तं सुतं कृत्वा राजा सन्तुष्टमानसः ।&lt;br&gt;&#xA;कालातिक्रमणं तत्र चकार चिन्तयञ्छिवाम् ॥ ४ ॥&lt;br&gt;&#xA;एवं गच्छति काले तु तपस्तप्त्वा समाहितः ।&lt;br&gt;&#xA;द्रष्टुं दारान्सुतादींश्च तदागात्कौशिको मुनिः ॥ ५ ॥&lt;br&gt;&#xA;आगत्य स्वजनं दृष्ट्वा सुस्थितं मुदमाप्तवान् ।&lt;br&gt;&#xA;भार्यां पप्रच्छ मेधावी स्थितामग्रे सपर्यया ॥ ६ ॥&lt;br&gt;&#xA;दुर्भिक्षे तु कथं कालस्तया नीतः सुलोचने ।&lt;br&gt;&#xA;अन्नं विना त्विमे बालाः पालिता केन तद्वद ॥ ७ ॥&lt;br&gt;&#xA;अहं तपसि सन्नद्धो नागतः शृणु सुन्दरि ।&lt;br&gt;&#xA;किं कृतं तु त्वया कान्ते विना द्रव्येण शोभने ॥ ८ ॥&lt;br&gt;&#xA;मया चिन्ता कृता तत्र श्रुत्वा दुर्भिक्षमद्‌भुतम् ।&lt;br&gt;&#xA;नागतोऽहं विचार्यैवं किं करिष्यामि निर्धनः ॥ ९ ॥&lt;br&gt;&#xA;अहमप्यति वामोरु पीडितः क्षुधया वने ।&lt;br&gt;&#xA;प्रविष्टश्चौरभावेन कुत्रचिच्छ्वपचालये ॥ १० ॥&lt;br&gt;&#xA;श्वपचं निद्रितं दृष्ट्वा क्षुधया पीडितो भृशम् ।&lt;br&gt;&#xA;महानसं परिज्ञाय भक्ष्यार्थं समुपस्थितः ॥ ११ ॥&lt;br&gt;&#xA;यदा भाण्डं समुद्‌घाट्य पक्वं श्वतनुजामिषम् ।&lt;br&gt;&#xA;गृह्णामि भक्षणार्थाय तदा दृष्टस्तु तेन वै ॥ १२ ॥&lt;br&gt;&#xA;पृष्टः कस्त्वं कथं प्राप्तो गृहे मे निशि सादरम् ।&lt;br&gt;&#xA;ब्रूहि कार्यं किमर्थं त्वमुद्‌घाटयसि भाण्डकम् ॥ १३ ॥&lt;br&gt;&#xA;इत्युक्तः श्वपचेनाहं क्षुधया पीडितो भृशम् ।&lt;br&gt;&#xA;तमवोचं सुकेशान्ते कामं गद्‌गदया गिरा ॥ १४ ॥&lt;br&gt;&#xA;ब्राह्मणोऽहं महाभाग तापसः क्षुधयार्दितः ।&lt;br&gt;&#xA;चौरभावमनुप्राप्तो भक्ष्यं पश्यामि भाण्डके ॥ १५ ॥&lt;br&gt;&#xA;चौरभावेन सम्प्राप्तोऽस्म्यतिथिस्ते महामते ।&lt;br&gt;&#xA;क्षुधितोऽस्मि ददस्वाज्ञां मांसमद्मि सुसंस्कृतम् ॥ १६ ॥&lt;br&gt;&#xA;विश्वामित्र उवाच -&lt;br&gt;&#xA;श्वपचस्तु वचः श्रुत्वा मामुवाच सुनिश्चितम् ।&lt;br&gt;&#xA;भक्षं मा कुरु वर्णाग्र्य जानीहि श्वपचालयम् ॥ १७ ॥&lt;br&gt;&#xA;दुर्लभं खलु मानुष्यं तत्रापि च द्विजन्मता ।&lt;br&gt;&#xA;द्विजत्वे ब्राह्मणत्वं च दुर्लभं वेत्सि किं न हि ॥ १८ ॥&lt;br&gt;&#xA;दुष्टाहारो न कर्तव्यः सर्वथा लोकमिच्छता ।&lt;br&gt;&#xA;अग्राह्या मनुना प्रोक्ताः कर्मणा सप्त चान्त्यजाः ॥ १९ ॥&lt;br&gt;&#xA;त्याज्योऽहं कर्मणा विप्र श्वपचो नात्र संशयः ।&lt;br&gt;&#xA;निवारयामि भक्ष्यात्त्वां न लोभेनाञ्जसा द्विज ॥ २० ॥&lt;br&gt;&#xA;वर्णसङ्करदोषोऽयं मा यातु त्वां द्विजोत्तम ।&lt;br&gt;&#xA;विश्वामित्र उवाच&lt;br&gt;&#xA;सत्यं वदसि धर्मज्ञ मतिस्ते विशदान्त्यज ॥ २१ ॥&lt;br&gt;&#xA;तथाप्यापदि धर्मस्य सूक्ष्ममार्गं ब्रवीम्यहम् ।&lt;br&gt;&#xA;देहस्य रक्षणं कार्यं सर्वथा यदि मानद ॥ २२ ॥&lt;br&gt;&#xA;पापस्यान्ते पुनः कार्यं प्रायश्चित्तं विशुद्धये ।&lt;br&gt;&#xA;दुर्गतिस्तु भवेत्पापादनापदि न चापदि ॥ २३ ॥&lt;br&gt;&#xA;मरणात्क्षुधितस्याथ नरको नात्र संशयः ।&lt;br&gt;&#xA;तस्मात्क्षुधापहरणं कर्तव्यं शुभमिच्छता ॥ २४ ॥&lt;br&gt;&#xA;तेनाहं चौर्यधर्मेण देहं रक्षेऽप्यथान्त्यज ।&lt;br&gt;&#xA;अवर्षणे च चौर्येण यत्पापं कथितं बुधैः ॥ २५ ॥&lt;br&gt;&#xA;यो न वर्षति पर्जन्यस्तत्तु तस्मै भविष्यति ।&lt;br&gt;&#xA;इत्युक्ते वचने कान्ते पर्जन्यः सहसापतत् ॥ २६ ॥&lt;br&gt;&#xA;गगनाद्धस्तिहस्ताभिर्धाराभिरभिकाङ्‌क्षितः ।&lt;br&gt;&#xA;मुदितोऽहं घनं वीक्ष्य वर्षन्तं विद्युता सह ॥ २७ ॥&lt;br&gt;&#xA;तदाहं तद्‌गृहं त्यक्त्वा निःसृतः परया मुदा ।&lt;br&gt;&#xA;कथय त्वं वरारोहे कालो नीतस्त्वया कथम् ॥ २८ ॥&lt;br&gt;&#xA;कान्तारे परमः क्रूरः क्षयकृत्प्राणिनामिह ।&lt;br&gt;&#xA;व्यास उवाच -&lt;br&gt;&#xA;इति तस्य वचः श्रुत्वा पतिमाह प्रियंवदा ॥ २९ ॥&lt;br&gt;&#xA;यथा शृणु मया नीतः कालः परमदारुणः ।&lt;br&gt;&#xA;गते त्वयि मुनिश्रेष्ठ दुर्भिक्षं समुपागतम् ॥ ३० ॥&#xA;अन्नार्थं पुत्रकाः सर्वे बभूवुश्चातिदुःखिताः ।&lt;br&gt;&#xA;क्षुधितान्बालकान्वीक्ष्य नीवारार्थं वने वने ॥ ३१ ॥&lt;br&gt;&#xA;भ्रान्ताहं चिन्तयाऽऽविष्टा किञ्चित्प्राप्तं फलं तदा ।&lt;br&gt;&#xA;एवं च कतिचिन्मासा नीवारेणातिवाहिताः ॥ ३२ ॥&lt;br&gt;&#xA;तदभावे मया कान्त चिन्तितं मनसा पुनः ।&lt;br&gt;&#xA;न भिक्षा किल दुर्भिक्षे नीवारा नापि कानने ॥ ३३ ॥&lt;br&gt;&#xA;न वृक्षेषु फलान्यासुर्न मूलानि धरातले ।&lt;br&gt;&#xA;क्षुधया पीडिता बाला रुदन्ति भृशमातुराः ॥ ३४ ॥&lt;br&gt;&#xA;किं करोमि क्व गच्छामि किं ब्रवीमि क्षुधार्तितान् ।&lt;br&gt;&#xA;एवं विचिन्त्य मनसा निश्चयस्तु मया कृतः ॥ ३५ ॥&lt;br&gt;&#xA;पुत्रमेकं ददाम्यद्य कस्मैचिद्धनिने किल ।&lt;br&gt;&#xA;गृहीत्वा तस्य मौल्यं तु तेन द्रव्येण बालकान् ॥ ३६ ॥&lt;br&gt;&#xA;पालयेऽहं क्षुधार्तांस्तु नान्योपायोऽस्ति पालने ।&lt;br&gt;&#xA;इति सञ्चिन्त्य मनसा पुत्रोऽयं प्रहितो मया ॥ ३७ ॥&lt;br&gt;&#xA;विक्रयार्थं महाभाग क्रन्दमानो भृशातुरः ।&lt;br&gt;&#xA;क्रन्दमानं गृहीत्वैनं निर्गताहं गतत्रपा ॥ ३८ ॥&lt;br&gt;&#xA;तदा सत्यव्रतो मार्गे मामुद्वीक्ष्य भृशातुराम् ।&lt;br&gt;&#xA;पप्रच्छ स च राजर्षिः कस्माद्‌रोदिति बालकः ॥ ३९ ॥&lt;br&gt;&#xA;तदाहं तमुवाचेदं वचनं मुनिसत्तम ।&lt;br&gt;&#xA;विक्रयार्थं नीयतेऽसौ बालकोऽद्य मया नृप ॥ ४० ॥&lt;br&gt;&#xA;श्रुत्वा मे वचनं राजा दयार्द्रहृदयस्ततः ।&lt;br&gt;&#xA;मामुवाच गृहं याहि गृहीत्वैनं कुमारकम् ॥ ४१ ॥&lt;br&gt;&#xA;भोजनार्थे कुमाराणामामिषं विहितं तव ।&lt;br&gt;&#xA;प्रापयिष्याम्यहं नित्यं यावन्मुनिसमागमः ॥ ४२ ॥&lt;br&gt;&#xA;अहन्यहनि भूपालो वृक्षेऽस्मिन्मृगसूकरान् ।&lt;br&gt;&#xA;विन्यस्य याति हत्वासौ प्रत्यहं दययान्वितः ॥ ४३ ॥&lt;br&gt;&#xA;तेनैव बालकाः कान्त पालिता वृजिनार्णवात् ।&lt;br&gt;&#xA;वसिष्ठेनाथ शप्ताऽसौ भूपतिर्मम कारणात् ॥ ४४ ॥&lt;br&gt;&#xA;कस्मिंश्चिद्दिवसे मांसं न प्राप्तं तेन कानने ।&lt;br&gt;&#xA;हता दोग्ध्री वसिष्ठस्य तेनासौ कुपितो मुनिः ॥ ४५ ॥&lt;br&gt;&#xA;त्रिशङ्कुरिति भूपस्य कृतं नाम महात्मना ।&lt;br&gt;&#xA;कुपितेन वधाद्धेतोश्चाण्डालश्च कृतो नृपः ॥ ४६ ॥&lt;br&gt;&#xA;तेनाहं दुःखिता जाता तस्य दुःखेन कौशिक ।&lt;br&gt;&#xA;श्वपचत्वमसौ प्राप्तो मत्कृते नृपनन्दनः ॥ ४७ ॥&lt;br&gt;&#xA;येन केनाप्युपायेन भवता नृपतेः किल ।&lt;br&gt;&#xA;तस्माद्रक्षा प्रकर्तव्या तपसा प्रबलेन ह ॥ ४८ ॥&lt;br&gt;&#xA;व्यास उवाच -&lt;br&gt;&#xA;इति भार्यावचः श्रुत्वा कौशिको मुनिसत्तमः ।&lt;br&gt;&#xA;तामाह कामिनीं दीनां सान्त्वपूर्वमरिन्दम ॥ ४९ ॥&lt;br&gt;&#xA;विश्वामित्र उवाच -&lt;br&gt;&#xA;मोचयिष्यामि तं शापान्नृपं कमललोचने ।&lt;br&gt;&#xA;उपकारः कृतो येन कान्ताराद्‌रक्षितासि वै ॥ ५० ॥&lt;br&gt;&#xA;विद्यातपोबलेनाहं करिष्ये दुःखसङ्क्षयम् ।&lt;br&gt;&#xA;इत्याश्वास्य प्रियां तत्र कौशिकः परमार्थवित् ॥ ५१ ॥&lt;br&gt;&#xA;चिन्तयामास नृपतेः कथं स्याद्दुःखनाशनम् ।&lt;br&gt;&#xA;संविमृश्य मुनिस्तत्र जगाम यत्र पार्थिवः ॥ ५२ ॥&lt;br&gt;&#xA;त्रिशङ्कुः पक्वणे दीनः संस्थितः श्वपचाकृतिः ।&lt;br&gt;&#xA;आगच्छन्तं मुनिं दृष्ट्वा विस्मितोऽसौ नराधिपः ॥ ५३ ॥&lt;br&gt;&#xA;दण्डवन्निपपातोर्व्यां पादयोस्तरसा मुनेः ।&lt;br&gt;&#xA;गृहीत्वा तं करे भूपं पतितं कौशिकस्तदा ॥ ५४ ॥&lt;br&gt;&#xA;उत्थाप्योवाच वचनं सान्त्वपूर्वं द्विजोत्तमः ।&lt;br&gt;&#xA;मत्कृते त्वं महीपाल शप्तोऽसि मुनिना यतः ॥ ५५ ॥&lt;br&gt;&#xA;वाञ्छितं ते करिष्यामि ब्रूहि किं करवाण्यहम् ।&lt;br&gt;&#xA;राजोवाच -&lt;br&gt;&#xA;मया सम्प्रार्थितः पूर्वं वसिष्ठो मखहेतवे ॥ ५६ ॥&lt;br&gt;&#xA;मां याजय मुनिश्रेष्ठ करोमि मखमुत्तमम् ।&lt;br&gt;&#xA;यथेष्टं कुरु विप्रेन्द्र यथा स्वर्गं व्रजाम्यहम् ॥ ५७ ॥&lt;br&gt;&#xA;अनेनैव शरीरेण शक्रलोकं सुखालयम् ।&lt;br&gt;&#xA;कोपं कृत्वा वसिष्ठोऽसौ मामाहेति सुदुर्मते ॥ ५८ ॥&lt;br&gt;&#xA;मानुषेण हि देहेन स्वर्गवासः कुतस्तव ।&lt;br&gt;&#xA;पुनर्मयोक्तो भगवान्स्वर्गलुब्धेन चानघ ॥ ५९ ॥&lt;br&gt;&#xA;अन्यं पुरोहितं कृत्वा यक्ष्येऽहं यज्ञमुत्तमम् ।&lt;br&gt;&#xA;तदा तेनैव शप्तोऽहं चाण्डालो भव पामर ॥ ६० ॥&lt;br&gt;&#xA;इत्येतत्कथितं सर्वं कारणं शापसम्भवम् ।&lt;br&gt;&#xA;मम दुःखविनाशाय समर्थोऽसि मुनीश्वर ॥ ६१ ॥&lt;br&gt;&#xA;इत्युक्त्वा विररमासौ राजा दुःखरुजार्दितः ।&lt;br&gt;&#xA;कौशिकोऽपि निराकर्तुं शापं तस्य व्यचिन्तयत् ॥ ६२ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;त्रिशङ्कुशापोद्धाराय विश्वामित्रसान्त्वनवर्णनं नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>१४</title>
      <link>https://vishvAsa.github.io/purANam/shAktam/devI-bhAgavatam/07/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/14/</guid>
      <description>&lt;p&gt;व्यास उवाच -&lt;br&gt;&#xA;विचिन्त्य मनसा कृत्यं गाधिसूनुर्महातपाः ।&lt;br&gt;&#xA;प्रकल्प्य यज्ञसम्भारान्मुनीनामन्त्रयत्तदा ॥ १ ॥&lt;br&gt;&#xA;मुनयस्तं मखं ज्ञात्वा विश्वामित्रनिमन्त्रिताः ।&lt;br&gt;&#xA;नागताः सर्व एवैते वसिष्ठेन निवारिताः ॥ २ ॥&lt;br&gt;&#xA;गाधिसूनुस्तदाज्ञाय विमनाश्चातिदुःखितः ।&lt;br&gt;&#xA;आजगामाश्रमं तत्र यत्रासौ नृपतिः स्थितः ॥ ३ ॥&lt;br&gt;&#xA;तमाह कौशिकः क्रुद्धो वसिष्ठेन निवारिताः ।&lt;br&gt;&#xA;नागताः ब्राह्मणाः सर्वे यज्ञार्थं नृपसत्तम ॥ ४ ॥&lt;br&gt;&#xA;पश्य मे तपसः सिद्धिं यथा त्वां सुरसद्मनि ।&lt;br&gt;&#xA;प्रापयामि महाराज वाञ्छितं ते करोम्यहम् ॥ ५ ॥&lt;br&gt;&#xA;इत्युक्त्वा जलमादाय हस्तेन मुनिसत्तमः ।&lt;br&gt;&#xA;ददौ पुण्यं तदा तस्मै गायत्रीजपसम्भवम् ॥ ६ ॥&lt;br&gt;&#xA;दत्त्वाथ सुकृतं राज्ञे तमुवाच महीपतिम् ।&lt;br&gt;&#xA;यथेष्टं गच्छ राजर्षे त्रिविष्टपमतन्द्रितः ॥ ७ ॥&lt;br&gt;&#xA;पुण्येन मम राजेन्द्र बहुकालार्जितेन च ।&lt;br&gt;&#xA;याहि शक्रपुरीं प्रीतः स्वस्ति तेऽस्तु सुरालये ॥ ८ ॥&lt;br&gt;&#xA;व्यास उवाच -&lt;br&gt;&#xA;इत्युक्तवति विप्रेन्द्रे त्रिशङ्कुस्तरसा ततः ।&lt;br&gt;&#xA;उत्पपात यथा पक्षी वेगवांस्तपसो बलात् ॥ ९ ॥&lt;br&gt;&#xA;उत्पत्य गगने राजा गतः शक्रपुरीं यदा ।&lt;br&gt;&#xA;दृष्टो देवगणैस्तत्र क्रूरश्चाण्डालवेषभाक् ॥ १० ॥&lt;br&gt;&#xA;कथितोऽसौ सुरेन्द्राय कोऽयमायाति सत्वरः ।&lt;br&gt;&#xA;गगने देववद्वा यो दुर्दर्शः श्वपचाकृतिः ॥ ११ ॥&lt;br&gt;&#xA;सहसोत्थाय शक्रस्तमपश्यत्पुरुषाधमम् ।&lt;br&gt;&#xA;ज्ञात्वा त्रिशङ्कुमपि स निर्भर्त्स्य तरसाब्रवीत् ॥ १२ ॥&lt;br&gt;&#xA;श्वपच क्व समायासि देवलोके जुगुप्सितः ।&lt;br&gt;&#xA;याहि शीघ्रं ततो भूमौ नात्र स्थातुं त्वयोचितम् ॥ १३ ॥&lt;br&gt;&#xA;इत्युक्तः स्खलितः स्वर्गाच्छक्रेणामित्रकर्शन ।&lt;br&gt;&#xA;निपपात तदा राजा क्षीणपुण्यो यथामरः ॥ १४ ॥&lt;br&gt;&#xA;पुनश्चुक्रोश भूपालो विश्वामित्रेति चासकृत् ।&lt;br&gt;&#xA;पतामि रक्ष दुःखार्तं स्वर्गाच्चलितमाशुगम् ॥ १५ ॥&lt;br&gt;&#xA;तस्य तत्क्रन्दितं राजन् पतितः कौशिको मुनिः ।&lt;br&gt;&#xA;श्रुत्वा तिष्ठेति होवाच पतन्तं वीक्ष्य भूपतिम् ॥ १६ ॥&lt;br&gt;&#xA;वचनात्तस्य तत्रैव स्थितोऽसौ गगने नृपः ।&lt;br&gt;&#xA;मुनेस्तपःप्रभावेण चलितोऽपि सुरालयात् ॥ १७ ॥&lt;br&gt;&#xA;विश्वामित्रोऽप्यपः स्पृष्ट्वा चकारेष्टिं सुविस्तराम् ।&lt;br&gt;&#xA;विधातुं नूतनां सृष्टिं स्वर्गलोकं द्वितीयकम् ॥ १८ ॥&lt;br&gt;&#xA;तस्योद्यमं तथा ज्ञात्वा त्वरितस्तु शचीपतिः ।&lt;br&gt;&#xA;तत्राजगाम सहसा मुनिं प्रति तु गाधिजम् ॥ १९ ॥&lt;br&gt;&#xA;किं ब्रह्मन् क्रियते साधो कस्मात्कोपसमाकुलः ।&lt;br&gt;&#xA;अलं सृष्ट्या मुनिश्रेष्ठ ब्रूहि किं करवाणि ते ॥ २० ॥&lt;br&gt;&#xA;विश्वामित्र उवाच -&lt;br&gt;&#xA;स्वं निवासं महीपालं च्युतं त्वद्‌भुवनाद्‌ विभो ।&lt;br&gt;&#xA;नयस्व प्रीतियोगेन त्रिशङ्कुं चातिदुःखितम् ॥ २१ ॥&lt;br&gt;&#xA;व्यास उवाच -&lt;br&gt;&#xA;तस्य तं निश्चयं ज्ञात्वा तुराषाडतिशङ्‌कितः ।&lt;br&gt;&#xA;तपोबलं विदित्वोग्रमोमित्योवाच वासवः ॥ २२ ॥&lt;br&gt;&#xA;दिव्यदेहं नृपं कृत्वा विमानवरसंस्थितम् ।&lt;br&gt;&#xA;आपृच्छ्य कौशिकं शक्रोऽगमन्निजपुरीं तदा ॥ २३ ॥&lt;br&gt;&#xA;गते शक्रे तु वै स्वर्गं त्रिशङ्कुसहिते ततः ।&lt;br&gt;&#xA;विश्वामित्रः सुखं प्राप्य स्वाश्रमे सुस्थिरोऽभवत् ॥ २४ ॥&lt;br&gt;&#xA;हरिश्चन्द्रोऽथ तच्छ्रुत्वा विश्वामित्रोपकारकम् ।&lt;br&gt;&#xA;पितुः स्वर्गमनं कामं मुदितो राज्यमन्वशात् ॥ २५ ॥&lt;br&gt;&#xA;अयोध्याधिपतिः क्रीडां चकार सह भार्यया ।&lt;br&gt;&#xA;रूपयौवनचातुर्ययुक्तया प्रीतिसंयुतः ॥ २६ ॥&lt;br&gt;&#xA;अतीतकाले युवती न सा गर्भवती ह्यभूत् ।&lt;br&gt;&#xA;तदा चिन्तातुरो राजा बभूवातीव दुःखितः ॥ २७ ॥&lt;br&gt;&#xA;वसिष्टस्याश्रमं गत्वा प्रणम्य शिरसा मुनिम् ।&lt;br&gt;&#xA;अनपत्यत्वजां चिन्तां गुरवे समवेदयत् ॥ २८ ॥&#xA;दैवज्ञोऽसि भवान्कामं मन्त्रविद्याविशारदः ।&lt;br&gt;&#xA;उपायं कुरु धर्मज्ञ सन्ततेर्मम मानद ॥ २९ ॥&lt;br&gt;&#xA;अपुत्रस्य गतिर्नास्ति जानासि द्विजसत्तम ।&lt;br&gt;&#xA;कस्मादुपेक्षसे जानन् दुःखं मम च शक्तिमान् ॥ ३० ॥&lt;br&gt;&#xA;कलविङ्कास्त्विमे धन्या ये शिशुं लालयन्ति हि ।&lt;br&gt;&#xA;मन्दभाग्योऽहमनिशं चिन्तयामि दिवानिशम् ॥ ३१ ॥&lt;br&gt;&#xA;व्यास उवाच -&lt;br&gt;&#xA;इत्याकर्ण्य मुनिस्तस्य निर्वेदमिश्रितं वचः ।&lt;br&gt;&#xA;सञ्चिन्त्य मनसा सम्यक् तमुवाच विधेः सुतः ॥ ३२ ॥&lt;br&gt;&#xA;वसिष्ठ उवाच -&lt;br&gt;&#xA;सत्यं ब्रूहि महाराज संसारेऽस्मिन्न विद्यते ।&lt;br&gt;&#xA;अनपत्यत्वजं दुःखं यत्तथा दुःखमद्‌भुतम् ॥ ३३ ॥&lt;br&gt;&#xA;तस्मात्त्वमपि राजेन्द्र वरुणं यादसां पतिम् ।&lt;br&gt;&#xA;समाराधय यत्नेन स ते कार्यं करिष्यति ॥ ३४ ॥&lt;br&gt;&#xA;वरुणादधिको नास्ति देवः सन्तानदायकः ।&lt;br&gt;&#xA;तमाराधय धर्मिष्ठ कार्यसिद्धिर्भविष्यति ॥ ३५ ॥&lt;br&gt;&#xA;दैवं पुरुषकारश्च माननीयाविमौ नृभिः ।&lt;br&gt;&#xA;उद्यमेन विना कार्यसिद्धिः सञ्जायते कथम् ॥ ३६ ॥&lt;br&gt;&#xA;न्यायतस्तु नरैः कार्य उद्यमस्तत्त्वदर्शिभिः ।&lt;br&gt;&#xA;कृते तस्मिन्भवेत्सिद्धिर्नान्यथा नृपसत्तम ॥ ३७ ॥&lt;br&gt;&#xA;इति तस्य वचः श्रुत्वा गुरोरमिततेजसः ।&lt;br&gt;&#xA;प्रणम्य निर्ययौ राजा तपसे कृतनिश्चयः ॥ ३८ ॥&lt;br&gt;&#xA;गङ्गातीरे शुभे स्थाने कृतपद्मासनो नृपः ।&lt;br&gt;&#xA;ध्यायन्पाशधरं चित्ते चचार दुश्चरं तपः ॥ ३९ ॥&lt;br&gt;&#xA;एवं तपस्यतस्तस्य प्रचेता दृष्टिगोचरः ।&lt;br&gt;&#xA;कृपयाभून्महाराज प्रसन्नमुखपङ्कजः ॥ ४० ॥&lt;br&gt;&#xA;हरिश्चन्द्रमुवाचेदं वचनं यादसां पतिः ।&lt;br&gt;&#xA;वरं वरय धर्मज्ञ तुष्टोऽस्मि तपसा तव ॥ ४१ ॥&lt;br&gt;&#xA;राजोवाच -&lt;br&gt;&#xA;अनपत्योऽस्मि देवेश पुत्रं देहि सुखप्रदम् ।&lt;br&gt;&#xA;ऋणत्रयापहारार्थमुद्यमोऽयं मया कृतः ॥ ४२ ॥&lt;br&gt;&#xA;नृपस्य वचनं श्रुत्वा प्रगल्भं दुःखितस्य च ।&lt;br&gt;&#xA;स्मितपूर्वं ततः पाशी तमाह पुराः स्थितम् ॥ ४३ ॥&lt;br&gt;&#xA;वरुण उवाच -&lt;br&gt;&#xA;पुत्रो यदि भवेद्‌राजन् गुणी मनसि वाञ्छितः ।&lt;br&gt;&#xA;सिद्धे कार्ये ततः पश्चात्किं करिष्यसि मे प्रियम् ॥ ४४ ॥&lt;br&gt;&#xA;यदि त्वं तेन पुत्रेण मां यजेथा विशङ्‌कितः ।&lt;br&gt;&#xA;पशुबन्धेन तेनैव ददामि नृपते वरम् ॥ ४५ ॥&lt;br&gt;&#xA;राजोवाच -&lt;br&gt;&#xA;देव मे मास्तु वन्ध्यत्वं यजिष्येऽहं जलाधिप ।&lt;br&gt;&#xA;पशुं कृत्वा सुतं पुत्रं सत्यमेतद्‌ब्रवीमि ते ॥ ४६ ॥&lt;br&gt;&#xA;वन्ध्यत्वे परमं दुःखमसह्यं भुवि मानद ।&lt;br&gt;&#xA;शोकाग्निशमनं नॄणां तस्माद्देहि सुतं शुभम् ॥ ४७ ॥&lt;br&gt;&#xA;वरुण उवाच -&lt;br&gt;&#xA;भविष्यति सुतः कामं राजन् गच्छ गृहाय वै ।&lt;br&gt;&#xA;सत्यं तद्वचनं कार्यं यद्‌ब्रवीषि ममाग्रतः ॥ ४८ ॥&lt;br&gt;&#xA;व्यास उवाच -&lt;br&gt;&#xA;इत्युक्तो वरुणेनासौ हरिश्चन्द्रो गृहं ययौ ।&lt;br&gt;&#xA;भार्यायै कथयामास वृत्तान्तं वरदानजम् ॥ ४९ ॥&lt;br&gt;&#xA;तस्य भार्याशतं पूर्णं बभूवातिमनोहरम् ।&lt;br&gt;&#xA;पट्टराज्ञी शुभा शैव्या धर्मपत्नी पतिव्रता ॥ ५० ॥&lt;br&gt;&#xA;काले गतेऽथ सा गर्भं दधार वरवर्णिनी ।&lt;br&gt;&#xA;बभूव मुदितो राजा श्रुत्वा दोहदचेष्टितम् ॥ ५१ ॥&lt;br&gt;&#xA;कारयामास विधिवत्संस्कारान्नृपतिस्तदा ।&lt;br&gt;&#xA;मासेऽथ दशमे पूर्णे सुषुवे सा शुभे दिने ॥ ५२ ॥&lt;br&gt;&#xA;ताराग्रहबलोपेते पुत्रं देवसुतोपमम् ।&lt;br&gt;&#xA;पुत्रे जाते नृपः स्नात्वा ब्राह्मणैः परिवेष्टितः ॥ ५३ ॥&lt;br&gt;&#xA;चकार जातकर्मादौ ददौ दानानि भूरिशः ।&lt;br&gt;&#xA;राज्ञश्चातिप्रमोदोऽभूत्पुत्रजन्मसमुद्‌भवः ॥ ५४ ॥&lt;br&gt;&#xA;बभूव परमोदारो धनधान्यसमन्वितः ।&lt;br&gt;&#xA;विशेषदानसंयुक्तो गीतवादित्रसङ्कुलः ॥ ५५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;वरुणकृपया शैव्यायां पुत्रोप्तत्तिवर्णनं नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>१५</title>
      <link>https://vishvAsa.github.io/purANam/shAktam/devI-bhAgavatam/07/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/15/</guid>
      <description>&lt;p&gt;व्यास उवाच -&lt;br&gt;&#xA;प्रवृत्ते सदने तस्य राज्ञः पुत्रमहोत्सवे ।&lt;br&gt;&#xA;आजगाम तदा पाशी विप्रवेषधरः शुभः ॥ १ ॥&lt;br&gt;&#xA;स्वस्तीत्युक्त्वा नृपं प्राह वरुणोऽहं निशामय ।&lt;br&gt;&#xA;पुत्रो जातस्तवाधीश यजानेन नृपाशु माम् ॥ २ ॥&lt;br&gt;&#xA;सत्यं कुरु वचो राजन् यत्प्रोक्तं भवतः पुरा ।&lt;br&gt;&#xA;वन्ध्यत्वं तु गतं तेऽद्य वरदानेन मे किल ॥ ३ ॥&lt;br&gt;&#xA;इति तस्य वचः श्रुत्वा राजा चिन्तां चकार ह ।&lt;br&gt;&#xA;कथं हन्मि सुतं जातं जलजेन समाननम् ॥ ४ ॥&lt;br&gt;&#xA;लोकपालः समायातो विप्रवेषेण वीर्यवान् ।&lt;br&gt;&#xA;न देवहेलनं कार्यं सर्वथा शुभमिच्छता ॥ ५ ॥&lt;br&gt;&#xA;पुत्रस्नेहः सुदुश्छेद्यः सर्वथा प्राणिभिः सदा ।&lt;br&gt;&#xA;किं करोमि कथं मे स्यात्सुखं सन्ततिसम्भवम् ॥ ६ ॥&lt;br&gt;&#xA;धैर्यमालम्ब्य भूपालस्तं नत्वा प्रतिपूज्य च ।&lt;br&gt;&#xA;उवाच वचनं श्लक्ष्णं युक्तं विनयपूर्वकम् ॥ ७ ॥&lt;br&gt;&#xA;राजोवाच -&lt;br&gt;&#xA;देवदेव तवानुज्ञां करोमि करुणानिधे ।&lt;br&gt;&#xA;वेदोक्तेन विधानेन मखं च बहुदक्षिणम् ॥ ८ ॥&lt;br&gt;&#xA;पुत्रे जाते दशाहेन कर्मयोग्यो भवेत्पिता ।&lt;br&gt;&#xA;मासेन शुध्येज्जननी दम्पती तत्र कारणम् ॥ ९ ॥&lt;br&gt;&#xA;सर्वज्ञोऽसि प्रचेतस्त्वं धर्मं जानासि शाश्वतम् ।&lt;br&gt;&#xA;कृपां कुरु त्वं वारीश क्षमस्व परमेश्वर ॥ १० ॥&lt;br&gt;&#xA;व्यास उवाच -&lt;br&gt;&#xA;इत्युक्तस्तु प्रचेतास्तं प्रत्युवाच जनाधिपम् ।&lt;br&gt;&#xA;स्वस्ति तेऽस्तु गमिष्यामि कुरु कार्याणि पार्थिव ॥ ११ ॥&lt;br&gt;&#xA;आगमिष्यामि मासान्ते यष्टव्यं सर्वथा त्वया ।&lt;br&gt;&#xA;कृत्वौत्थानिकमाचारं पुत्रस्य नृपसत्तम ॥ १२ ॥&lt;br&gt;&#xA;इत्युक्त्वा श्लक्ष्णया वाचा राजानं यादसां पतिः ।&lt;br&gt;&#xA;हरिश्चन्द्रो मुदं प्राप गते पाशिनि पार्थिवः ॥ १३ ॥&lt;br&gt;&#xA;कोटिशः प्रददौ गास्ता घटोध्नीर्हेमपूरिताः ।&lt;br&gt;&#xA;विप्रेभ्यो वेदविद्‌भ्यश्च तथैव तिलपर्वतान् ॥ १४ ॥&lt;br&gt;&#xA;राजा पुत्रमुखं दृष्ट्वा सुखमाप महत्तरम् ।&lt;br&gt;&#xA;नामास्य रोहितश्चेति चकार विधिपूर्वकम् ॥ १५ ॥&lt;br&gt;&#xA;पूर्णे मासे ततः पाशी विप्रवेषेण भूपतेः ।&lt;br&gt;&#xA;आजगाम गृहे सद्यो यजस्वेति ब्रुवन्मुहुः ॥ १६ ॥&lt;br&gt;&#xA;वीक्ष्य तं नृपतिर्देवं निमग्नः शोकसागरे ।&lt;br&gt;&#xA;प्रणिपत्य कृतातिथ्यं तमुवाच कृताञ्जलिः ॥ १७ ॥&lt;br&gt;&#xA;दिष्ट्या देव त्वमायातो गृहं मे पावितं प्रभो ।&lt;br&gt;&#xA;मखं करोमि वारीश विधिवद्वाञ्छितं तव ॥ १८ ॥&lt;br&gt;&#xA;अदन्तो न पशुः श्लाघ्य इत्याहुर्वेदवादिनः ।&lt;br&gt;&#xA;तस्माद्दन्तोद्‌भवे तेऽहं करिष्यामि महामखम् ॥ १९ ॥&lt;br&gt;&#xA;व्यास उवाच -&lt;br&gt;&#xA;इत्युक्तस्तेन वरुणस्तथेत्युक्त्वा ययावथ ।&lt;br&gt;&#xA;हरिश्चन्द्रो मुदं प्राप्य विजहार गृहाश्रमे ॥ २० ॥&lt;br&gt;&#xA;पुनर्दन्तोद्‌भवं ज्ञात्वा प्रचेता द्विजरूपवान् ।&lt;br&gt;&#xA;आजगाम गृहे तस्य कुरु कार्यमिति ब्रुवन् ॥ २१ ॥&lt;br&gt;&#xA;भूपालोऽपि जलाधीशं वीक्ष्य प्राप्तं द्विजाकृतिम् ।&lt;br&gt;&#xA;प्रणम्यासनसम्मानैः पूजयामास सादरम् ॥ २२ ॥&lt;br&gt;&#xA;स्तुत्वा प्रोवाच वचनं विनयानतकन्धरः ।&lt;br&gt;&#xA;करोमि विधिवत्कामं मखं प्रबलदक्षिणम् ॥ २३ ॥&lt;br&gt;&#xA;बालोऽप्यकृतचौलोऽयं गर्भकेशो न सम्मतः ।&lt;br&gt;&#xA;यज्ञार्थे पशुकरणे मया वृद्धमुखाच्छ्रुतम् ॥ २४ ॥&lt;br&gt;&#xA;तावत्क्षमस्व वारीश विधिं जानासि शाश्वतम् ।&lt;br&gt;&#xA;कर्तव्यः सर्वथा यज्ञो मुण्डनान्ते शिशोः किल ॥ २५ ॥&lt;br&gt;&#xA;तस्येति वचनं श्रुत्वा प्रचेताः प्राह तं पुनः ।&lt;br&gt;&#xA;प्रतारयसि मां राजन् पुनः पुनरिदं ब्रुवन् ॥ २६ ॥&lt;br&gt;&#xA;अपि ते सर्वसामग्री वर्तते नृपतेऽधुना ।&lt;br&gt;&#xA;पुत्रस्नेहनिबद्धस्त्वं वञ्चयस्येव साम्प्रतम् ॥ २७ ॥&lt;br&gt;&#xA;क्षौरकर्मविधिं कृत्वा न कर्तासि मखं यदि ।&lt;br&gt;&#xA;तदाहं दारुणं शापं दास्ये कोपसमन्वितः ॥ २८ ॥&lt;br&gt;&#xA;अद्य गच्छामि राजेन्द्र वचनात्तव मानद ।&lt;br&gt;&#xA;न मृषा वचनं कार्यं त्वयेक्ष्वाकुकुलोद्‌भव ॥ २९ ॥&lt;br&gt;&#xA;इत्याभाष्य ययावाशु प्रचेता नृपतेर्गृहात् ।&lt;br&gt;&#xA;राजा परमसन्तुष्टो ननन्द भवने तदा ॥ ३० ॥&lt;br&gt;&#xA;चूडाकरणकाले तु प्रवृत्ते परमोत्सवे ।&lt;br&gt;&#xA;सम्प्राप्तस्तरसा पाशी भवनं नृपतेः पुनः ॥ ३१ ॥&lt;br&gt;&#xA;यदाङ्के सुतमादाय राज्ञी नृपतिसन्निधौ ।&lt;br&gt;&#xA;उपविष्टा क्रियाकाले तदैव वरुणोऽभ्यगात् ॥ ३२ ॥&lt;br&gt;&#xA;कुरु कर्मेति विस्पष्टं वचनं कथयन्नृपम् ।&lt;br&gt;&#xA;विप्ररूपधरः श्रीमान् प्रत्यक्ष इव पावकः ॥ ३३ ॥&#xA;नृपतिस्त्वं समालोक्य बभूवातीव विह्वलः ।&lt;br&gt;&#xA;नमश्चकार तं भीत्या कृताञ्जलिपुटः पुरः ॥ ३४ ॥&lt;br&gt;&#xA;विधिवत्पूजयित्वा तं राजोवाच विनीतवान् ।&lt;br&gt;&#xA;स्वामिन् कार्यं करोम्यद्य मखस्य विधिपूर्वकम् ॥ ३५ ॥&lt;br&gt;&#xA;वक्तव्यमस्ति तत्रापि शृणुष्वैकमना विभो ।&lt;br&gt;&#xA;युक्तं चेन्मन्यसे स्वामिंस्तद्‌ ब्रवीमि तवाग्रतः ॥ ३६ ॥&lt;br&gt;&#xA;ब्राह्मणः क्षत्रियो वैश्यस्त्रयो वर्णा द्विजातयः ।&lt;br&gt;&#xA;संस्कृताश्चान्यथा शूद्रा एवं वेदविदो विदुः ॥ ३७ ॥&lt;br&gt;&#xA;तस्मादयं सुतो मेऽद्य शुद्रवद्वर्तते शिशुः ।&lt;br&gt;&#xA;उपनीतः क्रियार्हः स्यादिति वेदेषु निर्णयः ॥ ३८ ॥&lt;br&gt;&#xA;राज्ञामेकादशे वर्षे सदोपनयनं स्मृतम् ।&lt;br&gt;&#xA;अष्टमे ब्राह्मणानां च वैश्यानां द्वादशे किल ॥ ३९ ॥&lt;br&gt;&#xA;दयसे यदि देवेश दीनं मां सेवकं तव ।&lt;br&gt;&#xA;तदोपनीय कर्तास्मि पशुना यज्ञमुत्तमम् ॥ ४० ॥&lt;br&gt;&#xA;लोकपालोऽसि धर्मज्ञ सर्वशास्त्रविशारद ।&lt;br&gt;&#xA;मन्यसे मद्वचः सत्यं तद्‌ गच्छ भवनं विभो ॥ ४१ ॥&lt;br&gt;&#xA;व्यास उवाच -&lt;br&gt;&#xA;इति तस्य वचः श्रुत्वा दयावान् यादसां पतिः ।&lt;br&gt;&#xA;ओमित्युक्त्वा ययावाशु प्रसन्नवदनो नृपः ॥ ४२ ॥&lt;br&gt;&#xA;गतेऽथ वरुणो राजा बभूवातिमुदान्वितः ।&lt;br&gt;&#xA;सुखं प्राप्य सुतस्यैवं राजा मुदमवाप ह ॥ ४३ ॥&lt;br&gt;&#xA;चकार राजकार्याणि हरिश्चन्द्रस्तदा नृपः ।&lt;br&gt;&#xA;कालेन व्रजता पुत्रो बभूव दशवार्षिकः ॥ ४४ ॥&lt;br&gt;&#xA;तस्योपवीतसामग्रीं विभूतिसदृशीं नृपः ।&lt;br&gt;&#xA;चकार ब्राह्मणैः शिष्टैरन्वितः सचिवैस्तथा ॥ ४५ ॥&lt;br&gt;&#xA;एकादशे सुतास्याब्दे व्रतबन्धविधौ नृपः ।&lt;br&gt;&#xA;विदधे विधिवत्कार्यं चित्ते चिन्तातुरः पुनः ॥ ४६ ॥&lt;br&gt;&#xA;वर्तमाने तथा कार्ये उपनीते कुमारके ।&lt;br&gt;&#xA;आजगामाथ वरुणो विप्रवेषधरस्तदा ॥ ४७ ॥&lt;br&gt;&#xA;तं वीक्ष्य नृपतिस्तूर्णं प्रणम्य पुरतः स्थितः ।&lt;br&gt;&#xA;कृताञ्जलिपुटः प्रीतः प्रत्युवाच सुरोत्तमम् ॥ ४८ ॥&lt;br&gt;&#xA;देव दत्तोपवीतोऽयं पशुयोग्योऽस्ति मे सुतः ।&lt;br&gt;&#xA;प्रसादात्तव मे शोको गतो वन्ध्यापवादजः ॥ ४९ ॥&lt;br&gt;&#xA;कर्तुमिच्छाम्यहं यज्ञं प्रभूतवरदक्षिणम् ।&lt;br&gt;&#xA;समये शृणु धर्मज्ञ सत्यमद्य ब्रवीम्यहम् ॥ ५० ॥&lt;br&gt;&#xA;समावर्तनकर्मान्ते करिष्यामि तवेप्सितम् ।&lt;br&gt;&#xA;ममोपरि दयां कृत्वा तावत्त्वं क्षन्तुमर्हसि ॥ ५१ ॥&lt;br&gt;&#xA;वरुण उवाच -&lt;br&gt;&#xA;प्रतारयसि मां राजन् पुत्रप्रेमाकुलो भृशम् ।&lt;br&gt;&#xA;मुहुर्मुहुर्मतिं कृत्वा युक्तियुक्तां महामते ॥ ५२ ॥&lt;br&gt;&#xA;गच्छाम्यद्य महाराज वचसा तव नोदितः ।&lt;br&gt;&#xA;आगमिष्यामि समये समावर्तनकर्मणि ॥ ५३ ॥&lt;br&gt;&#xA;इत्युक्त्वा प्रययौ पाशी तपापृच्छ्य विशाम्पते ।&lt;br&gt;&#xA;राजा प्रमुदितः कार्यं चकार च यथोत्तरम् ॥ ५४ ॥&lt;br&gt;&#xA;आगतं वरुणं दृष्ट्वा कुमारोऽतिविचक्षणः ।&lt;br&gt;&#xA;यज्ञस्य समयं ज्ञात्वा तदा चिन्तातुरोऽभवत् ॥ ५५ ॥&lt;br&gt;&#xA;शोकस्य कारणं राज्ञः पर्यपृच्छदितस्ततः ।&lt;br&gt;&#xA;ज्ञात्वात्मवधमायुष्मन् गमनाय मतिं दधौ ॥ ५६ ॥&lt;br&gt;&#xA;निश्चयं परमं कृत्वा सम्मन्त्र्य सचिवात्मजैः ।&lt;br&gt;&#xA;प्रययौ नगरात्तस्मान्निर्गत्य वनमप्यसौ ॥ ५७ ॥&lt;br&gt;&#xA;गते पुत्रे नृपः कामं दुःखितोऽभूद्‌ भृशं तदा ।&lt;br&gt;&#xA;प्रेरयामास दूतान्स्वांस्तस्यान्वेषणकाम्यया ॥ ५८ ॥&lt;br&gt;&#xA;एवं गतेऽथ कालेऽसौ वरुणस्तद्‌गृहं गतः ।&lt;br&gt;&#xA;राजानं शोकसन्तप्तं कुरु यज्ञमिति ब्रुवन् ॥ ५९ ॥&lt;br&gt;&#xA;राजा प्रणम्य तं प्राह देवदेव करोमि किम् ।&lt;br&gt;&#xA;न जाने क्वापि पुत्रो मे गतस्त्वद्य भयाकुलः ॥ ६० ॥&lt;br&gt;&#xA;सर्वत्र गिरिदुर्गेषु मुनीनामाश्रमेषु च ।&lt;br&gt;&#xA;अन्वेषितो मे दूतैस्तु न प्राप्तो यादसाम्पते ॥ ६१ ॥&lt;br&gt;&#xA;आज्ञापय महाराज किं करोमि गते सुते ।&lt;br&gt;&#xA;न मे दोषोऽत्र सर्वज्ञ भाग्यदोषस्तु सर्वथा ॥ ६२ ॥&lt;br&gt;&#xA;व्यास उवाच -&lt;br&gt;&#xA;इति भूपवचः श्रुत्वा प्रचेताः कुपितो भृशम् ।&lt;br&gt;&#xA;शशाप च नृपं क्रोधाद्वञ्चितस्तु पुनः पुनः ॥ ६३ ॥&lt;br&gt;&#xA;नृपतेऽहं त्वया यस्माद्वचसा च प्रवञ्चितः ।&lt;br&gt;&#xA;तस्माज्जलोदरो व्याधिस्त्वां तुदत्वतिदारुणः ॥ ६४ ॥&lt;br&gt;&#xA;व्यास उवाच -&lt;br&gt;&#xA;इति शप्तो महीपालः कुपितेन प्रचेतसा ।&lt;br&gt;&#xA;पीडितोऽभूत्तदा राजा व्याधिना दुःखदेन तु ॥ ६५ ॥&lt;br&gt;&#xA;एवं शप्त्वा नृपं पाशी जगाम निजमास्पदम् ।&lt;br&gt;&#xA;राजा प्राप्य महाव्याधिं बभूवातीव दुःखितः ॥ ६६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;हरिश्चन्द्रस्य जलोदरव्याधिप्राप्तिवर्णनं नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>१६</title>
      <link>https://vishvAsa.github.io/purANam/shAktam/devI-bhAgavatam/07/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/16/</guid>
      <description>&lt;p&gt;व्यास उवाच -&lt;br&gt;&#xA;गतेऽथ वरुणे राजा रोगेणातीव पीडितः ।&lt;br&gt;&#xA;दुःखाद्दुःखं परं प्राप्य व्यथितोऽभूद्‌ भृशं तदा ॥ १ ॥&lt;br&gt;&#xA;कुमारोऽसौ वने श्रुत्वा पितरं रोगपीडितम् ।&lt;br&gt;&#xA;गमनाय मतिं राजंश्चकार स्नेहयन्त्रितः ॥ २ ॥&lt;br&gt;&#xA;संवत्सरे व्यतीते तु पितरं द्रष्टुमादरात् ।&lt;br&gt;&#xA;गन्तुकामं तु तं ज्ञात्वा शक्रस्तत्राजगाम ह ॥ ३ ॥&lt;br&gt;&#xA;वासवस्तु तदा रूपं कृत्वा विप्रस्य सत्वरः ।&lt;br&gt;&#xA;वारयामास युक्त्या वै कुमारं गन्तुमुद्यतम् ॥ ४ ॥&lt;br&gt;&#xA;इन्द्र उवाच -&lt;br&gt;&#xA;राजपुत्र न जानासि राजनीतिं सुदुर्लभाम् ।&lt;br&gt;&#xA;अतः करोषि मूढस्त्वं गमनाय मतिं वृथा ॥ ५ ॥&lt;br&gt;&#xA;पिता तव महाभाग ब्राह्मणैर्वेदपारगैः ।&lt;br&gt;&#xA;कारयिष्यति होमं ते ज्वलितेऽथ विभावसौ ॥ ६ ॥&lt;br&gt;&#xA;आत्मा हि वल्लभस्तात सर्वेषां प्राणिनां खलु ।&lt;br&gt;&#xA;तदर्थे वल्लभाः सन्ति पुत्रदारधनादयः ॥ ७ ॥&lt;br&gt;&#xA;आत्मनो देहरक्षार्थं हत्वा त्वां वल्लभं सुतम् ।&lt;br&gt;&#xA;हवनं कारयित्वासौ रोगमुक्तो भविष्यति ॥ ८ ॥&lt;br&gt;&#xA;तस्मात्त्वया न गन्तव्यं राजपुत्र पितुर्गृहे ।&lt;br&gt;&#xA;मृते पितरि गन्तव्यं राज्यार्थे सर्वथा पुनः ॥ ९ ॥&lt;br&gt;&#xA;एवं निषेधितस्तत्र वासवेन नृपात्मजः ।&lt;br&gt;&#xA;वनमध्ये स्थितः कामं पुनः संवत्सरं नृप ॥ १० ॥&lt;br&gt;&#xA;अत्यन्तं दुःखितं श्रुत्वा हरिश्चन्द्रं तदाऽऽत्मजः ।&lt;br&gt;&#xA;गमनाय मतिं चक्रे मरणे कृतनिश्चयः ॥ ११ ॥&lt;br&gt;&#xA;तुषाराड् द्विजरूपेण तत्रागत्य च रोहितम् ।&lt;br&gt;&#xA;निवारयामास सुतं युक्तिवाक्यैः पुनः पुनः ॥ १२ ॥&lt;br&gt;&#xA;हरिश्चन्द्रोऽतिदुःखार्तो वसिष्ठं स्वपुरोहितम् ।&lt;br&gt;&#xA;पप्रच्छ रोगनाशाय तत्रोपायं सुनिश्चितम् ॥ १३ ॥&lt;br&gt;&#xA;तमाह ब्रह्मणः पुत्रो यज्ञं कुरु नृपोत्तम ।&lt;br&gt;&#xA;क्रयक्रीतेन पुत्रेण शापमोक्षो भविष्यति ॥ १४ ॥&lt;br&gt;&#xA;पुत्रा दशविधां प्रोक्ता ब्राह्मणैर्वेदपारगैः ।&lt;br&gt;&#xA;द्रव्येणानीय तस्मात्त्वं पुत्रं कुरु नृपोत्तम ॥ १५ ॥&lt;br&gt;&#xA;वरुणोऽपि प्रसन्नः सन्सुखकारी भविष्यति ।&lt;br&gt;&#xA;लोभात्कोऽपि द्विजः पुत्रं प्रदास्यति स्वराष्ट्रजः ॥ १६ ॥&lt;br&gt;&#xA;एवं प्रमोदितो राजा वसिष्ठेन महामना ।&lt;br&gt;&#xA;प्रधानं प्रेरयामास तदन्वेषणकाम्यया ॥ १७ ॥&lt;br&gt;&#xA;अजीगर्तो द्विजः कश्चिद्विषये तस्य भूपतेः ।&lt;br&gt;&#xA;तस्यासंश्च त्रयः पुत्रा निर्धनस्य विशेषतः ॥ १८ ॥&lt;br&gt;&#xA;प्रधानेनाप्यसौ पृष्टः पुत्रार्थं दुर्बलो द्विजः ।&lt;br&gt;&#xA;गवां शतं ददामीति देहि पुत्रं मखाय वै ॥ १९ ॥&lt;br&gt;&#xA;शुनःपुच्छः शुनःशेपः शुनोलाङ्गूल इत्यमी ।&lt;br&gt;&#xA;तेषामेकतमं देहि ददामि तु गवां शतम् ॥ २० ॥&lt;br&gt;&#xA;अजीगर्तस्तु तच्छ्रुत्वा क्षुधया पीडितो भृशम् ।&lt;br&gt;&#xA;पुत्रं च कतमं तेभ्यो विक्रेतुं वै मनो दधे ॥ २१ ॥&lt;br&gt;&#xA;कार्याधिकारिणं ज्येष्ठं मत्वा नासावदादमुम् ।&lt;br&gt;&#xA;कनिष्ठं नाप्यदान्माता ममैष इति वादिनी ॥ २२ ॥&lt;br&gt;&#xA;मध्यमं च शुनःशेपं ददौ गवां शतेन च ।&lt;br&gt;&#xA;आनिनाय पशुं चक्रे नरमेधे नराधिपः ॥ २३ ॥&lt;br&gt;&#xA;रुदन्तं दुःखितं दीनं वेपमानं भृशातुरम् ।&lt;br&gt;&#xA;यूपे बद्धं निरीक्ष्यामुं चुक्रुशुर्मुनयस्तदा ॥ २४ ॥&lt;br&gt;&#xA;शामित्राय पशुं चक्रे नरमेधे नराधिपः ।&lt;br&gt;&#xA;शमिता नाददे शस्त्रं तमालम्भयितुं शिशुम् ॥ २५ ॥&lt;br&gt;&#xA;नाहं द्विजसुतं दीनं रुदन्तं करुणं भृशम् ।&lt;br&gt;&#xA;हनिष्यामि स्वलोभार्थमित्युवाचाप्यसौ तदा ॥ २६ ॥&lt;br&gt;&#xA;इत्युक्त्वा विररामासौ कर्मणो दुष्करादथ ।&lt;br&gt;&#xA;राजा आभासदः प्राह किं कर्तव्यमिति द्विजाः ॥ २७ ॥&lt;br&gt;&#xA;जातः किलकिलाशब्दो जनानां क्रोशतां तदा ।&lt;br&gt;&#xA;क्रन्दमाने शुनःशेपे सभायां भृशमद्‌भुतम् ॥ २८ ॥&lt;br&gt;&#xA;अजीगर्तस्तदोत्थाय तमुवाच नृपोत्तमम् ।&lt;br&gt;&#xA;राजन् कार्यं करिष्यामि तवाहं सुस्थिरो भव ॥ २९ ॥&lt;br&gt;&#xA;वेतनं द्विगुणं देहि हनिष्यामि पशुं किल ।&lt;br&gt;&#xA;कर्तव्यं मखकार्यं वै मया तेऽद्य धनार्थिना ॥ ३० ॥&#xA;दुःखितस्य धनार्थस्य सदासूया प्रसूयते ।&lt;br&gt;&#xA;व्यास उवाच -&lt;br&gt;&#xA;तच्छ्रुत्वा वचनं तस्य हरिश्चन्द्रो मुदान्वितः ॥ ३१ ॥&lt;br&gt;&#xA;तमुवाच ददाम्यद्य गवां शतमनुत्तमम् ।&lt;br&gt;&#xA;तदाकर्ण्य पिता तस्य पुत्रं हन्तुं समुद्यतः ॥ ३२ ॥&lt;br&gt;&#xA;लोभेनाकुलचित्तोऽसौ शामित्रे कृतनिश्चयः ।&lt;br&gt;&#xA;समुद्यतं च तं दृष्ट्वा जनाः सर्वे सभासदः ॥ ३३ ॥&lt;br&gt;&#xA;चुक्रुशुर्भृशदुःखार्ता हाहेति जगदुर्वचः ।&lt;br&gt;&#xA;पिशाचोऽयं महापापी क्रूरकर्मा द्विजाकृतिः ॥ ३४ ॥&lt;br&gt;&#xA;यत्स्वयं स्वसुतं हन्तुमुद्यतः कुलपांसनः ।&lt;br&gt;&#xA;धिक्चाण्डाल किमेतत्ते पापकर्म चिकीर्षितम् ॥ ३५ ॥&lt;br&gt;&#xA;हत्वा सुतं धनं प्राप्य किं सुखं ते भविष्यति ।&lt;br&gt;&#xA;आत्मा वै जायते पुत्र अङ्गाद्वै वेदभाषितम् ॥ ३६ ॥&lt;br&gt;&#xA;तत्कथं पापबुद्धे त्वमात्मानं हन्तुमिच्छसि ।&lt;br&gt;&#xA;एवं कोलाहले तत्र जाते कुशिकनन्दनः ॥ ३७ ॥&lt;br&gt;&#xA;समीपं नृपतेर्गत्वा तमुवाच दयापरः ।&lt;br&gt;&#xA;विश्वामित्र उवाच -&lt;br&gt;&#xA;राजन्नमुं शुनःशेपं रुदन्तं भृशदुःखितम् ॥ ३८ ॥&lt;br&gt;&#xA;क्रतुस्ते भविता पूर्णो रोगनाशश्च सर्वथा ।&lt;br&gt;&#xA;दयासमं नास्ति पुण्यं पापं हिंसासमं नहि ॥ ३९ ॥&lt;br&gt;&#xA;रागिणां रोचनार्थाय नोदनेयं विचारय ।&lt;br&gt;&#xA;आत्मदेहस्य रक्षार्थं परदेहनिकृन्तनम् ॥ ४० ॥&lt;br&gt;&#xA;न कर्तव्यं महाराज सर्वतः शुभमिच्छता ।&lt;br&gt;&#xA;दयया सर्वभूतेषु सन्तुष्टो येन केन च ॥ ४१ ॥&lt;br&gt;&#xA;सर्वेन्द्रियोपशान्त्या च तुष्यत्याशु जगत्पतिः ।&lt;br&gt;&#xA;आत्मवत्सर्वभूतेषु चिन्तनीयं नृपोत्तम ॥ ४२ ॥&lt;br&gt;&#xA;जीवितव्यं प्रियं नूनं सर्वेषां सर्वदा किल ।&lt;br&gt;&#xA;त्वमिच्छसि सुखं कर्तुं देहे हत्वा त्वमुं द्विजम् ॥ ४३ ॥&lt;br&gt;&#xA;कथं नेच्छेदसौ देहं रक्षितुं स्वसुखास्पदम् ।&lt;br&gt;&#xA;पूर्वजन्मकृतं वैरं नानेन सह ते नृप ॥ ४४ ॥&lt;br&gt;&#xA;येनामुं हन्तुकामस्त्वं द्विजपुत्रं निरागसम् ।&lt;br&gt;&#xA;यो यं हन्ति विना वैरं स्वकामः सततं पुनः ॥ ४५ ॥&lt;br&gt;&#xA;हन्तारं हन्ति तं प्राप्य जननं जननान्तरे ।&lt;br&gt;&#xA;जनकोऽस्य सुदुष्टात्मा येनासौ ते समर्पितः ॥ ४६ ॥&lt;br&gt;&#xA;स्वात्मजो धनलोभेन पापाचारः सुदुर्मतिः ।&lt;br&gt;&#xA;एष्टव्या बहवः पुत्रा यद्येकोऽपि गयां व्रजेत् ॥ ४७ ॥&lt;br&gt;&#xA;यजेत चाश्वमेधेन नीलं वा वृषमुत्सृजेत् ।&lt;br&gt;&#xA;देशमध्ये च यः कश्चित्पापकर्म समाचरेत् ॥ ४८ ॥&lt;br&gt;&#xA;षष्ठांशस्तस्य पापस्य राजा भुङ्क्ते न संशयः ।&lt;br&gt;&#xA;निषेधनीयो राज्ञासौ पापं कर्तुं समुद्यतः ॥ ४९ ॥&lt;br&gt;&#xA;न निषिद्धस्त्वया कस्मात्पुत्रं विक्रेतुमुद्यतः ।&lt;br&gt;&#xA;सूर्यवंशे समुत्पन्नस्त्रिशङ्कुतनयः शुभः ॥ ५० ॥&lt;br&gt;&#xA;आर्यस्त्वनार्यवत्कर्म कर्तुमिच्छसि पार्थिव ।&lt;br&gt;&#xA;मोचनान्मुनिपुत्रस्य करणाद्वचनस्य मे ॥ ५१ ॥&lt;br&gt;&#xA;तव देहे सुखं राजन् भविष्यत्यविचारणात् ।&lt;br&gt;&#xA;पिता ते शापयोगेन चाण्डालत्वमुपागतः ॥ ५२ ॥&lt;br&gt;&#xA;मयासौ तेन देहेन स्वर्लोकं प्रापितः किल ।&lt;br&gt;&#xA;तेनैव प्रीतियोगेन कुरु मे वचनं नृप ॥ ५३ ॥&lt;br&gt;&#xA;मुञ्चैनं बालकं दीनं रुदन्तं भृशमातुरम् ।&lt;br&gt;&#xA;याचितोऽसि मया नूनं यज्ञेऽस्मिन् राजसूयके ॥ ५४ ॥&lt;br&gt;&#xA;प्रार्थनाभङ्गजं दोषं कथं त्वं नावबुध्यसे ।&lt;br&gt;&#xA;प्रार्थितं सर्वदा देयं मखेऽस्मिन्नृपसत्तम ॥ ५५ ॥&lt;br&gt;&#xA;अन्यथा पापमेव स्यात्तव राजन्न संशयः ।&lt;br&gt;&#xA;व्यास उवाच -&lt;br&gt;&#xA;इति तस्य वचः श्रुत्वा कौशिकस्य नृपोतमः ॥ ५६ ॥&lt;br&gt;&#xA;प्रत्युवाच महाराज कौशिकं मुनिसत्तमम् ।&lt;br&gt;&#xA;जलोदरेण गाधेय दुःखितोऽहं भृशं मुने ॥ ५७ ॥&lt;br&gt;&#xA;तस्मान्न मोचयाम्येनमन्यत्प्रार्थय कौशिक ।&lt;br&gt;&#xA;न त्वया विग्रहः कार्यः कार्येऽस्मिन्मम सर्वथा ॥ ५८ ॥&lt;br&gt;&#xA;तच्छ्रुत्वा वचनं राज्ञो विश्वामित्रोऽतिकोपनः ।&lt;br&gt;&#xA;बभूव दुःखसन्तप्तो वीक्ष्य दीनं द्विजात्मजम् ॥ ५९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे यज्ञपशुभूतस्य ब्राह्मणपुत्रस्य वधकरणाय&lt;br&gt;&#xA;विश्वामित्रनिषेधवर्णनं नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>१७</title>
      <link>https://vishvAsa.github.io/purANam/shAktam/devI-bhAgavatam/07/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/17/</guid>
      <description>&lt;p&gt;व्यास उवाच -&lt;br&gt;&#xA;रुदन्तं बालकं वीक्ष्य विश्वामित्रो दयातुरः ।&lt;br&gt;&#xA;शुनःशेपमुवाचेदं गत्वा पार्श्वेऽतिदुःखितम् ॥ १ ॥&lt;br&gt;&#xA;मन्त्रं प्रचेतसः पुत्र मयोक्तं मनसा स्मरन् ।&lt;br&gt;&#xA;जपतस्तव कल्याणं भविष्यति ममाज्ञया ॥ २ ॥&lt;br&gt;&#xA;विश्वामित्रवचः श्रुत्वा शुनःशेपः शुचाऽऽकुलः ।&lt;br&gt;&#xA;मन्त्रं जजाप मनसा कौशिकोक्तं स्फुटाक्षरम् ॥ ३ ॥&lt;br&gt;&#xA;जपतस्तत्र तस्याशु प्रचेतास्तु कृपाकरः ।&lt;br&gt;&#xA;प्रादुर्बभूव सहसा प्रसन्नो नृप बालके ॥ ४ ॥&lt;br&gt;&#xA;दृष्ट्वा तमागतं सर्वे विस्मयं परमं गताः ।&lt;br&gt;&#xA;तुष्टुवुर्वरुणं देवं मुदिता दर्शनेन ते ॥ ५ ॥&lt;br&gt;&#xA;राजातिविस्मितः पादौ प्रणनाम रुजातुरः ।&lt;br&gt;&#xA;बद्धाञ्जलिपुटो देवं तुष्टाव पुरतः स्थितम् ॥ ६ ॥&lt;br&gt;&#xA;हरिश्चन्द्र उवाच -&lt;br&gt;&#xA;देवदेव कृपासिन्धो पापात्माहं सुमन्दधीः ।&lt;br&gt;&#xA;कृतापराधः कृपणः पावितः परमेष्ठिना ॥ ७ ॥&lt;br&gt;&#xA;मया ते पुत्रकामेन दुःखसंस्थेन हेलनम् ।&lt;br&gt;&#xA;कृतं क्षमाप्यं प्रभुणा कोऽपराधः सुदुर्मतेः ॥ ८ ॥&lt;br&gt;&#xA;अर्थी दोषं न जानाति तस्मात्पुत्रार्थिना मया ।&lt;br&gt;&#xA;वञ्चितस्त्वं देवदेव भीतेन नरकाद्विभो ॥ ९ ॥&lt;br&gt;&#xA;अपुत्रस्य गतिर्नास्ति स्वर्गो नैव च नैव च ।&lt;br&gt;&#xA;भीतोऽहं तेन वाक्येन तस्मात्ते हेलनं कृतम् ॥ १० ॥&lt;br&gt;&#xA;नाज्ञस्य दूषणं चिन्त्यं नूनं ज्ञानवता विभो ।&lt;br&gt;&#xA;दुःखितोऽहं रुजाक्रान्तो वञ्चितः स्वसुतेन ह ॥ ११ ॥&lt;br&gt;&#xA;न जानेऽहं महाराज पुत्रो मे क्व गतः प्रभो ।&lt;br&gt;&#xA;वञ्चयित्वा वने भीतो मरणान्मां कृपानिधे ॥ १२ ॥&lt;br&gt;&#xA;प्रययौ द्रविणं दत्वा गृहीतो द्विजबालकः ।&lt;br&gt;&#xA;यज्ञोऽयं क्रीतपुत्रेण प्रारब्धस्तव तुष्टये ॥ १३ ॥&lt;br&gt;&#xA;दर्शनं तव सम्प्राप्य गतं दुःखं ममाद्‌भुतम् ।&lt;br&gt;&#xA;जलोदरकृतं सर्वं प्रसन्ने त्वयि साम्प्रतम् ॥ १४ ॥&lt;br&gt;&#xA;व्यास उवाच -&lt;br&gt;&#xA;इति तस्य वचः श्रुत्वा राज्ञो रोगातुरस्य च ।&lt;br&gt;&#xA;दयावान्देवदेवेशः प्रत्युवाच नृपोत्तमम् ॥ १५ ॥&lt;br&gt;&#xA;वरुण उवाच -&lt;br&gt;&#xA;मुञ्च राजञ्छुनःशेपं स्तुवन्तं मां भृशातुरम् ।&lt;br&gt;&#xA;यज्ञोऽयं परिपूर्णस्ते रोगमुक्तो भवात्मना ॥ १६ ॥&lt;br&gt;&#xA;इत्युक्त्वा वरुणस्तूर्णं राजानं विरुजं तथा ।&lt;br&gt;&#xA;चकार पश्यतां तत्र सदस्यानां सुसंस्थितम् ॥ १७ ॥&lt;br&gt;&#xA;विमुक्तोऽसौ द्विजः पाशाद्वरुणेन महात्मना ।&lt;br&gt;&#xA;जयशब्दस्ततस्तत्र सञ्जातो मखमण्डपे ॥ १८ ॥&lt;br&gt;&#xA;राजा प्रमुदितः सद्यो रोगान्मुक्तः सुदारुणात् ।&lt;br&gt;&#xA;यूपान्मुक्तः शुनःशेपो बभूवातीव संस्थितः ॥ १९ ॥&lt;br&gt;&#xA;राजा त्विमं मखं पूर्णं चकार विनयान्वितः ।&lt;br&gt;&#xA;शुनःशेपस्तदा सभ्यानित्युवाच कृताञ्जलिः ॥ २० ॥&lt;br&gt;&#xA;भो भोः सभ्या सुधर्मज्ञाः ब्रुवन्तु धर्मनिर्णयम् ।&lt;br&gt;&#xA;वेदशास्त्रानुसारेण यथार्थवादिनः किल ॥ २१ ॥&lt;br&gt;&#xA;पुत्रोऽहं कस्य सर्वज्ञाः पिता के कोऽग्रतः परम् ।&lt;br&gt;&#xA;भवतां वचनात्तस्य शरणं प्रव्रजाम्यहम् ॥ २२ ॥&lt;br&gt;&#xA;इत्युक्ते वचने तत्र सभ्याः प्रोचुः परस्परम् ।&lt;br&gt;&#xA;सभ्या ऊचूः -&lt;br&gt;&#xA;अजीगर्तस्य पुत्रोऽयं कस्यान्यस्य भवेदसौ ॥ २३ ॥&lt;br&gt;&#xA;अङ्गादङ्गात्समुद्‌भूतः पालितस्तेन भक्तितः ।&lt;br&gt;&#xA;अन्यस्य कस्य पुत्रोऽसौ प्रभवेदिति निश्चयः ॥ २४ ॥&lt;br&gt;&#xA;तच्छ्रुत्वा वामदेवस्तु तानुवाच सभासदः ।&lt;br&gt;&#xA;विक्रीतस्तेन तातेन द्रव्यलोभात्सुतः किल ॥ २५ ॥&lt;br&gt;&#xA;पुत्रोऽयं धनदातुश्च राज्ञस्तत्र न संशयः ।&lt;br&gt;&#xA;अथवा वरुणस्यैष पाशान्मुक्तोऽस्त्यनेन वै ॥ २६ ॥&lt;br&gt;&#xA;अन्नदाता भयत्राता तथा विद्याप्रदश्च यः ।&lt;br&gt;&#xA;तथा वित्तप्रदश्चैव पञ्चैते पितरः स्मृताः ॥ २७ ॥&lt;br&gt;&#xA;तदा केचित्पितुः प्राहुः केचिद्‌राज्ञस्तथापरे ।&lt;br&gt;&#xA;वरुणस्येति संवादे निर्णयं न ययुश्च ते ॥ २८ ॥&lt;br&gt;&#xA;इत्थं सन्देहमापन्ने वसिष्ठो वाक्यमब्रवीत् ।&lt;br&gt;&#xA;सभ्यान्विवदतस्तत्र सर्वज्ञः सर्वपूजितः ॥ २९ ॥&lt;br&gt;&#xA;शृणुध्वं भो महाभागा निर्णयं श्रुतिसम्मतम् ।&lt;br&gt;&#xA;निःस्नेहेन यदा पित्रा विक्रीतोऽयं सुतः शिशुः ॥ ३० ॥&#xA;सम्बन्धस्तु गतस्तस्य तदैव धनसङ्ग्रहात् ।&lt;br&gt;&#xA;हरिश्चन्द्रस्य सञ्जातः पुत्रोऽसौ क्रीत एव च ॥ ३१ ॥&lt;br&gt;&#xA;यूपे बद्धो यदा राज्ञा तदा तस्य न वै सुतः ।&lt;br&gt;&#xA;वरुणस्तु स्तुतोऽनेन तेन तुष्टेन मोचितः ॥ ३२ ॥&lt;br&gt;&#xA;तस्मान्नायं महाभागा ह्यसौ पुत्रः प्रचेतसः ।&lt;br&gt;&#xA;यो यं स्तौति महामन्त्रैः सोऽपि तुष्टो ददाति च ॥ ३३ ॥&lt;br&gt;&#xA;धनं प्राणान्पशून् राज्यं तथा मोक्षं किलेप्सितम् ।&lt;br&gt;&#xA;कौशिकस्य सुतश्चायमरिष्टे येन रक्षितः ॥ ३४ ॥&lt;br&gt;&#xA;मन्त्रं दत्त्वा महावीर्यं वरुणस्यातिसङ्कटे ।&lt;br&gt;&#xA;व्यास उवाच -&lt;br&gt;&#xA;श्रुत्वा वाक्यं वसिष्ठस्य बाढमूचुः सभासदः ॥ ३५ ॥&lt;br&gt;&#xA;विश्वामित्रस्तु जग्राह तं करे दक्षिणे तदा ।&lt;br&gt;&#xA;एहि पुत्र गृहं मे त्वमित्युक्त्वा प्रेमपूरितः ॥ ३६ ॥&lt;br&gt;&#xA;शुनःशेपो जगामाशु तेनैव सह सत्वरः ।&lt;br&gt;&#xA;वरुणस्तु प्रसन्नात्मा जगाम च स्वमालयम् ॥ ३७ ॥&lt;br&gt;&#xA;ऋत्विजश्च तथा सभ्याः स्वगृहान्निर्ययुस्तदा ।&lt;br&gt;&#xA;राजापि रोगनिर्मुक्तो बभूवातिमुदान्वितः ॥ ३८ ॥&lt;br&gt;&#xA;प्रजास्तु पालयामास सुप्रसन्नेन चेतसा ।&lt;br&gt;&#xA;रोहिताख्यस्तु तच्छ्रुत्वा वृत्तान्तं वरुणस्य ह ॥ ३९ ॥&lt;br&gt;&#xA;आजगाम गृहं प्रीतो दुर्गमाद्वनपर्वतात् ।&lt;br&gt;&#xA;दूता राजानमभ्येत्य प्रोचुः पुत्रं समागतम् ॥ ४० ॥&lt;br&gt;&#xA;मुदितोऽसौ जगामाशु सम्मुखः कोसलाधिपः ।&lt;br&gt;&#xA;दृष्ट्वा पितरमायान्तं प्रेमोद्रिक्तः सुसम्भ्रमः ॥ ४१ ॥&lt;br&gt;&#xA;दण्डवत्पतितो भूमावश्रुपूर्णमुखः शुचा ।&lt;br&gt;&#xA;राजापि तं समुत्थाप्य परिरभ्य मुदान्वितः ॥ ४२ ॥&lt;br&gt;&#xA;तमाघ्राय सुतं मूर्ध्नि पप्रच्छ कुशलं पुनः ।&lt;br&gt;&#xA;उत्सङ्गे तं समारोप्य मुदितो मेदिनीपतिः ॥ ४३ ॥&lt;br&gt;&#xA;उष्णैर्नेत्रजलैः शीर्षण्यभिषेकमथाकरोत् ।&lt;br&gt;&#xA;राज्यं शशास तेनासौ पुत्रेणातिप्रियेण च ॥ ४४ ॥&lt;br&gt;&#xA;वृत्तान्तं नरमेधस्य कथयामास विस्तरात् ।&lt;br&gt;&#xA;राजसूयं क्रतुवरं चकार नृपसत्तमः ॥ ४५ ॥&lt;br&gt;&#xA;वसिष्ठं पूजयित्वाथ होतारमकरोद्‌विभुः ।&lt;br&gt;&#xA;समाप्ते त्वथ यज्ञेशे वसिष्ठोऽतीव पूजितः ॥ ४६ ॥&lt;br&gt;&#xA;शक्रस्य सदनं रम्यं जगाम मुनिरादरात् ।&lt;br&gt;&#xA;विश्वामित्रोऽपि तत्रैव वसिष्ठेन च सङ्गतः ॥ ४७ ॥&lt;br&gt;&#xA;मिलित्वा तौ स्थितौ देवसदने मुनिसत्तम ।&lt;br&gt;&#xA;विश्वामित्रोऽपि पप्रच्छ वसिष्ठं प्रतिपूजितम् ॥ ४८ ॥&lt;br&gt;&#xA;वीक्ष्य विस्मयचित्तस्तं सभायां तु शचीपतेः ।&lt;br&gt;&#xA;विश्वामित्र उवाच -&lt;br&gt;&#xA;क्वेयं पूजा त्वया प्राप्ता महती मुनिसत्तम ॥ ४९ ॥&lt;br&gt;&#xA;कृता केन महाभाग सत्यं ब्रूहि ममान्तिके ।&lt;br&gt;&#xA;वसिष्ठ उवाच -&lt;br&gt;&#xA;यजमानोऽस्ति मे राजा हरिश्चन्द्रः प्रतापवान् ॥ ५० ॥&lt;br&gt;&#xA;राजसूयः कृतस्तेन राज्ञा प्रवरदक्षिणः ।&lt;br&gt;&#xA;नेदृशोऽस्ति नृपश्चान्यः सत्यवादी धृतव्रतः ॥ ५१ ॥&lt;br&gt;&#xA;दाता च धर्मशीलश्च प्रजारञ्जनतत्परः ।&lt;br&gt;&#xA;तस्य यज्ञे मया पूजा प्राप्ता कौशिकनन्दन ॥ ५२ ॥&lt;br&gt;&#xA;[ किं पृच्छसि पुनः सत्यं ब्रवीम्यकृत्रिमं द्विज ]&lt;br&gt;&#xA;हरिश्चन्द्रसमो राजा न भूतो न भविष्यति ।&lt;br&gt;&#xA;सत्यवादी तथा दाता शूरः परमधार्मिकः ॥ ५३ ॥&lt;br&gt;&#xA;व्यास उवाच&lt;br&gt;&#xA;इति तस्य वचः श्रुत्वा विश्वामित्रोऽतिकोपनः ।&lt;br&gt;&#xA;बभूव क्रोधसंरक्तलोचनोऽप्यब्रवीच्च तम् ॥ ५४ ॥&lt;br&gt;&#xA;विश्वामित्र उवाच&lt;br&gt;&#xA;एवं स्तौषि नृपं मिथ्यावादिनं कपटप्रियम् ।&lt;br&gt;&#xA;वञ्चितो वरुणो येन प्रतिश्रुत्य वरं पुनः ॥ ५५ ॥&lt;br&gt;&#xA;मम जन्मार्जितं पुण्यं तपसः पठितस्य च ।&lt;br&gt;&#xA;त्वदीयं वातितपसो ग्लहं कुरु महामते ॥ ५६ ॥&lt;br&gt;&#xA;अहं चेत्तं नृपं सद्यो न करोम्यतिसंस्तुतम् ।&lt;br&gt;&#xA;असत्यवादिनं काममदातारं महाखलम् ॥ ५७ ॥&lt;br&gt;&#xA;आजन्मसञ्चितं सर्वं पुण्यं मम विनश्यतु ।&lt;br&gt;&#xA;अन्यथा त्वत्कृतं सर्वं पुण्यं त्विति पणावहे ॥ ५८ ॥&lt;br&gt;&#xA;ग्लहं कृत्वा ततस्तौ तु विवदन्तौ मुनी तदा ।&lt;br&gt;&#xA;स्वाश्रमं स्वर्गलोकाच्च गतौ परमकोपनौ ॥ ५९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे वसिष्ठविश्वामित्रपणवर्णनं नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>१८</title>
      <link>https://vishvAsa.github.io/purANam/shAktam/devI-bhAgavatam/07/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/18/</guid>
      <description>&lt;p&gt;व्यास उवाच -&lt;br&gt;&#xA;कदाचित्तु हरिश्चन्द्रो मृगयार्थं वनं ययौ ।&lt;br&gt;&#xA;अपश्यद्‌रुदतीं बालां सुन्दरीं चारुलोचनाम् ॥ १ ॥&lt;br&gt;&#xA;तामपृच्छन्महाराजः कामिनीं करुणापरः ।&lt;br&gt;&#xA;पद्मपत्रविशालाक्षि किं रोदिषि वरानने ॥ २ ॥&lt;br&gt;&#xA;केनासि पीडितात्यर्थं किं ते दुःखं वदाशु मे ।&lt;br&gt;&#xA;का च त्वं विजने घोरे कस्ते भर्ता पिताथवा ॥ ३ ॥&lt;br&gt;&#xA;न बाधते च राज्ये मे राक्षसोऽपि पराङ्गनाम् ।&lt;br&gt;&#xA;तं हन्मि तरसा कान्ते यस्त्वां सुन्दरि बाधते ॥ ४ ॥&lt;br&gt;&#xA;ब्रूहि दुःखं वरारोहे स्वस्था भव कृशोदरि ।&lt;br&gt;&#xA;विषये मम पापात्मा न तिष्ठति सुमध्यमे ॥ ५ ॥&lt;br&gt;&#xA;इति तस्य वचः श्रुत्वा नारी तमब्रवीन्नृपम् ।&lt;br&gt;&#xA;प्रमृज्याश्रूणि वदनाद्धरिश्चन्द्रं नृपोत्तमम् ॥ ६ ॥&lt;br&gt;&#xA;नार्युवाच -&lt;br&gt;&#xA;राजन् मां बाधतेऽत्यर्थं विश्वामित्रो महामुनिः ।&lt;br&gt;&#xA;तपः करोति यद्‌घोरं मदर्थं कौशिको वने ॥ ७ ॥&lt;br&gt;&#xA;तेनाहं दुःखिता राजन् विषये तव सुव्रत ।&lt;br&gt;&#xA;विद्धि मां कमनां कान्तां पीडितां मुनिना भृशम् ॥ ८ ॥&lt;br&gt;&#xA;राजोवाच -&lt;br&gt;&#xA;स्वस्था भव विशालाक्षि न ते दुःखं भविष्यति ।&lt;br&gt;&#xA;तमहं वारयिष्यामि मुनिं तापपरायणम् ॥ ९ ॥&lt;br&gt;&#xA;इत्याश्वास्य स्त्रियं राजा तरसा मुनिसन्निधौ ।&lt;br&gt;&#xA;नत्वा प्रणम्य शिरसा तमुवाच महीपतिः ॥ १० ॥&lt;br&gt;&#xA;स्वामिन्किं क्रियतेऽत्यर्थं तपसा देहपीडनम् ।&lt;br&gt;&#xA;किमर्थं ते समारम्भो ब्रूहि सत्यं महामते ॥ ११ ॥&lt;br&gt;&#xA;वाञ्छितं तव गाधेय करोमि सफलं किल ।&lt;br&gt;&#xA;उत्तिष्ठोत्तिष्ठ तरसा तपसालमतः परम् ॥ १२ ॥&lt;br&gt;&#xA;विषये मम सर्वज्ञ न कर्तव्यं सुदारुणम् ।&lt;br&gt;&#xA;लोकपीडाकरं घोरं तपः केनापि कर्हिचित् ॥ १३ ॥&lt;br&gt;&#xA;इत्थं निषिध्य तं राजा विश्वामित्रं गृहं ययौ ।&lt;br&gt;&#xA;मनसा क्रोधमाधाय गतोऽसौ कौशिको मुनिः ॥ १४ ॥&lt;br&gt;&#xA;स गत्वा चिन्तयामास नृपकृत्यमसाम्प्रतम् ।&lt;br&gt;&#xA;वसिष्ठस्य च संवादं तपसः प्रतिषेधनम् ॥ १५ ॥&lt;br&gt;&#xA;कोपाविष्टेन मनसा प्रतीकारमथाकरोत् ।&lt;br&gt;&#xA;विचिन्त्य बहुधा चित्ते दानवं घोरविग्रहम् ॥ १६ ॥&lt;br&gt;&#xA;प्रेषयामास तद्देशं विधाय सूकराकृतिम् ।&lt;br&gt;&#xA;सोऽतिकायो महाकालः कुर्वन्नादं सुदारुणम् ॥ १७ ॥&lt;br&gt;&#xA;राज्ञश्चोपवने प्राप्तस्त्रासयन् रक्षकांस्तदा ।&lt;br&gt;&#xA;मालतीनां च खण्डानि कदम्बानां तथैव च ॥ १८ ॥&lt;br&gt;&#xA;यूथिकानां च वृन्दानि कम्पयंश्च मुहुर्मुहुः ।&lt;br&gt;&#xA;दन्तेन विलिखन्भूमिं समुन्मूलयते द्रुमान् ॥ १९ ॥&lt;br&gt;&#xA;चम्पकान्केतकीखण्डान्मल्लिकानां च पादपान् ।&lt;br&gt;&#xA;करवीरानुशीरांश्च निचखान शुभान्मृदून् ॥ २० ॥&lt;br&gt;&#xA;मुचुकुन्दानशोकांश्च बकुलांस्तिलकांस्तथा ।&lt;br&gt;&#xA;उन्मूल्य कदनं तत्र चकार सूकरो वने ॥ २१ ॥&lt;br&gt;&#xA;वाटिकारक्षकाः सर्वे दुद्रुवुः शस्त्रपाणयः ।&lt;br&gt;&#xA;हाहेति चुक्रुशुस्तत्र मालाकारा भृशातुराः ॥ २२ ॥&lt;br&gt;&#xA;बाणैः सन्ताड्यमानोऽपि यदा त्रस्तो न वै मृगः ।&lt;br&gt;&#xA;रक्षकान्पीडयामास कोलः कालसमद्युतिः ॥ २३ ॥&lt;br&gt;&#xA;ते तदातिभयाक्रान्ता राजानं शरणं ययुः ।&lt;br&gt;&#xA;तमूचुस्त्राहि त्राहीति वेपमाना भयाकुलाः ॥ २४ ॥&lt;br&gt;&#xA;तानागतान्समालोक्य भयार्तान्भूपतिस्तदा ।&lt;br&gt;&#xA;पप्रच्छ किं भयं कस्मान्मां ब्रुवन्तु समागताः ॥ २५ ॥&lt;br&gt;&#xA;नाहं बिभेमि देवेभ्यो राक्षसेभ्यश्च रक्षकाः ।&lt;br&gt;&#xA;कस्माद्‌भयं समुत्पन्नं तद्‌ ब्रुवन्तु ममाग्रतः ॥ २६ ॥&lt;br&gt;&#xA;हन्मि चैकेन बाणेन तं शत्रुं दुर्भगं किल ।&lt;br&gt;&#xA;यो मेऽरातिः समुत्पन्नो लोके पापमतिः खलः ॥ २७ ॥&lt;br&gt;&#xA;देवो वा दानवो वापि तं निहन्मि शरैः शितैः ।&lt;br&gt;&#xA;क्व तिष्ठति कियद्‌रूपः कियद्‌बलसमन्वितः ॥ २८ ॥&lt;br&gt;&#xA;मालाकारा ऊचुः -&lt;br&gt;&#xA;न देवो न च दैत्योऽस्ति न यक्षो न च किन्नरः ।&lt;br&gt;&#xA;कश्चित्कोलो महाकायो राजंस्तिष्ठति कानने ॥ २९ ॥&#xA;पुष्पवृक्षानतिमृदून्दन्तेनोन्मूलयत्यसौ ।&lt;br&gt;&#xA;विदीर्णं तद्वनं सर्वं सूकरेणातिरंहसा ॥ ३० ॥&lt;br&gt;&#xA;विशिखैस्ताडितोऽस्माभिर्दृषद्‌भिर्लकुटैस्तथा ।&lt;br&gt;&#xA;न बिभेति महाराज हन्तुमस्मानुपाद्रवत् ॥ ३१ ॥&lt;br&gt;&#xA;व्यास उवाच -&lt;br&gt;&#xA;इत्याकर्ण्य वचस्तेषां राजा कोपसमाकुलः ।&lt;br&gt;&#xA;अश्वमारुह्य तरसा जगामोपवनं प्रति ॥ ३२ ॥&lt;br&gt;&#xA;सैन्येन महता युक्तो गजाश्वरथसंयुतः ।&lt;br&gt;&#xA;पदातिवृन्दसहितः प्रययौ वनमुत्तमम् ॥ ३३ ॥&lt;br&gt;&#xA;तत्रापश्यन्महाकोलं घुर्घुरन्तं भयानकम् ।&lt;br&gt;&#xA;वनं भग्नं च संवीक्ष्य राजा क्रोधयुतोऽभवत् ॥ ३४ ॥&lt;br&gt;&#xA;चापे बाणं समारोप्य विकृष्य च शरासनम् ।&lt;br&gt;&#xA;तं हन्तुं सूकरं पापं तरसा समुपाक्रमत् ॥ ३५ ॥&lt;br&gt;&#xA;समालोक्य च राजानं चापहस्तं रुषाकुलम् ।&lt;br&gt;&#xA;सम्मुखोऽभ्यद्रवत्तूर्णं कुर्वञ्छब्दं सुदारुणम् ॥ ३६ ॥&lt;br&gt;&#xA;तमायान्तं समालोक्य वराहं विकृताननम् ।&lt;br&gt;&#xA;मुमोच विशिखं तस्मिन्हन्तुकामो महीपतिः ॥ ३७ ॥&lt;br&gt;&#xA;वञ्चयित्वाथ तद्बाणं सूकरस्तरसा बलात् ।&lt;br&gt;&#xA;निर्जगाम महावेगात्तमुल्लङ्घ्य नृपं तदा ॥ २८ ॥&lt;br&gt;&#xA;गच्छन्तं तं समालोक्य राजा कोपसमन्वितः ।&lt;br&gt;&#xA;मुमोच विशिखांस्तीक्ष्णांश्चापमाकृष्य यत्नतः ॥ ३९ ॥&lt;br&gt;&#xA;क्षणं दृष्टिपथं राज्ञः क्षणं चादर्शनं गतः ।&lt;br&gt;&#xA;कुर्वन्बहुविधारावं सूकरं समुपाद्रवत् ॥ ४० ॥&lt;br&gt;&#xA;हरिश्चन्द्रोऽतिकुपितो मृगस्यानुजगाम ह ।&lt;br&gt;&#xA;अश्वेन वायुवेगेन विकृष्य च शरासनम् ॥ ४१ ॥&lt;br&gt;&#xA;इतस्ततस्ततः सैन्यमगमच्च वनान्तरम् ।&lt;br&gt;&#xA;एकाकी नृपतिः कोलं व्रजन्तं समुपाद्रवत् ॥ ४२ ॥&lt;br&gt;&#xA;मध्याह्नसमये राजा सम्प्राप्तो विजने वने ।&lt;br&gt;&#xA;तृषितः क्षुधितोऽत्यर्थं बभूव श्रान्तवाहनः ॥ ४३ ॥&lt;br&gt;&#xA;सूकरोऽदर्शनं प्राप्तो राजा चिन्तातुरोऽभवत् ।&lt;br&gt;&#xA;मार्गभ्रष्टोऽतिविपिने दारुणे दीनवत्स्थितः ॥ ४४ ॥&lt;br&gt;&#xA;किं करोमि क्व गच्छामि न सहायोऽस्ति मे वने ।&lt;br&gt;&#xA;अज्ञातस्वपथः कुत्र व्रजामीति व्यचिन्तयत् ॥ ४५ ॥&lt;br&gt;&#xA;एवं चिन्तयतस्तत्र विपिने जनवर्जिते ।&lt;br&gt;&#xA;राज्ञा चिन्तातुरोऽपश्यन्नदीं सुविमलोदकाम् ॥ ४६ ॥&lt;br&gt;&#xA;वीक्ष्य तां मुदितो राजा पाययित्वा तुरङ्गकम् ।&lt;br&gt;&#xA;अश्वादुत्तेर्य विमलं पपौ पानीयमुत्तमम् ॥ ४७ ॥&lt;br&gt;&#xA;जलं पीत्वा नृपस्तत्र सुखमाप महीपतिः ।&lt;br&gt;&#xA;इत्येष नगरं गन्तुं दिग्भ्रमेणातिमोहितः ॥ ४८ ॥&lt;br&gt;&#xA;विश्वामित्रस्तु सम्प्राप्तो वृद्धब्राह्मणरूपधृक् ।&lt;br&gt;&#xA;ननाम वीक्ष्य राजा तं प्रीतिपूर्वं द्विजोत्तमम् ॥ ४९ ॥&lt;br&gt;&#xA;तमुवाच गाधिराजः प्रणमन्तं नृपोत्तमम् ।&lt;br&gt;&#xA;स्वस्ति तेऽस्तु महाराज किमर्थमिह चागतः ॥ ५० ॥&lt;br&gt;&#xA;एकाकी विजने राजन् किं चिकीर्षितमत्र ते ।&lt;br&gt;&#xA;ब्रूहि सर्वं स्थिरो भूत्वा कारणं नृपसत्तम ॥ ५१ ॥&lt;br&gt;&#xA;राजोवाच -&lt;br&gt;&#xA;सूकरोऽतिमहाकायो बलवान्पुष्पकाननम् ।&lt;br&gt;&#xA;समुपेत्य ममर्दाशु कोमलान्पुष्पपादपान् ॥ ५२ ॥&lt;br&gt;&#xA;तं निवारयितुं दुष्टं करे कृत्वा च कार्मुकम् ।&lt;br&gt;&#xA;ससैन्योऽहं स्वनगरान्निर्गतो मुनिसत्तम ॥ ५३ ॥&lt;br&gt;&#xA;गतोऽसौ दृक्पथात्पापो मायावी क्वापि वेगवान् ।&lt;br&gt;&#xA;पृष्ठतोऽहमपि प्राप्तः सैन्यं क्वापि गतं मम ॥ ५४ ॥&lt;br&gt;&#xA;क्षुधितस्तृषितश्चाहं सैन्यभ्रष्टस्त्विहागतः ।&lt;br&gt;&#xA;न जाने पुरमार्गं च तथा सैन्यगतिं मुने ॥ ५५ ॥&lt;br&gt;&#xA;पन्थानं दर्शय विभो व्रजामि नगरं प्रति ।&lt;br&gt;&#xA;ममात्र भाग्ययोगेन प्राप्तस्त्वं विजने वने ॥ ५६ ॥&lt;br&gt;&#xA;अयोध्यादिपतिश्चाहं हरिश्चन्द्रोऽतिविश्रुतः ।&lt;br&gt;&#xA;राजसूयस्य कर्ता च वाञ्छितार्थप्रदः सदा ॥ ५७ ॥&lt;br&gt;&#xA;धनेच्छा यदि ते ब्रह्मन् यज्ञार्थं द्विजसत्तम ।&lt;br&gt;&#xA;आगन्तव्यमयोध्यायां दास्यामि विपुलं धनम् ॥ ५८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;हरिश्चन्द्रद्वारा वृद्धब्राह्मणाय धनदानप्रतिज्ञावर्णनं नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>१९</title>
      <link>https://vishvAsa.github.io/purANam/shAktam/devI-bhAgavatam/07/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/19/</guid>
      <description>&lt;p&gt;व्यास उवाच -&lt;br&gt;&#xA;इति तस्य वचः श्रुत्वा भूपतेः कौशिको मुनिः ।&lt;br&gt;&#xA;प्रहस्य प्रत्युवाचेदं हरिश्चन्द्रं तथा नृप ॥ १ ॥&lt;br&gt;&#xA;राजंस्तीर्थमिदं पुण्यं पावनं पापनाशनम् ।&lt;br&gt;&#xA;स्नानं कुरु महाभाग पितॄणां तर्पणं तथा ॥ २ ॥&lt;br&gt;&#xA;कालः शुभतमोऽस्तीह तीर्थे स्नात्वा विशाम्पते ।&lt;br&gt;&#xA;दानं ददस्व शक्त्यात्र पुण्यतीर्थेऽतिपावने ॥ ३ ॥&lt;br&gt;&#xA;प्राप्य तीर्थं महापुण्यमस्नात्वा यस्तु गच्छति ।&lt;br&gt;&#xA;स भवेदात्महा भूय इति स्वायम्भुवोऽब्रवीत् ॥ ४ ॥&lt;br&gt;&#xA;तस्मात्तीर्थवरे राजन् कुरु पुण्यं स्वशक्तितः ।&lt;br&gt;&#xA;दर्शयिष्यामि मार्गं ते गन्तासि नगरं ततः ॥ ५ ॥&lt;br&gt;&#xA;आगमिष्यामहं मार्गदर्शनार्थं तवानघ ।&lt;br&gt;&#xA;त्वया सहाद्य काकुत्स्थ तव दानेन तोषितः ॥ ६ ॥&lt;br&gt;&#xA;तच्छ्रुत्वा वचनं राजा मुनेः कपटमण्डितम् ।&lt;br&gt;&#xA;वासांस्युत्तार्य विधिवत्स्नातुमभ्याययौ नदीम् ॥ ७ ॥&lt;br&gt;&#xA;बन्धयित्वा हयं वृक्षे मुनिवाक्येन मोहितः ।&lt;br&gt;&#xA;अवश्यम्भावियोगेन तद्वशस्तु तदाभवत् ॥ ८ ॥&lt;br&gt;&#xA;राजा स्नानविधिं कृत्वा सन्तर्प्य पितृदेवताः ।&lt;br&gt;&#xA;विश्वामित्रमुवाचेदं स्वामिन् दानं ददामि ते ॥ ९ ॥&lt;br&gt;&#xA;यदिच्छसि महाभाग तत्ते दास्यामि साम्प्रतम् ।&lt;br&gt;&#xA;गावो भूमिर्हिरण्यं च गजाश्वरथवाहनम् ॥ १० ॥&lt;br&gt;&#xA;नादेयं मे किमप्यस्ति कृतमेतद्‌ व्रतं पुरा ।&lt;br&gt;&#xA;राजसूये मखश्रेष्ठे मुनीनां सन्निधावपि ॥ ११ ॥&lt;br&gt;&#xA;तस्मात्त्वमिह सम्प्ताप्तस्तीर्थेऽस्मिन्प्रवरे मुने ।&lt;br&gt;&#xA;यत्तेऽस्ति वाञ्छितं ब्रूहि ददामि तव वाञ्छितम् ॥ १२ ॥&lt;br&gt;&#xA;विश्वामित्र उवाच -&lt;br&gt;&#xA;मया पूर्वं श्रुता राजन् कीर्तिस्ते विपुला भुवि ।&lt;br&gt;&#xA;वसिष्ठेन च सम्प्रोक्ता दाता नास्ति महीतले ॥ १३ ॥&lt;br&gt;&#xA;हरिश्चन्द्रो नृपश्रेष्ठः सूर्यवंशे महीपतिः ।&lt;br&gt;&#xA;तादृशो नृपतिर्दाता न भूतो न भविष्यति ॥ १४ ॥&lt;br&gt;&#xA;पृथिव्यां परमोदारस्त्रिशङ्कुतनयो यथा ।&lt;br&gt;&#xA;अतस्त्वां प्रार्थयाम्यद्य विवाहो मेऽस्ति पार्थिवः ॥ १५ ॥&lt;br&gt;&#xA;पुत्रस्य च महाभाग तदर्थं देहि मे धनम् ।&lt;br&gt;&#xA;राजोवाच -&lt;br&gt;&#xA;विवाहं कुरु विप्रेन्द्र ददामि प्रार्थितं तव ॥ १६ ॥&lt;br&gt;&#xA;यदिच्छसि धनं कामं दाता तस्यास्मि निश्चितम् ।&lt;br&gt;&#xA;व्यास उवाच -&lt;br&gt;&#xA;इत्युक्तः कौशिकस्तेन वञ्चनातत्परो मुनिः ॥ १७ ॥&lt;br&gt;&#xA;उद्‌भाव्य मायां गान्धर्वीं पार्थिवायाप्यदर्शयत् ।&lt;br&gt;&#xA;कुमारः सुकामारश्च कन्या च दशवार्षिकी ॥ १८ ॥&lt;br&gt;&#xA;एतयोः कार्यमप्यद्य कर्तव्यं नृपसत्तम ।&lt;br&gt;&#xA;राजसूयाधिकं पुण्यं गृहस्थस्य विवाहतः ॥ १९ ॥&lt;br&gt;&#xA;भविष्यति तवाद्यैव विप्रपुत्रविवाहतः ।&lt;br&gt;&#xA;तच्छ्रुत्वा वचनं राजा मायया तस्य मोहितः ॥ २० ॥&lt;br&gt;&#xA;तथेति च प्रतिज्ञाय नोवाचाल्पं वचस्तथा ।&lt;br&gt;&#xA;तेन दर्शितमार्गोऽसौ नगरं प्रति जग्मिवान् ॥ २१ ॥&lt;br&gt;&#xA;विश्वामित्रोऽपि राजानं वञ्चयित्वाऽऽश्रमं ययौ ।&lt;br&gt;&#xA;कृतोद्वाहविधिस्तावद्‌विश्वामित्रोऽब्रवीन्नृपम् ॥ २२ ॥&lt;br&gt;&#xA;वेदीमध्ये नृपाद्य त्वं देहि दानं यथेप्सितम् ।&lt;br&gt;&#xA;राजोवाच -&lt;br&gt;&#xA;किं तेऽभीष्टं द्विज ब्रूहि ददामि वाञ्छितं किल ॥ २३ ॥&lt;br&gt;&#xA;अदेयमपि संसरे यशःकामोऽस्मि साम्प्रतम् ।&lt;br&gt;&#xA;व्यर्थं हि जीवितं तस्य विभवं प्राप्य येन वै ॥ २४ ॥&lt;br&gt;&#xA;नोपार्जितं यशः शुद्धं परलोकसुखप्रदम् ।&lt;br&gt;&#xA;विश्वामित्र उवाच -&lt;br&gt;&#xA;राज्यं देहि महाराज वराय सपरिच्छदम् ॥ २५ ॥&lt;br&gt;&#xA;गजाश्वरथरत्नाढ्यं वेदीमध्येऽतिपावने ।&lt;br&gt;&#xA;व्यास उवाच -&lt;br&gt;&#xA;मोहितो मायया तस्य श्रुत्वा वाक्यं मुनेर्नृपः ॥ २६ ॥&lt;br&gt;&#xA;दत्तमित्युक्तवान् राज्यमविचार्य यदृच्छया ।&lt;br&gt;&#xA;गृहीतमिति तं प्राह विश्वामित्रोऽतिनिष्ठुरः ॥ २७ ॥&lt;br&gt;&#xA;दक्षिणां देहि राजेन्द्र दानयोग्यां महामते ।&lt;br&gt;&#xA;दक्षिणारहितं दानं निष्फलं मनुरब्रवीत् ॥ २८ ॥&lt;br&gt;&#xA;तस्माद्दानफलाय त्वं यथोक्तां देहि दक्षिणाम् ।&lt;br&gt;&#xA;इत्युक्तस्तु तदा राजा तमुवाचातिविस्मितः ॥ २९ ॥&lt;br&gt;&#xA;ब्रूहि कियद्धनं तुभ्यं देयं स्वामिन् मयाधुना ।&lt;br&gt;&#xA;दक्षिणानिष्क्रयं साधो वद तावत्प्रमाणकम् ॥ ३० ॥&lt;br&gt;&#xA;दानपूर्त्यै प्रदास्यामि स्वस्थो भव तपोधन ।&lt;br&gt;&#xA;विश्वामित्रस्तु तच्छ्रुत्वा तमाह मेदिनीपतिम् ॥ ३१ ॥&#xA;हेमभारद्वयं सार्धं दक्षिणां देहि साम्प्रतम् ।&lt;br&gt;&#xA;दास्यामीति प्रतिश्रुत्य तस्मै राजातिविस्मितः ॥ ३२ ॥&lt;br&gt;&#xA;तदैव सैनिकास्तस्य वीक्षमाणाः समागताः ।&lt;br&gt;&#xA;दृष्ट्वा महीपतिं व्यग्रं तुष्टुवुस्ते मुदान्विताः ॥ ३३ ॥&lt;br&gt;&#xA;व्यास उवाच -&lt;br&gt;&#xA;श्रुत्वा तेषां वचो राजा नोक्त्वा किञ्चिच्छुभाशुभम् ।&lt;br&gt;&#xA;चिन्तयन्स्वकृतं कर्म ययावन्तःपुरे ततः ॥ ३४ ॥&lt;br&gt;&#xA;किं मया स्वीकृतं दानं सर्वस्वं यत्समर्पितम् ।&lt;br&gt;&#xA;वञ्चितोऽहं द्विजेनात्र वने पाटच्चरैरिव ॥ ३५ ॥&lt;br&gt;&#xA;राज्यं सोपस्करं तस्मै मया सर्वं प्रतिश्रुतम् ।&lt;br&gt;&#xA;भारद्वयं सुवर्णस्य सार्धं च दक्षिणा पुनः ॥ ३६ ॥&lt;br&gt;&#xA;किं करोमि मतिर्भ्रष्टा न ज्ञातं कपटं मुनेः ।&lt;br&gt;&#xA;प्रतारितोऽहं सहसा ब्राह्मणेन तपस्विना ॥ ३७ ॥&lt;br&gt;&#xA;न जाने दैवकार्यं वै हा दैव किं भविष्यति ।&lt;br&gt;&#xA;इति चिन्तापरो राजा गृहं प्राप्तोऽतिविह्वलः ॥ ३८ ॥&lt;br&gt;&#xA;पतिं चिन्तापरं दृष्त्वा राज्ञी पप्रच्छ कारणम् ।&lt;br&gt;&#xA;किं प्रभो विमना भासि का चिन्ता ब्रूहि साम्प्रतम् ॥ ३९ ॥&lt;br&gt;&#xA;वनात्पुत्रः समायातो राजसूयः कृतः पुरा ।&lt;br&gt;&#xA;कस्माच्छोचसि राजेन्द्र शोकस्य कारणं वद ॥ ४० ॥&lt;br&gt;&#xA;नारातिर्विद्यते क्वापि बलवान्दुर्बलोऽपि वा ।&lt;br&gt;&#xA;वरुणोऽपि सुसन्तुष्टः कृतकृत्योऽसि भूतले ॥ ४१ ॥&lt;br&gt;&#xA;चिन्तया क्षीयते देहो नास्ति चिन्तासमा मृतिः ।&lt;br&gt;&#xA;त्यज्यतां नृपशार्दूल स्वस्थो भव विचक्षण ॥ ४२ ॥&lt;br&gt;&#xA;तन्निशम्य प्रियावाक्यं प्रीतिपूर्वं नराधिपः ।&lt;br&gt;&#xA;प्रोवाच किञ्चिच्चिन्तायाः कारणं च शुभाशुभम् ॥ ४३ ॥&lt;br&gt;&#xA;भोजनं न चकाराऽसौ चिन्ताविष्टस्तथा नृपः ।&lt;br&gt;&#xA;सुप्त्वापि शयने शुभ्रे लेभे निद्रां न भूमिपः ॥ ४४ ॥&lt;br&gt;&#xA;प्रातरुत्थाय चिन्तार्तो यावत्सन्ध्यादिकाः क्रियाः ।&lt;br&gt;&#xA;करोति नृपतिस्तावद्‌विश्वामित्रः समागतः ॥ ४५ ॥&lt;br&gt;&#xA;क्षत्रा निवेदितो राज्ञे मुनिः सर्वस्वहारकः ।&lt;br&gt;&#xA;आगत्योवाच राजानं प्रणमन्तं पुनः पुनः ॥ ४६ ॥&lt;br&gt;&#xA;विश्वामित्र उवाच -&lt;br&gt;&#xA;राजंस्त्यज स्वराज्यं मे देहि वाचा प्रतिश्रुतम् ।&lt;br&gt;&#xA;सुवर्णं स्पृश राजेन्द्र सत्यवाग्भव साम्प्रतम् ॥ ४७ ॥&lt;br&gt;&#xA;हरिश्चन्द्र उवाच -&lt;br&gt;&#xA;स्वामिन् राज्यं तवेदं मे मया दत्तं किलाधुना ।&lt;br&gt;&#xA;त्यक्त्वान्यत्र गमिष्यामि मा चिन्ता कुरु कौशिक ॥ ४८ ॥&lt;br&gt;&#xA;सर्वस्वं मम ते ब्रह्मन् गृहीतं विधिवद्‌विभो ।&lt;br&gt;&#xA;सुवर्णदक्षिणां दातुमशक्तोऽस्म्यधुना द्विज ॥ ४९ ॥&lt;br&gt;&#xA;दानं ददामि ते तावद्यावन्मे स्याद्धनागमः ।&lt;br&gt;&#xA;पुनश्चेत्कालयोगेन तदा दास्यामि दक्षिणाम् ॥ ५० ॥&lt;br&gt;&#xA;इत्युक्त्वा नृपतिः प्राह पुत्रं भार्यां च माधवीम् ।&lt;br&gt;&#xA;राज्यमस्मै प्रदत्तं वै मया वेद्यां सुविस्तरम् ॥ ५१ ॥&lt;br&gt;&#xA;हस्त्यश्वरथसंयुक्तं रत्नहेमसमन्वितम् ।&lt;br&gt;&#xA;त्यक्त्वा त्रीणि शरीराणि सर्वं चास्मै समर्पितम् ॥ ५२ ॥&lt;br&gt;&#xA;त्यक्त्वायोध्यां गमिष्यामि कुत्रचिद्‌वनगह्वरे&lt;br&gt;&#xA;गृह्णात्विदं मुनिः सम्यग्‌राज्यं सर्वसमृद्धिमत् ॥ ५३ ॥&lt;br&gt;&#xA;इत्याभाष्य सुतं भार्यां हरिश्चन्द्रः स्वमन्दिरात् ।&lt;br&gt;&#xA;विनिर्गतः सुधर्मात्मा मानयंस्तं द्विजोत्तमम् ॥ ५४ ॥&lt;br&gt;&#xA;व्रजन्तं भूपतिं वीक्ष्य भार्यापुत्रावुभावपि ।&lt;br&gt;&#xA;चिन्तातुरौ सुदीनास्यौ जग्मतुः पृष्ठतस्तदा ॥ ५५ ॥&lt;br&gt;&#xA;हाहाकारो महानासीन्नगरे वीक्ष्य तांस्तथा ।&lt;br&gt;&#xA;चुक्रुशुः प्राणिनः सर्वे साकेतपुरवासिनः ॥ ५६ ॥&lt;br&gt;&#xA;हा राजन् किं कृतं कर्म कुतः क्लेशः समागतः ।&lt;br&gt;&#xA;वञ्चितोऽसि महाराज विधिनापण्डितेन ह ॥ ५७ ॥&lt;br&gt;&#xA;सर्वे वर्णास्तदा दुःखमाप्नुयुस्तं महीपतिम् ।&lt;br&gt;&#xA;विलोक्य भार्यया सार्धं पुत्रेण च महात्मना ॥ ५८ ॥&lt;br&gt;&#xA;निनिन्दुर्ब्राह्मणं तं तु दुराचारं पुरौकसः ।&lt;br&gt;&#xA;धूर्तोऽयमिति भाषन्तो दुःखार्ता ब्राह्मणादयः ॥ ५९ ॥&lt;br&gt;&#xA;निर्गत्य नगरात्तस्माद्विश्वामित्रः क्षितीश्वरम् ।&lt;br&gt;&#xA;गच्छन्तं तमुवाचेदं समेत्य निष्ठुरं वचः ॥ ६० ॥&lt;br&gt;&#xA;दक्षिणायाः सुवर्णं मे दत्त्वा गच्छ नराधिप ।&lt;br&gt;&#xA;नाहं दास्यामि वा ब्रूहि मया त्यक्तं सुवर्णकम् ॥ ६१ ॥&lt;br&gt;&#xA;राज्यं गृहाण वा सर्वं लोभश्चेद्‌धृति वर्तते ।&lt;br&gt;&#xA;दत्तं चेन्मन्यसे राजन् देहि यत्तत्प्रतिश्रुतम् ॥ ६२ ॥&lt;br&gt;&#xA;एवं ब्रुवन्तं गाधेयं हरिश्चन्द्रो महीपतिः ।&lt;br&gt;&#xA;प्रणिपत्य सुदीनात्मा कृताञ्जलिपुटोऽब्रवीत् ॥ ६३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;कौशिकाय सर्वस्वसमर्पणं तद्दक्षिणादानवर्णनं नामैकोनविंशोऽध्यायः ॥ १९ ॥&lt;/p&gt;</description>
    </item>
    <item>
      <title>२०</title>
      <link>https://vishvAsa.github.io/purANam/shAktam/devI-bhAgavatam/07/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/20/</guid>
      <description>&lt;p&gt;हरिश्चन्द्र उवाच -&lt;br&gt;&#xA;अदत्त्वा ते हिरण्यं वै न करिष्यामि भोजनम् ।&lt;br&gt;&#xA;प्रतिज्ञा मे मुनिश्रेष्ठ विषादं त्यज सुव्रत ॥ १ ॥&lt;br&gt;&#xA;सूर्यवंशसमुद्‌भूतः क्षत्रियोऽहं महीपतिः ।&lt;br&gt;&#xA;राजसूयस्य यज्ञस्य कर्ता वाञ्छितदो नृषु ॥ २ ॥&lt;br&gt;&#xA;कथं करोमि नाकारं स्वामिन्दत्त्वा यदृच्छया ।&lt;br&gt;&#xA;अवश्यमेव दातव्यमृणं ते द्विजसत्तम ॥ ३ ॥&lt;br&gt;&#xA;स्वस्थो भव प्रदास्यामि सुवर्णं मनसेप्सितम् ।&lt;br&gt;&#xA;कञ्चित्कालं प्रतीक्षस्व यावत्प्राप्स्याम्यहं धनम् ॥ ४ ॥&lt;br&gt;&#xA;विश्वामित्र उवाच -&lt;br&gt;&#xA;कुतस्ते भविता राजन् धनप्राप्तिरतः परम् ।&lt;br&gt;&#xA;गतं राज्यं तथा कोशो बलं चैवार्थसाधनम् ॥ ५ ॥&lt;br&gt;&#xA;वृथाशा ते महीपाल धनार्थे किं करोम्यहम् ।&lt;br&gt;&#xA;निर्धनं त्वां च लोभेन पीडयामि कथं नृप ॥ ६ ॥&lt;br&gt;&#xA;तस्मात्कथय भूपाल न दास्यामीति साम्प्रतम् ।&lt;br&gt;&#xA;त्यक्त्वाऽऽशां महतीं कामं गच्छाम्यहमतः परम् ॥ ७ ॥&lt;br&gt;&#xA;यथेष्टं व्रज राजेन्द्र भार्यापुत्रसमन्वितः ।&lt;br&gt;&#xA;सुवर्णं नास्ति किं तुभ्यं ददामीति वदाधुना ॥ ८ ॥&lt;br&gt;&#xA;गच्छन्वाक्यमिदं श्रुत्वा ब्राह्मणस्य च भूपतिः ।&lt;br&gt;&#xA;प्रत्युवाच मुनिं ब्रह्मन् धैर्यं कुरु ददाम्यहम् ॥ ९ ॥&lt;br&gt;&#xA;मम देहोऽस्ति भार्यायाः पुरस्य च ह्यनामयः ।&lt;br&gt;&#xA;क्रीत्वा देहं तु तं नूनमृणं दास्यामि ते द्विज ॥ १० ॥&lt;br&gt;&#xA;ग्राहकं पश्य विप्रेन्द्र वाराणस्यां पुरि प्रभो ।&lt;br&gt;&#xA;दासभावं गमिष्यामि सदारोऽहं सपुत्रकः ॥ ११ ॥&lt;br&gt;&#xA;गृहाण काञ्चनं पूर्णं सार्धं भारद्वयं मुने ।&lt;br&gt;&#xA;मौल्येन दत्त्वा सर्वान्नः सन्तुष्टो भव भूधर ॥ १२ ॥&lt;br&gt;&#xA;इति ब्रुवञ्जगामाथ सह पत्न्या सुतान्वितः ।&lt;br&gt;&#xA;उमया कान्तया सार्धं यत्रास्ते शङ्करः स्वयम् ॥ १३ ॥&lt;br&gt;&#xA;तां दृष्ट्वा च पुरीं रम्यां मनसो ह्लादकारिणीम् ।&lt;br&gt;&#xA;उवाच स कृतार्थोऽस्मि पुरीं पश्यन्सुवर्चसम् ॥ १४ ॥&lt;br&gt;&#xA;ततो भागीरथीं प्राप्य स्नात्वा देवादितर्पणम् ।&lt;br&gt;&#xA;देवार्चनं च निर्वर्त्य कृतवान् दिग्विलोकनम् ॥ १५ ॥&lt;br&gt;&#xA;प्रविश्य वसुधापालो दिव्यां वाराणसीं पुरीम् ।&lt;br&gt;&#xA;नैषा मनुष्यभुक्तेति शूलपाणेः परिग्रहः ॥ १६ ॥&lt;br&gt;&#xA;जगाम पद्‌भ्यां दुःखार्तः सह पत्न्या समाकुलः ।&lt;br&gt;&#xA;पुरीं प्रविश्य स नृपो विश्वासमकरोत्तदा ॥ १७ ॥&lt;br&gt;&#xA;ददृशेऽथ मुनिश्रेष्ठं ब्राह्मणं दक्षिणार्थिनम् ।&lt;br&gt;&#xA;तं दृष्ट्वा समनुप्राप्तं विनयावनतोऽभवत् ॥ १८ ॥&lt;br&gt;&#xA;प्राह चैवाञ्जलिं कृत्वा हरिश्चन्द्रो महामुनिम् ।&lt;br&gt;&#xA;इमे प्राणाः सुतश्चायं प्रिया पत्नी मुने मम ॥ १९ ॥&lt;br&gt;&#xA;येन ते कृत्यमस्त्याशु गृहाणाद्य द्विजोत्तम ।&lt;br&gt;&#xA;यच्चान्यत्कार्यमस्माभिस्तन्ममाख्यातुमर्हसि ॥ २० ॥&lt;br&gt;&#xA;विश्वामित्र उवाच -&lt;br&gt;&#xA;पूर्णः स मासो भद्रं ते दीयतां मम दक्षिणा ।&lt;br&gt;&#xA;पूर्वं तस्य निमित्तं हि स्मर्यते स्ववचो यदि ॥ २१ ॥&lt;br&gt;&#xA;राजोवाच -&lt;br&gt;&#xA;ब्रह्मन्नाद्यापि सम्पूर्णो मासो ज्ञानतपोबल ।&lt;br&gt;&#xA;तिष्ठत्येकदिनार्धं यत्तप्रतीक्षस्व नापरम् ॥ २२ ॥&lt;br&gt;&#xA;विश्वामित्र उवाच -&lt;br&gt;&#xA;एवमस्तु महाराज आगमिष्याम्यहं पुनः ।&lt;br&gt;&#xA;शापं तव प्रदास्यामि न चेदद्य प्रयच्छसि ॥ २३ ॥&#xA;इत्युक्त्वाथ ययौ विप्रो राजा चाचिन्तयत्तदा ।&lt;br&gt;&#xA;कथमस्मै प्रयच्छामि दक्षिणा या प्रतिश्रुता ॥ २४ ॥&lt;br&gt;&#xA;कुतः पुष्टानि मित्राणि कुत्रार्थः साम्प्रतं मम ।&lt;br&gt;&#xA;प्रतिग्रहः प्रदुष्टो मे तत्र याञ्चा कथं भवेत् ॥ २५ ॥&lt;br&gt;&#xA;राज्ञां वृत्तित्रयं प्रोक्तं धर्मशास्त्रेषु निश्चितम् ।&lt;br&gt;&#xA;यदि प्राणान्विमुञ्चामि ह्यप्रदाय च दक्षिणाम् ॥ २६ ॥&lt;br&gt;&#xA;ब्रह्मस्वहा कृमिः पापो भविष्याम्यधमाधमः ।&lt;br&gt;&#xA;अथवा प्रेततां यास्ये वर एवात्मविक्रयः ॥ २७ ॥&lt;br&gt;&#xA;सूत उवाच -&lt;br&gt;&#xA;राजानं व्याकुलं दीनं चिन्तयानमधोमुखम् ।&lt;br&gt;&#xA;प्रत्युवाच तदा पत्नी बाष्पगद्‌गदया गिरा ॥ २८ ॥&lt;br&gt;&#xA;त्यज चिन्तां महाराज स्वधर्ममनुपालय ।&lt;br&gt;&#xA;प्रेतवद्वर्जनीयो हि नरः सत्यबहिष्कृतः ॥ २९ ॥&lt;br&gt;&#xA;नातः परतरं धर्मं वदन्ति पुरुषस्य च ।&lt;br&gt;&#xA;यादृशं पुरुषव्याघ्र स्वसत्यस्यानुपालनम् ॥ ३० ॥&lt;br&gt;&#xA;अग्निहोत्रमधीतं च दानाद्याः सकलाः क्रियाः ।&lt;br&gt;&#xA;भवन्ति तस्य वैफल्यं वाक्यं यस्यानृतं भवेत् ॥ ३१ ॥&lt;br&gt;&#xA;सत्यमत्यन्तमुदितं धर्मशास्त्रेषु धीमताम् ।&lt;br&gt;&#xA;तारणायानृतं तद्वत्पातनायाकृतात्मनाम् ॥ ३२ ॥&lt;br&gt;&#xA;शताश्वमेधानादृत्य राजसूयं च पार्थिवः ।&lt;br&gt;&#xA;कृत्वा राजा सकृत्स्वर्गादसत्यवचनाच्च्युतः ॥ ३३ ॥&lt;br&gt;&#xA;राजोवाच -&lt;br&gt;&#xA;वंशवृद्धिकरश्चायं पुत्रस्तिष्ठति बालकः ।&lt;br&gt;&#xA;उच्यतां वक्तुकामासि यद्वाक्यं गजगामिनि ॥ ३४ ॥&lt;br&gt;&#xA;पत्न्युवाच -&lt;br&gt;&#xA;राजन् माभूदसत्यं ते पुंसां पुत्रफलाः स्त्रियः ।&lt;br&gt;&#xA;तन्मां प्रदाय वित्तेन देहि विप्राय दक्षिणाम् ॥ ३५ ॥&lt;br&gt;&#xA;व्यास उवाच -&lt;br&gt;&#xA;एतद्वाक्यमुपश्रुत्य ययौ मोहं महीपतिः ।&lt;br&gt;&#xA;प्रतिलभ्य च सञ्ज्ञां वै विललापातिदुःखितः ॥ ३६ ॥&lt;br&gt;&#xA;महद्दुखःमिदं भद्रे यत्त्वमेवं ब्रवीषि मे ।&lt;br&gt;&#xA;किं तव स्मितसंल्लापा मम पापस्य विस्मृताः ॥ ३७ ॥&lt;br&gt;&#xA;हा हा त्वया कथं योग्यं वक्तुमेतच्छुचिस्मिते ।&lt;br&gt;&#xA;दुर्वाच्यमेतद्वचनं कथं वदसि भामिनि ॥ ३८ ॥&lt;br&gt;&#xA;इत्युक्त्वा नृपतिश्रेष्ठो न धीरो दारविक्रये ।&lt;br&gt;&#xA;निपपात महीपृष्ठे मूर्च्छयातिपरिप्लुतः ॥ ३९ ॥&lt;br&gt;&#xA;शयानं भुवि तं दृष्ट्वा मूर्च्छयापि महीपतिम् ।&lt;br&gt;&#xA;उवाचेदं सुकरुणं राजपुत्री सुदुःखिता ॥ ४० ॥&lt;br&gt;&#xA;हा महाराज कस्येदमपध्यानादुपागतम् ।&lt;br&gt;&#xA;यस्त्वं निपतितो भूमौ रङ्कवच्छरणोचितः ॥ ४१ ॥&lt;br&gt;&#xA;येनैव कोटिशो वित्तं विप्राणामपवर्जितम् ।&lt;br&gt;&#xA;स एव पृथिवीनाथो भुवि स्वपिति मे पतिः ॥ ४२ ॥&lt;br&gt;&#xA;हा कष्टं किं तवानेन कृतं दैव महीक्षिता ।&lt;br&gt;&#xA;यदिन्द्रोपेन्द्रतुल्योऽयं नीतः पापामिमां दशाम् ॥ ४३ ॥&lt;br&gt;&#xA;इत्युक्त्वा सापि सुश्रोणी मूर्च्छिता निपपात ह ।&lt;br&gt;&#xA;भर्तुर्दुःखमहाभारेणासह्येनातिपीडिता ॥ ४४ ॥&lt;br&gt;&#xA;शिशुर्दृष्ट्वा क्षुधाविष्टः प्राह वाक्यं सुदुःखितः ।&lt;br&gt;&#xA;तात तात प्रदेह्यन्नं मातर्मे देहि भोजनम् ॥ ४५ ॥&lt;br&gt;&#xA;क्षुन्मे बलवती जाता जिह्वाग्रे मेऽतिशुष्यति ॥ ४६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे हरिश्चन्द्रोपाख्यानवर्णनं नाम विंशोऽध्यायः ॥ २० ॥&lt;/p&gt;</description>
    </item>
    <item>
      <title>२१</title>
      <link>https://vishvAsa.github.io/purANam/shAktam/devI-bhAgavatam/07/21/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/21/</guid>
      <description>&lt;p&gt;एतस्मिन्नन्तरे प्राप्तो विश्वामित्रो महातपाः ।&lt;br&gt;&#xA;अन्तकेन समः क्रुद्धो धनं स्वं याचितुं हृदा ॥ १ ॥&lt;br&gt;&#xA;तमालोक्य हरिश्चन्द्रः पपात भुवि मूर्च्छितः ।&lt;br&gt;&#xA;स वारिणा तमभ्युक्ष्य राजानमिदमब्रवीत् ॥ २ ॥&lt;br&gt;&#xA;उत्तिष्ठोत्तिष्ठ राजेन्द्र स्वां ददस्वेष्टदक्षिणाम् ।&lt;br&gt;&#xA;ऋणं धारयतां दुःखमहन्यहनि वर्धते ॥ ३ ॥&lt;br&gt;&#xA;आप्यायमानः स तदा हिमशीतेन वारिणा ।&lt;br&gt;&#xA;अवाप्य चेतनां राजा विश्वामित्रमवेक्ष्य च ॥ ४ ॥&lt;br&gt;&#xA;पुनर्मोहं समापेदे ह्यथ क्रोधं ययौ मुनिः&lt;br&gt;&#xA;समाश्वास्य च राजानं वाक्यमाह द्विजोत्तमः ॥ ५ ॥&lt;br&gt;&#xA;विश्वामित्र उवाच -&lt;br&gt;&#xA;दीयतां दक्षिणा सा मे यदि धैर्यमवेक्षसे ।&lt;br&gt;&#xA;सत्येनार्कः प्रतपति सत्ये तिष्ठति मेदिनी ॥ ६ ॥&lt;br&gt;&#xA;सत्ये प्रोक्तः परो धर्मः स्वर्गः सत्ये प्रतिष्ठितः ।&lt;br&gt;&#xA;अश्वमेधसहस्रं तु सत्यं च तुलया धृतम् ॥ ७ ॥&lt;br&gt;&#xA;अश्वमेधसहस्राद्धि सत्यमेकं विशिष्यते ।&lt;br&gt;&#xA;अथवा किं ममैतेन प्रोक्तेनास्ति प्रयोजनम् ॥ ८ ॥&lt;br&gt;&#xA;मदीयां दक्षिणां राजन्न दास्यति भवान्यदि ।&lt;br&gt;&#xA;अस्ताचलगते ह्यर्के शप्स्यामि त्वामतो ध्रुवम् ॥ ९ ॥&lt;br&gt;&#xA;इत्युक्त्वा स ययौ विप्रो राजा चासीद्‌भयातुरः ।&lt;br&gt;&#xA;दुःखीभूतोऽवनौ निःस्वो नृशंसमुनिनार्दितः ॥ १० ॥&lt;br&gt;&#xA;सूत उवाच -&lt;br&gt;&#xA;एतस्मिन्नन्तरे तत्र ब्राह्मणो वेदपारगः ।&lt;br&gt;&#xA;ब्राह्मणैर्बहुभिः सार्धं निर्ययौ स्वगृहाद्‌ बहिः ॥ ११ ॥&lt;br&gt;&#xA;ततो राज्ञी तु तं दृष्ट्वा आयान्तं तापसं स्थितम् ।&lt;br&gt;&#xA;उवाच वाक्यं राजानं धर्मार्थसहितं तदा ॥ १२ ॥&lt;br&gt;&#xA;त्रयाणामपि वर्णानां पिता ब्राह्मण उच्यते ।&lt;br&gt;&#xA;पितृद्रव्यं हि पुत्रेण ग्रहीतव्यं न संशयः ॥ १३ ॥&lt;br&gt;&#xA;तस्मादयं प्रार्थनीयो धनार्थमिति मे मतिः ।&lt;br&gt;&#xA;राजोवाच -&lt;br&gt;&#xA;नाहं प्रतिग्रहं काङ्क्षे क्षत्रियोऽहं सुमध्यमे ॥ १४ ॥&#xA;याचनं खलु विप्राणां क्षत्रियाणां न विद्यते ।&lt;br&gt;&#xA;गुरुर्हि विप्रो वर्णानां पूजनीयोऽस्ति सर्वदा ॥ १५ ॥&lt;br&gt;&#xA;तस्माद्‌ गुरुर्न याच्यः स्यात्क्षत्रियाणां विशेषतः ।&lt;br&gt;&#xA;यजनाध्ययनं दानं क्षत्रियस्य विधीयते ॥ १६ ॥&lt;br&gt;&#xA;शरणागतानामभयं प्रजानां प्रतिपालनम् ।&lt;br&gt;&#xA;न चाप्येवं तु वक्तव्यं देहीति कृपणं वचः ॥ १७ ॥&lt;br&gt;&#xA;ददामीत्येव मे देवि हृदये निहितं वचः ।&lt;br&gt;&#xA;अर्जितं कुत्रचिद्‌ द्रव्यं ब्राह्मणाय ददाम्यहम् ॥ १८ ॥&lt;br&gt;&#xA;पत्न्युवाच -&lt;br&gt;&#xA;कालः समविषमकरः परिभवसम्मानमानदः कालः ।&lt;br&gt;&#xA;कालः करोति पुरुषं दातारं याचितारं च ॥ १९ ॥&lt;br&gt;&#xA;विप्रेण विदुषा राजा क्रुद्धेनातिबलीयसा ।&lt;br&gt;&#xA;राज्यान्निरस्तः सौख्याच्च पश्य कालस्य चेष्टितम् ॥ २० ॥&lt;br&gt;&#xA;राजोवाच -&lt;br&gt;&#xA;असिना तीक्ष्णधारेण वरं जिह्वा द्विधा कृता ।&lt;br&gt;&#xA;न तु मानं परित्यज्य देहि देहीति भाषितम् ॥ २१ ॥&lt;br&gt;&#xA;क्षत्रियोऽहं महाभागे न याचे किञ्चिदप्यहम् ।&lt;br&gt;&#xA;ददामि वाहं नित्यं हि भुजवीर्यार्जितं धनम् ॥ २२ ॥&lt;br&gt;&#xA;पत्न्युवाच -&lt;br&gt;&#xA;यदि ते हि महाराज याचितुं न क्षमं मनः ।&lt;br&gt;&#xA;अहं तु न्यायतो दत्ता देवैरपि सवासवैः ॥ २३ ॥&lt;br&gt;&#xA;अहं शास्या च पत्या च रक्ष्या चैव महाद्युते ।&lt;br&gt;&#xA;मन्मौल्यं सङ्गृहीत्वाथ गुर्वर्थं सम्प्रदीयताम् ॥ २४ ॥&lt;br&gt;&#xA;एतद्वाक्यमुपश्रुत्य हरिश्चन्द्रो महीपतिः ।&lt;br&gt;&#xA;कष्टं कष्टमिति प्रोच्य विललापातिदुःखितः ॥ २५ ॥&lt;br&gt;&#xA;भार्या च भूयः प्राहेदं क्रियतां वचनं मम ।&lt;br&gt;&#xA;विप्रशापाग्निदग्धत्वान्नीचत्वमुपयास्यसि ॥ २६ ॥&lt;br&gt;&#xA;न द्युतहेतोर्न च मद्यहेतो-&lt;br&gt;&#xA;र्न राज्यहेतोर्न च भोगहेतोः ।&lt;br&gt;&#xA;ददस्व गुर्वर्थमतो मया त्वं&lt;br&gt;&#xA;सत्यव्रतत्वं सफलं कुरुष्व ॥ २७ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे हरिश्चन्द्रोपाख्यानवर्णनं नाम एकविंशोऽध्यायः ॥ २१ ॥&lt;/p&gt;</description>
    </item>
    <item>
      <title>२२</title>
      <link>https://vishvAsa.github.io/purANam/shAktam/devI-bhAgavatam/07/22/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/22/</guid>
      <description>&lt;p&gt;व्यास उवाच -&lt;br&gt;&#xA;स तया नोद्यमानस्तु राजा पत्न्या पुनः पुनः ।&lt;br&gt;&#xA;प्राह भद्रे करोम्येष विक्रयं ते सुनिर्घृणः ॥ १ ॥&lt;br&gt;&#xA;नृशंसैरपि यत्कर्तुं न शक्यं तत्करोम्यहम् ।&lt;br&gt;&#xA;यदि ते भ्राजते वाणी वक्तुमीदृक्सुनिष्ठुरम् ॥ २ ॥&lt;br&gt;&#xA;एवमुक्त्वा ततो राजा गत्वा नगरमातुरः ।&lt;br&gt;&#xA;अवतार्य तदा रङ्गे तां भार्यां नृपसत्तमः ।&lt;br&gt;&#xA;बाष्पगद्गदकण्ठस्तु ततो वचनमब्रवीत् ।&lt;br&gt;&#xA;भो भो नागरिकाः सर्वे शृणुध्वं वचनं मम ॥ ४ ॥&lt;br&gt;&#xA;कस्यचिद्यदि कार्यं स्याद्दास्या प्राणेष्टया मम ।&lt;br&gt;&#xA;स ब्रवीतु त्वरायुक्तो यावत्स्वं धारयाम्यहम् ॥ ५ ॥&lt;br&gt;&#xA;तेऽब्रुवन्पण्डिताः कस्त्वं पत्नीं विक्रेतुमागतः ।&lt;br&gt;&#xA;राजोवाच -&lt;br&gt;&#xA;किं मां पृच्छथ कस्त्वं भो नृशंसोऽहममानुषः ॥ ६ ॥&lt;br&gt;&#xA;राक्षसो वास्मि कठिनस्ततः पापं करोम्यहम् ।&lt;br&gt;&#xA;व्यास उवाच -&lt;br&gt;&#xA;तं शब्दं सहसा श्रुत्वा कौशिको विप्ररूपधृक् ॥ ७ ॥&lt;br&gt;&#xA;वृद्धरूपं समास्थाय हरिश्चन्द्रमभाषत ।&lt;br&gt;&#xA;समर्पयस्व मे दासीमहं क्रेता धनप्रदः ॥ ८ ॥&lt;br&gt;&#xA;अस्ति मे वित्तमतुलं सुकुमारी च मे प्रिया ।&lt;br&gt;&#xA;गृहकर्म न शक्नोति कर्तुमस्मात्प्रयच्छ मे ॥ ९ ॥&lt;br&gt;&#xA;अहं गृह्णामि दासीं तु कति दास्यामि ते धनम् ।&lt;br&gt;&#xA;एवमुक्ते तु विप्रेण हरिश्चन्द्रस्य भूपतेः ॥ १० ॥&lt;br&gt;&#xA;विदीर्णं तु मनो दुःखान्न चैनं किञ्चिदब्रवीत् ।&lt;br&gt;&#xA;विप्र उवाच -&lt;br&gt;&#xA;कर्मणश्च वयोरूपशीलानां तव योषितः ॥ ११ ॥&lt;br&gt;&#xA;अनुरूपमिदं वित्तं गृहाणार्पय मेऽबलाम् ।&lt;br&gt;&#xA;धर्मशास्त्रेषु यद्‌ दृष्टं स्त्रियो मौल्यं नरस्य च ॥ १२ ॥&lt;br&gt;&#xA;द्वात्रिंशल्लक्षणोपेता दक्षा शीलगुणान्विता ।&lt;br&gt;&#xA;कोटिमौल्यं सुवर्णस्य स्त्रियः पुंसस्तथार्बुदम् ॥ १३ ॥&lt;br&gt;&#xA;इत्याकर्ण वचस्तस्य हरिश्चन्द्रो महीपतिः ।&lt;br&gt;&#xA;दुःखेन महताऽऽविष्टो न चैनं किञ्चिदब्रवीत् ॥ १४ ॥&lt;br&gt;&#xA;ततः स विप्रो नृपतेः पुरतो वल्कलोपरि ।&lt;br&gt;&#xA;धनं निधाय केशेषु धृत्वा राज्ञीमकर्षयत् ॥ १५ ॥&lt;br&gt;&#xA;राज्ञ्युवाच -&lt;br&gt;&#xA;मुञ्च मुञ्चार्य मां सद्यो यावत्पश्याम्यहं सुतम् ।&lt;br&gt;&#xA;दुर्लभं दर्शनं विप्र पुनरस्य भविष्यति ॥ १६ ॥&lt;br&gt;&#xA;पश्येह पुत्र मामेवं मातरं दास्यतां गताम् ।&lt;br&gt;&#xA;मां मास्प्राक्षी राजपुत्र न स्पृश्याहं त्वयाधुना ॥ १७ ॥&lt;br&gt;&#xA;ततः स बालः सहसा दृष्ट्वाऽऽकृष्टां तु मातरम् ।&lt;br&gt;&#xA;समभ्यधावदम्बेति वदन्साश्रुविलोचनः ॥ १८ ॥&lt;br&gt;&#xA;हस्ते वस्त्रं समाकर्षन् काकपक्षधरः स्खलन् ।&lt;br&gt;&#xA;तमागतं द्विजः क्रोधाद्‌ बालमप्याहनत्तदा ॥ १९ ॥&lt;br&gt;&#xA;वदंस्तथापि सोऽम्बेति नैव मुञ्चति मातरम् ।&lt;br&gt;&#xA;राज्ञ्युवाच -&lt;br&gt;&#xA;प्रसादं कुरु मे नाथ क्रीणीष्वेमं हि बालकम् ॥ २० ॥&lt;br&gt;&#xA;क्रीतापि नाहं भविता विनैनं कार्यसाधिका ।&lt;br&gt;&#xA;इत्थं ममाल्पभाग्यायाः प्रसादं कुरु मे प्रभो ॥ २१ ॥&lt;br&gt;&#xA;ब्राह्मण उवाच -&lt;br&gt;&#xA;गृह्यतां वित्तमेतत्ते दीयतां मम बालकः ।&lt;br&gt;&#xA;स्त्रीपुंसोर्धर्मशास्त्रज्ञैः कृतमेव हि वेतनम् ॥ २२ ॥&lt;br&gt;&#xA;शतं सहस्रं लक्षं च कोटिमौल्यं तथापरैः ।&lt;br&gt;&#xA;द्वात्रिंशल्लक्षणोपेता दक्षा शीलगुणान्विता ॥ २३ ॥&lt;br&gt;&#xA;कोटिमौल्यं स्त्रियः प्रोक्तं पुरुषस्य तथार्बुदम् ।&lt;br&gt;&#xA;सूत उवाच -&lt;br&gt;&#xA;तथैव तस्य तद्वित्तं पुरः क्षिप्तं पटे पुनः ॥ २४ ॥&lt;br&gt;&#xA;प्रगृह्य बालकं मात्रा सहैकस्थमबन्धयत् ।&lt;br&gt;&#xA;प्रतस्थे स गृहं क्षिप्रं तया सह मुदान्वितः ॥ २५ ॥&lt;br&gt;&#xA;प्रदक्षिणां तु सा कृत्वा जानुभ्यां प्रणता स्थिता ।&lt;br&gt;&#xA;बाष्पपर्याकुला दीना त्विदं वचनमब्रवीत् ॥ २६ ॥&lt;br&gt;&#xA;यदि दत्तं यदि हुतं ब्राह्मणास्तर्पिता यदि ।&lt;br&gt;&#xA;तेन पुण्येन मे भर्ता हरिश्चन्द्रोऽस्तु वै पुनः ॥ २७ ॥&lt;br&gt;&#xA;पादयोः पतितां दृष्ट्वा प्राणेभ्योऽपि गरीयसीम् ।&lt;br&gt;&#xA;हाहेति च वदन् राजा विललापाकुलेन्द्रियः ॥ २८ ॥&#xA;वियुक्तेयं कथं जाता सत्यशीलगुणान्विता ।&lt;br&gt;&#xA;वृक्षच्छायापि वृक्षं तं न जहाति कदाचन ॥ २९ ॥&lt;br&gt;&#xA;एवं भार्यां वदित्वाथ सुसम्बद्धं परस्परम् ।&lt;br&gt;&#xA;पुत्रं च तमुवाचेदं मां त्वं हित्वा क्व यास्यसि ॥ ३० ॥&lt;br&gt;&#xA;कां दिशं प्रति यास्यामि को मे दुःखं निवारयेत् ।&lt;br&gt;&#xA;राज्यत्यागे न मे दुःखं वनवासे न मे द्विज ॥ ३१ ॥&lt;br&gt;&#xA;यत्पुत्रेण वियोगो मे एवमाह स भूपतिः ।&lt;br&gt;&#xA;सद्‌भर्तृभोग्या हि सदा लोके भार्या भवन्ति हि ॥ ३२ ॥&lt;br&gt;&#xA;मया त्यक्तासि कल्याणि दुःखेन विनियोजिता ।&lt;br&gt;&#xA;इक्ष्वाकुवंशसम्भूतं सर्वराज्यसुखोचितम् ॥ ३३ ॥&lt;br&gt;&#xA;मामीदृशां पतिं प्राप्य दासीभावं गता ह्यसि ।&lt;br&gt;&#xA;ईदृशे मज्जमानं मां सुमहच्छोकसागरे ॥ ३४ ॥&lt;br&gt;&#xA;को मामुद्धरते देवि पौराणाख्यानविस्तरैः ।&lt;br&gt;&#xA;सूत उवाच -&lt;br&gt;&#xA;पश्यतस्तस्य राजर्षेः कशाघातैः सुदारुणैः ॥ ३५ ॥&lt;br&gt;&#xA;घातयित्वा तु विप्रेशो नेतुं समुपचक्रमे ।&lt;br&gt;&#xA;नीयमानौ तु तौ दृष्ट्वा भार्यापुत्रौ स पार्थिवः ॥ ३६ ॥&lt;br&gt;&#xA;विललापातिदुःखार्तो निःश्वस्योष्णं पुनः पुनः ।&lt;br&gt;&#xA;यां न वायुर्न वाऽऽदित्यो न चन्द्रो न पृथ्ग्जनाः ॥ ३७ ॥&lt;br&gt;&#xA;दृष्टवन्तः पुरा पत्नीं सेयं दासीत्वमागता ।&lt;br&gt;&#xA;सूर्यवंशप्रसूतोऽयं सुकुमारकराङ्गुलिः ॥ ३८ ॥&lt;br&gt;&#xA;सम्प्राप्तो विक्रयं बालो धिङ्‌मामस्तु सुदुर्मतिम् ।&lt;br&gt;&#xA;हा प्रिये हा शिशो वत्स ममानार्यस्य दुर्नयः ॥ ३९ ॥&lt;br&gt;&#xA;दैवाधीनदशां प्राप्तो न मृतोऽस्मि तथापि धिक् ।&lt;br&gt;&#xA;व्यास उवाच -&lt;br&gt;&#xA;एवं विलपितो राज्ञोऽग्रे विप्रोऽन्तरधीयत ॥ ४० ॥&lt;br&gt;&#xA;वृक्षगेहादिभिस्तुङ्गैस्तावादाय त्वरान्वितः ।&lt;br&gt;&#xA;अत्रान्तरे मुनिश्रेष्ठस्त्वाजगाम महातपाः ॥ ४१ ॥&lt;br&gt;&#xA;सशिष्यः कौशिकेन्द्रोऽसौ निष्ठुरः क्रूरदर्शनः ।&lt;br&gt;&#xA;विश्वामित्र उवाच-&lt;br&gt;&#xA;या त्वयोक्ता पुरा राजन् राजसूयस्य दक्षिणा ॥ ४२ ॥&lt;br&gt;&#xA;तां ददस्व महाबाहो यदि सत्यं पुरस्कृतम् ।&lt;br&gt;&#xA;हरिश्चन्द्र उवाच -&lt;br&gt;&#xA;नमस्करोमि राजर्षे गृहाणेमां स्वदक्षिणाम् ॥ ४३ ॥&lt;br&gt;&#xA;राजसूयस्य यागस्य या मयोक्ता पुरानघ ।&lt;br&gt;&#xA;विश्वामित्र उवाच -&lt;br&gt;&#xA;कुतो लब्धमिदं द्रव्यं दक्षिणार्थे प्रदीयते ॥ ४४ ॥&lt;br&gt;&#xA;एतदाचक्ष्व राजेन्द्र यथा द्रव्यं त्वयार्जितम् ।&lt;br&gt;&#xA;राजोवाच -&lt;br&gt;&#xA;किमनेन महाभाग कथितेन तवानघ ॥ ४५ ॥&lt;br&gt;&#xA;शोकस्तु वर्धते विप्र श्रुतेनानेन सुव्रत ।&lt;br&gt;&#xA;ऋषिरुवाच -&lt;br&gt;&#xA;अशस्तं नैव गृह्णामि शस्तमेव प्रयच्छ मे ॥ ४६ ॥&lt;br&gt;&#xA;द्रव्यस्यागमनं राजन् कथयस्व यथातथम् ।&lt;br&gt;&#xA;राजोवाच -&lt;br&gt;&#xA;मया देवी तु सा भार्या विक्रीता कोटिसम्मितैः ।&lt;br&gt;&#xA;निष्कैः पुत्रो रोहिताख्यो विक्रीतोऽर्बुदसङ्ख्यया ।&lt;br&gt;&#xA;विप्रैकादशकोट्यस्त्वं सुवर्णस्य गृहाण मे ॥ ४८ ॥&lt;br&gt;&#xA;सूत उवाच -&lt;br&gt;&#xA;तद्वित्तं स्वप्लमालक्ष्य दारविक्रयसम्भवम् ।&lt;br&gt;&#xA;शोकाभिभूतं राजानं कुपितः कौशिकोऽब्रवीत् ॥ ४९ ॥&lt;br&gt;&#xA;ऋषिरुवाच -&lt;br&gt;&#xA;राजसूयस्य यज्ञस्य नैषा भवति दक्षिणा ।&lt;br&gt;&#xA;अन्यदुत्पादय क्षिप्रं सम्पूर्णा येन सा भवेत् ॥ ५० ॥&lt;br&gt;&#xA;क्षत्रबन्धो ममेमां त्वं सदृशीं यदि दक्षिणाम् ।&lt;br&gt;&#xA;मन्यसे तर्हि तत्क्षिप्रं पश्य त्वं मे परं बलम् ॥ ५१ ॥&lt;br&gt;&#xA;तपसोऽस्य सुतप्तस्य ब्राह्मणस्यामलस्य च ।&lt;br&gt;&#xA;मत्प्रभावस्य चोग्रस्य शुद्धस्याध्ययनस्य च ॥ ५२ ॥&lt;br&gt;&#xA;राजोवाच -&lt;br&gt;&#xA;अन्यद्दास्यामि भगवन् कालः कश्चित्प्रतीक्ष्यताम् ।&lt;br&gt;&#xA;अधुनैवास्ति विक्रीता पत्नी पुत्रश्च बालकः ॥ ५३ ॥&lt;br&gt;&#xA;विश्वामित्र उवाच -&lt;br&gt;&#xA;चतुर्भागः स्थितो योऽयं दिवसस्य नराधिप ।&lt;br&gt;&#xA;एष एव प्रतीक्ष्यो मे वक्तव्यं नोत्तरं त्वया ॥ ५४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;हरिश्चन्द्रस्य पत्नीपुत्रविक्रयवर्णनं नाम द्वाविंशोऽध्यायः ॥ २२ ॥&lt;/p&gt;</description>
    </item>
    <item>
      <title>२३</title>
      <link>https://vishvAsa.github.io/purANam/shAktam/devI-bhAgavatam/07/23/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/23/</guid>
      <description>&lt;p&gt;व्यास उवाच -&lt;br&gt;&#xA;तमेवमुक्त्वा राजानं निर्घृणं निष्ठुरं वचः ।&lt;br&gt;&#xA;तदादाय धनं पूर्णं कुपितः कौशिको ययौ ॥ १ ॥&lt;br&gt;&#xA;विश्वामित्रे गते राजा ततः शोकमुपागतः ।&lt;br&gt;&#xA;श्वासोच्छ्वासं मुहुः कृत्वा प्रोवाचोच्चैरधोमुखः ॥ २ ॥&lt;br&gt;&#xA;वित्तक्रीतेन यस्यार्तिर्मया प्रेतेन गच्छति ।&lt;br&gt;&#xA;स ब्रवीतु त्वरायुक्तो यामे तिष्ठति भास्करः ॥ ३ ॥&lt;br&gt;&#xA;अथाजगाम त्वरितो धर्मश्चाण्डालरूपधृक् ।&lt;br&gt;&#xA;दुर्गन्धो विकृतोरस्कः श्मश्रुलो दन्तुरोऽघृणी ॥ ४ ॥&lt;br&gt;&#xA;कृष्णो लम्बोदरः स्निग्धः करालः पुरुषाधमः ।&lt;br&gt;&#xA;हस्तजर्जरयष्टिश्च शवमाल्यैरलङ्कृतः ॥ ५ ॥&lt;br&gt;&#xA;चाण्डाल उवाच -&lt;br&gt;&#xA;अहं गृह्णामि दासत्वे भृत्यार्थः सुमहान्मम ।&lt;br&gt;&#xA;क्षिप्रमाचक्ष्व मौल्यं किमेतत्ते सम्प्रदीयते ॥ ६ ॥&lt;br&gt;&#xA;व्यास उवाच -&lt;br&gt;&#xA;तं तादृशमथालक्ष्य क्रूरदृष्टिं सुनिर्घृणम् ।&lt;br&gt;&#xA;वदन्तमतिदुःशीलं कस्त्वमित्याह पार्थिवः ॥ ७ ॥&lt;br&gt;&#xA;चाण्डाल उवाच -&lt;br&gt;&#xA;चाण्डालोऽहमिह ख्यातः प्रवीरेति नृपोत्तम ।&lt;br&gt;&#xA;शासने सर्वदा तिष्ठ मृतचैलापहारकः ॥ ८ ॥&lt;br&gt;&#xA;एवमुक्तस्तदा राजा वचनं चेदमब्रवीत् ।&lt;br&gt;&#xA;ब्राह्मणः क्षत्रियो वापि गृह्णात्विति मतिर्मम ॥ ९ ॥&lt;br&gt;&#xA;उत्तमस्योत्तमो धर्मो मध्यमस्य च मध्यमः ।&lt;br&gt;&#xA;अधमस्याधमश्चैव इति प्राहुर्मनीषिणः ॥ १० ॥&lt;br&gt;&#xA;चाण्डाल उवाच&lt;br&gt;&#xA;एवमेव त्वया धर्मः कथितो नृपसत्तम ।&lt;br&gt;&#xA;अविचार्य त्वया राजन्नधुनोक्तं ममाग्रतः ॥ ११ ॥&lt;br&gt;&#xA;विचारयित्वा यो ब्रूते सोऽभीष्टं लभते नरः ।&lt;br&gt;&#xA;सामान्यमेव तत्प्रोक्तमविचार्य त्वयानघ ॥ १२ ॥&lt;br&gt;&#xA;यदि सत्यं प्रमाणं ते गृहीतोऽसि न संशयः ।&lt;br&gt;&#xA;हरिश्चन्द्र उवाच -&lt;br&gt;&#xA;असत्यान्नरके गच्छेत्सद्यः क्रूरे नराधमः ॥ १३ ॥&lt;br&gt;&#xA;ततश्चाण्डालता साध्वी न वरा मे ह्यसत्यता ।&lt;br&gt;&#xA;व्यास उवाच -&lt;br&gt;&#xA;तस्यैवं वदतः प्राप्तो विश्वामित्रस्तपोनिधिः ॥ १४ ॥&lt;br&gt;&#xA;क्रोधामर्षविवृत्ताक्षः प्राह चेदं नराधिपम् ।&lt;br&gt;&#xA;चाण्डालोऽयं मनस्थं ते दातुं वित्तमुपस्थितः ॥ १५ ॥&lt;br&gt;&#xA;कस्मान्न दीयते मह्यमशेषा यज्ञदक्षिणा ।&lt;br&gt;&#xA;राजोवाच -&lt;br&gt;&#xA;भगवन्सूर्यवंशोत्थमात्मानं वेद्मि कौशिक ॥ १६ ॥&lt;br&gt;&#xA;कथं चाण्डालदासत्वं गमिष्ये वित्तकामतः ।&lt;br&gt;&#xA;विश्वामित्र उवाच -&lt;br&gt;&#xA;यदि चाण्डालवित्तं त्वमात्मविक्रयजं मम ॥ १७ ॥&lt;br&gt;&#xA;न प्रदास्यसि चेत्तर्हि शप्स्यामि त्वामसंशयम् ।&lt;br&gt;&#xA;चाण्डालादथवा विप्राद्देहि मे दक्षिणाधनम् ॥ १८ ॥&lt;br&gt;&#xA;विना चाण्डालमधुना नान्यः कश्चिद्धनप्रदः ।&lt;br&gt;&#xA;धनेनाहं विना राजन्न यास्यामि न संशयः ॥ १९ ॥&#xA;इदानीमेव मे वित्तं न प्रदास्यसि चेन्नृप ।&lt;br&gt;&#xA;दिनेऽर्धघटिकाशेषे तत्त्वां शापाग्निना दहे ॥ २० ॥&lt;br&gt;&#xA;व्यास उवाच -&lt;br&gt;&#xA;हरिश्चन्द्रस्ततो राजा मृत्ववच्छ्रितजीवितः ।&lt;br&gt;&#xA;प्रसीदेति वदन्पादौ ऋषेर्जग्राह विह्वलः ॥ २१ ॥&lt;br&gt;&#xA;हरिश्चन्द्र उवाच -&lt;br&gt;&#xA;दासोऽस्म्यार्तोऽस्मि दीनोऽस्मि त्वद्‌भक्तश्च विशेषतः ।&lt;br&gt;&#xA;प्रसादं कुरु विप्रर्षे कष्टश्चाण्डालसङ्करः ॥ २२ ॥&lt;br&gt;&#xA;भवेयं वित्तशेषेण तव कर्मकरो वशः ।&lt;br&gt;&#xA;तवैव मुनिशार्दूल प्रेष्यश्चित्तानुवर्तकः ॥ २३ ॥&lt;br&gt;&#xA;विश्वामित्र उवाच -&lt;br&gt;&#xA;एवमस्तु महाराज ममैव भव किङ्करः ।&lt;br&gt;&#xA;किन्तु मद्वचनं कार्यं सर्वदैव नराधिप ॥ २४ ॥&lt;br&gt;&#xA;व्यास उवाच -&lt;br&gt;&#xA;एवमुक्तेऽथ वचने राजा हर्षसमन्वितः ।&lt;br&gt;&#xA;अमन्यत पुनर्जातमात्मानं प्राह कौशिकम् ॥ २५ ॥&lt;br&gt;&#xA;तवादेशं करिष्यामि सदैवाहं न संशयः ।&lt;br&gt;&#xA;आदेशय द्विजश्रेष्ठ किं करोमि तवानघ ॥ २६ ॥&lt;br&gt;&#xA;विश्वामित्र उवाच -&lt;br&gt;&#xA;चाण्डालागच्छ मद्दासमौल्यं किं मे प्रयच्छसि ।&lt;br&gt;&#xA;गृहाण दासं मौल्येन मया दत्तं तवाधुना ॥ २७ ॥&lt;br&gt;&#xA;नास्ति दासेन मे कार्यं वित्ताशा वर्तते मम ।&lt;br&gt;&#xA;व्यास उवाच -&lt;br&gt;&#xA;एवमुक्ते तदा तेन स्वपचो हृष्टमानसः ॥ २८ ॥&lt;br&gt;&#xA;आगत्य सन्निधौ तूर्णं विश्वामित्रमभाषत ।&lt;br&gt;&#xA;चाण्डाल उवाच -&lt;br&gt;&#xA;दशयोजनविस्तीर्णे प्रयागस्य च मण्डले ॥ २९ ॥&lt;br&gt;&#xA;भूमिं रत्नमयीं कृत्वा दास्ये तेऽहं द्विजोत्तम ।&lt;br&gt;&#xA;अस्य विक्रयणेनेयमार्तिश्च प्रहता त्वया ॥ ३० ॥&lt;br&gt;&#xA;व्यास उवाच -&lt;br&gt;&#xA;ततो रत्नसहस्राणि सुवर्णमणिमौक्तिकैः ।&lt;br&gt;&#xA;चाण्डालेन प्रदत्तानि जग्राह द्विजसत्तमः ॥ ३१ ॥&lt;br&gt;&#xA;हरिश्चन्द्रस्तथा राजा निर्विकारमुखोऽभवत् ।&lt;br&gt;&#xA;अमन्यत तथा धैर्याद्‌विश्वामित्रो हि मे पतिः ॥ ३२ ॥&lt;br&gt;&#xA;तत्तदेव मया कार्यं यदयं कारयिष्यति ।&lt;br&gt;&#xA;अथान्तरिक्षे सहसा वागुवाचाशरीरिणी ॥ ३३ ॥&lt;br&gt;&#xA;अनृणोऽसि महाभाग दत्ता सा दक्षिणा त्वया ।&lt;br&gt;&#xA;ततो दिवः पुष्पवृष्टिः पपात नृपमूर्धनि ॥ ३४ ॥&lt;br&gt;&#xA;साधु साध्विति तं देवाः प्रोचुः सेन्द्रा महौजसः ।&lt;br&gt;&#xA;हर्षेण महताऽऽविष्टो राजा कौशिकमब्रवीत् ॥ ३५ ॥&lt;br&gt;&#xA;राजोवाच -&lt;br&gt;&#xA;त्वं हि माता पिता चैव त्वं हि बन्धुर्महामते ।&lt;br&gt;&#xA;यदर्थं मोचितोऽहं ते क्षणाच्चैवानृणीकृतः ॥ ३६ ॥&lt;br&gt;&#xA;किं करोमि महाबाहो श्रेयो मे वचनं तव ।&lt;br&gt;&#xA;एवमुक्ते तु वचने नृपं मुनिरभाषत ॥ ३७ ॥&lt;br&gt;&#xA;विश्वामित्र उवाच -&lt;br&gt;&#xA;चाण्डालवचनं कार्यमद्यप्रभृति ते नृप ।&lt;br&gt;&#xA;स्वस्ति तेऽस्विति तं प्रोच्य तदादाय धनं ययौ ॥ ३८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे हरिश्चन्द्रोपाख्यानवर्णनं नाम त्रयोविंशोऽध्यायः ॥ २३ ॥&lt;/p&gt;</description>
    </item>
    <item>
      <title>२४</title>
      <link>https://vishvAsa.github.io/purANam/shAktam/devI-bhAgavatam/07/24/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/24/</guid>
      <description>&lt;p&gt;शौनक उवाच -&lt;br&gt;&#xA;ततः किमकरोद्‌राजा चाण्दालस्य गृहे गतः ।&lt;br&gt;&#xA;तद्‌ ब्रूहि सूतवर्य त्वं पृच्छतः सत्वरं हि मे ॥ १ ॥&lt;br&gt;&#xA;सूत उवाच -&lt;br&gt;&#xA;विश्वामित्रे गते विप्रे श्वपचो हृष्टमानसः ।&lt;br&gt;&#xA;विश्वामित्राय तद्‌ द्रव्यं दत्त्वा बद्ध्वा नरेश्वरम् ॥ २ ॥&lt;br&gt;&#xA;असत्यो यास्यसीत्युक्त्वा दण्डेनाताडयत्तदा ।&lt;br&gt;&#xA;दण्डप्रहारसम्भ्रान्तमतीव व्याकुलेन्द्रियम् ॥ ३ ॥&lt;br&gt;&#xA;इष्टबन्धुवियोगार्तमानीय निजपक्कणे ।&lt;br&gt;&#xA;निगडे स्थापयित्वा तं स्वयं सुष्वाप विज्वरः ॥ ४ ॥&lt;br&gt;&#xA;निगडस्थस्ततो राजा वसंश्चाण्डालपक्कणे ।&lt;br&gt;&#xA;अन्नपाने परित्यज्य सदा वै तदशोचयत् ॥ ५ ॥&lt;br&gt;&#xA;तन्वी दीनमुखी दृष्ट्वा बालं दीनमुखं पुरः ।&lt;br&gt;&#xA;मां स्मरन्त्यसुखाविष्टा मोक्षयिष्यति नौ नृपः ॥ ६ ॥&lt;br&gt;&#xA;उपात्तवित्तो विप्राय दत्त्वा वित्तं प्रतिश्रुतम् ।&lt;br&gt;&#xA;रोदमानं सुतं वीक्ष्य मां च सम्बोधयिष्यति ॥ ७ ॥&lt;br&gt;&#xA;तातपार्श्वं व्रजामीति रुदन्तं बालकं पुनः ।&lt;br&gt;&#xA;तात तातेति भाषन्तं तथा सम्बोधयिष्यति ॥ ८ ॥&lt;br&gt;&#xA;न सा मां मृगशावाक्षी वेत्ति चाण्डालतां गतम् ।&lt;br&gt;&#xA;राज्यनाशः सुहृत्त्यागो भार्यातनयविक्रयः ॥ ९ ॥&lt;br&gt;&#xA;ततश्चाण्डालता चेयमहो दुःखपरम्परा ।&lt;br&gt;&#xA;एवं स निवसन्नित्यं स्मरंश्च दयितां सुतम् ॥ १० ॥&lt;br&gt;&#xA;निनाय दिवसान् राजा चतुरो विधिपीडितः ।&lt;br&gt;&#xA;अथाह्नि पञ्चमे तेन निगडान्मोचितो नृपः ॥ ११ ॥&lt;br&gt;&#xA;चाण्डालेनानुशिष्टश्च मृतचैलापहारणे ।&lt;br&gt;&#xA;क्रुद्धेन परुषैर्वाक्यैर्निर्भत्स्य च पुनः पुनः ॥ १२ ॥&lt;br&gt;&#xA;काश्याश्च दक्षिणे भागे श्मशानं विद्यते महत् ।&lt;br&gt;&#xA;तद्‌रक्षस्व यथान्यायं न त्याज्यं तत्त्वया क्वचित् ॥ १३ ॥&lt;br&gt;&#xA;इमं च जर्जरं दण्डं गृहीत्वा याहि मा चिरम् ।&lt;br&gt;&#xA;वीरबाहोरयं दण्ड इति घोषस्व सर्वतः ॥ १४ ॥&lt;br&gt;&#xA;सूत उवाच -&lt;br&gt;&#xA;कस्मिंश्चिदथ काले तु मृतचैलापहारकः ।&lt;br&gt;&#xA;हरिश्चन्द्रोऽभवद्‌राजा श्मशाने दद्‌वशानुगः ॥ १५ ॥&lt;br&gt;&#xA;चाण्डालेनानुशिष्टस्तु मृतचैलापहारिणा ।&lt;br&gt;&#xA;राजा तेन समादिष्टो जगाम शवमन्दिरम् ॥ १६ ॥&#xA;पुर्यास्तु दक्षिणे देशे विद्यमानं भयानकम् ।&lt;br&gt;&#xA;शवमाल्यसमाकीर्णं दुर्गन्धं बहुधूमकम् ॥ १७ ॥&lt;br&gt;&#xA;श्मशानं घोरसन्नादं शिवाशतसमाकुलम् ।&lt;br&gt;&#xA;गृद्ध्रगोमायुसङ्कीर्णं श्ववृन्दपरिवारितम् ॥ १८ ॥&lt;br&gt;&#xA;अस्थिसङ्घातसङ्कीर्णं महादुर्गन्धसङ्कुलम् ।&lt;br&gt;&#xA;अर्धदग्धशवास्यानि विकसद्दन्तपङ्क्तिभिः ॥ १९ ॥&lt;br&gt;&#xA;हसन्तीवाग्निमध्यस्थकायस्यैवं व्यवस्थितिः ।&lt;br&gt;&#xA;नानामृतसुहृन्नादं महाकोलाहलाकुलम् ॥ २० ॥&lt;br&gt;&#xA;हा पुत्र मित्र हा बन्धो भ्रातर्वत्स प्रियाद्य मे ।&lt;br&gt;&#xA;हाप्यते भागिनेयार्ह हा मातुल पितामह ॥ २१ ॥&lt;br&gt;&#xA;मातामह पितः पौत्र क्व गतोऽस्येहि बान्धव ।&lt;br&gt;&#xA;इति शब्दैः समाकीर्णं भैरवैः सर्वदेहिनाम् ॥ २२ ॥&lt;br&gt;&#xA;ज्वलन्मांसवसामेदच्छूमिति ध्वनिसङ्कुलम् ।&lt;br&gt;&#xA;अग्नेश्चटचटाशब्दो भैरवो यत्र जायते ॥ २३ ॥&lt;br&gt;&#xA;कल्पान्तसदृशाकारं श्मशानं तत्सुदारुणम् ।&lt;br&gt;&#xA;स राजा तत्र सम्प्राप्तो दुःखादेवमशोचत ॥ २४ ॥&lt;br&gt;&#xA;हा भृत्या मन्त्रिणो यूयं क्व तद्राज्यं कुलोचितम् ।&lt;br&gt;&#xA;हा प्रिय पुत्र मे बाल मां त्यक्त्वा मन्दभाग्यकम् ॥ २५ ॥&lt;br&gt;&#xA;ब्राह्मणस्य च कोपेन गता यूयं क्व दूरतः ।&lt;br&gt;&#xA;विना धर्मं मनुष्याणां जायते न शुभं क्वचित् ॥ २६ ॥&lt;br&gt;&#xA;यत्नतो धारयेत्तस्मात्पुरुषो धर्ममेव हि ।&lt;br&gt;&#xA;इत्येवं चिन्तयंस्तत्र चाण्डालोक्तं पुनः पुनः ॥ २७ ॥&lt;br&gt;&#xA;मलेन दिग्धसर्वाङ्गः शवानां दर्शने व्रजन् ।&lt;br&gt;&#xA;लकुटाकारकल्पश्च धावंश्चापि ततस्ततः ॥ २८ ॥&lt;br&gt;&#xA;अस्मिञ्छव इदं मौल्यं शतं प्राप्स्यामि चाग्रतः ।&lt;br&gt;&#xA;इदं मम इदं राज्ञ इदं चाण्डालकस्य च ॥ २९ ॥&lt;br&gt;&#xA;इत्येवं चिन्तयन् राजा व्यवस्थां दुस्तरां गतः ।&lt;br&gt;&#xA;जीर्णैकपटसुग्रन्थिकृतकन्थापरिग्रहः ॥ ३० ॥&lt;br&gt;&#xA;चिताभस्मरजोलिप्तमुखबाहूदराङ्‌घ्रिकः ।&lt;br&gt;&#xA;नानामेदोवसामज्जालिप्तपाण्यङ्गुलिः श्वसन् ॥ ३१ ॥&lt;br&gt;&#xA;नानाशवौदनकृतक्षुन्निवृत्तिपरायणः ।&lt;br&gt;&#xA;तदीयमाल्यसंश्लेषकृतमस्तकमण्डलः ॥ ३२ ॥&lt;br&gt;&#xA;न रात्रौ न दिवा शेते हाहेति प्रवदन्मुहुः ।&lt;br&gt;&#xA;एवं द्वादश मासास्तु नीता वर्षशतोपमाः ॥ ३३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे हरिश्चन्द्रचिन्तावर्णनं नाम चतुर्विंशोऽध्यायः ॥ २४ ॥&lt;/p&gt;</description>
    </item>
    <item>
      <title>२५</title>
      <link>https://vishvAsa.github.io/purANam/shAktam/devI-bhAgavatam/07/25/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/25/</guid>
      <description>&lt;p&gt;सूत उवाच -&lt;br&gt;&#xA;एकदा तु गतो रन्तुं बालकैः सहितो बहिः ।&lt;br&gt;&#xA;वाराणस्या नातिदूरे रोहिताख्यः कुमारकः ॥ १ ॥&lt;br&gt;&#xA;क्रीडां कृत्वा ततो दर्भान् ग्रहीतुमुपचक्रमे ।&lt;br&gt;&#xA;कोमलानल्पमूलांश्च साग्राञ्छक्त्यनुसारतः ॥ २ ॥&lt;br&gt;&#xA;आर्यप्रीत्यर्थमित्युक्त्वा हस्तयुग्मेन यत्नतः ।&lt;br&gt;&#xA;सलक्षणाश्च समिधो बर्हिरिध्मं सलक्षणम् ॥ ३ ॥&lt;br&gt;&#xA;पलाशकाष्ठान्यादाय त्वग्निहोमार्थमादरात् ।&lt;br&gt;&#xA;मस्तके भारकं कृत्वा खिद्यमानः पदे पदे ॥ ४ ॥&lt;br&gt;&#xA;उदकस्थानमासाद्य तदा बालस्तृषान्वितः ।&lt;br&gt;&#xA;भुवि भारं विनिक्षिप्य जलस्थाने तदा शिशुः ॥ ५ ॥&lt;br&gt;&#xA;कामतः सलिलं पीत्वा विश्रम्य च मुहूर्तकम् ।&lt;br&gt;&#xA;वल्मीकोपरि विन्यस्तभारो हर्तुं प्रचक्रमे ॥ ६ ॥&lt;br&gt;&#xA;विश्वामित्राज्ञया तावत्कृष्णसर्पो भयावहः ।&lt;br&gt;&#xA;महाविषो महाघोरो वल्मीकान्निर्गतस्तदा ॥ ७ ॥&lt;br&gt;&#xA;तेनासौ बालको दष्टस्तदैव च पपात ह ।&lt;br&gt;&#xA;रोहिताख्यं मृतं दृष्ट्वा ययुर्बाला द्विजालयम् ॥ ८ ॥&lt;br&gt;&#xA;त्वरिता भयसंविग्नाः प्रोचुस्तन्मातुरग्रतः ।&lt;br&gt;&#xA;हे विप्रदासि ते पुत्रः क्रीडां कर्तुं बहिर्गतः ॥ ९ ॥&lt;br&gt;&#xA;अस्माभिः सहितस्तत्र सर्पदष्टो मृतस्ततः ।&lt;br&gt;&#xA;इति सा तद्वचः श्रुत्वा वज्रपातोपमं तदा ॥ १० ॥&lt;br&gt;&#xA;पपात मूर्च्छिता भूमौ छिन्नेव कदली यथा ।&lt;br&gt;&#xA;अथ तां ब्राह्मणो रुष्टः पानीयेनाभ्यषिञ्चत ॥ ११ ॥&lt;br&gt;&#xA;मुहूर्ताच्चेतनां प्राप्ता ब्राह्मणस्तामथाब्रवीत् ।&lt;br&gt;&#xA;ब्राह्मण उवाच -&lt;br&gt;&#xA;अलक्ष्मीकारकं निन्द्यं जानती त्वं निशामुखे ॥ १२ ॥&lt;br&gt;&#xA;रोदनं कुरुषे दुष्टे लज्जा ते हृदये न किम् ।&lt;br&gt;&#xA;ब्राह्मणेनैवमुक्ता सा न किञ्चिद्वाक्यमब्रवीत् ॥ १३ ॥&lt;br&gt;&#xA;रुरोद करुणं दीना पुत्रशोकेन पीडिता ।&lt;br&gt;&#xA;अश्रुपूर्णमुखी दीना धूसरा मुक्तमूर्धजा ॥ १४ ॥&lt;br&gt;&#xA;अथ तां कुपितो विप्रो राजपत्नीमभाषत ।&lt;br&gt;&#xA;धिक्त्वां दुष्टे क्रयं गृह्य मम कार्यं विलुम्पसि ॥ १५ ॥&lt;br&gt;&#xA;अशक्ता चेत्कथं तर्हि गृहीतं मम तद्धनम् ।&lt;br&gt;&#xA;एवं निर्भर्त्सिता तेन क्रूरवाक्यैः पुनः पुनः ॥ १६ ॥&lt;br&gt;&#xA;रुदिता कारणं प्राह विप्रं गद्‌गदया गिरा ।&lt;br&gt;&#xA;स्वामिन् मम सुतो बालः सर्पदष्टो मृतो बहिः ॥ १७ ॥&lt;br&gt;&#xA;अनुज्ञां मे प्रयच्छस्व द्रष्टुं यास्यामि बालकम् ।&lt;br&gt;&#xA;दुर्लभं दर्शनं तेन सञ्जातं मम सुव्रत ॥ १८ ॥&lt;br&gt;&#xA;इत्युक्त्वा करुणं बाला पुनरेव रुरोद ह ।&lt;br&gt;&#xA;पुनस्तां कुपितो विप्रो राजपत्नीमभाषत ॥ १९ ॥&lt;br&gt;&#xA;ब्राह्मण उवाच -&lt;br&gt;&#xA;शठे दुष्टसमाचारे किं न जानासि पातकम् ।&lt;br&gt;&#xA;यः स्वामिवेतनं गृह्य तस्य कार्यं विलुम्पति ॥ २० ॥&lt;br&gt;&#xA;नरके पच्यते सोऽथ महारौरवपूर्वके ।&lt;br&gt;&#xA;उषित्वा नरके कल्पं ततोऽसौ कुक्कुटो भवेत् ॥ २१ ॥&lt;br&gt;&#xA;किमनेनाथवा कार्यं धर्मसङ्कीर्तनेन मे ।&lt;br&gt;&#xA;यस्तु पापरतो मूर्खः क्रूरो नीचोऽनृतः शठः ॥ २२ ॥&lt;br&gt;&#xA;तद्वाक्यं निष्फलं तस्मिन्भवेद्‌ बीजमिवोषरे ।&lt;br&gt;&#xA;एहि ते विद्यते किञ्चित्परलोकभयं यदि ॥ २३ ॥&lt;br&gt;&#xA;एवमुक्ताथ सा विप्रं वेपमानाब्रवीद्वचः ।&lt;br&gt;&#xA;कारुण्यं कुरु मे नाथ प्रसीद सुमुखो भव ॥ २४ ॥&lt;br&gt;&#xA;प्रस्थापय मुहूर्तं मां यावद्‌ द्रक्ष्यामि बालकम् ।&lt;br&gt;&#xA;एवमुक्त्वाथ सा मूर्ध्ना निपत्य द्विजपादयोः ॥ २५ ॥&lt;br&gt;&#xA;रुरोद करुणं बाला पुत्रशोकेन पीडिता ।&lt;br&gt;&#xA;अथाह कुपितो विप्रः क्रोधसंरक्तलोचनः ॥ २६ ॥&lt;br&gt;&#xA;विप्र उवाच -&lt;br&gt;&#xA;किं ते पुत्रेण मे कार्यं गृहकर्म कुरुष्व मे ।&lt;br&gt;&#xA;किं न जानासि मे क्रोधं कशाघातफलप्रदम् ॥ २७ ॥&lt;br&gt;&#xA;एवमुक्ता स्थिता धैर्याद्‌ गृहकर्म चकार ह ।&lt;br&gt;&#xA;अर्धरात्रो गतस्तस्याः पादाभ्यङ्गादिकर्मणा ॥ २८ ॥&lt;br&gt;&#xA;ब्राह्मणेनाथ सा प्रोक्ता पुत्रपार्श्वं व्रजाधुना ।&lt;br&gt;&#xA;तस्य दाहादिकं कृत्वा पुनरागच्छ सत्वरम् ॥ २९ ॥&lt;br&gt;&#xA;न लुप्येत यथा प्रातर्गृहकर्म ममेति च ।&lt;br&gt;&#xA;ततस्त्वेकाकिनी रात्रौ विलपन्ती जगाम ह ॥ ३० ॥&lt;br&gt;&#xA;दृष्ट्वा मृतं निजं पुत्रं भृशं शोकेन पीडिता ।&lt;br&gt;&#xA;यूथभ्रष्टा कुरङ्गीव विवत्सा सौरभी यथा ॥ ३१ ॥&lt;br&gt;&#xA;वाराणस्या बहिर्गत्वा क्षणाद्‌ दृष्ट्वा निजं सुतम् ।&lt;br&gt;&#xA;शयानं रङ्कवद्‌भूमौ काष्ठदर्भतृणोपरि ॥ ३२ ॥&lt;br&gt;&#xA;विललापातिदुःखार्ता शब्दं कृत्वा सुनिष्ठुरम् ।&lt;br&gt;&#xA;एहि मे सम्मुखं कस्माद्‌रोषितोऽसि वदाधुना ॥ ३३ ॥&lt;br&gt;&#xA;आयास्यभिमुखो नित्यमम्बेत्युक्त्वा पुनः पुनः ।&lt;br&gt;&#xA;गत्वा स्खलत्पदा तस्य पपातोपरि मूर्छिता ॥ ३४ ॥&lt;br&gt;&#xA;पुनः सा चेतनां प्राप्य दोर्भ्यामालिङ्ग्य बालकम् ।&lt;br&gt;&#xA;तन्मुखे वदनं न्यस्य रुरोदार्तस्वनैस्तदा ॥ ३५ ॥&lt;br&gt;&#xA;कराभ्यां ताडनं चक्रे मस्तकस्योदरस्य च ।&lt;br&gt;&#xA;हा बाल हा शिशो वत्स हा कुमारक सुन्दर ॥ ३६ ॥&lt;br&gt;&#xA;हा राजन् क्व गतोऽसि त्वं पश्येमं बालकं निजम् ।&lt;br&gt;&#xA;प्राणेभ्योऽपि गरीयांसं भूतले पतितं मृतम् ॥ ३७ ॥&lt;br&gt;&#xA;तथापश्यन्मुखं तस्य भूयो जीवितशङ्कया ।&lt;br&gt;&#xA;निर्जीववदनं ज्ञात्वा मूर्छिता निपपात ह ॥ ३८ ॥&lt;br&gt;&#xA;हस्तेन वदनं गृह्य पुनरेवमभाषत ।&lt;br&gt;&#xA;शयनं त्यज हे बाल शीघ्रं जागृहि भीषणम् ॥ ३९ ॥&lt;br&gt;&#xA;निशार्धं वर्धते चेदं शिवाशतनिनादितम् ।&lt;br&gt;&#xA;भूतप्रेतपिशाचादिडाकिनीयूथनादितम् ॥ ४० ॥&#xA;मित्राणि ते गतान्यस्तात्त्वमेकस्तु कुतः स्थितः ।&lt;br&gt;&#xA;सूत उवाच -&lt;br&gt;&#xA;एवमुक्त्वा पुनस्तन्वी करुणं प्ररुरोद ह ॥ ४१ ॥&lt;br&gt;&#xA;हा शिशो बाल हा वत्स रोहिताख्य कुमारक ।&lt;br&gt;&#xA;रे पुत्र प्रतिशब्दं मे कस्मात्त्वं न प्रयच्छसि ॥ ४२ ॥&lt;br&gt;&#xA;तवाहं जननी वत्स किं न जानासि पश्य माम् ।&lt;br&gt;&#xA;देशत्यागाद्‌राज्यनाशात्पुत्र भर्त्रा स्वविक्रयात् ॥ ४३ ॥&lt;br&gt;&#xA;यद्दासीत्वाच्च जीवामि त्वां दृष्ट्वा पुत्र केवलम् ।&lt;br&gt;&#xA;ते जन्मसमये विप्रैरादिष्टं यत्त्वनागतम् ॥ ४४ ॥&lt;br&gt;&#xA;दीर्घायुः पृथिवीराजः पुत्रपौत्रसमन्वितः ।&lt;br&gt;&#xA;शौर्यदानरतिः सत्त्वो गुरुदेवद्विजार्चकः ॥ ४५ ॥&lt;br&gt;&#xA;मातापित्रोस्तु प्रियकृत्सत्यवादी जितेन्द्रियः ।&lt;br&gt;&#xA;इत्यादि सकलं जातमसत्यमधुना सुत ॥ ४६ ॥&lt;br&gt;&#xA;चक्रमत्स्यावातपत्रश्रीवत्सस्वस्तिकध्वजाः ।&lt;br&gt;&#xA;तव पाणितले पुत्र कलशश्चामरं तथा ॥ ४७ ॥&lt;br&gt;&#xA;लक्षणानि तथान्यानि त्वद्धस्ते यानि सन्ति च ।&lt;br&gt;&#xA;तानि सर्वाणि मोघानि सञ्जातान्यधुना सुत ॥ ४८ ॥&lt;br&gt;&#xA;हा राजन्पृथिवीनाथ क्व ते राज्यं क्व मन्त्रिणः ।&lt;br&gt;&#xA;क्व ते सिंहासनं छत्रं क्व ते खड्गः क्व तद्धनम् ॥ ४९ ॥&lt;br&gt;&#xA;क्व सायोध्या क्व हर्म्याणि क्व गजाश्वरथप्रजाः ।&lt;br&gt;&#xA;सर्वमेतत्तथा पुत्र मां त्यक्त्वा क्व गतोऽसि रे ॥ ५० ॥&lt;br&gt;&#xA;हा कान्त हा नृपागच्छ पश्येमं स्वसुतं प्रियम् ।&lt;br&gt;&#xA;येन ते रिङ्गता वक्षः कुङ्कुमेनावलेपितम् ॥ ५१ ॥&lt;br&gt;&#xA;स्वशरीररजःपङ्कैर्विशालं मलिनीकृतम् ।&lt;br&gt;&#xA;येन ते बालभावेन मृगनाभिविलेपितः ॥ ५२ ॥&lt;br&gt;&#xA;भ्रंशितो भालतिलकस्तवाङ्कस्थेन भूपते ।&lt;br&gt;&#xA;यस्य वक्त्रं मृदा लिप्तं स्नेहाद्वै चुम्बितं मया ॥ ५३ ॥&lt;br&gt;&#xA;तन्मुखं मक्षिकालिङ्ग्यं पश्ये कीटैर्विदूषितम् ।&lt;br&gt;&#xA;हा राजन् पश्य तं पुत्रं भुविस्थं रङ्कवन्मृतम् ॥ ५४ ॥&lt;br&gt;&#xA;हा देव किं मया कृत्यं कृतं पूर्वभवान्तरे ।&lt;br&gt;&#xA;तस्य कर्मफलस्येह न पारमुपलक्षये ॥ ५५ ॥&lt;br&gt;&#xA;हा पुत्र हा शिशो वत्स का कुमारक सुन्दर ।&lt;br&gt;&#xA;एवं तस्या विलापं ते श्रुत्वा नगरपालकाः ॥ ५६ ॥&lt;br&gt;&#xA;जागृतास्त्वरितास्तस्याः पार्श्वमीयुः सुविस्मिताः ।&lt;br&gt;&#xA;जना ऊचुः -&lt;br&gt;&#xA;का त्वं बालस्य कस्यायं पतिस्ते कुत्र तिष्ठति ॥ ५७ ॥&lt;br&gt;&#xA;एकैव निर्भया रात्रौ कस्मात्त्वमिह रोदिषि ।&lt;br&gt;&#xA;एवमुक्ताथ सा तन्वी न किञ्चिद्‌वाक्यमब्रवीत् ॥ ५८ ॥&lt;br&gt;&#xA;भूयोऽपि पृष्टा सा तूष्णीं स्तब्धीभूता बभूव ह ।&lt;br&gt;&#xA;विललापातिदुःखार्ता शोकाश्रुप्लुतलोचना ॥ ५९ ॥&lt;br&gt;&#xA;अथ ते शङ्‌कितास्तस्यां रोमाञ्चिततनूरुहाः ।&lt;br&gt;&#xA;सन्त्रस्ताः प्राहुरन्योन्यमुद्‌धृतायुधपाणयः ॥ ६० ॥&lt;br&gt;&#xA;नूनं स्त्री न भवत्येषा यतः किञ्चिन्न भाषते ।&lt;br&gt;&#xA;तस्माद्वध्या भवेदेषा यत्नतो बालघातिनी ॥ ६१ ॥&lt;br&gt;&#xA;शुभा चेत्तर्हि किं ह्यत्र निशार्धे तिष्ठते बहिः ।&lt;br&gt;&#xA;भक्षार्थमनया नूनमानीतः कस्यचिच्छिशुः ॥ ६२ ॥&lt;br&gt;&#xA;इत्युक्त्वा तैर्गृहिता सा गाढं केशेषु सत्वरम् ।&lt;br&gt;&#xA;भुजयोरपरैश्चैव कैश्चापि गलके तथा ॥ ६३ ॥&lt;br&gt;&#xA;खेचरी यास्यतीत्युक्तं बहुभिः शस्त्रपाणिभिः ।&lt;br&gt;&#xA;आकृष्य पक्कणे नीता चाण्डालाय समर्पिता ॥ ६४ ॥&lt;br&gt;&#xA;हे चाण्डाल बहिर्दृष्टा ह्यस्माभिर्बालघातिनी ।&lt;br&gt;&#xA;वध्यतां वध्यतामेष शीघ्रं नीत्वा बहिःस्थले ॥ ६५ ॥&lt;br&gt;&#xA;चाण्डालः प्राह तां दृष्ट्वा ज्ञातेयं लोकविश्रुता ।&lt;br&gt;&#xA;न दृष्टपूर्वा केनापि लोकडिम्भान्यनेकधा ॥ ६६ ॥&lt;br&gt;&#xA;भक्षितान्यनया भूरि भवद्‌भिः पुण्यमार्जितम् ।&lt;br&gt;&#xA;ख्यातिर्वः शाश्वती लोके गच्छध्वं च यथासुखम् ॥ ६७ ॥&lt;br&gt;&#xA;द्विजस्त्रीबालगोघाती स्वर्णस्तेयी च यो नरः ।&lt;br&gt;&#xA;अग्निदो वर्त्मघाती च मद्यपो गुरुतल्पगः ॥ ६८ ॥&lt;br&gt;&#xA;महाजनविरोधी च तस्य पुण्यप्रदो वधः ।&lt;br&gt;&#xA;द्विजस्यापि स्त्रियो वापि न दोषो विद्यते वधे ॥ ६९ ॥&lt;br&gt;&#xA;अस्या वधश्च मे योग्य इत्युक्त्वा गाडबन्धनैः ।&lt;br&gt;&#xA;बद्ध्वा केशेष्वथाकृष्य रज्जुभिस्तामताडयत् ॥ ७० ॥&lt;br&gt;&#xA;हरिश्चन्द्रमथोवाच वाचा परुषया तदा ।&lt;br&gt;&#xA;रे दास वध्यतामेषा दुष्टात्मा मा विचारय ॥ ७१ ॥&lt;br&gt;&#xA;तद्वाक्यं भूपतिः श्रुत्वा वज्रपातोपमं तदा ।&lt;br&gt;&#xA;वेपमानोऽथ चाण्डालं प्राह स्त्रीवधशङ्‌कितः ॥ ७२ ॥&lt;br&gt;&#xA;न शक्तोऽहमिदं कर्तुं प्रेष्यं देहि ममापरम् ।&lt;br&gt;&#xA;असाध्यमपि यत्कर्म तत्करिष्ये त्वयोदितम् ॥ ७३ ॥&lt;br&gt;&#xA;श्रुत्वा तदुक्तं वचनं श्वपचो वाक्यमब्रवीत् ।&lt;br&gt;&#xA;मा भैषीस्त्वं गृहाणासिं वधोऽस्याः पुण्यदो मतः ॥ ७४ ॥&lt;br&gt;&#xA;बालानामेव भयदा नेयं रक्ष्या कदाचन ।&lt;br&gt;&#xA;तच्छ्रुत्वा वचनं तस्य राजा वचनमब्रवीत् ॥ ७५ ॥&lt;br&gt;&#xA;स्त्रियो रक्ष्याः प्रयत्नेन न हन्तव्याः कदाचन ।&lt;br&gt;&#xA;स्त्रीवधे कीर्तितः पापं मुनिभिर्धर्मतत्परैः ॥ ७६ ॥&lt;br&gt;&#xA;पुरुषो यः स्त्रियं हन्याज्ज्ञानतोऽज्ञानतोऽपि वा ।&lt;br&gt;&#xA;नरके पच्यते सोऽथ महारौरवपूर्वके ॥ ७७ ॥&lt;br&gt;&#xA;चाण्डाल उवाच -&lt;br&gt;&#xA;मा वदासिं गृहाणैनं तीक्ष्णं विद्युत्समप्रभम् ।&lt;br&gt;&#xA;यत्रैकस्मिन्वधं नीते बहूनां तु सुखं भवेत् ॥ ७८ ॥&lt;br&gt;&#xA;तस्य हिंसा कृतं नूनं बहुपुण्यप्रदा भवेत् ।&lt;br&gt;&#xA;भक्षितान्यनया भूरि लोके डिम्भानि दुष्टया ॥ ७९ ॥&lt;br&gt;&#xA;तत्क्षिप्रं वध्यतामेषा लोकः स्वस्थो भविष्यति ।&lt;br&gt;&#xA;राजोवाच -&lt;br&gt;&#xA;चाण्डालाधिपते तीव्रं व्रतं स्त्रीवधवर्जनम् ॥ ८० ॥&lt;br&gt;&#xA;आजन्मतस्ततो यत्नं न कुर्यां स्त्रीवधे तव ।&lt;br&gt;&#xA;चाण्डाल उवाच -&lt;br&gt;&#xA;स्वामिकार्यं विना दुष्ट किं कार्यं विद्यतेऽपरम् ॥ ८१ ॥&lt;br&gt;&#xA;गृहीत्वा वेतनं मेऽद्य कस्मात्कार्यं विलुम्पसि ।&lt;br&gt;&#xA;यः स्वामिवेतनं गृह्य स्वामिकार्यं विलुम्पति ॥ ८२ ॥&lt;br&gt;&#xA;नरकान्निष्कृतिस्तस्य नास्ति कल्पायुतैरपि ।&lt;br&gt;&#xA;राजोवाच -&lt;br&gt;&#xA;चाण्डालनाथ मे देहि प्राप्यमन्यत्सुदारुणम् ॥ ८३ ॥&lt;br&gt;&#xA;स्वशत्रुं ब्रूहि तं क्षिप्रं घातयिष्याम्यसंशयम् ।&lt;br&gt;&#xA;घातयित्वा तु तं शत्रुं तव दास्यामि मेदिनीम् ॥ ८४ ॥&lt;br&gt;&#xA;देव देवोरगैः सिद्धैर्गन्धर्वैरपि संयुतम् ।&lt;br&gt;&#xA;देवेन्द्रमपि जेष्यामि निहत्य निशितैः शरैः ॥ ८५ ॥&lt;br&gt;&#xA;एतच्छ्रुत्वा ततो वाक्यं हरिश्चन्द्रस्य भूपतेः ।&lt;br&gt;&#xA;चाण्डालः कुपितः प्राह वेपमानं महीपतिम् ॥ ८६ ॥&lt;br&gt;&#xA;चाण्डाल उवाच -&lt;br&gt;&#xA;(नैतद्वाक्यं सुघटितं यद्वाक्यं दासकीर्तितम्)&lt;br&gt;&#xA;चाण्डालदासतां कृत्वा सुराणां भाषसे वचः ।&lt;br&gt;&#xA;दास किं बहुना नूनं शृणु मे गदतो वचः ॥ ८७ ॥&lt;br&gt;&#xA;निर्लज्ज तव चेदस्ति किञ्चित्पापभयं हृदि ।&lt;br&gt;&#xA;किमर्थं दासतां यातश्चाण्डालस्य तु वेश्मनि ॥ ८८ ॥&lt;br&gt;&#xA;गृहाणैनं ततः खड्गमस्याश्छिन्धि शिरोऽम्बुजम् ।&lt;br&gt;&#xA;एवमुक्त्वाथ चाण्डालो राज्ञे खड्गं न्यवेदयत् ॥ ८९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;चाण्डालाज्ञया हरिश्चन्द्रस्य खड्गग्रहणवर्णनं नाम पञ्चविंशोऽध्यायः ॥ २५ ॥&lt;/p&gt;</description>
    </item>
    <item>
      <title>२६</title>
      <link>https://vishvAsa.github.io/purANam/shAktam/devI-bhAgavatam/07/26/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/26/</guid>
      <description>&lt;p&gt;सूत उवाच -&lt;br&gt;&#xA;ततोऽथ भूपतिः प्राह राज्ञीं स्थित्वा ह्यधोमुखः ।&lt;br&gt;&#xA;अत्रोपविश्यतां बाले पापस्य पुरतो मम ॥ १ ॥&lt;br&gt;&#xA;शिरस्ते छेदयिष्यामि हन्तुं शक्नोति चेत्करः ।&lt;br&gt;&#xA;एवमुक्त्वा समुद्यम्य खड्गं हन्तुं गतो नृपः ॥ २ ॥&lt;br&gt;&#xA;न जानाति नृपः पत्नीं सा न जानाति भूपतिम् ।&lt;br&gt;&#xA;अब्रवीद्‌ भृशदुःखार्ता स्वमृत्युमभिकाङ्क्षति ॥ ३ ॥&lt;br&gt;&#xA;स्त्र्युवाच -&lt;br&gt;&#xA;चाण्डाल शृणु मे वाक्यं किञ्चित्त्वं यदि मन्यसे ।&lt;br&gt;&#xA;मृतस्तिष्ठति मे पुत्रो नातिदूरे बहिः पुरात् ॥ ४ ॥&lt;br&gt;&#xA;तं दहामि हतं यावदानयित्वा तवान्तिकम् ।&lt;br&gt;&#xA;तावत्प्रतीक्ष्यतां पश्चादसिना घातयस्व माम् ॥ ५ ॥&lt;br&gt;&#xA;तेनाथ बाढमित्युक्त्वा प्रेषिता बालकं प्रति ।&lt;br&gt;&#xA;सा जगामातिदुःखार्ता विपलन्ती सुदारुणम् ॥ ६ ॥&lt;br&gt;&#xA;भार्या तस्य नरेन्द्रस्य सर्पदष्टं हि बालकम् ।&lt;br&gt;&#xA;हा पुत्र हा वत्स शिशो इत्येवं वदती मुहुः ॥ ७ ॥&lt;br&gt;&#xA;कृशा विवर्णा मलिना पांसुध्वस्तशिरोरुहा ।&lt;br&gt;&#xA;श्मशानभूमिमागत्य बालं स्थाप्याविशद्‌भुवि ॥ ८ ॥&lt;br&gt;&#xA;(राजन्नद्य स्वबालं तं पश्यसीह महीतले ।&lt;br&gt;&#xA;रममाणं स्वसखिभिर्दष्टं दुष्टाहिना मृतम् ॥)&lt;br&gt;&#xA;तस्या विलापशब्दं तमाकर्ण्य स नराधिपः ।&lt;br&gt;&#xA;शवसन्निधिमागत्य वस्त्रमस्याक्षिपत्तदा ॥ ९ ॥&lt;br&gt;&#xA;तां तथा रुदतीं भार्यां नाभिजानाति भूमिपः ।&lt;br&gt;&#xA;चिरप्रवाससन्तप्तां पुनर्जातामिवाबलाम् ॥ १० ॥&lt;br&gt;&#xA;सापि तं चारुकेशान्तं पुरो दृष्ट्वा जटालकम् ।&lt;br&gt;&#xA;नाभ्यजानान्नृपवरं शुष्कवृक्षत्वचोपमम् ॥ ११ ॥&lt;br&gt;&#xA;भूमौ निपतितं बालं दृष्ट्वाशीविषपीडितम् ।&lt;br&gt;&#xA;नरेन्द्रलक्षणोपेतमचिन्तयदसौ नृपः ॥ १२ ॥&lt;br&gt;&#xA;अस्य पूर्णेन्दुवद्वक्त्रं शुभमुन्नसमव्रणम् ।&lt;br&gt;&#xA;दर्पणप्रतिमोत्तुङ्गकपोलयुगशोभितम् ॥ १३ ॥&lt;br&gt;&#xA;नीलान्केशान्कुञ्चिताग्रान् सान्द्रान्दीर्घांस्तरङ्‌गिणः ।&lt;br&gt;&#xA;राजीवसदृशे नेत्रे ओष्ठौ बिम्बफलोपमौ ॥ १४ ॥&lt;br&gt;&#xA;विशालवक्षा दीर्घाक्षो दीर्घबाहून्नतांसकः ।&lt;br&gt;&#xA;विशालपादो गम्भीरःसूक्ष्माङ्गुल्यवनीधरः ॥ १५ ॥&lt;br&gt;&#xA;मृणालपादो गम्भीरनाभिरुद्धतकन्धरः ।&lt;br&gt;&#xA;अहो कष्टं नरेन्द्रस्य कस्याप्येष कुले शिशुः ॥ १६ ॥&lt;br&gt;&#xA;जातो नीतः कृतान्तेन कालपाशाद्दुरात्मना ।&lt;br&gt;&#xA;सूत उवाच -&lt;br&gt;&#xA;एवं दृष्ट्वाथ तं बालं मातुरङ्के प्रसारितम् ॥ १७ ॥&lt;br&gt;&#xA;स्मृतिमभ्यागतो राजा हाहेत्यश्रूण्यपातयत् ।&lt;br&gt;&#xA;सोऽप्युवाच च वत्सो मे दशामेतामुपागतः ॥ १८ ॥&lt;br&gt;&#xA;नीतो यदि च घोरेण कृतान्तेनात्मनो वशम् ।&lt;br&gt;&#xA;विचारयित्वा राजासौ हरिश्चन्द्रस्तथा स्थितः ॥ १९ ॥&lt;br&gt;&#xA;ततो राज्ञी महादुःखावेशादिदमभाषत ।&lt;br&gt;&#xA;राज्ञ्युवाच -&lt;br&gt;&#xA;हा वत्स कस्य पापस्य त्वपध्यानादिदं महत् ॥ २० ॥&lt;br&gt;&#xA;दुःखमापतितं घोरं तद्‌रूपं नोपलभ्यते ।&lt;br&gt;&#xA;हा नाथ राजन् भवता मामपास्य सुदुःखिताम् ॥ २१ ॥&lt;br&gt;&#xA;कस्मिन्संस्थीयते स्थाने विश्रब्धं केन हेतुना ।&lt;br&gt;&#xA;राज्यनाशं सुहृत्त्यागो भार्यातनयविक्रयः ॥ २२ ॥&lt;br&gt;&#xA;हरिश्चन्द्रस्य राजर्षेः किं विधातः कृतं त्वया ।&lt;br&gt;&#xA;इति तस्या वचः श्रुत्वा राजा स्थानच्युतस्तदा ॥ २३ ॥&lt;br&gt;&#xA;प्रत्यभिज्ञाय देवीं तां पुत्रं च निधनं गतम् ।&lt;br&gt;&#xA;कष्टं ममैव पत्नीयं बालकश्चापि मे सुतः ॥ २४ ॥&lt;br&gt;&#xA;ज्ञात्वा पपात सन्तप्तो मूर्च्छामतिजगाम ह ।&lt;br&gt;&#xA;सा च तं प्रत्यभिज्ञाय तामवस्थामुपागतम् ॥ २५ ॥&lt;br&gt;&#xA;मूर्च्छिता निपपातार्ता निश्चेष्टा धरणीतले ।&lt;br&gt;&#xA;चेतनां प्राप्य राजेन्द्रो राजपत्नी च तौ समम् ॥ २६ ॥&lt;br&gt;&#xA;विलेपतुः सुसन्तप्तौ शोकभारेण पीडितौ ।&lt;br&gt;&#xA;राजोवाच -&lt;br&gt;&#xA;हा वत्स सुकुमारं ते वदनं कुञ्चितालकम् ॥ २७ ॥&lt;br&gt;&#xA;पश्यतो मे मुखं दीनं हृदयं किं न दीर्यते ।&lt;br&gt;&#xA;तात तातेति मधुरं ब्रुवाणं स्वयमागतम् ॥ २८ ॥&lt;br&gt;&#xA;उपगुह्य कदा वक्ष्ये वत्सवत्सेति सौहृदात् ।&lt;br&gt;&#xA;कस्य जानुप्रणीतेन पिङ्गेन क्षितिरेणुना ॥ २९ ॥&lt;br&gt;&#xA;ममोत्तरीयमुत्सङ्गं तथाङ्गं मलमेष्यति ।&lt;br&gt;&#xA;न वालं मम सम्भूतं मनो हृदयनन्दन ॥ ३० ॥&lt;br&gt;&#xA;(मयासि पितृमान्पित्रा विक्रीतो येन वस्तुवत् ।)&lt;br&gt;&#xA;गतं राज्यमशेषं मे सबान्धवधनं महत् ।&lt;br&gt;&#xA;(हीनदैवान्नृशंसेन दृष्टो मे तनयस्ततः ।)&lt;br&gt;&#xA;अहं महाहिदष्टस्य पुत्रस्याननपङ्कजम् ॥ ३१ ॥&lt;br&gt;&#xA;निरीक्षन्नद्य घोरेण विषेणाधिकृतोऽधुना ।&lt;br&gt;&#xA;एवमुक्त्वा तमादाय बालकं बाष्पगद्‌गदः ॥ ३२ ॥&lt;br&gt;&#xA;परिष्वज्य च निश्चेष्टो मूर्च्छया निपपात ह ।&lt;br&gt;&#xA;ततस्तं पतितं दृष्ट्वा शैव्या चैवमचिन्तयत् ॥ ३३ ॥&lt;br&gt;&#xA;अयं स पुरुषव्याघ्रः स्वरेणैवोपलक्ष्यते ।&lt;br&gt;&#xA;विद्वज्जनमनश्चन्द्रो हरिश्चन्द्रो न संशयः ॥ ३४ ॥&lt;br&gt;&#xA;तथास्य नासिका तुङ्गा तिलपुष्पोपमा शुभा ।&lt;br&gt;&#xA;दन्ताश्च मुकुलप्रख्याः ख्यातकीर्तेर्महात्मनः ॥ ३५ ॥&lt;br&gt;&#xA;श्मशानमागतः कस्माद्यद्येवं स नरेश्वरः ।&lt;br&gt;&#xA;विहाय पुत्रशोकं सा पश्यन्ती पतितं पतिम् ॥ ३६ ॥&#xA;प्रहृष्टा विस्मिता दीना भर्तृपुत्रार्तिपीडिता ।&lt;br&gt;&#xA;वीक्षती सा तदापतन्मूर्च्छया धरणीतले ॥ ३७ ॥&lt;br&gt;&#xA;प्राप्य चेतश्च शनकैः सा गद्‌गदमभाषत ।&lt;br&gt;&#xA;धिक्त्वां दैव ह्यकरुण निर्मर्याद जुगुप्सित ॥ ३८ ॥&lt;br&gt;&#xA;येनायममरप्रख्यो नीतो राजा श्वपाकताम् ।&lt;br&gt;&#xA;राज्यनाशं सुहृत्त्यागं भार्यातनयविक्रयम् ॥ ३९ ॥&lt;br&gt;&#xA;प्रापयित्वापि येनाद्य चाण्डालोऽयं कृतो नृपः ।&lt;br&gt;&#xA;नाद्य पश्यामि ते छत्रं सिंहासनमथापि वा ॥ ४० ॥&lt;br&gt;&#xA;चामरव्यजने वापि कोऽयं विधिविपर्ययः ।&lt;br&gt;&#xA;यस्यास्य व्रजतः पूर्वं राजानो भृत्यतां गताः ॥ ४१ ॥&lt;br&gt;&#xA;स्वोत्तरीयैः प्रकुर्वन्ति विरजस्कं महीतलम् ।&lt;br&gt;&#xA;सोऽयं कपालसंलग्ने घटीपटनिरन्तरे ॥ ४२ ॥&lt;br&gt;&#xA;मृतनिर्माल्यसूत्रान्तर्लग्नकेशसुदारुणे ।&lt;br&gt;&#xA;वसानिष्पन्दसंशुष्कमहापटलमण्डिते ॥ ४३ ॥&lt;br&gt;&#xA;भस्माङ्गारार्धदग्धास्थिमज्जासङ्घट्टभीषणे ।&lt;br&gt;&#xA;गृध्रगोमायुनादार्ते पुष्टक्षुद्रविहङ्गमे ॥ ४४ ॥&lt;br&gt;&#xA;चिताधूमायतपटे नीलीकृतदिगन्तरे ।&lt;br&gt;&#xA;कुणपास्वादनमुदा सम्प्रकृष्टनिशाचरे ॥ ४५ ॥&lt;br&gt;&#xA;चरत्यमेध्ये राजेन्द्रः श्मशाने दुःखपीडितः ।&lt;br&gt;&#xA;एवमुक्त्वाथ संश्लिष्य कण्ठे राज्ञो नृपात्मजा ॥ ४६ ॥&lt;br&gt;&#xA;कष्टं शोकसमाविष्टा विललापार्तया गिरा ।&lt;br&gt;&#xA;राजन् स्वप्नोऽथ तथ्यं वा यदेतन्मन्यते भवान् ॥ ४७ ॥&lt;br&gt;&#xA;तत्कथ्यतां महाभाग मनो वै मुह्यते मम ।&lt;br&gt;&#xA;यद्येतदेव धर्मज्ञ नास्ति धर्मे सहायता ॥ ४८ ॥&lt;br&gt;&#xA;तथैव विप्रदेवादिपूजने सत्यपालने ।&lt;br&gt;&#xA;नास्ति धर्मः कुतः सत्यं नार्जवं नानृशंसता ॥ ४९ ॥&lt;br&gt;&#xA;यत्र त्वं धर्मपरमः स्वराज्यादवरोपितः ।&lt;br&gt;&#xA;सूत उवाच -&lt;br&gt;&#xA;इति तस्या वचः श्रुत्वा निःश्वस्योष्णं सगद्‌गदः ॥ ५० ॥&lt;br&gt;&#xA;कथयामास तन्वङ्ग्यै यथा प्राप्तः श्वपाकताम् ।&lt;br&gt;&#xA;रुदित्वा सा तु सुचिरं निःश्वस्योष्णं सुदुःखिता ॥ ५१ ॥&lt;br&gt;&#xA;स्वपुत्रमरणं भीरुर्यथावत्तं न्यवेदयत् ।&lt;br&gt;&#xA;श्रुत्वा राजा तथा वाक्यं निपपात महीतले ॥ ५२ ॥&lt;br&gt;&#xA;मृतपुत्रं समानीय जिह्वया विलिहन्मुहुः ।&lt;br&gt;&#xA;हरिश्चन्द्रमथो प्राह शैव्या गद्‌गदया गिरा ॥ ५३ ॥&lt;br&gt;&#xA;कुरुष्व स्वामिनः प्रेष्यं छेदयित्वा शिरो मम ।&lt;br&gt;&#xA;स्वामिद्रोहो न तेऽस्त्वद्य मासत्यो भव भूपते ॥ ५४ ॥&lt;br&gt;&#xA;मासत्यं तव राजेन्द्र परद्रोहस्तु पातकम् ।&lt;br&gt;&#xA;एतदाकर्ण्य राजा तु पपात भुवि मूर्च्छितः ॥ ५५ ॥&lt;br&gt;&#xA;क्षणेन चेतनां प्राप्य विललापातिदुःखितः ।&lt;br&gt;&#xA;राजोवाच -&lt;br&gt;&#xA;कथं प्रिये त्वया प्रोक्तं वचनं त्वतिनिष्ठुरम् ॥ ५६ ॥&lt;br&gt;&#xA;यदशक्यं भवेद्वक्तुं तत्कर्म क्रियते कथम् ।&lt;br&gt;&#xA;पत्न्युवाच -&lt;br&gt;&#xA;मया च पूजिता गौरी देवा विप्रास्तथैव च ॥ ५७ ॥&lt;br&gt;&#xA;भविष्यसि पतिस्त्वं मे ह्यन्यस्मिञ्जन्मनि प्रभो ।&lt;br&gt;&#xA;श्रुत्वा राजा तदा वाक्यं निपपात महीतले ॥ ५८ ॥&lt;br&gt;&#xA;मृतस्य पुत्रस्य तदा चुचुम्ब दुःखितो मुखम् ।&lt;br&gt;&#xA;राजोवाच -&lt;br&gt;&#xA;प्रिये न रोचते दीर्घं कालं क्लेशं मयाशितुम् ॥ ५९ ॥&lt;br&gt;&#xA;नात्मायत्तोऽहं तन्वङ्‌गि पश्य मे मन्दभाग्यताम् ।&lt;br&gt;&#xA;चाण्डालेनाननुज्ञातः प्रवेक्ष्ये ज्वलनं यदि ॥ ६० ॥&lt;br&gt;&#xA;चाण्डालदासतां यास्ये पुनरप्यन्यजन्मनि ।&lt;br&gt;&#xA;नरकं च वरं प्राप्य खेदं प्राप्स्यामि दारुणम् ॥ ६१ ॥&lt;br&gt;&#xA;तापं प्राप्स्यामि सम्प्राप्य महारौरवरौरवे ।&lt;br&gt;&#xA;मग्नस्य दुःखजलधौ वरं प्राणैर्वियोजनम् ॥ ६३ ॥&lt;br&gt;&#xA;एकोऽपि बालको योऽयमासीद्वंशकरः सुतः ।&lt;br&gt;&#xA;मम दैवानुयोगेन मृतो सोऽपि बलीयसा ॥ ६३ ॥&lt;br&gt;&#xA;कथं प्राणान्विमुञ्चामि परायत्तोऽस्मि दुर्गतः ।&lt;br&gt;&#xA;तथापि दुःखबाहुल्यात्त्यक्ष्यामि तु निजां तनुम् ॥ ६४ ॥&lt;br&gt;&#xA;त्रैलोक्ये नास्ति तद्दुःखं नासिपत्रवने तथा ।&lt;br&gt;&#xA;वैतरण्यां कुतस्तद्वद्यादृशं पुत्रविप्लवे ॥ ६५ ॥&lt;br&gt;&#xA;सोऽहं सुतशरीरेण दीप्यमाने हुताशने ।&lt;br&gt;&#xA;निपतिष्यामि तन्वङ्‌गि क्षन्तव्यं तन्ममाधुना ॥ ६६ ॥&lt;br&gt;&#xA;न वक्तव्य त्वया किञ्चिदतः कमललोचने ।&lt;br&gt;&#xA;मम वाक्यं च तन्वङ्‌गि निबोधाहतमानसा ॥ ६७ ॥&lt;br&gt;&#xA;अनुज्ञाताथ गच्छ त्वं विप्रवेश्म शुचिस्मिते ।&lt;br&gt;&#xA;यदि दत्तं यदि हुतं गुरवो यदि तोषिताः ॥ ६८ ॥&lt;br&gt;&#xA;सङ्गमः परलोके मे निजपुत्रेण चेत्त्वया ।&lt;br&gt;&#xA;इहलोके कुतस्त्वेतद्‌भविष्यति समीप्सितम् ॥ ६९ ॥&lt;br&gt;&#xA;यन्मया हसता किञ्चिद्‌रहसि त्वां शुचिस्मिते ।&lt;br&gt;&#xA;अशेषमुक्तं तत्सर्वं क्षन्तव्यं मम यास्यतः ॥ ७० ॥&lt;br&gt;&#xA;राजपत्नीति गर्वेण नावज्ञेयः स मे द्विजः ।&lt;br&gt;&#xA;सर्वयत्नेन तोष्यं स्यात्स्वामी दैवतवच्छुभे ॥ ७१ ॥&lt;br&gt;&#xA;राज्ञ्युवाच&lt;br&gt;&#xA;अहमप्यत्र राजर्षे निपतिष्ये हुताशने ।&lt;br&gt;&#xA;दुःखभारासहा देव सह यास्यामि वै त्वया ॥ ७२ ॥&lt;br&gt;&#xA;त्वया सह मम श्रेयो गमनं नान्यथा भवेत् ।&lt;br&gt;&#xA;सह स्वर्गं च नरकं त्वया भोक्ष्यामि मानद ।&lt;br&gt;&#xA;श्रुत्वा राजा तदोवाच एवमस्तु पतिव्रते ॥ ७३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;हरिश्चन्द्रोपाख्याने राज्ञो हुताशनप्रवेशोद्योगवर्णनं नाम षड्‌विंशोऽध्यायः ॥ २६ ॥&lt;/p&gt;</description>
    </item>
    <item>
      <title>२७</title>
      <link>https://vishvAsa.github.io/purANam/shAktam/devI-bhAgavatam/07/27/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/27/</guid>
      <description>&lt;p&gt;सूत उवाच -&lt;br&gt;&#xA;ततः कृत्वा चितां राजा आरोप्य तनयं स्वकम् ।&lt;br&gt;&#xA;भार्यया सहितो राजा बद्धाञ्जलिपुटस्तदा ॥ १ ॥&lt;br&gt;&#xA;चिन्तयन्परमेशानीं शताक्षीं जगदीश्वरीम् ।&lt;br&gt;&#xA;पञ्चकोशान्तरगतां पुच्छब्रह्मस्वरूपिणीम् ॥ २ ॥&lt;br&gt;&#xA;रक्ताम्बरपरीधानां करुणारससागरम् ।&lt;br&gt;&#xA;नानायुधधरामम्बां जगत्पालनतत्पराम् ॥ ३ ॥&lt;br&gt;&#xA;तस्य चिन्तयमानस्य सर्वे देवाः सवासवाः ।&lt;br&gt;&#xA;धर्मं प्रमुखतः कृत्वा समाजग्मुस्त्वरान्विताः ॥ ४ ॥&lt;br&gt;&#xA;आगत्य सर्वे प्रोचुस्ते राजञ्छ्रुणु महाप्रभो ।&lt;br&gt;&#xA;अहं पितामहः साक्षाद्धर्मश्च भवगान्स्वयम् ॥ ५ ॥&lt;br&gt;&#xA;साध्याः सविश्वे मरुतो लोकपालाः सचारणाः ।&lt;br&gt;&#xA;नागाः सिद्धाः सगन्धर्वा रुद्राश्चैव तथाश्विनौ ॥ ६ ॥&lt;br&gt;&#xA;एते चान्येऽथ बहवो विश्वामित्रस्तथैव च ।&lt;br&gt;&#xA;विश्वत्रयेण यो मैत्रीं कर्तुमिच्छति धर्मतः ॥ ८ ॥&lt;br&gt;&#xA;विश्वामित्रः स तेऽभीष्टमाहर्तुं सम्यगिच्छति ।&lt;br&gt;&#xA;धर्म उवाच -&lt;br&gt;&#xA;मा राजन् साहसं कार्षीर्धर्मोऽहं त्वामुपागतः ॥ ८ ॥&lt;br&gt;&#xA;तितिक्षादमसत्त्वाद्यैस्त्वद्‌गुणैः परितोषितः ।&lt;br&gt;&#xA;इन्द्र उवाच -&lt;br&gt;&#xA;हरिश्चन्द्र महाभाग प्राप्तः शक्रोऽस्मि तेऽन्तिकम् ॥ ९ ॥&lt;br&gt;&#xA;त्वयाद्य भार्यापुत्रेण जिता लोकाः सनातनाः ।&lt;br&gt;&#xA;आरोह त्रिदिवं राजन् भार्यापुत्रसमन्वितः ॥ १० ॥&lt;br&gt;&#xA;सुदुष्प्रापं नरैरन्यैर्जितमात्मीयकर्मभिः ।&lt;br&gt;&#xA;सूत उवाच -&lt;br&gt;&#xA;ततोऽमृतमयं वर्षमपमृत्युविनाशनम् ॥ ११ ॥&lt;br&gt;&#xA;इन्द्रः प्रासृजदाकाशाच्चितामध्यगते शिशौ ।&lt;br&gt;&#xA;पुष्पवृष्टिश्च महती दुन्दुभिस्वन एव च ॥ १२ ॥&lt;br&gt;&#xA;समुत्तस्थौ मृतः पुत्रो राज्ञस्तस्य महात्मनः ।&lt;br&gt;&#xA;सुकुमारतनुः स्वस्थः प्रसन्नः प्रीतमानसः ॥ १३ ॥&lt;br&gt;&#xA;ततो राजा हरिश्चन्द्रः परिष्वज्य सुतं तदा ।&lt;br&gt;&#xA;सभार्यः स्वश्रिया युक्तो दिव्यमालाम्बरावृतः ॥ १४ ॥&lt;br&gt;&#xA;बभूव तत्क्षणादिन्द्रो भूपं चैवमभाषत ॥ १५ ॥&lt;br&gt;&#xA;सभार्यस्त्वं सपुत्रश्च स्वर्लोकं सद्‌गतिं पराम् ।&lt;br&gt;&#xA;समारोह महाभाग निजानां कर्मणां फलम् ॥ १६ ॥&lt;br&gt;&#xA;हरिश्चन्द्र उवाच -&lt;br&gt;&#xA;देवराजाननुज्ञातः स्वामिना श्वपचेन हि ।&lt;br&gt;&#xA;अकृत्वा निष्कृतिं तस्य नारोक्ष्ये वै सुरालयम् ॥ १७ ॥&lt;br&gt;&#xA;धर्म उवाच -&lt;br&gt;&#xA;तवैवं भाविनं क्लेशमवगम्यात्ममायया ।&lt;br&gt;&#xA;आत्मा श्वपचतां नीतो दर्शितं तच्च पक्कणम् ॥ १८ ॥&lt;br&gt;&#xA;इन्द्र उवाच -&lt;br&gt;&#xA;प्रार्थ्यते यत्परं स्थानं समस्तैर्मनुजैर्भुवि ।&lt;br&gt;&#xA;तदारोह हरिश्चन्द्र स्थानं पुण्यकृतां नृणाम् ॥ १९ ॥&lt;br&gt;&#xA;हरिश्चन्द्र उवाच -&lt;br&gt;&#xA;देवराज नमस्तुभ्यं वाक्यं चेदं निबोध मे ।&lt;br&gt;&#xA;मच्छोकमग्नमनसः कौसले नगरे नराः ॥ २० ॥&lt;br&gt;&#xA;तिष्ठन्ति तानपास्यैवं कथं यास्याम्यहं दिवम् ।&lt;br&gt;&#xA;ब्रह्महत्या सुरापानं गोवधः स्त्रीवधस्तथा ॥ २१ ॥&#xA;तिष्ठन्ति तानपास्यैवं कथं यास्याम्यहं दिवम् ।&lt;br&gt;&#xA;ब्रह्महत्या सुरापानं गोवधः स्त्रीवधस्तथा ॥ २१ ॥&lt;br&gt;&#xA;तुल्यमेभिर्महत्पापं भक्तत्यागादुदाहृतम् ।&lt;br&gt;&#xA;भजन्तं भक्तमत्याज्यं त्यजतः स्यात्कथं सुखम् ॥ २२ ॥&lt;br&gt;&#xA;तैर्विना न प्रयास्यामि तस्माच्छक्र दिवं व्रज ।&lt;br&gt;&#xA;यदि ते सहिताः स्वर्गं मया यान्ति सुरेश्वर ॥ २३ ॥&lt;br&gt;&#xA;ततोऽहमपि यास्यामि नरकं वापि तैः सह ।&lt;br&gt;&#xA;इन्द्र उवाच -&lt;br&gt;&#xA;बहूनि पुण्यपापानि तेषां भिन्नानि वै नृप ॥ २४ ॥&lt;br&gt;&#xA;कथं सङ्घातभोज्यं त्वं भूप स्वर्गमभीप्ससि ।&lt;br&gt;&#xA;हरिश्चन्द्र उवाच -&lt;br&gt;&#xA;भुङ्क्ते शक्र नृपो राज्यं प्रभावात्प्रकृतेध्रुवम् ॥ २५ ॥&lt;br&gt;&#xA;यजते च महायज्ञैः कर्म पूर्तं करोति च ।&lt;br&gt;&#xA;तच्च तेषां प्रभावेण मया सर्वमनुष्ठितम् ॥ २६ ॥&lt;br&gt;&#xA;उपदादान्न सन्त्यक्ष्ये तानहं स्वर्गलिप्सया ।&lt;br&gt;&#xA;तस्माद्यन्मम देवेश किञ्चिदस्ति सुचेष्टितम् ॥ २७ ॥&lt;br&gt;&#xA;दत्तमिष्टमथो जप्तं सामान्यं तैस्तदस्तु नः ।&lt;br&gt;&#xA;बहुकालोपभोज्यं च फलं यन्मम कर्मगम् ॥ २८ ॥&lt;br&gt;&#xA;तदस्तु दिनमप्येकं तैः समं त्वप्रसादतः ।&lt;br&gt;&#xA;सूत उवाच -&lt;br&gt;&#xA;एवं भविष्यतीत्युक्त्वा शक्रस्त्रिभुवनेश्वरः ॥ २९ ॥&lt;br&gt;&#xA;प्रसन्नचेता धर्मश्च विश्वामित्रश्च गाधिजः ।&lt;br&gt;&#xA;गत्वा तु नगरं सर्वे चातुर्वर्ण्यसमाकुलम् ॥ ३० ॥&lt;br&gt;&#xA;हरिश्चन्द्रस्य निकटे प्रोवाच विबुधाधिपः ।&lt;br&gt;&#xA;आगच्छन्तु जनाः शीघ्रं स्वर्गलोकं सुदुर्लभम् ॥ ३१ ॥&lt;br&gt;&#xA;धर्मप्रसादात्सम्प्राप्तं सर्वैर्युष्माभिरेव तु ।&lt;br&gt;&#xA;हरिश्चन्द्रोऽपि तान्सर्वाञ्जनान्नगरवासिनः ॥ ३२ ॥&lt;br&gt;&#xA;प्राह राजा धर्मपरो दिवमारुह्यतामिति ।&lt;br&gt;&#xA;सूत उवाच -&lt;br&gt;&#xA;तदिन्द्रस्य वचः श्रुत्वा प्रीतास्तस्य च भूपतेः ॥ ३३ ॥&lt;br&gt;&#xA;ये संसारेषु निर्विण्णास्ते धुरं स्वसुतेषु वै ।&lt;br&gt;&#xA;कृत्वा प्रहृष्टमनसो दिवमारुरुहुर्जनाः ॥ ३४ ॥&lt;br&gt;&#xA;विमानवरमारूढाः सर्वे भास्वरविग्रहाः ।&lt;br&gt;&#xA;तदा सम्भूतहर्षास्ते हरिश्चन्द्रश्च पार्थिवः ॥ ३५ ॥&lt;br&gt;&#xA;राज्येऽभिषिच्य तनयं रोहिताख्यं महामनाः ।&lt;br&gt;&#xA;अयोध्याख्ये पुरे रम्ये हृष्टपुष्टजनान्विते ॥ ३६ ॥&lt;br&gt;&#xA;तनयं सुहृदश्चापि प्रतिपूज्याभिनन्द्य च ।&lt;br&gt;&#xA;पुण्येन लभ्यां विपुलां देवादीनां सुदुर्लभाम् ॥ ३७ ॥&lt;br&gt;&#xA;सम्प्राप्य कीर्तिमतुलां विमाने स महीपतिः ।&lt;br&gt;&#xA;आसाञ्चक्रे कामगमे क्षुद्रघण्टाविराजिते ॥ ३८ ॥&lt;br&gt;&#xA;ततस्तर्हि समालोक्य श्लोकमन्त्रं तदा जगौ ।&lt;br&gt;&#xA;दैत्याचार्यो महाभागः सर्वशास्त्रार्थतत्त्ववित् ॥ ३९ ॥&lt;br&gt;&#xA;शुक्र उवाच -&lt;br&gt;&#xA;अहो तितिक्षामाहात्म्यमहो दानफलं महत् ।&lt;br&gt;&#xA;यदागतो हरिश्चन्द्रो महेन्द्रस्य सलोकताम् ॥ ४० ॥&lt;br&gt;&#xA;सूत उवाच -&lt;br&gt;&#xA;एतत्ते सर्वमाख्यानं हरिश्चन्द्रस्य चेष्टितम् ।&lt;br&gt;&#xA;यः शृणोति च दुःखार्तः स सुखं लभतेऽन्वहम् ॥ ४१ ॥&lt;br&gt;&#xA;स्वर्गार्थी प्राप्नुयात् स्वर्गं सुतार्थी सुतमाप्नुयात् ।&lt;br&gt;&#xA;भार्यार्थी प्राप्नुयाद्‌भार्यां राज्यार्थीं राज्यमाप्नुयात् ॥ ४२ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे हरिश्चन्द्राख्यानश्रवणफलवर्णनं नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>२८</title>
      <link>https://vishvAsa.github.io/purANam/shAktam/devI-bhAgavatam/07/28/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/28/</guid>
      <description>&lt;p&gt;जनमेजय उवाच -&lt;br&gt;&#xA;विचित्रमिदमाख्यानं हरिश्चन्द्रस्य कीर्तितम् ।&lt;br&gt;&#xA;शताक्षीपादभक्तस्य राजर्षेर्धार्मिकस्य च ॥ १ ॥&lt;br&gt;&#xA;शताक्षी सा कुतो जाता देवी भगवती शिवा ।&lt;br&gt;&#xA;तत्कारणं वद मुने सार्थकं जन्म मे कुरु ॥ २ ॥&lt;br&gt;&#xA;को हि देव्या गुणाञ्छृण्वंस्तृप्तिं यास्यति शुद्धधीः ।&lt;br&gt;&#xA;पदे पदेऽश्वमेधस्य फलमक्षय्यमश्नुते ॥ ३ ॥&lt;br&gt;&#xA;व्यास उवाच -&lt;br&gt;&#xA;शृणु राजन् प्रवक्ष्यामि शताक्षीसम्भवं शुभम् ।&lt;br&gt;&#xA;तवावाच्यं न मे किञ्चिद्देवीभक्तस्य विद्यते ॥ ४ ॥&lt;br&gt;&#xA;दुर्गमाख्यो महादैत्यः पूर्वं परमदारुणः ।&lt;br&gt;&#xA;हिरण्याक्षान्वये जातो रुरुपुत्रो महाखलः ॥ ५ ॥&lt;br&gt;&#xA;देवानां तु बलं वेदो नाशे तस्य सुरा अपि&lt;br&gt;&#xA;नङ्क्ष्यन्त्येव न सन्देहो विधेयं तावदेव तत् ॥ ६ ॥&lt;br&gt;&#xA;विमृश्यैतत्तपश्चर्यां गतः कर्तुं हिमालये ।&lt;br&gt;&#xA;ब्रह्माणं मनसा ध्यात्वा वायुभक्षो व्यतिष्ठत ॥ ७ ॥&lt;br&gt;&#xA;सहस्रवर्षपर्यन्तं चकार परमं तपः ।&lt;br&gt;&#xA;तेजसा तस्य लोकास्तु सन्तप्ताः ससुरासुराः ॥ ८ ॥&lt;br&gt;&#xA;ततः प्रसन्नो भगवान् हंसारूढश्चतुर्मुखः ।&lt;br&gt;&#xA;ययौ तस्मै वरं दातुं प्रसन्नमुखपङ्कजः ॥ ९ ॥&lt;br&gt;&#xA;समाधिस्थं मीलिताक्षं स्फुटमाह चतुर्मुखः ।&lt;br&gt;&#xA;वरं वरय भद्रं ते यस्ते मनसि वर्तते ॥ १० ॥&lt;br&gt;&#xA;तवाद्य तपसा तुष्टो वरदेशोऽहमागतः ।&lt;br&gt;&#xA;श्रुत्वा ब्रह्ममुखाद्वाणीं व्युत्थितः स समाधितः ॥ ११ ॥&lt;br&gt;&#xA;पूजयित्वा वरं वव्रे वेदान्देहि सुरेश्वर ।&lt;br&gt;&#xA;त्रिषु लोकेषु ये मन्त्रा ब्राह्मणेषु सुरेष्वपि ॥ १२ ॥&lt;br&gt;&#xA;विद्यन्ते ते तु सान्निध्ये मम सन्तु महेश्वर ।&lt;br&gt;&#xA;बलं च देहि येन स्याद्देवानां च पराजयः ॥ १३ ॥&lt;br&gt;&#xA;इति तस्य वचः श्रुत्वा तथास्त्विति वचो वदन् ।&lt;br&gt;&#xA;जगाम सत्यलोकं तु चतुर्वेदेश्वरः परः ॥ १४ ॥&lt;br&gt;&#xA;ततः प्रभृति विप्रैस्तु विस्मृता वेदराशयः ।&lt;br&gt;&#xA;स्नानसन्ध्यानित्यहोमश्राद्धयज्ञजपादयः ॥ १५ ॥&lt;br&gt;&#xA;विलुप्ता धरणीपृष्ठे हाहाकारो महानभूत् ।&lt;br&gt;&#xA;किमिदं किमिदं चेति विप्रा ऊचुः परस्परम् ॥ १६ ॥&lt;br&gt;&#xA;वेदाभावात्तदस्माभिः कर्तव्यं किमतः परम् ।&lt;br&gt;&#xA;इति भूमौ महानर्थे जाते परमदारुणे ॥ १७ ॥&lt;br&gt;&#xA;निर्जराः सजरा जाता हविर्भागाद्यभावतः ।&lt;br&gt;&#xA;रुरोध स तदा दैत्यो नगरीममरावतीम् ॥ १८ ॥&lt;br&gt;&#xA;अशक्तास्तेन ते योद्धुं वज्रदेहासुरेण च ।&lt;br&gt;&#xA;पलायनं तदा कृत्वा निर्गता निर्जराः क्वचित् ॥ १९ ॥&lt;br&gt;&#xA;निलयं गिरिदुर्गेषु रत्नसानुगुहासु च ।&lt;br&gt;&#xA;संस्थिताः परमां शक्तिं ध्यायन्तस्ते पराम्बिकाम् ॥ २० ॥&lt;br&gt;&#xA;अग्नौ होमाद्यभावात्तु वृष्ट्यभावोऽप्यभून्नृप ।&lt;br&gt;&#xA;वृष्टेरभावे संशुष्कं निर्जलं चापि भूतलम् ॥ २१ ॥&lt;br&gt;&#xA;कूपवापीतडागाश्च सरितः शुष्कतां गताः ।&lt;br&gt;&#xA;अनावृष्टिरियं राजन्नभूच्च शतवार्षिकी ॥ २२ ॥&lt;br&gt;&#xA;मृताः प्रजाश्च बहुधा गोमहिष्यादयस्तथा ।&lt;br&gt;&#xA;गृहे गृहे मनुष्याणामभवच्छवसङ्ग्रहः ॥ २३ ॥&lt;br&gt;&#xA;अनर्थे त्वेवमुद्‌भूते ब्राह्मणाः शान्तचेतसः ।&lt;br&gt;&#xA;गत्वा हिमवतः पार्श्वे रिराधयिषवः शिवम् ॥ २४ ॥&lt;br&gt;&#xA;समाधिध्यानपूजाभिर्देवीं तुष्टुवुरन्वहम् ।&lt;br&gt;&#xA;निराहारास्तदासक्तास्तामेव शरणं ययुः ॥ २५ ॥&lt;br&gt;&#xA;दयां कुरु महेशानि पामरेषु जनेषु हि ।&lt;br&gt;&#xA;सर्वापराधयुक्तेषु नैतच्छ्लाघ्यं तवाम्बिके ॥ २६ ॥&lt;br&gt;&#xA;कोपं संहर देवेशि सर्वान्तर्यामिरूपिणि ।&lt;br&gt;&#xA;त्वया यथा प्रेर्यतेऽयं करोति स तथा जनः ॥ २७ ॥&lt;br&gt;&#xA;नान्या गतिर्जनस्यास्य किं पश्यसि पुनः पुनः ।&lt;br&gt;&#xA;यथेच्छसि तथा कर्तुं समर्थासि महेश्वरि ॥ २८ ॥&lt;br&gt;&#xA;समुद्धर महेशानि सङ्कटात्परमोत्थितात् ।&lt;br&gt;&#xA;जीवनेन विनास्माकं कथं स्यात्स्थितिरम्बिके ॥ २९ ॥&lt;br&gt;&#xA;प्रसीद त्वं महेशानि प्रसीद जगदम्बिके ।&lt;br&gt;&#xA;अनन्तकोटिब्रह्माण्डनायिके ते नमो नमः ॥ ३० ॥&lt;br&gt;&#xA;नमः कूटस्थरूपायै चिद्‌रूपायै नमो नमः ।&lt;br&gt;&#xA;नमो वेदान्तवेद्यायै भुवनेश्यै नमो नमः ॥ ३१ ॥&lt;br&gt;&#xA;नेति नेतीति वाक्यैर्या बोध्यते सकलागमैः ।&lt;br&gt;&#xA;तां सर्वकारणां देवीं सर्वभावेन सन्नताः ॥ ३२ ॥&lt;br&gt;&#xA;इति सम्प्रार्थिता देवी भुवनेशी महेश्वरी ।&lt;br&gt;&#xA;अनन्ताक्षिमयं रूपं दर्शयामास पार्वती ॥ ३३ ॥&lt;br&gt;&#xA;नीलाञ्जनसमप्रख्यं नीलपद्मायतेक्षणम् ।&lt;br&gt;&#xA;सुकर्कशसमोत्तुङ्गवृत्तपीनघनस्तनम् ॥ ३४ ॥&lt;br&gt;&#xA;बाणमुष्टिं च कमलं पुष्पपल्लवमूलकान् ।&lt;br&gt;&#xA;शाकादीन्फलसंयुक्ताननन्तरससंयुतान् ॥ ३५ ॥&lt;br&gt;&#xA;क्षुत्तृड्जरापहान् हस्तैर्बिभ्रती च महाधनुः ।&lt;br&gt;&#xA;सर्वसौन्दर्यसारं तद्‌रूपं लावण्यशोभितम् ॥ ३६ ॥&lt;br&gt;&#xA;कोटिसूर्यप्रतीकाशं करुणारससागरम् ।&lt;br&gt;&#xA;दर्शयित्वा जगद्धात्री सानन्तनयनोद्‌भवा ॥ ३७ ॥&lt;br&gt;&#xA;मोचयामास लोकेषु वारिधारां सहस्रशः ।&lt;br&gt;&#xA;नवरात्रं महावृष्टिरभून्नेत्रोद्‌भवैर्जलैः ॥ ३८ ॥&lt;br&gt;&#xA;दुःखितान्वीक्ष्य सकलान्नेत्राश्रूणि विमुञ्चती ।&lt;br&gt;&#xA;तर्पितास्तेन ते लोका ओषध्यः सकला अपि ॥ ३९ ॥&lt;br&gt;&#xA;नदीनदप्रवाहास्तैर्जलैः समभवन्नृप ।&lt;br&gt;&#xA;निलीय संस्थिताः पूर्वं सुरास्ते निर्गता बहिः ॥ ४० ॥&lt;br&gt;&#xA;मिलित्वा ससुरा विप्रा देवीं समभितुष्टुवुः ।&lt;br&gt;&#xA;नमो वेदान्तवेद्ये ते नमो ब्रह्मस्वरूपिणि ॥ ४१ ॥&lt;br&gt;&#xA;स्वमायया सर्वजगद्विधात्र्यै ते नमो नमः ।&lt;br&gt;&#xA;भक्तकल्पद्रुमे देवि भक्तार्थं देहधारिणि ॥ ४२ ॥&#xA;नित्यतृप्ते निरुपमे भुवनेश्वरि ते नमः ।&lt;br&gt;&#xA;अस्मच्छान्त्यर्थमतुलं लोचनानां सहस्रकम् ॥ ४३ ॥&lt;br&gt;&#xA;त्वया यतो धृतं देवि शताक्षी त्वं ततो भव ।&lt;br&gt;&#xA;क्षुधया पीडिता मातः स्तोतुं शक्तिर्न चास्ति नः ॥ ४४ ॥&lt;br&gt;&#xA;कृपां कुरु महेशानि वेदानप्याहराम्बिके ।&lt;br&gt;&#xA;व्यास उवाच -&lt;br&gt;&#xA;इति तेषां वचः श्रुत्वा शाकान्स्वकरसंस्थितान् ॥ ४५ ॥&lt;br&gt;&#xA;स्वादूनि फलमूलानि भक्षणार्थं ददौ शिवा ।&lt;br&gt;&#xA;नानाविधानि चान्नानि पशुभोज्यानि यानि च ॥ ४६ ॥&lt;br&gt;&#xA;काम्यानन्तरसैर्युक्तान्यानवीनोद्‌भवं ददौ ।&lt;br&gt;&#xA;शाकम्भरीति नामापि तद्दिनात्समभून्नृप ॥ ४७ ॥&lt;br&gt;&#xA;ततः कोलाहले जाते दूतवाक्येन बोधितः ।&lt;br&gt;&#xA;ससैन्यः सायुधो योद्धुं दुर्गमाख्योऽसुरो ययौ ॥ ४८ ॥&lt;br&gt;&#xA;सहस्राक्षौहिणीयुक्तः शरान्मुञ्चंस्त्वरान्वितः ।&lt;br&gt;&#xA;रुरोध देवसैन्यं तद्‌यद्देव्यग्रे स्थितं पुरा ॥ ४९ ॥&lt;br&gt;&#xA;तथा विप्रगणं चैव रोधयामास सर्वतः ।&lt;br&gt;&#xA;ततः किलकिला शब्दः समभूद्देवमण्डले ॥ ५० ॥&lt;br&gt;&#xA;त्राहि त्राहीति वाक्यानि प्रोचुः सर्वे द्विजामराः ।&lt;br&gt;&#xA;ततस्तेजोमयं चक्रं देवानां परितः शिवा ॥ ५१ ॥&lt;br&gt;&#xA;चकार रक्षणार्थाय स्वयं तस्माद्‌ बहिः स्थिता ।&lt;br&gt;&#xA;ततः समभवद्युद्धं देव्या दैत्यस्य चोभयोः ॥ ५२ ॥&lt;br&gt;&#xA;शरवर्षसमाच्छन्नं सूर्यमण्डलमद्‌भुतम् ।&lt;br&gt;&#xA;परस्परशरोद्‌घर्षसमुद्‌भूताग्निसुप्रभम् ॥ ५३ ॥&lt;br&gt;&#xA;कठोरज्याटणत्कारबधिरीकृतदिक्तटम् ।&lt;br&gt;&#xA;ततो देवीशरीरात्तु निर्गतास्तीव्रशक्तयः ॥ ५४ ॥&lt;br&gt;&#xA;कालिका तारिणी बाला त्रिपुरा भैरवी रमा ।&lt;br&gt;&#xA;बगला चैव मातङ्गी तथा त्रिपुरसुन्दरी ॥ ५५ ॥&lt;br&gt;&#xA;कामाक्षी तुलजा देवी जम्भिनी मोहिनी तथा ।&lt;br&gt;&#xA;छिन्नमस्ता गुह्यकाली दशसाहस्रबाहुका ॥ ५६ ॥&lt;br&gt;&#xA;द्वात्रिंशच्छक्तयश्चान्याश्चतुष्षष्टिमिताः पराः ।&lt;br&gt;&#xA;असङ्ख्यातास्ततो देव्यः समुद्‌भूतास्तु सायुधाः ॥ ५७ ॥&lt;br&gt;&#xA;मृदङ्गशङ्खवीणादिनादितं सङ्गरस्थलम् ।&lt;br&gt;&#xA;शक्तिभिर्दैत्यसैन्ये तु नाशितेऽक्षौहिणीशते ॥ ५८ ॥&lt;br&gt;&#xA;अग्रेसरः समभवद्दुर्गमो वाहिनीपतिः ।&lt;br&gt;&#xA;शक्तिभिः सह युद्धं च चकार प्रथमं रिपुः ॥ ५९ ॥&lt;br&gt;&#xA;महद्युद्धं समभवद्यत्राभूद्‌रक्तवाहिनी ।&lt;br&gt;&#xA;अक्षौहिण्यस्तु ताः सर्वा विनष्टा दशभिर्दिनैः ॥ ६० ॥&lt;br&gt;&#xA;तत एकादशे प्राप्ते दिने परमदारुणे ।&lt;br&gt;&#xA;रक्तमाल्याम्बरधरो रक्तगन्धानुलेपनः ॥ ६१ ॥&lt;br&gt;&#xA;कृत्वोत्सवं महान्तं तु युद्धाय रथसंस्थितः ।&lt;br&gt;&#xA;संरम्भेणैव महता शक्तीः सर्वा विजित्य च ॥ ६२ ॥&lt;br&gt;&#xA;महादेवीरथाग्रे तु स्वरथं सन्न्यवेशयत् ।&lt;br&gt;&#xA;ततोऽभवन्महद्युद्धं देव्या दैत्यस्य चोभयोः ॥ ६३ ॥&lt;br&gt;&#xA;प्रहरद्वयपर्यन्तं हृदयत्रासकारकम् ।&lt;br&gt;&#xA;ततः पञ्चदशात्युग्रबाणान्देवी मुमोच ह ॥ ६४ ॥&lt;br&gt;&#xA;चतुर्भिश्चतुरो वाहान्बाणेनैकेन सारथिम् ।&lt;br&gt;&#xA;द्वाभ्यां नेत्रे भुजौ द्वाभ्यां ध्वजमेकेन पत्रिणा ॥ ६५ ॥&lt;br&gt;&#xA;पञ्चभिर्हृदयं तस्य विव्याध जगदम्बिका ।&lt;br&gt;&#xA;ततो वमन् स रुधिरं ममार पुर ईशितुः ॥ ६६ ॥&lt;br&gt;&#xA;तस्य तेजस्तु निर्गत्य देवीरूपे विवेश ह ।&lt;br&gt;&#xA;हते तस्मिन्महावीर्ये शान्तमासीज्जगत्त्रयम् ॥ ६७ ॥&lt;br&gt;&#xA;ततो ब्रह्मादयः सर्वे तुष्टुवुर्जगदम्बिकाम् ।&lt;br&gt;&#xA;पुरस्कृत्य हरीशानौ भक्त्या गद्‌गदया गिरा ॥ ६८ ॥&lt;br&gt;&#xA;देवा ऊचुः&lt;br&gt;&#xA;जगद्‌भ्रमविवर्तैककारणे परमेश्वरि ।&lt;br&gt;&#xA;नमः शाकम्भरि शिवे नमस्ते शतलोचने ॥ ६९ ॥&lt;br&gt;&#xA;सर्वोपनिषदुद्‌घुष्टे दुर्गमासुरनाशिनि ।&lt;br&gt;&#xA;नमो मायेश्वरि शिवे पञ्चकोशान्तरस्थिते ॥ ७० ॥&lt;br&gt;&#xA;चेतसा निर्विकल्पेन यां ध्यायन्ति मुनीश्वराः ।&lt;br&gt;&#xA;प्रणवार्थस्वरूपां तां भजामो भुवनेश्वरीम् ॥ ७१ ॥&lt;br&gt;&#xA;अनन्तकोटिब्रह्माण्डजननीं दिव्यविग्रहाम् ।&lt;br&gt;&#xA;ब्रह्मविष्ण्वादिजननीं सर्वभावैर्नता वयम् ॥ ७२ ॥&lt;br&gt;&#xA;कः कुर्यात्पामरान्दृष्ट्वा रोदनं सकलेश्वरः ।&lt;br&gt;&#xA;सदयां परमेशानीं शताक्षीं मातरं विना ॥ ७३ ॥&lt;br&gt;&#xA;व्यास उवाच -&lt;br&gt;&#xA;इति स्तुता सुरैर्देवी ब्रह्मविष्ण्वादिभिर्वरैः ।&lt;br&gt;&#xA;पूजिता विविधैर्द्रव्यैः सन्तुष्टाभूच्च तत्क्षणे ॥ ७४ ॥&lt;br&gt;&#xA;प्रसन्ना सा तदा देवी वेदानाहृत्य सा ददौ ।&lt;br&gt;&#xA;ब्राह्मणेभ्यो विशेषेण प्रोवाच पिकभाषिणी ॥ ७५ ॥&lt;br&gt;&#xA;ममेयं तनुरुत्कृष्टा पालनीया विशेषतः ।&lt;br&gt;&#xA;यया विनानर्थ एष जातो दृष्टोऽधुनैव हि ॥ ७६ ॥&lt;br&gt;&#xA;पूज्याहं सर्वदा सेव्या युष्माभिः सर्वदैव हि ।&lt;br&gt;&#xA;नातः परतरं किञ्चित्कल्याणायोपदिश्यते ॥ ७७ ॥&lt;br&gt;&#xA;पठनीयं ममैतद्धि माहात्म्यं सर्वदोत्तमम् ।&lt;br&gt;&#xA;तेन तुष्टा भविष्यामि हरिष्यामि तथापदः ॥ ७८ ॥&lt;br&gt;&#xA;दुर्गमासुरहन्त्रीत्वाद्‌दुर्गेति मम नाम यः ।&lt;br&gt;&#xA;गृह्णाति च शताक्षीति मायां भित्त्वा व्रजत्यसौ ॥ ७९ ॥&lt;br&gt;&#xA;किमुक्तेनात्र बहुना सारं वक्ष्यामि तत्त्वतः ।&lt;br&gt;&#xA;संसेव्याहं सदा देवाः सर्वैरपि सुरासुरैः ॥ ८० ॥&lt;br&gt;&#xA;इत्युक्त्वान्तर्हिता देवी देवानां चैव पश्यताम् ।&lt;br&gt;&#xA;सन्तोषं जनयन्त्येवं सच्चिदनन्दरूपिणी ॥ ८१ ॥&lt;br&gt;&#xA;एतत्ते सर्वमाख्यातं रहस्यं परमं महत् ।&lt;br&gt;&#xA;गोपनीयं प्रयत्नेन सर्वकल्याणकारकम् ॥ ८२ ॥&lt;br&gt;&#xA;य इमं शृणुयान्नित्यमध्यायं भक्तितत्परः ।&lt;br&gt;&#xA;सर्वान्कामानवाप्नोति देवीलोके महीयते ॥ ८३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे शताक्षीचरित्रवर्णनं नामाष्टाविंशोऽध्यायः ॥ २८ ॥&lt;/p&gt;</description>
    </item>
    <item>
      <title>२९</title>
      <link>https://vishvAsa.github.io/purANam/shAktam/devI-bhAgavatam/07/29/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/29/</guid>
      <description>&lt;p&gt;व्यास उवाच -&lt;br&gt;&#xA;इत्येवं सूर्यवंश्यानां राज्ञां चरितमुत्तमम् ।&lt;br&gt;&#xA;सोमवंशोद्‌भवानां च वर्णनीयं मया कियत् ॥ १ ॥&lt;br&gt;&#xA;पराशक्तिप्रसादेन महत्त्वं प्रतिपेदिरे ।&lt;br&gt;&#xA;राजन् सुनिश्चितं विद्धि पराशक्तिप्रसादतः ॥ २ ॥&lt;br&gt;&#xA;यद्यद्विभूतिमत्सत्त्वं श्रीमदूर्जितमेव वा ।&lt;br&gt;&#xA;तत्तदेवावगच्छ त्वं पराशक्त्यंशसम्भवम् ॥ ३ ॥&lt;br&gt;&#xA;एते चान्ये च राजानः पराशक्तेरुपासकाः ।&lt;br&gt;&#xA;संसारतरुमूलस्य कुठारा अभवन्नृप ॥ ४ ॥&lt;br&gt;&#xA;तस्मात्सर्वप्रयत्नेन संसेव्या भुवनेश्वरी ।&lt;br&gt;&#xA;पलालमिव धान्यार्थी त्यजेदन्यमशेषतः ॥ ५ ॥&lt;br&gt;&#xA;आमथ्य वेददुग्धाब्धिं प्राप्तं रत्नं मया नृप ।&lt;br&gt;&#xA;पराशक्तिपदाम्भोजं कृतकृत्योऽस्म्यहं ततः ॥ ६ ॥&lt;br&gt;&#xA;पञ्चब्रह्मासनारूढा नास्त्यन्या कापि देवता ।&lt;br&gt;&#xA;तत एव महादेव्या पञ्चब्रह्मासनं कृतम् ॥ ७ ॥&lt;br&gt;&#xA;पञ्चभ्यस्त्वधिकं वस्तु वेदेऽव्यक्तमितीर्यते ।&lt;br&gt;&#xA;यस्मिन्नोतं च प्रोतं च सैव श्रीभुवनेश्वरी ॥ ८ ॥&lt;br&gt;&#xA;तामविज्ञाय राजेन्द्र नैव मुक्तो भवेन्नरः ।&lt;br&gt;&#xA;यदा चर्मवदाकाशं वेष्टयिष्यन्ति मानवाः ॥ ९ ॥&lt;br&gt;&#xA;तदा शिवामविज्ञाय दुःखस्यान्तो भविष्यति ।&lt;br&gt;&#xA;अत एव श्रुतौ प्राहुः श्वेताश्वतरशाखिनः ॥ १० ॥&lt;br&gt;&#xA;ते ध्यानयोगानुगता अपश्य-&lt;br&gt;&#xA;न्देवात्मशक्तिं स्वगुणैर्निगूढाम् ॥ ११ ॥&lt;br&gt;&#xA;तस्मात् सर्वप्रयत्नेन जन्मसाफल्यहेतवे ।&lt;br&gt;&#xA;लज्जया वा भयेनापि भक्त्या वा प्रेमयुक्तया ।&lt;br&gt;&#xA;सर्वसङ्गं परित्यज्य मनो हृदि निरुध्य च ॥ १२ ॥&lt;br&gt;&#xA;तन्निष्ठस्तत्परो भूयादिति वेदान्तडिण्डिमः ।&lt;br&gt;&#xA;येन केन मिषेणापि स्वपंस्तिष्ठन्व्रजन्नपि ॥ १३ ॥&lt;br&gt;&#xA;कीर्तयेत्सततं देवीं स वै मुच्येत बन्धनात् ।&lt;br&gt;&#xA;तस्मात्सर्वप्रयत्नेन भज राजन् महेश्वरीम् ॥ १४ ॥&lt;br&gt;&#xA;विराड्‌रूपां सूत्ररूपां तथान्तर्यामिरूपिणीम् ।&lt;br&gt;&#xA;सोपानक्रमतः पूर्वं ततः शुद्धे तु चेतसि ॥ १५ ॥&lt;br&gt;&#xA;सच्चिदानन्दलक्ष्यार्थरूपां तां ब्रह्मरूपिणीम् ।&lt;br&gt;&#xA;आराधय परां शक्तिं प्रपञ्चोल्लासवर्जिताम् ॥ १६ ॥&lt;br&gt;&#xA;तस्यां चित्तलयो यः स तस्या आराधनं स्मृतम् ।&lt;br&gt;&#xA;राजन् राज्ञां पराशक्तिभक्तानां चरितं मया ॥ १७ ॥&lt;br&gt;&#xA;धार्मिकाणां सूर्यसोमवंशजानां मनस्विनाम् ।&lt;br&gt;&#xA;पावनं कीर्तिदं धर्मबुद्धिदं सद्‌गतिप्रदम् ॥ १८ ॥&lt;br&gt;&#xA;कथितं पुण्यदं पश्चात्किमन्यच्छ्रोतुमिच्छसि ।&lt;br&gt;&#xA;जनमेजय उवाच -&lt;br&gt;&#xA;गौरीलक्ष्मीसरस्वत्यो दत्ताः पूर्वं पराम्बया ॥ १९ ॥&lt;br&gt;&#xA;हराय हरये तद्वन्नाभिपद्मोद्‌भवाय च ।&lt;br&gt;&#xA;तुषाराद्रेश्च दक्षस्य गौरी कन्येति विश्रुतम् ॥ २० ॥&lt;br&gt;&#xA;क्षीरोदधेश्च कन्येति महालक्ष्मीरिति स्मृतम् ।&lt;br&gt;&#xA;मूलदेव्युद्‌भवानां च कथं कन्यात्वमन्ययोः ॥ २१ ॥&lt;br&gt;&#xA;असम्भाव्यमिदं भाति संशयोऽत्र महामुने ।&lt;br&gt;&#xA;छिन्धि ज्ञानासिना तं त्वं संशयच्छेदतत्परः ॥ २२ ॥&#xA;व्यास उवाच -&lt;br&gt;&#xA;शृणु राजन् प्रवक्ष्यामि रहस्यं परमाद्‌भुतम् ।&lt;br&gt;&#xA;देवीभक्तस्य ते किञ्चिदवाच्यं न हि विद्यते ॥ २३ ॥&lt;br&gt;&#xA;देवीत्रयं यदा देवत्रयायादात्पराम्बिका ।&lt;br&gt;&#xA;तदाप्रभृति ते देवाः सृष्टिकार्याणि चक्रिरे ॥ २४ ॥&lt;br&gt;&#xA;कस्मिंश्चित्समये राजन् दैत्या हालाहलाभिधाः ।&lt;br&gt;&#xA;महापराक्रमा जातास्त्रैलोक्यं तैर्जितं क्षणात् ॥ २५ ॥&lt;br&gt;&#xA;ब्रह्मणो वरदानेन दर्पिता रजताचलम् ।&lt;br&gt;&#xA;रुरुधुर्निजसेनाभिस्तथा वैकुण्ठमेव च ॥ २६ ॥&lt;br&gt;&#xA;कामारिः कैटभारिश्च युद्धोद्योगं च चक्रतुः ।&lt;br&gt;&#xA;षष्टिवर्षसहस्राणामभूद्युद्धं महोत्कटम् ॥ २७ ॥&lt;br&gt;&#xA;हाहाकारो महानासीद्देवदानवसेनयोः ।&lt;br&gt;&#xA;महताथ प्रयत्नेन ताभ्यां ते दानवा हताः ॥ २८ ॥&lt;br&gt;&#xA;स्वस्वस्थानेषु गत्वा तावभिमानं च चक्रतुः ।&lt;br&gt;&#xA;स्वशक्त्योर्निकटे राजन् यद्वशादेव ते हताः ॥ २९ ॥&lt;br&gt;&#xA;अभिमानं तयोर्ज्ञात्वा छलहास्यं च चक्रतुः ।&lt;br&gt;&#xA;महालक्ष्मीश्च गौरी च हास्यं दृष्ट्वा तयोस्तु तौ ॥ ३० ॥&lt;br&gt;&#xA;देवावतीव सङ्कृद्धौ मोहितावादिमायया ।&lt;br&gt;&#xA;दुरुत्तरं च ददतुरवमानपुरःसरम् ॥ ३१ ॥&lt;br&gt;&#xA;ततस्ते देवते तस्मिन्क्षणे त्यक्त्वा तु तौ पुनः ।&lt;br&gt;&#xA;अन्तर्हिते चाभवतां हाहाकारस्तदा ह्यभूत् ॥ ३२ ॥&lt;br&gt;&#xA;निस्तेजस्कौ च निःशक्ती विक्षिप्तौ च विचेतनौ ।&lt;br&gt;&#xA;अवमानात्तयोः शक्त्योर्जातौ हरिहरौ तदा ॥ ३३ ॥&lt;br&gt;&#xA;ब्रह्मा चिन्तातुरो जातः किमेतत्समुपस्थितम् ।&lt;br&gt;&#xA;प्रधानौ देवतामध्ये कथं कार्याक्षमावमू ॥ ३४ ॥&lt;br&gt;&#xA;अकाण्डे किं निमित्तेन सङ्कटं समुपस्थितम् ।&lt;br&gt;&#xA;प्रलयो भविता किं वा जगतोऽस्य निरागसः ॥ ३५ ॥&lt;br&gt;&#xA;निमित्तं नैव जानेऽहं कथं कार्या प्रतिक्रिया ।&lt;br&gt;&#xA;इति चिन्तातुरोऽत्यर्थं दध्यौ मीलितलोचनः ॥ ३६ ॥&lt;br&gt;&#xA;पराशक्तिप्रकोपात्तु जातमेतदिति स्म ह ।&lt;br&gt;&#xA;जानंस्तदा सावधानः पद्मजोऽभून्नृपोत्तम ॥ ३७ ॥&lt;br&gt;&#xA;ततस्तयोश्च यत्कार्यं स्वयमेवाऽकरोत्तदा ।&lt;br&gt;&#xA;स्वशक्तेश्च प्रभावेण कियत्कालं तपोनिधिः ॥ ३८ ॥&lt;br&gt;&#xA;ततस्तयोस्तु स्वस्त्यर्थं मन्वादीन्स्वसुतानथ ।&lt;br&gt;&#xA;आह्वयामास धर्मात्मा सनकादींश्च सत्वरः ॥ ३९ ॥&lt;br&gt;&#xA;उवाच वचनं तेभ्यः सन्नतेभ्यस्तपोनिधिः ।&lt;br&gt;&#xA;कार्यासक्तोऽहमधुना तपः कर्तुं न च क्षमः ॥ ४० ॥&lt;br&gt;&#xA;पराशक्तेस्तु तोषार्थं जगद्‌भारयुतोऽस्म्यहम् ।&lt;br&gt;&#xA;शिवविष्णू च विक्षिप्तौ पराशक्तिप्रकोपतः ॥ ४१ ॥&lt;br&gt;&#xA;तस्मात्तां परमां शक्तिं यूयं सन्तोषयन्त्वथ ।&lt;br&gt;&#xA;अत्यद्‌भुतं तपः कृत्वा भक्त्या परमया युताः ॥ ४२ ॥&lt;br&gt;&#xA;यथा तौ पूर्ववृत्तौ च स्यात शक्तियुतावपि ां।&lt;br&gt;&#xA;तथा कुरुत मत्पुत्रा यशोवृद्धिर्भवेद्धि वः ॥ ४३ ॥&lt;br&gt;&#xA;कुले यस्य भवेज्जन्म तयोः शक्त्योस्तु तत्कुलम् ।&lt;br&gt;&#xA;पावयेज्जगतीं सर्वां कृतकृत्यं स्वयं भवेत् ॥ ४४ ॥&lt;br&gt;&#xA;व्यास उवाच -&lt;br&gt;&#xA;पितामहवचः श्रुत्वा गताः सर्वे वनान्तरे ।&lt;br&gt;&#xA;रिराधयिषवः सर्वे दक्षाद्या विमलान्तराः ॥ ४५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;भगवतीं समाराधयिषूणां देवानां तपःकरणवर्णनं नामैकोनत्रिंशोऽध्यायः ॥ २९ ॥&lt;/p&gt;</description>
    </item>
    <item>
      <title>३०</title>
      <link>https://vishvAsa.github.io/purANam/shAktam/devI-bhAgavatam/07/30/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/30/</guid>
      <description>&lt;p&gt;व्यास उवाच -&lt;br&gt;&#xA;ततस्ते तु वनोद्देशे हिमाचलतटाश्रयाः ।&lt;br&gt;&#xA;मायाबीजजपासक्तास्तपश्चेरुः समाहिताः ॥ १ ॥&lt;br&gt;&#xA;ध्यायतां परमां शक्तिं लक्षवर्षाण्यभून्नृप ।&lt;br&gt;&#xA;ततः प्रसन्ना देवी सा प्रत्यक्ष्यं दर्शनं ददौ ॥ २ ॥&lt;br&gt;&#xA;पाशाङ्कुशवराभीतिचतुर्बाहुस्त्रिलोचना ।&lt;br&gt;&#xA;करुणारससम्पूर्णा सच्चिदानन्दरूपिणी ॥ ३ ॥&lt;br&gt;&#xA;दृष्ट्वा तां सर्वजननीं तुष्टुवुर्मुनयोऽमलाः ।&lt;br&gt;&#xA;नमस्ते विश्वरूपायै वैश्वानरसुमूर्तये ॥ ४ ॥&lt;br&gt;&#xA;नमस्तेजसरूपायै सूत्रात्मवपुषे नमः ।&lt;br&gt;&#xA;यस्मिन्सर्वे लिङ्गदेहा ओतप्रोता व्यवस्थिताः ॥ ५ ॥&lt;br&gt;&#xA;नमः प्राज्ञस्वरूपायै नमोऽव्याकृतमूर्तये ।&lt;br&gt;&#xA;नमः प्रत्यक्स्वरूपायै नमस्ते ब्रह्ममूर्तये ॥ ६ ॥&lt;br&gt;&#xA;नमस्ते सर्वरूपायै सर्वलक्ष्यात्ममूर्तये ।&lt;br&gt;&#xA;इति स्तुत्वा जगद्धात्रीं भक्तिगद्‌गदया गिरा ॥ ७ ॥&lt;br&gt;&#xA;प्रणेमुश्चरणाम्भोजं दक्षाद्या मुनयोऽमलाः ।&lt;br&gt;&#xA;ततः प्रसन्ना सा देवी प्रोवाच पिकभाषिणी ॥ ८ ॥&lt;br&gt;&#xA;वरं ब्रूत महाभागा वरदाहं सदा मता ।&lt;br&gt;&#xA;तस्यास्तु वचनं श्रुत्वा हरविष्ण्वोस्तनोः शमम् ॥ ९ ॥&lt;br&gt;&#xA;तयोस्तच्छक्तिलाभं च वव्रिरे नृपसत्तम ।&lt;br&gt;&#xA;दक्षोऽथ पुनरप्याह जन्म देवि कुले मम ॥ १० ॥&lt;br&gt;&#xA;भवेत्तवाम्ब येनाहं कृतकृत्यो भवे इति ।&lt;br&gt;&#xA;जपं ध्यानं तथा पूजां स्थानानि विविधानि च ॥ ११ ॥&lt;br&gt;&#xA;वद मे परमेशानि स्वमुखेनैव केवलम् ।&lt;br&gt;&#xA;देव्युवाच -&lt;br&gt;&#xA;मच्छक्त्योरवमानाच्च जातावस्था तयोर्द्वयोः ॥ १२ ॥&lt;br&gt;&#xA;नैतादृशः प्रकर्तव्यो मेऽपराधः कदाचन ।&lt;br&gt;&#xA;अधुना मत्कृपालेशाच्छरीरे स्वस्थता तयोः ॥ १३ ॥&lt;br&gt;&#xA;भविष्यति च ते शक्ती त्वद्‌गृहे क्षीरसागरे ।&lt;br&gt;&#xA;जनिष्यतस्तत्र ताभ्यां प्राप्स्यतः प्रेरिते मया ॥ १४ ॥&lt;br&gt;&#xA;मायाबीजं हि मन्त्रो मे मुख्यः प्रियकरः सदा ।&lt;br&gt;&#xA;ध्यानं विराट्स्वरूपं मेऽथवा त्वत्पुरतः स्थितम् ॥ १५ ॥&lt;br&gt;&#xA;सच्चिदानन्दरूपं वा स्थानं सर्वं जगन्मम ।&lt;br&gt;&#xA;युष्माभिः सर्वदा चाहं पूज्या ध्येया च सर्वदा ॥ १६ ॥&lt;br&gt;&#xA;व्यास उवाच -&lt;br&gt;&#xA;इत्युक्त्वान्तर्दधे देवी मणिद्वीपाधिवासिनी ।&lt;br&gt;&#xA;दक्षाद्या मुनयः सर्वे ब्रह्माणं पुनराययुः ॥ १७ ॥&lt;br&gt;&#xA;ब्रह्मणे सर्ववृतान्तं कथयामासुरादरात् ।&lt;br&gt;&#xA;हरो हरिश्च स्वस्थौ तौ स्वस्वकार्यक्षमौ नृप ॥ १८ ॥&lt;br&gt;&#xA;जातौ पराम्बाकृपया गर्वेण रहितौ तदा ।&lt;br&gt;&#xA;कदाचितदथ काले तु महः शाक्तमवातरत् ॥ १९ ॥&lt;br&gt;&#xA;दक्षदेहे महाराज त्रैलोक्येऽप्युत्सवोऽभवत् ।&lt;br&gt;&#xA;देवाः प्रमुदिताः सर्वे पुष्पवृष्टिं च चक्रिरे ॥ २० ॥&lt;br&gt;&#xA;नेदुर्दुन्दुभयः स्वर्गे करकोणाहता नृप ।&lt;br&gt;&#xA;मनांस्यासन्प्रसन्नानि साधूनाममलात्मनाम् ॥ २१ ॥&lt;br&gt;&#xA;सरितो मार्गवाहिन्यः सुप्रभोऽभूद्दिवाकरः ।&lt;br&gt;&#xA;मङ्गलायां तु जातायां जातं सर्वत्र मङ्गलम् ॥ २२ ॥&lt;br&gt;&#xA;तस्या नाम सतीं चक्रे सत्यत्वात्परसंविदः ।&lt;br&gt;&#xA;ददौ पुनः शिवायाथ तस्य शक्तिस्तु याभवत् ॥ २३ ॥&lt;br&gt;&#xA;सा पुनर्ज्वलने दग्धा दैवयोगान्मनोर्नृप ।&lt;br&gt;&#xA;जनमेजय उवाच -&lt;br&gt;&#xA;अनर्थकरमेतत्ते श्रावितं वचनं मुने ॥ २४ ॥&lt;br&gt;&#xA;एतादृशं महद्वस्तु कथं दग्धं हुताशने ।&lt;br&gt;&#xA;यन्नामस्मरणान्नृणां संसाराग्निभयं न हि ॥ २५ ॥&lt;br&gt;&#xA;केन कर्मविपाकेन मनोर्दग्धं तदेव हि ।&lt;br&gt;&#xA;व्यास उवाच -&lt;br&gt;&#xA;शृणु राजन् पुरा वृत्तं सतीदायस्य कारणम् ॥ २६ ॥&lt;br&gt;&#xA;कदाचिदथ दुर्वासा गतो जाम्बूनदेश्वरीम् ।&lt;br&gt;&#xA;ददर्श देवीं तत्रासौ मायाबीजं जजाप सः ॥ २७ ॥&lt;br&gt;&#xA;ततः प्रसन्ना देवेशी निजकण्ठगतां स्रजम् ।&lt;br&gt;&#xA;भ्रमद्‌भ्रमरसंसक्तां मकरन्दमदाकुलाम् ॥ २८ ॥&lt;br&gt;&#xA;ददौ प्रसादभूतां तां जग्राह शिरसा मुनिः ।&lt;br&gt;&#xA;ततो निर्गत्य तरसा व्योममार्गेण तापसः ॥ २९ ॥&lt;br&gt;&#xA;आजगाम स यत्रास्ते दक्षः साक्षात्सतीपिता ।&lt;br&gt;&#xA;सन्दर्शनार्थमम्बाया ननाम च सतीपदे ॥ ३० ॥&lt;br&gt;&#xA;पृष्टो दक्षेण स मुनिर्माला कस्यास्त्यलौकिकी ।&lt;br&gt;&#xA;कथं लब्धा त्वया नाथ दुर्लभा भुवि मानवैः ॥ ३१ ॥&lt;br&gt;&#xA;तच्छ्रुत्वा वचनं तस्य प्रोवाचाश्रुयुतेक्षणः ।&lt;br&gt;&#xA;देव्याः प्रसादमतुलं प्रेमगद्‌गदितान्तरः ॥ ३२ ॥&lt;br&gt;&#xA;प्रार्थयामास तां मालां तं मुनिं स सतीपिता ।&lt;br&gt;&#xA;अदेयं शक्तिभक्ताय नास्ति त्रैलोक्यमण्डले ॥ ३३ ॥&lt;br&gt;&#xA;इति बुद्ध्या तु तां मालां मनवे स समर्पयत् ।&lt;br&gt;&#xA;गृहीता शिरसा माला मनुना निजमन्दिरे ॥ ३४ ॥&lt;br&gt;&#xA;स्थापिता शयनं यत्र दम्पत्योरतिसुन्दरम् ।&lt;br&gt;&#xA;पशुकर्मरतो रात्रौ मालागन्धेन मोदितः ॥ ३५ ॥&lt;br&gt;&#xA;अभवत्स महीपालस्तेन पापेन शङ्करे ।&lt;br&gt;&#xA;शिवे द्वेषमतिर्जातो देव्यां सत्यां तथा नृप ॥ ३६ ॥&lt;br&gt;&#xA;राजंस्तेनापराधेन तज्जन्यो देह एव च ।&lt;br&gt;&#xA;सत्या योगाग्निना दग्धः सतीधर्मदिदृक्षया ॥ ३७ ॥&lt;br&gt;&#xA;पुनश्च हिमवत्पृष्ठे प्रादुरासीत्तु तन्महः ।&lt;br&gt;&#xA;जनमेजय उवाच -&lt;br&gt;&#xA;दह्यमाने सतीदेहे जाते किमकरोच्छिवः ॥ ३८ ॥&lt;br&gt;&#xA;प्राणाधिका सती तस्य तद्वियोगेन कातरः ।&lt;br&gt;&#xA;व्यास उवाच -&lt;br&gt;&#xA;ततः परं तु यज्जातां मया वक्तुं न शक्यते ॥ ३९ ॥&lt;br&gt;&#xA;त्रैलोक्यप्रलयो जातः शिवकोपाग्निना नृप ।&lt;br&gt;&#xA;वीरभद्रः समुत्पन्नो भद्रकालीगणान्वितः ॥ ४० ॥&lt;br&gt;&#xA;त्रैलोक्यनाशनोद्युक्तो वीरभद्रो यदाभवत् ।&lt;br&gt;&#xA;ब्रह्मादयस्तदा देवाः शङ्करं शरणं ययुः ॥ ४१ ॥&lt;br&gt;&#xA;जाते सर्वस्वनाशेऽपि करुणानिधिरीश्वरः ।&lt;br&gt;&#xA;अभयं दत्तवांस्तेभ्यो बस्तवक्त्रेण तं मनुम् ॥ ४२ ॥&lt;br&gt;&#xA;अजीवयन्महात्मासौ ततः खिन्नो महेश्वरः ।&lt;br&gt;&#xA;यज्ञवाटमुपागम्य रुरोद भृशदुःखितः ॥ ४३ ॥&lt;br&gt;&#xA;अपश्यत्तां सतीं वह्नौ दह्यमानां तु चित्कलाम् ।&lt;br&gt;&#xA;स्कन्धेऽप्यारोपयामास हा सतीति वदन्मुहुः ॥ ४४ ॥&lt;br&gt;&#xA;बभ्राम भ्रान्तचित्तः सन्नानादेशेषु शङ्करः ।&lt;br&gt;&#xA;तदा ब्रह्मादयो देवाश्चिन्तामापुरनुत्तमाम् ॥ ४५ ॥&lt;br&gt;&#xA;विष्णुस्तु त्वरया तत्र धनुरुद्यम्य मार्गणैः ।&lt;br&gt;&#xA;चिच्छेदावयवान्सत्यास्तत्तत्स्थानेषु तेऽपतन् ॥ ४६ ॥&lt;br&gt;&#xA;तत्तत्स्थानेषु तत्रासीन्नानामूर्तिधरो हरः ।&lt;br&gt;&#xA;उवाच च ततो देवान्स्थानेष्वेतेषु ये शिवाम् ॥ ४७ ॥&lt;br&gt;&#xA;भजन्ति परया भक्त्या तेषां किञ्चिन्न दुर्लभम् ।&lt;br&gt;&#xA;नित्यं सन्निहिता यत्र निजाङ्गेषु पराम्बिका ॥ ४८ ॥&lt;br&gt;&#xA;स्थानेष्वेतेषु ये मर्त्याः पुरश्चरणकर्मिणः ।&lt;br&gt;&#xA;तेषां मन्त्राः प्रसिद्ध्यन्ति मायाबीजं विशेषतः ॥ ४९ ॥&lt;br&gt;&#xA;इत्युक्त्वा शङ्करस्तेषु स्थानेषु विरहातुरः ।&lt;br&gt;&#xA;कालं निन्ये नृपश्रेष्ठ जपध्यानसमाधिभिः ॥ ५० ॥&#xA;जनमेजय उवाच -&lt;br&gt;&#xA;कानि स्थानानि तानि स्युः सिद्धपीठानि चानघ ।&lt;br&gt;&#xA;कति सङ्ख्यानि नामानि कानि तेषां च मे वद ॥ ५१ ॥&lt;br&gt;&#xA;तत्र स्थितानां देवीनां नामानि च कृपाकर ।&lt;br&gt;&#xA;कृतार्थोऽहं भवे येन तद्वदाशु महामुने ॥ ५२ ॥&lt;br&gt;&#xA;व्यास उवाच -&lt;br&gt;&#xA;शृणु राजन्प्रवक्ष्यामि देवेपीठानि साम्प्ततम् ।&lt;br&gt;&#xA;येषां श्रवणमात्रेण पापहीनो भवेन्नरः ॥ ५३ ॥&lt;br&gt;&#xA;येषु येषु च पीठेषूपास्येयं सिद्धिकाङ्क्षिभिः ।&lt;br&gt;&#xA;भूतिकामैरभिध्येया तानि वक्ष्यामि तत्त्वतः ॥ ५४ ॥&lt;br&gt;&#xA;वाराणस्यां विशालाक्षी गौरीमुखनिवासिनी ।&lt;br&gt;&#xA;क्षेत्रे वै नैमिषारण्ये प्रोक्ता सा लिङ्गधारिणी ॥ ५५ ॥&lt;br&gt;&#xA;प्रयागे ललिता प्रोक्ता कामुकी गन्धमादने ।&lt;br&gt;&#xA;मानसे कुमुदा प्रोक्ता दक्षिणे चोत्तरे तथा ॥ ५६ ॥&lt;br&gt;&#xA;विश्वकामा भगवती विश्वकामप्रपूरणी ।&lt;br&gt;&#xA;गोमन्ते गोमती देवी मन्दरे कामचारिणी ॥ ५७ ॥&lt;br&gt;&#xA;मदोत्कटा चैत्ररथे जयन्ती हस्तिनापुरे ।&lt;br&gt;&#xA;गौरी प्रोक्ता कान्यकुब्जे रम्भा तु मलयाचले ॥ ५८ ॥&lt;br&gt;&#xA;एकाम्रपीठे सम्प्रोक्ता देवी सा कीर्तिमत्यपि ।&lt;br&gt;&#xA;विश्वे विश्वेश्वरीं प्राहुः पुरुहूतां च पुष्करे ॥ ५९ ॥&lt;br&gt;&#xA;केदारपीठे सम्प्रोक्ता देवी सन्मार्गदायिनी ।&lt;br&gt;&#xA;मन्दा हिमवतः पृष्ठे गोकर्णे भद्रकर्णिका ॥ ६० ॥&lt;br&gt;&#xA;स्थानेश्वरे भवानी तु बिल्वले बिल्वपत्रिका ।&lt;br&gt;&#xA;श्रीशैले माधवी प्रोक्ता भद्रा भद्रेश्वरे तथा ॥ ६१ ॥&lt;br&gt;&#xA;वराहशैले तु जया कमला कमलालये ।&lt;br&gt;&#xA;रुद्राणी रुद्रकोट्यां तु काली कालञ्जरे तथा ॥ ६२ ॥&lt;br&gt;&#xA;शालग्रामे महादेवी शिवलिङ्गे जलप्रिया ।&lt;br&gt;&#xA;महालिङ्गे तु कपिला माकोटे मुकुटेश्वरी ॥ ६३ ॥&lt;br&gt;&#xA;मायापुर्यां कुमारी स्यात्सन्ताने ललिताम्बिका ।&lt;br&gt;&#xA;गयायां मङ्गला प्रोक्ता विमला पुरुषोत्तमे ॥ ६४ ॥&lt;br&gt;&#xA;उत्पलाक्षी सहस्राक्षे हिरण्याक्षे महोत्पला ।&lt;br&gt;&#xA;विपाशायाममोघाक्षी पाडला पुण्ड्रवर्धने ॥ ६५ ॥&lt;br&gt;&#xA;नारायणी सुपार्श्वे तु त्रिकुटे रुद्रसुन्दरी ।&lt;br&gt;&#xA;विपुले विपुला देवी कल्याणी मलयाचले ॥ ६६ ॥&lt;br&gt;&#xA;सह्याद्रावेकवीरा तु हरिश्चन्द्रे तु चन्द्रिका ।&lt;br&gt;&#xA;रमणा रामतीर्थे तु यमुनायां मृगावती ॥ ६७ ॥&lt;br&gt;&#xA;कोटवी कोटतीर्थे तु सुगन्धा माधवे वने ।&lt;br&gt;&#xA;गोदावर्यां त्रिसन्ध्या तु गङ्गाद्वारे रतिप्रिया ॥ ६८ ॥&lt;br&gt;&#xA;शिवकुण्डे शुभानन्दा नन्दिनी देविकातटे ।&lt;br&gt;&#xA;रुक्मिणी द्वारवत्यां तु राधा वृन्दावने वने ॥ ६९ ॥&lt;br&gt;&#xA;देवकी मथुरायां तु पाताले परमेश्वरी ।&lt;br&gt;&#xA;चित्रकूटे तथा सीता विन्ध्ये विन्ध्याधिवासिनी ॥ ७० ॥&lt;br&gt;&#xA;करवीरे महालक्षीरुमा देवी विनायके ।&lt;br&gt;&#xA;आरोग्या वैद्यनाथे तु महाकाले महेश्वरी ॥ ७१ ॥&lt;br&gt;&#xA;अभयेत्युष्णतीर्थेषु नितम्बा विन्ध्यपर्वते ।&lt;br&gt;&#xA;माण्डव्ये माण्डवी नाम स्वाहा माहेश्वरीपुरे ॥ ७२ ॥&lt;br&gt;&#xA;छगलण्डे प्रचण्डा तु चण्डीकामरकण्टके ।&lt;br&gt;&#xA;सोमेश्वरे वरारोहा प्रभासे पुष्करावती ॥ ७३ ॥&lt;br&gt;&#xA;देवमाता सरस्वत्यां पारावारा तटे स्मृता ।&lt;br&gt;&#xA;महालये महाभागा पयोष्ण्यां पिङ्गलेश्वरी ॥ ७४ ॥&lt;br&gt;&#xA;सिंहिका कृतशौचे तु कार्तिके त्वतिशाङ्करी ।&lt;br&gt;&#xA;उत्पलावर्तके लोला सुभद्रा शोणसङ्गमे ॥ ७५ ॥&lt;br&gt;&#xA;माता सिद्धवने लक्ष्मीरनङ्गा भरताश्रमे ।&lt;br&gt;&#xA;जालन्धरे विश्वमुखी तारा किष्किन्धपर्वते ॥ ७६ ॥&lt;br&gt;&#xA;देवदारुवने पुष्टिर्मेधा काश्मीरमण्डले ।&lt;br&gt;&#xA;भीमा देवी हिमाद्रौ तु तुष्टिर्विश्वेश्वरे तथा ॥ ७७ ॥&lt;br&gt;&#xA;कपालमोचने शुद्धिर्माता कामावरोहणे ।&lt;br&gt;&#xA;शङ्खोद्धारे धारा नाम धृतिः पिण्डारके तथा ॥ ७८ ॥&lt;br&gt;&#xA;कला तु चन्द्रभागायामच्छोदे शिवधारिणी ।&lt;br&gt;&#xA;वेणायाममृता नाम बदर्यामुर्वशी तथा ॥ ७९ ॥&lt;br&gt;&#xA;औषधिश्चोत्तरकुरौ कुशद्वीपे कुशोदका ।&lt;br&gt;&#xA;मन्मथा हेमकूटे तु कुमुदे सत्यवादिनी ॥ ८० ॥&lt;br&gt;&#xA;अश्वत्थे वन्दनीया तु निधिर्वैश्रवणालये ।&lt;br&gt;&#xA;गायत्री वेदवदने पार्वती शिवसन्निधौ ॥ ८१ ॥&lt;br&gt;&#xA;देवलोके तथेन्द्राणी ब्रह्मास्येषु सरस्वती ।&lt;br&gt;&#xA;सूर्यबिम्बे प्रभा नाम मातॄणां वैष्णवी मता ॥ ८२ ॥&lt;br&gt;&#xA;अरुन्धती सतीनां तु रामासु च तिलोत्तमा ।&lt;br&gt;&#xA;चित्ते ब्रह्मकला नाम शक्तिः सर्वशरीरिणाम् ॥ ८३ ॥&lt;br&gt;&#xA;इमान्यष्ट शतानि स्युः पीठानि जनमेजय ।&lt;br&gt;&#xA;तत्सङ्ख्याकास्तदीशान्यो देव्यश्च परिकीर्तिताः ॥ ८४ ॥&lt;br&gt;&#xA;सतीदेव्यङ्गभूतानि पीठानि कथितानि च ।&lt;br&gt;&#xA;अन्यान्यपि प्रसङ्गेन यानि मुख्यानि भूतले ॥ ८५ ॥&lt;br&gt;&#xA;यः स्मरेच्छृणुयाद्वापि नामाष्टशतमुत्तमम् ।&lt;br&gt;&#xA;सर्वपापविनिर्मुक्तो देवीलोकं परं व्रजेत् ॥ ८६ ॥&lt;br&gt;&#xA;एतेषु सर्वपीठेषु गच्छेद्यात्राविधानतः ।&lt;br&gt;&#xA;सन्तर्पयेच्च पित्रादीञ्छ्राद्धादीनि विधाय च ॥ ८७ ॥&lt;br&gt;&#xA;कुर्याच्च महतीं पूजां भगवत्या विधानतः ।&lt;br&gt;&#xA;क्षमापयेज्जगधात्रीं जगदम्बां मुहुर्मुहुः ॥ ८८ ॥&lt;br&gt;&#xA;कृतकृत्यं स्वमात्मानं जानीयाज्जनमेजय ।&lt;br&gt;&#xA;भक्ष्यभोज्यादिभिः सर्वान्ब्राह्मणान्भोजयेत्ततः ॥ ८९ ॥&lt;br&gt;&#xA;सुवासिनीः कुमारीश्च बटुकादींस्तथा नृप ।&lt;br&gt;&#xA;तस्मिन्क्षेत्रे स्थिता ये तु चाण्डालाद्या अपि प्रभो ॥ ९० ॥&lt;br&gt;&#xA;देवीरूपाः स्मृताः सर्वे पूजनीयास्ततो हि ते ।&lt;br&gt;&#xA;प्रतिग्रहादिकं सर्वं तेषु क्षेत्रेषु वर्जयेत् ॥ ९१ ॥&lt;br&gt;&#xA;यथाशक्ति पुरश्चर्यां कुर्यान्मन्त्रस्य सत्तमः ।&lt;br&gt;&#xA;मायाबीजेन देवेशीं तत्तत्पीठाधिवासिनीम् ॥ ९२ ॥&lt;br&gt;&#xA;पूजयेदनिशं राजन् पुरश्चरणकृद्‌भवेत् ।&lt;br&gt;&#xA;वित्तशाठ्यं न कुर्वीत देवीभक्तिपरो नरः ॥ ९३ ॥&lt;br&gt;&#xA;य एवं कुरुते यात्रां श्रीदेव्याः प्रीतमानसः ।&lt;br&gt;&#xA;सहस्रकल्पपर्यन्तं ब्रह्मलोके महत्तरे ॥ ९४ ॥&lt;br&gt;&#xA;वसन्ति पितरस्तस्य सोऽपि देवीपुरे तथा ।&lt;br&gt;&#xA;अन्ते लब्ध्वा परं ज्ञानं भवेन्मुक्तो भवाम्बुधेः ॥ ९५ ॥&lt;br&gt;&#xA;नामाष्टशतजापेन बहवः सिद्धतां गताः ।&lt;br&gt;&#xA;यत्रैतल्लिखितं साक्षात्पुस्तके वापि तिष्ठति ॥ ९६ ॥&lt;br&gt;&#xA;ग्रहमारीभयादीनि तत्र नैव भवन्ति हि ।&lt;br&gt;&#xA;सौभाग्यं वर्धते नित्यं यथा पर्वणि वारिधिः ॥ ९७ ॥&lt;br&gt;&#xA;न तस्य दुर्लभं किञ्चिन्नामाष्टशतजापिनः ।&lt;br&gt;&#xA;कृतकृत्यो भवेन्नूनं देवीभक्तिपरायणः ॥ ९८ ॥&lt;br&gt;&#xA;नमन्ति देवतास्तं वै देवीरूपो हि स स्मृतः ।&lt;br&gt;&#xA;सर्वथा पूज्यते देवैः किं पुनर्मनुजोत्तमैः ॥ ९९ ॥&lt;br&gt;&#xA;श्राद्धकाले पठेदेतन्नामाष्टशतमुत्तमम् ।&lt;br&gt;&#xA;तृप्तास्तत्पितरः सर्वे प्रयान्ति परमां गतिम् ॥ १०० ॥&lt;br&gt;&#xA;इमानि मुक्तिक्षेत्राणि साक्षात्संविन्मयानि च ।&lt;br&gt;&#xA;सिद्धपीठानि राजेन्द्र संश्रयेन्मतिमान्नरः ॥ १०१ ॥&lt;br&gt;&#xA;पृष्टं यत्तत्त्वया राजन्नुक्तं सर्वं महेशितुः ।&lt;br&gt;&#xA;रहस्यातिरहस्यं च किं भूयः श्रोतुमिच्छसि ॥ १०२ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;सप्तमस्कन्धे देवीपीठवर्णनं नाम त्रिंशोऽध्यायः ॥ ३० ॥&lt;/p&gt;</description>
    </item>
    <item>
      <title>३१</title>
      <link>https://vishvAsa.github.io/purANam/shAktam/devI-bhAgavatam/07/31/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/31/</guid>
      <description>&lt;p&gt;जनमेजय उवाच&lt;br&gt;&#xA;धराधराधीशमौलावाविरासीत्परं महः ।&lt;br&gt;&#xA;यदुक्तं भवता पूर्वं विस्तरात्तद्वदस्व मे ॥ १ ॥&lt;br&gt;&#xA;को विरज्येत मतिमान् पिबञ्छक्तिकथामृतम् ।&lt;br&gt;&#xA;सुधां तु पिबतां मृत्युः स नैतच्छृण्वतो भवेत् ॥ २ ॥&lt;br&gt;&#xA;व्यास उवाच&lt;br&gt;&#xA;धन्योऽसि कृतकृत्योऽसि शिक्षितोऽसि महात्मभिः ।&lt;br&gt;&#xA;भाग्यवानसि यद्देव्यां निर्व्याजा भक्तिरस्ति ते ॥ ३ ॥&lt;br&gt;&#xA;शृणु राजन्पुरा वृत्तं सतीदेहेऽग्निभर्जिते ।&lt;br&gt;&#xA;भ्रान्तः शिवस्तु बभ्राम क्वचिद्देशे स्थिरोऽभवत् ॥ ४ ॥&lt;br&gt;&#xA;प्रपञ्चभानरहितः समाधिगतमानसः ।&lt;br&gt;&#xA;ध्यायन्देवीस्वरूपं तु कालं निन्ये स आत्मवान् ॥ ५ ॥&lt;br&gt;&#xA;सौभाग्यरहितं जातं त्रैलोक्यं सचराचरम् ।&lt;br&gt;&#xA;शक्तिहीनं जगत्सर्वं साब्धिद्वीपं सपर्वतम् ॥ ६ ॥&lt;br&gt;&#xA;आनन्दः शुष्कतां यातः सर्वेषां हृदयान्तरे ।&lt;br&gt;&#xA;उदासीनाः सर्वलोकाश्चिन्ताजर्जरचेतसः ॥ ७ ॥&lt;br&gt;&#xA;सदा दुःखोदधौ मग्ना रोगग्रस्तास्तदाभवन् ।&lt;br&gt;&#xA;ग्रहाणां देवतानां च वैपरीत्येन वर्तनम् ॥ ८ ॥&lt;br&gt;&#xA;अधिभूताधिदैवानां सत्यभावान्नृपाभवन् ।&lt;br&gt;&#xA;अथाऽस्मिन्नेव काले तु तारकाख्यो महसुरः ॥ ९ ॥&lt;br&gt;&#xA;ब्रह्मदत्तवरो दैत्योऽभवत्त्रैलोक्यनायकः ।&lt;br&gt;&#xA;शिवौरसस्तु यः पुत्रः स ते हन्ता भविष्यति ॥ १० ॥&lt;br&gt;&#xA;इति कल्पितमृत्युः स देवदेवैर्महासुरः ।&lt;br&gt;&#xA;शिवौरससुताभावाज्जगर्ज च ननन्द च ॥ ११ ॥&lt;br&gt;&#xA;तेन चोपद्रुताः सर्वे स्वस्थानात्प्रच्युताः सुराः ।&lt;br&gt;&#xA;शिवौरससुताभावाच्चिन्तामापुर्दुरत्ययाम् ॥ १२ ॥&lt;br&gt;&#xA;नाङ्गना शङ्करस्यास्ति कथं तत्सुतसम्भवः ।&lt;br&gt;&#xA;अस्माकं भाग्यहीनानां कथं कार्यं भविष्यति ॥ १३ ॥&lt;br&gt;&#xA;इति चिन्तातुराः सर्वे जग्मुर्वैकुण्ठमण्डले ।&lt;br&gt;&#xA;शशंसुर्हरिमेकान्ते स चोपायं जगाद ह ॥ १४ ॥&lt;br&gt;&#xA;कुतश्चिन्तातुराः सर्वे कामकल्पद्रुमा शिवा ।&lt;br&gt;&#xA;जागर्ति भूवनेशानी मणिद्वीपाधिवासिनी ॥ १५ ॥&lt;br&gt;&#xA;अस्माकमनया देव तदुपेक्षास्ति नान्यथा ।&lt;br&gt;&#xA;शिक्षैवेयं जगन्मात्रा कृतास्मच्छिक्षणाय च ॥ १६ ॥&lt;br&gt;&#xA;लालने ताडने मातुर्नाकारुण्यं यथार्भके ।&lt;br&gt;&#xA;तद्वदेव जगन्मातुर्नियन्त्र्या गुणदोषयोः ॥ १७ ॥&lt;br&gt;&#xA;अपराधो भवत्येव तनयस्य पदे पदे ।&lt;br&gt;&#xA;कोऽपरः सहते लोके केवलं मातरं विना ॥ १८ ॥&lt;br&gt;&#xA;तस्माद्यूयं पराम्बां तां शरणं यात मा चिरम् ।&lt;br&gt;&#xA;निर्व्याजया चित्तवृत्त्या सा वः कार्यं विधास्यति ॥ १९ ॥&lt;br&gt;&#xA;इत्यादिश्य सुरान्सर्वान्महाविष्णुः स्वजायया ।&lt;br&gt;&#xA;संयुतो निर्जगामाशु देवैः सह सुराधिपः ॥ २० ॥&lt;br&gt;&#xA;आजगाम महाशैलं हिमवन्तं नगाधिपम् ।&lt;br&gt;&#xA;अभवंश्च सुराः सर्वे पुरश्चरणकर्मिणः ॥ २१ ॥&lt;br&gt;&#xA;अम्बायज्ञविधानज्ञा अम्बायज्ञं च चक्रिरे ।&lt;br&gt;&#xA;तृतीयादिव्रतान्याशु चक्रुः सर्वे सुरा नृप ॥ २२ ॥&lt;br&gt;&#xA;केचित्समाधिनिष्णाताः केचिन्नामपरायणाः ।&lt;br&gt;&#xA;केचित्सूक्तपराः केचिन्नामपारायणोत्सुकाः ॥ २३ ॥&lt;br&gt;&#xA;मन्त्रपारायणपराः केचित्कृच्छ्रादिकारिणः ।&lt;br&gt;&#xA;अन्तर्यागपराः केचित्केचिन्न्यासपरायणाः ॥ २४ ॥&lt;br&gt;&#xA;हृल्लेखया पराशक्तेः पूजां चक्रुरतन्द्रिताः ।&lt;br&gt;&#xA;इत्येवं बहुवर्षाणि कालोऽगाज्जनमेजय ॥ २५ ॥&lt;br&gt;&#xA;अकस्माच्चैत्रमासीयनवम्यां च भृगोर्दिने ।&lt;br&gt;&#xA;प्रादुर्बभूव पुरतस्तन्महः श्रुतिबोधितम् ॥ २६ ॥&lt;br&gt;&#xA;चतुर्दिक्षु चतुर्वेदैर्मूर्तिमद्‌भिरभिष्टुतम् ।&lt;br&gt;&#xA;कोटिसूर्यप्रतीकाशं चन्द्रकोटिसुशीतलम् ॥ २७ ॥&lt;br&gt;&#xA;विद्युत्कोटिसमानाभमरुणं तत्परं महः ।&lt;br&gt;&#xA;नैव चोर्ध्वं न तिर्यक्च न मध्ये परिजग्रभत् ॥ २८ ॥&lt;br&gt;&#xA;आद्यन्तरहितं तत्तु न हस्ताद्यङ्गसंयुतम् ।&lt;br&gt;&#xA;न च स्त्रीरूपमथवा न पुंरूपमथोभयम् ॥ २९ ॥&lt;br&gt;&#xA;दीप्त्या पिधानं नेत्राणां तेषामासीन्महीपते ।&lt;br&gt;&#xA;पुनश्च धैर्यमालम्ब्य यावत्ते ददृशुः सुराः ॥ ३० ॥&lt;br&gt;&#xA;तावत्तदेव स्त्रीरूपेणाभाद्दिव्यं मनोहरम् ।&lt;br&gt;&#xA;अतीव रमणीयाङ्गीं कुमारीं नवयौवनाम् ॥ ३१ ॥&lt;br&gt;&#xA;उद्यत्पीनकुचद्वन्द्वनिन्दिताम्भोजकुड्मलाम् ।&lt;br&gt;&#xA;रणत्किङ्‌किणिकाजालसिञ्जन्मञ्जीरमेखलाम् ॥ ३२ ॥&lt;br&gt;&#xA;कनकाङ्गदकेयूरग्रैवेयकविभूषिताम् ।&lt;br&gt;&#xA;अनर्घ्यमणिसम्भिन्नगलबन्धविराजिताम् ॥ ३३ ॥&lt;br&gt;&#xA;तनुकेतकसंराजन्नीलभ्रमरकुन्तलाम् ।&lt;br&gt;&#xA;नितम्बबिम्बसुभगां रोमराजिविराजिताम् ॥ ३४ ॥&lt;br&gt;&#xA;कर्पूरशकलोन्मिश्रताम्बूलपूरिताननाम् ।&lt;br&gt;&#xA;कनत्कनकताटङ्कविटङ्कवदनाम्बुजाम् ॥ ३५ ॥&lt;br&gt;&#xA;अष्टमीचन्द्रबिम्बाभललाटामायतभ्रुवम् ।&lt;br&gt;&#xA;रक्तारविन्दनयनामुन्नसां मधुराधराम् ॥ ३६ ॥&lt;br&gt;&#xA;कुन्दकुड्मलदन्ताग्रां मुक्ताहारविराजिताम् ।&lt;br&gt;&#xA;रत्नसम्भिन्नमुकुटां चन्द्ररेखावतंसिनीम् ॥ ३७ ॥&lt;br&gt;&#xA;मल्लिकामालतीमालाकेशपाशविराजिताम् ।&lt;br&gt;&#xA;काश्मीरबिन्दुनिटिलां नेत्रत्रयविलासिनीम् ॥ ३८ ॥&lt;br&gt;&#xA;पाशाङ्कुशवराभीतिचतुर्बाहुं त्रिलोचनाम् ।&lt;br&gt;&#xA;रक्तवस्त्रपरीधानां दाडिमीकुसुमप्रभाम् ॥ ३९ ॥&#xA;सर्वशृङ्गारवेषाढ्यां सर्वदेवनमस्कृताम् ।&lt;br&gt;&#xA;सर्वाशापूरिकां सर्वमातरं सर्वमोहिनीम् ॥ ४० ॥&lt;br&gt;&#xA;प्रसादसुमुखीमम्बां मन्दस्मितमुखाम्बुजाम् ।&lt;br&gt;&#xA;अव्याजकरुणामूर्तिं ददृशुः पुरतः सुराः ॥ ४१ ॥&lt;br&gt;&#xA;दृष्ट्वा तां करुणामुर्तिं प्रणेमुः सकलाः सुराः ।&lt;br&gt;&#xA;वक्तुं नाशक्नुवन् किञ्चिद्वाष्पसंरुद्धनिःस्वनाः ॥ ४२ ॥&lt;br&gt;&#xA;कथञ्चित्स्थैर्यमालम्ब्य भक्त्या चानतकन्धराः ।&lt;br&gt;&#xA;प्रेमाश्रुपूर्णनयनास्तुष्टुवुर्जगदम्बिकाम् ॥ ४३ ॥&lt;br&gt;&#xA;देवा ऊचुः&lt;br&gt;&#xA;नमो देव्यै महादेव्यै शिवायै सततं नमः ।&lt;br&gt;&#xA;नमः प्रकृत्यै भद्रायै नियताः प्रणताः स्म ताम् ॥ ४४ ॥&lt;br&gt;&#xA;तामग्निवर्णां तपसा ज्वलन्तीं&lt;br&gt;&#xA;वैरोचनीं कर्मफलेषु जुष्टाम् ।&lt;br&gt;&#xA;दुर्गां देवीं शरणमहं प्रपद्ये&lt;br&gt;&#xA;सुतरसि तरसे नमः ॥ ४५ ॥&lt;br&gt;&#xA;देवीं वाचमजनयन्त देवा-&lt;br&gt;&#xA;स्तां विश्वरूपाः पशवो वदन्ति ।&lt;br&gt;&#xA;सा नो मन्द्रेषमूर्जं दुहाना&lt;br&gt;&#xA;धेनुर्वागस्मानुपसुष्टुतैतु ॥ ४६ ॥&lt;br&gt;&#xA;कालरात्रिं ब्रह्मस्तुतां वैष्णवीं स्कन्दमातरम् ।&lt;br&gt;&#xA;सरस्वतीमदितिं दक्षदुहितरं नमामः पावनां शिवाम् ॥ ४७ ॥&lt;br&gt;&#xA;महालक्ष्म्यै च विद्महे सर्वशक्त्यै च धीमहि ।&lt;br&gt;&#xA;तन्नो देवी प्रचोदयात् ॥ ४८ ॥&lt;br&gt;&#xA;नमो विराट्स्वरूपिण्यै नमः सूत्रात्ममूर्तये ।&lt;br&gt;&#xA;नमोऽव्याकृतरूपिण्यै नमः श्रीब्रह्ममूर्तये ॥ ४९ ॥&lt;br&gt;&#xA;यदज्ञानाज्जगद्‌भाति रज्जुसर्पस्रगादिवत् ।&lt;br&gt;&#xA;यज्ज्ञानाल्लयमाप्नोति नुमस्तां भुवनेश्वरीम् ॥ ५० ॥&lt;br&gt;&#xA;नुमस्तत्पदलक्ष्यार्थां चिदेकरसरूपिणीम् ।&lt;br&gt;&#xA;अखण्डानन्दरूपां तां वेदतात्पर्यभूमिकाम् ॥ ५१ ॥&lt;br&gt;&#xA;पञ्चकोशातिरिक्तां तामवस्थात्रयसाक्षिणीम् ।&lt;br&gt;&#xA;नुमस्त्वम्पदलक्ष्यार्थां प्रत्यगात्मस्वरूपिणीम् ॥ ५२ ॥&lt;br&gt;&#xA;नमः प्रणवरूपायै नमो ह्रीङ्कारमूर्तये ।&lt;br&gt;&#xA;नानामन्त्रात्मिकायै ते करुणायै नमो नमः ॥ ५३ ॥&lt;br&gt;&#xA;इति स्तुता तदा देवैर्मणिद्वीपाधिवासिनी ।&lt;br&gt;&#xA;प्राह वाचा मधुरया मत्तकोकिलनिःस्वना ॥ ५४ ॥&lt;br&gt;&#xA;श्रीदेव्युवाच&lt;br&gt;&#xA;वदन्तु विबुधाः कार्यं यदर्थमिह सङ्गताः ।&lt;br&gt;&#xA;वरदाहं सदा भक्तकामकल्पद्रुमास्मि च ॥ ५५ ॥&lt;br&gt;&#xA;तिष्ठन्त्यां मयि का चिन्ता युष्माकं भक्तिशालिनाम् ।&lt;br&gt;&#xA;समुद्धरामि मद्‌भक्तान्दुःखसंसारसागरात् ॥ ५६ ॥&lt;br&gt;&#xA;इति प्रतिज्ञां मे सत्यां जानीथ विबुधोत्तमाः ।&lt;br&gt;&#xA;इति प्रेमाकुलां वाणीं श्रुत्वा सन्तुष्टमानसाः ॥ ५७ ॥&lt;br&gt;&#xA;निर्भया निर्जरा राजन्नूचुर्दुःखं स्वकीयकम् ।&lt;br&gt;&#xA;देवा ऊचुः&lt;br&gt;&#xA;नाज्ञातं किञ्चिदप्यत्र भवत्यास्ति जगत्त्रये ॥ ५८ ॥&lt;br&gt;&#xA;सर्वज्ञया सर्वसाक्षिरूपिण्या परमेश्वरि ।&lt;br&gt;&#xA;तारकेणासुरेन्द्रेण पीडिताः स्मो दिवानिशम् ॥ ५९ ॥&lt;br&gt;&#xA;शिवाङ्गजाद्वधस्तस्य निर्मितो ब्रह्मणा शिवे ।&lt;br&gt;&#xA;शिवाङ्गना तु नैवास्ति जानासि त्वं महेश्वरि ॥ ६० ॥&lt;br&gt;&#xA;सर्वज्ञपुरतः किं वा वक्तव्यं पामरैर्जनैः ।&lt;br&gt;&#xA;एतदुद्देशतः प्रोक्तमपरं तर्कयाम्बिके ॥ ६१ ॥&lt;br&gt;&#xA;सर्वदा चरणाम्भोजे भक्तिः स्यात्तव निश्चला ।&lt;br&gt;&#xA;प्रार्थनीयमिदं मुख्यमपरं देहहेतवे ॥ ६२ ॥&lt;br&gt;&#xA;इति तेषां वचः श्रुत्वा प्रोवाच परमेश्वरी ।&lt;br&gt;&#xA;मम शक्तिस्तु या गौरी भविष्यति हिमालये ॥ ६३ ॥&lt;br&gt;&#xA;शिवाय सा प्रदेया स्यात्सा वः कार्यं विधास्यति ।&lt;br&gt;&#xA;भक्तिर्यच्चरणाम्भोजे भूयाद्युष्माकमादरात् ॥ ६४ ॥&lt;br&gt;&#xA;हिमालयो हि मनसा मामुपास्तेऽतिभक्तितः ।&lt;br&gt;&#xA;ततस्तस्य गृहे जन्म मम प्रियकरं मतम् ॥ ६५ ॥&lt;br&gt;&#xA;व्यास उवाच&lt;br&gt;&#xA;हिमालयोऽपि तच्छ्रुत्वात्यनुग्रहकरं वचः ।&lt;br&gt;&#xA;बाष्पैः संरुद्धकण्ठाक्षो महाराज्ञीं वचोऽब्रवीत् ॥ ६६ ॥&lt;br&gt;&#xA;महत्तरं तं कुरुषे यस्यानुग्रहमिच्छसि ।&lt;br&gt;&#xA;नोचेत्क्वाहं जडः स्थाणुः क्व त्वं सच्चित्स्वरूपिणी ॥ ६७ ॥&lt;br&gt;&#xA;असम्भाव्यं जन्मशतैस्त्वत्पितृत्वं ममानघे ।&lt;br&gt;&#xA;अश्वमेधादिपुण्यैर्वा पुण्यैर्वा तत्समाधिजैः ॥ ६८ ॥&lt;br&gt;&#xA;अद्य प्रपञ्चे कीर्तिः स्याज्जगन्माता सुताभवत् ।&lt;br&gt;&#xA;अहो हिमालयस्यास्य धन्योऽसौ भाग्यवानिति ॥ ६९ ॥&lt;br&gt;&#xA;यस्यास्तु जठरे सन्ति ब्रह्माण्डानां च कोटयः ।&lt;br&gt;&#xA;सैव यस्य सुता जाता को वा स्यात्तत्समो भुवि ॥ ७० ॥&lt;br&gt;&#xA;न जानेऽस्मत्पितॄणां किं स्थानं स्यान्निर्मितं परम् ।&lt;br&gt;&#xA;एतादृशानां वासाय येषां वंशेऽस्ति मादृशः ॥ ७१ ॥&lt;br&gt;&#xA;इदं यथा च दत्तं मे कृपया प्रेमपूर्णया ।&lt;br&gt;&#xA;सर्ववेदान्तसिद्धं च त्वद्‌रूपं ब्रूहि मे तथा ॥ ७२ ॥&lt;br&gt;&#xA;योगं च भक्तिसहितं ज्ञानं च श्रुतिसम्मतम् ।&lt;br&gt;&#xA;वदस्व परमेशानि त्वमेवाहं यतो भवेः ॥ ७३ ॥&lt;br&gt;&#xA;व्यास उवाच&lt;br&gt;&#xA;इति तस्य वचः श्रुत्वा प्रसन्नमुखपङ्कजा ।&lt;br&gt;&#xA;वक्तुमारभताम्बा सा रहस्यं श्रुतिगूहितम् ॥ ७४ ॥&lt;br&gt;&#xA;इति श्रीदेवीभागवते महापुराणेऽष्टादशसाहस्र्यां सप्तमस्कन्धे हिमालयगृहे&lt;br&gt;&#xA;पार्वतीजन्मविषये देवान् प्रति देवीकथनवर्णनं नामैकत्रिंशोऽध्यायः ॥ ३१ ॥&lt;/p&gt;</description>
    </item>
    <item>
      <title>३२</title>
      <link>https://vishvAsa.github.io/purANam/shAktam/devI-bhAgavatam/07/32/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/32/</guid>
      <description>&lt;p&gt;श्रीदेव्युवाच&lt;br&gt;&#xA;शृण्वन्तु निर्जराः सर्वे व्याहरन्त्या वचो मम ।&lt;br&gt;&#xA;यस्य श्रवणमात्रेण मद्‌रूपत्वं प्रपद्यते ॥ १ ॥&lt;br&gt;&#xA;अहमेवास पूर्वं तु नान्यत्किञ्चिन्नगाधिप ।&lt;br&gt;&#xA;तदात्मरूपं चित्संवित्परब्रह्मैकनामकम् ॥ २ ॥&lt;br&gt;&#xA;अप्रतर्क्यमनिर्देश्यमनौपम्यमनामयम् ।&lt;br&gt;&#xA;तस्य काचित्स्वतः सिद्धा शक्तिर्मायेति विश्रुता ॥ ३ ॥&lt;br&gt;&#xA;न सती सा नासती सा नोभयात्मा विरोधतः ।&lt;br&gt;&#xA;एतद्विलक्षणा काचिद्वस्तुभूतास्ति सर्वदा ॥ ४ ॥&lt;br&gt;&#xA;पावकस्योष्णतेवेयमुष्णांशोरिव दीधितिः ।&lt;br&gt;&#xA;चन्द्रस्य चन्द्रिकेवेयं ममेयं सहजा ध्रुवा ॥ ५ ॥&lt;br&gt;&#xA;तस्यां कर्माणि जीवानां जीवाः कालाश्च सञ्चरे ।&lt;br&gt;&#xA;अभेदेन विलीनाः स्युः सुषुप्तौ व्यवहारवत् ॥ ६ ॥&lt;br&gt;&#xA;स्वशक्तेश्च समायोगादहं बीजात्मतां गता ।&lt;br&gt;&#xA;स्वाधारावरणात्तस्या दोषत्वं च समागतम् ॥ ७ ॥&lt;br&gt;&#xA;चैतन्यस्य समायोगान्निमित्तत्वं च कथ्यते ।&lt;br&gt;&#xA;प्रपञ्चपरिणामाच्च समवायित्वमुच्यते ॥ ८ ॥&lt;br&gt;&#xA;केचित्तां तप इत्याहुस्तमः केचिज्जडं परे ।&lt;br&gt;&#xA;ज्ञानं मायां प्रधानं च प्रकृतिं शक्तिमप्यजाम् ॥ ९ ॥&lt;br&gt;&#xA;विमर्श इति तां प्राहुः शैवशास्त्रविशारदाः ।&lt;br&gt;&#xA;अविद्यामितरे प्राहुर्वेदतत्त्वार्थचिन्तकाः ॥ १० ॥&lt;br&gt;&#xA;एवं नानाविधानि स्युर्नामानि निगमादिषु ।&lt;br&gt;&#xA;तस्या जडत्वं दृश्यत्वाज्ज्ञाननाशात्ततोऽसती ॥ ११ ॥&lt;br&gt;&#xA;चैतन्यस्य न दृश्यत्वं दृश्यत्वे जडमेव तत् ।&lt;br&gt;&#xA;स्वप्रकाशं च चैतन्यं न परेण प्रकाशितम् ॥ १२ ॥&lt;br&gt;&#xA;अनवस्थादोषसत्त्वान्न स्वेनापि प्रकाशितम् ।&lt;br&gt;&#xA;कर्मकर्त्रीविरोधः स्यात्तस्मात्तद्दीपवत्स्वयम् ॥ १३ ॥&lt;br&gt;&#xA;प्रकाशमानमन्येषां भासकं विद्धि पर्वत ।&lt;br&gt;&#xA;अत एव च नित्यत्वं सिद्धसंवित्तनोर्मम ॥ १४ ॥&lt;br&gt;&#xA;जाग्रत्स्वप्नसुषुप्त्यादौ दृश्यस्य व्यभिचारतः ।&lt;br&gt;&#xA;संविदो व्यभिचारश्च नानुभूतोऽस्ति कर्हिचित् ॥ १५ ॥&lt;br&gt;&#xA;यदि तस्याप्यनुभवस्तर्ह्ययं येन साक्षिणा ।&lt;br&gt;&#xA;अनुभूतः स एवात्र शिष्टः संविद्वपुः पुरा ॥ १६ ॥&lt;br&gt;&#xA;अत एव च नित्यत्वं प्रोक्तं सच्छास्त्रकोविदैः ।&lt;br&gt;&#xA;आनन्दरूपता चास्याः परप्रेमास्पदत्वतः ॥ १७ ॥&lt;br&gt;&#xA;मा न भूवं हि भूयासमिति प्रेमात्मनि स्थितम् ।&lt;br&gt;&#xA;सर्वस्यान्यस्य मिथ्यात्वादसङ्गत्वं स्फुटं मम ॥ १८ ॥&lt;br&gt;&#xA;अपरिच्छिन्नताप्येवमत एव मता मम ।&lt;br&gt;&#xA;तच्च ज्ञानं नात्मधर्मो धर्मत्वे जडताऽऽत्मनः ॥ १९ ॥&lt;br&gt;&#xA;ज्ञानस्य जडशेषत्वं न दृष्टं न च सम्भवि ।&lt;br&gt;&#xA;चिद्धर्मत्वं तथा नास्ति चितश्चिन्न हि भिद्यते ॥ २० ॥&lt;br&gt;&#xA;तस्मादात्मा ज्ञानरूपः सुखरूपश्च सर्वदा ।&lt;br&gt;&#xA;सत्यः पूर्णोऽप्यसङ्गश्च द्वैतजालविवर्जितः ॥ २१ ॥&lt;br&gt;&#xA;स पुनः कामकर्मादियुक्तया स्वीयमायया ।&lt;br&gt;&#xA;पूर्वानुभूतसंस्कारात् कालकर्मविपाकतः ॥ २२ ॥&lt;br&gt;&#xA;अविवेकाच्च तत्त्वस्य सिसृक्षावान्प्रजायते ।&lt;br&gt;&#xA;अबुद्धिपूर्वः सर्गोऽयं कथितस्ते नगाधिप ॥ २३ ॥&lt;br&gt;&#xA;एतद्धि यन्मया प्रोक्तं मम रूपमलौकिकम् ।&lt;br&gt;&#xA;अव्याकृतं तदव्यक्तं मायाशबलमित्यपि ॥ २४ ॥&lt;br&gt;&#xA;प्रोच्यते सर्वशास्त्रेषु सर्वकारणकारणम् ।&lt;br&gt;&#xA;तत्त्वानामादिभूतं च सच्चिदानन्दविग्रहम् ॥ २५ ॥&#xA;सर्वकर्मघनीभूतमिच्छाज्ञानक्रियाश्रयम् ।&lt;br&gt;&#xA;ह्रीङ्कारमन्त्रवाच्यं तदादितत्त्वं तदुच्यते ॥ २६ ॥&lt;br&gt;&#xA;तस्मादाकाश उत्पन्नः शब्दतन्मात्ररूपकः ।&lt;br&gt;&#xA;भवेत्स्पर्शात्मको वायुस्तेजोरूपात्मकं पुनः ॥ २७ ॥&lt;br&gt;&#xA;जलं रसात्मकं पश्चात्ततो गन्धात्मिका धरा ।&lt;br&gt;&#xA;शब्दैकगुण आकाशो वायुः स्पर्शरवान्वितः ॥ २८ ॥&lt;br&gt;&#xA;शब्दस्पर्शरूपगुणं तेज इत्युच्यते बुधैः ।&lt;br&gt;&#xA;शब्दस्पर्शरूपरसैरापो वेदगुणाः स्मृताः ॥ २९ ॥&lt;br&gt;&#xA;शब्दस्पर्शरूपरसगन्धैः पञ्चगुणा धरा ।&lt;br&gt;&#xA;तेभ्योऽभवन्महत्सूत्रं यल्लिङ्गं परिचक्षते ॥ ३० ॥&lt;br&gt;&#xA;सर्वात्मकं तत्सम्प्रोक्तं सूक्ष्मदेहोऽयमात्मनः ।&lt;br&gt;&#xA;अव्यक्तं कारणो देहः स चोक्तः पूर्वमेव हि ॥ ३१ ॥&lt;br&gt;&#xA;यस्मिञ्जगद्‌बीजरूपं स्थितं लिङ्गोद्‌भवो यतः ।&lt;br&gt;&#xA;ततः स्थूलानि भूतानि पञ्चीकरणमार्गतः ॥ ३२ ॥&lt;br&gt;&#xA;पञ्चसङ्ख्यानि जायन्ते तत्प्रकारस्त्वथोच्यते ।&lt;br&gt;&#xA;पूर्वोक्तानि च भूतानि प्रत्येकं विभजेद्‌ द्विधा ॥ ३३ ॥&lt;br&gt;&#xA;एकैकं भागमेकस्य चतुर्धा विभजेद्‌ गिरे ।&lt;br&gt;&#xA;स्वस्वेतरद्वितीयांशे योजनात्पञ्च पञ्च ते ॥ ३४ ॥&lt;br&gt;&#xA;तत्कार्यं च विराड्देहः स्थूलदेहोऽयमात्मनः ।&lt;br&gt;&#xA;पञ्चभूतस्थसत्त्वांशैः श्रोत्रादीनां समुद्‌भवः ॥ ३५ ॥&lt;br&gt;&#xA;ज्ञानेन्द्रियाणां राजेन्द्र प्रत्येकं मिलितैस्तु तैः ।&lt;br&gt;&#xA;अन्तःकरणमेकं स्याद्‌ वृत्तिभेदाच्चतुर्विधम् ॥ ३६ ॥&lt;br&gt;&#xA;यदा तु सङ्कल्पविकल्पकृत्यं&lt;br&gt;&#xA;तदा भवेत्तन्मन इत्यभिख्यम् ।&lt;br&gt;&#xA;स्याद्‌ बुद्धिसञ्ज्ञं च यदा प्रवेत्ति&lt;br&gt;&#xA;सुनिश्चितं संशयहीनरूपम् ॥ ३७ ॥&lt;br&gt;&#xA;अनुसन्धानरूपं तच्चित्तं च परिकीर्तितम् ।&lt;br&gt;&#xA;अहङ्कृत्यात्मवृत्त्या तु तदहङ्कारतां गतम् ॥ ३८ ॥&lt;br&gt;&#xA;तेषां रजोंशैर्जातानि क्रमात्कर्मेन्द्रियाणि च ।&lt;br&gt;&#xA;प्रत्येकं मिलितैस्तैतु प्राणो भवति पञ्चधा ॥ ३९ ॥&lt;br&gt;&#xA;हृदि प्राणो गुदेऽपानो नाभिस्थस्तु समानकः ।&lt;br&gt;&#xA;कण्ठदेशेऽप्युदानः स्याद्‌ व्यानः सर्वशरीरगः ॥ ४० ॥&lt;br&gt;&#xA;ज्ञानेन्द्रियाणि पञ्चैव पञ्चकर्मेन्द्रियाणि च ।&lt;br&gt;&#xA;प्राणादिपञ्चकं चैव धिया च सहितं मनः ॥ ४१ ॥&lt;br&gt;&#xA;एतत्सूक्ष्मशरीरं स्यान्मम लिङ्गं यदुच्यते ।&lt;br&gt;&#xA;तत्र या प्रकृतिः प्रोक्ता सा राजन्द्विविधा स्मृता ॥ ४२ ॥&lt;br&gt;&#xA;सत्त्वात्मिका तु माया स्यादविद्या गुणमिश्रिता ।&lt;br&gt;&#xA;स्वाश्रयं या तु संरक्षेत्सा मायेति निगद्यते ॥ ४३ ॥&lt;br&gt;&#xA;तस्यां यत्प्रतिबिम्बं स्याद्‌बिम्बभूतस्य चेशितुः ।&lt;br&gt;&#xA;स ईश्वरः समाख्यातः स्वाश्रयज्ञानवान्परः ॥ ४४ ॥&lt;br&gt;&#xA;सर्वज्ञः सर्वकर्ता च सर्वानुग्रहकारकः ।&lt;br&gt;&#xA;अविद्यायां तु यत्किञ्चित्प्रतिबिम्बं नगाधिप ॥ ४५ ॥&lt;br&gt;&#xA;तदेव जीवसञ्ज्ञं स्यात्सर्वदुःखाश्रयं पुनः ।&lt;br&gt;&#xA;द्वयोरपीह सम्प्रोक्तं देहत्रयमविद्यया ॥ ४६ ॥&lt;br&gt;&#xA;देहत्रयाभिमानाच्चाप्यभून्नामत्रयं पुनः ।&lt;br&gt;&#xA;प्राज्ञस्तु कारणात्मा स्यात्सूक्ष्मदेही तु तैजसः ॥ ४७ ॥&lt;br&gt;&#xA;स्थूलदेही तु विश्वाख्यस्त्रिविधः परिकीर्तितः ।&lt;br&gt;&#xA;एवमीशोऽपि सम्प्रोक्त ईशसूत्रविराट्पदैः ॥ ४८ ॥&lt;br&gt;&#xA;प्रथमो व्यष्टिरूपस्तु समष्ट्यात्मा परः स्मृतः ।&lt;br&gt;&#xA;स हि सर्वेश्वरः साक्षाज्जीवानुग्रहकाम्यया ॥ ४९ ॥&lt;br&gt;&#xA;करोति विविधं विश्वं नानाभोगाश्रयं पुनः ।&lt;br&gt;&#xA;मच्छक्तिप्रेरितो नित्यं मयि राजन्प्रकल्पितः ॥ ५० ॥&lt;br&gt;&#xA;इति श्रीदेवीभागवते महापुराणेऽष्टादशसाहस्र्यां सप्तमस्कन्धे&lt;br&gt;&#xA;देवीगीतायां देव्या व्यष्टिसमष्टिर्पवर्णनं नाम द्वात्रिंशोऽध्यायः ॥ ३२ ॥&lt;/p&gt;</description>
    </item>
    <item>
      <title>३३</title>
      <link>https://vishvAsa.github.io/purANam/shAktam/devI-bhAgavatam/07/33/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/33/</guid>
      <description>&lt;p&gt;देव्युवाच&lt;br&gt;&#xA;मन्मायाशक्तिसङ्क्लृप्तं जगत्सर्वं चराचरम् ।&lt;br&gt;&#xA;सापि मत्तः पृथङ्‌माया नास्त्येव परमार्थतः ॥ १ ॥&lt;br&gt;&#xA;व्यवहारदृशा सेयं विद्या मायेति विश्रुता ।&lt;br&gt;&#xA;तत्त्वदृष्ट्या तु नास्त्येव तत्त्वमेवास्ति केवलम् ॥ २ ॥&lt;br&gt;&#xA;साहं सर्वं जगत्सृष्ट्वा तदन्तः प्रविशाम्यहम् ।&lt;br&gt;&#xA;मायाकर्मादिसहिता गिरे प्राणपुरःसरा ॥ ३ ॥&lt;br&gt;&#xA;लोकान्तरगतिर्नोचेत्कथं स्यादिति हेतुना ।&lt;br&gt;&#xA;यथा यथा भवन्त्येव मायाभेदास्तथा तथा ॥ ४ ॥&lt;br&gt;&#xA;उपाधिभेदाद्‌भिन्नाहं घटाकाशादयो यथा ।&lt;br&gt;&#xA;उच्चनीचादिवस्तूनि भासयन्भास्करः सदा ॥ ५ ॥&lt;br&gt;&#xA;न दुष्यति तथैवाहं दोषैर्लिप्ता कदापि न ।&lt;br&gt;&#xA;मयि बुद्ध्यादिकर्तृत्वमध्यस्यैवापरे जनाः ॥ ६ ॥&lt;br&gt;&#xA;वदन्ति चात्मा कर्मेति विमूढा न सुबुद्धयः ।&lt;br&gt;&#xA;अज्ञानभेदतस्तद्वन्मायाया भेदतस्तथा ॥ ७ ॥&lt;br&gt;&#xA;जीवेश्वरविभागश्च कल्पितो माययैव तु ।&lt;br&gt;&#xA;घटाकाशमहाकाशविभागः कल्पितो यथा ॥ ८ ॥&lt;br&gt;&#xA;तथैव कल्पितो भेदो जीवात्मपरमात्मनोः ।&lt;br&gt;&#xA;यथा जीवबहूत्वं च माययैव न च स्वतः ॥ ९ ॥&lt;br&gt;&#xA;तथेश्वरबहुत्वं च मायया न स्वभावतः ।&lt;br&gt;&#xA;देहेन्द्रियादिसङ्घातवासनाभेदभेदिता ॥ १० ॥&lt;br&gt;&#xA;अविद्या जीवभेदस्य हेतुर्नान्यः प्रकीर्तितः ।&lt;br&gt;&#xA;गुणानां वासनाभेदभेदिता या धराधर ॥ ११ ॥&lt;br&gt;&#xA;माया सा परभेदस्य हेतुर्नान्यः कदाचन ।&lt;br&gt;&#xA;मयि सर्वमिदं प्रोतमोतं च धरणीधर ॥ १२ ॥&lt;br&gt;&#xA;ईश्वरोऽहं च सूत्रात्मा विराडात्माहमस्मि च ।&lt;br&gt;&#xA;ब्रह्माहं विष्णुरुद्रौ च गौरी ब्राह्मी च वैष्णावी ॥ १३ ॥&lt;br&gt;&#xA;सूर्योऽहं तारकाश्चाहं तारकेशस्तथास्म्यहम् ।&lt;br&gt;&#xA;पशुपक्षिस्वरूपाहं चाण्डालोऽहं च तस्करः ॥ १४ ॥&lt;br&gt;&#xA;व्याधोऽहं क्रूरकर्माहं सत्कर्माहं महाजनः ।&lt;br&gt;&#xA;स्त्रीपुन्नपुंसकाकारोऽप्यहमेव न संशयः ॥ १५ ॥&lt;br&gt;&#xA;यच्च किञ्चित्क्वचिद्वस्तु दृश्यते श्रूयतेऽपि वा ।&lt;br&gt;&#xA;अन्तर्बहिश्च तत्सर्वं व्याप्याहं सर्वदा स्थिता ॥ १६ ॥&lt;br&gt;&#xA;न तदस्ति मया त्यक्तं वस्तु किञ्चिच्चराचरम् ।&lt;br&gt;&#xA;यद्यस्ति चेत्तच्छून्यं स्याद्वन्ध्यापुत्रोपमं हि तत् ॥ १७ ॥&lt;br&gt;&#xA;रज्जुर्यथा सर्पमालाभेदैरेका विभाति हि ।&lt;br&gt;&#xA;तथैवेशादिरूपेण भाम्यहं नात्र संशयः ॥ १८ ॥&lt;br&gt;&#xA;अधिष्ठानातिरेकेण कल्पितं तन्न भासते ।&lt;br&gt;&#xA;तस्मान्मत्सत्तयैवैतत्सत्तावान्नान्यथा भवेत् ॥ १९ ॥&lt;br&gt;&#xA;हिमालय उवाच&lt;br&gt;&#xA;यथा वदसि देवेशि समष्ट्याऽऽत्मवपुस्त्विदम् ।&lt;br&gt;&#xA;तथैव द्रष्टुमिच्छामि यदि देवि कृपा मयि ॥ २० ॥&lt;br&gt;&#xA;व्यास उवाच&lt;br&gt;&#xA;इति तस्य वचः श्रुत्वा सर्वे देवाः सविष्णवः ।&lt;br&gt;&#xA;ननन्दुर्मुदितात्मानः पूजयन्तश्च तद्वचः ॥ २१ ॥&lt;br&gt;&#xA;अथ देवमतं ज्ञात्वा भक्तकामदुघा शिवा ।&lt;br&gt;&#xA;अदर्शयन्निजं रूपं भक्तकामप्रपूरिणी ॥ २२ ॥&lt;br&gt;&#xA;अपश्यंस्ते महादेव्या विराड्‌रूपं परात्परम् ।&lt;br&gt;&#xA;द्यौर्मस्तकं भवेद्यस्य चन्द्रसूर्यौ च चक्षुषी ॥ २३ ॥&lt;br&gt;&#xA;दिशः श्रोत्रे वचो देवाः प्राणो वायुः प्रकीर्तितः ।&lt;br&gt;&#xA;विश्वं हृदयमित्याहुः पृथिवी जघनं स्मृतम् ॥ २४ ॥&lt;br&gt;&#xA;नभस्तलं नाभिसरो ज्योतिश्चक्रमुरःस्थलम् ।&lt;br&gt;&#xA;महर्लोकस्तु ग्रीवा स्याज्जनोलोको मुखं स्मृतम् ॥ २५ ॥&lt;br&gt;&#xA;तपोलोको रराटिस्तु सत्यलोकादधः स्थितः ।&lt;br&gt;&#xA;इन्द्रादयो बाहवः स्युः शब्दः श्रोत्रं महेशितुः ॥ २६ ॥&lt;br&gt;&#xA;नासत्यदस्रौ नासे स्तो गन्धो घ्राणं स्मृतो बुधैः ।&lt;br&gt;&#xA;मुखमग्निः समाख्यातो दिवारात्री च पक्ष्मणी ॥ २७ ॥&lt;br&gt;&#xA;ब्रह्मस्थानं भ्रूविजृम्भोऽप्यापस्तालुः प्र्कीर्तिताः ।&lt;br&gt;&#xA;रसो जिह्वा समाख्याता यमो दंष्ट्राः प्रकीर्तिताः ॥ २८ ॥&#xA;दन्ताः स्नेहकला यस्य हासो माया प्रकीर्तिता ।&lt;br&gt;&#xA;सर्गस्त्वपाङ्गमोक्षः स्याद् व्रीडोर्ध्वोष्ठो महेशितुः ॥ २९ ॥&lt;br&gt;&#xA;लोभः स्यादधरोष्ठोऽस्याधर्ममार्गस्तु पृष्ठभूः ।&lt;br&gt;&#xA;प्रजापतिश्च मेढ्रं स्याद्यः स्रष्टा जगतीतले ॥ ३० ॥&lt;br&gt;&#xA;कुक्षिः समुद्रा गिरयोऽस्थीनि देव्या महेशितुः ।&lt;br&gt;&#xA;नद्यो नाड्यः समाख्याता वृक्षाः केशाः प्रकीर्तिताः ॥ ३१ ॥&lt;br&gt;&#xA;कौमारयौवनजरा वयोऽस्य गतिरुत्तमा ।&lt;br&gt;&#xA;बलाहकास्तु केशाः स्युः सन्ध्ये ते वाससी विभो ॥ ३२ ॥&lt;br&gt;&#xA;राजञ्छ्रीजगदम्बायाश्चन्द्रमास्तु मनः स्मृतः ।&lt;br&gt;&#xA;विज्ञानशक्तिस्तु हरी रुद्रोऽन्तःकरणं स्मृतम् ॥ ३३ ॥&lt;br&gt;&#xA;अश्वा हि जातयः सर्वाः श्रोणिदेशे स्थिता विभोः ।&lt;br&gt;&#xA;अतलादिमहालोकाः कट्यधोभागतां गताः ॥ ३४ ॥&lt;br&gt;&#xA;एतादृशं महारूपं ददृशुः सुरपुङ्गवाः ।&lt;br&gt;&#xA;ज्वालामालासहस्राढ्यं लेलिहानं च जिह्वया ॥ ३५ ॥&lt;br&gt;&#xA;दंष्ट्राकटकटारावं वमन्तं वह्निमक्षिभिः ।&lt;br&gt;&#xA;नानायुधधरं वीरं ब्रह्मक्षत्रौदनं च यत् ॥ ३६ ॥&lt;br&gt;&#xA;सहस्रशीर्षनयनं सहस्रचरणं तथा ।&lt;br&gt;&#xA;कोटिसूर्यप्रतीकाशं विद्युत्कोटिसमप्रभम् ॥ ३७ ॥&lt;br&gt;&#xA;भयङ्करं महाघोरं हृदक्ष्णोस्त्रासकारकम् ।&lt;br&gt;&#xA;ददृशुस्ते सुराः सर्वे हाहाकारं च चक्रिरे ॥ ३८ ॥&lt;br&gt;&#xA;विकम्पमानहृदया मूर्च्छामापुर्दुरत्ययाम् ।&lt;br&gt;&#xA;स्मरणं च गतं तेषां जगदम्बेयमित्यपि ॥ ३९ ॥&lt;br&gt;&#xA;अथ ते ये स्थिता वेदाश्चतुर्दिक्षु महाविभोः ।&lt;br&gt;&#xA;बोधयामासुरत्युग्रं मूर्छातो मूर्च्छितान्सुरान् ॥ ४० ॥&lt;br&gt;&#xA;अथ ते धैर्यमालम्ब्य लब्ध्वा च श्रुतिमुत्तमाम् ।&lt;br&gt;&#xA;प्रेमाश्रुपूर्णनयना रुद्धकण्ठास्तु निर्जराः ॥ ४१ ॥&lt;br&gt;&#xA;बाष्पगद्‌गदया वाचा स्तोतुं समुपचक्रिरे ।&lt;br&gt;&#xA;देवा ऊचुः&lt;br&gt;&#xA;अपराधं क्षमस्वाम्ब पाहि दीनांस्त्वदुद्‌भवान् ॥ ४२ ॥&lt;br&gt;&#xA;कोपं संहर देवेशि सभया रूपदर्शनात् ।&lt;br&gt;&#xA;का ते स्तुतिः प्रकर्तव्या पामरैर्निर्जरैरिह ॥ ४३ ॥&lt;br&gt;&#xA;स्वस्याप्यज्ञेय एवासौ यावान्यश्च स्वविक्रमः ।&lt;br&gt;&#xA;तदर्वाग्जायमानानां कथं स विषयो भवेत् ॥ ४४ ॥&lt;br&gt;&#xA;नमस्ते भुवनेशानि नमस्ते प्रणवात्मिके ।&lt;br&gt;&#xA;सर्ववेदान्तसंसिद्धे नमो ह्रीङ्कारमूर्तये ॥ ४५ ॥&lt;br&gt;&#xA;यस्मादग्निः समुत्पन्नो यस्मात्सूर्यश्च चन्द्रमाः ।&lt;br&gt;&#xA;यस्मादोषधयः सर्वास्तस्मै सर्वात्मने नमः ॥ ४६ ॥&lt;br&gt;&#xA;यस्माच्च देवाः सम्भूताः साध्याः पक्षिण एव च ।&lt;br&gt;&#xA;पशवश्च मनुष्याश्च तस्मै सर्वात्मने नमः ॥ ४७ ॥&lt;br&gt;&#xA;प्राणापानौ व्रीहियवौ तपः श्रद्धा ऋतं तथा ।&lt;br&gt;&#xA;ब्रह्मचर्यं विधिश्चैव यस्मात्तस्मै नमो नमः ॥ ४८ ॥&lt;br&gt;&#xA;सप्त प्राणार्चिषो यस्मात्समिधः सप्त एव च ।&lt;br&gt;&#xA;होमाः सप्त तथा लोकास्तस्मै सर्वात्मने नमः ॥ ४९ ॥&lt;br&gt;&#xA;यस्मात्समुद्रा गिरयः सिन्धवः प्रचरन्ति च ।&lt;br&gt;&#xA;यस्मादोषधयः सर्वा रसास्तस्मै नमो नमः ॥ ५० ॥&lt;br&gt;&#xA;यस्माद्यज्ञः समुद्‌भूतो दीक्षा यूपश्च दक्षिणाः ।&lt;br&gt;&#xA;ऋचो यजूंषि सामानि तस्मै सर्वात्मने नमः ॥ ५१ ॥&lt;br&gt;&#xA;नमः पुरस्तात्पृष्ठे च नमस्ते पार्श्वयोर्द्वयोः ।&lt;br&gt;&#xA;अध ऊर्ध्वं चतुर्दिक्षु मातर्भूयो नमो नमः ॥ ५२ ॥&lt;br&gt;&#xA;उपसंहर देवेशि रूपमेतदलौकिकम् ।&lt;br&gt;&#xA;तदेव दर्शयास्माकं रूपं सुन्दरसुन्दरम् ॥ ५३ ॥&lt;br&gt;&#xA;व्यास उवाच&lt;br&gt;&#xA;इति भीतान्सुरान्दृष्ट्वा जगदम्बा कृपार्णवा ।&lt;br&gt;&#xA;संहृत्य रूपं घोरं तद्दर्शयामास सुन्दरम् ॥ ५४ ॥&lt;br&gt;&#xA;पाशाङ्कुशवराभीतिधरं सर्वाङ्गकोमलम् ।&lt;br&gt;&#xA;करुणापूर्णनयनं मन्दस्मितमुखाम्बुजम् ॥ ५५ ॥&lt;br&gt;&#xA;दृष्ट्वा तत्सुन्दरं रूपं तदा भीतिविवर्जिताः ।&lt;br&gt;&#xA;शान्तचित्ताः प्रणेमुस्ते हर्षगद्‌गदनिःस्वनाः ॥ ५६ ॥&lt;br&gt;&#xA;इति श्रीदेवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;श्रीदेवीविराड्‌रूपदर्शनसहितं देवकृततत्स्तववर्णनं नाम त्रयस्त्रिंशोऽध्यायः ॥ ३३ ॥&lt;/p&gt;</description>
    </item>
    <item>
      <title>३४</title>
      <link>https://vishvAsa.github.io/purANam/shAktam/devI-bhAgavatam/07/34/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/34/</guid>
      <description>&lt;p&gt;श्री देव्युवाच&lt;br&gt;&#xA;क्व यूयं मन्दभाग्या वै क्वेदं रूपं महाद्‌भुतम् ।&lt;br&gt;&#xA;तथापि भक्तवात्सल्यादीदृशं दर्शितं मया ॥ १ ॥&lt;br&gt;&#xA;न वेदाध्ययनैर्योगैर्न दानैस्तपसेज्यया ।&lt;br&gt;&#xA;रूपं द्रष्टुमिदं शक्यं केवलं मत्कृपां विना ॥ २ ॥&lt;br&gt;&#xA;प्रकृतं शृणु राजेन्द्र परमात्मात्र जीवताम् ।&lt;br&gt;&#xA;उपाधियोगात्सम्प्राप्तः कर्तृत्वादिकमप्युत ॥ ३ ॥&lt;br&gt;&#xA;क्रियाः करोति विविधा धर्माधर्मैकहेतवः ।&lt;br&gt;&#xA;नाना योनीस्ततः प्राप्य सुखदुःखैश्च युज्यते ॥ ४ ॥&lt;br&gt;&#xA;पुनस्तत्संस्कृतिवशान्नानाकर्मरतः सदा ।&lt;br&gt;&#xA;नानादेहान्समाप्नोति सुखदुःखैश्च युज्यते ॥ ५ ॥&lt;br&gt;&#xA;घटीयन्त्रवदेतस्य न विरामः कदापि हि ।&lt;br&gt;&#xA;अज्ञानमेव मूलं स्यात्ततः कामः क्रियास्ततः ॥ ६ ॥&lt;br&gt;&#xA;तस्मादज्ञाननाशाय यतेत नियतं नरः ।&lt;br&gt;&#xA;एतद्धि जन्मसाफल्यं यदज्ञानस्य नाशनम् ॥ ७ ॥&lt;br&gt;&#xA;पुरुषार्थसमाप्तिश्च जीवन्मुक्तदशापि च ।&lt;br&gt;&#xA;अज्ञाननाशने शक्ता विद्यैव तु पटीयसी ॥ ८ ॥&lt;br&gt;&#xA;न कर्म तज्जं नोपास्तिर्विरोधाभावतो गिरे ।&lt;br&gt;&#xA;प्रत्युताशाज्ञाननाशे कर्मणा नैव भाव्यताम् ॥ ९ ॥&lt;br&gt;&#xA;अनर्थदानि कर्माणि पुनः पुनरुशन्ति हि ।&lt;br&gt;&#xA;ततो रागस्ततो दोषस्ततोऽनर्थो महान्भवेत् ॥ १० ॥&lt;br&gt;&#xA;तस्मात्सर्वप्रयत्नेन ज्ञानं सम्पादयेन्नरः ।&lt;br&gt;&#xA;कुर्वन्नेवेह कर्माणीत्यतः कर्माप्यवश्यकम् ॥ ११ ॥&lt;br&gt;&#xA;ज्ञानादेव हि कैवल्यमतः स्यात्तत्समुच्चयः ।&lt;br&gt;&#xA;सहायतां व्रजेत्कर्म ज्ञानस्य हितकारि च ॥ १२ ॥&lt;br&gt;&#xA;इति केचिद्वदन्त्यत्र तद्विरोधान्न सम्भवेत् ।&lt;br&gt;&#xA;ज्ञानाधृद्ग्रन्थिभेदः स्याद्‌धृद्ग्रन्थौ कर्मसम्भवः ॥ १३ ॥&lt;br&gt;&#xA;यौगपद्यं न सम्भाव्यं विरोधात्तु ततस्तयोः ।&lt;br&gt;&#xA;तमः प्रकाशयोर्यद्वद्यौगपद्यं न सम्भवि ॥ १४ ॥&lt;br&gt;&#xA;तस्मात् सर्वाणि कर्माणि वैदिकानि महामते ।&lt;br&gt;&#xA;चित्तशुद्ध्यन्तमेव स्युस्तानि कुर्यात्प्रयत्नतः ॥ १५ ॥&lt;br&gt;&#xA;शमो दमस्तितिक्षा च वैराग्यं सत्त्वसम्भवः ।&lt;br&gt;&#xA;तावत्पर्यन्तमेव स्युः कर्माणि न ततः परम् ॥ १६ ॥&lt;br&gt;&#xA;तदन्ते चैव सन्न्यस्य संश्रयेद्‌ गुरुमात्मवान् ।&lt;br&gt;&#xA;श्रोत्रियं ब्रह्मनिष्ठं च भक्त्या निर्व्याजया पुनः ॥ १७ ॥&lt;br&gt;&#xA;वेदान्तश्रवणं कुर्यान्नित्यमेवमतन्द्रितः ।&lt;br&gt;&#xA;तत्त्वमस्यादिवाक्यस्य नित्यमर्थं विचारयेत् ॥ १८ ॥&lt;br&gt;&#xA;तत्त्वमस्यादि वाक्यं तु जीवब्रह्मैक्यबोधकम् ।&lt;br&gt;&#xA;ऐक्ये ज्ञाते निर्भयस्तु मद्‌रूपो हि प्रजायते ॥ १९ ॥&lt;br&gt;&#xA;पदार्थावगतिः पूर्वं वाक्यार्थावगतिस्ततः ।&lt;br&gt;&#xA;तत्पदस्य च वाक्यार्थो गिरेऽहं परिकीर्तितः ॥ २० ॥&lt;br&gt;&#xA;त्वं पदस्य च वाच्यार्थो जीव एव न संशयः ।&lt;br&gt;&#xA;उभयोरैक्यमसिना पदेन प्रोच्यते बुधैः ॥ २१ ॥&lt;br&gt;&#xA;वाच्यार्थयोर्विरुद्धत्वादैक्यं नैव घटेत ह ।&lt;br&gt;&#xA;लक्षणातः प्रकर्तव्या तत्त्वमोः श्रुतिसंस्थयोः ॥ २२ ॥&lt;br&gt;&#xA;चिन्मात्रं तु तयोर्लक्ष्यं तयोरैक्यस्य सम्भवः ।&lt;br&gt;&#xA;तयोरैक्यं तथा ज्ञात्वा स्वाभेदेनाद्वयो भवेत् ॥ २३ ॥&lt;br&gt;&#xA;देवदत्तः स एवायमितिवल्लक्षणा स्मृता ।&lt;br&gt;&#xA;स्थूलादि देहरहितो ब्रह्म सम्पद्यते नरः ॥ २४ ॥&lt;br&gt;&#xA;पञ्चीकृतमहाभूतसम्भूतः स्थूलदेहकः ।&lt;br&gt;&#xA;भोगालयो जराव्याधिसंयुतः सर्वकर्मणाम् ॥ २५ ॥&lt;br&gt;&#xA;मिथ्याभूतोऽयमाभाति स्फुटं मायामयत्वतः ।&lt;br&gt;&#xA;सोऽयं स्थूल उपाधिः स्यादात्मनो मे नगेश्वर ॥ २६ ॥&#xA;ज्ञानकर्मेन्द्रिययुतं प्राणपञ्चकसंयुतम् ।&lt;br&gt;&#xA;मनोबुद्धियुतं चैतत्सूक्ष्मं तत्कवयो विदुः ॥ २७ ॥&lt;br&gt;&#xA;अपञ्चीकृतभूतोत्थं सूक्ष्मदेहोऽयमात्मनः ।&lt;br&gt;&#xA;द्वितीयोऽयमुपाधिः स्यात्सुखादेरवबोधकः ॥ २८ ॥&lt;br&gt;&#xA;अनाद्यनिर्वाच्यमिदमज्ञानं तु तृतीयकः ।&lt;br&gt;&#xA;देहोऽयमात्मनो भाति कारणात्मा नगेश्वर ॥ २९ ॥&lt;br&gt;&#xA;उपाधिविलये जाते केवलात्मावशिष्यते ।&lt;br&gt;&#xA;देहत्रये पञ्चकोशा अन्तःस्थाः सन्ति सर्वदा ॥ ३० ॥&lt;br&gt;&#xA;पञ्चकोशपरित्यागे ब्रह्मपुच्छं हि लभ्यते ।&lt;br&gt;&#xA;नेतिनेतीत्यादिवाक्यैर्मम रूपं यदुच्यते ॥ ३१ ॥&lt;br&gt;&#xA;न जायते म्रियते तत्कदाचि-&lt;br&gt;&#xA;न्नायं भूत्वा न बभूव कश्चित् ।&lt;br&gt;&#xA;अजो नित्यः शाश्वतोऽयं पुराणो&lt;br&gt;&#xA;न हन्यते हन्यमाने शरीरे ॥ ३२ ॥&lt;br&gt;&#xA;हतं चेन्मन्यते हन्तुं हतश्चेन्मन्यते हतम् ।&lt;br&gt;&#xA;उभौ तौ न विजानीतो नायं हन्ति न हन्यते ॥ ३३ ॥&lt;br&gt;&#xA;अणोरणीयान्महतो महीया-&lt;br&gt;&#xA;नात्मास्य जन्तोर्निहितो गुहायाम् ।&lt;br&gt;&#xA;तमक्रतुः पश्यति वीतशोको&lt;br&gt;&#xA;धातुः प्रसादान्महिमानमस्य ॥ ३४ ॥&lt;br&gt;&#xA;आत्मानं रथिनं विद्धि शरीरं रथमेव तु ।&lt;br&gt;&#xA;बुद्धिं तु सारथिं विद्धि मनः प्रग्रहमेव च ॥ ३५ ॥&lt;br&gt;&#xA;इन्द्रियाणि हयानाहुर्विषयांस्तेषु गोचरान् ।&lt;br&gt;&#xA;आत्मेन्द्रियमनोयुक्तं भोक्तेत्याहुर्मनीषिणः ॥ ३६ ॥&lt;br&gt;&#xA;यस्त्वविद्वान्भवति चामनस्कश्च सदाशुचिः ।&lt;br&gt;&#xA;न तत्पदमवाप्नोति संसारं चाधिगच्छति ॥ ३७ ॥&lt;br&gt;&#xA;यस्तु विज्ञानवान्भवति समनस्कः सदा शुचिः ।&lt;br&gt;&#xA;स तु तत्पदमाप्नोति यस्माद्‌भूयो न जायते ॥ ३८ ॥&lt;br&gt;&#xA;विज्ञानसारथिर्यस्तु मनः प्रग्रहवान्नरः ।&lt;br&gt;&#xA;सोऽध्वनः पारमाप्नोति मदीयं यत्परं पदम् ॥ ३९ ॥&lt;br&gt;&#xA;इत्थं श्रुत्या च मत्या च निश्चित्यात्मानमात्मना ।&lt;br&gt;&#xA;भावयेन्मामात्मरूपां निदिध्यासनतोऽपि च ॥ ४० ॥&lt;br&gt;&#xA;योगवृत्तेः पुरा स्वस्मिन्भावयेदक्षरत्रयम् ।&lt;br&gt;&#xA;देवीप्रणवसञ्ज्ञस्य ध्यानार्थं मन्त्रवाच्ययोः ॥ ४१ ॥&lt;br&gt;&#xA;हकारः स्थूलदेहः स्याद्‌रकारः सूक्ष्मदेहकः ।&lt;br&gt;&#xA;ईकारः कारणात्मासौ ह्रीङ्कारोऽहं तुरीयकम् ॥ ४२ ॥&lt;br&gt;&#xA;एवं समष्टिदेहेऽपि ज्ञात्वा बीजत्रयं क्रमात् ।&lt;br&gt;&#xA;समष्टिव्यष्ट्योरेकत्वं भावयेन्मतिमान्नरः ॥ ४३ ॥&lt;br&gt;&#xA;समाधिकालात्पूर्वं तु भावयित्वैवमादृतः ।&lt;br&gt;&#xA;ततो ध्यायेन्निलीनाक्षो देवीं मां जगदीश्वरीम् ॥ ४४ ॥&lt;br&gt;&#xA;प्राणापानौ समौ कृत्वा नासाभ्यन्तरचारिणौ ।&lt;br&gt;&#xA;निवृत्तविषयाकाङ्क्षो वीतदोषो विमत्सरः ॥ ४५ ॥&lt;br&gt;&#xA;भक्त्या निर्व्याजया युक्तो गुहायां निःस्वने स्थले ।&lt;br&gt;&#xA;हकारम् विश्वमात्मानं रकारे प्रविलापयेत् ॥ ४६ ॥&lt;br&gt;&#xA;रकारं तैजसं देवमीकारे प्रविलापयेत् ।&lt;br&gt;&#xA;ईकारं प्राज्ञमात्मानं ह्रीङ्कारे प्रविलापयेत् ॥ ४७ ॥&lt;br&gt;&#xA;वाच्यवाचकताहीनं द्वैतभावविवर्जितम् ।&lt;br&gt;&#xA;अखण्डं सच्चिदानन्दं भावयेत्तच्छिखान्तरे ॥ ४८ ॥&lt;br&gt;&#xA;इति ध्यानेन मां राजन् साक्षात्कृत्य नरोत्तमः ।&lt;br&gt;&#xA;मद्‌रूप एव भवति द्वयोरप्येकता यतः ॥ ४९ ॥&lt;br&gt;&#xA;योगयुक्त्यानया दृष्ट्वा मामात्मानं परात्परम् ।&lt;br&gt;&#xA;अज्ञानस्य सकार्यस्य तत्क्षणे नाशको भवेत् ॥ ५० ॥&lt;br&gt;&#xA;इति श्रीदेवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;देवीगीतायां ज्ञानस्य मोक्षहेतुत्ववर्णनं नाम चतुस्त्रिंशोऽध्यायः ॥ ३४ ॥&lt;/p&gt;</description>
    </item>
    <item>
      <title>३५</title>
      <link>https://vishvAsa.github.io/purANam/shAktam/devI-bhAgavatam/07/35/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/35/</guid>
      <description>&lt;p&gt;हिमालय उवाच&lt;br&gt;&#xA;योगं वद महेशानि साङ्गं संवित्प्रदायकम् ।&lt;br&gt;&#xA;कृतेन येन योग्योऽहं भवेयं तत्त्वदर्शने ॥ १ ॥&lt;br&gt;&#xA;श्रीदेव्युवाच&lt;br&gt;&#xA;न योगो नभसः पृष्ठे न भूमौ न रसातले ।&lt;br&gt;&#xA;ऐक्यं जीवात्मनोराहुर्योगं योगविशारदाः ॥ २ ॥&lt;br&gt;&#xA;तत्प्रत्यूहाः षडाख्याता योगविघ्नकरानघ ।&lt;br&gt;&#xA;कामक्रोधौ लोभमोहौ मदमात्सर्यसञ्ज्ञकौ ॥ ३ ॥&lt;br&gt;&#xA;योगाङ्गैरेव भित्त्वा तान्योगिनो योगमाप्नुयुः ।&lt;br&gt;&#xA;यमं नियममासनप्राणायामौ ततः परम् ॥ ४ ॥&lt;br&gt;&#xA;प्रत्याहारं धारणाख्यं ध्यानं सार्धं समाधिना ।&lt;br&gt;&#xA;अष्टाङ्गान्याहुरेतानि योगिनां योगसाधने ॥ ५ ॥&lt;br&gt;&#xA;अहिंसा सत्यमस्तेयं ब्रह्मचर्यं दयाऽऽर्जवम् ।&lt;br&gt;&#xA;क्षमा धृतिर्मिताहारः शौचं चेति यमा दश ॥ ६ ॥&lt;br&gt;&#xA;तपः सन्तोष आस्तिक्यं दानं देवस्य पूजनम् ।&lt;br&gt;&#xA;सिद्धान्तश्रवणं चैव ह्रीर्मतिश्च जपो हुतम् ॥ ७ ॥&lt;br&gt;&#xA;दशैते नियमाः प्रोक्ता मया पर्वतनायक ।&lt;br&gt;&#xA;पद्मासनं स्वस्तिकं च भद्रं वज्रासनं तथा ॥ ८ ॥&lt;br&gt;&#xA;वीरासनमिति प्रोक्तं क्रमादासनपञ्चकम् ।&lt;br&gt;&#xA;ऊर्वोरुपरि विन्यस्य सम्यक्पादतले शुभे ॥ ९ ॥&lt;br&gt;&#xA;अङ्गुष्ठौ च निबध्नीयाद्धस्ताभ्यां व्युत्क्रमात्ततः ।&lt;br&gt;&#xA;पद्मासनमिति प्रोक्तं योगिनां हृदयङ्गमम् ॥ १० ॥&lt;br&gt;&#xA;जानूर्वोरन्तरे सम्यक्कृत्वा पादतले शुभे ।&lt;br&gt;&#xA;ऋजुकायो विशेद्योगी स्वस्तिकं तत्प्रचक्षते ॥ ११ ॥&lt;br&gt;&#xA;सीवन्याः पार्श्वयोर्न्यस्य गुल्फयुग्मं सुनिश्चितम् ।&lt;br&gt;&#xA;वृषणाधः पादपार्ष्णी पार्ष्णिभ्यां परिबन्धयेत् ॥ १२ ॥&lt;br&gt;&#xA;भद्रासनमिति प्रोक्तं योगिभिः परिपूजितम् ।&lt;br&gt;&#xA;उर्वोः पादौ क्रमान्न्यस्य जान्वोः प्रत्यङ्मुखाङ्गुली ॥ १३ ॥&lt;br&gt;&#xA;करौ विदध्यादाख्यातं वज्रासनमनुत्तमम् ।&lt;br&gt;&#xA;एकं पादमधः कृत्वा विन्यस्योरुं तथोत्तरे ॥ १४ ॥&lt;br&gt;&#xA;ऋजुकायो विशेद्योगी वीरासनमितीरितम् ।&lt;br&gt;&#xA;इडयाऽऽकर्षयेद्‌वायुं बाह्यं षोडशमात्रया ॥ १५ ॥&lt;br&gt;&#xA;धारयेत्पूरितं योगी चतुःषष्ट्या तु मात्रया ।&lt;br&gt;&#xA;सुषुम्नामध्यगं सम्यग्द्वात्रिंशन्मात्रया शनैः ॥ १६ ॥&lt;br&gt;&#xA;नाड्या पिङ्गलया चैव रेचयेद्योगवित्तमः ।&lt;br&gt;&#xA;प्राणायाममिमं प्राहूर्योगशास्त्रविशारदाः ॥ १७ ॥&lt;br&gt;&#xA;भूयो भूयः क्रमात्तस्य बाह्यमेवं समाचरेत् ।&lt;br&gt;&#xA;मात्रावृद्धिः क्रमेणैव सम्यग्द्वादश षोडश ॥ १८ ॥&lt;br&gt;&#xA;जपध्यानादिभिः सार्धं सगर्भं तं विदुर्बुधाः ।&lt;br&gt;&#xA;तदपेतं विगर्भं च प्राणायामं परे विदुः ॥ १९ ॥&lt;br&gt;&#xA;क्रमादभ्यस्यतः पुंसो देहे स्वेदोद्‌गमोऽधमः ।&lt;br&gt;&#xA;मध्यमः कम्पसंयुक्तो भूमित्यागः परो मतः ॥ २० ॥&lt;br&gt;&#xA;उत्तमस्य गुणावाप्तिर्यावच्छीलनमिष्यते ।&lt;br&gt;&#xA;इन्द्रियाणां विचरतां विषयेषु निरर्गलम् ॥ २१ ॥&lt;br&gt;&#xA;बलादाहरणं तेभ्यः प्रत्याहारोऽभिधीयते ।&lt;br&gt;&#xA;अङ्गुष्ठगुल्फजानूरुमूलाधोलिङ्गनाभिषु ॥ २२ ॥&lt;br&gt;&#xA;हृद्ग्रीवाकण्ठदेशेषु लम्बिकायां ततो नसि ।&lt;br&gt;&#xA;भ्रूमध्ये मस्तके मूर्ध्नि द्वादशान्ते यथाविधि ॥ २३ ॥&lt;br&gt;&#xA;धारणं प्राणमरुतो धारणेति निगद्यते ।&lt;br&gt;&#xA;समाहितेन मनसा चैतन्यान्तरवर्तिना ॥ २४ ॥&lt;br&gt;&#xA;आत्मन्यभीष्टदेवानां ध्यानं ध्यानमिहोच्यते ।&lt;br&gt;&#xA;समत्वभावना नित्यं जीवात्मपरमात्मनोः ॥ २५ ॥&lt;br&gt;&#xA;समाधिमाहुर्मुनयः प्रोक्तमष्टाङ्गलक्षणम् ।&lt;br&gt;&#xA;इदानीं कथये तेऽहं मन्त्रयोगमनुत्तमम् ॥ २६ ॥&lt;br&gt;&#xA;विश्वं शरीरमित्युक्तं पञ्चभूतात्मकं नग ।&lt;br&gt;&#xA;चन्द्रसूर्याग्नितेजोभिर्जीवब्रह्मैक्यरूपकम् ॥ २७ ॥&lt;br&gt;&#xA;तिस्रः कोट्यस्तदर्धेन शरीरे नाडयो मताः ।&lt;br&gt;&#xA;तासु मुख्या दश प्रोक्तास्ताभ्यस्तिस्रो व्यवस्थिताः ॥ २८ ॥&lt;br&gt;&#xA;प्रधाना मेरुदण्डेऽत्र चन्द्रसूर्याग्ररूपिणी ।&lt;br&gt;&#xA;इडा वामे स्थिता नाडी शुभ्रा तु चन्द्ररूपिणी ॥ २९ ॥&lt;br&gt;&#xA;शक्तिरूपा तु सा नाडी साक्षादमृतविग्रहा ।&lt;br&gt;&#xA;दक्षिणे या पिङ्गलाख्या पुंरूपा सूर्यविग्रहा ॥ ३० ॥&lt;br&gt;&#xA;सर्वतेजोमयी सा तु सुषुम्ना वह्निरूपिणी ।&lt;br&gt;&#xA;तस्या मध्ये विचित्राख्ये इच्छाज्ञानक्रियात्मकम् ॥ ३१ ॥&#xA;मध्ये स्वयम्भूलिङ्गं तु कोटिसूर्यसमप्रभम् ।&lt;br&gt;&#xA;तदूर्ध्वं मायाबीजं तु हरात्माबिन्दुनादकम् ॥ ३२ ॥&lt;br&gt;&#xA;तदूर्ध्वं तु शिखाकारा कुण्डली रक्तविग्रहा ।&lt;br&gt;&#xA;देव्यात्मिका तु सा प्रोक्ता मदभिन्ना नगाधिप ॥ ३३ ॥&lt;br&gt;&#xA;तद्बाह्ये हेमरूपाभं वादिसान्तचतुर्दलम् ।&lt;br&gt;&#xA;द्रुतहेमसमप्रख्यं पद्मं तत्र विचिन्तयेत् ॥ ३४ ॥&lt;br&gt;&#xA;तदूर्ध्वं त्वनलप्रख्यं षड्दलं हीरकप्रभम् ।&lt;br&gt;&#xA;बादिलान्तषड्वर्णेन स्वाधिष्ठानमनुत्तमम् ॥ ३५ ॥&lt;br&gt;&#xA;मूलमाधारषट्कोणं मूलाधारं ततो विदुः ।&lt;br&gt;&#xA;स्वशब्देन परं लिङ्गं स्वाधिष्ठानं ततो विदुः ॥ ३६ ॥&lt;br&gt;&#xA;तदूर्ध्वं नाभिदेशे तु मणिपूरं महाप्रभम् ।&lt;br&gt;&#xA;मेघाभं विद्युदाभं च बहुतेजोमयं ततः ॥ ३७ ॥&lt;br&gt;&#xA;मणिवद्‌भिन्नं तत्पद्मं मणिपद्मं तथोच्यते ।&lt;br&gt;&#xA;दशभिश्च दलैर्युक्तं डादिफान्ताक्षरान्वितम् ॥ ३८ ॥&lt;br&gt;&#xA;विष्णुनाधिष्ठितं पद्मं विष्ण्वालोकनकारणम् ।&lt;br&gt;&#xA;तदूर्ध्वेऽनाहतं पद्ममुद्यदादित्यसन्निभम् ॥ ३९ ॥&lt;br&gt;&#xA;कादिठान्तदलैरर्कपत्रैश्च समधिष्ठितम् ।&lt;br&gt;&#xA;तन्मध्ये बाणलिङ्गं तु सूर्यायुतसमप्रभम् ॥ ४० ॥&lt;br&gt;&#xA;शब्दब्रह्ममयं शब्दानाहतं तत्र दृश्यते ।&lt;br&gt;&#xA;अनाहताख्यं तत्पद्मं मुनिभिः परिकीर्तितम् ॥ ४१ ॥&lt;br&gt;&#xA;आनन्दसदनं तत्तु पुरुषाधिष्ठितं परम् ।&lt;br&gt;&#xA;तदूर्ध्वं तु विशुद्धाख्यं दलं षोडशपङ्कजम् ॥ ४२ ॥&lt;br&gt;&#xA;स्वरैः षोडशभिर्युक्तं धूम्रवर्णम् महाप्रभम् ।&lt;br&gt;&#xA;विशुद्धं तनुते यस्माज्जीवस्य हंसलोकनात् ॥ ४३ ॥&lt;br&gt;&#xA;विशुद्धं पद्ममाख्यातमाकाशाख्यं महाद्‌भुतम् ।&lt;br&gt;&#xA;आज्ञाचक्रं तदूर्ध्वं तु आत्मनाधिष्ठितं परम् ॥ ४४ ॥&lt;br&gt;&#xA;आज्ञासङ्क्रमणं तत्र तेनाज्ञेति प्रकीर्तितम् ।&lt;br&gt;&#xA;द्विदलं हक्षसंयुक्तं पद्मं तत्सुमनोहरम् ॥ ४५ ॥&lt;br&gt;&#xA;कैलासाख्यं तदूर्ध्वं तु रोधिनी तु तदूर्ध्वतः ।&lt;br&gt;&#xA;एवं त्वाधारचक्राणि प्रोक्तानि तव सुव्रत ॥ ४६ ॥&lt;br&gt;&#xA;सहस्रारयुतं बिन्दुस्थानं तदूर्ध्वमीरितम् ।&lt;br&gt;&#xA;इत्येतत्कथितं सर्वं योगमार्गमनुत्तमम् ॥ ४७ ॥&lt;br&gt;&#xA;आदौ पूरकयोगेनाप्याधारे योजयेन्मनः ।&lt;br&gt;&#xA;गुदमेढ्रान्तरे शक्तिस्तामाकुञ्च्य प्रबोधयेत् ॥ ४८ ॥&lt;br&gt;&#xA;लिङ्गभेदक्रमेणैव बिन्दुचक्रं च प्रापयेत् ।&lt;br&gt;&#xA;शम्भुना तां परां शक्तिमेकीभूतां विचिन्तयेत् ॥ ४९ ॥&lt;br&gt;&#xA;तत्रोत्थितामृतं यत्तु द्रुतलाक्षारसोपमम् ।&lt;br&gt;&#xA;पाययित्वा तु तां शक्तिं मायाख्यां योगसिद्धिदाम् ॥ ५० ॥&lt;br&gt;&#xA;षड्चक्रदेवतास्तत्र सन्तर्प्यामृतधारया ।&lt;br&gt;&#xA;आनयेत्तेन मार्गेण मूलाधारं ततः सुधीः ॥ ५१ ॥&lt;br&gt;&#xA;एवमभ्यस्यमानस्याप्यहन्यहनि निश्चितम् ।&lt;br&gt;&#xA;पूर्वोक्तदूषिता मन्त्राः सर्वे सिध्यन्ति नान्यथा ॥ ५२ ॥&lt;br&gt;&#xA;जरामरणदुःखाद्यैर्मुच्यते भवबन्धनात् ।&lt;br&gt;&#xA;ये गुणाः सन्ति देव्या मे जगन्मातुर्यथा तथा ॥ ५३ ॥&lt;br&gt;&#xA;ते गुणाः साधकवरे भवन्त्येव न चान्यथा ।&lt;br&gt;&#xA;इत्येवं कथितं तात वायुधारणमुत्तमम् ॥ ५४ ॥&lt;br&gt;&#xA;इदानीं धारणाख्यं तु शृणुष्वावहितो मम ।&lt;br&gt;&#xA;दिक्कालाद्यनवच्छिन्नदेव्यां चेतो विधाय च ॥ ५५ ॥&lt;br&gt;&#xA;तन्मयो भवति क्षिप्रं जीवब्रह्मैक्ययोजनात् ।&lt;br&gt;&#xA;अथवा समलं चेतो यदि क्षिप्रं न सिद्ध्यति ॥ ५६ ॥&lt;br&gt;&#xA;तदावयवयोगेन योगी योगान्समभ्यसेत् ।&lt;br&gt;&#xA;मदीयहस्तपादादावङ्गे तु मधुरे नग ॥ ५७ ॥&lt;br&gt;&#xA;चित्तं संस्थापयेन्मन्त्री स्थानस्थानजयात्पुनः ।&lt;br&gt;&#xA;विशुद्धचित्तः सर्वस्मिन्‌रूपे संस्थापयेन्मनः ॥ ५८ ॥&lt;br&gt;&#xA;यावन्मनो लयं याति देव्यां संविदि पर्वत ।&lt;br&gt;&#xA;तावदिष्टमनुं मन्त्री जपहोमैः समभ्यसेत् ॥ ५९ ॥&lt;br&gt;&#xA;मन्त्राभ्यासेन योगेन ज्ञेयज्ञानाय कल्पते ।&lt;br&gt;&#xA;न योगेन विना मन्त्रो न मन्त्रेण विना हि सः ॥ ६० ॥&lt;br&gt;&#xA;द्वयोरभ्यासयोगो हि ब्रह्मसंसिद्धिकारणम् ।&lt;br&gt;&#xA;तमः परिवृते गेहे घटो दीपेन दृश्यते ॥ ६१ ॥&lt;br&gt;&#xA;एवं मायावृतो ह्यात्मा मनुना गोचरीकृतः ।&lt;br&gt;&#xA;इति योगविधिः कृत्स्नः साङ्गः प्रोक्तो मयाऽधुना ॥ ६२ ॥&lt;br&gt;&#xA;गुरूपदेशतो ज्ञेयो नान्यथा शास्त्रकोटिभिः ॥ ६३ ॥&lt;br&gt;&#xA;इति श्रीदेवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;देवीगीतायां मन्त्रसिद्धिसाधनवर्णनं नाम पञ्चत्रिंशोऽध्यायः ॥ ३५ ॥&lt;/p&gt;</description>
    </item>
    <item>
      <title>३६</title>
      <link>https://vishvAsa.github.io/purANam/shAktam/devI-bhAgavatam/07/36/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/36/</guid>
      <description>&lt;p&gt;देव्युवाच&lt;br&gt;&#xA;इत्यादियोगयुक्तात्मा ध्यायेन्मां ब्रह्मरूपिणीम् ।&lt;br&gt;&#xA;भक्त्या निर्व्याजया राजन्नासने समुपस्थितः ॥ १ ॥&lt;br&gt;&#xA;आविः सन्निहितं गुहाचरं नाम महत्पदम् ।&lt;br&gt;&#xA;अत्रैतत्सर्वमर्पितमेजत्प्राणमिषच्च यत् ॥ २ ॥&lt;br&gt;&#xA;एतज्जानथ सदसद्वरेण्यं&lt;br&gt;&#xA;परं विज्ञानाद्यद्वरिष्ठं प्रजानाम् ।&lt;br&gt;&#xA;यदर्चिमद्यदणुभ्योऽणु च&lt;br&gt;&#xA;यस्मिंल्लोका निहिता लोकिनश्च ॥ ३ ॥&lt;br&gt;&#xA;तदेतदक्षरं ब्रह्म स प्राणस्तदु वाङ्‌मनः ।&lt;br&gt;&#xA;तदेतत्सत्यममृतं तद्वेद्धव्यं सौम्य विद्धि ॥ ४ ॥&lt;br&gt;&#xA;धनुर्गृहीत्वौपनिषदं महास्त्रं&lt;br&gt;&#xA;शरं ह्युपासानिशितं सन्धयीत ।&lt;br&gt;&#xA;आयम्य तद्‌भावगतेन चेतसा&lt;br&gt;&#xA;लक्ष्यं तदेवाक्षरं सौम्य विद्धि ॥ ५ ॥&lt;br&gt;&#xA;प्रणवो धनुः शरो ह्यात्मा ब्रह्म तल्लक्ष्यमुच्यते ।&lt;br&gt;&#xA;अप्रमत्तेन वेद्धव्यं शरवत्तन्मयो भवेत् ॥ ६ ॥&lt;br&gt;&#xA;यस्मिन् द्यौश्च पृथिवी चान्तरिक्ष-&lt;br&gt;&#xA;मोतं मनः सह प्राणैश्च सर्वैः ।&lt;br&gt;&#xA;तमेवैकं जानथात्मानं&lt;br&gt;&#xA;अन्या वाचो विमुञ्चथामृतस्यैष सेतुः ॥ ७ ॥&lt;br&gt;&#xA;अरा इव रथनाभौ संहता यत्र नाड्यः ।&lt;br&gt;&#xA;स एषोऽन्तश्चरते बहुधा जायमानः ॥ ८ ॥&lt;br&gt;&#xA;ओमित्येवं ध्यायथात्मानं&lt;br&gt;&#xA;स्वस्ति वः पाराय तमसः परस्तात् ।&lt;br&gt;&#xA;दिव्ये ब्रह्मपुरे व्योम्नि आत्मा सम्प्रतिष्ठितः ॥ ९ ॥&lt;br&gt;&#xA;मनोमयः प्राणशरीरनेता&lt;br&gt;&#xA;प्रतिष्ठितोऽन्ने हृदयं सन्निधाय ।&lt;br&gt;&#xA;तद्विज्ञानेन परिपश्यन्ति धीरा&lt;br&gt;&#xA;आनन्दरूपममृतं यद्विभाति ॥ १० ॥&lt;br&gt;&#xA;भिद्यते हृदयग्रन्थिश्छिद्यन्ते सर्वसंशयाः ।&lt;br&gt;&#xA;क्षीयन्ते चास्य कर्माणि तस्मिन्दृष्टे परावरे ॥ ११ ॥&lt;br&gt;&#xA;हिरण्मये परे कोशे विराजं ब्रह्म निष्कलम् ।&lt;br&gt;&#xA;तच्छुभ्रं ज्योतिषां ज्योतिस्तद्यदात्मविदो विदुः ॥ १२ ॥&lt;br&gt;&#xA;न तत्र सूर्यो भाति न चन्द्रतारकं&lt;br&gt;&#xA;नेमा विद्युतो भान्ति कुतोऽयमग्निः ।&lt;br&gt;&#xA;तमेव भान्तमनुभाति सर्वं&lt;br&gt;&#xA;तस्य भासा सर्वमिदं विभाति ॥ १३ ॥&#xA;ब्रह्मैवेदममृतं पुरस्ताद्ब्रह्म&lt;br&gt;&#xA;पश्चाद्ब्रह्म दक्षिणतश्चोत्तरेण ।&lt;br&gt;&#xA;अधश्चोर्ध्वं च प्रसृतं ब्रह्मैवेदं विश्वं वरिष्ठम् ॥ १४ ॥&lt;br&gt;&#xA;एतादृगनुभवो यस्य स कृतार्थो नरोत्तमः ।&lt;br&gt;&#xA;ब्रह्मभूतः प्रसन्नात्मा न शोचति न काङ्क्षति ॥ १५ ॥&lt;br&gt;&#xA;द्वितीयाद्वै भयं राजंस्तदभावाद्‌ बिभेति न ।&lt;br&gt;&#xA;न तद्वियोगो मेऽप्यस्ति मद्वियोगोऽपि तस्य न ॥ १६ ॥&lt;br&gt;&#xA;अहमेव स सोऽहं वै निश्चितं विद्धि पर्वत ।&lt;br&gt;&#xA;मद्दर्शनं तु तत्र स्याद्यत्र ज्ञानी स्थितो मम ॥ १७ ॥&lt;br&gt;&#xA;नाहं तीर्थे न कैलासे वैकुण्ठे वा न कर्हिचित् ।&lt;br&gt;&#xA;वसामि किन्तु मज्ज्ञानिहृदयाम्भोजमध्यमे ॥ १८ ॥&lt;br&gt;&#xA;मत्पूजाकोटिफलदं सकृन्मज्ज्ञानिनोऽर्चनम् ।&lt;br&gt;&#xA;कुलं पवित्रं तस्यास्ति जननी कृतकृत्यका ॥ १९ ॥&lt;br&gt;&#xA;विश्वम्भरा पुण्यवती चिल्लयो यस्य चेतसः ।&lt;br&gt;&#xA;ब्रह्मज्ञानं तु यत्पृष्टं त्वया पर्वतसत्तम ॥ २० ॥&lt;br&gt;&#xA;कथितं तन्मया सर्वं नातो वक्तव्यमस्ति हि ।&lt;br&gt;&#xA;इदं ज्येष्ठाय पुत्राय भक्तियुक्ताय शीलिने ॥ २१ ॥&lt;br&gt;&#xA;शिष्याय च यथोक्ताय वक्तव्यं नान्यथा क्वचित् ।&lt;br&gt;&#xA;यस्य देवे परा भक्तिर्यथा देवे तथा गुरौ ॥ २२ ॥&lt;br&gt;&#xA;तस्यैते कथिता ह्यर्थाः प्रकाशन्ते महात्मनः ।&lt;br&gt;&#xA;येनोपदिष्टा विद्येयं स एव परमेश्वरः ॥ २३ ॥&lt;br&gt;&#xA;यस्यायं सुकृतं कर्तुमसमर्थस्ततो ऋणी ।&lt;br&gt;&#xA;पित्रोरप्यधिकः प्रोक्तो ब्रह्मजन्मप्रदायकः ॥ २४ ॥&lt;br&gt;&#xA;पितृजातं जन्म नष्टं नेत्थं जातं कदाचन ।&lt;br&gt;&#xA;तस्मै न द्रुह्येदित्यादि निगमोऽप्यवदन्नग ॥ २५ ॥&lt;br&gt;&#xA;तस्माच्छास्त्रस्य सिद्धान्तो ब्रह्मदाता गुरुः परः ।&lt;br&gt;&#xA;शिवे रुष्टे गुरुस्त्राता गुरौ रुष्टे न शङ्करः ॥ २६ ॥&lt;br&gt;&#xA;तस्मात्सर्वप्रयत्नेन श्रीगुरुं तोषयेन्नग ।&lt;br&gt;&#xA;कायेन मनसा वाचा सर्वदा तत्परो भवेत् ॥ २७ ॥&lt;br&gt;&#xA;अन्यथा तु कृतघ्नः स्यात्कृतघ्ने नास्ति निष्कृतिः ।&lt;br&gt;&#xA;इन्द्रेणाथर्वणायोक्ता शिरश्छेदप्रतिज्ञया ॥ २८ ॥&lt;br&gt;&#xA;अश्विभ्यां कथने तस्य शिरश्छिन्नं च वज्रिणा ।&lt;br&gt;&#xA;अश्वीयं तच्छिरो नष्टं दृष्ट्वा वैद्यौ सुरोत्तमौ ॥ २९ ॥&lt;br&gt;&#xA;पुनः संयोजितं स्वीयं ताभ्यां मुनिशिरस्तदा ।&lt;br&gt;&#xA;इति सङ्कटसम्पाद्या ब्रह्मविद्या नगाधिप ।&lt;br&gt;&#xA;लब्धा येन स धन्यः स्यात्कृतकृत्यश्च भूधर ॥ ३० ॥&lt;br&gt;&#xA;इति श्रीदेवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;देवीगीतायां ब्रह्मविद्योपदेशवर्णनं नाम षट्‌त्रिंशोऽध्यायः ॥ ३६ ॥&lt;/p&gt;</description>
    </item>
    <item>
      <title>३७</title>
      <link>https://vishvAsa.github.io/purANam/shAktam/devI-bhAgavatam/07/37/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/37/</guid>
      <description>&lt;p&gt;हिमालय उवाच&lt;br&gt;&#xA;स्वीयां भक्तिं वदस्वाम्ब येन ज्ञानं सुखेन हि ।&lt;br&gt;&#xA;जायेत मनुजस्यास्य मध्यमस्याविरागिणः ॥ १ ॥&lt;br&gt;&#xA;देव्युवाच&lt;br&gt;&#xA;मार्गास्त्रयो मे विख्याता मोक्षप्राप्तौ नगाधिप ।&lt;br&gt;&#xA;कर्मयोगो ज्ञानयोगो भक्तियोगश्च सत्तम ॥ २ ॥&lt;br&gt;&#xA;त्रयाणामप्ययं योग्यः कर्तुं शक्योऽस्ति सर्वथा ।&lt;br&gt;&#xA;सुलभत्वान्मानसत्वात्कायचित्ताद्यपीडनात् ॥ ३ ॥&lt;br&gt;&#xA;गुणभेदान्मनुष्याणां सा भक्तिस्त्रिविधा मता ।&lt;br&gt;&#xA;परपीडां समुद्दिश्य दम्भं कृत्वा पुरःसरम् ॥ ४ ॥&lt;br&gt;&#xA;मात्सर्यक्रोधयुक्तो यस्तस्य भक्तिस्तु तामसी ।&lt;br&gt;&#xA;परपीडादिरहितः स्वकल्याणार्थमेव च ॥ ५ ॥&lt;br&gt;&#xA;नित्यं सकामो हृदयं यशोऽर्थी भोगलोलुपः ।&lt;br&gt;&#xA;तत्तत्फलसमावाप्त्यै मामुपास्तेऽतिभक्तितः ॥ ६ ॥&lt;br&gt;&#xA;भेदबुद्ध्या तु मां स्वस्मादन्यां जानाति पामरः ।&lt;br&gt;&#xA;तस्य भक्तिः समाख्याता नगाधिप तु राजसी ॥ ७ ॥&lt;br&gt;&#xA;परमेशार्पणं कर्म पापसङ्क्षालनाय च ।&lt;br&gt;&#xA;वेदोक्तत्वादवश्यं तत्कर्तव्यं तु मयानिशम् ॥ ८ ॥&lt;br&gt;&#xA;इति निश्चितबुद्धिस्तु भेदबुद्धिमुपाश्रितः ।&lt;br&gt;&#xA;करोति प्रीतये कर्म भक्तिः सा नग सत्त्विकी ॥ ९ ॥&lt;br&gt;&#xA;परभक्तेः प्रापिकेयं भेदबुद्ध्यवलम्बनात् ।&lt;br&gt;&#xA;पूर्वप्रोक्ते ह्युभे भक्ती न परप्रापिके मते ॥ १० ॥&lt;br&gt;&#xA;अधुना परभक्तिं तु प्रोच्यमानां निबोध मे ।&lt;br&gt;&#xA;मद्‌गुणश्रवणं नित्यं मम नामानुकीर्तनम् ॥ ११ ॥&lt;br&gt;&#xA;कल्याणगुणरत्नानामाकरायां मयि स्थिरम् ।&lt;br&gt;&#xA;चेतसो वर्तनं चैव तैलधारासमं सदा ॥ १२ ॥&lt;br&gt;&#xA;हेतुस्तु तत्र को वापि न कदाचिद्‌भवेदपि ।&lt;br&gt;&#xA;सामीप्यसार्ष्टिसायुज्यसालोक्यानां न चैषणा ॥ १३ ॥&lt;br&gt;&#xA;मत्सेवातोऽधिकं किञ्चिन्नैव जानाति कर्हिचित् ।&lt;br&gt;&#xA;सेव्यसेवकताभावात्तत्र मोक्षं न वाञ्छति ॥ १४ ॥&lt;br&gt;&#xA;परानुरक्त्या मामेव चिन्तयेद्यो ह्यतन्द्रितः ।&lt;br&gt;&#xA;स्वाभेदेनैव मां नित्यं जानाति न विभेदतः ॥ १५ ॥&lt;br&gt;&#xA;मद्‌रूपत्वेन जीवानां चिन्तनं कुरुते तु यः ।&lt;br&gt;&#xA;यथा स्वस्यात्मनि प्रीतिस्तथैव च परात्मनि ॥ १६ ॥&lt;br&gt;&#xA;चैतन्यस्य समानत्वान्न भेदं कुरुते तु यः ।&lt;br&gt;&#xA;सर्वत्र वर्तमानानां सर्वरूपां च सर्वदा ॥ १७ ॥&lt;br&gt;&#xA;नमते यजते चैवाप्याचाण्डालान्तमीश्वर ।&lt;br&gt;&#xA;न कुत्रापि द्रोहबुद्धिं कुरुते भेदवर्जनात् ॥ १८ ॥&lt;br&gt;&#xA;मत्स्थानदर्शने श्रद्धा मद्‌भक्तदर्शने तथा ।&lt;br&gt;&#xA;मच्छास्त्रश्रवणे श्रद्धा मन्त्रतन्त्रादिषु प्रभो ॥ १९ ॥&lt;br&gt;&#xA;मायि प्रेमाकुलमती रोमाञ्चिततनुः सदा ।&lt;br&gt;&#xA;प्रेमाश्रुजलपूर्णाक्षः कण्ठगद्‌गदनिस्वनः ॥ २० ॥&lt;br&gt;&#xA;अनन्येनैव भावेन पूजयेद्यो नगाधिप ।&lt;br&gt;&#xA;मामीश्वरीं जगद्योनिं सर्वकारणकारणम् ॥ २१ ॥&lt;br&gt;&#xA;व्रतानि मम दिव्यानि नित्यनैमित्तिकान्यपि ।&lt;br&gt;&#xA;नित्यं यः कुरुते भक्त्या वित्तशाठ्यविवर्जितः ॥ २२ ॥&#xA;मदुत्सवदिदृक्षा च मदुत्सवकृतिस्तथा ।&lt;br&gt;&#xA;जायते यस्य नियतं स्वभावादेव भूधर ॥ २३ ॥&lt;br&gt;&#xA;उच्चैर्गायंश्च नामानि ममैव खलु नृत्यति ।&lt;br&gt;&#xA;अहङ्कारादिरहितो देहतादात्म्यवर्जितः ॥ २४ ॥&lt;br&gt;&#xA;प्रारब्धेन यथा यच्च क्रियते तत्तथा भवेत् ।&lt;br&gt;&#xA;न मे चिन्तास्ति तत्रापि देहसंरक्षणादिषु ॥ २५ ॥&lt;br&gt;&#xA;इति भक्तिस्तु या प्रोक्ता परभक्तिस्तु सा स्मृता ।&lt;br&gt;&#xA;यस्यां देव्यतिरिक्तं तु न किञ्चिदपि भाव्यते ॥ २६ ॥&lt;br&gt;&#xA;इत्थं जाता परा भक्तिर्यस्य भूधर तत्त्वतः ।&lt;br&gt;&#xA;तदैव तस्य चिन्मात्रे मद्‌रूपे विलयो भवेत् ॥ २७ ॥&lt;br&gt;&#xA;भक्तेस्तु या परा काष्ठा सैव ज्ञानं प्रकीर्तितम् ।&lt;br&gt;&#xA;वैराग्यस्य च सीमा सा ज्ञाने तदुभयं यतः ॥ २८ ॥&lt;br&gt;&#xA;भक्तौ कृतायां यस्यापि प्रारब्धवशतो नग ।&lt;br&gt;&#xA;न जायते मम ज्ञानं मणिद्वीपं स गच्छति ॥ २९ ॥&lt;br&gt;&#xA;तत्र गत्वाखिलान्भोगाननिच्छन्नपि चर्च्छति ।&lt;br&gt;&#xA;तदन्ते मम चिद्‌रूपज्ञानं सम्यग्भवेन्नग ॥ ३० ॥&lt;br&gt;&#xA;तेन मुक्तः सदैव स्याज्ज्ञानान्मुक्तिर्न चान्यथा ।&lt;br&gt;&#xA;इहैव यस्य ज्ञानं स्याद्‌धृद्‌गतप्रत्यगात्मनः ॥ ३१ ॥&lt;br&gt;&#xA;मम संवित्परतनोस्तस्य प्राणा व्रजन्ति न ।&lt;br&gt;&#xA;ब्रह्मैव संस्तदाप्नोति ब्रह्मैव ब्रह्म वेद यः ॥ ३२ ॥&lt;br&gt;&#xA;कण्ठचामीकरसममज्ञानात्तु तिरोहितम् ।&lt;br&gt;&#xA;ज्ञानादज्ञाननाशेन लब्धमेव हि लभ्यते ॥ ३३ ॥&lt;br&gt;&#xA;विदिताविदितादन्यन्नगोत्तम वपुर्मम ।&lt;br&gt;&#xA;यथादर्शे तथात्मनि यथा जले तथा पितृलोके ॥ ३४ ॥&lt;br&gt;&#xA;छायातपौ यथा स्वच्छौ विविक्तौ तद्वदेव हि ।&lt;br&gt;&#xA;मम लोके भवेज्ज्ञानं द्वैतभावविवर्जितम् ॥ ३५ ॥&lt;br&gt;&#xA;यस्तु वैराग्यवानेव ज्ञानहीनो म्रियेत चेत् ।&lt;br&gt;&#xA;ब्रह्मलोके वसेन्नित्यं यावत्कल्पं ततः परम् ॥ ३६ ॥&lt;br&gt;&#xA;शुचीनां श्रीमतां गेहे भवेत्तस्य जनिः पुनः ।&lt;br&gt;&#xA;करोति साधनं पश्चात्ततो ज्ञानं हि जायते ॥ ३७ ॥&lt;br&gt;&#xA;अनेकजन्मभी राजञ्ज्ञानं स्यान्नैकजन्मना ।&lt;br&gt;&#xA;ततः सर्वप्रयत्नेन ज्ञानार्थं यत्नमाश्रयेत् ॥ ३८ ॥&lt;br&gt;&#xA;नोचेन्महान् विनाशः स्याज्जन्मैतद्दुर्लभं पुनः ।&lt;br&gt;&#xA;तत्रापि प्रथमे वर्णे वेदप्राप्तिश्च दुर्लभा ॥ ३९ ॥&lt;br&gt;&#xA;शमादिषट्कसम्पत्तिर्योगसिद्धिस्तथैव च ।&lt;br&gt;&#xA;तथोत्तमगुरुप्राप्तिः सर्वमेवात्र दुर्लभम् ॥ ४० ॥&lt;br&gt;&#xA;तथेन्द्रियाणां पटुता संस्कृतत्वं तनोस्तथा ।&lt;br&gt;&#xA;अनेकजन्मपुण्यैस्तु मोक्षेच्छा जायते ततः ॥ ४१ ॥&lt;br&gt;&#xA;साधने सफलेऽप्येवं जायमानेऽपि यो नरः ।&lt;br&gt;&#xA;ज्ञानार्थं नैव यतते तस्य जन्म निरर्थकम् ॥ ४२ ॥&lt;br&gt;&#xA;तस्माद्‌राजन्यथाशक्त्या ज्ञानार्थं यत्नमाश्रयेत् ।&lt;br&gt;&#xA;पदे पदेऽश्वमेधस्य फलमाप्नोति निश्चितम् ॥ ४३ ॥&lt;br&gt;&#xA;घृतमिव पयसि निगूढं&lt;br&gt;&#xA;भूते भूते च वसति विज्ञानम् ।&lt;br&gt;&#xA;सततं मन्थयितव्यं&lt;br&gt;&#xA;मनसा मन्थानभूतेन ॥ ४४ ॥&lt;br&gt;&#xA;ज्ञानं लब्ध्वा कृतार्थः स्यादिति वेदान्तडिण्डिमः ।&lt;br&gt;&#xA;सर्वमुक्तं समासेन किं भूयः श्रोतुमिच्छसि ॥ ४५ ॥&lt;br&gt;&#xA;इति श्रीदेवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;देवीगीतायां भक्तिमहिमावर्णनं नाम सप्तत्रिंशोऽध्यायः ॥ ३७ ॥&lt;/p&gt;</description>
    </item>
    <item>
      <title>३८</title>
      <link>https://vishvAsa.github.io/purANam/shAktam/devI-bhAgavatam/07/38/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/38/</guid>
      <description>&lt;p&gt;हिमालय उवाच&lt;br&gt;&#xA;कति स्थानानि देवेशि द्रष्टव्यानि महीतले ।&lt;br&gt;&#xA;मुख्यानि च पवित्राणि देवीप्रियतमानि च ॥ १ ॥&lt;br&gt;&#xA;व्रतान्यपि तथा यानि तुष्टिदान्युत्सवा अपि ।&lt;br&gt;&#xA;तत्सर्वं वद मे मातः कृतकृत्यो यतो नरः ॥ २ ॥&lt;br&gt;&#xA;श्रीदेव्युवाच&lt;br&gt;&#xA;सर्वं दृश्यं मम स्थानं सर्वे काला व्रतात्मकाः ।&lt;br&gt;&#xA;उत्सवाः सर्वकालेषु यतोऽहं सर्वरूपिणी ॥ ३ ॥&lt;br&gt;&#xA;तथापि भक्तवात्सल्यात्किञ्चित्किञ्चिदथोच्यते ।&lt;br&gt;&#xA;शृणुष्वावहितो भूत्वा नगराज वचो मम ॥ ४ ॥&lt;br&gt;&#xA;कोलापुरं महास्थानं यत्र लक्ष्मीः सदा स्थिता ।&lt;br&gt;&#xA;मातुः पुरं द्वितीयं च रेणुकाधिष्ठितं परम् ॥ ५ ॥&lt;br&gt;&#xA;तुलजापुरं तृतीयं स्यात्सप्तशृङ्गं तथैव च ।&lt;br&gt;&#xA;हिङ्गुलाया महास्थानं ज्वालामुख्यास्तथैव च ॥ ६ ॥&lt;br&gt;&#xA;शाकम्भर्याः परं स्थानं भ्रामर्याः स्थानमुत्तमम् ।&lt;br&gt;&#xA;श्रीरक्तदन्तिकास्थानं दुर्गास्थानं तथैव च ॥ ७ ॥&lt;br&gt;&#xA;विन्ध्याचलनिवासिन्याः स्थानं सर्वोत्तमोत्तमम् ।&lt;br&gt;&#xA;अन्नपूर्णामहास्थानं काञ्चीपुरमनुत्तमम् ॥ ८ ॥&lt;br&gt;&#xA;भीमादेव्याः परं स्थानं विमलास्थानमेव च ।&lt;br&gt;&#xA;श्रीचन्द्रलामहास्थानं कौशिकीस्थानमेव ॥ ९ ॥&lt;br&gt;&#xA;नीलाम्बायाः परं स्थानं नीलपर्वतमस्तके ।&lt;br&gt;&#xA;जाम्बूनदेश्वरीस्थानं तथा श्रीनगरं शुभम् ॥ १० ॥&lt;br&gt;&#xA;गुह्यकाल्या महास्थानं नेपाले यत्प्रतिष्ठितम् ।&lt;br&gt;&#xA;मीनाक्ष्याः परमं स्थानं यच्च प्रोक्तं चिदम्बरे ॥ ११ ॥&lt;br&gt;&#xA;वेदारण्यं महास्थानं सुन्दर्याः समधिष्ठितम् ।&lt;br&gt;&#xA;एकाम्बरं महास्थानं परशक्त्या प्रतिष्ठितम् ॥ १२ ॥&lt;br&gt;&#xA;महालसा परं स्थानं योगेश्वर्यास्तथैव च ।&lt;br&gt;&#xA;तथा नीलसरस्वत्याः स्थानं चीनेषु विश्रुतम् ॥ १३ ॥&lt;br&gt;&#xA;वैद्यनाथे तु बगलास्थानं सर्वोत्तमं मतम् ।&lt;br&gt;&#xA;श्रीमच्छ्रीभुवनेश्वर्या मणिद्वीपं मम स्मृतम् ॥ १४ ॥&lt;br&gt;&#xA;श्रीमत्त्रिपुरभैरव्याः कामाख्यायोनिमण्डलम् ।&lt;br&gt;&#xA;भूमण्डले क्षेत्ररत्नं महामायाधिवासितम् ॥ १५ ॥&lt;br&gt;&#xA;नातः परतरं स्थानं क्वचिदस्ति धरातले ।&lt;br&gt;&#xA;प्रतिमासं भवेद्देवी यत्र साक्षाद्रजस्वला ॥ १६ ॥&lt;br&gt;&#xA;तत्रत्या देवताः सर्वाः पर्वतात्मकतां गताः ।&lt;br&gt;&#xA;पर्वतेषु वसन्त्येव महत्यो देवता अपि ॥ १७ ॥&lt;br&gt;&#xA;तत्रत्या पृथिवी सर्वा देवीरूपा स्मृता बुधैः ।&lt;br&gt;&#xA;नातः परतरं स्थानं कामाख्यायोनिमण्डलात् ॥ १८ ॥&lt;br&gt;&#xA;गायत्र्याश्च परं स्थानं श्रीमत्पुष्करमीरितम् ।&lt;br&gt;&#xA;अमरेशे चण्डिका स्यात्प्रभासे पुष्करेक्षिणी ॥ १९ ॥&lt;br&gt;&#xA;नैमिषे तु महास्थाने देवी सा लिङ्गधारिणी ।&lt;br&gt;&#xA;पुरुहूता पुष्कराक्षे आषाढौ च रतिस्तथा ॥ २० ॥&lt;br&gt;&#xA;चण्डमुण्डीमहास्थाने दण्डिनी परमेश्वरी ।&lt;br&gt;&#xA;भारभूतौ भवेद्‌भूतिर्नाकुले नकुलेश्वरी ॥ २१ ॥&lt;br&gt;&#xA;चन्द्रिका तु हरिश्चन्द्रे श्रीगिरौ शाङ्करी स्मृता ।&lt;br&gt;&#xA;जप्येश्वरे त्रिशूला स्यात्सूक्ष्मा चाम्रातकेश्वरे ॥ २२ ॥&lt;br&gt;&#xA;शाङ्करी तु महाकाले शर्वाणी मध्यमाभिधे ।&lt;br&gt;&#xA;केदाराख्ये महाक्षेत्रे देवी सा मार्गदायिनी ॥ २३ ॥&lt;br&gt;&#xA;भैरवाख्ये भैरवी सा गयायां मङ्गला स्मृता ।&lt;br&gt;&#xA;स्थाणुप्रिया कुरुक्षेत्रे स्वायम्भुव्यपि नाकुले ॥ २४ ॥&#xA;कनखले भवेदुग्रा विश्वेशा विमलेश्वरे ।&lt;br&gt;&#xA;अट्टहासे महानन्दा महेन्द्रे तु महान्तका ॥ २५ ॥&lt;br&gt;&#xA;भीमे भीमेश्वरी प्रोक्ता स्थाने वस्त्रापथे पुनः ।&lt;br&gt;&#xA;भवानी शाङ्करी प्रोक्ता रुद्राणी त्वर्धकोटिके ॥ २६ ॥&lt;br&gt;&#xA;अविमुक्ते विशालाक्षी महाभागा महालये ।&lt;br&gt;&#xA;गोकर्णे भद्रकर्णी स्याद्‌भद्रा स्याद्‌भद्रकर्णके ॥ २७ ॥&lt;br&gt;&#xA;उत्पलाक्षी सुवर्णाक्षे स्थाण्वीशा स्थाणुसञ्ज्ञके ।&lt;br&gt;&#xA;कमलालये तु कमला प्रचण्डा छगलण्डके ॥ २८ ॥&lt;br&gt;&#xA;कुरण्डले त्रिसन्ध्या स्यान्माकोटे मुकुटेश्वरी ।&lt;br&gt;&#xA;मण्डलेशे शाण्डकी स्यात्काली कालञ्जरे पुनः ॥ २९ ॥&lt;br&gt;&#xA;शङ्कुकर्णे ध्वनिः प्रोक्ता स्थूला स्यात्स्थूलकेश्वरे ।&lt;br&gt;&#xA;ज्ञानिनां हृदयाम्भोजे हृल्लेखा परमेश्वरी ॥ ३० ॥&lt;br&gt;&#xA;प्रोक्तानीमानि स्थानानि देव्याः प्रियतमानि च ।&lt;br&gt;&#xA;तत्तत्क्षेत्रस्य माहात्म्यं श्रुत्वा पूर्वं नगोत्तम ॥ ३१ ॥&lt;br&gt;&#xA;तदुक्तेन विधानेन पश्चाद्देवीं प्रपूजयेत् ।&lt;br&gt;&#xA;अथवा सर्वक्षेत्राणि काश्यां सन्ति नगोत्तम ॥ ३२ ॥&lt;br&gt;&#xA;अतस्तत्र वसेन्नित्यं देवीभक्तिपरायणः ।&lt;br&gt;&#xA;तानि स्थानानि सम्पश्यञ्जपन्देवीं निरन्तरम् ॥ ३३ ॥&lt;br&gt;&#xA;ध्यायंस्तच्चरणाम्भोजं मुक्तो भवति बन्धनात् ।&lt;br&gt;&#xA;इमानि देवीनामानि प्रातरुत्थाय यः पठेत् ॥ ३४ ॥&lt;br&gt;&#xA;भस्मीभवन्ति पापानि तत्क्षणान्नग सत्वरम् ।&lt;br&gt;&#xA;श्राद्धकाले पठेदेतान्यमलानि द्विजाग्रतः ॥ ३५ ॥&lt;br&gt;&#xA;मुक्तास्तत्पितरः सर्वे प्रयान्ति परमां गतिम् ।&lt;br&gt;&#xA;अधुना कथयिष्यामि व्रतानि तव सुव्रत ॥ ३६ ॥&lt;br&gt;&#xA;नारीभिश्च नरैश्चैव कर्तव्यानि प्रयत्नतः ।&lt;br&gt;&#xA;व्रतमनन्ततृतीयाख्यं रसकल्याणिनीव्रतम् ॥ ३७ ॥&lt;br&gt;&#xA;आर्द्रानन्दकरं नाम्ना तृतीयाया व्रतं च यत् ।&lt;br&gt;&#xA;शुक्रवारव्रतं चैव तथा कृष्णचतुर्दशी ॥ ३८ ॥&lt;br&gt;&#xA;भौमवारव्रतं चैव प्रदोषव्रतमेव च ।&lt;br&gt;&#xA;यत्र देवो महादेवो देवीं संस्थाप्य विष्टरे ॥ ३९ ॥&lt;br&gt;&#xA;नृत्यं करोति पुरतः सार्धं देवैर्निशामुखे ।&lt;br&gt;&#xA;तत्रोपोष्य रजन्यादौ प्रदोषे पूजयेच्छिवाम् ॥ ४० ॥&lt;br&gt;&#xA;प्रतिपक्षं विशेषेण तद्देवीप्रीतिकारकम् ।&lt;br&gt;&#xA;सोमवारव्रतं चैव ममातिप्रियकृन्नग ॥ ४१ ॥&lt;br&gt;&#xA;तत्रापि देवीं सम्पूज्य रात्रौ भोजनमाचरेत् ।&lt;br&gt;&#xA;नवरात्रद्वयं चैव व्रतं प्रीतिकरं मम ॥ ४२ ॥&lt;br&gt;&#xA;एवमन्यान्यपि विभो नित्यनैमित्तिकानि च ।&lt;br&gt;&#xA;व्रतानि कुरुते यो वै मत्प्रीत्यर्थं विमत्सरः ॥ ४३ ॥&lt;br&gt;&#xA;प्राप्नोति मम सायुज्यं स मे भक्तः स मे प्रियः ।&lt;br&gt;&#xA;उत्सवानपि कुर्वीत दोलोत्सवसुखान्विभो ॥ ४४ ॥&lt;br&gt;&#xA;शयनोत्सवं यथा कुर्यात्तथा जागरणोत्सवम् ।&lt;br&gt;&#xA;रथोत्सवं च मे कुर्याद्दमनोत्सवमेव च ॥ ४५ ॥&lt;br&gt;&#xA;पवित्रोत्सवमेवापि श्रावणे प्रीतिकारकम् ।&lt;br&gt;&#xA;मम भक्तः सदा कुर्यादेवमन्यान्महोत्सवान् ॥ ४६ ॥&lt;br&gt;&#xA;मद्‌भक्तान्भोजयेत्प्रीत्या तथा चैव सुवासिनीः ।&lt;br&gt;&#xA;कुमारीर्बटुकांश्चापि मद्बुद्ध्या तद्‌गतान्तरः ॥ ४७ ॥&lt;br&gt;&#xA;वित्तशाठ्येन रहितो यजेदेतान्सुमादिभिः ।&lt;br&gt;&#xA;य एवं कुरुते भक्त्या प्रतिवर्षमतन्द्रितः ॥ ४८ ॥&lt;br&gt;&#xA;स धन्यः कृतकृत्योऽसौ मत्प्रीतेः पात्रमञ्जसा ।&lt;br&gt;&#xA;सर्वमुक्तं समासेन मम प्रीतिप्रदायकम् ।&lt;br&gt;&#xA;नाशिष्याय प्रदातव्यं नाभक्ताय कदाचन ॥ ४९ ॥&lt;br&gt;&#xA;इति श्रीदेवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;देवीगीतायां महोत्सवव्रतस्थानवर्णनं नामाष्टत्रिंशोऽध्यायः ॥ ३८ ॥&lt;/p&gt;</description>
    </item>
    <item>
      <title>३९</title>
      <link>https://vishvAsa.github.io/purANam/shAktam/devI-bhAgavatam/07/39/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/39/</guid>
      <description>&lt;p&gt;हिमालय उवाच&lt;br&gt;&#xA;देवदेवि महेशानि करुणासागरेऽम्बिके ।&lt;br&gt;&#xA;ब्रूहि पूजाविधिं सम्यग्यथावदधुना निजम् ॥ १ ॥&lt;br&gt;&#xA;श्रीदेव्युवाच&lt;br&gt;&#xA;वक्ष्ये पूजाविधिं राजन्नम्बिकाया यथा प्रियम् ।&lt;br&gt;&#xA;अत्यन्तश्रद्धया सार्धं शृणु पर्वतपुङ्गव ॥ २ ॥&lt;br&gt;&#xA;द्विविधा मम पूजा स्याद्‌ बाह्या चाभ्यन्तरापि च ।&lt;br&gt;&#xA;बाह्यापि द्विविधा प्रोक्ता वैदिकी तान्त्रिकी तथा ॥ ३ ॥&lt;br&gt;&#xA;वैदिक्यर्चापि द्विविधा मूर्तिभेदेन भूधर ।&lt;br&gt;&#xA;वैदिकी वैदिकैः कार्या वेददीक्षासमन्वितैः ॥ ४ ॥&lt;br&gt;&#xA;तन्त्रोक्तदीक्षावद्‌भिस्तु तान्त्रिकी संश्रिता भवेत् ।&lt;br&gt;&#xA;इत्थं पूजारहस्यं च न ज्ञात्वा विपरीतकम् ॥ ५ ॥&lt;br&gt;&#xA;करोति यो नरो मूढः स पतत्येव सर्वथा ।&lt;br&gt;&#xA;तत्र या वैदिकी प्रोक्ता प्रथमा तां वदाम्यहम् ॥ ६ ॥&lt;br&gt;&#xA;यन्मे साक्षात्परं रूपं दृष्ट्वानसि भूधर ।&lt;br&gt;&#xA;अनन्तशीर्षनयनमनन्तचरणं महत् ॥ ७ ॥&lt;br&gt;&#xA;सर्वशक्तिसमायुक्तं प्रेरकं यत्परात्परम् ।&lt;br&gt;&#xA;तदेव पूजयेन्नित्यं नमेद्‌ ध्यायेत्स्मरेदपि ॥ ८ ॥&lt;br&gt;&#xA;इत्येतत्प्रथमार्चायाः स्वरूपं कथितं नग ।&lt;br&gt;&#xA;शान्तः समाहितमना दम्भाहङ्कारवर्जितः ॥ ९ ॥&lt;br&gt;&#xA;तत्परो भव तद्याजी तदेव शरणं व्रज ।&lt;br&gt;&#xA;तदेव चेतसा पश्य जप ध्यायस्व सर्वदा ॥ १० ॥&lt;br&gt;&#xA;अनन्यया प्रेमयुक्तभक्त्या मद्‌भावमाश्रितः ।&lt;br&gt;&#xA;यज्ञैर्यज तपोदानैर्मामेव परितोषय ॥ ११ ॥&lt;br&gt;&#xA;इत्थं ममानुग्रहतो मोक्ष्यसे भवबन्धनात् ।&lt;br&gt;&#xA;मत्परा ये मदासक्तचित्ता भक्तवरा मताः ॥ १२ ॥&lt;br&gt;&#xA;प्रतिजाने भवादस्मादुद्धराम्यचिरेण तु ।&lt;br&gt;&#xA;ध्यानेन कर्मयुक्तेन भक्तिज्ञानेन वा पुनः ॥ १३ ॥&lt;br&gt;&#xA;प्राप्याहं सर्वथा राजन्न तु केवलकर्मभिः ।&lt;br&gt;&#xA;धर्मात्सञ्जायते भक्तिर्भक्त्या सञ्जायते परम् ॥ १४ ॥&lt;br&gt;&#xA;श्रुतिस्मृतिभ्यामुदितं यत्स धर्मः प्रकीर्तितः ।&lt;br&gt;&#xA;अन्यशास्त्रेण यः प्रोक्तो धर्माभासः स उच्यते ॥ १५ ॥&lt;br&gt;&#xA;सर्वज्ञात्सर्वशक्तेश्च मत्तो वेदः समुत्थितः ।&lt;br&gt;&#xA;अज्ञानस्य ममाभावादप्रमाणा न च श्रुतिः ॥ १६ ॥&lt;br&gt;&#xA;स्मृतयश्च श्रुतेरर्थं गृहीत्वैव च निर्गताः ।&lt;br&gt;&#xA;मन्वादीनां श्रुतीनां च ततः प्रामाण्यमिष्यते ॥ १७ ॥&lt;br&gt;&#xA;क्वचित्कदाचित्तन्त्रार्थकटाक्षेण परोदितम् ।&lt;br&gt;&#xA;धर्मं वदन्ति सोंऽशस्तु नैव ग्राह्योऽस्ति वैदिकैः ॥ १८ ॥&lt;br&gt;&#xA;अन्येषां शास्त्रकर्तॄणामज्ञानप्रभवत्वतः ।&lt;br&gt;&#xA;अज्ञानदोषदुष्टत्वात्तदुक्तेर्न प्रमाणता ॥ १९ ॥&lt;br&gt;&#xA;तस्मान्मुमुक्षुर्धर्मार्थं सर्वथा वेदमाश्रयेत् ।&lt;br&gt;&#xA;राजाज्ञा च यथा लोके हन्यते न कदाचन ॥ २० ॥&lt;br&gt;&#xA;सर्वेशान्या ममाज्ञा सा श्रुतिस्त्याज्या कथं नृभिः ।&lt;br&gt;&#xA;मदाज्ञारक्षणार्थं तु ब्रह्मक्षत्रियजातयः ॥ २१ ॥&lt;br&gt;&#xA;मया सृष्टास्ततो ज्ञेयं रहस्यं मे श्रुतेर्वचः ।&lt;br&gt;&#xA;यदा यदा हि धर्मस्य ग्लानिर्भवति भूधर ॥ २२ ॥&lt;br&gt;&#xA;अभ्युत्थानमधर्मस्य तदा वेषान्बिभर्म्यहम् ।&lt;br&gt;&#xA;देवदैत्यविभागश्चाप्यत एवाभवन्नृप ॥ २३ ॥&#xA;ये न कुर्वन्ति तद्धर्मं तच्छिक्षार्थं मया सदा ।&lt;br&gt;&#xA;सम्पादितास्तु नरकास्त्रासो यच्छ्रवणाद्‌भवेत् ॥ २४ ॥&lt;br&gt;&#xA;यो वेदधर्ममुज्झित्य धर्ममन्यं समाश्रयेत् ।&lt;br&gt;&#xA;राजा प्रवासयेद्देशान्निजादेतानधर्मिणः ॥ २५ ॥&lt;br&gt;&#xA;ब्राह्मणैर्न च सम्भाष्याः पङ्क्तिग्राह्या न च द्विजैः ।&lt;br&gt;&#xA;अन्यानि यानि शास्त्राणि लोकेऽस्मिन्विविधानि च ॥ २६ ॥&lt;br&gt;&#xA;श्रुतिस्मृतिविरुद्धानि तामसान्येव सर्वशः ।&lt;br&gt;&#xA;वामं कापालकं चैव कौलकं भैरवागमः ॥ २७ ॥&lt;br&gt;&#xA;शिवेन मोहनार्थाय प्रणीतो नान्यहेतुकः ।&lt;br&gt;&#xA;दक्षशापाद्‌ भृगोः शापाद्दधीचस्य च शापतः ॥ २८ ॥&lt;br&gt;&#xA;दग्धा ये ब्राह्मणवरा वेदमार्गबहिष्कृताः ।&lt;br&gt;&#xA;तेषामुद्धरणार्थाय सोपानक्रमतः सदा ॥ २९ ॥&lt;br&gt;&#xA;शैवाश्च वैष्णवाश्श्चैव सौराः शाक्तास्तथैव च ।&lt;br&gt;&#xA;गाणपत्या आगमाश्च प्रणीताः शङ्करेण तु ॥ ३० ॥&lt;br&gt;&#xA;तत्र वेदाविरुद्धांशोऽप्युक्त एव क्वचित्क्वचित् ।&lt;br&gt;&#xA;वैदिकैस्तद्ग्रहे देषो न भवत्येव कर्हिचित् ॥ ३१ ॥&lt;br&gt;&#xA;सर्वथा वेदभिन्नार्थे नाधिकारी द्विजो भवेत् ।&lt;br&gt;&#xA;वेदाधिकारहीनस्तु भवेत्तत्राधिकारवान् ॥ ३२ ॥&lt;br&gt;&#xA;तस्मात्सर्वप्रयत्नेन वैदिको वेदमाश्रयेत् ।&lt;br&gt;&#xA;धर्मेण सहितं ज्ञानं परं ब्रह्म प्रकाशयेत् ॥ ३३ ॥&lt;br&gt;&#xA;सर्वैषणाः परित्यज्य मामेव शरणं गताः ।&lt;br&gt;&#xA;सर्वभूतदयावन्तो मानाहङ्कारवर्जिताः ॥ ३४ ॥&lt;br&gt;&#xA;मच्चित्ता मद्गतप्राणा मत्स्थानकथने रताः ।&lt;br&gt;&#xA;सन्न्यासिनो वनस्थाश्च गृहस्था ब्रह्मचारिणः ॥ ३५ ॥&lt;br&gt;&#xA;उपासन्ते सदा भक्त्या योगमैश्वरसञ्ज्ञितम् ।&lt;br&gt;&#xA;तेषां नित्याभियुक्तानामहमज्ञानजं तमः ॥ ३६ ॥&lt;br&gt;&#xA;ज्ञानसूर्यप्रकाशेन नाशयामि न संशयः ।&lt;br&gt;&#xA;इत्थं वैदिकपूजायाः प्रथमाया नगाधिप ॥ ३७ ॥&lt;br&gt;&#xA;स्वरूपमुक्तं सङ्क्षेपाद्‌ द्वितीयाया अथो ब्रुवे ।&lt;br&gt;&#xA;मूर्तौ वा स्थण्डिले वापि तथा सूर्येन्दुमण्डले ॥ ३८ ॥&lt;br&gt;&#xA;जलेऽथवा बाणलिङ्गे यन्त्रे वापि महापटे ।&lt;br&gt;&#xA;तथा श्रीहृदयाम्भोजे ध्यात्वा देवीं परात्पराम् ॥ ३९ ॥&lt;br&gt;&#xA;सगुणां करुणापूर्णां तरुणीमरुणारुणाम् ।&lt;br&gt;&#xA;सौन्दर्यसारसीमां तां सर्वावयवसुन्दरीम् ॥ ४० ॥&lt;br&gt;&#xA;शृङ्गाररससम्पूर्णां सदा भक्तार्तिकातराम् ।&lt;br&gt;&#xA;प्रसादसुमुखीमम्बां चन्द्रखण्डशिखण्डिनीम् ॥ ४१ ॥&lt;br&gt;&#xA;पाशाङ्कुशवराभीतिधरामानन्दरूपिणीम् ।&lt;br&gt;&#xA;पूजयेदुपचारैश्च यथावित्तानुसारतः ॥ ४२ ॥&lt;br&gt;&#xA;यावदान्तरपूजायामधिकारो भवेन्न हि ।&lt;br&gt;&#xA;तावद्बाह्यामिमां पूजां श्रयेज्जाते तु तां त्यजेत् ॥ ४३ ॥&lt;br&gt;&#xA;आभ्यन्तरा तु या पूजा सा तु संविल्लयः स्मृतः ।&lt;br&gt;&#xA;संविदेव परं रूपमुपाधिरहितं मम ॥ ४४ ॥&lt;br&gt;&#xA;अतः संविदि मद्‌रूपे चेतः स्थाप्यं निराश्रयम् ।&lt;br&gt;&#xA;संविद्रूपातिरिक्तं तु मिथ्या मायामयं जगत् ॥ ४५ ॥&lt;br&gt;&#xA;अतः संसारनाशाय साक्षिणीमात्मरूपिणीम् ।&lt;br&gt;&#xA;भावयेन्निर्मनस्केन योगयुक्तेन चेतसा ॥ ४६ ॥&lt;br&gt;&#xA;अतः परं बाह्यपूजाविस्तारः कथ्यते मया ।&lt;br&gt;&#xA;सावधानेन मनसा शृणु पर्वतसत्तम ॥ ४७ ॥&lt;br&gt;&#xA;इति श्रीदेवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;देवीगीतायां श्रीदेव्याः पूजाविधिवर्णनं नामैकोनचत्वारिंशोऽध्यायः ॥ ३९ ॥&lt;br&gt;&#xA;अध्याय एकोणचाळिसावा समाप्त&lt;/p&gt;</description>
    </item>
    <item>
      <title>४०</title>
      <link>https://vishvAsa.github.io/purANam/shAktam/devI-bhAgavatam/07/40/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/40/</guid>
      <description>&lt;p&gt;श्री देव्युवाच&lt;br&gt;&#xA;प्रातरुत्थाय शिरसि संस्मरेत्पद्ममुज्ज्वलम् ।&lt;br&gt;&#xA;कर्पूराभं स्मरेत्तत्र श्रीगुरुं निजरूपिणम् ॥ १ ॥&lt;br&gt;&#xA;सुप्रसन्नं लसद्‌भूषाभूषितं शक्तिसंयुतम् ।&lt;br&gt;&#xA;नमस्कृत्य ततो देवीं कुण्डलीं संस्मरेद्बुधः ॥ २ ॥&lt;br&gt;&#xA;प्रकाशमानां प्रथमे प्रयाणे&lt;br&gt;&#xA;प्रतिप्रयाणेऽप्यमृतायमानाम् ।&lt;br&gt;&#xA;अन्तः पदव्यामनुसञ्चरन्ती-&lt;br&gt;&#xA;मानन्दरूपामबलां प्रपद्ये ॥ ३ ॥&lt;br&gt;&#xA;ध्यात्वैवं तच्छिखामध्ये सच्चिदानन्दरूपिणीम् ।&lt;br&gt;&#xA;मां ध्यायेदथ शौचादिक्रियाः सर्वाः समापयेत् ॥ ४ ॥&lt;br&gt;&#xA;अग्निहोत्रं ततो हूत्वा मत्प्रीत्यर्थं द्विजोत्तमः ।&lt;br&gt;&#xA;होमान्ते स्वासने स्थित्वा पूजासङ्कल्पमाचरेत् ॥ ५ ॥&lt;br&gt;&#xA;भूतशुद्धिं पुरा कृत्वा मातृकान्यासमेव च ।&lt;br&gt;&#xA;हृल्लेखामातृकान्यासं नित्यमेव समाचरेत् ॥ ६ ॥&lt;br&gt;&#xA;मूलाधारे हकारं च हृदये च रकारकम् ।&lt;br&gt;&#xA;भ्रूमध्ये तद्वदीकारं ह्रीङ्कारं मस्तके न्यसेत् ॥ ७ ॥&lt;br&gt;&#xA;तत्तन्मन्त्रोदितानन्यान्न्यासान्सर्वान्समाचरेत् ।&lt;br&gt;&#xA;कल्पयेत्स्वात्मनो देहे पीठं धर्मादिभिः पुनः ॥ ८ ॥&lt;br&gt;&#xA;ततो ध्यायेन्महादेवीं प्राणायामैर्विजृम्भिते ।&lt;br&gt;&#xA;हृदम्भोजे मम स्थाने पञ्चप्रेतासने बुधः ॥ ९ ॥&lt;br&gt;&#xA;ब्रह्मा विष्णुश्च रुद्रश्च ईश्वरश्च सदाशिवः ।&lt;br&gt;&#xA;एते पञ्च महाप्रेताः पादमूले मम स्थिताः ॥ १० ॥&lt;br&gt;&#xA;पञ्चभूतात्मका ह्येते पञ्चावस्थात्मका अपि ।&lt;br&gt;&#xA;अहं त्वव्यक्तचिद्‌रूपा तदतीतास्ति सर्वथा ॥ ११ ॥&lt;br&gt;&#xA;ततो विष्टरतां याताः शक्तितन्त्रेषु सर्वदा ।&lt;br&gt;&#xA;ध्यात्वैवं मानसैर्भोगैः पूजयेन्मां जपेदपि ॥ १२ ॥&lt;br&gt;&#xA;जपं समर्प्य श्रीदेव्यै ततोऽर्घ्यस्थापनं चरेत् ।&lt;br&gt;&#xA;पात्रासादनकं कृत्वा पूजाद्रव्याणि शोधयेत् ॥ १३ ॥&lt;br&gt;&#xA;जलेन तेन मनुना चास्त्रमन्त्रेण देशिकः ।&lt;br&gt;&#xA;दिग्बन्धं च पुरा कृत्वा गुरून्नत्वा ततः परम् ॥ १४ ॥&lt;br&gt;&#xA;तदनुज्ञां समादाय बाह्यपीठे ततः परम् ।&lt;br&gt;&#xA;हृदिस्थां भवितां मूर्तिं मम दिव्यां मनोहराम् ॥ १५ ॥&lt;br&gt;&#xA;आवाहयेत्ततः पीठे प्राणस्थापनविद्यया ।&lt;br&gt;&#xA;असनावाहने चार्घ्यं पाद्याद्याचमनं तथा ॥ १६ ॥&lt;br&gt;&#xA;स्नानं वासोद्वयं चैव भूषणानि च सर्वशः ।&lt;br&gt;&#xA;गन्धपुष्पं यथायोग्यं दत्त्वा देव्यै स्वभक्तितः ॥ १७ ॥&lt;br&gt;&#xA;यन्त्रस्थानामावृतीनां पूजनं सम्यगाचरेत् ।&lt;br&gt;&#xA;प्रतिवारमशक्तानां शुक्रवारो नियम्यते ॥ १८ ॥&lt;br&gt;&#xA;मूलदेवीप्रभारूपाः स्मर्तव्या अङ्गदेवताः ।&lt;br&gt;&#xA;तत्प्रभापटलव्याप्तं त्रैलोक्यं च विचिन्तयेत् ॥ १९ ॥&lt;br&gt;&#xA;पुनरावृत्तिसहितां मूलदेवीं च पूजयेत् ।&lt;br&gt;&#xA;गन्धादिभिः सुगन्धैस्तु तथा पुष्पैः सुवासितैः ॥ २० ॥&lt;br&gt;&#xA;नैवेद्यैस्तर्पणैश्चैव ताम्बूलैर्दक्षिणादिभिः ।&lt;br&gt;&#xA;तोषयेन्मां त्वत्कृतेन नाम्नां साहस्रकेण च ॥ २१ ॥&lt;br&gt;&#xA;कवचेन च सूक्तेनाहं रुद्रेभिरिति प्रभो ।&lt;br&gt;&#xA;देव्यथर्वशिरोमन्त्रैर्हृल्लेखोपनिषद्‌भवैः ॥ २२ ॥&#xA;महाविद्यामहामन्त्रैस्तोषयेन्मां मुहुर्मुहुः ।&lt;br&gt;&#xA;क्षमापयेज्जगद्धात्रीं प्रेमार्द्रहृदयो नरः ॥ २३ ॥&lt;br&gt;&#xA;पुलकाङ्‌कितसर्वाङ्गैर्बाष्परुद्धाक्षिनिःस्वनः ।&lt;br&gt;&#xA;नृत्यगीतादिघोषेण तोषयेन्मां मुहुर्मुहुः ॥ २४ ॥&lt;br&gt;&#xA;वेदपारायणैश्चैव पुराणैः सकलैरपि ।&lt;br&gt;&#xA;प्रतिपाद्या यतोऽहं वै तस्मात्तैस्तोषयेत्तु माम् ॥ २५ ॥&lt;br&gt;&#xA;निजं सर्वस्वमपि मे सदेहं नित्यशोऽर्पयेत् ।&lt;br&gt;&#xA;नित्यहोमं ततः कुर्याद्‌ब्राह्मणांश्च सुवासिनीः ॥ २६ ॥&lt;br&gt;&#xA;बटुकान्पामरानन्यान्देवीबुद्ध्या तु भोजयेत् ।&lt;br&gt;&#xA;नत्वा पुनः स्वहृदये व्युत्क्रमेण विसर्जयेत् ॥ २७ ॥&lt;br&gt;&#xA;सर्वं हृल्लेखया कुर्यात् पूजनं मम सुब्रत ।&lt;br&gt;&#xA;हृल्लेखा सर्वमन्त्राणां नायिका परमा स्मृता ॥ २८ ॥&lt;br&gt;&#xA;हृल्लेखादर्पणे नित्यमहं तत्प्रतिबिम्बिता ।&lt;br&gt;&#xA;तस्माद्‌हृल्लेखया दत्तं सर्वमन्त्रैः समर्पितम् ॥ २९ ॥&lt;br&gt;&#xA;गुरुं सम्पूज्य भूषाद्यैः कृतकृत्यत्वमावहेत् ।&lt;br&gt;&#xA;य एवं पूजयेद्देवीं श्रीमद्‌भुवनसुन्दरीम् ॥ ३० ॥&lt;br&gt;&#xA;न तस्य दुर्लभं किञ्चित्कदाचित्क्वचिदस्ति हि ।&lt;br&gt;&#xA;देहान्ते तु मणिद्वीपं मम यात्येव सर्वथा ॥ ३१ ॥&lt;br&gt;&#xA;ज्ञेयो देवीस्वरूपोऽसौ देवा नित्यं नमन्ति तम् ।&lt;br&gt;&#xA;इति ते कथितं राजन् महादेव्याः प्रपूजनम् ॥ ३२ ॥&lt;br&gt;&#xA;विमृश्यैतदशेषेणाप्यधिकारानुरूपतः ।&lt;br&gt;&#xA;कुरु मे पूजनं तेन कृतार्थस्त्वं भविष्यसि ॥ ३३ ॥&lt;br&gt;&#xA;इदं तु गीताशास्त्रं मे नाशिष्याय वदेत् क्वचित् ।&lt;br&gt;&#xA;नाभक्ताय प्रदातव्यं न धूर्ताय च दुर्हृदे ॥ ३४ ॥&lt;br&gt;&#xA;एतत्प्रकाशनं मातुरुद्‌घाटनमुरोजयोः ।&lt;br&gt;&#xA;तस्मादवश्यं यत्नेन गोपनीयमिदं सदा ॥ ३५ ॥&lt;br&gt;&#xA;देयं भक्ताय शिष्याय ज्येष्ठपुत्राय चैव हि ।&lt;br&gt;&#xA;सुशीलाय सुवेषाय देवीभक्तियुताय च ॥ ३६ ॥&lt;br&gt;&#xA;श्राद्धकाले पठेदेतद्‌ब्राह्मणानाम् समीपतः ।&lt;br&gt;&#xA;तृप्तास्तत्पितरः सर्वे प्रयान्ति परमं पदम् ॥ ३७ ॥&lt;br&gt;&#xA;व्यास उवाच&lt;br&gt;&#xA;इत्युक्त्वा सा भगवती तत्रैवान्तरधीयत ।&lt;br&gt;&#xA;देवाश्च मुदिताः सर्वे देवीदर्शनतोऽभवन् ॥ ३८ ॥&lt;br&gt;&#xA;ततो हिमालये जज्ञे देवी हैमवती तु सा ।&lt;br&gt;&#xA;या गौरीति प्रसिद्धासीद्दत्ता सा शङ्कराय च ॥ ३९ ॥&lt;br&gt;&#xA;ततः स्कन्दः समुद्‌भूतस्तारकस्तेन पातितः ।&lt;br&gt;&#xA;समुद्रमन्थने पूर्वं रत्नान्यासुर्नराधिप ॥ ४० ॥&lt;br&gt;&#xA;तत्र देवैः स्तुता देवी लक्ष्मीप्राप्त्यर्थमादरात् ।&lt;br&gt;&#xA;तेषामनुग्रहार्थाय निर्गता तु रमा ततः ॥ ४१ ॥&lt;br&gt;&#xA;वैकुण्ठाय सुरैर्दत्ता तेन तस्य शमोऽभवत् ।&lt;br&gt;&#xA;इति ते कथितं राजन् देवीमाहात्म्यमुत्तमम् ॥ ४२ ॥&lt;br&gt;&#xA;गौरीलक्ष्म्योः समुद्‌भूतिविषयं सर्वकामदम् ।&lt;br&gt;&#xA;न वाच्यं त्वेतदन्यस्मै रहस्यं कथितं यतः ॥ ४३ ॥&lt;br&gt;&#xA;गीता रहस्यभूतेयं गोपनीया प्रयत्नतः ।&lt;br&gt;&#xA;सर्वमुक्तं स्मसेन यत्पृष्टं तत्त्वयानघ ।&lt;br&gt;&#xA;पवित्रं पावनं दिव्यं किं भूयः श्रोतुमिच्छसि ॥ ४४ ॥&lt;br&gt;&#xA;इति श्रीदेवीभागवते महापुराणेऽष्टादशसाहस्र्यां संहितायां सप्तमस्कन्धे&lt;br&gt;&#xA;देवीगीतायां बाह्यपूजाविधिवर्णनं नाम चत्वारिंशोऽध्यायः ॥ ४० ॥&lt;/p&gt;</description>
    </item>
    <item>
      <title>४१</title>
      <link>https://vishvAsa.github.io/purANam/shAktam/devI-bhAgavatam/07/41/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/41/</guid>
      <description></description>
    </item>
    <item>
      <title>४२</title>
      <link>https://vishvAsa.github.io/purANam/shAktam/devI-bhAgavatam/07/42/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/42/</guid>
      <description></description>
    </item>
    <item>
      <title>४३</title>
      <link>https://vishvAsa.github.io/purANam/shAktam/devI-bhAgavatam/07/43/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/43/</guid>
      <description></description>
    </item>
    <item>
      <title>४४</title>
      <link>https://vishvAsa.github.io/purANam/shAktam/devI-bhAgavatam/07/44/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/44/</guid>
      <description></description>
    </item>
    <item>
      <title>४५</title>
      <link>https://vishvAsa.github.io/purANam/shAktam/devI-bhAgavatam/07/45/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/45/</guid>
      <description></description>
    </item>
    <item>
      <title>४६</title>
      <link>https://vishvAsa.github.io/purANam/shAktam/devI-bhAgavatam/07/46/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/46/</guid>
      <description></description>
    </item>
    <item>
      <title>४७</title>
      <link>https://vishvAsa.github.io/purANam/shAktam/devI-bhAgavatam/07/47/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/47/</guid>
      <description></description>
    </item>
    <item>
      <title>४८</title>
      <link>https://vishvAsa.github.io/purANam/shAktam/devI-bhAgavatam/07/48/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/48/</guid>
      <description></description>
    </item>
    <item>
      <title>४९</title>
      <link>https://vishvAsa.github.io/purANam/shAktam/devI-bhAgavatam/07/49/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/49/</guid>
      <description></description>
    </item>
    <item>
      <title>५०</title>
      <link>https://vishvAsa.github.io/purANam/shAktam/devI-bhAgavatam/07/50/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/07/50/</guid>
      <description></description>
    </item>
  </channel>
</rss>
