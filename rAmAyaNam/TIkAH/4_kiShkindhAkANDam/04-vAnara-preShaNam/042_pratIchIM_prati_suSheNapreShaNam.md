+++
title = "०४२ प्रतीचीं प्रति सुषेणप्रेषणम्"
title_english = "042 Sugreeva sends troops to west side"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-042-Prathicheem_Prathi_Sushena_Preshanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/04-vAnara-preShaNam/042_pratIchIM_prati_suSheNapreShaNam.md">
<details><summary><h3>IITK ...{Loading}...</h3></summary>

Sugriva sends the next army in the western direction -- describes
rivers, mountains and places in the west.



#### श्लोकः
##### मूलम्
अथ प्रस्थाप्य सुग्रीवस्तान्हरीन्दक्षिणां दिशम्।  
अब्रवीन्मेघसङ्काशं सुषेणं नाम यूथपम्॥4.42.1॥

##### शब्दार्थः
सुग्रीवः Sugriva, तान् them, हरीन् monkeys, दक्षिणां दिशम् in the southernquarter, प्रस्थाप्य having sent, अथ now, मेघसङ्काशम्  resembling a cloud, सुषेणं नाम known as Sushena, यूथपम् troop leader, अब्रवीत् said.

##### आङ्ग्लानुवादः
After sending the monkeys in the southern direction, Sugriva said to the cloudlike troop leader called Sushena.



#### श्लोकः
##### मूलम्
तारायाः पितरं राजा श्वशुरं भीमविक्रमम्।  
अब्रवीत्प्राञ्जलिर्वाक्यमभिगम्य प्रणम्य च॥4.42.2॥

##### शब्दार्थः
राजा king, तारायाः Tara's, पितरम् father, श्वशुरम् his fatherinlaw, भीमविक्रमम् a hero of terrifying valour, अभिगम्य having gone, प्राञ्जलिः with folded palms, प्रणम्य च having offered salutation, वाक्यम् these words, अब्रवीत् said.

##### आङ्ग्लानुवादः
King (Sugriva) went with folded hands to Tara's father, his fatherinlaw, of terrifying valour, offered salutation and saidः



#### श्लोकः
##### मूलम्
मरीचिपुत्रं मारीचमर्चिष्मन्तं महाकपिम्।  
वृतं कपिवरै श्शूरैर्महेन्द्रसदृशद्युतिम्॥4.42.3॥  
बुद्धिविक्रमसम्पन्नं वैनतेयसमद्युतिम्।  
मरीचिपुत्रान्मारीचानर्चिर्मालान्महाबलान्॥4.42.4॥  
ऋषिपुत्रांश्चतांत्सर्वान्प्रतीचीमादिशद्दिशम्।

##### शब्दार्थः
मरीचिपुत्रम् son of Marichi, मारीचम् Maricha, महाकपिम् great monkey, शूरैः with brave ones, कपिवरैः with best monkeys, वृतम् surounded, महेन्द्रसदृशद्युतिम् glowing like Mahendra, बुद्धिविक्रमसम्पन्नम् with wisdom and bravery, वैनतेयसमद्युतिम् equal to Garuda in lustre, अर्चिष्मन्तम् a person filled with lustre, मरीचिपुत्रान् sons of Maricha, अर्चिर्मालान् Archirmala's, महाबलान् valiant ones, ऋषिपुत्रांश्च sons of sages, सर्वान् all, मारीचान् Maricha's, प्रतीचीं दिशम् to western quarter, आदिशत् instructed.

##### आङ्ग्लानुवादः
Sugriva  spoke to the great lustrous monkey Archisman, son of the eminent sage Marichi who possessed the wisdom and prowess of Indra and was comparable to Vaineteya (Garuda) in lustre. He also spoke to the other sons of Maricha, called Marichas, who were very strong and known as Archismalas (garlands of continuous glow) and asked all of them to proceed in the western direction.



#### श्लोकः
##### मूलम्
द्वाभ्यां शतसहस्राभ्यां कपीनां कपिसत्तमाः॥4.42.5॥  
सुषेणप्रमुखा यूयं वैदेहीं परिमार्गतः।

##### शब्दार्थः
कपिसत्तमाः foremost of monkeys, यूयम् you, सुषेण प्रमुखाः having Sushena as leader, कपीनाम् among monkeys, द्वाभ्याम् with two, शतसहस्राभ्याम् hundred thousands, वैदेहीम् Vaidehi, परिमार्गतः search.

##### आङ्ग्लानुवादः
'O foremost of monkeys with Sushena as your group leader accompanied by two hundred thousand vanaras, go and search for Vaidehi.



#### श्लोकः
##### मूलम्
सुराष्ट्रान्सहबाह्लीकान् श्चन्द्रचित्रांस्तथैव च॥4.42.6॥  
स्फीताञ्जनपदान्रम्यान्विपुलानि पुराणि च।  
पुन्नागगहनं कुक्षिं वकुलोद्दालकाकुलम्॥4.42.7॥  
तथा केतकषण्डांश्च मार्गध्वं हरियूथपाः।

##### शब्दार्थः
हरियूथपाः leaders of monkeys, सौराष्ट्रान् in the country of Saurashtra, तथैव च and similarly,  
सहबाह्लीकान् even in Bahlika, श्चन्द्रचित्रां in chandrachitra, स्फीतान् prosperous, रम्यान् delightful, जनपदान् villages, विपुलानि vast, पुराणि च towns, पुन्नागगहनम् punnaga grove, वकुलोद्दालकाकुलम्  haphazard distribution of punnaga, bakula and uddalaka trees, कुक्षिम् in kukshi, तथा similarly, केतकखण्डांश्च in Kethaka shrubs, मार्गध्वम् search.

##### आङ्ग्लानुवादः
'O leaders of monkeys search for Sita in the countries of Saurashtra, and also Bahlika, Chandrachitra, in delightful villages and vast towns, also in Kukshi covered haphazardly with punnaga, bakula and uddalaka trees as well as ketaka shrubs.



#### श्लोकः
##### मूलम्
प्रत्यक्स्रोतोगमाश्चैव नद्यश्शीतजलाश्शिवाः॥4.42.8॥  
तापसानामरण्यानि कान्तारा गिरयश्च ये।  
तत्रस्थलीं मरुप्रायामत्युच्चशिरसश्शिलाः॥4.42.9॥  
गिरिजालावृतां दुर्गां मार्गित्वा पश्चिमां दिशम्।  
ततः पश्चिममासाद्य समुद्रं द्रष्टुमर्हथ॥4.42.10॥  
तिमिनक्रायुतजलमक्षोभ्यमथ वानराः।

##### शब्दार्थः
वानराः O monkeys, प्रत्यक्स्रोतोगमाः those flowing to the west, शीतजलाः cool waters, शिवाः sacred, नद्यश्चैव rivers too, तापसानां in hermits, अरण्यानि woods, ये those, कान्ताराः गिरयश्च forests and mountains, तत्र there, मरुप्रायाः dry, स्थलीं lands, अत्युच्चशिरसाः high peaks, शिलाःmountains, गिरिजालावृताम् surrounded by mountain ranges, दुर्गाम् inaccessible, दिशम् direction, मार्गित्वा after searching, पश्चिमां western side, ततः then, समुद्रम् the sea, पश्चिमम् the western, आसाद्य after reaching, द्रष्टुम् to see, अर्हथ it is proper for you, तिमिनक्रायुतजलम् water infested with whales and alligators, अक्षोभ्यम् which cannot be agitated, अथ then, वानराः monkeys.

##### आङ्ग्लानुवादः
'O monkeys the auspicious rivers with cool waters flow towards the western region. Search in the groves inhabited by ascetics, other forests, mountains, cliffs, in the desertland. Search in the inaccessible western region surrounded by mountains. Then proceed to the western ocean infested with whales and alligators, which cannot be easily disturbed.



#### श्लोकः
##### मूलम्
ततः केतकषण्डेषु तमालगहनेषु च॥4.42.11॥  
कपयो विहरिष्यन्ति नारिकेलवनेषु च।

##### शब्दार्थः
ततः then, कपयः monkeys, केतकषण्डेषु in the ketaka shrubs, तमालगहनेषु च in the thickets of tamala trees, नारिकेलवनेषु च and in coconut groves, विहरिष्यन्ति roam.

##### आङ्ग्लानुवादः
'There the monkeys may roam about the Ketaka shrubs, tamala thickets and coconut groves.



#### श्लोकः
##### मूलम्
तत्र सीतां च मार्गध्वं निलयं रावणस्य च॥4.42.12॥  
वेलातलनिविष्टेषु पर्वतेषु वनेषु च।  
मुरचीपत्तनं चैव रम्यं चैव जटीपुरम्॥4.42.13॥  
अवन्तीमङ्गलोपां च तथा चालक्षितं वनम्।  
राष्ट्राणि च विशालानि पत्तनानि ततस्ततः॥4.42.14॥

##### शब्दार्थः
तत्र there,वेलातलनिविष्टेषु among those on the sea shore tract, पर्वतेषु in mountains, वनेषु in groves, सीतां च Sita's, रावणस्य Ravana's, निलयं च  residence, मार्गध्वम् search, मुरचीपत्तनं चैव town of Murachi, रम्यम् beautiful, जटपुरं चैव and in the city of Jata, अवन्तीम् in Avanti, अङ्गलोपां च  in Angalopa city, तथा so also, अलक्षितम् unnoticed, वनम्  forest, ततस्ततः here and there, राष्ट्रणिच kingdoms, विशालानि vast, पत्तनानि towns

##### आङ्ग्लानुवादः
'Look for Sita as well as the residence of Ravana.You should find the whereabouts of Sita in the mountains and forests located on the sea shore. Search in the city of Murachi, beautiful city of Jata, Avanti, Angalopa and in the unnoticed forestland. Look for her in the vast kingdoms and cities all over.



#### श्लोकः
##### मूलम्
सिन्धुसागरयोश्चैव सङ्गमे तत्र पर्वतः।  
महान्हेमगिरिर्नाम शतशृङ्गो महाद्रुमः॥4.42.15॥

##### शब्दार्थः
सिन्धुसागरयोः of sindhu and the sea, सङ्गमे at the confluence, तत्र there, हेमगिरिर्नाम known as Hemagiri, शतशृङ्गःof hundred peaks, महाद्रुमःgreat trees,  पर्वतःmountain,

##### आङ्ग्लानुवादः
'There is a lofty mountain with a hundred peaks and great trees at the confluence of river Sindhu and the sea. It is known as Hemagiri (golden mountain).



#### श्लोकः
##### मूलम्
तस्य प्रस्थेषु रम्येषु सिंहाः पक्षगमाः स्थिताः।  
तिमिमत्स्यगजांश्चैव नीडान्यारोपयन्ति ते॥4.42.16॥

##### शब्दार्थः
तस्य its, रम्येषु beautiful, प्रस्थेषु slopes, पक्षगमाः with wings, सिंहाः lions, स्थिताः are sheltered, ते they, तिमिमत्स्यगजांश्चैव whales fishes and elephants from the sea, नीडानि in their shelters (caves), आरोपयन्ति place

##### आङ्ग्लानुवादः
'On the slopes of that mountain you will find lions called Pakshagamas, that is lions with wings. They carry  the whales, fishes and elephants from the sea to their shelters on the beautiful mountain slopes.



#### श्लोकः
##### मूलम्
तानि नीडानि सिंहानां गिरिशृङ्गगताश्च ये।  
दृप्तास्तृप्ताश्च मातङ्गास्तोयदस्वननिस्वनाः॥4.42.17॥  
विचरन्ति विशालेऽस्मिंस्तोयपूर्णे समन्ततः।

##### शब्दार्थः
गिरिशृङ्गगताः roaming on the slopes, तोयदस्वननिस्वनाः sounding like thundering clouds, दृप्ताः proud, तृप्ताश्च satisfied, ये those, मातङ्गाः elephants, समन्ततः everywhere, तोयपूर्णे filled with water, अस्मिन् they, विशाले broad, सिंहानाम् lions', नीडानि in the dens, विचरन्ति roam about

##### आङ्ग्लानुवादः
'The proud elephants wandering on the mountain slopes, and on the vast tract filled with water would be happy trumpeting like thundering clouds. They roam in the caves of lions.



#### श्लोकः
##### मूलम्
तस्य शृङ्गं दिवस्पर्शं काञ्चनं चित्रपादपम्॥4.42.18॥  
सर्वमाशु विचेतव्यं कपिभिः कामरूपिभिः।

##### शब्दार्थः
तस्य दिवस्पर्शम् touching the sky, चित्रपादपम् colourful trees, काञ्चनम् golden, शृङ्गम् peak, सर्वम् all, कामरूपिभिः by those who can assume any form, कपिभिः by monkeys, आशु at once , विचेतव्यम् look for carefully

##### आङ्ग्लानुवादः
'The monkeys capable of assuming any form at their will should search the scraping peaks of the golden mountain (Himagiri) with colourful trees without delay.



#### श्लोकः
##### मूलम्
कोटिं तत्र समुद्रे तु काञ्चनीं शतयोजनाम्॥4.42.19॥  
दुर्दर्शां  पारियात्रस्य गतां द्रक्ष्यथ वानराः।

##### शब्दार्थः
वानराः monkeys, तत्र there, गतां on reaching, समुद्रे तु in the end of the sea, पारियात्रस्य of Pariyatra, शतयोजनाम् hundred yojanas, काञ्चनीम् golden, दुर्दर्शाम् difficult to see  (because of its brilliance), कोटिम् tip, द्रक्ष्यथ you will see

##### आङ्ग्लानुवादः
'O monkeys you will see the dazzling golden tip of a mountain called Pariyatra towards the end of the sea. It is extended over a hundred yojanas and  dificult to gaze because of its brilliance.



#### श्लोकः
##### मूलम्
कोट्यस्तत्र चतुर्विंशद्गन्धर्वाणां तपस्विनाम्॥4.42.20॥  
वसन्त्यग्निनिकाशानां घोराणां कामरूपिणाम्।

##### शब्दार्थः
तत्र there, तपस्विनाम् of seers, अग्निनिकाशानाम् blazing like fire, घोराणाम् terrific, कामरूपिणाम् who can assume any form, गन्धर्वाणाम् of gandharvas, चतुर्विंशत् twentyfour, कोट्यःcrores, वसन्ति reside

##### आङ्ग्लानुवादः
'There dwell twentyfour crore of terrific gandharvas blazing like fire who can assume any form.They lead an ascetic life.



#### श्लोकः
##### मूलम्
पावकार्चिः प्रतीकाशास्समवेतास्सहस्रशः॥4.42.21॥  
नात्यासादयितव्यास्ते वानरैर्भीमविक्रमैः।

##### शब्दार्थः
सहस्रशः in thousands, समवेताः assembled together, प्रतीकाशाः appearing like, ते you, भीमविक्रमैः with very brave ones, वानरैः by monkeys, नात्यासादयितव्याः not to go very close to them, पावकार्चिःwith fire likeglow

##### आङ्ग्लानुवादः
'Collected together in thousands, and radiating like fire, they live there. Even the very brave vanaras should not go close to them.



#### श्लोकः
##### मूलम्
नादेयं च फलं तस्माद्देशात्किञ्चित् प्लवङ्गमैः॥4.42.22॥  
दुरासदा हि ते वीरास् सत्त्ववन्तो महाबलाः।  
फलमूलानि ते तत्र रक्षन्ते भीमविक्रमाः॥4.42.23॥

##### शब्दार्थः
तस्मात् देशात् from that country, प्लवङ्गमैः by monkeys, फलम् fruits, किञ्चित् a little, नादेयम् should not be taken, सत्त्ववन्तः courageous, महाबलाः strong, ते वीराः those heroes, दुरासदाः हि  difficult to go there, भीमविक्रमाः heroes of frightening bravery, ते they, तत्र there, फलमूलानि fruits and roots, रक्षन्ते keep protecting

##### आङ्ग्लानुवादः
'You should not pluck any fruits from those woods, for courageous gandharvas protect the fruits of the trees. It is difficult to go there, for those heroes have frightening bravery.



#### श्लोकः
##### मूलम्
तत्र यत्नश्च कर्तव्यो मार्गितव्या च जानकी।  
न हि तेभ्यो भयं किञ्चित्कपित्वमनुवर्तताम्॥4.42.24॥

##### शब्दार्थः
तत्र there, यत्नश्च effort, कर्तव्यः should put in, जानकी Janaki, मार्गितव्या च and search, कपित्वम् monkeyish nature, अनुवर्तताम्  follow, तेभ्यः from them, भयम् fear, किञ्चित् a little, न हि not there

##### आङ्ग्लानुवादः
'Exert yourself in your search for Janaki. Indeed there will be no fear from them, if you behave like normal monkeys in a natural way.



#### श्लोकः
##### मूलम्
तत्र वैढूर्यवर्णाभो वज्रसंस्थानसंस्थितः।  
नानाद्रुमलताकीर्णो वज्रो नाम महागिरिः॥4.42.25॥  
श्रीमान्समुदितस्तत्र योजनानां शतं समम्।  
गुहास्तत्र विचेतव्या प्रयत्नेन प्लवङ्गमाः ॥4.42.26॥

##### शब्दार्थः
प्लवङ्गमाः O monkeys, तत्र there, वैढूर्यवर्णाभः of the colour of Vaidurya, वज्रसंस्थानसंस्थितः strong as a diamond, नानाद्रुमलताकीर्णः with different trees and vines, श्रीमान् glorious, वज्रोनाम named Vajra, महागिरिः great mountain, तत्र there, योजनानां शतम् of hundred yojanas, समम् even, समुदितः extended, तत्र there, गुहाः cave, प्रयत्नेन with great effort, विचेतव्याः you may look for

##### आङ्ग्लानुवादः
'(Beyond) there  is a glorious mountain called Vajra of the colour of Vaidurya, hard as a diamond with different kinds of trees and vines.The  mountain extends evenly to a stretch of a hundred yojanas.There are caves in the mountain where you may look for her with due effort.



#### श्लोकः
##### मूलम्
चतुर्भागे समुद्रस्य चक्रवान्नाम पर्वतः।  
तत्र चक्रं सहस्रारं निर्मितं विश्वकर्मणा॥4.42.27॥

##### शब्दार्थः
समुद्रस्य of the sea, चतुर्भागे in the one fourth part, चक्रवान् नाम Chakravan, पर्वतः mountain, तत्र there, विश्वकर्मणा by Visvakarma, सहस्रारम् thousand spiked, चक्रम् wheel, निर्मितम् constructed

##### आङ्ग्लानुवादः
'Then move to the fourth part (of the western sea) where you will see  a mountain called Chakravan occupying a quarter part of the sea.You will find there a thousandspiked wheel built by Visvakarma.



#### श्लोकः
##### मूलम्
तत्र पञ्चजनं हत्वा हयग्रीवं च दानवम्।  
आजहार ततश्चक्रं शङ्खं च पुरुषोत्तमः॥4.42.28॥

##### शब्दार्थः
तत्र there, पुरुषोत्तमः supreme Lord Visnu, हयग्रीवम् Hayagriva , दानवम् demon, हत्वा having killed, ततः then, चक्रम् discus, पञ्चजनम् Panchajanam, शङ्खं च conch, आजहार brought

##### आङ्ग्लानुवादः
'It was there that the Supreme Lord Visnu, having slain Hayagriva and Panchajanam,  recovered the discus and conch for himself.



#### श्लोकः
##### मूलम्
तस्य सानुषु चित्रेषु विशालासु गुहासु च।  
रावणस् सह वैदेह्या मार्गितव्यस्तत स्ततः॥4.42.29॥

##### शब्दार्थः
तस्य its, चित्रेषु in colourful ones, सानुषु on the slopes, विशालासु in wide places, गुहासु च in the caves, रावणः Ravana, वैदेह्या सहा with Vaidehi, ततस्ततः here and there, मार्गितव्यः search for

##### आङ्ग्लानुवादः
'Look for Vaidehi and Ravana in the wide caves and colourful slopes of the (Chakravan) mountain.



#### श्लोकः
##### मूलम्
योजनानां चतुष्षष्टिर्वराहो नाम पर्वतः।  
सुवर्णशृङ्गस्सुश्रीमा नगाधे वरुणालये॥4.42.30॥

##### शब्दार्थः
अगाधे in the deep, वरुणालये in the sea,चतुःष्षष्टिः sixtyfour, योजनानां of yojanas, सुवर्णशृङ्गः golden peaked, वराहो नाम called Varaha, पर्वतः mountain सु श्रीमान् illustrious

##### आङ्ग्लानुवादः
'Plunge deep down into the sea and you will see a goldenpeaked mountain called Varaha, the residence of Varuna.It is extended over sixty four yojanas in the sea.



#### श्लोकः
##### मूलम्
तत्र प्राग्ज्योतिषं नाम जातरूपमयं पुरम्।  
यस्मिन्वसति दुष्टात्मा नरको नाम दानवः॥4.42.31॥

##### शब्दार्थः
तत्र there, पाग्ज्योतिषं नाम named Pragjyotisha, जातरूपमयम् full of gold, पुरम् city, यस्मिन् in it, दुष्टात्मा evilminded, नरको नाम named Naraka, दानवः demon, वसति dwells

##### आङ्ग्लानुवादः
'On the (Varaha) mountain is the city called Pragjyotisha, which is full of gold.There lives the  evilminded demon Naraka.



#### श्लोकः
##### मूलम्
तत्र सानुषु चित्रेषु विशालासु गुहासु च।  
रावणस्सह वैदेह्या मार्गितव्यस्ततस्ततः॥4.42.32॥

##### शब्दार्थः
तत्र there, चित्रेषु  wonderful spots, सानुषु on slopes, विशालासु  wide, गुहासु च in caves also, रावणः Ravana, वैदेह्या सह with Vaidehi, ततस्ततः everywhere, मार्गितव्यः may be looked for

##### आङ्ग्लानुवादः
'There all over the wonderful slopes and wide caves look for Vaidehi and Ravana.



#### श्लोकः
##### मूलम्
तमतिक्रम्य शैलेन्द्रं काञ्चनान्तरनिर्दरः।  
पर्वतस् सर्वसौवर्णो धाराप्रस्रवणायुतः॥4.42.33॥

##### शब्दार्थः
तम् that, काञ्चनान्तरनिर्दरः caves inside all covered with gold, तं शैलेन्द्रम् that lord of mountain, अतिक्रम्य after crossing, धाराप्रस्रवणायुतः with waterfalls, सर्वसौवर्णः all gold, पर्वतः mountain

##### आङ्ग्लानुवादः




#### श्लोकः
##### मूलम्
तं गजाश्च वराहाश्च सिंह व्याघ्राश्च सर्वतः।  
अभिगर्जन्ति सततं तेन शब्देन दर्पिताः॥4.42.34॥

##### शब्दार्थः
सर्वतः everywhere, गजाश्च elephants, वराहाश्च boars, सिंहाः lions, व्याघ्राश्च tigers, तेन by their, शब्देन sound, दर्पिताः puffed with pride, तम् them, सततम्  always, अभिगर्जन्ति will be roaring

##### आङ्ग्लानुवादः




#### श्लोकः
##### मूलम्
यस्मिन्हरिहय्शीमान्महेन्द्रः पाकशासनः।  
अभिषिक्तः सुरै राजा मेघवान्नाम पर्वतः॥4.42.35॥

##### शब्दार्थः
हरिहयः one who has tawnycoloured horses, श्रीमान् prosperous, पाकशासनः Pakasasana, महेन्द्रः Indra, यस्मिन् in that, सुरैः by gods, राजा king, अभिषिक्तः is consecrated, सः he, मेघवान्नाम Meghavan by name, पर्वतः mountain

##### आङ्ग्लानुवादः
'Possessor of tawny horses, king Indra who killed demon Pakasasana was consecrated by gods at this mountain since known as Meghavan.



#### श्लोकः
##### मूलम्
तमतिक्रम्य शैलेन्द्रं महेन्द्रपरिपालितम्।  
षष्टि र्गिरिसहस्राणि काञ्चनानि गमिष्यथ॥4.42.36॥  
तरुणादित्यवर्णानि भ्राजमानानि सर्वतः।  
जातरूपमयैर्वृक्षै शोभितानि सुपुष्पितैः॥4.42.37॥

##### शब्दार्थः
महेन्द्रपरिपालितम् governed by Indra, तम् that, शैलेन्द्रम् lord of mountains, अतिक्रम्य after crossing, तरुणादित्यवर्णानि with the colour of the rising Sun, काञ्चनानि golden, षष्टि गिरिसहस्राणि sixty thousand mountains, सर्वतः everywhere, भ्राजमानानि shining, सुपुष्पितैः with blooming  flowers, जातरूपमयैःfull of gold, वृक्षैःtrees, शोभितानि enchanting, गमिष्यथ you will reach

##### आङ्ग्लानुवादः
'On crossing the hill ruled by Indra you will reach the rows of sixty thousand mountains of gold shining like the brilliance of the rising Sun. The mountains glow with golden trees filled with bloom.



#### श्लोकः
##### मूलम्
तेषां मध्ये स्थितो राजा मेरुरुत्तरपर्वतः।  
आदित्येन प्रसन्नेन शैलो दत्तवरः पुरा॥4.42.38॥

##### शब्दार्थः
तेषाम् among them, मध्ये in the midst, राजा king, मेरुः Meru, उत्तरपर्वतः northern mountain, स्थितः stands, पुरा earlier, शैलः mountain, प्रसन्नेन by the pleased ones, आदित्येन by  Aditya, दत्तवरः blessed

##### आङ्ग्लानुवादः
'In the midst of the sixty thousand hills stands Meru, King of mountains. It is the northern mountain, blessed by the Sungod with a boon in the past.



#### श्लोकः
##### मूलम्
तेनैव मुक्तश्शैलेन्द्रस्सर्व एव त्वदाश्रयाः।  
मत्प्रसादाद्भविष्यन्ति दिवा रात्रं च काञ्चनाः॥4.42.39॥  
त्वयि ये चापि वत्स्यन्ति देवगन्धर्वदानवाः।  
ते भविष्यन्ति रक्ताश्च प्रभया काञ्चनप्रभाः॥4.42.40॥

##### शब्दार्थः
शैलेन्द्रःking of mountains, तेन by him, एवम् in that way, उक्तः has been told, त्वदाश्रयाःthose who shelter there, एव only, दिवा day, रात्रं च and night, मत्प्रसादात् by my grace, काञ्चनाः golden, भविष्यन्ति will be, ये those, वत्स्यन्ति reside, ते चापि they also, प्रभया with radiance, रक्ताश्च like red colour, काञ्चनप्रभाः have golden radiance, भविष्यन्ति will be, देवगन्धर्वदानवाः gods, gandharvas and demons

##### आङ्ग्लानुवादः
'The Sungod said to mount Meru, 'By my grace all the trees and hillocks of this king of mountains will shine in golden red, the gods, gandharvas and demons who dwell here will have golden radiance '.



#### श्लोकः
##### मूलम्
विश्वे देवाश्च मरूतो वसवश्च दिवौकसः।  
आगम्य पश्चिमां सन्ध्यां मेरुमुत्तमपर्वतम्॥4.42.41॥  
आदित्यमुपतिष्ठन्ति तैश्च सूर्योऽभिपूजितः।  
अदृश्यस्सर्वभूतानामस्तं गच्छतिपर्वतम्॥4.42.42॥

##### शब्दार्थः
विश्वेदेवाश्च Visvadevas, वसवः Vasus, मरुतश्च Maruts दिवौकसः gods, पश्चिमां सन्ध्याम् in the evening twilight, उत्तमपर्वतम् king of mountains,मेरुम् Meru, आगम्य after coming over, आदित्यम् Sun, उपतिष्ठन्ति they serve, सूर्यः Sun, तैः by them, अभिपूजितः worshipped, सर्वभूतानाम् for all beings, अदृश्यः unseen, अस्तं पर्वतम् to the western mountain behind which the sun sets, गच्छति goes

##### आङ्ग्लानुवादः
The Visvadevas, Vasus, Maruts, and the gods reach Meru, this great king of mountains, in the evening twilight. Worshipped by them, the Sungod sets behind the mountain and becomes invisible to all beings.



#### श्लोकः
##### मूलम्
योजनानां सहस्राणि दश तानि दिवाकरः।  
मुहूर्तार्धेन तं शीघ्रमभियाति शिलोच्चयम्॥4.42.43॥

##### शब्दार्थः
दिवाकरः Sun, मुहूर्तर्धेन in half a moment, योजनानाम् of yojanas, तानि those, दशसहस्राणि ten thousand, शिलोच्चयम् to the mountain ranges, शीघ्रम् swiftly, अभियाति reaches,

##### आङ्ग्लानुवादः
'Crossing ten thousand yojanas swiftly in half a moment, the Sun touches the mount behind which he sets.



#### श्लोकः
##### मूलम्
शृङ्गे तस्य महद्दिव्यं भवनं सूर्यसन्निभम्।  
प्रासादगणसम्बाधं विहितं विश्वकर्मणा॥4.42.44॥

##### शब्दार्थः
तस्य its,शृङ्गे on the peak, प्रासादगणसम्बाधम् cluster of mansions, सूर्यसन्निभम् shining like Sun, महत्great, दिव्यम् wonderful, भवनम् building, विश्वकर्मणा by Visvakarma, विहितम् is built

##### आङ्ग्लानुवादः
'There is a great divine abode glowing like the Sungod on the peak of the mountain.It is a cluster of mansions built  by Visvakarma.



#### श्लोकः
##### मूलम्
शोभितं तरुभिश्चित्रैर्नानापक्षिसमाकुलैः।  
निकेतं पाशहस्तस्य वरुणस्य महात्मनः॥4.42.45॥

##### शब्दार्थः
चित्रैः with colourful, नानापक्षिसमाकुलैः with flocks of different kinds of birds, तरुभिः with trees, शोभितम् enchanting, महात्मनः of great, पाशहस्तस्य one who holds the noose in hand, वरुणस्य Varuna's, निकेतम् residence

##### आङ्ग्लानुवादः
'It is the residence of Varuna, who holds the noose in his hand.It is an enchanting place, full of trees attracting flocks of various birds.



#### श्लोकः
##### मूलम्
अन्तरा मेरुमस्तं च तालो दशशिरा महान्।  
जातरूपमय्शीमान्भ्राजते चित्रवेदिकः॥4.42.46॥

##### शब्दार्थः
मेरुम् Meru, अस्तं च from Asta, अन्तरा between, दशशिराः ten peaks, जातरूपमयः golden, श्रीमान् shining, चित्रवेदिकः with wonderful altars, महान् great, तालः palm tree, भ्राजते shines

##### आङ्ग्लानुवादः
'Between mount Asta (the mountain behind which the Sun sets) and Meru there is a shining golden palm tree with ten high peaks and wonderful altars around.



#### श्लोकः
##### मूलम्
तेषु सर्वेषु दुर्गेषु सरस्सु च सरित्सु च।  
रावणस्सह वैदेह्या मार्गितव्यस्तत स्ततः॥4.42.47॥

##### शब्दार्थः
सर्वेषु in all, तेषु दुर्गेषु in those inaccessible mountains, सरस्सु च in lakes, सरित्सु च in rivers, ततस्ततः every where, वैदेह्या सह along with Vaidehi, रावणः Ravana, मार्गितव्यः look for

##### आङ्ग्लानुवादः
'Look for Vaidehi and Ravana all over those inaccessible mountains, lakes and rivers.



#### श्लोकः
##### मूलम्
यत्र तिष्ठति धर्मज्ञस्तपसा स्वेन भावितः।  
मेरुसावर्णिरित्येव ख्यातो वै ब्रह्मणा समः॥4.42.48॥

##### शब्दार्थः
धर्मज्ञः knower of dharma, स्वेन on his own, तपसा with penance, भावितः he is identified, ब्रह्मणा with Brahma, समः equal, मेरुसावर्णिः इत्येव known as Meru Savarna, ख्यातः popular, यत्र there, तिष्ठति lies

##### आङ्ग्लानुवादः
'The sage Merusavarna, knower of dharma, famous for his penance and comparable to Brahma lives there with him on Meru.



#### श्लोकः
##### मूलम्
प्रष्टव्यो मेरुसावर्णिर्महर्षिः सूर्यसन्निभः।  
प्रणम्य शिरसा भूमौ प्रवृत्तिं मैथिलीं प्रति॥4.42.49॥

##### शब्दार्थः
सूर्यसन्निभः glowing like the Sun, महर्षिः seer, मेरुसावर्णिः Merusavarna who glows like Meru, शिरसा with head, भूमौ touching ground, प्रणम्य bowing down, मैथिलीं Maithili प्रति with regard to  प्रवृत्तिम् information, प्रष्टव्यः enquire

##### आङ्ग्लानुवादः
'Bow down, touch the feet of the seer Merusavarna, who glows like the Sun and then enquire from him about Sita.



#### श्लोकः
##### मूलम्
एताव ज्जीवलोकस्य भास्करो रजनीक्ष्ये।  
कृत्वा वितिमिरं सर्वमस्तं गच्छति पर्वतम्॥4.42.50॥

##### शब्दार्थः
भास्करः Sun, जीवलोकस्य of the world of living beings, एतावत् to this extent, सर्वम् all, रजनीक्ष्ये at the end of the night, वितिमिरम् devoid of darkness, कृत्वा after doing, अस्तं पर्वतम् mountain behind which the sun sets, गच्छति reaches

##### आङ्ग्लानुवादः
'The world of living beings is extended to this extent. The Sun dispels darkness at the end of the night and thereafter reaches the mountain behind which he sets (at the end of the day).



#### श्लोकः
##### मूलम्
एतावद्वानरैश्शक्यं गन्तुं वानरपुङ्गवाः।  
अभास्करममर्यादं न जानीमस्ततः परम्॥4.42.51॥

##### शब्दार्थः
वानरपुङ्गवाः O great monkeys, एतावत् to this limit, वानरैः by monkeys, गन्तुम् to go, शक्यम् possible, अभास्करम्  devoid of the Sun, अमर्यादं च without boundaries, ततः परम् beyond that, न जानीमः we do not know

##### आङ्ग्लानुवादः
'O great monkeys you can go only up to that point. The Sun's rays do not extend beyond this and it has no boundaries.We do not know about the area beyond this limit.



#### श्लोकः
##### मूलम्
अधिगम्य तु वैदेहीं निलयं रावणस्य च।  
अस्त पर्वतमासाद्य पूर्णे मासे निवर्तत॥4.42.52॥

##### शब्दार्थः
वैदेहीम् Vaidehi, रावणस्य Ravana's, निलयं च abode, अधिगम्य after finding out, अस्तं पर्वतम् Astha mountain, आसाद्य after reaching, मासे a month, पूर्णे in completion of, निवर्तत you may return

##### आङ्ग्लानुवादः
'Go and find out Sita and the abode of Ravana. After this, return to the mountain behind which the Sun sets and come back on completion of a month.



#### श्लोकः
##### मूलम्
ऊर्ध्वं मासान्न वस्तव्यं वसन् वध्यो भवेन्मम।  
सहैव शूरो युष्माभिश्श्वशुरो मे गमिष्यति॥4.42.53॥

##### शब्दार्थः
मासात् more than a month, ऊर्द्वम् beyond that, न वस्तव्यम् you should not stay, वसन् while staying, मम to me, वध्यः to be killed, भवेत् you may be, युष्माभिः by you सहैव along with you, मे my, शूरः brave, श्वशुरः fatherinlaw, गमिष्यति will go

##### आङ्ग्लानुवादः
'If you tarry beyond a month, you will be slain. My fatherin law, the brave hero will go with your group.



#### श्लोकः
##### मूलम्
श्रोतव्यं सर्वमेतस्य भवद्भिर्दिष्टकारिभिः।  
गुरुरेष महाबाहुश्श्वशुरो मे महाबलः॥4.42.54॥

##### शब्दार्थः
दिष्टकारिभिः by those who carry out orders, भवद्भिः by you, एतस्य his, सर्वम् all, श्रोतव्यम् listen, महाबाहुः strongarmed one, महाबलःvery strong, एषः he, मे my, श्वशुरः fatherinlaw, गुरुः teacher

##### आङ्ग्लानुवादः
'You should obey him. You are meant to carry out his orders. He is not only my fatherinlaw but also a valiant, strong and powerful hero and my preceptor.



#### श्लोकः
##### मूलम्
भवन्तश्चापि विक्रान्ताः प्रमाणं सर्व कर्मसु।  
प्रमाणमेनं संस्थाप्य पश्यध्वं पश्चिमां दिशम्॥4.42.55॥

##### शब्दार्थः
विक्रान्ताः advancing heroes, सर्वः all, भवन्तश्चापि you too, प्रमाणम् leader, कर्मसु in performing, एनम् him, प्रमाणमेन as authority, संस्थाप्य having placed him, पश्चिमां दिशम् western quarter, पश्यध्वम् look for

##### आङ्ग्लानुवादः
'My fatherinlaw will be your leader. His authority will be final in all matters. Accept  
his authority and look for Vaidehi in the western direction.



#### श्लोकः
##### मूलम्
दृष्टायां तु नरेन्द्रस्य पत्न्याममिततेजसः।  
कृतकृत्या भविष्यामः कृतस्य प्रतिकर्मणा॥4.42.56॥

##### शब्दार्थः
अमिततेजसः of the glorious, नरेन्द्रस्य king's, पत्नयाम् when the wife, दृष्टायाम् when she is seen, कृतस्य of the help, प्रतिकर्मणा by helping in return, कृतकृत्याः those who achieve their target, भविष्यामः we will be

##### आङ्ग्लानुवादः
'We will be achieving our goal when the consort of the highly glorious king Rama is found. And we will return the help he has rendered.



#### श्लोकः
##### मूलम्
अतोऽन्यदपि यत्कार्यं कार्यस्यास्य हितं भवेत्।  
सम्प्रधार्य भवद्भिश्च देशकालार्थसंहितम्॥4.42.57॥

##### शब्दार्थः
अस्य कार्यस्य of this task, अतः thus, अन्यदपि anything else, यत् whichever, हितम् good, भवेत् may be, देशकालार्थसंहितम् in accordance with time and place, भवद्भिः by you, सम्प्रधार्य after carefully thinking over, कार्यम् task to be carried out

##### आङ्ग्लानुवादः
'You may do any work after careful thinking, if it helps to achieve the purpose, and if the work to be performed is in accordance with time and place.'



#### श्लोकः
##### मूलम्
ततः सुषेणप्रमुखाः प्लवङ्गामाः  
स्सुग्रीव वाक्यं निपुणं निशम्य।  
आमन्त्य्र सर्वे प्लवगाधिपं ते  
जग्मुर्दिशं तां वरुणाभिगुप्ताम्॥4.42.58॥

##### शब्दार्थः
ततः then, सुषेणप्रमुखाः Sushena and other leaders, ते प्लवङ्गमाः those monkeys, सुग्रीववाक्यम् Sugriva's words, निपुणम् expert, निशम्य after listening, सर्वे all, प्लवगाधिपम् monkey leaders, आमन्त्य्र took leave, वरुणाभिगुप्ताम् ruled by Varuna, तां दिशम् that direction, जग्मुः went

##### आङ्ग्लानुवादः
Sushena and other leaders heard the expert advice of Sugriva, and took leave of him.They went towards the western direction ruled by Varuna.  

#### समाप्तिः
 श्रीमद्रामायणे वाल्मीकीये आदिकाव्ये किष्किन्धाकाण्डे द्विचत्वारिंशस्सर्गः॥  
Thus ends the fortysecond Sarga in the Kishkinda Kanda of the first epic, the Holy Ramayana composed  by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/04-vAnara-preShaNam/042_pratIchIM_prati_suSheNapreShaNam.md">
<details><summary><h3>भूषणम् ...{Loading}...</h3></summary>



अथ प्रस्थाप्य सुग्रीवस्तान् हरीन् दक्षिणां दिशम् ।  

अब्रवीन्मेघसङ्काशं सुषेणं नाम यूथपम्  ॥  ४।४२।१  ॥   

अथ पश्चिमदिशि वानरयोजनं द्विचत्वारिंशे अथेत्यादि  ॥  ४।४२।१  ॥   

  

तारायाः पितरं राजा श्वशुरं भीमविक्रमम् ।  

अब्रवीत्प्राञ्जलिर्वाक्यमभिगम्य प्रणम्य च  ॥  ४।४२।२  ॥   

ताराया इति । प्राञ्जलित्वादिकथनार्थमब्रवीदिति अतो न पौनरुक्त्यम्  ॥ 
४।४२।२  ॥   

  

मरीचिपुत्रं मारीचमर्चिष्मन्तं महाकपिम् ।  

वृतं कपिवरैः शूरैर्महेन्द्रसदृशद्युतिम्  ॥  ४।४२।३  ॥   

बुद्धिविक्रमसम्पन्नं वैनतेयसमद्युतिम् ।  

मरीचिपुत्रान् मारीचानर्चिर्मालान्महाबलान्  ॥  ४।४२।४  ॥   

ऋषिपुत्रांश्च तान सर्वान् प्रतीचीमादिशद्दिशम् ।  

द्वाभ्यां शतसहस्राभ्यां कपीनां कपिसत्तमाः ।  

सुषेणप्रमुखा यूयं वैदेहीं परिमार्गत  ॥  ४।४२।५  ॥   

सुराष्ट्रान् सहबाह्लीकान् शूरान् भीमांस्तथैव च ।  

स्फीतान् जनपदान् रम्यान् विपुलानि पुराणि च  ॥  ४।४२।६  ॥   

मरीचिपुत्रमिति । मारीचपदमन्वर्थसञ्ज्ञेति द्योतयितुं
मरीचिपुत्रमित्युक्तिः । मरीचिपुत्रान् मारीचानित्यत्रापि तथा । मारीचमिति
ज्येष्ठ उक्तः । मारीचा इति तदनुजा उच्यन्ते । अर्चिर्मालान् अर्चिष्मतः  ॥ 
४।४२।३६  ॥   

  

पुन्नागगहनं कुक्षिं वकुलोद्दालकाकुलम् ।  

तथा केतकषण्डांश्च मार्गध्वं हरियूथपाः  ॥  ४।४२।७  ॥   

प्रत्यक्स्रोतोगमाश्चैव नद्यः शीतजलाः शिवाः ।  

तापसानामरण्यानि कान्तारा गिरयश्च ये  ॥  ४।४२।८  ॥   

पुन्नागगहनं पुन्नागवनम् । कुक्षिः मध्यदेशविशेषः । उद्दालकाः वृक्षविशेषाः
। केतकषण्डान् केतकवनानि । प्रत्यक् स्नोतो गच्छन्तीति प्रत्यक्स्रोतोगमाः
। शिवाः पावनाः । कान्ताराः दुर्गममार्गाः । तान् मार्गध्वमिति पुर्वेण
सम्बन्धः  ॥  ४।४२।७,८  ॥   

  

ततः स्थलीं मरुप्रायामत्युच्चशिरसः शिलाः ।  

गिरिजालावृतां दुर्गां मार्गित्वा पश्चिमां दिशम्  ॥  ४।४२।९  ॥   

ततः पश्चिममासाद्य समुद्रं द्रष्टुमर्हथ ।  

तिमिनक्रायुतजलमक्षोभ्यमथ वानराः  ॥  ४।४२।१०  ॥   

ततः स्थलीमित्यादि श्लोकद्वयमेकान्वयम् । स्थल्यादिकं मार्गित्वा ततः
तस्माद्देशात् पश्चिमं समुद्रमागम्य तिमिनक्रायुतजलमक्षोभ्यं तं
द्रष्टुमर्हथ  ॥  ४।४२।९,१०  ॥   

  

ततः केतकषण्डेषु तमालगहनेषु च ।  

कपयो विहरिष्यन्ति नारिकेलवनेषु च  ॥  ४।४२।११  ॥   

तत इति । कपयो भवदीयाः  ॥  ४।४२।११  ॥   

  

तत्र सीतां च मार्गध्वं निलयं रावणस्य च ।  

वेलातटनिविष्टेषु पर्वतेषु वनेषु च  ॥  ४।४२।१२  ॥   

तत्रेति । वेलातटनिविष्टेषु वेलायाम् अम्बुविकृतौ तटे च स्थितेषु ।
"अब्ध्यम्बुविकृतौ वेला कालमर्यादयोरपि" इत्यमरः  ॥  ४।४२।१२  ॥   

  

मुरचीपत्तनं चैव रम्यं चैव जटीपुरम् ।  

अवन्तीमङ्गलोपां च तथा चालक्षितं वनम् ।  

राष्ट्रापि च विशालानि पत्तनानि ततस्ततः  ॥  ४।४२।१३  ॥   

मुरचीति । पूर्वस्यां दिश्यवन्त्यन्या । इयं चान्या । यत्र प्रविष्टा
वननैरन्तर्येण न लक्ष्यन्ते तदलक्षितं नाम । मार्गध्वमित्यनुषङ्गः  ॥ 
४।४२।१३  ॥   

  

सिन्धुसागरयोश्चैव सङ्गमे तत्र पर्वतः ।  

महान् हेमगिरिर्नाम शतशृङ्गो महाद्रुमः  ॥  ४।४२।१४  ॥   

तस्य प्रस्थेषु रम्येषु सिंहाः पक्षगमाः स्थिताः ।  

तिमिमत्स्यगजांश्चैव नीडान्यारोपयन्ति ते  ॥  ४।४२।१५  ॥   

सिन्धुर्नदविशेषः । तत्र पश्चिमदिशि । पक्षैर्गच्छन्तीति पक्षगमाः, सपक्षा
इति विशेषणम् । नीडानि वृक्षाग्रस्थस्वावासस्थानानि । अत एव महाद्रुम इति
पूर्वमुक्तम्  ॥  ४।४२।१४,१५  ॥   

  

तानि नीडानि सिंहानां गिरिशृङ्गगताश्च ये ।  

दृप्तास्तृप्ताश्च मातङ्गास्तोयदस्वननिःस्वनाः ।  

विचरन्ति विशाले ऽस्मिन् तोयपूर्णे समन्ततः  ॥  ४।४२।१६  ॥   

तानीत्याद्यर्धत्रयम् । समन्ततस्तोयपूर्णे ऽस्मिन् स्थले ये गजाः सन्ति
गिरिशृङ्गताश्च ये ते गजास्तानि नीडानि विचरन्ति, सिंहनीडाश्रयसानुषु
विचरन्तीत्यर्थः । बाधकस्थानगमने हेतुमाह दृप्ता इति  ॥  ४।४२।१६  ॥   

  

तस्य शृङ्गं दिवस्पर्शं काञ्चनं चित्रपादपम् ।  

सर्वमाशु विचेतव्यं कपिभिः कामरूपिभिः  ॥  ४।४२।१७  ॥   

तस्येति । कपिभिः, भवद्भिरिति शेषः  ॥  ४।४२।१७  ॥   

  

कोटिं तत्र समुद्रे तु काञ्चनीं शतयोजनाम् ।  

दुर्दर्शां पारियात्रस्य गतां द्रक्ष्यथ वानराः  ॥  ४।४२।१८  ॥   

कोट्यस्तत्र चतुर्विंशद्गन्धर्वाणां तरस्विनाम् ।  

वसन्त्यग्निनिकाशानां घोराणां कामरूपिणाम्  ॥  ४।४२।१९  ॥   

तत्र समुद्रे गतां पारियात्रस्य कोटिं शृङ्गम्  ॥  ४।४२।१८,१९  ॥   

  

पावकार्चिःप्रतीकाशाः समवेताः सहस्रशः ।  

नात्यासादयितव्यास्ते वानरैर्भीमविक्रमैः  ॥  ४।४२।२०  ॥   

नादेयं च फलं तस्माद्देशात् किञ्चित् प्लवङ्गमैः ।  

दुरासदा हि ते वीराः सत्त्ववन्तो महाबलाः  ॥  ४।४२।२१  ॥   

फलमूलानि ते तत्र रक्षन्ते भीमविक्रमाः ।  

तत्र यत्नश्च कर्तव्यो मार्गितव्या च जानकी ।  

न हि तेभ्यो भयं किञ्चित् कपित्वमनुवर्तताम्  ॥  ४।४२।२२  ॥   

पावकार्चिःप्रतीकाशा इत्यादि । नात्यासादयितव्याः नातिसमीपं प्राप्तव्याः ।
नादेयं न स्वीकार्यम् । तर्हि ते गन्धर्वा अस्मान् हनिष्यन्तीत्यत्राह
तत्रेति । यत्नः फलचापविनिवृत्तौ यत्नः कर्तव्यः । विशालत्वादन्वेषणे यत्नो
वा । न किञ्चिद्भयम् । कपिसञ्चारस्य वनमात्रधर्मत्वादिति भावः ।
अनुवर्तताम् अनुवर्तमानानाम्  ॥  ४।४२।२०२२  ॥   

  

तत्र वैडूर्यवर्णाभो वज्रसंस्थानसंस्थितः ।  

नानाद्रुमलताकीर्णो वज्रो नाम महागिरिः  ॥  ४।४२।२३  ॥   

श्रीमान् समुदितस्तत्र योजनानां शतं समम् ।  

गुहास्तत्र विचेतव्याः प्रयत्नेन प्लवङ्गमाः  ॥  ४।४२।२४  ॥   

तत्र वैडूर्येत्यादिसार्धश्लोक एकान्वयः । श्रीमानिति । योजनानां शतं समं
यथा भवति तथा समुदितः समुन्नतः  ॥  ४।४२।२३,२४  ॥   

  

चतुर्भागे समुद्रस्य चक्रवान्नाम पर्वतः ।  

तत्र चक्रं सहस्रारं निर्मितं विश्वकर्मणा  ॥  ४।४२।२५  ॥   

चतुर्भागे चतुर्थभागे । समुद्रस्य लवणसमुद्रस्य  ॥  ४।४२।२५  ॥   

  

तत्र पञ्चजनं हत्वा हयग्रीवं च दानवम् ।  

आजहार ततश्चक्रं शङ्खं च पुरुषोत्तमः  ॥  ४।४२।२६  ॥   

तस्य सानुषु चित्रेषु विशालासु गुहासु च ।  

रावणः सह वैदेह्या मार्गितव्यस्ततस्ततः  ॥  ४।४२।२७  ॥   

योजनानां ततः षष्टिर्वराहो नाम पर्वतः ।  

सुवर्णशृङ्गः सुश्रीमानगाधे वरुणालये  ॥  ४।४२।२८  ॥   

तत्र चक्रवत्पर्वते । पुरुषोत्तमो विष्णुः । "श्रीपतिः पुरुषोत्तमः"
इत्यमरः । चक्ररक्षकं हयग्रीवाख्यं दानवं हत्वा चक्रम्, पञ्चजनाख्यं दानवं
हत्वा तदस्थिभूतं पाञ्चजन्याख्यं शङ्खं च जग्राह । कृष्णः पञ्चजनं हत्वा
पाञ्चजन्यं जग्राहेत्युच्यते । तद्विष्ण्ववतारेप्यस्तीति ज्ञेयम्  ॥ 
४।४२।२६२८  ॥   

  

तत्र प्राग्ज्योतिषं नाम जातरूपमयं पुरम् ।  

यस्मिन्वसति दुष्टात्मा नरको नाम दानवः  ॥  ४।४२।२९  ॥   

तत्र सानुषु चित्रेषु विशालासु गुहासु च ।  

रावणः सह वैदेह्या मार्गितव्यस्ततस्ततः  ॥  ४।४२।३०  ॥   

तत्र वराहपर्वते  ॥  ४।४२।२९,३०  ॥   

  

तमतिक्रम्य शैलेन्द्रं काञ्चनान्तरनिर्दरः ।  

पर्वतः सर्वसौवर्णो धाराप्रस्रवणायुतः  ॥  ४।४२।३१  ॥   

तमतिक्रम्य तस्मात्परत इत्यर्थः । काञ्चनान्तरनिर्दरः
सौवर्णमयान्तरप्रदेशवत्कन्दरः, अन्तर्बहिश्च सौवर्णकन्दरः इत्यर्थः  ॥ 
४।४२।३१  ॥   

  

तं गजाश्च वराहाश्च सिंहा व्याघ्राश्च सर्वतः ।  

अभिगर्जन्ति सततं तेन शब्देन दर्पिताः  ॥  ४।४२।३२  ॥   

तं गजाश्चेति । तेन शब्देन स्वशब्देन दर्पिता गजादयस्तं पर्वतमभिगर्जन्ति
 ॥  ४।४२।३२  ॥   

  

यस्मिन् हरिहयः श्रीमान् महेन्द्रः पाकशासनः ।  

अभिषिक्तः सुरै राजा मेघवान्नाम पर्वतः  ॥  ४।४२।३३  ॥   

तमतिक्रम्य शैलेन्द्रं महेन्द्रपरिपालितम् ।  

षष्टिं गिरिसहस्राणि काञ्चनानि गमिष्यथ  ॥  ४।४२।३४  ॥   

तरुणादित्यवर्णानि भ्राजमानानि सर्वतः ।  

जातरूपमयैवृक्षैः शोभितानि सुपुष्पितैः  ॥  ४।४२।३५  ॥   

तेषां मध्ये स्थितो राजा मेरुरुत्तरपर्वतः ।  

आदित्येन प्रसन्नेन शैलो दत्तवरः पुरा  ॥  ४।४२।३६  ॥   

यस्मिन्निति । हरिहयः श्यामवर्णाश्वयुक्तः । राजा ऽभिषिक्तः
राजत्वेनाभिषिक्तः  ॥  ४।४२।३३३६  ॥   

  

तेनैवमुक्तः शैलेन्द्रः सर्व एव त्वदाश्रयाः ।  

मत्प्रसादाद् भविष्यन्ति दिवा रात्रौ च काञ्चनाः  ॥  ४।४२।३७  ॥   

त्वयि ये चापि वत्स्यन्ति देवगन्धर्वदानवाः ।  

ते भविष्यन्ति रक्ताश्च प्रभया काञ्चनप्रभाः  ॥  ४।४२।३८  ॥   

वरमेवाह तेनैवमिति । प्रभया रक्ता भविष्यन्तीत्यन्वयः  ॥  ४।४२।३७,३८  ॥   

  

विश्वेदेवाश्च मरुतो वसवश्च दिवौकसः ।  

आगम्य पश्चिमां सन्ध्यां मेरुमुत्तरपर्वतम्  ॥  ४।४२।३९  ॥   

आदिच्यमुपतिष्ठन्ति तैश्च सुर्यो ऽभिपूजितः ।  

अदृश्यः सर्वभूतानामस्तं गच्छति पर्वतम्  ॥  ४।४२।४०  ॥   

योजनानां सहस्राणि दश तानि दिवाकरः ।  

मुहूर्तार्धेन तं शीघ्रमभियाति शिलोच्चयम्  ॥  ४।४२।४१  ॥   

शृङ्गे तस्य महद्दिव्यं भवनं सूर्यसन्निभम् ।  

प्रासादगणसम्बाधं विहितं विश्वकर्मणा  ॥  ४।४२।४२  ॥   

शोभितं तरुभिश्चित्रैर्नानापक्षिसमाकुलैः ।  

निकेतं पाशहस्तस्य वरुणास्य महात्मनः  ॥  ४।४२।४३  ॥   

अन्तरा मेरुमस्तं च तालो दशशिरा महान् ।  

जातरूपमयः श्रीमान् भ्राजते चित्रवेदिकः  ॥  ४।४२।४४  ॥   

तेषु सर्वेषु दुर्गेषु सरस्सु च सरित्सु च ।  

रावणः सह वैदेह्या मार्गितव्यस्ततस्ततः  ॥  ४।४२।४५  ॥   

यत्र तिष्ठति धर्मज्ञस्तपसा स्वेन भावितः ।  

मेरुसावर्णिरित्येन ख्यातो वै ब्रह्मणा समः  ॥  ४।४२।४६  ॥   

प्रष्टव्यो मेरुसावर्णिर्महर्षिः सूर्यसन्निभः ।  

प्रणम्य शिरसा भूमौ प्रवृत्तिं मैथिलीं प्रति  ॥  ४।४२।४७  ॥   

विश्वेदेवा इति । पश्चिमां सन्ध्याम् "अत्यन्तसंयोगे द्वितीया" ।
मेरुसदृशत्वान्मेरुम् । मेरुमागम्य आदित्यमुपतिष्ठन्ति पूजयन्ति ।
मन्त्रकरणाभावात्परस्मैपदम् । अस्तगिरिसमीपस्थसावर्णिमेरोरभिधानात्सर्वे
ऽपि समुद्रद्वीपादयो ऽपि मार्गितव्यत्वेनोक्ताः  ॥  ४।४२।३९४७  ॥   

  

एतावज्जीवलोकस्य भास्करो रजनीक्षये ।  

कृत्वा वितिमिरं सर्वमस्तं गच्छति पर्वतम्  ॥  ४।४२।४८  ॥   

एतावद्वानरैः शक्यं गन्तुं वानरपुङ्गवाः ।  

अभास्करममर्यादं न जानीमस्ततः परम्  ॥  ४।४२।४९  ॥   

अधिगम्य तु वैदेहीं निलयं रावणस्य च ।  

अस्तपर्वतमासाद्य पूर्णे मासे निवर्तत ।  

ऊर्ध्वं मासान्न वस्तव्यं वसन् वध्यो भवेन्मम  ॥  ४।४२।५०  ॥   

एतावदिति । भास्करः रजनीक्षये जीवलोकस्य एतावत् उदयास्ताद्रिमध्यं वितिमिरं
कृत्वा अस्तं गच्छतीति योजना  ॥  ४।४२।४८५०  ॥   

  

सहैव शूरो युष्माभिः श्वशुरो मे गमिष्यति ।  

श्रोतव्यं सर्वमेतस्य भवद्भिर्दिष्टकारिभिः  ॥  ४।४२।५१  ॥   

गुरुरेष महाबाहुः श्वशुरो मे महाबलः ।  

भवन्तश्चापि विक्रान्ताः प्रमाणं सर्वकर्मसु  ॥  ४।४२।५२  ॥   

सहैवेति । दिष्टकारिभिः आदिष्टकारिभिः  ॥  ४।४२।५१,५२  ॥   

  

प्रमाणमेनं संस्थाप्य पश्यध्वं पश्चिमां दिशम् ।  

\[ भवन्तः परिपश्यन्तु यथा द्दश्येत जानकी । \]  

दृष्टायां तु नरेन्द्रस्य पत्न्याममिततेजसः ।  

कृतकृत्या भविष्यामः कृतस्य प्रतिकर्मणा  ॥  ४।४२।५३  ॥   

प्रमाणमेनं संस्थाप्य पश्यध्वं पश्चिमां दिशमिति पाठः । प्रमाणं
व्यवस्थापकम् । पश्यध्वं पश्यत । आत्मनेपदमार्षम्  ॥  ४।४२।५३  ॥   

  

अतो ऽन्यदपि यत्कार्यं कार्यस्यास्य हितं भवेत् ।  

सम्प्रधार्यं भवद्भिश्च देशकालार्थसंहितम्  ॥  ४।४२।५४  ॥   

अतो ऽन्यदिति । अस्य कार्यस्य सीतान्वेषणरूपस्य अन्यदपि यद्धितं भवेत्
देशकालार्थसंहितं तत्सम्प्रधार्य भवद्भिः कार्यमित्यन्वयः  ॥  ४।४२।५४  ॥   

  

ततः सुषेणप्रमुखाः प्लवङ्गाः सुग्रीवाक्यं निपुणं निशम्य ।  

आमन्त्र्य सर्वे प्लवगाधिपं ते जग्मुर्दिशं तां वरुणाभिगुप्ताम्  ॥  ४।४२।५५
 ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
द्विचत्वारिंशः सर्गः  ॥  ४२  ॥   

अत्र अष्टपञ्चाशत् श्लोकाः  ॥  ४।४२।५५  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने द्विचत्वारिंशः सर्गः  ॥  ४२  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/04-vAnara-preShaNam/042_pratIchIM_prati_suSheNapreShaNam.md">
<details><summary><h3>शिरोमणी ...{Loading}...</h3></summary>



पश्चिमदिक्प्रेषणमुपक्रमते अथेति । कपिसत्तमः सुग्रीवः हरीन् दक्षिणां दिशं
प्रस्थाप्य मेघसंकाशं तारायाः पितरं सुषेणं प्रणम्य अब्रवीत् । महर्षेः
मरीचेः पुत्रमर्चिष्मन्तमर्चिष्मन्नामानमित्यर्थः, किंच महर्षेर्भृगोः
पुत्रं वैनतेयसमद्युतिमर्चिष्मन्तं चाब्रवीत् । अर्चिर्माल्यान्
अर्चिर्युक्तमाल्यविशिष्टान् मारीचान् तदभिधान् तान्प्रसिद्धान्
ऋषिपुत्रान् अन्यानपीत्यर्थः । आदिशत् अब्रवीत् । तदाकारमाह-- कपीनां
द्वाभ्यां शतसहस्राभ्यां युक्ता यूयं प्रतीचीदिशं गत्वेति शेषः, वैदेहीं
परिमार्गथ अन्वेषयध्वम् । सार्धश्लोकपञ्चकं संमिलितान्वयि  ॥  ४।४२।१५  ॥   

  

तत्प्रकारमाह सौराष्ट्रानिति । सौराष्ट्रादीन् मार्गध्वम् ।
अर्धचतुष्टयमेकान्वयि  ॥  ४।४२।६,७  ॥   

  

प्रत्यगिति । प्रत्यक्स्रोतोवहनद्यादयः अन्वेषणीया इति शेषः  ॥  ४।४२।८  ॥   

  

तत्रेति । तत्र नद्यादिषु मरुप्रायाः स्थलीः अत्युच्चाः शिशिराः शीतलाः
कर्मधारयः शिलाश्च मार्गध्वमिति शेषः, स्थली अकृतिमा भूमिः । सार्धश्लोक
एकान्वयी  ॥  ४।४२।९ ॥   

  

गिरीति । गिरिजालवृतां गिरिसमूहैर्निबिडां पश्चिमां दिशं मार्गित्वा तत
आगम्य गत्वा तिमिनक्राकुलजलमत एव अक्षोभ्यं पश्चिमं समुद्रं द्रष्टुमर्हथ
अत एव गत्वा द्रक्ष्यथ । सार्धश्लोक एकान्वयी  ॥  ४।४२।१०  ॥   

  

तत इति । ततः समुद्रदर्शनानन्तरं वेलातटनिविष्टेषु केतकखण्डादिषु कपयो
विहरिष्यन्ति तत्र केतकखण्डादिषु सीतां रावणस्य निलयं च मार्गध्वम् ।
अर्धचतुष्टयमेकान्वयि  ॥  ४।४२।११,१२  ॥   

  

मुरवीति । मुरवीपत्तनादीनि मार्गध्वमिति शेषः । सार्धश्लोक एकान्वयी  ॥ 
४।४२।१३,१४  ॥   

  

सिन्ध्विति । तत्र प्रसिद्धे सिन्धुसागरयोः संगमे शतशृङ्गः महाद्रुमः
महाद्रुमविशिष्टः सोमगिरिर्नाम पर्वतो ऽस्तीति शेषः, सिन्धुर्नदविशेषः  ॥ 
४।४२।१५  ॥   

  

तत्रेति । तत्र सोमगिरिसंबन्धिषु प्रस्थेषु शृङ्गेषु पक्षगमाः पक्षाभ्यां
गमनशीलाः सिंहाः स्थितास्ते सिंहाः तिमिमत्स्यगजान् नीडानि स्ववासस्थानानि
आरोपयन्ति । लालनार्थं नीडेषु स्थापयन्तीत्यर्थः  ॥  ४।४२।१६  ॥   

  

तानीति । गिरिशृङ्गगताः ये मातङ्गाः तदुपलक्षिततिम्यादयस्ते दृप्ताः
सपक्षसिंहादृतत्वेन प्राप्तगर्वास्तृप्ताः प्राप्तसंतोषाः अत एव
तोयदस्वननिःस्वनाः सन्तः तोयपूर्णे अस्मिन् शृङ्गे विद्यमानानि सिंहानां
तानि नीडानि समन्ततो विचरन्ति । सार्धश्लोक एकान्वयी  ॥  ४।४२।१७  ॥   

  

तस्येति । दिवस्पर्शं चित्रपादपं तस्य सर्वं शृङ्गं कामरूपिभिः कपिभिः आशु
विचेतव्यम्  ॥  ४।४२।१८  ॥   

  

कोटिमिति । हे वानराः तत्र प्रसिद्धे समुद्रे समुद्रस्य मध्ये शतयोजनां
काञ्चनीं दुर्दर्शाम् अन्यैद्रष्टुमशक्यां पारियात्रस्य गिरेः कोटिं शृङ्गं
द्रक्ष्यथ  ॥  ४।४२।१९  ॥   

  

कोट्य इति । तत्र पारियात्रशृङ्गे कामरूपिणां घोराणां भयंकराणाम्
अग्निनिकाशानां वह्निसदृशानां तरस्विनां गन्धर्वाणां चतुर्विंशत् कोट्यो
वसन्ति  ॥  ४।४२।२०  ॥   

  

पावकेति । पावकार्चिःप्रतीकाशाः वह्निज्योतिःसदृशाः समन्ततः समवेताः
पूर्णास्ते गन्धर्वाः भीमविक्रमैर्वानरैर्न अत्यासादयितव्याः पीडयितव्याः
 ॥  ४।४२।२१  ॥   

  

नेति । हि यतः दूरासदाः भीमविक्रमा अतिवेगाः महाबलास्ते गन्धर्वाः तत्र
श्रृङ्गे फलमूलानि रक्षन्ते अतस्तस्मात् देशात् किंचित्फलं
प्लवङ्गमैर्नादेयम् । सार्धश्लोक एकान्वयी  ॥  ४।४२।२२,२३  ॥   

  

तत्रेति । तत्र शृङ्गे जानकी मार्गितव्या अतयत्नः अन्वेषणप्रयत्नः कर्तव्यः
। ननु गन्धर्वाणामतिप्राबल्यात् कथमन्वेषणसिद्धिरित्यत आह कपित्वं
स्वाभाविकः चाञ्चल्यमनुवर्ततां युष्माकं तेभ्यो गन्धर्वेभ्यः किञ्चिद्भयं न
। एतेन स्वाभाविकगमनव्याजेनैव अन्वेषणं कर्तव्यमिति व्यञ्जितम्  ॥  ४।४२।२४
 ॥   

  

तत्रेति । तत्र पारियात्रगिरिसंनिधौ तत्र समुद्रे वैढूर्यवर्णस्येवाभा यस्य
सः वज्रसंस्थानसंस्थितः वज्रवत् संस्थानमवयवसंनिवेशस्तेन संस्थितो युक्तः
योजनानां शतं समम् उन्नतानुन्नतरहितम् यथा भवति तथा समुदितः प्रकाशितः
वज्रो नाम गिरिरस्तीति शेषः, तत्र विद्यमाना गुहाः प्रयत्नेन विचेतव्याः ।
श्लोकद्वयमेकान्वयि  ॥  ४।४२।२५,२६ ॥   

  

चतुरिति । समुद्रस्य चतुर्भागे चतुर्थांशे चक्रवान्नाम पर्वतो ऽस्तीति शेषः
। तत्र तस्मिन् पर्वते विश्वकर्मणा निर्मितं सहस्रारं चक्रमतिष्ठदिति शेषः
। तत्र चक्रनिर्माणोत्तरकाले पुरुषोत्तमो नारायणः पञ्चजनं तदभिधं हयग्रीवं
तदभिधं च दानवं हत्वा ततस्तस्मात्पर्वतात् चक्रमाजहार शङ्खं च आजहार
पञ्चजनास्थितो विश्वकर्मणा निर्मापथ्य आनयामासेत्यर्थः । हत्वा
चक्रमाजहारेत्यनेन चक्राहरणप्रतिबन्धकौ तौ याताविति सूचितम् ।
श्लोकद्वयमेकान्वयि  ॥  ४।४२।२७,२८  ॥   

  

तत्रेति । तत्र चक्रवत्पर्वतीयेषु सानुषु गुहासु च वैदेह्या सह रावणः
मार्गितव्यः  ॥  ४।४२।२९  ॥   

  

योजनानीति । अगाधे वरुणालये चतुःषष्टिर्योजनानि सुवर्णशृङ्गः वराहो नाम
पर्वतो ऽस्तीति शेषः  ॥  ४।४२।३०  ॥   

  

तत्रेति । तत्र वराहपर्वते जातरूपमयं प्राग्जोतिषं नाम पुरमस्तीति शेषः ।
तस्मिन् परे नरको नाम दानवो वसति  ॥  ४।४२।३१  ॥   

  

तत्रेति । तत्र वराहपर्वतीयेषु सानुषु गुहासु च रावणो मार्गितव्यः  ॥ 
४।४२।३२  ॥   

  

तमिति । काञ्चनाः स्वर्णमयाः अन्तरा गर्भा दृश्यन्ते यत्र किं च
काञ्चनान्तराणि विलक्षणवर्णानि दृश्यन्ते यत्र तं शैलेन्द्रं वराहमतिक्रम्य
सर्वसौवर्णः धाराप्रस्रवणानां निर्झराणामयुतानि यस्मिन् स पर्वतो ऽस्तीति
शेषः  ॥  ४।४२।३३  ॥   

  

तमिति । तं सर्वसौवर्णं पर्वतं सर्वतः गजादयः सततमभिगर्जन्ति तेन
स्वगर्जितेन दर्पिताः भवन्तीति शेषः  ॥  ४।४२।३४  ॥   

  

यस्मिन्निति । यस्मिन् सौवर्णपर्वते हरिहयः हरितवर्णविशिष्टाश्वस्वामी
पाकशासनः महेन्द्रो राजा सुरैरभिषिक्तः स पर्वतो मेघो नाम मेघनामा  ॥ 
४।४२।३५  ॥   

  

तमिति । महेन्द्रपरिपालितं तं शैलेन्द्रमतिक्रम्य काञ्चनानि अत एव
तरुणादित्यवर्णानि जातरूपमयैः वृक्षैः शोभितानि अत एव भ्राजमानानि
दीप्तिमन्ति षष्टिं गिरिसहस्राणि गमिष्यथ । श्लोकद्वयमेकान्वयि  ॥ 
४।४२।३६,३७  ॥   

  

तेषामिति । तेषां षष्टिसहस्रसंख्याककाञ्चनगिरीणां मध्ये पुरा पूर्वं
प्रसन्नेन आदित्येन दत्तवरः उत्तमपर्वतः पर्वतोत्तमः राजा सर्वपर्वताधीशः
मेरुस्तदभिधः शैलः स्थितः  ॥  ४।४२।३८  ॥   

  

वरप्रकारमाह तेनेति । दिवा रात्रौ ये त्वदाश्रयाः भविष्यन्ति ते सर्वे
काञ्चनाः सुवर्णमयाः भविष्यन्ति । एवं तेन रविणा शैलेन्द्र उक्तः  ॥ 
४।४२।३९  ॥   

  

त्वयीति । ये देवादयस्त्वयि वत्स्यन्ति ते प्रभया काञ्चनप्रभाः सन्तः
भक्ताः मयि प्रीतिमन्तो भविष्यन्ति  ॥  ४।४२।४०  ॥   

  

विश्व इति । विश्वेदेवादयः प्रश्चिमां संध्यां
पश्चिमसंध्यासंबन्धिकालमागत्य ज्ञात्वा उत्तमपर्वतं मेरुमागत्य प्राप्य
आदित्यमुपतिष्ठन्ति पूजयन्ति तैरभिपूजितः सूर्यो ऽस्तं पर्वतं गच्छति अत एव
सर्वभूतानामदृश्यो भवतीति शेषः । श्लोकद्वयमेकान्वयि  ॥  ४।४२।४१,४२  ॥   

  

योजनानामिति । दिवाकरः शिलोचयं तमस्ताचलं तानि प्रसिद्धानि योजनानां
दशसहस्राणि मुहूर्तार्धेन एकघटिकयोल्लङ्घयेति शेषः, अभियाति मेरुतो
ऽभिगच्छति  ॥  ४।४२।४३  ॥   

  

शृङ्ग इति । तस्य अस्ताचलस्य शृङ्गे महद्विशालं प्रासादगणसंबाधं
प्रासादसमूहैर्निबिडं विश्वकर्मणा विहितं निर्मितं
नानापक्षिसमाकुलैश्चित्रैस्तरुभिः शौभितं भवनं चिन्तनीयं पाशहस्तस्य
वरुणस्य निकेतमस्तीति शेषः । श्लोकद्वयमेकान्वयि  ॥  ४।४२।४४,४५  ॥   

  

अन्तरेति । मेरुमस्तं च अन्तरा मध्ये दशशिराः दशमहाशाखावान् जातरूपमयः
चित्रवेदिकस्तालोरुर्भ्राजते  ॥  ४।४२।४६  ॥   

  

तेष्विति । तेषु प्रसिद्धेषु दुर्गेषु दुर्गेमेषु सरःसु सरित्सु च रावणो
मार्गितव्यः  ॥  ४।४२।४७  ॥   

  

यत्रेति । यत्र मेरौ स्वेन तपसा भावितः प्रकाशितः मेरुसावर्णिरिति नाम्ना
ख्यातः प्रसिद्धः ब्रह्मणा समः एष महर्षिः तिष्ठति तत्र
मेरुसावर्णिर्महर्षिः मैथिलीं प्रति प्रवृत्तिं मैथिल्याः स्थितिं
प्रष्टव्यः । श्लोकद्वयमेकान्वयि  ॥  ४।४२।४८,४९  ॥   

  

एतावदिति । रजनीक्षये रात्रिनिवृत्त्यर्थं जीवलोकस्य एतावत्सर्वं स्थानं
वितिमिरं कृत्वा भास्करो ऽस्तं पर्वतं गच्छति  ॥  ४।४२।५०  ॥   

  

एतावदिति । हे वानरपुङ्गवाः एतावदेव वानरैर्गन्तुं शक्यम् । एतेनातः परं
मया न गतमिति सूचितम् । अत एव ततः परं न जानीमः  ॥  ४।४२।५१  ॥   

  

अवगम्येति । अस्तं पर्वतमासाद्य प्राप्य वैदेहीमवगम्य ज्ञात्वा पूर्णे मासे
निवर्तत । मासपूर्त्यभ्यन्तरसमये इह प्राप्नुतेत्यर्थः  ॥  ४।४२।५२  ॥   

  

उर्ध्वमिति । मासादूर्ध्वं वसन् वानरः मम वध्यो भवेत् अतः ऊर्ध्वं न
वस्तव्यम् युष्माभिः सहैव मे श्वशुरः सुषेणो गमिष्यति  ॥  ४।४२।५३  ॥   

  

श्रोतव्यमिति । एष सुषेणः यतो गुरुर्महान् अतः दिष्टकारिभिः आज्ञावर्तिभिः
भवद्भिः एतस्य सुषेणस्य सर्वं वचनं श्रोतव्यं श्रुत्वा कर्तव्यम्  ॥ 
४।४२।५४  ॥   

  

भवन्त इति । सर्वकर्मसु निखिलक्रियासु भवन्तो यद्यपि प्रमाणं
व्यवस्थापकास्तथाप्येनं सुषेणं प्रमाणं संस्थाप्य व्यवस्थापकत्वेन
निश्चित्य पश्चिमां दिशं पश्यध्वम् । बहूनां स्वातन्त्र्येण
कार्यव्यवस्थापकत्वे कार्यं न सिध्यतीति तात्पर्यम्  ॥  ४।४२।५५  ॥   

  

कृतेति । कृतस्य रामकर्तृकोपकारस्य प्रतिकर्मणा प्रत्युपकारेणैव यतः
कृतकृत्या भविष्यामः तस्मात् अतो मदुपदिष्टात् अन्यत् कार्यस्यान्वेषणस्य
प्रियं सानुकूलं भवेत् । तदपि देशकालार्थसंहितं देशकालार्थानुकूलं
संप्रधार्य निश्चित्य भवद्भिः कार्यम् । सार्धश्लोक एकान्वयी  ॥  ४।४२।५६
 ॥   

  

तत इति । ततः अवश्यं कर्तव्यत्वाद्धेतोः निपुणं न्याययुक्तं सुग्रीववाक्यं
निशम्य श्रुत्वा सुषेणप्रमुखाः प्लवगाधिपाः प्लवङ्गमाः आमन्त्र्य परस्परं
निश्चित्य वरुणाभिगुप्तां दिशं तां पश्चिमां जग्मुः  ॥  ४।४२।५७  ॥   

  

इति श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे
द्विचत्वारिंशः सर्गः  ॥  ४।४२  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/04-vAnara-preShaNam/042_pratIchIM_prati_suSheNapreShaNam.md">
<details><summary><h3>तिलकम् ...{Loading}...</h3></summary>



अथेति  ॥  ४।४२।१  ॥   

  

श्वशुरत्वात्प्राञ्जलिः प्रणम्याब्रवीत् । एतद्विशेषकथनायैव
पुनरब्रवीदित्युक्तिः  ॥  ४।४२।२  ॥   

  

महर्षिपुत्रं मारीचं महर्षेर्मरीचेः पुत्रम् अर्चिष्मन्तमर्चिष्मदाख्यम्
अयं तेषु प्रधानः अर्चिर्माल्याख्या अन्ये ऽपि मरीचिपुत्राः  ॥  ४।४२।३  ॥   

  

मारीचशब्दस्य व्युत्पत्त्यन्तरसंभवान्मरीचिपुत्रानित्युक्तम्  ॥  ४।४२।४,५
 ॥   

  

परिमार्गथ मार्गध्वम् । चन्दचित्रानिति शूरान् । "भीमान्" इति पाठान्तरम् ।
देशविशेषा इमे  ॥  ४।४२।६  ॥   

  

विपुलानि विशालानि । कुक्षिर्देशविशेषः  ॥  ४।४२।७  ॥   

  

प्रत्यक्स्रोतोवहाः पश्चिमाभिमुखप्रवाहाः  ॥  ४।४२।८  ॥   

  

कान्तारगिरयः कान्तारयुक्ता गिरयः । त्थल्यकृत्रिमा भूः । शिशिराः शीतलाः
 ॥  ४।४२।९  ॥   

  

तत्रादर्शने ततः किञ्चित्पश्चिमं गत्वा समुद्रं द्रष्टुमर्हथ । तत्र
समुद्रं द्रक्ष्यथेति निश्चय एव  ॥  ४।४२।१०,११  ॥   

  

कपयो भवत्सैनिकाः  ॥  ४।४२।१२,१३  ॥   

  

अवन्त्यङ्गलेपे पुर्यौ । आलक्षिताख्यं वनम्  ॥  ४।४२।१४  ॥   

  

महाद्रुमो महान्तो द्रुमा यस्मिन् सः  ॥  ४।४२।१५  ॥   

  

सिंहास्तदाख्याः पक्षगमाः पक्षिणः स्थिताः ते
पक्षिणस्तिमिमत्स्यगजान्नीडानि स्ववासस्थानान्यारोपयन्ति प्रापयन्ति  ॥ 
४।४२।१६,१७  ॥   

  

तोयपूर्णे प्रस्थे  ॥  ४।४२।१८  ॥   

  

कोटिं शृङ्गम् । समुद्रस्य मध्ये इति शेषः  ॥  ४।४२।१९,२०  ॥   

  

घोराणाम्, अत एव पापकर्मणां संहर्तृ़णाम् । पावकार्चिःप्रतीकाशाः कोट्यः
समवेता इत्यन्वयः  ॥  ४।४२।२१  ॥   

  

नात्यासादयितव्या न द्रष्ट्व्या नापराद्धव्या वा । नादेयं न ग्राह्यम्  ॥ 
४।४२।२२,२३  ॥   

  

यत्नः कर्तव्यः मार्गण इति शेषः । ननु पापकारित्वात्तदनासादने कथं तत्र
मार्गणसंभवः अत आह नहि तेभ्य इति । तद्देशे
मृगपक्ष्यादिवत्प्राकृतमृगस्वभावे तिष्ठतामित्यर्थः, अत एव नापराद्धव्या
इति पूर्वं व्याख्याताम्  ॥  ४।४२।२४  ॥   

  

वैदूर्यवर्ण आभा च यस्य सः । वज्रवत्कटिनसंस्थानेन संस्थितः  ॥  ४।४२।२५
 ॥   

  

समुदितः प्रतिष्ठितः । समम् आयामतो विस्तारतश्च शतयोजन इत्यर्थः  ॥  ४।४२।२६
 ॥   

  

चर्तुभागे चतुर्थभागे गत इति शेषः  ॥  ४।४२।२७  ॥   

  

तत्र चक्रवत्पर्वते । पञ्चजनं तदाख्यम्, हयस्येव ग्रीवा यस्य तं च  ॥ 
४।४२।२८३०  ॥   

  

तत्र वराहपर्वते । जातरूपं स्वर्णम्  ॥  ४।४२।३१,३२  ॥   

  

काञ्चनान्तरदर्शनं काञ्चनगर्भा अन्तरा निर्दरा यस्मिंस्तस्य दर्शनं
भविष्यतीति शेषः  ॥  ४।४२।३३  ॥   

  

तं प्राप्य स्थिता गजादयस्तेन शब्देन स्वध्वनिजप्रतिध्वनिशब्देन दर्पिताः
सर्वतो ऽभिगर्जन्ति  ॥  ४।४२।३४  ॥   

  

सः सौवर्ण इत्युक्तः  ॥  ४।४२।३५३७  ॥   

  

तेषां षष्टिसहस्रपर्वतानां मध्ये राजेव मेरुवत्काञ्चनः पर्वतो ऽस्ति एनं
सावर्णिमेरुरिति वदन्ति  ॥  ४।४२।३८  ॥   

  

कीदृशो वरस्तात्राह-- तेनैवमिति । आदित्येनैवमुक्त इत्येवंशब्दार्थः सर्व
एवेति  ॥  ४।४२।३९  ॥   

  

ते भक्ताः मयीति शेषः । काञ्चनप्रभाश्च भविष्यन्ति  ॥  ४।४२।४०  ॥   

  

विश्वेदेवादयस्तमुत्तमपर्वतं मेरुं सावर्णिमेरुमागत्य तत्र स्थित्वा
पश्चिमां सन्ध्यां प्राप्यादित्यमुपतिष्ठन्तीत्यग्रिमेणान्वयः  ॥  ४।४२।४१
 ॥   

  

इतः पूर्वभागस्था अनुक्ता अपि द्वीपा विचेतव्या इत्यर्थतः सिद्धम्  ॥ 
४।४२।४२ ॥   

  

ततः परं दशयोजनसहस्रे ऽस्ताचल इत्याह-- योजनानामिति ।
तान्युक्तसङ्ख्यायोजनानि अतीत्येति शेषः । मुहूर्तार्धमेका घटी तया तं
शिलोच्चयमस्तमभियाति  ॥  ४।४२।४३  ॥   

  

अथ वरुणपुरवर्णनम्-- शृङ्ग इति  ॥  ४।४२।४४,४५  ॥   

  

दशशिरा दशस्वन्धः  ॥  ४।४२।४६,४७  ॥   

  

यत्र मेरौ ब्रह्मणा समो महामेरुवर्तिप्रजापतिसमः  ॥  ४।४२।४८  ॥   

  

मैथिलीं प्रति प्रवृत्तिं मैथिलीसंबन्धिप्रवृत्तिं प्रष्टव्य इत्यन्वयः  ॥ 
४।४२।४९  ॥   

  

एतावदुदयाचलमारभ्य मेरुसावर्णिपर्यन्तम्  ॥  ४।४२।५०,५१  ॥   

  

निवर्तत निवर्तध्वम्  ॥  ४।४२।५२,५३  ॥   

  

दिष्टं सन्दिष्टम्  ॥  ४।४२।५४  ॥   

  

प्रमाणं कर्तव्याकर्तव्यनिश्चायकाः । अथाप्येनं सुषेणं प्रमाणं संस्थाप्य
 ॥  ४।४२।५५  ॥   

  

कृतस्य प्रतिकर्मणोपकारप्रत्युपकारेण अस्य कार्यस्येति ।
रावणवधान्तरामकार्यस्येत्यर्थः  ॥  ४।४२।५६,५७  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे द्विचत्वारिंशः सर्गः  ॥  ४।४२  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/04-vAnara-preShaNam/042_pratIchIM_prati_suSheNapreShaNam.md">
<details><summary><h3>द्राविडपाठः ...{Loading}...</h3></summary>



  
अथ प्रस्थाप्य सुग्रीवस्तान् हरीन् दक्षिणां दिशम्।  
अब्रवीन्मेघसङ्काशं सुषेणं नाम यूथपम् ॥ 4.42.1 ॥   
तारायाः पितरं राजा श्वशुरं भीमविक्रमम्।  
अब्रवीत्प्राञ्जलिर्वाक्यमभिगम्य प्रणम्य च ॥ 4.42.2 ॥   
मरीचिपुत्रं मारीचमर्चिष्मन्तं महाकपिम्।  
वृतं कपिवरैः शूरैर्महेन्द्रसदृशद्युतिम् ॥ 4.42.3 ॥   
बुद्धिविक्रमसम्पन्नं वैनतेयसमद्युतिम्।  
मरीचिपुत्रान् मारीचानर्चिर्मालान्महाबलान् ॥ 4.42.4 ॥   
द्वाभ्यां शतसहस्राभ्यां कपीनां कपिसत्तमाः।  
सुषेणप्रमुखा यूयं वैदेहीं परिमार्गत ॥ 4.42.5 ॥   
सुराष्ट्रान् सहबाह्लीकान् शूरान् भीमांस्तथैव च।  
स्फीतान् जनपदान् रम्यान् विपुलानि पुराणि च ॥ 4.42.6 ॥   
पुन्नागगहनं कुक्षिं वकुलोद्दालकाकुलम्।  
तथा केतकषण्डांश्च मार्गध्वं हरियूथपाः ॥ 4.42.7 ॥   
प्रत्यक्स्रोतोगमाश्चैव नद्यः शीतजलाः शिवाः।  
तापसानामरण्यानि कान्तारा गिरयश्च ये ॥ 4.42.8 ॥   
ततः स्थलीं मरुप्रायामत्युच्चशिरसः शिलाः।  
गिरिजालावृतां दुर्गां मार्गित्वा पश्चिमां दिशम् ॥ 4.42.9 ॥   
ततः पश्चिममासाद्य समुद्रं द्रष्टुमर्हथ।  
तिमिनक्रायुतजलमक्षोभ्यमथ वानराः ॥ 4.42.10 ॥   
ततः केतकषण्डेषु तमालगहनेषु च।  
कपयो विहरिष्यन्ति नारिकेलवनेषु च ॥ 4.42.11 ॥   
तत्र सीतां च मार्गध्वं निलयं रावणस्य च।  
वेलातटनिविष्टेषु पर्वतेषु वनेषु च ॥ 4.42.12 ॥   
अवन्तीमङ्गलोपां च तथा चालक्षितं वनम्।  
राष्ट्राणि च विशालानि पत्तनानि ततस्ततः ॥ 4.42.13 ॥   
सिन्धुसागरयोश्चैव सङ्गमे तत्र पर्वतः।  
महान् हेमगिरिर्नाम शतशृङ्गो महाद्रुमः ॥ 4.42.14 ॥   
तस्य प्रस्थेषु रम्येषु सिंहाः पक्षगमाः स्थिताः।  
तिमिमत्स्यगजांश्चैव नीडान्यारोपयन्ति ते ॥ 4.42.15 ॥   
दृप्तास्तृप्ताश्च मातङ्गास्तोयदस्वननिःस्वनाः।  
विचरन्ति विशालेऽस्मिन् तोयपूर्णे समन्ततः ॥ 4.42.16 ॥   
तस्य शृङ्गं दिवस्पर्शं काञ्चनं चित्रपादपम्।  
सर्वमाशु विचेतव्यं कपिभिः कामरूपिभिः ॥ 4.42.17 ॥   
कोटिं तत्र समुद्रे तु काञ्चनीं शतयोजनाम्।  
दुर्दर्शां पारियात्रस्य गतां द्रक्ष्यथ वानराः ॥ 4.42.18 ॥   
कोट्यस्तत्र चतुर्विंशद्गन्धर्वाणां तरस्विनाम्।  
वसन्त्यग्निनिकाशानां घोराणां कामरूपिणाम् ॥ 4.42.19 ॥   
पावकार्चिःप्रतीकाशाः समवेताः सहस्रशः।  
नात्यासादयितव्यास्ते वानरैर्भीमविक्रमैः ॥ 4.42.20 ॥   
नादेयं च फलं तस्माद्देशात् किञ्चित् प्लवङ्गमैः।  
दुरासदा हि ते वीराः सत्त्ववन्तो महाबलाः ॥ 4.42.21 ॥   
तत्र यत्नश्च कर्तव्यो मार्गितव्या च जानकी।  
न हि तेभ्यो भयं किञ्चित् कपित्वमनुवर्तताम् ॥ 4.42.22 ॥   
तत्र वैडूर्यवर्णाभो वज्रसंस्थानसंस्थितः।  
नानाद्रुमलताकीर्णो वज्रो नाम महागिरिः ॥ 4.42.23 ॥   
श्रीमान् समुदितस्तत्र योजनानां शतं समम्।  
गुहास्तत्र विचेतव्याः प्रयत्नेन प्लवङ्गमाः ॥ 4.42.24 ॥   
चतुर्भागे समुद्रस्य चक्रवान्नाम पर्वतः।  
तत्र चक्रं सहस्रारं निर्मितं विश्वकर्मणा ॥ 4.42.25 ॥   
तत्र पञ्चजनं हत्वा हयग्रीवं च दानवम्।  
आजहार ततश्चक्रं शङ्खं च पुरुषोत्तमः ॥ 4.42.26 ॥   
तस्य सानुषु चित्रेषु विशालासु गुहासु च।  
रावणः सह वैदेह्या मार्गितव्यस्ततस्ततः ॥ 4.42.27 ॥   
योजनानां ततः षष्टिर्वराहो नाम पर्वतः।  
सुवर्णशृङ्गः सुश्रीमानगाधे वरुणालये ॥ 4.42.28 ॥   
तत्र प्राग्ज्योतिषं नाम जातरूपमयं पुरम्।  
यस्मिन्वसति दुष्टात्मा नरको नाम दानवः ॥ 4.42.29 ॥   
तत्र सानुषु चित्रेषु विशालासु गुहासु च।  
रावणः सह वैदेह्या मार्गितव्यस्ततस्ततः ॥ 4.42.30 ॥   
तमतिक्रम्य शैलेन्द्रं काञ्चनान्तरनिर्दरः।  
पर्वतः सर्वसौवर्णो धाराप्रस्रवणायुतः ॥ 4.42.31 ॥   
तं गजाश्च वराहाश्च सिंहा व्याघ्राश्च सर्वतः।  
अभिगर्जन्ति सततं तेन शब्देन दर्पिताः ॥ 4.42.32 ॥   
यस्मिन् हरिहयः श्रीमान् महेन्द्रः पाकशासनः।  
अभिषिक्तः सुरै राजा मेघवान्नाम पर्वतः ॥ 4.42.33 ॥   
तमतिक्रम्य शैलेन्द्रं महेन्द्रपरिपालितम्।  
षष्टिं गिरिसहस्राणि काञ्चनानि गमिष्यथ ॥ 4.42.34 ॥   
तरुणादित्यवर्णानि भ्राजमानानि सर्वतः।  
जातरूपमयैवृक्षैः शोभितानि सुपुष्पितैः ॥ 4.42.35 ॥   
तेषां मध्ये स्थितो राजा मेरुरुत्तरपर्वतः।  
आदित्येन प्रसन्नेन शैलो दत्तवरः पुरा ॥ 4.42.36 ॥   
तेनैवमुक्तः शैलेन्द्रः सर्व एव त्वदाश्रयाः।  
मत्प्रसादाद् भविष्यन्ति दिवा रात्रौ च काञ्चनाः ॥ 4.42.37 ॥   
त्वयि ये चापि वत्स्यन्ति देवगन्धर्वदानवाः।  
ते भविष्यन्ति रक्ताश्च प्रभया काञ्चनप्रभाः ॥ 4.42.38 ॥   
विश्वेदेवाश्च मरुतो वसवश्च दिवौकसः।  
आगम्य पश्चिमां सन्ध्यां मेरुमुत्तरपर्वतम् ॥ 4.42.39 ॥   
आदिच्यमुपतिष्ठन्ति तैश्च सुर्योऽभिपूजितः।  
अदृश्यः सर्वभूतानामस्तं गच्छति पर्वतम् ॥ 4.42.40 ॥   
योजनानां सहस्राणि दश तानि दिवाकरः।  
मुहूर्तार्धेन तं शीघ्रमभियाति शिलोच्चयम् ॥ 4.42.41 ॥   
शृङ्गे तस्य महद्दिव्यं भवनं सूर्यसन्निभम्।  
प्रासादगणसम्बाधं विहितं विश्वकर्मणा ॥ 4.42.42 ॥   
शोभितं तरुभिश्चित्रैर्नानापक्षिसमाकुलैः।  
निकेतं पाशहस्तस्य वरुणास्य महात्मनः ॥ 4.42.43 ॥   
अन्तरा मेरुमस्तं च तालो दशशिरा महान्।  
जातरूपमयः श्रीमान् भ्राजते चित्रवेदिकः ॥ 4.42.44 ॥   
तेषु सर्वेषु दुर्गेषु सरस्सु च सरित्सु च।  
रावणः सह वैदेह्या मार्गितव्यस्ततस्ततः ॥ 4.42.45 ॥   
यत्र तिष्ठति धर्मज्ञस्तपसा स्वेन भावितः।  
मेरुसावर्णिरित्येन ख्यातो वै ब्रह्मणा समः ॥ 4.42.46 ॥   
प्रष्टव्यो मेरुसावर्णिर्महर्षिः सूर्यसन्निभः।  
प्रणम्य शिरसा भूमौ प्रवृत्तिं मैथिलीं प्रति ॥ 4.42.47 ॥   
एतावज्जीवलोकस्य भास्करो रजनीक्षये।  
कृत्वा वितिमिरं सर्वमस्तं गच्छति पर्वतम् ॥ 4.42.48 ॥   
एतावद्वानरैः शक्यं गन्तुं वानरपुङ्गवाः।  
अभास्करममर्यादं न जानीमस्ततः परम् ॥ 4.42.49 ॥   
अस्तपर्वतमासाद्य पूर्णे मासे निवर्तत।  
ऊर्ध्वं मासान्न वस्तव्यं वसन् वध्यो भवेन्मम ॥ 4.42.50 ॥   
सहैव शूरो युष्माभिः श्वशुरो मे गमिष्यति।  
श्रोतव्यं सर्वमेतस्य भवद्भिर्दिष्टकारिभिः ॥ 4.42.51 ॥   
गुरुरेष महाबाहुः श्वशुरो मे महाबलः।  
भवन्तश्चापि विक्रान्ताः प्रमाणं सर्वकर्मसु ॥ 4.42.52 ॥   
दृष्टायां तु नरेन्द्रस्य पत्न्याममिततेजसः।  
कृतकृत्या भविष्यामः कृतस्य प्रतिकर्मणा ॥ 4.42.53 ॥   
अतोऽन्यदपि यत्कार्यं कार्यस्यास्य हितं भवेत्।  
सम्प्रधार्यं भवद्भिश्च देशकालार्थसंहितम् ॥ 4.42.54 ॥   
ततः सुषेणप्रमुखाः प्लवङ्गाः सुग्रीवाक्यं निपुणं निशम्य।  
आमन्त्र्य सर्वे प्लवगाधिपं ते जग्मुर्दिशं तां वरुणाभिगुप्ताम् ॥ 4.42.55 ॥   

</details>
</div>
