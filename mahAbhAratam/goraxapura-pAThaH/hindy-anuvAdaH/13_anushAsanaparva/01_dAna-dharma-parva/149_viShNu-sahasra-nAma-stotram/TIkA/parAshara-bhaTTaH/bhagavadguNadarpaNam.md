+++
title = "भगवद्गुणदर्पणम्"

+++


## 1
 1 तत्र पूर्वं सर्वतोमुखं भगवतः पूर्णत्वमाह-- विश्वम् इति । विशति अवयवान् इत्यर्थे "अशुप्रुषि लटिकणि खटि विशिभ्यः क्वन्" इति क्वन् प्रत्ययः । (उणा.पा.-1.157) । यथा मोक्षधर्मे संयमाय पञ्चशिखः - 2 "वेशनात् विश्वमित्याहुः लोकानां काशिसत्तम ! । लोकांश्च विश्वमेव इति प्रवदन्ति नराधिप ! ॥ " इति । (मोक्षधर्म) स्वाभाविक-अनवधिकातिशय-माङ्गल्यैकतानैः स्वरूप-रूप-गुणविभवैः परिपूर्णः इत्यर्थः; कार्त्स्न्य-वचनत्वात् अस्य, आदौ अनवच्छेद्य-महाविभूतित्वस्य संकीर्तन- योग्यत्वाच्च । 3 "तदशिष्यं संज्ञाप्रमाणत्वात्" इति यथोपलंभं सर्वत्र लिङ्गनियमः । (अष्टा.-1.2.53) कार्यवाचि "विश्व" शब्दः कारणे वर्तते इति केचित् । तत् वार्तम् ; सर्वेषां नाम्नां योगरूढित्वात् भगवति स्वशब्दत्वोपपादनात्, जघन्यवृत्तेः अयुक्तत्वाच्च । अन्ये "विश्वम्" इति ब्रह्मप्रपञ्चयोः अभेदपरं प्रपञ्चितवन्तः, तत् वञ्चनमात्रम् तथाहि--न तावत् "विश्व" पदम् अभेदवाचि । न च "तत्वमस्यादि" (छा.-6.8.7) वत् सामानाधिकरण्येन ऐक्यपरम्, संज्ञानां स्वातन्त्र्येण ऐक्यपरत्व-अविवक्षणात् । अत्र एव हि "विश्वं विष्णुः" इति अविशेष्यलिङ्गत्वम् । निरस्तश्च अयम् अर्वागेव पक्षः अन्यत्र च अनेकत्र । इदमेवपूर्णत्वं सर्वैः नामभिः "विष्णुः" इत्यादिभिः विशिष्यते ॥

## 2
 सर्वं विशति इति । यथा-- 1 "विवेगश भूचतानिग चराचचराणिग", निरुक्तम्--विष्णुः (2) [259,663] (तै.ना. 1) 2 "तदेचवानुचप्राविगशत्" इत्यादि । चराचरेषु भूतेषु वेशनात् विष्णुरुच्यते ॥ (तै.आ.6) 3 "व्याप्य सर्वान् इमान् लोकान् स्थितः सर्वत्र केशवः । ततश्च विष्णुनामाऽसि विशेर्धातोः प्रवेशनात् ॥" (स्वेच्छया यो वशे सर्वं वषट्कारः करोति सः । "विश प्रवेशने" इति धातुः । तत्र 'क्नु' प्रत्ययात् 'विष्णुः' इति । (श्रीवराहे ?) ताच्छील्यादिविषयेण क्नुप्रत्ययेन अस्य महिम्नः स्वाभाविकत्वम् उच्यते । पूर्णत्व- व्याप्ति-विषयत्वेन नाम्नोः अपुनरुक्तिः ॥

## 3
 आकाशादि-वैलक्षण्येन एतद्व्याप्तेः प्रयोजनमुच्यते-- वषट्कारः इति । सर्वं वशं -स्वेच्छानुवर्ति करोति इति । करोतेः कर्मणि अण् । "वश कान्तौ" इत्यस्मात् धातोः "प्रच्छि", "दंसेः" इति बाहुलकानुवृत्तेः 'अट्' प्रत्ययः ; वशेः षादेशश्च । 1 "सर्वस्य वशी सर्वस्य ईशानः ;" (बृ 6.4.22) 2 "जगद्वशे वर्ततेदम्" इति ॥ (भारत.आनु.149-137)

## 4
 अतः भूत-भव्य-भवत्प्रभुः -- कालत्रयवर्तिनां प्रभुः -- स्वामी; शेषी इति यावत् । "विप्रसंभ्यो डु असंज्ञायां" इति डुः । (अष्टा.-3.2.180) समुदायस्य संज्ञा त्वात् प्रत्ययाविरोधः । घुष्यन्ति हि शास्त्राणि - 4 "पतिंच विश्वगस्य" (तै.ना.11) 5 "पतिं पतीनाम्", (श्वे.- 6.7) 6 "भूचतस्यग जाचतः पतिचरेकग आसीत्"; (तै.सं 4.1.8), 7 "तत्पुरुगषस्यच विश्वघम्" (पुरुषसू.) 8 "यस्येचमाः प्रदिशः" (तै.सं.4.1.8) 9 "कृष्णस्य हि कृते भूतम् इदं विश्वं चराचरम्"; (भा.स.38.23) 10 "भूत-भव्य-भवन्नाथः केशवः केशिसूदनः" ( भार.स.31.11) 11 "जगन्नाथस्य भूपते" इत्यादीनि ॥ ( सहस्र ) पुनः शेषित्वोपपादकानि पञ्च नामानि ।

## 5
 सर्वाणि भूतानि स्वतन्त्रः सृजति इति भूतकृत् । यथा 1 "सर्वऐग हेचदं ब्रह्मगणा हैचव सृष्टम्", 2 "यतोच वा इचमानिग" इत्यादि ॥ (तै.भृ.1)

## 6
 भूतानि बिभर्ति इति भूतभृत् । 1 "विचश्वं बिगभर्तिच भुवगनस्यच नाभिः", (तै.ना.1), 2. "तद्यथा रथस्यारेषु नेमिरर्पिता नाभावरा अर्पिताः एवमेव एता भूतमात्राः प्रज्ञामात्रासु अर्पिताः, प्रज्ञामात्राः प्राणेष्वर्पिताः", (कौषी.-3.61) 3. "स दागधार पृथिचवीम्", (तै,सं 4.1.8) 4. "विभर्तिं अव्यय ईश्वरः" इति ॥ (गीता 15.17)

## 7
 उक्त-वक्ष्यमाण-सर्वविभूतिभिः कलापीः इव प्रचलाकेन विशिष्टतया भवति इति भावः । "भवतेश्च इति वक्तव्यम्" इति णप्रत्ययः । तस्मिन् भगवति प्रकारतया अन्तर्भावा

## 8
 इमं विभूति-विभूतिमद्भावं शरीरात्मभाव-लक्षणं विशिनष्टि भूतात्मा इति । सर्वेषां भूतानाम् आत्मा । अवरात्मनोऽपि इदमेव स्वशरीरं प्रति आत्मत्वं यत् व्याप्य साक्षा त्प्रवृत्त्यादिषु नियच्छति; एवं परः सर्वमिति विशेषः । दार-अगार-केदारादि-विलक्षणेन अत्यन्तपारतन्त्र्येण अन्तरंगो हि देहस्य आत्मविभूतिभावः । "यः पृथिव्यां तिष्ठन्" , (बृ 3.7.3) "य आत्मनि तिष्ठन्", (बृ.माध्यं) "यस्य पृथिवी शरीरम्", (बृ.3.7.3) "यस्य आत्मा शरीरम्", (बृ.माध्यं) "एष सर्वभूतान्तरात्मा ", (सु.-7) "जगत् सर्वं शरीरं ते", (रा.यु.120.25) "तानि सर्वाणि तद्वपुः", (वि.पु.1.22.86) "तत् सर्वं वै हरेस्तनुः", इत्यादि उदाहार्यम् ॥ (वि.पु.1.22.38)

## 9
 तानि धारक-पोषक-भोग्यप्रदानेन वर्धयति इति भूतभावनः । "नन्द्यादिभ्यो ल्युः" । (अष्टा.- 3.1.134), "कृत्यल्युटो बहुलम्" इति वा कर्तरि ल्युट् । (अष्टा.-3.3.113), एवं 'भावनः' (32) 'प्रतर्दनः' (60) इत्यादयोऽपि ल्युट्प्रत्ययान्ताः । यथा- "भूतभावन भूतेशः", (गी.10.15) "एष भूतपालः", इति । (बृ.4.4.22) एवं स्वरूप-स्थिति-प्रवृत्तिपालनैः शेषित्वम् उपपादितम् । उत्पादन-पोषणादिभिः उपादीयमानं प्रति उद्देश्यं हि शेषी इति "शेषः परार्थत्वात्" इति समर्थितम् ॥ (पूर्व मी.3.3.1) पूतात्मा परमात्मा च मुक्तानां परमा गतिः । अव्ययः पुरुषः साक्षी क्षेत्रज्ञोऽक्षर एव च ॥ 2 ॥

## 10
 आत्मत्वेऽपि संसारिवत् अस्य शरीरभूत-चिदचिद्दोष-अननुषङ्गात् पूतात्मा-शुद्ध- स्वभावः । परावरयोः तुल्यत्वेऽपि शरीरसंबन्धे अवर एवात्मा कर्मफलानि भुञ्जानः क्लिश्यते । "जहाघत्येनां भुचक्तभोगगाचम् अजोघऽन्यः" । (तै.ना.10.5) । भोजयिता तु परः स्वातन्त्र्येण न भुंक्ते, चकास्ति च परम् । यथा च शिष्यशासित्रोः अविशिष्टेऽपि कशास्पर्शे, कर्म-कर्तृभाव-भेदेन शिष्य एक एव कशया पीड्यते, न शासिता । विज्ञायते च - 1. "अनश्नन् अन्यो अभिचाकशीति", (मु.-3.1.1) 2. "एष सर्वभूतान्तरात्मा अपहतपाप्मा", (सु.-7) 3. "न मां कर्माणि लिम्पन्ति", (गीता 4.14) 4. "पश्य देवस्य माहात्म्यं महिमानं च नारद ! शुभाशुभैः कर्मभिर्यो न लिप्यति कदाचन ॥", इत्यादि । (भार.शा.340.26) सूत्रितं च "संभोगप्राप्तिरिति चेन्न वैशेष्यात्" इति ॥ (ब्र.सू.1.2.8)

## 11
 यथा सर्वाणि भूतानि अनेन आत्मवन्ति, नैवम् अयम् अन्येन केनचित् । अतः 2. "आचत्मेश्वगरम्", (तै.ना.11) 3. "तस्माघत् ह अचन्यन्न पचरः किञ्चचनासग", (तै.सं.2.8.9) 4. "न तत्समश्च अभ्यधिकश्च दृश्यते", (श्वे.- 6.8) 5. "यस्माचत् परंच नापगरचम् अस्तिच किञ्चिगत्", (श्वे.-3.9) 6. "न परं पुण्डरीकाक्षात् दृश्यते भरतर्षभ !", (भार.भी.62.2) 7. "परं हि पुण्डरीकाक्षान्न भूतं न भविष्यति ", (भार.भी.67.18) 8. "न दैवं केशवात् परम्", (भार.आश्व.2.21) 9. "यस्मात् परस्मात् पुरुषात् अनन्तात् अनादिमध्यात् अधिकं न किंचित्", 10. "मत्तः परतरं नान्यत् किंञ्चिदस्ति", (गीता 7.7) 11. "परं हि अमृतम् एतस्मात् विश्वरूपात् न विद्यते", 12. "परः पराणां परमः परमात्मा", इति । (वि.पु.1.2.10)

## 12
 एवं सर्वशेषिणमेव परमप्राप्यमाह-मुक्तानां परमा गतिः । प्रकृतिबन्धाविद्या-कर्म संस्कार-रुचि-विपाकेभ्यः आवरणेभ्यः एकान्ततोऽत्यन्तञ्च विश्लिष्टाः मुक्ताः । आम्नायते हि-- 1. "तत्सुकृत-दुष्कृते धूनुते", (कौषी.- 1.37) 2. "अश्व इव रोमाणि विधूय पापम्", (छा.-8.13.1) 3. "पुण्यपापे विधूय", (मु.3.2.8) [पाठभेदः "नामरूपे विहाय पुण्यपापात् विमुक्तः"] 4. "तथा विद्वान् नामरूपात् विमुक्तः", (मु.-2.2.9) 5. "ज्ञात्वा देवं मुच्यते सर्वपाशैः", (श्वे.-1.4) 6. "भिद्यते हृदयग्रन्थिः", (मु.-2.2.8) 7. "मायामेतां तरन्ति ते", (गीता 7.14) श्री नारायणीये-- 8. "ये हीनाः सप्तदशभिः गुणैः कर्मभिरेव च । कलाः पञ्चदश त्यक्त्वा ते मुक्ता इति निश्चयः ॥ ", इत्यादि (भार.शा.335.40) एवं स्रस्त-समस्त-संसार-निगलानाम् अनन्तसंविद्-आनन्दघनेन स्वरूपेण अपहत-पाप्म त्वादि सत्यसंकल्पत्वावधिना गुणाष्टकेन भोगेन च परेण आत्मना साम्यं च सिद्धान्तितम् । 1."दिव्येन चक्षुषा मनसा एतान् कामान् पश्यन् रमते", (छा.8.12.5) 2."निरञ्जनः परमं साम्यम् उपैति", (मु.-3.1.3) 3."मम साधर्म्यम् आगताः", (गीता 14.2) 4."एवमपि उपन्यासात् पूर्वभावात् अविरोधं बादरायणः", इत्यत्र । (ब्र.सू.4.4.7) प्रकृष्टसत्त्वोपादानेन रूपेण साम्यं च 1. "स एकधा भवति [द्विधा भवति]", ( छा.-7.26.2) 2. "जक्षत् क्रीडन् रममाणः" , (छा.8.12.3.) 3. "कामान्नी कामरूप्यगनुसचञ्चरन्", (तै.भृ.10) 4. "तं ब्रह्मगन्धः प्रविशति", "तं ब्रह्मरसः प्रविशति", (कौषी.-1.40) 5. "तं ब्रह्मालंकारेण अलंकुर्वन्ति", (कौषी 1.4) 6. "द्वादशाहवत् उभयविधं बादरायणः ", इति । (ब्र.सू.4.4.12) अत्र मुक्तानाम् इति बहुवचनेन तेषां भेदो बहुत्वं च स्पष्टम् । तथा च -- 1. "परागमृताचत् परिगमुच्यन्तिच सर्वेघ" (मु.-3,2,6), 2. "मचहिचमानः सचन्ते', (पु.सू) 3. "साधर्म्यम् आगताः', (गीता 14.2) 4. "माम् उपयान्ति ते", इत्यादि च । (गीता 10.10) 1 "जुष्टं यदा पश्यत्यन्यम् ईशम् अस्य महिमानम् इति वीतशोकः", (मु.-3.1.2) 2. "पृथगात्मानं प्रेरितारं च मत्वा", (श्वे.-1.6) 3. "पुरुषमुपैति दिव्यम् ", (मु.-3.2.8) 4. "सचह ब्रह्मगणा विपचश्चिताघ", (तै.आ) 5. "परं ज्योतिरुपस्पद्य", (छा.-8.12.2) 6. "मुक्तोपसृप्यव्यपदेशाच्च", इत्यादि । (ब्र.सू.1.3.2) स्पष्टं च मोक्षधर्मे-- 7. "स हि नारायणो ज्ञेयः सर्वात्मा पुरुषो हि सः । न लिप्यते मलैश्चापि पद्मपत्रम् इव अंभसा ॥ कर्मात्मा तु अपरो योऽसौ मोक्षबन्धैः स युज्यते । स सप्तदशकेनापि राशिना युज्यते तु सः ॥", इति । (भार.शा.352.14,15) अतः तथ्येन मिथ्यामूतेन वा उपाधिना, कुंभादिना इव नभः अवच्छिन्नं ब्रह्मैव संसरति, मुक्तौ तु भेद एव नास्ति इति मतं शास्त्रेणैव पर्युदस्तम् ॥ अमुष्मादेव परमात् साम्यात् भिन्नानामपि "ब्रह्म वेद ब्रह्मैव भवति", इति अभेदवादाश्च मुख्या एव । यथा सोऽयं गौः इति खण्डमुण्डादिषु । अभेदवादिनां तु मुक्तिविषय-अभेद-साम्यवादाः भज्येरन् । औपाधिक-भेदवादिनां च मुक्तस्वरूप-भंगोपगमात् मुक्तेः अपुरुषार्थत्वं भेदवाद- असामञ्जस्यं च स्याताम् । इदमेव साम्यं मुक्तौ अभेदो व्याख्यातः -- "तद्भावभावम् आपन्नः तदाऽसौ परमात्मना । भवत्यभेदी.... " इति । (वि.पु.6.7.95) तस्य - परस्य ब्रह्मणः भावाः - ज्ञानशक्त्यादयः स्वभावाः, तेषां भावः - आविर्भावः, गुणैः सादृश्यम् । अन्येषां द्वितीयः भावशब्दः व्यर्थः । मुक्तौ भेद-निषेधश्च देवादि- उपाधिविषयो व्यञ्जितः- "देवादिभेदेऽपध्वस्ते नास्त्येवावरणो हि सः" इति । (वि.पु.2.14.33) गतिशब्दश्च एषः कर्मणि क्तिन्नन्तः । गतिः -- प्राप्तिः । ईप्सिततमं कर्म उद्देश्यम् । एतेन मुक्त-तत्प्राप्ययोः शेषशेषिभावो दर्शितः । श्रूयते च "एतम् आनन्दमयम् आत्मानम् उपसंक्रम्य", (तै.भृ.10) "अनुसञ्चरन्", (तै.भृ.10) "येन येन धाता गच्छति तेन तेन सह गच्छति, तद्यथा तरुणवत्सा वत्सं, वत्सो वा मातरम् ", "छाया वा सत्वम् अनुगच्छेत्", तथाप्रकारम् इति ॥ (परमसंहिता) धर्मिग्राहक-प्रमाणसिद्धं च अवरस्य आत्मनः स्वाभाविकं शेषत्वं ज्ञानादिवत् मोक्षे न तिरस्क्रियते । किंतु निवारकवारणात् आविर्भवति । उक्तं हि "स्वेन रूपेण अभिनिष्पद्यते", । (छा 8.12.2) वैष्णवे धर्मे-- "यथा न क्रियते ज्योत्स्ना मलप्रक्षालनात् मणेः । तता हेयगुणध्वंसात् अवबोधादयो गुणाः ॥ प्रकाश्यन्ते, न जन्यन्ते, नित्या एव आत्मनो हि ते ॥ ज्ञानं वैराग्यम् ऐश्वर्यं धर्मश्च मनुजेश्वर ! । आत्मनो ब्रह्मभूतस्य नित्यमेतत् चतुष्टयम् ॥ ", (वि.ध.104.55.56) "संपद्य आविर्भवः स्वेन शब्दात्", इति च ॥ (ब्र.सू.4.4.1) ननु "आचप्नोतिच स्वाराघज्यम्", (तै.शी.6) "स्वराट् भवति", (छा.7.25.2) इति उदाहृत्य, तन्त्रस्य --पा.) मन्द! मैवं परिभूः । आत्माधिपतिं भगवन्तम् अन्तरेण अन्येन क्लेशकर्मादिना परव त्त्वनिवृत्तिः अनन्याधिपतित्वम् ; न पुनः अनाथत्वम् । तथा सति 'अनधिपतिः' इति एतावत् उच्येत; न तु 'अनन्याधिपतिः' इति । न च प्रियतम-स्वपति-पारतन्त्र्यम् अपुरुषार्थः ; राज्ञो दारादौ प्रियंकरतमत्वोपलंभात् । सूचितश्च बहुधागुणप्रधानभावः "जगद्व्यापारवर्जम्" (ब्र.सू.4.4.17.) "भोगमात्रसाम्यलिङ्गाच्च", (ब्र.सू.4.4.21) ईश्वर-ईशितव्य-भाववर्जम् भोगमात्रेण तयोः साम्यम् इति ॥ श्रीविष्णुतत्त्वे-- "पारतन्त्र्यं परे पुंसि प्राप्य निर्गतबन्धनः । स्वातन्त्र्यम् अतुलं लब्ध्वा तेनैव सह मोदते ॥" (वि.तत्त्व) तत्रैव अन्यत्र-- "स्वत्वम् आत्मनि सञ्जातं स्वामित्वं ब्रह्मणि स्थितम् । उभयोरेष संबन्धो न परोऽभिमतो मम ॥ ", (वि.तत्त्व ) श्रीनारायणीये-- "व्रतावसाने सुशुभान् नरान् ददृशिमो वयम् । श्वेतान् चन्द्रप्रतीकाशन् सर्वलक्षणलक्षितान् ॥ नित्याञ्जलिकृतान् ब्रह्म जपतः प्रागुदङ्मुखान् ॥", (भार.मो.337.34) "कृताञ्जलिपुटा हृष्टा नम इत्येव वादिनः ।", (भार.मो.337.40) "अतीन्द्रिया अनाहारा अनिष्यन्दाः सुगन्धिनः ।", (भार.मो.337.28) इत्यादिना श्वेतद्वीपवासिनां दिव्यरूपाद्युपेतत्वं भगवद्दास्यपरिचरणैक-प्रियत्वं च प्रपञ्च्य, तदेव मुक्तानां लक्षणमुक्तम् । "येऽपि मुक्ता भवन्तीह नरा भरतसत्तम ! । तेषां लक्षणम् एतद्धि यत्-श्वेत-द्वीपवासिनाम् ॥ ", इति ॥ 'परमा'इति विशेषणेन मुक्तानामेव केषांचित् अर्वाचीना गतिः गम्यते । गीयते च निर्मुक्तजरामरणात्मिका कैवल्य-लक्षणा -- "जरामरण-मोक्षाय मामाश्रित्य यतन्ति ये ", इति । (गीता 7.29) संसारपरमपदयोः मध्ये तेषां च "योगिनाम् अमृतं स्थानं स्वात्म-सन्तोषकारिणाम्", इति । (वि.पु.1.6.38) एवं मुक्तानां परमा गतिः "सा काष्ठा सा परा गतिः", (कठ.-1.3.11) "विचश्वात्मागनं पचरायगणम्", (तै.ना.6.11) "मामेव अनुत्तमां गतिम्", (गीता 7.18) "सोऽध्वनः पारम् आप्नोति", (कठ.-1.3.9) "आत्मलाभात् न परं विद्यते", इत्यादि सुलभम् ॥

## 13
 न वीयते--न व्यपगम्यते अस्मात् इति अव्ययः । 'एरच्' । एवं 'प्रत्ययः' (94), 'विनयः?' (510), 'जयः' (511) इत्येवमादयः । न हि भगवान् कथंचित् संसार-महार्णवात् "एतेन प्रातिपद्यमाना इमं मानवम् आवर्तं न आवर्तन्ते" (छा.-4.15.6) "न च पुनरावर्तते न च पुनरावर्तते", (छा.-8.15.1) "अनावृत्तिः शब्दात् अनावृत्तिः शब्दात्", इति । (ब्र.सू.4.4.4) यमस्मृतौ-- "सत्त्वं वहति सूक्ष्मत्वात् परं नारायणं प्रभुम् । परमात्मानम् आसाद्य परं वैकुण्ठम् ईश्वरम् ॥ अमृतत्वाय कल्पेत न निवर्तेत वै पुनः ।", इति । (यम) हारीते यतिधर्मे-- "यतिधर्मगतः शान्तः सर्वभूतसमो वशी । प्राप्नोति परमं स्थानं यत् प्राप्य न निवर्तते ॥", इति च ॥ (हारीत)

## 14
 पुरु बहु सनोति इति पुरुषः । सनोतेः दानकर्मंणः (अष्टा.-3.2.101) "अन्येष्वपि दृश्यते", इति डः । (तै.आ.7.1) । मुक्तेभ्योऽपि वाङ्मनस-अपरिच्छेद्य -गुणविभव-स्वानुभवं ददाति हि भगवान् । यथा--"एष ह्येव आनगन्दयाति", (तै.आ.1.2) "सोघऽश्नुतेच सर्वाचन् कामाघन् सचह । ब्रह्मगणा विपचश्चिताघ", (छा.-8.12.5) "दिव्येन चक्षुषा मनसा एतान् कामान् पश्यन् रमते", (छा.-8.12.3) "स तत्र पर्येति, जक्षत् क्रीडन् रममाणः ", (तै.भृ.10.5) "कामान्नी कामरूपी", (तै.आ.7.1) "रगसो वैच सः । रसऍ ह्येव अयं लब्ध्वा आनगन्दी भचवति", (तै.आ.7) "अस्मिन्नस्य च तद्योगं शास्ति", (ब्र,सू.4.4.12) "तद्वेतुव्यपदेशाच्च", इति ॥ (ब्र.सू.1.1.15)

## 15
 एवं तान् आनन्दयन्, स्वयमपि तृप्यन् साक्षात्करोति इति साक्षी । "साक्षात् द्रष्टरि संज्ञायाम्", इति इनिः । (अष्टा.-5.2.91) । विशिनष्टि हि मुक्तप्राप्यम् "ब्रह्मणा विपश्चिता", इति (तै.उ.आ.1.1.2) । विविधं पश्यत् चित्त्वं हि विपश्चित्त्वम् ।

## 16
 इत्थं तेभ्यः स्वानुभवं दातुं तदेकान्तं क्षेत्रं जानाति इति क्षेत्रज्ञः । "आतोनुपसर्गे कः" इति कः (अष्टा.-3.2.3) । स्वभोगसमृद्धि-समुद्भव-भूमित्वात् क्षेत्रं-परमव्योम, तादृश- शरीरत्वात् वा, यथा-"आकाशशरीरं ब्रह्म", इति।(तै.शी.6.2) तथा च श्री नारायणीये मुक्तप्राप्यः क्षेत्रज्ञतया विशेष्यते । "मुक्तानां तु गतिः ब्रह्मन् ! क्षेत्रज्ञ इति कल्प्यते", इति । (भारत मोक्ष) तद्धि मुक्तानां भगवदनुभव-स्थानम्-- "पचरचमे व्योगमन् । सोघऽश्नुते", (तै.आ.2.1) "ते हच नाकंग महिचमानःग सचन्ते", (पुरुषसू) "नाकपृष्ठे विराजति", "स मोदेत त्रिविष्टपे । तथा अपुनर्बुभूषोः आशीर्मन्त्रः--", "रात्रिः खमेतत् पुष्पान्तम्, यत् पुराणमाकाशं तत्र मे स्थानं कुर्वन् न पुनर्भवेयम्", "यद्गत्वा न विवर्तन्ते तद्धाम परमं मम"; (गीता 8.21) मोक्षधर्मे-- "श्रुतिप्रमाणागम मङ्गलैस्तु युक्ते जरा-मृत्युभयात् अतीतः । ततो निमित्ते च फले विनष्टे हि वैष्णवे-- "एकान्तिनः सदा ब्रह्म ध्यायन्ते योगिनो हि ये । तेषां तत् परमं स्थानं यद्वै पश्यन्ति सूरयः ॥", (वि.पु.1.6.39) ब्राह्मे-- "यत् तन्न किञ्चित् इत्युक्तं महाव्योम तदुच्यते ।", इत्यादि बहु उक्त्वा, (ब्राह्म) "तन्मोक्षः तत् परं तेजो विष्णोरिति विनिश्चयः । ", (ब्राह्म) श्रीवाराहे अगस्त्यं प्रति भगवान्-- "पश्य लोकमिमं मह्यं यो न वेदैस्तु दृश्यते । त्वत्प्रियार्थम् अयं लोकः दर्शितस्ते द्विजोत्तम ॥", (वराह) वाराहे अगस्त्यः --- "भगवन् त्वन्मयो लोकः सर्वलोक वरोत्तमः । सर्वलोका मया दृष्टाः ब्रह्मशक्रादिनां मुने ॥ अयं त्वपूर्वलोको मे प्रतिभाति तपोधन ! । संपदैश्वर्य-तेजोभिः हर्म्यैः रत्नमयैस्तथा ॥ अद्यापि तं लोकवरं ध्यायन् तिष्ठामि सुव्रत ! । कदा प्राप्स्येत् तु असौ लोकः सर्वलोकवरोत्तमः ॥ ", (वराह) इति चिन्तापरोऽभवम्" इत्यादि । ऋग्विधौ-- "कार्याणां कारणं पूर्वं वचसां वाच्य उमुत्त्मम् । योगानां परमां सिद्धिं परमं ते पदं विदुः ॥", इति । (ऋग्विधि जितंते 7) आरण्यपर्वणि धौम्यः-- "यमाहुः सर्वभूतानां प्रकृतेः प्रकृतिं ध्रुवाम् । अनादि निधनं देवं प्रभुं नारायणं परम् ॥ ब्रह्मणः सदनात् तस्य परं स्थानं प्रकाशते ।" (भार.वन) इत्यादिना तत्पदं बहुधा विशेष्य, "तत्र गत्वा पुनर्नेमं लोकम् आयान्ति भारत ! । स्थानमेतत् महाराज ! ध्रुवम् अक्षरम् अव्ययम् ॥ ईश्वरस्य सदा ह्येतत् प्रणमात्र युधिष्ठिर! ॥ " इति । (भार.वन) (प्राणमात्रं-पा) श्रीहरिवंशे वैदिकपुत्रानयने भगवान्-- "ब्रह्मतेजोमयं दिव्यम् आश्चर्यं दृष्टवान् असि । अहं स भरतश्रेष्ठ ! मत्तेजः तत् सनातनम् ॥ प्रकृतिः सा मम परा व्यक्ताव्यक्ता च भारत ! तां प्रविश्य भवन्तीह मुक्ता भरतसत्तम ! ॥ सा सांख्यानां गतिः पार्थ ! योगिनां च तपस्विनाम् । तत् परं परमं ब्रह्म सर्वं विभजते जगत् ॥" इत्यादि । ब्रह्मसंहितायां तत्वक्रमम् उक्त्वा, "हृत्पद्म-कर्णिकान्तस्थः पुरुषः सर्वतोमुखः । शुद्ध-स्फटिक-सङ्काशं निर्वाणं परमं पदम् । तत्पदं प्राप्य तत्त्वज्ञाः मुच्यन्ते च शुभाशुभात् ॥ त्रसरेणु-प्रमाणास्ते रश्मिकोटि विभूषिताः । भूयस्ते नैव जायन्ते न लीयन्ते च ते क्वचित् ॥", (ब्रह्मसं) इत्यादि प्रसिद्धेः ॥ अस्मिन् परमपदे अयोध्या अपराजिता पुरी; अपराजितम् आयतनम्; सहस्र-स्थूणादि- परिकरं दिव्य-आस्थानरत्नम् । तत्र पर्यङ्के "श्रिया सनाथ" इत्यादि अनन्तमुक्त भोग्यं छान्दोग्य-तैत्तिरीय-कौषीतकी-प्रभृति-प्रसिद्धम् अनुसन्धेयम् ॥

## 17
 (365,483). तत्र मुक्तैः सदा अनुभूयमानोऽपि मधूत्सवत् निस्सीम-गुणोन्मज्जनेन उपर्युपरि भोग्यतया उपचीयते, न तु क्षरति इति अक्षरः । "पचाद्यच्" । 'विक्रमः' -79-'सुरानन्दः' (188) इत्यादयः अजन्ताः । "निरवद्यः परः प्राप्तेः निरधिष्ठोऽक्षरक्रमः" इति । शारीरके चतुर्थाध्याये अनेनैव क्रमेण मोक्षो निरणायि । न च एषोऽध्यायः अर्वाचीनफलविषयः कल्प्यः, तत्साधनादि विषयाणां पूर्वेषामपि त्रयाणाम् अध्यायानां तदुदाहृतानाम् उपनिषदां स्मृति-इतिहासा-दीनां च अर्वाचीन- विषयत्वेन बहिःशास्त्रं मोक्षनिर्णयप्रसङ्गात् । इत्थं मुक्तानां परमा गतिः । योगो योगविदां नेता प्रधानपुरुषेश्वरः । नारसिंहवपुः श्रीमान् केशवः पुरुषोत्तमः ॥ (18) ॥

## 18
 अस्यैव निरुपाधिक-मुक्त्युपायत्वमपि वक्ति-योगः । युज्यते प्राप्यते अनेन इति । "अकर्तरि च कारके संज्ञायाम्" (अष्टा.-3.3.19) इति घञ् । एनम् *'मार्गः' (367,399) 'सर्गः' (161) इत्यादीनि घञन्तानि । स सायुज्यस्य अनन्यापेक्षः साक्षात् हेतुः इत्यर्थः । "एष ह्येवानगन्दयाति", (तै.आन.2.71) "तद्धेतुव्यपदेशाच्च", (ब्र.सू.1.1.15) "अहं त्वा सर्वपापेभ्यो मोक्षयिष्यामि", इति ॥ (गीता.18.66) (* अमोघः-पा)

## 19
 व्यवहितोपाय-निष्ठानामपि योगविदां नेता । नयतेः तृच् । भर्ता (33) धाता (43,951) इत्यादयोऽपि, तृजन्ताः । फलपर्यन्तनिर्वाहकः । "तेषामेव अनुकंपार्थम्", (गीता.10.11) "तेषाम् अहं समुद्धर्ता ", (गीता 12.7) "संसारपारं परम् ईप्समानैः आराधनीयो हरिः एक एव ।", (श्वे.-1.6) "परागमृताचत् परिगमुच्यन्तिच सर्वेघ", (तै.3.3.26) "जुष्टस्ततस्तेन अमृतत्वम् एति", इति ॥ (श्वे.1.6)

## 20
 इदमेव उपपाद्यते-प्रधानपुरुषेश्वरः । प्रधानस्य-बन्धहेतोः पुरुषाणां च बध्यमानानां सर्वथा नियामकः । "स्थेशभास", इत्यादिना वरच् । एवं स्थावरः (428) (अष्टा.-3.2.175) यथा-- "संयुक्तमेतत् क्षरम् अक्षरं च व्यक्ताव्यक्तं भरते विश्वम् ईशः । अनीशश्चात्मा बध्यते भोक्तृभावात् ज्ञात्वा देवं मुच्यते सर्वपाशैः ॥ ", (श्वे.-1.8) "प्रधान-क्षेत्रज्ञ-पतिः गुणेशः", (श्वे.-6.16) "क्षरात्मानौ ईशते देव एकः", इति । (श्वे.- 1.10) एवम् ईश्वरो हि स्वमायया जीवान् अपराध्यतो बध्नन्, प्रपद्यमानांश्च मुञ्चन्, क्रीडितुं प्रभवति ॥ "ईश्वरः सर्वगभूतानाम् ", (याज्ञिकोप - नारा 21) "दैवी ह्येषा गुणमयी", (गीता 7.14) "दैवी देवस्य क्रीडतः", "क्रीडनकम्", "संसार-मोक्ष-स्थिति-बन्ध हेतुः", श्रीविष्णुतत्वे-- "तत्कृतायास्तु मायायाः तत्प्रसादं विना क्वचित् । नास्ति निर्णाशने हेतुः संक्षिप्यैतत् प्रभाषितम् ॥", इति । (वि.तत्त्व) "पराभिध्यानात् तु तिरोहिते ततो ह्यस्य बन्धविपर्ययौ ", (ब्र.सू.3.2.4) "देहयोगाद्वा सोऽपि", इति सूत्रे । ताच्छील्य-विषयेण वरचा तत्वत्रय-भेदः, ईश्वर-ईशितव्यभावश्च अनौपाधिको ज्ञाप्यते । (ब्र.सू.3.2.5)

## 21
 स्वभक्त्यन्तराय-निवारणमपि प्रदर्शयति-नारसिंहवपुः । भक्त-भयापह-तदपेक्षा- समक्षण-प्रतिपन्नयथाकाम-दिव्य-महानृसिंह-संहननः ॥

## 22
 (180,222) अतः परस्पर-दुर्धर-अपूर्व-विकृतरूप-परिग्रहात् अपि श्रीमान्- सौन्दर्य -लावण्यादिभिः अतिमनोहर-दिव्यरूपः । तत्र नृसिंहत्वयोः सुघटितत्वं पश्यतां शुद्धिमत् अन्यत् नृमात्रं सिंहमात्रं वा दृष्ट्वा जुगुप्सा जायेतापि । तादृग्रूप- परिग्रह-मात्रैणैव हि जगत् त्रातम् । "दंष्ट्रा-करालं सुर-भीति-नाशनं कृत्वा वपुः दिव्य-नृसिंह-रूपिणा । त्रातं जगत् येन .... ", इति ॥ (वि.ध.43.21)

## 23
 एवंविध- ऐश्वर्य- सौंदर्य- एकान्त लक्षणानि उपलक्षयति - केशवः । प्रशस्त- स्निग्ध- नील- कुटिल- कुन्तलः । " केशाद्वो ऽन्यतरस्याम् " इति प्रशंसायां वः ॥

## 24
 सालक्षण्यप्रसक्त्या परमं वैलक्षण्यमाह - पुरुषोत्तमः । पुरुषेभ्यः उत्कृष्टतमः । 'पुरुष'शब्देन चेतनवाचिना अचेतयमाना व्यक्ताव्यक्तरूपा प्रकृतिः व्यावर्त्यते । 'उत्' इति उत्कृष्टवाचितया बद्धाः; सामर्थ्यप्राप्तेन तरपा मुक्ताः; तमपा नित्यमुक्ताः सूरयो अनन्तवैनतेयादयः । इदं च तेभ्यो वैलक्षण्यम् अवद्यप्रतिभटतया व्यापनभरणाद्युपकारैः स्वाम्येन च स्वभावतः एव उत्कर्षात् । इदं हि बहुभिः तात्पर्यलिङ्गैः परमं गुह्यम् अगीयत - "द्वाविमौ पुरुषौ लोके" (गीता 15.16) इत्यत्र । "भूमिरापोऽनलो वायुः" (गीता 7.4), "यो माम् अजम् अनादिं च" (गीता 10.3), "अविकाराय शुद्धाय" (सहस्रनाम), "परः पराणां परमः" (वि.पु. 1.2.10) इत्यादि बहु इदंपरं द्रष्टव्यम् । अत्रापि भोक्तृ-भोग्य-नियन्तॄणाम् अत्यन्तभेदः स्पष्टः । अतो ब्रह्मपरिणामपक्षश्च प्रतिक्षिप्तः । ब्रह्मणः सर्वविकारस्य ब्रह्मसंसारस्य ईश्वरातिरिक्त-ब्रह्मसद्भावस्य अव्यक्तमुक्तेश्वराणां ब्रह्मणि प्रलयोत्पादयोः च अभ्युपगमो हि यथोक्तपुरुषोत्तमत्वेन सर्वेण वेदसिद्धान्तेन च विरुध्यते ॥ सर्वः शर्वः शिवः स्थाणुः भूतादिः निधिः अव्ययः । संभवो भावनो भर्ता प्रभवः प्रभुरीश्वरः ॥ 4 ॥

## 25
 एवं सर्वनिर्व्यपेक्षोऽपि अनुपेक्षमाणः सर्वं स्वरूप स्थित्याभिः स्व निर्वाह्यतया, शरीरमिव आत्मा अनुसन्धत्ते; अतः सर्वः । सरतेः "इण्शीभ्यां वन्", (उणा. पाद.-1.158) "सर्वनिघृष्व",(उणा.पाद.-1.159) इत्यादिना 'सरति अवयवान्', इत्यर्थे 'वन्' प्रत्ययः । सरतिः गत्यर्त्वात् अत्र बुद्ध्यर्थः । "असतश्च सतश्चैव सर्वस्य प्रभवाप्ययः । (भार. 70.13) सर्वस्य च सदा ज्ञानात् सर्वम् एनं प्रचक्षते ॥ इति निर्वचनात् । ईदृशी व्याप्तिरेव सर्वं-सामानाधिकरण्य-निबन्धनम् उक्तम् । ", "येनच सर्वगम् इचदं प्रोतघम्", इति आरभ्य, (तै.ना.50 ) "स वै सर्वगमिचदम्", इति श्रुतेः। (गीता. 11.40) "सर्वं समाप्नोषि ततोऽसि सर्वः", इति च ॥

## 26
 स्वशरीरभूतानाम् अशुभपपि शृणाति इति शर्वः । पूर्ववत् (?) वः ॥

## 27
 (607). शुभावहश्च शिवः ; शीङः शुभार्थवात् । "सर्वनिधृष्वरिप्वलष्व" (उणा.पाद.-1.159) इत्यादिना 'वन्' प्रत्ययः । ह्रस्वत्वं गुणाभावश्च निपात्यते । यथा-- "शाश्वतम् शिचवम् अगच्युतम्", (तै.ना. 11) "मंगलायतनं हरिः", "मंगलानां च मंगलम्", (भार.आनु.149.10) "मंगल्यं मंगलं विष्णुम्", इत्यादि ॥ (वि.ध.69.9)

## 28
 (428). तत्र च, स्थाणुः । तिष्ठतेः "स्थो णुः" (उणा.पा.-3.37) इति णुः । दृढानु ग्रहः इति भावः । न हि भगवतः स्पर्शः प्रायश्चित्तादिसामान्य-धर्मवत् उपात्त-दुरित- क्षेपेण, कारीरी-चित्रा-दर्श-पूर्णमासादिवत् देवतान्तरवत् वा काम्यमानैक-काम प्रदानेन वाऽनृणो विरमति, प्रबलैर्वा अन्तरायैः प्रतिबध्येत, हीयेत, अवह्रियेत वा । किं तु अशेषम् अशिवं संशमय्य, अखिलम् अभिलषितं च बहुमुखं विश्राण्यापि, न जातुचित् विश्राम्यति । यथा-- "एको बहूनां यो विदधाति कामान्", (श्वे.6.13); (कठ.5.13); "एतद्धि एव अक्षरं ज्ञात्वा यो यदिच्छति, तस्य तत्", (कठ.2.16); "तस्मिन् प्रसन्ने किमिहास्ति अलभ्यम् ?", (वि.पु.1.17.91); "सकलफलप्रदो हि विष्णुः", (वि.पु.43.47); "रत्नपर्वतम् आरुह्य यथा रत्नं नरो मुने !। सत्त्वानुरूपम् आदत्ते तथा कृष्णात् मनेरथान्", (वि.ध.7.3); "भौमं मनोरथं स्वर्गं स्वर्गिवन्द्यं च यत् पदम् । प्राप्नोति आराधिते विष्णौ मुक्तिमपि अतिदुर्लभम् ॥", (वि.पु.3.8.6) "यत् दुर्लभं यत् अप्राप्यं मनसो यत् अगोचरम् । तदपि अप्रार्थितं ध्यातो ददाति मधुसूदनः ॥ ", इति ॥

## 29
 अपि च स्पृहणीयतमत्वात् भूतैः उपादीयते इति भूतादिः । "उपसर्गे घोः किः"। (अष्टा.-3.3.92) । एवं सर्वादिः (100) निधिः (30) इत्यादयः । "किं प्रजया करिष्यामो येषां नोऽयमात्मा ।"(बृ.4.4.22) । उपबृंह्यते च -- "एते वयं सर्वसमृद्धकामाः येषामयं नो भविता प्रशास्ता" इत्यादिभिः ॥ (रामा.अ.16.45)

## 30
 अतः निधिः अव्ययः महालोभेन आपद्धनवत् निधेयत्वात् । यथा च "तत् यथा हिरण्य निधिं निहितम्" (छा.-8.3.2) इत्यादि । सर्वदा सर्वथा उपजीव्यमानत्वेऽपि कलयाऽपि अनुपक्षयात् अव्ययः । निधि विशेषणम् एतत्; न स्वतन्त्रं नाम । अन्यथा "अव्ययः पुरुषः", (14,15) इति पौनरुक्त्यात् ॥

## 31
 एवं निहितमपि आत्मानं तत्संश्लेषत्वरया अर्थिम्यः प्रकाशयन् संभवः । समन् तात् भवः यस्य इति । तत्र तत्र सर्वदेशकालादिषु मत्स्य-कूर्म-वराह-नृसिंह-वामन-राम- कृष्णादिभिः रूपैः एकैकपुनरुक्तैः असंख्येयैः अभीक्ष्णम् आविर्भवति इत्यर्थः । "यदा यदा हि धर्मस्य", (गीता 4.7)

## 32
 एवं संभूय अनिष्टनिवारणादिना उज्जीवयति इति भावनः । यथा-- "परित्राणाय साधूनाम्", इत्यादि ॥ (सहत्रनाम.)

## 33
 किं च तान् आत्मदानेन तच्छीलः पुष्णाति इति भर्ता अयम् ॥ [नि--33. यस्मात् पुष्णाति आत्मदानात् स भर्ता परिकीर्तितः ॥]

## 34
 अस्य भवः प्रकृष्ट इति प्रभवः । प्रकर्षश्च जन्मनो अनाघ्रात-दोषगन्धत्वेन, स्ववेदनमात्रेण सकल-जन्म-निगल-निर्मूलन-हेतुत्वेन च देवादिजन्म-वैजात्यात् । यथा- "अचजायगमानः", (पु.सू.21) "तस्यच धीराःच परिगजानन्तिच योनिघम्", (पु.सू.21) "नैष गर्भत्वम् आपेदे न योन्याम् अवसत् प्रभुः । आत्मनस्तेजसा कृष्णः सर्वेषां कुरुते गतिम् ॥ ", (भार.सभा.62.35) "अप्रमेयम् अनाद्यन्तं कामात् जातम् अजं नृषु । पाण्डवः तर्कयामास कर्मभिः देव-संमितैः ॥", (भार.) "जन्म कर्म च मे दिव्यम् एवं यो वेत्ति तत्त्वतः । त्यक्त्वा देहं पुनर्जन्म नैति मामेति सोऽर्जुन !॥", इत्यादि ।(गीता 4.9) [नि--34. देवादिजन-वैजात्यात् प्रकृष्टोत्पत्तिमत्त्वतः । अविद्या-दोष-वैधुर्यात् प्रभवः परिकीर्तितः ॥ ]

## 35
 300 एवम् अमन्द-परतन्त्र मनुष्यादि-साम्येन अवतरन्नपि प्रभुः । भवतेः "बहुलवचनात् अन्येऽपि कृतः प्राप्तमभिधेयम् व्यभिचरन्ति", इति संज्ञायामपि डुः । देवाद्यसुकरपद-ऐश्वर्यानुगुण-भोगापवर्गादि-फलसमर्पण-समर्थः । स्पष्टं च एतत् अपदान चिन्तयन्ती-शिशुपाल-सायुज्यादिषु ॥ [नि--35. ब्रह्मादीनां च सर्वेषां भोग-मोक्ष-समर्पणे । समर्थः प्रभुः इत्युक्तः सर्वेष्टफलदो मनुः ॥]

## 36
 अतः पारमेष्ठ्यादपि जन्मसु अधिकतम-प्रयोजन-ऐश्वर्यात् ईश्वरः । यथा । "मानुषीं तनुम् आश्रितम् । परं भावम् अजानन्तः", (गीता 9.11) "भूतानाम् ईश्वरोऽपि सन्",इत्यादि ॥ (गीता 4.6) [नि--36. मनुष्याद्यावतारेऽपि ब्रह्मादींश्च प्रयोजने । नियंता तु ईश्वरः प्रोक्तः प्राधान्य-फलदो मनुः ॥ ] स्वयंभूः शम्भुः आदित्यः पुष्कराक्षो महास्वनः । अनादिनिधनो धाता विधाता धातुरुत्तमः ॥ 5 ॥

## 37
 कुतः इदं सर्वं वैभवम् ? यतः स्वयंभूः । "भुवः संज्ञान्तरयोः", इति क्विप् । स्वलीलादि-प्रयोजनाय स्वेच्छया स्वासाधारणीं परम-सत्त्वमयीं प्रकृतिमेव सुर-नर- "स्वचयंचभु ब्रह्मग परचमं (तपोच यत्"?) कवीनाम्", (तै.का.3.3)(अष्टा.-3.2.179) "प्रकृतिं स्वाम् अधिष्ठाय संभवामि आत्ममायया ।", (गीता 4.6) त्रिगुण-जीव-प्रकृत्योरपि स्वत्वेऽपि, स्वभोग-विभूतित्व-असाधारण्यात् विशिनष्टि- 'प्रकृतिं स्वाम्' इति । तथा श्रीहरिवंशे वैदिकपुत्रानयने लीलोपकरण-प्रकृति-द्वयोपन्यासोपरि- "ब्रह्मतेजोमयं दिव्यम् आश्चर्यं दृष्टवान् असि । अहं स भरतश्रेष्ठ ! मत्तेजः तत् सनातनम् ॥ प्रकृतिः सा मम परा व्यक्ताव्यक्ता च भारत! । तां प्रविश्य भवन्तीह मुक्ता भरतसत्तम ! ॥", इति । व्यक्तं हि श्रीविष्णुतत्त्वे पञ्चशक्तिम् उक्त्वा -- (हरिवंश) "मत्स्य-कूर्म-वराहाणाम् आविर्भावो महात्मनः । अनयैव द्विजश्रेष्ठ ! नान्यथा तद्विरोधतः ॥ " इति । (वि.त) वैष्णवे-- "समस्ताः शक्तयश्च एताः" इत्यादिना (वि.पु.6.7.70) प्रादुर्भाव- प्रयोजन-निमित्त-उपादान-काल-संख्यादि-वैलक्षण्यं सुव्यञ्जितम् ॥ श्रीमति रामायणे-- "सर्वलोकेश्वरः साक्षात् लोकानां हितकाम्यया", (रा.यु.114.17) "स हि देवैः उदीर्णस्य रावणस्य वधार्थिभिः । अर्थितो मानुषे लोके जज्ञे विष्णुः सनातनः ॥", (रा.बा.1.7) "स एव स्वयम् उद्बभौ", इत्यादौ च ॥ (अष्टा.- 3.2.180) [नि.37. भवति स्वेच्छया योऽसौ स्वयंभूः परिकीर्तितः ।]

## 38
 एवं स्वसौन्दर्य-सौशील्यादि-गुणाविष्कारेण शं-शुखं, भावयति इति शंभुः । 'डु' प्रकरणे "मितद्र्वादिभ्यः उपसंख्यानम्" इति डुः । यथा-- "विश्वाक्षं विश्वशंभुवम्", उपबृंहितं च -- (तै.ना.6.11) "रूपौदार्य-गुणैः पुंसां दृष्टि-चित्तापहारिणम्" (राम.अ.3.29) "चन्द्रकान्ताननं रामम् अतीव प्रियदर्शनम्" । इत्यादिभिः ॥ (राम.अ.3.28) [नि.--38 स्वसौन्दर्या योऽदि-गुणानां दो ह्याविष्कारेण शं सुखम् । पुंसां सम्यक् भावयति स शंभुः परिकीर्त्यते ॥]

## 39
 अथ एषां प्रादुर्भावानाम् उदाहरणं पुष्णि पुरुषमाह--आर्दित्यः । आदित्यो अस्य निवासः इति "दित्यदित्यादित्य" (अष्टा.-4.1.85) इत्यादिना 'ण्यः' । एवं हि ब्रह्म मीमांसितम्-- "अन्तस्तद्धर्मोपदेशात्" इति । (ब्र.सू.1.1.21) "य एषोऽन्तरादित्ये हिरण्मयः पुरुषो दृश्यते", (छा.-1.6.6) "स पश्चायं पुरुषे, यश्चासावादित्ये, स एकः", (तै.आ.2.8.5) "ध्येयः सदा सवितृ-मण्डल-मध्यवर्ती",(बृहत्पाराशर) इति उदाहृत्य, आदित्यान्तरस्य "तस्य यथा कप्यासं पुण्डरीकम्, एवम् अक्षिणी",(छा.1.6.67) इति आम्नातम् ॥ [नि.39 निवासः सविता यस्य स आदित्यः प्रकीर्तितः ।]

## 40
 561. सर्वैंश्वर्य-असाधारण-लक्षणं पुण्डरीकाक्षत्वं सङ्गमयति-- पुष्कराक्षः । "अक्ष्णोऽदर्शनात्" इति अच्.समासान्तः ॥ (अष्टा.-5.4.76) [नि.--40 अक्षिणी पुण्डरीके व भक्तानुग्रहकारिणी ।

## 41
 तस्यैव चिह्नान्तरं च सूचयति-महास्वनः । महान्-पूज्यः, स्वनः-शब्दः यस्य इति । "आन्महतः" (अष्टा.-6.3.46) इत्यादिना आत्वम् । आमनन्ति हि- "तस्य उत् इति नाम" इति । (छा.-1.6.7) तस्य एतस्य नामरूपं सशब्दम्- "सैषा त्रयी एव विद्या तपति य एषोऽन्तरादित्ये हिरण्मयः पुरुषः" (तै.ना.13) इति त्रयीरूपं वा ; पूज्यतमं सावित्री-प्रतिपाद्यतया वा । अतो हि मोक्षधर्मेषु । "विद्या-सहायवन्तं माम् आदित्यस्थं सनातनम्" इति ॥ (भार.मो) [नि. 41 महान् पूज्यः त्रयीरूपः स्वनो यस्य महास्वनः ।]

## 42
 एतद्दिव्य-नामरूप-विशिष्ट एव अनादिनिधनः । नित्य-यौवनस्य जनि-जरादि-दुरित-दूर नित्यविग्रहः । न तत्स्वरूप-नित्यवपरम् एतत्, तस्य चतुर्मुखादीवापितुल्यत्वात् । "भारूपः सत्यसङ्कपः" (छा.-3.14.2) "हिरण्मयः पुरुषः", (छा.1.6.6:तै.ना. 8) "विद्युतः पुरुषादधि", (तै.ना.8) "आदित्यवर्णं तमसः परस्तात्",(पु.सू.20) "सर्वकर्मा सर्वगन्धः सर्वरसः", (छा.-3.14.2) "रुक्माभं स्वप्नधी-गम्यं विद्यात् तु पुरुषं परम्", (मनु.12.122) "पुरुषः पुण्डरीकाक्षः", (वराहे) इत्यादि-श्रुति-स्मृति-सहसैः, अमल-नील उज्जवल मध्यस्थ-नीलतोयद-विद्युल्लेखा-प्रख्यम्", अति सौन्दर्य-सावण्य-यौवनाद्यभिमत- गुणकतया स्वस्यापि नित्यम् इच्छागृहीतं रूपं तावत् समर्थ्यते । अस्य च "सदैकरूपरूपाय", (वि.पु.1.2.1) "श्रीवत्सवक्षा वित्यश्रीः", (श.यु.114.15) "स एवभगवान् कालः सर्वम् आत्मवशं नयेत्", (पराशर्ये) "नास्ति विष्णोः परं तत्वं तस्य कालात् परा तनुः", इत्यादि-कण्ठोक्तेः, सदा कारणत्वात् ज्ञानादिवत् स्वरूपनिरूपणानुप्रवेशात्, तपसयः परत्वेन जन्मादि- विकारातिवितिंत्वात्, अक्षरत्व-कालातीतत्वादि-विशेषणात्, तत्क्तुन्यायाच्च नित्यत्वं च सुदृढम् ॥ ईदृग्बलवदागम-न्यायविरोध-दोष-मूषिकाघ्रातम् अस्य रूपस्य काल्पनिक आगन्तुकत्व- अनुमानं न प्ररोहेत् । अत एव नीरूप-वादाः अपि भौतिक हेयेदेह निषेधकाः नेतव्याः । नीताश्च "न भूतसंघ-संस्थानो देहोऽस्य परमात्मनः", (भार.शा.206.60) "न तस्य प्राकृता मूर्तिः मांस-मेदोस्थि-संभवा",इत्यादिभिः शास्त्रैरेव । (वराहपु.75.44) । सूत्रकारवत् वाक्य-तद्भाष्यकाराभ्यामपि आदित्यान्तरं परं ब्रह्म नित्यरूपं न्यरूपि ॥ "रूपं वा अतीन्द्रियम्, अन्तःकरणप्रत्यक्षनिर्देशात्", (बोधा.बृत्ति) "अञ्जसैव विश्वसृदो रूपम्",इति अत्र । (द्रामिडभाष्य) अवतारेषु च न अस्य आद्यन्तौ, यथा सौकिकम् ; किन्तु यवनिकाया इव परमव्योम्नो निर्गम-पिरमेव । "भुजैः चतुर्भिः समुपेतं मम इदं रूपं विशिष्टं दिवि संस्थितं च । भूमौ गतं पूजयत अपिरमेयं सदाऽपि तस्मिन् निवसामि देवाः ! ॥ " (भार.मौ.5.34) "स्वर्लोकम् आगच्छ गतज्वरः चिंरं सुरेन्द्रगुप्तं गतदोष-किल्बिषम् ॥", (रा.बा. 15.33) "विवेश वाष्णवं तेजः सशरीरः सहानुगः" इति हि मुनिगुह्यम् ॥ (रामा.उ.110.12) अनादिनिधनोपास्यो नित्ययौवनविग्रहः ॥ ]

## 43
 951. कारणत्वेनापि ब्रह्मादिभ्यो वैलक्षण्यम् आह-धाता । तृन् । एवं 'भर्ता' (33) इत्यादयः अनिरुद्ध-स्वरूपः सर्वयोनौ अचित्-समष्टि भूतायां प्रकृतौ चित्समष्टिभूतं विरिञ्चात्मकं गर्भं दधाति इति । यथा-- "मम योनिः महत् ब्रह्म तस्मिन् गर्भं दधाम्यहम्। (गीता 14.3) मौलसंहितायां---, "धाता क्षेत्रे कर्मबीजभूतं गर्बं दधाति" इति । "अप एव ससर्ज आदौ तासु वीर्यम् अपासृजत्" इत्यादि ॥ (मनु 1.8) [नि.-43 अचित्समष्टि-भूतायां प्रकृतौ चित्समष्टिकम् । गर्भं विध्यात्मकं धत्ते यस्तु धाता इति चक्षते ॥ ]

## 44
 (486) तं गर्भं परिणमय्य आविभावयति इति च विधाता । "यो ब्रह्माणं विदधाति पूर्वम्" इति ; (श्वे.-6.18) "अथं पुनरेव नारायणः" इत्युपक्रमे, "तत्र ब्रह्मा चतुर्मुखोऽजायत" , (महोप) "हिरण्यगर्भं पश्यत जायमानम् ", (तै.ना.) "तस्मात् विराट् अजायत", (पु.सू.) "तस्मिन् जज्ञे स्वयं ब्रह्मा सर्वलोक-पितामहः", इत्यादि वचनेभ्यः ॥ (मनु.1.9) [नि-44.तद्गर्भपरिणामे स्यात् आविर्भावयिता स्वयम् । धारणात् लीलया यस्मात् विधाता अयं प्रकीर्तितः ॥ ]

## 45
 अतो धातुरुत्तमः-- स्रष्टुः उत्कृष्टतमः, * दाण्डापूपिकया तत्सृष्टेभ्यः प्रजापति-प्रभृतिभ्यश्च ; यथा--- [*- दण्डापूपि.-पा] "तत्वं नारायणः परः", (तै.ना.6.11) "एतेषां कतमो देवः परः को वाऽथवा अपरः ? ", इति पृष्टे (वराह पु.) "परो नारायणो देवः तस्मात् जातः चतुर्मुखः" इत्यादि । (वराह) ब्रह्मरुद्र-संवाद- * यज्ञाग्रहरणादौ इदं स्पष्टम् ॥ (*- यज्ञार्घहरण) [नि-45. यो वै स्यात् धातुः उत्कृष्टः स च स्यात् धातुरुत्तमः ।] अप्रमेयो हृषीकेशः पद्मनाभोऽमरप्रभुः । विश्वकर्मा मनुस्त्वष्टा स्थविष्ठः स्थाविरो ध्रुवः ॥ 6 ॥

## 46
 तेषां करणैः प्रमातुम् अशक्यः अप्रमेयः । "ईद्यति" इतीकारः । यथा-- (अष्टा.-6.4.45) "यं नायं भगवान् ब्रह्मा जानाति पुरुषोत्तमम् ।" स्वयं च ब्रह्मा-- "न ह्यादिमध्यान्तम् अजस्य यस्य विद्मो वयं सर्वमयस्य धातोः । न च स्वरूपं न परप्रभावं न चैव सारं परमेश्वरस्य ॥ ", ब्रह्मरुद्र-संवादे च -- "न स शक्यः त्वया द्रष्टुं मयाऽन्यैर्वाऽपि सत्तम! । सगुणो निर्गुणो विश्वः ज्ञानदृश्यो ह्यसौ स्मृतः ॥", (भार-मो.179.4) "तवान्तरात्मा मम च ये चान्ये देहिसंज्ञिताः । सर्वेषां साक्षिभूतोऽसौ न ग्राह्यः केनचित् क्वचित् ॥", इति । [नि-46. ब्रह्मादीनां च करणैः नो मातुमपि शक्यते । द्रष्टुं हि असौ अप्रमेयः वचसामपि अगोचरः ॥]

## 47
 तत्करणानामपि नियामकत्वात् हृषीकेशः । यथा-- श्रीहरिवंशे-- "हृषीकाणि इन्द्रियाण्याहुः तेषाम् ईशो यतो भवान् । हृषीकेशः ततो विष्णुः ख्यातो देवेषु केशवः ॥", इति । (हरि वं.) "हर्षात् सौख्यात् सुखैश्वर्यात् हृषीकेशत्वम् अश्नुते" इति वा ।। [नि-47. इन्द्रियाणां नियन्तृत्वात् हृषीकेशः प्रकीर्तितः ।]

## 48
 (198,348). उक्तं हि सर्वं व्यनक्ति-पद्मनाभः, पद्मभुवः प्रभवः पद्मो नाभौ अस्य इति । "अच्प्रत्यन्ववपूर्वात् " इत्यत्र योगविभागात् अच् । यथा-- (अष्टा.-5.4.75) "धातोत्तानः संविशति पञ्चवर्षशतानि तु " "धातुर्नाभ्यां पुष्करं प्रादुर्भवति, पुष्करं पुण्डरीकं च पद्मं चक्रम् इत्येष कालः", "अजस्य नाभावध्येकम् अर्पितम्" (तै.यजु.4,6,2) "अजस्य नाभावध्येकं यस्मिन् विश्वं प्रतिश्ठितम्" इत्यादि ।। [नि-48. कालात्मकं तु यत्पद्मं नाभौ यस्य स उच्यते । पद्मनाभश्च अष्टवर्णो महासन्तानदो मनुः ।।]

## 49
 तेषाम् अमराणां सृष्ट्याद्यधिकार-दानेन निर्वाहकश्च अमरप्रभुः । श्रीमति रामायणे ब्रह्मा- "महार्णवे शयानौऽप्सु मां त्वं पूर्वम् अजीजनः । प्राजापत्यं त्वया कर्म सर्वं मयि निवेशितम् ।।" (राम.उ.104.4) महाभारते-- "एतौ द्वौ विबुधश्रेष्ठौ प्रसादक्रोधजौ स्मृतौ । तदादर्शित-पन्थानौ सृष्टि-संहार-कारकौ ।।" इत्यादि ।। (भार.मो.169.19) [नि-49. सृष्ट्यादिष्वपि देवानाम् अधिकार-प्रदानतः । अमरप्रभुः इत्युक्तो नवार्णः सर्वदो मनुः ।।]

## 50
 अतो विश्वकर्मा, ब्रह्मसृष्टेः प्राक् ऊर्ध्वं च विद्यमानं विश्वं कर्म - जगद्व्यापारः अस्यैव इति । यथा - "विश्वकर्मणः समवर्तताधि", (पु.सू. 19) "पुरुषं विश्वकर्माणम् आदिदेवम् अजं विभुम् ।" इति । सर्वं चैतत् "य इमा विश्वा भुवनानि जुह्वत्" इति उपक्रमे विश्वकर्मसूक्ते स्पष्टं द्रष्टव्यम् ॥ (तै. यजु. 4.6.2) विश्वकर्मत्वं च "तदैक्षत बहु स्यां प्रजायेय", इति, (छा.-6.2.3) "स ईक्षत लोकान् नु सृजा इति", (ऐ.उ.1.1) "सोऽकामयत बहु स्यां प्रजायेय इति", (तै.आ.6) "अथ पुनरेव नारायणः सोऽन्यं कामं मनसा ध्यायीत", (महोप) "तदसदेव सत् मनोऽकुरुत स्याम् इति", (यजुरष्टक 2.2.9) "सोऽभिध्याय शरीरात् स्वात् सिसृक्षुः विविधाः प्रजाः", (मनु.1.8) "स सिसृक्षुः सहस्रांशात् असृजत् पुरुषं द्विधा", प्राक् ब्रह्म-सृष्टेः ऊर्ध्वं च विश्वकर्मा इति कश्यते ॥]

## 51
 प्रसिद्धात् संकल्पलवमात्रात् मननादेव इति मनुः मन ज्ञाने, "शृस्वृस्निहि त्रप्यसिवसि हनिक्लिदि बन्धिमनिभ्यः उः" ।। (उणा.पा.-1.10) [नि-51. संकल्प-लवमात्राच्च मननात् मनुः उच्यते ।।]

## 52
 एवं निर्मितं मांरूप-व्याकतणेन सुरनरादि-वैचित्र्य-विभक्तं व्यनक्ति; अतः त्वष्टा । त्वश्रतेः तनूकरणकर्मणः तृच् "स्कोः संयोगाद्योरन्ते च"इति ककारलोपः । (अषाटा 8.2.29) । तनूकरणम्--व्यक्तावयवीकरणम् । त्विषेर्वा दीप्तिकर्मणः "नप्तृनेष्टृ" इत्यादिना तृन्, (उणा.पा.-2.95), उपधाया अत्वं च निपात्यते । "त्विषेर्देवतायाम् अकारश्च उपधाया अनिट्त्वम च" इति वानिपातः । (अष्टा.-वा.3.2.135) दीपनं-प्रकाशनम्, अवयवोन्मीलनम् इत्यर्थः । यथा--- "त्वष्चारं रूपाणि विकुर्वन्तं विपश्चितम्", (यजुरार 3.11) "वेदेन रूपे व्यकरोत् सतासती प्रजापतिः", (यजुरष्टक 2.6.2) "सर्वाणि रूपाणि विच्त्य धीरः", (पु.सू.16) "नामरूपं च भूतानां कृत्यानां च प्रपञ्चनम्" इत्यादि ।। (वि.पु.1.5.63) [नि-52. नामरूप-व्याकरणात् त्वष्टा सृष्टस्या गद्यते ।]

## 53
 (4,8). अतः स्थविष्ठः-- स्थूलतमः । स्थूलशब्दात् इष्ठन् । "स्थूलदूर" इत्यादिना यणादि परलोपः पूर्वस्य च गुणः । (अष्टा.-6.4.156) "बहु स्याम्" इति यथास्कल्पः, बहुभवन् (तै.आ.6) सूक्ष्म-अव्यक्त-समष्टिकारण- पर्वणो भोक्तृ-सुर-नर-तिर्यक्-स्थावर-करणकलेबर-तद्गोचर-शब्दस्पर्शादि-तदास्पद- चतुर्दश-भुवन-गर्भ-ब्रह्माण्ड-तदावरणरूप-स्थूल-व्यक्त-व्यष्टिकार्यं-विस्तारवान् जायते इत्यर्थः । यथा-- "नास्त्यन्तो विस्तरस्य मे", (गीता 10.19) "व्योमाम्बु-वाय्नग्नि-मही-स्वरूपैः विस्तारवान् योऽणुतरोणुभावात्", (वि.ध.4.3.6) "विस्तारः सर्वभूतस्य विष्णोः सर्वमिदं जगत्", (वि.पु.1.17.84) "त्वद्विस्तारो यतो देव ! " इत्यादि ।। [नि-53. बहूभवश्च सूक्ष्माणां स्थूलावस्थतया च सः । विस्तारवत्त्वात् यः स्थूलः स्थविष्ठः परिकीर्तितः ।।]

## 54
 एवं सकलमूलकारणत्वेऽपि लौकिक-मृदादि-कारण-वैलक्षण्यं विवक्षति--स्थविरः । तिष्ठतेः "अजिर शिशिर"(उणा.पाद.-1.56) इत्यादिना किरच् प्रत्ययो ह्रस्वत्वं वुगागमश्च निपात्यते । सकलं कालं स्थास्नुः लीलया कालम् अपेक्षमाणोऽपि अतत्तन्त्रः । अनेन कालविशेषापेक्ष-परिणाम-दुग्धदध्यादि-वैलक्षण्यं विवक्षितम् ; कालस्यापि सर्वा आत्मना तादधीन्यात् । यथा-- "कालस्य च हि मृत्योश्च जह्गम-स्थावरस्य च । ईशिता भगवान् एकः सत्यमेतत् ब्रवीमि ते ।।" (भार.उ.67.13) "कालचक्रं जगच्चक्रं युगचक्रं च केशवः । आत्मयोगेन भगवान् परिवर्तयतेऽनिशम् ।।" "कालं स पचते तत्र न कालस्तत्र वै प्रभुः ।।"इत्यादि ।। (भार.मो.2.59) विद्यते यः सर्वकैलं स्थविरः परिकीर्तितः ।।]

## 55
 (350). अनन्तपरिणामादपि अविकुर्वाणतया स्वरूपात् अप्रच्याव्यः ध्रुवः । "गतिस्थैर्ययोः" (तुदादिः) "नुदादिभ्यो णल्कौ",इति कः । एवं 'गुहः' (365), 'वृषः' (314), 'निमिषः'(215) इत्यादयोऽपि क प्रत्ययान्ताः । यथा-- "अजय्यः शाश्वतो ध्रवः" (रा.यु.114.15) "अविकाराय शुद्धाय" (वि.पु.1.2.1), "अपक्षय-विनाशाभ्याम्" इति ।। (वि.पु.1.2.11) [नि-55. अप्रच्याव्य-स्वस्वरूपात् सदा योसौ ध्रुवः स्मृतः ।] अग्रह्यः शाश्वतः कृष्णो लोहिताक्षः प्रतर्दनः । प्रभूतस्त्रिककुद्धामा पवुत्रं मङ्गलं परम् ।।

## 56
 मृत्-तन्त्वादिः इव कुलाल-कुविन्दादिना अनधिष्ठेयः अग्रह्यः । "ऋहलोर्ण्यत्",इति ण्यदन्तः । (अष्टा.-3.1.124) एवं वेद्यः (165) मान्यः (175) इत्यादयोऽपि यथा --- "नैनम् ऊर्ध्वं न तिर्यञ्चं न मध्ये परिजग्रवत्", (तै.ना.1.9) "ब्रह्माध्यतिष्ठत्", (यजुरष्ट 2.6.2) "अधितिष्ठति एकः" इत्यादि ।। (श्वे.- 4.11) [नि--56. अग्रह्यो योऽनधिष्ठेयो मृत्तिकेव कुलालकैः ।।]

## 57
 एवं शाश्वतः । अनवरत-जगद्व्यापार-प्रवाहत्वेन नित्यः । यथा-- "अन्युच्छिन्नाः ततस्तु एते सर्ग-स्थितेयंत-संयमाः" इत्यादि ।। (वि.पु.1.2.26) [नि--57. अव्युच्छिन्नाः ततस्त्वेते सर्ग-स्थित्यंत-संयमाः । अतः सदाप्रवाहत्वात् नित्यः शाश्वतः उच्यते ।। ]

## 58
 (554). एवविध-लीलारसेन नितान्त-निर्वृतः कृष्णः । आषं निरुकितम् -- "कृषिः भूवातकः शब्दः णश्च निर्वृतिवाचकः । कृष्मतद्भावयोगाच्च ।",इति ।। (भार.उ.69.5) [नि-58.एकान्त-सीसारसतो निर्वृतः कृष्ण उच्यते । कृषिः भूवाचकः शब्दः णश्च निर्वृति-वाचकः ।। ]

## 59
 ईदृङ्निर्वृति-पिशुन-रम्य-राजीव-ताम्र-नयनः लोहिताक्षः ।। [नि-59. रक्त-राजीव-नयनो लोहिताक्षः पिरकीर्तितः ।]

## 60
 सर्वेषां संहर्तृत्वं च आह-प्रतर्दनः । तर्दिः हिंसाकर्म। यथा-- "यस्य ब्रह्मा च क्षत्रं च उभे भवतः ओदनः" (कठ.-1.2.25) "अत्ता चराचरग्रहणात्" इति ।। (ब्र.सू. 1.2.9) [नि-60. यस्य ब्रह्म च क्षत्रं च ह्योदनं भवतः सदा ।

## 61
 सर्वसंहारेऽपि प्रभूतः-- समृद्धः नित्य-निर्मर्याद-भोगोपकरण-परमपदत्वात् ।। [नि-61. भोगोपकरणं नित्यं निर्मर्यादं परं पदम् । यस्य तेन समृद्धत्वात् प्रभूत इति कथ्यते ।। ]

## 62
 तत्र परमाणुमात्रं हि सृष्टि-संहार-गेचरम् इदं विश्वम् । तदेतत् स्पष्टयति- त्रिककिद्धाम इति । त्रिककुद्धामा इति केचित् । उभयथा अपि अवयवा लक्ष्यन्ते । त्रिककुत् -त्रिपाद्विभूति-लक्षणं परमं धाम यस्य सः त्रिककुद्धामा । आम्नायते हि-- "पादेऽस्य विश्वा भूतानि, त्रिपादस्यामृतं दिवि" इति । (पु.सू. 3) 'त्रीपात् - पाद' इति परममहक्परमाणुपरिणामौ व्याख्यातौ । "यस्य अयितायुत-अंशाशे विश्वशक्तिः इयं स्थिता", (वि.पु.1.9.53) "मेरोरिव अणुः यस्यैतत्" इति । यद्वा आर्ष-निरुक्तं त्रिककुत् । यथा मोक्षधर्मे स्वयम् -- "तथैव आसं त्रिककुदो वाराहं रूपम् आस्थितः । 'त्रिककुत्' तेन विख्यातः शरीरस्य प्रमापणात् ।।" इति । (भार.मो.343.63) अस्मिन् पक्षे धांम इति नामान्तरम् । ज्योतिः इति च अर्थः ।। [नि--62. त्रिपाद्विभूतिः त्रिककुत् सैव स्थानं विशेषतः । यस्य स त्रिककुद्धामा, यदा त्रियुग-धर्मवान् ।। आर्ष निरुक्तम् आश्रित्य त्रिककुत् स्यात् त्रिलक्षणः । अस्मिन् पक्षे भिन्ननाम धाम ज्योतिस्स्वरूपवान् ।। व्याख्यातॄणाम् अभिप्रायो नामैकत्वेऽपि कीर्तितः । "तथैव आसं त्रिककुदो वाराहं रूपम् आस्थितः । त्रिककुत् तेन विख्यातः शरीरस्य प्रमापणात्।।" ]

## 63
 ईदृग्गुण-विभव-रूप-निरूपक-सोपानेन तन्निरूपियं स्वरूपम् अनुप्रविशति- पवित्रम् । पुनः "अशित्रादिभ्यः इत्रोत्रौ", इति इत्र प्रत्ययः । (उणा.पाद.-4.174) "कर्तरि च ऋषिदेवतयोः" इति वा ।। (अष्टा.- 3.2.186) [नि-63. गुणस्य विभवानां च रूपस्य च निरन्तरम् । निरूपकस्य सर्वैश्च तन्निरूप्यं स्वरूपकम् । अनुप्रविश्य वसति तत् पवित्रम् इति स्मृतम् ।।]

## 64
 समस्त -हेय-प्रत्यनीकं मंगलं परम् । मंगिः गत्यर्थः, "मंगेः अलच्"। (उणा.पाद.-5.71) । स्वयं प्रभानन्दतया कल्याणैकतानम् । परम् इति आनन्त्य-परम् । सत्यपि नैसर्गिकः नित्य-निरवधिक-निसिसीम-निसिसंख्य-स्वगुण- विभव-अनुभव-वैभवे सदातने, स्वतः एव अशेषपरिपन्थि-शान्त -अनन्त-अनुपम-अनुकूलतम- स्वयंप्रभात्मानुभव-निबन्धन-निरंकुशानन्द-न्यक्कृत-निस्तरङ्ग-स्तिमित-अमृत-महोदधि न्यायया परावस्थया एव सर्वनिरपेक्षो नित्यतृप्तश्च इति शक्य-निरूपणो भगवान् । न्यरूपि च -- "आनन्दमयोऽभ्यासात्", (ब्र.सू. 1.1.13), "आनन्दादयः प्रधानस्य", (ब्र.सू.3.3.11), "अक्षरधियां त्ववरोधः"इत्यादौ । अवादि च. (ब्र.सू.3.3.3.3), "सत्यं ज्ञानम् अनन्तम्", (तै.आनं 1), "आनन्दो ब्रह्म", (तै.भृ.6) "शान्ति समृद्धम् अमृतम्", (तै.शी.6) "अतरङ्गम् अनिर्देश्यम् अपदानन्दलक्षणम्" इत्यादिभिः । ज्ञप्तिमात्रैकरस-वादस्तु अखण्ड-खण्डने शतशः खण्डितः । संवित्-आनन्द-शक्ति- ऐश्वर्यादि-गुणकोऽपि, अतिवेलम् आनुकूल्येन स्वयं स्वस्मै प्रकाशते इति अस्य ज्ञानानन्द-व्यपदेशः, न तु ज्ञप्ति-सुखमात्रतया । यथा मि-तरणि-दीपादिकं स्वप्रभा- विषयं प्रकाशयति, स्वयं च तदनपेक्षं प्रकाशते, ततः तेजः तेजस्वी इति च व्यपदिश्यते । एवम्, अयं स्वगुणेन ज्ञान्न सर्वम् अपरोक्षयति, तदनपोक्षश्च स्वयं प्रकाशते; 'ज्ञानं ज्ञाता' इति च व्यपदिश्यते । "तद्गुण-सारत्वात् तद्व्यपदेशः प्राज्ञत्वात्",इति न्यायेन वा ज्ञानादि-व्यपद्शः । एवं च (ब्र.सू. 2.3.29) "सत्यं ज्ञानम्", (तै. आनं 1) "यः सर्वज्ञः सर्ववित्" (मु.-2.2.7) इत्यादयो न परस्परम् उपरुन्ध्युः । यथा वार्ष्णय-अध्यात्मने जीवप्रसंगे-- "यथा दीवः प्रशान्तात्मा ह्रस्वो वा यदि वा महान् ष ज्ञानात्मानं तथा विद्यात् पुरुषं सर्वजन्तुषु ।। सोऽत्र वेदयते वेद्यम् " इति ।। [नि-64. सर्वहेय-प्रत्यनीकम् अनन्त-आनन्द-सक्षणम् । वेदान्त-पारगम् नित्यम् उच्यते म्गलं परम् ।। ] ईशानः प्राणदः प्राणः ज्येष्ठः श्रेष्ठः प्रजापतिः । हिरण्यगर्भो भागर्भो माधवो मधुसूदनः ।। 5 ।।

## 65
 निमीलद्-उन्मीलद्-ईदृश-स्वरूपेभ्यो बद्धमुक्त-नित्येभ्यः अस्य व्यावृत्तिः कीर्त्यते--ईशानः । "ताच्छील्य" इत्यादिना चानश् । सर्वावस्थ-स्वपर-वस्तु-व्यवस्थापन-स्वभाव (अष्टा3.2.129) इत्यर्थः । यथा-- "तम् इश्वराणां परमं महेश्वरम्", (श्वे.-6.7) "स्वाभाविकीं ज्ञानबलक्रिया च" (श्वे.-6.8) "न तस्य कश्चित् पतिरस्ति लोके न चेशिता नैव च तसेय लिङ्गम् । स कारणं करणाधिपाधिपः न चास्य कश्चित् जनिता न च अधिपः ।।" (श्वे.-6.9) "सर्वस्य वशी सर्वस्य ईशानः सर्वस्य अधिपतिः ; स न साधुना कर्मणा भूयान्, नो एव असाधुना कनीयान्; एष सर्वेश्वरः , एष भूताधिपतिः एष भूतपालः एष सेतुः विधरण एषां लोकानाम् असंभेदाय" ; (बृ. 4.4.22) "स वा अयमात्मा सर्वेषां भूतानाम् अधिपतिः, सर्वेषां भूतानां राजा" (बृ.2.5.15) "एक इद्राजा जगतो बभूव", (तै.यजु 4.1.8) "स इशोऽस्य जगतो नित्यमेव नान्यो हेतुः विद्यते इशनाय", (श्वे.-6.17) "इश्वरः सर्व भूतानाम्", (गीता 18.61) "इशते भगवान् एकः सत्यमेतत् ब्रवीमि ते", (भार.उ.67.13) "परमात्मा च सर्वेषाम् आधारः परमेश्वरः ", इत्यादि । (वि.पु.6.4.40) अतः कल्पना -उपाधि-परिणाम-सव्याजैश्वर्य-सार्वज्ञादिकं जल्पद्भ्यः त्रिः तिल- जलाञ्जलिः ।। [नि-65. सर्वावस्थासु सर्वेषां व्यवस्थापन-शीलतः । वस्तूनां भगवान् साक्षात् ईशानः परिकीर्तितः ।। ]

## 66
 ददाति' इति कः । सीरिभ्यः सदा-दर्शवरूप-स्वानुभव-परिचरण-अनुकूल-बलदः इति भावः । यथा-- "य आत्मदाः बलदाः", (ता.यजु. 4.1.8) "सदैवः प्राण आविशति", इत्यादि ।। [नि--66. सूरिभ्यः परिचर्यादौ बलदः प्राणदः स्मृतः ।]

## 67
 (322, 408). तेषां प्राणः उज्जीवन-हेतुश्च । यथा-- "ततो देवानां निरवर्ततासुरेकः ", (तै.यजु.4.1.8) "को ह्येव अन्यात् ? कः प्राण्यात् ?" (ता.आनं 7) "प्राणो रक्षति विश्वम् एजत्", (यजुरष्टक 2.5.1) "प्राणस्तथा अनुगमात्" । अत्र उभयत्र निपुणोन्नेयानि उदाहरणानि । (ब्र.सू.1.1.29) , "अथैनम् एते देवाः प्राणा अमृता आविशन्ति", "तदेतत् अक्षरं ब्रह्मा स प्राणः तदु वाङ् -मनः," (मु.-2.2.2) "सत्यात्म-प्राणारामं मन आनन्दम्", (तै.शी.6.2) "मनोमयः प्राणसरीरो भारूपः सत्यसंकल्पः ", (छा-3.14.2) श्रीपौष्करे- "अथोपकरणं द्व्यं पञ्च-शक्ति-उपलक्षितम् । काल-ज्ञान-क्रिया-इच्छाख्य-प्राण-संज्ञं महामते! ।। प्राणशक्तेस्तु च अध्यात्मं षाड्गुम्यम् अखिलं हि यत् । अधिदैवतम् अब्जाक्षो वासुदेवः सनातनः ।।" इति (पौष्करसंहिता) "झान-क्रियोच्छा- प्राणाख्यं शक्तिव्यूहं द्विज ! अचयुतम् ।।" इति च ।। (दौ.सं) [नि. 67. उज्जीवनस्य हेतुत्वात् नराणां प्राणः ईरितः ।]

## 68
 ज्येष्ठः । 'प्रशस्य' शब्दात् इप्ठनि "ज्य च" इति ज्यादेशः । स्वेन सूरिभिश्च सर्वदा अनुभवेऽपि अदृष्टपार-महाविभूतित्वेन प्रशस्यतमः । यथा-- "भगवान् वासुदेवो ज्यायसी विभूतिः", इति । (अष्टा.-5.3.61) "ब्रह्मेव भूतानां ज्येष्ठम्" -- वृद्धतमो वा सर्वेभ्यः पूर्वभावित्वात् । (यजुरष्टक 2.8) "वृद्धस्य च" इत् ज्यादेशः । (अष्टा.-5.3.62) सभापर्वणि-- "एष प्रकृतिः अव्यक्तः कर्ता चैव सनातनः । परश्च सर्वभूतेभ्यः तस्मात् वृद्धतमोऽच्युतः ।।" इति ।। (भार.स.38.24) [नि-68. सर्वदा अनुभवेऽपि एतैः अदृषटापारभूतितः ज्येषठः ।]

## 69
 तैः सदा अनुभव-प्रीत्याः स्तोत्रैः परिचर्यमाणः श्रेषठः । "प्रशस्यस्य श्रः" । यथा-- (अष्ठा 5.3.60) "तद्विप्रासो विपन्यवः जागृवांसः समिन्धते, विष्णोर्यत् परमं पदम्" इति । (सु.-6) विपन्यवः- स्तुतिशीलाः । सर्व-दास्य-उपलक्षणं च एतत् । "तस्मै देवा उपासते", तस्मै-तच्छेषभूताः सन्तः, तम् उपासते- सेवन्ते इत्यर्थः ।। [नि-69. (ज्येष्ठः) श्रेष्ठः च तैर्नित्यं स्तुतत्वात् अभिधीयते ।]

## 70
 (199). के ते ? कश्च तैः संबन्धः ? तत्र आह - प्रजापतिः । बद्धमुक्तेभ्यः प्रकृष्टतया जायन्ते - भवन्ति इति प्रजाः सूरयः । यथा - "रश्मिं रश्मीनां मध्ये तपन्तम् "यस्मिन् देवा अधि विश्वे निषेदुः" । (तै.ना. 2) "अधिरीश्वरे" (अष्टा.-1.4.97) "यस्मादधिकं यस्य च ईश्वरवचनं तत्र सप्तमी;" (अष्टा.- 2.3.9) अधिब्रह्मदत्ते पाञ्चालाः इतिवत् । तेन नाथवन्तः सन्ति इत्यर्थः । "यो देवेषु अधि देव एक आसीत्" (तै.यजु. 4.1.8) "यत्र पूर्वे साध्याः सन्ति देवाः", (पु.सू, तै.सं. 3.5.11) "यत्र ऋषयः प्रथमजा ये पुराणाः", (अच्छिद्र) "सदा पश्यन्ति सूरयः", (पु.सू.14) "मध्ये वामनम् आसीनं विश्वे देवा उपासते ।" (कठ.-2.2.3), इत्यादिभिः श्रूयमाणाः । तेषां पतिः - स्वामी नित्य-परिचरणीयः ॥   
[नि-70. बद्धात् उत्कृष्टतो ये च जायन्ते सूरयः प्रजाः । तेषां यो नित्यसूरीणां पतिः स स्यात् प्रजापतिः ॥]

## 71
 412. उचितेन देशेन विशिनष्टि-हिरण्यगर्भः । निर्दोष-निरवद्य-नित्य-परम सत्वात्मक-द्रव्य विशेषत्वेन हिरण्य-साम्यात् ; हितं रमणीयम् इति वा ; हिरण्यं- परमं धाम । तस्य गर्भयूतः तत्र नित्यवासात् । तद्विषये हि श्रूयते-- "हिरण्मये परे लोके विरजं ब्रह्म निष्कलम् । तत् शुभ्रं ज्योतिषां ज्योतिः तद्यत् आत्मविदो विदुः ।। न तत्र सूर्यो भाति" इत्यादि । (मु.-2.2.11) "देवानां पूः अयोध्या । तस्यां हिरण्मयः कोशः । परं हिरण्मयीं ब्रह्मा । विवेश अपराजिता" इत्यादि ।। (यजु.आर.1.27) [नि--71. हिरण्यं परमं धाम हिरण्यस्य समानतः । हिरण्यगर्भः सः प्रोक्तः तस्मिन् वसति यः सदा ।।]

## 72
 अथ तत्र दिव्य-महिषीकत्वं भूगर्भः । भूः-भूमिः, भगवती ह्री-क्षणदि-अपर पर्याया, सदा अनुभवेन भरणीया गर्भपूता अस्य इति । आमन्ति हि ताम्-- "महीं देवीं विष्णुपत्नीम् अजूर्याम्" (यजु. अष्टक. 3.1.2) "उद्धृताऽसि वराहेण" इत्यादौ । श्रीविष्णुस्मृतौ विस्तरः ।। (तै.ना.) [नि-72. यस्य भूः भरणीया अभूत् भूगर्भः अनुभवेन सः]

## 73
 (169,741)माधवः-मायाः-श्रियः, धवः-स्वामी; श्रियः पतिः । यथा-- "अस्येशाना जगतो विष्णुपत्नी" (नीलासूक्तं) "ह्रीश्चते सक्ष्मीश्च पत्न्यौ" । (पु.सू.) अस्याः स्वरूपवत् नित्य-निर्मल-रूपत्वं, विरूपाधिक-परमैश्वर्यादि,जगन्मातृत्वम्, औत्पत्तिको भगवत्संबन्धो नित्यानपायश्च इत्यादि तत्वपरेषु शास्त्रेषु अमर्यादम् । वेदेषु तावत् श्रीसूक्तं, श्रद्धासूक्तं, मेधासूक्तम्,उत्तरनारायणम् कौषीतकी- ब्राह्मणम् इत्यादौ । वैष्णवे-- "नित्यैव एषा जगन्माता विष्णोः श्रीः अनपायिनी । यथा सर्वगतो विष्णुः तथैवेयं द्विजोत्तम ! ।। " इति (वि.पु. 1.8.17) उपक्रभ्य,अमृतमन्थने इन्द्र-स्तवादिः विस्तीर्णः ब्राह्मे-- "तच्छक्तिः दुर्जया भीमा विष्णुशक्तिः इति स्मृता । "देवी भिन्नाञ्जन-श्यामा निर्गुणा व्योम एव हि" इति उक्तम् । (ब्राह्म) "तथैवैका परा शक्तिः श्रीः तस्य करुणाश्रया । ज्ञानादि-षाड्गुण्यमयी या प्रोक्ता प्रकृतिः परा ।। एकैव शक्तिः श्रीः तस्य द्वितीया परिवर्तते । परावरेण रूपेण सर्वाकारा सनातनी ।। अनन्त-नामधेया च शक्ति-चक्रस्य नायिका । जगत् चराचरम् इदं सर्वं व्याप्य व्यवस्थिता ।।" (सक्ष्मीसहस्रं 10) "महाविभूतेः समपूर्ण-षाड्गुण्य-वपुषः प्रभोः । भगवद् -वासुदेवस्य नित्यैव एषा अनपायिनी ।। एकैव वर्तते भिन्ना ज्योत्स्नेव हिमदीधितेः । सर्वशक्त्यात्मिका चेव विश्वं व्याप्य व्यवस्थिता ।। सर्वैश्वर्य-गुणोपेता नित्यं तद्धर्म-धर्मिणी । प्राण-शक्तिः परा ह्येषां प्राणिनां भूवि ।। शक्तीनां चेव सर्वासां योन्भूता परा कला ।।" (लक्ष्मीसह्स्र, उपोद्धात) इत्यादि लक्ष्मी लहस्रादि च लेख्यम् ।। तत्रैव-- "यस्मात् लक्ष्म्यंश-संभूताः शक्तयो विश्ववगाः सदा । कारमत्वेन तिष्ठन्ति जगति अस्मिन् तदाज्ञया ।। तस्मात् प्रीता जगन्माता श्रीः यस्य अच्युत-वल्लभा । सुप्रीताः शक्तयः तस्य सिद्धम् इष्टां दिशन्ति च ।।" (लक्ष्मीसहस्रं 7) वैष्णव-स्मृति-धर्मेषु च एतद्विषयम् अशेषम् । श्रीरामायणं च कात्स्न्र्येन, यथा-- "काव्यं रामायमं कृत्स्नं सीतायाः चरितं महत्" इति । (राम.बा.4.7) "श्रद्दया देवो देवत्वम् अश्रुते" इत्येतत् अस्याः तत्वरहस्यम् ।। (काठ.3.3) [नि-73. श्रियः श्रद्धादि-नाम्न्याश्च पतिः माधवः इष्यते ।]

## 74
 एवं सर्व-निर्वाहकत्वात् असुर-निरसनादिना निष्पिरतुपक्ष-लक्ष्मीकरत्वाच्च मधुसूदनः । "नन्द्यादित्वात्" ल्युः । (अष्टा.-3.1.134)। एवं नन्दनः (530),वर्धनः (262) मदनः, संकर्षणः (556), जनार्दनः(128) इत्यादयो 'ल्यु' प्रत्ययान्ताः । "सर्व-तत्त्व-नयाच्चैव मधुहा मधुसूदनः" इति । आर्षं निरुक्तम् । आत्मनि नित्यानन्तरायतया सीरिजवकरण-उपसंहर्तृत्वात् वा । (भार.उ.69.4) "मधुः इन्द्रियनामा स ततो मधुनिषूदनः" इत्यादि ।। [नि--74. मध्वाख्यम् असुरं हन्ति सूरीणां करणं च वा । उपसंहरति स्वस्मिन् मधुसूदनः इष्यते ।।] ईश्वरो विक्रमी धन्वी मेधावी विक्रमः क्रमः । अनुत्तमो दुराधर्षः कृतज्ञः कृतिरात्मवान् ।। 9।।

## 75
 36. अपरेऽपि परभोगभूमौ अप्रतिहतस्वेच्छः ईश्वरः । यथा-- "सत्यकामः सत्यसंकल्पः" (छा.-8.1.5) "यत्र कामगमो वशो" इत्यदि ।। [नि-75. ईशनात् रमणाच्चापि ईश्वरः परिकीर्तितः ।]

## 76
 "मनसैव जगत्सृष्टिं संहारं च करोति यः । तस्य अरि-पक्ष-क्षपणे कियान् उद्यम-विस्तरः ।।" इत्यादि ।। (वि.पु.5.22.15) नि-76. विक्रमः पौरुषं प्रोक्तः तद्वत्त्वात् विक्रमी बुधैः]

## 77
 अथ ईदृश-निरतिशय-पौरुषानुरूपं दिव्यं शार्ङ्गं धनुः नित्यम् अस्य इति धन्वी । व्रीह्यादित्वात् यतोक्तार्थे 'इनिः' । सर्व-दिव्यायुध-प्रदर्शनं च एतत् । यथा-- "शार्ङ्गधन्वा हृषीकेशः पुरुषः पुरुषोत्तमः । अजितः खड्गधृक् विष्णुः कृष्णश्चैव बृहद्वलः ।।" (राम.यू.120.15) "शरा नानाविध-आकाराः धनुः आयत-विग्रहम् । अनुव्रजन्ति काकुस्थम सर्वे पुरुष-विग्रहाः ।।" (राम.उ.107.9) "ततो राजन् । भगवान् उग्रधन्वा नारायणः प्रभवश्च अप्ययश्च ।।", "भूतादिम् इत्द्रियादिं च द्विधा अह्कारम् ईश्वरः । बिभर्ति शंख-रूपेण शार्ङ्ग-रूपेण च स्थितम् ।।" इत्यादि ।। (वि.पु. 1.22.70) [नि-77. पौरुषानुगुणं शार्ह्गं यस्य धन्वी स कथ्थते ।]

## 78
 मेधावी-निस्सीम-नित्य-भूमानुगुण-सहज-सार्वज्ञ्यः । "अस् मायामेधा स्रजो विनिः" इति उक्तार्थे विनिः ।। (अष्टा.- 5.2.121) [नि-78. निस्सीम-भूमानुगुण-नित्य-सार्वज्ञ्य-लक्षणा । मोधा यस्यास्ति स प्रोक्तः मेधावी इति विचक्षणैः ।।]

## 79
 विना-पतगपतिना त्रयीमयेन,क्रमणं-तत्र तत्र स्वेच्छा-विहार-गतागतम् अस्य इति विक्तमः । यथा--- "तत्पुरुश्य विद्महे सुवर्णं-पक्षाय धामहि । तन्नो गरुडः प्रचोदयात् ।।" (तै.ना.1.24) तस्य-महापुरुषस्य, पुरुषः-शेषः इत्यर्थः । सौपर्ण-सूक्तादिषु च अस्य तत्वं द्रष्टव्यम् ।। [नि-79. गमनं पक्षिराजेन यस्य विक्रम उच्यते ।]

## 80
 ईदृश्या नित्य-विभूत्या अत्यन्त-स्फीतः क्रमः । क्रमिः आत्मने पदित्वात् तायनार्थः । तायनं-- स्फीतता ।। [नि-80. क्रमणात् क्रमहेतुत्वात् क्रम एष उदाहृतः ।]

## 81
 अतः अनुत्तमः -यथा "तस्मात् ह अन्यात् न परं किंचन आस" (यजुरष्टक 2.8.9) "तेन अर्हत् ब्रह्मणा स्पर्धितुं कः" (यजुरष्टक 2.7) "तेन कोऽर्हति स्पर्धितुम्" (यजुरष्टक 2.7) "मत्तः परतरं नान्यत् किञ्चित् अस्ति धनञ्जय!" (गीता. 7.7) "परं हि अपरम् एतस्मात् विश्वरूपात् न विद्यते ।" इत्यादि ।। [नि-81. उत्तमो नास्ति यस्मात् सः अनुत्तम उदाहृतः ।]

## 82
 अतः दुराधर्षः । गांभीर्यातिशयेन अंभोधिवत् अनभि-भवनीयः । यथा-- "मनोमयः प्राणशरीरो भारूपः सत्यसंकल्पः आकाशात्मा सर्वकर्मा सर्वकामः सर्वगन्धःसर्वरसः सर्वमिदम् अभ्यात्तः अवाकी अनादरः ।" (छा.-3.14.2) "गंभीरः परमो देवः " (राम.आ.47.32) "महोदधिम् इव अक्षोभ्यम्" (राम.आ.47.32) "गांभीर्यात् सागरोपमम्" इत्यादि च ।। तदनेन प्रघट्टकेन "तद्विष्णोः परमं पदम्" (कठ.-1.3.9) "तदक्षरे परमे व्योमन्" (तै.ना.1.2) "ते ह नाकम्" (पु.सू.18) "तद्धाम परमं मम" (गीता 15.6) "दिव्यं स्थानम् अजरं च अप्रमेयम् " (बार.मो.) "स्वर्लोकम् आगच्छ गतज्वरः चिरम्" (राम.बा.15.33) "विवेश वैष्णवं तेजः" (राम उ.110.13) "कलामुहूर्तादिमयश्च कालः न यद्विभूतेः परिणामहेतुः" (वि.पु.4.1.84) "तेषां तत् परमं स्थानम्", इत्यादिभिः (वि.पु.1.6.39) पूर्वोदाहृतैश्च धुष्यमाणे कालातीतत्व-अक्षरत्व-अपरिणामित्व-तमोऽतितत्व-नित्यत्व-अपुनरावृत्तिस्थानत्वादिना भगवत्-स्वरूप-गुणादिवत्- "एकमेव अद्वितीयम्", (छा.-6.2.1) "न असत् असीत् नो सत् आसीत् तदानीम् " इति (यजुरष्टक 2.8.9) एकत्व-अवधारणादि-निमित्ताम् अनित्यत्व-शङ्काम् अतीत्य वर्तमाने वैष्णवे परमषदे, श्रीभूमिभ्यां दिव्य-महुषीभ्यां सह कौषीतकी- पर्यङ्क-विद्याद्यवगत-दिव्य-आस्थान- रत्ने दिव्य-पर्यङ्कोपरि, अनन्त-वैनतेय-विष्वक्सेनादिभिः पूर्वोपपादितैः नित्य सिद्धैः परिचर्यमाण-चरणारविन्दस्य भगवतः सर्वैश्वर्य-अपर-पर्वायं सार्वभौमं सुराजंभवम् अशेष-वेदरहस्यम् आविष्कृतम् ।। तथा वायुप्रोक्तशैवे स्पष्टम्-- "वैकुंठे तु परे लोके श्रिया शार्धं जगत्पतिः । आस्ते विष्णुः अचिन्त्यात्मा भक्तैः भागवतैः सह ।।" इति । श्रीविष्णुतत्त्वे -- "पञ्चशक्तिमयो देवः बहिर्लोकेश्वरेश्वरः । आस्ते स्वानन्दभावेन परमव्योम्नि सुस्थित।।" इति च ।। [नि-82. अपां निधिवत् अक्षोभ्यः दुराधर्षः इतीरितः । दुर्विज्ञेयगतिः यस्मात् दुराधर्षः प्रकीर्तितः ।]

## 83
 536. अथ विस्मृत-यथोक्त-निरूपाधिक-दास्य-निर्ममत्वानाम् अनादि-अविद्या- आरोपित-स्वातन्त्र्या-प्रवृत्तानां संसारिणां कृतज्ञः- आनुकूल्य-लवं जानाति इति । "आतोनुपसर्गे कः ।" (अष्टा.- 3.2.3) ब्रह्मज्ञः (674), प्राणदः (66,323,409,956) इत्यादयोऽपि एवम् । यः खलु आह-- "अपि चेत् सुदुराचरः...सम्यक् व्यवसितो हि सः ।।" इति । न च प्रयुपकारं पश्यति ईदृशे । यथा-- (गीता 9.30) "गोविन्देति यदाक्रन्दत् कृष्मा मां दूरवासिनम् । ऋणं प्रवृद्धमिव मे हृदयात् न अपसर्पति ।।"इत् च ।। (भार.3.58.22) [नि- 83. प्राणिभिः यत् कृतं तत् ज्ञात्वा फलदो यतः । पत्रपुष्पादिना तुष्टः कृतज्ञो मोक्षदानतः ।।]

## 84
 तच्च तेषां सुकृतम् अस्मादेव प्रसन्नात् इति कृतिः । "अकर्तरि च कारके संज्ञायाम्" इत्यधिकारे स्त्रियां क्तिन्नन्तः ।(अष्टा.-3.3.19) "एष एव साधु कर्म कारयति तं यम् एभ्यो लोकेभ्यः उन्निनीषति ।।" (कौषी.-3.64) [नि-84. यस्मात् प्रसन्नात् सुकृतं तेषां स कृतिः इष्यते। प्रयत्नो वा क्रिया वा अथ कृतिः उक्ता क्रियावताम् ।।]

## 85
 तस्य कर्तरोऽपि आत्मानः तदायत्त-स्वरूप-प्रवृत्त्यादिकतया अस्य स्वभूताः इति आत्मवान् ।। [नि--85. एषाम् आत्मशरीरादि-निरासात् अथवा आत्मवान् । स्वे महिम्नि प्रतिष्ठानात् आत्मवान् अभिधीयते ।।] सुरेशः शरणं शर्म विश्वरेताः प्रजाभवः । अहः संवत्सरो व्यालः प्रत्ययः सर्वदर्शनः ।। 10 ।।

## 86
 फल्गु-पद-लिप्सूनां ब्रह्मादीनामपि संविधाता सुरेशः । याथा ब्रह्मा-- "यस्य प्रसादात् अहम् अच्युतस्य भूतः प्रजायसर्गकरोऽन्तकारी । क्रोधाच्च रुद्रः स्थितिहेतुभूतः .... ।। "इत्यादि ।। (वि.पु.4.1.85) [नि--86. ब्रह्मादीनां फल्गु-फल-ल्प्सूनां त्रिदिवोकसाम् । संविधाता सुरेशश्र प्रोच्यते विबुधोत्तमैः ।।]

## 87
 अविशेषेण सर्वेषां शरणम् । शृणातेः रक्षणार्थात् ल्युट् । एवं करणम् (380), कारणं (381), प्रमाणं (430,959), इत्यादयोऽपि । निरुपाधिकः प्रापकः । यथा- "तं ह देवम् आत्म-बुद्धि-प्रसादं मुमुक्षुर्वै शरणमहं प्रपद्ये", (श्वे.- 6.18) "निवासः शरणं शरणं सुहृत् गतिः नारायणः ", (सु.-6) "शरण्यं शरणं च त्वाम् आहुः दिव्या महर्षयः" इत्यादि । (राम.यु.120.18) [नि-87. आर्तानाम् आर्तिहन्तृत्वात् शरणं परिकीर्तितः । यदुपासं भयं दुःखं पापं बंधो न बाधते । प्रतिष्ठा च सुखं ज्ञानं भवेत् शरणं इत्यतः ।।]

## 88
 शर्म-सुखं परमप्राप्यं च इति शर्म । तस्मात् एव सुखार्थात् मनिन् । यथा-- "सर्वगन्दः सर्वरसः", (छा.-3.14.2) "कं ब्रह्मा खं ब्रह्मा", (छा.-4.10.4) "आनन्दो ब्रह्मा" इति (ता.भृ.6) [नि-88. परमानन्द-रूपत्वात् शर्न हिंसादि-मन्थनात् ।]

## 89
 शरण-शर्म-प्रकारान् विवक्षति-विश्वरेताः-विश्वं कार्यम् अस्य इति । स हि स्वज्ञान-स्थान-परिचरण-ऐदमर्थ्ये प्रजानां ज्ञान-कर्मेन्द्रियादिकं विश्वं करोति । यथा- "एतस्मात् जायते प्राणो मनः सर्वेन्द्रियाणि च । खं वायुः ज्योतिः आपः पृथिवी विश्वस्य धारिणी ।।" (मु.2.1.3) "सप्त प्राणाः प्रभव र्पभवन्ति तस्मात्" (मु. 2.1.8) "भवन्ति भावा भूतानां मत्त एव पृथग्विधाः"। (गीता 10.5) श्रीविष्णुतत्वे "विचित्र देह-संपत्तिः ईश्वराय निवेदितुम् । पूर्वमेव कृता ब्रह्मन् ! हस्त-पादादि-स्युता ।।" इति ।। (पांचरात्र) ज्ञानेन्द्रियादिकं विश्वं परिचर्यार्थमेव हि । यः प्रजानां करोति इति विश्वरेताश्च स स्मृतः ।।]

## 90
 सर्वाः प्रजाः तद्दत्तैः तैरेव उपकरणैः तस्मिन् भवन्ति, तदाभिमुख्य-योग्या भवन्ति इति प्रदाभवः । अधिकरणे "पुंसि संज्ञायां घः प्रायेण" इति घः एवम् आश्रमः(856) नियमः (163,869) यमः (164,870) इत्यादयः ।। (अष्टा.- 3.3.118) [नि-90. तद्दत्तैरेव करणैः तस्मिन् अभिमुखाः प्रजाः । सर्वाश्चैव भवन्ति इति प्रजाभवः उदाहृतः ।।]

## 91
 न हीनः अस्य अस्तीति अहः । "अहः अहीनम्" इति मौलं निरुक्तम् । (मूलसं) "नहि कल्यामकृत् कश्चित् दुग्तिं तात गचाछति" इति । (गीता 6.40) अनाद्यविद्या-निद्रावधौ स्वावबोध-हेतुत्वात् वा अहरिव इति अहः ।। [नि-91. न सन्ति हीना यस्येति अहः स परिकीर्तितः । अनाद्यविद्या-निद्रायां स्वधी-हेतितया हि अहः ।]

## 92
 (423). एवं प्रबुद्धेषु समुद्धरणाय संवसति इति संवत्सरः। वसेः "संपूर्वात् चित्" इति 'सरन्' प्रत्ययः । (उणा.पा.-3.72) "सस्यार्धधातुके" इति तकारः । यथा- (अष्टा.-7.4.49) "ददामि बुद्धियोगं तं येन माम् उपयान्ति ते"(गीता 10.10) "तेषां अहं समुद्धर्ता" इति ।। (गीता 12.7) [नि-92. इत्थं तेषु प्रबुद्धेषु वसत्युद्धरणाय यः । संवत्सरः]

## 93
 "आनयैनं हरिश्रेष्ठ! दत्तम् अस्य अभयं मया" इति प्रस्थानेन तान् आत्मसात्करोति इति व्यालः । (राम.युद्ध.18.34) "ला आदाने" । (अदादि) "आतश्च उपसर्गे" इति 'क' प्रतेययः ।। (अष्टा.-3.1.136) [नि-93. तान् आत्मसात् व्यालः उक्तः करोति यः ।]

## 94
 प्रतीयते अस्मिन् इति प्रत्ययः । स हि तान् प्रत्याययति-विस्रंभयति । यथा-- "तं देवम् आत्म-बुद्धि-प्रसादम् ।" इति । (श्वे.-6.18) । श्रीविष्णुतत्त्वे-- "भूयो भूयोऽपि ते ब्रह्मन् ! विश्वास्यः पुरुषोत्तमः ।" (वि.त) स्वयं च सभापर्वाणि-- "यदि ते हृदयं वेत्ति यदि ते प्रत्ययो मयि । भीमसेनार्जुनौ शीघ्रं न्यासभूतौ प्रयच्छ मे ।।" (भार.स.20.7) [नि-94. योऽसौ प्रत्याययति तान् प्रत्ययः स उदाहृतः ।।]

## 95
 तेषां सर्वं स्वमहिमानं दर्शयति इति सर्वदर्शनः । यथा-- "तमक्रतुं पश्यति वीतशोकः धातुः प्रसादात् महिमानम् ईशम्", (श्वे.-3.20) "तस्यैष आत्मा विवृणुते तनूं स्वाम् " इति ।। (मु.-3.2.3) [नि-95. महुमानं सर्वसहं तेषां दर्शयति इति सः । अजः सर्वेश्वरः सिद्धः सिद्धिः अच्युतः । वृषाकपिः अमेयात्मा सर्वयोगः विनिस्मृतः ।। 11।।

## 96
 (206,524). तेषां स्वप्राप्ति-परिपन्थि सर्वं स्वयमेव क्षिपति इति अजः । "अज गति क्षेपणयोः" । अच् यथा-- (भ्वादिः) "तेषामेव अनुकेपार्थम् अहम् अज्ञानजं तमः ।" नाशयामि आत्मभावस्थः ज्ञानदीपेन भास्वता ।। (गीता 10.11) "अहं त्वा सर्वपापेभ्यो मोक्षयिष्यामि" इत्यादि ।। (गीता 18.66) [नि-96. प्रत्यर्थिनः स्वसंप्रातौ प्रजानां क्षिपति इति अजः ।]

## 97
 समर्थानाम् असमर्थानां च सर्वेषां शरणागतानां विलंबनं वैक्लबेयं च परिहर्तुम् आशु तान् अश्नुते इति सर्वेश्वरः । "अश्नोतेः आशुकर्ममि वरट् च" (उणा.पाद.-5.58) इति वरट्,उपधाया ई कापश्च । "विभीषणेन आशुजगाम सङ्गमम्" इति ।। (राम.यु.18.39) [नि-97. अशक्तानां च शक्तानां वैरूप्यं शरणैषिणाम् । अश्नुते परिहर्तुं यः स सर्वेश्वरः ईरितः ।।]

## 98
 (825).तेषां स्वरूपाण लिद्दः । निष्ठा । एवं 'प्रथितः' (321) हितः इत्यादऽयोपि न उपायैः साध्यः यथा-- "न्यास इत्याहुः मनीषिणो ब्रह्माणम्" इति ।। (तै.ना.50) [नि-98. स्वरूपेणैव भक्तानां लिद्धत्वात् सिद्धः इच्यते ।]

## 99
 उपायेरपि अयमेव साध्यते इति सिद्धढ । यथा-- "यदिच्छन्तो ब्रह्मचर्यं चरन्ति" (कठ 2.15), "यं पृथक् धर्मचरमाः पृथग्धर्म-फलैषिणः । पृथग्धर्मैः समर्चन्ति तस्मै धर्मात्मने नमः ।।" इति ।। [नि-99. अयमेव हि उपायैश्च सिद्धिः स्यात् साध्यते यतः ।।]

## 100
 तेषां परावर-सर्वपुरुषार्थ-मीलम् इति सर्वादिः । यथा-- "ये त्वा ध्रवं भक्ताः पुरामं पुरुषोत्तमम् । प्राप्नुवन्ति सदा कामान् इह लोके परत्र च ।।" (राम.यु. 120.31) "सर्वान् कामान् प्राप्नुवन्ते व्शालान् त्रैलेक्येऽस्मिन् कृषण-नामाभिधानात्" इति ।। [नि.100. सर्वेषां पुरुषार्तानां मूलं सर्वादि ईरितः ।।] इति श्रीहरितकुलतिलक-श्रीवत्सांकमिश्रसूनोः श्रीरंगराज-दिव्याज्ञालब्ध-श्रीपराशरङट्ट-अपर नामधेयस्य श्रीरंगनाथस्य कृतौ श्रीविष्णुनामसहस्रविवरमे श्रीभगवद्गुणदर्पणे प्रथमम् शतकम् समाप्तम् ।।

## 101
 द्वितीयशतकप्रारंभः (320,557). तेभ्यः प्रपन्नेभ्यः न अपगतः अच्युतः । "यस्मात् न च्युतपूर्वोऽहम् अच्युतः तेन कर्मणा । " "तस्याहं न प्रणश्यामि" (गीता. 6.30) "न त्यजेयं कथञ्चन" इति ।। (राम.यु,18.3) [नि.101. भक्तेभ्योऽच्युतपूर्वत्वात् अच्युतः परिकीर्तितः । आश्रितानां च्युतिः यस्मात् मास्ति सः अच्युत ईरितः ।।]

## 102
 अच्युतमेव धर्मवराहत्वेन समर्थयते-वृषाकपिः । तथा आर्षं निरुक्तम् -- "कपिर्वराहः श्रेष्ठश्च धर्मश्च वृष उच्यते । तस्मात् वृषाकपिं प्राह काश्यपो मां प्रजापतिः ।।" इति (भार.शा.343.59) [नि-102. कपिर्वराहः श्रेष्ठश्च धर्मश्च वृष उच्यते । तस्मात् वृषाकपिः प्रोक्तः वस्वर्णोऽभीष्टदो मनुः ।।]

## 103
 (189). अस्मिन् आश्रितानुग्रहस्रोतसि "अतो ज्यायांश्च पुरुषः", (पु.सू.) "भूयांश्च अतो जनार्दनः" इति न्यायेन अमेयात्मा-इयान् इति अपरिच्छेद्यस्वरूपः ।। [नि-103. इयान् इति अपरिच्छेद्यस्वभावात् सर्वतोऽधिकः । अमेयात्मा समुद्दिष्टो हिऔन्नत्यफलदो मनुः ।।]

## 104
 कतम् ? सर्वयोगविनिस्मृतः । सर्वैरपि शास्त्रलक्षणैः स्वमनीषिका-परिकल्पितै रपि योगैः-उपायैः, विनिस्मृतः-विश्षण-वेद-परमगुह्यैरिव निस्सृतः-प्राप्तुं योग्यः सुग्रह इति वा । यथा-- "स्वबुद्धिमात्रः निर्ज्ञातः -- परमात्मा जगत्प्रभुः । स्वैश्वर्यानुभव-प्रीतो ज्ञातारम् अनुसेवते ।।" इति । श्रीपौष्करे-- "यस्मात् सद्भक्ति-युक्तानां प्रपन्नानां क्रमं विना । प्रसादम् एति मन्त्रेशः तु अचिरात् भावितात्मनाम् ।। किं पुनर्वै क्रिया-ज्ञान-स्पूर्णानां तु पौष्कर! । श्रद्धा-भक्ति-पराणां च बोधितानां च देशिकैः ? ।।" इति ।। (पौष्कर.सं.) श्रीविष्णुतत्त्वे-- "नियुक्तं मनसा वाऽपि यदि गृह्वाति माधवः । किं नु (?) नेन्मूलितं दुःखम् एतावदिति निश्चितः ।।"इति (वि.तत्त्व) [नि-104. सर्वैरुपायैः प्राप्यश्च सर्वयोग-विनिस्मृतः ।] वसुर्वसुमनाः सत्यः समात्मा स्मितः समः । अमोघः पुण्डरीकाक्षो वृषकर्मा वृषाकृतिः ।। 12 ।।

## 105
 (271,701) तेषु इयताऽपि अतिप्रीत्या वसति इति वसुः । वसेः "शृम्वृ स्निहित्र प्यसिहनि क्लिदिबन्धि मनिभ्यश्च" इति उः ।। (उणा.पाद.-1.10) [नि-105. वसति इति वसुः तेषु प्रीत्या परमया स्नयम् ।]

## 106
 "स महात्मा सुदुर्लभः" इति ।। (गीता.7.19) [नि-106. वसुनीव निधौ तेषु मनो य्सयास्ति सर्वदा । सर्वैः वसुमनाः प्रैक्तो मातृवत् पोषको मनुः ।।]

## 107
 (213,873). तेषु सत्सु साधुः इति सत्यः । "तत्र साधुः" इति यत् ।। (अष्टा.- 4.4.98) [नि-107. सत्सु साधुः सत्यः इति ।]

## 108
 तेषु गुणादिभिः निमनोन्नतेष्वपि अनालोचित-विशेष-मनः समात्मा । यथा-- "समोऽहं सर्वभूतेषु" इत्यादि ।। (गीता. 9.19) [नि-108. समात्मा समचित्ततः ।]

## 109
 तैः सम्मितः । "द्यति स्यति" (अष्टा.-7.4.40) इत्यादिना इकारः । अस्मत्- हस्तस्थः इति सम्यक् परिच्छिन्नः । यथा-- "ऊन-षोडश-वर्षो मे रामो राजीव-लोचनः" (राम.बा. 2.02) "ममायं तनयो निजः" इति दशरथ-वसुदेवादिभिः ।। (वि.पु. 5.5.5) [नि-109. मितत्वात् च चता भक्तैः स्मितः परिकीर्तितः ।]

## 110
 त्षवपि परिचित-अपतिचित-तीव्र-मन्द-संवेगित्वादि अवुगणय्य गौरवे सम इति समः । "सम ष्टम अवैकल्ये", औणादिकोऽकारः ।। (भ्वादिः) [नि-110. ज्ञातेऽपरितिते तापि समत्वात् समः उच्यते ।]

## 111
 (156). त्षाम् अवितथ-स्पर्शः अमोघः यथा-- "अमोघं दर्शनं राम न च मोघः तव स्तवः । अमोघास्ते भविष्यन्ति भक्तिमन्तश्च ये नराः ।।" इति ।। (राम.यु.120.31) [नि-111. वितथ-स्पर्श-रहितः स हि अमोघः प्रकीर्तितः ।]NULL

## 113
 एवं प्रकृष्टस्यापि अस्य अस्मदादीनामपि पूर्वोक्तदिशा श्रेयस्करत्वात् धर्म- रूपम् अस्य कर्म इति वृषकर्मा ।। [नि.113. श्रायस्करं धर्मरूपं कर्म यस्य प्रचक्षते । वृषकर्मा इति विख्यातः शुभकर्मप्रदो मनुः ।।]

## 114
 तथा अकृतिः अपि इति वृषाकृतिः । अथवा तापत्रय-निर्वापण-सुधासेक-शीतलचेष्टित- श्रीपौष्करे- "वपुषा सुन्दरेणैव दिव्येन अवुकृतेन च . मुञ्चन्तम् अनिशं देहात् आलोकं ज्ञानलक्षणम् ।। पूर्व-कर्मानलार्तानां ध्यायिनां खेद-शान्तये। वदनेम्दु-चयोत्थेन ह्लादयन् गोगणेन तु ।।" इति । (पौष्कर) राजधर्मे- "ततो महति पर्यके मणि-कांचन-चित्रिते । ददर्श कृष्णम् आसीनं नीलं मेरौ इव अम्बुदम् ।।" इति ।। (भार.राज.45.13) [नि-114. धर्मरूपा आकृतिर्यस्य स वृशाकृतिः उच्यते । तापत्रयाग्नि-दग्धानां सुधेव अत्यन्तशीतलम् । रूपं कर्म च यस्यास्ति वृषकर्मा वृषाकृतिः ।।] रुद्रो बहुशिरा बभ्रुः विश्वयोनिः शुचिश्रवाः । अमृतः शाश्वतः स्थाणुः वरारोहो महातपाः ।। 13 ।।

## 115
 एवंविधरूप-विविधचेष्टित-द्रुत-हृदयान् सानन्द-बाष्यान् कुर्वन् रोदयति इति रुद्रः । "रोदेर्णि लुक् च" इति 'रक्' प्रत्ययो ण्लोपश्च । यथा (उणा.पा.-2.24) श्रीविष्णुतत्त्वे -- "आह्लाद-शीत-नेत्राम्बुः पुलकीकृत-गात्रवान् । सदा पर-गिणाविष्टो द्रष्टव्यः सर्वदेहिभिः ।।" इति ।। (वि.त) [नि-115. ईदृग्रूपैः चेष्टितैस्च भक्तान् सानन्दबाष्पयन् । रोदयन् रिद्र उद्दिष्टः सर्वसन्तोषदो मनुः ।।]

## 116
 बहूनि शिरांसि परस्सहस्त्रं फणाः अस्य इति बहुशिराः ।। [नि-116. फणाश्च बहवो यस्य स वै बहुशिरा मतः ।]

## 117
 तताविधः सन् बिभर्ति इति बभ्रुः । भञः "कुर्भ्रश्च" इति कुप्रत्ययो द्वित्वं च । (उणा.पा.-1.22) "यस्य सा सकला पृथ्वी फणामणिशिलारूपा। ब्भर्ति मावलां लोकानाम्...." ।। (वि.पु.2.5.22) "योऽनन्तः पृथिवीं धत्ते शेखरस्थिति-पंस्थिताम् ।।" इति ।। (वि.पु.5.17.12) [नि-117. अनन्तरूपो यो धत्ते पृथ्वीं बभ्रुः स ईरितः]

## 118
 151. इदम् अनन्तवपुषा सामान्यं सर्वसाधारणं भक्त-संश्लेषविशेषार्थं व्यवस्थापयति-विश्वयोनिः इति । विश्वेषां भेजुषां स्वेन मिश्रयिता इति । "यु मिश्रणे" "बहि श्रि श्रुयु द्रुग्ला हात्वरिभ्यो नित् " इति नित्यप्रत्ययः ।। (उणा.पा.-4.52) [नि-118. विश्वेषां भेजुषां स्वेन विश्वयोनिस्तु मिश्रणात् ।]

## 119
 तदुक्तानि अवश्यं शृणोति इति शुचिश्रवाः । "शुचीनि श्रावणीयानि शृणोमि इह धनञ्जय! । न च पापानि गृह्वामि ततोऽहं वै शुचिश्रवाः ।। " इति । (भार.शा.344.61) "धर्म्या रम्याश्च अर्थवतीः विचित्रार्थ-पदाक्षराः । शृण्वतो विविधा वाचः विदुरस्य महात्मनः । अकामस्यैव कृष्णस्य सा व्यतीयाय शर्वरी ।।" इति ।। (भार.उ.93.2) [नि.119. भक्तैः उक्तानि अवश्यं यः शृणोत् स शुचिश्रवाः ।]

## 120
 तेषां निरवधिक-माधुर्येण जरामरण-वारणेन सदा सेवायामपि अतृप्तिकरत्वेन वा अमृतः । यथा-- "अमृतस्येव नातृप्यन् प्रेक्षमाणा जनार्दनम्" इति ।। [नि.120. जरामृत्योः वारणेन हि अतृप्तेर्नाऽपि सेवनात् । अमृतः (स्यात्) निरतिशय-माधुर्येण च सर्वदा ।।]

## 121
 ईदृश-शक्तिलेशेन खलु सागर-सारेऽपि अमृतत्वम् उपचर्यते । ततो विशेषमाह- शाश्वतः स्थाणुः । स्वयं नित्यो भोक्तृभ्योऽनपहेर्यश्च, अपुनरावृत्ति-भोग्यत्वात् । अन्यत् हि अमृतम् अनित्यं, सकृत्सेव्यं च ।। [नि-121. भोग्यो हि अपुनरावृत्त्या भोक्तृभ्यो रोचते यतः । स्वय नित्यः सदा योऽसौ शाश्वतः स्थाणुरुच्यते ।। ]

## 122
 तस्मात् वरारोहः । वरम्-उत्कृष्टम्, आरोहणं -- स्वप्राप्तिः अस्य इति । अन्यत् हि सर्वम् अवरम्, यथा-- "एते वै निरयास्तात! स्थानस्य परमात्मनः" इति । 'पर-व्यूह- विभवात्मना त्रिविधं परं ब्रह्म' इति भागवत-सिद्धान्तः । तत्र परं नाम अकार्यं कार्यनिवच्छिन्न पूर्णषाड्गुण्य-महार्णवोत्कलिक-एकातपत्रीकृत-निस्सीम नित्य-भोगविभूतिकं मुक्तो-पसृप्यम् अनौपाधिकम् अवस्थानम् । व्यूहः च मुमुक्षु-सिसृक्षया प्रदेय-सृष्टिृस्थिति-लयाः शास्त्र-तदर्थ-तत्फलानि ध्यानाराधने लीला च इति ईदृश-कार्योपयुक्त-विभक्त-परगुणरूप-व्यापारशीकर-व्यूह- निर्वाहित-लीलाविभूतिकं मुक्तिलाधकं चतुर्धा अवस्थानम् । विभवः च तच्चायः सुर-निर्यगादिः स्वविभव-जातीयः एच्छः प्रदुर्भाववर्गः । तथा च श्रीसात्त्वते -- "षाड्गिण्य-विग्रहं देवं भास्वज्ज्वलन-तेजसम् । "सर्वतः पाणिपादं तत् " इति उपक्रम्य "परमेतत् समाख्यात् एकं सर्वाश्रयं विभुम् । एतत्पूर्वं त्रयं च अन्यत् ज्ञानाद्यैः भेदितं गुणैः ।। विद्धि एतत् व्यूहसज्ञं वै निःश्रेयस-पलप्रदम् । मुख्यनुवृत्तिभेदेन युक्तं ज्ञानादिभिः गुणैः ।। नानाकृति च तत् विद्धि विभवं भुक्ति-मुक्तिदम् ।। " इति । (पौष्करे.) तत्र प्रादुर्भावाः केचित् साक्षात्, यता मत्स्य-कूर्मादयः । अन्ये तु ऋष्यादि विशिष्ट-पुरुषाधिष्ठानेन,यथा भार्गवराम-कृष्णद्वैपाय-नादयः । अपरे काले शक्त्या वेशेन यथा पुरंजयादिषु । इतरे च व्यक्तिषु स्वयमेव अवतीर्य, यथा अर्चावतार इति चतुर्धा ।। ननु ब्रह्मादयोऽपि भगवत्प्रादुर्भावाः कल्प्यन्ताम्, तदभेदो-पदेशात् । तदिदं 'सर्वं खलु इदं ब्रह्म' (छा.-3.14.1) ब्रह्मादीनां भगवदवतार-गणनासु अपरिगणनात्, देव-मनुष्यादिवत् सृष्टि-प्रकरणेषु सज्यतया परिगण-नाच्च । प्रत्युत तेषां प्रादुर्भावेभ्यः भेदव्यपदेशाः प्रादुर्भाव शब्द-विलक्षणेन प्रादुर्भावान्तर-शब्देन निर्देशः, भगवद्विभूतिलेशोद्बवत्व- तत् प्रादूर्भावविश्ष-अधीन-वृत्तित्वादि-व्ववहाराश्च, भगवध्छास्त्रेषु बहुलम् उपल म्यन्ते । (अत एव हि तेषां प्रादुर्भावेभ्यो भेदः तद्विभूतित्वं च शास्त्रितम् ।) श्रीपौष्करे तावत्-- "ज्ञानोपदेष्टा भगवान् कपिलाक्षस्तु अधोक्षजः । विद्यामूर्तिः चतुर्वक्त्रो ब्रह्मा वै लेकपूजितः ।। तदशभूतो वै यस्य विश्व-व्यञ्जन-लक्षणः ।।" इति ।। (सात्वत) ब्रह्मणः कपिलप्रदुर्बावं प्रति 'यस्य' इति षष्ठ्या । शेषत्वं, तदंश भूतः सन् 'विस्वव्यञ्जितम्' । 'अंश' सब्दश्च एतासृशः सविभूतिकस्य भगवतो विभूति-भूत-एकदेशेषु मिख्यो व्याक्यातः "अंशो नानाव्यपदेशात्" इत्यत्र । (ब्र,सू.2.3.42) तथा अनल-शायि-प्रादुर्भावं प्रति इतरस्य "युगान्तेषु च संहारं यः करोति च सर्वदा । संकराख्यो महारुद्रः प्रादुर्भावान्तरं हि तत् । देवस्य अनलाशायेः वै सर्वधः संस्थितस्य च ।। " इति । अत्र 'अन्तर' शब्दो भेदवचनः , "इक्षु-क्षार-गुडादीनां माधुर्यस्य अन्तरं महत्" इतिवत् । (राव्यादर्श 1.102) प्रादुर्भाव-प्रदुर्भावान्तरयोः लक्षमं च विविक्तम् उक्तम् । "प्रादुर्बावस्तु विज्ञेयाः स्वव्यापार-वशात्तु वै ।" प्रादुर्भावान्तराः तद्वत् अंशस्य तु वसादपि ।। इति । अत्र 'स्वव्यापारवशात्' इति स्वासाधारमत्वम्, "अंशस्य तु वशादपि" इति 'तु' शब्दात् 'अंशवश' शब्दाच्च विशेयो विभूति-पारतन्त्र्यं च । पुनरपि तादृश-लक्षणम्-- "स्वभावात् अजहत् शश्वत् आकारान्तरम् आकृतेः । यत्तत्त्वात् अंशसंभूतं प्रादुर्भावान्तरं तु तत् ।।" इति । तथा मुख्य-औपचारिक-विभागश्च-- "प्रादुर्भावान्तरैः सार्दं प्रादुर्भावैः द्विज! अखिलैः । अप्ययैः प्रभवाख्यैस्तु गौणमुख्यैः सुर्श्वरैः ।।" इति । तथा मुमुक्षुभिः प्रादुर्भावानाम् आराध्यत्वं प्रादुर्भावान्तरामां आराधन-निषेधश्च "यदैव कृतदीक्षामाम् अधिकारः समर्पितः । अच्युतराधनानां तु निःश्रेयस-पदाप्तये ।। तदैव प्रतिषिद्धं च देवतान्तर-पूजनम् । प्यूहाद्वा विभवाख्याद्वा ऋते नान्यत् परोदितात् । स्कन्द-रुद्र-महेन्द्राद्याः प्रतिषिद्धास्तु पूजन् । ज्ञात्वैवं भक्ति-शांकर्यं न कुर्यात् एवमेव हि ।। " इति । (सात्त्वतं सं) श्रीसात्वतसंहितायां तु महिषी-भूषण-परिजनादेः भोगोप-करणतया भगवद्विग्रहान्तर्भावः, कालविधिशिवादेः लीलौपयिकसंसारोपकरणत्वं च स्फुटीकृतम् । "इत्येतत् देवताचक्रम् अङ्ग-मन्त्र-गणान्वितम् । विग्रहे देवदेवस्य संलीनम् अवतिष्ठते ।। वक्ष्ये भवोपकरण-गीर्वाणगणम् उत्तमम् । नाना-विभव-मूर्तीनां योऽवतिष्ठेत शासने ।। कालोऽपि यन्नियन्ता च शास्त्रं नानाङ्ग-लक्षणम् । मुनयः सप्त पर्वेऽन्ये ग्रहास्तारागणैः वृताः ।। जीमूताश्च अखिला नागाः तु अप्सरोगण उत्तमः । औषध्यश्चैव पशवो यज्ञाः सांगाखिलास्तु ये ।। विद्या चैव अपरा विद्या पावकश्चैव मारुतः । चन्द्रकौं वारिवसुधे इत्युक्तम् अमलेक्षण! ।। चतुर्विंशति-संखयं च भवोपकरणं महत् । भवः साक्षात् प्रधानस्तु व्यापको जड-लक्षणः ।। मन्त्र-मन्त्रेश्वर-न्यासात् सोऽपि पूजत्वमेति च ।।" इति ।। (सात्त्वत सं) अन्तः श्रीजन्मरहस्ये चतुर्मुखादि-प्रसंगः श्रीपौष्करे प्रादुर्भाव-विभूतितया अन्तर्भाव-निबन्धनोऽनुसान्धेयः । एवं च न्यामोह एव त्रिमूर्तिसाम्य-पंडितन्यायः पंण्डितंमन्यानाम् । सर्वं च एतत् तत्र तत्र स्थापयिष्यते ।। तत्र 'वरारोहः इत्येतदन्तैः नामभिः प्रायशः परत्वम् उक्तम् । "किमेकं दैवतं लोके किं वाऽप्येकं परायणम्" इति प्राप्यप्रश्नयोः तत्प्रतिवचनयोश्च प्रायेण अमीष्वेव विश्रान्त्रिः । 122. द्वाविंशतिशतेन एतैः वरारोहान्तनामभिः । किमेकं दैवतमिति किमिति एकं परायणम् ।। इति प्राप्यप्रश्न-युग्मस्य उक्तम् उत्तरम् अत्र च । व्यूहीयो वासुदेवोऽपि व्याख्यातोऽत्रैव संग्रहात् । अथ संकर्षणात्मानं वक्ष्यति उत्तरनामभिः ।। अथ "स्तुवन्तः कं कम्" इत्यादीनाम् उपायप्रश्न-प्रतिवचना-नाम् अधिकारे व्यूहः । तत्र वासुदेवः परत्वेन व्याख्यातः । इदानीं संकर्षणः ।। [नि-122. वर उत्कृष्ट आरोहः यस्य स्वप्राप्ति-लक्षणः । वर्तते स वरारौहः प्रकृष्टस्थानदो मनिः ।।]

## 123
 महातपः-- "यस्य ज्ञानमयं तपः" इति । (मु.-1.1.10) महत् पूज्यं, (तपः) ज्ञानम् अस्य इति । षड्गुणाः व्याख्यास्यन्ते । तेषु ज्ञानबले संकर्षणस्य गूणौ व्यूढौ, ज्ञानं प्राचीन-भव-परिश्रान्ति शान्तये संजिहीर्षा-लक्षणम् अत्र ।। [नि-123. महत् पूज्यं तपो ज्ञानं यस्येति स महातपाः ।] सर्वगः सर्ववित् भानुः विष्वक्सेनो जनार्दनः । वेदो वेदविदव्यङ्गो वेदाङेगो वेदवित् कविः ।। 14।।

## 124
 धारणसामर्थ्य-लक्षणोन बलेन आत्मवत् धारयन् संहृतान् सर्वान् गच्छति इति सर्वगः । "अन्तात्यन्ताध्वदूर पार सर्वा नन्तेषु डः " । एवं समकर्षणात् हि संकर्षणं नाम (556) निरुच्यते ।। [नि-124. धारयन् संहृतान् सर्वान् गच्छतीति स सर्वगः ।]

## 125
 अथ संहृतान् लिसृक्षुः प्रद्युम्नः सर्वकार्यः विन्दति-सृष्ट्या लभते इति सर्ववित् । इदमत्र जगत्क्रिया-शक्त्युल्लास-रूपम् ऐश्वर्यम् ।।

## 126
 (285). सर्वनिर्माणेऽपि अविकुर्वाणो भाति इति भानुः । "दाभाभ्यां नुः" इति नुः । (उमादि पाद.3.32) "स एष स्वयम् उद्वभौ" इति । इदम् अविकाराकारं वीर्यम् ।। [नि-126. भीनुः सर्वस्य भाति इति निर्माणेऽपि अविकारतः ।]

## 127
 अथ स्थापकः अनिरुद्धः विष्वक्सेनः । इनेन-स्वामिना सह वर्तते इति स्ना, सेश्वरेति यास्कः । अनेन रक्षकवन्ते जन्तवो विषवञ्चोऽस्य इति । इयमत्र सामर्थ्य-शरीरा शक्तिः ।। [नि-127. इनेन स्वामिना साकं वर्तते स्न इत्ययम् । विष्वक् रक्ष्यो जनोऽस्य असौ अनिरुद्धः तथेरितः ।।]

## 128
 रक्षाप्रतिपक्षान् जनान् अनपेक्षो अर्दयति इति जनार्दनः ; "दस्यु-त्राणात् जनार्दनः । " इदम् अनपेक्षा-लक्षणं तेजः । प्रतिमूर्ति गुणानां व्यवस्था इयम्, इयताम् आविष्कारात्, भगवतः सर्वत्र अनावरण-गुणत्वात् । (भार.उ.71.6) मूले हि श्रूयते-- "ज्ञानेन ऐश्वर्येण शक्त्या इति सर्वे भगवतोऽनूनाः पूर्णाः" (मूलसं) इति एष आत्मा चतुर्विधः सर्वज्ञः सर्वदर्शी सर्वेश्वरः सर्वशक्तिः समृद्दिमान् वा अग्रन्थिः अनूनः आप्तो वशी स्वाधीनः अनादिः अनन्तो व्यपगत-निद्रा-भय-क्रोध-तन्द्रः व्यपंगत-इच्छा-तमः- क्लम-व्याधिः निर्दोषो निरनिष्टो निरवद्यः; ये भगवन्तं वासुदेवमेवं विदुः ते एनं विदुः ये नैवं विदुः न ते विदुः इति; भगवान् वासुदेवोऽ नन्त एव अपरिमितः, अनन्तत्वेन अपरिमितत्वेन भवति" इति प्रतिपर्यायम् ।। [नि-128.भक्तविद्वेषिणां तूर्णं मर्दनात् स जनार्दनः ।]

## 129
 पुनः संकर्षणस्य शास्त्र-प्रदत्वम् उच्यते-वेदः; सृष्टि-लंभित-करणा विन्दति तस्मिन् इति । "हलश्च"इति घञ् । (अष्टा.-3.3.121) यथा- "यो वै वेदांश्च प्रहिणोति तस्मै" (श्वे.-6.18) । अतः अभ्युपायः आगमः पन्थाः नेता, ब्रह्मणः आचार्यः इति लंकर्षणाभिज्ञाः ।। [नि-129. संकर्षणत्वे शास्त्रार्थ-पिरदत्वात् वेदः ईरितः ।]

## 130
 133. वेदार्थं च अविशय-विपर्यासं वेत्ति इति वेदवित् । आह हि "वेदविदेव च अहम्" इति ॥ (गीता 15.1) [नि-130.असंशयविपर्यासं वेदार्थं वेद वेदवित् ।]

## 131
 तदङ्गैः छन्दः कलेपादिभिः स्वकल्पितैः अविहीनः अव्यङ्गः ।। [नि-131. शिक्षा-व्याकरणादि अङ्गैः न हीनो अव्येङ्ग उच्यते । ]

## 132
 वेदाश्च अनन्त-शाखाः अस्य अङ्ग शरीरम्, अन्तरङ्ग-व्यञ्जकत्वात् इति वादाङ्गः । यथा- "नावेदवित् मनुते तं बृहन्तम्" (काठ.3.9) "विधूनुते वेदमयं शरीरम्" इति । (वि,पु. 1.4.29) "इति तस्य अनुशासनम्" इति तदाज्ञात्वाद्वा वेदाङ्गः ।। [नि-132. यस्य वेदोऽनन्तशाखोऽपि अङ्गं वेदांग एव सः ।]

## 133
 (130). वेदैः वेद्यते इति वेदः । तदर्थो धर्मः । तम अनुष्ठापनेन विन्दति इति प्रद्युम्नः वेदवित् (130) । अतो हि अस्य धर्मः प्रद्योतयिता, प्रवर्तयिता इति च विर्देशाः ।। [नि-133. वेदैर्वेद्यतया वेदः तदर्थो धर्म उच्यते । तदनुष्ठापनात् नित्यं प्रद्युम्नो वेदवित् स्मृतः ।]

## 134
 स एव क्रान्तदर्शित्वात् कविः कुशब्दे दर्सनकर्ममोऽत्मादिन् ।। [नि-134. स एव क्रान्तदर्शित्वात् कविः इत्युच्यते बुधैः ।] लोकाध्यक्षः सुराध्यक्षो धर्माध्यक्षः कृताकृतः । चतुरात्मा चतुर्व्यूहः चतुर्दंष्ट्रः चतुर्भुजः ।। 15 ।।

## 135
 क्रान्तदर्शित्वमेव त्रिभिः उपपादयति-- लोकाध्यक्षः,धर्माध्यक्षः इति । लोकाः-धर्माधिकारिणः । सुराः-तदाराध्या देवाः । धर्मः - तत्साधनं वैधम् । तेषाम् अध्यक्षः-- अकृताभ्यागम-कृतविप्रणाश-परिहारेण फलं दातुम् अनुसन्धाता अनिरुद्धः । अतो ह्यस्य धर्मज्ञः, उपायज्ञः, अध्यक्षः, सत्यसन्धः, स एवास्य संविदं ददाति इति व्यपदेशाः ।। (135, 136, 137) [नि. 135. धर्माधिकारिणो लोकाः तदाराध्याः सुरास्तथा ।]

## 136
 क्रान्तदर्शित्वमेव त्रिभिः उपपादयति-- लोकाध्यक्षः,धर्माध्यक्षः इति । लोकाः-धर्माधिकारिणः । सुराः-तदाराध्या देवाः । धर्मः - तत्साधनं वैधम् । तेषाम् अध्यक्षः-- अकृताभ्यागम-कृतविप्रणाश-परिहारेण फलं दातुम् अनुसन्धाता अनिरुद्धः । अतो ह्यस्य धर्मज्ञः, उपायज्ञः, अध्यक्षः, सत्यसन्धः, स एवास्य संविदं ददाति इति व्यपदेशाः ।। (135, 136, 137) [नि.- 136. धर्मस्तत्साधनं तेषाम् अध्यक्षः स्यात् त्रिनामवान् ।।]

## 137
 क्रान्तदर्शित्वमेव त्रिभिः उपपादयति-- लोकाध्यक्षः,धर्माध्यक्षः इति । लोकाः-धर्माधिकारिणः । सुराः-तदाराध्या देवाः । धर्मः - तत्साधनं वैधम् । तेषाम् अध्यक्षः-- अकृताभ्यागम-कृतविप्रणाश-परिहारेण फलं दातुम् अनुसन्धाता अनिरुद्धः । अतो ह्यस्य धर्मज्ञः, उपायज्ञः, अध्यक्षः, सत्यसन्धः, स एवास्य संविदं ददाति इति व्यपदेशाः ।। (135, 136, 137) [नि.- 137. लोकाध्यक्षः सुराध्यक्षो धर्माध्यक्ष इति क्रमात् । अनिरुद्धः स विज्ञेयो लोकाध्यक्षादि-नामवान् ।।]

## 138
 द्वौ च धर्मौ - संसारस्य प्रवर्तको निवर्तकश्च । तत्र प्रवर्तकस्य अनित्यफलप्रदत्वेन उपचारात् कृतः, निवर्तकस्य नित्यफलप्रदत्वेन अकृतः च इति स एव कृताकृतः ।। [नि-138. अनित्य-नित्यफलदौ प्रवर्तक-निवर्तकौ । ददौ यस्य स्वरूपं यः कृताकृतः इति ईरितः ।।]

## 139
 इत्थं चतुरात्मा - वासुदेवः, संकर्षणः, प्रद्युम्नः, अनिरुद्ध इति ।। [नि-139. वासुदेवादि-रूपत्वात् चतुरात्मा इति कथ्यते ।]

## 140
 773. कथम् एकस्य चातुरात्म्यम् ? तत्राह-चतुर्व्यूहः । यथोक्तप्रयोजनेभ्यः ध्येय-आराध्य-व्यक्तये च समस्त-व्यस्तेन गुण-षट्केन तद्व्यञ्जक-व्यवस्थित- अवयव-वर्ण-भूषण-प्रहरण वाहन-ध्वजादिभिः जागरादि-अवस्था-चतुष्टय-विशिष्टाभिः मूर्तिभिः चतुर्धा व्यूह्यते इति ।। [नि-140. जाग्रत्स्वप्न-सुषुप्त्यादौ व्यूहावस्था-चतुष्टये । एतैः विशिष्ट-मूर्तित्वात् चतुर्व्यूहः इति ईरितः ।।]

## 141
 "चतुर्दशः-सम-द्वन्द्वः चतुर्दंष्ट्रश्चतुर्गतिः" इति ।। (राम.सु.35.19) [नि-141. दंष्ट्रा-चतुष्क-युक्तत्वात् चतुर्दंष्ट्र इति स्मृतः ।]

## 142
 तता चतुर्भुजः । तथा हि परं रूपमाहुः-- "चतुर्भुजमुदाराङ्गं चक्राद्यायुधभूषणम्" । (वि.पु) "तमसः परमो धाता शंखचक्रगदाधरः" (राम.यु.114.15) "भुजैश्चतुर्भिः समुपेतम्" इत्यादि ।। (भार.मो.5.34, वि.पु.34) [नि-142. महापुरुष-रूपत्वात् उच्यते हि चतुर्भुजः ।।] भ्राजिष्णुः भोजनं भोक्ता सहिष्णुः जगदादिजः । अनघो विजयो जेता विश्वयोनिः पुनर्वसुः ।। 16 ।।

## 143
 इदमेव यथोक्तं व्यूह्य भ्राजिष्णुः । "भुवश्च" (अष्टा.-3.2.138) इत्यत्र चकारात् इष्णुच् । उपासितृभ्यः प्रकाशन-शीलः ।। [नि-143. उपसितृभ्यो भ्राजिश्णुः स्वप्रकाशन-शीलतः ।]

## 144
 तैर्भुज्यते--सुखेन अनुभूयते इति भोजनम् ।। [नि-144. सुखेन भोजनं प्राहुः यो भक्तैरनुभूयते ।]

## 145
 502 स्वयमपि तदर्पितस्य प्रापणादेः अमृतस्येव भोक्ता । यथा-- "अश्नामि प्रयतात्मनः ।" (गीता 9.26) "भोक्तारं यज्ञतपसाम्" इत्यादि ।। (गीता 5.29) [नि.145.भोक्ता अर्पितस्य भोक्तृत्वात् ; भोक्ता स्यात् अमृतस्य वा ।।]

## 146
 570. तेषाम् आभिमुख्यात् प्राक् ऊर्ध्वं च संचितानां बुद्ध्या अबुद्ध्या च सकलकरणैः सर्वदा सर्वथा च प्रचीयमानानां विधिनिषेध-शासन अतिलंघनात्मनां साधारणानाम् असाधारणानां च स्वावज्ञा-निन्दादीनां सर्वंसहेन स्वेनापि दुस्सहानां स्वभक्त-विषयाणां च अनवधिकानाम् अपराधानां सहिष्णुः । "अलंकृञ्" इत्यादिना । इष्णुच् । कुतः इयती महती क्षमा अस्य?' इत्याकांक्षायां, शशि-सलिल-शीतलिमादिवत् स्वरूप-प्रयुक्तत्वात् इति । एवं परः ताच्छील्यादिविषय इष्णुच् प्रत्ययः । एवं व्यूहः ।। [नि-146. प्रागूर्ध्वं संचितानां च बुद्ध्या च करणैः सदा । कृतानां सर्वथा तेषां निषेध-विधि-साधनम् । अतीत्य क्रियमाणानाम्् असत्सेवानुबन्धिनाम् । सर्वंसहेन स्वेनापि दुस्सहानां विशेषतः । स्वभक्त-विषयाणां च निर्मर्याद-कृतैनसाम् । सहनैक-स्वशीलत्वात् सहिष्णुः इति विश्रुतः ।।]

## 147
 अथ विभवेषु त्रिभूर्ति-मध्यावतारो जगदादिजः । जगदादि-भूतासु त्रिमूर्तिषु अन्यतमत्वेन जातः इति । "सप्तम्यां जनेर्डः" । एवं मेधज (759)-गदाग्रजादयोऽपि (770) । यथा ब्रह्मा-- (अष्टा.-3.2.97) क्रोधाच्च रुद्रः स्थितिहेतुभूतो यस्माच्च मध्ये पुरुषः परस्मात् ।। " इति । (वि.पु.4.1.39) तथा उद्योगे देवाः- "गतिश्च नस्त्वं देवेषु पूर्वजो जगतः प्रभुः । रक्षार्थं सर्वभूतानां विष्णुत्वम् उपजग्मिवान् ।।" इति ।। (बार.उ.12.11) [नि-147. वर्णितोऽमूत् व्यूहभेदो विभवस्तु प्रतन्यते । जगताम् आदिभूतासु मूर्तिषु अन्यतमत्वतः । जातत्वात् विष्णुरूपेण प्रोच्यते जगदादिजः ।।]

## 148
 एवं संसार-मध्ये जनित्वाऽपि अनघः--पापप्रतिस्पर्धी ।। [नि-148. पाप-प्रतिस्पर्धी अनघः,] (148).

## 149
 मूर्त्यन्तरयोरपि सृष्टि-संहारादिभिः जगद्विजयो अस्मात् इति विजयः । यथा- "तदाऽऽदर्शित-पन्थानौ सृष्टि-संहार-कारकौ" इति ।। (भार.मो.169.19) [नि-149. विजयो जगतां जयी । ] (149).

## 150
 तयोरपि जेता-स्वाभिप्रायेषु अवस्थापयिता ।। [नि-150. स्वाभिप्राये स्थापयिता जेता स्यात् विधि-शंकरौ ।]

## 151
 118. तन्मुखेन विश्वस्य-कार्यप्रपञ्चस्यापि कारणं, विश्वयोनिः ।। [नि-151. विश्वं तत्कार्यवर्गः स्यात् योनिस्तस्य तु कारणम् । तस्य ब्रह्मादिमुखतो विश्वयोनिः इति ईरितः ।]

## 152
 पुनः तत्प्रभृतिषु अन्तरात्मतया वसति च इति पुनर्वसुः । यथा-- "देवानां बन्धु निहितं गुहासु" ब्रह्मा- "तवान्तरात्मा मम च ये चान्ये देहिसंज्ञिताः" इति ।। (भार.मो.179.4) [नि-152. ब्रह्मादिष्वपि देवेषु हि अन्तरात्मतया च यः । पुनः निवसनात् नित्यं पुनर्वसुः उदाहृतः ।। ] उपेन्द्रो वामनः प्रांशुः अमोघः शुचिरूर्जितः । अतीन्द्रः संग्रहः सर्गो धृतात्मा नियमो यमः ।। 17 ।।

## 153
 अथ आदित्येषु जघन्यजः उपेन्द्रः- अनुजत्वेन इन्द्रम् उपगतः । यथा-- "जघन्यजः स सर्वेषामादित्यानां गुणाधिकः । "द्वादशैव अदितेः पुत्राः शक्रमुख्या नराधिप ! ।। तेषाम् अवरजो विष्णुः यत्र लोकाः प्रतिष्ठितः ।। "विष्णुः इन्द्रानुजोऽभवत्" इत्यादि ।। [नि-153. इन्द्रस्यापि अनुजत्वेन जातश्च उपेन्द्रः उच्यते ।]

## 154
 स एव इन्द्र-सन्त्राणाय बलि-मखे वामनः । "द्रष्टॄन् स्वकान्त्या वामानि-सुखानि नयति" इति श्रुतिः । [नि-154. दृष्ट्या स्वकान्त्या वामानि सुखानि नयतीति यः । स वामनः ।]

## 155
 तत्रैव प्रांशुः । अश्नोतेः "खरुशङ्कु" (उणा.पा.-1.37) इत्यादिना 'उ' प्रत्ययो नुमागमश्च । "सर्वव्यापिने इति मन्त्र-वर्णात्" (मंत्रवर्णं) यथा-- "तोये तु पतिते हस्ते वामनो भूतवामनः । तस्य विक्रमतो भूमिं चन्द्रादित्यौ स्तनान्तरे ।। नभः प्रक्रममाणस्य नाभ्यां तौ समवस्थितौ ।" (वि.ध.79.52) "वामनो रक्षतु सदा भवन्तं यः क्षणादभूत् । त्रिविक्रमः क्रमाक्रान्त-त्रैलोक्यः स्फुरदायुधः ।।" इत्यादि । (वि.पु.5.5.17) ईदृगपदान-डिण्डिमाभिप्रायेण वेदः -- "इदं विष्णुर्विचक्रमे" (वि.सू.) "त्रीणि पदा विचक्रमे विष्णुः" (वि.सू.) "विचक्रमे पृथिवीमेष एतां क्षेत्राय विष्णुः" (वि.सू) "त्रिर्देवः पृथिवीम्" इति (वि.शू) "प्र विष्णुः" इत्यादि ।। (वि.सू.) [नि-155. व्याप्तिमत्त्वात् प्रांशुः च परिकीर्तितः ।]

## 156
 111. न अस्य व्यर्थः अस्ति इति अमोघः । "अपरिमितप्रभावाय" इति तन्मन्त्रवर्णः । (मन्त्रवर्ण) बलि-वासवयोः अविशेषेण कृतार्थीकरणात् । यथा-- "अनुग्रहं चापि बलेरनुत्तमं चकार यश्चेन्द्र-पदोपमं क्षणात् । सुराश्च यज्ञांशभुजः " (वि.ध.43.35) "यत्राम्बु विन्यस्य बलिर्मनोज्ञान् अवाप भोग्यान् वसुधा-तलस्थः । तथाऽमरत्वं त्रिदशाधिपत्यं मन्वन्तरं पूर्णमपेतशत्रु " इत्यादि ।। (वि.पु. 5.17.30) [नि-156. बलेश्च वासवस्यापि कृतार्थीकरणात् समम् । मानातीत-प्रभावत्वात् अमोघः परिकीर्तितः ।। न मोघं चेष्टितं यस्य सः अमोघः परिकीर्तितः ।।]

## 157
 252. ईदृगुपकारेषु प्रत्युपकार-निरपेक्षत्वात् शुचिः । इगुपधात् कित् । एवम् 'ऋषि' 'रुचि' प्रभृतयः । यथा-- "अस्पर्शश्च महान् शुचिः" । इति ।। [नि-157. स्वयं कृतोपकारेषु यत्किंचित् प्रत्युपक्रियाम् । अनपेक्ष-स्थितो योऽसौ शुचिः स्यात् धर्मदो मनुः ।।]

## 158
 नमुचि-प्रभृति-परिपन्थि-वधबन्धनादौ बलम् ऊर्जा अस्य संजाता इति ऊर्जितः । इतच् ।। [नि-158. ऊर्जा बलं यस्य नित्यं संजाता इति ऊर्जिंतः स्मृतः ।]

## 159
 इन्द्रानुजत्वऽपि ऐश्वर्येण अपदानेन तम् अतिक्रान्तः - अतीन्द्रः । यथा- "अविदित-विभवाय" इति तन्मन्त्रवर्णः । (मन्त्रवर्ण) "अतिवाय्विन्द्र-कर्माणम्" इति ।।

## 160
 अथ भक्तैः अयत्नेन संगृह्यत इति संग्रहः । "ग्रहवृदृनिश्चिगमश्च" इति अप् ।। (अष्टा.-3.3.58) [नि-160. भक्तैरपि अप्रयत्नेन संग्राह्यः संग्रहः स्मृतः ।]

## 161
 त्रिविक्रम-क्रमण-सग्रह-पाद-पद्मो ह्यसौ तेभ्यः सृज्यते इति सर्गः ।। "निसृष्टात्मा सुहृत्सु च " इति ।। (राम. यु. 17.36) [नि.161. ब्रह्मादिभ्यः सृज्यते यः सर्गं तं परिचक्षते ।]

## 162
 एवम् आत्मदानेन धृता आत्मान इति--धृतात्मा इति ।। [नि.162. येन आत्मानो धृता नित्यं स धृतात्मा इति कीर्त्यते ।]

## 163
 869. तत्प्रतिबला बलिप्रभृतयोऽपि नियम्यन्ते अनेन इति नियमः । "यमः सुमुपनिविषु च" इत्यप् ।। (अष्टा.-3.3.63) [नि-163. नियम्यते जगत् येन नियमः स उदीरितः ।]

## 164
 870. एवम् अखिलम् अकण्टकानुकूलं यच्छति इति यमः । अच् । यथा-- "यः पृथिवीमन्तरो यमयति" (बृ.3.7.3) "य आत्मानमन्तरो यमयति" (बृ.माध्यं) इति प्रतितत्त्वम् अन्तर्यामिब्राह्मणे । यथा-- "यमो वैवस्वतो राजा यस्तवैष हृदि स्थितः । तेन चेदविवादस्ते मा गङ्गां मा कुरून् गमः ।।" इति ।। (मनु.8.92) [नि-164. अकण्टकं च अनुकूलं यच्छति इति अखिलं यमः ।] वेद्यो वैद्यः सदा योगी वीरहा माधवो मधुः । अतीन्द्रियो महामायो महोत्साहो महाबलः ।।

## 165
 एवम् आविर्भूय प्रकटित-अतीन्द्रिय-महिमत्वात् सर्वैः वेदितुं शक्यो वेद्यः । [नि-165. सर्वैंश्च वेदितुं शक्यः सौलभ्यात् वेद्यः ईरितः ।]

## 166
 वेदितृ-भव-भञ्जनीं विद्यामधीते, वेदं वा इति वैद्यः ।। "तदधीते तद्वेद" इत्यण् । यथा- (अष्टा.- 4.2.59) "मेरु-मन्दर-मात्रोऽपि" ।। (वि.ध. 69.110) [नि-166. वेदितॄणां भवाख्यस्य गदस्य विनिवर्तिनीम् । विद्यामधीते वेदेति यो वैद्यः समुदाहृतः ।।]

## 167
 एवमत्र सततजागरूकः सदा योगी । यथा-- "य एषु सुप्तेषु जागर्ति" इति ।। (कठ.-2.2.8) [नि-167. चिकित्सायां जागरूकः सदा योगी इति कथ्यते ।]

## 168
 "ब्रह्मभ्रूणवृत्रेषु" इति नियमः प्रायिकः । (अष्टा.-3.2.87) । एवं कामहा (295), क्रोधहा (315),भगहा (564) इत्येवमादयोऽपि । यथा-- "असत्यमप्रतिष्ठं ते जगदाहुः अनीश्वरम्" इति प्रसज्य, (गीता 16.8) "तानहं द्विषतः क्रूरान् संसारेषु नराधमान् ।" क्षिपाम्यजस्रम् अशुभान् आसुरीष्वेव योनिषु ।। इत्यादि ।। (गीता 16.19) [नि-168. स्वध्यान-भंजकान् वीरान् हन्ति यः स तु वीरहा ।]

## 169
 (73,741). अथ स्वविषय-परविद्या-प्रवर्तनात् माधवः । यथा-- "मा विद्या च हरेः प्रोक्ता तस्या ईशो यतो भवान् । तस्मात् माधव-नामासि धवः स्वामीति शब्दितः ।।" "मौनात् ध्यानाच्च योगाच्च विद्धि भारत ! माधवम्" इति वा ।। (भार.3.69.4) [नि-169. मा विद्या तु हरेः प्रोक्ता तस्याः स्वामी धवः स्मृतः । तस्मान् माधव-नामासौ ब्रह्मविद्या-प्रदो मनुः । मौनात् ध्यानाच्च योगाच्च माधवः परिकीर्तितः ।]

## 170
 लब्धविद्येभ्यः स्वदमानत्वात् मधुः । मन ज्ञाने । अस्मात् स्वाद्वर्थात् "फलिपाटि नमि" इत्यादिना (उणा.पाद.-1.18) 'उ' प्रत्ययः, धकारः अन्तादेशश्च । यथा- "मध्व उत्सः" इति । (वि.सू) "प्रियो हि ज्ञानिनोऽत्यर्थम्" इति च ।। (गीता 7.17) [नि-170. भक्तेभ्यो लब्ध-विद्येभ्यो स्वदमानतया मधुः ।]

## 171
 662. अथ मधुर-मधूदधि-स्वरूपेऽस्मिन् गुणिनि उक्त-परव्यूह-विभव-हृदयं षाड् गुण्यं विवक्षन् स्वरूपं शोधयति -- अतीन्द्रियः । ज्ञानोपकरणानि अतिक्रान्तः ।। [नि-171. ज्ञानोपकरणव्रातम् अतिक्रान्तो हि अतीन्द्रियः ।]

## 172
 कथं? महामायः । महती-अप्रतिपन्न-निखिल-जगन्मोहिनी तिरस्करिणीवत् माया अस्य इति "गुणमाया-समावृतः" इति । नेयं मृषा माया इति वक्ष्यते ।। (जितं ते 3) [नि-172. माया यस्य अप्रपन्नानां सर्वेषामस्ति मोहनी । महामायः स विज्ञेयो वरवर्णो मनुः उज्ज्वलः ।।]

## 173
 ज्ञानमयादपि अकर्तुः अलसोदासीनात् सांख्येश्वरात् व्यावर्तकम् ऐश्वर्यं गुणमाह-महोत्साहः । महान् उत्साहः उत्साहनं कर्तृत्व-लक्षणम् ऐश्वर्यम् अस्य इति । अनेन खलु अयम् अखिल-कार्येंषु अनन्य-नियोज्य-निरङ्कुश-स्वसंकल्प-कणिका- मात्रेण सर्व-भोक्तॄणां भुक्ताभुक्त-विचित्र-कर्म-तारतम्यानुगुण-भोग-तदुपकरण-प्रकार-परिणाम भेदभिन्नजगद्-अपरिमित-अपूर्वरचना-चतुर-सर्वशक्तिरपि स्वातन्त्र्येण यथा पुरतः स्वभाव-नियमम् अनुरुन्धानः सर्वम् आविष्करोति । एतच्छीकर-परमाणुः अणिमादिः द्रुहिणादौ विजृंभते ।। [नि-173. महत् उत्सहनं यस्य हि ऐश्वर्यं कर्तृलक्षणम् । महोत्साहः स विज्ञेयो मनुः ऐश्वर्यदायकः ।।]

## 174
 सहायापेक्ष-कर्त्रन्तर-व्यावर्तकं महत् बलमस्य इति महाबलः । अनेन हि अयम् अपरिमित-क्रियोऽपि अनाकलित-श्रमः स्वे महिम्नि तिष्ठन् अवधीरित-आधारान्तरः [नि-174. कर्त्रन्तरानपेक्षो यः सृष्टेः स स्यात् महाबलः ।] महाबुद्धिर्महावीर्यो महाशक्तिः महाद्युतिः । अनिर्देश्यवपुः श्रीमान् अमेयात्मा महाद्रिधृत् ।। 19 ।।

## 175
 असर्वज्ञकारण-मत-व्यवच्छेदमाह-महत् ज्ञानम् अस्य इति महाबुद्धिः । इदं च अस्य अशेष-देशकाल-स्वभाव-विप्रकृष्ट-अविप्रकृष्ट-विषयं सार्वज्ञ्यात् अविशय-विपर्यासतया यथार्थम्, क्लेश-कर्म-विपाकाशयादि-अपरामर्शात् स्वाभाविकत्वात् नित्यं च चक्षुरादि-करण-निरपेक्षं च, तदपेक्षं च स्वातन्त्र्येण, पुण्डरीकाक्षत्व- शुचिश्रवस्त्वादेः । न च रूप रसादि-ग्रहणे करणनियमः सर्वेण सर्वकार्यशक्तेः ; सर्पोऽपि हि तिर्यंक्षु चक्षुषैव पश्यति शृणोति च । कथमिदं सर्वशक्तेः दुःशकम् ? यथोक्तं जयायाम्-- "सर्वतः श्रुतिमांश्चासौ यथा दृक्छ्रावकोरगः ।" इति । (जयाख्यसं) करतलामलक-विलोकनवत् अपरोक्षं च वैशद्यात्, अमोघं च सर्वं-निर्वहणात् । यथा-- "विश्वतश्चक्षुः उत विश्वतोमुखः" (तै.ना.1.12) "पश्यत्यचक्षुः स शृणोति अकर्णः" (श्वे.-3.19) "सर्वतोऽक्षिशिरोमुखम्" इत्यादि । (गीता 13.13) आहुश्च नाथमुनि-मिश्राः- "यो वेत्ति युगपत् सर्वं प्रत्यक्षेण सदा स्वतः" इति (न्यायतत्त्व) यत् केचित् सर्वज्ञम् अवजज्ञिरे-- "एकेन तु प्रमाणेन सर्वज्ञो येन कल्प्यते। नूनं स चक्षुषा सर्वान् रसादीन् प्रतिपद्यते ।।" इति । तत् बौद्धाद्यनुमित-सर्वज्ञ-विषयम्, तत्प्रकरणात्, अन्यथा शास्त्रविरोधाच्च । "नित्यश्चेत् अर्थवादत्वं तत्परे स्यात् अनित्यता ।" इति शास्त्रीय-सर्वज्ञत्व- व्युदासनम् अत एव अन्यपरोक्तं दुरुक्तं वा ; चक्षुः-श्रवः-प्रभृतिषु काक-उलूक- गृध्रादिषु मन्त्रसिद्ध-औषध-तपः प्रभावादि-संस्कृतेषु च करणानां ज्ञानकार्य- व्यतिहार-तन्त्रता-प्रकर्ष-तारतम्य-दर्शनात् सार्वज्ञ्य-शास्त्रस्य अयोग्यार्थ- ताऽपि दुर्वदा । गुणान्तर-वैचित्र्येऽपि एषा एव दिक् । अस्य लवो बद्ध-मुक्त- नित्येषु चैतन्यम् ।। [नि-175. महाबुद्धिः महत् ज्ञानं स्वरूपं यस्य सा उच्यते ।]

## 176
 दधिभावम् आपद्यमान-दुग्धादि-कारणेभ्यो भेदकं सत्यपि हेतौ अविकार-लक्षणं महत् वीर्यमस्य इति महावीर्यः । अगरु-मृगमद-कस्तूरिका-कुसुमामोदवत् सन्निधि मात्रेण निर्मर्याद-कार्यकारी हि अयम् । यथा- "तस्य सन्निधिमात्रेण गन्धः क्षोभाय जायते । मनसो नोपकर्तृत्वात् तथाऽसौ परमेश्वरः ।।" इति । एतदणुः योगीश्वर-प्रभृतिषु अक्षोभ्यत्वम् ।। [नि-176. हेतौ सति विकारित्वेऽपि अविकारित्व-लक्षणम् । महत् हि वीर्यं यस्य इति महावीर्यः स च स्मृतः ।।]

## 177
 पशुपति-मत-अवगत-उपादान-शक्ति-विकल-निमित्त-मात्र-व्यावर्तिका महती शक्तिः अस्य इति महाशक्तिः । सा हि साधन-ग्राम-विनियोग-लक्षणा स्वशरीरैकदेशीकृत-प्रकृति- परिणाम-योग्यता-लक्षणा सत्या असत्या वा सामग्र्या सर्वदा सर्वसंपादिनी । ऊर्णनाभि प्रभृतेः कीटस्यापि निमित्तस्यैव उपादानशक्तिः अतर्क्या, कथमियं सर्वज्ञशक्तिः तर्क्या? अस्या विप्रुट् प्रधान-दधि-दुग्दादौ प्रतिक्षण-परिणामित्वम् ।।

## 178
 सहकार्यपेक्ष-कारण-वैलक्षण्यकरं तदनपेक्षा-लक्षणं तेजो महत् अस्य इति महाद्युतिः । यत् बाह्यान्तर-तमो-विरोधि स्वपर-वर्गयोः क्रमेण रमणीयं भीषणं च भवति । अस्य बिन्दुः द्युमणि-माणिक्यादौ प्रकाशः । षट्सु च अमीषु (173-178) महत्त्व-विशेषणेन एते गुणाः कलयैव परावरं कार्यकलापं प्रवर्त्य अशेषेण अलब्धामिषा महोदधाविव महौघाः भगवति अनन्ते भान्ति इति निवेद्यते । अतिप्रथिता इयं प्रक्रिया- "पराऽस्य शक्तिर्विविधैव श्रूयते" स्वाभाविकी ज्ञानबलक्रिया च ।" (श्वे.-6.8) "तेजोबलैश्वर्यं-महावहोध- सुवीर्यशक्त्यादि-गुणैकराशिः " (वि.पु.6.5.85) "ज्ञान-शक्ति-बलैश्वर्य-वीर्य-तेजांस्यशेषतः । भगवच्छब्द-वाच्यानि विना हेयैः गुणादिभिः ।।" इत्यादौ । (वि.पु.6.5.79) भगवच्छास्त्राणि कार्त्स्न्येन इदमर्थानि । एषु षट्सु एव सौशील्यवात्सल्यादयो अगणित-गुणाः केनापि प्रयोजनेन अन्तर्भाव्यन्ते ।। [नि-178. तेजोऽनपेक्ष-रूपं स्वं महत् यस्य महाद्युतिः।]

## 179
 662. एतत्-षाड्गुण्य-विग्रहत्वात् अनिर्देश्यवपुः । यथा-- "षाड्गुण्य-विग्रहं देवं भास्वज्ज्वलन-तेजसम् ।" इति । (मौल सं.) मौल-संहितायां च एतत् व्यञ्जितम् । "बुद्धि-मनोऽङ्ग-प्रत्यङ्गवत्तां भगवति लक्षयामहे, शास्त्र-शब्देभ्यो बुद्धिमान् मनोवान् अङ्ग-प्रत्यङ्गवान्" इति । (मौल.सं) । निरुक्तं च एतत् "ये बुद्धिमनोऽङ्गप्रत्यङ्गवन्तो भवन्ति, साप्तमहाभौतिकास्ते भवन्तिः ; 'किमात्मिका नु खलु इयं भगवतो व्यक्तिः ?'" इति भौतिकत्वम् आशङ्क्य, उत्तरयति--"भगवदात्मिकैव एषा भगवतो व्यक्तिः ; यदात्मको हि भगवान्, तदात्मिकैवैषा । किमात्मकश्च भगवान् ? ज्ञानात्मकः, ऐश्वर्या त्मकः शक्त्यात्मकः । यथा, अङ्गारः खादिरः शाल्मलो वा सुप्रदीप्तः सर्वतो अग्निरेव स्यात् यथा वा मधु मात्रं प्रपीयमानं सर्वतो मधुरमेव स्यात् ; यथा वा सुवर्णपिण्डो निघृष्यमाणः, सर्वतः सुवर्णमेव स्यात् ; यथा वा प्रासादः आलोक्यमानः सर्वतो दर्शनीय एव स्यात्, एवं भगवान् सर्वतो ज्ञानमेव; सर्वतः ऐश्वर्यमेव ; सर्वतः शक्तिरेव ; यदिच्छेत् तद्भवेत् " इत्यादिना । (निरुक्तं) । एष एव पञ्चोप निषद्-विषयो वक्ष्यते । "शुद्धसत्त्वमयेन हि अनेन कनकदलेन इव रत्नम् उन्मील्यते षड्गुणी, न तु त्रिगुणमयेन इव निमील्यते" (पंचोपनिषत्) इति तत्त्वम् ।। वैष्णवे च -- "रूपवर्णादि-निर्देश-विशेषणविवर्जितः" (वि.पु.1.2.10) । निर्देश-विशेषणम्- उपमान--विशेषणम् ; तद्वर्जितः अनुपम-वपुः इत्यर्थः ।। [नि-179. ज्ञानादि-षाड्गुण्यमयम् उपमान-विवर्जितम् । वपुः अस्यास्ति तेजिष्ठम् अनिर्देश्य-वपुः हि सः ।]

## 180
 (22,222). तदनुरूपया दिव्य-भूषण-संपदा नित्ययुक्तः श्रीमान् ।। [नि-180. दिव्य- भूषण-संपद्भिः युक्तः श्रीमान् सदा स्मृतः ।]

## 181
 इत्थं विविधगुण-रूप-अनुरूप-अंभोधि-गंभीरभावः अमेयात्मा ।। [नि-181. सिन्धु-गंभीर-भावो यो हि अमेयात्मा स कीर्तितः ।]

## 182
 अथ तदनुगुण - यथेष्ट - विहार - चेष्टितः महाद्रिधृत् । महान्तं मन्दरं मथने धृतवान् ।। (182) महेष्वासो महीभर्ता श्रीनिवासः सतां गतिः । अनिरुद्धः सुरानन्दो गोविन्दो गोविदां पतिः ।। 20 ।।

## 183
 तथा महान्-मनोहारी, इषूणाम् आसः- क्षेपः, सिन्धुबन्ध-दशकन्धर-वधादौ यस्य सः महेष्वासः ।। [नि-183. महेष्वासः स विज्ञेयः चण्ड-कोदण्ड-मण्डितः ।]

## 184
 ललित-धरणी-भरणशीलः महीभर्ता ।। [नि-184. धरणीधर-लीलः सः महीभर्ता इति शब्द्यते ।]

## 185
 (614).श्रीनिवासः--इति च मथन-समानीत-लक्ष्मी-चाटुकार-वक्षोऽधिरोपणादि दिव्य चेष्टापरम् ।। [नि-185. मथनानीत-लक्ष्मीवान् श्रीनिवासः स ईरितः ।]

## 186
 सतां गतिः-स्वच्छन्द-चेष्टितैरपि प्रणत-प्रियंकरः ।। [नि-186. प्रणतानां प्रियकरः सतां गतिः इह उच्यते ।]

## 187
 एवं निर्धूत निरोध निरवधिक-जीवलोक-जीवातु-दिव्यचेष्टितः- अनिरुद्धः । "अपरिमित-चेष्टो भगवान् अनिरुद्धः" इति मौलाः ।। (मौल सं) [नि-187. अनन्त-चेष्टा-युक्तत्वात् अनिरुद्धः उदाहृतः ।]

## 188
 अस्य अनिरुद्धस्य अवतार-कन्दस्य हंसावतारः । आपत्सखत्वेन सुरा आनन्दन्ति अस्मात् इति सुरानन्दः । [नि-188. सुरानन्दः सुरान् सर्वान् आनन्दयति यः सदा ।]

## 189
 तद्गवां -स्तुतिगिरां, विन्दः-गोविन्दः । "गवादिषु विन्देः संज्ञायाम्" इति शः । तैः सुरैः स्तूयमानोपकारः ।। (अष्टा.-3.1.138). [नि-189. गवां स्तुति-गिरां विन्दो गोविन्दः स उदाहृतः ।]

## 190
 गावः-वेदगिरः, तद्विदां ज्ञानिनां, ज्ञानयज्ञ-आराध्यत्वेन पाता गोविदां पतिः । यथा - "हंसमूर्तिम् अथ आत्मानं ज्ञानयज्ञ-भुजं स्मरेत्" इति ।। [नि-190.गवो वेदगिरः प्रोक्ताः गोविन्दः तत्सुपालनात् । गोविदां पतिः उद्दिष्टो वेदविद्वत्पदो मनुः ।। ] मरीचिः दमनो हंसः सुपर्णो भुजगोत्तमः ।

## 191
 एवं जनुषा अन्धेभ्योऽपि जन्तुभ्यः प्रकाशित-निर्मल-रूपः मरीचिः । "मृकणिभ्यामीचिः" । (उणा.पा.-4.71) । मृङ् अत्र दीप्ति-कर्मा । यथा- "कुन्देन्दुस्निग्ध-कान्तिश्च" इति तद्-ध्यानम् ।। [नि-191. अन्धेभ्योऽपि च जन्तुभ्यः हंसग्रीवावतारतः । प्रकाशित-स्वरूपत्वात् मरीचिः इति कल्प्यते ।। ]

## 192
 कान्ति-मन्दाकिनीभिः भवतापं दमयति इति दमनः ।। [नि-192. भवतापस्य दमनात् कान्त्या दमनः ईरितः ।]

## 193
 क एवम् ? हंसः । "हन्ता सङ्गानाम्" इति मौलाः ।। मनोहरं हन्ति- गच्छति, स्मयते इति वा हंसः । पृषोदरादित्वात् साधुः । यथा-- (मौलसं) "सत्सत्त्व-शूभाश्रय-परमहंसाय" इति ।। (ध्यानं) [नि-193. हन्ता संगस्य, हसति गच्छतीति मनोहरम् । हंसः ।]

## 194
 शोभन-पर्णत्वात्, संसारपार-नयनात् वा सुपर्णः इति नैरुक्ताः ।। [नि-194. शोभन-पर्णत्वात् सुपर्णं इति कथ्यते । संसार-पार-नयनात् सुपर्ण इति वा मतः ।। ]

## 195
 "पद्मनाभोऽमरप्रभुः" (48,49) इत्यत्र व्यूह-पश्चिमो अनिरुद्धः पद्मनाभ उक्तः । इह प्रादुर्भाव-प्रथमः पद्मनाभो विवक्ष्यते--भुजगोत्तमः । भुजगस्य- शेषस्य, उत्तमः-शेषी ; अनन्त-भोग-पर्यंक-शयनः । "मानसेऽनन्तशयने दिव्य-बोधतनुः विभुः" इति तद्ध्यान-विधौ । आरण्य-पर्वणि--(ध्यान) "सुष्वाप भगवान् विष्णुः अप्-शय्याम् एक एव हि ।। नागस्य भोगे महति शेषस्य अमिति-तेजसः ।।" (भार.व.) वैष्णवे-- "भोगि-शय्यागतः शेते त्रैलोक्य-ग्रास-ब्रृंहितः" इति ।। [नि.195. प्रादुर्भावेषु प्रथमः पद्मनाभः अथ तु उच्यते । भुजगस्य उत्तमः शेषी भुजगोत्तमः उच्यते ।।]

## 196
 हिरण्यनाभः स एव ।। [नि-196. हिरण्यनाभः सौन्दर्य-नाभिः यस्य इति स स्मृतः ।]

## 197
 सुतपाः च । तपो ज्ञानं संहृत-साक्षि । तद्ध्याने-- "दिव्यबोधतनुः विभुः" इति ।। [नि-197. तपो बुद्धिः सैव तनुः सुतपाः यस्य स स्मृतः ।]

## 198
 (48,348) पद्मनाभः च पूर्ववत् । हिरण्यनाभत्व-पद्मनाभत्वे (196,198) ब्राहेमोक्ते-- "कदाचित् तस्य सुप्तस्य नाभ्यां कामादजायत । दिव्यम् अष्टदलं भूरि पङ्कजं पार्थिवं महत् । यस्य हेममयी दिव्या कर्णिका मेरुः उच्यते ।।" इति ।। यस्य नाभौ तदुत्पत्तिः मद्मनाभः स उच्यते ।।]

## 199
 70. तत्पद्मोद्भव-पिरभृतीनां प्रजानां पतिः--नायकः । नैमित्तिक-सृष्टि- प्रलय-विषयं ट एतत् द्रष्टव्यम् ।। [नि-199. नैमित्तिके ये सृष्टाः प्रजा ब्रह्ममुखास्तथा । तेषां चैव पतिः स्वामी प्रजापतिः इह उच्यते ।।] अमृत्युः सर्वदृक् सिंहः सान्धाता सन्धिमान् स्थिरः । अजो दुर्मर्षणः शास्ता विश्रुतात्माः सुरारिहा ।। 22 ।।

## 200
 अथ नृसिंहावतारः । अमृत्युः -- मृत्युविरोधी । मृत्यु-मृत्युत्वात् ।। [नि-200. नारसिंहम् अथ स्तौति सर्वमृत्यु-निवारणम् ।।] इति श्रीहरितकुलतिलक-श्रीवत्सांकमिश्रसूनोः श्रीरंगराज-दिव्याज्ञा-लब्ध-श्रीपराशरभट्ट-अपरनामधेयस्य श्रीरंगनाथस्य कृतौ श्रीविष्णुसहस्रनामविवरमे श्रीभगवद्गुणदर्पणे द्वितीयं शतकम् समाप्तम् ।।

## 201
 तृतीय-शतक-प्रारंभः 577. स एव सर्वान्- अनुकूल-प्रतिकूल-तटस्थान् यथार्हं नियन्तुं पश्यति इति सर्वदृक् । "दृशेश्च इति वक्तव्यम्" इति क्विन् । क्विन् पेरत्यय कुः । स हि सर्वतोमुखः ।। [नि-201. अनुकूलान् तटस्थाश्च प्रतिकूलानपि स्वयम् । नियन्तुं च यथायोग्यं यः पश्यति स सर्वदृक् ।।]

## 202
 क एवम् ? सिंहः--महानृसिंहसंहननः । "सिचेः संज्ञायाम्" इति को नुमहौ च ।। (उणा.पा.-5.63) [नि-202. रिपुद्विपानां निषपेष-भीषणः सिंह उच्यते]

## 203
 रिपुद्विप-निष्पेष-भीषणोऽपि संधाता- प्रणेयानां प्रह्लाद-प्रभृतीनां संश्लेषय्ता ।। [नि-203. प्रह्लादाद्यैः सन्धाता संश्लेषकरणाच्च सः । ]

## 204
 स च तैः सन्धिः नित्योऽस्य अस्ति इति संधिमान् । नित्ययोगे मतुम् ।। [नि-204. प्रह्लादाद्यैः नित्यसन्धिः यस्य स्यात् सन्धिमान् स्मृतः ।]

## 205
 तत्सन्धाने तदपचार-दुर्विचाल्यतेवात् स्थिरः । "अजिर शिशिर" (उणा.पा.-1.56) इत्यादिना किरच् प्रत्ययो आकार-लोपश्च निपात्यते ।

## 206
 (96,524). स्तंभ-संभवत्वेन इतरवत् न जायते इति अजः । "अन्येष्वपि दृश्यते" इति डः । (अष्टा.- 3.2.101) "न जायते जनित्र्यां यत् अजस्तस्मात् अनेकजित्" इति ।। [नि-206. स्तंभजत्वात् इतरवत् अजातत्वात् अजः स्मृतः ।]

## 207
 प्रतीपैः दिष्करं मर्षणमस्य इति दुर्मर्षणः । "रथांग-शंख-धातारं ब्रह्ममूर्तिं सुभीषम्" इति तद्ध्यानम् ।। [नि-207. दुष्करं मर्षणं यस्य परैः दुर्मर्षणः स्मृतः ।]

## 208
 एवं सर्व-कण्टकं साधु शास्ति इति शास्ता । तत्साधु-कारिणि तृन् । "तृन्तृचौ श्सिक्षदादिभ्यः संज्ञायां च अनिटौ", (उणा.पा.-2.94) इति अनिट् । यथा-- "निनाद-वित्रासित-दानवः" (वि.ध.43.23) "द्रवन्ति दैत्याः" इति ।। [नि-208. समस्तान् कण्टकान् शास्ति इत्यतः शास्ता इति कीर्त्यते ।]

## 209
 विश्रुतात्मा- स एव सर्वदा सर्वत्र सर्वैः विस्मयेन श्रुत-सैह-अपदान-स्वभावः । यथा-- "अशेष-देवेश-नरेश्वक-ईश्वरैः" इत्यादि ।। (वि.ध.43.27) [नि-209. निस्मयेन श्रुतं देवैः सैहं यस्य अपदानकम् । शीलं तैः विश्रुतात्मा सः महाकीर्तिप्रदो मनुः ।।]

## 210
 स एव सुरारिं हिरण्यकशिपुम् उरोविदारं हतवान् इति सुरारिहा । यथा-- "सत्सत्त्व-करजश्रेणी-दीप्तेन उभयपाणीमा । संयच्छते यथा सम्यक् भयानां सोऽभयं परम् ।।" इति तद्ध्याने ।। [नि-210. हिरण्यकशिपोः हन्ता कीर्त्यते स सुरारिहा ।] गुरुर्गुरुतमो धाम सत्य-पराक्रमः । निमिषोऽनिमिषः स्नग्वी वाचस्पतिरुदारधीः ।।

## 211
 अथ मत्स्यावतारः अशेषविद्वा-परमाचार्यकः गुरुः । "सः पूर्वेषामपि गुरुः" इति हैरण्य-गर्णः । (योगसू.) "कुगोरुच्च" इति कुप्रत्ययः । (उणा.पा.-1.24) । उकाराश्च अन्तावेशः । तस्यैव विशेषणं गुरुतमः, न स्वतन्त्र-नामत्वम् अस्य । "पूज्यश्च गुरुर्गरीयान्" इति ।। (गीता 11.43) [नि-211. अथ मत्स्यावतारस्य प्रस्तावस्तु प्रतन्यते । अशेषविद्याचार्यत्वात् स्मडतो गुरुतमो गुरुः ।।]

## 212
 संहारनश्वर-चराचरबीजाधार-नौकर्णधारत्वेन तदाश्रयत्वात् धाम । धाञः "सर्वधातुभ्यो मनिन्" इति 'मनिन्' प्रत्ययः ।। (उणा.पा.-4.146)

## 213
 मन्वादिषु तत्काल-समाश्रितेषु सत्सु साधुः इति सत्यः ।। [नि-213. मन्वादिष्वपि साधुत्वात् सत्त्य इत्यभिधीयते ।]

## 214
 तेषु सत्यः-- अकैतवः, पराक्रमः --वृत्तिः अस्य इति सत्यपराक्रमः ।। [नि-214. वृत्तिर्हि अकैतवा यस्य स स्यात् सत्यपराक्रमः ।।]

## 215
 तद्बिरोधिषु निमिषति- न कटाक्षयति इति निमिषः ।। [नि-215. विरोधिनः सतां योऽसौ नेक्षते निम्षश्च सः ।]

## 216
 कः एवम् ? अनिमिषः । सत्सु न निमिषति--जागर्ति इति अनिमिषः दिव्य-मीनतनुः ।। [नि-216. सद्रक्षणे जागरूकः स्मृतो ह्यमनिमिषश्च सः ।]

## 217
 तिर्यक्त्वेऽपि परत्व-सूचिनी वैजयन्ती स्रक् अस्य नित्ययोगिनी इति स्रगिवी । "अस्मायामेधास्रजो विनिः" इति विनिः ।। (अष्टा.- 5.2.121) [नि-217. परत्व-सूचिनी या च वैजयन्तीति कीर्तिता। तया स्रजा नित्ययोगात् स्रग्वी इति परिकीर्त्यते । ]

## 218
 स एव श्रीमन्मात्स्यपुराणेन वेदोपबृंहणात् वाचस्पतिः । "षष्ठ्याः अलुक् ;" षष्ठ्याः पतिपुत्र इत्यादिना सत्वम् ।। (अष्टा.-8.3.53) [नि-218. वेदोपबृंहणात् वाचस्पतिः मात्स्यपुराणतः ।]

## 219
 सर्वोपजीव्य-सार्वज्ञ्यात् उदारधीः ।। [नि-219. सर्वोपजीव्य-सार्वज्ञ्यात् उच्यते स उदारधीः ।] अग्रणीर्ग्रामणीः श्रीमान् न्यायो नेता समीरणः । सहस्रमूर्धा विश्वात्मा सहस्राक्षः सहस्रपात् ।। 24 ।।

## 220
 तेन प्रकारेण अग्रिमं पस्चिमं पदं, नयति इति अग्रणीः ।। [नि-220. महोदारतया भक्तान् अग्रिमं पश्चिमं पदम् । नयति इति अग्रणीः प्रोक्तः भक्तमोक्षप्रदो मनुः ।।]

## 221
 तत्र च नित्यसिद्धानां, ग्रामं-समाजं, नयति इति ग्रामणीः । "सत्सूद्विष" इत्यादिना क्विप् । (अष्टा.- 3.2.61) "अग्रग्रामाभ्यां नयतेरिति वक्तव्यम्" इति णत्वम् ।। (अष्टा.- 8.4.39) [नि-221. ग्रामं समाजं सूरीणां नयति ग्रामणीः च सः ।]

## 222
 "मत्स्यः कमललोचनः" इति स्पष्टपरविभूतिः श्रीमान् ।। [नि-222.मत्स्यरूपावतारेऽपि श्रीमान् कमल-नोत्रतः । ]

## 223
 [नि-223. न्यायो हि युक्त-कारित्वात् भक्तेषु एष विशेषतः ।]

## 224
 नियुक्तं करोति इति नेता-निर्वाहशीलः । न्याय्यं हि निमज्ज्य निस्तारमं महात्मनाम् ।। [नि-224. भक्तैः नियुक्तं यत् कर्म नेता तत्करणादपि ।]

## 225
 एवमिष्टिचेष्टः समीरणः । "ईर गतौ कंपने च" "चलनशब्दार्थात् अकर्मकाद्युच्" । एवं पवनादयोऽपि (292) । उक्तार्थेषु (अष्टा.- 3.2.148). "कृत्वा मीनमयीं सद्यः प्रविवोश रसातलम् । वेदमूर्तिस्ततो वेदान् आनिन्ये ब्रह्मणोऽन्तिकम् ।।" "ज्ञानादि-गुण-बृन्देन पक्षभूतेन भूषितम् । स्वोत्थ-ब्रह्म-मदं- शृङ्ग-निस्सृतेन विराजितम् ।। " "कल्पावलान-समये वहन्तं चेव चिनतयेत् । "नौरूपां विततां क्षोणीं प्रजापति-गुणान्विताम् ।। " "मुक्ताफल-निभेनैव वपुषा निर्मलेन च । अनिमीलित-नेत्रस्च मीनात्मा यतवाक् तथा ।।" [नि-225. भक्तेष्टचेष्टाशीलत्वात् समीरण उदाहृतः ।] अथ एवद्विद्यावतारोज्जीवितासु पुरुषसूक्ताद्यासु परविद्यासु यथा प्रतिपाद्यते तता अनुरूपाणि नामानि सहस्रमूर्धादीनि ।

## 226
 सहस्र-मूर्धा-मूर्धा-अक्षि-पादाः ज्ञान-कर्मं-उपकरम-उपलक्षणार्थाः । सहस्र-शब्दश्च तेषाम् असंख्येयत्व-परः ; "विश्वतश्चक्षुः उत विश्वतोमुख" (तै.ना.1.12) "सर्वतः पाणिपादं तत्" (गीता 13.13) इत्यादि-ज्ञापकात् । तैश्च तत्कार्य-ज्ञान क्रिया-सामर्य्यानन्त्यं लक्ष्यते इति अभियुक्ताः ; औचित्यात्, बहुशास्त्र- संगतेश्च । [नि-226. सहस्रशब्दो हि आनन्त्य-लक्षकः समुदाहृतः । सहस्रमूर्धा सोऽनन्त-शिरस्कः सीर्त्यते ततः । सहस्रमूर्धा स स्याद्वा पुंसूक्ताद्युक्त-नामवान् ।। ]

## 227
 आभ्यां ज्ञान-शकनाभ्यां विश्व-व्यापनात् विश्वात्मा । यथा-- "स भूमिं विश्वतो वृत्वा", (पु.सू.) "येनैष भूतस्तिष्ठत्यन्तरात्मा", (तै.ना.) "येन सर्वमिदं प्रोतम् " (तै.ना.50) "अहमात्मा गुडाकेश ! सर्वभूत..." इत्यादि ।। (गीता 10.20) [नि-227. आभ्यां च ज्ञानकर्मभ्यां विश्वात्मा व्यापनात् स्मृतः ।]

## 228
 आभ्यां ज्ञान-शकनाभ्यां विश्व-व्यापनात् विश्वात्मा । यथा-- "स भूमिं विश्वतो वृत्वा", (पु.सू.) "येनैष भूतस्तिष्ठत्यन्तरात्मा", (तै.ना.) "येन सर्वमिदं प्रोतम् " (तै.ना.50) "अहमात्मा गुडाकेश ! सर्वभूत..." इत्यादि ।। (गीता 10.20) [नि-228. आक्षिपादपदे ज्ञान-कर्मेन्द्रियनिदर्शके ।]

## 229
 आभ्यां ज्ञान-शकनाभ्यां विश्व-व्यापनात् विश्वात्मा । यथा-- "स भूमिं विश्वतो वृत्वा", (पु.सू.) "येनैष भूतस्तिष्ठत्यन्तरात्मा", (तै.ना.) "येन सर्वमिदं प्रोतम् " (तै.ना.50) "अहमात्मा गुडाकेश ! सर्वभूत..." इत्यादि ।। (गीता 10.20) [नि-229. तेन अनन्त-ज्ञानकर्मा सहस्राक्षः सहस्रपात् ।।] आवर्तनो निवृत्तात्मा संवृतः संप्रमर्दनः । अहः संवर्तको वग्निः अनिलो धरणीधरः ।। 25 ।।

## 230
 "भ्रामयन् सर्वभूतानि" (गीता. 18.61) "कालचक्रं जगच्चक्रं युगचक्रं च केशवः । आत्मयोगेन भगवान् परिवर्तयतेऽनिशम् ।।" (भार.उ.67.12) "तस्माद्विराट् अजायत" इत्यादिनाऽपि इदमेव उच्यते ।। (पु.सू.5) [नि-230. संसाराध्व-घटीयन्त्रे परिवर्तन-शीलतः । चक्रवच्च विशेषेण हि आवर्तनः इति ईरितः ।।]

## 231
 ततः संसार-विभूतेः त्रिपाद्विभूतिकत्वेन निवृत्तम्--उद्गतं, स्वरूपं यस्य सः निवृत्तात्मा । "त्रिपादूर्ध्व उदैत्पुरुषः," (पु.सू.4) "परात् परं यन्महतो महान्तम्" इत्यादि ।। (तै.ना.1.5) [नि-231. त्रिपाद्विभूतिकत्वेन भवपादविभूतितः । उद्गतात्मस्वरूपत्वात् निवृत्तात्मा इति च कत्यते ।।]

## 232
 तसेयाम् अवस्थायां "तमसः परस्तात्" (पु.सू.20) इति तामसानां मूढानां गूढत्वात् संवृतः ।। [नि-232. तामसानां तु मूढानां गूढत्वात् संवृतः स्मृतः ।]

## 233
 संवरणं तमः स्वविद्यया संप्रमर्दयति इति स्प्रमर्दनः । "तमेवं विद्वान् अमृत इह भवति" (पु.सू.20) "य एवं विदुः अमृतास्ते भवन्ति अथेतरे दुःखमेवापियन्ति" इति ।। [नि-233. तमसो विद्यया सम्यक् मर्दनात् संप्रमर्दनः । ]

## 234
 अहरुपलक्षित-काल-परुवृत्तिहेतुः अहःसंवर्तकः । ण्वुल् । "युवोरनाकौ" (अष्टा.-7.1.1) "सर्वे निमेषा जजिरे विद्युतः पुरुषादधि" (तै.ना.1.8) "कालचक्रम्" (भार.उ.67.13) "कालस्य हि च" इति ।। (भार.उ.67.13) कालो हि भूत-भवद्-भविष्यद्रूपेण परापर-प्रत्ययःहेतुः नित्यं भगवत्क्रीडनकम् । स हि तं षड्विध-विकार-कारिणं प्रकृति-पुरिष-संयोजन-वियोजनं नियच्छति । तम् एके व्यवस्थितां प्रकृतेः परिणामपरंपरामाहुः ; अपरे परमेश्वर-चेष्चा- समष्टिम्; अन्ये स्वतन्त्रम् । श्रीपौष्करे कथंचिन्नेयम् उदाहरणम्-- "अध्यात्मं काल-तत्त्वीयम् अधिदैवतम् अस्य वै । प्रभवाप्यय-मूर्तिः वै विश्वात्मा परमेश्वरः ।। अधिभूतं परिज्ञेयं त्रैलेक्यं भूतपूर्वकम् । कालश्च अव्यक्त-तत्त्वस्य हि अध्यात्मत्वेन वर्तते ।। अधिदैवतम् इज्याच सद्भेगम् अधिभूतता ।।" इति ।। [नि-234. अहर्लक्षितकालस्य परिवृत्तेश्च साधनम् । अहःसंर्वतक इति प्राहुः वेदान्त-पारगाः ।।]

## 235
 प्रथमश्च देशः परमाकाशः । आपेक्षिको अन्यः गगन-दिगादिः तत्कोणे । यथा-- "अस्य अमृतं दिवि" (पु.सू.23) "स्वे महिम्नि स्थितम्" (वि.ध.72.2) "पादोऽस्येहा भवात् पुनः" इत्यादि । (पु.सू.4) देशो हि नाम इह इदम् इत्याद्यवगति-हेतुः । स च तद्दत्त एव बद्दमुक्त-नित्येभ्यः ।। [नि-235. विश्वस्य देसरूपेण वहनात् मह्निः उच्यते ।]

## 236
 एवम् एषाम् अननात्-उज्जीवनात् अनिलः । "सलिकल्पनि" (उणादि पा. 1.54) इत्यादिना इलच् । अस्य कलेव प्रसिद्धो अनिसः । "प्राणात् वायुः अजायत", (पु.सू.14) "को हि एव अन्यात् कः प्राण्यात् ?" इति ।। (तै.ना. 7) [नि-236. बद्धाहेः अननात् योऽसौ अनिलः परिकीर्तितः ।]

## 237
 अन्यदपि धारकं धारयति इति धरणीधरः । "स दाधार पृथिवीम् द्याम् उतेमाम्", (तै.का.4.1.8) "उद्धृताऽसि वराहेण", (तै.ना.1) "पृथिवीं च अन्तरुक्षं च द्यां चैव पुरुषोत्तमः । मनसैव विसृष्टात्मा नयति आत्मवशं वशी ।।" इत्यादि ।। (भार.उ.67.5) [नि-237. भूत-धात्र्याश्च धरणेः धारणात् धरणीधरः ।] सुप्रसादः प्रसन्नात्मा विश्वसृट् विश्वभुक् विभुः । सत्कर्ता सत्कृतः साधुः जह्नुः नारायणो नरः ।।

## 238
 स एवं समविधाय संमुखेषु सुपिरसादः । "तमक्रतुं पश्यति वीतशोको धातुः प्रसादात्", (श्वे.-3.20) "प्रसाद-परमौ नाथौ मम गेहम् उपागतौ" इत्यादि ।। (वि.पु.5.19.20) [नि-238. प्रसादपरमत्वाच्च सुप्रसादः प्रकीर्तितः ।]

## 239
 तत्कारणं प्रसन्नात्मा -स्वत एव अवाप्त-कामतया रागाद्यनुपप्लुत-मनाः । यथा-- "अविजिघत्सोऽपिपासः सत्यकामः सत्यसंकल्पः" इति (छा.8.7.3) "शान्तिसमृद्धम् अमृतम्" इति च । (तै.शौ. 6) अपूर्णः कृपणो हि दुराराधः ।। [नि-239. अवाप्त-सर्वकामत्वात् रागादि-रहितं मनः । यस्यास्ति स प्रसन्नात्मा चित्ततुष्टिप्रदो मनुः ।]

## 240
 गिणदोषम् अनपेक्ष्य दाक्षिण्यात् विश्वं सृजति इति विश्वसृट् ।। [नि-240. विश्वं जगत् सृजति यो विश्वसृट् स प्रकीर्तितः ।]

## 241
 तथैव व्याप्य भुनक्ति-पालयति इति विश्वभुग्विभुः । एकं नाम । यथा-- "सर्वाणि रूपाणि विचित्य धीरः नामानि कृत्वा अभिवदन् यदास्ते" इति ।। (पु.सू.16)

## 242
 एवं सर्पी यो दण्डापूपिक्या सतः सत्कर्ता । यथा-- "सज्जन-प्रतिपूजकः" इति ।। (राम.) [नि-242. सत्कर्ता च स विज्ञेयः सज्जवप्रतिपूजकः ।]

## 243
 तैः सत्कृतः । स हि तच्छ्रद्धार्पितेन स्वल्पेनापि स्पमहिमानुगुणेन अव अप्रतिपन्न-प्रत्युकारकः परिततुष्यति । "अहो ! ह्येकान्तिनः सर्वान् प्रीणाति भगवान् हरिः । विधि-पिरयुक्तां पूजां च गृह्णाति शिरम् स्वयम् ।" (सात्वत सं) "शबर्या पूजितः सम्यक्" (राम.बा.1.58) "मालाकारेण पूजितः" इति ।। (वि.पु. 5.11.99) [नि-243. अर्चादिभिः सज्जनैः यः पूजितः सत्कृतः स्मृतः ।]

## 244
 तदपेक्षित-दूत्य-सारथ्यादि साधयति इति साधुः । "कृवापाजि" इत्यादिना साधेरुण् । (उणा.पाद.-1.1) [नि-244. सेवां साऱथ्यदूत्याद्यां साधुः साधयतीति सः ।]

## 245
 अभक्तेषु आत्म-माहात्म्यम् अपह्नुते इति जह्नुः इति नैरुक्ताः । उद्योगे यथा-- "चक्रं तद्वासुद्वस्य मायया वर्तते विभोः । सापह्नवं पाण्डवेषु चेष्टेते राजसत्तमः ।" इति ।। (भार.उ.6.7.2) [नि-245. अभक्तेष्वात्म-माहात्म्य-निह्नुतेर्जह्नुरुच्यते ।]

## 246
 एवम् एभिः अशेषैः विश्ष्य उपनिषत्सु "नारायणाय विद्महे" (तै.ना. 6.1.26) "नारायण परं ब्रह्म" (तै.ना.6.11) "एको ह वै नारायण आसीत्" (महोप.1) "अथ पुनरेव नारायणः" (महोप) "चक्षुश्च द्रष्टव्यं च नारायणः" (सु.-6) "अथ द्व्यो देव एको नारायणः"(सु.-6) इति प्रतिशाखं परस्य वस्तुनो मूर्त्यन्तर व्यावर्तकतया निर्दिष्टम् असाधारणं नाम आह-नारायणः । श्रौत-निरुक्तम् -- "यच्च क्ञ्चित्" इति । (नारा.सू) अन्यत् अषडीक्षणत्वात् न आचक्ष्महे ।। [नि-246. अन्तर्बहिश्च तत्सर्वं व्याप्य नारायणः स्मृतः ।]

## 247
 इदमेव गूढं व्याचष्टे नरः । अनश्वर-चिदचिग्विभूतिकः ।। [नि-247. पः क्षमो यस्य न ह्यस्ति स नरः समुदाहृतः ।] असंख्येयोऽप्रमेयात्मा विष्ऽटः शिष्टकृत् शुचिः । शिद्धार्थः सिद्धसंकल्पः सिद्धिदः सिद्धिसाधनः ।।

## 248
 तत्समूहाश्च असंख्येयः ।। [नि-248. अगण्य-नरसंघो यः सोऽसंख्येयः प्रकीर्तितः ।]

## 249
 तेषामसंख्येयानाम् एकैकशोऽपि अप्रमेयानाम् अनवधिकानाम् अन्तर्बहिश्च [नि-249. एकैकशोऽप्रमेया या ह्यसंख्याता विभूतयः । तासां चेव अप्रमेयात्मा व्यापनात् बहिरन्ततः ।]

## 250
 स्वत एव तदनपेक्ष-वैलक्षण्यत्वात् विशिष्टः ।। [नि-250. विलक्षो विश्ष्टो यो सर्वान् तान् अनपेक्ष्य सः ।]

## 251
 अपि तु स्वसंबन्धेन तान् स्वानुगुण-कल्याणान् कुर्वन् ।

## 252
 अनाधेय-दीप्तः शिष्टकृत् शुचिः ।। [नि-251,252. स्वानुकूल-शुभान् कुर्वन् स्वसंबन्धेन तान् स्नयम् । अनाधेय-महादीप्तिः शिष्टकृत् शुचिः उच्यते ।।]

## 253
 अथ यतोक्तोपपादनम् । सिद्धार्थः, स्वत एव अवाप्तकामत्वात् ।। [नि-253. सिद्धाः प्राप्याः यस्य सर्वे ह्यर्थाः सिद्धार्थ ईरितः । अवाप्तः-सर्वकामो वा सिद्धार्थ इति कथ्यते ।।]

## 254
 तदुपरि लिद्ध-संकल्पः च । स्वातन्त्र्येण प्रयुक्तततया स्वेच्छया साधित- सर्वार्थः इत्यर्थः ।। "सत्यकामः सत्यसंकल्पः" इति ।। (छा.-8.7.3) [नि-254. सत्य-संकल्पवत्त्वाच्च सिंद्धसंकल्प ईरितः ।]

## 255
 अणिम-गरिमाद्याः सिद्धीः साधकेभ्यो ददाति इति सिद्धिदः ।। [नि-255. सिद्धिदः साधकेभ्यो यो ह्यणिमाद्यष्टलिद्धिदः ।]

## 256
 यस्य साधनमपि "ये तु धर्म्यामृतम्" इति (गीता 12.20) न्यायेन अनुष्ठान- वेलायामपि प्रियंकरत्वात् सिग्घिरूपम्, सः सिद्धिसाधनः ।। [नि-256. तत्सिध्देश्चापि हेतुत्वात् सिद्धिसाधन ईरितः । ] वृषाही वृषभो विष्णुः वृषपर्वा वृषोदरः । वर्धनो वर्धमानश्च विविक्तः श्रुतिसागरः ।। 25 ।।

## 257
 निखिल-मेगलांकुर-अर्पण-दिनत्वात् वृषरूपं धर्मरूपम् अहः अस्य प्रथमाभिगमन- दिवसं वृषाही । "राजाहस्सखिभ्यष्टच्" । तदस्य अस्तीति वृषाही । यथा-- "अद्य मे सफलं जन्म सुप्रबाता च मे निशा । यदुन्निद्राब्जपत्राक्षं विष्णोः द्रक्ष्याम्यहं मुखम् ।।" (वि.पु.5.17.3) "ता विशास्ते च दिवसाः" इत्यादि । "यदा ह्येवैष एतस्मिन्नदृश्ये.... अथ सोऽभयं गतो भवति" इति च ।। (तै.आ.2.7) [नि-257. वृषो हि धर्मस्तद्रूपम् अहर्यस्य दिनं स्मृतम् । प्रथमाभिगमाहाख्यं वृषाही स प्रकीर्तितः ।।]

## 258
 "ऋषिवृषिभ्यां कित्" वृषेरभच्प्रत्ययः किद्वद्भावश्च ।। (उणा.पा.-3.123) [नि-258. अभिगच्छद्भक्तजनान् सुधावर्षणतोऽन्वहम् । वृषभश्च समाख्यातः सिञ्चन् भयहरो मनुः ।।]

## 259
 एवं वर्षन् वेवेष्टि इति विष्णुः । विष् ल् व्याप्तौ "विषेः किच्च" इति णुः। (उणा.पा.-3.39) तैस्तैः उपकारैः अधिकेन भगवता न्यूनानां स्वव्यतिरिक्तानाम् अविनाभावः तर्किकः प्रसिद्दः अत्र व्याप्तिः अभिमता । "न तदस्ति विना यत् स्यात् मया भूतं चराचरम्" इति ।। [नि-259. विष्णुः स्यात् अविनाभावात् व्याप्यव्यापक-भावतः ।]

## 260
 वृषाः-- वर्णाश्रमधर्माः । ते तदारोहणपर्वाणि इति वृषपर्वां ।। [नि-260.पृषा वर्णाश्रमा धर्माः पर्वाण्यारोहणे तु ते । यस्य सन्ति सदा सौऽयं वृषपर्वा प्रकीर्तितः ।।]

## 261
 आराधकानां यथालब्ध-हविरादिभिः सुपूरत्वेन सर्वातास्पदत्वेन धार्मिकोदरत्वात् वृषोदरः ।। [नि-261. भक्तैः उपाहृतां पूजाम् उपहाराश्च धर्मतः । कृत्वोदरे यो जयति स वृषोदरः उच्यते ।।]

## 262
 मातृवत् तान् उदरे कृत्वा वर्धयति इति वर्धनः ।। [नि-262. मातृवत् जठरे कृत्वा भक्तान् वर्धयति स्वयम् । वर्धनः प्रोच्यते नित्यम् सप्तार्णो वृद्धिदो मनुः ।।]

## 263
 तान् वर्धयन् स्वयमपि वर्धते इति वा, एवं प्रायैः अपर्यवस्यत्-समृद्धिः इति वा वर्धमानः ।। [नि-263. वर्धयन् तान् स्वयमपि वर्धमानस्च वर्धनः ।]

## 264
 एवं सर्व-लेकोत्तरस्वैकान्त-वृत्तान्तत्वात् विविक्तः ।। [नि-264. लोकोत्तरादिवृत्तान्तात् स्वैकान्तात् गुणबृंहितात् । विविक्त इति विख्यातः पावनत्वप्रदो मनुः ।।]

## 265
 एवं प्रकारगुण-प्रवणानां श्रुतीनां सागर इव सरिदोघानां परमा पर्यवसान-भूतिः इति श्रुतिसागरः । "नापायणपरा वेदाः" (भाग. 2.5.15) "वेदैश्च सर्वैः अहमेव वेद्यः" इति । (गीता 15.15) [नि-265. नदीनां सागर इव स्वगुणोक्तिविधाजुषाम् । श्रुतीनाम् अवसानत्वात् कथ्यते श्रुतिसागरः ।।] सुभजो दुर्धरो वाग्मी महेन्द्रो वसुदो वसुः ।

## 266
 प्रपन्न-भर-धुर्य-शोभनभुजः सुभुजः ।। [नि-266. प्रपन्नः-भरणे धुर्यभुजो यः भूभुजस्तु सः ।]

## 267
 तादृग्भुजबलेन संवर्त-समुद्रवेगो बालक्रीडा-सैकत-सेतुभिरिव परैः दुर्वारवेगो दुर्धरः । "ईषद्दुःसुषु" (उष्टा.3.3.126) इत्यादिना खल् । एवं दुर्लभः (783) दुर्गमः (784) इत्यादयोऽपि ।। [नि-267. परैः दुर्वारवेगो यः दुर्धरः स च कथ्यते ।]

## 268
 तथा प्रशस्यतया वाक् अस्य अस्तीति वाग्मी । प्रशंसायां "वाचो ग्मिनिः" । (उष्टा. 5.2.124) । प्रशस्यत्वं च वेदात्मकत्वात् जित्वर-मधुर-गंभीर-प्रिय- हितत्वाच्च । यथा-- "वाग्विवृताश्च वेदाः" "उत्तरेत्तरयुक्तौ च वक्ता वाचस्पतिर्यथा" । (रामा.अ.1.17) "भूयः कथय तृप्तिर्हि शृण्वतो नास्ति मेऽमृतम्" (गीता 10.18) "बुद्धिमान् मधुराभाषी पूर्वभाषी प्रियंवदः" (राम.अ.1.13) "ईरयन्तं भारतीं भारतानाम् अर्चनीयां शङ्करीं सृञ्जयानाम् । बुभूषद्भिः ग्रहणीयामनिन्द्यां परासूनाम् अग्रहणीयरूपाम् ।। " "अमोघ-मेघस्वनः काले प्रगृह्य विपुलं भुजम् । अनर्मकृतम् अत्रस्त्तम् अनिरस्तम् असंकुलम् ।। राजीव-नेत्रो राजानां हेतुमद्वाक्यम् अब्रवीत् ।।" इत्यादि ।। [नि-268. वेदलक्षण-वक्तृत्वात् नाग्मी प्रियहितोक्तितः ।]

## 269
 एवं सर्वतोमुकं प्रसृतत्वात् पूज्य-परमैश्वर्यः --महेन्द्रः । "इदि परमैश्वर्ये" "ऋत्रेन्द्राग्र" (उणा.पा.-2.31) इत्यादिना रन् प्रत्ययान्तो निपातितः ।। [नि-269. परमैश्वर्यवत्त्वेन महेन्द्र इति शब्द्यते ।]

## 270
 एवं सत्यपि अनभिभवनीये महेन्द्रत्वेन महत्वे, लघुभ्यो धनायद्भ्यो धनं ददाति इति वसुदः । यथा-- "देवेन्द्रः त्रिभुवनमर्थम् एक पिंगः" इत्यादि ।। [नि-270. वसुदो धनदानाच्च धनायद्भ्यो विशेषतः ।]

## 271
 "वासुदेवः सर्वम्" इति प्रकारेण गरींयसां स्वयमेव धनम् इति वसुः ।। (गीता) [नि-271. सर्वस्य हरिरूपत्वात् धनं यस्मात् वसुः ततः ।]

## 272
 अथ यथोक्त-महिमोचित-वैश्वरूप्यम् । तत्तत्सर्वं-प्रतीति-योग्यरूपो नैकरूपः "नभ्राण्णपात्"(अष्टा.-6.3.75) इत्यत्र नभ्राड्ग्रहणस्य प्रदर्शनार्थत्वात् नञ्समा- सस्य महाविभाषया विकल्पितत्वाद्वा 'न' लोपाभावः । एवं नैकमायः (303) इत्यादयः । "विश्वरूपाय" इति मन्त्रवर्णात्, "पश्यामि त्वां सर्वतोऽनन्तरूपम्" इति ।। (गीता 11.16) नाकरूपः समुद्दिष्टः सर्वप्रत्ययगोचरः ।।]

## 273
 एषु एकाकमेव दिग्व्योमावकाशं व्याप्नुवत् बृहत् रूपस्य इति बृहद्रूपः । यथा-- "द्यावा-पृथिव्योः इदव् अन्तरं हि व्याप्तं त्वया एकेन दिसश्च सर्वाः" इति ।। (गीता 11.20) [नि-273. व्याप्नुवत् यस्य रूपं तु बृहद्रूपः स कीर्तितः ।]

## 274
 शिपयः-रश्मयः, तान् संप्रविष्टः- व्याप्तवान् इति शिपिविष्टः । यास्कः -- "शिपयो रश्मयः उच्यन्ते, तैः आविष्टः" इति । (यास्क) एतत्प्रायम् आर्षम् "श्पिविष्टेति यच्चास्य पीतं रोम च यद्भवेत् । तेनापि विष्टं यत् किंचित् शिपिविष्टं हि तत्स्मृतम् ।।" (भार.शा.343.41) उद्योगे-- "रोमकूपेषु च तथा सूर्यस्येव मरीचयः" इति । (भार.उ) "तेजोभिरापूर्य जगत् समग्रं भासस्तव उग्राः प्रतपन्ति विष्णो!" इति ।। (गीता 11.30) [नि-274. शिपयो रश्मयः प्रोक्ताः व्याप्य तेष्वपि वर्तनात् । शिपिविष्टः समाख्यातः सूर्येन्दु अग्न्यादि -रूपवत् ।।]

## 275
 इदमेव दिव्यं रूपं दिदृक्षुभ्यः अर्जुनादिभ्यः असौ प्रकाशयति-प्रकाशनः । यथा- "दिव्यं ददामि ते चक्षुः पश्य मे योगमैश्वरम्" (गीता 11.8) "सुदुर्दर्शम् इदं रूपं दृश्टवान् असि यन्मम" इति ।। (गीता 11.52) [नि-275. दिव्यरूपं(विश्वरूपं-पा) दिदृक्षुभ्यः पार्थादिभ्यो विशेषतः । रूपं प्रकाशयति यः स प्रकाशन ईरितः ।। ] ओजस्तेजो-द्युतिधरः प्रकाशात्मा प्रतापनः । ऋद्धः स्पष्टाक्षरो मन्त्रः चन्द्रांशुः भास्करद्युतिः ।। 30 ।।

## 276
 ओजः - बलम्; तेजः-पराभिभवन-सामर्थ्यं, कीर्तिः वा ; द्युतिः-औज्ज्वल्यम् । तानि धरतीति ओजस्तेजो-द्युतिधरः सः एव । एकं नाम । "यथा प्रदोप्तं ज्वलनं परङ्गाः विशन्ति नाशाय ससृद्ध-वेगाः", (गीता 11.29) "स्थाने हृषीकेश ! तव प्रकीर्त्या", (गीता 11.36) "दिवि सूर्य-सहस्रस्य भवेत् युगपदुत्थिता" इत्यादि ।। (गीता 11.12) [नि-276. असाधारण-सामर्थ्यं बलम् ओजः प्रचक्षते । पराभिभव-सामर्थ्यं तेजश्च परिपठ्यते ।। कीर्तिः वा द्युतिः औज्ज्वल्यं तानि धत्ते च वः सदा । ओजस्तेजोद्युतिधरो हि एकनामा प्रकीर्तितः ।।]

## 277
 मूर्खैरपि संप्रतिपन्न-पर-प्रभावः प्रकाशात्मा । यथा धृतराष्ट्रः-- "त्वमेव पुण्डरीकाक्ष! सर्वस्य जगतः प्रभुः । तस्मात् मे यादवश्रेष्ठ ! प्रसादं कर्तुमर्हसि ।।" इति ।। (भार.उ.) [नि-277. मूर्खेरपि सदा सम्यक् प्रतिपन्न-स्वमाववान् ।

## 278
 "भासस्तव उग्राः प्रतयन्ति" इति प्रतापनः ।। (गीता 11.30) [नि-278. तीक्ष्णभावः प्रतापनः ।]

## 279
 एवं कूलम् उद्वहत्-पार्वणार्णवः इव ऋद्धः । यथा उद्योगे - "ततः स पुरुषव्याघ्रः संजगाद पुनः स्वयम् । तां दिव्याम् अद्भुतां चित्राम् ॠद्धिमत्ताम् अरिन्दम ! ॥" (भार.उ.) [नि-279. पार्वणो जलधिः यद्वत् वृद्धिमान् ॠद्धः उच्यते ।]

## 280
 अनया ऋद्ध्या प्रतिपाद्यया स्पष्टीकृत-वेदाक्षरः इति स्पष्टाक्षरः ।। [नि-280. स्पष्टीकृताश्च वेदार्णाः यस्मात् स्पष्टाक्षरः ततः ।]

## 281
 "तन्मन्तारं त्रायते इति मन्त्रः" इति नैरुक्ताः । ब्राह्मे दुष्टविद्रावण स्तोत्रे-- "प्राण-प्रयाणे कः स्मर्तुं शक्तः स्यात् मधुसूदन ! " इति (ब्रह्म.) पृच्छन्तं नारदं प्रति भगवान्-- "तृष्णा-तोय-समाकीर्णात् घोरात् संसार-सागरात् । अपारात् पारमाप्नोति यो मां स्मरति नित्यशः ।।" "स्थिते मनसि सुस्वस्थे शरीरे सति यो नरः । धातु-साम्ये स्थिते स्मर्ता विश्वरूपं च माम् अजम् ।। ततस्तं म्रियमाणां तु काष्ठपाषाण-सन्निभम् । अहं स्मरति मद्भक्तं नयामि परमां गतिम् ।। इति ।।" (वारह) [नि-281. मन्तारं त्रायते इति मन्त्रश्चाप्य भिधोयते ।]

## 282
 तेषां मन्तॄणां क्लमहर-आह्लादन-तेजस्त्वात् चन्द्रांशुः ।। "चदि आह्लादने।" "स्फायितञ्चि" इत्यादिना रन् । चन्द्रः । (उणा.पा.-2.13) यथा-- "ते तं सोममिव उद्यम्तम् दृष्ट्वा" इत्यादि ।। (राम.आ.1.11) [नि-282. क्लमहारि-महाह्लाद-तेजस्करतयाऽपि च । मन्तॄणामेव चंद्कांशुः आह्लाद-फलदो मनुः ।।]

## 283
 परेषां परिभावुक-प्रभावत्वात् भास्कर-द्युतिः । यथा-- "रक्षांसि भीतानि दिशो द्रवन्ति " इति , (गीता 11.36) "शर-जालांशुमान् शुरः कपे! राम-दिवाकरः । शत्रु-रक्षोमयं तोयम् उपशोषं नयिष्यति ।।" इति च । (राम.सु.37.18) उभयत्र-- "एवम् एषोऽसुराणां च सुराणां चैव सर्वशः । भयाभयकरः कृष्णाः सर्वलोकेश्वरः प्रभुः।।" इति ।। (भार.स.62.27) [नि-283. परप्रभावाभिभव-लक्षण-द्युतिमान् च सः । स भास्करः-द्युतिः प्रोक्तः नेत्र-वैमल्यदो मनुः ।।]

## 284
 सर्वतापहर-आप्यायन-मृतसंजीवन-अमृतमयांशुः चन्द्रोऽपि तन्मनः- सैत्यादिगुण- उपस्नेहात् तथा उद्भवति इति अमृतांशूद्भवः । "चन्द्रमा-मनसो जातः" इति ।। (पु.सू) [नि-284. सर्वताप-हरस्यैव मृत-संजीवनस्य च । अमृतांशोर्हि तज्जत्वात् अमृतांशूद्भवः स्मृतः ।।]

## 285
 अतिभास्वरेण सहस्रांशुनाऽपि उपजीव्यतेजाः भाति इति भानुः । "यस्यादित्यो भाम् उपयुज्य भाति" इति ।। [नि-285. रवेः तेजस्करत्वाच्च भानुः इत्याभिधीयते ।]

## 286
 एवं च शश-बिन्दुः । "शश प्लुतगतौ" । शशानां-कुटिलगतीनां, बिन्दुः-- इपलपिता । बिदि अवयवे । "बिन्दुरिच्छुः" इति उप्रत्ययान्तो निपातितः ।। [नि-286.शशः प्लुतगकिः प्रोक्तः बिन्दुः तस्य निवर्तकः । कौटिल्य-गीत-विध्वंसी शशबिन्धुः उदाहृतः ।।]

## 287
 तथा ऋजु-गतीनां निर्वाहकः सुरेश्वरः । "सर्वं जिह्वां मृत्युपदम् आर्जवं ब्रह्मणः वदम्" इतिवत् ।। (भार.शा.79.22) [नि-287. धर्ता ॠजुगतीनां यः स सुर्श्वर इतीरितः]

## 288
 भव-तीव्र-विषापह-प्रभावत्वात् औषधम् । यथा-- "देवा देवर्षयश्चैव यं विदुः दुःख-भेषजम्" "एकाग्रता-मूल्य-बलेन लभ्यं भवौषधं त्वं भगवन् ! किलैकः " इत्यादि ।। [नि-288. भवतीव्रविषं हता हि औषधं यः स उच्यते ।]

## 289
 एवं सदसद्वर्ग-संकर-विरोधित्वेन जगतः सेतुः । "षिञ् बन्धने" "सितनिगमि" इत्यादिना तुन् । यथा-- (उणा.पा.- 1.72) "एष सेतुः विधरण एषां लोकानाम् असंभेदाय" (वृ.6.4.22) इति । अतः खलु कर्मसु अकृताभ्यागम-कृतविप्रणाशयोः अप्रसक्तिः । "यथा धेनुसहस्रेण वत्सो विन्दति माकरम् । तथा पूर्वकृतं कर्म कर्तारम् अनुविन्दति ।।" "शुभकृत् शुभम् आप्नोति पापकृत् पापम् अश्नुते ।। इति ।।" (राम.यु. 114.25) [नि-289. निरोधात् जगतः सेतुः सदसद्वर्गा-संगतेः ।]

## 290
 एवंविधाः धर्माः-कल्याणगुणाः, पराक्रमः-चैष्टितानि च, सत्याः-अवितथाः यस्य सः सत्यधर्मपराक्रमः । तथा हि गुणचेष्टितानि प्रक्रम्य-- "सर्वमेतत् ऋतं मन्ये यन्मां वदसि केशव!" इति अर्जुनः । (गीता 10.14) "विष्णुः सत्यपराक्रमः" (राम.यु.114.16) "मंवाकेषु अनुवाकेषु च निषस्त्सु उपनिषसु च । गृणम्ति सत्य-कर्माणं सत्यं सत्येषु सामसु ।।" इति च ।। चेष्टितानि च सन्ति इति सत्यधर्मपराक्रमः ।।] भूतभव्यभवन्नाथः पवनः पावनोऽनलः । कामहा कामकृत् कान्तः कामः कामप्रदः प्रभुः ।। 32 ।।

## 291
 एवं प्रायं स्वाम्यम् ऐश्वर्यं वा न केवसम् अद्य, किं तु त्रिकालेषु इति भूत-भव्य-भवन्नाथः । यथा-- "भूत-भव्य-भवन्नाथः केशवः केशिसूदनः । प्राकारः सर्ववृष्णीनाम् आपत्सु अभयदोऽरिहा ।।" इति ।। [नि-291. ऐश्वर्यं स्वाम्यम् अथवा त्रिषु कालेषु यस्य सः । भूतभव्य-भवन्नाथः इत्युक्तः सग्भिरादरात् ।। ]

## 292
 एवं सर्वदा सर्वत्र स्वभावादेव पुनाति इति पवनः । पविः गत्यर्थः । एतद्गन्धेन गन्धवाहस्यापि सततगतित्वम् ।। [नि-292. यतः स्वयं तु सर्वत्र प्रवहत्येष नित्यशः । प्रवाहः हवनः तस्मात् कथ्यते वेगदो मनुः ।।]

## 293
 तथा स्वसंबन्धिनो गंगादीन् जगत्पुनानात् प्रयोजयति इति पावनः । यथा अगस्त्यः- "पावनः सर्वलोकानां त्वमेव रघुनन्दन!" इत्यादि ।। (राम.उ.32.9) [नि-293. यः स्वसंबन्धिगंगादीन् पावयेत् लेकपावनान् । स पावनः इति ख्यातः पावनत्वप्रदो मनुः ।।]

## 294
 एवं बहुमुखम् उपकृत्य च न अलं-- न पर्याप्तम् अस्य अनुग्रहमहिमा इति अनलः । अतन्द्रो देवः । ईदृक्-शक्तिशीकर-अनुवेधात् लौकिकानलस्यापि अनलत्वम् । "हविषा कृष्णवर्त्मेव भूय एव अभिवर्धते" इति ।। (वि.पु.4.10.3) [नि-294. अपर्याप्तो हि भक्तेभ्योऽपि उपकृत्य पुनः पुनः । अनुग्रहं यः करोति सः अनलः परिकीर्तितः ।।]

## 295
 एवंप्रकार-स्वगुण-दर्शिनां विषयान्तर-विषय-स्पृहां हन्ति-कामहा । "न कामकलुषं चित्तं मम ते पादयोः स्थितम्" इति तद्दर्सिनः । (जितं ते) "श्रोत्रियस्य च अकामहतस्य" (तै.आन.8) "यद्चेछन्तो ब्रह्मचर्यं चरन्ति" इति च ।। (कठ.-1.2.15) [नि-295. पुंसां स्वदर्शिनां योऽसो स्पृहां च विषयान्तरे । हतवान् कामहा प्रेक्तः सर्वाशा-पूरको मनुः ।। ]

## 296
 अन्यदपि भोग्मोक्षादिकं स्वयमेव काम्यं करोति इति कामकृत् ।। [नि-296. स्वपादपद्मे रागादि-करणात् कामकृत् स्मृतः ।]

## 297
 स्वयं सौन्दर्य-सौकुमार्यादि-रूप-गुणैः कान्तः । कमेः निष्ठायां "अनुनासिकस्य क्विझलोः क्ङिति", (अष्टा.-6.4.15) इति धीर्घः ।। [नि-297. सौन्दर्यादि-गुणैः कान्तः ।]

## 298
 हि मदनोऽपि जगत् उन्मादयति ।। [नि-298. कामो भृश-मनोहरः ।]

## 299
 स्वकामोभ्यः क्षुद्र-कामेभ्यः यथार्ह काम्यं प्रददाति इति कामप्रदः । "प्रे दाज्ञः" इति कः । वसुप्रदः (698,699) इत्यादयोऽपि । (अष्टा.-3.2.6) यथा-- "एको बहूनां यो विदधाति कामान्" इति ।। (कठ.-2.2.13) [नि-299. स्वकाम्य-क्षुद्रकाम्यीभ्यो यतार्हं काम्यदानतः । कामप्रदः समाख्यातो ह्यष्टार्णो मनुरुत्तमः ।।]

## 300
 अनया नितान्त-कान्ततया सर्वहृदय-हरणे प्रभवति इति प्रभुः । "रामः कमलपत्राक्षः सर्वलत्व-मनोहरः" इत्यादि ।। [नि-300. सर्वेषां चित्तहरमे प्रभुः प्रभवतीति यः ।।] इति श्रीहरितकुलतिलक-श्रीवत्सांकमिश्रसूनोः श्रीरंगराज-दिव्याज्ञा-लब्ध-श्रीपराशरभट्ट-अपरनामधेयस्य श्रीरंगनाथस्य कृतौ श्रीविष्णुसहस्रनामविवरणे श्रीभगवद्गुणदर्पणे तृतीयं शतकम् समाप्तम् ।।

## 301
 चतुर्थ-शतक-प्रारंभः वटपत्रशायी-अवतारः युगादिकृते युगावर्तो नैकमायो महाशनः । अदृश्योऽव्यक्तरूपश्व सहस्रजित् अनन्तजित् ।। 33 ।। अथ अमर्यादार्यत्वम् । तत्र न्यग्रोध-शाय्यवतारः उदाहरणम् । युगस्य अन्तेऽपि आर्दिं करोति इति युगादिकृत् । स खलु समवर्त्ऽपि प्रलयात् अनुपप्लुतं दगत् प्रवर्तितवान् ।। [नि-301. न्यग्रोधशायी भगवान् पुराण-पुरुषोत्तमः । करोति आदिं युगस्यान्ते स युगादिकृत् ईरितः ।।]

## 302
 स्वधर्मव्यवस्ताया कृतादियपगानां पौनः पुन्येन आवर्तनात् युगावर्तः ।। [नि-302. धर्मव्यवस्थया स्वस्य युगाग्यावर्तनात् मुहुः । युगावर्तः समाख्यातः कालरूपधरो हरिः ।।]

## 303
 मुग्ध-शिशुरूप-अपरिमित-जगन्निगरण-निरालंबन-एकोदक-वटतल-शयनादि-अनेक- अतर्क्य-आश्चर्यः नैकमायः । न च मिथ्यावचनोऽयं 'माया' शब्दः, तथ्येऽपि प्रयोग- भूयस्वात् । तथा हि-- "मायां तु प्रकृतिं विद्यात्" इति अनेकार्थक्रिया-कारिण्यां प्रकृतौ ; (श्वे.-4.10) "माया वयुनं ज्ञानम्" (निरुक्तं) "संख्याता देवमायया " (यजुरष्टके) "विश्वानि देव वयुनानि विद्वान्" इति च ज्ञाने ; (ईशावास्य.18) इति तत्त्वज्ञानाबाध्ये अस्त्र-नाश्ये ; वराहे मायाध्यायादिना, "मेघोदयः सागर-संनिवृत्तिः इन्दोर्विभागः स्फुरितानि वायोः । विद्युद्विभङ्गो गतिः उष्णरश्मेः विष्णोर्विचित्राः प्रभवन्ति मायाः ।। " इति अयियुक्तैश्च महाश्चर्ये ; आरण्य-पर्वणि मार्कण्डेयेन वटदल-शयनाद्याश्चर्यम् उक्त्वा, "ततो मे पृथिवीपाल! विस्मयः सुमहान् अभूत् । लोकं दृष्ट्वा समस्तं च....; इत्युक्त्वाऽन्तर्हितः तात ! स देवः परमाद्भूतः । आश्चर्यं भरतश्रेष्ठ!" इति तद्विषये निर्दोष-प्रत्यक्षसिद्धे बह्वाश्चर्य-पर्याय-प्रयोगश्च भूतिष्ठ उपलभ्यते ।। [नि-303. मुग्धार्भकत्व-रूपेण जगन्निर्भरमादपि । वटैकपत्र-शयनात् निरालंबजले मुहुः । अनन्ताश्चर्य-संयुक्तो नैकमायस्तु स स्मृतः ।।]

## 304
 निखिल-जगन्निगरणम् अस्य इति महाशनः । यथा-- "यच्च किंचित् मया लोके दृष्टं स्थावर-जङ्गमम् । तदपश्यम् अहं सर्वं तस्य कुक्षो महात्मनः ।।" इति ।। [नि-304. भुवनानां निगरमात् महाशन इति ईरुतः ।]

## 305
 अदृश्यः । "ऋदुपधाच्चाऽक्लृपिचृतेः" (अष्टा.-3.1.110) इति क्यप् । अतर्क्य- वृत्तान्तः । यथा-- "कतं नु अयं शिशुः शेते लोके नाशमुपागते । तपसा चिन्तयंश्चापि तं शिशुं नोपलक्षये ।।" इति ।। [नि-305. अतर्क्य-वृत्तान्ततया जगतः प्रलयेऽपि यः । म लभ्यः चिन्त्यमानोऽपि सः अदृश्य इति क्थ्यते ।।]

## 306
 अथ च अभिगच्छतो मार्कण्डेयादेः व्यक्तरूपः--सुग्रह-दिव्यविग्रहः । यथा-- "अतसीपिष्प-संकाशः श्रीवत्स-कृत-लक्षणः । साक्षात् लक्ष्म्या इव आवासः ससदा प्रतिभाति मे ।।" (भार.व.188.96) "तस्य ताम्रतलौ तात! चरणौ सुप्रतिष्ठितौ । सिजात-मृदृ-रक्ताभिः अंगुलीभिः अलंकृतौ ।। प्रणतेन मया मूर्धना गृहीत्वा ह्यभिवन्दितौ ।।" इति ।। (भार.व.188.13) [नि-306. महाजले संचरतो मार्कण्डेयस्य धीमतः । दृश्यो यो व्यक्तरूपत्वात् दिव्यविग्रहधारणात् ।।]

## 307
 सहस्र-युग-संख्यं कल्पान्तं शयानो जयति इति सहस्रजित् । "यावत् युगानां विप्रर्षे ! सहस्रं परिवर्तते । तावत् स्वपिमि.... ।।" इत्यादि । (भार.व.189.41) [नि-307. सहस्रयुग-संख्याकं सर्वकल्पान्तमेव हि ।

## 308
 परिमित-शिशु-रूपस्यापि अस्य कश्चित् कदाचित् कथंचिपि बहिमावधि-पिरकर्षौ नास्तीति अनन्तजित् । (महिमावधि-प्रधर्षकः-पा.) "अन्तः शरीरे तस्याहं वर्षाणाम् अधिकं शतम् । न हि पस्यामि तस्याहम् अन्तं देवस्य कर्हिचित् । आसादयामि नैवान्तं तस्य रादन् ! महात्मनः ।।" इति ।। (भार.व.124.125) [नि-308. मितस्य शिशुरूपस्य कदाचित् कश्चिदेव च । कथंचित् अनधिः नास्ति महिम्नः परमात्मनः । तस्मात् अनन्तजित् इति वस्वर्णो जयदो मनुः ।। ] इष्टोऽविशिष्टः शिष्टेष्टः शिखण्डी नहुषो वृषः । क्रोधहा क्रोधकृत् कर्ता विश्वबाहुर्महीधरः ।। 34 ।।

## 309
 एवम् उदरेण धृतैः मुख्यैरपि अविशेषेण जनयित्री इव वांछितः इति इष्टः ।। [नि-309. इष्टोविशिष्टः कथितः सर्व-रक्षण-तत्परः ।] (309).

## 310
 अविशिष्टः ।। [नि-309,310. इष्टोविशिष्टः कथितः सर्व-रक्षण-तत्परः ।]

## 311
 तथा पणडिताग्रण्यां मार्कम्डेयादीनां परमपुरुषार्थत्वेन इष्टः शिष्टेष्टः । तत्रैव च "सत्त्वस्था निरहंकारा नित्यम् अध्यात्म-कोविदाः । मामेव सततं विप्राः चिन्तयन्त उपासते ।।" इति ।। (भार.व.189.167) [नि-311. मार्कण्डेयद्विजातीनां पण्डितेषु अग्रयायिनाम् । उत्कृष्ट-पुरुषार्थत्वेन इष्टः शिष्टेष्टः उच्यते ।।]

## 312
 "आसीनं तं नर-व्याघ्रं पश्यामि अमित-तेजसम् ।" इति अपरिमित-अप्रधृष्यम् ऐश्वर्यं परं तेजः शिखण्डम् अस्य अस्तीति शिखण्डी । "अतिशायने" इतिः ।। (अष्टा.-5.3.55) [नि-312. अत्यप्रधृष्यम् ऐश्वर्यं परं यत् तेजः आस्थितम् । तत् शिखण्डं तु यस्यास्ति तं श्खण्डी इति चक्षते ।]

## 313
 तथा स्वमायया जूवान् नह्यति-बध्नाति इति नहुषः इति नैरुक्ताः । यथा-- "तस्मिंश्चान्यो मायया सन्निरुद्धः" इति ।। (श्वे.-4.9) [नि-313. जीवन् स्वमायया नित्यं नहुषो नयति इति सः ।]

## 314
 स एवामृतोपमया स्वकान्त्या वाचा च सागरस्य उदराटनश्र4न्तम् आश्वासयन् सिञ्चिति इति वृषः । "वृष सेचने" । यथा-- "ततो माम् अब्रवीत् बालः सः पद्मनाभ-लोचनः । श्रीवत्सधारी द्युतिमान् वाक्यं श्रुति-सुखावहम् । जीनामि त्वां परुश्रान्तं तदा विश्राम-कांक्षिणम् ।।" इत्यादि ।। (भार.व.188.94) [नि-314. सागरस्योदरे नित्यं वसन् अमृतरूपया । स्वदेहकान्त्या वाचाऽपि सम्यगाश्वासयन् मृहुः । भार्गवो रामः

## 315
 अथ भार्गवं रामं ध्वनयति । त्रिस्सप्तवारं नरपतिनिरासकरं क्रोधं काश्यप- प्रार्थनामात्रेण हयवान्-क्रोधहा ।। [नि-315. काश्यपस्य प्रार्थनया य क्रोधम क्षत्रहानिदम् । हतवान् क्रोधहा प्रोक्तः षडर्णः क्रोधनाशकः ।।]

## 316
 पूर्वं तेभ्यः क्रोधकृत् च ।। [नि-316. क्रोधकृत् क्षतियेभ्यो यः पुरा क्रोधं करोति सः ।]

## 317
 तथाविध-क्रोधहेतोः कार्तवीर्यस्य छेता-कर्ता । यता- "निःक्षत्रियां यश्च चकार मेदिनीम्" इति ।। [नि-317. क्रुद्धेतोः कार्तवीर्यस्य छेत्ता कर्तेति शब्द्यते । ]

## 318
 एवं कण्टकोद्धारेण विश्वस्मै बाहू यस्य सः विश्वबाहुः ।। [नि-318. विश्वस्मै यस्य बाहू सः विश्वबाहुः एकीर्तितः ।]

## 319
 एवं भारावतरमेन महीं धत्ते इति महीधरः ।। [नि-319. भारावतरणं कृत्वा गां धत्ते स महीधरः ।] अच्युतः प्रथितः प्राणः प्रामदो वासवानुजः । अपां निधिः अधिष्ठानम् अप्रमत्तः प्रतिष्ठितः ।। 35 ।।

## 320
 "च्यवनोत्पत्तियुक्तेषु ब्रह्मेन्द्र-वरुणादिषु । यस्मान्न च्यवते स्थानात् तस्मात् संकीर्त्यसे अच्युतः ।।" इति ब्रह्मादि-साधर्म्येण अवतारेऽपि स्वैश्वर्याप्रच्युति-वैधर्म्यात् अच्युतः ।। [नि-320. च्यवनोत्पत्तियुक्तेषु ब्रह्मेन्द्रवरुणादिषु । यस्मान्न च्यवते स्थानात् तस्मात् संकीर्त्यतेऽच्युतः ।। साधर्म्येण अवतारेऽपि ब्रह्येन्द्रवरुणादिभिः । न स्वैश्वर्यात् प्रच्युतो यः सोऽच्युतः परिकीर्तितः ।।]

## 321
 तथात्वेन प्रसिद्धः प्रथितः । यथा-- "तस्य नाम महद्यशः" (तै.ना.1.9) "यशसश्च एकभाजनम्" इति ।। (रा.कि.15.19) [नि-321. अच्युतत्वेन लोकेऽस्मिन् प्रक्यातः प्रथितः स्मृतः ।]

## 322
 तत्र उपजीविनां जीवितरूपत्वात् प्राणः । "प्राणोऽस्मि प्रज्ञात्मा तं माम् आयुः अमृतम् इति उपास्स्व" (कौषी.-3.14) "अमृतं देवानाम् आयुः प्रजानाम्" (तै.आ.3) "प्राणस्तथाऽनुगमात्" इति ।। (ब्र.सू.1.1.29) कूर्ममूर्तिः

## 323
 अथ कूर्ममूर्ति सूचयति--प्राणदः । मरुतां मथनोचितबलप्रदः । "अनन्त-बल-शक्तये" इति तन्मन्त्र-वर्णात् ।। (मन्त्र) [नि-323. मरुतां बलदानाद्धि समुद्रमथने भृशम् । प्राणदश्च समुद्दिष्टः कूर्मरूपतया हि सः ।]

## 324
 अमृतार्थिनं वासवमनु तत्संविधानाय जात इति वासवानुजः । "अनौ कर्मणि" इति डः ।। (अष्टा.-3.2.100) [नि-324. वासवस्य अनुजत्वेन जातत्वात् वासवानुजः ।]

## 325
 मथ्यमान-महार्णव-धारणात् अपां निधिः ।। [नि-325. अपां निधिः मथ्यमान-महार्णव-विधारमात् । ]

## 326
 "मन्दराद्रेः अधिष्टानं भ्रमतोऽभूत् महामुने" इति अधिष्ठानम् ।। (वि.पु.1.9.88) [नि-326. भ्राम्यमाणं मन्दराद्रिं धृतवाऩ् यो महाजले । अधिष्ठानं तमेवाहुः अधिष्ठान-प्रदो मनुः ।। ]

## 327
 एवंविधानां त्राणेषु अप्रमत्तः अत्यन्तम् अवहितः ।। [नि-327.अत्यन्तावहितः त्राणे हि अप्रमत्तः प्रकीर्तितः ।।]

## 328
 स्वयम् अन्यानपेक्षया स्वे महिम्नि प्रतिष्ठितः । "स भगवः क्व प्रतिष्ठित इति । स्वे महिम्नि" इति । (छा.-7.24.1) "स्वे महिम्नि स्थितं देवम्" इति च ।। (वि.ध.72.2) [नि-328. स्वे महिम्नि स्थितो यस्तु स प्रतिष्ठित उच्यते ।] स्कन्दः स्कन्धरो धुर्यो वरदो वायुवाहनः । वासुदेवो बृहद्भानुः आदिदेवः पुरन्दरः ।। 36 ।।

## 329
 स्वयम् असुरादीन् स्कन्दयति--शेषयति इति स्कन्दः ।। [नि-329. असुरादीन् शोषयति स्कन्दः स्कन्दयतीति यः ।]

## 330
 तादृशं सुरसेनान्यमपि धरते इति स्कन्धरः । सोऽपि हि तस्य विभूतिः-- "सेनानीनामहं स्कन्दः" इति ।। (गीता.10.24) [नि-330. स स्कन्दधर आख्यातः षडानन-विधारणात् ।]

## 331
 "भुवनभृते" इति तन्मन्त्रवर्णात् धुर्यः । (मंत्रवर्ण) "धुरो यड्ढकौ" इति यत् ।। (अष्टा.-4.47.7) [नि-331. भुवनं धृतवान् धुर्यः]

## 332
 [नि-332. वरदोऽभीष्टदः स्मृतः ।]

## 333
 तद्यथा वायुवाहनः जगत्प्राणं वायुं वाहयति इति ।। [नि-333. जगत्प्राणं वहति यो वायुवाहन उच्यते ।]

## 334
 अथ द्विषट्क-उध्यात्म-विषयः वासुदेवः । वासुशिच अशौ देवश्चेति विश्वं सवि- त्रीव वासयन्, बक्षाभ्यामिव आच्छादयंश्च तस्मिन् वसतीति वासुः । एवं क्रीडति विजिगीषते, अथ च द्योतते, स्तूयते, गच्छति च इति देवः । अतो वासुदेवः । निरूचुश्च ॠषयः -- "छादयामि जगत् सर्वं भूत्वा सूर्य इव अंशुभिः । सर्वभूताधिवासश्च वासुदेवः ततः स्मृतः ।।" (भार.मो.160) "वसनात् सर्वभूतानां वसुत्वात् देवयोनितः । वासुदेवस्ततो ज्ञेयः सर्वेषामपि पठ्यते ।।" (भार.उ.69.3) "सर्वत्रासौ समस्तं च वसत्यत्रेति वै यतः ततः स वासुदेवेति विद्वद्भिः परिपठ्यते ।।" (वि.पु.1.2.12) इति सर्वशास्त्रे । गृह्यमिति न अतिव्यज्यते ।। [नि-334. सर्वभूतान् वासयति वासुः स परिकीर्तितः । दिवुधातोरपि क्रीडाद्यज्ञथकत्वात् विशेषतः । वासुश्ट देवश्चेत्येष वासुदेवः प्रकीर्तितः ।। सर्वभूतेषु अपि वसन् स्वस्मिन् भूतानि वासयन् । यः क्रीडति मुदा यद्वा वासुदेवः स उच्यते ।। सर्वत्रासौ समस्तं च वसत्यत्रेति वै यतः । ततः स वासुद्वेति विद्वद्भिः परिपठ्यते ।। ]

## 335
 तदेव व्याचिकीर्षति । तत्र यत् भोगविभूत्या द्योतमानकत्वं तदाह-बृह्द्भानुः । वृहन्तो भानवः-नित्य-दीप्राः अस्य इति ।। [नि-335. बृहन्तो भानवो यस्य स बृहद्भानुः उच्यते ।]

## 336
 यदवरविभूत्या क्रीडति, तदाह-आदिदेवः । यथा-- "संप्रयोज्य वियोज्यायं कामकारकरः प्रभुः । क्रीडते भगवान्" (अ.30.43) "अप्रमेयोऽनियोज्यश्च यत्रकामगमो वशी । मोदते भगवान् विष्णुः बालः क्रीडनकैरिव ।।" (भार.स.62.34) [नि-336. क्रीडतीति आदिदेवः सः पदात्मक-विभूतिभिः ।]

## 337
 छादनात् यत् असद्वाध-निवारणं तदाह चतुर्भिः । असुरपुराणि दारयतीति पुरन्दरः । "वाचंयमपुरन्दरौ च" इति निपातितः । (अष्टा.-6.3.6) असुर-पिशाच-अशनि-ग्रहादि-आधिदैविक-भयहरण-प्रदर्शनम् एतत् ।। [नि-337. पुरन्दर इति खायातोऽसुराणां पुरदारमात् ।] अशोकस्तारणः तारः शूरः शौरिः जनेश्वरः ।

## 338
 आध्यात्मिकानां शोक-मोह-एशनायादीनां विरोधी एशोकः ।। [नि-338. अशोकः शोकमोहादिनाशकः परिकीर्तितः ।]

## 339
 आधिभौतिकेभ्यश्च वैरि-चोर-व्याध्यादि-भयेभ्यः तारयति इति तारणः ।। [नि-339. तारमो यस्तारयति वैरिव्याघ्रादि-भीतित ।]

## 340
 सन्निधानाच्च सर्वंस्सारभयात् तारयति इति तारः । अथर्वशिरसि-"गर्भ-जन्म-जरा-मरण-संसारसागर-महाभयात् तारयतीति । तस्मादुच्यते तारः ।" इति । (अथर्वशिराः ) "अपहतपाप्मा विजरो विमृत्युः" इत्यादिका च श्रुतिः एतत्प्रकरण-प्रवणा ।। (छा.-8.7.3) [नि-340. तारः संसारभयतो नित्यं तारयतीति सः ।]

## 341
 यद्विजिगीषुत्वं तदाह-शूरः इति । शीरः-समर्थो जैत्रः । शु गतौ । "शिसिचिमीनां दीर्घश्च" इति क्रन् प्रत्ययो दीर्घश्च ।। [नि-341. विजिगीषुतया जैत्रः समर्थः शूर उच्यते ।।]

## 342
 यत् विशेषतो भक्तान् गच्छति, तत् प्रदर्शयति-शौरिः । शूरस्य वसुदेवस्य अपत्यम् । "अत इञ्" ।। (अष्टा.-4.1.95) [नि-342. शूरस्य वसुदेवस्य योऽपत्यं शौरिः उच्यते ।]

## 343
 एवं सर्वसंप्लावन्-उज्ज्वलैश्वर्य-महौघः जनेश्वरः ।। [नि-343. प्लवनोज्ज्वलनैश्वर्यमहौघः स्यात् जनेश्वरः ।।]

## 344
 अथ च निसर्ग-महत्त्वेन विस्मय-मद-मान-वर्जनात् अनुद्वेलः । अनुकूलः --कुलमनु वर्तते इति । यथा-- "वीर्यवान् न च वीर्येण महता स्वेन विस्मितः" (राम.अ.1.13) भक्तभव्यो वा अनुकूलः । "हस्तावलंबनो ह्येको भक्तिक्रीतो जनार्दनः" (वि.ध.3.23) "यदि शक्नोषि गच्छ त्वम् अति-चञ्चल-चेष्टित !" इत्यादि ।। (वि.पु.5.6.15) [नि-344. स्वभावतो महत्त्वेऽपि मदविस्मय-वर्जनात् । भक्तक-प्रवमो नित्यम् अनुकूल इति स्मृतः ।।]

## 345
 तथा शतावर्तः-शतम् आवर्ता अस्येति । आवर्तशब्देन ऐश्वर्य-विजृंभितानि लक्ष्यते । अतिवेलमपि अनुवेलीक्रियमाणम् इदमैश्वर्य-संकतगति-क्षोम-समुद्भवत्-सरिदावर्तवत् विदृंभृते । एवं "शान्तोदितविज्ञानप्राणाय" इति परमन्त्र-लिङ्गं समर्थितम् ।। (मन्त्र) [नि-345. ऐश्वर्यजृंभिताभिख्या आवर्ता यस्य नित्यशः । शतं सन्ति शतावर्तः वस्वर्णो भुक्तिमुक्तिदः ।।]

## 346
 एवं वासुदेवत्वं गुणतो विवृत्य,रूपतोऽति विव्रियते । लीलापद्मेन नित्ययोगात् पद्मी ।। लीला-पद्मधरो नित्यं पद्मी इति परिकीर्त्यते ।।] पद्मनाभोऽरविन्दाक्षः पद्मगर्भः शरीरभृत् । महर्द्धिः ऋद्धो वृद्धात्मा महाक्षो गरुडध्वजः ।। 38 ।।

## 347
 अमल-कमलास्फालननिभं श्रमापहं वीक्षणम् अस्य इति पद्मनिभेक्षणः ।। [नि. 347. स्वच्छाम्बु-जातसदृशम् ईक्षणम् श्रमहारि च । यस्यास्ति भक्तरक्षायां स स्यात् पद्मनिभेक्षणः ।।]

## 348
 नाभिश्च पद्मनिभः अस्य इति पद्मनाभः ।। [नि.348 -नाभिश्च पद्मवत् यस्य पद्मनाभः स उच्यते ।]

## 349
 अरविन्द-सुरन्दरे अक्षिणी अस्येति अरविन्धाक्षः ।। [नि-349. रक्तारविन्द-नयनस्तु अरविनादाक्षः इरितः ।]

## 350
 स्वसदृशेन सुरबि-कोमलेन आसनपद्मेन,उपासक-मानस-सरसिजेन वा, गीर्यते- स्वान्तरवस्ताप्यते इति पद्मगर्भः । "अर्तितॄभ्यां भनि " । था-- (उणा.पा.-153) "दहरं विपाप्मं परवेश्मभूतं यत् पुम्डरीकम्", (तै.ना.10) "दहरं पुण़्रीकम् वेस्म", (छा.-8.1.1) "सरसिजासन-सन्निविष्टः" इत्यादि ।। नि-350. योगि-हृत्पुण्डरीकश्थः पद्मगर्भः स उच्यते ।]

## 351
 ईदृशेन शुभाश्रयेण स्वशरीरभूतम् उपासकं पुष्णाति इति शरीरभृत् । उपास्य-गुणैः हि तेषां पोषः । "वसति ह-दि सनातने च तस्मिन् भवति पुमान् जगतोऽस्य शौम्यरूपः ।" (वि.पु.3.7.24) "ब्रह्मविद इव-सोम्य ! ते मुकं भाति" इति च । (छा.4.14.2) उपको हि तस्य आत्मवत् शरीरवच्च । "रक्षते भगवान् विष्णुः भक्तान् आत्मशरीरवत्" इति ।। [नि-351. योगिहृत्कज-मध्यस्थः स्वदेहं तं बिभर्ति यः । शरीरभृत् स कथितो वस्वर्णो भुक्तिमुक्तिदः ।।]

## 352
 अथ विभूतितोऽपि स एव विव्रियते । तद्योगक्षेम-क्षम-निस्सीम-विभूतिः महर्द्धिः ।। [नि-352. स एवाथो विव्रियते वासुदेवो विभूतिभिः । तद्योगक्षेमवहन-निर्मर्यादविभूतितः ।। महर्द्धिः ।]

## 353
 तत्समृद्ध्या स्वयमपि समृद्धः ॠद्धः । यथा-- "अभिषिच्य च लङ्कायाम्" इतियीदि ।। (रा.बा.1.25) [नि-353. तत्समृद्ध्या यः समृद्धः स्वुद्धः उच्यते । ]

## 354
 इमं महान्तं महिमानं चुलकयन्निव प्रवृद्धः आत्मा-स्वरूपमस्य इति वृद्धात्मा ।।

## 355
 महाक्षः महान-पूज्यः, अक्षः यस्य सः । वहनेन रथावयव-साम्यात् अक्षः त्रयोमयः तार्क्ष्यः । स हि गरुडवाहनस्य औपवाह्यः ।। [नि-355. अक्षस्तु तार्क्ष्यो वहनात् रथावयव-साम्यतः । महान् पूज्यः स यसायास्ति स महाक्षः इति स्मृतः ।]

## 356
 स एव ध्वजो यस्य सः गरुडध्वजः । तद्धि सर्वोश्वरस्य असाधारणं चिह्नम् ।। [नि-356. स एव तु ध्वजो यस्य स उक्तो गरुडध्वजः ।।] अतुलः शरभो भीमः समयज्ञो हविर्हरिः । सर्वलक्षणलक्षण्यो लक्ष्मीवान् समितिञ्जयः ।। 38 ।।

## 357
 एवम् अतुलः-अनुपमः । "न तस्य प्रतिमा अस्ति" इति ।। (तै.2) [नि-357. गरुडध्वजवत्त्वाद्धि सः अतुलः अनुपमः स्मृतः ।]

## 358
 स्वमर्यादा-अतिवर्तिनः शृणाति इति शरभः । "कॄशॄशलिकलिगर्दिभ्यो अभव्" इति अभव् ।। (उणा.पा.-3.122) [नि-358. स्वाज्ञातिलंघिनः पुंसः शिक्षमात् शरभः स्मृतः ।]

## 359
 अतस्ते तस्मात् बिभ्यतीति भीमः । "भियः षिग्वा" इति 'मक्' प्रत्ययः । (उणा.पा.-1.153) "भीमादयोऽपादाने" इति । (अष्टा.- 3.4.74) तद्भीता हि वाय्वादयो देवाः स्वमर्यादां नातिवर्तन्ते । यथा -- "भीषाऽस्मात् वातः पवते" इत्यादि, (तै.आ.8) "यदिदं किंच जगत् सर्वं प्राण एजति निःसृतम् । महद्भयं वज्रम् उद्यतम्" (कठ.-2.3.2) "भयोदेव अग्निस्तपति भयात् तपति सूर्यः । भयात् उन्द्रश्च वायुश्च मृत्युर्धावति पञ्चमः ।।"(कठ.-2.3.3) "कम्पनात्" (ब्र.सू.1.3.40) [नि-359. भीमो यस्मात् बिभ्यति तु शरभात् पवनादयः ।]

## 360
 अतः तेषाम् अग्न्यादीनाम् उर्ध्व-ज्वलनादि-समयमि-जानाति इति समयज्ञः । "सीर्याचन्द्रमसौ धाता यथापूर्वम् अकल्पयत्" इति । (तै.1) यद्वा भक्तेभ्यः स्वात्मदान-अवसरः समयः, तदभयदान-व्रतं वा इति ।। [नि-360. अग्न्यादीनां च समयम् उर्द्ध्वाग्र-ज्वलनादिकम् । यो जानाति अधिकारं स समयज्ञः प्रकीर्तितः ।]

## 361
 "तस्य तावदेव चिरं यावन्न विमोक्ष्ये, अथ संपत्स्ये" इति । (छा.6.14.2) श्रुतिसिद्धं समयं ज्ञात्वा, तेभ्यो दीयते. तैः आदीयते च इति हविः । "हु दानादानयोः" "अर्चि शुचि हु सृ पिछादि छर्दिभ्यः इसिः" इति इसिः । (उणा.पा.-2.108) तद्विघ्नम् अपहरति इति हरिः । "सर्वधातुभ्यः इन्" (उणा.पा.-4.119) इति हरतेः इन् यथा- "हरिर्हरति पापानि दुष्टचित्तैरपि स्मृतः । अनिच्छयाऽपि संस्मृस्टो दहत्येव हि पावकः ।।" इति । (हर्यष्टकम्) हविर्हरिः इति एकं नाम । "इडोपहूतं गेहेषु हरे भागं क्रतुष्वहम् । वर्णश्च मे हरिः श्रेष्ठः तस्मात् हरिः अहं स्मृतः ।।" इति ।। (भार.शा.343.39) [नि-361. भक्तेभ्यः स्वात्मदानाय यो ज्ञात्वाऽवसरं मुदा । दीयते चादीयते च तैर्योऽसौ तु हविः स्मृतः ।। हरिश्च तद्विघ्रहरो यद्वा क्रतुषु दीयते । यत् हविः तस्य हरणात् हविर्हरिः इति स्मृतः ।।] लक्ष्मीपतित्वम्

## 362
 अथ लक्ष्मीपतिमूर्तिः । साक्षात् लक्ष्मी-सततालिह्गन-सौभाग्य-सूचकैः लक्षणे ज्ञाने साधुः सर्वलक्षण- लक्ष्ण्यः । "तत्र साधुः" (अष्टा.-4.4.98) इति यत् । तानि लक्षणानि यथा-- "ध्यायेत् कमलगर्भाभं देवं लक्ष्मीपतिं ततः । कमलालय-हेतीश-विभूषित-करद्वयम् ।।" तन्मनौ च "पुण्डरूकाक्ष! सकलसुख-सौभाग्य-वारिधे!" (मन्त्र) इति ।। [नि-362. सर्वलक्षणलक्षण्यो लक्ष्मीलक्षणचिह्नितः ।]

## 363
 तथा च लक्ष्मीवान्-ततैव लक्ष्म्या नित्ययोगवान् । यथा -- "द्वयं देवीपरिणये लीलयौव समर्पयन् । प्रकाशयन् अनादित्वम् आत्मना प्रकृतेः सह ।। मत्करैः अनुविद्धेयं प्रकृतिः प्राकृतैः अहम् । यतोऽहम् आश्रितश्च अस्या मूर्तिः मयि एतदात्मिका ।।" इति । प्रकृतिः-जगतां माता श्रीः ।। [नि-363. लक्ष्म्या च नित्ययुक्तत्वात् लक्ष्मीवान् इति कथ्यते ।]

## 364
 तया जगत्पिता पितृवत् निर्वृतिकरोऽयम् जीवानां स्वदास्यविवादक्लोशं जयति इति समितिञ्जयः । "संज्ञायां भृतॄवृजि" इत्यादिना खच् । (अष्टा.-3.2.46) "अखिल-दुःखजयः" इति मन्त्रवर्णात् ।। (मन्त्र) [नि-364. चेतनानां स्वदासत्व-विवादं जयतीति सः । समितिञ्जयः आख्यातः सर्वदुःख-शमाश्रयः ।।] विक्षरो रोहितो मार्गो हेतु दामोदरः सहः । महीधरो महाभागो वेगवान् अमिताशनः ।। 40 ।।

## 365
 यथोक्त-भक्तप्रणय-अक्षरणात् विक्षरः ।। [नि-365. उक्त-स्नेहस्य अक्षरणात् विक्षरः परिकीर्तितः । ]

## 366
 कमलगर्भाभत्वात् रोहितः ।।

## 367
 उपासकैः मार्ग्यते इति मार्गः । "वाञ्छित-सिद्धि-प्रदः" इति मन्त्र-वर्णात् ।। (मन्त्र) [नि-367. उपासकैः मार्ग्यमाणां मार्गो नाञ्छित-सिद्धये । ]

## 368
 तद्धेतुः होतुः । "हि गतौ" "कमिमनि" इत्यादिना तुः ।। (उणा.पा.-1.75) [नि-368. वाञ्छितार्थ-निदानत्वात् हेतुः इत्यभिधीयते ।]

## 369
 उदरे दामनि अस्य इति दामोदरः । "दामानि लोकनामानि भान्ति यस्योदरान्तरे । तेन दामोदरो देवः " इति । "देवानां सुखशंसित्वात् दामात् दामोदरं विदुः" इति वा । (भार.उ.71.9) "ततः स दामोदरतां प्रययौ दाम-बन्धनात्" इति वा । (वि.पु.5.6.20) एवं लक्ष्म्या अपि स्पृहणीय-चीतुर्योऽपि सन् यशोदा-दामनि गलितजलः संश्रित- वात्सल्यात् बभूव उत्यर्थः ।। [नि-369. दामानि लोकनामानि हि उदरे यस्य सन्ति सः । दामोदरो मतो यद्वा यशोदा-दाम-बन्धनात् । देवानां सुख-शंसित्वात् दामात् दोमोदरोऽपि वा ।।]

## 370
 एवं तद्वन्धन-तर्जन-भर्त्सनादिकं सहते इति सहः ।। [नि-370. यशोदा-कृतबन्धादि-सहनात् सह ईरितः ।]

## 371
 स एव भूभार-हरमेन महीधरः । [नि-371. भूभारनाशनेन ज्या-धरणात् धरणीधरः । ]

## 372
 वल्लवी-नीला-षोडशहस्र-दिव्यकन्यका-रुक्मिणी-सत्यबामा-जांबवती-प्रभृतीनां स्वयंवर-सौभाग्यवत्त्वात् महाभागः ।। [नि-372. रुक्मिम्यादि-बहुस्त्रीभिः महाभागः स्वयंवृतः ।]

## 373
 मनुष्यधर्म-लीले बाल्येऽपिदुर्वार-परमैश्वर्य-प्रसरत्वात् वेगवान् । "अति- शायन् मतुप्" ।। [नि-373. दुर्वार-परमैश्वर्य-प्रसरत्वात् विशेषतः । मनुष्यधर्मे बाल्येऽति वेगवान् इति शब्द्यते ।।]

## 374
 कथम् ? अमिताशनः-अपरिमितं गोपैः इन्द्राय परिकल्पितम् अशनम् अस्येति । तस्मिन् विस्मिता हि गोपाः तम् अतिशशङ्किरे । यथा-- "देवो वा दानवो वा त्वम् ?" इत्यादि ।। (वि.पु.5.13.121) [नि-374. इन्द्राय कल्पितं गोपैः अमितं च अशनं स्वयम् । भुक्तवान् यश्च निःशेषं प्रोच्यते सः अमिताशनः ।।] करणं कारणं कर्ता विकर्ता गहनो गुहः ।। 41 ।।

## 375
 "दामोदरं बन्धहरम्" (वि,पि.41.23) इति प्रकारेण स्वबन्ध-अनु-सन्धायिनां भवबन्ध-निर्धूननेन उद्गतो भवः अस्मात् इति उद्भवः ।। [नि-375. समुद्गतो भवो यस्मात् उद्भवः परिकीर्तितः]

## 376
 अन्यान् बन्धार्हान् बन्धनीं च प्रकृतिं क्षोभयति इति क्षोभणः ।। [नि-376. प्रकृतिं बन्धनार्हांस्च क्षोभयन् क्षोभणः स्मृतः ।]

## 377
 मायापाशेन व्याघ्र-वराहादिवत् जीवान् बद्धवा दीव्यति-क्रीडति इति देवः ।। [नि-377. व्याघ्रादिवत् जीवततेः मायापाशेन बन्धनम् । कृत्वा नित्यं क्रीडति यः देवः परिकीर्तितः ।]

## 378
 एवंप्राय-भोगक्रीडा-साहित्योन वर्धनीया अस्य श्रीः इति श्रीगर्भः । "विष्णोः एषा अनपायिनी" इति ।। (वि.पु.1.9.144) [नि-378. श्रीगर्भः श्रीः येन भोगक्रीडा-साह्येन-पोष्यते ।]

## 379
 एवं लक्ष्मी-स्वयंग्रहण-सप्रयोजन-परमैश्वर्यः परमेश्वरः । यथा-- "अतीव-रामः शुशुभोऽरामया विभुः श्रिया विष्णुरिवमहेश्वरः" इति ।। (राम.बा.77.33) [नि-379. श्रीस्वयंग्रह-सार्थात् स्वात् ऐश्वर्यात् परमेश्वरः ।]

## 380
 स्वप्राप्तेः सादकतमत्वात् करणम् । ज्ञानकरमानां श्रवण-नयनांदीनां क्रियोप- करणानां च एतच्छक्ति-शीकरतः करणत्वम् । यथा-- "चक्षुश्च द्रष्टव्यं च नारायणः श्रोत्रं च श्रोतव्यं च नारायणः" इत्यादि ।। (महोप.सु.) [नि-380. स्वप्राप्तौ साधकतमं जीवनां करणं विदुः ]

## 381
 तैस्तैः तद्वतः तत् तत् कारयति इति कारणम्-दैवतम् ।। [नि-381. जीवानां चक्षुरादीन् यो कारयति सः प्रोच्यते कारणम् ।]

## 382
 तत्र स्वतन्त्रः कर्ता । अधिकारी फली जोवोऽपि हि स्वयं स्वस्य यथा सुख- दुःखाभीमानी, तता तदतिशयेन वा तदवस्थाभिमानी हि भगवन् । यथा- "व्यसनाषु मनुष्याणां भृशं भवति दुःखितः । उत्सवेषु च सर्वेषु पितेव परुतुष्यति ।। " (राम.अ.2.40) "बहु स्यां प्रजायेय" इति च । पृथगबिमानित्वे हि न "बहु स्याम्" इति स्यात् ।। (तै.आ.6) [नि-382. कर्ता स्वतन्त्रः परिकीर्तितः ।।]

## 383
 अत एव तत्फलभोगेन हर्षशोकादिभिः विकुर्वाणः विकर्ता । स्वार्थ-हर्ष- [नि-383. विकुर्वाणो विकर्ता यो हर्षशोकादिभिः स्मृतः ।]

## 384
 एवं सर्वेषां ज्ञानायतन-भोगतदुपकरम-स्वरूपेषु तदबिन्न-तन्त्राभिमानत्मके महागुणे गहनः-अतिबूतिः । "सहैव सन्तं न विजानन्ति देवाः" (यजुरा.3.2.4) तत्र अन्तर्यामि-ब्राह्मणम् "यः पृथिव्यां तिष्ठन्" इत्यादि सर्वम् । (बृ.5.7.3) शुबालोपनिषदि- "चक्षुश्च द्रष्टन्यं च नारायमः" इत्यादि । (सु.-7) "अधिष्ठानं तता कर्ता करणं च पृथग्विधम् । विविधाश्च पृतक्चेष्टा दैवं चैवात्र पञ्चमम् ।।" इति ।। [नि-384. बुद्ध्यायतन-भोगोपकरणादिषु देहिनाम् । तदभिन्नाभिमानात्म-महागुणगमेऽपि च । गहनो हि अतिभूमित्वात् ।।]

## 385
 एवं गूहति-रक्षति इति गुहः ।। [नि-385. .......रक्षतीति गुहः स्मृतः ।] व्यवसायो व्यवस्थानः संस्थानः स्थानदो ध्रवः । परार्द्धिः परमः स्पष्टः तुष्टः पुष्टः शुभेक्षणः ।। 42 ।।

## 386
 अतिशयेन सीयते (अवसीयते-पा) बध्यते अस्मिन् ज्योतिश्चक्रम् इति व्यवसायः । अधिकरमे घञ् । नक्षत्राध्रार-व्योम-शरीरत्वात् । अतो हि "गगनमूर्तये" इति तन्मन्त्रवर्णः । "भवचक्रभृतं देवम्" इति तद्ध्यानम् ।। [नि-386. ज्योतिश्चक्रं ध्रुवे नित्यं सीयते बद्ध्यते यतः । व्यवसायः ततो ज्ञपः भ-गमाधार-मूर्तिमान् ।।]

## 387
 तन्मूलः कालः कला-मुहूर्ताद्यात्मा तत्रेव व्यवतिष्ठते इति व्यवस्थानः ।। [नि-387. कला-मुहूर्तादिमयो ध्रुवे कालोऽवतिष्ठते यस्मात् तस्मात् व्यवस्थानः ह्यष्टार्णः स्थानदो मनुः ]

## 388
 सर्वम् एतस्मिन् सन्तिष्ठते-समाप्यते इति संस्थानः ।। [नि-388. ध्रुवे (तस्मिन्-पा) समाप्यते सर्वमिति संस्थान उच्यते ]

## 389
 स एव "परमपद-प्राप्तिहेतवे" इति मन्त्रवर्मात् स्थानदः ।। [नि-389. स एव परमाकास-प्राप्तौ हेतुत्त्वतः सदा । प्रोच्यते स्थानद इति सप्तार्णो मनुनायकः ।।]

## 390
 स कलु तुङ्गपद-प्रदानेन अर्वाचीनं-ध्रुवमपि ध्रुवी चकार । अतो ध्रुवः । अस्य सर्वव्यापकत्वं तत्त्वम् ।। अथ मृत-सञ्जीवनं रामचरितम् ।

## 391
 सर्वैश्वर्यादपि पराऽस्य कल्याण-गुण-समृद्धिः इति परर्द्धिः । परावस्थस्यापि हि रामस्य अवर-सोमादिदेव-गुणैकदैश-निदर्शनं क्रियते । यथा-- "विष्णुना सदृशो वीर्ये शोमवत् प्रियदर्सनः" (राम.बाल.1.18) इत्यादौ । परत्वं च अत्रैव-- "एतत् तदुक्तम् अव्यक्तम् अक्षरं ब्रह्मसंमितम् । देवानां हृदयं सौम्य ! गुह्यं रामः परन्तपः ।।" (राम.यु.122.31) "बहवो नृप! कल्याणगुणाः पुत्रस्य सन्ति ते" इत्यादि । (राम.अ.2.26) "भगवते" इति स्वमन्त्र-वर्णाच्च ।। [नि-391. कल्याणां पराणां च गुणानाम् ॠद्धिदः सदा । परावस्थतया चैव परर्द्धिः इति कथ्यते ।।]

## 392
 किञ्च परमस्पष्टः । स्पष्ट-प्रत्यक्ष-दृष्ट-स्वपारभ्यः । यथा-- "व्यक्तमेष महायोगो परमात्मा सनातनः " (रामययु.114.14) "सूर्ययस्यापि भवोत् सूर्यः" इत्यादि ।। (राम.अ.44.15) [नि-392. साक्षात् दृष्टस्वपारभ्यः परमस्पष्ट उच्यते ।]

## 393
 अधिकृत-अधिकारात् परत्वादपि अतिशयेन समस्त-मनुष्या-द्यधिकारयोः दाशरथित्व- जगत्पालनयोः लाभात् प्रीतः तुष्टः । यथा-- "पितरं रोचयामास तदा दशरथं नृपम्" (राम.बा.15.31) "कुलोचित-मतिः क्षात्रं धर्मं स्वं बहु मन्यते" (राम.अ.1.16) "आत्मानं मानुषं मन्ये क्षात्रं धर्मं स्वं बहु मन्यते" (राम.यु.120.11) [नि-393. लाभात् दाशरथित्वस्य जगतः पालनस्य च । मनुष्यत्वेऽपि यः प्रीतः स तुष्ट इति कथ्यते । ]

## 394
 एवं महागुणैः परिपूर्णः पुष्टः । "तमेवं गुणसंपन्नम्" इति ।। (राम.बा.1.19; राम.अ.2.48) [नि-394. गुणैर्यो हिं आनृशंस्याद्यैः पूर्णः पुष्ट इतीरितः]

## 395
 एवंविध-ऐशेवर्य-शीलातिशय-पिशुन-शीतल-विशाल-उदार-दीर्ध-राजीव-लोचनः शुभेक्षणः यता-- "सुभ्रूः आयत-ताम्राक्षः साक्षात् विष्णुरिव स्वयम्" इति । (राम.अ.2.44) स्वकर्मकं स्वकर्तृकं च दर्शनम् अबिमतमस्य इति वा शुभेक्षणः । यथा-- "यश्च रामं न पश्येत्तु यंच रामो न पश्यति । निन्दितः स वसेल्लोके स्वात्माऽपि एनं विमर्हते ।।" इति ।। (राम.अ.17.14) [नि-395. शोशील्य-ऐश्वर्य-पिशुनं शीतलं दीर्धम् आयतम् । ताम्रं च सोचनं यस्य स शुभेक्षण ईरितः ।। ] रामो विरामो विरतो मार्गो नोयो नयोऽनयः ।

## 396
 "रम्यतेऽस्मिन् सदा सर्वैः गुणरूप-वशीकृतैः" (राम.अ.53.1) । इति रामः । यथा- "रामो रमयतां श्रेष्ठः ।" "गुणाभिरामं रामं च ।" (भार.स.58.42) "श्यामो युवा लोहिताक्षो मातङ्गानामिव ॠषभः" "तथा सर्वप्रजाकान्तैः प्रीतिसंजननैः पितपः । गुणैर्विरुरुचे रामो दाप्तः सूर्य इवांशुभिः ।।" इति । (राम.अ.1.33) "शरदिन्दीवरत्विषे अभिराम-शरीराय" इति स्वमन्त्रलिङ्गाच्च ।। [नि-396. शुभेक्षणेऽस्मिन् स्वगुणैः रम्यते राम ईरितः ।]

## 397
 विरम्यते अस्मिन् वरप्रदैः ब्रह्मादिभिः वरैश्च अवध्य-त्वादिभिः लब्धवरैश्च रावणादिभिः इति विरामः । यथा-- "ब्रह्मा स्वयंभूः चतुराननो वा" इत्यादि ।। (राम.सु.51.45) [नि-397. वरप्रदैः ब्रह्ममुख्यैः अवध्यत्वादिः वरैः । यस्मिन् विरम्यते इति स विरामः प्रकूर्तितः ।।]

## 398
 विसर्ग-नैरपेक्ष्येण कृपणात् राज्यादेः विरतः । यथा-- "न चास्य महतीं लक्ष्मीं राज्यनाशोऽपकर्षति । लोककान्कस्य कान्तत्वं शीतरसमेरुव क्षपा ।।" (राम.अ.19.32) "स पितुर्वचनं श्रीमान् अभिषेकात् परं प्रियम् ।" (राम.सु.33.25) "धर्मोपदेशात् त्यजतश्च राज्यं मां टाप्यरण्यं मयतः पदातिम्" इत्यादि ।। (राम.सु.36.29) भरद्वाजादि-मुनिभिः मार्ग्यते इति मार्गः ।। विरजो मार्गः इति पाठे विरजाः-अपांसुलो निर्दोषः तद्दर्शितो मार्गः इति । यथा -- "या गतिर्यज्ञशीलानाम् आहिताग्नेश्च या गतिः ।" (राम.आ.68.29) "आवहत् परमां गतिम्" (राम.कि.17.8) [नि-398. निसर्गनैरपेक्ष्येण राज्यादेः कृपणाद्धिः यः । विरागी विरतः स स्यात् सप्तार्णवः परमाद्भूतः ।।]

## 399
 सुह-दां नियोगार्हत्वात् नेयः -- "आज्ञप्योऽहं तपस्विनाम्" (राम.बा.6.22) "आवासं तु अहमिच्छामि प्रदिष्टम् इह कानने ।" (राम.आ.5.33) "सुहृदां हि अर्थकृच्छ्रेषु युक्तं बुद्धिमता सता । समर्थनापि सन्देष्ट्रं शाश्वतीं भूतिमिच्छता ।। " (राम.यु.17.31) सभापर्वणि च स्वयम्-- "यजस्व अभीप्सितं यज्ञं मयि श्रेयसि अवस्थिते । नियुंक्ष्व चापि मां कृत्ये कर्तास्मि ते वचः ।।" (बार.अ.33.25) उद्योगे-- "अयमस्मि महाबाहो! ब्रूहि यत् ते विवक्षितम् । करिष्यामीह तत् सर्वं यत् त्वं वक्ष्यसि भारत ! ।।" (भार.उ.71.5) "वायुसूनोः सुहृत्त्वेन भक्त्या परमया च सः । शत्रूणाम् अप्रकंप्योऽपि लघुत्वम् अगमत् कपेः ।।" इति वा ।। (राम.यु.59.121) [नि-399. नियोगयोग्यः सुहृदां योऽसौ नेयः स उच्यते ।]

## 400
 त् च तथा अस्मिन् नीयन्ते इति नयः । ते हि आहुः -- [नि-400. यस्मिन् तपोधना नित्यं नीयन्ते इति वै नयः । ] इति श्रीहरितकुतिलक-श्रीवत्सांकमिश्रसूनोः श्रीरंगराज-दिव्याज्ञा-लब्ध-श्रीपराशरभट्ट-अपरनामधेयस्य श्रीरंगनाथस्य कृतौ श्रीविष्णुसहस्रमानविवरणे श्रीभगवद्गुणदर्पणे चतुर्थ शतकम् समाप्तम् ।।

## 401
 पञ्चम-शतक-प्ररंभः स एव, असुहृद्भिः न नयः अस्य अस्तीति अनयः । यथा रावणेन-- "हिमवान् मन्दरो मोरुः त्रैलोक्यं वा सहामरैः । शक्यं भुजाभ्याम् उद्धर्तुं न संख्ये भरतानुजः ।।" (राम.यु. 59.110) यद्वा "अयः शुभावहो विधिः", सः अस्मादन्यो जगतो नास्तीति अनयः । यथा--(अमरकोश) "एते वयं सर्वंसमृद्धकामा येषामयं नो भविता प्रशास्ता" इति ।। (राम.अ.16.45) [नि-401. असुहृद्भिर्नयो यस्य नास्तीति अनय उच्यते । अथवा जगतामस्मात् अयो नान्यस्ततः अनयः ।।]

## 402
 रक्षसाम् अतिभयचलन-हेतुत्वात् वीरः । "अज गतिक्षोपणयोः" "स्फायितञ्चिवञ्चि" (उणा.पा.-2.13) इत्यादिना रक् । "अजेर्व्यधञपोः" (अष्टा.-2.4.56) इति वीभावः । यथा- "ब्रह्मदण्डप्रकाशानां विद्युत्सदृशवर्चसाम् । स्मरन् राघवबाणानां विव्यथे राक्षसेश्वरः ।।" (राम.यु.60.2) "मातङ्ग इव-सिंहेन गरुडेनेव पन्नगः । अभिभूतोऽभवद्राजा राघवेण महात्मना ।।" (राम.यु.60.2) यता च मारीचः "वृक्षे वृक्षे च पश्यामि चीरकृष्णाजिचाम्बरम् । गृहीतधनुषं रामं पाशहस्तमिव अन्तकम् ।।" इत्यादि ।। (राम.आ.39.14) [नि-402. वीरः कंपनहेतुत्वात् रक्षसाम् अतिभीमतः ।]

## 403
 शक्तिमतां सुरादीनाम् अतिशयेन प्रशस्यः इति शक्तिमतां श्रेष्ठं । यथाऽ ऽह परशुपरिकर्मा रामः "अक्षय्यं मधुहन्तारं जानामि त्वां सुरेश्वरम्" इति । (राम.बा.76.17) ब्रह्मा च -- "कथं देवगणश्रोष्ठ! नात्मानम् अवबुद्ध्यसे " (राम.यु.120.6) "देवाश्च दैत्याश्च निशाचरेन्द्र! गन्धर्व-विद्याधर-नागयक्षाः । रामस्य लोकत्रय-नायकस्य स्थातुं न शक्ताः समरेषु सर्वे ।। " (राम.सु.51.44) "सर्वान् लोकान् सुसंहृत्य-स्हृतान् सचराचरान् । पुनरेव तता स्रष्टुं शक्तो रामो महाशरैः ।।" इति ।। (राम.सु.51.40)

## 404
 अभ्युदय-निःश्रेसाभ्यां सर्वस्य साक्षात् धरणात् धर्मः । "अर्तिस्तुसुहुसृधृक्षिक्षुभायावापदियक्षिनीभ्यो मन्" (उणा.पा.-1.145) इति मन् प्रतंययः । एवं सोमः (507) इत्यादयः । तदाह तमेव ब्रह्म ब्रह्मविदां वरः- "लोकानां त्वं परो धर्मः" इति । (रा.यु.120.14) लक्ष्मणश्च -- "धर्मात्मा सत्यसन्धश्च रामो दासरथिर्यदि । पौरुषे च अप्रतिद्वन्द्वः शरैनं जहि रावणिम् ।।" इति । (रा.यु.91.37) अन्ये च - "ये च वेदविदो विप्राः ये च अध्यात्मविदो जनाः । ते वदन्ति महात्मानं कृष्णं धर्मं सनातनम् ।।" (भार.आ.88.25) "पुण्या द्वारवती तत्र यत्रास्ते मधुसूदनः ।" (भार.व.88.24) "साक्षात् देवः पुराणोऽसौ स हि धर्मः सनातनः इत्यादि ।" (बार.आ.88.24) अन्ये च -- "साक्षात् रामात् विनिर्वृवत्तो धर्मश्चापि श्रिया सह" इति । (रा.अ.2.29) [नि-404. निःश्रयसाभ्युदयतो धर्मः सर्वस्य धारणात् ।]

## 405
 धर्मवित्सु इत्तमः धर्मविदुत्तमः । धर्मज्ञाने वसिष्ठ-वाम-देवमार्कण्डेया- दीनां शिष्योऽपि उपजोव्यः । यथा-- "सर्वदाऽभिगतः सद्भिः समुद्र इव सिव्धुभिः" (राम.बा.1.56) "धर्मज्ञः सत्यसम्धश्च" (रा.बा.1.12) "वेदविद्भिः सुपूजितः" (राम.सु.35.14) "यथावत् साङ्गवेदवित्" (राम.अ.1.20) "त्वम् अप्रमेयश्च दुरासदश्च जितेन्द्रियश्च उत्तमधार्मिकश्च। अक्षय्यकीर्तिश्च विचक्षणश्च क्षितिक्षमावन्् क्षतजोपमाक्षः ।। " इत्यादिना ।। (राम.कि.24.31) [नि-405. वसिष्ठाद्युपजीव्यो यः धर्में धर्मविदुत्तमः ।] वैकुण्ठः पुरुषः प्राणः प्राणदः प्रणमः पृथुः हिरण्यगर्भः शत्रुघ्नो व्याप्तो वायुः अधोक्षजः ।। 44 ।।

## 406
 सर्वेषां संश्लेषयिता वैकुण्ठः । "कुठि गतिप्रतिघाते" । स च अत्र श्लेषविघातः । स च विगतो येषां ते विकुण्ठाः । तेषाम् एष वैकुण्ठः । "मया संष्लेषिता भूमिः अद्भिर्व्योमच्च वायुना । वायुश्च तेजसा सार्धवैकुण्ठत्वं ततो मम ।।" इति । (भार.शा.343.50) ईदृशी हि शाली रामत्वेऽपि । यथा- "राममेव अनुपश्यन्तो नाभ्योहिंसन् परस्परम्" । (राम.यु.131.95) तदसन्निधौ परस्यनिर्व्यपोक्षा हि तत्रत्याः । यथाऽऽहुः पौर्यः पतीन्-- "राघनं वा अनुगच्छध्वम् अश्रुतिं वाऽपि गच्छत" इति । (राम.अ.48.7) "व्यसृजन् कबलान् नागाः गावो वत्सान् न पाययन्" (राम.अ.41.10) "नष्टं दृष्ट्वा नाभ्यनन्दन् विपुलं वा धनागमम् । पुत्रं प्रथमजं लब्ध्वा जननी नाभ्यनन्दत ।।" (राम.अ.48.5) "स्तन्यार्थिनः सुताः स्त्रीणां भर्तारो भ्रातरस्तता । सर्वे सर्वं परित्यज्य राममेव अन्वयुस्तदा ।।" इति ।। (राम.अ.41.19) [नि-406. संश्लेष-प्रतिघातश्च कुठिधात्वर्थ उच्यते ।

## 407
 'स यत् पूर्वोऽस्मात् सर्वस्मात् पाप्मन ओषः तस्मात् पुरुषः' इति परमपावनत्वात् पुरुषः । "पावनः सर्वलोकानां त्वमेव रघुनन्दन!" इति (राम.उ.82.9) शबरी-- "तवाहं चक्षुषा सौमेय! पुना सौम्येन मानद!" इति । (राम.अ.74.13) "पृपालनपूरमयोः" "पुरः कुषन्" (उणा.पा.-4.75) इति कुषन् प्रत्ययान्तो वा पुरुषः । स हि रामः सर्वथा पुरुष इष्यते, "राघवं शोभयन्त्येते षड्गुणाः पुरुषोत्त्मम्" "शार्ङ्गधन्वा हृषीकेशः पुरुषः पुरुषोत्तमः" (राम.यु.120.15). [नि-407. "स यत्पूर्व" इति श्रुत्या पुरुषः पावनत्वतः । पृधातोः पालनार्थाद्धि कुषन् प्रत्यय-योगतः । सर्वपालकता-लब्ध्या पुरुषः प्रोच्यते बुधैः ।।]

## 408
 सर्वप्राणनात् प्राणः ।। [नि-408. प्राणः सर्वप्राणाद्धि ।]

## 409
 प्रसिद्धानपि प्राणान् ददातीति प्राणदः । अतो हि तद्विरहे "अपि वृक्षाः परिम्लानाः सुपुष्पाङ्कुर-कोरकाः ।" (राम.अ.59.4) "परुशुष्क-पलाशानि वनान्युपवनानि च ।" इत्यादि ।। (राम.अ.59.5) [नि-409. तद्दानात् प्राणदः स्मृतः ।]

## 410
 "प्रणामयति" इति (अथर्वशिर) श्रौत्या निरुक्त्या स्वगुणैः चराचर-नामनात् प्रणमः । "हृदयानि आममन्थेव जनस्य गुणवत्तया" इति ।। (राम.अ.26.2) [नि-410. गुणैश्चराचराणां हि नामनात् प्रणमः स्मृतः ।]

## 411
 यशसाऽपि विस्तीर्णः इति पृथुः । "प्रथ प्रख्याने" "प्रथिम्रदिभ्रस्जां संप्रसारणं सलोपश्च" इति कुप्रत्ययः । (उणा.पा.-1.28) "पृथुश्रीः पार्थिवात्मजः" (राम.बा.1.8) "रामो नाम जनैः श्रुतः" (राम.बा.77.28) "तेषामतियशा लोके रामः", (राम.कि.15.20) "यशसश्च एकभाजनम्" इत्यादि ।। [नि-411. यशोविस्तारवत्वाच्च पृथुः इत्युच्यते बुधैः ।]

## 412
 अवतार-असमकाल-वतिंनामपि ध्यानादिना उपकारित्वम् आह-हिरण्यगर्भः । हितरमणीयस्य ध्यातृ-हृदयस्य शुभाश्रत्वेन निगीर्यत्वात्, हिरणायनिधि-साभ्यात् वा । तथा तन्मन्त्रवर्णः- "ध्येयः स विश्वात्मा" इति ।। (मंत्र) [नि-412. हितस्य रमणीयस्य ध्यातृणां हृदयस्य हि ।

## 413
 विषयेषु विक्षेपमात् तेषां रावणवत् शत्रुम् इन्द्रियवर्ग विवेक शरैः हन्ति- शमयन्ति इति शत्रुघ्नः । "अमनुष्यकर्तृके च" इति टक् । (अष्टा.-3.2.53) । "गमहन" (अष्टा.-6.4.98) इत्यादिना उपधालोपः, "हो हन्तेः" इति कुत्वम् । (अष्टा.-7.3.54) "दशेन्द्रियाननं घोरं यो मनोरजनीचरम् । विवेक-शरजालेन शमं नयति योगिनाम् ।।" (सात्वतसं 12.154) इति तद्ध्याने ।। [नि-413. शत्रून् इन्द्रियवर्गान् यो हन्ति शत्रुघ्न उच्यते ।]

## 414
 मुग्धवृद्ध-भर्तृभृत्य-शत्रुमित्रादिषु वात्सल्याविशेषात् व्याप्तः । यथा- "पौरान् स्वजनवत् नित्यं कुशलं परुपृच्छति । पुत्रेष्वग्निषु दारेषु प्रेष्य-शिष्यगणेषु च ।। निखिलेन आनुपूर्व्याच्च पिता पुत्रानिव औरसान् ।।" (रा.आ.2.37.38) "रिपूणामपि वत्सलः" इत्यादि ।। (राम.यु.50.56) [नि-414. नीचपूज्याविशेषेण व्यापनात् व्याप्त उच्यते ।]

## 415
 स्वयमेव तत्र तत्र तान् गच्छति इति वायुः । "कृवापाजिमि" इत्यादिना उण् । (उणा.पा.-1.1) "सोऽभ्यगच्छत् महातेजाः शबरीं शत्रुसूदनः" (राम.बा.1.87) "भरद्वाजाश्रमं गत्वा" (राम.बा.1.87) "गुहमासाद्य धर्मात्मा" इति ।। (राम.बा.1.29) [नि-415. तत्र तत्र स्थितान् सर्वान् भगद्वाजृगुहादिकान् । गच्छति स्वयमेव एतान् स वायुः इति शब्द्यते ।। ]

## 416
 एवम् अमृतोदधिवत् सर्वैः सदा उपयुज्यमानोऽपि "अधो न क्षीयते जातु यस्मात् तस्मात् अधोक्षजः" (भार.उ.89.10) इति अधोक्षजः । "अक्षय्यं मधुहन्तारं जानामि त्वां सुरोत्तमम्" (राम.बा.76.17) "अक्षय्य-कीर्तिश्च" इत्यादि ।। (राम.बा. 24.31) [नि-416. सदोपभुज्यमानोऽपि सर्वैः अमृतसिन्धुवत् । अधो न क्षीयते जातु यस्मात् तस्मात् अधोक्षजः ।। ] ॠतुः सुदर्शन कालः परमेष्ठी परिग्रहः । उग्रः संवत्सरो जक्षो विश्रामो विश्वदक्षिणः ।। 45 ।।

## 417
 सदाऽपि अपूर्वैः सर्वोलासकरैः उत्तरोत्तरैः गुणपर्यायैः ऋच्छति इति ऋतुः । "अर्तेश्च तुः" (उणा.पा.-1.74) इति तुः । इतो हि वसन्त-शिशिरादीनामपि ऋतुत्वम् । यथा-- "घर्माभितप्ताः पर्जन्यं ह्लादयन्तमिव प्राजाः" इत्यादि ।। (राम.अ.3.29) [नि-417. ऋच्छतीति ऋतुः प्रोक्तः सर्वोल्लासकरैः गुणैः ।]

## 418
 गुणप्रभाव-अनभिज्ञानामपि दर्शनमात्रमेव अस्य शोभनमिति सुदर्शनः ।। "सोमवत् प्रयदर्शनः" (राम.बा.1.18) "सदैक-प्रियदर्शनः" इति च ।। (राम.बा.1.16) [नि-418. मन्दानां च सुभं थस्य दर्शनं सुदर्शनः]

## 419
 [नि-419. चराचराणां कलनात् कालः स्वस्मिन् गुणैरसौ ।]

## 420
 एवं राक्षस-मृगया जगद्रक्षणेन च अत्र विहृत्य पुनः परमे स्थाने तिष्ठति इति परमोष्ठी । "परमे कित्" इति इनि प्रत्ययः । (उणा.पा.-4.10) "अम्बाम्ब" इत्यादिना षत्वम् । (अष्टा.-8.3.97) "हलदन्तात्" इति सप्तम्या अलुक् । (अष्टा.-6.3.9) यथा-- "विवेश वैष्णवं तेजः सशरीरः सहानुगः ।।" (राम.उ.110.12) तता सभापर्वणि-- "एवमोष महाबाहुः इक्ष्वाकु-कुलवर्धनः । रावणं हत्वा दिवम् आक्रमिता प्रभुः ।।" इतियादि ।। (भार.स.55.47) [नि-420. परे पदे स्थितत्वाच्च परमेष्ठी प्रकीर्तितः ।]

## 421
 अत्र तत्र च परितो ग्रहः अस्येति परिग्रहः स्वसंबन्धिपौर-जानपद-तत्संबन्धिनां तत्तद्देवता-तदारामतरु-दूर्वादेरपि परमपदप्रापणात् । "ये हि भगवदंशेषु अनुरागिणः" इत्यादि । असेय सौरशील्ये तत्त्वम् ।। [नि-421. इहामुत्र समं सर्वग्रहणात् स्यात् परिग्रहः ।]

## 422
 अथ शालदुस्साध-असाधुसाधकः संहाराधिकारः पातालशयनः कल्की च ।। युगावसाने पापातिप्रसाङ्गिषु संकीर्ण-वर्णाश्रमव्यवस्थेषु उग्र, प्रचण्डः । "उच समवाये" "ऋज्रेन्दाग्र" (उणा.पा.-2.31) इत्यादिना रन्प्रत्ययान्तो निपातः । "सहारमूर्तये कालवैश्वानरार्चिषे" इति मन्त्रवर्णात् । (मंत्र) श्रीपौष्करे-- "कल्की च विष्णुः भगवान् नष्टधर्मावतारकृत् । उर्व्यां म्लेच्छगमं हत्नाऽनस्थितो यः कलौ युगे ।।" इति ।। [नि-422. नष्टे धर्मे कल्किरूपो हि अवतीर्य महिभृतः । मंलेच्छादीन् हतवान् योऽसौ उग्र इत्युच्यते बुधैः ।।]

## 423
 पाताले संहारपरिकरैः कालप्रतीक्षः अनन्ते संबसति इति संवत्सरः । सं पूर्वात् वसतेः "संपूर्वाच्चित्" इति 'सर' प्रत्ययः ।। (उणा.पा.-3.72) "अनन्त-शयनारूढम्" (सात्वतसं. 12.168) "चक्ताद्यायुध-वृन्देन मूर्तेन परिवारितम्" (सात्वतसं 12.119) इति तद्ध्यान-विधेः ।। [नि-423. संहारस्य उपकारणैः साकं काल-प्रतीक्षया । संवत्सरः स्यात् पातालेऽनन्ते संवसतीति सः ।।]

## 424
 "कत्र्किः चरिष्यति महीं सदा दस्युवधे रतः । आक्रोशमानान् सृभृशं दस्यून् नेष्यति संक्षयम् " इति (भार.व.191.15) दस्युवधे दक्षते-शीघ्रकारी इति दक्षः । "दक्ष वृद्धौ शीघ्रार्थे च" । "क्षिप्रकारी जनार्दनः" इति ।। [नि-424. शीघ्रार्थत्वात् दक्षधातोः निम्षात् दस्यवो हताः ।

## 425
 पाप-तत्फलातिप्रसङ्ग-श्रान्त जन्तु-विश्रामभूतिः विश्रामः । "धर्मस्य च विवृद्ध्यर्थं विप्राणां हितकाम्यया" (भार.स.54.56) इति सभा पर्वणिणि । [नि-425. पापानि तत्फलान्येवं श्रान्ता भोक्तुं च ये जनाः । तेषां विश्रामबूमित्वात् विश्रामः परिकीर्तितः ।।]

## 426
 अपचरत्सु कतं हितकारी? तत्र आह-विश्वदक्षिणः । विश्वस्मिन् इष्टानिष्टकारिणि अविशेषेण दक्षते इति विश्वदक्षिणः । "द्रुदक्षिभ्याम्" इनन् । अपकारिष्वपि अतिक्षमत्वं हि दाक्षिण्यम्--(उणा.पा.-2.53) "स इमं सकलं लोकं प्रसादम् उपनेष्यति" इति । यद्वा अस्वमेधे विस्वं-विश्वंभरा, दक्षिणा अस्य इति वा । आरण्यपर्वणि । (भार.व.190.96) "ततश्चेरक्षय कृत्वा द्विजेभ्यः पृथिवीमिमाम् । वाजिमेध महायज्ञे विधिवत् कल्पयिष्यति ।।" इति ।। (भार.व.191.1) [नि-426. अपकारिषु अतिक्षान्तो विश्वदक्षिण उच्यते । यद्वा अश्वनेधे पृथिवीं दक्षिणात्वेन दत्तवान् । महिसुरेभ्यः कृत्स्नां यः स स्मृतो विश्वदक्षिणः ।] विस्तारः स्थावर-स्थाणुः प्रमामं बाजम् अव्ययम् । अर्थोऽनर्थो महाकोशो महाभोगो महाधनः ।। 46 ।।

## 427
 कलिप्रबलं-संहारेण कृतं प्रवर्तंयतोस्मात् वेदमर्यादा प्रतते इति विस्तारः । "प्रतने वाव शब्दे" इति घञ् । यथा-- (अष्टा.-3.3.33) "ततोऽधर्मविनाशो वै धर्मवृद्धिश्च भारत! । भविष्यति कृते प्राप्ते क्रियावान् च जनस्तथा ।।" इति ।। [नि-427. प्रबलं यः कलिं हत्वा प्रवत्यं ट कृतं युगम् । विस्तार्य वेदमर्यादां स्थितो व्स्तार उच्यते ।।]

## 428
 एवं धर्मे स्थावरीकृते, शमे स्थास्यति इति स्थावरस्थाणुः । "स्थापयित्ना स मर्यादां स्वयंभूविहितां शुभाम्" इति आरण्यके ।। (आरण्यकं) [नि-428. स्थावरीकृत्य घर्मान् यः शमे स्थास्यति नित्यशः । येन केनाप्यताल्यः सः स्थावरस्थाणुः उच्यते ।।]

## 429
 अथ कार्तयिगानां हिताहितयोः प्रमाणम्-व्यवस्थापकः एतच्छकित-प्रेषितं हि प्रत्यक्षादि अपि प्रमाणं भवति । यथा-- "तच्छीलम् अनुवर्तन्ते मनुष्या लेकवासिनः" इति ।। (भार.व.191.3) [नि-429. हिताहितस्थापकत्वात् प्रमामं स्यात् कृतादिषु ।।]

## 430
 एवं कलिकालाद्यवग्रह-अवसानेषु पुनः पुनः धर्मं-प्ररोहमात् बीजम् अव्ययम् ।। [नि-430. यौ वै कलियुगस्यान्ते मुहुः धर्मप्ररोहमम् । करोति भक्तरक्षार्थं स भवेत् बीजमव्ययम् ।।]

## 431
 एकभक्तेः विशिष्टाधिकारिणः सम्यक्ज्ञानिनः स्वयं प्रयोजनत्वात् अर्थः । 'उषिकुषि गातिभ्यः थन्' (उणा.पा.-2.4) 'ज्ञानवान् मां प्रपद्यते, वासुदेवः सर्वम्' ।। (गीता 7.19) [नि-431. परमैकान्तिभिः नित्यम् एषणात्रय-वर्जितैः । स्वयं प्रयोजनतया प्राप्यमाणः अर्थः उच्यते ।। ]

## 432
 मन्दसुकृतेन अर्थार्थिना निर्ध्याजं न अर्थ्यते इति अनर्थः । स हि अर्थ व्याजेन एनम् अर्थयते । यथा- "अर्थम् एकपिङ्गः" इति । (वि.ध.48.47) "येच शि टाः त्रयो भकेताः फलकामा हि ते मताः" इति च ।। (बार.शा.342.35) [नि-432. अर्ताथिना अल्पभाग्येन निर्व्याजं नार्थ्यते यतः । तस्मात् अनर्थनामाऽसौ वेदविद्भिः प्रकीर्तितः ।।]

## 433
 सदा सर्वेभ्यः सर्वथा दानेऽमि अक्षयतेवात् महान्तः शंख-पद्मादि-निधि- रत्नाकर-रोहण-गिरिवरादयः कोशः भाण्डागाराणि अस्य इति महाकोशः ।। [नि-433. शंखपद्मादिनिधयो महान्तो रोहणो गिरिः । कोशा बाण्डगृहा यस्य महाकोशः स उच्यते ।।]

## 434
 अर्थसाघ्यः कामभोगोऽपि महान् अस्मादिति महाभोगः । "लभते च ततः कामान् मयैव विहितान् हितान्" इति ।। (गीता.7.22) [नि-434. अर्थसाघ्यः कामभोगो यस्मादेषां महानिति । महाभोगः स विज्ञेयो हि अष्टार्णः चिन्तितार्थदः ।।]

## 435
 अनिरूप्य-अतिकृपण-प्रदेयम् अनन्तं धनम् अस्य इति महाधनः । सर्व चैतत् प्रह्लादः प्राह-- "मरीतिमिश्रैः दक्षेण तथैव अन्यैः अनन्ततः । धर्मः प्राप्तः तथा च अन्यैः अर्थः कामः तता परैः ।।" इत्यादि ।।(वि.पु.1.18.23) [नि-435. अनिरूप्यातिकृपणप्रदेयं धनमक्षयम् । अस्यैवास्तीति सततं स महाधन ईरितः ।। ]

## 436
 एवं सृष्ट्यादेः तत्तदिष्टदानस्य च असकृत् प्रयुक्तस्यापि स्सारिषु विष- योन्मादात् असंमुखीनेषु वैफल्येऽपि, पुनः तत्तदावर्जन-दुराशया अनिर्विण्ण- अनलसः अत एव हि अस्य अनाद्यन्तो जगद्व्यापारः । "अन्युच्छिन्नाः ततस्त्वेते सर्ग-स्थित्यन्त-संयमाः" इति ।। (वि.पु.1.2.26) [नि-436. अनिर्विण्णो जागरूको जगद्व्यापार-सन्ततौ ।]

## 437
 अथ अनिर्वेदोदाहरणं स्वाध्याय-ब्राह्मणोत्तमानुवाके वैष्णवे च पुराणे प्रसिद्धम् तारा-शिंशुमाराकृतिः । ताराप्रकारेण स्थैल्यात् स्थविष्ठः । यथा-- "तारामयं भगबतः शिंशिमाराकृति प्रभोः" इति ।। (वि.पु.4.9.4) [नि-437. शिंशुमाराकृतितया तारारूपेण सर्वदा । स्थौल्यात् स्थविष्ठः संप्रोक्तः सप्तार्णः पापनाशनः ।।]

## 438
 ध्रुवानुबन्धेन सर्वाधारो भवतीति भूः । "तस्य पुच्छे ध्रुवः स्थितः" इति ।। (वि.पु.4.9.4) भवतीति च भूः प्रोक्तो भक्तानां भूतिदो मनुः ।।]

## 439
 धर्मतत्वं शिरोऽवयवतया यौति धमंयूपः । "यु मिश्रणे", "कुयुभयां च" इति (उमादि.पा.3.27) प्रत्ययो बहुल-वचनात् दीर्घश्च । "धर्मो मूर्धानमाश्रितः" "तच्छिरो धर्मः" इति च ।। [नि-439. उत्तमाङ्गतया धर्मतत्वं यौतीति सर्वदा । धर्मयूपः समाख्यातो हि अष्टार्णो धर्मदायकः ।। ]

## 440
 धर्मशरीरतया पूज्यो यज्ञः अस्यावयव इति महामखः । यथा-- "यज्ञो धर्मश्च विज्ञेयः" इति ।। [नि-440. धर्मदेहतया पूज्यो यज्ञोऽस्य अवयवो यतः । ततो महामखः प्रोक्तो हि अष्टार्णः कर्मकारकः ।।]

## 441
 ज्योतिश्चक्रं नयतीति नक्षत्रनेमिः । "नियो मिः" इति मिः । यथा-(उणा.पा.-4.44) "अलात-चक्रवत् यानित वात-चक्रेरितानि तु । यस्मात् ज्योतीषि वहति प्रवहस्तेन स स्मृतः ।।" (वि.पु.2.12.28) "एवं भ्रामन् भ्रामयति चन्द्रादित्यकान् ग्रहान् । भ्रमन्तमनु तं यान्ति नक्षत्राणि च चक्रवत् ।।" इति ।। (वि.पु.2.9.2) [नि-441. यो नक्षत्रात्मकं चक्रं ज्योतीरूपम् अनामयम् । नयति भ्रामयति यं भ्रमन्तम् अनुयाति तत् । नक्षत्रनेमिः स ज्ञेयो नवार्णो भ्रमनायकः ।।]

## 442
 "शिशुमाराकृति प्रोक्तं यद्रूपं ज्योतिषां दिवि । नारायणो नयन् धाम्ना तस्याधारः स्वयं हृदि ।।" इति नक्षत्री ।।(वि.पु.4.9.4) [नि-442. शिशुमाराकृति प्रोक्तं यद्रूपं ज्योतिषां दिवि । तत् यस्यास्ति स नक्षत्री सप्तार्मो लोकपावनः ।।]

## 443
 एवम् अखिल-भुवनभारम् अनायासेन क्षमते-वहति, इति क्षमः । "यस्मात् ज्योतिषि वहति प्रवहस्तेन स स्मृतः" इति ।। (वि.पु.4.14.48) [नि-443. अनायासेन निखिलं भारं च भुवनस्य यः । सहते स क्षमः प्रोक्तः षडर्णः क्षान्तिदायकः ।।]

## 444
 अवान्तरक्षये नक्षत्रान्तरैः क्षीणस्तिष्ठति इति क्षामः । "क्षै क्षयो" । "क्षायो मः" । (अष्टा.-8.2.53) यथा- "तारकाः शिशुमारस्य न अस्तमेति चतुष्टयम् ।" इति । (वि.पु.2.9.5) "यावन्मात्रे प्रदेशे तु मैत्रेय! अवस्थितो ध्रुवः । क्षयम् आयान्ति तावत् तु भूमेः आभूतसंप्लवे ।।" इति ।। (वि.पु.2.8.97) [नि-444. अवान्तरलये कैश्चित् क्षीणः कारागणैः स्मृतः । क्षामो ध्रुव-समीपस्थः चतुर्नक्षत्र-संयुतः]

## 445
 अथ सृष्टौ सर्वान् सर्वदा स्वेषु अधिकारेषु समीहयति इति समीहनः । विचेष्टयति भूतान् क्रीडन्निव जनार्दनः ।।" इति ।। [नि-445. स्वस्याधिकारे सर्वान् यः समीहयति सृष्टिषु । समीहनः स विज्ञेयस्तु अष्टार्णः कार्यदायकः ।।] यज्ञ इज्यो महेज्यश्च क्रतुः सत्रं सतां गतिः । सर्वदर्शी निवृत्तात्मा सर्वज्ञो ज्ञानम् उत्तमम् ।। 45 ।।

## 446
 ".....ध्रुवो यत्र प्रतिष्ठितः । एतद्विष्णुपदं दिव्यं तृतीयं व्योम्नि भास्वरम् ।।" (वि.पु.2.8.98) इति आरभ्य, ध्रुव-ज्योतिर्-मेध-वृष्टेयादि-परंपरया "इज्याफलस्य भूरेषा इज्या तात्र प्रतिष्ठिता" "ततश्च आज्याहुतिद्वारा पोषितास्ते हविर्भुजः" इति (वि.पु.4.8.106) यज्ञ- तत्साधन-तत्फलावधित्वेन प्रतिपादितः । अतो यज्ञः । "यजयाच्यत विच्छप्रच्छरक्षो नङ् ।" (अष्टा.-3.3.90) "यज्ञो वै विष्णुः" इति ।। (यजु) [नि-446. यज्ञाराध्यतया यज्ञः ।]

## 447
 कामाधिकारैः इन्द्रादिद्वारा इज्याम् अर्हति इति इज्यः । "ये यजन्ति पितृन् देवान् ब्राह्मणान् सहुताशनान् । सर्नभूतान्तरात्नमानं विष्णुमेव यजन्ति ते ।।" (भार.शां.355.24) "येऽप्यन्य-देवता-भक्ताः" (गीता 9.23) "वर्णाश्रमाचारवता" इत्यादि ।। (वि.पु.3.8.9) [नि-447. .......इज्यः कर्मभिः अर्चितः ।]

## 448
 अकामहता महती इजया अस्य अव्यवधानेन इति महेज्यः । "ये तु सर्वाणि कर्माणि" (गीता 3.30) "मयि सर्वाणि कर्माणि" इत्यादि ।। (गीता ) [नि-448. इज्या हि महती यस्य स महेज्य उदाहृतः ।]

## 449
 पञ्च महायज्ञाः, औपासनादयः सप्त पाकयज्ञाः, श्रौईताग्निहेत्रादयः सप्त हविर्यज्ञाश्च यज्ञपदेन उपात्ताः अग्निष्टोमादयः सप्तसोमस्स्थाः क्रमवः तैः आराध्यः । क्तियते इति क्रतुः । "कृञः कतुः" इति क्रतुः ।। [नि-449. अग्निष्टोमादयः सप्त संस्थाः क्रतव ईरिताः । आराध्यः क्तियते तैरिति असौ क्रतुः उदीरितः ।]

## 450
 दीर्घकाल-बहुयजमानक-मासचोदनालक्षणं सत्त्रम् । तत्र च आराध्यतया सततं सीदतीति सत्त्रम् । सीदतेः गतिकर्मणः "गुधुवी पचि वचि यमि सदिक्षदिभ्यस्त्रः" ।। [नि-450. अनेक-यजमाने च दीर्घ मासादि-चोदिते । सत्रे तैः आराध्यतया सत्रं स्यात् सीदतीति सः ।।]

## 451
 .एवमेष प्रवृत्तिधर्म-निष्ठानां गतिः । अथ निवृत्तिधर्म-निरतानां सतां गतिः । स्थानं तत् परमं विप्र! पुण्य-पाप-परिक्षये ।।" इति ।। [नि-451. धर्माधर्णै च तौ सर्वौ अद्यक्षयितुम् आदरात् । सर्वदा शीलम् अस्येति सर्वदर्सा ततः स्मृतः ।।]

## 452
 सर्वौं द्विविधावपि धर्मौ अध्यक्षयितुं शीलमस्य इति सर्वदर्सी । "सुप्यजातौ णिनिस्ताच्छील्ये" इति णिनिः ।। (अष्टा.-3.2.78) [नि-452. धर्माधर्मौ च तौ सर्वौ अध्यक्षयितुम् आदरात् । सर्वदा शीलम् अस्येति सर्वदर्शी ततः स्मृतः ।। ]

## 453
 तत्र निवृत्तिधर्माचार्यो नरनारायणादिः । परमवैराग्यख्यापनाय विषयेभ्यः प्रत्याहृतमनाः-निधृतात्मा । "तद्ध्याने- "अन्तर्निविष्टभावं च", मन्त्रे च -- "आत्मध्यान-परायणाय" इति. "हृत्पद्मार्तित-मानसम्" इति च ।। [नि-453. निवृत्ति-धर्माचार्यत्वात् विषयेभ्यो निवृत्तिमत् । मनो यस्य निवृत्तात्मा नरनारायणात्मकः ।।]

## 454
 तथा सर्वात्मना आत्मानं जानातीति सर्वज्ञः । "यिञ्जानं च स्वमात्मानं परस्मिन् अव्यये पदे" इति । [नि-454. सर्वात्मना स्वमात्मानं यश्च जानाति केवलम् । सर्वज्ञः स तु विज्ञेयः सप्तार्मो ज्ञानदो मनुः ।।]

## 455
 ज्ञायते अस्मिन् सर्वः परो वैष्णवो धर्मः इति ज्ञानमुत्तमम् । "पठन्तम् अनिशं शास्त्रं पंचरात्र-पुरस्सरम् । " इति ।। [नि-455. परश्च वैष्मवो धर्मः सर्वोऽस्मिन् ज्ञायते यतः । सर्वेषां श्रेयसां मूलं तत् ज्ञानं ज्ञेयम् उत्तमम् । ] सुव्रतः सुमुखः सुक्ष्मः सुघोषः सुखदः सुहृत् । मनोहरो जितक्रोधो वीरबाहुर्विदारणः ।। 49 ।।

## 456
 "न मे पार्थ! अस्ति कर्तव्यम् " (गीता 3.22) इति न्याय्न केवलपरार्थत्वात्, शोभनं व्रतम् अस्य इति सुव्रतः । "एकपादेन तिष्ठन्तम् आहरन्तं च मारुतम् । पक्षमासोपवासाश्च दिशन्तम् अनुचिन्तयेत् ।।" इति ।। [नि-456. भक्तार्थ व्रतवान् येऽसो सुव्रतः स प्रकीर्तितः ।]

## 457
 जपादौ अविकृत-प्रसन्न-मनोहर-मुखत्वात् सुमुखः । "ओंकार लक्षणं मन्त्रं जपन् आन्तरलक्षितम्" इति । "कृष्णाय कमलदल-अमल-नेत्राय" इति तन्मन्त्रवर्णः ।। [नि-457. ध्यातृणां सुप्रसन्नं यत् मुखं स सुमुखः स्मृतः । ]

## 458
 "सूचेः स्मन्"। (उणा.पा.-4.178) "सर्वे ब्रह्मपरायणाः" इति ।। [नि-458. सूक्ष्मो दुस्साध-योगैक-लक्ष्य-सूक्ष्म-स्वरूपतः । असुरेषु अथवा गूढाभिप्रायः सूक्ष्म उच्यते ।।]

## 459
 ओपनिषदः स्नवाध्याय-घोषः अस्य इति सुघोषः ।। [नि-459. स्वाद्याय-गोषो यस्यास्ति सुधोष स तु कीर्तितः ।]

## 460
 एवं सदातार-समाधि-अनुष्ठापनेन तन्निष्ठेभ्यः फलं परममुकं ददाति इति सुखदः ।। [नि-460. समाध्यनुष्टापनेन तदनुष्ठान-शालिनाम् । सुखं बहु ददातीति सुखदः परुकीर्तितः ।। ]

## 461
 कुतः इदं परोपकार-व्यसनित्वम्? यतः सुहृत् । अनुपकारिणि अपि किमस्य भविष्यति ? किं कर वाणि इति शुभास्सि-सोबन-हृदयत्वं सुहृत्त्व्म ।। [नि-461. किमस्मिन् करवाणि इति अपकारिण्यापि शोभनम् । यस्यास्ति हृदयं सोऽयं सुहृत् इत्यभिधीयते ।।]

## 462
 एवं निसर्ग-सौहार्दैन तेषां मनो हरयतीति मनेहरः । "हरतेः अनुद्यमने अच्" ।। (अष्टा.-3.2.9) [नि-462. एवं निसर्ग-सौहार्दात् तेषां हृदय-हारकः । मनोहरः समाख्यातो हि अष्टार्णः शान्तिदायकः ।। ]

## 463
 जिताश्च क्रोधादयः अनेन इति जितक्रोधः ।। [नि-463. रक्षसां देवविषये येन क्रोधो विनिर्जितः । स जितक्रोधः आक्यातः हि अष्टार्णः क्रोधनाशकः ।।]

## 464
 स्फुरत्कटक-केयूरमाला-मथनखेला-अहमहमिका-व्यतीहार-विक्रान्त-बाहवः सहस्रम् अस्येति वीरबाहुः ।। [नि-464. विक्रान्त बाहवो यस्य वीरबाहुस्तु स स्मृतः ।]

## 465
 दिव्यहेतिभिः राहुमुखान् विदारितवान् इति विदारणः । "समग्रोग्र-भयविदारमाय" इति मन्त्रवर्णात ।। [नि-465. आयुधैः दारुणैः दिव्यैः दारणाच्च विदारणः ।] स्वापनः स्ववशो व्थपी नैकात्मा नैककर्मकृत् । वत्सरो वत्सलो वत्सी रत्नगर्भो धनेश्वरः ।। 47 ।।

## 466
 नष्टशिष्टानपि तारु-चतुर स्मित-मधुरकटाक्ष-भ्रूविलासैः स्वापयति-परवशयतीति स्वापनः ।

## 467
 तेषु सुप्तेषु स्वकीयैः सह स्वैरविहारात् स्ववशः । "सर्वेश्वराय" इति तन्मन्त्रे ।। [नि-467. स्वकीयैः सह सुप्तेषु स्वैरविहारवान् । भवति स्ववशः सोऽन्यान् आधीनत्वप्रदो मनुः ।।]

## 468
 सुरासुर-मन्दर-वासुकि-प्रभृतिषु शक्त्या आप्यायनाय व्यापनात् व्यापी ।। [नि-468. देवरक्षो मन्दरेषु वासुकि-प्रभृतिष्वपि । आप्यायनाय शक्त्या च व्यापी स्यात् व्यापनादसौ ।।]

## 469
 तदातनैः ब्राह्म-कौर्म-मोहिनी-मुखैः रूपैः नेकात्मा । [नि-469. तदातनैः ब्राह्मकौर्म मोहिन्याद्यवतारकैः । नैकात्मा इति श्रुतः सम्यक् मन्यर्णो मनुरूपदः ।।]

## 470
 मथन-धारण-वैरिविदारण-सुधादानाग्यनेक-कर्मा नैककर्म-कृत् ।। [नि-470. समुद्रमथनेऽनेककर्मकृत् नैककर्मकृत् ।]

## 471
 अथ धर्मात्मा । पुरुषार्थ-व्यवस्थापनाय सर्वान्तः वसतीति वत्सरः । "वसेश्च" (उणा.पा.-3.71) इति 'सरन्' प्रत्ययः । "सर्वान्तस्चारिमे धर्मात्मने" इति हि तन्मन्त्रवर्णः ।। [नि-471. पुरुषार्थस्थापनाय सर्वान्तर्वसनाच्च यः । धर्मात्मा वत्सरः स स्यात् मुन्यर्मेऽभीष्टदो मनुः ।।]

## 472
 तत्र हेतुः वत्सलः-नत्सान् स्वोत्सुकान् कामयते इति । "वत्सांसाभ्यांकामवले" इति 'लच्' प्रत्ययः । सहि चिरं परुचीयमानेष्वपि शरणागतेषु कस्यापि हेतोः सद्यः प्रसूतेष्विव वत्सेषु सहुंकाराः सपयः-संस्नव-स्तन- वेदनाः कींकर्तव्यताकुला धेनव इव संभ्राभ्यति इति रावणेऽपि प्रसिद्धम् । (अष्टा5.2.98) "विदितः स हि घर्मज्ञः शरमागतवत्सलः" इति । तच्छील भगवदुपकरणत्वात् हि प्रसिद्धस्यापि धर्मस्य ताच्छील्यम् ।। (राम.सु.20.20) [नि-472. सर्वस्यान्तर्निवसने तस्य हेतुरथोच्यते । वत्से यतो धेनुरिव वत्सलः शरणागते ।।]

## 473
 एवं नित्यपोष्य-आत्मवर्ग-भूयस्तबात् वत्सी । "अत इनिठनौ" इति भूमनित्ययोगयोः इति ।। (अष्टा.-5.2.115) [नि-473. नित्यपोष्य-आतेमवर्गाख्य-वत्सभूयस्तवतः सदा । वत्सी सायद्धि विशेषेण पडर्णो गौप्रदो मनुः ।।]

## 474
 तेषु धनायद्भ्यः प्रदेय-धनाधिक्यात् रत्नगर्भः । यथा- "कामार्थौ उद्वहन्तं च श्खचक्रच्छलेन तु" इति ।। रत्नगर्भः समाख्यातः हि अष्टवर्णो धनदो मनुः ।।]

## 475
 तत्तादिष्ट-धनदाने आशुकारित्वात् धनेश्वरः । "आशुकर्मणि ह्यश्नोतेः" 'वरट्' ।। (उणा.पा.-5.58) [नि-475. तत्तदिष्ट-द्रव्यदाने शीघ्रकारी धनेश्वरः] धर्मगुप् धर्मकृत् धर्मी सदक्षरम् असत् क्षरम् । अविज्ञाता सहस्रांशुः विधाता कृतलक्षणः ।। 51 ।।

## 476
 दत्तावपि अर्थकामौ दुर्विषयात् निवर्त्यं ताभ्यां हितधर्म-रक्षणात् धर्मगुप् । "साधुमार्गे स्थितानां च संयच्चन्तं धिया च तो" इति ।। [नि-476. कामं दत्वाऽप्यर्थकामौ निवर्त्य विषयान्तरात् । ताभ्यां हितस्य धर्मस्य रक्षणात् धर्मगुप् स्मृतः ।।]

## 477
 एवं सर्वान् धार्मिकयन् अकारणात् अनुग्रह हेतुं धर्मं करोति इति धर्मक़त् ।। "धर्म सामान्यम् अमलमतादिनिधनं विभूम् । दुर्लभं यत् प्रबुद्धानां तत्प्रसादधिया विना ।। " इति । [नि-477. सर्वं जनं धार्मिकयन् लीलानुग्रहलक्षणम् । धर्मं करोति यस्माद्धि तस्मात् धर्मकृत् उच्यते ।।]

## 478
 प्रसिद्धोऽपि धर्मः अस्य सर्वसाधारणम् उपकरणम् इति धर्मी ।। [नि-478. साधारमोपकरणं धर्मो यस्यास्ति केवलम् । स वै धर्मीति विज्ञेयः षडर्णो धर्मदो मनुः ।।]

## 479
 उक्तदर्मप्रशस्तत्वात् सत् । "प्रसस्ते कर्मणि तथा सच्छब्दः पार्थ! युज्यते" इति । (गीता 17.26) तस्य च प्रशस्त्यं साध्यस्य भगवतः सत्वात् । तस्य च सत्वं विरुपाधिकात् सद्भावात् साद्गुण्याच्च । "सद्भावे साधुभावे च सदित्येतत् प्रयुज्यते" इति ।। (गीता 17.26) [नि-479. निरुपाधिकसद्भावात् नित्यसाद्गिण्ययोगतः । सच्छब्देन उच्यते विष्णुः वेदवेदान्तपारगैः ।।]

## 480
 एवं नित्य-निरुपाधिक-सद्भाव-साद्गुण्याभ्यां सत् । अक्षरम् अस्य च विशेषणम् । क्षरं हि क्वचित् देशे काले वा व्याहन्यते । ताद्रूप्यं यथा -- "अपक्षयविनाशाभ्यां परिणामर्धि-जन्मभिः । वर्जितः शक्यते वक्तुं यः सदाऽस्तीति केवलम्" ।। इति ।। (वि.पु.1.2.11) एतदेव हि श्रूयते - "सदेव सोम्य! इदमग्र आसीत्" इति ।। (छा.-6.2.1) [नि-480. अपक्षयविनाशादि-वर्जितो अक्षर उच्यते । ततोऽक्षरसत् इति एवमेकनाम च शस्यते ।।]

## 481
 अप्रशस्त-पाप-प्रसक्तेषु असत् क्षरं च असतां नित्यनिरवधिक भवदुरित प्रदत्वात् । आम्नातं हीदं द्वयम् -- "एष एव साधु कर्म कारयति तं यमेभ्यो लोकेभ्यः उन्निनीषति, एष एवासाधु कर्म कारयति तं यमधो निनीषति" (कौषी.-3.65) "असच्च सच्चैव च यद्विश्वं सदसतः परमं" इति ।। [नि-481. असतां यः सदाऽनन्तबवाख्याधप्रदानतः ।]

## 482
 असत् इत्युच्यते सद्भिः ।। [नि-482. तादृक्क्षरम् असत्क्षरम् ।।]

## 483
 तत्र साधुषु अपराधान् अनन्तानपि दृष्ट्वा न दण्डयति, क्षमते च इति नैतावदेव, किन्तु तेषाम् अविज्ञाता-- "उच्यमानोऽपि परुषं नोत्तरं प्रतिपद्यते" इतिवत् । प्रपन्नापराध-अपरिगणनं तु गुण एव । अतो हि तातपादाः- (राम.अ.1.10) "सर्वज्ञताम् एवम् उपालभामहे त्वं हि अज्ञ एव आश्रितदोषजोषणः" इति । (श्री.कूरेशः) ये पुनः ज्ञप्रिमात्रत्वात् सर्वज्ञस्य सर्वथा अज्ञत्वपरं व्याचक्षते, ते श्रुत्याचार्यसेवा, औचित्यन्यायबधिराः शोच्याः, न निरसनार्हाः ।। [नि-483. प्रपन्नकृतपापानां किंचिदप्यविचारणात् । अविज्ञाता इति कथितः बुधैः तद्गुणपारगैः ।।]

## 484
 अथ च सर्वज्ञः सहस्रांसुः सहस्रम्-- अपरिमिताः, अंशवो ज्ञानानि अस्य इति । ननु आश्रीतापराध-व्यतिरिक्त-सर्वज्ञ इति विप्रतिषिद्धम्; न, तदपराधेषु अतात् पर्येण उपेक्षा हि अज्ञाने विवक्षिता । उपेक्षते हि तेषां दोषम्-- "दोषो यद्यपि तस्य स्यात्" इति । (राम.यु. 28.3) "अपि चेत्सुदुराचारो भजते मामनन्यभाक्" इति ।। (गीता. 9.30) [नि-484. असवो बुद्धयः प्रोक्ताः सहस्रं सन्ति यस्य ते । सहस्रांशुः इति ख्यातः हि अष्टार्मो धीप्रदो मनुः ।।]

## 485
 न च एवं पापफल-नियत-तन्नियामक-यम-तद्यातनादयो भगवत्क्षमायामपि कृतापराधं बाधेरन्, तेषामपि तदधीनत्वात् इत्यभिप्रेत्याह- विधाता । आह हि यम एव-- "अहम् अमरवरार्जितेन धात्रा सम इति लोकहिताहिते नियुक्तः" (वि.पु.3.7.15) अत्र ब्राह्म-वैष्णव-वामन-नारसिंह-लैंग-वैष्णवधर्म-श्रीविष्णुतत्त्व-भागवत- प्रभृतिषु यं-किंकर-संवादः सर्वो द्रष्टव्यः ।। [नि-485. तादधीन्यात् यमादीनां विधाता इत्युच्यते बुधैः ।]

## 486
 यदि एष दोषसह; किं तर्हि हेयात् वर्गात् उपादेयस्य व्यावर्तकम्? तत्राह- कृतलक्षणः । कृतं हि तेन लक्षणम् उपादेयानाम् -- "मित्रबावेन संप्राप्रम्" (राम.यु. 18.3) "सम्यग्व्ववसितो हि सः" इति । (गीता 9.30) स्वाभिमुक्यमात्रम् । श्रीहरिवंशे-- "चक्रां किताः प्रवेष्टव्याः यावदागमनं मम । नामद्रिता- प्रवेष्टव्याः यावदागमनं मम ।। " (हरिवंश) श्रीविष्णुधर्मे-- "भवतां भ्रामतामत्र विष्णुसंश्रयमुद्राया । विनाऽऽज्ञभंगकृन्नैव भविष्यति नरः क्वचित् ।।" (वि.ध.) श्रीविष्णुतत्त्वे-- इत्येवं वा वैष्णवलक्षणम्; अन्यत् हेयलक्षणम् । अतो न वैषम्यनैर्घृण्यादि-दोषप्रसक्तिः ।। [नि-486. कृतं हि लांछनं येन स्वोपादेयोषु जन्तुषु । परमात्मा हृषीकेशः स तु स्यात् कृतलक्षणः ।।] गभस्तिनेमिः सत्तवस्थः सिंहो भूतमहेश्वरः । आदिदेवो महादेवो देवेशो देवभृत् गुरुः ।।

## 487
 एवं कृतलक्षणाः यम-तत्किंकराणाम् अप्रधृष्याः, यतः तद्रक्षकोऽयं गभसितुनेमिः भास्वर-सहस्रार-चक्रः । गभस्तिः दीप्यते ज्योतिर्मयं नेमिलक्षितं चक्रं यस्य इति । यथा-- "वसति मनसि यस्य सोऽव्यमात्मा पुरुषवरस्य न तस्य दृष्टिपाते । तव गतिः अथवा ममास्ति चक्र- प्रतिहत-वीर्यबलस्य सोऽन्यलोक्यः ।। " इति ।। (वि.पु.3.7.35) [नि-487. ज्योतिर्विशिष्ट नेम्योपलक्षितं यस्य तूत्तमम् । चक्रं गभस्तिनेमिः स नवार्णः पापनाशकः ।।]

## 488
 किं च कर्मणो न्मित्तस्य अभावाच्च यमाद्यप्रधृष्याः । कृतस्तदभावः ? यस्मात् एषः तेषां सत्त्वस्थः ।। "सुपि स्थः" (अष्टा.-3.2.4) इति कः । हृदये स्थितः । "हृदि यदि भगवान् अनादिरास्ते हरिरपि चक्रगदाधरोऽव्ययात्मा । तदघम् अघविघात-कर्तृभिन्नं भवति कथं सति चान्धकारम् अर्के ।।" (वि.पु.2.2.25) "स्फटिकमणि -शिलामलः क्व विष्णुः । मनसि नृणां क्व मत्सरादिदोषः ।।" इत्यादि । (वि.पु.3.7.22) तथा श्रीविष्णुधर्मे-- "किंकरा दण्डपाशौ वा न यमो न च यातनाः । समर्थाः तस्य यस्यात्मा केशवालंबनः सदा ।।" (वि.पु.2.2.28) श्रीवामने प्रह्लादः-- "तताऽन्यदुक्तं नरसत्तमेन इक्ष्वाकुणां भक्तियुतेन नूनम् ये विष्णुभक्ताः पुरुषाः पृथिव्यां यमस्य ते निर्विषया भवन्ति ।। " इति ।। (वामनं) [नि-488. सत्त्वे स्थितत्वात् स सत्त्वस्थः समुदीरितः ।।]

## 489
 यदिदमे अविदन्तो यमादयः तान् प्राकृतवत् धर्षयेयुः तान् हुनस्तीति सिंहः । यता-- "प्रभवति संयमने ममापि विष्णुः" इति । (वि.पु.3.7.15) अतश्च छैगे मार्कण्डेयः -- "वासुदेवपरं दृष्ट्वा वैष्णवं दग्धकिल्बिशम् । देवा विभीताः स्यन्ति प्रणिपत्य यथागतम् ।। दृष्ट्वा यमोऽपि वै भक्तं वैष्णवं दग्धकिल्बिषम् । तस्मात् सपूजयेत् भक्त्या वैष्णवान् विष्णुवत् नरः । स याति विष्णुसायुज्यं नात्र कार्या विचारणा ।।" तत्रैव कौशिकोपाख्याने भगवद्गायकान्, (लैंग,पु) "कौशिकादीस्तता दृष्ट्वा ब्रह्मा लोकपितामहः । प्रत्युद्गम्य यथान्यायं स्वागतेनाभ्यपूजयत् ।।" (लैंग पु.) इति उपक्रम्य प्रस्तुतं यथेष्टं द्रष्टव्यम् । श्रीविष्णुतत्त्वे नरकप्रस्तावे- "हरिपादप्रपन्नानां दूरिभूताः स्वभावतः । तेषां तु सर्वभूतानां हरुरेव पतुर्यतः ।। वैष्णवेभ्योऽपि बिभ्यन्ति देवा नरकरक्षकाः । अवमानक्रिया तेषां संहरत्यखिलं जगत् ।। कालेन एतावता तेषु नरकेषु हि कश्चिन । न दृश्यते महावीर्यप्रबावात् परमेष्टिनः ।। " इति । (वि.त.) श्रीविष्णुधर्मे- "नरके पच्यमानस्तु यमेन परिबाषितः । किं त्वया नार्चितो देवः केशवः क्लोशनाशनः ।।" इत्यादि ।। (वि.ध.) [नि-489. हरिभक्तान् अविज्ञाय दम्डे प्रवणमानसान् । हिनस्ति च यमादीन् यः स सिंहः परुकीर्तितः ।।]

## 490
 यथोक्ते समर्थः यस्मात् भूतमहेश्वरः । भूतेश्वराणां ब्रह्मा-यमादीनामपि नियन्ता ।। [नि-490. भूतेश्वराणां स ब्रह्मयमादीनां नियन्त्रणात् । कारणं जगतां यश्च स स्यात् भूतमहेश्वरः ।। ]

## 491
 तेषामपि कारमं तदमिव-पटुप्रभावश्च आदिदेवः- आदिः द्योतमानश्च इति । "भीषा।स्मात् वातः पवते" इत्यादि ।। (ते.आनं.8.1) [नि-491. आदिदेवो हि भवति ब्रह्मादिभ्यो विशेषतः ।]

## 492
 तैः क्रीडनकैः कन्दुकादिभिरिव क्रीडति इति महादेवः ।। [नि-492. ब्रह्मादिभिः क्रीडति यो महादेवः स उच्यते ।।]

## 493
 तेषां स्वामी च देवोशः ।। [नि-493. ब्रह्मादिनां च देवेशो यथार्हविनियोजकः ।]

## 494
 तेषां यतार्ह-विनियोगक्षमः तान् बिभर्ति इति देवभृत् ।। [नि-494. ब्रह्मशक्रयमादीनां भरणात् देवभृत् स्मृतः । ]

## 495
 तेषां वेदैः स्वस्वाधिकार-बोधनात् गुरुः । "यो वै वेदांश्च प्रहिणोति तस्मै", (श्वे.-6.18) "हरि-गुरु-वशगोस्मि" इत्यादि ; (वि.पु.3.7.15) इदं गुरुत्वं हयशिरोख्याने पिरसिद्धम् । (योग.सू.1.1.7) "जग्राह वेदात् अखिलान् रसातलगतान् हरिः । प्रादाच्चं ब्रह्मणे राजन् ! ततः स्वां प्रकृतिं गतः ।।" इति । "रसातलात् योन पुरा समाहताः समस्तवेदाः" इत्यादौ च ।। (वि.ध.43.36) [नि-495. ब्रह्मेन्द्रवरुमादिनां गुरुः वेदोपदेशनात् ।।] उत्तरो गेपतिर्गोप्ता ज्ञानगम्यः पुरातनः । शरीरभूतभृत् भोक्ता कपीन्द्रो भूरिदक्षिणः ।। 53 ।।

## 496
 एवं ब्रह्मादेः असुरापदुत्तारणात् उत्तरः । "एवं स्तुतः स भगवान् पुरुषः सर्वतेमुखः । जहौ निद्रामथ तदा देवकार्यार्थम् उद्यतः ।।" (भार.सा.348.47) इति च उत्तरः ।। [नि-496. आपदुत्तारणात् योऽसौ ब्रह्मादेः उत्तरः स्मृतः ।]

## 497
 अशेषच्छन्दोभीषवाङ्निर्वाहकः गोपतिः । "वाक्पतये" इति तन्मन्त्रवर्णे ।। (मंत्र) [नि-497. छन्दोभाषावेदवाचां निर्वाहात् गोपतिः स्मृतः]

## 498
 एवं सर्वविद्यापालनात् गोप्ता । "सर्वविद्येश्वराय" इति तन्मन्त्रवर्णः ।। (मंत्र) [नि-498. पालनात् सर्वविद्यानां गोप्ता इति परिकीर्तितः । ]

## 499
 परविद्यावेद्यः समाधिगम्य ज्ञानगम्य "पोरदुपाधात्" इति यत्प्रत्ययः । (अष्टा.-3.1.98) "वरवाजिमुखं ध्यायेत् अथ वागीश्वरं प्रभुम्" इति ।। [नि-499. परया विद्या वोद्यो ज्ञानगम्यः इति स्मृतः ।।]

## 500
 नेदं विद्याप्रदेयोतनम् अद्यैव, किं तु प्रतिकल्पम् इति पुरातनः । "सायं चिरम्" इत्यादिना ट्युट्युलौ तुडागमश्च ।। (अष्टा.-43.23) [नि-500. विद्याप्रद्योतनात् योऽसौ प्रतिकल्पं पुरातनः ।] इति श्रीहरितकुलतुलक-श्रीवत्सांकमिश्रसूनोः श्रीरंगराज-दिव्याज्ञा-लब्ध-श्रीपराशरभट्ट-अपरनामधेयस्य श्रीरेगनाथस्य कृतौ श्रीविष्णुसहस्रनामविवरणे श्रीभगवद्गुणदर्पणे पञ्चमं शतकम् समाप्तम् ।।

## 501
 ।। षष्ठशतकप्रारंभः ।। "तस्य मूर्वा समभवत् द्यौः सनक्षत्रदेवता" इति आरभ्य, (भार.सा.348.49) "एतत् हयशिरः कृत्वा नानामूर्तिभिरावृतम्" इत्यन्तम् ।। (भार.शा.) [नि-501. देहभूतं जगत्तत्वं प्रकृत्यादिधरान्तकम् । शरीरभूतभृत् प्रोक्तो बिभर्तीति दशाक्षरः ।।]

## 502
 . "यत्तु तत्कथितं पूर्वं त्वया हयशिरो महत् । हव्यकव्यभुजो विष्मोः उदक्पूर्वे महोददौ ।।" इति भोक्ता ।। (भार.शा.348.3) [नि-502. हव्यं कव्यं च यो स भोक्ता परिकीर्तितः ।]

## 503
 अथ एवं समवर्धित-वेदविहित-कर्मप्रवर्तकः पुरा रामः स्वविसदृषलीला-मनुजावतारे स्वदासानां विसदृशतर-कपिरीपं प्रपन्नानां देवानां इन्द्रः उपेन्द्रः । "सर्वलोकेश्वरः साक्षात् लोकानां हितकाम्यया । सर्वैः परुवृतो देवैः वानरत्वम् उपागतैः ।।" इति ।। (राम.यु.114.16) [नि-503. कपिरूपं प्रपन्नानां देवानामीश्वरत्वतः । कपीन्द्र इति विख्यातः सप्तार्णो मनुनायकः ।।]

## 504
 स एव जगदाचार्यकाय हयमेधादिभिः यजमानः भूरिदक्षिणः । "अश्वमेधशतैः इष्ट्वा" इत्यादि ।। (राम.बा.1.14) [नि-504. हयमेधादिभिर्यज्ञैः जगदाचार्यकाय वै । यजमानः स विज्ञेयः सर्वदा भूरिदक्षिणः ।।] सोमपोऽमृतवः सोमः पुरुजित् पुरिसत्तमः । विनयो जयः सत्यसन्धो दाशार्हः सात्त्वतां पतिः ।। 54 ।।

## 505
 तत्रैव शोमापीथी शोमपः । [नि-505. हयमेधे सोमपीथी सोमपः परिकीर्तितः ।]

## 506
 "यत् किंचित् हूयते वह्नो हविर्मन्त्रैः विधानतः । तत् सर्वममृतं कृत्वा विष्णवे संप्रयच्छति ।।" इति , "अहं हिसर्वयज्ञानां भोक्ता च प्रभुरेव च ।" इति हविः -- (गीता 9.24) परिणामरूपम् अमृतं स्वयमेव पिबति च इति अमृतपः । स्वानुष्ठान-अनुविधायिभ्यः स्वानुभवरूपम् अमृतं परमे व्योम्नि पाति इति वा अमृतपः- "यत्र देवा अमृतम् आनशानाः तृतीये धायान्यभ्यैरयन्त" इति , (तै.ना.6.15) "अमृतस्य एष सेतुः" (मु.-2.2.5) "यस्य छाया अमृतम्" इति ।। (तै.यजु.4.1) [नि-506. परिणामोऽस्य हविषां पीयूषमिति कथ्यते । तत्नात् स्यात् अमृतपः परमे व्योम्नि वा स्थितः । मुक्तेभ्यो यः स्वानुभवं पाति इति अमृतपः स्मृतः ।।]

## 507
 स्वस्मै स्वामुभवितृभ्यश्च अमृतायमानः सोमः । सोमशब्दो हि अमृतवाची । "महता तपसा राम! महता चापि कर्मणा । राज्ञा दशरथेनासि लब्धोऽमृतमिव अमरैः ।।" इति , (राम.आ.) "अमृतस्येव नातृप्यन् प्रेक्षमाणा जनार्दनम्" इति, "शान्तिसमृद्धम् अमृतम्" इति च ।। (ता.शी. 6) [नि-507. सोमः सुधायमानत्वात् मुक्तानां परिकीर्तितः । ]

## 508
 "सत्येन लोकान् जयति दीनान् दानेन राघवः । गुरून् शिश्रूषया वीरो धनुषा युधि शात्रवान् ।।" इति बहूनां जयात् पुरुजित् ।। [नि-508. लोकान् गुरून् शत्रून् बहून् सत्येन दानतः । शुश्रूषया महत्सु अस्तितमः जितवान् पुरुजित् स्मृतः ।।]

## 509
 . "स्नेहो मे परमो राजन् ! त्वयि नित्यं प्रतिष्ठितः । भक्तितश्च नियता वीर! भावो नान्यत्र गच्छति ।।" (राम.उ.40.15) "यावत् रामकथा वीर! इत्यादिवत् स्वगुणामृतसमुद्रपिपासिषु हनुमदादीषु महत्सु अस्तितम इति पुरुसत्तमः ।।" (राम.उ.40.16) [नि-509. पुरुः महान् महत्सु अस्तितमः हनुमदादिषु । पुरुसत्तमः आश्यातो नवार्णः स्वस्तिदो मनुः ।।]

## 510
 मारीचादयोऽपि वीर्यादिना अस्मात् व्नीयस्ते दम्यन्ते इति विनयः ।। [नि-510. कुंभकर्णमहाकाय-खर-मारीच-रावणः । दम्यन्ते विक्रमैर्येन विनयः स उदाहतः ।।]

## 511
 आश्रितैः जीयते-विधेयीक्तियते इति जयः । यथा- "आज्ञाप्योऽह तपस्विनाम्", (राम.बा.3.37) "ततो नारायणो विष्णुः नियुक्तः सुरसत्तमैः" इति ।। (राम.बा. 16.1) [नि-511. आश्रितै जीथते यस्मात् विधेयोक्रियते जयः ।।]

## 512
 तेषु सत्या, सन्धा-प्रतिज्ञा, अस्य इति सत्यसन्धः । यथा- "अप्याहं जीवितं जह्यां त्वां सीते ! सलक्ष्मणाम् । न तु प्रतिज्ञां संश्रुत्य ब्राह्मणेभ्यो विशेषतः ।।" (राम.आ.10.19) "सत्यसन्धो जितेन्द्रियः" इति च ।। (राम.बा. 1.39) [नि-512. सत्या प्रतिज्ञा यस्येति सत्यसन्धः स उच्यते ।]

## 513
 दाशः-दानं, भक्तैः स्वस्मै स्वात्मनिवेदनरूपं, तेभ्यो वा स्वात्यसमर्पणरूपम् अर्हति इति दाशार्हः । "अहं" इति अच् । (अष्टा.-3.2.12) एवं महार्ह (525) इत्यादि । कृष्णतेवे दशार्हाणाम् अपत्यत्वात् वा दाशार्हः ।। [नि-513. आत्मनो वाऽर्पणं भक्तैः तेभ्यो वा सावत्मानोऽर्पणम् । दाशस्तमर्हतीत्येव दाशार्हः परिकीर्तितः ।।]

## 514
 परं ब्रह्म, सत्वं वा सत् । "तदस्यास्ति" इति मतुप् । (अष्टा.-5.2.94) सात्वतम् । ततः "तत् करोत् तदाचष्टे" इति णिच् । णाविष्ठवत् प्रातिपदिकस्य इति इष्ठवब्भावात् टिलोपः । (अष्टा.-6.4.155) वार्तिक. ततः क्विति सति, णिलोपे च कृते, सात्वतः-भागवताः । तेषां पतिः-सात्वतां पतिः । "निराशीः कर्मसंयुक्तान् सात्वतांश्चाप्यकल्पयम् । सात्वत-ज्ञानदृष्टोऽहं सात्वतः सात्वतीपते! ।। इत्युक्तं ध्वनयति अनयैव व्युत्पत्या । यादव-धुरन्धरत्वात् वा सात्वतां पतिः ।।" [नि-514. येषां सत् ते हि सत्त्वतः तषां यत् सात्वतं तु तत् । तत् करोति तदाचष्टे सात्वत भागवतः स्मृतः ।। यद्वा सातयति ह्येवं सिखयति आश्रितानिति । सात्पदेनोच्यते सात्वन्तो भगवत्पराः । सात्वतां भगवद्भक्त जनानां पतिरीश्वरः । सात्वतां पतिः इत्युक्तः नवार्णः साधुरक्षकः ।।] जीवो विनयिता साक्षी मुकुन्दोऽमितविक्रमः । अंभोनिधिरनन्तात्मा महोदधिशयोऽन्तकः ।। 55 ।।

## 515
 तान् भागवतान् आत्मनाशात् व्यावर्त्य स्वपरिचर्यया जीवयति इति जीवः । "आनन्दमूर्तिः भगवान् हरिः त्रैलोक्यपूजितः । द्रष्टुं न सहते देवि! क्लिष्टान् स्वपरिचारकान् ।।" इति ।। (पौ.सं.) [नि-515. तान् आत्मनाशात् व्यावर्त्यं सत्वान् यश्च स्वसेवया । उज्जीवयति जीवः सः भक्तक्लेशासहो मनुः ।।]

## 516
 तान् राजकुमारलालनेन रक्षति इति विनयिता । "नय गतौ रक्षणे च ।।" (मंत्र) [नि-516. भक्तान् नित्यराजपुत्रलालनन्यायतः सुखम् । रक्षति अतो विनयिता नयतेः रक्षणार्थतः ।।]

## 517
 तदर्थं तद्बृत्तसाक्षात्कारात् साक्षी ।। [नि-517. साक्षात्करोति यः साक्षी तद्वृत्तं रक्षणाय सः ।]

## 518
 तैः ऐकान्त्या-गरिम्णा प्रार्थितः स्वयं मुक्तिभूमिं ददाति इति मुकुन्दः । पृषोदरादित्वात् साधुः ।। [नि-518. तैः प्रार्थितः स्वयं मुक्तिं मुकुन्दः स्यात् ददाति यः ।।] [भवेत् वर्णागमात् हंसः सिंहो वर्ण विपर्थयात् । गूढोत्मा वर्णविकृतेः वर्णनाशात् पृषोदरः ।।]

## 519
 तेषां ध्यानः-आराधन-अनुसन्धेय-तत्वनिकराधार-शक्ति-धारणात् अमितविक्रमः । श्रीपौष्करे- "कालवैश्वानरः शायी नानाध्वातो निवासिनः । आधारशक्तिसंज्ञस्य हि अमूर्तस्य च वै विभोः ।। अभिमानतनुर्यो वै नानाभेदैश्च वर्तते ।।" इति ।। (जया.सं.)

## 520
 पातालाम्भसि अखिलजगदाधार-पीठ कमठात्मना निधीयते इति अम्भोनिधिः । "अनन्तबलशक्तये भुवनभृते कच्छपात्मने" इति तन्मन्त्रवर्णात् ।। (अष्टा.-3.2.15) [नि-520. आधारशक्ति-कमठः स्वरूपेण अर्णवांभसि । निधीयते स्वयं येन स हि अंभोनिधिः उच्यते ।।]

## 521
 तदुपरि जगदाधार-स्तंभ-भोगीन्द्रस्य आत्मतया तिष्ठति इति अनन्तात्मा । श्रीजयायां- "आधारशक्तेरुपरुं विमलं दीप्तविग्रहम् । ज्वालाशत-समाकीर्णं शंखचक्रगदाधरम् ।। अनन्तेशं न्यसेत्" इति , "चक्रलांगहस्तं च प्रणमन्तं परावरम्" इति च ।। [नि-521. कमठस्योपरि जगदाधारस्तंभभोगिनः । स्वरूपेण स्थितो योऽसौ अनन्तात्मा प्रकीर्तितः ।।]

## 522
 स एव अन्तकाले तस्मिन्नेव अनन्तभोगपर्यके महोदधो शेते इति महोदधिशयः । "अधिकरणे शेतेः" अतेयच् । एवं भूशयः (634) इत्यादि ।। (राम.यु.120.23) [नि-522. तस्मिन् अनन्तपर्यंके समुद्रे शयनाच्च यः । महोददिशयः ख्यातो दशार्णो मनुरुत्तमः ।।]

## 523
 तदा सर्वस्य अन्तं करोति इति अन्तकः । "तत्करोति" इति णिच् ण्वुल् । "अन्ते पृथिव्यां सलिले दृश्यसे त्वं महोरगः " इति, (राम.यु.120.23) वैष्णवे-- "आस्ते पातालमूलस्थः शेषोऽशेषसुरार्चितः" इति, (वि.पु.2.5.20) "यस्यैषा सकला पृथिवी फणामणिशिखारुणा । आस्ते कुसुममालेव कस्तद्वीर्यं वदिष्यति ।।" (वि.पु.2.5.22) "गन्धर्वाप्सरसः सिद्धाः सकिंन्नरमहोरगः । नान्तं गुणानां गच्छन्ति तेना नन्तोऽयमुच्यते ।। " "तस्य वीर्यं प्रबाव च स्वरूपं रूपमेव च । न हि वर्णयितुं शक्यं ज्ञातुं वा त्रिदशैरपि ।।" "कल्पान्ते यस्य वक्त्रेभ्यो विषानलशिखोज्ज्वलः। संकर्षणात्मको रुद्रो निष्क्रम्य अत्ति जगत्त्रयम् ।।" इत्यादि ।। [नि-523. अन्तं करोति जगतो योऽसौ अन्तकः ईरित्रः ।] अजो महाईः स्वाभाव्यो जितामित्रः प्रमोदनः । आनन्दो नन्दनो नन्दः सत्यधर्मा त्रिविक्रमः ।। 56 ।।

## 524
 अस्मिन् तत्वावसाने प्रणवप्रकृतिभूत-अकार-वाच्यतया स्मर्तव्यत्वात् अजः । अकारवाच्यतया जातः इति । "तस्य प्रकृति-लीनस्य यः परः स महेश्वरः" इति ।। [नि-524. तत्वावसाने प्रमवप्रकृतेः स त्वकारतः । ] स्मर्थव्यत्वात् अजः प्रोक्तः ह्यूषडेवर्णो र्मिनाशकः ।।]

## 525
 तत्र प्रमवेन महम्-आत्मनिवेदनपूर्वकं पूजनम् अर्हति इति महार्हः । [नि-525. स्वरूपादितार्थेन तारेण आत्मनिवेदनम् । महं पूजामर्हतीति महार्ह इत् कथ्यते ।।]

## 526
 एवम् अनेन मन्त्रेण स्वभूतैः आत्मभिः स्वामित्वेन आभिमुख्येन अवश्यं भाव नीयत्वात् स्वाभाव्यः । "ओरावश्यके" इति ण्यत् । (अष्टा.- 3.1.125) "स्वोज्जीवनेच्छा यदि ते स्वसत्तायां स्पृहा यदि । आत्मदास्यं हरेः स्वाम्यं स्वभावं च सदा स्मरः ।।" (वि.त.) "नान्यो हेतुर्विद्यते ईशनाय" इति । (श्वे.-6.17) नित्यस्य स्वस्वामि-भावस्य ल्वाभाविकत्वेन भाव्यत्वात् वा स्वाभाव्यः ।। [नि-526. मन्त्रेणानेन आत्मभिस्तु स्वभूतैः आभिमुख्यतः । अवश्यं भावनीयत्वात् स्वाभाव्यः परिकीर्तितः ।। ]

## 527
 एतद्रहस्यवबोधविरोधि-अहंकार-ममकार-कामादयः जिताः तेषामनेन इति जितामित्रः । कामादयो हि एषाम् अनित्राः । "काम एष केरोध एष रजोगुणासमुद्भवः" इति उपक्राम्य, (गीता 3.37) "जहि शत्रुं महाबाहो! कामरूपं दुरासदम्" इत्यन्तम् ।। (गीता 3.43) [नि-527. एतद्रहस्यविज्ञान-विरोधिममतादयः । जितास्तेषाम् अनेनेति जितामित्रोऽष्टवर्णकः ।।]

## 528
 स्वसंबन्धिनां तत्प्रथमानिसन्धान-प्रहर्षः प्रयोजनम् इति प्रमोदनः । [नि-528. ध्यानासक्तेषु भक्तेषु मोदमानः प्रमोदनः ।]

## 529
 अथ कपिलमूर्तिः । आनन्दवल्ली-मीमांस्यमान-वाङ्मनस-दुर्ग्रहो महानन्दः अस्यास्ति इति आनन्दः । "अर्थ आदित्वादच्" ।। [नि-529. आनन्दवल्ली मीमांस्यस्तु अवाङ्मनसगोचरः । आनन्दो ह्यस्य नित्योऽस्तीति आनन्दः परिकीर्तितः ।।]

## 530
 तमानन्दं यथोक्तायां मुक्तो प्रापय्य नन्दयतीति नन्दनः । "एष ह्येवानन्दयाति" (अष्टा.-5.2.27) "एतस्यैवानन्दस्य अन्यानि भूतानि मात्रामुपजीवन्ति" इति वा ।। (आनं 7) [नि-530. तमानन्दं यथोक्तायां मुक्तौ प्रापय्य यः सदा । मुक्तान् नित्यान् नन्दयति नन्दनः स तु कीर्तितः ।।]

## 531
 एवम् अनन्त-भोग्य-भोगतदुपकरणैः समृद्ध्यते तस्मिन् इति नन्दः । "अधिकरणे घञ्" (अष्टा.-3.2.15) [नि-531. भोग्यैः भोगोपकरणैः भोगैर्भोक्तृभिरेव च । तस्मिन् समृद्ध्यते न्तयम्ति नन्दः प्रकीर्तितः ।। ]

## 532
 एवम् आच प्रक्रमात् आ च स्वप्राप्तेः आर्जवात् सत्यधर्मा- स्तयवृत्तः ।। यः स्यात् स सत्यधर्मा च वस्वर्णः सत्यवर्तनः ।।

## 533
 ईदृशेन महामहिम्ना वाच्येन विक्रान्तत्रिवेदः त्रिविक्रमः । यथा- "त्रिरित्येवं त्रयो वेदाः कीर्तिताः मुनिसत्तमैः । क्रमसे तास्तथा सर्वान् त्रिविक्रम इति स्मृतः ।।" "सर्वे वेदा यत्रैकं भवन्ति" (यजु आर.) "नारायणपरा वेदाः" इति ।। (भाग 2.5.15) [नि-533. त्रीन् वेदान् क्रमते यो हि महिम्ना स त्रिविक्रमः ।।] महर्षिः कपिलाचार्यः कृतज्ञो मेदिनीपतिः । त्रिपदः त्रिदशाध्यक्षः महाशृङ्गः कृतान्तकृत् ।। 57 ।।

## 534
 यथोक्तवेददर्शनात् महर्षिः कपिलमूर्तिः । "श्रुतीः ऋगाद्याः वक्त्रेभ्यः प्रोद्गिरन्तमतः स्मरेत्" इति वद्ध्याने ।(ध्वान) "ऋषिं प्रसूतं कपिलं महान्तम्" (श्वे.- 5.2) "सांख्यास्य वक्ता कपिलः परमर्षिः स उच्यते" इति च ।। [नि-534. साक्षात् द्रष्टा स वेदानां महर्षिः कपिलः स्मृतः ।]

## 535
 कपिलश्चासौ आचार्यश्चति कपिलाचार्यः । कबृ वर्णे "कमेः पश्च " इति 'इलच् प्रत्ययः, पकारस्च अन्तादेशः' । (उणा.पा.-1.58) "निर्धूमाङ्गारवर्णाभं शंखपद्माक्षसूत्रिणम्" इति (ध्यान) तद्ध्याने । स्वतत्व-संविदाचयनात् आचार्यः । "संवित्प्रकाशनाय" इति तन्मत्रवर्णे ।। (मंत्र) [नि-535. तत्वप्रवचनादेव कपिलाचार्य उच्यते ।]

## 536
 सापराध-सागरापत्येऽपि अंशुमति स्वाभिनम्रत्वसुकृतमेव ज्ञातवान् इति कृतज्ञः वैष्णवे- "कपिलमुपगभ्य भक्तिनम्रस्तदा तुष्टाव स चेनं भगवानाह" (वि.पु.4.4.24) "वरं वृणीष्व" इति च ।। इति ।। (वि.पु.4.4.26) [नि-536.स्वाभिनम्रत्वसुकृतं किंचित् अंशुमता कृतम् । विदितं येन कारुण्यात् कृतज्ञः सोऽभिधीयते ।।]

## 537
 "यस्येयं वसुधा सर्वा वासुदेवस्य धीयतः । कपिलं रुपमास्थाय घारयत्यनिशं धराम् ।।" इति मेदिनीपतिः ।।(रा.बा.39.2) [नि-537. कापिलं रूपमास्थाय यो धारयति मेदिनीम् । स मेदिनीपतिः ख्यातो नवार्णे भूप्रदो मनुः ।।]

## 538
 भोग्य-भोक्तृ-नियन्तॄणि तत्त्वानि ज्ञाप्यतया पदानि अस्येति त्रिपदः । यथा- "सत्त्वानामुपकाराय प्रधानं पुरुषं परम् । दर्शयिष्यामि लेक्षु कापिलं रूपमास्थितः ।। " इति । (रवि.ध.63.59) प्रमवे त्रीणि पदानि तद्वाचकानि इति वा । "तथैवासं त्रिककुदो वाराहं रूपमास्थितः" (भार.मो.343.63) इति वा त्रिपदः ।। प्रणवे त्रीणि वाऽप्येततद्वाचकानि पदान्यतः ।। वाराहरूपस्याऽऽस्थाने पदानि ककुदानि वा । त्रीणि सन्ति ततो वाऽसौ त्रिपदः परिकीर्तितः।।]

## 539
 स एव ब्रह्मदेः प्रलयापत्सखत्वात् त्रिदशाध्यक्षः ।। [नि-539. सखा स्यात् त्रिदशाध्यक्षो ब्रह्मादेः प्रलयापदि ।]

## 540
 अग्रलग्न-महीमेडलदंष्ट्रो महाशृङ्गः । "एकशृङ्गो वराहस्त्वम्", (राम.यु.120.14) "दंष्ट्रोग्रविन्यस्तमशेषम् एतत् भूमण्डलं नाथ! विभाव्यते त् । विगाहतः पद्मवनं विलग्नं सरोजिनीपत्रमिवोढपङ्कम् ।।" इति ।। (वि.पु.1.4.36) [नि-540. महा यस्य च शृङ्गाग्रे महाशृङ्गः स कथ्यते ।।]

## 541
 कृतान्तम्-अन्तकायं हिरण्याक्षं, कृत्तवान् इति कृतान्तकृत् । यथा-- "हतो हिरण्याक्षमहासुरः" इति । वाराहस्मृति पुराणयोः स्वसिद्धान्तकरणात् वा ।। [नि-541. अन्तकायं हिरम्याक्षं कृत्तवान् यः कृतान्तकृत् । वाराहयोः स्वसिद्धान्तकृतेः स्मृतिपुराणयोः । कृतान्तकृत् इति ख्यातो वस्वर्णे अभीष्टदायकः ।।] मयावराहो गेविन्दः सुषोणः कनककाङ्गदी । गुह्यो गभीरो गहनो गुप्तः चक्रगदाधरः ।। 58 ।।

## 542
 ."ततः समुत्क्षिप्य धरां स्वदंष्ट्रया" महावराहः स्फुटपद्मलोचनः । रसातलात् उत्पलपत्रसंनिभः समुत्थितो नील इवाचलो महान् ।। " इति महावराहः ।। (वि.पु.1.4.26) [नि-542. रसातलगताम् उर्वी यश्चोद्धत्योत्थितः क्षणात् । महावराह इति सः स्मृतो हि उर्वीप्रदो मनुः ।।]

## 543
 "नष्टां च धरणीं पूर्वमविन्दं च गुहागताम् । गोविन्द इति तेनाहम्" इति गोविन्दः ।। [नि-543. नष्टां च धरणीं पूर्व गोविन्दः लब्धवान् इति ।।]

## 544
 अथ अन्यत् रहस्यम् । शोभना शुद्धसत्वमयी बद्धमुक्त-नित्य-विजयोपकारणत्वात् सेना इव पञ्चोपनिषत् कायः अस्य इति सुषेणः ।। [नि-544. पञ्चोपनिषदङ्गत्वात् सुषेणः परिकीर्तितः ।]

## 545
 तन्मयैः उक्तरूप-सौन्दर्यसन्धुक्षणैः अङ्गदेपलक्षितैः दिव्यभूषणैः नित्य योगात् कनकाङ्गदी । नित्ययोगे इनिः । कनकशब्दः अप्राकृतयथोक्त-विलक्षणद्रव्य [नि-545. अप्राकृतान् दिव्यानि भूषणानि च नित्यशः । रौक्माणि सन्ति यस्यासौ उच्यते कनकाङ्गदी ।।]

## 546
 एवं परमोपनिषद्विषयेण वपुषा गुह्यः । "शासि दुहिगुहिभ्यो वा इति वक्तव्यम्" इति क्यम् ।। [नि-546. पञ्चोपनिषदङ्गेन गूढत्वात् गुह्य उच्यते ।।]

## 547
 तदभिव्यक्त-ऐश्वर-महागांभीर्यो गभीरः । "गभीर-गंभीरो" इति गाहेः 'ईरन्' प्रत्ययो ह्रस्वत्वं भकारादेशश्च निपात्यते । तत्संपृक्तो हि कतक-संकलितमिव सलिलम् अनाद्यविद्यकलुषोऽपि संसारी प्रसीदति । किं पुनः स्वभावदीप्रो भगवान् ? [नि-547. तद्वपुर्व्यङ्ग्यगांभीर्यो गभीर इति कथ्यते ।।]

## 548
 अथ गहनः-दुरवगाहः । न हि स्वच्छ-सुग्रह-अन्तर्वृत्तोऽपि रत्नाकरो जानुदघ्नः [नि-548. अन्यैः दुरवगाहत्वात् गहनः परिकीर्तितः ।]

## 549
 गुप्तः च तद्गौरवज्ञैः पूर्वगुरुभिः ।। [नि-549. तद्गौरवज्ञैःस गुप्तः स गुप्त इत्यभिधीयते ।।]

## 550
 कुत्रज् किंलक्षणो वा गुप्तः? "तमसः परमो धाता शङ्ख चक्रगदाधरः" इति (राम.यु.114.15) चक्रगदाधरः । उक्तनित्यरूप-विभूषणवत् पञ्चशक्तिमयनित्यदिव्यायुधः इत्यर्थः ।। [नि-550. यः शक्तिमद्दिव्यहेतिः स स्यात् चक्रगदाधरः ।।] वेधाः स्वाङ्गोऽजितः कृष्णो दृढः सङ्कर्षणोऽच्युतः । वरुणो वारुणो वृक्षः पुष्कराक्षो महामनाः ।। 59 ।।

## 551
 एवं विविधम् अनन्तमहाविभवं नित्यं विदधाति इति वेधाः । "विधाञो वेध च" इति 'असि' प्रत्ययो वेधादेशश्च । (उणा.पा.-4.226) "तमसः परमो धाता" इति ।। (राम.यु.120.14) (114.15) [नि-551. महाविभवकल्याणं सततं विदधाति यः । भक्तेभ्यः परमं वेधाः पडर्णो मंगलप्रदः ।।]

## 552
 यथा तत्रैव समग्रस्वासाधारणम् अङ्ग छत्र-चामरादि-सर्वाधिराज्य-परिबर्हजातं नित्यमस्य इति स्वाङ्गः ।। [नि-552. स्वासाधारणमङ्गह्रि छत्रादि परिबर्हणम् । यस्यास्ति नित्यं स स्वाङ्गः षडर्णः परिवारदः ।।]

## 553
 प्राकृतैः उत्पत्तिमरणादिभिः न जिता यथोक्त-द्रव्योपादाना पुरी अजिता अस्य अस्तीति अजितः । अर्श आद्यजन्तं वा ।। "पुरं हुरण्मयीं ब्रह्म विवेश अपराजिता" इति ।। (यजुरा.1.27) [नि-553. प्राकृतैर्न जिता या सा यस्यास्ति इत्यजिता पुरी ।

## 554
 तन्मय-मेघमेचक-चारुवर्णः कृष्णः । "कृषेर्वर्णे" इति (उणा.पा.-3.4) नक् प्रत्ययः । तन्मयरूप एव वाराहाद्यवतारोऽपि इति च निरूचे । "कृषामि मेदिनीं पार्थ! भूत्वा कृष्णायसो महान् । कृष्णो वर्णश्च मे यस्मात् तेन कृष्णोहम् अर्जुन! ।।" इति । (भार.शा.143.49) यथोक्तं सर्वं व्यनक्ति श्रीविष्णुतत्वादौ- "एकैव पञ्चधा भूता प्रधाना विग्रहात्मिका । सर्वशक्तिसमेताऽपि पुरुषो नियतीरिमाः । न जहाति स्वभावोत्थ-कारुण्येन समाश्रितः ।। परमेष्ठी पुमान् विश्वो निवृत्तिः सर्वं एव च । पञ्चैताः शक्तयः प्रोक्ताः परस्य परमात्मनः ।।" इति । (वि.त.) तेषां तत्वं द्विधमुक्त्वा, "मत्स्यकूर्मवराहाणाम् आविर्भावो महात्मनः । अनयैव द्विजश्रेष्ठ! नान्यथा तद्विरोधतः ।।" इति । (वि.त.) [नि-554. अप्राकृतातिरुचिरमेचकः कृष्ण ईरितः ।]

## 555
 अनयैव नित्यक्तौ उपासकानाम् अनपग्रहाय व्यहोऽपि किंचित् स्थलः दृढः । "दृह दृहि वृद्धौ" "दृढः स्थूलबलयोः" इति निपातितः ।। (अष्टा.- 7.2.20) [नि-555. स्थूलत्वात् बलवत्वाच्च दृढ इत्यभिधीयते ।।]

## 556
 क एवम् ? संकर्षणः । "संसारे चिदचितोः आत्मनि समं कर्षणात् समं कर्षं नयति" इति मौलाः ।। (मौलसं) [नि-556. संकर्षणः संसृतौ यः समं च्दच्तौ कृषेत् ।।]

## 557
 व्यूहेऽपि "च्यवनोत्पत्तियुक्तेषु ब्रह्मेन्द्रवरुणादिषु । यस्मान्न च्यवसे स्थानात् तस्मात् संकीर्त्यसे अच्युतः ।।" इति अच्युतः ।। [नि-557. ब्रह्मादिवत् न च्यवते स्थानात् इति अच्युतः स्मृतः ।।]

## 558
 "येनावृतं खं च दिवं महीं च " (तै.उ.1.1) "तेनेदमावृतम्" इति वरुणः । "वृञ् वरणै", "कॄवृदारिभ्य उनन्" ।। (उणा.पा.-3.53) [नि-558. यः स्थितः सर्वमावृत्य वरुणः स तु कथ्यते ।।]

## 559
 तं स्वामित्वेन वृणुते इति वरुणः ; तत्र भवो वारुणः । "तेषु चाप्यहम्" इति ।। (गीता 9.29) [नि-559. स्वामित्वेन वृणानेषु स्थितो वारुण ईरितः ।।]

## 560
 तेषु छायातरुवत् आश्रितानाम् उपजीव्य-सर्वस्वः तत्कृत-उपमर्द-सहस्रसहः वृक्षते इति वृक्षः । "वृञ् वरणे" । "विनासवृक्षः साधूनाम् आपन्नानां परा गतिः ।" (राम.कि.15.19) "वृक्ष इव स्तब्धो दिवि तिष्ठत्येकः" (तै.ड.11.200 [नि-560. साधूनाम् आश्रयत्वाच्च सर्वैनस्सहनादपि । सर्वोपजीव्यसर्वस्वो वृक्ष इत्यभिधीयते ।। ]

## 561
 तेषां प्रसादवर्षण पोषके अक्षिणी यस्य सः पुष्कताक्षः । पुष्करम्-- "पुषः करन्" इति 'करन्' प्रत्ययः । किंद्वद्भावः ।। [नि-561. सतां प्रसादवर्षेण पोषके यस्य चाक्षिणी । पुष्कराक्षः स विज्ञेयो ह्यष्टार्णः प्रीतिवर्धकः ।।]

## 562
 तेषु अगाध-उदार-विस्तृत-मनाः महामनाः ।। [नि-562. अगाधोदारविस्तारं मनो यस्य महामनाः ।।]

## 563
 एवम् अशोष दोषविद्वेषि-कल्याण स्वरूपतया परमपूज्यो भगवान् ।। [नि-563. सर्वहेयप्रत्यनीक कल्याणात्मकतया स्थितः । पूज्यात् पूज्यतमो योऽसौ भगवान् इति शब्द्यते ।।]

## 564
 गुणतोऽपि तथा, भगहा । "ऐश्वर्यस्य समग्रस्य वीर्यस्य यशसः श्रियः । ज्ञानवैराग्ययोश्चैव षण्णां भग इतीरणा ।।" (वि.पु.6.5.74) तं हन्ति-गच्छतीति । "हन्तिः गमनकर्मा" । अत्र वैष्णवे षष्ठे अंशे भगवच्छब्द- निर्वचनप्रकरणं लेख्यम् ।। [नि-564. भगवशब्द्यान् स कल्याणगुणान् हन्ति तु गच्छति । इत्यसौ भगदा प्रोक्तः षडर्णः सुखदायकः ।।]

## 565
 एवसौ व्यूहे संकर्षणः, स्वावतारे नन्दगेपोन पितृमान् नन्दी । मधु-वल्लवी- सेवानन्दवान् वा ।। [नि-565. नन्दगोपेन पितृमान् नन्दी आनन्दीति वा तथा ।।]

## 566
 स्वसृज्य-भूतसूक्ष्म-सार सौरभ्याभिमानिन्या वैजयन्त्या नित्ययोगी वनमाली ।। [नि-566. स्वसृज्य-भूतसूक्ष्माणां मालया नित्ययोगतः । वनमाली समाख्यातो ह्यष्टार्णो भूषणप्रदः ।। ]

## 567
 उक्तभूतसमृद्धि-कृषीवल-हल परिकरो हलायुधः । यथा- "बलभद्रं समृद्ध्यर्थं सीरकर्मणि कीर्तयेत्" इति ।। (वि.ध.41.36) [नि-567. हलं च सततं सीरं धत्ते योऽसौ हलायुधः । सीरकार्यसमृद्ध्यर्थे वस्वर्णो मन्त्रनायकः ।।]

## 568
 स्ववाचकात् 'आ'वर्णात् आतः इत्यः-प्राप्यः इति आदित्यः । "एतिस्तुशास्वृदृ जुषः क्यप्" । ((उणा.पा.-4.4) (पुषः कित्-पा.)) । आकारो हि संकर्षण-आदित्यः ।। भूतपूर्वादितिभावाया देवक्या अपत्यमिति वा आदित्यः । यथा वैष्णवे धर्मे देवकीं प्रति भगवान् -- [नि-568. आवर्णादेव यः प्राप्यः स आदित्यः प्रकीर्तितः । अदितिः देवकी तस्या वाऽऽदित्योऽपत्यभावतः ।।] अथ नारायणविषयः

## 569
 दिव्याश्चर्य-ज्योतिर्मयत्वात् अपूर्वो ज्योतिरादित्यः । प्रसिद्धो हि आदित्यः तत्तेजसि तमायेत । श्रीनारायणीये -तयोर्णवेन युध्यतोः "निष्प्रभाणि च तेजांसि ब्रह्मा चैव आसनात् च्युतः ।" इति ।। (भार.शा.344.90) [नि-569. समस्ततेजोहरण-ज्योतिषा दीप्यते च यः । स वै स्यात् ज्योतिरादित्यो नवार्मो ज्ञानदायकः ।।]

## 570
 तत्र तदपराधसहनात् सहिष्णुः । तत्रैव- "प्रसादयामास भवो देवं नारायणं प्रभुम् । शरणं जगतामाद्यं वरेण्यं वरदं हरिम् ।। तथैव वरदो देवो जितक्रोधो जितक्रोधो जितेन्द्रियः । प्रीतिमानभवत् तत्र रुद्रेण सह संगतः ।।" इति ।। (भार.शा.362.64) [नि-570. ब्रह्मादिमन्तु-सहनात् सहिष्णुः इति कथ्यते ।।]

## 571
 स एव परमधर्माध्व-देशिकत्वेन गतिसत्तमः ।- गतौ प्रत्ययिततमः इति । "अहो ह्यनुगृहीतेऽद्य धर्मं एभिः सुरैरिह" इति ।। (भार.शा.342.17) [नि-571. धर्मे प्रत्ययिततमो गतिसत्तम उच्यते ।।] सुधन्वा खण्डपरशुः दारुणो द्रविणप्रदः । दिविल्पृके लर्वदृक् व्यासो वाचस्पतिरयोनिजः ।। 61 ।।

## 572
 सुधानिमित्त-सुरासुरसमर-संहारि-शरासनत्वात् सुधन्वा । "धनुषश्च" इति समासान्तोऽनङ् । (अष्टा.-5.4.132) "तत्र दिव्यं धनुर्दृष्ट्वा नरस्य भगवानपि", "नरस्ततो वर-कटकाग्र्य-भूषणैः महेषुभिः पवनपदं समावृणोत्" इति ।। [नि-572. सुशोभनं धनुर्यस्य सुधन्वा परिकीर्तितः ।।]

## 573
 परशुना रौद्रसंग्रम-खण्डनात् खण्डपरशुः । तत्रैव "प्रथ रुग्रविघातार्थम् इषीकां नर उद्धरन् । मन्त्रैश्च संयुयोजाशु सोऽभवत् परशुर्महान् ।। क्षिप्तश्च सहसा रुद्रे खण्डनं प्राप्तवांस्तदा । ततोऽहं खण्डपरशुः ततः परशुखण्डनात् ।।" इति ।। (भार.शा.362.49,50) [नि-573. तीव्रकोपात् परशुना रौद्रसंग्रामखण्डनात् । प्रोक्तः स खण्डपरशुः नवार्णः शोकनाशनः ।।]

## 574
 एवं बाह्याभ्यन्तर-अरि-दारणात् दारुणः । [नि-574. ब्राह्याभ्यन्तरशत्रूणां दारणादपि दारुणः ।।] अथ व्यासावतारः ।

## 575
 समग्रं शास्त्रतदर्थरूपं द्रविणं प्रददाति इति द्रविणप्रदः । "वहन् वै वामहस्तेन सर्वशास्त्रार्थसंचयम् । दक्षिणेन च शास्त्रार्तान् आदिशंश्च यतास्थितान् ।।" इति तद्धयाने ।। (ध्याने) [नि-575. शास्त्रं तदर्थं द्रविणं प्रददाति जनाय यः । व्यासो भूत्वा हरिः साक्षात् द्रविणप्रद उच्यते ।।]

## 576
 परविद्यया दिवि च परमपदे स्थितं स्वतत्वरहः स्पृशति इति दिर्विस्पृक् । "स्पृशोऽनुदके क्विन्", "हलदन्तात्" इत्यलुक् । "विदितपरमार्थः" इति तन्मन्त्रे ।। [नि-576. परया विद्या यः स्वं स्पृशतीति परे पदे । दिविस्पृक् प्रोच्यते नित्यम् ।।]

## 577
 अन्यदपि सर्वं वाभवं पश्यति इति सर्वदृक् । "दृशेश्च इति । वक्तव्यम्" इति क्विन् प्रत्ययः । "क्विन् प्रत्ययस्य कुः" इति कुत्वम् । (अष्टा.-8.2.62) "विदुषे" इति तन्मन्त्रे ।। (मन्त्र) [नि-577. सर्वदृक् सर्वदर्शनात् ।।]

## 578
 "युगानुसारबोधानाम् अखेदजननाय वै । विभजंस्तु चतुर्धा वै वेदमेकं त्रिकालवित् ।।" इति व्यासः । [नि-578. त्रय्याः चतुर्धा करणात् व्यास इत्युच्यते बुधैः ।।]

## 579
 पञ्चमवेदरूपाया वाचः स्वामी-वाचस्पतिः । [नि-579. वाचः पंचमवेदस्य स्वामी वाचस्पतिः स्मृतः ।।]

## 580
 सारस्वतावतारे भगवद्वाक्संभवत्वात् अयोनिजः । "अथ भूयो जगत् सृष्ट्वा 'भो' शब्देन अनुवादयन् । सारस्वतीम् उच्चचार तत्र सारस्वतोऽभवत् ।।" इति ।। (भार.शा.350.37) [नि-580. सारस्वतावतोरे हि भगवद्वाग्भवत्वतः । स्मृतो हि अयोनिज इति वस्वर्णः कर्मनाशकः ।।] त्रिसामा सामगः साम निर्वाण भेषजं भिषक् । संन्यासकृच्छमः शान्तो निष्ठा शान्तिः परायणम् ।। 62 ।।

## 581
 स्वगायक-बृहत्-रथन्तर-वामदेव्य-प्रधानसामकत्वात् त्रिसामा ।। [नि-581. प्रोक्तः त्रिसामा यस्मात् सः बृहदादित्रिसामकः ।।]

## 582
 "एतत् साम गायन्नास्ते ।।" इति ।। (तै.3.10.5) [नि-582. स्वयं स्वानुभवप्रीत्या गायतीति च सामगः ।।]

## 583
 स्वगायकानामपि पापं स्यति इति साम । "षो अन्तकर्मणि" इति, "सातिभ्याम्" इत्यादिना मनिन् ।। (उणा.पा.-4.152) [नि-583. स्वगायकानां कालुष्यं स्यति यः साम कथ्यते ।।]

## 584
 एवम् अपहतपाप्मानां परमगतिनिमित्तं निर्वाणम् । "निर्वाणोऽवाते" इति निपातितः ।। (अष्टा.-8.2.50) [नि-584. निर्वाणं स्यात् परगतेः निम्त्तं निर्गतैनसाम् ।।]

## 585
 अतोऽसाध्यसंसारव्याधेः परमं भेषजम् । स्तवराजे-- "नारायमात् ॠषिगणाः तथा स्द्धा महोरगाः । देवा देवर्षंयश्चैव यं विदुः दुःखभेषजम् ।।" इति ।। (स्तवराजः) [नि-585. असाध्यभवरोगस्य भेषजं यत् सदौषधम् ।।]

## 586
 सम्यग्विदित-निदान-च्कित्सो भिषक् ।। "वेदान्तविज्ञानसुनिश्चितार्ताः" इत्यादिश्रुतेः ।। (तै.उ.11.22) [नि-586. भवरोगनिदानज्ञो योऽसौ भिषक् उदीरितः ।।]

## 587
 कथं चिकित्यति? सात्विकेन संन्यासेन रजस्तमसी कृन्ततीति संन्यासकृत् । भर्तरि भरन्यासः संन्यासः । स हि भवचिकित्सा ।। [नि-587. त्यागेन सात्विकेनाशु रजसस्तमसः पदम् । यः कृन्तति स संन्यासकृत् नवार्णो मनुः स्मृतः ।।]

## 588
 तदर्य "भोक्तारं यज्ञतपसाम्" इत्यादिना इच्छाभय-शान्त्युपायम् आचष्टे इति शामः । "तदाचष्टे" इति णिच् । (गीता 5.29) । पचाद्याचि कृते रूपम् ।। [नि-588. अनुद्रिक्तः शामः प्रोक्तः ।।]

## 589
 स्वयं च शान्तः । सत्यति समुद्रेकहेतौ महिमसमुद्रे निस्तरङ्ग-समुद्रवत् अनुद्रिक्तः । तद्दर्शिनां हि प्रबावः, यं जगौ पतञ्जलिः "तत्सन्निधौ वेरत्यागः" इति । अर्वाचीनश्च-- "परितः पटु विभ्रदेनसां दहनं धाम विलोकनक्षमम् । मधुरैरवशानि लंभयन् अपि तिर्यञ्चि शमं निरीक्षितैः ।। " इति ।। [नि-589. शान्तोऽविकृतमानसः ।।]

## 590
 ततो व्युत्थितचित्तैः शुभाश्रयभूते अस्मिन् निष्ठीयते इति निष्ठा । "आतश्चो- [नि-590. निष्ठायते च योगोत्थैः यत्र निष्ठा स कथ्यते ।।]

## 591
 तत्र परमसमाधौ विस्मृतसर्वाधिकाराः शाम्यन्ति इति शान्तिः ।। [नि-591. सर्वाधिकाराः शाम्यन्ति समाधौ परमे यतः । अतः शान्तिः इति प्रोक्तः ऋत्वर्णो भक्तिदो मनुः ।।]

## 592
 समाहितानां परमयनम् अव्यवहितप्रपिका परमा भक्तिः अस्मात् इति परायणम् । यथा- "निर्ममः शान्तः" इत्युपक्रम्य, (गीता 18.53) "मद्भक्तिं लभते पराम्" इत्यन्तम्, (गीता 18.54) "भक्त्या त्वनन्यया शक्यः" इति च ।। (गीता 11.54) [नि-592. यस्मात् तु परमा भक्तिः चरमा प्राप्का मता । तस्मात् परायणम् इति स्मृतो हि अष्टार्ण उत्तमः ।।] शूभाङ्गः शान्तिदः स्रष्टा कुमुदः कुवलैशयः । गोहितो गोपतिर्गोप्ता वृषभाक्षो वृषप्रियः ।। 63 ।।

## 593
 एवं स्वभक्तिभावनाशुभानि यम-समाध्यवधीनि अष्टाङ्गानि अस्मादिति शुभाङ्गः । स हि स्वयोग-योगक्षेमवहः ।। [नि-593. स्वभक्त्युद्भवकल्याणयमाद्यष्टाङ्गसंभवः । यः स्यात् शुभाङ्गः स प्रोक्तः सप्तार्णो ध्यानदायकः ।।]

## 594
 एवं निष्पन्नभक्तिभ्योऽप्रतिप्रसवनिर्मूलित-भवोपप्लवां स्वसायुज्यरूपां शान्ति ददाति इति शान्तिदः । यथा- "विश्वस्यैकं परिवेष्टितारं ज्ञात्वा शिवं शान्तिमत्यन्तमेति" इति, (श्वे.-4.14) "मत्प्रसादात् परां शान्ति स्थानं प्राप्स्यसि शाश्वतम्" (गीता 18.59) "तमीशानं वरदं देवमीढयं निचाय्याऽऽत्मानं शान्तिमत्यन्तमेति" इत्योदि ।। (श्वे.-4.11) [नि-594. एवं निष्पन्नभक्तिभ्यः शान्तिं सायुज्यसंज्ञिकाम् । महानन्दां ददातीति शान्तिदः परिकीर्तितः ।। ]

## 595
 एवं मुमुक्षून् मुञ्चन् संसिसृक्षूश्च प्रचित-चिरन्तन-कर्म-वैचित्र्योचित- परिकरैः योजयन् सृजति इति स्रष्टा । "सृजिदृशोर्झल्यिमकिति" इति अम् ।। [नि-595. कर्मवैचित्र्यतः सृज्यान् स्रष्टा स्मात् सृजतीति यः ।।]

## 596
 एवं सृष्टस्य आब्रह्यस्तम्बस्य उच्चावच-शब्दस्पर्शादि-भोगवती भूमिः, भूमिः, कुः-प्राकृतमण्डलम् तत्र भोक्तॄन् भोजयन् मोदते इति कुमुदः । "बूलनिभूजादित्वात् कः" "अनीशश्चात्मा बध्यते भोक्तृभावात्", (श्वे.- 1.8) "ज्ञाज्ञौ द्वावजावीशनीशौ" इति ।। (श्वे.-1.9) [नि-596. कौ प्राकृते मंडलेऽस्मिन् स्वभोक्तॄनपि भोजयन् । मोदते यः सर्वकालं कुमुदः स तु गीयते ।।]

## 597
 स्वदेहेन्द्रियादौ आपोक्षिकाभिमानिकाः ईशाश्च इति कुवलेशाः, तान् तथा नियच्छन् यातीति कुवलेशयः तान् तथा नियच्छन् यातीति कुवलेशयः । "आतोऽनुपसर्गे कः" ।। (अष्टा.-3.2.3) [नि-597. बलं योषां कुत्सितं ते कुवलाः जीवसंज्ञिताः । देहेन्द्रियादेरीशास्ते कुवलेशा इति स्मृताः । यस्तान् नियच्छन् यात्येष कुवलेशय उच्यते ।।]

## 598
 गोः प्रकृतेः, संसारबीजावापे क्षेत्रीभूतायाः, हितः- व्यवस्थापकः गोहितः । "यो योनिं योनिम् अधितिष्ठत्येको यस्मिन्निदं खं च विचैति सर्वम् । तमीशानम्", (श्वे.- 4.11) "गौरनाग्यन्तवती सा जनित्री भूतभाविनी", (मन्त्रिकोप.5) "सूयते पुरुषार्थं च तेनैवाधिष्ठिता जगत्" इति ।। (मंत्रिकोप.4) [नि-598. संसारबीजक्षेत्रस्य प्रकृतेः स्थापकश्च यः । यः स गोहितः ।।]

## 599
 भोगभूमेः स्वर्गस्यापि पतिः- गोपतिः ।। [नि-599. स स्वर्भूमेः पतिबात् गोपतिः स्मृतः।]

## 600
 अस्य कर्मफलचक्रस्य रक्षिता गोप्ता ।। [नि-600. गोप्ता स यः कर्मफलचक्रस्य परिपालकः ।।] इति श्रीहरितकुलतिलक श्रीवत्सांकमिश्रसूनोः श्रीरंगराजदिव्याज्ञालब्ध श्रीपराशरभट्टापरनामधेयस्य श्रीरंगनाथस्य कृतौ श्रीमद्विष्णु सहस्रनामविवरणे भगवद्गुणदर्पणे षष्ठं शतकं समाप्तम् ।

## 601
 सप्तम-शतक-प्रारंभः तच्च धर्मद्वारेण इति वृषभाक्षः । फलवर्षी वृषभो धर्मः, सः अक्षः- संसार चक्राधारो यस्मात् ।। [नि-601. यतोऽक्षो वृषभो धर्मो वृषभाक्षः स उच्यते ।।]

## 602
 एवं प्रवर्तकनिवर्तकधमाँ प्रियो अस्येति वृषप्रियः । तत्प्रियत्वेन हि द्वैधानां कर्मणां धर्मत्वम् । तत्प्रियत्वख्यापनमेव च विध्यर्थः । इदं च "फलमत उपपत्तेः" इत्यत्रन्यरूपि । (बृ.सू.3.2.37) तथा च द्रमिडाचार्याः-- "फलसंबिभत्सया हि कर्मभिरात्मानं पिप्रीषन्ति, स प्रीतोऽलं फलाय इति हि शास्त्रे मर्यादा" इति । अतः कर्मतत्संस्कार-शक्त्यपूर्व-भावनाविधिपक्षा उपेक्ष्याः । (द्रमिडाचार्याः) [नि-602. धर्मौ प्रियो तावस्येति प्रवर्तकनिवर्तको । अनिर्वर्ती निवृत्तात्मा संक्षेप्ता क्षेमकृच्छिवः । श्रीवत्सवक्षाः श्रीवासः श्रापतिः श्रीमतां वराः ।। 64 ।।

## 603
 तत्र प्रवृत्तिकर्मरतान् धूमादि-पितृयाण-पुनरावृत्त्यां संसारात् न निवर्तय तीति अनिवर्ती । ग्रहादित्वात् णिनिः । एवं कामी (659) इत्यादयः । अतौ हि संसार- अनुच्छेदः । यथा "घूमो रात्रिस्तथा कृष्णाः षण्मासा दक्षिणायनम् । तत्र तान्द्रमसं ज्योतिः थोगी प्राप्य निवर्तते ।।" (गीता 8.25) "कृतात्ययेऽनुशयवान्" इत्यादौ च एतत् व्यचारि ।। (ब्र.सू.3.1.8) [नि-603. पितृयाणप्रवृत्तानां संसारादनिवर्तनात् । अनिवर्ती समाख्यातो हि अष्टार्णोभयदो मनुः ।।]

## 604
 ततो निवृत्ताः-निवृत्ति-धर्माणोऽपि आत्मानोऽस्येति निवृत्तात्मा ।। [नि-604. सर्वो निवृत्तिधर्माणो यस्यात्मानः स तु स्मृतः । निवृत्तात्मा इत्यष्टवर्णों दृष्कर्मफलमोचकः ।।]

## 605
 तत्र प्रवृत्तान् संकुचित-स्वभाविक-ज्ञानप्रभावान् कर्तुं शीलंसस्योति संक्षेप्ता । यथा-- "यथा क्षेत्रज्ञ-शक्तिः सा वेष्टिता नृप! सर्वगा" इत्यादौ । (वि.पु.6.7.62) [नि-605. स्वाभाविकासंकुचितमेदाया अप्रसारणम् । प्रवृत्तिधर्मणां कर्तु शीलं यस्यास्ति सर्वदा । स संक्षेप्ता इति कथितः षडर्णो धीविकासदः ।। ]

## 606
 निवृत्तानां तत्संकोचन-विमोचनं क्षेमं करोति इति क्षेमकृत् । [नि-606. असंकोचज्ञान रूपक्षेमस्य करणात् सताम् । क्षेमकृच्चापि सर्वेषाम् ।।]

## 607
 एवं सर्व-बुभुक्षु-मुमुक्षु-शुवंकरत्वात् शिवः । यथा-- "संसारमोक्षस्थितिबन्धहेतुः ।" "पितृलोके राज्यमनुशास्ति देवः", "शिवः शिवानाम् अशिवोऽशिवानाम्" इति ।। (भार.उ.41.6) अथ शिवत्वोपपादकानि । [नि-607. शिवस्य करणात् शिवः ।।]

## 608
 ईशितव्यात् विभाजक-लक्ष्मीवाल्लभ्य-सौभाग्यचिह्नं श्रीवत्स अस्य वक्षसि इति श्रीवत्सवक्षाः । "श्रीवत्सवक्षाः" इति ।। (राम.यु.114.15) [नि-608. लक्ष्मीवाल्लभ्य सौभाग्य-चिह्नं-श्रीवत्सनामकम् । श्रिवत्सवक्षा अस्यास्ति वक्षसीति स तु स्मृतः ।।]

## 609
 "नित्यश्रीः" (राम.114.15) इत्यनेन यत् सूच्यते तदुच्यते-श्रीवासः- श्रियो नित्य-स्वैरविहार-कल्पद्रुमोद्यानम् ।।

## 610
 "तुल्यशीलवयोवृत्ताम्" (राम.सु.16.5) इतिवत् तस्याः समुचितो नित्य-स्वयं वरपतिः श्रीपतिः । यथा-- "ह्रीश्च ते लक्ष्मीस्च पत्न्यौ" (तै.ना) "अस्येसाना जगतो विष्णुपत्नी" ।। (श्रीसू.) [नि-610. स्वयं श्रिया पतित्वेन वृतत्वात् श्रीपतिः स्मृतः ।।]

## 611
 तस्याः सादर-पूर्णनिर्वर्णन-नित्यपात्रं भगवान्, ब्रह्मादयस्तु तन्नान्तरीयक- कटाक्षशीकर-क्षणलक्ष्यम् । यथा- "शुक्लमाल्यांबरधरा स्नाता भूषणभूषिता । (दिव्यमाल्य-पा.) पश्यतां सर्वदेवानां ययौ वक्षःस्थलं हरेः ।।" (वि.पु.1.9.106,107) तयाऽवलोकिता देवा हरिवक्षःस्थलस्थया । लक्ष्म्या मैत्रेय! सहसा परां निर्वृतिमागताः" इति । तस्मात् श्रीमतां वरः ।। [नि-611. देवानां श्रीमतां श्रेष्ठः श्रीमतां वर उच्यते ।। ] श्रीदः श्रीशः श्रीनिवासः श्रीनिधिः श्रीविभावनः । श्रीधरः श्रीकरः श्रेयः-श्रीमान् लोकत्रयाश्रयः ।। 65 ।।

## 612
 नित्यनूतन-निर्व्याजप्रणयरस-श्रियं तस्यै ददातीति श्रीदः । तस्याः जीवातुः इत्यर्थः । तच्छ्रयणेन हि सा श्रीः निरुच्यते । "न च सीता त्वया हीना न चाहमपि राघव! । मुहूर्तमपि जीवावः जलात् मत्स्याविव उद्धृतौ ।।" (राम.अ.53.31) इति हि तस्याः प्रकृतिः । "विष्णोरेषा अनपायिनी", (वि.पु.1.9.144) "अनन्या हि मया सीता भास्करेण प्रभा यथा ।" (राम.यु.121.19) "अनन्या राघवेणाहम्" इति च । (राम.सु.21.15) [नि-612. योऽसौ श्रियै स्वप्रणयरसदः श्रीश इरितः ।।]

## 613
 "श्रियः श्रीश्च भवेदग्र्या" इति (राम.अ.44.15) तस्या अपि तथात्वनिदानत्वात् श्रीशः । यद्वा श्रीरेव अस्यापि इशा-सर्वावस्था-व्यवस्थापिका इति श्रौशः । "आदावात्मगुणत्वेन भोग्यरूपेण विग्रहे । आधारकस्वरूपेण दासीभावेन वा सदा ।।" "पुंप्रधानेश्वरी" इति हि तस्या नाम ।। (सन.सं.113) [नि-613. श्रीशः स श्रिय ईशत्वात् ईशा श्रीरस्येति वा ।।]

## 614
 दिव्यवल्ल्या इव कल्पद्रुमः तस्याः नित्योपघ्नः श्रीनिवासः । [नि-614. नित्योपघ्ननिवासत्वात् श्रीनिवासः श्रियः स्मृतः ॥]

## 615
 रत्नमञ्जरी इव मञ्जूषायां श्रीः अस्मिन् निहिता इति श्रीनिधिः ।। [नि-615. श्रीरस्मिन् निहिता नित्यं श्रीनिधिः परिकीर्तितः ।।]

## 616
 "अप्रमेयं हि तत्तेजः यस्य सा जनकात्मजा" इतिवत् ।। (राम.आ.37.18) [नि-616. श्रीप्रख्योपाख्ययोर्हेतुः यस्य स श्रीविभावनः ।।]

## 617
 तां रत्नमिव अर्चिषं पुष्पमिव सुरभिम् इन्दुरिव चन्द्रिकाम् अमृतमिव स्वादुताम् औत्पत्तिकेन संबन्धेन धरतीति श्रीधरः । "न हि हातुम्यं शक्या कीर्तिरात्मवतो यता ।" इति ।। (राम अ.3.29) [नि-617. रुच्यर्चिः कौमुदीगन्धान् निसर्गात् धरति श्रियम् । सुधारत्नेन्दुपुष्पाणि यथाऽसौ श्रीधरः ततः ।।]

## 618
 तां परत्वे इव व्यूहावतारादिष्वपि स्वानुरूपां करोति इति श्रीकरः । "कृञो हेतुतच्छील्यानुलोम्येषु" इत्यानुलोम्ये टः । (अष्टा.-3.2.20) । एवं तीर्थकरः (696) इत्यादि । यथा-- "देवत्वे देवदेहेयम्" इत्यादि ।। (वि.पु.1.9.145) [नि-618. व्यूहदिष्ववतारेषु स्वानुरूपां करोति ताम् । श्रियं योऽसौ श्रीकरः स्यात् मुन्यर्णः श्रीकरो मनुः ।।]

## 619
 श्रेयसे-सर्वपुरुषार्थाय श्रयणीया श्रीः श्रेयःश्रीः ।। सा अस्य नित्ययोगिनी इति श्रेयःश्रीमान् । यथा- "प्रणिपातप्रसन्ना हि मैथिली जनकात्मजा । अलमेषा परित्रातुं राक्षस्यो महतो भयात् ।।" (राम.सु.58.92) "शरीरारोग्यमैश्वर्यम् अरिपक्षक्षयः सुखम् ।" (वि.पु.1.9.125) "विमुक्तिफलदायिनी" (वि.पु.1.9.120) "यस्यां हिरण्यं विन्देयं गामश्वं पुरुषानहम्" (श्रीसूक्तं-2) "श्रियं लोके देवजुष्टामुदाराम्" इति हि श्रियो निर्देशः । (श्रीसूक्तं-5) [नि-619. श्रेयसे श्रयणीया श्रीः श्रेयःश्रीः नित्ययोगिनी । श्रेयः श्रीमान् असौ अस्य वस्वर्णः पुरुषार्थदः ।।]

## 620
 सह तया जगन्मात्रा पितृवत् सर्वाश्रयो लेकत्रयाश्रयः । यथा- "त्वं माता सर्वलोकानां देवदेवो हरिः पिता" इति ।। (वि.पु.1.9.126) [नि-620. श्रिया सह जगन्मात्रा पितृवत् सकलाश्रयः । लोकत्रयाश्रयः स स्यात् दशरणो रक्षकत्वदः ।।] त्वक्षः स्वङ्गः शतानन्दो नन्दिर्ज्योतिर्गणेश्वरः । विजितात्मा पिधेयात्मा सत्कीर्तिः छिन्नसंशयः ।। 66 ।।

## 621
 तत्सौन्दर्य-सुधोदधि-पारीण-दिव्यतरणःस्वक्षः ।। [नि-621. श्रीसौन्दर्य-सुधासिन्धु-पारीणकारणो हि यः ।]

## 622
 अस्या अपि स्पृहणीय-दिव्यदेहः स्वङ्गः ।। [नि-622. स्वक्षः श्रीस्पृहणीयाङ्गः स्वह्गः इत्येष उच्यते ।।]

## 623
 परस्परप्रणय-प्रवहद्-अपरिमीतानन्दः शतानन्दः ।। शतानन्दः स विज्ञेयो दंपत्यानन्ददो मनुः ।।]

## 624
 एवं सर्वदा सर्वत्र सर्वथा च अनया समृद्ध्यतीति नन्दिः । "इन्, सर्वधातुभ्यः ।।" (उणा.पा.-4.119) [नि-624. सर्वत्र सर्वथा नन्दिः श्रिया ऋद्ध््यति सर्वदा ।।]

## 625
 उभयानुकूल-उज्जवल-शेषशेषाशनादि-नित्य परुचारकगण-परिचरणीयत्वात् ज्योति गैणेश्वरः । ज्योतिः शब्दो हि "मरीचीनां पदमिच्छन्ति वेधसः" (पु.सू.) "साध्याः सन्ति देवाः" इति (पु.सू.18) सदा द्योतमान-सूरिपरिकर-वाचकः ।। एवं परत्वं च काष्ठा ।। अथ शोशील्य-परमावधिः गुह्यतमः ।। [नि-625. नित्यसूरिगणानां य ईशो ज्योतिर्गणेश्वरः ।।]

## 626
 लक्ष्मी-कमनीयत्व-संपदुच्छंखृलमपि मनोऽस्य प्रणम्रैः प्रवणीकृतमिति विजितात्मा ।। [नि-626. सौशील्यस्य गुणस्याथ परमावधिवर्णनम् । विजितात्मा जितं यस्य मानसं प्रणतैश्च सः ।।]

## 627
 तेषां विधेयं हि 'इहागच्छ' इह तिष्ठ इहाऽऽस्स्व, इदं भुंक्ष्व इति विधातुं च योग्यं स्वरूपमस्येति विधेयात्मा ।। [नि-627. इह गच्छेह तिष्ठेदं भुंक्ष्वेति प्रमतैः सदा । योग्यं विधातुं यद्रूपं विधेयात्मा स कीर्तितः ।।]

## 628
 ईदृश-सौशील्य-सत्वेन अस्य अतिमहती कीर्तिः इति सत्कीर्तिः । एतावद्धि सुवचनम्, यदस्य कीर्त्यते तदस्ति तावदिति, न तु यावदस्ति तावदिति तदधिकं वेति । यता- "यथा सर्वेश्वरः कृष्णः प्रोच्यते सर्वपण्डितैः । तथाऽपि स्वल्पमेवोक्तं भूतार्थे कतमा स्तुतिः ।। " (विं.ध.75.44) "स्थाने हृषीकेश! तव प्रकीर्त्या " इत्यादि च ।। (गीता 11.36) [नि-628. ईदृक्सौशील्यसत्वाद्धि सत्कीर्तिः इति कथ्यते ।।]

## 629
 एवं सौशील्यप्रथया स्वविषयया सुज्ञान-दुर्ज्ञान-सुसाध-दुस्साध-सुलभदुर्ल- भत्वादि-संशयः छिन्नः अनेन इति छिन्नसंशयः यथा-- "तं ह देवम् आत्मबुद्धि प्रसादतम्", (श्वे.-5.18) "त्वदन्यः संशयस्यास्य छेता न ह्युपपचते" इत्यादि ।। (गीता 6.36) [नि-629. सौशील्यप्रथया चैवं दुष्करत्वादिसंशयः । छिन्नो येन विशेषोण स प्रोक्तः छिन्नसंशयः ।।] उदीर्णः सर्वतश्चक्षुः अनीशः शाश्रत-स्थिरः । भूशयो भूषणो भूतिः अशोकः शोकनाशनः ।। 67 ।।

## 630
 [नि-630. प्रतेयक्षविषयत्वेन ह्युत्पन्नः चर्मचक्षुषाम् । उदीर्ण इति स प्रोक्तः सप्तार्णो नयनप्रदः ।।]

## 631
 अतः अस्मादादिचक्षूंष्यपि तत्साक्षात्कार-कर्माणि इति सर्वतश्चक्षुः । अतः छिन्नसंशयत्वं सिद्धम् । न हि स्पष्टप्रत्यक्षे संशयः ।। [नि-631. यत्साक्षात्कार कर्माणि चर्मचक्षूष्यपि त्वतः । सर्वतः सर्वतश्चक्षुः नवार्णो नेत्रशक्तिदः ।।]

## 632
 तत्परेषु अनीशः-तदधीन-स्नान परिकर्म-गोष्ठ्यादि-सर्वा वस्थत्वात् ।। [नि-632. प्रोक्तो हि अनीशः भक्तेषु तदायत्ताखिलक्रियः ।।]

## 633
 तथा असकृत्प्तत्यक्षीकृत-सदातन-नानाविबाकृतिः अव्यवहितश्च तिष्ठति इति शाश्वतस्थिरः । तथा च श्रीसात्वते- "ब्रिबाकृत्याऽऽत्मना बिंबे समागम्यावतिष्ठते" इति ।। [नि-633. बिंबाकृत्याऽऽत्मना बिंबे स्थितः स्यात् शाश्वतस्थिरः ।।]

## 634
 सन्निधियाच्ञया तद्दर्शित-आयतनादि-भूमिषु स्वयंव्यक्तः सिद्ध-मानुषादि- लक्षणासु तदनुग्रहसुखेन शेते इति भूशयः ।। [नि-634. स्वयंव्यक्तादिरूपेण कौ शेते भूशय ततः ।।]

## 635
 एवं विश्वजनीनेन शीलेन श्रियःपतिमात्मानं भूषयतीति भूषणः । "क्रुधमण्डार्थेभ्यश्च" इति युच् । (अष्टा.-3.2.151) न हि श्रीमताम् अनाथ-गृहातिथित्व-तत्संविभज्यभोज्यत्व-समान-योगक्षेमत्वादि दूषणम्; किं तु भूषणमेव ।। [नि-635. एवं विश्वजनीनेन कौ शेते एषः श्रियः पतिः । यदात्मानं भूषयति भूषणः तत् स कीर्तितः ।।]

## 636
 सर्व-बाह्यान्तर-उपायरिक्तानां तेषामेव सर्वसमृद्धा विभूतिः इति भूतिः । तेषां सुतसुरभिसुहृद इव विभूतिभूतः इत्यर्थः ।। [नि-636. योऽसौ समृद्धिमौश्वर्यं भक्तानां भूतिः ईरितः ।।]

## 637
 एवं कस्यचिदपि अनाथस्य अहानात् तद्विषये अशोकः, विशोको वा ।। [नि-637. नाथत्वाच्चापि सर्वेषाम् अशोकोऽनाथताहतेः ।।]

## 638
 तेषां स्वसंबन्ध-व्यतिरेकाशोकं नाशयतीति शोकनाशनः । यथा-- "श्रुतं ह्येव मो भगवदृशेभ्यः तरति शोकम् आत्मविदिति । सोहं भगवः शोचामि । तं मा भगवान् शोकस्य पारं तारयतु ।" इति । (छा 7.1.3) शोचन्ति हि स्वपरबन्धुभूत-भगवद्दर्शन-क्लेशविदः ।। अर्चिष्मान् अर्चितः कुंभो विशुद्धात्मा विशोधनः । अनिरुद्धोऽप्रतिरथः प्रद्युम्नोऽमितविक्रमः ।। 68 ।।

## 639
 तत्र गूढप्रभावो हि तद्वाह्यान्तर-चक्षुरुन्नयनक्षमदिव्यतेजोऽतिशयः अर्चिष्मान् ।। [नि-639. बाह्याभ्न्तरसद्भक्त-चक्षुरुन्नयनक्षमम् । दिव्यं तेजः सदा यस्य सः अर्चिष्मान् इति कथ्यते ।।]

## 640
 सर्वमोतत् संभावयन् उदाहरति-अर्चितः । अर्चा-अर्चावतारः, सा अस्य सञ्जाता इति । स हि अवतारः व परत्ववत् विप्रकृष्टः । सुरनराद्यवतारवत् क्वचित् कदाचिद्वा । सदा सर्वेषु क्षेत्रयतनेषु गृहेषु च प्रत्यक्षत्वात् । अस्य च चत्वगुह्यं भगवच्छास्त्रे बोधायन-वैष्णवस्मृति पुराणादिषु निषेव्यम् । वैष्णवधर्मेषु-- "सुरूपां प्रतिमां विष्णोः प्रसन्नवदनेक्षणाम् । कृत्वाऽऽत्मनः प्रीतिकरीं सुवर्णरजतादिभिः ।।" (वि.ध.103.19) "तामर्चयेत् तां प्रणमेत् तां यजेत् तां विचिन्तयेत् । विशत्यपास्त-दोषस्तु तामेव ब्रह्मरूपिणीम् ।।" इत्यादि ।। (वि.ध.103.28) [नि-640. अर्चां हि अर्चावतारोऽस्य क्षैत्रायतनसद्मसु । संजाता इति अर्चितः प्रोक्तः सप्तार्णो वेंछितप्रदः ।।]

## 641
 तत्र तैः परिचित-सजातीयसौन्दर्यादिना काम्यते इति कुंभः । "कमेः कम् च" इति भप्रत्ययः कुमादेशश्च । (उणादि पा.4) कौ-भूमौ, उक्तक्षेत्रायतनादि-लक्षणायां ध्यान-आराधना-दीनां सीम्नि जन्ममरण मात्रेण वा स्वल्पलंबन्धवत्त्यां यमभटादि-भयापह-महाप्रभावत्वेन भाति इति वा कुंभः पृषोदरत्वात् साधुत्वम् । श्रीपौष्करभागे- "आभासयति भूभागं परितस्तद्वदेव हि । स्वक्षेत्रः" इत्यादि । "यस्मात् देवालयोद्देशात् सुध्मातजलजस्य च । भवेत् शब्दानुवेधश्च तावत् क्षेत्रं तदुच्यते ।। " इत्यादौ सीमावधिविकल्पाश्च दर्शिताः । "ऐहिकामुश्मिकी यत्र सिद्धिर्भवति देहिनाम् । अणिमाद्यष्टकोपेता स्वशक्त्या स्वात्मना तु वैः ।" "अध्वावनिषु सर्वासु नित्यं कुर्वति सनिनिधिम् । मुक्तये सर्वभूतानां विशेषेण ति वै भुवि ।।" तत्र क्षेत्रेषु "त्राहियुक्त्वा जगन्नथं क्षिप्रं स्त्रीबालपूर्वकैः । ज्ञात्वा विमुक्तदेहं तु सह पुर्यष्टकेन तु । महता तूर्यघोषेण कृत्वा रथवरे तु वै । जित्वाऽन्तक-भटान् रौद्रान् बलात् क्षेत्रेशर्किकराः ।। आनीय क्षेत्रनाथस्य अभितः ख्यापयन्ति च ।। देव! क्षेत्रे त्वदीय्ऽस्य विमुक्तं पाञिचभौतिकम् । शरीरमद्यानाथस्य कुरु शश्वत् यथोचितम् ।। क्षेत्रनाथस्तु तद्वाक्यं समाकर्ण्य गणेरितम् । करुणानुगतेनैव तन्निरीक्ष्य तु चक्षुषा ।" तानां सद्यो वा पुण्यजन्मादिक्रमेण वा भगवत्प्राप्तिः प्रपञ्चिता ।। [नि-641. काम्यते स सजातीयर्गुणैः कुंभः प्रकीर्तितः । कौ स भातीति कुंभो वा षडर्णो भयनाशकः ।।]

## 642
 एवम् अशेषाश्रितेषु निरवशेषितसर्वस्वात् विशुद्धात्मा ।। [नि-642. सर्वाश्रितेष्वशेषेण सर्वस्य त्यागतः सदा । विशुद्धात्मा ।।]

## 643
 तत्र क्षेत्रेषु न्यस्तदेहान् स्वप्राप्त्यर्हान् विशोधयति इति विशोधनः ।। [नि-643. क्षेत्रमृतशोधकः स्वात् विशोधनः ।।]

## 644
 अथ क्षेत्रविशेषेषु पूर्वोक्तव्यूहविभवानां स्थितिविशेषः । जनार्दनाख्यया देवस्तु अनिरुद्धो जगत्प्रभुः । भूभागे वासुभाण्डाख्ये नित्यसंनिहुतः स्थितः ।। इति अनिरुद्धः ।। [नि-644. तत्तत्क्षेत्रेश्वरोक्तिः स्यात् अनिरुद्धादिनामभिः । वासुमाण्डाख्यभूभागे नित्यसन्निहितः स्थितः । अनिरुद्ध इति ख्यातो वस्वर्णो मनुरुत्तमः ।। ]

## 645
 स एव जनार्दनाख्यत्वात् अनिष्टजनार्दनेऽप्रतिपक्षत्वात् अप्रतिरथः ।। [नि-645. प्रतिपक्ष्स्य राहित्यात् बह्वनिष्टजनार्दनः । विख्यातो हि अप्रतिरथः नवार्णः शत्रुनाशकः ।।]

## 646
 आत्मप्रद्योतवान् प्रद्युम्नः । "प्रद्योतयिता" इति मौलाः । "प्रद्युम्नः पिरुषोत्तमः ।" अधिष्ठाय स्थितः साक्षात् भक्तानां सुगतिप्रदः ।। [नि-646. आत्मप्रद्योतनत्वाच्च प्रद्युम्न इति कथ्यते । अधिष्ठाय स्थितः साक्षात् भक्तानां सुगतिप्रदः ।।]

## 647
 त्रैलोक्येऽपि अपर्यवसितविक्रमत्वात् त्रिविक्रमडः अमितविक्रमः "यामुनं जलमाश्रित्य देवदेवस्त्रिविक्रमः । स्थितः कमलसंभूत! नृणां च सुगतिप्रदः ।।" [नि-647. लोकत्रयेऽप्यपर्याप्तविक्रमो अमितविक्रमः ।।] केलनेमिनिहा शौरिः शूरः शूरजनेश्वरः । त्रिलोकात्मा त्रिलोकेशः केशवः केशिहा हरिः ।। 69 ।।

## 648
 एतेषु क्षेत्रेषु स्थित्वा कलिकल्मषापहः कालनेमिनिहा । "अविद्याख्या च या नेमिः कालचक्रस्य दुर्धरा । सा मयीयं समाश्रित्य विग्रहं विधुनौति च ।।" ध्यायेत् तत्प्रसध्नं च देवम् " इति हि कालनेमिघ्न-ध्यानम् ।। नवाक्षरो मनुरयम् अविद्यामूलमोचकः ।। ]

## 649
 "उत्पलावर्तके देशे शौरिसंज्ञो अच्युतः स्थितः" इति शौरिः । शूरस्य-वसुदेवस्य अपत्यमिति ।। [नि-649. शोरीनाम्ना स्थितः शौरिः उत्पलावर्तके शुभे ।।]

## 650
 "धराधरे चित्रकूचे रक्षःक्षयकरो महान् । संस्थितश्च परो रामः पद्मपत्रायतेक्षणः ।।" इति शूरः-रामः । "शु गतौ" "शुसिचिमीनां दीर्घश्च" इति (उणा.पा.-2.28) 'रक्' प्रत्ययः ।। [नि-650. सर्वरक्षःक्षयकरः शूरः इत्यभिधीयते ।।]

## 651
 स एव विशेषयते शूरजनेश्वरः ।। [नि-651. पराक्रमिजनेशत्वात् स्मृतः शूरजनेश्वरः ।।]

## 652
 "मगघामण्डले विप्र महाबोधधराश्रितः । संस्थितो लोकनाथात्मा देवदेवो जनार्दनः ।। " इति त्रिलोकात्मा । भक्तानुग्रहाय त्रीन् लोकान् सातत्येन गच्छतीति । "अत सातत्य- गमने", "सातिभ्यां मनिनौ" इति 'मनिन्' प्रत्ययः (उणा.पा.-4.152) [नि-652. यः सातत्येन लोकांस्त्रीन् भक्तानुग्रहकाम्यया । गच्छत्यसौः विलोकात्मा वस्वर्णो भूतिदायकः ।।]

## 653
 "शुभमासाग्य भूभागं प्राग्ज्योतिषपुरे तथा । देवं विश्वेश्वराख्यं तु स्थितमेत्य स्वगोचरात् ।।" इति त्रिलोकेशः ।। [नि-653. त्रीलोकानामीशतया त्रिलोकेशः प्रकीर्तितः ।।]

## 654
 "केशवः केशिहा लोके देवैरूप्येण क्षितौ स्थितः । मथुराख्ये महाक्षेत्रे वाराणल्यामपि द्विज ! ।" इति केशवः ।। "क इति ब्रह्मणो नाम ब्रह्मणो नाम ईशोऽहं सर्वदेहिनाम् । आवां तदाङ्गे संभूतो तस्मात् केशवनामवान् ।" (हरिवंश 279.47. (131-48) इति निरुक्तिः ।। [नि-654. ब्रह्मेशयोः स्वाङ्गजत्वात् केशवः परिकीर्तितः ।।]

## 655
 "केशवं क्शिहन्तारम्" स्वयमेव विर्वचनान्तरमाह-केशिहा इति ।। [नि-655. असुरं केशिनामानं हतवान् केशिहः स्मृतः ।।]

## 656
 "गिरौ गोवर्धनाख्ये तु देवः सर्वेश्वरो हरिः ।" संस्थितः पूजितः स्थाने " इति हरिः । (भार.शा.343.39) "इडोपहूतं गेहेषु हरे भागं क्रतुष्वहम् । वर्णश्च मे हरिः श्रेष्ठः तस्मात् हरिः इति स्मृतः ।।" इति ।। कामदेवः कामपालः कामी कान्तः कृतागमः । अनिर्देश्यवपुर्विष्णुः वीरोंऽनन्तो धनञ्जयः ।। 70 ।।

## 657
 "कामदेवस्तु भगवान् सर्वेषां सर्वकामदः । शङ्करालयमासाद्य संस्थितोऽप्सरार्चितः ।।" इति कामदेवः दीव्यति दानकर्मा ।। [नि-657. शंकरालयगः कामदेवः सर्वेष्टदः स्मृतः ।।]

## 658
 स एव दत्तानुपालनात् कामपालः ।। [नि-658. दत्तानुपालकश्चैव कामपालः प्रकीर्तितः ।।]

## 659
 प्रदेयातिशयात् कामी ।। [नि-659. प्रदेयातिशयात् कामी ।।]

## 660
 स एव स्वयमेव कमनीयः कान्तः । अतो हि अप्सरसार्चितः एवमुत्तरत्रापि संज्ञा सामर्थ्यादिना तत्तात्क्षेत्र संबन्धः उहनीयः [नि-660. कान्तश्च कमनीयकः । तत्तात्क्षेत्रेशोक्तिरेवमुपर्यपि यथोचितम् ।।]

## 661
 अथ शक्तीशावतारः । "नानामन्त्रमर्यी विद्यां व्यञ्जयत्यमलात्मनाम्" इति कृतागमः ।। [नि-661. अथ शक्त्यवतारैत्र मन्त्रात्मास्यात् कृतागमः ।। (मन्त्रविद्याव्यञ्जकत् वाति कृतागमः इतीरितः ।--पा.]

## 662
 तत्तद्युगगुणानुग्रहक-रूपवैचिर्त्यात् अनिर्देश्यवपुः । "युगानुसारकान्तिश्च" इति ।। [नि-662. युगानुसारिरूपत्वात् अनिर्देश्येवपुः स्मृतः ।।]

## 663
 एवं व्याप्तिनियमनादिशक्तिद्वारा विश्वव्याप्तेः विष्णुः । "सर्वशक्त्यात्मने" इति तन्मन्त्रवर्णे । (आदित्यपु.) आदित्यपुराणे- "यस्मात् विष्टमिदं सर्व तस्य शक्त्या महात्मनः । तस्मात् स प्रोच्यते विष्णुः विशेर्धातोः प्रवेशनात् ।।" उद्योगे "विष्णुर्विक्रमणात् देवः" इति वा ।। (भार.उ.69.13) [नि-663. स्वशक्त्या सर्वजगतो व्याप्तेः विष्णुः इति स्मृतः ।।]

## 664
 "आज्ञाप्रतीक्षकेणैव गदाचक्रद्वयेन तु । प्रेरितेन हिनस्त्याशु साधुसन्तापकारिणः ।। " इति वीरः । [नि-664. वीरः स्यात् साधुसन्तापकारिणोऽजति हन्ति यत् ।।]

## 665
 नास्य देशकाल-वस्तुतोऽवधयः सन्ति इति अनन्तः । "अनन्तमूर्तये" इति तन्मन्त्रवर्णे । (मन्त्र) "सत्यं ज्ञानमनन्तं ब्रह्म" इति च । (तै.आन.1) सदा सर्वत्र सर्वथा च प्रवृत्तस्वभावः इत्यर्थः । न च वस्तुपरिच्छेदाभावो वस्त्वभेदः , देशकालयोः अतथात्वप्रसङ्गात् । न चैतदिष्टम् ।। [नि-665. देशतः कालतो वाऽपि गुणतो वस्तुतोऽपि वा । अवधिस्तु अल्य नास्तिति सोऽनन्तः समुदाहृतः ।।]

## 666
 आनन्त्यं गुणविभूतिभ्यामपि उपपाद्यते । धनञ्जयः -- प्रेप्सोपार्जन-लोभ-गूहन-उपजीवनादि-योग्यत्वाधिक्येन देमरत्नादिकं धनम् अधः करोति इति । "संज्ञायां भृतृवृजिधारिसहितपिदमः" इति खच् । (अष्टा.-3.2.46) [नि-666. प्रेप्सोपार्जनलोभादि योग्याधिक्यसत्वतः । मणिमौक्तिकरत्नादि-हेमरूप्यादिकं धनम् । जयति अधः करोतीति धनञ्जय इतीरितः ।।] ब्रह्मण्यो ब्रह्मकृद्ब्रह्मा ब्रह्म ब्रह्मविवर्धनः । ब्रह्मवित् ब्राह्मणो ब्रह्मी ब्रह्मज्ञो ब्राह्मणप्रियः ।। 71 ।।

## 667
 इह हि बृहत्सु ब्रह्म शब्दं प्रयुञ्जते । तत्र तत्र तत्तत्कर्म ज्ञानाभ्यां अशेषभोगमोक्ष-भोक्तृत्व-बृहत्त्वात् जीवात्माऽपि ब्रह्म उच्यते । "तत् ज्ञानं ब्रह्मसंज्ञितम्" (वि.पु.6.7.53) "निर्दोषं हि समं ब्रह्म" इत्यादिषु । (गीता 5.19) तद्भोग्यम् अव्यक्तं च अनन्त-भोगोपकरण-परिणामात् "मम योनिर्महद्ब्रह्म" इत्यादिषु । (गीता 14.3) ताभ्यां स्वितिभोगादि-सर्वावस्था-हेतुत्वेन हितो ब्रह्मण्यः ।। [नि-667. जीवात्मा प्रकृतिश्चापि ब्रह्मेति व्यपदिश्यते । कारणं स्थितिभोगादेः सर्वावस्थासु यत् ततः । ताभ्यां हितः सन् ब्रह्मण्यः सप्तर्णो भोगदायकः ।।]

## 668
 तत्कार्यं महदहंकारादिप्रभृति च ब्रह्म, अस्तोक-विस्तारत्वात् "तत्मादेतत् ब्रह्म नामरूपमन्नं च जायते" इत्यादौ । (मु.-1.1.10) तस्य कर्ता ब्रह्मा यस्य सर्वथा नियाम्यः, सः ब्रह्मकृद्ब्रह्मा ।। (उणादिपा.4.145) [नि-668. महदादितमः कार्यं ब्रह्मेति ह्यभिधीयते । तस्य कर्ता स्वयं ब्रह्मा नियाम्यो यस्य सर्वदा । स तु स्यात् ब्रह्मकृद्ब्रह्मा नवार्णः सर्वशक्तिदः ।।]

## 669
 एवं व्यक्ताव्यक्त-समष्टिव्यष्टि पुरुषान् बृंहयति, निरतुशय कल्याणगुणगणैः स्वरूप-गुण-विभवैः स्वयं च बृंहति इति अनापेक्षिकं वेदान्तवेद्यं परं ब्रह्म-ब्रहम । "बृम्हे नोंच्च" (उणा.पा.-4.147) इति मनिन् प्रत्ययो नलोपश्च । "बृहत्वात् बृंहणत्वाच्च ब्रह्मेति परिकीर्त्यते" इति ।। (तै.भृ 2.1) [नि-669. व्यक्ताव्यक्तादि समष्ट्यादि पुरुषांश्चैव नित्यशः । गुणैश्च कल्याणतमैः ब्रह्म बृम्हयतीति च ।। रूपैः स्वरूपेण गुणैः विभवैश्च स्वयं सदा । बृब्हतीति च तद् ब्रह्म षडर्णः सन्ततिप्रदः ।।]

## 670
 "तपो ब्रह्म" इति श्रृतेः । तं विवर्धयतीति ब्रह्मविवर्धनः ।। [नि-670. तपोविवर्धनान्नित्यं स्मृतो ब्रह्मविवर्धनः ।।]

## 671
 तत्प्रतिपादको वेदोऽपि ब्रह्म "ब्रह्म अध्येष्यमाणः" इत्यादेः । "अनन्ता वै वेदाः" । (काठ.1.44) तानपि अवधिना वेत्ति इति ब्रह्मवित् । "अनादिनिधनं ब्रह्म न देवा नर्षयो विदुः । एकस्तद्वेद भगवान् धाता नारायणः स्वयम् ।।" (भार.मो.380.19) [नि-671. यो वेदानन्ततो वेत्ति स ब्रह्मवित् उदीरितः ।।]

## 672
 वेद्यव्यवस्थापनार्थ स्वयम् अत्रिगोत्रादौ दत्तात्रेयादिरूपेण ब्राह्मणो भवति इति ब्राह्णः । "ब्रह्म नयति, अणति" इति वा नैरुक्तः ।। [नि-672. दत्तात्रेयादिरूपेण ह्यदीर्णो ब्राह्मणः स्मृतः । पठनाद्वाऽथ वेदस्य ब्राह्मणः परिकीर्तितः ।।]

## 673
 सर्वमेतत् प्रमाणप्रमेयरूपं ब्रह्म स्वम् इति ब्रह्मी । "सर्वब्रह्ममयो हरिः" इति ।। [नि- 673. मानमेयस्वरूपत्वात् स्वयं ब्रह्मीति शब्द्यते ।।]

## 674
 वेदान् अर्थपर्यन्तं साक्षात्करोतीर्ति ब्रह्मज्ञः । "वेदविदेव चाहम्" इति ।। (गीता 15.15) [नि-674. यो वेदान् अर्थतो वेत्ति सोऽयं ब्रह्मज्ञः इरितः ।।]

## 675
 तदधिकारिणो बेराह्ममाः प्रिया अस्येति ब्राह्मणप्रियः । यथा- "घ्नन्तं शपन्तं परुषं वदन्तं यो ह्राह्मणं न प्रणमेत् यथाऽहम्" इत्यादि । (इति समु 30.100) "ये तु धर्म्यामृतमिदं यथोक्तं पर्युपासते । श्रद्दधाना मत्परमा भक्तास्तेऽतीव मे प्रियाः" इति । (गीता 12.20) "यद् ब्राह्मणस्य मुखतः" "विप्रप्रसादाते असुरान् जयामि" (वि.ध.52.23) "किं पुनः ब्राह्मणाः पुण्याः" इत्यादि । (गीता 9.33) एवं बहुमुखमानन्त्यम् उक्तम् । यथा- "महतो महीयान्" (तै.ना.10) "परात् परं यन्महतो महान्तम्" (तै.ना.1) "महान्तं विङुमात्मानम्" (कठ.-1.2.22) "महतः परमो महान्" इत्यादि ।। [नि-675. वेदाधिकारिमो विप्राः प्रिया यस्येत् वै सदा । ब्राह्मणप्रिय इत्युक्तो वनार्णो धर्मदो मनुः ।।] महाक्रमो महाकर्मा महातेजा महोरगः । महाक्रतुर्महायज्वा महायज्ञो महाहविः ।। 72 ।।

## 676
 सोपानपर्वानुपूर्वी अस्य इति महाक्रमः । यथा जननी स्तनन्धयम् आदौ स्तन्यं धापयति, अथ दुग्धम्, अथ आहारम्, अथ भोगान्, गमयति । एवमयं सुकुत्नम् अद्वेषास्तिक्य- आभिमुख्य-अनुवर्तन-ज्ञान-भक्तिविस्रंभक्रमेणैव प्रापयति, अभ्युत्थानार्थ धन्दा- नुवर्तनार्तं च । अन्यथा- "बन्धायैव भवत्य्षा अविद्या ह्यक्रमोज्झिता" । अतः खलु आहुः- "जन्मान्तरसहस्रेषु तपोध्यानसमाधिभिः । नराणां क्षीणपापानां कृष्णे भक्तिः प्रजायते ।।" इति (वि.ध.लधुअत्रिस्मृति) "बहूनां जन्मनामन्ते ज्ञानवान् मां प्रपद्यते" (गीता 7.19) "अभ्यासयोगेन ततो मामिच्छाप्तुं धनञ्जय" इत्यादि ।। (गीता 8.8) [नि-676. परमोन्नतिमात्मानं मिन्नात् भवरसातलात् । जीवान् समारोहयतो ज्ञानभक्त्यादिरूपिणी । पूर्वानुपूर्वी यस्यास्ति स महाक्रम ईरितः ।।]

## 677
 क्रिमिकीटादिभावे दुर्जर-परोच्छिष्ट-सिक्थ-द्रष्समात्रं जन्तुं स्वमह्विभव- अनुभवाभियुक्तं करोति इति अतिविस्मयनीयं महदस्य कर्मेति महाकर्मा ।। [नि-677. अत्यन्त हीनाम् जन्तूंश्च योग्यान् स्वानुभवस्य हि । करोति महदाश्चर्यं कर्म तत् यस्य सर्वदा । महाकर्मा स विज्ञेयो ह्यष्टारणो मनुरुत्तमः ।।]

## 678
 एवं तामसानामपि अनाद्यविद्या-तमस्तस्कर-तेजस्त्वात् महातेजाः । [नि-678. अनाद्यविद्याख्यतमो हारि तेजो महत् यतः । महातेजा ह्यतः ख्यातः तेजोदो वसुवर्णकः ।।]

## 679
 कथमयम् अतिमहान् क्षोदायसां नेदीयान् ? विषयान्तरवत्- तत्करणानि अनुप्रविश्य तत्रान्तः-करणानुप्रवेशात् महोरगः । उरः प्रदर्शितं हृदयम् उरः यद्द्वारा तान् गच्छति इति । "उरसो लोपश्च" इति डप्रत्ययः ।। (अष्टा.-3.2.48) [नि-679. महोरग इति ख्यातः चित्ताद्वारा प्रवेशनात् ।।]

## 680
 "यो न वित्तैर्न विभवैः न वासोभिर्न भूषणैः । तोष्यते हृदयेनैव कस्तमीशं न तोषयेत् ।। " इति (वि.ध.90.69) महत् सर्वसुकरम् आराधनमस्येति महाक्रतुः समर्पण-संस्कार-स्वादुकृतैः आगमशास्त्र-कारित-सर्वव्यापारैः आराध्यत्वात् । यथा- "यत् करोषि" इत्यादि ।। (गीता 9.27). [नि-680. सर्वैश्च सुकरा पूजा यस्य स्यात् स महाक्रतुः ।।]

## 681
 स्वयाजिनाम् अन्ययाजिम्योऽपि अत्युत्कर्षात् महायज्वा । "सुमजोर्ङवनिप्" यथा-- (अष्टा.-3.2.103) "तेषामेकान्तिनः श्रेष्ठाः ते चैव अनन्यदेवताः" इति ।। [नि-681. देवतान्तरयाजिम्यः स्वयाज्युत्कर्षकारकः । महायज्वा समुद्दिष्टः सत्कर्मफलदो मनुः ।।]

## 682
 "सर्वेषां किल धर्माणामुत्तमो वैष्णवो विधिः । रक्षते भगवान् विष्णुः भक्तान् आत्मशरीरवत् ।।" "याः क्रियाः संप्रयुक्ताः स्युः एकान्तगतबुद्धिभिः । ताः सर्वाः शिरसा देवः प्रतिगृह्णाति वै स्वयम्" ।। इति (भार.भो.17.163) "अहो ह्येकान्तिनः सर्वान् प्रीणाति भगवान् हरिः । विधिप्रयुक्तां पूजां च गृह्णाति शिरसा स्वयम् " ।। इति ((सात्व.स.) [नि-682. अन्येभ्यो देवयागेभ्यः स्वयागोत्कर्षकारकः । महायज्ञः समाख्यातो ह्यष्टार्णो हरियागदः ।।]

## 683
 "न तत्र पशुघातोऽभूत्", (भार.शा.337.9) "आरण्यकपदोद्गीता भागास्तत्र अनुवर्णिताः ।" (भार.शा.337.10) इत्यादि-अहिंस्र-सात्विकौपनिषदानि हवींषि अस्य इति महाहविः । यथा-- "ब्रह्मार्पणं ब्रह्म हविः" इत्यादि, (गीता.4.25) "ज्ञानयज्ञेन", (गीता.9.15) "योऽहमस्मि स सन् यजे यस्यास्मि न तमन्तरेमि" (यजुरष्टक (7.47) "इदमहं माम् अमृतयोनौ सूर्ये ज्योतिषि जुहोमि" (तै.नारा.25) "अहमेवाहं मां जुहोमि" इति (तै.नारा.41) प्रत्यगात्महविष्ट्वात् वा । अथ उपरिचरः परमैकान्ती "आत्मा राज्यं धनं चैव कलत्रं वाहनानि च । एतत् भगवते सर्वम् इति तत्प्रेक्षितं सदा ।।" इति (भार.शा.336.23) अथं च "श्रेयान् द्रव्यमयात् यज्ञात् ज्ञानयज्ञः परन्तप !" इति च । एवं मनश्शरीरयोः व्यापार-समाराध्यत्वम् ।। अथ वाचः । (गीता 4.33) [नि-683. अहिंस्रम् आत्मदिहविः यस्य स्यात् स महाहविः ।। ] स्तव्यः स्तवप्रियः स्तोत्रं स्तुतः स्तोता रणप्रियः । पूर्णः पूरयिता पुण्यः पुण्यकीर्तिः अनामयः ।। 73 ।।

## 684
 स्तव्यः स्तवमर्हतीति यत् । अनध्यारोप्य-महामंगल-नित्यनिरवधिक-निरवद्यगुणो नामसहस्र-व्यपदेश्यः पतिरेव स्तुतिमर्हतीति, न तु विपरीतगुणो देवातान्तरादिः । बार्हस्पत्यस्मृतौ - "आदरेण यथा स्तौति धनवन्तं धनेच्छया । एवं चेत् विश्वकर्तारं को न मुच्येत बन्धनात् ।।" (बृहस्पतिस्मृति) "इतीदं कीर्तनीयस्य" इत्यादि ॥ (भार.आनु. 149.121)   
[नि-684. चेतःशरीरयोः जन्तोः व्यापाराराध्यता हरेः । उक्ता नारायणस्याथ वागाराध्यत्वमुच्यते । स्मृतः स्तुत्यर्हणात् स्तव्यः षडर्णो बन्धमोचकः ॥]

## 685
 यथाकथंचित् यथा कयाचिद्भाषया येन केनापि त्जस्करः तिरस्करो वा गुणसंकीर्त नाभिमानेन क्रियमाणः स्तवः स्वविषयः प्रियतमोऽस्येति स्तवप्रियः । अकण्टकम् एतत् घण्टाकर्णादिवृत्ते ।। [नि-685. यया कयाचित् भारत्या येन केनापि जन्तुना । यथा कथंचित् कथितो यस्य प्रियतमः स्तवः । स्तवप्रियः स कथितः वस्वर्णः प्रीतिवर्धकः ।।]

## 686
 इदं तु ध्रुवस्तवे द्रष्टव्यम् ।। (अष्टा.-3.2.182) [नि-686. स्वेनैव निष्पाद्यतयो स्वस्तुतेः स्तोत्रम् उच्यते ।।]

## 687
 सहस्रफण-त्रयीमयादिभिः सूरिभिः अनन्तैः ब्रह्मादिभिः, अस्मदादिभिश्च अविशेषेण अनवधौ काले तत्तदभिलषितसिद्धये स्तुत इति स्तुतः । यथा-- "अशेषदेशेनरेश्वरेश्वरैः सदा स्तुतं यच्चरितं महाद्भुतम्" इति , (वि.ध.43.27) "धाता पुरस्तात् यमुदाजहार शक्रः प्रविद्वान् प्रदिशश्चतस्रः" इति । (पु.सू.17) अस्मदादि-सर्वस्तुतत्वं प्रदिशश्चतस्रः इति । [नि-687. शेषशेषाशनाद्यैः यः सूरिभिश्च अस्मदादिभिः । स्तुतत्वादविशेषेण स्तुतः इत्यभिधीयते ।।]

## 688
 स्वस्तोतारं स्तोतुं शीलमस्येति स्तोता । "यं स्तुवन् स्तव्यतामोति वन्दमानश्च वन्द्यताम्" इति । (वि.ध.75.55) एतत् कैलासयात्रायाम् ।। [नि-688. स्वस्तोतारं परं स्तोतुं शीलं यस्यास्ति सर्वदा । तोता स स्यात् पञ्चवर्णः सर्वस्तुत्यत्वदो मनुः ।। ]

## 689
 श्रीमद्रामायण-महाभारतप्रभृत्यभिष्टुत-अभीष्ट-दिव्यचेष्टितो रणप्रियः । सुहृत्प्रीणनरणदि चेष्टितो हि सः । यथा- "ततः सकामं सुग्रीवमङ्गदं च महाबलम् । चकार राघवः प्रीतो हत्या रावणमाहवे ।।" इति । (राम.यु.111.31) [नि-689. सुहृत्प्रीयं युद्धकर्म यस्यास्ति स रणप्रियः ।।]

## 690
 बहुव्यय-आयास-सत्कारविरेहेऽपि स्तोत्रादिमात्र-साध्योऽयम् । कुतः? यतः पूर्णः । स्वत एव अवाप्तसमस्तकामः ।। [नि-690. अवाप्तसर्वकामत्वं यस्यासौ पूर्ण उच्यते ।।]

## 691
 किं तर्हि पूरणीयवत् स्तोत्रादिकमपेक्षेत? तन्मनोरथ-पूरण-शीलत्वात् । तदाह-पूरयिता ।। [नि-691. सदा पूरयितुं शीलं यस्य स्तोतृमनोरथान् । सस्यात् पूरयिता ।।]

## 692
 पातकिनोऽपि स्वस्तुत्यर्हयन् पुनातीति पुण्यः । "पूञो यण्णुक् ह्रस्वश्च" ।। (उणा.पा.5.15) [नि-692. पुण्यः सोऽपि पातकिपावनः ।।]

## 693
 संकीर्तनमपि तथोपि तथेति पुण्यकीर्तिः । "नामसंकीर्तनं पुंसां विलायनमनुत्तमम् । पुमान् विमुच्यते सद्यः सिंहत्रस्तैः मृगैरिव" ।। (वि.पु.6.8.19) "कलौ संकीर्त्य केशवम्" इति । (वि.पु.6.2.17) अत एव हि तत्परसूक्तादीनां पङ्क्तिपावनपावनत्वश्रुतिः ।। [नि-693. पुण्यः श्लोकोऽस्ति यस्तस्य पुण्यकीर्तिः स तु स्मृतः ।।]

## 694
 एवं स्वसंस्पर्शदिव्यौषधेन अनामयः- संसार-महाव्याधिविरोधी । भवो हि व्याधिः, भगवदनुभव-शक्ति-प्रतिबन्धकत्वात् । "व्याधिभिः परिपूर्णोऽस्मि" इति तज्ज्ञवचनात् ।। (छा.-4.10.3) [नि-694. संसाराख्यमहाव्याधेः विरोधित्वात् अनामयः ।।] एवं स्वसंस्पर्शदिव्यौषधेन अनामयः- संसार-महाव्याधिविरोधी । भवो हि व्याधिः, भगवदनुभव-शक्ति-प्रतिबन्धकत्वात् । "व्याधिभिः परिपूर्णोऽस्मि" इति तज्ज्ञवचनात् ।। (छा.-4.10.3) [नि-694. संसाराख्यमहाव्याधेः विरोधित्वात् अनामयः ।।] मनोजवस्तीर्थकरो वसुरेता वसुप्रदः । वसुप्रदो वासुदेवो वसुर्वसुमना हविः ।। 74 ।।

## 695
 उक्तेषु शीघ्रकारित्वात् मनोजवः । जगौ हि "क्षिप्रं भवति धर्मात्मा" इति । (गीता.9.31) "सप्तजन्मकृतं पापं स्वल्पं वा यदि वा बहु । विष्णोरालयविन्यास-प्रारंभादेव नश्यति ।।" इति च ।। (वि.ध.83.20) [नि-695. भक्तानां संपदः शीघ्रं करोतीति मनोजवः ।।]

## 696
 आत्मवत् स्मरणकीर्तनादिमात्रेण सर्वपावनानां गङ्गा-पुष्करादितूर्थानां हेतुत्वात् तीर्थकरः । श्रुतिस्मृत्यादि-सत्समयप्रवर्तनाद्वा । यथा- "योगो ज्ञानं तथा सांख्यम् " इत्यादि । (भार.आनु.150.141) अगाध-दुष्प्रवेश-सिन्धोरिव आतेमनः प्रवेश-अवतारसोपान-करणात् वा ।। [नि-696. गङ्गादितीर्थहेतुत्वात् श्रुतिस्मृत्योः प्रवर्तनात् । आत्मप्रवेशसोपानकृत्त्वात् तीर्थकरः स्मृतः ।।]

## 697
 तत्र कृष्णावतारः । दिव्यज्योतिरुपादनाहेतुत्वात् वसुरेताः वसु इति हि ज्योतिःपर्यायः । "उज्जहार आत्मनः केशौ सितकृष्णौ महामुने!" (वि.पु.5.1.60) "मम ते केशसंज्ञिताः" इति । (भार शा. 342.48) केशशब्दश्च व्याख्यातः ।। [नि-697. वसु शब्दो ज्योतिरर्थो र्तस्तत्कारणं मतम् । दिव्यज्योतिःकारणत्वात् वसुर्ताः प्रकीर्तितः ।।]

## 698
 परमनिधिम् आत्मानं देवकीवसुदेवाभ्यां पुत्रत्वेन प्रददाति इति वसुप्रदः ।। [नि-698. देवकीवसुदेवाभ्याम् आत्मरूपं महद्धनम् । पुत्रत्वेन प्रकर्षेण ददातीति वसुप्रदः ।।]

## 699
 ताभ्यां जगत्पितुः स्वस्य पितृत्वरूपं महत् तेजः प्रददाति इति पुनश्च वसुप्रदः ।। [नि-699. देवकीवसुदेवाभ्यां स्वपितृत्वं महद्वसु ।

## 700
 वसुदेवापत्यत्वाच्च वासुदेवः ।। [नि-700. वसुदेवापत्यभावात् वासुदेवः प्रकीर्तितः ।।] इति श्रीहरितकुलतिलक-श्रीवत्सांकमिश्रसूनोः श्रीरंगराजदिव्याज्ञालब्ध-श्रीपराशरभट्ट अपरनामधेयस्य श्रीरंगनाथस्य कृतौ श्रीमद्विष्णु सहस्र नामविवरणे भगवद्गुणदर्पणे सप्तमं शतकं समाप्तम् ।

## 701
 अष्टमम् शतकम् एतदवतारागमं क्षीरार्णव-निकेतनत्वमाह-वसुः । तत्र वसति इति । यथा- "स लोकानां हितार्थाय क्षौरोदे वसति प्रभुः", (भार.स.47.26) "एष नारायणः श्रीमान् क्षीरार्णवनिकेतनः । नागपर्यङ्कमुत्सृज्य ह्यागतो मधुरां पुरीम् ।।" इत्यादि ।। [नि-701. वसतीति वसुः लोकहितेच्छुः क्षीरसागरे ।।]

## 702
 तत्र लक्ष्मीजन्मभूमौ वसतोऽपि वसौ-वसुदेवे मनः अस्येति वसुमनाः । "देवदत्तो 'दत्तः', सत्यभामा 'भामा' इतिवत् । 'वसुः वसुदेवः' इति महाभाष्यविदः ।।" [नि-702. सिन्धौ लक्ष्मीजन्मभूमौ वसतोऽप्यस्य वै मनः । वसुदेवे सदाऽस्तीति स स्यात् वसुमनाः परम् ।।]

## 703
 देवकीवसुदेव-समीपवासरुच्रपि अपदप्रेमाकुलाभ्यां ताभ्यां कंसात् गुप्तये नन्दयशोदाभ्याम् आदीयत इति हविः ।। [नि-703. नन्दगोपयशोदाभ्यां कंसोपद्रवशान्तये । अदीयतऽऽदीयत च ताभ्यां हविः अतः स्मृतः ।] सद्गतिः सत्कृतिः सत्ता सद्भूतिः सत्परायणम् । शूरसेनो यदुश्रेष्ठः सन्निवासः सुयामुनः ।। 75 ।।

## 704
 जायमान एव असुरकृतापद्-अपनोदनः सतां गतिः सद्गतिः । यथा-- "सन्तः सन्तोषमधिकं प्रशमं चण्डमारुताः ।।" इति ।। (वि.पु.5.3.4) [नि-704. उत्पन्न एव कंसादिकृत-बाधापनोदनात् । सतां प्राप्यतया चैव सद्गतिः समुदाहृतः ।।]

## 705
 सत्यः सकलसंसार-निगलच्छेदिन्यो दधिनवनीत-चेरण-उलूखल-बन्ध-रिङ्खण- रासक्रीडादिकाः मुग्धकृतयः असेयोति सत्कृतिः ।। यथा- "जन्म कर्म च मे दिव्यम्" इत्यादि ।। (गीता.10.39)

## 706
 सत्तादि सतां स्वयमेवेति सत्ता । न हि तद्व्यतिरेकेण किंचित् स्यात् । "न तदस्ति विना यत् स्यात् मया" इति ।। (गीता.4.9) [नि-706. स्वयमेव सतां सत्ता यस्मात् सत्तेति कीर्त्यते ।।]

## 707
 सतां पुत्रो मित्रं बन्धुर्दूतः सारथिः अन्यच्च तद्भवन् सद्भूतिः ।। [नि-707. सतां पुत्रकलात्रादिभूत्या सद्भूतिरुच्यते ।।]

## 708
 "कृष्णाश्रयाः कृष्णबालाः कृष्णनाथाश्च पाण्डवाः । कृष्णः परायणं तेषाम्" इति सत्परायणम् ।। (भार.द्रो.173.24) आह च -- "मामेवैष्यसि" इति । (गीता.18.65) पुल्लिङ्गत्वे सन्तोऽस्य परायणम् इनि । सत्परायणः । यथा-- "मम प्राणा हि पाण्डवाः" इति । (भार.उ.90.33) "पाण्डवानां भवान् नाथो भवन्तं च श्रिता वयम्" (भार.स.21.10) "ज्ञानी त्वात्मेव मे मतम्" इति ।। (गीता.7.8) [नि-708. सतां परं स्यादयनं लन्तो यस्य उत्तगायनम् । सः सत्परायणं ख्यातः यद्वा स्यात् सत्परायणः ।। सतां परं स्यादयनं सत्परायणम् ईश्वरः । यद्वा अयनं परं सन्तो यस्यासौ सत्परायणः ।।]

## 709
 यादवपाण्डवादयो भूभारावतरणसहाया अस्य इति शूरसेनः ।। [नि-709. भूभारहरणार्थाय यादवाः पाण्डवाश्च ये । शूराः सहायास्तेऽस्येति शूरसेनः स कथ्यते ।।]

## 710
 "अयं स कथ्यते प्राज्ञैः पुराणआर्थविशारदैः । गोपालो यादवं वंशं मग्नमभ्युद्धरिष्यति" ।। इति यदुश्रेष्ठः । (वि.पु.5.20.49) [नि-710. मग्नं तु यादवं वंशमुद्धरिष्यति यश्च सः । यजुश्रेष्ठ इति ख्यातः वस्वर्णो वंशवर्धनः ।।]

## 711
 मनुष्यधर्मशीलत्वेऽपि सतां सनकादीनां विश्रान्तिभूमिः सन्निवासः । यथा- "सनन्दनाद्यैर्मुनिभिः सिद्धयोगैरकल्मषैः । संचिन्त्यमानं तत्रस्थैः नासाग्र-न्यस्तलोचनैः ।।" इति ।। (वि.पु.5.18.42) [नि-711. सनकादिमिवासो हि मनुष्यत्वेऽपि यः सदा । सन्निवासः स विज्ञेयो ह्यष्टार्णः स्थानदायकः ।।]

## 712
 शोभनं पावनं मनोहरं यमुनासंबन्धि जलक्रीडा-पुष्पापचय-रासक्रीडादि यस्येति सुयामुनः ।। [नि-712. गोपीभिर्यमुनायां तु शोभनं पावनं महत् । जलक्रीडादि यस्येति सुयामुन इतीरिः ।।] भूतावासो वासुदेवः सर्वासुनिलयोऽनलः ।

## 713
 कृष्णत्वेऽनिह्नुत-पराभावत्वात् "वसन्ति त्वयि भूतानि भूतावासस्ततो हरे" ।। इति भूतावासः ।। [नि-713. यस्मिन् वसन्ति भूतानि भूतावासः स कथ्यते ।।]

## 714
 वसुदेवापत्यत्वे द्विषट्काध्यात्मं नियच्छतीति वासुदेवः । अत एव हि च जाग्रद्व्यूहवासुदेवः "माथुराय अद्भतमायाय" इति मथुरावतारेण विशेष्यते ।। (भार.स.33.15) [नि-714. वासुदेवापत्यतया द्वादशाध्यात्ममञ्जसा । नियच्छति सदा यस्तु वासुदेवः स ईरितः ।।]

## 715
 एवं सर्वप्राणालंभनं सर्वासुनिलयः । यथा- "विना कृष्णोन गोव्रजाः" "असूर्यमिव सूर्येण निवातमिव वायुना । कृष्णेन समुपेतेन जहृषे भारतं पुरम् ।।" इत्यादि ।। [नि-715. सर्लासुनिलयः स स्यात् सर्वप्राणावलंबनम् ।।]

## 716
 तेषामेव सर्वकर्मकरत्वेऽपि अनलः-न किंचित् कृतमेषां मया इत्यवितृप्तः । "ऋणं प्रवृद्धमिव मे हृदयान्नापसर्पति" इति । (भार.उ.28.22) स्वभक्तविषयापराधं सौढु नालमिति वा । यथाह-- "द्वौ तु मे वधकालेऽस्मिन्न क्षन्तव्यौ कथंचन । यज्ञविघ्रकरं हन्यां पाष्डवानां च दुर्हृदम्" ।। इति ।। (बार.स.68.26) [नि-716. सर्वं कृत्वाऽपि गोपानां न च किंचित् मया कृतम् । इत्येवमवितृप्तो यः सः अनलः परिकीर्तितः । स्वभक्तेभ्यः कृतं मन्तुं नालं सोढुं स वा अनलः ।]

## 717
 . गोवर्धनोद्धरम-पारिजातापहरण-बाणदेष्षण्ड-खण्डनादौ देवानां दर्पमात्रं हतवान् इति दर्पहा ।। [नि-717. गोवर्धनस्योद्धरमे पारिजातपरिग्रहे । बाणदोर्दण़्डषण्डानां खण्डनादौ तदा तदा ।। देवानां वै दर्पमात्रं हतवान् यः स दर्पहा ।।]

## 718
 शत्रुशमन-दुर्जयद्वारवतीकरण-शंखपद्मनिधि-सुरतरु-सुधर्मा-हरणादिना निर्मरी कृतेभ्यो यादवेभ्यो मधुपानादिदर्प दत्तवान् इति दर्पदः ।। [नि-718. मधुरायां यादवेभ्यो मधुपानादिना ततः । दर्प च दत्तवान् योऽसौ दर्पदः परिकीर्तितः ।।]

## 719
 अथापि स्वयम् अद्दुप्तः । सभापर्वणि -- "एवं विधानि कर्माणि कृत्वा गरुडवाहनः । न विस्मयमुपागच्छत् पारमाष्ठ्येन तेजसा ।।" इति । यशोदा-नन्द-लालन-द्दप्तो वा ।। [नि-719. अथाऽप्यगर्वितो योऽसौ अद्दप्तः स उदाहृतः ।

## 720
 बाललीलादिप्रसङ्गेषु मत्तमातङ्गवत् ताभ्यां दुर्धरः दुर्वारचञ्चल-चेष्टितः । यता सा आह- "यदि शक्नोषि गच्छ त्वमतिचञ्चलचेष्टित" इति । (वि.पु.5.6.15) दुरात्मनां वा दुर्धरः । यथा-- "इमं हि पुण्डरिकाक्षं जिधृक्षन्ति अल्पमेधसः । पटेनाग्निं प्रज्वलितं यथा बालो यथाऽबलाः ।।" इति । (भार.उ.129.16) "दुर्ग्रहः पाणिना वायुः दुःस्पर्शः पाणिनां शशी । दुर्धरा पृथिवी मूर्ध्ना दुर्ग्रहः केशवो बलात् ।।" इत्यादि ।। (भार.उ.129.40) [नि-720. मत्तेभवत् ताभ्यां दुर्ग्रहो दुर्धरो मतः ।।]

## 721
 अथ भारतसंग्रामे निष्परिग्रहा अपि तत्परिग्रहात् पञ्चापि पाण्डवाः शतेनापि बहूपकरण-रूढमूलैर्वा धार्तराष्ट्रैः न पराजिताः इति अपराजितः । यथा आरण्यके कर्णाय इन्द्रः- "एकं हनिष्यसि रिपुं तं महामृधे । न तु तं प्रार्थयस्येकं रक्ष्यते स महात्मना ।। यमाहुर्वेदविदुषो वाराहम् अजितं हरिम् । नारायणम् अचिन्त्यं च तेन कृष्णेन रक्ष्यते ।।" (भार.व.309.28) जयद्रथाय रुद्रः- "अजय्यांश्चापि अवध्यांश्च वारयिष्यसि तान् युधि । ऋते अर्जुनं महाबाहुं देवैरपि दुरासदम् ।। यमाहुः अमितं देवं शंखचक्रगदाधरम् । प्रधानः शोऽस्त्रविदुषां तेन कृष्णेन रक्ष्यते ।।" (भार.व.260.75) "यस्य त्वं पुरुषव्याघ्र! सारथ्यम् उपजग्मिवान् । ध्रुव एव जयस्तस्य न तस्यास्ति पराजयः ।।" (भार.उ.52.12) भीष्मद्रोणादयश्च -- "शक्दोऽहं धनुषैकेन निहन्तुं सर्वपाण्डवान् । यद्येषां न भवेत् गोप्ता विष्णुः कारणपूरुषः ।। "ध्रुवं वै ब्राह्मणे सत्यं ध्रुवा साधुषु सन्नतिः । श्रीर्ध्रुवा चापि दक्षेषु ध्रुवो नारायणे जयः ।।" "अजय्यः शाश्वतो ध्रुवः ।" (राम.यु.114.15) "अजितः खढ्गधृक्", (राम.यु.120.14) "यतः कृष्णस्ततो जयः " "यत्र योगेश्वरः कृष्णः" इत्यादि ।। (भार.उ.6.79) आयुर्वेदे चरके औषधपेषणमन्त्रे-- "यथाऽहं नाभिजानामि वासुदेवे पराजयम् । मातुश्च पाणिग्रहणं समुद्रस्य च शोषणम् । एतोन सत्यवाक्येन सिच्यताम् अगदो ह्ययम् ।।" (आयुर्वेद.चरक सं) वैतरणे च विषहरणमन्त्रं वदन्- "रत्नाकर इवाक्षोभ्यो हिमवानिव चाचलः । जातवेदा इवाधृष्यो नारायण इवाजयः ।।" इति ।। (गीता 10.19) [नि-721. दुर्योधनादिभिर्नित्यं रूढमूलैः पराजयः । न यस्य कुत्रचिद्वाऽपि सोऽपराजित ईरितः ।।] विश्वमूर्तिः महामूर्तिः दीप्तमूर्तिः अमूर्तिमान् । अनेकमूर्तिरव्यक्तः शतमूर्तिः शताननः ।। 77 ।।

## 722
 "अहमात्मा गुडाकेश ! सर्वभूताशयस्थितः" इति ।। [नि-722. विश्वं मूर्तिः तनुर्यस्य विश्वमूर्तिस्तु स स्मृतः ।।]

## 723
 विश्वाश्रयमूर्तिः महामूर्तिः यथा- "इहैकस्थं जगत् कृत्स्नं पश्याद्य सचराचरम् । मम देहे गुडाकेश! यच्चान्यत् द्रष्टुमिच्छसि ।।" इति ।। [नि-723. विश्वैकाश्रयमूर्तित्वात् महामूर्तिः इति स्मृतः ।।]

## 724
 यत्किंचित् केनचित् गुणेम दीप्तं तदस्य विशेषेण मूर्तिः इति दीप्तमूर्तिः । यथा-- "यद्यत् विभूतिमत् सत्त्वं श्रीमदूर्जितमेव वा" इत्यादि । (गीता 10.41) [नि-724. यत्किंचित् केनचित् दीप्तं गुर्णेनात्र विशेषतः । तत्सर्वं मूर्तिरस्येति दाप्तमूर्तिरसौ स्मृतः ।।]

## 725
 अमूर्तयः अव्यक्तपुरुषादयोऽपि एवमस्य स्वम् इति अमूर्तिमान् । यथा- "भूमिरापोऽनलो वायुः" (गीता 7.4) "अपरेयमितस्तु अन्यात् प्रकृतिम्" इति (गीता 7.5) "यस्याव्यक्तं शरीरम्" (सु.-7) "यस्यात्मा शरीरम्" इति च । (बृ.माध्यं) पूर्वोत्तरमूर्तिमत्त्वोक्तिविरोधात्, 'अमूर्तिः' इत्येतावता निषेधसिद्धौ, मतुब्वैयर्थ्याच्च नैषः मूर्तिनिषेधः ।। [नि-725. अमूर्तिशब्देनोच्यते ह्यव्यक्तपुरुषादयः । त एव यस्य स्वम् इति स स्मृतः स्यादमूर्तिमान् ।।]

## 726
 कृष्णत्वेऽपि अजहद्वासुदेवादि-चतुर्मूर्तित्वात् "षोडशस्त्रीसहस्राणि शतमेकं ततौऽधिकम् । तावन्ति चक्रे रूपाणि भगवान् देवकीसुतः ।।" (वि.पु.5.31.18) इति च असाधारण-अनेकमूर्तित्वात् अनेकमूर्तिः ।। [नि-726. षोडशस्त्रीसहस्राणि शतमेकं ततोऽधिकम् । अनेकमूर्तिः इत्युक्तः तत्सख्याक-स्वदेहतः ।।]

## 727
 इदं मनुष्यत्वेन गूहते इति अव्यक्ताः । यथा-- "नाहं प्रकाशः सर्वस्य" (गीता 7.25) "नाहं वेदैर्न तपसा" इत्यादि ।। (गीता.11.53) [नि-727. मनुष्यत्वेन सर्वत्र परभावप्रकाशनात् । बुधैः अव्यक्त इति च कथितस्तत्त्वपारगैः ।।]

## 728
 अथ दिद्दक्षवे अर्जुनाय व्यक्तवैश्वरूप्यः शतमूर्तिः । "पश्य मे पार्थ! रूपाणि शतशोऽथ सहस्रशः" ।। इति ।। [नि-728. अर्जुनाय व्यक्ततया विश्वरूपप्रदर्शनात् । शतमूर्तिः इति ख्यातः ।। ]

## 729
 "अनेकवक्त्रनयनम्" इति ।। (गीता. 11.10) [नि-729. शतशोऽथ सहस्रशः । अनेकाननसंपत्या शतानन इतीरितः ।।] एको नैकः स वः कः किं यत् तत् पदमनुत्तमम् । लोकबन्धुर्लोकनाथः माधवो भक्तवत्सलः ।। 78 ।।

## 730
 उक्ते महिम्नि सजातीय-संख्येयासंभवात् अद्वैतं गच्छतीति एकः । "इण् गतौ" इत्यस्मात् "इण्भीका" (उणा.पा.-3.43) अत्यादिना कन्प्रत्ययः । एकोपाधिपतितान् हि संतक्षते, यथा 'द्वौ ब्राह्मणौ' 'त्रयः क्षत्रियाः' इति । न हि भगवतः कश्चित् उपाधिना तुल्यकक्षः । यथा-- "एक इद्राजा जगतो बभूव", (तै.यजु.4.1.8) "न तस्य प्रतिमाऽस्ति" इति च ।। [नि-730. द्वितीयस्वजातीय-राहित्यात् एक उच्यते ।।]

## 731
 अतः इदमैक्यं न सर्वनिह्नव-विवर्त-परिणामादि-निमित्तम्; किंतु विभूतितया विदातीयेन सर्वेण द्वितोयवानेव इति नैकः । यथा- "नान्तोऽस्ति मम दिव्यानां विभूतीनां परन्तप" इति ।। (गीता.11.40) [नि-731. नैकः स्वविसजातीयविभूत्याख्याद्वितीयवान् ।।]

## 732
 एषु आकुमारम् अखिलप्रसिद्ध्या स्वविषयं ज्ञानं स्यति इति सः स्यतेः "शमिमुषिस्यति" अत्यादिना डः ।। [नि-732. सर्वेषु कृष्णरूपादिषु आकुमार प्रसिद्धितः । अज्ञानं स्यन् स्वविज्ञानं विश्चयीकुरुते स सः ।।]

## 733
 यथाप्रसिद्धि सर्ववासित्त्वात् वः वसतेर्डः । "वसन्ति तत्र भूतानि भूतात्मन्यखिलात्मनि । स च भूतेष्वशेषेषु वकारार्थस्ततो मुने ! " ।। इति ।। (वि.पु.6.5.6) [नि-733. यथाप्रसिद्धिवासित्वात् स्वस्य भूतेष्वपि स्वयम् । भूतावासतया वः स्यात् ।।]

## 734
 मलीमसेषु वसन्नपि कनतीति कः । कनतेर्डः ।। [नि-734. सर्वेषु कनतीति कः ।।]

## 735
 तत्तत्सर्वेप्सितबुभुत्सूनां निरुपाधिक-प्रष्टव्यत्वात् किम् । "प्रच्छ जीप्सायाम्" इत्यस्मात् "प्रच्छिदंसि" इत्यादिना 'इम्' प्रत्ययः कादेशश्च । "सोऽन्वेष्टव्यः स विजिज्ञासितव्यः ।।" इति (छा.8.7.1) [नि-735. स ईप्सितर्थज्ञप्त्यर्थं प्रष्टव्यः किमिति स्मृतः ।।]

## 736
 जलं भित्त्वा यथा पद्मं नरकादुराभ्यहम् ।।" इति, "अहं स्मरामि मद्भक्तं नयामि परमां गतिम् ।।" इति च । (वराहचरमं) [नि-736. रक्षायै पृच्छकानां स यतनात् यत् इति स्मृतः ।।]

## 737
 तेषां स्वाज्ञानभक्तिं तनोति इति तत् । "गमादीनाम्" इति क्विपं । नकारलोपः तुगागमश्च । अतो हि । (अष्टा.-6.4.40) "तत्सवितुर्वरेणीयम्" (तै.नारा.27) "ओं तत् स्यादिति निर्देशः" इत्यादि ।। (गीता. 7.23) [नि-737. स्वज्ञानभक्तिं भक्तानां तनोतीति तत् उच्चते ।।]

## 738
 तेषां परमप्राप्यत्वात् पदम् अनुत्तमम् । पद्यते प्राप्यते इति पदम् । [नि-738. परमं च प्रपन्नानां प्राप्यं पदमनुत्तमम् ।।]

## 739
 एवमविशेषेण अशेषानुग्रहे अवर्जनीयं बान्धवं निबन्धनम् आह-लेकबन्धुः । लोकानां स्वजनः । "बन्ध बन्धने" "शृस्वृस्निहि" इत्यादिना उप्रत्ययः । यथा -- (उणा.पा.-1.10) "माता पिता भ्राता निवासः शरणं सुहृत् गतिर्नारायणः" (सु.-6) "पिताऽहमस्य जगतः" इत्यादि ।। (गीता.9.17) [नि-739. लोकानां स्वजनत्वाद्धि लोकबन्धुः इति स्मृतः ।।]

## 740
 तन्मूलमसाधारणं स्वाभाविकं च संबन्धमाह--लोकनाथः इति । स्वामी ।। [नि-740. लोकबन्धुत्वमूलं हि लोकस्वामित्वमित्यतः । स्वाभाविकाच्च संबन्धात् लोकनाथ इतीरितः ।।]

## 741
 बान्धवविशेषमाह-मातापितृत्वं श्रिया सह अस्य सूचयति- माधवः । मधुकुलोद्भवत्लवात् वा । "मौनात् ध्यानाच्च योगाच्च विद्धि भारत! माधवम्" इति वा ।। (भार.उ.71.4) [नि-741. लोकनाथत्वसंबन्धः श्रीमतश्च इति माधवः । मधोर्वशोद्भावत्वाच्च माधवः परिकीर्तितः ।।]

## 742
 उक्तस्वाम्यबान्धवोत्सुकेषु भक्तेषु विशेषं भाषते-भक्तवत्सलः । तल्लाभ संभ्रमविस्मृविस्मृतान्यकामः ।। [नि-742. विशेषं वक्ति ङक्तेषु योऽसौ स्यात् भक्तवत्सलः ।।] सुवर्णवर्णो हेमाङ्गो वराङ्गः चन्दनाङ्गदी । वीरहा विषमः शून्यो घृताशी रचलश्चलः ।। 79 ।।

## 743
 उक्तगुणवत् कनकनिकष-निर्दोष-उच्च्वल-दिव्यवर्णः सुवर्णवर्णः । "यदा पश्यः पश्यते रुक्मवर्णम्", (मु.-3.1.3) "रुक्माभं स्वप्नधीगभ्यम्", (मनु.12.122) "आदित्यवर्णम्" (पु.सू.20) "हिरण्मयः पुरुषः ....सर्व एव सुवर्णः" ।। (छा.-1.6.6) [नि-743. गुणवत्स्वर्णनिकष-निर्दोषोज्ज्वलवर्णतः । सुवर्णवर्ण इत्युक्तः नवार्णो भक्ति-कामदः ।। ]

## 744
 वर्णाधिष्ठानां च नित्यं दिव्यं सत्त्वमयमङ्गमस्य इति हेमाङ्गः । "बिरण्मयः पुरुषो दृश्यते" इति । (छा.-1.6.6) [नि-744. वर्णाधिष्ठानमङ्गं च दिव्यसत्त्वमयं यतः । अतो हेमाङ्ग इत्युक्तः सप्तार्णो हेमवर्णदः ।।]

## 745
 तदेतत् औपनिषदं देवक्या व्रियमाणम् अतिनिह्नुत-दिव्यचिह्नम् आविष्कृतमिति वराङ्गः । यथा-- "फुल्लेन्दीवरपत्राभं चतुर्बाहुं निरीक्ष्य तम् । श्रीवत्सवक्षसं जातं तुष्टाव आनकदुन्दुभिः ।। " इति ।। [नि-745. देवकीप्रीतये दिव्यं मङ्गलं दिव्यलाञ्छनम् । आविष्कृतं येन रूपं वराङ्गः स तु कथ्यते ।।]

## 746
 चन्दनानि - आह्लादनानि, अनन्याभरणमप्यङ्गं स्वसंवलिततया उन्मील्य ददति इति वा, केयूरोपलक्षणेन वा दिव्यभूषमानि अङ्गदादीनि भूयिष्ठानि अस्य इति चन्दनाङ्गदी । भूमनि इनिप्रत्ययः ।। [नि-746. भूषणानि अङ्गदादीनि सदाह्लादकराणि च । सन्ति यस्य हि नित्यं तु स स्मृतः चन्दनाङ्गदी ।।]

## 747
 अतिमुग्धस्तनन्धयोऽपि पूतनाशकटार्जुनादीन् सुरारीन् वञ्चकान् समूलघातं हन्ति इति वीरहा ।। [नि-747. समूलं पूतनादीन् वै यो जधान स वीरहा ।।]

## 748
 एवम् ऋजुकुटिलाशयेषु क्षेमंकर-भयंकर-विषम-वृत्तत्वात् विषमः ।। [नि-748. भीतिक्षेमकरत्वाद्धि कुटिलात्मसु । विषमः स तु विख्यातः ।।]

## 749
 मनुष्यत्वेऽपि अशेषदोषैः विवर्जितः शून्यः । "शुन गतौ", ण्यत् ।। [नि-749. शून्यः स्यात् दोषवर्जितः ।।]

## 750
 "घृ सेचते" घृतं सेचनं, स्वगुणैः जगदाप्यायायनम्, तत्र वा गोपगृहगव्ये वा आशास्तिः अस्येति घृताशीः ।। [नि-750. गोपानां सद्मगव्ये वा जगदाप्यायनेऽथवा । घृते त्वाशास्तिरस्येति घृताशीः परिकीर्तितः ।।]

## 751
 दुर्योधनादिभिः दुरात्मभिः अभेद्यः अचलः ।। [नि-751. दुयोंधनाद्यभेद्यत्लात् अचलः परिकीर्तितः ।।]

## 752
 "तमात्तचक्रं प्रणदन्तमुच्चैः क्रुद्धं महेन्द्रावरजं समीक्ष्य । सर्वाणि भूतानि भृशं विनेदुः क्षयं कुरूणामिति चिन्तयित्वा ।।" 'स वासुदेवः प्रगृहीत चक्रः संवर्तयिष्यन्निव जीवलोकम् । अभ्युत्पतन् लोकगुरुर्बभासे भूतानि धक्ष्यन्निव धबमकेतुः ।।' इत्यादि ।। (भार.भी. 53.93.94). [नि-752. सत्यादेः पाण्डवार्थे स चलतीति चलः स्मृतः ।।] अमानी मानदो मान्यो लोकस्वामी त्रिलोकधृत् । सुमेधा मेधजो धन्यः सत्यमेधा धराधरः ।। 80 ।।

## 753
 भक्तेषु अनहंयुः अमानी । अतो हि दूत्यादौ अनपत्रपिष्णुः अधिचकार ।। [नि-753. अमानी योऽमहकारी भक्तेष्वेव स ईरितः ।।]

## 754
 अर्जुन-उग्रसेन-युधिष्ठिरादिभ्यो रथित्व-आधिराज्य-बहुमानं दत्तवान् मानदः ।। [नि-754. स मानदोऽर्जुनादिभ्यो मानं राज्यं च दत्तवान् ।।]

## 755
 तदीयत्वेन संमन्तव्यो मान्यः । तथा हि अयम् आत्मानं बह्वमंस्त-- "न सारथेः सात्त्वतकौरवाणां कुद्धस्य मुच्येत रणेऽद्य कश्चित्" इति ।। [नि-755. मान्यस्तदीयत्वेन स्यात् संमन्तव्यः सदेति सः ।।]

## 756
 क एवं कर्मकरः ? लोकस्वामी ।। [नि-756. लोकः सर्वः स्वमस्येति लोकस्वामी इति कथ्यते ।।]

## 757
 एवम् अतितुङ्गः कथं नीचैः भवति ? यतः त्रिलोकधृत् । अशेषाणामपि धारणपोषणयोः भारकत्वात् इति । यथा- "विष्टभ्याऽहम् इदं कृत्स्नम्" इत्यादि ।। (गीता. 10.42) [नि-757. लोकत्रयस्य धरणात् स त्रिलोकधृत् ईरितः ।।]

## 758
 आराधक-सुसाधुबुद्धिः सुमेधाः । "नित्यमसिच् प्रजामेधयोः " इति समासान्तोऽसिच् । (अष्टा.-5.4.122) [नि-758. बुद्धिः सुशोभना यस्य सुमोधाः परिकीर्तितः ।।]

## 759
 अतो मेधे - देवकीपित्रीयव्रतरूपे यज्ञे, जातः इति मेधजः । स हि तामाह- "स्तुतोऽहं यत् त्वया पूर्वं पुत्रार्थिन्या तदद्य ते । सफल देवि ! संजातं जातोऽहं यत् तवोदरात् ।। " (वि.पु. 5.3.14) [नि-759. देवकीकृतपुत्रीयव्रतयज्ञे च यस्य वै । जनिस्तु मेधजः स स्यात् सुप्तार्णः पुत्रदायकः ।।]

## 760
 तज्जन्म-धनलाभात् धन्यः । "धनगणं लब्धा" इति यत् ।। (अष्टा.- 4.4.84) [नि-760. धन्यस्तु देवकी जन्मधनलाभात् अयं स्मृतः ।।]

## 761
 "जातोऽहं यत् तवोदरात्", (वि.पु.5.13.14) "अहं वो बान्धवो जातः", इति (वि.पु.5.13.11) वल्लव-वसुदेवादि-साजात्याभिमानिनी मेधा सत्याऽस्य, न नटममात्रमिति सत्यमेधाः । स हि वल्लवानाह- "यदि वोऽस्ति मयि प्रीतिः श्लाध्योऽहं भवतां यदि । तदात्मबुद्धिसदृशी बुद्धिर्वः क्रियतां मयि ।।" इति (वि.पु.5.13.1) "नाह देवो न गन्धर्वो न यक्षो न च दानवः । अह वो बान्धवो जातः न वश्चिन्त्यम् अतोऽन्यथा ।।" इत्यादि । (वि.पु.5.13.11) [नि-761. वल्लवीवसुदेवादिसाजात्यस्य अभिमानिनी । मेधा यस्यास्ति सत्या स सध्यमेधाः प्रकीर्तितः ।। ]

## 762
 "तदेतदखिलं गोष्ठं त्रातव्यमधुना मया । इममद्रिमहं धैर्यात् उत्पाट्याऽऽशु शिलाधनम् । धारयिष्यामि गोष्ठस्य पृथुच्छत्रमिवापरम् ।। "इति (वि.पु.5.11.13) गोवर्धनं धरमादधत् धराधरः ।। [नि-762. धरं गोवर्धनं शीघ्रं धृतवान् स धराधरः ।।] तेजोवृषो द्युतिधरः सर्वंशस्त्रणृतां वरः । प्रग्रहो निग्रहो व्यग्रो नैकशृङ्गो गदाग्रजः ।। 81 ।।

## 763
 एवं सुहृत्पालनलक्षणं तेजो वर्षतीति तेजोवृषः ।। [नि-763. तेजोऽभिवर्षति यतः सुहृत्पालनलक्षणम् । तेजोवृषः समाख्यातो वस्वर्णों मित्रवृद्धिदः ।।]

## 764
 तेन तारुण्योऽपि इन्द्राभिभावुकाम् अतिमानुषीं द्युतिं धृतवान् द्युतिधरः । [नि-764. अमानुषीं यो घृतवान् द्युतिम् ऐन्द्राभिबावुकाम् । ख्यातः स हि द्युतिधरः वस्वर्णः कान्तिदो मनुः ।।]

## 765
 नरक-जरासन्धादि-समरेषु सर्वशस्त्रभृतां वरः । यथा- "मनुष्यधर्मलीलस्य लीला सा जगत्पतेः । अस्त्राण्यनेकरूपाणि यद् अरातिषु मुञ्चति ।।" इति ।। (वि.पु.5.22.24) [नि-765. जरासन्धादिसमरे श्रेष्ठः शस्त्रणृतां च यः । स ख्यातः सर्वंलोकेषु सर्वशस्त्रभृतां वरः ।।]

## 766
 [नि-766. पार्थः सारथिनानेन सदश्च इव रश्मिभिः । प्रगृह्यते यतः तत् स्यात् प्रगृहः समुदाहृतः ।।]

## 767
 अर्जुन-पौरुष-निरपेक्षेण सारथ्य-वैवित्र्येण निगृह्यन्ते शत्रवः इति निग्रहः ।। [नि-767. येन सारथ्यवैचित्र्यात् निगृह्यन्ते स्म शत्रवः । स निग्रहः समाख्यातः सप्तार्णः शत्रुनाशकः ।।]

## 768
 अर्जुन-वैरिनिग्रहे युद्धकर्मासहमानो व्यग्रः । "अग कुचिलायां गतौ", "ऋज्रेन्द्राग्र" इत्यादिना 'रन्' प्रत्ययो निपातितः । (उणा.पा.-2.31) यथा भीष्माभिऋमणे-- "ये यान्ति यान्त्येव शिनिप्रवीर! येऽवस्थिता सत्वरं तेऽपि यान्तु । भीष्मं रथात् पश्यत पात्यमानं द्रोणं मयाऽद्या ।। " (भार.भी.59.86) इत्येवमुक्त्वा, "रथात् अवप्लुत्य विसृज्य वाहान्" इत्यादि ।। (भार.भी. 59.90) [नि-768. युद्धक्रसहिष्णुत्वात् पार्थविद्विड्विनिग्रहे । असौ व्यग्रः समाख्यातः षडर्णो वैरिनाशकः ।।]

## 769
 बुद्धियोगः सारथ्यम् अनायपधाग्रहणव्याजः प्राप्तकाले तद्ग्रहणमिति बहु वैरिबाधकमस्येति नैकशृङ्गः ।। "शॄ हिंसायां" , "शृणातेः ह्रस्वश्च" इति 'गन्' प्रत्यय किन्नुडागमश्च ।। (उणादिपा.1.126) [नि-769. नैकशृङ्गो यस्य नैकं स्यात् शृङ्गं वैरिबाधकम् ।। ]

## 770
 गदनाम्नोऽग्रजः गदाग्रजः ।। [नि-770. गदनामश्च अग्रजत्वात् गदाग्रज इतीरुतः ।] चतुर्मूर्तिः चतुर्बाहुः चतुर्व्यूहः चतुर्गतिः । चतुरात्मा चतुर्भावः चतुर्वेदवित् एकपात् ।। 82 ।।

## 771
 विभवेऽपि तन्मूलव्यूहं प्रत्यभिज्ञापयति-चतुर्मूर्तिः । बलभद्र-वासुदेव- प्रद्युम्न-अनिरपद्धाभिख्याः चतस्रो मूर्तयः यदुकुलेऽप्यस्य इति ।। [नि-771. बलभद्रो वासुदेवः प्रद्युम्नश्च अनिरुद्धकः । चतस्रो मूर्तयो यस्य स चतुर्मूर्तिः उच्यते ।]

## 772
 व्यबहमूलेन निरुपाधिक-पररूपेण देवक्यामवततार इति चतुर्बाहुः । सा हि एनमाह-- "उपसंहर सर्वात्मन् रूपमेतत् चतुर्भुजम् । जानातु माऽवतारं ते कंसोऽयं दितिजन्मजः ।।" इति ।। (वि.पु.5.3.13) [नि-772. व्यूहमूलपरावस्थ-निरुपाधिकरूपतः । चत्वारो बाहवो यस्य स चतुर्बाहुः उच्चते ।।]

## 773
 अत्रापि तथैव समस्त-व्यस्त षाडिगुण्य-व्यवस्थत्वात् चतुर्व्यूहः ।। चतुर्व्यूह इति ख्यातः चतुर्वर्गप्रदो मनुः ।।]

## 774
 उपासकाभियोग-तारतम्य-कृतक्रमात् चतस्रः प्राप्तयः अस्मिन् इति चतुर्गतिः ।। [नि-774. चतस्रः प्राप्तयो यस्मिन् भक्तानां स चतुर्गतिः ।।]

## 775
 139. तेनैव अधिकारि-तारतम्येन प्रादुष्कृत-स्थूलसूक्ष्म-जागिरदादि- चीतुरात्म्य-स्फुटीकरणात् चत्वारः आत्मानः अस्य इति चतुरात्मा ।। [नि-775. जाग्रजाजि स्थूलसूक्ष्म-चातुरात्म्य प्रकाशनात् । चतुरात्मा स विज्ञेयः वस्वर्णो मनुरुत्तमः ।।]

## 776
 एवं षोडशात्त्मनि चतुर्व्यूहे अधिकृत-जगज्व्यापार-शास्त्रदानादि-स्थूल क्ष्म-व्यूह-प्रयोजन-पुंञ्जव्यंञ्जनात् चतुर्भावः । भावः- भावना अभिव्यञ्जनम् ।। [नि-776. शास्त्रदानादि-कृत्याभिव्यञ्जनात् स्थूलसूक्ष्मतः । चतुर्भावः समाख्यातः मुन्यर्णश्च गतिप्रदः ।।]

## 777
 व्यूहविभवयोः विभावितमिदं महावैभवं महाविभूति-महार्णव-लवमात्रं परापरविभव- कोविदानां चतुर्वेदविदां प्रतिभाति इति ।। चतुर्वेदवित् ।। [नि-777. चतुर्वेदप्रज्ञनिष्ठा वित्तिर्यद्विषये स तु । चतुर्वेदवित् इत्युक्तः नवार्णो निगमप्रदः ।।]

## 778
 एकपात् । अतो हि एवमाहुः -- "अंशावतारो ब्रह्मर्षे ! योऽयं यदुकुलोद्भवः ", (वि.पु.5.1.2) "अंशांशेन अवतीर्य उर्व्याम्", (वि.पु.5.1.3), "विष्णोर्भागम् अमीमांस्यम्", (राम.यु.59.122), "साक्षात् विष्णोः चतुर्णागः" इति ।। (राम.बा.18.13) [नि-778. एकांशेन अवतीर्णत्वात् एकपात् इति कथ्यते ।।] समावर्तो निवृत्तात्मा दुर्जयो दुरतिक्रमः । दुर्लभो दुर्गमो दुर्गो दुरावासो दुरारिहा ।। 83 ।।

## 779
 एतादृशं सदा सर्वत्र सर्वथा समन्तात् वैयूहवैभवावर्तनम् अस्य इति समावर्तः ।। [नि-779. एतादृशं हि सर्वत्र सर्वदा सर्वथाऽपि च । व्यूहस्य विभवस्यापि यस्यास्त्यावर्तनं स तु । समावर्तः समाख्यातः वस्वर्णो जन्मनाशकः ।।]

## 780
 कृपालतया एषः जगत्संवलितोऽधिकारः स्वतस्तु तदस्मतमनाः निवृत्तात्मा । यथा "अवाकी अनादरः" इति ।। (छा-3.14) [नि-780. निवृत्तात्मा मनो यस्य सदा जगदमिश्रितम् ।।]

## 781
 सुरनरादिशक्त्या अशक्यो वशीकर्तुम् । "यन्न दर्शितवान् एष कस्तदन्वेष्टुमर्हति" इति दुर्जयः ।। अन्वेष्टुं वाऽपि यः स स्यात् दुर्जयः सर्ववर्णकः ।। ]

## 782
 अथ सर्वस्य स्वपादमूलमतिक्रम्य न गत्यन्तरमिति दुरतिक्रमः । श्रूयते हि-- "यदा चर्मवदाकाशं वेष्टयिष्यन्ति मानवाः । तदा देवमविज्ञाय दुःखस्यान्तं निगच्छति ।।" इति, (दुःखस्यान्तो भविष्यति पा.)" श्वे.6.20) "वासुदेवमनाध्य को मोक्षं समवाप्नुयात् ।।", "न हि विष्णुमृते काचित् गतिरन्या विधीयते । इत्येव सततं वेदा गायन्ते नात्र संशयः ।।" इति ।। (लैगपु.24.43) [नि-782. अतिक्रम्य स्वपादाब्जं सर्वेषां प्रापकान्तरम् । नास्तीति सर्वपापघ्नः स स्मृतो दुरतिक्रमः ।।]

## 783
 "तस्याप्यन्यमनस्कस्य सुलभो न जनार्दनः ।" (वि.ध.73.6) "अप्राप्यः केशवो राजन् ! इन्द्रियैरजितैः नृणाम्" इति दुर्लभः ।।(भार.उ.78.21) [नि-783. अजितेन्द्रियदुष्प्रापो दुर्लभः स च कथ्यते ।।]

## 784
 नेत्रदुर्बलानामिवमध्याह्नभास्करः अप्रधृष्यतेजाः दण्डापूपिकया दुर्गमः ।। [नि-784. नेत्रदुर्बलवृत्तीनां मध्याह्नद्युमणेर्यंथा । दुष्प्रापाधृष्यतेजस्त्वात् दुर्गमः परिकीर्तितः ।।]

## 785
 अविद्याद्यावरणैः दुष्प्रवेशश्च दुर्गः । "सदुरोः अधिकरणे" इति डः ।। (अष्टा.-32.48(वर्तिक) [नि-785. दुष्प्रवेशतया दुर्गः पाविभिः सर्वथैव सः ।]

## 786
 एवं च दूरे दुष्करः तत्पदावास इति दुरावासः ।। [नि-786. दुष्करावासभूमित्वात् दुरावासः इतीरितः ।।]

## 787
 इदं दौर्लथ्यम् अप्रपित्सु-पापविषये प्रयच्छने बुद्धावतारं नियच्छति- दुरारिहा । दुर्मार्गगामिनो दुरारिणः तान् त्रयीमार्ग-त्याजनादिभिः तैस्तैः उपायैः हतवान् इति । यथा वैष्णवे- "मायामोहेन ते दैतेयाः प्रकारैः बहुभिस्तदा । व्युत्थापिता यथा नैषां त्रयीं कश्चित् अरोचयत् ।। हताश्च तेऽसुरा देवैः सन्मार्ग-परिपन्थिनः ।।" इति ।। (वि.पु.3.18.34) [नि-787.दुरारिणस्तु दुर्मार्गगामिनस्तान् निहन्ति यः । त्रयीमार्गत्याजनाद्यैः स स्यात् नित्यं दुरारुहा ।।] शुभाङ्गो लोकसारङ्गः सुतन्तुः तन्तुवर्धनः । इन्द्रकर्मा महाकर्मा कृतकर्मा कृतागमः ।। 84 ।।

## 788
 कथं तान् अनुप्रविष्टः ? शुभाङ्गः- अयं परमप्रत्ययितः इति असुरविप्रलंभक- माया-मोहनविग्रहः ।।

## 789
 कीट्टक् विप्रलंभः- ? लोकसारङ्गः- लोके यत् सार- न्यायादनपेतं भोगमोक्ष वर्त्म तत् गच्छति इति । "गमेः सुप्युपसंख्यानम्" "खच्च वा डिद्वक्तव्यः" इति । (अष्टा.- 3.2.28(वार्तिक) स शलु आह-- "कुरुध्वं मम वाक्यानि यदु मुक्तिमभीत्सथ" इत्यादि ।। (वि.पु.3.18.5) [नि-789. न्यायानपेतं यत् सारं भोगनिर्वाणवत्मै सः । तद्गच्छति सदा लोके लोकसारंग ईरितः ।। ]

## 790
 शोभनः - न प्रतिलंध्यः तद्ग्रहण-वागुरातन्तुः तृत्रिम-शान्ति-भावनादि- रूपोस्य इति सतन्तुः ।। [नि-790. तन्तुः कृत्रिमशान्त्यादिरूपः तद्ग्रहणाय वे । शोभनोस्य सुतन्तुः स सप्तार्णो दोषनाशकः ।।]

## 791
 एवं पापरूचिभुः अंशुभिरिव संसारतन्तुं संतनोतीति तन्तुवर्धनः । यथा-- "तानहं द्विषतः त्रूरान् संसारेषु नराधमान्" इत्यादि, (गीता.16.19) "त्रयीमार्गसमुत्सर्गमायामोहेन तेऽसुराः । कारितास्तन्मया ह्यासन् तथाऽन्ये तत्प्रचोदिताः ।। तैरप्यन्येऽपरे तैश्च तैरप्यन्ये परे च तैः ।।" (वि.पु.3.18.32) [नि-791. अंशुभिः पापरुचिभिः तन्तुं संसारनामकम् । सन्तनोति सदा यः स तन्तुवर्धन ईरितः ।।]

## 792
 "तमूचुः सकला देवाः प्रणिपातपुरस्सरम् । प्रसीद नाथ ! दैत्येभ्यः त्राहीति शरणार्थिनः ।।" (वि.पु.3.17.36) इति शरणागतेन्द्राद्यर्थे एवंविधव्यापारत्वात् इन्द्रकर्मा ।। [नि-792. प्रपन्नेन्द्राद्यर्थतया दैत्यसंहाररूपकम् । कर्मं यस्यास्ति इन्द्रकर्मा सोऽष्टार्णो मनुरुत्तमः ।।]

## 793
 एवं प्रपन्नपरिपालनार्थत्वात् दुराचार-दण्डनार्थत्वाच्च खलु परमकारुणिकसियैव विप्रलंभलंभवः । एवं न्यायवृत्तत्वात् महाकर्मा ।। [नि-793. एवं न्यायप्रवृत्तत्वात् महाकर्मा इति कथ्यते ।।]

## 794
 तद्विप्रलिप्सया स्वयमप्यनुष्ठित-तदाचारः कृतकर्मा ।। [नि-794. स्वनुष्ठित-तदाचारः कृतकर्मा इति कथ्यते ।।]

## 795
 तत्स्थेम्ने प्रणीत-बुद्धार्हतादि-सामयिकागमः कृतागमः ।। [नि-795. कृतबुद्धाद्यागमत्वात् कृतागम उदाहृतः ।।] उद्भवः सुन्दरः सुन्दो रत्नलाभः सुलोचनः । अर्को वाजसनः शृङ्गी जयन्तः सर्वविज्जयी ।। 85 ।।

## 796
 [नि-796. मोक्षोपदोशनटनात् भवात् उद्गतवत् स्थितः ।। उद्भवः स तु विज्ञेयः सप्तार्णः पापनाशकः ।।]

## 797
 तद्दृष्टिमनोहरः सुन्दरः ।। [नि-797. स स्यात् सुन्दर उद्दिष्टः तेषां दृष्टिमनोहरः ।।]

## 798
 तेनासुरामनांसि सुष्ठु उनत्ति इति सुन्दः । पृषोदरादिः ।। [नि-798. विश्वातिशायिसौभाग्यशालित्वात् स उनति यत् । सुष्ठु चेतः क्लेदयति रक्षसां सुन्दः ईरितः ।।]

## 799
 पाण्डित्य-विडम्बन-मृष्टोदर-व्यक्त-रम्यनाभी रत्ननाभः ।। [नि-799. स रत्ननाभ इत्युक्तः यः पाणटित्य-विडम्बनात् । मृष्टोदर-व्यक्त-रम्यनाभिः सत्फलदो मनुः ।।]

## 800
 तथा हृदयालु-चोर-लोचनः । यथा- "ततो दिगम्बरो मुण्डः", (वि.पु.3.18.2) "पुनश्च रक्तांबरधृक् मायामोहोऽजितेक्षणः" इति ।। (वि.पु.3.18.16) [नि-800. सुलोचन इति प्रोक्तो दृङ्मायामोहितेक्षणः ।।] इति श्री हरिकुलतिलक-श्रीवत्सांकमिश्रसूनोः श्रीरंगराजदिव्याज्ञालब्ध श्रीपराशरभट्टापरनामधेयस्य श्रीरंगनाथस्य कृतो श्रीमद्विष्णुसहस्रनामविवरणे भगवद्गुणदर्पणे अष्टमं शतकं सम्पूर्णम् ।।

## 801
 नवमं शतकम् 'अहो! महात्माऽतिधार्मिकः' इति तैः स्तुतः अर्कः । "अर्क स्तुतौ" ।। [नि-801. अत्यन्तधार्मिक इति स्तुतः अर्क ईरितः ।]

## 802
 नास्तिक्यवादेन नास्तिक्यवादेन एहिकमन्नादिकमेव संभजतीति वाजसनिः । "वन पण संभक्तौ" "इन् सर्वधातुभ्यः ।" (उणा.पा.-4.119) "क्षपणकव्रतं हीदं यत् प्रातः प्रातः दध्योदनकबलान् गृह्णते इति ।।" [नि-802. अन्नादीन् एहिकानेव यस्मान्मह्यां भजन्ति ते । स वाजसनिः इत्युक्तः वस्वर्णो अन्नप्रदो मनुः ।।]

## 803
 शृङ्गमिव अहिंसाविढंबन-पिञ्छिका अस्य करे अस्तीति शृङ्गी । यथा-- "बर्हिपत्रधरः" इति ।। (वि.पु.3.18.2)

## 804
 आस्तिक्यवादिनः संविदात्मत्व-प्रपंचमिथ्यात्व-मिथ्यावादैः जितवान् इति जयन्तः । "जि जये" "तृभूवहिवसि भासिसाधिगण्डिमण्डिजिनन्जिभ्यश्च" इति 'झच्' प्रत्ययः ।। (उणा.पा.-3.128) [नि-804. सर्वप्रपञ्चमिथ्यात्व-संविदात्मत्व-वादतः । आस्तिक्यवादिनां जेता जन्त इति कथ्यते ।। ]

## 805
 कथं च एतान् प्रमाणविरुद्धं प्रत्याययति? सर्वविझ्जयी । सर्वज्ञा अपि हि जय्या अस्य इति ।। [नि-805. यस्य डय्याश्च सर्वज्ञाः स उक्तः सर्वविज्जयी ।।] सुवर्णबिन्दुरक्षोभ्यः सर्ववागीश्वरेश्वरः । महाह्रदो महागर्तो महाभीतो महानिधिः ।।86 ।।

## 806
 सर्वशक्तित्वात् पटुतरपदकवर्णैः आस्तिकतापलापात् सुवर्णबिन्दुः । "बिदि अपलापे" [नि-806. विन्दति अपलापति आस्तिकत्वं पटुभिरक्षरैः । सुवर्णबिन्दुर्गदितः नवार्णः पापनाशनः ।। ]

## 807
 गंभीरशयत्वेन अविकार्यः ।। [नि-807. गभीराशयवत्त्वेन ह्यविकार्यतया परैः । अक्षोभ्यः सप्तावर्णः स्यात् अक्षोभ्यत्वप्रदायकः ।।]

## 808
 सर्ववागीश्वरेश्वरः । अतो वादित्व-वाग्मित्वयोः पारं गतः । यथा-- "उत्तरोत्तरयुक्तौ च वक्ता वाचस्पतिर्यथा" इति ।। (राम.अ.1.14) [नि-808. वादिताया गतः पारं सर्ववागीश्वरेश्वरः । वाग्मितायाश्च सर्वेशः रव्यर्णो वाक्प्रदो मनुः ।।]

## 809
 यत्र पापकर्माणः अपुनरुत्थानं निमज्जन्ति "क्षिपाम्यजस्रम् अशुभान् आसुरीष्वेव योनिसु " इति, यत्र च पुण्यकृतो गाहं गाहं तृप्यन्ति, सः महाह्रदः । " ह्रद अव्यक्ते शब्दे ।" ह्रदते इति ह्रदः । पृषोदरादित्वात् ह्रस्वत्वम् ।। (गीता 16.19) [नि-809. मज्जन्ति पापास्तृप्यन्ति पुण्या इति महाह्रदः ।।]

## 810
 एवं बाह्य-कुदृष्टि-विनिविष्ट-नष्टात्मनां रौरवादिगर्ता अस्मात् इति महागर्तः । यथा-- "अश्रद्दधानाः पुरुषाः धर्मस्यास्य परन्तप! । अप्राप्य मां निमर्तन्ते मृत्युस्सारवर्त्मनि ।।" इति ।। (गीता.9.3) एवं स्वशासनातिलंधिनाम् असुराणां निग्राहकत्वम् उक्तम् । अथ देवीं संपदम् अभिजातानां स्वशास्त्रवश्यानाम् अनुग्राहकत्वम् ।।

## 811
 महाभूतः- महान्तो महात्मानोऽस्य स्वभूताः । इति । यथा- "महात्मानस्तु मां पार्थ" इत्यादि ।। (गीता.9.13). [नि-811. निग्राहकत्वं कथितं स्वस्यैवाज्ञातिलंधनात् । स्वाज्ञानुवर्तिनां पुंसाम् अनुग्रहतोच्यते ।। महाभूतो महात्मनः स्वभूता यस्य स श्रुतः ।। ]

## 812
 ते निधिवत् अतिप्रिया अस्येति महानिधिः । "ये तु धर्म्यामृतमिदम्" इत्यादि ।। (गीता.12.20) [नि-812. महात्मनो मिधिरिव प्रिया यस्य महानिधिः ।।] कुमुदः कुन्दरः कुन्दः पर्जन्यः पावनोऽनिलः । अमृताशोऽमृतवपुः सर्वज्ञः सर्वतोमुखः ।।87।।

## 813
 कौ-प्रकृतिमण्डले एव, तैः सह मोदते इति कुमुदः ।। [नि-813. प्राकृते मण्डले भूमौ कुमुदः स्यात् स मोदनात् ।।]

## 814
 कुं-मुक्तिभुवं ददातीति वा, कुन्दकुसुमवत् वैमल्याद्वा, कुन्दं-परतत्वज्ञानम्; पृषोदरादिः । तत् राति-ददातीति कपन्जरः । "आतोऽनुपसर्गे कः ।" (अष्टा.-3.2.3) "ददामि बुद्धियोगं तम्" इति ।। (गीता.10.10) [नि-814. मुक्तिभूमिप्रदा कुन्दसुमवत् विपुला मतिः । कुन्दम्, तत् राति दत्तेऽसौ कुन्दरः कीर्तितोऽथवा । कुमव्ययं पापवाचि कुन्दरः तस्य दारणात् ।।]

## 815
 स्वयं च कुन्दः जितपूर्वपूर्व-ज्ञानवैराग्यादि-भूमिकेभ्यः उत्तरोत्तरां परभक्ति-परज्ञानादिभुवं ददाति इति ।। अथवा कुम् इति निपातः । (निपातनात् मान्तत्वम्) । पापार्थो निपातितः । पापं दारयतीति कुन्दरः । अपि च विदारुतं पापं शोधयतीति कुन्दः ।। "दैप् शोधने", "आतोऽनुपसर्गे कः" इति कः ।। (अष्टा.-3.2.3) [नि-815. भक्तेभ्यः परभक्त्यादि-प्रदानात् कुन्दः उच्यते । विदारितं पापज्ञातं कुन्दः शोधयतीति वा ।।]

## 816
 "अज अर्दने" पर्जन्यः इति 'अन्य' प्रत्ययः पर्जादेश्च निपात्यते । स्वतत्त्व-ज्ञापनेन त्रितापापहः पर्जन्यः ।। [नि-816. स्वतत्त्वज्ञानदान्न नित्यं तापत्रयापहा । पर्जन्यः सः ।।]

## 817
 तथा पवते इति पवनः पविः गत्यर्थः ।। [नि-817. तदर्थ च पवते पवनश्च सः ।।]

## 818
 "तदप्यप्रार्थितं ध्यातो ददाति मधुसूदनः" इति ।। [नि-818. स्वस्य यस्मात् प्रेरकोऽन्यः प्रपन्नानुग्रहे सदा । नापेक्ष्यः सोऽनिलः प्रोक्तः मुन्यर्णो मनुरुत्तमः ।।]

## 819
 तान् स्वगुणामृतम् आशयतीति अमृताशः ।। [नि-819. यश्च आशयति भक्तान् वै स्वगुणामृतमादरात् । अमृताशः स इत्युक्तः श्रितपीयूषदो मनुः ।।]

## 820
 रूपमपि अमृतमस्येति अमृतवपुः ।। [नि-820. वपुर्यस्यामृतसमं स च अमृतवपुः स्मृतः ।।]

## 821
 तेषां शक्याशक्य-साध्यासाध्यादिकम् अनुसन्धत्ते इति सर्वज्ञः ।। [नि-821. शक्ताशक्यादिकं सर्वं शाध्यासाध्यादिकं च यः । भक्तानामा अनुरान्धत्ते स सर्वज्ञ इतीरितः]

## 822
 तेषामनेनैव मुखेन सुग्रहः, न अन्येन इति नियमं निर्धूय येन केनापि व्याजेन सुप्रवेशत्वात् सर्वतेमुखः । यथा-- "आर्तो वा यदि वा दृप्तः परेषां शरणागतः" इत्यादि ।। (राम.यु.18.28) [नि-822. तत्तन्नियममुत्सृज्य यो ज्ञातुं शक्यते बुधैः ।] व्याजेन येन केनापि स स्मृतः सर्वतोमुखः ।। सुलभः सुव्रतः सिद्धः शत्रुजित्-शत्रुतापनः । न्यग्रोधोदुम्बरोऽश्वत्थः चाणूरान्ध्रनिषूदनः ।। 88 ।।

## 823
 ततः शुलभः-अनर्घोऽपि मूल्याभासान स्वीकर्तुं शक्यः, यथा अङ्गरागदीयिनी नैकवक्रा "वस्त्रे प्रगृह्य गोविन्दं मम गेहं व्रजेति वै" इति स्वाधीनं चकार ।। [नि-823. सर्वेषां सुखलभ्यत्वात् शुलभः परिकीर्तितः ।।]

## 824
 यथा कथंचित् प्रविष्टानां सर्वथा परिपालनदृढव्रतः लुव्रतः यथा-- "सकृदेव प्रपन्नाय" इत्यादि ।। (राम.यु.18.33) [नि-824. येन केनापि विषिटानां सर्वथा परिपालनम् । दृढं सुष्ठुं व्रतं यस्य स सुव्रतः उदाहृतः ।।]

## 825
 स्वतत्वस्थितिविदां सिद्धः-अयत्नसाध्यः । न हि अस्य गोप्तृत्वम् ओपाधिकं सदा स्वत एव सर्वगोप्तृत्वात् । इति साक्षादाविर्भावाः अथ व्यवहिताः ।। [नि-825.अयत्नसाध्यः सिद्धः स्यात् स्वतत्त्वस्थितिवेदिनाम् ।। ]

## 826
 तत्र शत्रुचिद्भिः ककुत्स्थ-पुरुकुत्सादिभिः स्वदिव्य-तेजसा आप्यायितैः भगवतः चराचरगुरोः अच्युतस्य तेजसा आप्याय्तो देवासुर-संग्रमे समस्तानेव असुरान् निजघान" इति । (वि.पु.4.2.31) यथा च- "पुरुकुत्सः -- रसातलगतश्च असौ भगवत्तेजसा आप्याय्तवीर्यः सकलगन्धर्वान् जधान" इति च ।। (वि.पु.4,3,10) [नि-826. पुरुकुत्सककुस्थाद्यैः शत्रुजिद्भिः स्वतेजसा । आप्यायितेरपि परान् यस्तापयति नित्यशः । अयमेकपदेन उक्तः शत्रुजित-शत्रुतापनः ।।]

## 827
 न्यग्रोधश्च असौ उदुम्बरश्च इति व्यग्रोधोदुम्बरः । न्यग्भूतैः --अधः कृताञ्जलिभिः, रुध्यते-स्वप्रसादौन्मुख्येन व्यवस्थाप्यते इदि न्यग्रोधः । यथा- "अञ्जसिलिः परमा मुद्रा क्षिप्रं देवप्रसादिनी" । इति , (विष्णुधर्मोत्तरे 33.105) "कृतापराधस्य हि ते नान्यत् पश्याम्यहं क्षमम् । अन्तरेणाञ्जलिं बद्ध्वा लक्ष्मणस्य प्रसादनात् ।।" इति ।। (राम.कि.32.17) सर्वगुणैः उद्गतम् अम्बरं-परं धाम, तदुपलक्षिताः लक्ष्मीपरिजनादयः अस्य इति उदुम्बरः । पृषोदरादित्वात् वर्णव्यत्ययः । अत्युच्छ्रित-सेव्योऽपि आत्यन्तनी चानामपि अनुवर्तनसाध्यः इत्यर्थः ।। वैष्णवे- "एवं मौनेयगन्धर्वविधूतैः उरुगैरपि । अर्थितो भगवान् आदिपुरुषः पुरुषोत्तमः " इत्यादौ व्यक्तमेतत् ।। (वि.पु.4.3.4) [नि-827. न्यग्भूतैः प्रणतैः स्वानुग्रहोन्मुख्येन रुद्ध्यते । यो व्यवस्थाप्यते नित्यं न्यग्रोधः स उदाहृतः ।। गुणत्रयादुद्गतं यत् परमं धाम चाम्बरम् । यस्योदुम्बर एष स्यात् उः पृषोदरनीतितः ।। न्यग्रोधोदुम्बर इति ह्येकं नाम प्रकीर्तितम् । अत्युच्छ्रितानां सेव्यो योऽप्यतिनीचानुवर्तनः । न्यग्रोधोदुम्बरः स स्यात् दशर्णः सर्वसिद्धिदः ।।] अथ प्रादुर्भावान्तरसंज्ञः स्वाङ्गभूते तत्तद्देवतामुखेन जगन्नियमनम् ।।

## 828
 तत्र अद्य स्थितमपि न श्वः - अनित्यम्, इन्द्रादित्यादि-पदं येषां, तेषु नियामकतया तिष्ठतीति अश्वत्थः । पृषोदरादिः । यथा वैष्णवे-- "मूर्तिं रजोमयीं ब्राह्यीमाश्रित्य सृजदि प्रजाः । आश्रित्य पौरुषीं मूर्तिं सात्त्विकीं यः स पालयन् । कालाख्यां तामसीं मूर्तिमाश्रित्य ग्रसते जगत् ।।" इत्यादि ।। (वैष्णवे) [नि-828. अनित्यमिन्द्रादिपदं येषां तेष्वपि तिष्ठति । नियामकत्वेन इत्येवम् अश्वत्थ इति कीर्तितः ।।]

## 829
 तद्विरोधिनं चाणूरनामानम् असुरान्ध्रमल्लं निषूदितवान् इति चाणूरान्ध्र निषूदनः । सुषामादित्वात् षत्वम् ।। [नि-829. चाणूराख्यासुरं योऽरिं मल्लं सुदितवानसौ । प्रोच्यते मुनिभिर्नित्यं चाणूरान्ध्रनिषूदनः ।।]

## 830
 पाचन-शोषण-प्रतापन-प्रकाशनधर्माणि अध्यक्षेण उपकारीणि सहस्रमर्चिंषि अनेन सूर्ये निषिक्तानि इति सहस्रार्चिः । श्रीपौष्करे- "अग्नीषोमात्मसंज्ञस्य देवस्य परमात्मनः । सूर्याचन्द्रमसौ विद्धि साकारौ लोचनेश्वरौ ।।" इति "यदादित्यगतं तेजो जगत् भासयतेऽखिलम् । यच् चन्द्रमसि यच्चाग्नौ तत्तेजो विद्धि मामकम् ।।" इति ।। (गीता.15.12) [नि-830. सूर्ये सहस्रमर्चींषि शोषणादिषु हेतवः । अबिविष्टानि येनासौ सहस्रार्चिः इति स्मृतः ।।]

## 831
 तथा अग्निजिह्वाः देवाप्यायक-आहुतिग्रहण-वहनाधिकाराः काली-कराली-प्रभृतयः सप्त अस्येति सप्तजिह्वः । श्रीपौष्करे- "तद्वक्त्रदेवतानां च हुतभुक् परमेश्वरः । मन्त्रपूतं यदादाय हुतमाज्यपुरस्सरम् । ब्रह्माण्डभुवनं सर्वं सन्तर्पयति सर्वदा ।।" इति ।। [नि-831. यस्मात् काल्यादयो जिह्वा अग्नेः सप्त भवन्ति च । स सप्तजिह्वः आख्यातो लोकसन्तज्ञपणे रतः ।। ]

## 832
 इन्धनानि पाक-हविः सोमसंस्थानि प्रत्येकं सप्तसंख्यानि इष्टापूर्तरूपाणि सप्तवानस्पत्याः समिधः अस्येति सप्तैधाः ।। [नि-832. वानस्पत्याश्च समिधः सप्तसंस्थाः तथाऽथवा । इष्टापूर्तादिकर्माणि सप्तैधाः सन्ति यस्य सः ।।]

## 833
 तत्प्रकाशक-गायत्र्यादिछन्दस्क-वैदिकमन्त्र-अभिमानीनि रविरथधुर्याणि सप्त वाहनानि अस्येति सप्तवाहनः । यथा आम्नायते- "सप्तप्राणाः प्रभवन्ति" इत्यादि । (तै.उ.6.10) "गुहानानि रवेरस्य सप्त" इत्युक्तम् । (तै.उ.6.10) सप्त वायुस्कन्धान् वहतीति वा । श्रीपौष्करे- "विश्वेशप्राणशक्तेर्वै वाय्वाख्याम् अधिदैवतम् । जगत्सन्धारकं चेव नानास्कन्धात्मना तु वै । एते भगवदारामाः तिष्ठन्त्यस्मिन् जगत्त्र्ये ।।" इत्यादि ।। [नि-833. यो वहत्यनिलस्कन्धान् सप्तासौ सप्तवाहनः । वाहनानि रवेरस्य सप्त वा सप्तवाहनः ।। ]"

## 834
 अथ एवम् अधिष्ठेयेम्यः स्वभावविप्रकर्षाः । अमूर्तिः- स्थूल-भौतिक- मूर्तिव्यावृत्तः इत्यर्थः ।। [नि-834. स्थूलभौतिकमूर्तिभ्यो व्यावृत्तः अमूर्तिः उच्यते ।।]

## 835
 अकर्मवश्यत्वेन तन्मग्न-जीवविलक्षणः अनघः ।। [नि-835. जीवेभ्यः कर्मवश्येभ्यो व्यावृत्तश्च अनघः स्मृतः ।।]

## 836
 [नि-836. अचिन्त्यः दुर्निरूपः स्यात् मुक्ताद्युपमयाऽपि सः ।। ]

## 837
 स्वशासानतिवर्ति-अनुवर्तिषु यथास्ख्यं भयकृत्, [नि-837. आज्ञातिलंधिनां पुंसां नरकीदिभयंकरः । भयकृत् स समाख्यातः सप्तार्ण, भववज्ञधनः ।।]

## 838
 भयनाशनः । "भयाभयकरः कृष्णः" इति ।। [नि-838. आज्ञानुवर्तिनां स्वस्य भयं नाशयतीति सः । भयनाशनः इत्युक्तो नवार्णः कर्मकारकः ।।] अणुर्बृहत् कृशः स्थूलो गुणभृत् निर्गुणो महान् । अधृतः स्वधृतः स्वास्यः प्राग्वंशो वंशवर्धनः ।। 90 ।।

## 839
 अथ अणिमाद्यधिष्ठानम् अतिप्रकृष्टम् ऐश्वर्यम् ।। अतिशूक्ष्मदहराकाश-अव्यक्त-जीव-अनुप्रवेश-सामर्थ्यात् अणुः । गत्यर्थात् अणतेः "अणश्च" इति उप्रत्ययः । तदणिमाप्येतदणुः । (उणा.पा.-1.8) "अणोरणीयान्" "निपुणो अणीयान् वितोर्णायाः" ।। (तै.उ.6.10) [नि-839. अतिसूक्ष्महृदाकाशव्यक्त जीवप्रवेशने । शक्तिमान् अणुः इत्युक्तः षडर्णः सर्वशक्तिदः ।।]

## 840
 व्याप्त्या विपुल-परमव्योमादि चलकीकृत्य, अतिमहता महिम्ना बृहत् । "पृषद्बृहन्महत्" (उणा.पा.-2.85) इत्यादिना बृहेः अतिप्रत्ययः, शतृवद्भावश्च निपात्यते। यथा- "पृषद्बृहन्महम्" इत्यादिना बृहेः अतिप्रत्ययः, शतृवद्भावश्च निपात्यते । यथा- (उणादि.पा.2.244) "स भमिं विश्वतो वृत्वा अत्यतिष्ठत् दशाङ्गुलम्", (पु.शू.1.) "महतो महीयान्", "वर्षीयांश्च पृथिव्याः" इत्यादि ।। (तै.उ.6.10) [नि-840. विपुलं परमव्योम महिम्ना चुलकीकृतम् । येन नाम्ना बृहत् स स्यात् षडर्णश्च बृहत्त्वदः ।।]

## 841
 तुलानिसाद्यतिशायिना लघिम्ना सर्वत्राव्याहतगत्वरः कृशः । "कृश तनूकरणे" "इगुहधत्वात् कः ।" क्रशिमा च (अष्टा.- 3.1.135) अयं लघिमा च इति प्रकरमात् गम्यते । यथा- "अप्रमेयोऽन्योज्यश्च यत्रकामगमो वशी" इति ।। (भार. शभा. 40.78) [नि-841. सर्वत्राव्याहतगतिः लघिम्ना कृशः ईरितः ।।]

## 842
 सर्वम् अव्यवहितम् एकत्र स्थित्वा स्प्रष्टुं भूमिष्ठस्य च चन्द्रमसं परिमार्ष्टुं शक्तिः प्राप्तिः, तयाऽतिप्रकृष्टया विशिष्टः स्थूलः । "खर्जपिञ्जादिम्य ऊरोलचौ" इति ऊलच् । (उणा.पा.-4.91) "ध्रुवः समालभ्य तिष्ठति" इति ।। [नि-842. स्थित्वा एकत्र अखिलं स्पष्टुं शक्तिर्या महती सदा ।

## 843
 स्वसंकल्पेन सर्वं स्वगुणभूतसर्वावस्थं कुर्वन् बिभर्ति इति गुणभृत् । इद मस्य प्रकृष्टमीशितृत्वम् । "सर्वस्य वशी सर्वस्येशानः" इति ।। [नि-843. संकल्पात् स्वगुणीभूत-सर्वावस्थमिदं जगत् । कुर्वन् बिभर्ति नित्यं यो गुणभृत् स स्मृतो बुधैः ।।]

## 844
 अतद्वश्यतया तत्संस्पर्शेऽपि अस्पृष्ट-तदगुणः निर्गुणः-- परपस्वतन्त्रः । इदमस्य परमं वशित्वम् -- "विश्वस्य मिषतो वशी", (तै.उ.6.1) "सत्त्वादयो न सन्तीशो यत्र च प्राकृता गुणाः इति च ।।" [नि-844. स्थितोऽप्यतद्वश्यतया जगति उस्पर्शनात् गुणैः । उक्तः स निर्गुण इति सप्तार्णः पावनत्वदः ।।]

## 845
 प्राकाम्यम्-इच्छानभिधातः, भूमौ उन्मज्जति निमज्जति च यथोदके; अस्य परमप्रकर्षात् महान् । "महतेः पृषद्बृहत्" इत्यादिना पूर्ववन्निपातनम् । यथा-- "संप्रयोज्य वियोज्यायं कामकारकरः प्रभुः । यद्यदिच्छेत् अयं शोरिः तत्त्तत् कुर्यात् अयत्नतः ।। " इति ।। [नि-845. भूम्यां महानीर इव हि उन्मज्जननिमज्जनात् । महान् प्राकाम्यसंपूर्र्त्या षडर्णस्तु महत्त्वदः ।।]

## 846
 छायानुप्रवेशेन परचित्तवशीकारः अनुध्यानेन तच्चित्ताधिष्ठानम्, सजीवस्य उत्थितजीवस्य वा शरोरस्यानुप्रवेशनम्, इष्टापूर्ताधिष्ठानं च इति चतुर्विधं यत्र कामावशायित्वम् आहुः । तादृशवैश्वरूप्यप्रकर्शेण क्वचित् धृतो नियमितो न इति अधृतः । तत्प्रकर्षश्च सर्वदा स्वाच्छन्द्यम् । अतो हि इति ह स्म आहुः असिद्ध समाधयो हि वैदिकपुत्राः तत्संकल्पात् अपुरावृत्तिपरमपदं प्रापुः , भवावर्तेन पुनरावर्तन्ते च । चिन्दचित्स्वरूप-विपर्याससामर्थ्येऽपि असौ कस्यापि हेतोः न विपर्यासयति इति ।। [नि-846. यश्चानियाम्यः केनाऽपि हि अधृतः स तु कीर्तितः ।।]

## 847
 मन्त्र-ओषधि-तपः-समाधि-सिद्धात् बद्धैश्वर्यात् भगवदैश्वर्यं व्यावर्तयति- स्वधृतः । एतदैश्वर्यमस्य न समाध्याद्युपाधिकम्, किं तु स्वभावतो धृतमिति स्वधृतः ।। [नि-847. स्वभावतो धृतैश्वर्यः स्वधृतः परिकीर्तितः ।।]

## 848
 अथ मुक्तैश्वर्यात् -स्वास्यः आस्यां-आसनम् । "आतश्चोपसर्गे" इत्यङ् । सा शोभना अस्य इति । मुक्तस्य हि आविर्भूत-स्वाभाविक- ऐश्वर्यंरूपम् आसनं दुष्टम्, पूर्वम् अविद्यातिरेहितत्वात् । नैवं भगवतः सदाऽऽ विर्भावादिति ।। [नि-848. आसनं शोभनं यस्य स स्वास्यः इति कथ्यते ।। ]

## 849
 अथ नित्यानामैश्वर्यात्-प्राग्वंशः । भूतः इति । सर्वं हि सर्वथा तदिच्छोपाधिकम् इत्यविवादः । सर्वस्यास्य संग्रहः वैष्णवे-- "तथाऽष्टगुणैश्वर्यं नाथ ! स्वाभाविकं परम् । निरस्तातिशयं यस्य ततस्तोप्यामि किं क्वहम् ।।" इति ।। (पु.सू.1) [नि-849. अनादिमुक्ताः प्राञ्चो ये तेषामुद्भवभूमिदः । प्राग्वंशः इति विख्यातः सप्तार्णो मनुरुत्तमः ।।]

## 850
 अथ तद्विलक्षणस्य तत्तत्-ताद्रूप्यहेतुत्वात् तत्र वंशवर्धनः वंशम् अनन्त रोक्तं स्वसन्तानभूतं नित्यवर्गसिद्धवर्गं वर्धयतीति । यथा- "प्रणतोऽस्मि अन्तसन्तानम्" इति ।। [नि-850. नित्यसिद्धस्य वर्गो यो वंशं सन्तानलक्षणम् । तं वर्धयति यश्चासौ वंशवर्धनः उच्यते ।।] भारभृत् कथितो योगी योगीशः सर्वकामदः । आश्रमः श्रमणः क्षामः सुपर्णो वायुवाहनः ।। 91 ।।

## 851
 मुक्तानां च बन्धस्रंसन-स्वरूपाविर्भाव-स्वप्राप्तिभारं विभर्ति इति भारभृत् ।। [नि-851. मुक्तानां बन्धमोक्षादिभारस्य भरणाद्धि सः । भारभृत् सप्तवर्णः स्यात् कार्यनिर्वाहशक्तिदः ।।]

## 852
 तत्र प्रमाणयति -कथितः उक्तवक्ष्यमाण-गुणवत्तया सर्वशास्त्रेषु । यथा- "वेदेषु सपुराणेषु शाङ्गोपाङ्गेषु गीयसे ।" "वेदे रामायणै पुण्ये भारते भरतर्षभ ! । आदौ मध्ये तथान्ते च विष्णुः सर्वत्र गीयते ।।" "वचसां वाच्यम् " इत्यादि ।। (जितंते 1.7) [नि-852. उक्तः शास्त्रेषु कथितः यः सर्वगुणवत्तया ।।]

## 853
 सर्वमेतत् समभावयति इति योगी । युच्यते अनेन इति योगः -- अघटितार्थघटनं महाब्रभावः, सोऽस्य अतिशयेन नित्ययोगेन चेति । यथा- "पश्य मे योगमैश्वरम्", (गीता.11.8) "योगेश्वरः कृष्णः," (गीता.18.78) "योगं योगेश्वरात् कृष्णात्", (गीता.18.75) "महायोगेश्वरो हरिः" इत्यादि ।। (गीता.11.9) [नि-853. योगो हि अघटितार्थस्य घटनं तेन सर्वधा । यस्यास्ति नित्यसंबन्धः स योगी परिकीर्तितः ।।]

## 854
 बद्धेष्वपि सहजसमाधिकानां सनकादियोरिनामपि धुर्यः योगीशः । "सनन्दनादीन् अपकल्मषान् मुनीन् चकार भूयोऽतिपवित्रितं पदम्" इति ।। (वि.पु) [नि-854. योगीशः सनकादीनां योगिनां धुर्य उच्यते ।।]

## 855
 [नि-855. अणिमादीन् सर्वकामान् योगस्खलितयोगिनाम् ।। अन्तरायतया मुक्तेः ददत् स्यात् सर्वकामदः ।।]

## 856
 ततो निवृत्त्य सुभिक्षपरविद्येषु वैष्णवगेगोषु तेषां विश्रान्तिहेतुः आश्रमः । "शुचीनां श्रीमतां गेहे योगभ्रष्टोऽभिजायते" इति ।। (गीता.6.1) [नि-856. तेषां तु योगभ्रष्टानां हेतुर्वैष्णवसद्मसु । सुभिक्षपरविद्येषु विश्रान्तेः आश्रमः स्मृतः ।।]

## 857
 भोगन्मभ्याम् अनुपक्षीण-पूर्वसंस्कारैः तत्र समाधिशेषो अनायासेन श्रम्यते- अभ्यते इति श्रमणः । "युवोरनाकौ" इति अनः । (अष्टा.-7.1.1) "तत्र तं बुद्धिसंयोगं लभते पौर्वदैहिकम्" इति ।। (गीता.6.43) [नि-857. अक्षीणपूर्वसंस्कारैः जन्मनाऽनुभवेन सः । श्रम्यतेऽभ्यस्यतेऽनेन श्रमणः परिकीर्तितः ।।]

## 858
 एवं स्वयोगाभिमुख्यमात्रेण ते योगभ्रष्टा अपि दुर्ग तरितुं क्षमन्तेऽस्मा दिति क्षामः । घञ् । "न हि कल्याणकृत् कश्चित् दुर्गतिं तात गच्छति" इति ।। (गीता.6.40) [नि-858. योगाभ्मुख्यमात्रेण योगभ्रष्टा अपि स्वयम् । यस्मात् क्षमन्ते स क्षामो भवाब्धितरणाय वै ।।]

## 859
 एवं प्रत्यापन्नसमाधीन् समाधि-विपाकद्वारा तमसः पारं नयतीति सुपर्णः । "स्वपारं भगवान् नयति" इति मौलाः "अनेकजन्म-संस्द्धः ततो याति परां गतिम्" इति ।। (गीता 6.45). [नि-859. प्रत्यापन्नसमाधीन् यः समाधेः परिपाकतः । नयते तमसः पारं सुपर्णः सच कीर्तितः ।। ]

## 860
 तांश्च प्रबलहेतुभिः पतितानपि वायुना-अनुपमगत्वरेण पतगपतिना वाहयति- उत्तारयतीति वायुवाहनः । यथा परमर्षिशापात् अधश्चर परमभागवतं वसुं गरुत्मता पुनः उपरिचरीचकार । श्रीविष्णुतत्त्वे च --- "अथना पक्षिराट् तूर्णमागत्य स्वामिनः पदम् । नेष्यति" इति ।। [नि-860. वायुना गत्वरेणेव कर्मणः पतितान् सतः । गरुत्मता वाहयति यः स स्यात् वायुवाहनः ।।] धनुर्धरो धनुर्वेदो दण्डो दमयिताऽदमः । अपरोजितः सर्वसहो नियन्ता नियमो यमः ।। 92 ।।

## 861
 ईदृगुपासकानां कण्टकोद्धरणाय स्वयमेव धनुर्धरः । "एतदर्थं हि लोकेऽस्मिन् क्षत्रियैर्धार्यते धनुः ।" "धार्यते क्षत्रियैः चापो नार्यशब्दो भवेदिति ।।" इति ।। [नि-861. उपासकानां भक्तेर्यः प्रत्यूहविनिवृत्तये ।

## 862
 अन्येऽपि सुरनरेन्द्रादयः धनुरादिकं तत्तच्छास्त्र-प्रवर्तकेऽस्मिन् विन्दन्तीति धनुर्वेदः । [नि-862. सुरेन्द्राद्या धनुः शास्त्रं यस्मात् विन्दन्ति स श्रुतः । धनुर्वेदो ह्यष्टवर्णः धनुर्वेदप्रदायकः ।।]

## 863
 वेदधर्म-क्षेमंकर-नृपतिमुखेन दण्डनीत्या दुष्टान् दण्डयतीति दण्डः ।। "ञमन्ताड्डः" (उणा.पा.-1.119) [नि-863. वेदधर्मारिष्टताति नृपादिमुखतः खलान् । दण्डनीत्या दण्डयतीति असौ दण्डः प्रकीर्तितः ।।]

## 864
 स्वयं च रावणादीन् ताच्छील्येन दमयिता ।। [नि-864. ताच्छील्यात् रावणादीनां हर्ता दमयिता स्वयम्।।]

## 865
 न चास्यान्यः कश्चित् एवमिति अदमः । मथा- "ईस्म कुर्यात् जगत्सर्वं मनसैव जनार्दनः । न तु कृत्स्नं जगच्छक्रं किंचित् कर्तुं जनार्दने ।।" इति ।। (भार.उ.67.8) [नि-865. कश्चित् दमयिता नास्ति यस्यासौ अदमः स्मृतः ।।]

## 866
 एवं सर्वतोमुखे प्रशासने क्वचित् कदाचित् कुतश्चित् अप्रतिहतः अपराजितः । यथा- "दाशार्हम् अपराजितम्", "यस्य मन्त्री च गोप्ता च सुहृच्चैव जनार्दनः । हरिः त्रैलोक्यनाथः सन् किं नु तस्य न निर्जितम् ।।" इति च ।। (भार.उ) [नि-866. क्वचित् कदाचित् कस्माच्चित् सर्वतोमुखशासने । यस्य प्रतिहतिर्नास्ति स वै स्यात् अपराजितः ।।]

## 867
 स्वशासवेन सर्वं देवतान्तरमपि मन्दाधिकारिणाम् आराध्यतया सहते- ब्भर्ति इति सर्वसहः ।। [नि-867. मन्दाधिकारिणां सर्वमाराध्यत्वेन दैवतम् । बिभर्ति सहते यस्तु स सर्वसहः ईरितः ।।]

## 868
 तत्र तत्तद्रुचीन् प्ररोचयन् नियच्छतीति नियन्ता ।। "यो यो यां यां तनुं भक्तः श्रद्धयाऽर्चितुमिच्छति" इति ।। (गीता.7.21) [नि-868. दैवतेषु च सर्वेषु तत्तदिच्छाम् प्ररोचयन् । मन्दाधिकारिणो योऽसौ न्यन्ता स्यान्नियच्छति ।।]

## 869
 तत्फलं च जात्यायुर्भोगादिकं नियम्यतेऽस्मिन्निति नियमः । "यमः समुपनिविषु च" इत्यप् । यथा- (अष्टा.-3.3.63) "लभते च ततः कामान् मयैव विहितान् हितान्" इति । (गीता.7.22) [नि-869. भोगादिकं नियम्यास्मिन् लेभयन् नियमः स्मृतः ।।] (869).

## 870
 "प्रभवति संयमने ममापि विष्णुः" इति ।। (वि.पु.3.7.13) एवं रजस्तमसोर्नियमनम् ।। [नि-870. यमादीन् यच्छति यमः तत्तात्फलनियामकान् ।।] सत्त्ववान् सात्त्विकः सत्यः सत्यधर्मपरायणः । अभिप्रायः न्नियार्होऽर्हः प्रियकृत् प्रीतिवर्धनः ।। 93 ।।

## 871
 अथ सत्त्वस्य । परमप्रकाश-लाघव-सुखसंपदा मोक्षमूलं सत्त्वं साक्षादधिष्ठेयम् अस्योति सत्त्ववान् । यता-- "महान् प्रमुर्वै पुरुषः सत्त्वस्यैष प्रवर्तकः ।" द्रुहिणादिमुखे हि रजस्तमसी । श्रीमति वाराहे देवः -- "सत्त्वेन मुच्यते जन्तुः सत्त्वं नारायणात्मकम् । रजसा सत्त्वयुक्तेन भवेत् श्रीमान् यशोऽधिकः ।।" "तज्च पैतामहं वृत्तं सर्वशास्त्रेषु पठ्यते । यद्रजस्तमसोपोतं सोऽहं नास्त्यत्र संशयः ।।" इति ।। [नि-871. प्रकाशलाधवसुखसंपदा मोक्षसाधनम् । सत्त्वं साक्षादधिष्ठेयं यस्यासौ सत्त्ववान् श्रुतः ।।]

## 872
 धर्मज्ञानवैराग्यैश्वर्यरूप-फलनियमनेन च सत्त्वम् अर्हतीति सात्विकः । "तदर्हति" इति ठक् ।। (अष्टा.-5.1.63) [नि-872. विज्ञानैश्वर्यवैराग्य धर्मरूपफलस्वयम् । नियम्यार्हति सत्त्वं यः सात्विकः परिकीर्तितः ।।]

## 873
 सात्विकशास्त्र-प्रतिपाद्यतया यथार्थवैभवः सत्यः । "सत्ये प्रतिष्ठितः कृष्णः सत्यमस्मिन् प्रतिष्ठितम् । सत्तासत्ते च गोविन्दः तस्मात् सत्य- सतां मतः ।।" इति वा सत्यः ।।(भार.उ.69.12.13) [नि-873. यतार्थवैभवः सत्यः श्रुतः सात्विकशास्त्रतः ।।]

## 874
 निरुपाधिः सात्विकचोदनाधिकारिफलक उत्तम-धर्मोऽस्य परायणं-परमप्रीणनमिति सत्यधर्मपरायणः ।। [नि-874. उपाधिरहुतः सर्वमुख्यो धर्मः परायणम् । परमप्रीणनो यस्य सत्यधर्मपराणः ।। ]

## 875
 सत्यधर्मनिष्टेन स्वच्छेन निरुपाधिकोद्देश्यतया अभिप्रेतः इति अभिप्रायः ।। [नि-875. स्वच्छेन धर्मनिष्ठेन योऽभितः प्रेयते पुनः । निरुपाधिकम् उद्देश्यतयाऽसौ अबिसंहितः ।। अभिप्रायः इति ज्ञेयो वस्वर्मो मनुरुत्तमः ।।]

## 876
 एवमैदमर्थ्यज्ञानिनं प्रियमेवार्हतीति प्रियार्हः । एकभक्तिषु हि भगवतः । स्वत एव प्रावण्यम् आर्त-अर्थार्थि-जिज्ञासुषु औदार्यं बलात्करणेन । "तेषां ज्ञानी नित्ययुक्तः एकभक्तिर्विशिष्यते", (गीता.7.17) "उदाराः सर्वं एवैते" इति ।। (गीता.7.18)

## 877
 अनन्यस्पृहाणां तेषामपि अयमेव योग्य इति अर्हः । "आस्थितः स हि युक्तात्मा मामेवानुत्तमां गतिम् " इति ।। (गीता.7.18) [नि-877. अनन्येच्छावतां पुंसां योग्यः स अर्ह इति स्मृतः ।]

## 878
 अन्यपरानपि भजतः तच्छन्दानुवर्तनेन प्रियान् करोति इति प्रियकृत् । "निराशीः कर्मसंयुक्तान् सात्वतांश्चापि अकल्पयम्" इति ।। [नि-878. भक्तान् अन्यपरानेवं स्वप्रियान् कुरुते सदा ।। छन्दानुवर्तनेनेति प्रियकृत् स निगद्यते ।।]

## 879
 अथ उत्तरोत्तर-गुणाविष्कारेण तां प्रीतिं वर्धयति इति प्रीतिवर्धनः । "भजताम् प्रीतिपूर्वकम् । ददामि बुद्धियोगं तम्" इति ।। (गीता.10.1) [नि-879. गुणाविष्करणात् नित्यम् उत्तरतोऽधिकम् । यस्तु प्रीतिं वर्धयति प्रीतिवर्धनः ईरितः ।।] विहायसगतिर्ज्योतिः सुरुचिः हुतभुग्विभुः । रविर्विरोचनः सूर्यः सविता रविलेचनः ।। 94 ।।

## 880
 तथा निरूढभक्तिपरकोटिभिः विहायसं परमव्योम-पदमेव गम्यते अस्मादिति विहायसगतिः । स खल्वाह- "भुक्त्वा च विपुलान् त्रोगान् त्वमन्ते मत्प्रसादतः । ममानुस्मरणं प्राप्यमम लोके निवत्स्यसि ।।" इति सबत्रं च । (गीता) "तदोकोऽग्रज्वलनं तत्प्रकाशितद्वारो विद्यासामर्थ्यात् तच्छेषगत्यनुस्मृति योगाच्च हार्दानुगृहीतः शताधिकया" इति ।। (ब्र.सू.4.2.16) [नि-880. निरूढभक्तियुक्तैर्हि नित्यं यस्मात् गम्यते । विहायसः परं व्योम विहायसगतिः तु सः ।।]

## 881
 तदारोहणनिश्रेण्या अर्चिरादिगतेः प्रथमं पदम् अर्चिः आह- ज्योतिः । द्योत्यते अस्मात् इति । द्युतेरिसन् जादेशश्च । यथा-- "ते अर्चिषम् अभिसंभवन्ति" इति ।। (छा.-5.10.1) उपासनप्रसन्नेन भगवता उपासकातिवहने नियुक्तत्वेन आतिवाहिका हि अर्चिरादयः "अर्चिरादिना तत्प्रथितेः" (ब्र.सू.4.3.1) "आतिवाहिकास्तल्लिङ्गात्" (ब्र,सू.4.3.4) इत्यादौ चिन्तिताः ।। [नि-881. स्वप्राप्तेः साधनत्वात् यः स्वयं नित्यं विशेषतः । अर्चिरादिगतेः ज्योतिः प्रथमं पर्व कथ्यते ।।]

## 882
 सूर्योदयात् रोचते इति रुचिः ; सा अस्य शोभना इति सुरुचिः । "इगुपधात् कित्" इति कर्तरि इन् कित् ।। (उणा.पा.-4.121) "अर्चिषोऽहः" इति ।। (छा.5.10.1) [नि-882. अहः शुभं यस्य स वै सुरुचिः परिकीर्तितः । ]

## 883
 "अह्न आपूर्यमाणपक्षम्" इति ।। (छा.-5.10.1) [नि-883. हुतं सुधापरिणतं भुञ्जानश्चन्द्रमास्तथा । विभुः पूर्णो भवेत् यस्मिन् स वै स्यात् हुतभुग्विभुः ।।]

## 884
 उत्थानकालतया उदगयतद्वारा रूयते-प्रशस्यते इति रविः । "आपूर्यमाणपक्षात् यान् षडुदङ्ङेति मासान्" इति ।। (छा.-5.10.1) [नि-884. यश्चोत्तरायणद्वारा रूयतेऽत्र प्रशस्यते । स वै रविः समाख्यातः प्राशस्त्यफलदो मनुः ।।]

## 885
 द्वाभ्यात् अयनगतिभ्यां संवत्सरो रथेन आदित्यं विरोचयतीति विरोचनः । "मासेभ्यः संवत्सरम्", (छा.-5.10.2) "संवत्सरोऽसावादित्यः" इति ।। (तै.6)न्यासविद्या [नि-885. अयनद्वयगत्याऽर्कं यो विरोचयति स्वयम् । विरोचन इति ख्यातः प्रकाशफलदो मनुः ।।]

## 886
 वायुः सदा सरति अस्मादिति सूर्यः । "राजसूयसूर्यः" (अष्टा.-3.1.114) इत्यादिना निपातितः । बहुलवचनात् अन्येऽपि कृतः प्राप्तमर्थ व्यभिचरन्तीति कृत्प्रत्ययानां सर्वत्र इष्टार्थत्वं द्रष्टव्यम् । "स वायुलोकम्" इति ।। (कौषी.-1.21) [नि-886. वायुः सरति यस्माद्धि तस्मात् सूर्यः षडक्षरः ।।]

## 887
 सूर्यद्वारा वृष्टिसस्यादिकं सूते इति सविता । "संवत्सरात् आदित्यम्", (छा.-5.10.2) "वायुमब्दात् अविशेषविशेषाभ्याम् " इति न्याय्यं व्यवधानम् ।। (शा.सू.4.3.2) [नि-887. वृष्टिसस्यादिकं सूते सविता इति रवेर्भुखात् ।।]

## 888
 रविरश्मि-लंक्रान्त्यादिमुखेन चन्द्र-विद्युद्-वरुणान् लोचयतीति रविलोचनः । "आदित्यात् चन्द्रमसं चन्द्रमसो विद्युतम्" (छा.-5.10.2) "स वरुणलोकम्" इति ।। (कौषी.-1.21) [नि-888. सूर्यस्य रश्मिसंबन्धात् विद्युद्वरुण चन्द्रकान् । निरन्तरं लोचयति रविलोचन ईरितः ।।] अनन्तहुतभुग्भोक्ता सुखदो नैकदोऽग्रजः । अनिर्विण्णः सदामर्षी लोकाधिष्ठानमद्भुतः ।। 95 ।।

## 889
 सप्ततन्तुषु हुतं भुक्ते इति इन्द्रो हुतभुक्; प्रजाः भुनक्ति- पालयतीति प्रजापतिः भोक्ताः तौ महान्तौ अस्य इति अनन्तहुत-भुग्भोक्ता । "स इन्द्रलोकं स प्रजापतिलोकम्" इति ।। (कौषी.-1.21) [नि-889. मरुत्त्वान् हुतभुक् भोक्ता यो भुनक्ति प्रजा विधिः । सः अनन्तहुतभुग्भोक्ता महान्तो यस्य तौ सदा ।।]

## 890
 "तत्पुरुषोऽमानवः स एनान् ब्रह्म गमयति" इति ।। (छा.-5.10.2) [नि-890. अमानवकरस्पर्शात् भवमुत्सार्य सत्वरम् । स्वप्राप्तिलक्षणसुखं ददाति सुखदः च सः ।।]

## 891
 एकं ददति इति एकदाः ; तद्विरुद्धाः नैकदाः -- असंख्येय-मालांजनवासः-प्रभृति ब्रह्मालंकारदायिन्यो मुक्ताभ्युत्तानविदो दिव्याप्सरसः अस्योति नैकदः । "तं पंच शतान्यप्सररः उपाधावन्ति शतं मालाहस्ताः शतम् अंजनहस्ताः " इत्यादि कौषीतकिनः समामनन्ति । (कौषी.-1.34) "तं ब्रह्मालंकारेणअलंकुर्वन्ति" इत्यादि च ।। (कौषी.1.4) [नि-891. ब्रह्मालंकारदायिन्यो मुक्तेभ्यश्च परे पदे । दिव्यस्तु अप्सरसो यस्य नैकदः स च कथ्यते ।।]

## 892
 एवं प्राप्तानां मुक्तानामग्रे सह सर्वैश्वर्या श्रिया यथा-पर्यङिकविद्य परमभोग्यो जायते इति अग्रजः । "स आगच्छति अमितौजसं पर्यङ्कम्" इति प्रभृति (कैषी.-1.42) "उपश्रीरुपबृंहणं तस्मिन् ब्रह्मास्ते, तमित्थवित् पादेनैव अग्रे आरोहति, तं ब्रह्माह 'कोऽसि'इति " इति प्रभृतिच (कौषी.-1.51) "सा या ब्रह्मणि चितिः या व्यष्टिः तां चितिं जयति, तां व्यष्टि व्यष्नुते इति" इत्येवमन्ता हि पर्यंङ्कविद्या ।। (कौषी.-1.67) [नि-892. स्वस्याग्रे प्राप्तमुक्तानां सर्वेश्वर्या श्रिया सह । यथापर्यंकविद्य च करुणाविष्टचेतसा । तद्भोग्यो जायते यश्च सः अग्रजः परिकीर्तितः ।।]

## 893
 एवमाश्रितं महता प्रणिधानेन संसारगर्तात् उत्तार्य, आत्मानं प्रापय्य च, तमशोच्य पश्यन् अनिर्विण्णः । कृतकृत्यस्तदा रामो विज्वरः प्रमुमोद ह इतिवत् ।। (राम.बा.1.85) [नि-893. महता प्रणिधानेन हि उत्ताय भवगर्ततः । प्रापय्य च तमात्मानं कृतकृत्यश्च विज्वरः । पश्यन्नशोच्यमेनं यो हि अनिर्विण्णः स ईरितः ।। ]

## 894
 ततः प्रभृति सर्वकालं तेन कृतप्रतिकृतं मर्षितुं-निर्वोढुं शीलम् अस्येति सदामर्षी । "शोश्नुते सर्वान् कामान् सह ब्रह्मणा विपश्चिता" इत्यादि ।। (तै.1.2) [नि-894. कृतप्रतिकृतं त्वस्य निर्वोढुं मर्षितुं भवेत् । सर्वदा शीलमस्येति सदामर्षी इति कीर्तितः ।।]

## 895
 "अनुत्तमेषु उत्तमेषु लोकेषु" इति (छा.1.2) श्रुतानां मुक्तभोग्यानां नित्याश्रयो लोकाधिष्ठामम् ।। [नि-895. लोकानां मुक्तभोग्याना लोकाधिष्ठानम् आश्रयः ।।]

## 896
 ततार च अद्भुतः । "अदिभुवो डुतच्" । (उणा.पा.-5.1)सर्वदा सर्वैः सर्वथाऽनुभवेऽपि इपूर्ववत् अतिविस्मयनीयः ।। [नि-896. सर्वदा सर्वथा सर्वैः भुज्यमानोऽप्यपूर्ववत् । स्मयनीयः अद्भुतः प्रोक्तः ।।] सनात् सनातनतमः कपिलः कपिरव्ययः । स्वस्तिदः स्वस्तिकृत् स्वस्ति स्वस्तिभुक् स्वस्तिदक्षिणः ।। 96 ।।

## 897
 तेषां संभजनाम् सनात् । "सनः सनात्" इति गणे निपातितऋः ।। [नि-897. तेषां संभजनात् सनात् ।।]

## 898
 एवं सनातनतमः । सना पुराणे तनपि रूपम्, पुराणतमः । पुरा अपि नवः पुराणः । सदातनत्वेऽपि तदातनत्ववत् नित्य नूतनभोग्यः ।। [नि-898. नित्यनूतनभोग्यत्वात् सनातनतमः स्मृतः ।।]

## 899
 किंरूपः? मध्यस्थ-नीलतोयद-विद्युल्लोखोज्ज्वलवर्णः कपिलः ।। [नि-899. विद्युन्मण्डलमध्यस्थनीलमेघवत् उज्ज्वलः । कपिलः स समाख्यातः सप्तवर्णों महामनुः ।।]

## 900
 स्वयमपि तदनुभवसुखनिर्वृतिं पाति पिबतीति वा कपिरव्ययः ।। "इन् सर्वधातुभ्यः" । आतो लोपः ।। (उणा.पा.-4.119) [नि-900. नित्य सुखं स्वानुभवं पात्ययं कपिरव्ययः ।।] इति श्रीहरितकुलतिलक श्रीवत्सांकमिश्रसूनोः श्रीरंगराजदिव्याज्ञा-लब्ध श्रीपराशरभत्तापरनामधेयस्य श्रीरंगनाथस्य कृतौ श्रीमद्विष्णुसहस्रनामविवरणे भगवद्गुणदर्पणे नवमं शतकं संपूर्णम् ।।

## 901
 दशमं शतकम् एवं महन्मङ्गलं ददाति इति स्वस्तिदः ।। [नि-901. भक्तेभ्यो मङ्गलं स्वस्ति ददातः स्मृतः ।।]

## 902
 स्वगुणैः स्वभोगाशिषं करोति इति स्वस्तिकृत् ।। [नि-902. स्वस्ति भेगाशिषं यस्तु करोति स्वस्तिकृत् च सः ।।]

## 903
 स्वयमेव महन्मङ्गलम् स्वस्ति । "स्वस्ति शिवाशिषोः ।।" (उदा.) "सावसेः शित्" इति तिप्रत्ययः । शित्त्वात् भूभावाभावः ।। (उणा.पा.-4.180)

## 904
 सर्वमे तत् स्वस्ति भुनक्ति-पालयतीति स्वस्तिभुक् ।। [नि-904. पालनात् मङ्गलस्यैव स्वस्ति भुक् च इति गम्यते ।।]

## 905
 अन्यदपि स्वपरिचरमानुगुणं दिव्यशरीर-शक्त्यादि स्वस्ति स्वात्मदान- दीर्घसत्रे ऋत्विग्भ्यो देया दक्षिणा अस्य इति स्वस्तिदक्षिणः ।। [नि-905. शक्त्याद्या प्रकृतिः स्वस्ति स्वात्मदानं च दक्षिणा ।। आत्मार्पणाख्ययागे तु यस्यासौ स्वस्तिदक्षिणः ।।] अरौद्रः कुण्डलो चक्रो विक्रम्यूर्जितशासनः । शब्दातिगः सब्दासहः शिशिरः शर्वरीकरः ।। 97 ।।

## 906
 परमैश्वर्येऽपि गुणशीतसिम्ना अरौद्राः ।। [नि-906. सर्वैश्वर्येऽपि सुगुणः शीतलः अरौद्रः उच्यते ।।]

## 907
 यथोचित-नित्यदिव्यभूषणः कुण्डली ।। [नि-907. दिव्यभूषणवान् योऽसौ कुण्डली इति प्रकथ्यते ।।]

## 908
 तादृशदिव्यायुधः चक्री ।। [नि-908. नित्यदिव्यायुधः चक्री ।।]

## 909
 गांभीर्यानुकूलविलासः विक्रमी ।। [नि-909. स्यात् विलासी तु विक्रमी ।।]

## 910
 विरिञ्चि-पुरन्दराद्यलंध्याज्ञः ऊर्जितशासनः ।। [नि-910. ब्रह्माद्यलंध्यस्वाज्ञो यः स स्यात् ऊर्जितशासनः ।।]

## 911
 अनन्तजिह्वे अनन्तेन, अनन्तशाखैः आम्नायैः साक्षात् सरस्वत्या च दुरुदाहरमहिमा शब्दातिगः ।। [नि-911. अनन्तशाखैराम्नायैः वाग्देव्याऽनन्तभोगिना । वक्तुं ह्यशक्यो महिमा यस्य शब्दातिगोऽस्ति सः । ]

## 912
 अथ गजेन्द्रमोक्षणम् । अस्पष्टशब्दानां तिरश्चामपि आर्तशब्दम् अतिभारमिव सहते इति शब्दसहः । "भक्तिं तस्यानुसंचिन्त्य" इति ।। [नि-912. अतिभारमिवास्पष्टं तिरश्चां शब्दमर्जितम् । सहते यः शब्दसहः वस्वर्मो मनुरुत्तमः ।।]

## 913
 आर्तशब्दश्रवणानन्तरम् अतित्वरया गतः शिशिरः । "शशप्लुतगतौ" "अजिर शिशिर" इत्यादिना 'रक्' प्रत्ययान्तो निपातितः । (उणा.पा.-1.56) [नि-913. गजेन्द्रपालयार्थं यः शिशिरस्तरसा गतः ।।]

## 914
 शर्वरीकरः । "शृणातेः कॄगॄशॄवृञ्चतिभ्यः ष्वरच्" इति ष्वरच् । (उणा.पा.-2.122) षित्वात् ङीप् । शर्वरी- हिंस्रा परविदारिणी पञ्चायुधी करे अस्येति ।। [नि-914. उच्यते शर्वरीशब्दात् हिंसा परविदारिणी । पञ्चायुधी करे साऽस्य इत्युदितः शर्वरीकरः ।।] अक्रूरः पेशलो दक्षो दक्षिणः क्षमिणां वरः । विद्वत्त्मो वीतभयः पुण्यश्रवणकीर्तनः ।। 98 ।।

## 915
 गजपरिजिहीर्षया करस्थैरपि आयुधैः ग्राहमपि झटिति अकृत्तवान्-अक्रूरः । "कृतेश्छः क्रू च" इति रक् 'क्रू' आदेशश्च । यथा-- (उणा.पा.-2.23) "ग्राहग्रस्तं गजेन्द्रं च तं ग्राहं च जलाशयात् । उज्जहार अप्रमेयात्मा तरसा मधुसूदनः ।।" इति ।। [नि-915. योऽसौ धृतायुधैर्ग्राहम् अक्रूरो मङ्क्षु अकृत्तवान् ।।]

## 916
 संभ्रमात् अयथायथ-स्रग्भूषाम्बर-रमणीयः-पोशलः ।। [नि-916. त्वरातिशयतः स्रस्तस्रग्भूषाभ्बरसुन्दरः । गजेन्द्ररक्षासमये योऽसौ स्यात् पेशलः स्मृतः ।।]

## 917
 क्षिप्रम् आगन्ता दक्षः ।। [नि-917. दक्षो यो द्रुतमागन्ता रक्षणाव स उच्यते ।।]

## 918
 तथा आगत्य, 'धिह् माम्, दूरगतोऽहं त्वाम् ' इति सान्त्वनैः गजेन्द्रस्य अनुकूलः- दक्षिणः । "दक्ष वृद्धौ" "द्रुदक्षिभ्याम्" इति इनन् । यथा- (उणा.पा.-2.53) "प्रीतिमान् पुण्डरीकाक्षः शरणागतवत्सलः । भजन्तं गजराजानं मधुरं मधुसूदनः" ।। इत्यादि ।। [नि-918. गजेन्द्रस्य प्रपन्नस्य यः प्रीतो दक्षिणस्तु सः ।।]

## 919
 तद्दर्शनेन धृतात्मा -क्षमिणां वरः । "अभवत् तत्र देवेशः" इति ।। [नि-919. गजेन्द्रदर्शनेनासौ धृतात्मा क्षमिणां वरः ।।]

## 920
 ततच्चिकित्सायां विद्वत्तमः । "एवमुक्त्वा कुरुश्रेष्ठ ! गजेन्द्रं मधुसूदनः । स्पर्शयामास हस्तेन" इत्यादि ।। [नि-920. गजेन्द्रार्तिचिकित्सायां विद्वान् विद्वत्तमस्तु सः ।।]

## 921
 [नि-921. वीतं भयं गजेन्द्रस्य यस्मात् वीतभयः च सः ।।]

## 922
 "श्रुतेन हि कुरुश्रेष्ठ! स्मृतेन कथितेन वा । गजेन्द्रमोक्षणेनैव सद्यः पापात् प्रमुच्यते ।।" इति ।। पुण्यश्रवणकीर्तनः ।। [नि-922. गजेन्द्रमोक्षणं श्रुत्वा सद्यः पापात् प्रमुच्यते । यस्मात् तत्कीर्तनं पुण्यं श्रवणं चेति स स्मृतः । द्वादशार्णों मनुश्रेष्ठ- पुण्यश्रवणकीर्तनः ।।] उत्तारणो दृष्कृतिहा पुण्यो दुःस्वप्ननाशनः । वीरहा रक्षणः सन्तो जीवनः पर्यवस्थितः ।। 99 ।।

## 923
 तौ सरसः उत्तारितवान्-उत्तरणः ।। [नि-923. सरसस्तौ तारितवान् इति उत्तारणः इरितः ।।]

## 924
 "स्थलस्थं दारयामास ग्राहं चक्रेण माधवः ।।" इति दुष्कृतिहा ।।(वि.ध.69) [नि-924. ग्राहं विदारयामास यस्मात् दुष्कृतिहा च सः ।।]

## 925
 अनया कीर्त्या अस्मदादीनपि पुनाति इति पुण्यः ।। [नि-925. कीर्त्याऽस्मदादीनपि यो गजेन्द्रत्राणरूपया । पुनात्यसौ भवेत् पुण्यः षडर्णः पावनत्वतः ।।]

## 926
 कः एवम् ? दुःस्वप्ननाशनः । यथा-- "ये मां त्वां च सरश्चैव " इत्युपक्रम्य, (वि.ध.69) "दुःस्वप्नो नश्यते तेषाम् " इति, (वि.ध.) "दुःस्वप्नोपशमायालम्" इति च ।। (वि.ध.) [नि-926. गजेन्द्रमोक्षणाध्याय-जपात् दुःस्वप्नजं फलम् । नाशयत्यञ्जसा योऽसौ भवेत् दुःस्वप्ननाशनः ।।]

## 927
 वीरं तद्बाधकं हतवान् वीरहा । "मोक्षयामास नगेन्द्रं पाशेभ्यः शरणागतम्" इति ।। [नि-927. वीरं तद्बाधकं मृत्युं हतवान् वीरहा मतः ।।]

## 928
 तं स्पर्शन-परिरंभण-सान्त्वनादिभिः रक्षितवान्-रक्षणः । "स्पर्शयामास हस्तेन" इत्यादि ।। (वि.ध.69) [नि-928. स्पर्शसंश्लेषणाद्यैस्तं रक्षतीति स रक्षणः ।।]

## 929
 एवम् आश्रितान् सन्तनोतीति सन्तः । "अन्येष्वपि दृश्यते" इति डः । तेषामस्तीति वा सन्तः । वचनव्यत्ययः । तेभ्यः इष्टं दत्तवान् इति वा । सनोतेः निष्ठा । (अष्टा.-3.2.101) "जन सन" इत्यादिना आत्वविकल्पः ।। (अष्टा.-6.4.42) तेभ्य इष्टं दत्तवान् वा सनोतेः सन्तः उच्यते ।।]

## 930
 स्वहस्तेन हननात् ग्राहमपि गन्धर्वत्वेन जीवयन्-जीवनः । "स हि देवलशापेन हूहूः गन्धर्वसत्तमः । ग्राहत्वमगमत् कृष्णात् वधं प्राप्य दिवं गतः ।।" इति ।। (वि.ध.69) [नि-930. स्वहस्तेन हतं ग्राहं गन्धर्वत्वेन जीवयन् । पूर्वशापं विरस्याथ यस्तिष्ठति स जीवनः ।।]

## 931
 वात्सल्यात् गजेन्द्रं, परि-परितः, अवस्थितः इति पर्यवस्थितः । "प्रीतिमान् पुण्डरीकाक्षः शरणागतवत्सलः" इति ।। (वि.ध.) [नि-931. वात्सल्यात् तं गजेन्द्रं तु परितोऽवस्थितश्च सः । पर्यवस्थित आख्यातो नवार्णो ह्यमितप्रदः ।।] अनन्तरूपोऽनन्तश्रीः जितमन्युर्भयापहः । चतुरश्रो गभीरात्मा विदिशो व्यादिशो दिशः ।। 100 ।।

## 932
 ईदृंशि सद्यः संपाद्यानि अनन्तानि रूपाणि अस्य इति अनन्तरूपः ।। [नि-932. अनन्तरूपः स स्याद्वै यस्य असंख्येयविग्रहाः ।।]

## 933
 तेभ्यो देयाः स्वप्राप्तिपर्यन्ताः अनन्ताः श्रियोऽपि अस्येति अनन्तश्रीः । "ततो दिव्यवपुर्भूत्वा हस्तिराट् परमं पदम् । जगाम" इति ।। [नि-933. देयाः स्वप्राप्तिपर्यन्ताः श्रियोऽनन्ताश्च नित्यशः । प्रपन्नेभ्यो यस्य सन्ति सः अनन्तश्रीः इति स्मृतः ।।]

## 934
 यःस शरणागत-गजेन्द्र-द्वेषिणे जलकीटाय क्रोधः सः इदानीं जितः इति जितमन्युः ।। [नि-934. गजेन्द्रद्वेषिणे क्रोधो जलकीटाय यः स्थितः । तं मन्युं जितवान् योऽसौ जितमन्युः प्रकथ्यते ।। ]

## 935
 अस्मदादीनामपि स्ववात्सल्येन तादृशानाथत्वभयं वध्यात् इति आशंसनाईः-भयापहः । "आशिषि हनः" इति डः । (अष्टा.-3.2.49) "भये महति मग्नांश्च त्राति नित्यं जनार्दनः" इति ।। [नि-935. अनाथत्वभयं हन्ति वात्सल्येनैव मादृशाम् । भयापहः समाख्यातो बस्वर्णो मनुरुत्तमः ।।]

## 936
 यद्यपि स्वमहिमोचितं गर्जते गजाय श्लथाम्बराभरणमालं जगाम, यद्यपि क्षुद्रजल- कीटाय चुक्रोध, तथाऽपि चतुरश्रः- समवेतकारी, आश्रितार्थः संभ्रमो हि सांप्रतम् ।। [नि-936. युक्तकारी सर्वसमः चतुरश्रः स कीर्तितः ।।]

## 937
 अन्येषां चतुर्मुखमुखानाम् अप्रधृष्यगांभीर्यः गभीरात्मा ।। [नि-937. धात्रादीनामप्रधृष्यं गांभीर्यं यस्य विद्यते ।

## 938
 तेषां विनयगद्गद-स्तुतुगिराम् अस्य दूरे विविधा दिशाः- देशाः इति विदिशः ।। [नि-938. विनयात् गद्गदस्तोत्रगिरामपि दिवौकसाम् । दूरेऽस्य विविधा देशाः विदिशः स तु कीर्तितः ।।]

## 939
 तेषामभिमतं तत्तत्पदम् अतिसृजतीति व्यादिशः । इगुपधत्वात् कः ।। [नि-939. ब्रह्माद्यभिमतस्थानातिसृष्ट्या व्यादिशः च सः ।।]

## 940
 न तान् गजेन्द्रवत् अन्तरङ्गीकरोति, किं तु आज्ञापयति इति दिशः । पूर्ववत् कः । "गजेन्द्रमोक्षणं दृष्ट्वा सर्वे सेन्द्रपुरोगमाः । ब्रह्माणमग्रतः कृत्वा देवाः प्राञ्जलयस्तदा ।।" "ववन्दिरे महात्मानं प्रभुं नारायणं हरिम् । विस्मयोत्फुल्लनयनाः प्रजापतिपुरस्सराः ।।" इति । (वि.ध.69) श्रीपौष्करेः- "गजेन्द्रग्राहमोक्षी च संसारोत्तारलक्षणः" इति ।। [नि-940. धात्रादीन् सर्वकृत्येषु हि आज्ञापयति यः सदा । दिशः स तु समाख्यातः षडर्णो मनुरुत्तमः ।।] अनादिर्भूर्भुवो लक्ष्मीः सुवीरो रुचिराङ्गदः । जननो जनजन्मादिः भीमो भीमपराक्रमः ।।

## 941
 एवं तिर्यक्ष्वपि भक्तेषु विवशो ब्रह्मादिषु फल्गु फलमेव प्रयच्छति, यस्मात् अनादिः । तैः अन्यपरैः न स्वामित्वेन आदीयते इति ।। [नि-941. देवतान्तरभक्तैर्यः देवताभिश्च सर्वदा । नादीयते स्वामितयेति अनादिः परिकीर्तितः ।। ]

## 942
 भवति इति भूः-स्वदास्यज्ञानेन आत्मलाभवान्; तस्य भुवः, स्वयमेव, भूः- पदं भवति इति भूर्भुवः । "निवसिषयसि मय्येव अत ऊर्ध्वं न संशयः" इति ।। [नि-942. तथ्यस्वदास्यज्ञानेन हि आत्मलाभवतः पदम् । भवति स्वयमेवेति भूर्भुवः स च कथ्यते ।। ]

## 943
 तेषां लक्ष्मीः- सर्वा समपच्च । "भवद्गतं मे राज्यं च जीवितं च सुखानिच" इति , (राम.यु.16.6) "कृष्णाश्रयाः कृष्णबलाः कृष्णनाथाश्च पाण्डवाः । कृष्णः परायणं तेषां ज्योतिषामिव चन्द्रमाः ।।" इति च ।। (भार.द्रो.183.24) [नि-943. आत्मलाभवतां सर्वसंपत् लक्ष्मीः सः यत् स्मृतः ।]

## 944
 तेषां विनिपातपिरतीकारः- सुवीरः ।। [नि-944. तेषां यो विनिपातस्य प्रतीकारं करोति सः । सुवीर इति विखियातः सप्तार्णो मनुरुत्तमः ।।]

## 945
 यथा- "न ते रूपम्" इत्यादि ।। (जितंते) [नि-945. प्रपन्नेभ्यः स्वानुभवयोग्यमह्गं मनोहरम् । अप्राकृतं सदा दत्ते योऽसौ स्यात् रुचिराङ्गदः ।।]

## 946
 अथ सर्व भगवद्व्यापाराणां प्रयोजनम्-तदनुभवक्षम-करण-युक्तान् अन्यानपि जनयति इति जननः ।। [नि-946. अतोच्यतेऽत्र भगलद्व्यापाराणां प्रयोजनम् । जननः स्वानुभूत्यर्ह करणोपेतसर्जनात् ।।]

## 947
 तेषां जनानां जन्मन आदिः निमित्तं प्रयोजनम् इति जनजन्मादिः । यथा- "अद्य मे सफलं जन्म " (वि.पु.5.1.73) "जन्मन्यविफला सैका या गोविन्दाश्रया क्रिया ।", "सुजन्म देहमत्यन्तं तदेवाशेषजन्तुषु । यदेव पुलकोद्भासि विष्णुनामनि कीर्तिते ।।" "अद्य जन्म यथार्थ मे" इत्यादि ।। [नि-947. जनानां जनजन्मादिः जन्मनो यत् फलं स्वयम् ।।]

## 948
 एवंविध-महानुग्रह-विमुखानां भीमः-गर्भ-नरकादि-हेतुः । स हि अनात्मनीसान् हितबुदिध्या शत्रुवत् भावयते । "तानहं द्विषतः" इति ।। (गीता.16.19) [नि-948. एवं विधानुग्रहस्य विमुखानां निरन्तरम् । गर्भदन्मादिहेतुत्वात् भीम इत्युच्यते बुधैः ।।]

## 949
 अन्येषवपि जगदहितनिरतेषु हिरम्यादिषु भीमपराक्तमः । भयमपि अनुग्रह एव, यथा उन्मादिनो निगसादिनिग्रहः तस्य तद्वाध्यानां चचानुग्रहः ।। [नि-949. लोकाहितेषु नितरां हिरण्यादिषु सर्वदा । भीमः पराक्रमो यस्य स स्यात् भामपराक्रमः ।।] आधारनिलयो धाताः पुष्पहासः प्रजागरः । ऊर्ध्वगः सत्पथाचारः प्राणदः प्रणव पणः ।।102 ।।

## 950
 धार्मिकतया जगदाधारः प्रह्लादः-विभीषण-पाण्डवादयः । तेषां निलयः-आदारनिलयः । ते हि आधाराः यथा श्रीविष्णुस्मृतौ-- "वर्णाश्रमाचारपराः सन्तः शास्त्रैकतत्पराः । त्वां धरे ! धारयिष्यन्ति तेषु त्वद्भारमाहितम् ।" इति ।। [नि-950. धार्मिका जगदाधाराः प्रह्लादाद्या विशेषतः । तेषां तु निलयः स्थानम् आधारनुलयस्तु सः ।।]

## 951
 स्वयं च धर्मांवार्यकेण धाता । "न मे पार्थ ! अस्ति कर्तव्यम्" इत्यादि ।। (गीता.3.21) [नि-951. स्वयं च धर्माचार्यत्वात् धाता इति परिकीर्त्यते ।।]

## 952
 इति पुष्पहासः ।। [नि-952. स्वात्मानुभवशक्तीनां सायं पुष्पवदस्य वै । हासोऽस्ति भोग्यतोल्लासः पुष्पहास इति स्मृतः ।।]

## 953
 सस्येष्विव कृषीवलः, तेषु रात्रिं दिवं प्रजागर्ति इति प्रजागरः । "य एषु सुप्तेषु जागर्ति कामं कामं पुरुषो निर्मिमाणः" इति ।। [नि-953. रात्रिं दिवं प्रजागर्ति सस्येष्विव कृषीवलः । भक्तेषु नितरां योऽसौ प्रजागर इहोच्यते ।।]

## 954
 कुतस्तदर्थम् अनिद्रः? यतः ऊर्ध्वगः- स्वभावतुङ्गः । यथा- "महात्मनां संश्रयमभ्युपेतो नैवावसीदति अतिदुर्गतोऽपि" इति ।। [नि-954. योऽसौ स्वभावतस्तुङ्गः ऊर्ध्वगः परिकीर्तितः ।।]

## 955
 तन्महत्त्वफलं सत्पथे- स्वाभाविकदास्यमार्गे आचारणं- तेषां प्रवर्तनम् अस्येति सत्पथाचारः । "अनित्यमसुखं लोकमिमं प्राप्य भजस्व माम्" इत्यादि ।। (गीता 9.33) [नि-955. सत्पथाचार इत्युक्तः सन्मार्गे तत्प्रवर्तनात् ।।]

## 956
 एवं विषयविषमूर्छित-नष्टात्मभ्यः आत्मोज्जीवनं ददाति इति प्राणदः ।। [नि-956. कान्तचीदिविषयासक्त्या नष्टात्मभ्यः कृपावशात् । सदात्मोज्जीवनं योऽसौ ददाति प्राणदः तु अयम् ।।]

## 957
 प्रणवेन ईदृशसंबन्धम् उद्वोध्य "मां नमस्कुरु" इति स्वचरणारविन्दयोः तान् प्रणमयतीति प्रणवः । "प्राणान् सर्वान् परमात्मनि प्रणामयति, एतस्मात् प्रणवः" इति अथर्वशिरसि ।। [नि-957. आत्मोज्जीवनसंबन्धमुद्वोध्य प्रणवेन वै । पादारविन्दयोस्तान् यः प्रणामयति नित्यशः । प्रणवः स समाख्यातः सप्तार्णो मोक्षदो मनुः ।।]

## 958
 एवं तेषां स्वाम्य-दास्य व्यतिहारेण व्यवहारेण व्यवहरति इति पणः । "पण व्यवहारे" ।। [नि-958. स्वाम्य-दास्य-व्यतीहार-व्यवहारात् पणः स्मृतः ।।] प्रमाणं प्राणनिलयः प्राणधृत् प्राणजीवनः । तत्त्वं तत्त्वविदेकात्मा जन्ममृत्युजरातिगः ।। 103 ।।

## 959
 एवं निःस्शयविपर्यय-वेदरहस्य-परमार्थ-प्रत्यायकत्वात् प्रमाणम् ।। [नि-959. परमार्थत्रयीसारप्रत्यायकतया स्वयम् । प्रमाणमिति विख्यातः सप्तार्णो मनुरुत्तमः ।। ]

## 960
 अस्मिन् लीयन्ते इति प्राणनिलयः । "पुंसि संज्ञायाम्" इत्यादिना घः ।। (अष्टा.- 3.3.118) [नि-960. यस्मिन् नित्यं प्रलीयन्ते प्राणा जीवाः सदाऽग्रजे । शकुन्ता इव नीडे स्वे स प्राणनिलयः स्मृतः ।।]

## 961
 तान् मातृवत् धारयति च इति प्राणधृत् ।। [नि-961. तान् मातृवत् धारयति प्राणधृत् स स्मृतो बुधैः ।।]

## 962
 तान् अन्नपानीयादिवत् जीवयतीति प्राणजीवनः ।। [नि-962. जीवयति अन्नवत् जीवान् स उक्तः प्राणजीवनः ।।]

## 963
 दधिदुग्धयोरिव दधिसारः चिदचितोः व्याप्तिप्रयोजनाभ्यां साराशः तत्त्वम् । यथा-- "परमार्थम् अशेषस्य जगतः प्रभवाप्ययम् । शरण्यं शरणं गच्छन् गोविन्दं नावसीदति ।।" "एकतो वा जगत् कृत्स्नम् एकतो वा जनार्दनः । सारतो जगतः कृत्स्नात् अतिरिक्तो जनार्दनः ।।" इति ।। [नि-963. सारांशभूतो जगतो योऽसौ तत्त्वमिति स्मृतः ।।]

## 964
 तथा तत्वमात्मनो वेति इति तत्त्ववित् । "त्वमेव त्वां वेत्थ" इति, "स्वयमेवात्मनाऽऽत्मानं वेत्थ त्वं पुरुषोत्तम" इति ।। [नि-964. वेत्ति यः स्वात्मनस्तत्त्वं तत्त्ववित् स च कथ्यते ।।]

## 965
 सर्वस्य चिदचिद्वर्गस्य अयम् एक एव शेषी भोक्ता अभिमानी च इति एकात्मा ।। [नि-965. शेषी भोक्ताऽभिमानी चापि एकश्चिदचितोस्तु यः । अकात्मा इति सप्तार्णः सर्वप्राणप्रदो मनुः ।। ]

## 966
 तथापि तदुभय-विधर्मात्मा जन्ममृत्युजरातिगः ।। [नि-966. चिदचिद्धर्महीनो यो जन्ममृत्युजरातिगः ।।] भूर्भुवस्वस्तरुः तारः सविता प्रपितामहः ।। यज्ञो यज्ञपतिर्यझ्वा यज्ञाङ्गो यज्ञवाहनः ।। 104 ।।

## 967
 भूर्भुवःस्वरूपलक्षितैः पक्षिपथिकैरिव प्राणिभिः उपजीव्यमानच्छाय-पत्रल- पारिजातः भूर्भुवस्वस्तरुः ।। "समाश्रितात् ब्रह्मतरोः अनन्तात् । निस्संशयः पक्लफलप्रपातः" इति ।। [नि-967. भूरादिभिः लक्षितानां जीवानां यः समाश्रयः ।

## 968
 तेषां संसारतारणात् तारः ।। [नि-968. संसारतारणात् तेषां स्यात् प्राणिनां सदा ।।]

## 969
 सर्वेषां साक्षात् जनयिता सविता ।। [नि-969. साक्षात् जनयिता योऽसौ सर्वस्य सविता स्मृतः ।।]

## 970
 पितामहस्यापि जनकत्वात् प्रपितामहः ।। [नि-970. पितामहस्य जनकः प्रपितामहः उच्यते ।।]

## 971
 स्वाराधनधर्मसमृद्धिरिक्तानां तदभिनां स्वयमोव यज्ञः ।। [नि-971. रिक्तानां स स्वयं यज्ञो यज्ञ इत्युच्यते बुधैः ।।]

## 972
 स्वयज्ञफलप्रदः यज्ञपतिः ।। [नि-972. यज्ञस्य फलदो यस्मात् तस्मात् यज्ञपतिः स्मृतः ।।]

## 973
 अशक्तानां स्वयमेव यजमानः यज्वा । "सुयजोः ङ्वनिप् ।" (अष्टा.-3.2.103) आश्वमेधिके वाष्णवे धर्मे भगवान्-- "तेषां तु पावनायाहं नित्यमेव युधिष्ठिर ! । उभेसन्ध्ये अनुतिष्ठाम् हि अस्कन्नं तद् व्रतं मम ।।" इति (भार.आश्व.) [नि-973. अशक्तविषये यष्टा स्वयं यज्वा इति कथ्यते ।।]

## 974
 समर्थानुष्ठितमपि यज्ञान्तरम् अस्य शेषभूतमिति यज्ञाङ्गः ।। [नि-974. शेषः शक्तकृतो यज्ञोऽस्येति यज्ञाङ्ग उच्यते ।।]

## 975
 तेषां शक्ति-श्रद्धा-अधिकारदानेन यज्ञं वाहयति इति यज्ञवाहनः ।। [नि-975. तेषां श्रध्धाधिकारादिदानात् स्यात् यज्ञवाहनः ।।] यज्ञभृत् यज्ञकृत् यज्ञो यज्ञभुक् यज्ञसाधनः । यज्ञान्तकृत् यज्ञगुह्यम् अन्नम् अन्नाद एव च ।।105 ।।

## 976
 विकलमपि यज्ञं स्वस्मरण-पूर्णाहुतिभ्यां पुष्णाति इति यज्ञभृत् । यथा-- "प्रमादात् कुर्वतां कर्म प्रट्यवत्यध्वरेषु यत् । स्मरणादेव तद्विष्णोः संपूर्णं स्यादिति श्रुतिः ।।" इति ।। [नि-976. पूर्णाहुति स्वस्मृतिभ्यां विउलं यज्ञमप्युत । पुष्णाति यज्ञभृत् स स्यात् सप्तार्णो मनुरुत्तमः ।।]

## 977
 जगद्धिताय यज्ञमादो सृजतीति यज्ञकृत् ।।

## 978
 सर्वयज्ञानां शेषी-यज्ञी ।। [नि-978. यः सर्वेषां तु यज्ञानां शेषी यज्ञी इति कथ्यते ।।]

## 979
 तान् भुंक्ते भुनक्ति वा इति यज्ञभुक् ।। [नि-979. भुंक्ते तान् स भुनक्त्येवं यज्ञभुक् स निगद्यते ।।]

## 980
 ते अस्य ज्ञानद्वारा सिद्ध्युपाया इति यज्ञसाधनः ।। [नि-980. ज्ञानद्वारा यस्य यज्ञः साधनं यज्ञसाधनः ।।]

## 981
 "सर्वं कर्म अखिलं पार्थ ! ज्ञाने परिसमाप्यते" इति यज्ञपर्यवसानं स्वत्तत्वज्ञानं करोति इति यज्ञान्तकृत् ।। (गीता.4.33) [नि-981. अन्तं पर्यवसानं यो यज्ञानां कुरुते स्वयम् । स्वतत्त्वज्ञानरूपं तु स यज्ञान्तकृत् उच्यते ।।]

## 982
 यन्निरपेक्षोऽपि सापोक्षवत् यज्ञेषु पुरोडाशादिकं भुक्त्वा तृप्यन् तर्पयति, तद्यज्ञविधिगतिसाधनविद एव विदन्ति, न स्थूलदृश इति यज्ञगुह्यम् । यथा वेद्युदाहरणे-- "सर्वे वेदाः सर्ववेद्याः सशास्त्राः सर्वे यज्ञाः सर्व इज्यश्च कृष्णः । विदुः कृष्णं ब्रह्मणास्तत्वतो ये तेषां राजन् सर्वयज्ञाः समाप्ताः ।। " "ज्योतीषि शुक्राणि च यानि लोके त्रयो लोकाः लोकपालस्त्रयी च । त्रयोऽग्नयश्च आहुतयश्च पञ्च सर्वे देवा देवकीपुत्र एव ।। " इत्यादि ।। [नि-982. यस्तपर्यति यज्ञेषु नित्यतृप्तोऽप्यतृप्तवत् । पुरोडाशादिनां भुक्त्वा तृप्यन्नन्यान् विशेषतः ।।]

## 983
 एवं निष्पादित-भोक्तृशक्तिभिः भृज्यते इति अन्नम् ।। [नि-983. एवं निष्पादितानन्तभोक्तृ शक्तिसमन्वितैः । भुज्यते यः सदा सोषऽयम् अन्नम् इत्युच्यते बुधैः ।। ]

## 984
 तांश्च तथा भुंक्ते इति अन्नादः । 'कोऽन्य इदृशः ?' इति एवकारः । 'च' शब्दः सर्वमुक्तम् एकत्र अस्मिन् समुच्चिनोति ।। [नि-984. अतॄतांश्च तथा भुंक्ते स्वयं सो अन्नादः इरितः ।।] आत्मयोनिः स्वयंजातो वैखानः सामगायनः । देवकीनन्दनः स्रष्टा क्षितीशः पापनाशनः ।। 106 ।।

## 985
 दुग्धेनेव सितावलयम् आत्मना भोक्तारं मिश्रयति इति आत्मयोनिः ।।

## 986
 प्रार्थन्निरपेक्षतया जातः स्वयं जातः ।। [नि-986. स्वयं जातो यतो जातः प्रार्थनाद्यनपोक्षया ।।]

## 987
 जनित्वा भवदुःखविखननात् वैखानः । विपूर्वात् खनतेः "खनो घ च" इति घञ्, विखानः । (अष्टा.-3.3.125) "तत्र साधुः" इति अण् ।। (अष्टा.-4.4.98) [नि-987. जनित्वा भवदुःखं यो विविधं खनति स्वतः । वैखानः स च निर्दिष्टः सप्तार्णोऽखिलदुःखहा ।।]

## 988
 स्वप्राप्ति-मधुपानेन "हावु हावु हावु इति" सामानि गायमानो मुक्तः अस्यास्तीति सामगायनः । "ण्युट् च" इति ण्युट् । (अष्टा.-3.1.147). "एतत् साम गायन्नास्ते' इत्यादि ।। (तै.भृगु 10.5) [नि-988. स्वप्राप्तिमधुपानेन निरताः सामगीतिषु। नित्यमुक्ताः सन्ति यस्य स उक्तः सामगायनः ।।]

## 989
 एवंविधो न परावस्थः किं तु देवकीनन्दनः । "य एष पृथुदीर्घाक्षः सम्बन्धी ते जनार्दनः । एष भृतं भविष्यच्च भवच्च भरतर्षभ! ।।" इति ।। [नि-989. देवक्यास्तनयत्वेन परावस्थः स जज्ञिवान् । वात्सल्यवारिधिर्योऽसौ देवकीनन्दनः स्मृतः ।।]

## 990
 परास्थोऽपि स एव इति स्रष्टा ।। [नि-990. परावस्थां प्रपन्नोऽसौ सेरष्टा सर्वस्य सर्जनात् ।।]

## 991
 "योऽनन्तरूपोऽखिलविश्वरूपो गर्णेष़पि लोकान् वपुषा बिभर्ति" इति सर्वेसत्वेऽपि आर्तिभूयिष्ठत्वात् भूयिष्ठं भूमेरीशः क्षितीशः ।। [नि-991. भूभारक्लेशहारी यः क्षितीशः स च कथ्यते ।।]

## 992
 अथ दधिनवनीतस्तैन्य-रासक्रीडादि-कथामृतेन परेषां पापनाशनः । अवतारेऽपि वैष्णवानां बाहाभ्यन्तरशत्रु-नाशनः ।। [नि-992. नवनीतस्तैन्यारासक्रीडाद्यात्मकथामृतैः । पापानां नाशनो लोके यः स स्यात् पापनाशनः ।।] शङ्खभृन्नन्दकी चक्री शार्ङ्गधन्वा गदाधरः । रथाङ्गपाणिरक्षोभ्यः सर्वप्रहरणायुधः ।।107 ।।

## 993
 सर्वप्रहरणायुध ओं नमः इति । पुष्णाति इति ।। [नि-993. शंखभृत् परमैश्वर्यलक्षणायुधथारणः ।।]

## 994
 भगवताऽपि 'मामयं नन्द्यात् ' इति प्रार्थ्यो नन्दकः । "आशिषि च" इति वुन् । सोऽस्य नित्ययोगीति नन्दकी ।। [नि-994. नन्द्यात् मामयत् इत्येवं प्रार्थयो भगवताऽपि यः । स नन्दकी नित्ययोगी यस्यासौ नन्दकी स्मृतः ।।]

## 995
 नित्यशुदर्शनः । स्वभृत्यसुर-प्रतिभट-रक्षोऽसुरशोणित-कल्माषित-ज्वलाञ्चितं चक्रमपि तथैव इति चक्री ।। [नि-995. सर्वरक्षोसुरच्छेत्त्रा नित्यं चक्रेण योगतः । चक्रीति कथ्यते सम्यक् ऋत्वर्णः शत्रुनाशकः ।।]

## 996
 शर्ङ्ग च विष्फारित-ज्याधैष-शरवर्ष नाशित-अशेषविद्वेषि-वार्त स्वसदृशं धनुरस्य इति शार्ङ्गधन्वा ।। [नि-996. शार्ङ्गाख्यं धनुरस्योति शार्ङ्गधन्वा प्रकीर्तितः ।।]

## 997
 गदाधिपत्नीं च सर्वतः समुद्वान्त-कल्पान्त-अनलस्फुलिङ्रिनीं नित्यसंमोदिनीं कौमोदकीं धारयतीति गदाधरः ।। [नि-997. कौमोदकीधारणाच्च घदाधरः इतीरुतः ।।]

## 998
 यथोचितंरथाङ्ग च पाणौ अस्येति रताङ्गपाणिः । चक्री इत्यनेन स्वस्वामिभाव संबन्ध उक्तः । अद्य (?) सदोद्यतत्वाम् इत्यपनरुक्तिः ।। [नि-998. यथोदितं रताङ्ग च पाणौ यस्य सदोग्यतम् । रथाङ्गपाणि आख्यातो नवार्णो भयनांशकः ।।]

## 999
 प्रपन्नाभयदान-दाढ्र्यात् स्वमहिम्नाऽपि अक्षोभ्यः ।। [नि-999. प्रपन्नाभयदानार्थव्रत दाढर्यात् असौ तथा । अचाल्यः स्वमहिम्नाऽपि हि अक्षोभ्य इति कीर्तितः ।।]

## 1000
 स्वनिस्ठानां सर्वानिष्टोन्मूलयितॄणि असंख्येयानि अमर्याद सामर्थ्यानि आत्मोचितामि अनन्तानि आभरणविकल्प्यानि सदा सर्वत्र सर्वथा सर्वप्रकरसमाश्रित- संरक्षदीर्धससत्रदीक्षितानि सर्वैश्वर्यधुरन्धराणि अन्यान्यपि दिव्यायुधानि अस्येति सर्वप्रहरणायुधः ।। एवम् अशोषदोषप्रत्यर्थि-उपाधिसंख्यावधि-तुङ्गमङ्गल-स्वरूप-रूपगुण-विभवचेष्टितम् अनङ्कशैश्वर्य-शौशील्यम् आपसखम् अर्थिकल्पकं प्रपन्नैक जीवातुं श्रियः पतिः भगवन्तं पुरुषोत्तमम् आश्रितानाम् आश्चर्यः सर्वसंपत्समुदायः ।। [नि-1000. पादमूलं प्रपन्नानाम् अनिष्चोन्मूलने स्वयम् । असंख्येयानि अमर्याद सामर्थ्यानि आत्मनः सदा ।। सर्वत्र सर्वथा सर्वप्रकाराश्रितरक्षणे । द्वादशार्मो महामन्त्रः सर्वदुःखविनाशकः ।। एवं श्रीशं प्रपन्नानां सर्वाः सिद्ध्यन्ति संपदः ।।] नामसहस्रनिर्वचनं संपूर्णम् ।। शुभमस्तु ।। इति श्रीहरितकुलतुलक श्रीवत्सांकमिश्रसूनो श्रीरंगराजदिव्याज्ञालब्ध श्रीपराशरभट्टापरनामधेयस्य श्रीरंगनाथस्य कृतौ श्रीमद्विष्णु सहस्रनामविवरणे भगवद्गुणदर्पणे दशमं शतकं समाप्तम् । श्रीमते रामानुजाय नमः