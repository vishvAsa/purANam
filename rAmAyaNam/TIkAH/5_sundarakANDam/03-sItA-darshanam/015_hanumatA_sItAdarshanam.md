+++
title = "०१५ हनुमता सीतादर्शनम्"
title_english = "015 Hanuma sees Seetha"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_5/Kanda_5_SK-015-Hanuma_sees_Seetha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/5_sundarakANDam/03-sItA-darshanam/015_hanumatA_sItAdarshanam.md">
<details><summary><h3>IITK ...{Loading}...</h3></summary>

Hanuman sees Sita.



#### श्लोकः
##### मूलम्
स वीक्षमाणस्तत्रस्थो मार्गमाणश्च मैथिलीम्।  
अवेक्षमाणश्च महीं सर्वां तामन्ववैक्षत॥5.15.1॥

##### शब्दार्थः
सः he (Hanuman), तत्रस्थः from there, वीक्षमाणः looking out, मैथिलीम् for Mythili, मार्गमाणः searching for, अवेक्षमाणः looking down all around, सर्वाम् everywhere, तां महीम् that ground, अन्ववैक्षत surveyed.

##### आङ्ग्लानुवादः
Hanuman looked out from the simsupa tree all around for Mythili scanning the ground below.



#### श्लोकः
##### मूलम्
सन्तानकलताभिश्च पादपैरुपशोभिताम्।  
दिव्यगन्धरसोपेतां सर्वतस्समलङ्कृताम्॥5.15.2॥  
तां स नन्दनसङ्काशां मृगपक्षिभिरावृताम्।  
हर्म्यप्रासादसम्बाधां कोकिलाकुलनिस्स्वनाम्॥5.15.3॥  
काञ्चनोत्पलपद्माभिर्वापीभिरुपशोभिताम्।  
बह्वासनकुथोपेतां बहुभूमिगृहायुताम्॥5.15.4॥  
सर्वर्तुकुसुमै रम्यां फलवद्भिश्च पादपैः।  
पुष्पितानामशोकानां श्रिया सूर्योदयप्रभाम्॥5.15.5॥  
प्रदीप्तामिव तत्रस्थो मारुतिस्समुदैक्षत।  
निष्पत्रशाखां विहगैः क्रियमाणामिवासकृत्॥5.15.6॥  
विनिष्पतद्भिः शतशश्चित्रैः पुष्पावतंसकैः।  
आमूलपुष्पनिचितैरशोकैश्शोकनाशनैः॥5.15.7॥  
पुष्पभारातिभारैश्च स्पृशद्भिरिव मेदिनीम्।  
कर्णिकारैः कुसुमितैः किंशुकैश्च सुपुष्पितैः॥5.15.8॥

##### शब्दार्थः
मारुतिः Hanuman, तत्रस्थः from there, सन्तानकलताभिश्च creepers of Ashoka and, पादपैः trees, उपशोभिताम् splendid, दिव्यगन्धरसोपेताम् enriched with fine fragrance, सर्वतः all around, समलङ्कृताम् well decorated, नन्दनसङ्काशाम् resembling Nandana grove of Indra, मृगपक्षिभिः with animals and birds, आवृताम् surrounded, हर्म्यप्रासादसम्बाधाम् with tall mansions, कोकिलाकुलनिस्स्वनाम् filled with the warble of cuckoos, काञ्चनोत्पलपद्माभिः with golden lilies and lotuses, वापीभिः with lakes, उपशोभिताम् enchanting, बह्वासनकुथोपेताम् couches with rich coverings, बहुभूमिगृहायुताम् many underground homes, सर्वर्तुकुसुमैः  trees full of blossoms of all seasons, फलवद्भिः fruits, पादपैः with trees, रम्याम् delightful, पुष्पितानाम् of the blossoms, अशोकानाम् of Ashoka tree, श्रिया with radiance, सूर्योदयप्रभाम् shedding the splendour of the rising Sun, प्रदीप्तामिव as if inflamed, असकृत् often, विनिष्पतद्भिः falling constantly, शतशः in hundreds, विहगैः with birds, निष्पत्रशाखाम् branches without leaves, क्रियमाणाम् इव as if rendering, चित्रैः with colourful, पुष्पावतंसकैः thick with flowers serving as earornaments (of the forest), आमूलपुष्पनिचितैः with blossoms up to the base of trees, शोकनाशनैः which can remove sorrow, अशोकैः with Ashoka, पुष्पभारातिभारैश्च loaded heavily with flowers, मेदिनीम् ground, स्पृशद्भिरिव as if touching, कुसुमितैः with blossoming, कर्णिकारैः with Karnikara flowers, सुपुष्पितैः fully bloomed, किंशुकैः with Kimsukas, ताम् that spot, समुदैक्षत surveyed.

##### आङ्ग्लानुवादः
Hanuman surveyed from the Simsupa tree the Ashoka grove of trees full of fine fragrance. It looked welldecorated  like the Nandana garden of Indra. It teemed with animals and birds. It was filled with the voices of the cuckoos. It had tall mansions and underground chamber. There were golden lilies and lotuses in the lakes, enchanting couches with rich coverings and trees full of blossoms of all seasons and fruits in abundance With the  Ashoka tree shedding showers of flowers from time to time the place shone with the splendour of Sunrise. It glittered like inflamed fire. The Ashoka tree had  hundreds of colourful birds on the branches. It appeared as if it had branches without leaves which made them look like earornaments (of the grove). Ashoka flowers in bloom hung down to the base of the tree as if to take away the grief of the onlookers. The blossoms of the Karnikara and kimsuka brightened the whole  
grove.



#### श्लोकः
##### मूलम्
स देशः प्रभया तेषां प्रदीप्त इव सर्वतः।  
पुन्नागास्सप्तपर्णाश्च चम्पकोद्दालकास्तथा॥5.15.9॥  
विवृद्धमूला बहवश्शोभन्ते स्म सुपुष्पिताः।

##### शब्दार्थः
तेषाम् of those, प्रभया with radiance, सः that, देशः place, सर्वतः all over, प्रदीप्त इव as though inflamed, विवृद्धमूलाः extended its roots, सुपुष्पिताः well bloomed, पुन्नागाः punnagas, सप्तपर्णाश्च saptaparnas and, तथा like wise, चम्पकोद्दालकाः champaka, uddalaka, शोभन्ते स्म shone bright.

##### आङ्ग्लानुवादः
The grove shone bright as if it were inflamed fire with beautiful trees like purnaga, saptaparna, champak and uddalaka in full bloom.



#### श्लोकः
##### मूलम्
शातकुम्भनिभाः केचित्केचिदग्निशिखोपमाः॥5.15.10॥  
नीलाञ्जननिभाः केचित्तत्राशोकास्सहस्रशः।

##### शब्दार्थः
तत्र there, सहस्रशः thousands, अशोकाः Ashoka, केचित् some, शातकुम्भनिभाः shone like gold, केचित् some, अग्निशिखोपमाः like the flames of fire, केचित् some, नीलाञ्जनिभाः like the black collyrium.

##### आङ्ग्लानुवादः
There were thousands of ashoka trees some of which shone like gold, others like the flames of fire and some dark as collyrium.



#### श्लोकः
##### मूलम्
नन्दनं विविधोद्यानं चित्रं चैत्ररथं यथा॥5.15.11॥  
अतिवृत्तमिवाचिन्त्यं दिव्यं रम्यं श्रिया वृतम्।  
वितीयमिव चाकाशं पुष्पज्योतिर्गणायुतम्॥5.15.12॥  
पुष्परत्नशतैश्चित्रं द्वितीयं सागरं यथा।  
सर्वर्तुपुष्पैर्निचितं पादपैर्मधुगन्धिभिः॥5.15.13॥  
नानानिनादैरुद्यानं रम्यं मृगगणैर्द्विजैः।  
अनेकगन्धप्रवहं पुण्यगन्धं मनोरमम्॥5.15.14॥

##### शब्दार्थः
विविधोद्यानम् with different types of gardens, नन्दनं यथा like the Nandana garden of Indra, चित्रम् colourful, चैत्ररथं यथा like the Chaitraratha garden of Kubera, अतिवृत्तम् surpassing, अचिन्त्यम् unimaginable, दिव्यम् divine, रम्यम् delightful, श्रिया with luminaries, वृतम् surrounded with, पुष्पज्योतिर्गणायुतम् shining with the radiance of countless varieties of blossoms, द्वितीयम् lovely, आकाशमिव like the sky, पुष्परत्नशतैः hundreds of gems in the form of flowers, चित्रम् wonderful, द्वितीयम् a second (besides the four oceans which form the boundary of the earth), सागरम् ocean (firmament), यथा likewise, सर्वर्तुपुष्पैः bearing flowers of all seasons, मधुगन्धिभिः honey scented, पादपैः with trees, निचितम् filled, नानानिनादैः  with various sounds, मृगगणैः by flocks of tamed animals, द्विजैः by birds, रम्यम् enchanting, अनेकगन्धप्रवहम् with various fragrances wafting, पुण्यगन्धम् divine fragrance, मनोरमम् pleasing to the heart.

##### आङ्ग्लानुवादः
The grove with different types of gardens spread over looked like the Nandana garden of Indra and Chaitraratha garden of Kubera. It surpassed every other garden. It was unimaginable in splendour. It was divine and delightful filled with the radiance of countless varieties of blossoms shining like stars, like a second firmament. It was like another ocean filled with precious gems of flowers. It had trees with flowers of honeyscented fragrance. Sounds of animals and birds filled the air. It was pleasing to the heart with various divine fragrances wafted (by the breeze)৷৷



#### श्लोकः
##### मूलम्
शैलेन्द्रमिव गन्धाढ्यं द्वितीयं गन्धमादनम्।  
अशोकवनिकायां तु तस्यां वानरपुङ्गवः॥5.15.15॥  
स ददर्शाविदूरस्थं चैत्यप्रासादमुच्छ्रितम्।  
मथ्ये स्तम्भसहस्रेण स्थितं कैलासपाण्डुरम्॥5.15.16॥  
प्रवालकृतसोपानं तप्तकाञ्चनवेदिकम्।  
मुष्णन्तमिव चक्षूंषि द्योतमानमिव श्रिया॥5.15.17॥  
विमलं प्रांशुभावत्वादुल्लिखन्तमिवाम्बरम्।

##### शब्दार्थः
सः वानरपुङ्गवः that monkey leader, तस्याम् in that, अशोकवनिकायाम् in Ashoka grove, मध्ये midst, गन्धाढ्याम् highly fragrant, द्वितीयम् another, गन्धमादनमिव like mount Gandhamadana, स्तम्भसहस्रेण with a thousand pillars, स्थितम् stood by, कैलासपाण्डुरम् white like mount Kailasa, प्रवालकृतसोपानम् having stairs paved with corals, तप्तकाञ्चनवेदिकम् having altars of bright molten gold, चक्षूंषि eyes, मुष्णन्तमिव as if stealing away, श्रिया with brilliance, द्योतमानमिव as if shining, विमलम् white, प्रांशुभावत्वात् due to its light, अम्बरम् sky, उल्लिखन्तमिव as if scratching, अविदूरस्थम् not far from there, उच्छ्रितम् tall, चैत्यप्रासादम् a big  temple ददर्श saw.

##### आङ्ग्लानुवादः
The monkey leader saw a lofty templelike structure in the midst of the Ashoka grove which was highly fragrant and appeared like another indescribable structure that stood on a thousand pillars like another Gandhamadana mountain. It gleamed white like mount Kailasa. Its stairs were paved with corals. The altars were made of brightly polished gold. This structure glowing with brilliance was as if stealing the eyes. It looked white with light and lofty as though scratching the sky.



#### श्लोकः
##### मूलम्
ततो मलिनसंवीतां राक्षसीभिस्समावृताम्॥5.15.18॥  
उपवासकृशां दीनां निश्श्वसन्तीं पुनः पुनः।  
ददर्श शुक्लपक्षादौ चन्द्ररेखामिवामलाम्॥5.15.19॥

##### शब्दार्थः
ततः then, मलिनसंवीताम् clad in soiled clothes, राक्षसीभिः by female demons, समावृताम् surrounded, उपवासकृशाम् emaciated through fasting, दीनाम् a pitiable, पुनः पुनः repeatedly, निश्श्वसन्तीम् sighing, शुक्लपक्षादौ at the beginning of the bright fortnight, अमलाम् white, चन्द्ररेखामिव like the crescent Moon, ददर्श saw.

##### आङ्ग्लानुवादः
Then he beheld a lady surrounded by female demons. Clad in soiled clothes she looked dejected, emaciated through fasting and was sighing repeatedly. She appeared thin and pale like the crescent Moon at the beginning of the bright fortnight.



#### श्लोकः
##### मूलम्
मन्दप्रख्यायमानेन रूपेण रुचिरप्रभाम्।  
पिनद्धां धूमजालेन शिखामिव विभावसोः॥5.15.20॥

##### शब्दार्थः
मन्दप्रख्यायमानेन faintly recognisable, रूपेण in form, धूमजालेन by a cluster of smoke, पिनद्धाम् engulfed, रुचिरप्रभाम् with bright shine, विभावसोः of fire, शिखामिव like the tip.

##### आङ्ग्लानुवादः
Her form was faintly recognisable. She had a lovely radiance on account of her beautiful form. She looked like the tip of burning fire engulfed in a cloud of smoke.



#### श्लोकः
##### मूलम्
पीतेनैकेन संवीतां क्लिष्टेनोत्तमवाससा।  
सपङ्कामनलङ्कारां विपद्मामिव पद्मिनीम्॥5.15.21॥

##### शब्दार्थः
क्लिष्टेन wornout body, पीतेन by yellow cloth, एकेन only one, उत्तमवाससा choicest cloth, संवीताम् clad in, अनलङ्काराम् without unadorned, सपङ्कम् with dust, विपद्माम् devoid of lotuses, पद्मिनीमिव like a lotus pond.

##### आङ्ग्लानुवादः
She was wearing an excellent single yellow cloth which was soiled. Unadorned, she looked like a muddy lotuspond bereft of lotuses.



#### श्लोकः
##### मूलम्
व्रीडितां दुःखसन्तप्तां परिम्लानां तपस्विनीम्।  
ग्रहेणाङ्गारकेणेव पीडितामिव रोहिणीम्॥5.15.22॥

##### शब्दार्थः
व्रीडिताम् she was bashful, दुःखसन्तप्ताम् she was tormented with agony, परिम्लानाम् withered, तपस्विनीम् a helpless lady, अङ्गारकेण ग्रहेण by the planet Mars, पीडिताम् tormented, रोहिणीम् इव like the Rohini star.

##### आङ्ग्लानुवादः
She was bashful, tormented with agony, dejected with a withered look. She appeared like the star Rohini oppressed by planet Mars.



#### श्लोकः
##### मूलम्
अश्रुपूर्णमुखीं दीनां कृशामनशनेन च।  
शोकध्यानपरां दीनां नित्यं दुःखपरायणाम्॥5.15.23॥

##### शब्दार्थः
अश्रुपूर्णमुखीम् with her face filled with tears, दीनाम् dejected, अनशनेन by fasting, कृशाम् shrunken, शोकध्यानपराम् meditating in grief, नित्यम् always, दीनाम् dejected, दुःखपरायणाम् overwhelmed with sorrow.

##### आङ्ग्लानुवादः
Her face was filled with tears. She looked dejected and emaciated due to fasting. Always plunged in grief, she looked like one meditating in tears.



#### श्लोकः
##### मूलम्
प्रियं जनमपश्यन्तीं पश्यन्तीं राक्षसीगणम्।  
स्वगणेन मृगीं हीनां श्वगणाभिवृतामिव॥5.15.24॥

##### शब्दार्थः
प्रियम् dear, जनम् relatives, अपश्यन्तीम् not seeing, राक्षसीगणम् ogresses, पश्यन्तीम् seeing, स्वगणेन by her own kith, हीनाम् श्वगणाभिवृताम् surrounded by a group of hounds, मृगीम् इव like a female deer.

##### आङ्ग्लानुवादः
Unable to see her dear kith and kin, she sat guarded by ogresses. She appeared like a doe separated from the herd and encircled by a pack of hounds.



#### श्लोकः
##### मूलम्
नीलनागाभया वेण्या जघनं गतयैकया।  
नीलया नीरदापाये वनराज्या महीमिव॥5.15.25॥  
सुखार्हां दुःखसन्तप्तां व्यसनानामकोविदाम्।

##### शब्दार्थः
जघनम् the hips, गतया by touching, एकया by only one, नीलनागाभया which looked like a black serpent, वेण्या with a braid of hair, नीरदापाये at the close of rainy season, नीलया with a dark one, वनराज्या by a range of forest, महीमिव like the earth, सुखार्हाम् who deserves to be happy, दुःखसन्तप्ताम् burning in grief, व्यसनानाम् of worries, अकोविदाम् who had not experienced.

##### आङ्ग्लानुवादः
She (from behind) appeared like the earth covered with a range of trees at the end of rainy season with her single long black braid touching her hips looking like a black serpent. She who deserved to be happy and had not experienced worries was burning in grief. (एकवेणी is a trait of a प्रोषितभर्तृका Sita who was forced to stay in Lanka was a प्रोषितभर्तृका नायिका.)



#### श्लोकः
##### मूलम्
तां समीक्ष्य विशालाक्षीमधिकं मलिनां कृशाम्॥5.15.26॥  
तर्कयामास सीतेति कारणैरुपपादिभिः।

##### शब्दार्थः
विशालाक्षीम् largeeyed lady, अधिकम् very much, मलिनाम् soiled, कृशाम् thin, ताम् her, समीक्ष्य after observing, उपपादिभिः by establishing, कारणैः with reasons, सीतेति She is Sita, तर्कयामास he started deliberating within himself.

##### आङ्ग्लानुवादः
After seeing the largeeyed lady worn out and dressed in soiled clothes, Hanuman started deliberating in himself and guessed it was Sita for strong reasons.



#### श्लोकः
##### मूलम्
ह्रियमाणा तदा तेन रक्षसा कामरूपिणा॥5.15.27॥  
यथारूपा हि दृष्टा वै तथारूपेयमङ्गना।

##### शब्दार्थः
तदा then, कामरूपिणा by one who can assume any form at will, तेन रक्षसा by that demon, ह्रियमाणा being kidnapped, यथारूपा the same form, दृष्टा after seeing, इयम् this, अङ्गना lady, तथारूपा has the same form.

##### आङ्ग्लानुवादः
Beholding the form of the largeeyed lady, Hanuman guessed, 'This is similar to the form seen while the demon was kidnapping her'.



#### श्लोकः
##### मूलम्
पूर्णचन्द्राननां सुभ्रूं चारुवृत्तपयोधराम्॥5.15.28॥  
कुर्वतीं प्रभयादेवीं सर्वा वितिमिरा दिशः।  
तां नीलकेशीं बिम्बोष्ठीं सुमध्यां सुप्रतिष्ठिताम्॥5.15.29॥  
सीतां पद्मपलाशाक्षीं मन्मथस्य रतिं यथा।

##### शब्दार्थः
पूर्णचन्द्राननाम् with face like fullmoon, सुभ्रूम्  with shapely  eyebrows, चारुवृत्तपयोधराम् of beautiful round breasts, सर्वाः all, दिशः directions, प्रभया with radiance, वितिमिराः bright, कुर्वतीम् rendering, देवीम् the queen, नीलकेशीम् one with dark hair, बिम्बोष्ठीम् lips red like Bimba fruit, सुमध्याम् with slenderwaist, सुप्रतिष्ठताम् with pleasing limbs, पद्मपलाशाक्षीम् eyes like lotus petal, मन्मथस्य of Kamadeva, रतिं यथा like Rati, सीताम् Sita.

##### आङ्ग्लानुवादः
Her face resembled the fullmoon which dispelled the encircling gloom by its radiance. She had a slender waist, beautiful round breasts, shapely eyebrows, red lips, dark hair, and eyes like lotus petals with attractive limbs. She was comparable to Rati, consort of Cupid.



#### श्लोकः
##### मूलम्
इष्टां सर्वस्य जगतः पूर्णचन्द्रप्रभामिव॥5.15.30॥  
भूमौ सुतनुमासीनां नियतामिव तापसीम्।

##### शब्दार्थः
पूर्णचन्द्रप्रभामिव like the radiance of fullmoon, सर्वस्य  entire, जगतः world, इष्टाम् favourite, नियताम् austere, तापसीमिव like an ascetic, भूमौ on the ground, आसीनाम् seated, सुतनुम्  lady with a good form.

##### आङ्ग्लानुवादः
Just as the radiance of the full moon is cherished by all, this lady was liked by every one in this world. With her lovely figure she was seated on the ground like an austere ascetic.



#### श्लोकः
##### मूलम्
निःश्वासबहुलां भीरुं भुजगेन्द्रवधूमिव॥5.15.31॥  
शोकजालेन महता विततेन न राजतीम्।

##### शब्दार्थः
भीरुम् a timid lady, भुजगेन्द्रवधूमिव like the consort of the serpent lord, निःश्वासबहुलाम्  hissing, महता with great, विततेन (widely spread), शोकजालेन by a cobweb of grief, न राजतीम् was gloomy.

##### आङ्ग्लानुवादः
The timid lady was hissing (sighing) like the consort of the serpent king, who being caught in a widespread cobweb of grief was looking gloomy.



#### श्लोकः
##### मूलम्
संसक्तां धूमजालेन शिखामिव विभावसोः॥5.15.32॥  
तां स्मृतीमिव सन्दिग्धामृद्धिं निपतितामिव।

##### शब्दार्थः
धूमजालेन by a cloud of smoke, संसक्ताम् obscured, विभावसो of fire, शिखामिव like the flames of fire, सन्दिग्धाम् blurred, स्मृतीमिव like memory,  निपतिताम् one who has fallen, ऋद्धिमिव like  
the fortune, ताम् her.

##### आङ्ग्लानुवादः
She was like the flames of fire obscured by smoke. She appeared like the text of Smriti of doubtful meaning, a treasure that has been thrown away



#### श्लोकः
##### मूलम्
विहतामिव च श्रद्धामाशां प्रतिहतामिव॥5.15.33॥  
सोपसर्गां यथा सिद्धिं बुद्धिं सकलुषामिव।

##### शब्दार्थः
विहतामिव as if lost, श्रद्धाम् faith, आशां hope, प्रतिहताम् obstructed, आशामिव like desires, सोपसर्गाम् inhibited, सिद्धिमिव like success, सकलुषाम् vitiated, बुद्धिमिव like the intellect.

##### आङ्ग्लानुवादः
She was like faith shattered, hope frustrated, desires blocked by obstacles, success vitiated, fame marred and intellect blurred.



#### श्लोकः
##### मूलम्
अभूतेनापवादेन कीर्तिं निपतितामिव॥5.15.34॥  
रामोपरोधव्यथितां रक्षोहरणकर्शिताम्।

##### शब्दार्थः
अभूतेन with a false, अपवादेन by rumour, निपतिताम् fallen, कीर्तिमिव like the fame, रामोपरोधव्यथिताम् was pained by the obstruction to meet Rama, रक्षोहरणकर्शिताम्  emaciated on account of abduction.

##### आङ्ग्लानुवादः
She appeared like fame besmirched by false allegation. She was pained by the obstruction to meet Rama and emaciated by  abduction.



#### श्लोकः
##### मूलम्
अबलां मृगशाबाक्षीं वीक्षमाणां ततस्ततः॥5.15.35॥  
बाष्पाम्बुपरिपूर्णेन कृष्णवक्राक्षिपक्ष्मणा।  
वदनेनाप्रसन्नेन निःश्वसन्तीं पुनः पुनः॥5.15.36॥

##### शब्दार्थः
मृगशाबाक्षीम्  fawneyed, बाष्पाम्बुपरिपूर्णेन eyes filled with tears, कृष्णवक्राक्षिपक्ष्मणा with her dark and curved eyelashes, अप्रसन्नेन unhappy, वदनेन with her face,  ततस्ततः here and there,  
वीक्षमाणम् looking, अबलाम्  lady.

##### आङ्ग्लानुवादः
The fawneyed lady was looking here and there with her dark, curved eyelashes. Her unhappy face was streaming with tears.



#### श्लोकः
##### मूलम्
मलपङ्कधरां दीनां मण्डनार्हाममण्डिताम्।  
प्रभां नक्षत्रराजस्य कालमेघैरिवावृताम्॥5.15.37॥

##### शब्दार्थः
मलपङ्कधराम् covered with dirt and mud, दीनाम् wretched, मण्डनार्हाम् one who deserved to be adorned, आमण्डिताम् not wearing any ornaments, कालमेघैः with dark clouds, आवृताम् covered by, नक्षत्रराजस्य king of stars, प्रभामिव like the radiance.

##### आङ्ग्लानुवादः
Covered with dirt and mud and shorn of adornments even though she deserved them, she looked wretched like the radiance of the Moon muffled by dark clouds.



#### श्लोकः
##### मूलम्
तस्य संदिदिहे बुद्धिर्मुहुः सीतां निरीक्ष्य तु।  
आम्नायानामयोगेन विद्यां प्रशिथिलामिव॥5.15.38॥

##### शब्दार्थः
आम्नायानाम् of the great shastriclore, अयोगेन by not practising, प्रशिथिलाम् slackened, विद्यामिव like the knowledge, सीताम् Sita, निरीक्ष्य having observed, तस्य his, बुद्धिस्तु intellect also, मुहुः after seeing carefuly again and again, संदिदिहे doubted.

##### आङ्ग्लानुवादः
Hanuman did recognise Sita after looking at her carefully again and again even as one is able to make out knowledge of shastriclore forgotten with lapse of time and lack of practice.



#### श्लोकः
##### मूलम्
दुःखेन बुबुधे सीतां हनुमाननलङ्कृताम्।  
संस्कारेण यथा हीनां वाचमर्थान्तरं गताम्॥5.15.39॥

##### शब्दार्थः
हनुमान Hanuman, अनलङ्कृताम् devoid of decoration, संस्कारेण by virtue of previous practice, हीनाम् devoid, अर्थान्तरम् changing its meaning, गताम् interpreted thus, वाचम् यथा like the words, सीताम् Sita, दुःखेन with great difficulty, बुबुधे he identified.

##### आङ्ग्लानुवादः
Just as an unclear expression which has undergone certain changes in meaning due to lack of usage over a long period is understood by virtue of previous practice so also Hanuman had difficulty in recognising Sita who was devoid of any decoration.



#### श्लोकः
##### मूलम्
तां समीक्षय विशालाक्षीं राजपुत्रीमनिन्दिताम्।  
तर्कयामास सीतेति कारणैरुपपादिभिः॥5.15.40॥

##### शब्दार्थः
विशालाक्षीम् largeeyed lady, अनिन्दिताम् blameless, तां राजपुत्रीम् that princess, समीक्ष्य after observing, उपपादिभिः by the right signs, कारणैः with reasons, सीतेति Sita only, तर्कयामास he came to conclusion after deliberation.

##### आङ्ग्लानुवादः
After close observation of different signs and deliberation with reasons he came to the conclusion that the largeeyed lady is the same blameless princess Sita.



#### श्लोकः
##### मूलम्
वैदेह्या यानि चाङ्गेषु तदा रामोऽन्वकीर्तयत्।  
तान्याभरणजालानि गात्रशोभीन्यलक्षयत्॥5.15.41॥  
सुकृतौ कर्णवेष्टौ च श्वदंष्ट्रौ च सुसंस्थितौ।  
मणिविद्रुमचित्राणि हस्तेष्वाभरणानि च॥5.15.42॥  
श्यामानि चिरयुक्तत्वात्तथा संस्थानवन्ति च।

##### शब्दार्थः
तदा then, रामः Rama, यानि those, आभरणजालानि the kind of ornaments, वैदेह्याः for Vaidehi, अङ्गेषु on her limbs, अन्वकीर्तयत् described, गात्रशोभीनि ornaments that add beauty to the limbs, तानि those, अलक्षयत् observed, सुकृतौ wellcrafted, कर्णवेष्टौ च earornaments, सुसंस्थितौ properly fit, श्वदंष्ट्रौ च Svadamshtras also, हस्तेषु on hands, मणिविद्रुमचित्राणि wonderfully variegated with corals and other gems, आभरणानि च ornaments also, चिरयुक्तत्वात् by being used for a long time, श्यामानि blackened, संस्थानवन्ति च with marks of the ornaments formed on the body.

##### आङ्ग्लानुवादः
Hanuman observed the ornaments worn by Vaidehi adding grace to her limbs which Rama had described.They were wellcrafted earrings and wellfit Savdamshtras. He  
noticed wonderful, variegated ornaments of corals and gems as well as those worn on hands. They were blackened for long wear and Sita had marks of wearing them on her body.  
(Noteः This is a pair ornaments shaped like dog's teeth. It is not known on which part of the body they were worn).



#### श्लोकः
##### मूलम्
तान्यैवेतानि मन्येऽहं यानि रामोऽन्वकीर्तयत्॥5.15.43॥  
तत्र यान्यवहीनानि तान्यहं नोपलक्षये।  
यान्यस्या नावहीनानि तानीमानि न संशयः॥5.15.44॥

##### शब्दार्थः
तानि those, रामः Rama, यानि such of those, अन्वकीर्तयत् he described, तान्येव those only, अहम् I, मन्ये I think, तत्र there, यानि those, अवहीनानि dropped, तानि those, अहम् I, नोपलक्षये I have not seen, अस्याः her, यानि those, नावहीनानि not dropped, तानि those, इमानि only, संशयः doubt, न no.

##### आङ्ग्लानुवादः
"I think these ornaments are the same that were described by Rama. Those dropped (by Sita) are not found on her body. These were not dropped.There is no doubt."



#### श्लोकः
##### मूलम्
पीतं कनकपट्टाभं स्रस्तं तद्वसनं शुभम्।  
उत्तरीयं नगासक्तं तदा दृष्टं प्लवङ्गमैः॥5.15.45॥

##### शब्दार्थः
पीतम् yellow, कनकपट्टाभम् shining like gold cloth, शुभम् auspicious one, उत्तरीयम् upper garment, स्रस्तम् slipped, नगासक्तम् stuck to the tree, तत् that, वस्त्रम् garment, तदा then, प्लवङ्गमैः by monkeys, दृष्टम् seen.

##### आङ्ग्लानुवादः
"The shining yellow upper garment like a golden cloth was torn. Flung down, it stuck to a tree which the monkeys noticed.



#### श्लोकः
##### मूलम्
भूषणानि च मुख्यानि दृष्टानि धरणीतले।  
अनयैवापविद्धानि स्वनवन्ति महान्ति च॥5.15.46॥

##### शब्दार्थः
नयैव by her alone, धरणीतले on the ground, अपविद्धानि thrown down, स्वनवन्ति making sound, महान्ति excellent, मुख्यानि choicest, भूषणानि च and ornaments, दृष्टानि were seen.

##### आङ्ग्लानुवादः
"The jingling, choice ornaments were thrown down on the ground.



#### श्लोकः
##### मूलम्
इदं चिरगृहीतत्वाद्वसनं क्लिष्टवत्तरम्।  
तथाऽपि नूनं तद्वर्णं तथा श्रीमद्यथेतरत्॥5.15.47॥

##### शब्दार्थः
इदम् this, वसनम् cloth, चिरगृहीतत्वात् worn long, क्लिष्टवत्तरम् crumpled, तथापि even so, नूनम् surely, तद्वर्णम् its colour, इतरत् like another fresh cloth, यथा similar, तथा so, श्रीमत्  shining.

##### आङ्ग्लानुवादः
"This cloth worn long is crumpled. Even then it has retained its shine and looks fresh.



#### श्लोकः
##### मूलम्
इयं कनकवर्णाङ्गी रामस्य महिषी प्रिया।  
प्रणष्टापि सती याऽस्य मनसो न प्रणश्यति॥5.15.48॥

##### शब्दार्थः
कनकवर्णाङ्गी with a golden complexion, इयम् this lady, रामस्य Rama's, प्रिया beloved, महिषी queen, सती wife, या she, प्रणष्टापि even though lost (whereabouts not known till then), अस्य his, मनसः in the mind, न प्रणश्यति does not disappear.

##### आङ्ग्लानुवादः
"This lady of golden complexion is Rama's beloved queen who does not disappear from his mind, although away.



#### श्लोकः
##### मूलम्
इयं सा यत्कृते रामश्चतुर्भिः परितप्यते।  
कारुण्येनानृशंस्येन शोकेन मदनेन च॥5.15.49॥  
स्त्री प्रणष्टेति कारुण्यादाश्रितेत्यानृशंस्यतः।  
पत्नी नष्टेति शोकेन प्रियेति मदनेन च॥5.15.50॥

##### शब्दार्थः
यत्कृते for whose sake, रामः Rama, प्रणष्टा lost, स्त्री इति that she is a woman, कारुण्यात् with compassion, आश्रितेति one who sought refuge, अनृशंस्यतः due to gentleness, नष्टा lost, पत्नी इति this is his wife, शोकेन with sorrow, प्रिया इति beloved one, मदनेन with passion, कारुण्येन with compassion, आनृशंस्येन with mercy, शोकेन with sorrow, मदनेन with passion, चतुर्भिः with fourfold concern, परितप्यते he is suffering, सा that one is, इयम् this lady.

##### आङ्ग्लानुवादः
"She is that same lady for whom Rama has been passing through compassion, benevolence, grief and passion. He is compassionate considering her a woman, kind and benevolent since she is his dependent, stricken with grief for losing a wife and passionate since she is his beloved.



#### श्लोकः
##### मूलम्
अस्या देव्या यथा रूपमङ्गप्रत्यङ्गसौष्ठवम्।  
रामस्य च यथा रूपं तस्येयमसितेक्षणा॥5.15.51॥

##### शब्दार्थः
अस्याः her, देव्याः of the devi, रूपम् form, अङ्गप्रत्यङ्गसौष्ठवम् charming body with perfectly symmetrical limbs, यथा as such, च and, तस्य his, रूपम् form, यथा as, इयम् this lady, असितेक्षणा blackeyed .

##### आङ्ग्लानुवादः
"This blackeyed Sita and her divine,  charming body with perfect limbs are a match for Rama's figure.



#### श्लोकः
##### मूलम्
अस्या देव्या मनस्तस्मिंस्तस्य चास्यां प्रतिष्ठितम्।  
तेनेयं स च धर्मात्मा मुहूर्तमपि जीवति॥5.15.52॥

##### शब्दार्थः
अस्याः her, देव्याः divine queen's, मनः mind, तस्मिन् in him, तस्य his, अस्यां च in her, प्रतिष्ठितम् firmly fixed, तेन therefore, इयम् this lady, धर्मात्मा the righteous self, स च and he, मुहूर्तमपि for a moment, जीवति alive.

##### आङ्ग्लानुवादः
"The divine queen's mind is firmly fixed on Rama and his mind, fixed on her. For this reason she and the righteous self (Rama) are able to survive till this moment.



#### श्लोकः
##### मूलम्
दुष्करं कृतवान्रामो हीनो यदनया प्रभुः।  
धारयत्यात्मनो देहं न शोकेनावसीदति॥5.15.53॥

##### शब्दार्थः
प्रभुः lord, रामः Rama, अनया with her, हीनः separated, आत्मनः his, देहम् body, धारयति इति यत् held in this way, शोकेन with grief, न अवसीदति is not perishing, दुष्करम् a task (difficult), कृतवान् accomplished.

##### आङ्ग्लानुवादः
"Lord Rama had accomplished a difficult task in sustaining the body this way without allowing it to sink and perish during separation from her.



#### श्लोकः
##### मूलम्
दुष्करं कुरुते रामो य इमां मत्तकाशिनीम्।  
सीतां विना महाबाहुर्मुहूर्तमपि जीवति॥5.15.54॥

##### शब्दार्थः
यः he who, इमाम् such, मत्तकाशिनीम् a lady with intoxicating lustre, सीतां विना without Sita, मुहूर्तमपि even for a while, जीवति survives, महाबाहुः strongarmed, रामः Rama, दुष्करम् difficult, कुरुते is doing.

##### आङ्ग्लानुवादः
"Rama, the strongarmed hero has accomplished a difficult task by surviving even for a moment without this Sita who has intoxicating lustre".



#### श्लोकः
##### मूलम्
एवं सीतां तदा दृष्ट्वा हृष्टः पवनसम्भवः।  
जगाम मनसा रामं प्रशशंस च तं प्रभुम्॥5.15.55॥

##### शब्दार्थः
पवनसम्भवः son of the Windgod, तदा then, सीताम् Sita, दृष्ट्वा seeing, एवम् that way, हृष्टः was glad, मनसा in mind, रामम् Rama, जगाम reached, तम् him, प्रभुम् lord, प्रशशंस च he praised.

##### आङ्ग्लानुवादः
On seeing Sita, the son of the Windgod, felt glad at heart and mentally reached Rama the lord of the world. Hanuman was full of praise for Rama.  

#### समाप्तिः
  श्रीमद्रामायणे वाल्मीकीय आदिकाव्ये सुन्दरकाण्डे पञ्चदशस्सर्गः।  
Thus ends the fifteenth sarga in Sundarakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/5_sundarakANDam/03-sItA-darshanam/015_hanumatA_sItAdarshanam.md">
<details><summary><h3>भूषणम् ...{Loading}...</h3></summary>



स वीक्षमाणस्तत्रस्थो मार्गमाणश्च मैथिलीम् ।  

अवेक्षमाणश्च महीं सर्वां तामन्ववैक्षत  ॥  ५।१५।१ ॥   

सन्तानकलताभिश्च पादपैरुशोभिताम् ।  

दिव्यगन्धरसोपेतां सर्वतः समलङ्कृताम्  ॥  ५।१५।२ ॥   

तां स नन्दनसङ्काशां मृगपक्षिभिरावृताम् ।  

हर्म्यप्रासादसंवाधां कोकिलाकुलनिस्वनाम् । ४।१५।३  ॥   

स वीक्षमाण इत्यादि । सः तत्रस्थः शिंशुपास्थः । मैथिलीं मार्गमाणः
मैथिलीमार्गणाद्धेतोः । "लक्षणहेत्वोः क्रियायाः"इति शानच् । वीक्षमाणः
विविधं चक्षुर्विक्षपन् महीं चावेक्षमाणः सर्वां ताम् अशोकवनिकाम्
अन्ववैक्षतेत्यन्वयः  ॥  ५।१५।१३ ॥   

  

काञ्चनोत्पलपद्माभिर्वापीभिरुपशोभिताम् ।  

बह्वासनकुथोपेतां बहुभूमिगृहायुताम्  ॥  ५।१५।४ ॥   

बह्वासनैः कुथैः आस्तरणैश्चोपेताम् । भूमिगृहाणि बिलगृहाणि  ॥  ५।१५।४ ॥   

  

सर्वर्तुकुसुमैः रम्यां फलवद्भिश्च पादपैः ।  

पुष्पितानामशोकानां श्रिया सूर्योदयप्रभाम्  ॥  ५।१५।५ ॥   

सर्वर्तुकुसुमैः पादपैः रम्यामित्यन्वयः । सूर्योदयप्रभाम्
उद्यत्सूर्यप्रभाम्  ॥  ५।१५।५ ॥   

  

प्रदीप्तामिव तत्रस्थो मारुतिः समुदैक्षत ।  

निष्पत्रशाखां विहगैः क्रियमाणामिवासकृत्  ॥  ५।१५।६ ॥   

विहगैः निष्पत्रशाखां क्रियमाणामिव स्थिताम् ।
युगपत्पातिपक्षिपक्षविहतपत्रतया पत्ररहितशाखामिव स्थितामित्यर्थः  ॥ 
५।१५।६ ॥   

  

विनिष्पितद्भिः शतशश्चित्रैः पुष्पावतंसकैः ।  

आमूलपुष्पनिचितैरशोकैः शोकनाशनैः  ॥  ५।१५।७ ॥   

पुष्पावतंसकैः चञ्चुपुटलग्नपुष्पालङ्कृतैरित्यर्थः । आमूलेति । आमूलं
पुष्पैर्निचितैः । पुन्नागादौ तथा दृष्टम्  ॥  ५।१५।७ ॥   

  

पुष्पभारातिभारैश्च स्पृशद्भिरिव मेदिनीम् ।  

कर्णिकारैः कुसुमितैः किंशुकैश्च सुपुष्पितैः  ॥  ५।१५।८ ॥   

स देशः प्रभया तेषां प्रदीप्त इव सर्वतः ।  

पुन्नागाः सप्तपर्णाश्च चम्पकोद्दालकास्तथा  ॥  ५।१५।९ ॥   

शातकुम्भनिभाः केचित् केचिदग्निशिखोपमाः ।  

नीलाञ्जननिभाः केचित्तत्राशोकाः सहस्रशः  ॥  ५।१५।१० ॥   

पुष्पभारः पुष्पसमूहः स एवातिभारो येषां तैः । अशोकैरित्यादावुपलक्षणे
तृतीया । अशोकादिभिरुपलक्षितां समुदैक्षतेति पर्वेणान्वयः  ॥  ५।१५।८१० ॥   

  

नन्दनं विविधोद्यानं चित्रं चैत्ररथं यथा ।  

अतिवृत्तमिवाचिन्त्यं दिव्यं रम्यं श्रियावृतम्  ॥  ५।१५।११  ॥   

द्वितीयमिव चाकाशं पुष्पज्योतिर्गणायुतम् ।  

पुष्परत्नशतैश्चित्रं पञ्चमं सागरं यथा  ॥  ५।१५।१२  ॥   

सर्वर्तुपुष्पैर्निचितं पादपैर्मधुगन्धिभिः ।  

नानानिनादैरुद्यानं रम्यं मृगगणैर्द्विजैः  ॥  ५।१५।१३ ॥   

अनेकग्रन्धप्रवहं पुण्यगन्धं मनोरमम् ।  

शैलेन्द्रमिव गन्धाढ्यं द्वितीयं गन्धमादनम्  ॥  ५।१५।१४ ॥   

पुनरशोकवनं विविधोपमानदर्शनेन वर्णयति नन्दनमित्यादिना श्लोकचतुष्टयेन ।
उद्यानम् अशोकवनम् । अत्र ददर्शेत्यपकृष्यते । नन्दनम् इन्द्रक्रीडावनम् ।
विविधोद्यानं विविधवृक्षषण्डम् । चैत्ररथं कुबेरक्रीडावनम् ।
नन्दनमतिवृत्तमिव अतिक्रम्य स्थितमिव । चैत्ररथं यथा चैत्ररथमिव
चित्रमित्यन्वयः । आकाशसाम्ये साधारणधर्ममाह पुष्पेति । एवं सागरौपम्ये
पुष्परत्नेति  ॥  ५।१५।१११४ ॥   

  

अशोकवनिकायां तु तस्यां वानरपुङ्गवः ।  

स ददर्शाविदूरस्थं चैत्यप्रासादमुच्छ्रितम्  ॥  ५।१५।१५ ॥   

मध्ये स्तम्भसहस्रेण स्थितं कैलासपाण्डुरम् ।  

प्रवालकृतसोपानं तप्तकाञ्जनवेदिकम्  ॥  ५।१५।१६ ॥   

अशोकवनिकायामित्यादि । चैत्यप्रासादं चैत्यं बुद्धमन्दिरं तदाकारं
प्रासादम्  ॥  ५।१५।१५१६ ॥   

  

मुष्णन्तमिव चक्षूंषि द्योतमानमिव श्रिया ।  

विमलं प्रांशुभावत्वादुल्लिखन्तमिवाम्बरम्  ॥  ५।१५।१७ ॥   

प्रांशुभावत्वात् दीर्घस्वभावत्वात्  ॥  ५।१५।१७ ॥   

  

ततो मलिनसंवीतां राक्षसीभिः समावृताम् ।  

उपवासकृशां दीनां निःश्वसन्तीं पुनः पुनः  ॥  ५।१५।१८ ॥   

मलिनसंवीतां मलिनवस्त्रेणावृताम्, मलिनैरङ्गैः संवीतां वा  ॥  ५।१५।१८ ॥   

  

ददर्श शुक्लपक्षादौ चन्द्ररेखामिवामलाम् ।  

मन्दं प्रख्यायमानेन रूपेण रुचिरप्रभाम्  ॥  ५।१५।१९ ॥   

शुक्लपक्षादावित्यनेन वर्धिष्णुत्वं द्योतितम् । मन्दं प्रख्यायमानेन इदं
तदिति कथ़ञ्चित्प्रत्यभिज्ञायमानेन रूपेणोपलक्षिताम्  ॥  ५।१५।१९ ॥   

  

पिनद्धां धूमजालेन शिखामिव विभावसोः ।  

पीतेनैकेन संवीतां क्लिष्टेनोत्तमवाससा  ॥  ५।१५।२० ॥   

पिनद्धामिति मलिनसंवीतत्वे उपमा । पिनद्धां बद्धाम् । उत्तरीयराहित्यं
द्योतयितुमेकेनेत्युक्तिः  ॥  ५।१५।२० ॥   

  

सपङ्कामनलङ्कारां विपद्मामिव पद्मिनीम् ।  

व्रीडितां दुःखसंतप्तां परिम्लानां तपस्विनीम्  ॥  ५।१५।२१  ॥   

सपङ्कां भूमेराविर्भवन्तीमिव स्थिताम् । अनलङ्कारां पङ्कं निवर्त्य
अलङ्कुर्वतो ऽसन्निधानादलङ्काररहिताम् । रामागमने ऽप्ययमाश्रयो
नोत्सादयितुमर्हतीत्येवं मन्यमानाम् । विपद्मामिव पद्मिनीं पद्मरहितां
सरसीमिव स्थिताम्  ॥  ४।१५।२१  ॥   

  

ग्रहेणाङ्गारकेणेव पीडितामिव रोहिणीम् ।  

अश्रुपर्णमुखीं दीनां कृशामनशनेन च  ॥  ५।१५।२२  ॥   

शोकध्यानपरां दीनां नित्यं दुःखपरायणाम् ।  

प्रियं जनमपश्यन्तीं पश्यन्तीं राक्षसीगणम्  ॥  ५।१५।२३ ॥   

ग्रहेण क्रूरग्रहेण । द्वितीय इवशब्दो वाक्यालङ्कारे । अश्र्विति । कृशां
दीनामिति पुनःपुनरुक्तिः कार्श्यदैन्ययोरतिशयप्रदर्शनाय । अत्र उपवासकृशां
कृशामनशनेनेत्युक्त्या पूर्वकाण्डान्ते इन्द्रदत्तपायसाशनवृत्तान्तः कल्पित
इति तत्रैवोक्तम्  ॥  ५।१५।२२,२३ ॥   

  

स्वगणेन मृगीं हीनां श्वगणाभिवृतामिव ।  

नीलनागाभया वेण्या जघनं गतयैकया  ॥  ५।१५।२४ ॥   

नीलनागाभया कृष्णसर्पतुल्यया  ॥  ५।१५।२४ ॥   

  

नीलया नीरदापाये वनराज्या महीमिव ।  

सुखार्हां दुःखसंतप्तां व्यसनानामकोविदाम्  ॥  ५।१५।२५ ॥   

नीरदापाये शरदि  ॥  ५।१५।२५ ॥   

  

तां समीक्ष्य विशालाक्षीमधिकं मलिनां कृशाम् ।  

तर्कयामास सीतेति कारणैरुपपादिभिः  ॥  ५।१५।२६ ॥   

उपपादिभिः उपपादनशीलैः । मन्दं प्रख्यायमानेनेत्यारभ्य सीतां समीक्ष्य
उपपादिभिः कारणैस्सीतेति तर्कयामासेत्यन्वयः  ॥  ५।१५।२६ ॥   

  

ह्रियमाणा तदा तेन रक्षसा कामरूपिणा ।  

यथारूपा हि दृष्टा वै तथारूपेयमङ्गना  ॥  ५।१५।२७ ॥   

एवं लिङ्गैः सीतेति विचार्य प्रत्यभिज्ञयापि तथा तर्कयामासेत्याह
ह्रियमाणेति । इति तर्कयामासेति शेषः  ॥  ५।१५।२७ ॥   

  

पूर्णचन्द्राननां सुभ्रूं चारुवृत्तपयोधराम् ।  

कुर्वन्तीं प्रभया देवीं सर्वावितिमिरा दिशः  ॥  ५।१५।२८ ॥   

पूर्णचन्द्राननामित्यारभ्य विद्यां प्रशिथिलामिवेत्यन्तमेकं वाक्यम् ।
सुभ्रूं सुभ्रुवम् । उवङ्भाव आर्षः । कुर्वन्तीमिति । दशमासान् स्नानेन
विना मलिनापि प्रभया दिशः वितिमिराः कुर्वन्तीमिति प्रभातिशयोक्तिः  ॥ 
५।१५।२८ ॥   

  

तां नीलकेशीं बिम्बोष्ठीं सुमघ्यां सुप्रतिष्ठिताम् ।  

सीतां पद्मपलाशाक्षीं मन्मथस्य रतिं यथा  ॥  ५।१५।२९ ॥   

इष्टां सर्वस्य जगतः पूर्णचन्द्रप्रभामिव ।  

भूमौ सुतनुमासीनां नियतामिव तापसीम्  ॥  ५।१५।३० ॥   

सुप्रतिष्ठितां सुप्रतिष्ठितपादतलाम्  ॥  ४।१५।२९,३० ॥   

  

निश्वासबहुलां भीरुं भुजगेन्द्रवधूमिव ।  

शोकजालेन महता विततेन न राजतीम्  ॥  ५।१५।३१  ॥   

न राजतीं न राजन्तीम् । तां प्रसिद्धाम्  ॥  ४।१५।३१  ॥   

  

संसक्तां धूमजालेन शिखामिव विभावसोः ।  

तां स्मृतीमिव सन्दिग्धामृद्धिं निपतितामिव  ॥  ५।१५।३२  ॥   

स्मृतिं मन्वाद्युक्तिम् । सन्दिग्धां सन्दिग्धार्थाम्  ॥  ऋद्धिं सम्पदम् ।
निपतितां क्षणाम्  ॥  ५।१५।३२  ॥   

  

विहतामिव च श्रद्धामाशां प्रतिहतामिव ।  

सोपसर्गां यथा सिद्धिं बुद्धिं सकलुषामिव  ॥  ५।१५।३३ ॥   

विहताम् अविश्वासबहुलाम् । प्रतिहताम् अलब्धकार्याम् । सोपसर्गां सविघ्नाम्
। सकलुषां सकालुष्याम् । भावप्रधानो निर्देशः  ॥  ५।१४।३३ ॥   

  

अभूतेनापवादेन कीर्तिं निपतितामिव ।  

रामोपरोधव्यथितां रक्षोहरणकर्शिताम्  ॥  ५।१५।३४ ॥   

अबलां मृगशावाक्षीं वीक्षमाणां ततस्ततः ।  

बाष्पाम्बुपरिपूर्णेन कृष्णवक्राक्षिपक्ष्मणा  ॥  ५।१५।३५ ॥   

वदनेनाप्रसन्नेन निःश्वसन्तीं पुनःपुनः  ॥  ५।१५।३६ ॥   

मलपङ्कधरां दीनां मण्डनार्हाममण्डिताम् ।  

प्रभां नक्षत्रराजस्य कालमेघैरिवावृताम्  ॥  ५।१५।३७ ॥   

अभूतेन असत्येन । रामोपरोधव्यथितां रामप्राप्तिनिरोधेन व्यथिताम्  ॥ 
५।१५।३४३७ ॥   

  

तस्य सन्दिदिहे बुद्धिर्मुहुः सीतां निरीक्ष्य तु ।  

आम्नायानामयोगेन विद्यां प्रशिथिलामिव  ॥  ५।१५।३८ ॥   

पुनः शीताशब्दो व्यवहितानुस्मरणार्थः । आम्नायानां वेदानाम् । अयोगेन
असम्बन्धेन । प्रशिथिलाम् अप्राप्तप्रतिष्ठाम् । विद्यां वेदबाह्यविद्याम्
। यद्वा आम्नायानाम् अभ्यासानामभावेन प्रशिथिलाम् अस्थिरपदां विद्यामिव
सीतां निरीक्ष्य तस्य हनुमतो बुद्धिः सन्दिदिहे इत्यन्वयः ।
कार्श्यमालिन्यादिना तिरोहितरूपत्वादिति भावः  ॥  ५।१५।३८ ॥   

  

दुःखेन बुबुधे सीतां हनुमाननलङ्कृताम् ।  

संस्कारेण यथा हीनां वाचमर्थान्तरं गताम्  ॥  ५।१५।३९ ॥   

तां समीक्ष्य विशालाक्षीं राजपुत्रीमनिन्दिताम् ।  

तर्कयामास सीतेति कारणैरुपपादिभिः  ॥  ५।१५।४० ॥   

दुःखेनेति । संस्कारः शब्दव्युत्पत्तिः तेन हीनाम् अत एव
विवक्षितादर्थान्तरं गतां विपरीतार्थामित्यर्थः । संस्कारहीनतया
प्रतिपिपादयिषितार्थं वक्तुमशक्नुवन्तीमविवक्षितमर्थं बोधयन्तीं वाचमिव ।
सम्यग्व्युत्पत्त्यभावादर्थान्तरं गतां व्युत्पत्त्यनन्तरं स्वार्थं
प्रतिपादयन्तीमिव स्थितामित्यर्थः  ॥  ५।१५।३९४० ॥   

  

वैदेह्या यानि चाङ्गेषु तदा रामो ऽन्वकीर्तयत् ।  

तान्याभरणजालानि शाखाशोभीन्यलक्षयत्  ॥  ५।१५।४१  ॥   

वैदेह्या इति । शाखायां शोभन्त इति शाखाशोभीनि । भर्तृविरहकाले
भूषणधारणस्यानुचितत्वत् स्वाङ्गेभ्य उन्मुच्य शाखायां न्यस्तानीत्यर्थः  ॥ 
५।१५।४१  ॥   

  

सुकृतौ कर्णवेष्टौ च श्वदंष्ट्रौ च सुसंस्थितौ ।  

मणिविद्रुमचित्राणि हस्तेष्वाभरणानि च ।  

श्यामानि चिरयुक्तत्वात्तथा संस्थानवन्ति च  ॥  ५।१५।४२  ॥   

कर्णवेष्टौ कुण्डले । " कर्णिका तालपत्रं स्यात्कुण्डलं कर्णवेष्टनम्" इति
सज्जनः । श्वदंष्ट्रः त्रिकर्णकाख्यः पुष्पाकारः कर्णपार्श्वभूषणविशेषः ।
"त्रिकर्णकः श्वदंष्ट्रश्च" इत्यभिधानरत्नमाला । हस्तेषु हस्तावयवेषु ।
श्यामानि विरहतापौष्ण्यवशाच्छ्यामीभूतानि । तथा चिरयुक्तत्वात्
चिरधृतत्वात् संस्थानवन्ति हस्तेषु तत्तदाभरणसंस्थानानि दृश्यन्त इत्यर्थः
 ॥  ५।१५।४२  ॥   

  

तान्येवैतानि मन्ये ऽहं यानि रामो ऽन्वकीर्तयत्  ॥  ५।१५।४३ ॥   

तान्येवेत्यर्धमेकं वाक्यम्  ॥  ५।१५।४३ ॥   

  

तत्र यान्यवहीनानि तान्यहं नोपलक्षये ।  

यान्यस्या नावहीनानि तानीमानि न संशयः  ॥  ५।१५।४४ ॥   

तत्र ऋश्यमूके यान्यवहीनानि पतितानि तान्यहं नोपलक्षये । अत्रेति शेषः ।
अस्याः सीतायाः सकाशाद्यानि नावहीनानि न पतितानि तानीमानि तत्तुल्यत्वात्
 ॥  ५।१५।४४ ॥   

  

पीतं कनकपट्टाभं स्रस्तं तद्वसनं शुभम् ।  

उत्तरीयं नगासक्तं तदा दृष्टं प्लवङ्गमैः  ॥  ४।१५।४५ ॥   

भूषणानि च मुख्यानि दृष्टानि धरणीतले ।  

अनयैवापविद्धानि स्वनवन्ति महान्ति च  ॥  ४।१६।४६ ॥   

प्लवङ्गमैः सुग्रीवादिप्लवङ्गमैः । यदुत्तरीयं दृष्टं यानि द़ष्टानि तानि
सर्वाण्यनयैव अपविद्धानि पातितानि । नगासक्तमित्यनेन पतनदशायामुत्तरीयाग्रं
वृक्षे किञ्चित्सक्तमिति द्योत्यते  ॥  ५।१५।४५४६ ॥   

  

इदं चिरगृहीतत्वाद्वसनं क्लिष्टवत्तरम् ।  

तथापि नूनं तद्वर्णं तथा श्राद्यथेतरत्  ॥  ५।१५।४७ ॥   

इदमिति । इतरत् उत्सृष्टम् तदुत्तरीयं यथा यादृशवर्णयुक्तं यथा श्रीमत्
इदम् इदानीं धार्यमाणं तद्वर्णं तथा श्रीमत् नूनमिति योजना  ॥  ५।१५।४७ ॥   

  

इयं कनकवर्णाङ्गी रामस्य महिषी प्रिया ।  

प्रनष्टापि सती या ऽस्य मनसो न प्रणश्यति  ॥  ५।१५।४८ ॥   

इयमिति । या रामस्य प्रिया सती महिषीति कृत्वा प्रनष्टापि अस्य रामस्य मनसः
सकाशात् न प्रणश्यति । सदा मनसा दृष्टा भवतीत्यर्तः । सा कनकवर्णाङ्गी इयम्
। मया परिदृश्यमानेत्यर्थः  ॥  ५।१५।४८ ॥   

  

इयं सा यत्कृते रामश्चतुर्भिः परितप्यते ।  

कारुण्येनानृशंस्येन शोकेन मदनेन च  ॥  ५।१५।४९ ॥   

रामः कारुण्यादिभिश्चतुर्भिः यत्कृते परितप्यते सेयम्  ॥  ५।१५।४९ ॥   

  

स्त्री प्रनष्टेति कारुण्यादाश्रितेत्यानृशंस्यतः ।  

पत्नी नष्टेति शोकेन प्रियेति मदनेन च  ॥  ५।१५।५० ॥   

कारुण्यादीनां परितापहेतुत्वं विभज्य दर्शयति स्त्रीति । आपत्काले स्त्रियो
रक्षणीयाः, तन्न कृतमिति कारुण्यात्परितप्यते । आनृशंस्यमक्रूरत्वम् ।
आश्रिसंरक्षणैकस्वभावत्वमिति यावत् । तस्मात् आश्रिता न रक्षितेति
परितप्यते । " अर्धो वा एष आत्मनो यत्पत्नी" इत्युक्तरीत्या आत्मार्धभूता
पत्नी नष्टेति शोकेन परितप्यते । प्रिया नष्टेति मदनेन परितप्यत इति योजना
 ॥  ५।१५।५० ॥   

  

अस्या देव्या यथा रूपमङ्गप्रत्यङ्गसौष्ठवम् ।  

रामस्य च यथारूपं तस्येयमसितेक्षणा  ॥  ५।१५।५१  ॥   

अथानयोरन्योन्याभिरूप्यानुगुण्यमाह अस्या इति । अस्याः सीतायाः रूपं शरीरम्
अङ्गप्रत्यङ्गसौष्ठवं च यथा यथाविधम्, तथाविधमेव रामस्यापि रूपम्
अङ्गप्रत्यङ्गसौष्ठवं च । तथा रामस्य रूपमङ्गप्रत्यङ्गसौष्ठवं च यथा
यथाविधम्, तथाविधमेवास्यारूपमङ्गप्रत्यङ्गसौष्ठवं च । अतः इयमसितेक्षणा
तस्य योग्येति शेषः  ॥  ५।१५।५१  ॥   

  

अस्या देव्या मनस्तस्मिंस्तस्य चास्यां प्रतिष्ठितम् ।  

तेनेयं स च धर्मात्मा मुहूर्तमपि जीवति  ॥  ५।१५।५२  ॥   

तथा ऽनोयरन्योन्यस्यानुरागमाह अस्या इति । अस्या देव्याः मनस्तस्मिन् रामे
प्रतिष्ठितम्, तेन हेतुना इयं मुहूर्तमपि जीवति । तस्य च मनो ऽस्यां
प्रतिष्ठितम्, तेन कारणेन स मुहूर्तमपि जीवति । तयोरन्योन्यं
मनोनिवेशनाभावे मुहूर्तजीवनमपि न घटत इति भावः  ॥  ५।१५।५२  ॥   

  

दुष्करं कृतवान् रामो हीनो यदनया प्रभुः ।  

धारयत्यात्मनो देहं न शोकेनावसीदति  ॥  ५।१५।५३ ॥   

माल्यवति शैले रामस्य सीताविरहक्लेशातिशयं निशाम्य हन्त वसिष्ठशिष्यः
कस्याश्चित् स्त्रियाः कृते कथमेवमभूदिति विनिन्द्य परिहसितवान् स्वयं
विरक्ततया, संप्रत्यस्या वैलक्षण्यातिशयदर्शनेन विशेषज्ञतया एतद्विरहे
रामस्य देहधारणं सर्वात्मना अशक्यमित्याह दुष्करमिति । दुष्करं कृतवान्
रामः । इमां वियुज्य समाधानपरो रामः प्रकामशक्यं कृत्यमकरोत् । हीनो यदनया
प्रभुः । अनया विना देहं धृत्वा ऽवस्थित इति यत्तदत्यन्तमशक्यम् । प्रभुः
गजाश्वादिकं शिक्षयितुं राज्यं पालयितुं च जानाति । न प्रणयधारायां
प्रथमांशमपि भुक्तवान् । धारयत्यात्मनो देहम् । किमिदं याचितकं शरीरं
धारयति स्वस्यैव हि देहो ऽयं देहं भोगायतनं हीदं न दुःखायतनम् "दिह उपचये"
इत्यस्माद्धातोः "इगुपधः" इत्यादिना कः । तेनायमर्थो लभ्यते । सीताशरीरस्य
परतन्त्रतया तत्त्यक्तुमयुक्तं नतु स्वाधीनशरीरस्य धारणं युक्तमिति भावः ।
विशेषज्ञेनापि कथमिदं त्यक्तुं शक्यम् । तत्राह न शोकेनावसीदति  ॥ 
५।१५।५३ ॥   

  

दुष्करं कुरुते रामो य इमां मत्तकाशिनीम् ।  

सीतां विना महाबाहुर्मुहूर्तमपि जीवति  ॥  ५।१५।५४ ॥   

उक्तमर्थं किञ्चिद्विशेषान्तरेण दर्शयति दुष्करं कुरुत इति  ॥  ५।१५।५४ ॥   

  

एवं सीतां तदा दृष्ट्वा हृष्टः पवनसंभवः ।  

जगाम मनसा रामं प्रशशंस च तं प्रभुम्  ॥  ५।१५।५५ ॥   

इत्यार्षे श्रीरामायणे वाल्मीकीये आदिकाव्ये श्रीमत्सुन्दरकाण्डे पुञ्चदशः
सर्गः  ॥  ५।१५ ॥   

एवं दृष्ट्वा
मलिनसंवीतत्वोपवासकृशत्वशोकध्यानपरायणत्वादिपतिव्रताधर्मयुक्तां सीतां
दृष्ट्वा हृष्टः सन् मनसा रामं जगाम सस्मार । तं प्रभुं बुद्धिस्थं रामं
प्रशशंस च पुनःप्राप्त्युपयुक्तपतिव्रताधर्मनिष्ठत्वदर्शनात् भाग्योत्तरो
राम इत्यस्तौषीत् । यद्वा एतादृशसौन्दर्यवतीं सीतां दृष्ट्वा एतद्विरहितस्य
महान् शोकः प्राप्तः अतः युक्तमेव कृतवान् राम इत्यस्तौषीत्  ॥  ५।१५।५५ ॥   

इति श्रीगोविन्दराजविरचिते श्रीरामायणभूषणे श्रृङ्गारतिलकाख्याने
सुन्दरकाण्डव्याख्याने पञ्चदशः सर्गः  ॥  ५।१५ ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/5_sundarakANDam/03-sItA-darshanam/015_hanumatA_sItAdarshanam.md">
<details><summary><h3>शिरोमणी ...{Loading}...</h3></summary>



शिंशुपोपरिस्थितहनुमदन्वेषणप्रकारमाह स इत्यादिभिः । तत्रस्थः
शिंशुपाह्वतरौ स्थितः सः हनूमान् मैथिलीं मार्गमाणः अत एव अवेक्षमाणः
इतस्ततो ऽवलोकयन् अत एव महीम् अवेक्षमाणश्च सन् सर्वां दिशम् अन्ववैक्षत  ॥ 
५।१५।१  ॥   

  

संतानकेति । संतानकादिभिः उपशोभिताम् अत एव नन्दनसंकाशां नन्दनवनसदृशीं
वापीभिरुपशोभितां बहुभिः आसनैः कुथैः महाराजस्थितियोग्यकम्बलविशेषैरुपेतां
सर्वर्तुकुसुमैः पादपैः अशोकानां श्रिया च सूर्योदयप्रभाम् असकृत्
विनिष्पतद्भिर्विहगैर्निष्पन्नशाखामिव क्रियमाणां चित्रैः
पुष्पावतंसकैरुपलक्षितैः समूलपुष्परचितैः समूलानि मूलसहितानि यानि पुष्पाणि
तैः रचितैः पुष्पभारेण अतिपुष्पधारणेन अतिभारो येषां तैर्मेदिनीं
स्पृशद्भिरिव शोकनाशनैरशोकैरशोकविशेषैः प्रदीप्तामिव अशोकवनिकां तत्रस्थः
शिंशुपायां स्थितो मारुतिः समुदैक्षत । सप्तकमेकान्वयि  ॥  ५।१५।२८  ॥   

  

स इति । पुन्नागादयः शोभन्ते अत एव स देशः तेषां प्रभया प्रदीप्त इव ।
सार्धश्लोक एकान्वयी  ॥  ५।१५।९  ॥   

  

शातेति । केचित् शातकुम्भनिभाः सुवर्णघटसदृशाः तत्र सहस्रशः अशोकाः
अशोभन्तेति शेषः । अर्धद्वयमेकान्वयि  ॥  ५।१५।१०  ॥   

  

नन्दनमिति । विबुधोद्यानं नन्दनवनमिव नन्दनम् आनन्दकं चैत्ररथं कुबेरवनमिव
चित्रं यथेत्युभयान्वयि । अतिवृत्तम् उपमानीभूतवनद्वयाभ्यामधिकं
द्वितीयमाकाशमिव पुष्परूपज्योतिर्गणैः आयुतं व्याप्तं पञ्चमं सागरमिव
पुष्परूपानेकरत्नैश्चित्रं सर्वेषु ऋतुषु पुष्पाणि येषु तैः पादपैः निचितं
व्याप्तं नानानिनदैः अनेकविधनिनादविशिष्टैः मृगगणद्विजैः रम्यं गन्धाढ्यं
द्वितीयं गन्धमादनमिव अनेकगन्धप्रवहम् अत एव पुण्यगन्धैर्मनोहरम् उद्यानं
शुशुभे इति शेषः । श्लोकचतुष्टयमेकान्वयि  ॥  ५।१५।१११४  ॥   

  

अशोकेति । ऊर्जितम् अत्युछ्रितं स्म्भसहस्रेण स्थितं कैलासवत्पाण्डुरं
प्रवालैः कृतानि सोपानानि यस्मिन् चक्षूंषि मुष्णन्तं चोरयन्तमिव श्रिया
द्योतमानं निर्मलं प्रांशुभावत्वात् अत्युन्नतत्वात् अम्बरमुल्लिखन्तमिव
चैत्यप्रासादं वर्तुलाकारप्रासादविशेषम् अशोकवनिकायां ददर्श ।
अर्धषट्कमेकान्वयि  ॥  ५।१५।१५१७  ॥   

  

तत इति । ततः प्रासाददर्शनानन्तरं मलिनसंवीतां मलिनवस्त्रेणाच्छादितां
राक्षसीभिः समावृतां पुनः पुनर्निःश्वसन्तीं शुक्लपक्षादौ चन्द्ररेखामिव
अमलां दोषसंसर्गरहितां सीतां ददर्श । सार्धश्लोक एकान्वयी  ॥  ५।१५।१८,१९
 ॥   

  

मन्देति । मन्दं प्रख्यां दैन्यबोधनमयते प्राप्नोति तेन रूपेण रुचिरप्रभा
यस्या तां धूमजालेन पिनद्धाम् आच्छादितां विभावसोरग्नेः शिखामिव  ॥  ५।१५।२०
 ॥   

  

क्लिष्टेन जीर्णतया प्रतीतेन पीतेन एकेन उत्तमवाससा संवीताम् अनलङ्काराम्
अलङ्कृतिरहिताम् अत एव विपद्मां पद्मरहितां पद्मिनीं सरसीमिव सपङ्कां
मलिनाम्  ॥  ५।१५।२१  ॥   

  

दुःखसन्तप्तां वियोगजनितदुःखाक्रान्तामत एव अङ्गारकेण भौमेन ग्रहेण पीडितां
रोहिणीमिव पीडिताम्  ॥  ५।१५।२२  ॥   

  

अत एव अश्रुपूर्णमुखीम् अत एव दीनां क्षीणां तत्त्वेन प्रतीयमानाम् अत एव
दीनां प्राप्तग्लानिम् अत एव अनशनेन भोजनाभावेन कृशाम् अत एव शोकध्यानपरां
शोकहेतुकचिन्ताक्रान्तां प्रियं जनम् अपस्यन्तीं राक्षसीगणं पश्यन्तीम् अत
एव स्वगणेन स्वकीययूथेन हीनां श्वगणेन शुनां समुदायेन च आवृताम् अत एव
नित्यदुःखपरायणां मृगीमिव दीनाम्  ॥  ५।१५।२३,२४  ॥   

  

नीलनागाभयाकृष्णसर्पसदृश्याजघ्ननं पृष्टान्तदेशं गतया प्राप्तया एकया
केशविन्यासाभावेन जटीभूतया वेण्या उपलक्षितां नीरदापाये धनापगमे नीलया
वनराज्या महीमिव स्थितां सीतां ददर्शेत्यनुकृष्यते । श्लोकषट्कमेकान्वयि  ॥ 
५।१५।२५  ॥   

  

सुखार्हामिति । सुखार्हां सुखयोग्यां व्यसनानां दुःखानाम् अकोविदाम्
अविज्ञात्रीं दुःखसंतप्तां तां सीतां विलोक्य उपपादिभिः सीताबोधनसमर्थैः
कारणैः इयं सीतेति तर्कयामास । सार्धश्लोक एकान्वयी  ॥  ५।१५।२६  ॥   

  

तर्कप्रकारमाह ह्रियमाणेति । तेन रावणेन ह्रियमाणा सा सीता तदा हरणसमये
यथारूपा दृष्टा तथारूपैव इयमङ्गना । एतेनेयं सीतैव भवितुमर्हतीति सूचितम्
 ॥  ५।१५।२७  ॥   

  

सीतामेव वर्णयन्नाह-- पूर्णेति । पूर्णचन्द्राननां
पूर्णचन्द्रसदृशाननविविष्टां चारू मनोहरौ वृत्तौ वर्तुलौ पयोधरौ
यस्यास्ताम्  ॥  ५।१५।२८  ॥   

  

प्रभया स्वशरीरकान्त्या सर्वाः दिशः वितिमिराः कुर्वतीं बिम्बोष्ठीम्  ॥ 
५।१५।२९ ॥   

  

मन्मथस्य संबन्धिनीं रतिं यथा अतिरूपत्वेन तत्सदृशीं सर्वस्य जगतः इष्टां
पूज्याम्  ॥  ५।१५।३०  ॥   

  

नियतां यतचित्तां तापसीमिव भूमौ आसीनां भुजगेन्द्रवधूमिव भीरुम्  ॥  ५।१५।३१
 ॥   

  

विततेन विस्तृतेन महता शोकजालेन न राजतीम् ईषद्दीप्ताम् अत एव धूमजालेन
संसक्तां संबद्धां विभावसोः अग्रेः शिकामिव  ॥  ५।१५।३२  ॥   

  

संदिग्धाम् अर्थनिश्चयविषयकसंदेहविशिष्टां स्मृतीं स्मृतिमिव संदिग्धां
शरीरस्थितिविषयकसंदेहविशिष्टां निपतिता भीत्या चौरादिभिः
क्वचिन्निःक्षिप्ताम् ऋद्धिं मण्यादिसमूहमिव विहतां नास्तिकबुद्ध्या
अनादृतां श्रद्धामिव प्रतिहतां लाभाभावान्निवृत्ताम् आशामिव  ॥  ५।१५।३३
 ॥   

  

सोपसर्गां विघ्नैः संयुक्तां सिद्धिमिव सकलुषां संशयादिना विशिष्टां
बुद्धिमिव अभूतेन अजातेन अपवादेन मिथ्याभूतकलङ्केनेत्यर्थः, निपतितां
कीर्तिमिव  ॥  ५।१५।३४  ॥   

  

रामोपरोधेन रामसेवानिरोधेन व्यथितां रक्षोगणनिपीडितां रक्षःसमूहवद्देशवासेन
प्राप्तपीडाम् अत एव कृष्णवक्राक्षिपक्ष्मणा नेत्रेण ततस्ततो वीक्षमाणां
पुनः पुनर्निःश्वसन्तीम्  ॥  ५।१५।३५,३६  ॥   

  

मलपङ्कधरां स्नानाभावादिनिष्पन्नमलरूपपङ्कयुतां मण्डनार्हां शोभायोग्याम्
अमण्डितां वियोगेन शोभारहिताम् अत एव कालमेघैरावृतां नक्षत्रराजस्य
चन्द्रमसः प्रभामिव आम्रायानाम् अभ्यासानाम् अयोगेन प्रशिथिलां विद्यामिव
तां सीतां निरीक्ष्य तस्य हनुमतो बुद्धिः संदिदिहे ।
सार्धश्लोकदशकमेकान्वयि  ॥  ५।१५।३७,३८  ॥   

  

दुःखेनेति । संस्कारेण यथोचितस्नानादिरूपसंस्कृत्या हीनाम् अत एव
अर्थान्तरं गतां वाचमिव अनलंकृतां सीतां दुःखेन बुबुधे  ॥  ५।१५।३९  ॥   

  

तामिति । तां सीतां समीक्ष्य कारणैर्हेतुभिरुपपादयन् सन् इयं सीतेति
तर्कयामास अनुमानेन निश्चयं चकार  ॥  ५।१५।४०  ॥   

  

तत्प्रकारमाह वैदेह्या इति । तदा प्रस्थानसमये वैदेह्या अङ्गेषु
यान्याभरणजालानि रामो ऽन्वकीर्तयत् तानि गात्रशोभीनि अलक्षयत् अपश्यत्  ॥ 
५।१५।४१  ॥   

  

आभरणान्येवाह सुकृताविति । सुकृतौ निपुणतया निर्मितौ कर्णवेष्टौ कुण्डले
श्वदंष्ट्रौ शुनां दंष्ट्राकृती कर्णाभरणविशेषौ च मणिविद्रुमैश्चित्राणि
चिरयुक्तत्वात् श्यामानि तथासंस्थानवन्ति रामोक्तावयवविन्यासयुक्तानि
हस्तेष्वाभरणानि एतानि सर्वाणि यानि रामो ऽन्वकीर्तयत् तान्येव अहं मन्ये ।
एतेन तद्युक्तत्वात्सीतैवेयमिति सूचितम् । श्लोकद्वयमेकान्वयि  ॥ 
५।१५।४२,४३  ॥   

  

हेत्वन्तरमाह तत्रेति । तत्र रामाज्ञापिताभरणेषु यानि अवहीनानि ऋष्यमूकादौ
पतितान्यहं नोपलक्षये यानि न अवहीनानि तानि एव इमानि संशयः अत्र संदेहो न
 ॥  ५।१५।४४  ॥   

  

अन्तरीयवस्त्रमात्रधारणमपि हेतुरिति बोधयन्नाह-- पीतमिति । कनकपट्टस्याभा
दीप्तिर्यस्मिन् तत्पीतमुत्तरीयं नगासक्तं वृक्षे संसक्तं
प्लवङ्गमैर्वानरैस्तदा आसञ्जनसमये दृष्टम्  ॥  ५।१५।४५  ॥   

  

भूषणानीति । अनयैव अपविद्धानि परिक्षिप्तानि भूषणानि दृष्टानि  ॥ 
५।१५।४६ ॥   

  

इदमिति । यद्यपि चिरगृहीतत्वाद्धेतोरिदं वसनं क्लिष्टवत्तरम् अतिबाधिताभं
तथापि तद्वर्णं पतिवर्णविशिष्टं तथा श्रीमत् बह्वैश्वर्यलभ्यं यथा इदम्
अन्तरीयं तथा इतरत् तद्वृक्षासक्तोत्तरीयमपि  ॥  ५।१५।४७  ॥   

  

इयमिति । प्रनष्टापि यस्य रामस्य मनसः सती महिषी न प्रणश्यति तस्य रामस्य
सा प्रिया श्रिया इयमेव  ॥  ५।१५।४८  ॥   

  

इयमिति । चतुर्भिः कारुण्यादिभिर्यत्कृते यदर्थं रामस्तप्यते सा इयमेव  ॥ 
५।१५।४९  ॥   

  

कारुण्यादीनि यथाविभागं हेतुत्वेन प्रकल्प्याह स्त्रीति । स्त्री आपत्काले
संरक्षणीय कान्ता प्रनष्टा इति हेतोः कारुण्यात्, आश्रिता प्रनष्टा
इत्यानृशंस्यतः क्रूरत्वापवादात्, पत्नी नित्यसंयोगवतीत्वेन
सकलधर्महेतुभूता प्रनष्टेति शोकेन च प्रिया प्रनष्टेति मदनेन च संतप्तो
ऽभवदिति शेषः  ॥  ५।१५।५०  ॥   

  

अस्या इति । अस्याः यथा रूपादि तथा तस्य रामस्यास्तीति शेषः । यथा रामस्य
रूपादि तथा अस्या अस्ति अनयोरेव परस्परं सादृश्यमस्तीत्यर्थः । अत इयं
रामस्यैव  ॥  ५।१५।५१  ॥   

  

अस्या इति । अस्याः मनः तस्मिन् रामे तस्य रामस्य च मनः अस्यां तेन हेतुना
इयं स च जीवति मुहुर्तमपि अन्यथा न जीवेदित्यर्थः  ॥  ५।१५।५२  ॥   

  

दुष्करमिति । अनया हीनः रामः आत्मनो देहं धारयति शोकेन च न अवसीदति
सर्वविस्मारकखेदं प्राप्नोति तत् दुष्करं कृतवान्  ॥  ५।१५।५३  ॥   

  

एवमिति । तदा तस्मिन् काले एवं सीतां दृष्ट्वा हृष्टः पवनसंभवः रामं मनसा
जगाम प्रशशंस च  ॥  ५।१५।५४  ॥   

  

इति श्रीमद्वाल्मीकीयरामायणव्याख्याने रामायणशिरोमणौ सुन्दरकाण्डे पञ्चदशः
सर्गः  ॥  ५।१५  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/5_sundarakANDam/03-sItA-darshanam/015_hanumatA_sItAdarshanam.md">
<details><summary><h3>तिलकम् ...{Loading}...</h3></summary>



वीक्षमाण इतस्ततो ऽवलोकयन् । तत्रस्थः शिशपास्थः । मार्गमाणो
मैथिलीहेतुनाधो दृष्ट्वा महीमवेक्षमाणः सर्वा तामशोकवनिकामन्ववैक्षत  ॥ 
५।१५।१  ॥   

  

तां विशिनष्टि-- सन्तानकेति । सन्तानकलताभिः सहितैः पादपैरित्यर्थः  ॥ 
५।१५।२  ॥   

  

तां स ददर्शेत्यन्वयः । नन्दनसङ्काशां
तद्वच्चन्दनद्राक्षाद्यनेकोपादेयवस्तुमतीम्  ॥  ५।१५।३  ॥   

  

बह्वासनैः कुथैरास्तरणैश्चोपेताम् । उपर्युपरि भूमियुक्ता गृहा
बहुभूमिगृहाः  ॥  ५।१५।४  ॥   

  

सर्वर्तुषु कुसुमानि येषां तैः पादपैर्युक्ताम् ।
सूर्योदयप्रभामुद्यत्सूर्यसमकान्तिम्  ॥  ५।१५।५  ॥   

  

तत्रस्थः शिंशपास्थो मारुतिरशोकपुष्पैः प्रदीप्तामिवोदैक्षतेत्युत्प्रेक्षा
। असकृच्छतशो विनिष्पतद्भिश्चित्रैः पुष्पाण्यवतंसवत्प्रतीयमानानि येषां
तैर्विहगैर्निबिडशाखामपि निष्पत्रशाखां क्रियमाणाम्
बहुपक्षिपक्षपिहितपर्णतया पत्ररहिताशाखामिवेत्यर्थः ।
तथोच्यमानविशेषणैरशोकैः पुष्पभारेण पुष्पसमूहेन जनितातिभारैः, अत
एवातिभारवशादतिप्रह्वशाखतया भूमिं स्पृशद्भिः कर्णिकारैः किंशुकैश्च युतः स
देशस्तेषां प्रभया प्रदीप्त इव  ॥  ५।१५।६१०  ॥   

  

नीलाञ्जननिभा इति । एवमुक्त्या ऽशोकानामनेकवर्णपुष्पवत्त्वं सूचितम् ।
विबुधोद्यानं नन्दनम्, यथा नन्दनमाह्लादकं तद्वदाह्लादकम् चैत्ररथं
कुबेरवनं यथा चित्रं तद्वच्चित्रम्  ॥  ५।१५।११  ॥   

  

तदुभयमप्यतिवृत्तमिवातिक्रम्ये स्थितम् । पुष्परूपज्योतिर्गणैरायुतम्  ॥ 
५।१५।१२ ॥   

  

पुष्परूपै रत्नशतैः  ॥  ५।१५।१३  ॥   

  

मृगादिभिः स्वीयैर्नानाविधैः शब्दै रम्यं कृतम् ।
एवंविशेषणकमुद्यानमशोकवनिकान्तर्गतं ददर्शेत्यनुकर्षः  ॥  ५।१५।१४  ॥   

  

शैलेन्द्रो हिमवान् । तस्यां पूर्ववर्णितायाम्  ॥  ५।१५।१५  ॥   

  

चैत्यं वर्तुलाकारत्वाद्बुद्धायतनमिव प्रासादम् । स्तम्भसहस्रेणाधारभूतेन
स्थितम्  ॥  ५।१५।१६,१७  ॥   

  

प्रांशुभावत्वादुच्चस्वभावत्वात् । ततस्तद्दर्शनानन्तरम् ।
मलिनवासःसंवीतत्वादिविशेषणवतीं सीतां दूरादेव तन्मूलस्थां ददर्शेत्यनुकर्षः
 ॥  ५।१५।१८,१९  ॥   

  

मन्दप्रख्यायमानेन इदमिदमितीदं तदिति वा कथंचिदूह्यमानेन रूपेण
स्वरूपेणोपलक्षिताम्  ॥  ५।१५।२०  ॥   

  

क्लिष्टेन जीर्णेन पांसुष्वास्तरणेन वा क्लिष्टेन । सपङ्कां मलवच्छरीराम् ।
पद्मिनी लक्ष्मीर्लता च  ॥  ५।१५।२१  ॥   

  

अङ्गारकेणेव तत्तुल्येन ग्रहेण केतुना पीडितां रोहिणीमिव  ॥  ५।१५।२२,२३
 ॥   

  

प्रियं जनं रामलक्ष्मणसुग्रीवादिरूपं जनम् । श्वगणेन शुनां गणेन  ॥ 
५।१५।२४ ॥   

  

जघनं पृष्ठभागं गतया प्राप्तयैकया हरणदिनकृतैकसंस्कारवत्या । यद्वा
पुरोभागीयवेणीद्वयराहित्येन पृष्ठलम्बयैकया वेण्या नीलनागाभया
नीलसर्पतुल्यया वेण्योपलक्षिताम् अनेन तत्स्पर्शे ऽन्यस्य मरणमेवेति
सूचितम् । मेघापाये नीलया वनराज्योपलक्षितां महीमिव स्थिताम्  ॥  ५।१५।२५,२६
 ॥   

  

उपपादिभिः सीतात्वनिश्चयोपपादनसमर्थैः । तत्कारणं प्रत्यभिज्ञानमाह--
ह्रियमाणेति । यथारूपा दृष्टा यादृग्वेषवर्णादिमत्यनुभूता तथारूपेयम् ।
भेदे हि प्रत्यभिज्ञानमनुपपन्नमिति भावः  ॥  ५।१५।२७  ॥   

  

पूर्णचन्द्राननत्वादिगुणवतीं निरीक्ष्य तस्य बुद्धिः सन्दिदिहे
इत्यष्टात्रिंशच्छ्लोकेनान्वयः । सुभ्रूं सुभ्रुवम्  ॥  ५।१५।२८  ॥   

  

सर्वा दिशो वितिमिराः कुर्वतीम् नीलकण्ठीं
सौभाग्यसूचकेन्द्रनीलमणिमयकण्ठस्थभूषणप्रभया तद्वर्णकण्ठाम् सुप्रतिष्ठितां
सुप्रतिष्ठितसर्वावयवसंस्थानाम्  ॥  ५।१५।२९  ॥   

  

चन्द्रप्रभासादृश्यं सर्वानन्दकरत्वेन  ॥  ५।१५।३०  ॥   

  

नियतां भूशयनादिरूपनियमवतीम् तापसीमिव भूमावासीनाम्, भुजगेन्द्रवधूसादृश्यं
दुष्प्रधृष्यत्वेन रक्षःकुलनाशकत्वेन च  ॥  ५।१५।३१  ॥   

  

न राजतीमराजतीम् विभावसोः शिखामिव पातिव्रत्यतेजसा ज्वलन्तीम्  ॥  ५।१५।३२
 ॥   

  

स्मृतीमिवेति दीर्घ आर्षः । सन्दिग्धामर्थसन्देहवतीम् ऋद्धिमैश्वर्यम्
निपतिताम् अन्यायवशादिति भावः । विहताम् नास्तिकबुद्ध्येति भावः ।
प्रतिहताम् स्वविषयालाभादिति भावः  ॥  ५।१५।३३  ॥   

  

सोपसर्गां सविघ्नाम् । सकलुषां रागद्वेषादिकालुष्यवतीम् । अभूतेनापवादेन
केवलमारोपितेन कलङ्केन  ॥  ५।१५।३४  ॥   

  

रामोपरोधो रामसेवाप्रतिबन्धः  ॥  ५।१५।३५  ॥   

  

कृष्णानि वक्त्राणि चाक्षिपक्ष्माणि यत्र तेन  ॥  ५।१५।३६  ॥   

  

संस्कारमानराहित्यान्मलपङ्कधरत्वम् । त्वगादिमलरूपः पङ्कः ।
नक्षत्रराजश्चन्द्रः  ॥  ५।१५।३७  ॥   

  

सन्दिदिहे प्रत्यभिज्ञाबाधकात्कार्श्यमालिन्यादितिरोहितरूपत्वात्सन्देहः ।
आम्नायो ऽभ्यासः  ॥  ५।१५।३८  ॥   

  

बाधकस्याकिञ्चित्करत्वमाह-- दुःखेनेति । दुःखबोध्यत्वे हेतुः--
अनलङ्कृतामिति । संस्कारेणेति स्नानानुलेपनादिरङ्गसंस्कारः । वाचो
व्याकरणज्ञानादिजः संस्कारः । देव्या अर्थान्तरगतत्वं देशान्तरगतत्वम् ।
वाचस्तु विवक्षितार्थादन्यार्थबोधकत्वम् । वाचो ऽर्थो यथा
व्याकरणाद्यभ्यासदुःखेन व्युत्पत्तिं संपाद्य बुध्यते, तद्वत्सीतां कष्टेन
बुबुधे  ॥  ५।१५।३९  ॥   

  

कारणैरुपपादयन्सीतानिश्चयहेतुभिरुपपत्तिमन्तं संपादयन्  ॥  ५।१५।४०  ॥   

  

इदानीं सीतात्वोपपादकमाह-- वैदेह्या इति । तदा स्वप्रस्थानसमये ।
"गात्रशोभीनि" इति पाठः कतकसंमतः । येष्वङ्गेषु
यान्याभरणजालान्यकीर्तयत्तान्याभरणजालानि तत्तद्गात्रशोभीन्यलक्ष्यदिति
प्रत्यभिज्ञाप्रामाण्यं सिद्धम् । तीर्थस्तु-- "शाखाशोभीनि" इति पाठं
प्रकल्प्य रामविश्लेषसमये भूषणधारणस्यानुचितत्वाद्वैदेह्या भूषणानि
स्वाङ्गेभ्य उन्मुच्य शाखायां न्यस्तानीति गम्यत इति व्याचख्यौ,
तत्तूत्तरश्लोकयोर्हस्तेष्विति तथा श्यामानि चिरयुक्तत्वादिति
पदस्वरसविरुद्धम् । किञ्चैवं तदङ्गे रामोक्ताभरणाभावादसीतत्वमेव स्यात्  ॥ 
५।१५।४१  ॥   

  

अथ कस्मिन्गात्रे किमाभरणं दृश्यते तत्राह-- सुकृताविति । सुकृतौ निर्मितौ
कर्णवेष्टौ कुण्डले । श्वदंष्ट्रौ कर्णाभरणविशेषौ त्रिकर्णकापरनामानौ ।
सुसंस्थितौ कर्णरूपाङ्गे सुप्रतिष्ठितौ । उपलक्षये इति शेषः । हस्तेषु
हस्तावयवेषु च यानि मणिविद्रुमचित्राप्याभरणानि रामेणोक्तानि तथैव
सुस्थितान्युपलक्षये  ॥  ५।१५।४२  ॥   

  

चिरयुक्तत्वाच्चिरकालमसंस्कृतदेहस्थितत्वेनासंस्कृतत्वात् श्यामान्यपि
श्यामवर्णान्यपि तथासंस्थानवन्ति रामोक्तसंनिवेशवन्ति । यानि रामो
ऽन्वकीर्तयत्तान्येवेमानीति मन्ये  ॥  ५।१५।४३  ॥   

  

इतो ऽप्येवमित्याह तत्रेति । रामोपदिष्टेषु यान्याभरणान्यवहीनानि पतितानि ।
ऋष्यमूकादावित्यर्थः  ॥  ५।१५।४४  ॥   

  

कानि त्यक्तानीति त्वयावगतानि तत्राह-- पीतमिति । कनकपट्टाभत्वेन
स्वर्णतन्तुमात्रनिष्पन्नत्वं तस्य सूच्यते । नगासक्तं वृक्षासक्तम्  ॥ 
५।१५।४५  ॥   

  

ऋष्यमूके वस्त्रभूषणत्यागो ऽप्यनयैव कृत इत्याह-- अनयैवेति  ॥  ५।१५।४६  ॥   

  

इदं वसनम् अन्तरीयवस्त्रमित्यर्थः । चिरधृतत्वात्क्लिष्टवत्तरं शयनादिना
मृदितं तथापि तद्वर्णम् । स पीतो रागः । अनूनमप्रच्युतम् क्लीबत्वमार्षम् ।
अर्धर्चादिर्वा वर्णशब्दः । तथा श्रीमच्छोभावत् । यथेतरत्
अस्मद्गृहीतमुत्तरीयमित्यर्थः  ॥  ५।१५।४७ ॥   

  

एवं जातनिश्चय आह-- इयमिति । प्रनष्टा दर्शनमप्राप्तापि यस्य रामस्य
मनसस्तु न प्रणश्यति नादृष्टा भवति नित्यं संनिहिता भवतीत्यर्थः  ॥  ५।१५।४८
 ॥   

  

सेयमेव । के चत्वारस्तत्राह कारुण्येनेति  ॥  ५।१५।४९  ॥   

  

परितापहेतुकारुण्यादि स्वयमेव दर्शयति-- स्त्रीति । प्रणष्टा परेण पीडिता
मया च सती सा न रक्षिता । आपदि स्त्रियो रक्ष्या
इत्युक्तेस्तदकरणकृतकारुण्यात्परितापः । वनं प्रस्थितमपि मामाश्रिता सा च न
रक्षितेति आनृशंस्यत आश्रितसंरक्षणस्वभावत्वेन तदकरणात्परितापः । पत्नी
सर्वधर्मसादनभूता नष्टेति धर्मनाशचिन्ताशोकेन परितापः । प्रियेति
परमरूपलावण्यादिमती परमसुखसाधनभूता नष्टेति पूर्वसंभोगादिस्मरणजमदनेन
सर्वसिद्धसर्वेन्द्रियपरितापः  ॥  ५।१५।५०  ॥   

  

अस्या यथा रूपादि तथा रामस्य, यथा रामस्य रूपादि तथास्या अपि, अतः सो ऽस्या
योग्यः, इयं च तस्य योग्येत्यर्थः । अनेनोभयोरन्योन्यमानुरूप्यं दर्शितम्
 ॥  ५।१५।५१  ॥   

  

अथान्योन्यानुरागमाह अस्या देव्या इति । येनास्याश्चित्तं रामे सक्तं तस्य
चास्यां तेनेयं स च जीवति । चित्तसंनिधानेन वियोगाभावादिति भावः ।
मुहूर्तमपीत्यस्यान्यथेत्यादिः-- न जीवेदिति च शेषः  ॥  ५।१५।५२  ॥   

  

दुष्करमिति । अत्र तेनेति वर्तते । तेन चित्तसंनिधानेन । दुष्करं किं
कृतवांस्तत्राह-- धारयतीति । वर्तमानसामीप्ये लट् दधारेत्यर्थः  ॥  ५।१५।५३
 ॥   

  

सीतामेवमेवंगुणां तथा
मलिनवासःसंवीतत्वोपवासकृशत्वाशोकध्यानपरायणत्वादिपातिव्रत्यधर्मवतीं
दृष्ट्वा हृष्टः सन्रामं सस्मार, स्मृतं च तं प्रशशंस । एवं
पातिव्रत्यगुणवत्पत्नीलाभेन भाग्योत्तरो रामः । ईदृश्या वियोगेनेदृशी पीडा,
ईदृशीप्राप्तय उद्यमश्चोचित एवेति । चात्सीतां च प्रशशंस । बलवता भव्येन
प्रभुणा हृता ऽपि यैवं पातिव्रत्यात्तदेषैव सर्वोत्तमेत्येवं प्रशशंस  ॥ 
५।१५।५४  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे पञ्चदशः सर्गः  ॥  ५।१५  ॥   

  

सीतां प्रशस्य प्रशंसा च प्रागुक्तरूपा । चिन्तापरः सीताविषयदुःखेनेति भावः
 ॥  ५।१५।१  ॥   

  

सीतामाश्रित्य सीतामुद्दिश्य  ॥  ५।१५।२  ॥   

  

गुरुभिर्विनीतस्य शिक्षितस्य लक्ष्मणस्य गुरुप्रिया गुरो रामस्य
पत्नीत्वात् । तद्वदेव परमोपास्यत्वेनाभीष्टा सीता ऽयोनिजा
निःसीमपातिव्रत्या रामपत्न्यपि यदि दुःखार्ता दुःखपीडिता, तर्हि कालो
दुरतिक्रम इति हि निश्चितमित्यर्थः । दुःखोपायघटकत्वस्य काल एव
प्रसिद्धत्वादिति भावः । ननु न दुःखं सुखं वा कालमात्रजन्यम्,
कर्मानुष्ठानवैफल्यापत्तेः । तत्सापेक्षकालजन्यत्वे ऽपीश्वरावतारसीतारामयोः
कर्माभावात्कथं दुःखमिति चेन्न । वस्तुतस्तु तयोर्दुःखाभावे ऽपि
लोकानुग्रहाय गृहीतमनुष्यदेहयोस्तेषां मनुष्यत्वाभावबुद्धिप्रतिबन्धाय
नटवद्व्यवहारमभिनयतोः सुखदुःखादिकालिकमुखविकासाद्यभिनयेन तन्मायामोहितस्यैव
देवांशस्य हनूमतो ऽभिनीतकार्यदर्शनेन
तत्कारणानुमानाद्दुःखार्तत्वाद्युक्तेः सामञ्जस्यात् । यथा च परेणोद्बोधनं
विना हनूमतः स्वबलपराक्रमांशे मोहः, तथानयोर्भगवत्स्वरूपत्वे इदानीं तस्य
मोह इति वक्तुं शक्यत्वात् पश्चात्तु भगवदिच्छयैव तस्य तयोः स्वरूपज्ञाने
ऽपि न किञ्चिदवद्यम्  ॥  ५।१५।३  ॥   

  

नन्वेवंविधदुःखातिशये जीवनहानिरेव स्यादत आह-- रामस्येति । सलक्ष्मणो राम
एवंविधे दुर्गे स्थितामपि मां दिव्यास्त्रैः समुद्रमपि
येनकेनाप्युपायेनोल्लङ्घ्यागत्यात्रायास्यतीति तस्य व्यवसायज्ञा
पराक्रमज्ञा सती नात्यन्तं क्षुभ्यते नैराश्यमूलकं प्राणत्यागसंपादकं
क्षोभं न प्रप्नोतीत्यर्थः । जलदागमे वर्षाकाले ऽपि गङ्गा
यथेतरक्षुद्रनदीवद्दुर्धरवेगं न प्राप्नोति तद्वत्  ॥  ५।१५।४  ॥   

  

तुल्यशीलवयोवृत्तां रामतुल्यस्वभाववयश्चारित्राम् अभिजनः कुलम् । लक्षणं
सामुद्रिकोक्तम्, अत एव सीताया रामस्य पुरुषान्तरे स्त्र्यन्तरे
चाप्रवृत्तिः स्वभावमूलेति सूचितम्  ॥  ५।१५।५  ॥   

  

मनसा रामं जगाम अस्याः स एवानुरूप इति सस्मारेत्यर्थः । नवहेमाभाम् नवां
तरुणीं हेमाभां चेत्यर्थः  ॥  ५।१५।६  ॥   

  

अस्या हेतोः सर्वात्मना स्वसदृश्याः प्राप्त्यर्थमित्यर्थः  ॥  ५।१५।७  ॥   

  

दूषणान्तरक्षोनिपातश्चैतदासक्त्या
शूर्पणखानिरासमूलत्वादन्वेषणप्रतिबन्धसंभावनामूलकत्वाच्चैतन्मूल एव ।
शम्बरो ऽयं प्रद्युम्नहतादन्य एव महेन्द्रपदेन तत्तुल्यप्रद्युम्ने लक्षणा
वा  ॥  ५।१५।८१०  ॥   

  

अस्या निमित्ते सप्तम्यर्थे षष्ठी । अस्यां निमित्तभूतायां सत्यामित्यर्थं
इति तीर्थः  ॥  ५।१५।११,१२  ॥   

  

परिवर्तयेदधरोत्तरं कुर्यात् । संहरेदिति यावत्  ॥  ५।१५।१३  ॥   

  

एवं मतेर्युक्तत्वमुपपादयति-- राज्यं वेति ।
त्रैलोक्यराज्यसीताप्राप्त्ययोः कतरदुत्कृष्टमिति विचारे आद्यं
द्वितीयकोटिशतांशेन सादृश्यमपि नार्हतीत्यर्थः  ॥  ५।१५।१४  ॥   

  

आधिक्यमेवोपपादयति-- इयमिति । अनेन कुलम्, भर्तृदृढव्रतेत्यनेन
चारित्र्यातिशयः । मेदिनीं भित्त्वेत्यनेनायोनिजतया ऽमानुषदिव्यरूपत्वं
दर्शितम्  ॥  ५।१५।१५,१६  ॥   

  

आर्यशीलस्य पूज्यशीलस्य । अनेन महाकुलीनपाणिग्रहणं दर्शितम्  ॥  ५।१५।१७ ॥   

  

यच्छेषतयैवं प्राशस्त्यं दर्शितं तस्य कालस्य दुरतिक्रमत्वमाह-- इयं सेति ।
राक्षसीवशमागता कालप्राबल्यादिति भावः । "फलमत उपपत्तेः" इति
व्याससूत्रेणापि कालात्मनो भगवत एव कर्मफलप्रापणसामर्थ्यं दर्शितम्  ॥ 
५।१५।१८  ॥   

  

भर्तृस्नेहबलात्कृता बलात्प्रवर्तिता  ॥  ५।१५।१९  ॥   

  

भर्तृशुश्रूषणापरा । सन्नन्तात्स्वार्थे णिचि "ण्यासश्रन्थ" इति युच्  ॥ 
५।१५।२० ॥   

  

पूर्ववदेवाह-- सेयमिति । यातनां राक्षसीभिः संपाद्यमानतीव्रदुःखम् ।
अनर्थानामापदाम्  ॥  ५।१५।२१  ॥   

  

शीलसंपन्नामीदृशदुःखे ऽपि चारित्र्यप्रच्यवरहिताम् । प्रमथितां प्रमथितामपि
। प्रपा पानीयशाला  ॥  ५।१५।२२,२३  ॥   

  

काम्यन्त इति कामाः, भुज्यन्त इति भोगाः स्रक्चन्दनादयः, तैस्त्यक्ता
तत्समागमकाङ्क्षिणी । "एति जीवन्तमानन्दो नरं वर्षशतादपि" इति न्यायेनेति
भावः  ॥  ५।१५।२४  ॥   

  

राक्षस्यः राक्षसीरित्यर्थः । एकस्मिंल्लक्ष्ये तिष्ठति तादृशं हृदयं
यस्याः सा । किं तदेकं लक्ष्यं तत्राह-- नूनं राममेवेति  ॥  ५।१५।२५  ॥   

  

राममेवेत्यत्र बीजमाह भर्ता नामेति । शोभनं शोभा  ॥  ५।१५।२६  ॥   

  

एतदेकहृदयत्वज्ञानादेव रामः प्रभुर्यज्जीवनरूपं दुःखेनावसादनाभावरूपं च
दुष्करं कुरुते  ॥  ५।१५।२७  ॥   

  

ममापि तिर्यग्योनेरपि विषयानभिज्ञस्यापि  ॥  ५।१५।२८  ॥   

  

क्षितितुल्या क्षमा यस्याः सा । दृष्टिमात्रेण रावणस्याभस्मीकरणात् ।
संरक्ष्यते परैरनपहाराय गोप्यत इत्यर्थः  ॥  ५।१५।२९  ॥   

  

कृपणां शोच्याम्  ॥  ५।१५।३०  ॥   

  

न केवलमशोक एव शोकजनकश्चन्द्रो ऽपीत्याह-- हिमेति । हिमव्यपायेन
वसन्तसमीपप्राक्कालेनोपलक्षितः । यद्वा लङ्कायां हिमव्यपायेन
शीताभावेनाभ्युत्थितो ऽतिप्रकाशतया स्थितः, अत एव नैकसहस्ररश्मिरभ्युत्थितः
उदयं प्राप्तः । शीतरश्मीश्च शोकं जनयतीत्यनुकर्षः  ॥  ५।१५।३१  ॥   

  

सीतेयमित्येवेयं सीतैवेति जातबुद्धिस्तामेव बुद्धिं संश्रित्य ततः
परानुष्ठेयचिकीर्षया तस्मिंञ्शिशपावृक्ष एव निषसाद तद्रात्रिशेषं परदिनं च
स्थित इत्यर्थः । एवं च सरावणान्तःपुरा सर्वापि लङ्का यामत्रयेण
समुद्रलङ्घनदिनरात्रावेव विचिता, तुर्ये यामे ऽशोकवनिकाप्रवेश इति बोध्यम्
 ॥  ५।१५।३२  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे षोडशः सर्गः  ॥  ५।१५  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/5_sundarakANDam/03-sItA-darshanam/015_hanumatA_sItAdarshanam.md">
<details><summary><h3>द्राविडपाठः ...{Loading}...</h3></summary>



  
स वीक्षमाणस्तत्रस्थो मार्गमाणश्च मैथिलीम्।  
अवेक्षमाणश्च महीं सर्वां तामन्ववैक्षत ॥ 5.15.1 ॥   
सन्तानकलताभिश्च पादपैरुशोभिताम्।  
दिव्यगन्धरसोपेतां सर्वतः समलङ्कृताम् ॥ 5.15.2 ॥   
तां स नन्दनसङ्काशां मृगपक्षिभिरावृताम्।  
हर्म्यप्रासादसंवाधां कोकिलाकुलनिस्वनाम् ॥ 5.15.3 ॥   
काञ्चनोत्पलपद्माभिर्वापीभिरुपशोभिताम्।  
बह्वासनकुथोपेतां बहुभूमिगृहायुताम् ॥ 5.15.4 ॥   
सर्वर्तुकुसुमैः रम्यां फलवद्भिश्च पादपैः।  
पुष्पितानामशोकानां श्रिया सूर्योदयप्रभाम् ॥ 5.15.5 ॥   
प्रदीप्तामिव तत्रस्थो मारुतिः समुदैक्षत।  
निष्पत्रशाखां विहगैः क्रियमाणामिवासकृत् ॥ 5.15.6 ॥   
विनिष्पितद्भिः शतशश्चित्रैः पुष्पावतंसकैः।  
आमूलपुष्पनिचितैरशोकैः शोकनाशनैः ॥ 5.15.7 ॥   
पुष्पभारातिभारैश्च स्पृशद्भिरिव मेदिनीम्।  
कर्णिकारैः कुसुमितैः किंशुकैश्च सुपुष्पितैः ॥ 5.15.8 ॥   
स देशः प्रभया तेषां प्रदीप्त इव सर्वतः।  
पुन्नागाः सप्तपर्णाश्च चम्पकोद्दालकास्तथा ॥ 5.15.9 ॥   
शातकुम्भनिभाः केचित् केचिदग्निशिखोपमाः।  
नीलाञ्जननिभाः केचित्तत्राशोकाः सहस्रशः ॥ 5.15.10 ॥   
नन्दनं विविधोद्यानं चित्रं चैत्ररथं यथा।  
अतिवृत्तमिवाचिन्त्यं दिव्यं रम्यं श्रियावृतम् ॥ 5.15.11 ॥   
द्वितीयमिव चाकाशं पुष्पज्योतिर्गणायुतम्।  
पुष्परत्नशतैश्चित्रं पञ्चमं सागरं यथा ॥ 5.15.12 ॥   
सर्वर्तुपुष्पैर्निचितं पादपैर्मधुगन्धिभिः।  
नानानिनादैरुद्यानं रम्यं मृगगणैर्द्विजैः ॥ 5.15.13 ॥   
अनेकग्रन्धप्रवहं पुण्यगन्धं मनोरमम्।  
शैलेन्द्रमिव गन्धाढ्यं द्वितीयं गन्धमादनम् ॥ 5.15.14 ॥   
अशोकवनिकायां तु तस्यां वानरपुङ्गवः।  
स ददर्शाविदूरस्थं चैत्यप्रासादमुच्छ्रितम् ॥ 5.15.15 ॥   
मध्ये स्तम्भसहस्रेण स्थितं कैलासपाण्डुरम्।  
प्रवालकृतसोपानं तप्तकाञ्जनवेदिकम् ॥ 5.15.16 ॥   
मुष्णन्तमिव चक्षूंषि द्योतमानमिव श्रिया।  
विमलं प्रांशुभावत्वादुल्लिखन्तमिवाम्बरम् ॥ 5.15.17 ॥   
ततो मलिनसंवीतां राक्षसीभिः समावृताम्।  
उपवासकृशां दीनां निःश्वसन्तीं पुनः पुनः ॥ 5.15.18 ॥   
ददर्श शुक्लपक्षादौ चन्द्ररेखामिवामलाम्।  
मन्दं प्रख्यायमानेन रूपेण रुचिरप्रभाम् ॥ 5.15.19 ॥   
पिनद्धां धूमजालेन शिखामिव विभावसोः।  
पीतेनैकेन संवीतां क्लिष्टेनोत्तमवाससा ॥ 5.15.20 ॥   
सपङ्कामनलङ्कारां विपद्मामिव पद्मिनीम्।  
व्रीडितां दुःखसन्तप्तां परिम्लानां तपस्विनीम् ॥ 5.15.21 ॥   
ग्रहेणाङ्गारकेणेव पीडितामिव रोहिणीम्।  
अश्रुपर्णमुखीं दीनां कृशामनशनेन च ॥ 5.15.22 ॥   
शोकध्यानपरां दीनां नित्यं दुःखपरायणाम्।  
प्रियं जनमपश्यन्तीं पश्यन्तीं राक्षसीगणम् ॥ 5.15.23 ॥   
स्वगणेन मृगीं हीनां श्वगणाभिवृतामिव।  
नीलनागाभया वेण्या जघनं गतयैकया ॥ 5.15.24 ॥   
नीलया नीरदापाये वनराज्या महीमिव।  
सुखार्हां दुःखसन्तप्तां व्यसनानामकोविदाम् ॥ 5.15.25 ॥   
तां समीक्ष्य विशालाक्षीमधिकं मलिनां कृशाम्।  
तर्कयामास सीतेति कारणैरुपपादिभिः ॥ 5.15.26 ॥   
ह्रियमाणा तदा तेन रक्षसा कामरूपिणा।  
यथारूपा हि दृष्टा वै तथारूपेयमङ्गना ॥ 5.15.27 ॥   
पूर्णचन्द्राननां सुभ्रूं चारुवृत्तपयोधराम्।  
कुर्वन्तीं प्रभया देवीं सर्वावितिमिरा दिशः ॥ 5.15.28 ॥   
तां नीलकेशीं बिम्बोष्ठीं सुमघ्यां सुप्रतिष्ठिताम्।  
सीतां पद्मपलाशाक्षीं मन्मथस्य रतिं यथा ॥ 5.15.29 ॥   
इष्टां सर्वस्य जगतः पूर्णचन्द्रप्रभामिव।  
भूमौ सुतनुमासीनां नियतामिव तापसीम् ॥ 5.15.30 ॥   
निश्वासबहुलां भीरुं भुजगेन्द्रवधूमिव।  
शोकजालेन महता विततेन न राजतीम् ॥ 5.15.31 ॥   
संसक्तां धूमजालेन शिखामिव विभावसोः।  
तां स्मृतीमिव सन्दिग्धामृद्धिं निपतितामिव ॥ 5.15.32 ॥   
विहतामिव च श्रद्धामाशां प्रतिहतामिव।  
सोपसर्गां यथा सिद्धिं बुद्धिं सकलुषामिव ॥ 5.15.33 ॥   
अभूतेनापवादेन कीर्तिं निपतितामिव।  
रामोपरोधव्यथितां रक्षोहरणकर्शिताम् ॥ 5.15.34 ॥   
अबलां मृगशावाक्षीं वीक्षमाणां ततस्ततः।  
बाष्पाम्बुपरिपूर्णेन कृष्णवक्राक्षिपक्ष्मणा ॥ 5.15.35 ॥   
वदनेनाप्रसन्नेन निःश्वसन्तीं पुनःपुनः ॥ 5.15.36 ॥   
मलपङ्कधरां दीनां मण्डनार्हाममण्डिताम्।  
प्रभां नक्षत्रराजस्य कालमेघैरिवावृताम् ॥ 5.15.37 ॥   
तस्य सन्दिदिहे बुद्धिर्मुहुः सीतां निरीक्ष्य तु।  
आम्नायानामयोगेन विद्यां प्रशिथिलामिव ॥ 5.15.38 ॥   
दुःखेन बुबुधे सीतां हनुमाननलङ्कृताम्।  
संस्कारेण यथा हीनां वाचमर्थान्तरं गताम् ॥ 5.15.39 ॥   
तां समीक्ष्य विशालाक्षीं राजपुत्रीमनिन्दिताम्।  
तर्कयामास सीतेति कारणैरुपपादिभिः ॥ 5.15.40 ॥   
वैदेह्या यानि चाङ्गेषु तदा रामोऽन्वकीर्तयत्।  
तान्याभरणजालानि शाखाशोभीन्यलक्षयत् ॥ 5.15.41 ॥   
मणिविद्रुमचित्राणि हस्तेष्वाभरणानि च।  
श्यामानि चिरयुक्तत्वात्तथा संस्थानवन्ति च ॥ 5.15.42 ॥   
तान्येवैतानि मन्येऽहं यानि रामोऽन्वकीर्तयत् ॥ 5.15.43 ॥   
तत्र यान्यवहीनानि तान्यहं नोपलक्षये।  
यान्यस्या नावहीनानि तानीमानि न संशयः ॥ 5.15.44 ॥   
पीतं कनकपट्टाभं स्रस्तं तद्वसनं शुभम्।  
उत्तरीयं नगासक्तं तदा दृष्टं प्लवङ्गमैः ॥ 5.15.45 ॥   
भूषणानि च मुख्यानि दृष्टानि धरणीतले।  
अनयैवापविद्धानि स्वनवन्ति महान्ति च ॥ 5.15.46 ॥   
इदं चिरगृहीतत्वाद्वसनं क्लिष्टवत्तरम्।  
तथापि नूनं तद्वर्णं तथा श्राद्यथेतरत् ॥ 5.15.47 ॥   
इयं कनकवर्णाङ्गी रामस्य महिषी प्रिया।  
प्रनष्टापि सती याऽस्य मनसो न प्रणश्यति ॥ 5.15.48 ॥   
इयं सा यत्कृते रामश्चतुर्भिः परितप्यते।  
कारुण्येनानृशंस्येन शोकेन मदनेन च ॥ 5.15.49 ॥   
स्त्री प्रनष्टेति कारुण्यादाश्रितेत्यानृशंस्यतः।  
पत्नी नष्टेति शोकेन प्रियेति मदनेन च ॥ 5.15.50 ॥   
अस्या देव्या यथा रूपमङ्गप्रत्यङ्गसौष्ठवम्।  
रामस्य च यथारूपं तस्येयमसितेक्षणा ॥ 5.15.51 ॥   
अस्या देव्या मनस्तस्मिंस्तस्य चास्यां प्रतिष्ठितम्।  
तेनेयं स च धर्मात्मा मुहूर्तमपि जीवति ॥ 5.15.52 ॥   
दुष्करं कृतवान् रामो हीनो यदनया प्रभुः।  
धारयत्यात्मनो देहं न शोकेनावसीदति ॥ 5.15.53 ॥   
दुष्करं कुरुते रामो य इमां मत्तकाशिनीम्।  
सीतां विना महाबाहुर्मुहूर्तमपि जीवति ॥ 5.15.54 ॥   
एवं सीतां तदा दृष्ट्वा हृष्टः पवनसम्भवः।  
जगाम मनसा रामं प्रशशंस च तं प्रभुम् ॥ 5.15.55 ॥   

</details>
</div>
