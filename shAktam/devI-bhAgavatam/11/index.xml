<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;११ on पुराणे विश्वासटिप्पन्यः</title>
    <link>https://vishvAsa.github.io/purANam/shAktam/devI-bhAgavatam/11/</link>
    <description>Recent content in &#43;११ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/shAktam/devI-bhAgavatam/11/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/purANam/shAktam/devI-bhAgavatam/11/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/01/</guid>
      <description>&lt;p&gt;नारद उवाच&lt;br&gt;&#xA;भगवन् भूतभव्येश नारायण सनातन ।&lt;br&gt;&#xA;आख्यातं परमाश्चर्यं देवीचारित्रमुत्तमम् ॥ १ ॥&lt;br&gt;&#xA;प्रादुर्भावः परो मातुः कार्यार्थमसुरद्रुहाम् ।&lt;br&gt;&#xA;अधिकाराप्तिरुक्तात्र देवीपूर्णकृपावशात् ॥ २ ॥&lt;br&gt;&#xA;अधुना श्रोतुमिच्छामि येन प्रीणाति सर्वदा ।&lt;br&gt;&#xA;स्वभक्तान्परिपुष्णाति तमाचारं वद प्रभो ॥ ३ ॥&lt;br&gt;&#xA;श्रीनारायण उवाच&lt;br&gt;&#xA;शृणु नारद तत्त्वज्ञ सदाचारविधिक्रमम् ।&lt;br&gt;&#xA;यदनुष्ठानमात्रेण देवी प्रीणाति सर्वदा ॥ ४ ॥&lt;br&gt;&#xA;प्रातरुत्थाय कर्तव्यं यद्‌ द्विजेन दिने दिने ।&lt;br&gt;&#xA;तदहं सम्प्रवक्ष्यामि द्विजानामुपकारकम् ॥ ५ ॥&lt;br&gt;&#xA;उदयास्तमयं यावद्‌ द्विजः सत्कर्मकृद्भवेत् ।&lt;br&gt;&#xA;नित्यनैमित्तिकैर्युक्तः काम्यैश्चान्यैरगर्हितैः ॥ ६ ॥&lt;br&gt;&#xA;आत्मनश्च सहायार्थं पिता माता न तिष्ठति ।&lt;br&gt;&#xA;न पुत्रदारा न ज्ञातिर्धर्मस्तिष्ठति केवलम् ॥ ७ ॥&lt;br&gt;&#xA;तस्माद्धर्मं सहायार्थं नित्यं सञ्चिनु साधनैः ।&lt;br&gt;&#xA;धर्मेणैव सहायात्तु तमस्तरति दुस्तरम् ॥ ८ ॥&lt;br&gt;&#xA;आचारः प्रथमो धर्मः श्रुत्युक्तः स्मार्त एव च ।&lt;br&gt;&#xA;तस्मादस्मिन्समायुक्तो नित्यं स्यादात्मनो द्विजः ॥ ९ ॥&lt;br&gt;&#xA;आचाराल्लभते चायुराचाराल्लभते प्रजाः ।&lt;br&gt;&#xA;आचारादन्नमक्षय्यमाचारो हन्ति पातकम् ॥ १० ॥&lt;br&gt;&#xA;आचारः परमो धर्मो नृणां कल्याणकारकः ।&lt;br&gt;&#xA;इह लोके सुखी भूत्वा परत्र लभते सुखम् ॥ ११ ॥&lt;br&gt;&#xA;अज्ञानान्धजनानां तु मोहितैर्भ्रामितात्मनाम् ।&lt;br&gt;&#xA;धर्मरूपो महादीपो मुक्तिमार्गप्रदर्शकः ॥ १२ ॥&lt;br&gt;&#xA;आचारात्प्राप्यते श्रैष्ठ्यमाचारात्कर्म लभ्यते ।&lt;br&gt;&#xA;कर्मणो जायते ज्ञानमिति वाक्यं मनोः स्मृतम् ॥ १३ ॥&lt;br&gt;&#xA;सर्वधर्मवरिष्ठोऽयमाचारः परमं तपः ।&lt;br&gt;&#xA;तदेव ज्ञानमुद्दिष्टं तेन सर्वं प्रसाध्यते ॥ १४ ॥&lt;br&gt;&#xA;यस्त्वाचारविहीनोऽत्र वर्तते द्विजसत्तमः ।&lt;br&gt;&#xA;स शूद्रवद्‌ बहिष्कार्यो यथा शूद्रस्तथैव सः ॥ १५ ॥&lt;br&gt;&#xA;आचारो द्विविधः प्रोक्तः शास्त्रीयो लौकिकस्तथा ।&lt;br&gt;&#xA;उभावपि प्रकर्तव्यौ न त्याज्यौ शुभमिच्छता ॥ १६ ॥&lt;br&gt;&#xA;ग्रामधर्मा जातिधर्मा देशधर्माः कुलोद्भवाः ।&lt;br&gt;&#xA;परिग्राह्या नृभिः सर्वैर्नैव ताल्ँलङ्‌घयेन्मुने ॥ १७ ॥&lt;br&gt;&#xA;दुराचारो हि पुरुषो लोके भवति निन्दितः ।&lt;br&gt;&#xA;दुःखभागी च सततं व्याधिना व्याप्त एव च ॥ १८ ॥&lt;br&gt;&#xA;परित्यजेदर्थकामौ यौ स्यातां धर्मवर्जितौ ।&lt;br&gt;&#xA;धर्ममप्यसुखोदर्कं लोकविद्विष्टमेव च ॥ १९ ॥&lt;br&gt;&#xA;नारद उवाच&lt;br&gt;&#xA;बहुत्वादिह शास्त्राणां निश्चयः स्यात्कथं मुने ।&lt;br&gt;&#xA;कियत्प्रमाणं तद्‌ ब्रूहि धर्ममार्गविनिर्णये ॥ २० ॥&lt;br&gt;&#xA;श्रीनारायण उवाच&lt;br&gt;&#xA;श्रुतिस्मृती उभे नेत्रे पुराणं हृदयं स्मृतम् ।&lt;br&gt;&#xA;एतत्त्रयोक्त एव स्याद्धर्मो नान्यत्र कुत्रचित् ॥ २१ ॥&lt;br&gt;&#xA;विरोधो यत्र तु भवेत्त्रयाणां च परस्परम् ।&lt;br&gt;&#xA;श्रुतिस्तत्र प्रमाणं स्याद्‌ द्वयोर्द्वैधे स्मृतिर्वरा ॥ २२ ॥&lt;br&gt;&#xA;श्रुतिद्वैधं भवेद्यत्र तत्र धर्मावुभौ स्मृतौ ।&lt;br&gt;&#xA;स्मृतिद्वैधं तु यत्र स्याद्विषयः कल्प्यतां पृथक् ॥ २३ ॥&lt;br&gt;&#xA;पुराणेषु क्वचिच्चैव तन्त्रदृष्टं यथातथम् ।&lt;br&gt;&#xA;धर्मं वदन्ति तं धर्मं गृह्णीयान्न कथञ्चन ॥ २४ ॥&lt;br&gt;&#xA;वेदाविरोधि चेत्तन्त्रं तत्प्रमाणं न संशयः ।&lt;br&gt;&#xA;प्रत्यक्षश्रुतिरुद्धं यत्तत्प्रमाणं भवेन्न च ॥ २५ ॥&#xA;सर्वथा वेद एवासौ धर्ममार्गप्रमाणकः ।&lt;br&gt;&#xA;तेनाविरुद्धं यत्किञ्चित्तत्प्रमाणं न चान्यथा ॥ २६ ॥&lt;br&gt;&#xA;यो वेदधर्ममुज्झित्य वर्ततेऽन्यप्रमाणतः ।&lt;br&gt;&#xA;कुण्डानि तस्य शिक्षार्थं यमलोके वसन्ति हि ॥ २७ ॥&lt;br&gt;&#xA;तस्मात्सर्वप्रयत्नेन वेदोक्तं धर्ममाश्रयेत् ।&lt;br&gt;&#xA;स्मृतिः पुराणमन्यद्वा तन्त्रं वा शास्त्रमेव च ॥ २८ ॥&lt;br&gt;&#xA;तन्मूलत्वे प्रमाणं स्यान्नान्यथा तु कदाचन ।&lt;br&gt;&#xA;ये कुशास्त्राभियोगेन वर्तयन्तीह मानवान् ॥ २९ ॥&lt;br&gt;&#xA;अधोमुखोर्ध्वपादास्ते यास्यन्ति नरकार्णवम् ।&lt;br&gt;&#xA;कामाचाराः पाशुपतास्तथा वै लिङ्‌गधारिणः ॥ ३० ॥&lt;br&gt;&#xA;तप्तमुद्राङ्‌किता ये च वैखानसमतानुगाः ।&lt;br&gt;&#xA;ते सर्वे निरयं यान्ति वेदमार्गबहिष्कृताः ॥ ३१ ॥&lt;br&gt;&#xA;वेदोक्तमेव सद्धर्मं तस्मात्कुर्यान्नरः सदा ।&lt;br&gt;&#xA;उत्थायोत्थाय बोद्धव्यं किं मयाद्य कृतं कृतम् ॥ ३२ ॥&lt;br&gt;&#xA;दत्तं वा दापितं वापि वाक्येनापि च भाषितम् ।&lt;br&gt;&#xA;उपपापेषु सर्वेषु पातकेषु महत्स्वपि ॥ ३३ ॥&lt;br&gt;&#xA;अवाप्य रजनीयामं ब्रह्मध्यानं समाचरेत् ।&lt;br&gt;&#xA;ऊरुस्थोत्तानचरणः सव्ये चोरौ तथोत्तरम् ॥ ३४ ॥&lt;br&gt;&#xA;उत्तानं किञ्चिदुत्तानं मुखमवष्टभ्य चोरसा ।&lt;br&gt;&#xA;निमीलिताक्षः सत्त्वस्थो दन्तैर्दन्तान्न संस्पृशेत् ॥ ३५ ॥&lt;br&gt;&#xA;तालुस्थाचलजिह्वश्च संवृतास्यः सुनिश्चलः ।&lt;br&gt;&#xA;सन्निरुद्धेन्द्रियग्रामो नातिनिम्नस्थितासनः ॥ ३६ ॥&lt;br&gt;&#xA;द्विगुणं त्रिगुणं वापि प्राणायाममुपक्रमेत् ।&lt;br&gt;&#xA;ततो ध्येयः स्थितो योऽसौ हृदये दीपवत्प्रभुः ॥ ३७ ॥&lt;br&gt;&#xA;धारयेत्तत्र चात्मानं धारणां धारयेद्‌बुधः ।&lt;br&gt;&#xA;सधूमश्च विधूमश्च सगर्भश्चाप्यगर्भकः ॥ ३८ ॥&lt;br&gt;&#xA;सलक्ष्यश्चाप्यलक्ष्यश्च प्राणायामस्तु षड्‌विधः ।&lt;br&gt;&#xA;प्राणायामसमो योगः प्राणायाम इतीरितः ॥ ३९ ॥&lt;br&gt;&#xA;प्राणायाम इति प्रोक्तो रेचपूरककुम्भकैः ।&lt;br&gt;&#xA;वर्णत्रयात्मका ह्येते रेचपूरककुम्भकाः ॥ ४० ॥&lt;br&gt;&#xA;स एव प्रणवः प्रोक्तः प्राणायामश्च तन्मयः ।&lt;br&gt;&#xA;इडया वायुमारोप्य पूरयित्वोदरे स्थितम् ॥ ४१ ॥&lt;br&gt;&#xA;शनैः षोडशमात्राभिरन्यया तं विरेचयेत् ।&lt;br&gt;&#xA;एवं सधूमः प्राणानामायामः कथितो मुने ॥ ४२ ॥&lt;br&gt;&#xA;आधारेलिङ्‌गनाभिप्रकटितहृदये तालुमूले ललाटे&lt;br&gt;&#xA;द्वे पत्रे षोडशारे द्विदशदशदलद्वादशार्धे चतुष्के ।&lt;br&gt;&#xA;वासान्ते बालमध्ये डफकतसहिते कण्ठदेशे स्वराणां&lt;br&gt;&#xA;हङ्क्षन्तत्त्वार्थयुक्तं सकलदलगतं वर्णरूपं नमामि ॥ ४३ ॥&lt;br&gt;&#xA;अरुणकमलसंस्था तद्‌रजःपुञ्जवर्णा&lt;br&gt;&#xA;हरनियमितचिह्ना पद्मतन्तुस्वरूपा ।&lt;br&gt;&#xA;रविहुतवहराकानायकास्यस्तनाढ्या&lt;br&gt;&#xA;सकृदपि यदि चित्ते संवसेत्स्यात्स भुक्तः ॥ ४४ ॥&lt;br&gt;&#xA;स्थितिः सैव गतिर्यात्रा मतिश्चिन्ता स्तुतिर्वचः ।&lt;br&gt;&#xA;अहं सर्वात्मको देवः स्तुतिः सर्वं त्वदर्चनम् ॥ ४५ ॥&lt;br&gt;&#xA;अहं देवी न चान्योऽस्मि ब्रह्मैवाहं न शोकभाक् ।&lt;br&gt;&#xA;सच्चिदानन्दरूपोऽहं स्वात्मानमिति चिन्तयेत् ॥ ४६ ॥&lt;br&gt;&#xA;प्रकाशमानां प्रथमे प्रयाणे&lt;br&gt;&#xA;प्रतिप्रयाणेऽप्यमृतायमानाम् ।&lt;br&gt;&#xA;अन्तःपदव्यामनुसञ्चरन्ती-&lt;br&gt;&#xA;मानन्दरूपामबलां प्रपद्ये ॥ ४७ ॥&lt;br&gt;&#xA;ततो निजब्रह्मरन्ध्रे ध्यायेत्तं गुरुमीश्वरम् ।&lt;br&gt;&#xA;उपचारैर्मानसैश्च पूजयेत्तु यथाविधि ॥ ४८ ॥&lt;br&gt;&#xA;स्तुवीतानेन मन्त्रेण साधको नियतात्मवान् ।&lt;br&gt;&#xA;गुरुर्ब्रह्मा गुरुर्विष्णुर्गुरुर्देवो महेश्वरः ।&lt;br&gt;&#xA;गुरुरेव परं ब्रह्म तस्मै श्रीगुरवे नमः ॥ ४९ ॥&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/purANam/shAktam/devI-bhAgavatam/11/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/02/</guid>
      <description>&lt;p&gt;श्रीनारायण उवाच&lt;br&gt;&#xA;आचारहीनं न पुनन्ति वेदा&lt;br&gt;&#xA;यदप्यधीताः सह षड्‌भिरङ्‌गैः ।&lt;br&gt;&#xA;छन्दांस्येनं मृत्युकाले त्यजन्ति&lt;br&gt;&#xA;नीडं शकुन्ता इव जातपक्षाः ॥ १ ॥&lt;br&gt;&#xA;ब्राह्मे मुहूर्त्ते चोत्थाय तत्सर्वं सम्यगाचरेत् ।&lt;br&gt;&#xA;रात्रेरन्तिमयामे तु वेदाभ्यासं चरेद्‌ बुधः ॥ २ ॥&lt;br&gt;&#xA;किञ्चित्कालं ततः कुर्यादिष्टदेवानुचिन्तनम् ।&lt;br&gt;&#xA;योगी तु पूर्वमार्गेण ब्रह्मध्यानं समाचरेत् ॥ ३ ॥&lt;br&gt;&#xA;जीवब्रह्मैक्यता येन जायते तु निरन्तरम् ।&lt;br&gt;&#xA;जीवन्मुक्तश्च भवति तत्क्षणादेव नारद ॥ ४ ॥&lt;br&gt;&#xA;पञ्चपञ्च उषःकालः सप्तपञ्चारुणोदयः ।&lt;br&gt;&#xA;अष्टपञ्चभवेत्प्रातः शेषः सूर्योदयः स्मृतः ॥ ५ ॥&lt;br&gt;&#xA;प्रातरुत्थाय यः कुर्याद्विण्मूत्रं द्विजसत्तमः ।&lt;br&gt;&#xA;नैर्ऋत्यामिषुविक्षेपमतीत्याभ्यधिकं भुवः ॥ ६ ॥&lt;br&gt;&#xA;विण्मूत्रेऽपि च कर्णस्थ आश्रमे प्रथमे द्विजः ।&lt;br&gt;&#xA;निवीतं पृष्ठतः कुर्याद्वानप्रस्थगृहस्थयोः ॥ ७ ॥&lt;br&gt;&#xA;कृत्वा यज्ञोपवीतं तु पृष्ठतः कण्ठलम्बितम् ।&lt;br&gt;&#xA;विण्मूत्रं तु गृही कुर्यात्कर्णस्थं प्रथमाश्रमी ॥ ८ ॥&lt;br&gt;&#xA;अन्तर्धाय तृणैर्भूमिं शिरः प्रावृत्य वाससा ।&lt;br&gt;&#xA;वाचं नियम्य यत्नेन ष्ठीवनश्वासवर्जितः ॥ ९ ॥&lt;br&gt;&#xA;न फालकृष्टे न जले न चितायां न पर्वते ।&lt;br&gt;&#xA;जीर्णदेवालये कुर्यान्न वल्मीके न शाद्वले ॥ १० ॥&lt;br&gt;&#xA;न ससत्त्वेषु गर्तेषु न गच्छन्न पथि स्थितः ।&lt;br&gt;&#xA;सन्ध्ययोरुभयोर्जप्ये भोजने दन्तधावने ॥ ११ ॥&lt;br&gt;&#xA;पितृकार्ये च दैवे च तथा मूत्रपुरीषयोः ।&lt;br&gt;&#xA;उत्साहे मैथुने वापि तथा वै गुरुसन्निधौ ॥ १२ ॥&lt;br&gt;&#xA;यागे दाने ब्रह्मयज्ञे द्विजो मौनं समाचरेत् ।&lt;br&gt;&#xA;देवता ऋषयः सर्वे पिशाचोरगराक्षसाः ॥ १३ ॥&lt;br&gt;&#xA;इतो गच्छन्तु भूतानि बहिर्भूमिं करोम्यहम् ।&lt;br&gt;&#xA;इति सम्प्रार्थ्य पश्चात्तु कुर्याच्छौचं यथाविधि ॥ १४ ॥&lt;br&gt;&#xA;वाय्वग्नी विप्रमादित्यमापः पश्यंस्तथैव गाः ।&lt;br&gt;&#xA;न कदाचन कुर्वीत विण्मूत्रस्य विसर्जनम् ॥ १५ ॥&lt;br&gt;&#xA;उदङ्‌मुखो दिवा कुर्याद्‌रात्रौ चेद्दक्षिणामुखः ।&lt;br&gt;&#xA;तत आच्छाद्य विण्मूत्रं लोष्ठपर्णतृणादिभिः ॥ १६ ॥&lt;br&gt;&#xA;गृहीतलिङ्‌ग उत्थाय स गच्छेद्वारिसन्निधौ ।&lt;br&gt;&#xA;पात्रे जलं गहीत्वा तु गच्छेदन्यत्र चैव हि ॥ १७ ॥&lt;br&gt;&#xA;गृहीत्वा मृत्तिकां कूलाच्छ्वेतां ब्राह्मणसत्तमः ।&lt;br&gt;&#xA;रक्तां पीतां तथा कृष्णां गृह्णीयुश्चान्यवर्णकाः ॥ १८ ॥&lt;br&gt;&#xA;अथवा या यत्र देशे सैव ग्राह्या द्विजोत्तमैः ।&lt;br&gt;&#xA;अन्तर्जलाद्देवगृहाद्वल्मीकान्मूषकोत्करात् ॥ १९ ॥&lt;br&gt;&#xA;कृतशौचावशिष्टाच्च न ग्राह्याः पञ्चमृत्तिकाः ।&lt;br&gt;&#xA;मूत्रात्तु द्विगुणं शौचे मैथुने त्रिगुणं स्मृतम् ॥ २० ॥&lt;br&gt;&#xA;एका लिङ्‌गे करे तिस्र उभयोर्मृद्द्वयं स्मृतम् ।&lt;br&gt;&#xA;मूत्रशौचं समाख्यातं शौचे तद्‌ द्विगुणं स्मृतम् ॥ २१ ॥&lt;br&gt;&#xA;विट्शौचे लिङ्‌गदेशे तु प्रदद्यान्मृत्तिकाद्वयम् ।&lt;br&gt;&#xA;पञ्चापाने दशैकस्मिन्नुभयोः सप्त मृत्तिकाः ॥ २२ ॥&#xA;वामपादं पुरस्कृत्य पश्चाद्दक्षिणमेव च ।&lt;br&gt;&#xA;प्रत्येकं च चतुर्वारं मृत्तिकां लेपयेत्सुधीः ॥ २३ ॥&lt;br&gt;&#xA;एवं शौचं गृहस्थस्य द्विगुणं ब्रह्मचारिणः ।&lt;br&gt;&#xA;त्रिगुणं वानप्रस्थस्य यतीनां च चतुर्गुणम् ॥ २४ ॥&lt;br&gt;&#xA;आर्द्रामलकमाना तु मृत्तिका शौचकर्मणि ।&lt;br&gt;&#xA;प्रत्येकं तु सदा ग्राह्या नातो न्यूना कदाचन ॥ २५ ॥&lt;br&gt;&#xA;एतद्दिवा स्याद्विट्शौचं तदर्धं निशि कीर्तितम् ।&lt;br&gt;&#xA;आतुरस्य तदर्धं तु मार्गस्थस्य तदर्धकम् ॥ २६ ॥&lt;br&gt;&#xA;स्त्रीशूद्राणामशक्तानां बालानां शौचकर्मणि ।&lt;br&gt;&#xA;यथा गन्धक्षयः स्यात्तु तथा कुर्यादसङ्ख्यकम् ॥ २७ ॥&lt;br&gt;&#xA;गन्धलेपक्षयो यावत्तावच्छौचं विधीयते ।&lt;br&gt;&#xA;सर्वेषामेव वर्णानामित्याह भगवान्मनुः ॥ २८ ॥&lt;br&gt;&#xA;वामहस्तेन शौचं तु कुर्याद्वै दक्षिणेन न ।&lt;br&gt;&#xA;नाभेरधो वामहस्तो नाभेरूर्ध्वं तु दक्षिणः ॥ २९ ॥&lt;br&gt;&#xA;शौचकर्मणि विज्ञेयो नान्यथा द्विजपुङ्‌गवैः ।&lt;br&gt;&#xA;जलपात्रं न गृह्णीयाद्विण्मूत्रोत्सर्जने बुधः ॥ ३० ॥&lt;br&gt;&#xA;गृह्णीयाद्यदि मोहेन प्रायश्चित्तं चरेत्ततः ।&lt;br&gt;&#xA;मोहाद्वाप्यथवाऽऽलस्यान्न कुर्याच्छौचमात्मनः ॥ ३१ ॥&lt;br&gt;&#xA;जलाहारस्त्रिरात्रः स्यात्ततो जापाच्च शुध्यति ।&lt;br&gt;&#xA;देशकालद्रव्यशक्तिस्वोपपत्तीश्च सर्वशः ॥ ३२ ॥&lt;br&gt;&#xA;ज्ञात्वा शौचं प्रकर्तव्यमालस्यं नात्र धारयेत् ।&lt;br&gt;&#xA;पुरीषोत्सर्जने कुर्याद्‌ गण्डूषान्द्वादशैव तु ॥ ३३ ॥&lt;br&gt;&#xA;चतुरो मूत्रविक्षेपे नातो न्यूनान्कदाचन ।&lt;br&gt;&#xA;अधोमुखं नरः कृत्वा त्यजेत्तं वामतः शनैः ॥ ३४ ॥&lt;br&gt;&#xA;आचम्य च ततः कुर्याद्दन्तधावनमादरात् ।&lt;br&gt;&#xA;कण्टकिक्षीरवृक्षोत्थं द्वादशाङ्‌गुलमव्रणम् ॥ ३५ ॥&lt;br&gt;&#xA;कनिष्ठिकाग्रवत्स्थूलं पूर्वार्धे कृतकूर्चकम् ।&lt;br&gt;&#xA;करञ्जोदुम्बरौ चूतः कदम्बो लोध्रचम्पकौ ।&lt;br&gt;&#xA;बदरीति द्रुमाश्चेति प्रोक्ता दन्तप्रधावने ॥ ३६ ॥&lt;br&gt;&#xA;अन्नाद्याय व्यूहध्वंसे सोमो राजायमागमत् ।&lt;br&gt;&#xA;स मे मुखं प्रक्षाल्य तेजसा च भगेन च ॥ ३७ ॥&lt;br&gt;&#xA;आयुर्बलं यशो वर्चः प्रजाः पशुवसूनि च ।&lt;br&gt;&#xA;ब्रह्मप्रज्ञां च मेधां च त्वन्नो देहि वनस्पते ॥ ३८ ॥&lt;br&gt;&#xA;अभावे दन्तकाष्ठस्य प्रतिषिद्धदिनेषु च ।&lt;br&gt;&#xA;अपां द्वादशगण्डूषैर्विदध्याद्दन्तधावनम् ॥ ३९ ॥&lt;br&gt;&#xA;रवेर्दिने यः कुरुते प्राणी दन्तस्य धावनम् ।&lt;br&gt;&#xA;सविता भक्षितस्तेन स्वकुलं तेन घातितम् ॥ ४० ॥&lt;br&gt;&#xA;प्रतिपद्दर्शषष्ठीषु नवम्येकादशीरवौ ।&lt;br&gt;&#xA;दन्तानां काष्ठसंयोगाद्दहत्यासप्तमं कुलम् ॥ ४१ ॥&lt;br&gt;&#xA;कृत्वालं पादशौचं ह्यमलमथ जलं&lt;br&gt;&#xA;त्रिःपिबेद्‌ द्विर्विमृज्य&lt;br&gt;&#xA;तर्जन्याङ्‌गुष्ठवत्या सजलमभिमृशे-&lt;br&gt;&#xA;न्नासिकारन्ध्रयुग्मम् ।&lt;br&gt;&#xA;अङ्‌गुष्ठानामिकाभ्यां नयनयुगयुतं&lt;br&gt;&#xA;कर्णयुग्मं कनिष्ठा-&lt;br&gt;&#xA;ङ्‌गुष्ठाभ्यां नाभिदेशे हृदयमथ तले-&lt;br&gt;&#xA;नाङ्‌गुलीभिः शिरांसि ॥ ४२ ॥&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/purANam/shAktam/devI-bhAgavatam/11/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/03/</guid>
      <description>&lt;p&gt;श्रीनारायण उवाच&lt;br&gt;&#xA;(शुद्धं स्मार्तं चाचमनं पौराणं वैदिकं तथा ।&lt;br&gt;&#xA;तान्त्रिकं श्रौतमित्याहुः षड्‌विधं श्रुतिचोदितम् ॥&lt;br&gt;&#xA;विण्मूत्रादिकशौचं च शुद्धं च परिकीर्तितम् ।&lt;br&gt;&#xA;स्मार्तं पौराणिकं कर्म आचान्ते विधिपूर्वकम् ॥&lt;br&gt;&#xA;वैदिकं श्रौत्रमित्यादि ब्रह्मयज्ञादिपूर्वकम् ।&lt;br&gt;&#xA;अस्त्रविद्यादिकं कर्म तान्त्रिको विधिरुच्यते ॥)&lt;br&gt;&#xA;स्मृत्वा चोङ्‌कारगायत्रीं निबध्नीयाच्छिखां तथा ।&lt;br&gt;&#xA;पुनराचम्य हृदयं बाहू स्कन्धौ च संस्पृशेत् ॥ १ ॥&lt;br&gt;&#xA;क्षुते निष्ठीवने चैव दन्तोच्छिष्टे तथानृते ।&lt;br&gt;&#xA;पतितानां च सम्भाषे दक्षिणं श्रवणं स्पृशेत् ॥ २ ॥&lt;br&gt;&#xA;अग्निरापश्च वेदाश्च सोमः सूर्योऽनिलस्तथा ।&lt;br&gt;&#xA;सर्वे नारद विप्रस्य कर्णे तिष्ठन्ति दक्षिणे ॥ ३ ॥&lt;br&gt;&#xA;ततस्तु गत्वा नद्यादौ प्रातःस्नानं विशोधनम् ।&lt;br&gt;&#xA;समाचरेन्मुनिश्रेष्ठ देहसंशुद्धिहेतवे ॥ ४ ॥&lt;br&gt;&#xA;अत्यन्तमलिनो देहो नवद्वारैर्मलं वहन् ।&lt;br&gt;&#xA;सदाऽऽस्ते तच्छोधनाय प्रातःस्नानं विधीयते ॥ ५ ॥&lt;br&gt;&#xA;अगम्यागमनात्पापं यच्च पापं प्रतिग्रहात् ।&lt;br&gt;&#xA;रहस्याचरितं पापं मुच्यते स्नानकर्मणा ॥ ६ ॥&lt;br&gt;&#xA;अस्नातस्य क्रियाः सर्वा भवन्ति विफला यतः ।&lt;br&gt;&#xA;तस्मात्प्रातश्चरेत्स्नानं नित्यमेव दिने दिने ॥ ७ ॥&lt;br&gt;&#xA;दर्भयुक्तश्चरेत्स्नानं तथा सन्ध्याभिवन्दनम् ।&lt;br&gt;&#xA;सप्ताहं प्रातरस्नायी सन्ध्याहीनस्त्रिभिर्दिनैः ॥ ८ ॥&lt;br&gt;&#xA;द्वादशाहमनग्निः सन्द्विजः शूद्रत्वमाप्नुयात् ।&lt;br&gt;&#xA;अल्पत्वाद्धोमकालस्य बहुत्वात्स्नानकर्मणः ॥ ९ ॥&lt;br&gt;&#xA;प्रातर्न तु तथा स्नायाद्धोमकाले विगर्हितः ।&lt;br&gt;&#xA;गायत्र्यास्तु परं नास्ति इह लोके परत्र च ॥ १० ॥&lt;br&gt;&#xA;गायन्तं त्रायते यस्माद्‌गायत्रीत्यभिधीयते ।&lt;br&gt;&#xA;प्रणवेन तु संयुक्तां व्याहृतित्रयसंयुताम् ॥ ११ ॥&lt;br&gt;&#xA;वायुं वायौ जयेद्विप्रः प्राणसंयमनत्रयात् ।&lt;br&gt;&#xA;ब्राह्मणः श्रुतिसम्पन्नः स्वधर्मनिरतः सदा ॥ १२ ॥&lt;br&gt;&#xA;स वैदिकं जपेन्मन्त्रं लौकिकं न कदाचन ।&lt;br&gt;&#xA;गौशृङ्‌गे सर्षपो यावत् तावद्येषां न स स्थिरः ॥ १३ ॥&lt;br&gt;&#xA;न तारयन्त्युभौ पक्षौ पितॄनेकोत्तरं शतम् ।&lt;br&gt;&#xA;सगर्भो जपसंयुक्तस्त्वगर्भो ध्यानमात्रकः ॥ १४ ॥&lt;br&gt;&#xA;स्नानाङ्‌गतर्पणं कृत्वा देवर्षिपितृतोषकम् ।&lt;br&gt;&#xA;शुद्धे वस्त्रे परीधाय जलाद्‌बहिरुपागतः ॥ १५ ॥&lt;br&gt;&#xA;विभूतिधारणं कार्यं रुद्राक्षाणां च धारणम् ।&lt;br&gt;&#xA;क्रमयोगेन कर्तव्यं सर्वदा जपसाधकैः ॥ १६ ॥&lt;br&gt;&#xA;रुद्राक्षान्कण्ठदेशे दशनपरिमिता-&lt;br&gt;&#xA;न्मस्तके विंशती द्वे&lt;br&gt;&#xA;षट् षट् कर्णप्रदेशे करयुगलकृते&lt;br&gt;&#xA;द्वादश द्वादशैव ।&lt;br&gt;&#xA;बाह्वोरिन्दोः कलाभिर्नयनयुगकृते&lt;br&gt;&#xA;त्वेकमेकं शिखायां&lt;br&gt;&#xA;वक्षस्यष्टाधिकं यः कलयति शतकं&lt;br&gt;&#xA;स स्वयं नीलकण्ठः ॥ १७ ॥&#xA;बद्ध्वा स्वर्णेन रुद्राक्षं रजतेनाथवा मुने ।&lt;br&gt;&#xA;शिखायां धारयेन्नित्यं कर्णयोर्वा समाहितः ॥ १८ ॥&lt;br&gt;&#xA;यज्ञोपवीते हस्ते वा कण्ठे तुन्देऽथवा नरः ।&lt;br&gt;&#xA;श्रीमत्पञ्चाक्षरेणैव प्रणवेन तथापि वा ॥ १९ ॥&lt;br&gt;&#xA;निर्व्याजभक्त्या मेधावी रुद्राक्षं धारयेन्मुदा ।&lt;br&gt;&#xA;रुद्राक्षधारणं साक्षाच्छिवज्ञानस्य साधनम् ॥ २० ॥&lt;br&gt;&#xA;रुद्राक्षं यच्छिखायां तत्तारतत्त्वमिति स्मरेत् ।&lt;br&gt;&#xA;कर्णयोरुभयोर्ब्रह्मन् देवं देवीं च भावयेत् ॥ २१ ॥&lt;br&gt;&#xA;यज्ञोपवीते वेदांश्च तथा हस्ते दिशः स्मरेत् ।&lt;br&gt;&#xA;कण्ठे सरस्वतीं देवीं पावकं चापि भावयेत् ॥ २२ ॥&lt;br&gt;&#xA;सर्वाश्रमाणां वर्णानां रुद्राक्षाणां च धारणम् ।&lt;br&gt;&#xA;कर्तव्यं मन्त्रतः प्रोक्तं द्विजानां नान्यवर्णिनाम् ॥ २३ ॥&lt;br&gt;&#xA;रुद्राक्षधारणाद्‌रुद्रो भवत्येव न संशयः ।&lt;br&gt;&#xA;पश्यन्नपि निषिद्धांश्च तथा शृण्वन्नपि स्मरन् ॥ २४ ॥&lt;br&gt;&#xA;जिघ्रन्नपि तथा चाश्नन् प्रलपन्नपि सन्ततम् ।&lt;br&gt;&#xA;कुर्वन्नपि सदा गच्छन्विसृजन्नपि मानवः ॥ २५ ॥&lt;br&gt;&#xA;रुद्राक्षधारणादेव सर्वपापैर्न लिप्यते ।&lt;br&gt;&#xA;अनेन भुक्तं देवेन भुक्तं यत्तु तथा भवेत् ॥ २६ ॥&lt;br&gt;&#xA;पीतं रुद्रेण तत्पीतं घ्रातं घ्रातं शिवेन तत् ।&lt;br&gt;&#xA;रुद्राक्षधारणे लज्जा येषामस्ति महामुने ॥ २७ ॥&lt;br&gt;&#xA;तेषां नास्ति विनिर्मोक्षः संसाराज्जन्मकोटिभिः ।&lt;br&gt;&#xA;रुद्राक्षधारिणं दृष्ट्‌वा परिवादं करोति यः ॥ २८ ॥&lt;br&gt;&#xA;उत्पत्तौ तस्य साङ्‌कर्यमस्त्वेवेति विनिश्चयः ।&lt;br&gt;&#xA;रुद्राक्षधारणादेव रुद्रो रुद्रत्वमाप्नुयात् ॥ २९ ॥&lt;br&gt;&#xA;मुनयः सत्यसङ्‌कल्पा ब्रह्मा ब्रह्मत्वमागतः ।&lt;br&gt;&#xA;रुद्राक्षधारणाच्छ्रेष्ठं न किञ्चिदपि विद्यते ॥ ३० ॥&lt;br&gt;&#xA;रुद्राक्षधारिणे भक्त्या वस्त्रं धान्यं ददाति यः ।&lt;br&gt;&#xA;सर्वपापविनिर्मुक्तः शिवलोकं स गच्छति ॥ ३१ ॥&lt;br&gt;&#xA;रुद्राक्षधारिणं श्राद्धे भोजयेत विमोदतः ।&lt;br&gt;&#xA;पितृलोकमवाप्नोति नात्र कार्या विचारणा ॥ ३२ ॥&lt;br&gt;&#xA;रुद्राक्षधारिणः पादौ प्रक्षाल्याद्‌भिः पिबेन्नरः ।&lt;br&gt;&#xA;सर्वपापविनिर्मुक्तः शिवलोके महीयते ॥ ३३ ॥&lt;br&gt;&#xA;हारं वा कटकं वापि सुवर्णं वा द्विजोत्तमः ।&lt;br&gt;&#xA;रुद्राक्षसहितं भक्त्या धारयन् रुद्रतामियात् ॥ ३४ ॥&lt;br&gt;&#xA;रुद्राक्षं केवलं वापि यत्र कुत्र महामते ।&lt;br&gt;&#xA;समन्त्रकं वा मन्त्रेण रहितं भाववर्जितम् ॥ ३५ ॥&lt;br&gt;&#xA;यो वा को वा नरो भक्त्या धारयेल्लज्जयापि वा ।&lt;br&gt;&#xA;सर्वपापविनिर्मुक्तः सम्यग्ज्ञानमवाप्नुयात् ॥ ३६ ॥&lt;br&gt;&#xA;अहो रुद्राक्षमाहात्म्यं मया वक्तुं न शक्यते ।&lt;br&gt;&#xA;तस्मात्सर्वप्रयत्नेन कुर्याद्‌रुद्राक्षधारणम् ॥ ३७ ॥&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/purANam/shAktam/devI-bhAgavatam/11/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/04/</guid>
      <description>&lt;p&gt;नारद उवाच&lt;br&gt;&#xA;एवम्भूतानुभावोऽयं रुद्राक्षो भवतानघ ।&lt;br&gt;&#xA;वर्णितो महतां पूज्यः कारणं तत्र किं वद ॥ १ ॥&lt;br&gt;&#xA;श्रीनारायण उवाच&lt;br&gt;&#xA;एवमेव पुरा पृष्टो भगवान् गिरिशः प्रभुः ।&lt;br&gt;&#xA;षण्मुखेन च रुद्रस्तं यदुवाच शृणुष्व तत् ॥ २ ॥&lt;br&gt;&#xA;ईश्वर उवाच&lt;br&gt;&#xA;शृणु षण्मुख तत्त्वेन कथयामि समासतः ।&lt;br&gt;&#xA;त्रिपुरो नाम दैत्यस्तु पुराऽऽसीत्सर्वदुर्जयः ॥ ३ ॥&lt;br&gt;&#xA;जितास्तेन सुराः सर्वे बह्मविष्ण्वादिदेवताः ।&lt;br&gt;&#xA;सर्वैस्तु कथिते तस्मिंस्तदाहं त्रिपुरं प्रति ॥ ४ ॥&lt;br&gt;&#xA;अचिन्तयं महाशस्त्रमघोराख्यं मनोहरम् ।&lt;br&gt;&#xA;सर्वदेवमयं दिव्यं ज्वलन्तं घोररूपि यत् ॥ ५ ॥&lt;br&gt;&#xA;त्रिपुरस्य वधार्थाय देवानां तारणाय च ।&lt;br&gt;&#xA;सर्वविघ्नोपशमनमघोरास्त्रमचिन्तयम् ॥ ६ ॥&lt;br&gt;&#xA;दिव्यवर्षसहस्रं तु चक्षुरुन्मीलितं मया ।&lt;br&gt;&#xA;पश्चान्ममाकुलाक्षिभ्यः पतिता जलबिन्दवः ॥ ७ ॥&lt;br&gt;&#xA;तत्राश्रुबिन्दुतो जाता महारुद्राक्षवृक्षकाः ।&lt;br&gt;&#xA;ममाज्ञया महासेन सर्वेषां हितकाम्यया ॥ ८ ॥&lt;br&gt;&#xA;बभूवुस्ते च रुद्राक्षा अष्टत्रिंशत्प्रभेदतः ।&lt;br&gt;&#xA;सूर्यनेत्रसमुद्‌भूताः कपिला द्वादश स्मृताः ॥ ९ ॥&lt;br&gt;&#xA;सोमनेत्रोत्थिताः श्वेतास्ते षोडशविधाः क्रमात् ।&lt;br&gt;&#xA;वह्निनेत्रोद्भवाः कृष्णा दश भेदा भवन्ति हि ॥ १० ॥&lt;br&gt;&#xA;श्वेतवर्णश्च रुद्राक्षो जातितो ब्राह्म उच्यते ।&lt;br&gt;&#xA;क्षात्रो रक्तस्तथा मिश्रो वैश्यः कृष्णस्तु शूद्रकः ॥ ११ ॥&lt;br&gt;&#xA;एकवक्त्रः शिवः साक्षाद्ब्रह्महत्यां व्यपोहति ।&lt;br&gt;&#xA;द्विवक्त्रो देवदेव्यो स्याद्‌विविधं नाशयेदघम् ॥ १२ ॥&lt;br&gt;&#xA;त्रिवक्त्रस्त्वनलः साक्षात्स्त्रीहत्यां दहति क्षणात् ।&lt;br&gt;&#xA;चतुर्वक्त्रः स्वयं ब्रह्मा नरहत्यां व्यपोहति ॥ १३ ॥&lt;br&gt;&#xA;पञ्चवक्त्रः स्वयं रुद्रः कालाग्निर्नाम नामतः ।&lt;br&gt;&#xA;अभक्ष्यभक्षणोद्‌भूतैरगम्यागमनोद्भवैः ॥ १४ ॥&lt;br&gt;&#xA;मुच्यते सर्वपापैस्तु पञ्चवक्त्रस्य धारणात् ।&lt;br&gt;&#xA;षड्वक्त्रः कार्तिकेयस्तु स धार्यो दक्षिणे करे ॥ १५ ॥&lt;br&gt;&#xA;ब्रह्महत्यादिभिः पापैर्मुच्यते नात्र संशयः ।&lt;br&gt;&#xA;सप्तवक्त्रो महाभागो ह्यनङ्‌गो नाम नामतः ॥ १६ ॥&lt;br&gt;&#xA;तद्धारणान्मुच्यते हि स्वर्णस्तेयादिपातकैः ।&lt;br&gt;&#xA;अष्टवक्त्रो महासेन साक्षाद्देवो विनायकः ॥ १७ ॥&lt;br&gt;&#xA;अन्तकूटं तूलकूटं स्वर्णकूटं तथैव च ।&lt;br&gt;&#xA;दुष्टान्वयस्त्रियं वाथ संस्पृशंश्च गुरुस्त्रियम् ॥ १८ ॥&lt;br&gt;&#xA;एवमादीनि पापानि हन्ति सर्वाणि धारणात् ।&lt;br&gt;&#xA;विघ्नास्तस्य प्रणश्यन्ति याति चान्ते परं पदम् ॥ १९ ॥&lt;br&gt;&#xA;भवन्त्येते गुणाः सर्वे ह्यष्टवक्त्रस्य धारणात् ।&lt;br&gt;&#xA;नववक्त्रो भैरवस्तु धारयेद्वामबाहुके ॥ २० ॥&#xA;भुक्तिमुक्तिप्रदः प्रोक्तो मम तुल्यबलो भवेत् ।&lt;br&gt;&#xA;भ्रूणहत्यासहस्राणि ब्रह्महत्याशतानि च ॥ २१ ॥&lt;br&gt;&#xA;सद्यः प्रलयमायान्ति नववक्त्रस्य धारणात् ।&lt;br&gt;&#xA;दशवक्त्रस्तु देवेशः साक्षाद्देवो जनार्दनः ॥ २२ ॥&lt;br&gt;&#xA;ग्रहाश्चैव पिशाचाश्च वेताला ब्रह्मराक्षसाः ।&lt;br&gt;&#xA;पन्नगाश्चोपशाम्यन्ति दशवक्त्रस्य धारणात् ॥ २३ ॥&lt;br&gt;&#xA;वक्त्रैकादशरुद्राक्षो रुद्रैकादशकं स्मृतम् ।&lt;br&gt;&#xA;शिखायां धारयेद्यो वै तस्य पुण्यफलं शृणु ॥ २४ ॥&lt;br&gt;&#xA;अश्वमेधसहस्रस्य वाजपेयशतस्य च ।&lt;br&gt;&#xA;गवां शतसहस्रस्य सम्यग्दत्तस्य यत्फलम् ॥ २५ ॥&lt;br&gt;&#xA;तत्फलं लभते शीघ्रं वक्त्रैकादशधारणात् ।&lt;br&gt;&#xA;द्वादशास्यस्य रुद्राक्षस्यैव कर्णे तु धारणात् ॥ २६ ॥&lt;br&gt;&#xA;आदित्यास्तोषिता नित्यं द्वादशास्ये व्यवस्थिताः ।&lt;br&gt;&#xA;गोभेधे चाश्वमेधे च यत्फलं तदवाप्नुयात् ॥ २७ ॥&lt;br&gt;&#xA;शृङ्‌गिणां शस्त्रिणां चैव व्याघ्रादीनां भयं न हि ।&lt;br&gt;&#xA;न च व्याधिभयं तस्य नैव चाधिः प्रकीर्तितः ॥ २८ ॥&lt;br&gt;&#xA;न च किञ्चिद्भयं तस्य न च व्याधिः प्रवर्तते ।&lt;br&gt;&#xA;न कुतश्चिद्भयं तस्य सुखी चैवेश्वरो भवेत् ॥ २९ ॥&lt;br&gt;&#xA;हस्त्यश्वमृगमार्जारसर्पमूषकदर्दुरान् ।&lt;br&gt;&#xA;खरांश्च श्वशृगालांश्च हत्वा बहुविधानपि ॥ ३० ॥&lt;br&gt;&#xA;मुच्यते नात्र सन्देहो वक्त्रद्वादशधारणात् ।&lt;br&gt;&#xA;वक्त्रत्रयोदशो वत्स रुद्राक्षो यदि लभ्यते ॥ ३१ ॥&lt;br&gt;&#xA;कार्तिकेयसमो ज्ञेयः सर्वकामार्थसिद्धिदः ।&lt;br&gt;&#xA;रसो रसायनं चैव तस्य सर्वं प्रसिद्ध्यति ॥ ३२ ॥&lt;br&gt;&#xA;तस्यैव सर्वभोग्यानि नात्र कार्या विचारणा ।&lt;br&gt;&#xA;मातरं पितरं चैव भ्रातरं वा निहन्ति यः ॥ ३३ ॥&lt;br&gt;&#xA;मुच्यते सर्वपापेभ्यो धारणात्तस्य षण्मुख ।&lt;br&gt;&#xA;चतुर्दशास्यो रुद्राक्षो यदि लभ्येत पुत्रक ॥ ३४ ॥&lt;br&gt;&#xA;धारयेत्सततं मूर्ध्नि तस्य पिण्डः शिवस्य तु ।&lt;br&gt;&#xA;किं मुने बहुनोक्तेन वर्णनेन पुनः पुनः ॥ ३५ ॥&lt;br&gt;&#xA;पूज्यते सन्ततं देवैः प्राप्यते च परा गतिः ।&lt;br&gt;&#xA;रुद्राक्ष एकः शिरसा धार्यो भक्त्या द्विजोत्तमैः ॥ ३६ ॥&lt;br&gt;&#xA;षड्‌विंशद्‌भिः शिरोमाला पञ्चाशद्‌धृदयेन तु ।&lt;br&gt;&#xA;कलाक्षैर्बाहुवलये अर्काक्षैर्मणिबन्धनम् ॥ ३७ ॥&lt;br&gt;&#xA;अष्टोत्तरशतैर्माला पञ्चाशद्‌भिः षडानन ।&lt;br&gt;&#xA;अथवा सप्तविंशत्या कृत्वा रुद्राक्षमालिकाम् ॥ ३८ ॥&lt;br&gt;&#xA;धारणाद्वा जपाद्वापि ह्यनन्तं फलमश्नुते ।&lt;br&gt;&#xA;अष्टोत्तरशतैर्माला रुद्राक्षैर्धार्यते यदि ॥ ३९ ॥&lt;br&gt;&#xA;क्षणे क्षणेऽश्वमेधस्य फलं प्राप्नोति षण्मुख ।&lt;br&gt;&#xA;त्रिःसप्तकुलमुद्धृत्य शिवलोके महीयते ॥ ४० ॥&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/purANam/shAktam/devI-bhAgavatam/11/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/05/</guid>
      <description>&lt;p&gt;ईश्वर उवाच&lt;br&gt;&#xA;लक्षणं जपमालायाः शृणु वक्ष्यामि षण्मुख ।&lt;br&gt;&#xA;रुद्राक्षस्य मुखं ब्रह्मा बिन्दू रुद्र इतीरितः ॥ १ ॥&lt;br&gt;&#xA;विष्णुः पुच्छं भवेच्चैव भोगमोक्षफलप्रदम् ।&lt;br&gt;&#xA;पञ्चविंशतिभिश्चाक्षैः पञ्चवक्त्रैः सकण्टकैः ॥ २ ॥&lt;br&gt;&#xA;रक्तवर्णैः सितैर्मिश्रैः कृतरन्ध्रविदर्भितैः ।&lt;br&gt;&#xA;अक्षसूत्रं प्रकर्तव्यं गोपुच्छवलयाकृति ॥ ३ ॥&lt;br&gt;&#xA;वक्त्रं वक्त्रेण संयोज्य पुच्छं पुच्छेन योजयेत् ।&lt;br&gt;&#xA;मेरुमूर्ध्वमुखं कुर्यात्तदूर्ध्वं नागपाशकम् ॥ ४ ॥&lt;br&gt;&#xA;एवं सङ्ग्रथितां मालां मन्त्रसिद्धिप्रदायिनीम् ।&lt;br&gt;&#xA;प्रक्षाल्य गन्धतोयेन पञ्चगव्येन चोपरि ॥ ५ ॥&lt;br&gt;&#xA;ततः शिवाम्भसाऽऽक्षाल्य ततो मन्त्रगणान्न्यसेत् ।&lt;br&gt;&#xA;स्पृष्ट्वा शिवास्त्रमन्त्रेण कवचेनावगुण्ठयेत् ॥ ६ ॥&lt;br&gt;&#xA;मूलमन्त्रं न्यसेत्पश्चात्पूर्ववत्कारयेत्तथा ।&lt;br&gt;&#xA;सद्योजातादिभिः प्रोक्ष्य यावदष्टोत्तरं शतम् ॥ ७ ॥&lt;br&gt;&#xA;मूलमन्त्रं समुच्चार्य शुद्धभूमौ निधाय च ।&lt;br&gt;&#xA;तस्योपरि न्यसेत्साम्बं शिवं परमकारणम् ॥ ८ ॥&lt;br&gt;&#xA;प्रतिष्ठिता भवेन्माला सर्वकामफलप्रदा ।&lt;br&gt;&#xA;यस्य देवस्य यो मन्त्रस्तां तेनैवाभिपूजयेत् ॥ ९ ॥&lt;br&gt;&#xA;मूर्ध्नि कण्ठेऽथवा कर्णे न्यसेद्वा जपमालिकाम् ।&lt;br&gt;&#xA;रुद्राक्षमालया चैवं जप्तव्यं नियतात्मना ॥ १० ॥&lt;br&gt;&#xA;कण्ठे मूर्ध्नि हृदि प्रान्ते कर्णे बाहुयुगेऽथवा ।&lt;br&gt;&#xA;रुद्राक्षधारणं नित्यं भक्त्या परमया युतः । ११ ॥&lt;br&gt;&#xA;किमत्र बहुनोक्तेन वर्णनेन पुनः पुनः ।&lt;br&gt;&#xA;रुद्राक्षधारणं नित्यं तस्मादेतत्प्रशस्यते ॥ १२ ॥&lt;br&gt;&#xA;स्नाने दाने जपे होमे वैश्वदेवे सुरार्चने ।&lt;br&gt;&#xA;प्रायश्चित्ते तथा श्राद्धे दीक्षाकाले विशेषतः ॥ १३ ॥&lt;br&gt;&#xA;अरुद्राक्षधरो भूत्वा यत्किञ्चित्कर्म वैदिकम् ।&lt;br&gt;&#xA;कुर्वन्विप्रस्तु मोहेन नरके पतति ध्रुवम् ॥ १४ ॥&lt;br&gt;&#xA;रुद्राक्षं धारयेन्मूर्ध्नि कण्ठे सूत्रे करेऽथवा ।&lt;br&gt;&#xA;सुवर्णमणिसम्भिन्नं शुद्धं नान्यैर्धृतं शिवम् ॥ १५ ॥&lt;br&gt;&#xA;नाशुचिर्धारयेदक्षं सदा भक्त्यैव धारयेत् ।&lt;br&gt;&#xA;रुद्राक्षतरुसम्भूतवातोद्भूततृणान्यपि ॥ १६ ॥&lt;br&gt;&#xA;पुण्यलोकं गमिष्यन्ति पुनरावृत्तिदुर्लभम् ।&lt;br&gt;&#xA;रुद्राक्षं धारयन्पापं कुर्वन्नपि च मानवः ॥ १७ ॥&lt;br&gt;&#xA;सर्वं तरति पाप्मानं जाबालश्रुतिराह हि ।&lt;br&gt;&#xA;पशवो हि च रुद्राक्षधारणाद्यान्ति रुद्रताम् ॥ १८ ॥&#xA;किमु ये धारयन्ति स्म नरा रुद्राक्षमालिकाम् ।&lt;br&gt;&#xA;रुद्राक्षः शिरसा ह्येको धार्यो रुद्रपरैः सदा ॥ १९ ॥&lt;br&gt;&#xA;ध्वंसनं सर्वदुःखानां सर्वपापविमोचनम् ।&lt;br&gt;&#xA;व्याहरन्ति च नामानि ये शम्भोः परमात्मनः ॥ २० ॥&lt;br&gt;&#xA;रुद्राक्षालङ्‌कृता ये च ते वै भागवतोत्तमाः ।&lt;br&gt;&#xA;रुद्राक्षधारणं कार्यं सर्वश्रेयोऽर्थिभिर्नृभिः ॥ २१ ॥&lt;br&gt;&#xA;कर्णपाशे शिखायां च कण्ठे हस्ते तथोदरे ।&lt;br&gt;&#xA;महादेवश्च विष्णुश्च ब्रह्मा तेषां विभूतयः ॥ २२ ॥&lt;br&gt;&#xA;देवाश्चान्ये तथा भक्त्या खलु रुद्राक्षधारिणः ।&lt;br&gt;&#xA;गोत्रर्षयश्च सर्वेषां कूटस्था मूलरूपिणः ॥ २३ ॥&lt;br&gt;&#xA;तेषां वंशप्रसूताश्च मुनयः सकला अपि ।&lt;br&gt;&#xA;श्रौतधर्मपराः शुद्धाः खलु रुद्राक्षधारिणः ॥ २४ ॥&lt;br&gt;&#xA;श्रद्धा न जायते साक्षाद्वेदसिद्धे विमुक्तिदे ।&lt;br&gt;&#xA;बहूनां जन्मनामन्ते महादेवप्रसादतः ॥ २५ ॥&lt;br&gt;&#xA;रुद्राक्षधारणे वाञ्छा स्वभावादेव जायते ।&lt;br&gt;&#xA;रुद्राक्षस्य तु माहात्म्यं जाबालैरादरेण तु ॥ २६ ॥&lt;br&gt;&#xA;पठ्यते मुनिभिः सर्वैर्मया पुत्र तथैव च ।&lt;br&gt;&#xA;रुद्राक्षस्य फलं चैव त्रिषु लोकेषु विश्रुतम् ॥ २७ ॥&lt;br&gt;&#xA;फलस्य दर्शने पुण्यं स्पर्शात्कोटिगुणं भवेत् ।&lt;br&gt;&#xA;शतकोटिगुणं पुण्यं धारणाल्लभते नरः ॥ २८ ॥&lt;br&gt;&#xA;लक्षकोटिसहस्राणि लक्षकोटिशतानि च ।&lt;br&gt;&#xA;जपाच्च लभते नित्यं नात्र कार्या विचारणा ॥ २९ ॥&lt;br&gt;&#xA;हस्ते चोरसि कण्ठे च कर्णयोर्मस्तके तथा ।&lt;br&gt;&#xA;रुद्राक्षं धारयेद्यस्तु स रुद्रो नात्र संशयः ॥ ३० ॥&lt;br&gt;&#xA;अवध्यः सर्वभूतानां रुद्रवद्धि चरेद्‌भुवि ।&lt;br&gt;&#xA;सुराणामसुराणां च वन्दनीयो यथा शिवः ॥ ३१ ॥&lt;br&gt;&#xA;रुद्राक्षधारी सततं वन्दनीयस्तथा नरैः ।&lt;br&gt;&#xA;उच्छिष्टो वा विकर्मस्थो युक्तो वा सर्वपातकैः ॥ ३२ ॥&lt;br&gt;&#xA;मुच्यते सर्वपापेभ्यो रुद्राक्षस्य तु धारणात् ।&lt;br&gt;&#xA;कण्ठे रुद्राक्षमाबध्य श्वापि वा म्रियते यदि ॥ ३३ ॥&lt;br&gt;&#xA;सोऽपि मुक्तिमवाप्नोति किं पुनर्मानुषोऽपि सः ।&lt;br&gt;&#xA;जपध्यानविहीनोऽपि रुद्राक्षं यदि धारयेत् ॥ ३४ ॥&lt;br&gt;&#xA;सर्वपापविनिर्मुक्तः स याति परमां गतिम् ।&lt;br&gt;&#xA;एकं वापि हि रुद्राक्षं कृत्वा यत्नेन धारयेत् ॥ ३५ ॥&lt;br&gt;&#xA;एकविंशतिमुद्धृत्य रुद्रलोके महीयते ।&lt;br&gt;&#xA;अतः परं प्रवक्ष्यामि रुद्राक्षस्य पुनर्विधिम् ॥ ३६ ॥&lt;/p&gt;</description>
    </item>
    <item>
      <title>०६</title>
      <link>https://vishvAsa.github.io/purANam/shAktam/devI-bhAgavatam/11/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/06/</guid>
      <description>&lt;p&gt;ईश्वर उवाच&lt;br&gt;&#xA;महासेन कुशग्रन्थिपुत्राजीवादयः परे ।&lt;br&gt;&#xA;रुद्राक्षस्य तु नैकोऽपि कलामर्हति षोडशीम् ॥ १ ॥&lt;br&gt;&#xA;पुरुषाणां यथा विष्णुर्ग्रहाणां च यथा रविः ।&lt;br&gt;&#xA;नदीनां तु यथा गङ्‌गा मुनीनां कश्यपो यथा ॥ २ ॥&lt;br&gt;&#xA;उच्चैःश्रवा यथाश्वानां देवानामीश्वरो यथा ।&lt;br&gt;&#xA;देवीनां तु यथा गौरी तद्वच्छ्रेष्ठमिदं भवेत् ॥ ३ ॥&lt;br&gt;&#xA;नातः परतरं स्तोत्रं नातः परतरं व्रतम् ।&lt;br&gt;&#xA;अक्षय्येषु च दानेषु रुद्राक्षस्तु विशिष्यते ॥ ४ ॥&lt;br&gt;&#xA;शिवभक्ताय शान्ताय दद्याद्‌रुद्राक्षमुत्तमम् ।&lt;br&gt;&#xA;तस्य पुण्यफलस्यान्तं न चाहं वक्तुमुत्सहे ॥ ५ ॥&lt;br&gt;&#xA;धृतरुद्राक्षकण्ठाय यस्त्वन्नं सम्प्रयच्छति ।&lt;br&gt;&#xA;त्रिसप्तकुलमुद्धृत्य रुद्रलोकं स गच्छति ॥ ६ ॥&lt;br&gt;&#xA;यस्य भाले विभूतिर्न नाङ्‌गे रुद्राक्षधारणम् ।&lt;br&gt;&#xA;न शम्भोर्भवने पूजा स विप्रः श्वपचाधमः ॥ ७ ॥&lt;br&gt;&#xA;खादन्मांसं पिबन्मद्यं सङ्‌गच्छन्नन्त्यजानपि ।&lt;br&gt;&#xA;पातकेभ्यो विमुच्येत रुद्राक्षं शिरसि स्थिते ॥ ८ ॥&lt;br&gt;&#xA;सर्वयज्ञतपोदानवेदाभ्यासैश्च यत्फलम् ।&lt;br&gt;&#xA;तत्फलं लभते सद्यो रुद्राक्षस्य तु धारणात् ॥ ९ ॥&lt;br&gt;&#xA;वेदैश्चतुर्भिर्यत्पुण्यं पुराणपठनेन च ।&lt;br&gt;&#xA;यत्तीर्थसेवनेनैव सर्वविद्यादिभिस्तथा ॥ १० ॥&lt;br&gt;&#xA;तत्पुण्यं लभते सद्यो रुद्राक्षस्य तु धारणात् ।&lt;br&gt;&#xA;प्रयाणकाले रुद्राक्षं बन्धयित्वा म्रियेद्यदि ॥ ११ ॥&lt;br&gt;&#xA;स रुद्रत्वमवाप्नोति पुनर्जन्म न विद्यते ।&lt;br&gt;&#xA;रुद्राक्षं धारयेत्कण्ठे बाह्वोर्वा म्रियते यदि ॥ १२ ॥&lt;br&gt;&#xA;कुलैकविंशमुत्तार्य रुद्रलोके वसेन्नरः ।&lt;br&gt;&#xA;ब्राह्मणो वापि चाण्डालो निर्गुणः सगुणोऽपि च ॥ १३ ॥&lt;br&gt;&#xA;भस्मरुद्राक्षधारी यः स देवत्वं शिवं व्रजेत् ।&lt;br&gt;&#xA;शुचिर्वाप्यशुचिर्वापि तथाभक्ष्यस्य भक्षकः ॥ १४ ॥&lt;br&gt;&#xA;म्लेच्छो वाप्यथ चाण्डालो युतो वा सर्वपातकैः ।&lt;br&gt;&#xA;रुद्राक्षधारणादेव स रुद्रो नात्र संशयः ॥ १५ ॥&lt;br&gt;&#xA;शिरसा धारिते कोटिः कर्णयोर्दशकोटयः ।&lt;br&gt;&#xA;शतकोटिर्गले बद्धो मूर्ध्नि कोटिसहस्रकम् ॥ १६ ॥&lt;br&gt;&#xA;अयुतं चोपवीते तु लक्षकोटिर्भुजे स्थिते ।&lt;br&gt;&#xA;मणिबन्धे तु रुद्राक्षो मोक्षसाधनकः परः ॥ १७ ॥&lt;br&gt;&#xA;रुद्राक्षधारको भूत्वा यत्किञ्चित्कर्म वैदिकम् ।&lt;br&gt;&#xA;कुर्वन्विप्रः सदा भक्त्या महदाप्नोति तत्फलम् ॥ १८ ॥&lt;br&gt;&#xA;रुद्राक्षमालिकां कण्ठे धारयेद्भक्तिवर्जितः ।&lt;br&gt;&#xA;पापकर्मा तु यो नित्यं स मुक्तः सर्वबन्धनात् ॥ १९ ॥&lt;br&gt;&#xA;रुद्राक्षार्पितचेता यो रुद्राक्षस्तु न वै धृतः ।&lt;br&gt;&#xA;असौ माहेश्वरो लोके नमस्यः स तु लिङ्‌गवत् ॥ २० ॥&lt;br&gt;&#xA;अविद्यो वा सविद्यो वा रुद्राक्षस्य तु धारणात् ।&lt;br&gt;&#xA;शिवलोकं प्रपद्येत कीकटे गर्दभो यथा ॥ २१ ॥&lt;br&gt;&#xA;स्कन्द उवाच&lt;br&gt;&#xA;रुद्राक्षान्सन्दधे देव गर्दभः केन हेतुना ।&lt;br&gt;&#xA;कीकटे केन वा दत्तस्तद्‌ब्रूहि परमेश्वर ॥ २२ ॥&lt;br&gt;&#xA;श्रीभगवानुवाच&lt;br&gt;&#xA;शृणु पुत्र पुरावृत्तं गर्दभो विन्ध्यपर्वते ।&lt;br&gt;&#xA;धत्ते रुद्राक्षभारं तु वाहितः पथिकेन तु ॥ २३ ॥&lt;br&gt;&#xA;श्रान्तोऽसमर्थस्तद्भारं वोढुं पतितवान्भुवि ।&lt;br&gt;&#xA;प्राणैस्त्वक्तस्त्रिनेत्रस्तु शूलपाणिर्महेश्वरः ॥ २४ ॥&lt;br&gt;&#xA;मत्प्रसादान्महासेन मदन्तिकमुपागतः ।&lt;br&gt;&#xA;यावद्वक्त्रस्य सङ्ख्यानं रुद्राक्षाणां सुदुर्लभम् ॥ २५ ॥&lt;br&gt;&#xA;तावद्युगसहस्राणि शिवलोके महीयते ।&lt;br&gt;&#xA;स्वशिष्येभ्यस्तु वक्तव्यं नाशिष्येभ्यः कदाचन ॥ २६ ॥&lt;br&gt;&#xA;अभक्तेभ्योऽपि मूर्खेभ्यः कदाचिन्न प्रकाशयेत् ।&lt;br&gt;&#xA;अभक्तो वास्तु भक्तो वा नीचो नीचतरोऽपि वा ॥ २७ ॥&#xA;रुद्राक्षान्धारयेद्यस्तु मुच्यते सर्वपातकैः ।&lt;br&gt;&#xA;रुद्राक्षधारणं पुण्यं केन वा सदृशं भवेत् ॥ २८ ॥&lt;br&gt;&#xA;महाव्रतमिदं प्राहुर्मुनयस्तत्त्वदर्शिनः ।&lt;br&gt;&#xA;सहस्रं धारयेद्यस्तु रुद्राक्षाणां धृतव्रतः ॥ २९ ॥&lt;br&gt;&#xA;तं नमन्ति सुराः सर्वे यथा रुद्रस्तथैव सः ।&lt;br&gt;&#xA;अभावे तु सहस्रस्य बाह्वोः षोडश षोडश ॥ ३० ॥&lt;br&gt;&#xA;एकं शिखायां करयोर्द्वादश द्वादशैव तु ।&lt;br&gt;&#xA;द्वात्रिंशत्कण्ठदेशे तु चत्वारिंशच्च मस्तके ॥ ३१ ॥&lt;br&gt;&#xA;एकैकं कर्णयोः षट् षट् वक्षस्यष्टोत्तरं शतम् ।&lt;br&gt;&#xA;यो धारयति रुद्राक्षान् रुद्रवत्स तु पूज्यते ॥ ३२ ॥&lt;br&gt;&#xA;मुक्ताप्रवालस्कटिकरौप्यवैदूर्यकाञ्चनैः ।&lt;br&gt;&#xA;समेतान्धारयेद्यस्तु रुद्राक्षान्स शिवो भवेत् ॥ ३३ ॥&lt;br&gt;&#xA;केवलानपि रुद्राक्षान्यद्यालस्याद्‌बिभर्ति यः ।&lt;br&gt;&#xA;तं न स्पृशन्ति पापानि तमांसीव विभावसुम् ॥ ३४ ॥&lt;br&gt;&#xA;रुद्राक्षमालया मन्त्रो जप्तोऽनन्तफलप्रदः ।&lt;br&gt;&#xA;यस्याङ्‌गे नास्ति रुद्राक्ष एकोऽपि बहुपुण्यदः ॥ ३५ ॥&lt;br&gt;&#xA;तस्य जन्म निरर्थं स्यात्त्रिपुण्ड्ररहितं यथा ।&lt;br&gt;&#xA;रुद्राक्षं मस्तके धृत्वा शिरःस्नानं करोति यः ॥ ३६ ॥&lt;br&gt;&#xA;गङ्‌गास्नानफलं तस्य जायते नात्र संशयः ।&lt;br&gt;&#xA;एकवक्त्रः पञ्चवक्त्र एकादशमुखाः परे ॥ ३७ ॥&lt;br&gt;&#xA;चतुर्दशमुखाः केचिद्‌रुद्राक्षा लोकपूजिताः ।&lt;br&gt;&#xA;भक्त्या सम्पूज्यते नित्यं रुद्राक्षः शङ्‌करात्मकः ॥ ३८ ॥&lt;br&gt;&#xA;दरिद्रं वापि पुरुषं राजानं कुरुते भुवि ।&lt;br&gt;&#xA;अत्र ते कथयिष्यामि पुराणं मतमुत्तमम् ॥ ३९ ॥&lt;br&gt;&#xA;कोसलेषु द्विजः कश्चिद्‌गिरिनाथ इति श्रुतः ।&lt;br&gt;&#xA;महाधनी च धर्मात्मा वेदवेदाङ्‌गपारगः ॥ ४० ॥&lt;br&gt;&#xA;यज्ञकृद्दीक्षितस्तस्य तनयः सुन्दराकृतिः ।&lt;br&gt;&#xA;नाम्ना गुणनिधिः ख्यातस्तरुणः कामसुन्दरः ॥ ४१ ॥&lt;br&gt;&#xA;गुरोः सुधिषणस्याथ पत्नीं मुक्तावलीमथ ।&lt;br&gt;&#xA;मोहयामास रूपेण यौवनेन मदेन च ॥ ४२ ॥&lt;br&gt;&#xA;सङ्‌गतस्तु तया सार्धं कञ्चित्कालं ततो भिया ।&lt;br&gt;&#xA;विषं ददौ च गुरवे येभे पश्चात्तु निर्भयः ॥ ४३ ॥&lt;br&gt;&#xA;यदा माता पिता कर्म किञ्चिज्जानाति यत्क्षणे ।&lt;br&gt;&#xA;मातरं पितरं चापि मारयामास तद्विषात् ॥ ४४ ॥&lt;br&gt;&#xA;नानाविलासभोगैश्च जाते द्रव्यव्यये ततः ।&lt;br&gt;&#xA;ब्राह्मणानां गृहे चौर्यं चकार स तदा खलः ॥ ४५ ॥&lt;br&gt;&#xA;सुरापानमदोन्मत्तस्तदा ज्ञातिबहिष्कृतः ।&lt;br&gt;&#xA;ग्रामान्निष्कासितः सर्वैस्तदा सोऽभूद्वनेचरः ॥ ४६ ॥&lt;br&gt;&#xA;मुक्तावल्या तया सार्धं जगाम गहनं वनम् ।&lt;br&gt;&#xA;मार्गे स्थितो द्रव्यलोभाज्जघान ब्राह्मणान्बहून् ॥ ४७ ॥&lt;br&gt;&#xA;एवं बहुगते काले ममार स तदाधमः ।&lt;br&gt;&#xA;नेतुं तं यमदूताश्च समाजग्मुः सहस्रशः ॥ ४८ ॥&lt;br&gt;&#xA;शिवलोकाच्छिवगणास्तथैव च समागताः ।&lt;br&gt;&#xA;तयोः परस्परं वादो बभूव गिरिजासुत ॥ ४९ ॥&lt;br&gt;&#xA;यमदूतास्तदा प्रोचुः पुण्यमस्य किमस्ति हि ।&lt;br&gt;&#xA;ब्रुवन्तु सेवकाः शम्भोर्यद्येनं नेतुमिच्छथ ॥ ५० ॥&lt;br&gt;&#xA;शिवदूतास्तदा प्रोचुरयं यस्मिन्स्थले मृतः ।&lt;br&gt;&#xA;दशहस्तादधो भूमे रुद्राक्षस्तत्र चास्ति हि ॥ ५१ ॥&lt;br&gt;&#xA;तत्प्रभावेण हे दूता नेष्यामः शिवसन्निधिम् ।&lt;br&gt;&#xA;ततो विमानमारुह्य दिव्यरूपधरो द्विजः ॥ ५२ ॥&lt;br&gt;&#xA;गतो गुणनिधिर्दूतैः सहितः शङ्‌करालयम् ।&lt;br&gt;&#xA;इति रुद्राक्षमाहात्म्यं कथितं तव सुव्रत ॥ ५३ ॥&lt;br&gt;&#xA;एवं रुद्राक्षमहिमा समासात्कथितो मया ।&lt;br&gt;&#xA;सर्वपापक्षयकरो महापुण्यफलप्रदः ॥ ५४ ॥&lt;/p&gt;</description>
    </item>
    <item>
      <title>०७</title>
      <link>https://vishvAsa.github.io/purANam/shAktam/devI-bhAgavatam/11/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/07/</guid>
      <description>&lt;p&gt;श्रीनारायण उवाच&lt;br&gt;&#xA;एवं नारद षड्वक्त्रो गिरिशेन विबोधितः ।&lt;br&gt;&#xA;रुद्राक्षमहिमानं च ज्ञात्वासीत्स कृतार्थकः ॥ १ ॥&lt;br&gt;&#xA;इत्थं भूतानुभावोऽयं रुद्राक्षो वर्णितो मया ।&lt;br&gt;&#xA;सदाचारप्रसङ्‌गेन शृणु चान्यत्समाहितः ॥ २ ॥&lt;br&gt;&#xA;यथा रुद्राक्षमहिमा वर्णितोऽनन्तपुण्यदः ।&lt;br&gt;&#xA;लक्षणं मन्त्रविन्यासं तथाहं वर्णयामि ते ॥ ३ ॥&lt;br&gt;&#xA;लक्षं तु दर्शनात्युण्यं कोटिस्तत्स्पर्शनाद्भवेत् ।&lt;br&gt;&#xA;तस्य कोटिगुणं पुण्यं लभते धारणान्नरः ॥ ४ ॥&lt;br&gt;&#xA;लक्षकोटिसहस्राणि लक्षकोटिशतानि च ।&lt;br&gt;&#xA;तज्जपाल्लभते पुण्यं नरो रुद्राक्षधारणात् ॥ ५ ॥&lt;br&gt;&#xA;रुद्राक्षाणां तु भद्राक्षधारणात्स्यान्महाफलम् ।&lt;br&gt;&#xA;धात्रीफलप्रमाणं यच्छ्रेष्ठमेतदुदाहृतम् ॥ ६ ॥&lt;br&gt;&#xA;बदरीफलमात्रं तु प्रोच्यते मध्यमं बुधैः ।&lt;br&gt;&#xA;अधमं चणमात्रं स्यात्प्रतिज्ञैषा मयोदिता ॥ ७ ॥&lt;br&gt;&#xA;ब्राह्मणाः क्षत्रिया वैश्याः शूद्राश्चेति शिवाज्ञया ।&lt;br&gt;&#xA;वृक्षा जाताः पृथिव्यां तु तज्जातीयाः शुभाक्षकाः ॥ ८ ॥&lt;br&gt;&#xA;श्वेतास्तु ब्राह्मणा ज्ञेयाः क्षत्रिया रक्तवर्णकाः ।&lt;br&gt;&#xA;पीता वैश्यास्तु विज्ञेयाः कृष्णाः शूद्राः प्रकीर्तिताः ॥ ९ ॥&lt;br&gt;&#xA;ब्राह्मणो बिभृयाच्छ्वेतान् रक्तान् राजा तु धारयेत् ।&lt;br&gt;&#xA;पीतान्वैश्यस्तु बिभृयात्कृष्णान् शूद्रस्तु धारयेत् ॥ १० ॥&lt;br&gt;&#xA;समाः स्निग्धा दृढास्तद्वत्कण्टकैः संयुताः शुभाः ।&lt;br&gt;&#xA;कृमिदष्टाञ्छिन्नभिन्नान्कण्टकैरहितांस्तथा ॥ ११ ॥&lt;br&gt;&#xA;व्रणयुक्तानावृतांश्च षड्‌रुद्राक्षांस्तु वर्जयेत् ।&lt;br&gt;&#xA;स्वयमेव कृतद्वारो रुद्राक्षः स्यादिहोत्तमः ॥ १२ ॥&lt;br&gt;&#xA;यत्तु पौरुषयत्नेन कृतं तन्मध्यमं भवेत् ।&lt;br&gt;&#xA;समान्स्निग्धान्दृढान्वृत्तान्क्षौमसूत्रेण धारयेत् ॥ १३ ॥&lt;br&gt;&#xA;सर्वगात्रेषु साम्येन समानातिविलक्षणा ।&lt;br&gt;&#xA;निर्घर्षे हेमलेखाभा यत्र लेखा प्रदृश्यते ॥ १४ ॥&lt;br&gt;&#xA;तदक्षमुत्तमं विद्यात्स धार्यः शिवपूजकैः ।&lt;br&gt;&#xA;शिखायामेकरुद्राक्षं त्रिंशद्वै शिरसा वहेत् ॥ १५ ॥&lt;br&gt;&#xA;षट्‌त्रिंशच्च गले धार्या बाह्वोः षोडश षोडश ।&lt;br&gt;&#xA;मणिबन्धे द्वादशाक्षान्स्कन्धे पञ्चाशतं भवेत् ॥ १६ ॥&lt;br&gt;&#xA;अष्टोत्तरशतैर्मालोपवीतं च प्रकल्पयेत् ।&lt;br&gt;&#xA;द्विसरं त्रिसरं वापि बिभृयात्कण्ठदेशतः ॥ १७ ॥&lt;br&gt;&#xA;कुण्डले मुकुटे चैव कर्णिकाहारकेषु च ।&lt;br&gt;&#xA;केयूरे कटके चैव कुक्षिवंशे तथैव च ॥ १८ ॥&lt;br&gt;&#xA;सुप्ते पीते सर्वकालं रुद्राक्षं धारयेन्नरः ।&lt;br&gt;&#xA;त्रिशतं त्वधमं पञ्चशतं मध्यममुच्यते ॥ १९ ॥&lt;br&gt;&#xA;सहस्रमुत्तमं प्रोक्तं चैवं भेदेन धारयेत् ।&lt;br&gt;&#xA;शिरसीशानमन्त्रेण कर्णे तत्पुरुषेण च ॥ २० ॥&#xA;अघोरेण ललाटे तु तेनैव हृदयेऽपि च ।&lt;br&gt;&#xA;अघोरबीजमन्त्रेण करयोर्धारयेत्पुनः ॥ २१ ॥&lt;br&gt;&#xA;पञ्चाशदक्षग्रथितां वामदेवेन चोदरे ।&lt;br&gt;&#xA;पञ्चब्रह्मभिरङ्‌गैश्चाप्येवं रुद्राक्षधारणम् ॥ २२ ॥&lt;br&gt;&#xA;ग्रथितान्मूलमन्त्रेण सर्वानक्षांस्तु धारयेत् ।&lt;br&gt;&#xA;एकवक्त्रस्तु रुद्राक्षः परतत्त्वप्रकाशकः ॥ २३ ॥&lt;br&gt;&#xA;परतत्त्वधारणाच्च जायते तत्प्रकाशनम् ।&lt;br&gt;&#xA;द्विवक्त्रस्तु मुनिश्रेष्ठ अर्धनारीश्वरो भवेत् ॥ २४ ॥&lt;br&gt;&#xA;धारणादर्धनारीशः प्रीयते तस्य नित्यशः ।&lt;br&gt;&#xA;त्रिवक्त्रस्त्वनलः साक्षात्स्त्रीहत्यां दहति क्षणात् ॥ २५ ॥&lt;br&gt;&#xA;त्रिमुखश्चैव रुद्राक्षोऽप्यग्नित्रयस्वरूपकः ।&lt;br&gt;&#xA;तद्धारणाच्च हुतभुक् तस्य तुष्यति नित्यशः ॥ २६ ॥&lt;br&gt;&#xA;चतुर्मुखस्तु रुद्राक्षः पितामहस्वरूपकः ।&lt;br&gt;&#xA;तद्धारणान्महाश्रीमान्महदारोग्यमुत्तमम् ॥ २७ ॥&lt;br&gt;&#xA;महती ज्ञानसम्पत्तिः शुद्धये धारयेन्नरः ।&lt;br&gt;&#xA;पञ्चमुखस्तु रुद्राक्षः पञ्चब्रह्मस्वरूपकः ॥ २८ ॥&lt;br&gt;&#xA;तस्य धारणमात्रेण सन्तुष्यति महेश्वरः ।&lt;br&gt;&#xA;षड्वक्त्रश्चैव रुद्राक्षः कार्तिकेयाधिदैवतः ॥ २९ ॥&lt;br&gt;&#xA;विनायकं चापि देवं प्रवदन्ति मनीषिणः ।&lt;br&gt;&#xA;सप्तवक्त्रस्तु रुद्राक्षः सप्तमात्राधिदैवतः ॥ ३० ॥&lt;br&gt;&#xA;सप्ताश्वदैवतश्चैव मुनिसप्तकदैवतः ।&lt;br&gt;&#xA;तद्धारणान्महाश्रीः स्यान्महदारोग्यमुत्तमम् ॥ ३१ ॥&lt;br&gt;&#xA;महती ज्ञानसम्पत्तिः शुचिर्वै धारयेन्नरः ।&lt;br&gt;&#xA;अष्टवक्त्रस्तु रुद्राक्षोऽप्यष्टमात्राधिदैवतः ॥ ३२ ॥&lt;br&gt;&#xA;वस्वष्टकप्रीतिकरो गङ्‌गाप्रीतिकरः शुभः ।&lt;br&gt;&#xA;तद्धारणादिमे प्रीता भवेयुः सत्यवादिनः ॥ ३३ ॥&lt;br&gt;&#xA;नववक्त्रस्तु रुद्राक्षो यमदेव उदाहृतः ।&lt;br&gt;&#xA;तद्धारणाद्यमभयं न भवत्येव सर्वथा ॥ ३४ ॥&lt;br&gt;&#xA;दशवक्त्रस्तु रुद्राक्षो दशाशादैवतः स्मृतः ।&lt;br&gt;&#xA;दशाशाप्रीतिजनको धारणे नात्र संशयः ॥ ३५ ॥&lt;br&gt;&#xA;एकादशमुखस्त्वक्षो रुद्रैकादशदैवतः ।&lt;br&gt;&#xA;तमिन्द्रदैवतं चाहुः सदा सौख्यविवर्धनम् ॥ ३६ ॥&lt;br&gt;&#xA;रुद्राक्षो द्वादशमुखो महाविष्णुस्वरूपकः ।&lt;br&gt;&#xA;द्वादशादित्यदैवश्च बिभर्त्येव हि तत्परः ॥ ३७ ॥&lt;br&gt;&#xA;त्रयोदशमुखश्चाक्षः कामदः सिद्धिदः शुभः ।&lt;br&gt;&#xA;तस्य धारणमात्रेण कामदेवः प्रसीदति ॥ ३८ ॥&lt;br&gt;&#xA;चतुर्दशमुखश्चाक्षो रुद्रनेत्रसमुद्भवः ।&lt;br&gt;&#xA;सर्वव्याधिहरश्चैव सर्वारोग्यप्रदायकः ॥ ३९ ॥&lt;br&gt;&#xA;मद्यं मांसं च लशुनं पलाण्डुं शिग्रुमेव च ।&lt;br&gt;&#xA;श्लेष्मातकं विड्वराहं भक्षणे वर्जयेत्ततः ॥ ४० ॥&lt;br&gt;&#xA;ग्रहणे विषुवे चैव सङ्‌क्रमे त्वयने तथा ।&lt;br&gt;&#xA;दर्शे च पौर्णमासे च पुण्येषु दिवसेष्वपि ।&lt;br&gt;&#xA;रुद्राक्षधारणात्सद्यः सर्वपापैः प्रमुच्यते ॥ ४१ ॥&lt;/p&gt;</description>
    </item>
    <item>
      <title>०८</title>
      <link>https://vishvAsa.github.io/purANam/shAktam/devI-bhAgavatam/11/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/08/</guid>
      <description>&lt;p&gt;श्रीनारायण उवाच&lt;br&gt;&#xA;भूतशुद्धिप्रकारं च कथयामि महामुने ।&lt;br&gt;&#xA;मूलाधारात्समुत्थाय कुण्डलीं परदेवताम् ॥ १ ॥&lt;br&gt;&#xA;सुषुम्णामार्गमाश्रित्य ब्रह्मरन्ध्रगतां स्मरेत् ।&lt;br&gt;&#xA;जीवं ब्रह्मणि संयोज्य हंसमन्त्रेण साधकः ॥ २ ॥&lt;br&gt;&#xA;पादादिजानुपर्यन्तं चतुष्कोणं सवज्रकम् ।&lt;br&gt;&#xA;लं बीजाख्यं स्वर्णवर्णं स्मरेदवनिमण्डलम् ॥ ३ ॥&lt;br&gt;&#xA;जान्वाद्यानाभिचन्द्रार्धनिभं पद्मद्वयाङ्‌कितम् ।&lt;br&gt;&#xA;वं बीजयुक्तं श्वेताभमम्भसो मण्डलं स्मरेत् ॥ ४ ॥&lt;br&gt;&#xA;नाभेर्हृदयपर्यन्तं त्रिकोणं स्वस्तिकान्वितम् ।&lt;br&gt;&#xA;रं बीजेन युतं रक्तं स्मरेत्पावकमण्डलम् ॥ ५ ॥&lt;br&gt;&#xA;हृदो भूमध्यपर्यन्तं वृत्तं षड्‌बिन्दुलाञ्छितम् ।&lt;br&gt;&#xA;यं बीजयुक्तं धूम्राभं नभस्वन्मण्डलं स्मरेत् ॥ ६ ॥&lt;br&gt;&#xA;आब्रह्मरन्ध्रं भ्रूमध्याद्‌वृत्तं स्वच्छं मनोहरम् ।&lt;br&gt;&#xA;हं बीजयुक्तमाकाशमण्डलं च विचिन्तयेत् ॥ ७ ॥&lt;br&gt;&#xA;एवं भूतानि सञ्चिन्त्य प्रत्येकं संविलापयेत् ।&lt;br&gt;&#xA;भुवं जले जलं वह्नौ वह्निं वायौ नभस्यमुम् ॥ ८ ॥&lt;br&gt;&#xA;विलाप्य खमहङ्‌कारे महत्तत्त्वेऽप्यहङ्‌कृतिम् ।&lt;br&gt;&#xA;महान्तं प्रकृतौ मायामात्मनि प्रविलापयेत् ॥ ९ ॥&lt;br&gt;&#xA;शुद्धसंविन्मयो भूत्वा चिन्तयेत्पापपूरुषम् ।&lt;br&gt;&#xA;वामकुक्षिस्थितं कृष्णमङ्‌गुष्ठपरिमाणकम् ॥ १० ॥&lt;br&gt;&#xA;ब्रह्महत्याशिरोयुक्तं कनकस्तेयबाहुकम् ।&lt;br&gt;&#xA;मदिरापानहृदयं गुरुतल्पकटीयुतम् ॥ ११ ॥&lt;br&gt;&#xA;तत्संसर्गिपदद्वन्द्वमुपपातकमस्तकम् ।&lt;br&gt;&#xA;खड्गचर्मधरं कृष्णमधोवक्त्रं सुदुःसहम् ॥ १२ ॥&#xA;वायुबीजं स्मरन्वायुं सम्पूर्यैनं विशोषयेत् ।&lt;br&gt;&#xA;स्वशरीरयुतं मन्त्रो वह्निबीजेन निर्दहेत् ॥ १३ ॥&lt;br&gt;&#xA;कुम्भके परिजप्तेन ततः पापनरोद्भवम् ।&lt;br&gt;&#xA;बहिर्भस्म समुत्सार्य वायुबीजेन रेचयेत् ॥ १४ ॥&lt;br&gt;&#xA;सुधाबीजेन देहोत्थं भस्म सम्प्लावयेत्सुधीः ।&lt;br&gt;&#xA;भूबीजेन घनीकृत्य भस्म तत्कनकाण्डवत् ॥ १५ ॥&lt;br&gt;&#xA;विशुद्धमुकुराकारं जपन्बीजं विहायसः ।&lt;br&gt;&#xA;मूर्धादिपादपर्यन्तान्यङ्‌गानि रचयेत्सुधीः ॥ १६ ॥&lt;br&gt;&#xA;आकाशादीनि भूतानि पुनरुत्पादयेच्चितः ।&lt;br&gt;&#xA;सोऽहं मन्त्रेण चात्मानमानयेद्धृदयाम्बुजे ॥ १७ ॥&lt;br&gt;&#xA;कुण्डलीजीवमादाय परसङ्‌गात्सुधामयम् ।&lt;br&gt;&#xA;संस्थाप्य हृदयाम्भोजे मूलाधारगतां स्मरेत् ॥ १८ ॥&lt;br&gt;&#xA;रक्ताम्भोधिस्थपोतोल्लसदरुण-&lt;br&gt;&#xA;सरोजाधिरूढा कराब्जैः&lt;br&gt;&#xA;शूलं कोदण्डमिक्षूद्भवमणिगुण-&lt;br&gt;&#xA;मप्यङ्‌कुशं पञ्चबाणान् ।&lt;br&gt;&#xA;बिभ्राणासृक्कपालं त्रिनयन-&lt;br&gt;&#xA;लसिता पीनवक्षोरुहाढ्या&lt;br&gt;&#xA;देवी बालार्कवर्णा भवतु&lt;br&gt;&#xA;सुखकरी प्राणशक्तिः परा नः ॥ १९ ॥&lt;br&gt;&#xA;एवं ध्यात्वा प्राणशक्तिं परमात्मस्वरूपिणीम् ।&lt;br&gt;&#xA;विभूतिधारणं कार्यं सर्वाधिकृतिसिद्धये ॥ २० ॥&lt;br&gt;&#xA;विभूतेर्विस्तरं वक्ष्ये धारणे च महाफलम् ।&lt;br&gt;&#xA;श्रुतिस्मृतिप्रमाणोक्तं भस्मधारणमुत्तमम् ॥ २१ ॥&lt;/p&gt;</description>
    </item>
    <item>
      <title>०९</title>
      <link>https://vishvAsa.github.io/purANam/shAktam/devI-bhAgavatam/11/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/09/</guid>
      <description>&lt;p&gt;श्रीनारायण उवाच&lt;br&gt;&#xA;इदं शिरोव्रतं चीर्णं विधिवद्यैर्द्विजातिभिः ।&lt;br&gt;&#xA;तेषामेव परां विद्यां वदेदज्ञानबाधिकाम् ॥ १ ॥&lt;br&gt;&#xA;विधिवच्छ्रद्धया सार्धं न चीर्णं यैः शिरोव्रतम् ।&lt;br&gt;&#xA;श्रौतस्मार्तसमाचारस्तेषामनुपकारकः ॥ २ ॥&lt;br&gt;&#xA;शिरोव्रतसमाचारादेव ब्रह्मादिदेवताः ।&lt;br&gt;&#xA;देवता अभवन्विद्वन् खलु नान्येन हेतुना ॥ ३ ॥&lt;br&gt;&#xA;शिरोव्रतस्य माहात्म्यं पूर्वैः पूर्वतरं कृतम् ।&lt;br&gt;&#xA;ब्रह्मा विष्णुश्च रुद्रश्च देवताः सकला अपि ॥ ४ ॥&lt;br&gt;&#xA;सर्वपातकयुक्तोऽपि मुच्यते सर्वपातकैः ।&lt;br&gt;&#xA;शिरोव्रतमिदं येन चरितं विधिवद्‌बुधैः ॥ ५ ॥&lt;br&gt;&#xA;शिरोव्रतमिदं नाम शिरस्याथर्वणश्रुतेः ।&lt;br&gt;&#xA;यदुक्तं तद्धि नैवान्यत्तत्तु पुण्येन लभ्यते ॥ ६ ॥&lt;br&gt;&#xA;शाखाभेदेषु नामानि व्रतस्यास्य विभेदतः ।&lt;br&gt;&#xA;पठ्यन्ते मुनिशार्दूल शाखास्वेकव्रतं हि तत् ॥ ७ ॥&lt;br&gt;&#xA;सर्वशाखासु वस्त्वेकं शिवाख्यं सत्यचिद्‌घनम् ।&lt;br&gt;&#xA;तथा तद्विषयं ज्ञानं तथैव च शिरोतव्रतम् ॥ ८ ॥&lt;br&gt;&#xA;शिरोव्रतविहीनस्तु सर्वधर्मविवर्जितः ।&lt;br&gt;&#xA;अपि सर्वासु विद्यासु सोऽधिकारी न संशयः ॥ ९ ॥&lt;br&gt;&#xA;शिरोव्रतमिदं कार्यं पापकान्तारदाहकम् ।&lt;br&gt;&#xA;साधनं सर्वविद्यानां यतस्तत्सम्यगाचरेत् ॥ १० ॥&lt;br&gt;&#xA;श्रुतिराथर्वणी सूक्ष्मा सूक्ष्मार्थस्य प्रकाशिनी ।&lt;br&gt;&#xA;यदुवाच व्रतं प्रीत्या तन्नित्यं सम्यगाचरेत् ॥ ११ ॥&lt;br&gt;&#xA;अग्निरित्यादिभिर्मन्त्रैः षड्‌भिः शुद्धेन भस्मना ।&lt;br&gt;&#xA;सर्वाङ्‌गोद्धूलनं कुर्याच्छिरोव्रतसमाह्वयम् ॥ १२ ॥&lt;br&gt;&#xA;एतच्छिरोव्रतं कुर्यात्सन्ध्याकालेषु सादरम् ।&lt;br&gt;&#xA;यावद्विद्योदयस्तावत्तस्य विद्या खलूत्तमा ॥ १३ ॥&lt;br&gt;&#xA;द्वादशाब्दमथाब्दं वा तदर्धं च तदर्धकम् ।&lt;br&gt;&#xA;प्रकुर्याद्‌द्वादशाहं वा सङ्‌कल्पेन शिरोव्रतम् ॥ १४ ॥&lt;br&gt;&#xA;शिरोव्रतेन यः स्नातस्तं तु नोपदिशेत्तु यः ।&lt;br&gt;&#xA;तस्य विद्या विनष्टा स्यान्निर्घृणः स गुरुः खलु ॥ १५ ॥&lt;br&gt;&#xA;ब्रह्मविद्यागुरुः साक्षान्मुनिः कारुणिकः खलु ।&lt;br&gt;&#xA;यथा सर्वेश्वरः श्रीमान्मृदुः कारुणिकः खलु ॥ १६ ॥&lt;br&gt;&#xA;जन्मान्तरसहस्रेषु नरा ये धर्मचारिणः ।&lt;br&gt;&#xA;तेषामेव खलु श्रद्धा जायते न कदाचन ॥ १७ ॥&lt;br&gt;&#xA;प्रत्युताज्ञानबाहुल्याद्‌द्वेष एव विजायते ।&lt;br&gt;&#xA;अतः प्रद्वेषयुक्तस्य न भवेदात्मवेदनम् ॥ १८ ॥&lt;br&gt;&#xA;ब्रह्मविद्योपदेशस्य साक्षादेवाधिकारिणः ।&lt;br&gt;&#xA;त एव नेतरे विद्वन् ये तु स्नाताः शिरोव्रतैः ॥ १९ ॥&lt;br&gt;&#xA;व्रतं पाशुपतं चीर्णं यैर्द्विजैरादरेण तु ।&lt;br&gt;&#xA;तेषामेवोपदेष्टव्यमिति वेदानुशासनम् ॥ २० ॥&lt;br&gt;&#xA;यः पशुस्तत्पशुत्वं च व्रतेनानेन सन्त्यजेत् ।&lt;br&gt;&#xA;तान्हत्वा न स पापीयान्भवेद्वेदान्तनिश्चयः ॥ २१ ॥&lt;br&gt;&#xA;त्रिपुण्ड्रधारणं प्रोक्तं जाबालैरादरेण तु ।&lt;br&gt;&#xA;त्रियम्बकेन मन्त्रेण सतारेण शिवेन च ॥ २२ ॥&#xA;त्रिपुण्ड्रं धारयेन्नित्यं गहस्थाश्रममाश्रितः ।&lt;br&gt;&#xA;ओङ्‌कारेण त्रिरुक्तेन सहंसेन त्रिपुण्ड्रकम् ॥ २३ ॥&lt;br&gt;&#xA;धारयेद्‌भिक्षुको नित्यमिति जाबालिकी श्रुतिः ।&lt;br&gt;&#xA;त्रियम्बकेन मन्त्रेण प्रणवेन शिवेन च ॥ २४ ॥&lt;br&gt;&#xA;गृहस्थश्च वानप्रस्थो धारयेच्च त्रिपुण्ड्रकम् ।&lt;br&gt;&#xA;मेधावीत्यादिना वापि ब्रह्मचारी दिने दिने ॥ २५ ॥&lt;br&gt;&#xA;भस्मना सजलेनापि धारयेच्च त्रिपुण्ड्रकम् ।&lt;br&gt;&#xA;ब्राह्मणो विधिनोत्पन्नस्त्रिपुण्ड्रभस्मनैव तु ॥ २६ ॥&lt;br&gt;&#xA;ललाटे धारयेन्नित्यं तिर्यग्भस्मावगुण्ठनम् ।&lt;br&gt;&#xA;(महादेवस्य सम्बन्धात्तद्धर्मेऽप्यस्ति सङ्‌गतिः ।)&lt;br&gt;&#xA;सम्यक् त्रिपुण्ड्रधर्मं च ब्राह्मणो नित्यमाचरेत् ॥ २७ ॥&lt;br&gt;&#xA;आदिब्राह्मणभूतेन त्रिपुण्ड्रं भस्मना धृतम् ।&lt;br&gt;&#xA;यतोऽत एव विप्रस्तु त्रिपुण्ड्रं धारयेत्सदा ॥ २८ ॥&lt;br&gt;&#xA;भस्मना वेदसिद्धेन त्रिपुण्ड्रं देहगुण्ठनम् ।&lt;br&gt;&#xA;रुद्रलिङ्‌गार्चनं वापि मोहतोऽपि च न त्यजेत् ॥ २९ ॥&lt;br&gt;&#xA;त्रियम्बकेन मन्त्रेण सतारेण तथैव च ।&lt;br&gt;&#xA;पञ्चाक्षरेण मन्त्रेण प्रणवेन तथैव च ॥ ३० ॥&lt;br&gt;&#xA;ललाटे हृदये चैव दोर्द्वन्द्वे च महामुने ।&lt;br&gt;&#xA;त्रिपुण्ड्रं धारयेन्नित्यं सन्न्यासाश्रममाश्रितः ॥ ३१ ॥&lt;br&gt;&#xA;त्रियायुषेण मन्त्रेण मेधावीत्यादिनाथवा ।&lt;br&gt;&#xA;गौणेन भस्मना धार्यं त्रिपुण्ड्रं ब्रह्मचारिणा ॥ ३२ ॥&lt;br&gt;&#xA;नमोऽन्तेन शिवेनैव शूद्रः शुश्रूषणे रतः ।&lt;br&gt;&#xA;उद्धूलनं त्रिपुण्ड्रं च नित्यं भक्त्या समाचरेत् ॥ ३३ ॥&lt;br&gt;&#xA;अन्येषामपि सर्वेषां विना मन्त्रेण सुव्रत ।&lt;br&gt;&#xA;उद्धूलनं त्रिपुण्ड्रं च कर्तव्यं भक्तितो मुने ॥ ३४ ॥&lt;br&gt;&#xA;भूत्यैवोद्धूलनं तिर्यक् त्रिपुण्ड्रस्य च धारणम् ।&lt;br&gt;&#xA;वरेण्यं सर्वधर्मेभ्यस्तस्मान्नित्यं समाचरेत् ॥ ३५ ॥&lt;br&gt;&#xA;भस्माग्निहोत्रजं वाथ विरजाग्निसमुद्भवम् ।&lt;br&gt;&#xA;आदरेण समादाय शुद्धे पात्रे निधाय तत् ॥ ३६ ॥&lt;br&gt;&#xA;प्रक्षाल्य पादौ हस्तौ च द्विराचम्य समाहितः ।&lt;br&gt;&#xA;गृहीत्वा भस्म तत्पञ्चब्रह्ममन्त्रैः शनैः शनैः ॥ ३७ ॥&lt;br&gt;&#xA;प्राणायामत्रयं कृत्वा अग्निरित्यादिमन्त्रितम् ।&lt;br&gt;&#xA;तैरेव सप्तभिर्मन्त्रैस्त्रिवारमभिमन्त्रयेत् ॥ ३८ ॥&lt;br&gt;&#xA;ओमापोज्योतिरित्युक्त्वा ध्यात्वा मन्त्रानुदीरयेत् ।&lt;br&gt;&#xA;सितेन भस्मना पूर्वं समुद्धूल्य शरीरकम् ॥ ३९ ॥&lt;br&gt;&#xA;विपापो विरजो मर्त्यो जायते नात्र संशयः ।&lt;br&gt;&#xA;ततो ध्यात्वा महाविष्णुं जगन्नाथं जलाधिपम् ॥ ४० ॥&lt;br&gt;&#xA;संयोज्य भस्मना तोयमग्निरित्यादिभिः पुनः ।&lt;br&gt;&#xA;विमृज्य साम्बं ध्यात्वा च समुद्धूल्योर्ध्वमस्तकम् ॥ ४१ ॥&lt;br&gt;&#xA;तेन भावनया ब्राह्मभूतेन सितभस्मना ।&lt;br&gt;&#xA;ललाटवक्षःस्कन्धेषु स्वाश्रमोचितमन्त्रतः ॥ ४२ ॥&lt;br&gt;&#xA;मध्यमानामिकाङ्‌गुष्ठैरनुलोमविलोमतः ।&lt;br&gt;&#xA;त्रिपुण्ड्रं धारयेन्नित्यं त्रिकालेष्वपि भक्तितः ॥ ४३ ॥&lt;/p&gt;</description>
    </item>
    <item>
      <title>१०</title>
      <link>https://vishvAsa.github.io/purANam/shAktam/devI-bhAgavatam/11/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/10/</guid>
      <description>&lt;p&gt;श्रीनारायण उवाच&lt;br&gt;&#xA;आग्नेयं गौणमज्ञानध्वंसकं ज्ञानसाधकम् ।&lt;br&gt;&#xA;गौणं नानाविधं विद्धि ब्रह्मन्ब्रह्मविदांवर ॥ १ ॥&lt;br&gt;&#xA;अग्निहोत्राग्निजं तद्वद्विरजानलजं मुने ।&lt;br&gt;&#xA;औपासनसमुत्पन्नं समिदग्निसमुद्भवम् ॥ २ ॥&lt;br&gt;&#xA;पचनाग्निसमुत्पन्नं दावानलसमुद्भवम् ।&lt;br&gt;&#xA;त्रैवर्णिकानां सर्वेषामग्निहोत्रसमुद्भवम् ॥ ३ ॥&lt;br&gt;&#xA;विरजानलजं चैव धार्यं भस्म महामुने ।&lt;br&gt;&#xA;औपासनसमुत्पन्नं गृहस्थानां विशेषतः ॥ ४ ॥&lt;br&gt;&#xA;समिदग्निसमुत्पन्नं धार्यं वै ब्रह्मचारिणा ।&lt;br&gt;&#xA;शूद्राणां श्रोत्रियागारपचनाग्निसमुद्भवम्॥ ५ ॥&lt;br&gt;&#xA;अन्येषामपि सर्वेषां धार्यं दावानलोद्भवम् ।&lt;br&gt;&#xA;कालश्चित्रा पौर्णमासी देशः स्वीयः परिग्रहः ॥ ६ ॥&lt;br&gt;&#xA;क्षेत्रारामाद्यरण्यं वा प्रशस्तः शुभलक्षणः ।&lt;br&gt;&#xA;तत्र पूर्वत्रयोदश्यां सुस्नातः सुकृताह्निकः ॥ ७ ॥&lt;br&gt;&#xA;अनुज्ञाप्य स्वमाचार्यं सम्पूज्य प्रणिपत्य च ।&lt;br&gt;&#xA;पूजां वैशेषिकीं कृत्वा शुक्लाम्बरधरः स्वयम् ॥ ८ ॥&lt;br&gt;&#xA;शुद्धयज्ञोपवीती च शुक्लमाल्यानुलेपनः ।&lt;br&gt;&#xA;दर्भासने समासीनो दर्भमुष्टिं प्रगृह्य च ॥ ९ ॥&lt;br&gt;&#xA;प्राणायामत्रयं कृत्वा प्राङ्‌मुखो वाप्युदङ्‌मुखः ।&lt;br&gt;&#xA;ध्यात्वा देवं च देवीं च तद्विज्ञापनवर्त्मना ॥ १० ॥&lt;br&gt;&#xA;व्रतमेतत्करोमीति भवेत्सङ्‌कल्पदीक्षितः ।&lt;br&gt;&#xA;यावच्छरीरपातं वा द्वादशाब्दमथापि वा ॥ ११ ॥&lt;br&gt;&#xA;तदर्धं वा तदर्धं वा मासद्वादशकं तु वा ।&lt;br&gt;&#xA;तदर्धं वा तदर्धं वा मासमेकमथापि वा ॥ १२ ॥&lt;br&gt;&#xA;दिनद्वादशकं वापि दिनषट्कमथापि वा ।&lt;br&gt;&#xA;तदर्धं दिनमेकं वा व्रतसङ्‌कल्पनावधि ॥ १३ ॥&lt;br&gt;&#xA;अग्निमाधाय विधिवद्विरजाहोमकारणात् ।&lt;br&gt;&#xA;हुत्वाऽऽज्येन समिद्‌भिश्च चरुणा च यथाविधि ॥ १४ ॥&lt;br&gt;&#xA;पूताहात्पुरतो भूयस्तत्त्वानां शुद्धिमुद्दिशन् ।&lt;br&gt;&#xA;जुहुयान्मूलमन्त्रेण तैरेव समिदादिभिः ॥ १५ ॥&lt;br&gt;&#xA;तत्त्वान्येतानि मे देहे शुध्यन्तामित्यनुस्मरन् ।&lt;br&gt;&#xA;पश्चाद्‌भूतादितन्मात्राः पञ्चकर्मेन्द्रियाणि च ॥ १६ ॥&#xA;ज्ञानकर्मविभेदेन पञ्च पञ्च विभागशः ।&lt;br&gt;&#xA;त्वगादिधातवः सप्त पञ्च प्राणादिवायवः ॥ १७ ॥&lt;br&gt;&#xA;मनो बुद्धिरहङ्‌कारो गुणाः प्रकृतिपूरुषौ ।&lt;br&gt;&#xA;रागो विद्या कला चैव नियतिः काल एव च ॥ १८ ॥&lt;br&gt;&#xA;माया च शुद्धविद्या च महेश्वरसदाशिवौ ।&lt;br&gt;&#xA;शक्तिश्च शिवतत्त्वं च तत्त्वानि क्रमशो विदुः ॥ १९ ॥&lt;br&gt;&#xA;मन्त्रैस्तु विरजैर्हुत्वा होतासौ विरजो भवेत् ।&lt;br&gt;&#xA;अथ गोमयमादाय पिण्डीकृत्याभिमन्त्र्य च ॥ २० ॥&lt;br&gt;&#xA;न्यस्याग्नौ तं च संरक्ष्य दिने तस्मिन् हविष्यभुक् ।&lt;br&gt;&#xA;प्रभाते च चतुर्दश्यां कृत्वा सर्वं पुरोदितम् ॥ २१ ॥&lt;br&gt;&#xA;तस्मिन्दिने निराहारः कालशेषं समापयेत् ।&lt;br&gt;&#xA;प्रातः पर्वणि चाप्येवं कृत्वा होमावसानतः ॥ २२ ॥&lt;br&gt;&#xA;उपसंहृत्य रुद्राग्निं गृहीत्वा भस्म यत्नतः ।&lt;br&gt;&#xA;ततश्च जटिलो मुण्डः शिखैकजट एव च ॥ २३ ॥&lt;br&gt;&#xA;भूत्वा स्नात्वा पुनर्वीतलज्जश्चेत्स्याद्दिगम्बरः ।&lt;br&gt;&#xA;अन्यः काषायवसनश्चर्मचीराम्बरोऽथवा ॥ २४ ॥&lt;br&gt;&#xA;एकाम्बरो वल्कलवान्भवेद्दण्डी च मेखली ।&lt;br&gt;&#xA;प्रक्षाल्य चरणौ पश्चाद्‌द्विराचम्यात्मनस्तनुम् ॥ २५ ॥&lt;br&gt;&#xA;सङ्‌कलीकृत्य तद्भस्म विरजानलसम्भवम् ।&lt;br&gt;&#xA;अग्निरित्यादिभिर्मन्त्रैः षड्‌भिराथर्वणैः क्रमात् ॥ २६ ॥&lt;br&gt;&#xA;विमृज्याङ्‌गानि मूर्धादिचरणान्तं च तैः स्पृशेत् ।&lt;br&gt;&#xA;ततस्तेन क्रमेणैव समुद्धूल्य च भस्मना ॥ २७ ॥&lt;br&gt;&#xA;सर्वाङ्‌गोद्धूलनं कुर्यात्प्रणवेन शिवेन वा ।&lt;br&gt;&#xA;ततश्च पुण्ड्रं रचयेत्त्रियायुषसमाह्वयम् ॥ २८ ॥&lt;br&gt;&#xA;शिवभावं समागम्य शिवभावमथाचरेत् ।&lt;br&gt;&#xA;कुर्यात्त्रिसन्ध्यमप्येवमेतत्पाशुपतं व्रतम् ॥ २९ ॥&lt;br&gt;&#xA;भुक्तिमुक्तिप्रदं चैव पशुत्वं विनिवर्तयेत् ।&lt;br&gt;&#xA;तत्पशुत्वं परित्यज्य कृत्वा पाशुपतं व्रतम् ॥ ३० ॥&lt;br&gt;&#xA;पूजनीयो महादेवो लिङ्‌गमूर्तिः सदाशिवः ।&lt;br&gt;&#xA;भस्मस्नानं महापुण्यं सर्वसौख्यकरं परम् ॥ ३१ ॥&lt;br&gt;&#xA;आयुष्यं बलमारोग्यं श्रीपुष्टिवर्धनं यतः ।&lt;br&gt;&#xA;रक्षार्थं मङ्‌गलार्थं च सर्वसम्पत्समृद्धये ॥ ३२ ॥&lt;br&gt;&#xA;भस्मस्निग्धमनुष्याणां महामारीभयं न च ।&lt;br&gt;&#xA;शान्तिकं पौष्टिकं भस्म कामदं च त्रिधा भवेत् ॥ ३३ ॥&lt;/p&gt;</description>
    </item>
    <item>
      <title>११</title>
      <link>https://vishvAsa.github.io/purANam/shAktam/devI-bhAgavatam/11/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/11/</guid>
      <description>&lt;p&gt;नारद उवाच&lt;br&gt;&#xA;त्रिविधत्वं कथं चास्य भस्मनः परिकीर्तितम् ।&lt;br&gt;&#xA;एतत्कथय मे देव महत्कौतूहलं मम ॥ १ ॥&lt;br&gt;&#xA;श्रीनारायण उवाच&lt;br&gt;&#xA;त्रिविधत्वं प्रवक्ष्यामि देवर्षे भस्मनः शृणु ।&lt;br&gt;&#xA;महापापक्षयकरं महाकीर्तिकरं परम् ॥ २ ॥&lt;br&gt;&#xA;गोमयं योनिसम्बद्धं तद्धस्तेनैव गृह्यते ।&lt;br&gt;&#xA;ब्राह्मैर्मन्त्रैस्तु सन्दग्धं तच्छान्तिकृदिहोच्यते ॥ ३ ॥&lt;br&gt;&#xA;सावधानस्तु गृह्णीयान्नरो वै गोमयं तु यत् ।&lt;br&gt;&#xA;अन्तरिक्षे गृहीत्वा तत्षडङ्‌गेन दहेदतः ॥ ४ ॥&lt;br&gt;&#xA;पौष्टिकं तत्समाख्यातं कामदं च ततः शृणु ।&lt;br&gt;&#xA;प्रासादेन दहेदेतत्कामदं भस्म कीर्तितम् ॥ ५ ॥&lt;br&gt;&#xA;प्रातरुत्थाय देवर्षे भस्मव्रतपरः शुचिः ।&lt;br&gt;&#xA;गवां गोष्ठेषु गत्वा तु नमस्कृत्य तु गोकुलम् ॥ ६ ॥&lt;br&gt;&#xA;गवां वर्णानुरूपाणां गृह्णीयाद्‌गोमयं शुभम् ।&lt;br&gt;&#xA;ब्राह्मणस्य च गौः श्वेता रक्ता गौः क्षत्रियस्य च ॥ ७ ॥&lt;br&gt;&#xA;पीतवर्णा तु वैश्यस्य कृष्णा शूद्रस्य कथ्यते ।&lt;br&gt;&#xA;पौर्णमास्याममावास्यामष्टम्यां वा विशुद्धधीः ॥ ८ ॥&lt;br&gt;&#xA;प्रासादेन तु मन्त्रेण गृहीत्वा गोमयं शुभम् ।&lt;br&gt;&#xA;हृदयेन तु मन्त्रेण पिण्डीकृत्य तु गोमयम् ॥ ९ ॥&lt;br&gt;&#xA;रविरश्मिसुसन्तप्तं शुचौ देशे मनोहरे ।&lt;br&gt;&#xA;तुषेण वा बुसैर्वापि प्रासादेन तु निक्षिपेत् ॥ १० ॥&lt;br&gt;&#xA;अरण्युद्भवमग्निं वा श्रोत्रियागारजं तु वा ।&lt;br&gt;&#xA;तदग्नौ विन्यसेत्तं च शिवबीजेन मन्त्रतः ॥ ११ ॥&lt;br&gt;&#xA;गृह्णीयादथ तत्राग्निकुण्डाद्भस्म विचक्षणः ।&lt;br&gt;&#xA;नवपात्रं समादाय प्रासादेन तु निक्षिपेत् ॥ १२ ॥&lt;br&gt;&#xA;केतकी पाटली तद्वदुशीरं चन्दनं तथा ।&lt;br&gt;&#xA;नानासुगन्धिद्रव्याणि काश्मीरप्रभृतीनि च ॥ १३ ॥&lt;br&gt;&#xA;निक्षिपेत्तत्र पात्रे तु सद्योमन्त्रेण शुद्धधीः ।&lt;br&gt;&#xA;जलस्नानं पुरा कृत्वा भस्मस्नानमतः परम् ॥ १४ ॥&#xA;जलस्नाने त्वशक्तश्च भस्मस्नानं समाचरेत् ।&lt;br&gt;&#xA;प्रक्षाल्य पादौ हस्तौ च शिरश्चेशानमन्त्रतः ॥ १५ ॥&lt;br&gt;&#xA;समुद्धूल्य ततः पश्चादाननं तत्पुरुषेण तु ।&lt;br&gt;&#xA;अघोरेण तु हृदयं नाभिं वामेन तत्परम् ॥ १६ ॥&lt;br&gt;&#xA;सद्योमन्त्रेण सर्वाङ्‌गं समूद्धूल्य विचक्षणः ।&lt;br&gt;&#xA;पूर्ववस्त्रं परित्यज्य शुद्धवस्त्रं परिग्रहेत् ॥ १७ ॥&lt;br&gt;&#xA;प्रक्षाल्य पादौ हस्तौ च पश्चादाचमनं चरेत् ।&lt;br&gt;&#xA;भस्मनोद्धूलनाभावे त्रिपुण्ड्रं तु विधीयते ॥ १८ ॥&lt;br&gt;&#xA;मध्याह्नात्प्राग्जलैर्युक्तं परतो जलवर्जितम् ।&lt;br&gt;&#xA;तर्जन्यनामिकामध्यैस्त्रिपुण्ड्रं च समाचरेत् ॥ १९ ॥&lt;br&gt;&#xA;मूर्ध्नि चैव ललाटे च कर्णे कण्ठे तथैव च ।&lt;br&gt;&#xA;हृदये चैव बाह्वोश्च न्यासस्थानं हि चोच्यते ॥ २० ॥&lt;br&gt;&#xA;पञ्चाङ्‌गुलैर्न्यसेन्मूर्ध्नि प्रासादेन तु मन्त्रतः ।&lt;br&gt;&#xA;त्र्यङ्‌गुलैर्विन्यसेद्भाले शिरोमन्त्रेण देशिकः ॥ २१ ॥&lt;br&gt;&#xA;सद्येन दक्षिणे कर्णे वामदेवेन वामतः ।&lt;br&gt;&#xA;अघोरेण तु कण्ठे च मध्याङ्‌गुल्या स्पृशेद्‌बुधः ॥ २२ ॥&lt;br&gt;&#xA;हृदयं हृदयेनैव त्रिभिरङ्‌गुलिभिः स्पृशेत् ।&lt;br&gt;&#xA;विन्यसेद्दक्षिणे बाहौ शिखामन्त्रेण देशिकः ॥ २३ ॥&lt;br&gt;&#xA;वामबाहौ न्यसेद्धीमान्कवचेन त्रियङ्‌गुलैः ।&lt;br&gt;&#xA;मध्येन संस्पृशेन्नाभ्यामीशान इति मन्त्रतः ॥ २४ ॥&lt;br&gt;&#xA;ब्रह्मविष्णुमहेशानास्तिस्रो रेखा इति स्मृताः ।&lt;br&gt;&#xA;आद्यो ब्रह्मा ततो विष्णुस्तदूर्ध्वं तु महेश्वरः ॥ २५ ॥&lt;br&gt;&#xA;एकाङ्‌गुलेन न्यस्तं यदीश्वरस्तत्र देवता ।&lt;br&gt;&#xA;शिरोमध्ये त्वयं ब्रह्मा ईश्वरस्तु ललाटके ॥ २६ ॥&lt;br&gt;&#xA;कर्णयोरश्विनौ देवौ गणेशस्तु गले तथा ।&lt;br&gt;&#xA;क्षत्रियश्च तथा वैश्यः शूद्रश्चोद्धूलनं त्यजेत् ॥ २७ ॥&lt;br&gt;&#xA;सर्वेषामन्त्यजातीनां मन्त्रेण रहितं भवेत् ।&lt;br&gt;&#xA;(अदीक्षितं मनुष्याणामपि मन्त्रं विना भवेत्) ॥ २८ ॥&lt;/p&gt;</description>
    </item>
    <item>
      <title>१२</title>
      <link>https://vishvAsa.github.io/purANam/shAktam/devI-bhAgavatam/11/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/12/</guid>
      <description>&lt;p&gt;श्रीनारायण उवाच&lt;br&gt;&#xA;देवर्षे शृणु तत्सर्वं भस्मोद्धूलनजं फलम् ।&lt;br&gt;&#xA;सरहस्यविधानं च सर्वकामफलप्रदम् ॥ १ ॥&lt;br&gt;&#xA;कपिलायाः शकृत्स्वच्छं गृहीत्वा गगनेऽपतत् ।&lt;br&gt;&#xA;न क्लिन्नं नापि कठिनं न दुर्गन्धं न चोषितम् ॥ २ ॥&lt;br&gt;&#xA;उपर्यधः परित्यज्य गह्णीयात्पतितं यदि ।&lt;br&gt;&#xA;पिण्डीकृत्य शिवाग्न्यादौ तत्क्षिपेन्मूलमन्त्रितम् ॥ ३ ॥&lt;br&gt;&#xA;आदाय वाससाऽऽच्छाद्य भस्माधाने विनिक्षिपेत् ।&lt;br&gt;&#xA;सुकृते सुदृढे शुद्धे क्षालिते प्रोक्षिते शुभे ॥ ४ ॥&lt;br&gt;&#xA;विन्यस्य मन्त्री मन्त्रेण पात्रे भस्म विनिक्षिपेत् ।&lt;br&gt;&#xA;तैजसं दारवं चाथ मृण्मयं चैलमेव च ॥ ५ ॥&lt;br&gt;&#xA;अन्यद्वा शोभनं शुद्धं भस्माधारं प्रकल्पयेत् ।&lt;br&gt;&#xA;क्षौमे चैवातिशुद्धे वा धनवद्भस्म निक्षिपेत् ॥ ६ ॥&lt;br&gt;&#xA;प्रस्थितो भस्म गृह्णीयात्स्वयं चानुचरोऽपि वा ।&lt;br&gt;&#xA;न चायुक्तकरे दद्यान्न चाशुचितले क्षिपेत् ॥ ७ ॥&lt;br&gt;&#xA;न संस्पृशेत्तु नीचाङ्‌गैर्न क्षिपेन्न च लङ्‌घयेत् ।&lt;br&gt;&#xA;तस्माद्भसितमादाय विनियुञ्जीत मन्त्रितम् ॥ ८ ॥&lt;br&gt;&#xA;विभूतिधारणविधिः स्मृतिप्रोक्तो मयेरितः ।&lt;br&gt;&#xA;यदीयाचरणेनैव शिवतुल्यो न संशयः ॥ ९ ॥&lt;br&gt;&#xA;शैवैः सम्पादितं भस्म वैदिकैः शिवसन्निधौ ।&lt;br&gt;&#xA;भक्त्या परमया ग्राह्यं प्रार्थयित्वा तु पूजयेत् ॥ १० ॥&lt;br&gt;&#xA;तन्त्रोक्तवर्त्मना सिद्धं भस्म तान्त्रिकपूजकैः ।&lt;br&gt;&#xA;यत्रकुत्रापि दत्तं चेत्तद्‌ग्राह्यं नैव वैदिकैः ॥ ११ ॥&lt;br&gt;&#xA;शूद्रैः कापालिकैर्वाथ पाखण्डैरपरैस्तु तत् ।&lt;br&gt;&#xA;त्रिपुण्ड्रं धारयेद्भक्त्या मनसापि न लङ्‌घयेत् ॥ १२ ॥&lt;br&gt;&#xA;श्रुत्या विधीयते यस्मात्तत्त्यागी पतितो भवेत् ।&lt;br&gt;&#xA;त्रिपुण्ड्रधारणं भक्त्या तथा देहावगुण्ठनम् ॥ १३ ॥&lt;br&gt;&#xA;द्विजः कुर्याद्धि मन्त्रेण तत्त्यागी पतितो भवेत् ।&lt;br&gt;&#xA;उद्धूलनं त्रिपुण्ड्रं च भक्त्या नैवाचरन्ति ये ॥ १४ ॥&lt;br&gt;&#xA;तेषां नास्ति विनिर्मोक्षः संसाराज्जन्मकोटिभिः ।&lt;br&gt;&#xA;येन भस्मोक्तमार्गेण धृतं न मुनिपुङ्‌गव ॥ १५ ॥&lt;br&gt;&#xA;तस्य विद्धि मुने जन्म निष्कलं सौकरं यथा ।&lt;br&gt;&#xA;येषां वपुर्मनुष्याणां त्रिपुण्ड्रेण विना स्थितम् ॥ १६ ॥&lt;br&gt;&#xA;श्मशानसदृशं तत्स्यान्न प्रेक्ष्यं पुण्यकृज्जनैः ।&lt;br&gt;&#xA;धिग्भस्मरहितं भालं धिग्ग्राममशिवालयम् ॥ १७ ॥&lt;br&gt;&#xA;धिगनीशार्चनं जन्म धिग्विद्यामशिवाश्रयाम् ।&lt;br&gt;&#xA;त्रिपुण्ड्रं ये विनिन्दन्ति निन्दन्ति शिवमेव ते ॥ १८ ॥&lt;br&gt;&#xA;धारयन्ति च ये भक्त्या धारयन्ति तमेव ते ।&lt;br&gt;&#xA;यथा कृशानुरहितो भूधरो न विराजते ॥ १९ ॥&lt;br&gt;&#xA;अशेषसाधनेऽप्येवं भस्महीनं शिवार्चनम् ।&lt;br&gt;&#xA;उद्धूलनं त्रिपुण्ड्रं च श्रद्धया नाचरन्ति ये ॥ २० ॥&lt;br&gt;&#xA;तैः पूर्वाचरितं सर्वं विपरीतं भवेदपि ।&lt;br&gt;&#xA;भस्मना वेदमन्त्रेण त्रिपुण्ड्रस्य च धारणम् ॥ २१ ॥&#xA;विना वेदोचिताचारं स्मार्तस्यानर्थकारणम् ।&lt;br&gt;&#xA;कृतं स्यादकृतं तेन श्रुतमप्यश्रुतं भवेत् ॥ २२ ॥&lt;br&gt;&#xA;अधीतमनधीतं च त्रिपुण्ड्रं यो न धारयेत् ।&lt;br&gt;&#xA;वृथा वेदा वृथा यज्ञा वृथा दानं वृथा तपः ॥ २३ ॥&lt;br&gt;&#xA;वृथा व्रतोपवासेन त्रिपुण्ड्रं यो न धारयेत् ।&lt;br&gt;&#xA;भस्मधारणकं त्यक्त्वा मुक्तिमिच्छति यः पुमान् ॥ २४ ॥&lt;br&gt;&#xA;विषपानेन नित्यत्वं कुरुते ह्यात्मनो हि सः ।&lt;br&gt;&#xA;स्रष्टा सृष्टिच्छलेनाह त्रिपुण्ड्रस्य च धारणम् ॥ २५ ॥&lt;br&gt;&#xA;ससर्ज स ललाटं हि तिर्यगूर्ध्वं न वर्तुलम् ।&lt;br&gt;&#xA;तिर्यग्रेखाः प्रदृश्यन्ते ललाटे सर्वदेहिनाम् ॥ २६ ॥&lt;br&gt;&#xA;तथापि मानवा मूर्खा न कुर्वन्ति त्रिपुण्ड्रकम् ।&lt;br&gt;&#xA;न तद्ध्यानं न तन्मोक्षं न तज्ज्ञानं न तत्तपः ॥ २७ ॥&lt;br&gt;&#xA;विना तिर्यक्त्रिपुण्ड्रं च विप्रेण यदनुष्ठितम् ।&lt;br&gt;&#xA;वेदस्याध्ययने शूद्रो नाधिकारी यथा भवेत् ॥ २८ ॥&lt;br&gt;&#xA;त्रिपुण्ड्रेण विना विप्रो नाधिकारी शिवार्चने ।&lt;br&gt;&#xA;प्राङ्‌मुखश्चरणौ हस्तौ प्रक्षाल्याचम्य पूर्ववत् ॥ २९ ॥&lt;br&gt;&#xA;प्राणानायम्य सङ्‌कल्प्य भस्मस्नानं समाचरेत् ।&lt;br&gt;&#xA;आदाय भसितं शुद्धमग्निहोत्रसमुद्भवम् ॥ ३० ॥&lt;br&gt;&#xA;ईशानेन तु मन्त्रेण स्वमूर्धनि विनिक्षिपेत् ।&lt;br&gt;&#xA;तत आदाय तद्भस्म मुखे च पुरुषेण तु ॥ ३१ ॥&lt;br&gt;&#xA;अघोराख्येण हृदये गुह्ये वामाह्वयेन च ।&lt;br&gt;&#xA;सद्योजाताभिधानेन भस्म पादद्वये क्षिपेत् ॥ ३२ ॥&lt;br&gt;&#xA;सर्वाङ्‌गं प्रणवेनैव मन्त्रेणोद्धूलनं ततः ।&lt;br&gt;&#xA;एतदाग्नेयकं स्नानमुदितं परमर्षिभिः ॥ ३३ ॥&lt;br&gt;&#xA;सर्वकर्मसमृद्ध्यर्थं कुर्यादादाविदं बुधः ।&lt;br&gt;&#xA;ततः प्रक्षाल्य हस्तादीनुपस्पृश्य यथाविधि ॥ ३४ ॥&lt;br&gt;&#xA;तिर्यक्त्रिपुण्ड्रं विधिना ललाटे हृदये गले ।&lt;br&gt;&#xA;पञ्चभिर्ब्रह्मभिर्वापि कृतेन भसितेन च ॥ ३५ ॥&lt;br&gt;&#xA;घृतमेतत्त्रिपुण्ड्रं स्यात्सर्वकर्मसु पावनम् ।&lt;br&gt;&#xA;शूद्रैरन्त्यजहस्तस्थं न धार्यं भस्म च क्वचित् ॥ ३६ ॥&lt;br&gt;&#xA;भस्मना साग्निहोत्रेण लिप्तः कर्म समाचरेत् ।&lt;br&gt;&#xA;अन्यथा सर्वकर्माणि न फलन्ति कदाचन ॥ ३७ ॥&lt;br&gt;&#xA;सत्यं शौचं जपो होमस्तीर्थं देवादिपूजनम् ।&lt;br&gt;&#xA;तस्य व्यर्थमिदं सर्वं यस्त्रिपुण्ड्रं न धारयेत् ॥ ३८ ॥&lt;br&gt;&#xA;त्रिपुण्ड्रधृग्विप्रवरो यो रुद्राक्षधरः शुचिः ।&lt;br&gt;&#xA;स हन्ति रोगदुरितव्याधिदुर्भिक्षतस्करान् ॥ ३९ ॥&lt;br&gt;&#xA;समाप्नोति परं ब्रह्म यतो नावर्तते पुनः ।&lt;br&gt;&#xA;स पङ्‌क्तिपावनः श्राद्धे पूज्यो विप्रैः सुरैरपि ॥ ४० ॥&lt;br&gt;&#xA;श्राद्धे यज्ञे जपे होमे वैश्वदेवे सुरार्चने ।&lt;br&gt;&#xA;धृतत्रिपुण्ड्रः पूतात्मा मृत्युं जयति मानवः ।&lt;br&gt;&#xA;भस्मधारणमाहात्म्यं भूयोऽपि कथयामि ते ॥ ४१ ॥&lt;/p&gt;</description>
    </item>
    <item>
      <title>१३</title>
      <link>https://vishvAsa.github.io/purANam/shAktam/devI-bhAgavatam/11/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/13/</guid>
      <description>&lt;p&gt;श्रीनारायण उवाच&lt;br&gt;&#xA;महापातकसङ्‌घाश्च पातकान्यपराण्यपि ।&lt;br&gt;&#xA;नश्यन्ति मुनिशार्दूल सत्यं सत्यं न चान्यथा ॥ १ ॥&lt;br&gt;&#xA;एकं भस्म धृतं येन तस्य पुण्यफलं शृणु ।&lt;br&gt;&#xA;यतीनां ज्ञानदं प्रोक्तं वानस्थानां विरक्तिदम् ॥ २ ॥&lt;br&gt;&#xA;गृहस्थानां मुने तद्वद्धर्मवृद्धिकरं तथा ।&lt;br&gt;&#xA;ब्रह्मचर्याश्रमस्थानां स्वाध्यायप्रदमेव च ॥ ३ ॥&lt;br&gt;&#xA;शूद्राणां पुण्यदं नित्यमन्येषां पापनाशनम् ।&lt;br&gt;&#xA;भस्मनोद्धूलनं चैव तथा तिर्यक् त्रिपुण्ड्रकम् ॥ ४ ॥&lt;br&gt;&#xA;रक्षार्थं सर्वभूतानां विधत्ते वैदिकी श्रुतिः ।&lt;br&gt;&#xA;भस्मनोद्धूलनं चैव तथा तिर्यक् त्रिपुण्ड्रकम् ॥ ५ ॥&lt;br&gt;&#xA;यज्ञत्वेनैव सर्वेषां विधत्ते वैदिकी श्रुतिः ।&lt;br&gt;&#xA;भस्मनोद्धूलनं चैव तथा तिर्यक् त्रिपुण्ड्रकम् ॥ ६ ॥&lt;br&gt;&#xA;सर्वधर्मतया तेषां विधत्ते वैदिकी श्रुतिः ।&lt;br&gt;&#xA;भस्मनोद्धूलनं चैव तथा तिर्यक् त्रिपुण्ड्रकम् ॥ ७ ॥&lt;br&gt;&#xA;माहेश्वराणां लिङ्‌गार्थं विधत्ते वैदिकी श्रुतिः ।&lt;br&gt;&#xA;भस्मनोद्धूलनं चैव तथा तिर्यक् त्रिपुण्ड्रकम् ॥ ८ ॥&lt;br&gt;&#xA;विज्ञानार्थं च सर्वेषां विधत्ते वैदिकी श्रुतिः ।&lt;br&gt;&#xA;शिवेन विष्णुना चैव ब्रह्मणा वज्रिणा तथा ॥ ९ ॥&lt;br&gt;&#xA;हिरण्यगर्भेण तदवतारैर्वरुणादिभिः ।&lt;br&gt;&#xA;देवताभिर्धृतं भस्म त्रिपुण्ड्रोद्धूलनात्मकम् ॥ १० ॥&lt;br&gt;&#xA;उमादेव्या च लक्ष्या च वाचा चान्याभिरास्तिकैः ।&lt;br&gt;&#xA;सर्वस्त्रीभिर्धृतं भस्म त्रिपुण्ड्रोद्धूलनात्मना ॥ ११ ॥&lt;br&gt;&#xA;यक्षराक्षसगन्धर्वसिद्धविद्याधरादिभिः ।&lt;br&gt;&#xA;मुनिभिश्च धृतं भस्म त्रिपुण्ड्रोद्धूलनात्मना ॥ १२ ॥&lt;br&gt;&#xA;ब्राह्मणैः क्षत्रियैर्वैश्यैः शूद्रेरपि च सङ्‌करैः ।&lt;br&gt;&#xA;अपभ्रंशैर्धृतं भस्म त्रिपुण्ड्रोद्धूलनात्मना ॥ १३ ॥&lt;br&gt;&#xA;उद्धूलनं त्रिपुण्ड्रं च यैः समाचरितं मुदा ।&lt;br&gt;&#xA;त एव शिष्टा विद्वांसो नेतरे मुनिपुङ्‌गव ॥ १४ ॥&lt;br&gt;&#xA;शिवलिङ्‌गं मणिः सख्यं मन्त्रः पञ्चाक्षरस्तथा ।&lt;br&gt;&#xA;विभूतिरौषधं पुंसां मुक्तिस्त्रीवश्यकर्मणि ॥ १५ ॥&lt;br&gt;&#xA;भुनक्ति यत्र भस्माङ्‌गो मूर्खो वा पण्डितोऽपि वा ।&lt;br&gt;&#xA;तत्र भुङ्‌क्ते महादेवः सपत्नीको वृषध्वजः ॥ १६ ॥&lt;br&gt;&#xA;भस्मसञ्छन्नसर्वाङ्‌गमनुगच्छति यः पुमान् ।&lt;br&gt;&#xA;सर्वपातकयुक्तोऽपि पूजितो मानवोऽचिरात् ॥ १७ ॥&lt;br&gt;&#xA;भस्मसञ्छन्नसर्वाङ्‌गं यः स्तौति श्रद्धया सह ।&lt;br&gt;&#xA;सर्वपातकयुक्तोऽपि पूज्यते मानवोऽचिरात् ॥ १८ ॥&lt;br&gt;&#xA;त्रिपुण्ड्रधारिणे भिक्षाप्रदानेन हि केवलम् ।&lt;br&gt;&#xA;तेनाधीतं श्रुतं तेन तेन सर्वमनुष्ठितम् ॥ १९ ॥&#xA;येन विप्रेण शिरसि त्रिपुण्ड्रं भस्मना कृतम् ।&lt;br&gt;&#xA;कीकटेष्वपि देशेषु यत्र भूतिविभूषणः ॥ २० ॥&lt;br&gt;&#xA;मानवस्तु वसेन्नित्यं काशीक्षेत्रसमं हि तत् ।&lt;br&gt;&#xA;दुःशीलः शीलयुक्तो वा योगयुक्तोऽप्यलक्षणः ॥ २१ ॥&lt;br&gt;&#xA;भूतिशासनयुक्तो वा स पूज्यो मम पुत्रवत् ।&lt;br&gt;&#xA;छद्मनापि चरेद्यो हि भूतिशासनमैश्वरम् ॥ २२ ॥&lt;br&gt;&#xA;सोऽपि यां गतिमाप्नोति न तां यज्ञशतैरपि ।&lt;br&gt;&#xA;सम्पर्काल्लीलया वापि भयाद्वा धारयेत्तु यः ॥ २३ ॥&lt;br&gt;&#xA;विधियुक्तो विभूतिं तु स च पूज्यो यथा ह्यहम् ।&lt;br&gt;&#xA;शिवस्य विष्णोर्देवानां ब्रह्मणस्तृप्तिकारणम् ॥ २४ ॥&lt;br&gt;&#xA;पार्वत्याश्च महालक्ष्या भारत्यास्तृप्तिकारणम् ।&lt;br&gt;&#xA;न दानेन न यज्ञेन न तपोभिः सुदुर्लभैः ॥ २५ ॥&lt;br&gt;&#xA;न तीर्थयात्रया पुण्यं त्रिपुण्ड्रेण च लभ्यते ।&lt;br&gt;&#xA;दानं यज्ञाश्च धर्माश्च तीर्थयात्राश्च नारद ॥ २६ ॥&lt;br&gt;&#xA;ध्यानं तपस्त्रिपुण्ड्रस्य कलां नार्हन्ति षोडशीम् ।&lt;br&gt;&#xA;यथा राजा स्वचिह्नाङ्‌कं स्वजनं मन्यते सदा ॥ २७ ॥&lt;br&gt;&#xA;तथा शिवस्त्रिपुण्ड्राङ्‌कं स्वकीयमिव मन्यते ।&lt;br&gt;&#xA;द्विजातिर्वान्यजातिर्वा शुद्धचित्तेन भस्मना ॥ २८ ॥&lt;br&gt;&#xA;धारयेद्यस्त्रिपुण्ड्राङ्‌कं रुद्रस्तेन वशीकृतः ।&lt;br&gt;&#xA;त्यक्तसर्वाश्रमाचारो लुप्तसर्वक्रियोऽपि सः ॥ २९ ॥&lt;br&gt;&#xA;सकृत्तिर्यक्त्रिपुण्ड्राङ्‌कं धारयेत्सोऽपि मुच्यते ।&lt;br&gt;&#xA;नास्य ज्ञानं परीक्षेत न कुलं न व्रतं तथा ॥ ३० ॥&lt;br&gt;&#xA;त्रिपुण्ड्राङ्‌कितभालेन पूज्य एव हि नारद ।&lt;br&gt;&#xA;शिवमन्त्रात्परो मन्त्रो नास्ति तुल्यं शिवात्परम् ॥ ३१ ॥&lt;br&gt;&#xA;शिवार्चनात्परं पुण्यं न हि तीर्थं च भस्मना ।&lt;br&gt;&#xA;रुद्राग्नेर्यत्परं तीर्थं तद्भस्म परिकीर्तितम् ॥ ३२ ॥&lt;br&gt;&#xA;ध्वंसनं सर्वदुःखानां सर्वपापविशोधनम् ।&lt;br&gt;&#xA;अन्त्यजो वाधमो वापि मूर्खो वा पण्डितोऽपि वा ॥ ३३ ॥&lt;br&gt;&#xA;यस्मिन्देशे वसेन्नित्यं भूतिशासनसंयुतः ।&lt;br&gt;&#xA;तस्मिन्सदाशिवः सोमः सर्वभूतगणैर्वृतः ।&lt;br&gt;&#xA;सर्वतीर्थेश्च संयुक्तः सान्निध्यं कुरुते सदा ॥ ३४ ॥&lt;br&gt;&#xA;एतानि पञ्चशिवमन्त्रपवित्रितानि&lt;br&gt;&#xA;भस्मानि कामदहनाङ्‌गविभूषितानि ।&lt;br&gt;&#xA;त्रैपुण्ड्रकाणि रचितानि ललाटपट्टे&lt;br&gt;&#xA;लुम्पन्ति दैवलिखितानि दुरक्षराणि ॥ ३५ ॥&lt;/p&gt;</description>
    </item>
    <item>
      <title>१४</title>
      <link>https://vishvAsa.github.io/purANam/shAktam/devI-bhAgavatam/11/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/14/</guid>
      <description>&lt;p&gt;श्रीनारायण उवाच&lt;br&gt;&#xA;भस्मदिग्धशरीराय यो ददाति धनं मुदा ।&lt;br&gt;&#xA;तस्य सर्वाणि पापानि विनश्यन्ति न संशयः ॥ १ ॥&lt;br&gt;&#xA;श्रुतयः स्मृतयः सर्वाः पुराणान्यखिलान्यपि ।&lt;br&gt;&#xA;वदन्ति भूतिमाहाम्यं तत्तस्माद्धारयेद्‌द्विजः ॥ २ ॥&lt;br&gt;&#xA;सितेन भस्मना कुर्यात्त्रिसन्ध्यं यस्त्रिपुण्ड्रकम् ।&lt;br&gt;&#xA;सर्वपापविनिर्मुक्तः शिवलोके महीयते ॥ ३ ॥&lt;br&gt;&#xA;योगी सर्वाङ्‌गकं स्तानमापादतलमस्तकम् ।&lt;br&gt;&#xA;त्रिसन्ध्यमाचरेन्नित्यमाशु योगमवाप्नुयात् ॥ ४ ॥&lt;br&gt;&#xA;भस्मस्नानेन पुरुषः कुलस्योद्धारको भवेत् ।&lt;br&gt;&#xA;भस्मस्नानं जलस्नानादसङ्ख्येयगुणान्वितम् ॥ ५ ॥&lt;br&gt;&#xA;सर्वतीर्थेषु यत्पुण्यं सर्वतीर्थेषु यत्फलम् ।&lt;br&gt;&#xA;तत्फलं लभते सर्वं भस्मस्नानान्न संशयः ॥ ६ ॥&lt;br&gt;&#xA;महापातकयुक्तो वा युक्तो वाप्युपपातकैः ।&lt;br&gt;&#xA;भस्मस्नानेन तत्सर्वं दहत्यग्निरिवेन्धनम् ॥ ७ ॥&lt;br&gt;&#xA;भस्मस्नानात्परं स्नानं पवित्रं नैव विद्यते ।&lt;br&gt;&#xA;एवमुक्तं शिवेनादौ तदा स्नातः स्वयं शिवः ॥ ८ ॥&lt;br&gt;&#xA;तदाप्रभृति ब्रह्माद्या मुनयश्च शिवार्थिनः ।&lt;br&gt;&#xA;सर्वकर्मसु यत्नेन भस्मस्नानं प्रचक्रिरे ॥ ९ ॥&lt;br&gt;&#xA;तस्मादेतच्छिरःस्नानमाग्नेयं यः समाचरेत् ।&lt;br&gt;&#xA;अनेनैव शरीरेण स हि रुद्रो न संशयः ॥ १० ॥&lt;br&gt;&#xA;ये भस्मधारिणं दृष्ट्‌वा परितृप्ता भवन्ति ते ।&lt;br&gt;&#xA;देवासुरमुनीन्द्रैश्च पूज्या नित्यं न संशयः ॥ ११ ॥&lt;br&gt;&#xA;भस्मसञ्छन्नसर्वाङ्‌गं दृष्ट्‌वोत्तिष्ठति यः पुमान् ।&lt;br&gt;&#xA;तं दृष्ट्‌वा देवराजोऽपि दण्डवत्प्रणमिष्यति ॥ १२ ॥&lt;br&gt;&#xA;अभक्ष्यभक्षणं येषां भस्मधारणपूर्वकम् ।&lt;br&gt;&#xA;तेषां तद्भक्ष्यमेव स्यान्मुने नात्र विचारणा ॥ १३ ॥&lt;br&gt;&#xA;यः स्नाति भस्मना नित्यं जले स्नात्वा ततः परम् ।&lt;br&gt;&#xA;ब्रह्मचारी गृहस्थो वा वानप्रस्थोऽऽथवादरात् ॥ १४ ॥&lt;br&gt;&#xA;सर्वपापविनिर्मुक्तः स याति परमां गतिम् ।&lt;br&gt;&#xA;आग्नेयं भस्मना स्नानं यतीनां च विशिष्यते ॥ १५ ॥&lt;br&gt;&#xA;आर्द्रस्नानाद्वरं भस्मस्नानमार्द्रवधो ध्रुवः ।&lt;br&gt;&#xA;आर्द्रं तु प्रकृतिं विद्यात्प्रकृतिं बन्धनं विदुः ॥ १६ ॥&lt;br&gt;&#xA;प्रकृतेस्तु प्रहाणाय भस्मना स्नानमिष्यते ।&lt;br&gt;&#xA;भस्मना सदृशं ब्रह्यन्नास्ति लोकत्रयेष्वपि ॥ १७ ॥&lt;br&gt;&#xA;रक्षार्थं मङ्‌गलार्थं च पवित्रार्थं पुरा सुरैः ।&lt;br&gt;&#xA;भस्म दृष्ट्‌वा मुने पूर्वं दत्तं देव्यै प्रियेण तु ॥ १८ ॥&lt;br&gt;&#xA;तस्मादेतच्छिरःस्नानमाग्नेयं यः समाचरेत् ।&lt;br&gt;&#xA;भवपाशैर्विनिर्मुक्तः शिवलोके महीयते ॥ १९ ॥&lt;br&gt;&#xA;ज्वररक्षःपिशाचाश्च पूतनाकुष्ठगुल्मकाः ।&lt;br&gt;&#xA;भगन्दराणि सर्वाणि चाशीतिर्वातरोगकाः ॥ २० ॥&lt;br&gt;&#xA;चतुःषष्टिः पित्तरोगाः श्लेष्मा सप्तत्रिपञ्चकाः ।&lt;br&gt;&#xA;व्याघ्रचौरभयं चैवाप्यन्ये दुष्टग्रहा अपि ॥ २१ ॥&lt;br&gt;&#xA;भस्मस्नानेन नश्यन्ति सिंहेनैव यथा गजाः ।&lt;br&gt;&#xA;शुद्धशीतजलेनैव भस्मना च त्रिपुण्ड्रकम् ॥ २२ ॥&lt;br&gt;&#xA;यो धारयेत्परं ब्रह्म स प्राप्नोति न संशयः ।&lt;br&gt;&#xA;(भस्मना च त्रिपुण्ड्रं च यः कोऽपि धारयेत्परम् ।&lt;br&gt;&#xA;स ब्रह्मलोकमाप्नोति मुक्तपापो न संशयः ॥)&lt;br&gt;&#xA;यथाविधि ललाटे वै वह्निवीर्यप्रधारणात् ॥ २३ ॥&lt;br&gt;&#xA;नाशयेल्लिखितां यामीं ललाटस्थां लिपिं ध्रुवम् ।&lt;br&gt;&#xA;कण्ठोपरिकृतं पापं नाशयेत्तत्प्रधारणात् ॥ २४ ॥&lt;br&gt;&#xA;कण्ठे च धारणात्कण्ठभोगादिकृतपातकम् ।&lt;br&gt;&#xA;बाह्वोर्बाहुकृतं पापं वक्षसा मनसा कृतम् ॥ २५ ॥&lt;br&gt;&#xA;नाभ्यां शिश्नकृतं पापं गुदे गुदकृतं हरेत् ।&lt;br&gt;&#xA;पार्श्वयोर्धारणाद्‌ब्रह्मन् परस्त्र्यालिङ्‌गनादिकम् ॥ २६ ॥&lt;br&gt;&#xA;तद्भस्मधारणं शस्तं सर्वत्रैव त्रिलिङ्‌गकम् ।&lt;br&gt;&#xA;ब्रह्मविष्णुमहेशानां त्रय्यग्नीनां च धारणम् ॥ २७ ॥&lt;br&gt;&#xA;गुणलोकत्रयाणां च धारणं तेन वै कृतम् ।&lt;br&gt;&#xA;भस्मच्छन्नो द्विजो विद्वान्महापातकसम्भवैः ॥ २८ ॥&#xA;दोषैर्वियुज्यते सद्यो मुच्यते च न संशयः ।&lt;br&gt;&#xA;भस्मनिष्ठस्य दह्यन्ते दोषा भस्माग्निसङ्‌गमात् ॥ २९ ॥&lt;br&gt;&#xA;भस्मस्नानविशुद्धात्मा आत्मनिष्ठ इति स्मृतः ।&lt;br&gt;&#xA;भस्मना दिग्धसर्वाङ्‌गो भस्मदीप्तत्रिपुण्ड्रकः ॥ ३० ॥&lt;br&gt;&#xA;भस्मशायी च पुरुषो भस्मनिष्ठ इति स्मृतः ।&lt;br&gt;&#xA;भूतप्रेतपिशाचाद्या रोगाश्चातीव दुःसहाः ॥ ३१ ॥&lt;br&gt;&#xA;भस्मनिष्ठस्य सान्निध्याद्विद्रवन्ति न संशयः ।&lt;br&gt;&#xA;भासनाद्भसितं प्रोक्तं भस्म कल्मषभक्षणात् ॥ ३२ ॥&lt;br&gt;&#xA;भूतिर्भूतिकरी पुंसां रक्षा रक्षाकरी पुरा ।&lt;br&gt;&#xA;त्रिपुण्ड्रधारिणं दृष्ट्‌वा भूतप्रेतपुरःसराः ॥ ३३ ॥&lt;br&gt;&#xA;भीताः प्रकम्पिताः शीघ्रं नश्यन्त्येव न संशयः ।&lt;br&gt;&#xA;स्मरणादेव रुद्रस्य यथा पापं प्रणश्यति ॥ ३४ ॥&lt;br&gt;&#xA;अप्यकार्यसहस्राणि कृत्वा यः स्नाति भस्मना ।&lt;br&gt;&#xA;तत्सर्वं दहते भस्म यथाग्निस्तेजसा वनम् ॥ ३५ ॥&lt;br&gt;&#xA;कृत्वापि चातुलं पापं मृत्युकालेऽपि यो द्विजः ।&lt;br&gt;&#xA;भस्मस्नायी भवेत्कश्चित्क्षिप्रं पापैः प्रमुच्यते ॥ ३६ ॥&lt;br&gt;&#xA;भस्मस्नानाद्धि शुद्धात्मा जितक्रोधो जितेन्द्रियः ।&lt;br&gt;&#xA;मत्समीपं समागम्य न स भूयोऽभिवर्तते ॥ ३७ ॥&lt;br&gt;&#xA;वनस्पतिगते सोमे भस्मोद्धूलितविग्रहः ।&lt;br&gt;&#xA;अर्चितं शङ्‌करं दृष्ट्‌वा सर्वपापैः प्रमुच्यते ॥ ३८ ॥&lt;br&gt;&#xA;आयुष्कामोऽथवा विद्वान्भूतिकामोऽथवा नरः ।&lt;br&gt;&#xA;नित्यं वै धारयेद्भस्म मोक्षकामी च वै द्विजः ॥ ३९ ॥&lt;br&gt;&#xA;त्रिपुण्ड्रं परमं पुण्यं ब्रह्मविष्णुशिवात्मकम् ।&lt;br&gt;&#xA;ये घोरा राक्षसाः प्रेता ये चान्ये क्षुद्रजन्तवः ॥ ४० ॥&lt;br&gt;&#xA;त्रिपुण्ड्रधारणं दृष्ट्‌वा पलायन्ते न संशयः ।&lt;br&gt;&#xA;कृत्वा शौचादिकं कर्म स्नात्वा तु विमले जले ॥ ४१ ॥&lt;br&gt;&#xA;भस्मनोद्धूलनं कार्यमापादतलमस्तकम् ।&lt;br&gt;&#xA;केवलं वारुणं स्नानं देहे बाह्यमलापहम् ॥ ४२ ॥&lt;br&gt;&#xA;विभूतिस्तानमनघं बाह्यान्तरमलापहम् ।&lt;br&gt;&#xA;त्यक्त्वापि वारुणं स्नानं तत्परः स्यान्न संशयः ॥ ४३ ॥&lt;br&gt;&#xA;कृतमप्यकृतं सत्यं भस्मस्नानं विना मुने ।&lt;br&gt;&#xA;भस्मस्नानं श्रुतिप्रोक्तमाग्नेयं स्नानमुच्यते ॥ ४४ ॥&lt;br&gt;&#xA;अन्तर्बहिश्च संशुद्धं शिवपूजाफलं लभेत् ।&lt;br&gt;&#xA;यद्‌बाह्यमलमात्रस्य नाशकं स्तानमस्ति तत् ॥ ४५ ॥&lt;br&gt;&#xA;तन्नाशयति तीव्रेण प्राणिबाह्यान्तरं मलम् ।&lt;br&gt;&#xA;कृत्वापि कोटिशो नित्यं वारुणं स्नानमादरात् ॥ ४६ ॥&lt;br&gt;&#xA;न भवत्येव पूतात्मा भस्मस्नानं विना मुने ।&lt;br&gt;&#xA;यद्भस्मस्नानमाहाम्यं तद्वेदो वेद तत्त्वतः ॥ ४७ ॥&lt;br&gt;&#xA;यद्वा वेद महादेवः सर्वदेवशिखामणिः ।&lt;br&gt;&#xA;भस्मस्नानमकृत्वैव यः कुर्यात्कर्म वैदिकम् ॥ ४८ ॥&lt;br&gt;&#xA;स तत्कर्मकलार्धार्धमपि नाप्नोति वस्तुतः ।&lt;br&gt;&#xA;यः करिष्यति यत्नेन भस्मस्नानं यथाविधि ॥ ४९ ॥&lt;br&gt;&#xA;स एवैकः सर्वकर्मस्वधिकारी श्रुतिश्रुतः ।&lt;br&gt;&#xA;पावनं पावनानां च भस्मस्नानं श्रुतिश्रुतम् ॥ ५० ॥&lt;br&gt;&#xA;न करिष्यति यो मोहात्स महापातकी भवेत् ।&lt;br&gt;&#xA;अनन्तैर्वारुणैः स्नानैर्यत्पुण्यं प्राप्यते द्विजैः ॥ ५१ ॥&lt;br&gt;&#xA;ततोऽनन्तगुणं पुण्यं भस्मस्नानादवाप्यते ।&lt;br&gt;&#xA;कालत्रयेऽपि कर्तव्यं भस्मस्नानं प्रयत्नतः ॥ ५२ ॥&lt;br&gt;&#xA;भस्मस्नानं स्मृतं श्रौतं तत्त्यागी पतितो भवेत् ।&lt;br&gt;&#xA;मूत्राद्युत्सर्जनान्ते तु भस्मस्नानं प्रयत्नतः ॥ ५३ ॥&lt;br&gt;&#xA;कर्तव्यमन्यथा पूता न भविष्यन्ति मानवाः ।&lt;br&gt;&#xA;विधिवत्कृतशौचोऽपि भस्मस्नानं विना द्विजः ॥ ५४ ॥&lt;br&gt;&#xA;न भविष्यति पूतात्मा नाधिकार्यपि कर्मणि ।&lt;br&gt;&#xA;अपानवायुनिर्याते जृम्भणे स्कन्दने क्षुते ॥ ५५ ॥&lt;br&gt;&#xA;श्लेष्मोद्‌गारेऽपि कर्तव्यं भस्मस्नानं प्रयत्नतः ।&lt;br&gt;&#xA;श्रीभस्मस्नानमाहात्म्यस्यैकदेशोऽत्र वर्णितः ॥ ५६ ॥&lt;br&gt;&#xA;पुनश्च सम्प्रवक्ष्यामि भस्मस्नानोत्थितं फलम् ।&lt;br&gt;&#xA;सावधानेन मनसा श्रोतव्यं मुनिपुङ्‌गव ॥ ५७ ॥&lt;/p&gt;</description>
    </item>
    <item>
      <title>१५</title>
      <link>https://vishvAsa.github.io/purANam/shAktam/devI-bhAgavatam/11/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/15/</guid>
      <description>&lt;p&gt;श्रीनारायण उवाच&lt;br&gt;&#xA;अग्निरित्यादिभिर्मन्त्रैर्भस्म संशोध्य सादरम् ।&lt;br&gt;&#xA;धारणीयं ललाटादौ त्रिपुण्ड्रं केवलं द्विजैः ॥ १ ॥&lt;br&gt;&#xA;ब्रह्मक्षत्रियवैश्याश्च एते सर्वे द्विजाः स्मृताः ।&lt;br&gt;&#xA;तस्माद्‌द्विजैः प्रयत्नेन त्रिपुण्ड्रं धार्यमन्वहम् ॥ २ ॥&lt;br&gt;&#xA;यस्योपनयनं ब्रह्मन् स एव द्विज उच्यते ।&lt;br&gt;&#xA;तस्माच्छ्रौतं द्विजैः कार्यं त्रिपुण्ड्रस्य च धारणम् ॥ ३ ॥&lt;br&gt;&#xA;विभूतिधारणं त्यक्त्वा यः सत्कर्म समाचरेत् ।&lt;br&gt;&#xA;तत्कृतं चाकृतप्रायं भवत्येव न संशयः ॥ ४ ॥&lt;br&gt;&#xA;न गायत्र्युपदेशोऽपि भस्मनो धारणं विना ।&lt;br&gt;&#xA;ततो धृत्वैव भस्माङ्‌गे गायत्रीजपमाचरेत् ॥ ५ ॥&lt;br&gt;&#xA;गायत्रीं मूलमेवाहुर्ब्राह्मण्ये मुनिपुङ्‌गव ।&lt;br&gt;&#xA;सा भस्मधारणाभावे न केनाप्युपदिश्यते ॥ ६ ॥&lt;br&gt;&#xA;न तावदधिकारोऽस्ति गायत्रीग्रहणे मुने ।&lt;br&gt;&#xA;यावन्न भस्म भालादौ धृतमग्निसमुद्भवम् ॥ ७ ॥&lt;br&gt;&#xA;भस्महीनललाटत्वं न ब्रह्मण्यानुमापकम् ।&lt;br&gt;&#xA;एवमेव मया ब्रह्मन् हेतुरुक्तः सुपुण्यदः ॥ ८ ॥&lt;br&gt;&#xA;मन्त्रपूतं सितं भस्म ललाटे परिवर्तते ।&lt;br&gt;&#xA;स एव ब्राह्मणो विद्वान्सत्यं सत्यं मयोच्यते ॥ ९ ॥&lt;br&gt;&#xA;यस्यास्ति सहजा प्रीतिर्मणिवद्भस्मसङ्ग्रहे ।&lt;br&gt;&#xA;स एव ब्राह्मणो ब्रह्मन् सत्यं सत्यं मयोच्यते ॥ १० ॥&lt;br&gt;&#xA;न यस्य सहजा प्रीतिर्मणिवद्भस्मसङ्ग्रहे ।&lt;br&gt;&#xA;स चाण्डाल इति ज्ञेयो जन्मजन्मान्तरे ध्रुवम् ॥ ११ ॥&lt;br&gt;&#xA;न यस्य सहजा प्रीतिस्त्रिपुण्ड्रोद्धूलनादिषु ।&lt;br&gt;&#xA;स चाण्डाल इति ज्ञेयः सत्यं सत्यं मयोच्यते ॥ १२ ॥&lt;br&gt;&#xA;ये भस्मधारणं त्यक्त्वा भुञ्जन्ते च फलादिकम् ।&lt;br&gt;&#xA;ते सर्वे नरकं घोरं प्राप्नुवन्ति न संशयः ॥ १३ ॥&lt;br&gt;&#xA;(विभूतिधारणं त्यक्त्वा यः शिवं पूजयिष्यति ।&lt;br&gt;&#xA;स दुर्भगः शिवद्वेष्टा स द्वेषो नरकप्रदः ।&lt;br&gt;&#xA;सर्वकर्मबहिर्भूतो भस्मधारणवर्जितः ॥)&lt;br&gt;&#xA;विभूतिधारणं त्यक्त्वा कुर्वन् हेमतुलामपि ।&lt;br&gt;&#xA;न तत्फलमवाप्नोति पतितो हि भवेद्धि सः ॥ १४ ॥&lt;br&gt;&#xA;यथोपवीतरहितैः सन्ध्या न क्रियते द्विजैः ।&lt;br&gt;&#xA;तथा सन्ध्या न कर्तव्या विभूतिरहितैरपि ॥ १५ ॥&lt;br&gt;&#xA;गतोपवीतैः सन्ध्यायां कार्यः प्रतिनिधिः क्वचित् ।&lt;br&gt;&#xA;जपादिकं तु सावित्र्यास्तथैवोपोषणादिकम् ॥ १६ ॥&lt;br&gt;&#xA;विभूतिधारणे त्वन्यो नास्ति प्रतिनिधिः क्वचित् ।&lt;br&gt;&#xA;विभूतिधारणं त्यक्त्वा यदि सन्ध्यां करोति यः ॥ १७ ॥&lt;br&gt;&#xA;प्रत्यवैत्येव येनासौ नाधिकारी तदा द्विजः ।&lt;br&gt;&#xA;यथा श्रुत्वान्त्यजो वेदान्प्रत्यवैति तथा द्विजः ॥ १८ ॥&lt;br&gt;&#xA;प्रत्यवैति न सन्देहः सन्ध्याकृद्भस्मवर्जितः ।&lt;br&gt;&#xA;सम्पादनीय यत्नेन श्रौतं भस्म सदा द्विजैः ॥ १९ ॥&lt;br&gt;&#xA;स्मार्तं वा तदभावे तु लौकिकं वा समाहितैः ।&lt;br&gt;&#xA;यादृशं तादृशं वास्तु पवित्रं भस्म सन्ततम् ॥ २० ॥&lt;br&gt;&#xA;धारणीयं प्रयत्नेन द्विजैः सन्ध्यादिकर्मसु ।&lt;br&gt;&#xA;न संविशन्ति पापानि भस्मनिष्ठे ततः सदा ॥ २१ ॥&lt;br&gt;&#xA;कर्तव्यमपि यत्नेन ब्राह्मणैर्भस्मधारणम् ।&lt;br&gt;&#xA;मध्याङ्‌गुलित्रयेणैव स्वदक्षिणकरस्य तु ॥ २२ ॥&lt;br&gt;&#xA;षडङ्‌गुलायतं मानमपि चाधिकमानकम् ।&lt;br&gt;&#xA;नेत्रयुग्मप्रमाणेन भाले दीप्तं त्रिपुण्ड्रकम् ॥ २३ ॥&lt;br&gt;&#xA;कदाचिद्भस्मना कुर्यात्स रुद्रो नात्र संशयः ।&lt;br&gt;&#xA;अकारोऽनामिका प्रोक्त उकारो मध्यमाङ्‌गुलिः ॥ २४ ॥&lt;br&gt;&#xA;मकारस्तर्जनी तस्मात् त्रिपुण्ड्रं त्रिगुणात्मकम् ।&lt;br&gt;&#xA;त्रिपुण्ड्रं मध्यमातर्जन्यनामाभिरनुलोमतः ॥ २५ ॥&lt;br&gt;&#xA;अत्र ते कथयाम्येनमितिहासं पुरातनम् ।&lt;br&gt;&#xA;कदाचिदथ दुर्वासाः पितृलोकं गतोऽभवत् ॥ २६ ॥&lt;br&gt;&#xA;भस्मसन्दिग्धसर्वाङ्‌गो रुद्राक्षाभरणान्वितः ।&lt;br&gt;&#xA;शिव शङ्‌कर सर्वात्मञ्छ्रीमातर्जगदम्बिके ॥ २७ ॥&lt;br&gt;&#xA;नामानीति गृणन्नुच्चैस्तापसानां शिखामणिः ।&lt;br&gt;&#xA;कव्यवाडादयस्ते तु प्रत्युत्थानाभिवादनैः ॥ २८ ॥&lt;br&gt;&#xA;आसनाद्युपचारैश्च सम्मानं बहु चक्रिरे ।&lt;br&gt;&#xA;नानाकथाभिरन्योन्यं सम्भाषाञ्चक्रिरे तदा ॥ २९ ॥&lt;br&gt;&#xA;तस्मिंस्तु समये कुम्भीपाकस्थानां तु पापिनाम् ।&lt;br&gt;&#xA;घोरः समभवच्छब्दो हा हताः स्मेतिवादिनाम् ॥ ३० ॥&lt;br&gt;&#xA;मृताः स्मेति वदन्त्येके दग्धाः स्मेति परे जगुः ।&lt;br&gt;&#xA;छिन्नाः स्मेति विभिन्नाः स्मेत्येवं रोदनकारिणः ॥ ३१ ॥&lt;br&gt;&#xA;श्रुत्वा तं करुण शब्दं दुःखितो मुनिराड् हृदि ।&lt;br&gt;&#xA;पप्रच्छ पितृनाथांस्तान्केषां शब्दोऽयमित्यपि ॥ ३२ ॥&lt;br&gt;&#xA;ते समूचुर्मुनेऽत्रैव पुरी संयमनी परा ।&lt;br&gt;&#xA;वर्तते यमराडत्र पापिनां भोगदायकः ॥ ३३ ॥&lt;br&gt;&#xA;नानादूतैः कालरूपैः कृष्णवर्णेर्भयङ्‌करैः ।&lt;br&gt;&#xA;सहितोऽत्रैव तत्पुर्यां नायको विद्यतेऽनघ ॥ ३४ ॥&lt;br&gt;&#xA;तत्र कुण्डान्यनेकानि पापिनां भोगदानि च ।&lt;br&gt;&#xA;षडशीतिर्घोररूपैर्दूतैः परिवृतानि च ॥ ३५ ॥&lt;br&gt;&#xA;तत्र मुख्यतमं कुण्डं कुम्भीपाकाभिधं महत् ।&lt;br&gt;&#xA;वर्तते तद्‌गतानां च यातनानां तु वर्णनम् ॥ ३६ ॥&lt;br&gt;&#xA;कर्तुं न शक्यते कैश्चिदपि वर्षशतैरपि ।&lt;br&gt;&#xA;ये शिवद्रोहिणः सन्ति तथा देवीविनिन्दकाः ॥ ३७ ॥&lt;br&gt;&#xA;ये विष्णुद्रोहिणः सन्ति पतन्त्यत्रैव ते मुने ।&lt;br&gt;&#xA;ये वेदनिन्दकाः सन्ति सूर्यस्य च गणेशितुः ॥ ३८ ॥&lt;br&gt;&#xA;ब्राह्मणानां द्रोहिणो ये पतन्त्यत्रैव ते मुने ।&lt;br&gt;&#xA;कामाचाराश्च ये सन्ति तप्तमुद्राङ्‌किताश्च ये ॥ ३९ ॥&lt;br&gt;&#xA;त्रिशूलधारिणो ये च पतन्त्यत्रैव ते मुने ।&lt;br&gt;&#xA;मातृपितृगुरुज्येष्ठपुराणस्मृतिनिन्दकाः ॥ ४० ॥&lt;br&gt;&#xA;ये धर्मदूषकाः सन्ति पतन्त्यत्रैव ते मुने ।&lt;br&gt;&#xA;तेषामयं महाघोरः शब्दः श्रवणदारुणः ॥ ४१ ॥&lt;br&gt;&#xA;श्रूयतेऽस्माभिरनिशं वैराग्यं यच्छ्रुतेर्भवेत् ।&lt;br&gt;&#xA;इति तेषां वचः श्रुत्वा मुनिराट् तद्दिदृक्षया ॥ ४२ ॥&lt;br&gt;&#xA;उत्थाय चलितस्तूर्णं ययौ कुण्डसमीपतः ।&lt;br&gt;&#xA;अवाङ्‌मुखो ददर्शाधस्तस्मिन्नेव क्षणे मुने ॥ ४३ ॥&lt;br&gt;&#xA;तत्रत्यानां पापिनां तु स्वर्गाधिकमभूत्सुखम् ।&lt;br&gt;&#xA;हसन्ति केचिद्‌गायन्ति नृत्यन्ति च तथापरे ॥ ४४ ॥&lt;br&gt;&#xA;परस्परं रमन्ते तेऽत्युन्मत्ताः सुखवर्धनात् ।&lt;br&gt;&#xA;मृदङ्‌गमुरजावीणाढक्कादुन्दुभिनिस्वनाः ॥ ४५ ॥&lt;br&gt;&#xA;समुद्‌भूतास्तु मधुराः पञ्चमस्वरभूषिताः ।&lt;br&gt;&#xA;वसन्तवल्लीपुष्पाणां सुगन्धमरुतो ववुः ॥ ४६ ॥&lt;br&gt;&#xA;मुनिस्तु चकितो दृष्ट्‌वा यमदूताश्च विस्मिताः ।&lt;br&gt;&#xA;शीघ्रं ते कथयामासुर्धर्मराजाय वेदिने ॥ ४७ ॥&lt;br&gt;&#xA;महाराज महाश्चर्यमधुनैवाभवद्विभो ।&lt;br&gt;&#xA;स्वर्गादप्यधिकं सौख्यं कुम्भीपाकस्थपापिनाम् ॥ ४८ ॥&lt;br&gt;&#xA;निमित्तं नैव जानीमः कस्मादिदमभूद्विभो ।&lt;br&gt;&#xA;चकिताः स्म वयं सर्वे प्राप्ता देव त्वदन्तिकम् ॥ ४९ ॥&lt;br&gt;&#xA;निशम्य दूतवाणीं तां धर्मराट् शीघ्रमुत्थितः ।&lt;br&gt;&#xA;महामहिषमारूढो ययौ ते यत्र पापिनः ॥ ५० ॥&lt;br&gt;&#xA;तां वार्तां प्रेषयामास दूतद्वारामरावतीम् ।&lt;br&gt;&#xA;श्रुत्वा तां देवराजोऽपि प्राप्तो देवगणैः सह ॥ ५१ ॥&lt;br&gt;&#xA;ब्रह्मलोकात्पद्मजोऽपि वैकुण्ठाद्विष्टरश्रवाः ।&lt;br&gt;&#xA;तत्तल्लोकाच्च दिक्पालाः समाजग्मुर्गणैः सह ॥ ५२ ॥&lt;br&gt;&#xA;परिवार्य स्थिताः सर्वे कुम्भीपाकमितस्ततः ।&lt;br&gt;&#xA;अपश्यंस्तद्‌गताञ्जीवान्स्वर्गाधिकसुखान्त्वितान् ॥ ५३ ॥&lt;br&gt;&#xA;चकिता एव ते सर्वे न विदुस्तस्य कारणम् ।&lt;br&gt;&#xA;अहो पापस्य भोगार्थं कुण्डमेतद्विनिर्मितम् ॥ ५४ ॥&lt;br&gt;&#xA;तत्र सौख्यं यदा जातं तदा पापात्तु किं भयम् ।&lt;br&gt;&#xA;उच्छिन्ना वेदमर्यादा परमेशकृता कथम् ॥ ५५ ॥&lt;br&gt;&#xA;भगवान् स्वस्य सङ्कल्पं वितथं कृतवान्कथम् ।&lt;br&gt;&#xA;आश्चर्यमेतदाश्चर्यमेतदित्येव भाषिणः ॥ ५६ ॥&lt;br&gt;&#xA;तटस्था अभवन्सर्वे न विदुस्तत्र कारणम् ।&lt;br&gt;&#xA;एतस्मिन्नन्तरे शौरिः सम्मन्त्र्य विबुधादिभिः ॥ ५७ ॥&lt;br&gt;&#xA;ययौ कैश्चित्सुरगणैः सहितः शङ्‌करालयम् ।&lt;br&gt;&#xA;पार्वत्या सहितं देवं कोटिकन्दर्पसुन्दरम् ॥ ५८ ॥&lt;br&gt;&#xA;रमणीयतमाङ्‌गं तं लावण्यखनिमद्‌भुतम् ।&lt;br&gt;&#xA;सदा षोडशवर्षीयं नानालङ्‌कारभूषितम् ॥ ५९ ॥&#xA;नानागणैः परिवृतं लालयन्तं परां शिवाम् ।&lt;br&gt;&#xA;ददर्श चन्द्रमौलिं स चतुर्वेदं ननाम ह ॥ ६० ॥&lt;br&gt;&#xA;वृत्तान्तं कथयामास चमत्कृतमतिस्फुटम् ।&lt;br&gt;&#xA;एतस्य कारणं देव न जानीमः कथञ्चन ॥ ६१ ॥&lt;br&gt;&#xA;वद तत्कारणं देव सर्वज्ञोऽसि यतः प्रभो ।&lt;br&gt;&#xA;विष्णुवाक्यं तदा श्रुत्वा प्रसन्नमुखपङ्‌कजः ॥ ६२ ॥&lt;br&gt;&#xA;उवाच मधुरं वाक्यं मेघगम्भीरया गिरा ।&lt;br&gt;&#xA;शृणु विष्णो तन्निमित्तं नाश्चर्यं त्वत्र विद्यते ॥ ६३ ॥&lt;br&gt;&#xA;भस्मनो महिमैवायं भस्मना किं भवेन्न हि ।&lt;br&gt;&#xA;कुम्भीपाकं गतो द्रष्टुं दुर्वासाः शैवसम्मतः ॥ ६४ ॥&lt;br&gt;&#xA;अवाङ्‌मुखो ददर्शाधस्तदा वायुवशाद्धरे ।&lt;br&gt;&#xA;भालभस्मकणास्तत्र पतिता दैवयोगतः ॥ ६५ ॥&lt;br&gt;&#xA;तेन जातमिदं सर्वं भस्मनो महिमा त्वयम् ।&lt;br&gt;&#xA;इतः परं तु तत्तीर्थं पितृलोकनिवासिनाम् ॥ ६६ ॥&lt;br&gt;&#xA;भविष्यति न सन्देहो यत्र स्नात्वा सुखी भवेत् ।&lt;br&gt;&#xA;पितृतीर्थं तु तन्नाम्नाप्यत ऊर्ध्वं भविष्यति ॥ ६७ ॥&lt;br&gt;&#xA;मल्लिङ्‌गस्थापनं तत्र कार्यं देव्याश्च सत्तम ।&lt;br&gt;&#xA;पूजयिष्यन्ति ते तत्र पितृलोकनिवासिनः ॥ ६८ ॥&lt;br&gt;&#xA;त्रैलोक्ये यानि तीर्थानि तत्र श्रेष्ठमिदं भवेत् ।&lt;br&gt;&#xA;पित्रीश्वरीपूजया तु त्रैलोक्यं पूजितं भवेत् ॥ ६९ ॥&lt;br&gt;&#xA;श्रीनारायण उवाच&lt;br&gt;&#xA;इति देववचः श्रुत्वा देवं मूर्ध्ना प्रणम्य च ।&lt;br&gt;&#xA;तदनुज्ञां समादाय ययौ देवान्तिकं हरिः ॥ ७० ॥&lt;br&gt;&#xA;तत्सर्वं कथयामास कारणं शङ्‌करोदितम् ।&lt;br&gt;&#xA;साधु साध्विति ते प्रोचुरमरा मौलिचालनैः ॥ ७१ ॥&lt;br&gt;&#xA;शशंसुर्भस्ममाहात्म्यं हरिब्रह्मादयः सुराः ।&lt;br&gt;&#xA;पितरश्चैव सन्तुष्टास्तीर्थलाभात्परन्तप ॥ ७२ ॥&lt;br&gt;&#xA;तत्तीर्थतीरे लिङ्‌गं च देव्या मूर्तिं यथाविधि ।&lt;br&gt;&#xA;स्थापयामासुरमराः पूजयामासुरन्वहम् ॥ ७३ ॥&lt;br&gt;&#xA;तत्र ये प्राणिनोऽभूवन्पापभोगार्थमास्थिताः ।&lt;br&gt;&#xA;ते विमानं समारुह्य गताः कैलासमण्डलम् ॥ ७४ ॥&lt;br&gt;&#xA;नाम्ना भद्रगणास्ते तु वसन्त्यद्यापि तत्र हि ।&lt;br&gt;&#xA;पुनश्च दूरदेशे तु कुम्भीपाको विनिर्मितः ॥ ७५ ॥&lt;br&gt;&#xA;निरुद्धं शैवगमनं देवैस्तत्र तु तद्दिनात् ।&lt;br&gt;&#xA;इति ते सर्वमाख्यातं भस्ममाहात्म्यमुत्तमम् ॥ ७६ ॥&lt;br&gt;&#xA;नातः परतरं किञ्चिदधिकं विद्यते मुने ।&lt;br&gt;&#xA;ऊर्ध्वपुण्ड्रविधिं चैवाप्यधिकारिविभेदतः ॥ ७७ ॥&lt;br&gt;&#xA;प्रवक्ष्ये मुनिशार्दूल वैष्णवागमलोकनात् ।&lt;br&gt;&#xA;ऊर्ध्वपुण्ड्रप्रमाणानि दिव्यान्यङ्‌गुलिभेदतः ॥ ७८ ॥&lt;br&gt;&#xA;वर्णाभिमन्त्रदेवांश्च प्रवक्ष्यामि फलानि च ।&lt;br&gt;&#xA;पर्वताग्रे नदीतीरे शिवक्षेत्रे विशेषतः ॥ ७९ ॥&lt;br&gt;&#xA;सिन्धुतीरे च वल्मीके तुलसीमूलमाश्रिते ।&lt;br&gt;&#xA;मृद एतास्तु सङ्‌ग्राह्या वर्जयेदन्यमृत्तिकाः ॥ ८० ॥&lt;br&gt;&#xA;श्यामं शान्तिकरं प्रोक्तं रक्तं वश्यकरं भवेत् ।&lt;br&gt;&#xA;श्रीकरं पीतमित्याहुर्धर्मदं श्वेतमुच्यते ॥ ८१ ॥&lt;br&gt;&#xA;अङ्‌गुष्ठः पुष्टिदः प्रोक्तो मध्यमायुष्करी भवेत् ।&lt;br&gt;&#xA;अनामिकान्नदा नित्यं मुक्तिदा च प्रदेशिनी ॥ ८२ ॥&lt;br&gt;&#xA;एतैरङ्‌गुलिभेदैस्तु कारयेन्न नखैः स्पृशेत् ।&lt;br&gt;&#xA;वर्तिदीपावलिकृतिं वेणपत्राकृतिं तथा ॥ ८३ ॥&lt;br&gt;&#xA;पद्मस्य मुकुलाकारं तथा कुर्यात्प्रयत्नतः ।&lt;br&gt;&#xA;मत्स्यकूर्माकृतिं वापि शङ्‌खाकारं ततः परम् ॥ ८४ ॥&lt;br&gt;&#xA;दशाङ्‌गुलिप्रमाणं तु उत्तमोत्तममुच्यते ।&lt;br&gt;&#xA;नवाङ्‌गुलं मध्यमं स्यादष्टाङ्‌गुलमतः परम् ॥ ८५ ॥&lt;br&gt;&#xA;सप्तषट्पञ्चभिः पुण्ड्रं मध्यमं त्रिविधं स्मृतम् ।&lt;br&gt;&#xA;चतुस्त्रिद्व्यङ्‌गुलैः पुण्ड्रं कनिष्ठं त्रिविधं भवेत् ॥ ८६ ॥&lt;br&gt;&#xA;ललाटे केशवं विद्यान्नारायणमथोदरे ।&lt;br&gt;&#xA;माधवं हृदि विन्यस्य गोविन्दं कण्ठकूपके ॥ ८७ ॥&lt;br&gt;&#xA;उदरे दक्षिणे पार्श्वे विष्णुरित्यभिधीयते ।&lt;br&gt;&#xA;तत्पार्श्वबाहुमध्ये च मधुसूदनमेव च ॥ ८८ ॥&lt;br&gt;&#xA;त्रिविक्रमं कर्णदेशे वामकुक्षौ तु वामनम् ।&lt;br&gt;&#xA;श्रीधरं बाहुके वामे हृषीकेशं तु कर्णके ॥ ८९ ॥&lt;br&gt;&#xA;पृष्ठे च पद्मनाभं तु ककुद्दामोदरं स्मरेत् ।&lt;br&gt;&#xA;द्वादशैतानि नामानि वासुदेवेति मूर्धनि ॥ ९० ॥&lt;br&gt;&#xA;पूजाकाले च होमे च सायं प्रातः समाहितः ।&lt;br&gt;&#xA;नामान्युच्चार्य विधिना धारयेदूर्ध्वपुण्ड्रकम् ॥ ९१ ॥&lt;br&gt;&#xA;अशुचिर्वाप्यनाचारो मनसा पापमाचरेत् ।&lt;br&gt;&#xA;शुचिरेव भवेन्नित्यं मूर्ध्नि पुण्ड्राङ्‌कितो नरः ॥ ९२ ॥&lt;br&gt;&#xA;ऊर्ध्वपुण्ड्रधरो मर्त्यो म्रियते यत्र कुत्रचित् ।&lt;br&gt;&#xA;श्वपाकोऽपि विमानस्थो मम लोके महीयते ॥ ९३ ॥&lt;br&gt;&#xA;एकान्तिनो महाभागा मत्स्वरूपविदोऽमलाः ।&lt;br&gt;&#xA;सान्तरालान्प्रकुर्वन्ति पुण्ड्रान्विष्णुपदाकृतीन् ॥ ९४ ॥&lt;br&gt;&#xA;परमैकान्तिनोऽप्येवं मत्पादैकपरायणाः ।&lt;br&gt;&#xA;हरिद्राचूर्णसंयुक्ताञ्छूलाकारांस्तु वामलान् ॥ ९५ ॥&lt;br&gt;&#xA;अन्ये तु वैष्णवाः पुण्ड्रानच्छिद्रानपि भक्तितः ।&lt;br&gt;&#xA;प्रकुर्वीरन्दीपपद्मवेणुपत्रोपमाकृतीन् ॥ ९६ ॥&lt;br&gt;&#xA;अच्छिद्रानपि सच्छिद्रान् कुर्युः केवलवैष्णवाः ।&lt;br&gt;&#xA;अच्छिद्रकरणे तेषां प्रत्यवायो न विद्यते ॥ ९७ ॥&lt;br&gt;&#xA;एकान्तिनां प्रपन्नानां परमैकान्तिनामपि ।&lt;br&gt;&#xA;अच्छिद्रपुण्ड्राकरणे प्रत्यवायो महान्भवेत् ॥ ९८ ॥&lt;br&gt;&#xA;ऊर्ध्वपुण्ड्रं तु यः कुर्याद्दण्डाकारं तु शोभनम् ।&lt;br&gt;&#xA;मध्ये छिद्रं वैष्णवाश्च नमोऽन्तैः केशवादिभिः ॥ ९९ ॥&lt;br&gt;&#xA;विमलान्यूर्ध्वपुण्ड्राणि सान्तरालानि यो नरः ।&lt;br&gt;&#xA;करोति विपुलं तत्र मन्दिरं मे करोति सः ॥ १०० ॥&lt;br&gt;&#xA;ऊर्ध्वपुण्ड्रस्य मध्ये तु विशाले सुमनोहरे ।&lt;br&gt;&#xA;लक्ष्म्या साकं सहासीनो रमते विष्णुरव्ययः ॥ १०१ ॥&lt;br&gt;&#xA;निरन्तरालं यः कुर्यादूर्ध्वपुण्ड्रं द्विजाधमः ।&lt;br&gt;&#xA;स हि तत्र स्थितं विष्णुं श्रियं चैव व्यपोहति ॥ १०२ ॥&lt;br&gt;&#xA;अच्छिद्रमूर्ध्वपुण्ड्रं तु यः करोति विमूढधीः ।&lt;br&gt;&#xA;स पर्यायेण तानेति नरकानेकविंशतिम् ॥ १०३ ॥&lt;br&gt;&#xA;ऋजूनि स्फुटपार्श्वानि सान्तरालानि विन्यसेत् ।&lt;br&gt;&#xA;ऊर्ध्वपुण्ड्राणि दण्डाब्जदीपमत्स्यनिभानि च ॥ १०४ ॥&lt;br&gt;&#xA;शिखोपवीतवद्धार्यमूर्ध्वपुण्ड्रं द्विजेन च ।&lt;br&gt;&#xA;विना कृताश्चेद्विफलाः क्रियाः सर्वा महामुने ॥ १०५ ॥&lt;br&gt;&#xA;तस्मात्सर्वेषु कार्येषु कार्यं विप्रस्य धीमतः ।&lt;br&gt;&#xA;ऊर्ध्वपुण्ड्रं त्रिशूलं च वर्तुलं चतुरस्रकम् ॥ १०६ ॥&lt;br&gt;&#xA;अर्धचन्द्रादिकं लिङ्‌गं वेदनिष्ठो न धारयेत् ।&lt;br&gt;&#xA;जन्मना लब्धजातिस्तु वेदपन्थानमाश्रितः ॥ १०७ ॥&lt;br&gt;&#xA;पुण्ड्रान्तरं भ्रमाद्वापि ललाटे नैव धारयेत् ।&lt;br&gt;&#xA;ख्यातिकान्त्यादिसिद्ध्यर्थं चापि विष्ण्वागमादिषु ॥ १०८ ॥&lt;br&gt;&#xA;स्थितं पुण्ड्रान्तरं नैव धारयेद्वैदिको जनः ।&lt;br&gt;&#xA;तिर्यक्त्रिपुण्ड्रं सन्त्यज्य श्रौतं कथमपि भ्रमात् ॥ १०९ ॥&lt;br&gt;&#xA;ललाटे भस्मना तिर्यक्त्रिपुण्ड्रस्य च धारणम् ।&lt;br&gt;&#xA;विना पुण्ड्रान्तरं मोहाद्धारयन्नारकी भवेत् ॥ ११० ॥&lt;br&gt;&#xA;वेदमार्गैकनिष्ठस्तु मोहेनाप्यङ्‌कितो यदि ।&lt;br&gt;&#xA;पतत्येव न सन्देहस्तथा पुण्ड्रान्तरादपि ॥ १११ ॥&lt;br&gt;&#xA;नाङ्‌कनं विग्रहे कुर्याद्वेदमार्गं समाश्रितः ।&lt;br&gt;&#xA;श्रौतधर्मैकनिष्ठानां लिङ्‌गं तु श्रौतमेव हि ॥ ११२ ॥&lt;br&gt;&#xA;अश्रौतधर्मनिष्ठानामश्रौत लिङ्‌गमीरितम् ।&lt;br&gt;&#xA;देवता वेदसिद्धा यास्तासां लिङ्‌गं तु वैदिकम् ॥ ११३ ॥&lt;br&gt;&#xA;अश्रौततन्त्रनिष्ठा यास्तासामश्रौतमेव हि ।&lt;br&gt;&#xA;वेदसिद्धो महादेवः साक्षात्संसारमोचकः ॥ ११४ ॥&lt;br&gt;&#xA;भक्तानामुपकाराय श्रौतं लिङ्‌गं दधाति च ।&lt;br&gt;&#xA;वेदसिद्धस्य विष्णोश्च श्रौतं लिङ्‌गं न चेतरत् ॥ ११५ ॥&lt;br&gt;&#xA;प्रादुर्भावविशेषाणामपि तस्य तदेव हि ।&lt;br&gt;&#xA;श्रौतं लिङ्‌गं तु विज्ञेयं त्रिपुण्ड्रोद्धूलनादिकम् ॥ ११६ ॥&lt;br&gt;&#xA;अश्रौतमूर्ध्वपुण्ड्रादि नैव तिर्यक्त्रिपुण्ड्रकम् ।&lt;br&gt;&#xA;वेदमार्गैकनिष्ठानां वेदोक्तेनैव वर्त्मना ॥ ११७ ॥&lt;br&gt;&#xA;ललाटे भस्मना तिर्यक्त्रिपुण्ड्रं धार्यमेव हि ।&lt;br&gt;&#xA;यस्तु नारायणं देवं प्रपन्नः परमं पदम् ।&lt;br&gt;&#xA;धारयेत्सर्वदा शूलं ललाटे गन्धवारिणा ॥ ११८ ॥&lt;/p&gt;</description>
    </item>
    <item>
      <title>१६</title>
      <link>https://vishvAsa.github.io/purANam/shAktam/devI-bhAgavatam/11/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/16/</guid>
      <description>&lt;p&gt;श्रीनारायण उवाच&lt;br&gt;&#xA;अथातः श्रूयतां पुण्यं सन्ध्योपासनमुत्तमम् ।&lt;br&gt;&#xA;भस्मधारणमाहात्म्यं कथितं चैव विस्तरात् ॥ १ ॥&lt;br&gt;&#xA;प्रातःसन्ध्याविधानं च कथयिष्यामि तेऽनघ ।&lt;br&gt;&#xA;प्रातःसन्ध्यां सनक्षत्रां मध्याह्ने मध्यभास्कराम् ॥ २ ॥&lt;br&gt;&#xA;ससूर्यां पश्चिमां सन्ध्यां तिस्रः सन्ध्या उपासते ।&lt;br&gt;&#xA;तद्भेदानपि वक्ष्यामि शृणु देवर्षिसत्तम ॥ ३ ॥&lt;br&gt;&#xA;उत्तमा तारकोपेता मध्यमा लुप्ततारका ।&lt;br&gt;&#xA;अधमा सूर्यसहिता प्रातःसन्ध्या त्रिधा मता ॥ ४ ॥&lt;br&gt;&#xA;उत्तमा सूर्यसहिता मध्यमास्तमिते रवौ ।&lt;br&gt;&#xA;अधमा तारकोपेता सायंसन्ध्या त्रिधा मता ॥ ५ ॥&lt;br&gt;&#xA;विप्रो वृक्षो मूलकान्यत्र सन्ध्या&lt;br&gt;&#xA;वेदः शाखा धर्मकर्माणि पत्रम् ।&lt;br&gt;&#xA;तस्मान्मूलं यत्नतो रक्षणीयं&lt;br&gt;&#xA;छिन्ने मूले नैव वृक्षो न शाखा ॥ ६ ॥&lt;br&gt;&#xA;सन्ध्या येन न विज्ञाता सन्ध्या येनानुपासिता ।&lt;br&gt;&#xA;जीवमानो भवेच्छूद्रो मृतः श्वा चैव जायते ॥ ७ ॥&lt;br&gt;&#xA;तस्मान्नित्यं प्रकर्तव्यं सन्ध्योपासनमुत्तमम् ।&lt;br&gt;&#xA;तदभावेऽन्यकर्मादावधिकारी भवेन्न हि ॥ ८ ॥&lt;br&gt;&#xA;उदयास्तमयादूर्ध्वं यावत्स्याद्‌घटिकात्रयम् ।&lt;br&gt;&#xA;तावत्सन्ध्यामुपासीत प्रायश्चित्तं ततः परम् ॥ ९ ॥&lt;br&gt;&#xA;कालातिक्रमणे जाते चतुर्थार्घ्यं प्रदापयेत् ।&lt;br&gt;&#xA;अथवाष्टशतं देवीं जप्त्वादौ तां समाचरेत् ॥ १० ॥&lt;br&gt;&#xA;यस्मिन्काले तु यत्कर्म तत्कालाधीश्वरीं च ताम् ।&lt;br&gt;&#xA;सन्ध्यामुपास्य पश्चात्तु तत्कालीनं समाचरेत् ॥ ११ ॥&lt;br&gt;&#xA;गृहे साधारणा प्रोक्ता गोष्ठे वै मध्यमा भवेत् ।&lt;br&gt;&#xA;नदीतीरे चोत्तमा स्याद्देवीगेहे तदुत्तमा ॥ १२ ॥&lt;br&gt;&#xA;यतो देव्या उपासेयं ततो देव्यास्तु सन्निधौ ।&lt;br&gt;&#xA;सन्ध्यात्रयं प्रकर्तव्यं तदानन्त्याय कल्पते ॥ १३ ॥&lt;br&gt;&#xA;एतस्या अपरं दैवं ब्राह्मणानां च विद्यते ।&lt;br&gt;&#xA;न विष्णूपासना नित्या न शिवोपासना तथा ॥ १४ ॥&lt;br&gt;&#xA;यथा भवेन्महादेव्या गायत्र्याः श्रुतिचोदिता ।&lt;br&gt;&#xA;सर्ववेदसारभूता गायत्र्यास्तु समर्चना ॥ १५ ॥&lt;br&gt;&#xA;ब्रह्मादयोऽपि सन्ध्यायां तां ध्यायन्ति जपन्ति च ।&lt;br&gt;&#xA;वेदा जपन्ति तां नित्यं वेदोपास्या ततः स्मृता ॥ १६ ॥&lt;br&gt;&#xA;तस्मात्सर्वे द्विजाः शाक्ता न शैवा न च वैष्णवाः ।&lt;br&gt;&#xA;आदिशक्तिमुपासन्ते गायत्रीं वेदमातरम् ॥ १७ ॥&lt;br&gt;&#xA;आचान्तः प्राणमायम्य केशवादिकनामभिः ।&lt;br&gt;&#xA;केशवश्च तथा नारायणो माधव एव च ॥ १८ ॥&lt;br&gt;&#xA;गोविन्दो विष्णुरेवाथ मधुसूदन एव च ।&lt;br&gt;&#xA;त्रिविक्रमो वामनश्च श्रीधरोऽपि ततः परम् ॥ १९ ॥&lt;br&gt;&#xA;हृषीकेशः पद्मनाभो दामोदर अतः परम् ।&lt;br&gt;&#xA;सङ्‌कर्षणो वासुदेवः प्रद्युम्नोऽप्यनिरुद्धकः ॥ २० ॥&lt;br&gt;&#xA;पुरुषोत्तमाधोक्षजौ च नारसिंहोऽप्युतस्तथा ।&lt;br&gt;&#xA;जनार्दन उपेन्द्रश्च हरिः कृष्णोऽन्तिमस्तथा ॥ २१ ॥&lt;br&gt;&#xA;ॐकारपूर्वकं नाम चतुर्विंशतिसङ्‌ख्यया ।&lt;br&gt;&#xA;स्वाहान्तैः प्राशयेद्वारि नमोऽन्तैः स्पर्शयेत्तथा ॥ २२ ॥&lt;br&gt;&#xA;केशवादित्रिभिः पीत्वा द्वाभ्यां प्रक्षालयेत्करौ ।&lt;br&gt;&#xA;मुखं प्रक्षालयेद्द्वाभ्यां द्वाभ्यामुन्मार्जनं तथा ॥ २३ ॥&lt;br&gt;&#xA;एकेन पाणिं सम्प्रोक्ष्य पादावपि शिरोऽपि च ।&lt;br&gt;&#xA;सङ्‌कर्षणादिदेवानां द्वादशाङ्‌गानि संस्पृशेत् ॥ २४ ॥&lt;br&gt;&#xA;दक्षिणेनोदकं पीत्वा वामेन संस्पृशेद्‌बुध: ।&lt;br&gt;&#xA;तावन्न शुध्यते तोयं यावद्वामेन न स्पृशेत् ॥ २५ ॥&lt;br&gt;&#xA;गोकर्णाकृतिहस्तेन माषमात्रं जलं पिबेत् ।&lt;br&gt;&#xA;ततो न्यूनाधिकं पीत्वा सुरापायी भवेद्‌द्विजः ॥ २६ ॥&lt;br&gt;&#xA;संहताङ्‌गुलिना तोयं पाणिना दक्षिणेन तु ।&lt;br&gt;&#xA;मुक्ताङ्‌गुष्ठकनिष्ठाभ्यां शेषेणाचमनं विदुः ॥ २७ ॥&lt;br&gt;&#xA;प्राणायामं ततः कृत्वा प्रणवस्मृतिपूर्वकम् ।&lt;br&gt;&#xA;गायत्रीं शिरसा सार्धं तुरीयपदसंयुताम् ॥ २८ ॥&lt;br&gt;&#xA;दक्षिणे रेचयेद्वायुं वामेन पूरितोदरम् ।&lt;br&gt;&#xA;कुम्भेन धारयेन्नित्यं प्राणायामं विदुर्बुधा: ॥ २९ ॥&lt;br&gt;&#xA;पीडयेद्दक्षिणां नाडीमङ्‌गुष्ठेन तथोत्तराम् ।&lt;br&gt;&#xA;कनिष्ठानामिकाभ्यां तु मध्यमां तर्जनीं त्यजेत् ॥ ३० ॥&lt;br&gt;&#xA;रेचक: पूरकश्चैव प्राणायामोऽथ कुम्भक: ।&lt;br&gt;&#xA;प्रोच्यते सर्वशास्त्रेषु योगिभिर्यतमानसै: ॥ ३१ ॥&lt;br&gt;&#xA;रेचकः सृजते वायुं पूरकः पूरयेत्तु तम् ।&lt;br&gt;&#xA;साम्येन संस्थितिर्यत्तत्कुम्भकः परिकीर्तितः ॥ ३२ ॥&lt;br&gt;&#xA;नीलोत्पलदलश्यामं नाभिमध्ये प्रतिष्ठितम् ।&lt;br&gt;&#xA;चतुर्भुजं महात्मानं पूरके चिन्तयेद्धरिम् ॥ ३३ ॥&lt;br&gt;&#xA;कुम्भके तु हृदि स्थाने ध्यायेत्तु कमलासनम् ।&lt;br&gt;&#xA;प्रजापतिं जगन्नाथं चतुर्वक्त्रं पितामहम् ॥ ३४ ॥&lt;br&gt;&#xA;रेचके शङ्‌करं ध्यायेल्ललाटस्थं महेश्वरम् ।&lt;br&gt;&#xA;शुद्धस्फटिकसङ्काशं निर्मलं पापनाशनम् ॥ ३५ ॥&lt;br&gt;&#xA;पूरके विष्णुसायुज्यं कुम्भके ब्रह्मणो गतिम् ।&lt;br&gt;&#xA;रेचकेन तृतीयं तु प्राप्नुयादीश्वरं परम् ॥ ३६ ॥&lt;br&gt;&#xA;पौराणाचमनाद्यं च प्रोक्तं देवर्षिसत्तम ।&lt;br&gt;&#xA;श्रौतमाचमनाद्यं च शृणु पापापहं मुने ॥ ३७ ॥&lt;br&gt;&#xA;प्रणवं पूर्वमुच्चार्य गायत्रीं तु तदित्यृचम् ।&lt;br&gt;&#xA;पादादौ व्याहृतीस्तिस्रः श्रौताचमनमुच्यते ॥ ३८ ॥&lt;br&gt;&#xA;गायत्रीं शिरसा सार्धं जपेद्‌व्याहृतिपूर्विकाम् ।&lt;br&gt;&#xA;प्रतिप्रणवसंयुक्तां त्रितयं प्राणसंयमः ॥ ३९ ॥&lt;br&gt;&#xA;(सलक्षणं तु प्राणानामायामं कीर्त्यतेऽधुना ।&lt;br&gt;&#xA;नानापापैकशमनं महापुण्यफलप्रदम् ॥)&lt;br&gt;&#xA;पञ्चाङ्‌गुलीभिर्नासाग्रं पीडयेत्प्रणवेन तु ।&lt;br&gt;&#xA;सर्वपापहरा मुद्रा वानप्रस्थगृहस्थयोः ॥ ४० ॥&lt;br&gt;&#xA;कनिष्ठानामिकाङ्‌गुष्ठैर्यतेश्च ब्रह्मचारिणः ।&lt;br&gt;&#xA;आपो हि ष्ठेति तिसृभिः प्रोक्षणं स्यात्कुशोदकैः ॥ ४१ ॥&lt;br&gt;&#xA;ऋगन्ते मार्जनं कुर्यात्पादान्ते वा समाहितः ।&lt;br&gt;&#xA;नवप्रणवयुक्तेन आपो हि ष्ठेत्यनेन तु ॥ ४२ ॥&lt;br&gt;&#xA;नश्येदघं मार्जनेन संवत्सरसमुद्भवम् ।&lt;br&gt;&#xA;तत आचमनं कृत्वा सूर्यश्चेति पिबेदपः ॥ ४३ ॥&lt;br&gt;&#xA;अन्तःकरणसम्भिन्नं पापं तस्य विनश्यति ।&lt;br&gt;&#xA;प्रणवेन व्याहृतिभिर्गायत्र्या प्रणवाद्यया ॥ ४४ ॥&lt;br&gt;&#xA;आपो हि ष्ठेति सूक्तेन मार्जनं चैव कारयेत् ।&lt;br&gt;&#xA;उद्धृत्य दक्षिणे हस्ते जलं गोकर्णवत्कृते ॥ ४५ ॥&lt;br&gt;&#xA;नीत्वा तं नासिकाग्रं तु वामकुक्षौ स्मरेदघम् ।&lt;br&gt;&#xA;पुरुषं कृष्णवर्णं च ऋतं चेति पठेत्ततः ॥ ४६ ॥&lt;br&gt;&#xA;द्रुपदां वा ऋचं पश्चाद्दक्षनासापुटेन च ।&lt;br&gt;&#xA;श्वासमार्गेण तं पापमानयेत्करवारिणि ॥ ४७ ॥&lt;br&gt;&#xA;नावलोक्यैव तद्वारि वामभागेऽश्मनि क्षिपेत् ।&lt;br&gt;&#xA;निष्पापं तु शरीरं मे सञ्जातमिति भावयेत् ॥ ४८ ॥&lt;br&gt;&#xA;उत्थाय तु ततः पादौ द्वौ समौ सन्नियोजयेत् ।&lt;br&gt;&#xA;जलाञ्जलिं गृहीत्वा तु तर्जन्यङ्‌गुष्ठवर्जितम् ॥ ४९ ॥&lt;br&gt;&#xA;वीक्ष्य भानुं क्षिपेद्वारि गायत्र्या चाभिमन्त्रितम् ।&lt;br&gt;&#xA;त्रिवारं मुनिशार्दूल विधिरेषोऽर्घ्यमोचने ॥ ५० ॥&lt;br&gt;&#xA;ततः प्रदक्षिणां कुर्यादसावादित्यमन्त्रतः ।&lt;br&gt;&#xA;मध्याह्ने सकृदेव स्यात्सन्ध्ययोस्तु त्रिवारतः ॥ ५१ ॥&lt;br&gt;&#xA;ईषन्नग्रः प्रभाते तु मध्याह्ने दण्डवत्स्थितः ।&lt;br&gt;&#xA;आसने चोपविष्टस्तु द्विजः सायं क्षिपेदपः ॥ ५२ ॥&lt;br&gt;&#xA;उदकं प्रक्षिपेद्यस्मात्तत्कारणमतः शृणु ।&lt;br&gt;&#xA;त्रिंशत्कोट्यो महावीरा मन्देहा नाम राक्षसाः ॥ ५३ ॥&#xA;कृतघ्ना दारुणा घोराः सूर्यमिच्छन्ति खादितुम् ।&lt;br&gt;&#xA;ततो देवगणाः सर्वे ऋषयश्च तपोधनाः ॥ ५४ ॥&lt;br&gt;&#xA;उपासते महासन्ध्यां प्रक्षिपन्त्युदकाञ्जलिम् ।&lt;br&gt;&#xA;दह्यन्ते तेन दैत्यास्ते वज्रीभूतेन वारिणा ॥ ५५ ॥&lt;br&gt;&#xA;एतस्मात्कारणाद्विप्राः सन्ध्यां नित्यमुपासते ।&lt;br&gt;&#xA;महापुण्यस्य जननं सन्ध्योपासनमीरितम् ॥ ५६ ॥&lt;br&gt;&#xA;अर्घ्याङ्‌गभूतमन्त्रोऽयं प्रोच्यते शृणु नारद ।&lt;br&gt;&#xA;यदुच्चारणमात्रेण साङ्‌गं सन्ध्याफलं भवेत् ॥ ५७ ॥&lt;br&gt;&#xA;सोऽहमर्कोऽस्म्यहं ज्योतिरात्मा ज्योतिरहं शिवः ।&lt;br&gt;&#xA;आत्मज्योतिरहं शुक्लः सर्वज्योती रसोऽस्म्यहम् ॥ ५८ ॥&lt;br&gt;&#xA;आगच्छ वरदे देवि गायत्रि ब्रह्मरूपिणि ।&lt;br&gt;&#xA;जपानुष्ठानसिद्ध्यर्थं प्रविश्य हृदयं मम ॥ ५९ ॥&lt;br&gt;&#xA;उत्तिष्ठ देवि गन्तव्यं पुनरागमनाय च ।&lt;br&gt;&#xA;अर्घ्येषु देवि गन्तव्यं प्रविश्य हृदयं मम ॥ ६० ॥&lt;br&gt;&#xA;ततः शुद्धस्थले नैजमासनं स्थापयेद्‌बुधः ।&lt;br&gt;&#xA;तत्रारुह्य जपेत्पश्चाद्‌गायत्रीं वेदमातरम् ॥ ६१ ॥&lt;br&gt;&#xA;अत्रैव खेचरी मुद्रा प्राणायामोत्तरं मुने ।&lt;br&gt;&#xA;प्रातःसन्ध्याविधाने च कीर्तिता मुनिपुङ्‌गव ॥ ६२ ॥&lt;br&gt;&#xA;तन्नामार्थं प्रवक्ष्यामि सादरं शृणु नारद ।&lt;br&gt;&#xA;चित्तं चरति खे यस्माज्जिह्वा चरति खे गता ॥ ६३ ॥&lt;br&gt;&#xA;भ्रुवोरन्तर्गता दृष्टिर्मुद्रा भवति खेचरी ।&lt;br&gt;&#xA;न चासनं सिद्धसमं न कुम्भसदृशोऽनिलः ॥ ६४ ॥&lt;br&gt;&#xA;न खेचरीसमा मुद्रा सत्यं सत्यं च नारद ।&lt;br&gt;&#xA;घण्टावत्पणवोच्चाराद्वायुं निर्जित्य यत्नतः ॥ ६५ ॥&lt;br&gt;&#xA;स्थिरासने स्थिरो भूत्वा निरहङ्‌कारनिर्ममः ।&lt;br&gt;&#xA;लक्षणं नारद मुने शृणु सिद्धासनस्य च ॥ ६६ ॥&lt;br&gt;&#xA;योनिस्थानकमङ्‌घ्रिमूलघटितं कृत्वा दृढं विन्यसे-&lt;br&gt;&#xA;न्मेढ्रे पादमथैकमेव हृदयं कृत्वा समं विग्रहम् ।&lt;br&gt;&#xA;स्थाणुः संयमितेन्द्रियोऽचलदृशा पश्यन्भ्रुवोरन्तरं&lt;br&gt;&#xA;तिष्ठत्येतदतीव योगिसुखदं सिद्धासनं प्रोच्यते ॥ ६७ ॥&lt;br&gt;&#xA;आयातु वरदा देवी अक्षरं ब्रह्मसम्मितम् ।&lt;br&gt;&#xA;गायत्री छन्दसां मातरिदं ब्रह्म जुषस्व मे ॥ ६८ ॥&lt;br&gt;&#xA;यदह्ना कुरुते पापं तदह्ना प्रतिमुच्यते ।&lt;br&gt;&#xA;यद्‌रात्र्या कुरुते पापं तद्‌रात्र्या प्रतिमुच्यते ॥ ६९ ॥&lt;br&gt;&#xA;सर्ववर्णे महादेवि सन्ध्याविद्ये सरस्वति ।&lt;br&gt;&#xA;अजरे अमरे देवि सर्वदेवि नमोऽस्तु ते ॥ ७० ॥&lt;br&gt;&#xA;तेजोऽसीत्यादिमन्त्रेण देवीमावाहयेत्ततः ।&lt;br&gt;&#xA;यत्कृतं त्वदनुष्ठानं तत्सर्वं पूर्णमस्तु मे ॥ ७१ ॥&lt;br&gt;&#xA;ततः शापविमोक्षाय विधानं सम्यगाचरेत् ।&lt;br&gt;&#xA;ब्रह्मशापस्ततो विश्वामित्रस्य च तथैव च ॥ ७२ ॥&lt;br&gt;&#xA;वसिष्ठशाप इत्येतत्त्रिविधं शापलक्षणम् ।&lt;br&gt;&#xA;ब्रह्मणः स्मरणेनैव ब्रह्मशापो निवर्तते ॥ ७३ ॥&lt;br&gt;&#xA;विश्वामित्रस्मरणतो विश्वामित्रस्य शापतः ।&lt;br&gt;&#xA;वसिष्ठस्मरणादेव तस्य शापो विनश्यति ॥ ७४ ॥&lt;br&gt;&#xA;हृत्पद्ममध्ये पुरुषं प्रमाणं&lt;br&gt;&#xA;सत्यात्मकं सर्वजगत्स्वरूपम् ।&lt;br&gt;&#xA;ध्यायामि नित्यं परमात्मसञ्ज्ञं&lt;br&gt;&#xA;चिद्‌रूपमेकं वचसामगम्यम् ॥ ७५ ॥&lt;br&gt;&#xA;अथ न्यासविधिं वक्ष्ये सन्ध्याया अङ्‌गसम्भवम् ।&lt;br&gt;&#xA;ॐकारं पूर्ववद्योज्यं ततो मन्त्रानुदीरयेत् ॥ ७६ ॥&lt;br&gt;&#xA;भूरित्युक्त्वा च पादाभ्यां नम इत्येव चोच्चरेत् ।&lt;br&gt;&#xA;भुवः पूर्वं तु जानुभ्यां स्व: कटिभ्यां नमो वदेत् ॥ ७७ ॥&lt;br&gt;&#xA;महर्नाभ्यै जनश्चैव हदयाय ततस्तपः ।&lt;br&gt;&#xA;कण्ठाय च ततः सत्यं ललाटे परिकीर्तयेत् ॥ ७८ ॥&lt;br&gt;&#xA;अङ्‌गुष्ठाभ्यां तत्सवितुस्तर्जनीभ्यां वरेण्यकम् ।&lt;br&gt;&#xA;भर्गो देवस्य मध्याध्यां धीमहीत्येव कीर्तयेत् ॥ ७९ ॥&lt;br&gt;&#xA;अनामाभ्यां कनिष्ठाभ्यां धियो यो न: पदं वदेत् ।&lt;br&gt;&#xA;प्रचोदयात्करपृष्ठतलयोर्विन्यसेत्सुधी: ॥ ८० ॥&lt;br&gt;&#xA;ब्रह्मात्मने तत्सवितुर्हृदयाय नमस्तथा ।&lt;br&gt;&#xA;विष्ण्वात्मने वरेण्यं च शिरसे नम इत्यपि ॥ ८१ ॥&lt;br&gt;&#xA;भर्गो देवस्थ रुद्रात्मने शिखायै प्रकीर्तितम् ।&lt;br&gt;&#xA;शक्त्यात्मने धीमहीति कवचाय ततः परम् ॥ ८२ ॥&lt;br&gt;&#xA;कालात्मने धियो यो नो नेत्रत्रय उदीरितम् ।&lt;br&gt;&#xA;प्रचोदयाच्च सर्वात्मनेऽस्त्राय परिकीर्तितम् ॥ ८३ ॥&lt;br&gt;&#xA;अक्षरन्यासमेवाग्रे कथयामि महामुने ।&lt;br&gt;&#xA;गायत्रीवर्णसम्भूतन्यास: पापहरः पर: ॥ ८४ ॥&lt;br&gt;&#xA;प्रणवं पूर्वमुच्चार्य वर्णन्यासः प्रकीर्तितः ।&lt;br&gt;&#xA;तत्कारमादावुच्चार्य पादाङ्‌गुष्ठद्वये न्यसेत् ॥ ८५ ॥&lt;br&gt;&#xA;सकारं गुल्फयोस्तद्वद्‌विकारं जङ्‌घयोर्न्यसेत् ।&lt;br&gt;&#xA;जान्वोस्तुकारं विन्यस्य ऊर्वोश्चैव वकारकम् ॥ ८६ ॥&lt;br&gt;&#xA;रेकारं च गुदे न्यस्य णिकारं लिङ्‌ग एव च ।&lt;br&gt;&#xA;कट्यां यकारमेवात्र भकारं नाभिमण्डले ॥ ८७ ॥&lt;br&gt;&#xA;गोकारं हृदये न्यस्य देकारं स्तनयोर्द्वयोः ।&lt;br&gt;&#xA;वकारं हृदि विन्यस्य स्यकारं कण्ठकूपके ॥ ८८ ॥&lt;br&gt;&#xA;धीकारं मुखदेशे तु मकारं तालुदेशके ।&lt;br&gt;&#xA;हिकारं नासिकाग्रे तु धिकारं नेत्रमण्डले ॥ ८९ ॥&lt;br&gt;&#xA;भ्रूमध्ये चैव योकारं योकारं च ललाटके ।&lt;br&gt;&#xA;नकारं वै पूर्वमुखे प्रकारं दक्षिणे मुखे ॥ ९० ॥&lt;br&gt;&#xA;चोकारं पश्चिममुखे दकारं चोत्तरे मुखे ।&lt;br&gt;&#xA;याकारं मूर्ध्नि विन्यस्य तकारं व्यापकं न्यसेत् ॥ ९१ ॥&lt;br&gt;&#xA;एतन्न्यासविधिं केचिन्नेच्छन्ति जपतत्पराः ।&lt;br&gt;&#xA;ततो ध्यायेन्महादेवीं जगन्मातरमम्बिकाम् ॥ ९२ ॥&lt;br&gt;&#xA;भास्वज्जपाप्रसूनाभां कुमारीं परमेश्वरीम् ।&lt;br&gt;&#xA;रक्ताम्बुजासनारूढां रक्तगन्धानुलेपनाम् ॥ ९३ ॥&lt;br&gt;&#xA;रक्तमाल्याम्बरधरां चतुरास्यां चतुर्भुजाम् ।&lt;br&gt;&#xA;द्विनेत्रां स्रुक्स्रुवो मालां कुण्डिकां चैव बिभ्रतीम् ॥ ९४ ॥&lt;br&gt;&#xA;सर्वाभरणसन्दीप्तामृग्वेदाध्यायिनीं पराम् ।&lt;br&gt;&#xA;हंसपत्रामाहवनीयमध्यस्थां ब्रह्मदेवताम् ॥ ९५ ॥&lt;br&gt;&#xA;चतुष्पदामष्टकुक्षिं सप्तशीर्षां महेश्वरीम् ।&lt;br&gt;&#xA;अग्निवक्त्रां रुद्रशिखां विष्णुचित्तां तु भावयेत् ॥ ९६ ॥&lt;br&gt;&#xA;ब्रह्मा तु कवचं यस्या गोत्रं साङ्ख्यायनं स्मृतम् ।&lt;br&gt;&#xA;आदित्यमण्डलान्तःस्थां ध्यायेद्देवीं महेश्वरीम् ॥ ९७ ॥&lt;br&gt;&#xA;एवं ध्यात्वा विधानेन गायत्रीं वेदमातरम् ।&lt;br&gt;&#xA;ततो मुद्राः प्रकुर्वीत देव्याः प्रीतिकराः शुभाः ॥ ९८ ॥&lt;br&gt;&#xA;सुमुखं सपुटं चैव विततं विस्तृतं तथा ।&lt;br&gt;&#xA;द्विमुखं त्रिमुखं चैव चतुष्कं पञ्चकं तथा ॥ ९९ ॥&lt;br&gt;&#xA;षण्मुखाधोमुखं चैव व्यापकाञ्जलिकं तथा ।&lt;br&gt;&#xA;शकटं यमपाशं च ग्रथितं सन्मुखोन्मुखम् ॥ १०० ॥&lt;br&gt;&#xA;विलम्बं मुष्टिकं चैव मत्स्यं कूर्मं वराहकम् ।&lt;br&gt;&#xA;सिंहाक्रान्तं महाक्रान्तं मुद्‌गरं पल्लवं तथा ॥ १०१ ॥&lt;br&gt;&#xA;चतुर्विंशतिमुद्राश्च गायत्र्याः सम्प्रदर्शयेत् ।&lt;br&gt;&#xA;शताक्षरां च गायत्रीं सकृदावर्तयेत्सुधीः ॥ १०२ ॥&lt;br&gt;&#xA;चतुर्विंशत्यक्षराणि गायत्र्या कीर्तितानि हि ।&lt;br&gt;&#xA;जातवेदसनाम्नीं च ऋचमुच्चारयेत्ततः ॥ १०३ ॥&lt;br&gt;&#xA;त्र्यम्बकस्यर्चमावृत्य गायत्री शतवर्णका ।&lt;br&gt;&#xA;भवतीयं महापुण्या सकृज्जप्या बुधैरियम् ॥ १०४ ॥&lt;br&gt;&#xA;ॐकारं पूर्वमुच्चार्य भूर्भुवः स्वस्तथैव च ।&lt;br&gt;&#xA;चतुर्विंशत्यक्षरां च गायत्रीं प्रोच्चरेत्ततः ॥ १०५ ॥&lt;br&gt;&#xA;एवं नित्यं जपं कुर्याद्‌ब्राह्मणो विप्रपुङ्‌गवः ।&lt;br&gt;&#xA;स समग्रं फलं प्राप्य सन्ध्यायाः सुखमेधते ॥ १०६ ॥&lt;/p&gt;</description>
    </item>
    <item>
      <title>१७</title>
      <link>https://vishvAsa.github.io/purANam/shAktam/devI-bhAgavatam/11/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/17/</guid>
      <description>&lt;p&gt;श्रीनारायण उवाच&lt;br&gt;&#xA;भिन्नपादा तु गायत्री ब्रह्महत्याप्रणाशिनी ।&lt;br&gt;&#xA;अभिन्नपादा गायत्री ब्रह्महत्यां प्रयच्छति ॥ १ ॥&lt;br&gt;&#xA;अच्छिन्नपादागायत्रीजपं कुर्वन्ति ये द्विजाः ।&lt;br&gt;&#xA;अथोमुखाश्च तिष्ठन्ति कल्पकोटिशतानि च ॥ २ ॥&lt;br&gt;&#xA;सम्पुटैका षडोङ्‌कारा गायत्री विविधा मता ।&lt;br&gt;&#xA;धर्मशास्त्रपुराणेषु इतिहासेषु सुव्रत ॥ ३ ॥&lt;br&gt;&#xA;पञ्चप्रणवसंयुक्तां जपेदित्यनुशासनम् ।&lt;br&gt;&#xA;जपसङ्ख्याष्टभागान्ते पादो जप्यस्तुरीयकः ॥ ४ ॥&lt;br&gt;&#xA;स द्विजः परमो ज्ञेयः परं सायुज्यमाप्नुयात् ।&lt;br&gt;&#xA;अन्यथा प्रजपेद्यस्तु स जपो विफलो भवेत् ॥ ५ ॥&lt;br&gt;&#xA;सम्पुटैका षडोङ्‌कारा भवेत्सा ऊर्ध्वरेतसाम् ।&lt;br&gt;&#xA;गृहस्थो ब्रह्मचारी वा मोक्षार्थी तुरीयां जपेत् ॥ ६ ॥&lt;br&gt;&#xA;तुरीयपादो गायत्र्याः परोरजसे सावदोम् ।&lt;br&gt;&#xA;ध्यानमस्य प्रवक्ष्यामि जपसाङ्‌गफलप्रदम् ॥ ७ ॥&lt;br&gt;&#xA;हृदि विकसितपद्मं सार्कसोमाग्निबिम्बं&lt;br&gt;&#xA;प्रणवमयमचिन्त्यं यस्य पीतं प्रकल्प्यम् ।&lt;br&gt;&#xA;अचलपरमसूक्ष्मं ज्योतिराकाशसारं&lt;br&gt;&#xA;भवतु मम मुदेऽसौ सच्चिदानन्दरूपः ॥ ८ ॥&lt;br&gt;&#xA;त्रिशूलयोनी सुरभिमक्षमालां च लिङ्‌गकम् ।&lt;br&gt;&#xA;अम्बुजं च महामुद्रामिति सप्त प्रदर्शयेत् ॥ ९ ॥&lt;br&gt;&#xA;या सन्ध्या सैव गायत्री सच्चिदानन्दरूपिणी ।&lt;br&gt;&#xA;भक्त्या तां ब्राह्मणो नित्यं पूजयेच्च नमेत्ततः ॥ १० ॥&lt;br&gt;&#xA;ध्यातस्य पूजां कुर्वीत पञ्चभिश्चोपचारकैः ।&lt;br&gt;&#xA;लं पृथिव्यात्मने गन्धमर्पयामि नमो नमः ॥ ११ ॥&lt;br&gt;&#xA;हमाकाशात्मने पुष्पं चार्पयामि नमो नमः ।&lt;br&gt;&#xA;यं च वाय्वात्मने धूपं चार्पयामि ततो वदेत् ॥ १२ ॥&lt;br&gt;&#xA;रं च वह्न्यात्मने दीपमर्पयामि ततो वदेत् ।&lt;br&gt;&#xA;वममृतात्मने तस्मै नैवेद्यमपि चार्पयेत् ॥ १३ ॥&lt;br&gt;&#xA;यं रं लं वं हमिति च पुष्पाञ्जलिमथार्पयेत् ।&lt;br&gt;&#xA;एवं पूजां विधायाथ चान्ते मुद्राः प्रदर्शयेत् ॥ १४ ॥&lt;br&gt;&#xA;ध्यायेत्तु मनसा देवीं मन्त्रमुच्चारयेच्छनैः ।&lt;br&gt;&#xA;न कम्पयेच्छिरो ग्रीवा दन्तान्नैव प्रकाशयेत् ॥ १५ ॥&lt;br&gt;&#xA;विधिनाष्टोत्तरशतमष्टाविंशतिरेव वा ।&lt;br&gt;&#xA;दशवारमशक्तो वा नातो न्यूनं कदाचन ॥ १६ ॥&lt;br&gt;&#xA;तत उद्वासयेद्देवीमुत्तमेत्यनुवाकतः ।&lt;br&gt;&#xA;न गायत्रीं जपेद्विद्वाञ्जलमध्ये कथञ्चन ॥ १७ ॥&lt;br&gt;&#xA;यतः साग्निमुखी प्रोक्तेत्याहुः केचिन्महर्षयः ।&lt;br&gt;&#xA;सुरभिर्ज्ञानशूर्पं च कूर्मो योनिश्च पङ्‌कजम् ॥ १८ ॥&lt;br&gt;&#xA;लिङ्‌गं निर्वाणकं चैव जपान्तेऽष्टौ प्रदर्शयेत् ।&lt;br&gt;&#xA;यदक्षरपदभ्रष्टं स्वरव्यञ्जनवर्जितम् ॥ १९ ॥&lt;br&gt;&#xA;तत्सर्वं क्षम्यतां देवि कश्यपप्रियवादिनि ।&lt;br&gt;&#xA;गायत्रीतर्पणं चातः करणीयं महामुने ॥ २० ॥&lt;br&gt;&#xA;गायत्री छन्द आख्यातं विश्वामित्रऋषिः स्मृतः ।&lt;br&gt;&#xA;सविता देवता प्रोक्ता विनियोगश्च तर्पणे ॥ २१ ॥&lt;br&gt;&#xA;भूरित्युक्त्वा च ऋग्वेदपुरुषं तर्पयामि च ।&lt;br&gt;&#xA;भुव इत्येतदुक्त्वा च यजुर्वेदमथो वदेत् ॥ २२ ॥&lt;br&gt;&#xA;स्वर्व्याहृतिं समुक्त्वा च सामवेदं समुच्चरेत् ।&lt;br&gt;&#xA;मह इत्येतदुक्त्वान्तेऽथर्ववेदं च तर्पयेत् ॥ २३ ॥&#xA;जनः पदान्त इतिहासपुराणमितीरयेत् ।&lt;br&gt;&#xA;तपः सर्वागमं चैव पुरुषं तर्पयामि च ॥ २४ ॥&lt;br&gt;&#xA;सत्यं च सत्यलोकाख्यपुरुषं तर्पयामि च ।&lt;br&gt;&#xA;ॐ भूर्भूर्लोकपुरुषं तर्पयामि ततो वदेत् ॥ २५ ॥&lt;br&gt;&#xA;भुवश्चेति भुवर्लोकपुरुषं तर्पयामि च ।&lt;br&gt;&#xA;स्वः स्वर्गलोकपुरुषं तर्पयामि ततः परम् ॥ २६ ॥&lt;br&gt;&#xA;ॐभूरेकपदा नाम गायत्रीं तर्पयामि च ।&lt;br&gt;&#xA;भुवो द्विपदां गायत्रीं तर्पयामीति कीर्तयेत् ॥ २७ ॥&lt;br&gt;&#xA;स्वश्च त्रिपदां गायत्रीं तर्पयामि ततो वदेत् ।&lt;br&gt;&#xA;ॐभूर्भुवः स्वश्चेति तथा गायत्रीं च चतुष्पदाम् ॥ २८ ॥&lt;br&gt;&#xA;उषसीं चैव गायत्रीं सावित्रीं च सरस्वतीम् ।&lt;br&gt;&#xA;वेदानां मातरं पृथ्वीमजां चैव तु कौशिकीम् ॥ २९ ॥&lt;br&gt;&#xA;साङ्‌कृतिं वै सार्वजितिं गायत्रीं तर्पणे वदेत् ।&lt;br&gt;&#xA;तर्पणान्ते च शान्त्यर्थं जातवेदसमीरयेत् ॥ ३० ॥&lt;br&gt;&#xA;मानस्तोकेति मन्त्रं च शान्त्यर्थं प्रजपेत्सुधीः ।&lt;br&gt;&#xA;ततोऽपि त्र्यम्बको मन्त्रः शान्त्यर्थः परिकीर्तितः ॥ ३१ ॥&lt;br&gt;&#xA;तच्छंयोरिति मन्त्रं च जपेच्छान्त्यर्थमेव तु ।&lt;br&gt;&#xA;अतो देवा इति द्वाभ्यां सर्वाङ्‌गस्पर्शनं चरेत् ॥ ३२ ॥&lt;br&gt;&#xA;स्योनापृथिविमन्त्रेण भूम्यै कुर्यात्प्रणामकम् ।&lt;br&gt;&#xA;यथाविधि च गोत्रादीनुच्चरेद्‌द्विजसत्तमः ॥ ३३ ॥&lt;br&gt;&#xA;एवं विधानं सन्ध्यायाः प्रातःकाले प्रकीर्तितम् ।&lt;br&gt;&#xA;सन्ध्याकर्म समाप्यान्तेऽप्यग्निहोत्रं स्वयं हुनेत् ॥ ३४ ॥&lt;br&gt;&#xA;पञ्चायतनपूजां च ततः कुर्यात्समाहितः ।&lt;br&gt;&#xA;शिवां शिवं गणपतिं सूर्यं विष्णुं तथार्चयेत् ॥ ३५ ॥&lt;br&gt;&#xA;पौरुषेण तु सूक्तेन व्याहृत्या वा समाहितः ।&lt;br&gt;&#xA;मूलमन्त्रेण वा कुर्याद्‌ह्रीश्च ते इति मन्त्रतः ॥ ३६ ॥&lt;br&gt;&#xA;भवानीं तु यजेन्मध्ये तथैशान्यां तु माधवम् ।&lt;br&gt;&#xA;आग्नेय्यां गिरिजानाथं गणेशं रक्षसां दिशि ॥ ३७ ॥&lt;br&gt;&#xA;वायव्यामर्चयेत्सूर्यमिति देवस्थितिक्रमः ।&lt;br&gt;&#xA;षोडशानुपचारांश्च षोडशर्ग्भिर्हरेन्नरः ॥ ३८ ॥&lt;br&gt;&#xA;देवीमभ्यर्च्य पुरतो यजेदन्याननुक्रमात् ।&lt;br&gt;&#xA;न देवीपूजनात्पुण्यमधिकं क्वचिदीक्ष्यते ॥ ३९ ॥&lt;br&gt;&#xA;अत एव तु सन्ध्यासु सन्ध्योपास्तिः श्रुतीरिता ।&lt;br&gt;&#xA;नाक्षतैरर्चयेर्द्विष्णुं न तुलस्या गणेश्वरम् ॥ ४० ॥&lt;br&gt;&#xA;दूर्वाभिर्नार्चयेद्दुर्गां केतकैर्न महेश्वरम् ।&lt;br&gt;&#xA;मल्लिकाजातिकुसुमं कुटजं पनसं तथा ॥ ४१ ॥&lt;br&gt;&#xA;किंशुकं बकुलं कुन्दं लोध्रं तु करवीरकम् ।&lt;br&gt;&#xA;शिंशपाऽपराजितापुष्पं बब्धूकागस्त्यपुष्पके ॥ ४२ ॥&lt;br&gt;&#xA;मदन्तं सिन्दुवारं च पालाशकुसुमं तथा ।&lt;br&gt;&#xA;दूर्वाङ्‌कुरं बिल्वदलं कुशमञ्जरिकां तथा ॥ ४३ ॥&lt;br&gt;&#xA;शल्लकीमाधवीपुष्पमर्कमन्दारपुष्पकम् ।&lt;br&gt;&#xA;केतकीं कर्णिकारं च कदम्बकुसुमं तथा ॥ ४४ ॥&lt;br&gt;&#xA;पुन्नागश्चम्पकस्तद्वद्यूथिकातगरौ तथा ।&lt;br&gt;&#xA;एवमादीनि पुष्पाणि देवीप्रियकराणि च ॥ ४५ ॥&lt;br&gt;&#xA;गुग्गुलस्य भवेद्धूपो दीपः स्यात्तिलतैलतः ।&lt;br&gt;&#xA;कृत्वेत्थं देवतापूजां ततो मूलमनुं जपेत् ॥ ४६ ॥&lt;br&gt;&#xA;एवं पूजां समाप्यैव वेदाभ्यासं चरेद्‌बुधः ।&lt;br&gt;&#xA;ततः स्ववृत्त्या कुर्वीत पोष्यवर्गार्थसाधनम् ।&lt;br&gt;&#xA;तृतीयदिनभागे तु नियमेन विचक्षणः ॥ ४७ ॥&lt;/p&gt;</description>
    </item>
    <item>
      <title>१८</title>
      <link>https://vishvAsa.github.io/purANam/shAktam/devI-bhAgavatam/11/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/18/</guid>
      <description>&lt;p&gt;नारद उवाच&lt;br&gt;&#xA;पूजाविशेषं श्रीदेव्याः श्रोतुमिच्छामि मानद ।&lt;br&gt;&#xA;येनाश्रितेन मनुजः कृतकृत्यत्वमावहेत् ॥ १ ॥&lt;br&gt;&#xA;श्रीनारायण उवाच&lt;br&gt;&#xA;देवर्षे शृणु वक्ष्यामि श्रीमत्सु पूजनक्रमम् ।&lt;br&gt;&#xA;भुक्तिमुक्तिप्रदं साक्षात्समस्तापन्निवारणम् ॥ २ ॥&lt;br&gt;&#xA;आचम्य मौनी सङ्‌कल्प्य भूतशुद्ध्यादिकं चरेत् ।&lt;br&gt;&#xA;मातृकान्यासपूर्वं तु षडङ्‌गन्यासमाचरेत् ॥ ३ ॥&lt;br&gt;&#xA;शङ्‌खस्य स्थापनं कृत्वा सामान्यार्घ्यं विधाय च ।&lt;br&gt;&#xA;पूजाद्रव्याणि चास्त्रेण प्रोक्षयेन्मतिमान्नरः ॥ ४ ॥&lt;br&gt;&#xA;गुरोरनुज्ञामादाय ततः पूजां समारभेत् ।&lt;br&gt;&#xA;पीठपूजां पुरा कृत्वा देवीं ध्यायेत्ततः परम् ॥ ५ ॥&lt;br&gt;&#xA;आसनाद्युपचारैश्च भक्तिप्रेमयुतः सदा ।&lt;br&gt;&#xA;स्नापयेत्परदेवीं तां पञ्चामृतरसादिभिः ॥ ६ ॥&lt;br&gt;&#xA;पौण्ड्रेक्षुरसपूर्णैस्तु कलशैः शतसङ्ख्यकैः ।&lt;br&gt;&#xA;स्तापयेद्यो महेशानीं न स भूयोऽभिजायते ॥ ७ ॥&lt;br&gt;&#xA;यश्च चूतरसैरेवं स्नापयेज्जगदम्बिकाम् ।&lt;br&gt;&#xA;वेदपारायणं कृत्वा रसेनेक्षूद्भवेन वा ॥ ८ ॥&lt;br&gt;&#xA;तद्‌गेहं न त्यजेन्नित्यं रमा चैव सरस्वती ।&lt;br&gt;&#xA;यस्तु द्राक्षारसेनैव वेदपारायणं चरन् ॥ ९ ॥&lt;br&gt;&#xA;अभिषिञ्चेन्महेशानीं सकुटुम्बो नरोत्तमः ।&lt;br&gt;&#xA;रसरेणुप्रमाणं च देवीलोके महीयते ॥ १० ॥&lt;br&gt;&#xA;कर्पूरागुरुकाश्मीरकस्तूरीपङ्‌कपङ्‌किलैः ।&lt;br&gt;&#xA;सलिलैः स्नापयेद्देवीं वेदपारायणं चरन् ॥ ११ ॥&lt;br&gt;&#xA;भस्मीभवन्ति पापानि शतजन्मार्जितानि च ।&lt;br&gt;&#xA;यो दुग्धकलशैर्देवीं स्तापयेद्वेदपाठतः ॥ १२ ॥&lt;br&gt;&#xA;आकल्पं स वसेन्नित्यं तस्मिन् वै क्षीरसागरे ।&lt;br&gt;&#xA;यस्तु दध्नाभिषिञ्चेत्तां दधिकुल्यापतिर्भवेत् ॥ १३ ॥&lt;br&gt;&#xA;मधुना च धृतेनैव तथा शर्करयापि च ।&lt;br&gt;&#xA;स्नापयेन्मधुकुल्यादिनदीनां स पतिर्भवेत् ॥ १४ ॥&lt;br&gt;&#xA;सहस्रकलशैर्देवीं स्नापयन्भक्तितत्परः ।&lt;br&gt;&#xA;इह लोके सुखी भूत्वाप्यन्यलोके सुखी भवेत् ॥ १५ ॥&lt;br&gt;&#xA;क्षौमं वस्त्रद्वयं दत्त्वा वायुलोकं स गच्छति ।&lt;br&gt;&#xA;रत्ननिर्मितभूषाणां दाता निधिपतिर्भवेत् ॥ १६ ॥&lt;br&gt;&#xA;काश्मीरचन्दनं दत्त्वा कस्तूरीबिन्दुभूषितम् ।&lt;br&gt;&#xA;तथा सीमन्तसिन्दूरं चरणेऽलक्तपत्रकम् ॥ १७ ॥&lt;br&gt;&#xA;इन्द्रासने समारूढो भवेद्देवपतिः परः ।&lt;br&gt;&#xA;पुष्पाणि विविधान्याहुः पूजाकर्मणि साधवः ॥ १८ ॥&lt;br&gt;&#xA;तानि दत्त्वा यथालाभं कैलासं लभते स्वयम् ।&lt;br&gt;&#xA;बिल्वपत्राण्यमोघानि यो दद्यात्परशक्तये ॥ १९ ॥&lt;br&gt;&#xA;तस्य दुःखं कदाचिच्च क्वचिच्च न भविष्यति ।&lt;br&gt;&#xA;बिल्वपत्रत्रये रक्तचन्दनेन तु संल्लिखेत् ॥ २० ॥&lt;br&gt;&#xA;मायाबीजत्रयं यत्नात्सुस्फुटं चातिसुन्दरम् ।&lt;br&gt;&#xA;मायाबीजादिकं नाम चतुर्थ्यन्तं समुच्चरेत् ॥ २१ ॥&lt;br&gt;&#xA;नमोऽन्तं परया भक्त्या देवीचरणपङ्‌कजे ।&lt;br&gt;&#xA;समर्पयेन्महादेव्यै कोमलं तच्च पत्रकम् ॥ २२ ॥&lt;br&gt;&#xA;य एवं कुरुते भक्त्या मनुत्वं लभते हि सः ।&lt;br&gt;&#xA;यस्तु कोटिदलैरेवं कोमलैरतिनिर्मलैः ॥ २३ ॥&lt;br&gt;&#xA;पूजयेद्‌भुवनेशानीं ब्रह्माण्डाधिपतिर्भवेत् ।&lt;br&gt;&#xA;कुन्दपुष्पैर्नवीनैस्तु लुलितैरष्टगन्धतः ॥ २४ ॥&lt;br&gt;&#xA;कोटिसङ्‌ख्यैः पूजयेत्तु प्राजापत्यं लभेद्‌ध्रुवम् ।&lt;br&gt;&#xA;मल्लिकामालतीपुष्पैरष्टगन्धेन लोलितैः ॥ २५ ॥&lt;br&gt;&#xA;कोटिसङ्‌ख्यैः पूजया तु जायते स चतुर्मुखः ।&lt;br&gt;&#xA;दशकोटिभिरप्येवं तैरेव कुसुमैर्मुने ॥ २६ ॥&lt;br&gt;&#xA;विष्णुत्वं लभते मर्त्यो यत्सुरेष्वपि दुर्लभम् ।&lt;br&gt;&#xA;विष्णुनैतद्‌व्रतं पूर्वं कृतं स्वपदलब्धये ॥ २७ ॥&lt;br&gt;&#xA;शतकोटिभिरप्येवं सूत्रात्मत्वं व्रजेद्‌ध्रुवम् ।&lt;br&gt;&#xA;व्रतमेतत्पुरा सम्यक्कृतं भक्त्या प्रयत्नतः ॥ २८ ॥&lt;br&gt;&#xA;तेन व्रतप्रभावेण हिरण्योदरतां व्रजेत् ।&lt;br&gt;&#xA;जपाकुसुमपुष्पस्य बन्धूककुसुमस्य च ॥ २९ ॥&lt;br&gt;&#xA;दाडिमीकुसुमस्यापि विधिरेष उदीरितः ।&lt;br&gt;&#xA;एवमन्यानि पुष्पाणि श्रीदेव्यै विधिनार्पयेत् ॥ ३० ॥&lt;br&gt;&#xA;तस्य पुण्यफलस्यान्तं न जानातीश्वरोऽपि सः ।&lt;br&gt;&#xA;तत्तदृतूद्भवैः पुष्पैर्नामसाहस्रसङ्ख्यया ॥ ३१ ॥&lt;br&gt;&#xA;समर्पयेन्महादेव्यै प्रतिवर्षमतन्द्रितः ।&lt;br&gt;&#xA;य एवं कुरुते भक्त्या महापातकसंयुतः ॥ ३२ ॥&lt;br&gt;&#xA;उपपातकयुक्तोऽपि मुच्यते सर्वपातकैः ।&lt;br&gt;&#xA;देहान्ते श्रीपदाम्भोजं दुर्लभं देवसत्तमैः ॥ ३३ ॥&lt;br&gt;&#xA;प्राप्नोति साधकवरो मुने नास्त्यत्र संशयः ।&lt;br&gt;&#xA;कृष्णागुरुं सकर्पूरं चन्दनेन समन्वितम् ॥ ३४ ॥&lt;br&gt;&#xA;सिल्हकं चाज्यसंयुक्तं गुग्गुलेन समन्वितम् ।&lt;br&gt;&#xA;धूपं दद्यान्महादेव्यै येन स्याद्धूपितं गृहम् ॥ ३५ ॥&lt;br&gt;&#xA;तेन प्रसन्ना देवेशी ददाति भुवनत्रयम् ।&lt;br&gt;&#xA;दीपं कर्पूरखण्डैश्च दद्याद्देव्यै निरन्तरम् ॥ ३६ ॥&#xA;सूर्यलोकमवाप्नोति नात्र कार्या विचारणा ।&lt;br&gt;&#xA;शतदीपांस्तथा दद्यात्सहस्रान्वा समाहितः ॥ ३७ ॥&lt;br&gt;&#xA;नैवेद्यं पुरतो देव्याः स्थापयेत्पर्वताकृतिम् ।&lt;br&gt;&#xA;लेह्यैश्चोष्यैस्तथा पेयैः षड्‌रसैस्तु समाहितैः ॥ ३८ ॥&lt;br&gt;&#xA;नानाफलानि दिव्यानि स्वादूनि रसवन्ति च ।&lt;br&gt;&#xA;स्वर्णपात्रस्थितान्नानि दद्याद्देव्यै निरन्तरम् ॥ ३९ ॥&lt;br&gt;&#xA;तृप्तायां श्रीमहादेव्यां भवेत्तृप्तं जगत्त्रयम् ।&lt;br&gt;&#xA;यतस्तदात्मकं सर्वं रज्जौ सर्पो यथा तथा ॥ ४० ॥&lt;br&gt;&#xA;ततः पानीयकं दद्याच्छुभं गङ्‌गाजलं महत् ।&lt;br&gt;&#xA;कर्पूरवालासंयुक्तं शीतलं कलशस्थितम् ॥ ४१ ॥&lt;br&gt;&#xA;ताम्बूलं च ततो देव्यै कर्पूरशकलान्वितम् ।&lt;br&gt;&#xA;एलालवङ्‌गसंयुक्तं मुखसौगन्ध्यदायकम् ॥ ४२ ॥&lt;br&gt;&#xA;दद्याद्देव्यै महाभक्त्या येन देवी प्रसीदति ।&lt;br&gt;&#xA;मृदङ्‌गवीणामुरजढक्कादुन्दुभिनिःस्वनैः ॥ ४३ ॥&lt;br&gt;&#xA;तोषयेज्जगतां धात्रीं गायनैरतिमोहनैः ।&lt;br&gt;&#xA;वेदपारायणैः स्तोत्रैः पुराणादिभिरप्युत ॥ ४४ ॥&lt;br&gt;&#xA;छत्रं च चामरे द्वे च दद्याद्देव्यै समाहितः ।&lt;br&gt;&#xA;राजोपचारान् श्रीदेव्यै नित्यमेव समर्पयेत् ॥ ४५ ॥&lt;br&gt;&#xA;प्रदक्षिणां नमस्कारं कुर्याद्देव्या अनेकधा ।&lt;br&gt;&#xA;क्षमापयेज्जगद्धात्रीं जगदम्बां मुहुर्मुहुः ॥ ४६ ॥&lt;br&gt;&#xA;सकृत्स्मरणमात्रेण यत्र देवी प्रसीदति ।&lt;br&gt;&#xA;एतादृशोपचारैश्च प्रसीदेदत्र कः स्मयः ॥ ४७ ॥&lt;br&gt;&#xA;स्वभावतो भवेन्माता पुत्रेऽतिकरुणावती ।&lt;br&gt;&#xA;तेन भक्तौ कृतायां तु वक्तव्यं किं ततः परम् ॥ ४८ ॥&lt;br&gt;&#xA;अत्र ते कथयिष्यामि पुरावृत्तं सनातनम् ।&lt;br&gt;&#xA;बृहद्रथस्य राजर्षेः प्रियं भक्तिप्रदायकम् ॥ ४९ ॥&lt;br&gt;&#xA;चक्रवाकोऽभवत्पक्षी क्वचिद्देशे हिमालये ।&lt;br&gt;&#xA;भ्रमन्नानाविधान्देशान्ययौ काशीपुरं प्रति ॥ ५० ॥&lt;br&gt;&#xA;अन्नपूर्णामहास्थाने प्रारब्धवशतो द्विजः ।&lt;br&gt;&#xA;जगाम लीलया तत्र कणलोभादनाथवत् ॥ ५१ ॥&lt;br&gt;&#xA;कृत्वा प्रदक्षिणामेकां जगाम स विहायसा ।&lt;br&gt;&#xA;देशान्तरं विहायैव पुरीं मुक्तिप्रदायिनीम् ॥ ५२ ॥&lt;br&gt;&#xA;कालान्तरे ममारासौ गतः स्वर्गपुरीं प्रति ।&lt;br&gt;&#xA;बुभुजे विषयान्सर्वान् दिव्यरूपधरो युवा ॥ ५३ ॥&lt;br&gt;&#xA;कल्पद्वयं तथा भुक्त्वा पुनः प्राप भुवं प्रति ।&lt;br&gt;&#xA;क्षत्रियाणां कुले जन्म प्राप सर्वोत्तमोत्तमम् ॥ ५४ ॥&lt;br&gt;&#xA;बृहद्रथेति नाम्नाभूत्प्रसिद्धः क्षितिमण्डले ।&lt;br&gt;&#xA;महायज्वा धार्मिकश्च सत्यवादी जितेन्द्रियः ॥ ५५ ॥&lt;br&gt;&#xA;त्रिकालज्ञः सार्वभौमो यमी परपुरञ्जयः ।&lt;br&gt;&#xA;पूर्वजन्मस्मृतिस्तस्य वर्तते दुर्लभा भुवि ॥ ५६ ॥&lt;br&gt;&#xA;इति श्रुत्वा किंवदन्तीं मुनयः समुपागताः ।&lt;br&gt;&#xA;कृतातिथ्या नृपेन्द्रेण विष्टरेषूषुरेव ते ॥ ५७ ॥&lt;br&gt;&#xA;पप्रच्छुर्मुनयः सर्वे संशयोऽस्ति महान्नृप ।&lt;br&gt;&#xA;केन पुण्यप्रभावेण पूर्वजन्मस्मृतिस्तव ॥ ५८ ॥&lt;br&gt;&#xA;त्रिकालज्ञानमेवापि केन पुण्यप्रभावतः ।&lt;br&gt;&#xA;ज्ञानं तवेति तज्ज्ञातुमागताः स्म तवान्तिकम् ॥ ५९ ॥&lt;br&gt;&#xA;वद निर्व्याजया वृत्त्या तदस्माकं यथातथम् ।&lt;br&gt;&#xA;श्रीनारायण उवाच&lt;br&gt;&#xA;इति तेषां वचः श्रुत्वा राजा परमधार्मिकः ॥ ६० ॥&lt;br&gt;&#xA;उवाच सकलं ब्रह्मन् त्रिकालज्ञानकारणम् ।&lt;br&gt;&#xA;श्रूयतां मुनयः सर्वे मम ज्ञानस्य कारणम् ॥ ६१ ॥&lt;br&gt;&#xA;चक्रवाकः स्थितः पूर्वं नीचयोनिगतोऽपि वा ।&lt;br&gt;&#xA;अज्ञानतोऽपि कृतवानन्नपूर्णाप्रदक्षिणाम् ॥ ६२ ॥&lt;br&gt;&#xA;तेन पुण्यप्रभावेण स्वर्गे कल्पद्वयस्थितिः ।&lt;br&gt;&#xA;त्रिकालज्ञानताप्यस्मिन्नभूज्जन्मनि सुव्रताः ॥ ६३ ॥&lt;br&gt;&#xA;को वेद जगदम्बायाः पदस्मृतिफलं कियत् ।&lt;br&gt;&#xA;स्मृत्वा तन्महिमानं तु पतन्त्यश्रूणि मेऽनिशम् ॥ ६४ ॥&lt;br&gt;&#xA;धिगस्तु जन्म तेषां वै कृतघ्नानां तु पापिनाम् ।&lt;br&gt;&#xA;ये सर्वमातरं देवीं स्वोपास्यां न भजन्ति हि ॥ ६५ ॥&lt;br&gt;&#xA;न शिवोपासना नित्या न विष्णूपासना तथा ।&lt;br&gt;&#xA;नित्योपास्तिः परा देव्या नित्या श्रुत्यैव चोदिता ॥ ६६ ॥&lt;br&gt;&#xA;किं मया बहु वक्तव्यं स्थाने संशयवर्जिते ।&lt;br&gt;&#xA;सेवनीयं पदाम्भोजं भगवत्या निरन्तरम् ॥ ६७ ॥&lt;br&gt;&#xA;नातः परतरं किञ्चिदधिकं जगतीतले ।&lt;br&gt;&#xA;सेवनीया परा देवी निर्गुणा सगुणाथवा ॥ ६८ ॥&lt;br&gt;&#xA;श्रीनारायण उवाच&lt;br&gt;&#xA;इति तस्य वचः श्रुत्वा राजर्षेर्धार्मिकस्य च ।&lt;br&gt;&#xA;प्रसन्नहृदयाः सर्वे गताः स्वस्वनिकेतनम् ॥ ६९ ॥&lt;br&gt;&#xA;एवम्प्रभावा सा देवी तत्पूजायाः फलं कियत् ।&lt;br&gt;&#xA;अस्तीति केन प्रष्टव्यं वक्तव्यं वा न केनचित् ॥ ७० ॥&lt;br&gt;&#xA;येषां तु जन्मसाफल्यं तेषां श्रद्धा तु जायते ।&lt;br&gt;&#xA;येषां तु जन्मसाङ्‌कर्यं तेषां श्रद्धा न जायते ॥ ७१ ॥&lt;/p&gt;</description>
    </item>
    <item>
      <title>१९</title>
      <link>https://vishvAsa.github.io/purANam/shAktam/devI-bhAgavatam/11/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/19/</guid>
      <description>&lt;p&gt;श्रीनारायण उवाच&lt;br&gt;&#xA;अथातः श्रूयतां ब्रह्मन् सन्ध्यां माध्याह्निकीं शुभाम् ।&lt;br&gt;&#xA;यदनुष्ठानतोऽपूर्वं जायतेऽत्युत्तमं फलम् ॥ १ ॥&lt;br&gt;&#xA;सावित्रीं युवतीं श्वेतवर्णां चैव त्रिलोचनाम् ।&lt;br&gt;&#xA;वरदां चाक्षमालाढ्यां त्रिशूलाभयहस्तकाम् ॥ २ ॥&lt;br&gt;&#xA;वृषारूढां यजुर्वेदसंहितां रुद्रदेवताम् ।&lt;br&gt;&#xA;तमोगुणयुतां चैव भुवर्लोकव्यवस्थिताम् ॥ ३ ॥&lt;br&gt;&#xA;आदित्यमार्गसञ्चारकर्त्रीं मायां नमाम्यहम् ।&lt;br&gt;&#xA;आदिदेवीमथ ध्यात्वाऽऽचमनादि च पूर्ववत् ॥ ४ ॥&lt;br&gt;&#xA;अथ चार्घ्यप्रकरणं पुष्पाणि चिनुयात्ततः ।&lt;br&gt;&#xA;तदलाभे बिल्वपत्रं तोयेन मिश्रयेत्ततः ॥ ५ ॥&lt;br&gt;&#xA;ऊर्ध्वं च सूर्याभिमुखं क्षिप्त्वार्घ्यं प्रतिपादयेत् ।&lt;br&gt;&#xA;प्रातःसन्ध्यादिवत्सर्वमुपसंहारपूर्वकम् ॥ ६ ॥&lt;br&gt;&#xA;मध्याह्ने केचिदिच्छन्ति सावित्रीं तु तदित्यृचम् ।&lt;br&gt;&#xA;असम्प्रदायं तत्कर्म कार्यहानिस्तु जायते ॥ ७ ॥&lt;br&gt;&#xA;कारणं सन्ध्ययोश्चात्र मन्देहा नाम राक्षसाः ।&lt;br&gt;&#xA;भक्षितुं सूर्यमिच्छन्ति कारणं श्रुतिचोदितम् ॥ ८ ॥&lt;br&gt;&#xA;अतस्तु कारणाद्विप्रः सन्ध्यां कुर्यात्प्रयत्नतः ।&lt;br&gt;&#xA;सन्ध्ययोरुभयोर्नित्यं गायत्र्या प्रणवेन च ॥ ९ ॥&lt;br&gt;&#xA;अम्भस्तु प्रक्षिपेत्तेन नान्यथा श्रुतिघातकः ।&lt;br&gt;&#xA;आकृष्णेनेति मन्त्रेण पुष्पैर्वाम्बुविमिश्रितम् ॥ १० ॥&lt;br&gt;&#xA;अलाभे बिल्वदूर्वादिपत्रेणोक्तेन पूर्वकम् ।&lt;br&gt;&#xA;अर्ध्यं दद्यात्प्रयत्नेन साङ्‌गं सन्ध्याफलं लभेत् ॥ ११ ॥&lt;br&gt;&#xA;अत्रैव तर्पणं वक्ष्ये शृणु देवर्षिसत्तम ।&lt;br&gt;&#xA;भुवः पुनः पूरुषं तु तर्पयामि नमो नमः ॥ १२ ॥&#xA;यजुर्वेदं तर्पयामि मण्डलं तर्पयामि च ।&lt;br&gt;&#xA;हिरण्यगर्भं च तथान्तरात्मानं तथैव च ॥ १३ ॥&lt;br&gt;&#xA;सावित्रीं च ततो देवमातरं साङ्‌कृतिं तथा ।&lt;br&gt;&#xA;सन्ध्यां तथैव युवतीं रुद्राणीं नीमृजां तथा ॥ १४ ॥&lt;br&gt;&#xA;सर्वार्थानां सिद्धिकरीं सर्वमन्त्रार्थसिद्धिदाम् ।&lt;br&gt;&#xA;भूर्भुवः स्वः पूरुषं तु इति मध्याह्नतर्पणम् ॥ १५ ॥&lt;br&gt;&#xA;उदुत्यमिति सूक्तेन सूर्योपस्थानमेव च ।&lt;br&gt;&#xA;चित्रं देवानामिति च सूर्योपस्थानमाचरेत् ॥ १६ ॥&lt;br&gt;&#xA;ततो जपं प्रकुर्वीत मन्त्रसाधनतत्परः ।&lt;br&gt;&#xA;जपस्यापि प्रकारं तु वक्ष्यामि शृणु नारद ॥ १७ ॥&lt;br&gt;&#xA;कृत्वोत्तानौ करौ प्रातः सायं चाधः करौ तथा ।&lt;br&gt;&#xA;मध्याह्ने हृदयस्थौ तु कृत्वा जपमुदीरयेत् ॥ १८ ॥&lt;br&gt;&#xA;पर्वद्वयमनामिक्याः कनिष्ठादिक्रमेण तु ।&lt;br&gt;&#xA;तर्जनीमूलपर्यन्तं करमाला प्रकीर्तिता ॥ १९ ॥&lt;br&gt;&#xA;गोघ्नः पितृघ्नो मातृघ्नो भ्रूणहा गुरुतल्पगः ।&lt;br&gt;&#xA;ब्रह्मस्वक्षेत्रहारी च यश्च विप्रः सुरां पिबेत् ॥ २० ॥&lt;br&gt;&#xA;स गायत्र्या सहस्रेण पूतो भवति मानवः ।&lt;br&gt;&#xA;मानसं वाचिकं पापं विषयेन्द्रियसङ्‌गजम् ॥ २१ ॥&lt;br&gt;&#xA;तत्किल्बिषं नाशयति त्रीणि जन्मानि मानवः ।&lt;br&gt;&#xA;गायत्रीं यो न जानाति वृथा तस्य परिश्रमः ॥ २२ ॥&lt;br&gt;&#xA;पठेच्च चतुरो वेदान् गायत्रीं चैकतो जपेत् ।&lt;br&gt;&#xA;वेदानां चावृतेस्तद्वद्‌गायत्रीजप उत्तमः ॥ २३ ॥&lt;br&gt;&#xA;इति मध्याह्नसन्ध्यायाः प्रकारः कीर्तितो मया ।&lt;br&gt;&#xA;अतः परं प्रवक्ष्यामि ब्रह्मयज्ञविधिक्रमम् ॥ २४ ॥&lt;/p&gt;</description>
    </item>
    <item>
      <title>२०</title>
      <link>https://vishvAsa.github.io/purANam/shAktam/devI-bhAgavatam/11/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/20/</guid>
      <description>&lt;p&gt;श्रीनारायण उवाच&lt;br&gt;&#xA;त्रिराचम्य द्विजः पूर्वं द्विर्मार्जनमथाचरेत् ।&lt;br&gt;&#xA;उपस्पृशेत्सव्यपाणिं पादौ च प्रोक्षयेत्ततः ॥ १ ॥&lt;br&gt;&#xA;शिरसि चक्षुषि तथा नासायां श्रोत्रदेशके ।&lt;br&gt;&#xA;हृदये च तथा मौलौ प्रोक्षणं सम्यगाचरेत् ॥ २ ॥&lt;br&gt;&#xA;देशकालौ समुच्चार्य ब्रह्मयज्ञमथाचरेत् ।&lt;br&gt;&#xA;द्वौ दर्भौ दक्षिणे हस्ते वामे त्रीनासने सकृत् ॥ ३ ॥&lt;br&gt;&#xA;उपवीते शिखायां च पादमूले सकृत्सकृत् ।&lt;br&gt;&#xA;विमुक्तये सर्वपापक्षयार्थं चैवमेव हि ॥ ४ ॥&lt;br&gt;&#xA;सूत्रोक्तदेवताप्रीत्यै ब्रह्मयज्ञं करोम्यहम् ।&lt;br&gt;&#xA;गायत्रीं त्रिर्जपेत्पूर्वं चाग्निमीळे ततः परम् ॥ ५ ॥&lt;br&gt;&#xA;यदङ्‌गेति ततः प्रोच्य अग्निर्वै इति कीर्तयेत् ।&lt;br&gt;&#xA;अथ महाव्रतं चैव पन्था एतच्च कीर्तयेत् ॥ ६ ॥&lt;br&gt;&#xA;अथातः संहितायाश्च विदा मघवदित्यपि ।&lt;br&gt;&#xA;महाव्रतस्येति तथा इषे त्वोर्जे इतीव हि ॥ ७ ॥&lt;br&gt;&#xA;अग्न आयाहि चेत्येवं शन्तो देवीरितीति च ।&lt;br&gt;&#xA;अथ तस्य समाम्नायो वृद्धिरादैजितीव हि ॥ ८ ॥&lt;br&gt;&#xA;अथ शिक्षां प्रवक्ष्यामि पञ्चसंवत्सरेति च ।&lt;br&gt;&#xA;मयरसतजभनेत्येव गौर्ग्मा इत्येव कीर्तयेत् ॥ ९ ॥&lt;br&gt;&#xA;अथातो धर्मजिज्ञासा अथातो ब्रह्म इत्यपि ।&lt;br&gt;&#xA;तच्छंयोरिति च प्रोच्य ब्रह्मणे नम इत्यपि ॥ १० ॥&lt;br&gt;&#xA;तर्पणं चैव देवानां ततः कुर्यात्प्रदक्षिणम् ।&lt;br&gt;&#xA;प्रजापतिश्च ब्रह्मा च वेदा देवास्तथर्षयः ॥ ११ ॥&lt;br&gt;&#xA;सर्वाणि चैव छन्दांसि तथोङ्‌कारस्तथैव च ।&lt;br&gt;&#xA;वषट्कारो व्याहृतयः सावित्री च ततः परम् ॥ १२ ॥&lt;br&gt;&#xA;गायत्री चैव यज्ञाश्च द्यावापृथिवी इत्यपि ।&lt;br&gt;&#xA;अन्तरिक्षं त्वहोरात्राणि च साङ्ख्या अतः परम् ॥ १३ ॥&lt;br&gt;&#xA;सिद्धाः समुद्रा नद्यश्च गिरयश्च ततः परम् ।&lt;br&gt;&#xA;क्षेत्रौषधिवनस्पत्यो गन्धर्वाप्सरसस्तथा ॥ १४ ॥&lt;br&gt;&#xA;नागा वयांसि गावश्च साध्या विप्रास्तथैव च ।&lt;br&gt;&#xA;यक्षा रक्षांसि भूतानीत्येवमन्तानि कीर्तयेत् ॥ १५ ॥&lt;br&gt;&#xA;अथो निवीती भूत्वा च ऋषीन्सन्तर्पयेदपि ।&lt;br&gt;&#xA;शतर्चिनो माध्यमाश्च गृत्समदस्तथैव च ॥ १६ ॥&lt;br&gt;&#xA;विश्वामित्रो वामदेवोऽत्रिर्भरद्वाज एव च ।&lt;br&gt;&#xA;वसिष्ठश्च प्रगाथश्च पावमान्यस्ततः परम् ॥ १७ ॥&lt;br&gt;&#xA;क्षुद्रसूक्ता महासूक्ताः सनकश्च सनन्दनः ।&lt;br&gt;&#xA;सनातनस्तथैवात्र सनत्कुमार एव च ॥ १८ ॥&lt;br&gt;&#xA;कपिलासुरिनामानौ वोहलिः पञ्चशीर्षकः ।&lt;br&gt;&#xA;प्राचीनावीतिना तच्च कर्तव्यमथ तर्पणम् ॥ १९ ॥&lt;br&gt;&#xA;सुमन्तुर्जैमिनिर्वैशम्पायनः पैलसूत्रयुक् ।&lt;br&gt;&#xA;भाष्यभारतपूर्वं च महाभारत इत्यपि ॥ २० ॥&lt;br&gt;&#xA;धर्माचार्या इमे सर्वे तृप्यन्त्विति च कीर्तयेत् ।&lt;br&gt;&#xA;जानन्ति बाहविगार्ग्यगौतमाश्चैव शाकलः ॥ २१ ॥&lt;br&gt;&#xA;बाभ्रव्यमाण्डव्ययुतोमाण्डूकेयस्ततः परम् ।&lt;br&gt;&#xA;गार्गी वाचक्नवी चैव वडवा प्रातिथेयिका ॥ २२ ॥&lt;br&gt;&#xA;सुलभायुक्तमैत्रेयी कहोलश्च ततः परम् ।&lt;br&gt;&#xA;कौषीतकं महाकौषीतकं वै तर्पयेत्ततः ॥ २३ ॥&lt;br&gt;&#xA;भारद्वाजं च पैङ्‌ग्यं च महापैङ्‌ग्यं सुयज्ञकम् ।&lt;br&gt;&#xA;साङ्ख्यायनमैतरेयं महैतरेयमेव च ॥ २४ ॥&lt;br&gt;&#xA;बाष्कलं शाकलं चैव सुजातवक्त्रमेव च ।&lt;br&gt;&#xA;औदवाहिं च सौजामिं शौनकं चाश्वलायनम् ॥ २५ ॥&lt;br&gt;&#xA;ये चान्ये सर्व आचार्यास्ते सर्वे तृप्तिमाप्नुयुः ।&lt;br&gt;&#xA;ये के चास्मत्कुले जाता अपुत्रा गोत्रिणो मृताः ॥ २६ ॥&lt;br&gt;&#xA;ते गृह्णन्तु मया दत्तं वस्त्रनिष्पीडनोदकम् ।&lt;br&gt;&#xA;एवं ते ब्रह्मयज्ञस्य विधिरुक्तो महामुने ॥ २७ ॥&#xA;यश्चायं कुरुते ब्रह्मयज्ञस्य विधिमुत्तमम् ।&lt;br&gt;&#xA;सर्ववेदाङ्‌गपाठस्य फलमाप्नोति साधकः ॥ २८ ॥&lt;br&gt;&#xA;वैश्वदेवं ततः कुर्यान्नित्यश्राद्धं तथैव च ।&lt;br&gt;&#xA;अतिथिभ्योऽन्नदानं च नित्यमेव समाचरेत् ॥ २९ ॥&lt;br&gt;&#xA;गोग्रासं च ततो दत्त्वा भुञ्जीत ब्राह्मणैः सह ।&lt;br&gt;&#xA;अह्नस्तु पञ्चमे भागे प्रकुर्यादेतदुत्तमम् ॥ ३० ॥&lt;br&gt;&#xA;इतिहासपुराणाद्यैः षष्ठसप्तमकौ नयेत् ।&lt;br&gt;&#xA;अष्टमे लोकयात्रा तु बहिः सन्ध्यां ततः पुनः ॥ ३१ ॥&lt;br&gt;&#xA;अथ सायन्तनीं सन्ध्यां प्रवक्ष्यामि महामुने ।&lt;br&gt;&#xA;यदनुष्ठानमात्रेण महामाया प्रसीदति ॥ ३२ ॥&lt;br&gt;&#xA;आचम्य प्राणानायम्य साधकः स्थिरमानसः ।&lt;br&gt;&#xA;बद्धपद्मासनो योगी सायङ्काले स्थिरो भवेत् ॥ ३३ ॥&lt;br&gt;&#xA;श्रुतिस्मृत्यादिकर्मादौ सगर्भः प्राणसंयमः ।&lt;br&gt;&#xA;अगर्भो ध्यानमात्रं तु स चामन्त्रः प्रकीर्तितः ॥ ३४ ॥&lt;br&gt;&#xA;भूतशुद्ध्यादिकं कृत्वा नान्यथा कर्म कीर्तितम् ।&lt;br&gt;&#xA;सलक्षो देवतां ध्यात्वा पूरकुम्भकरेचकैः ॥ ३५ ॥&lt;br&gt;&#xA;ध्यानं प्रकुर्यात्सन्ध्यायां सायङ्काले विचक्षणः ।&lt;br&gt;&#xA;वृद्धां सरस्वतीं देवीं कृष्णाङ्‌गीं कृष्णवाससम् ॥ ३६ ॥&lt;br&gt;&#xA;शङ्‌खचक्रगदापद्महस्तां गरुडवाहनाम् ।&lt;br&gt;&#xA;नानारत्नलसद्भूषां क्वणन्मञ्जीरमेखलाम् ॥ ३७ ॥&lt;br&gt;&#xA;अनर्घ्यरत्नमुकुटां तारहारावलीयुताम् ।&lt;br&gt;&#xA;ताटङ्‌कबद्धमाणिक्यकान्तिशोभिकपोलकाम् ॥ ३८ ॥&lt;br&gt;&#xA;पीताम्बरधरां देवीं सच्चिदानन्दरूपिणीम् ।&lt;br&gt;&#xA;सामवेदेन सहितां संयुतां सत्त्ववर्त्मना ॥ ३९ ॥&lt;br&gt;&#xA;व्यवस्थितां च स्वर्लोके आदित्यपय्हगामिनीम् ।&lt;br&gt;&#xA;आवाहयाम्यहं देवीमायान्तीं सूर्यमण्डलात् ॥ ४० ॥&lt;br&gt;&#xA;एवं ध्यात्वा च तां देवीं सन्ध्यासङ्‌कल्पमाचरेत् ।&lt;br&gt;&#xA;आपो हि ष्ठेति मन्त्रेण अग्निश्चेति तथैव च ॥ ४१ ॥&lt;br&gt;&#xA;विदध्यादाचमनकं शेषं पूर्ववदीरितम् ।&lt;br&gt;&#xA;गायत्रीमन्त्रमुक्च्चार्य श्रीनारायणप्रीतये ॥ ४२ ॥&lt;br&gt;&#xA;अर्घ्यं दद्याच्च सूर्याय साधकः शुद्धमानसः ।&lt;br&gt;&#xA;उभौ पादौ समौ कृत्वा हस्ते धूत्वा जलाञ्जलिम् ॥ ४३ ॥&lt;br&gt;&#xA;देवं ध्यात्वा मण्डलस्थं क्षिपेदर्घ्यं ततः क्रमात् ।&lt;br&gt;&#xA;अर्घ्यं दद्यात्तु यो नीरे मूढात्मा ज्ञानवर्जितः ॥ ४४ ॥&lt;br&gt;&#xA;उल्लङ्‌घ्य स्मृतिमन्त्रांश्च प्रायश्चित्ती भवेद्‌द्विजः ।&lt;br&gt;&#xA;ततः सूर्यमुपस्थायाप्यसावादित्यमन्त्रतः ॥ ४५ ॥&lt;br&gt;&#xA;गायत्र्याश्च जपं कुर्यादुपविश्य ततो बृसीम् ।&lt;br&gt;&#xA;सहस्रं वा तदर्धं वा श्रीदेवीध्यानपूर्वकम् ॥ ४६ ॥&lt;br&gt;&#xA;यथा प्रातः पुनस्तद्वदुपस्थानादिकं चरेत् ।&lt;br&gt;&#xA;सायं सन्ध्यातर्पणे च क्रमेण परिकीर्तयेत् ॥ ४७ ॥&lt;br&gt;&#xA;वसिष्ठो ऋषिरेवात्र सरस्वत्याः प्रकीर्तितः ।&lt;br&gt;&#xA;देवता विष्णुरूपा सा छन्दश्चैव सरस्वती ॥ ४८ ॥&lt;br&gt;&#xA;सायङ्कालीनसन्ध्यायास्तर्पणे विनियोगकः ।&lt;br&gt;&#xA;स्वरित्युक्त्वा च पुरुषं सामवेदं तथैव च ॥ ४९ ॥&lt;br&gt;&#xA;मण्डलं चेति सम्प्रोच्य हिरण्यगर्भकं तथा ।&lt;br&gt;&#xA;तथैव परमात्मानं ततोऽपि च सरस्वतीम् ॥ ५० ॥&lt;br&gt;&#xA;वेदमातरमेवात्र सङ्‌कृतिं तद्वदेव च ।&lt;br&gt;&#xA;सन्ध्यां वृद्धां तथा विष्णुरूपिणीमुषसीं तथा ॥ ५१ ॥&lt;br&gt;&#xA;निर्मृजीं च तथा सर्वसिद्धीनां कारिणीं तथा ।&lt;br&gt;&#xA;सर्वमन्त्राधिपतिकां भूर्भुवः स्वश्च पूरुषम् ॥ ५२ ॥&lt;br&gt;&#xA;इत्येवं तर्पणं कार्यं सन्ध्यायाः श्रुतिसम्मतम् ।&lt;br&gt;&#xA;सायं सन्ध्याविधानं च कथितं पापनाशनम् ॥ ५३ ॥&lt;br&gt;&#xA;सर्वदुःखहरं व्याधिनाशकं मोक्षदं तथा ।&lt;br&gt;&#xA;सदाचारेषु सन्ध्यायाः प्राधान्यं मुनिपुङ्‌गव ।&lt;br&gt;&#xA;सन्ध्याचरणतो देवी भक्ताभीष्टं प्रयच्छति ॥ ५४ ॥&lt;/p&gt;</description>
    </item>
    <item>
      <title>२१</title>
      <link>https://vishvAsa.github.io/purANam/shAktam/devI-bhAgavatam/11/21/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/21/</guid>
      <description>&lt;p&gt;श्रीनारायण उवाच&lt;br&gt;&#xA;अथातः श्रूयतां ब्रह्मन् गायत्र्या पापनाशनम् ।&lt;br&gt;&#xA;पुरश्चरणकं पुण्यं यथैष्टफलदायकम् ॥ १ ॥&lt;br&gt;&#xA;पर्वताग्रे नदीतीरे बिल्वमूले जलाशये ।&lt;br&gt;&#xA;गोष्ठे देवालयेऽश्वत्थे उद्याने तुलसीवने ॥ २ ॥&lt;br&gt;&#xA;पुण्यक्षेत्रे गुरोः पार्श्वे चित्तैकाग्र्यस्थलेऽपि च ।&lt;br&gt;&#xA;पुरश्चरणकृन्मन्त्री सिध्यत्येव न संशयः ॥ ३ ॥&lt;br&gt;&#xA;यस्य कस्यापि मन्त्रस्य पुरश्चरणमारभेत् ।&lt;br&gt;&#xA;व्याहृतित्रयसंयुक्तां गायत्रीं चायुतं जपेत् ॥ ४ ॥&lt;br&gt;&#xA;नृसिंहार्कवराहाणां तान्त्रिकं वैदिकं तथा ।&lt;br&gt;&#xA;विना जप्त्वा तु गायत्रीं तत्सर्वं निष्कलं भवेत् ॥ ५ ॥&lt;br&gt;&#xA;सर्वे शाक्ता द्विजाः प्रोक्ता न शैवा न च वैष्णवाः ।&lt;br&gt;&#xA;आदिशक्तिमुपासन्ते गायत्रीं वेदमातरम् ॥ ६ ॥&lt;br&gt;&#xA;मन्त्रं संशोध्य यत्नेन पुरश्चरणतत्परः ।&lt;br&gt;&#xA;मन्त्रशोधनपूर्वाङ्‌गमात्मशोधनमुत्तमम् ॥ ७ ॥&lt;br&gt;&#xA;आत्मतत्त्वशोधनाय त्रिलक्षं प्रजपेद्‌बुधः ।&lt;br&gt;&#xA;अथवा चैकलक्षं तु श्रुतिप्रोक्तेन वर्त्मना ॥ ८ ॥&lt;br&gt;&#xA;आत्मशुद्धिं विना कर्तुर्जपहोमादिकाः क्रियाः ।&lt;br&gt;&#xA;निष्फलास्तास्तु विज्ञेयाः कारणं श्रुतिचोदितम् ॥ ९ ॥&lt;br&gt;&#xA;तपसा तापयेद्देहं पितृदेवांश्च तर्पयेत् ।&lt;br&gt;&#xA;तपसा स्वर्गमाप्नोति तपसा विन्दते महत् ॥ १० ॥&lt;br&gt;&#xA;क्षत्रियो बाहुवीर्येण तरेदापद आत्मनः ।&lt;br&gt;&#xA;धनेन वैश्यः शूद्रस्तु जपहोमैर्द्विजोत्तमः ॥ ११&lt;br&gt;&#xA;अतएव तु विप्रेन्द्र तपः कुर्यात्प्रयत्नतः ।&lt;br&gt;&#xA;शरीरशोषणं प्राहुस्तापसास्तप उत्तमम् ॥ १२&lt;br&gt;&#xA;शोधयेद्विधिमार्गेण कृच्छ्रचान्द्रायणादिभिः ।&lt;br&gt;&#xA;अथान्नशुद्धिकरणं वक्ष्यामि शृणु नारद ॥ १३&lt;br&gt;&#xA;अयाचितोञ्छशुक्लाख्यभिक्षावृत्तिचतुष्टयम् ।&lt;br&gt;&#xA;तान्त्रिकैर्वैदिकैश्चैवं प्रोक्तान्नस्य विशुद्धता ॥ १४&lt;br&gt;&#xA;भिक्षान्नं शुद्धमानीय कृत्वा भागचतुष्टयम् ।&lt;br&gt;&#xA;एकं भागं द्विजेभ्यस्तु गोग्रासस्तु द्वितीयकः ॥ १५&lt;br&gt;&#xA;अतिथिभ्यस्तृतीयस्तु तदूर्ध्वं तु स्वभार्ययोः ।&lt;br&gt;&#xA;आश्रमस्य यथा यस्य कृत्वा ग्रासविधिं क्रमात् ॥ १६&lt;br&gt;&#xA;आदौ क्षिप्त्वा तु गोमूत्रं यथाशक्ति यथाक्रमम् ।&lt;br&gt;&#xA;तदूर्ध्वं ग्राससङ्ख्या स्याद्वानप्रस्थगृहस्थयोः ॥ १७&lt;br&gt;&#xA;कुक्कुटाण्डप्रमाणं तु ग्रासमानं विधीयते ।&lt;br&gt;&#xA;अष्टौ ग्रासा गृहस्थस्य वनस्थस्य तदर्धकम् ॥ १८&lt;br&gt;&#xA;ब्रह्मचारी यथेष्टं च गोमूत्रं विधिपूर्वकम् ।&lt;br&gt;&#xA;प्रोक्षणं नववारं च षड्वारं च त्रिवारकम् ॥ १९&lt;br&gt;&#xA;निश्छिद्रं च करं कृत्वा सावित्रीं च तदित्यृचम् ।&lt;br&gt;&#xA;मन्त्रमुच्चार्य मनसा प्रोक्षणे विधिरुच्यते ॥ २०&lt;br&gt;&#xA;चौरो वा यदि चाण्डालो वैश्यः क्षत्रस्तथैव च ।&lt;br&gt;&#xA;अन्नं दद्यात्तु यः कश्चिदधमो विधिरुच्यते ॥ २१&lt;br&gt;&#xA;शूद्रान्नं शूद्रसम्पर्कं शूद्रेण च सहाशनम् ।&lt;br&gt;&#xA;ते यान्ति नरकं घोरं यावच्चन्द्रदिवाकरौ ॥ २२&lt;br&gt;&#xA;गायत्रीच्छन्दो मन्त्रस्य यथासङ्ख्याक्षराणि च ।&lt;br&gt;&#xA;तावल्लक्षाणि कर्तव्यं पुरश्चरणकं तथा ॥ २३&lt;br&gt;&#xA;द्वात्रिंशल्लक्षमानं तु विश्वामित्रमतं तथा ।&lt;br&gt;&#xA;जीवहीनो यथा देहः सर्वकर्मसु न क्षमः ॥ २४&lt;br&gt;&#xA;पुरश्चरणहीनस्तु तथा मन्त्रः प्रकीर्तितः ।&lt;br&gt;&#xA;ज्येष्ठाषाढौ भाद्रपदं पौषं तु मलमासकम् ॥ २५&lt;br&gt;&#xA;अङ्‌गारं शनिवारं च व्यतीपातं च वैधृतिम् ।&lt;br&gt;&#xA;अष्टमीं नवमीं षष्ठीं चतुर्थीं च त्रयोदशीम् ॥ २६&lt;br&gt;&#xA;चतुर्दशीममावास्यां प्रदोषं च तथा निशाम् ।&lt;br&gt;&#xA;यमाग्निरुद्रसर्पेन्द्रवसुश्रवणजन्मभम् ॥ २७&lt;br&gt;&#xA;मेषकर्कतुलाकुम्भान्मकरं चैव वर्जयेत् ।&lt;br&gt;&#xA;सर्वाण्येतानि वर्ज्यानि पुरश्चरणकर्मणि ॥ २८&#xA;चन्द्रतारानुकूले च शुक्लपक्षे विशेषतः ।&lt;br&gt;&#xA;पुरश्चरणकं कुर्यान्मन्त्रसिद्धिः प्रजायते ॥ २९&lt;br&gt;&#xA;स्वस्तिवाचनकं कुर्यान्नान्दीश्राद्धं यथाविधि ।&lt;br&gt;&#xA;विप्रान्सन्तर्प्य यत्नेन भोजनाच्छादनादिभिः ॥ ३०&lt;br&gt;&#xA;आरभेत्तु ततः पश्चादनुज्ञानपुरःसरम् ।&lt;br&gt;&#xA;प्रत्यङ्‌मुखः शिवस्थाने द्विजश्चान्यतमे जपेत् ॥ ३१&lt;br&gt;&#xA;काशीपुरी च केदारो महाकालोऽथ नासिकम् ।&lt;br&gt;&#xA;त्र्यम्बकं च महाक्षेत्रं पञ्च दीपा इमे भुवि ॥ ३२&lt;br&gt;&#xA;सर्वत्रैव हि दीपस्तु कूर्मासनमिति स्मृतम् ।&lt;br&gt;&#xA;प्रारम्भदिनमारभ्य समाप्तिदिवसावधि ॥ ३३&lt;br&gt;&#xA;न न्यूनं नातिरिक्तं च जपं कुर्याद्दिने दिने ।&lt;br&gt;&#xA;नैरन्तर्येण कुर्वन्ति पुरश्चर्यां मुनीश्वराः ॥ ३४&lt;br&gt;&#xA;प्रातरारभ्य विधिवज्जपेन्मध्यदिनावधि ।&lt;br&gt;&#xA;मनःसंहरणं शौचं ध्यानं मन्त्रार्थचिन्तनम् ॥ ३५&lt;br&gt;&#xA;गायत्रीच्छन्दो मन्त्रस्य यथासङ्ख्याक्षराणि च ।&lt;br&gt;&#xA;तावल्लक्षाणि कर्तव्यं पुरश्चरणकं तथा ॥ ३६&lt;br&gt;&#xA;जुहुयात्तद्दशांशेन सघृतेन पयोऽन्धसा ।&lt;br&gt;&#xA;तिलैः पत्रैः प्रसूनैश्च यवैश्च मधुरान्वितैः ॥ ३७&lt;br&gt;&#xA;कुर्याद्दशांशतो होमं ततः सिद्धो भवेन्मनुः ।&lt;br&gt;&#xA;गायत्री चैव संसेव्या धर्मकामार्थमोक्षदा ॥ ३८&lt;br&gt;&#xA;नित्ये नैमित्तिके काम्ये त्रितये तु परायणः ।&lt;br&gt;&#xA;गायत्र्यास्तु परं नास्ति इह लोके परत्र च ॥ ३९&lt;br&gt;&#xA;मध्याह्नमितभुङ्‌ मौनी त्रिःस्नानार्चनतत्परः ।&lt;br&gt;&#xA;जले लक्षत्रयं धीमाननन्यमानसक्रियः ॥ ४०&lt;br&gt;&#xA;कर्मणा यो जपेत्पश्चात्कर्मभिः स्वेच्छयापि वा ।&lt;br&gt;&#xA;यावत्कार्यं न सिध्येत्तु तावत्कुर्याज्जपादिकम् ॥ ४१&lt;br&gt;&#xA;सामान्यकाम्यकर्मादौ यथावद्विधिरुच्यते ।&lt;br&gt;&#xA;आदित्यस्योदये स्नात्वा सहस्रं प्रत्यहं जपेत् ॥ ४२&lt;br&gt;&#xA;आयुरारोग्यमैश्वर्यं धनं च लभते ध्रुवम् ।&lt;br&gt;&#xA;षण्मासं वा त्रिमासं वा वर्षान्ते सिद्धिमाप्नुयात् ॥ ४३&lt;br&gt;&#xA;पद्मानां लक्षहोमेन घृताक्तानां हुताशने ।&lt;br&gt;&#xA;प्राप्नोति निखिलं मोक्षं सिध्यत्येव न संशयः ॥ ४४&lt;br&gt;&#xA;मन्त्रसिद्धिं विना कर्तुर्जपहोमादिकाः क्रियाः ।&lt;br&gt;&#xA;काम्यं वा यदि वा मोक्षः सर्वं तनिष्फलं भवेत् ॥ ४५&lt;br&gt;&#xA;पञ्चविंशतिलक्षेण दध्ना क्षीरेण वा हुतात् ।&lt;br&gt;&#xA;स्वदेहे सिध्यते जन्तुर्महर्षीणां मतं तथा ॥ ४६&lt;br&gt;&#xA;अष्टाङ्‌गयोगसिद्ध्या च नरः प्राप्नोति यत्फलम् ।&lt;br&gt;&#xA;तत्फलं सिद्धिमाप्नोति नात्र कार्या विचारणा ॥ ४७&lt;br&gt;&#xA;शक्तो वापि त्वशक्तो वा आहारं नियतं चरेत् ।&lt;br&gt;&#xA;षण्मासात्तस्य सिद्धिः स्याद्‌गुरुभक्तिरतः सदा ॥ ४८&lt;br&gt;&#xA;एकाहं पञ्चगव्याशी चैकाहं मारुताशनः ।&lt;br&gt;&#xA;एकाहं ब्राह्मणान्नाशी गायत्रीजपकृद्भवेत् ॥ ४९&lt;br&gt;&#xA;स्नात्वा गङ्‌गादितीर्थेषु शतमन्तर्जले जपेत् ।&lt;br&gt;&#xA;शतेनापस्ततः पीत्वा सर्वपापैः प्रमुच्यते ॥ ५०&lt;br&gt;&#xA;चान्द्रायणादिकृच्छ्रस्य फलं प्राप्नोति निश्चितम् ।&lt;br&gt;&#xA;राजा वा यदि वा विप्रस्तपः कुर्यात्स्वके गृहे ॥ ५१&lt;br&gt;&#xA;गृहस्थो ब्रह्मचारी वा वानप्रस्थोऽथवापि च ।&lt;br&gt;&#xA;अधिकारपरत्वेन फलं यज्ञादिपूर्वकम् ॥ ५२&lt;br&gt;&#xA;श्रौतस्मार्तादिकं कर्म क्रियते मोक्षकाङ्‌क्षिभिः ।&lt;br&gt;&#xA;साग्निकश्च सदाचारो विद्वद्भिश्च सुशिक्षितः ॥ ५३&lt;br&gt;&#xA;ततः कुर्यात्प्रयत्नेन फलमूलोदकादिभिः ।&lt;br&gt;&#xA;भिक्षान्नं शुद्धमश्नीयादष्टौ ग्रासान्स्वयं भुजेत् ॥ ५४&lt;br&gt;&#xA;एवं पुरश्चरणकं कृत्वा मन्त्रसिद्धिमवाप्नुयात् ।&lt;br&gt;&#xA;देवर्षे यदनुष्ठानाद्दारिद्र्यं विलयं व्रजेत् ।&lt;br&gt;&#xA;यच्छ्रुत्वापि च पुण्यानां महतीं सिद्धिमाप्नुयात् ॥ ५५&lt;/p&gt;</description>
    </item>
    <item>
      <title>२२</title>
      <link>https://vishvAsa.github.io/purANam/shAktam/devI-bhAgavatam/11/22/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/22/</guid>
      <description>&lt;p&gt;श्रीनारायण उवाच&lt;br&gt;&#xA;अथातः श्रूयतां ब्रह्मन् वैश्वदेवविधानकम् ।&lt;br&gt;&#xA;पुरश्चर्याप्रसङ्‌गेन ममापि स्मृतिमागतम् ॥ १ ॥&lt;br&gt;&#xA;देवयज्ञो ब्रह्मयज्ञो भूतयज्ञस्तथैव च ।&lt;br&gt;&#xA;पितृयज्ञो मनुष्यस्य यज्ञश्चैव तु पञ्चमः ॥ २ ॥&lt;br&gt;&#xA;पञ्चसूना गृहस्थस्य चुल्ली पेषण्युपस्करः ।&lt;br&gt;&#xA;कण्डणी चोदकुम्भश्च तेषां पापस्य शान्तये ॥ ३ ॥&lt;br&gt;&#xA;न चुल्ल्यां नायसे पात्रे न भूमौ न च खर्परे ।&lt;br&gt;&#xA;वैश्वदेवं प्रकुर्वीत कुण्डे वा स्थण्डिलेऽपि वा ॥ ४ ॥&lt;br&gt;&#xA;न पाणिना न शूर्पेण न च मेध्याजिनादिभिः ।&lt;br&gt;&#xA;मुखेनोपधमेदग्निं मुखादेव व्यजायत ॥ ५ ॥&lt;br&gt;&#xA;पटकेन भवेद्व्याधिः शूर्पेण धननाशनम् ।&lt;br&gt;&#xA;पाणिना मृत्युमाप्नोति कर्मसिद्धिर्मुखेन तु ॥ ६ ॥&lt;br&gt;&#xA;फलैर्दधिघृतैः कुर्यान्मूलशाकोदकादिभिः ।&lt;br&gt;&#xA;अलाभे येन केनापि काष्ठमूलतृणादिभिः ॥ ७ ॥&lt;br&gt;&#xA;जुहुयात्सर्पिषाभ्यक्तं तैलक्षारविवर्जितम् ।&lt;br&gt;&#xA;दध्यक्तं वा पायसाक्तं तदभावेऽम्भसापि वा ॥ ८ ॥&lt;br&gt;&#xA;शुष्कैः पर्युषितैः कुष्ठी उच्छिष्टेन द्विषां वशी ।&lt;br&gt;&#xA;रुक्षैर्द्ररिद्रतां याति क्षारं हुत्वा व्रजत्यधः ॥ ९ ॥&lt;br&gt;&#xA;अङ्‌गारान्भस्ममिश्रांस्तु निर्हृत्योत्तरतोऽनलात् ।&lt;br&gt;&#xA;जुहुयाद्वैश्वदेवं तु न क्षारादिविमिश्रितम् ॥ १० ॥&lt;br&gt;&#xA;अकृत्वा वैश्वदेवं तु यो भुङ्‌क्ते मूढधीर्द्विजः ।&lt;br&gt;&#xA;स मूढो नरकं याति कालसूत्रमवाक्शिराः ॥ ११ ॥&lt;br&gt;&#xA;शाकं वा यदि वा पत्रं मूलं वा यदि वा फलम् ।&lt;br&gt;&#xA;सङ्‌कल्पयेद्यदाहारं तेनाग्नौ जुहुयादपि ॥ १२ ॥&lt;br&gt;&#xA;अकृते वैश्वदेवे तु भिक्षौ भिक्षार्थमागते ।&lt;br&gt;&#xA;उद्धृत्य वैश्वदेवार्थं भिक्षां दत्त्वा विसर्जयेत् ॥ १३ ॥&lt;br&gt;&#xA;वैश्वदेवकृतं दोषं शक्तो भिक्षुर्व्यपोहितुम् ।&lt;br&gt;&#xA;न तु भिक्षुकृतं दोषं वैश्वदेवो व्यपोहति ॥ १४ ॥&lt;br&gt;&#xA;यतिश्च ब्रह्मचारी च पक्वान्नस्वामिनावुभौ ।&lt;br&gt;&#xA;तयोरन्नमदत्त्वा तु भुक्त्वा चान्द्रायणं चरेत् ॥ १५ ॥&lt;br&gt;&#xA;वैश्वदेवानन्तरं च गोग्रासं प्रतिपादयेत् ।&lt;br&gt;&#xA;तद्विधानं प्रवक्ष्यामि शृणु देवर्षिपूजित ॥ १६ ॥&lt;br&gt;&#xA;सुरभिर्वैष्णवी माता नित्यं विष्णुपदे स्थिता ।&lt;br&gt;&#xA;गोग्रासं च मया दत्तं सुरभे प्रतिगृह्यताम् ॥ १७ ॥&lt;br&gt;&#xA;गोभ्यश्च नम इत्येव पूजां कृत्वा गवेऽर्पयेत् ।&lt;br&gt;&#xA;गोग्रासेन तु गोमाता सुरभिः सम्प्रसीदति ॥ १८ ॥&lt;br&gt;&#xA;ततो गोदोहनं कालं तिष्ठेच्चैव गृहाङ्‌गणे ।&lt;br&gt;&#xA;अतिथिर्यस्य भग्नाशो गृहात्प्रतिनिवर्तते ॥ १९ ॥&lt;br&gt;&#xA;स तस्मै दुष्कृतं दत्त्वा पुण्यमादाय गच्छति ।&lt;br&gt;&#xA;माता पिता गुरुर्भ्राता प्रजा दासः समाश्रितः ॥ २० ॥&lt;br&gt;&#xA;अभ्यागतोऽतिथिश्चाग्निरेते पोष्या उदाहृताः ।&lt;br&gt;&#xA;एवं ज्ञात्वा तु यो मोहान्न करोति गृहाश्रमम् ॥ २१ ॥&lt;br&gt;&#xA;तस्य नायं तु न परो लोको भवति धर्मतः ।&lt;br&gt;&#xA;यत्फलं सोमयागेन प्राप्नोति धनवान्द्विजः ॥ २२ ॥&lt;br&gt;&#xA;सम्यक् पञ्चमहायज्ञैर्दरिद्रस्तेन चाप्नुयात् ।&lt;br&gt;&#xA;अथ प्राणाग्निहोत्रं तु वक्ष्यामि मुनिपुङ्‌गव ॥ २३ ॥&#xA;यज्ज्ञात्वा मुच्यते जन्तुर्जन्ममृत्युजरादिभिः ।&lt;br&gt;&#xA;परिज्ञानेन मुच्यन्ते नराः पातककिल्बिषैः ॥ २४ ॥&lt;br&gt;&#xA;विधिना भुज्यते येन मुच्येत स ऋणत्रयात् ।&lt;br&gt;&#xA;कुलान्युद्धरते विप्रो नरकानेकविंशतिम् ॥ २५ ॥&lt;br&gt;&#xA;सर्वयज्ञफलप्राप्तिः सर्वलोकेषु गच्छति ।&lt;br&gt;&#xA;हृत्पुण्डरीकमरणिर्मनो मन्धानसञ्ज्ञकम् ॥ २६ ॥&lt;br&gt;&#xA;वायुरज्ज्वा मथेदग्निं चक्षुरध्वर्युरेव च ।&lt;br&gt;&#xA;तर्जनीमध्यमाङ्‌गुष्ठैः प्राणस्यैवाहुतिं क्षिपेत् ॥ २७ ॥&lt;br&gt;&#xA;मध्यमानामिकाङ्‌गुष्ठैरपानस्याहुतिं क्षिपेत् ।&lt;br&gt;&#xA;कनिष्ठानामिकाङ्‌गुष्ठैर्व्यानस्य तदनन्तरम् ॥ २८ ॥&lt;br&gt;&#xA;कनिष्ठातर्जन्यङ्‌गुष्ठैरुदानस्याहुतिं क्षिपेत् ।&lt;br&gt;&#xA;सर्वाङ्‌गुलैर्गृहीत्वान्नं समानस्याहुतिं क्षिपेत् ॥ २९ ॥&lt;br&gt;&#xA;स्वाहान्तान्प्रणवाद्यांश्च नाममन्त्रांश्च वै पठेत् ।&lt;br&gt;&#xA;मुखे चाहवनीयस्तु हृदये गार्हपत्यकः ॥ ३० ॥&lt;br&gt;&#xA;नाभौ च दक्षिणाग्निः स्यादधः सभ्यावसथ्यकौ ।&lt;br&gt;&#xA;वाग्घोता प्राण उद्‌गाता चक्षुरध्वर्युरेव च ॥ ३१ ॥&lt;br&gt;&#xA;मनो ब्रह्मा भवेच्छ्रोत्रमाग्नीध्रस्थान एव च ।&lt;br&gt;&#xA;अहङ्‌कारः पशुश्चात्र प्रणवः पय ईरितम् ॥ ३२ ॥&lt;br&gt;&#xA;बुद्धिश्च पत्नी सम्प्रोक्ता यदधीनो गृहाश्रमी ।&lt;br&gt;&#xA;उरो वेदिस्तु रोमाणि दर्भाः स्युः स्रुक्स्रुवौ करौ ॥ ३३ ॥&lt;br&gt;&#xA;प्राणमन्त्रस्य च ऋषी रुक्मवर्णः क्षुधाग्निकः ।&lt;br&gt;&#xA;देवतादित्य एवात्र गायत्रीच्छन्द उच्यते ॥ ३४ ॥&lt;br&gt;&#xA;प्राणाय च तथा स्वाहा मन्त्रान्ते कीर्तयेदपि ।&lt;br&gt;&#xA;इदमादित्यदेवाय न ममेति वदेदपि ॥ ३५ ॥&lt;br&gt;&#xA;अपानमन्त्रस्य तथा गोक्षीरधवलाकृतिः ।&lt;br&gt;&#xA;श्रद्धाग्निऋषिरेवात्र सोमो वै देवता स्मृता ॥ ३६ ॥&lt;br&gt;&#xA;उष्णिक्छन्दस्तथापानाय स्वाहेत्यपि कीर्तयेत् ।&lt;br&gt;&#xA;सोमायेदं च न ममेत्यत्रोहः परिकीर्तितः ॥ ३७ ॥&lt;br&gt;&#xA;व्यानमन्त्रस्य चाख्यातोऽम्बुजवर्णहुताशनः ।&lt;br&gt;&#xA;ऋषिरुक्तो देवताग्निरनुष्टुप् छन्द ईरितम् ॥ ३८ ॥&lt;br&gt;&#xA;व्यानाय च तथा स्वाहाग्नयेदं न ममेत्यपि ।&lt;br&gt;&#xA;उदानमन्त्रस्य तथा शक्रगोपसवर्णकः ॥ ३९ ॥&lt;br&gt;&#xA;ऋषिरग्निः समाख्यातो वायुर्वै देवता स्मृता ।&lt;br&gt;&#xA;बृहतीच्छन्द आख्यातमुदानाय च पूर्ववत् ॥ ४० ॥&lt;br&gt;&#xA;वायवे चेदं न मम एवं चैवोच्चरेद् द्विजः ।&lt;br&gt;&#xA;समानवायुमन्त्रस्य विद्युद्वर्णो विरूपकः ॥ ४१ ॥&lt;br&gt;&#xA;ऋषिरग्निः समाख्यातः पर्जन्यो देवता मता ।&lt;br&gt;&#xA;पङ्‌क्तिश्छन्दः समाख्यातं समानाय च पूर्ववत् ॥ ४२ ॥&lt;br&gt;&#xA;पर्जन्यायेदमित्युक्त्वा षष्ठीं चैवाहुतिं क्षिपेत् ।&lt;br&gt;&#xA;वैश्वानरो महानग्निर्ऋषिर्वै परिकीर्तितः ॥ ४३ ॥&lt;br&gt;&#xA;गायत्रीच्छन्द आख्यातं देवस्त्वात्मा भवेदपि ।&lt;br&gt;&#xA;स्वाहान्तो मन्त्र आख्यातः परमात्मन उच्चरेत् ॥ ४४ ॥&lt;br&gt;&#xA;इदं न मम चेत्येवं जातं प्राणाग्निहोत्रकम् ।&lt;br&gt;&#xA;एतज्ज्ञात्वा विधिं कृत्वा ब्रह्मभूयाय कल्पते ।&lt;br&gt;&#xA;प्राणाग्निहोत्रविद्येयं सङ्क्षेपात्कथिता हि ते ॥ ४५ ॥&lt;/p&gt;</description>
    </item>
    <item>
      <title>२३</title>
      <link>https://vishvAsa.github.io/purANam/shAktam/devI-bhAgavatam/11/23/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/23/</guid>
      <description>&lt;p&gt;श्रीनारायण उवाच&lt;br&gt;&#xA;अमृतापिधानमित्येवमुच्चार्य साधकोत्तमः ।&lt;br&gt;&#xA;उच्छिष्टभाग्भ्यः पात्रान्नं दद्यादन्ते विचक्षणः ॥ १ ॥&lt;br&gt;&#xA;ये के चास्मत्कुले जाता दासदास्योऽनकाङ्‌क्षिणः ।&lt;br&gt;&#xA;ते सर्वे तृप्तिमायान्तु मया दत्तेन भूतले ॥ २ ॥&lt;br&gt;&#xA;रौरवेऽपुण्यनिलये पद्मार्बुदनिवासिनाम् ।&lt;br&gt;&#xA;अर्थिनामुदकं दत्तमक्षय्यमुपतिष्ठतु ॥ ३ ॥&lt;br&gt;&#xA;पवित्रग्रन्थिमुत्सृज्य मण्डले भुवि निक्षिपेत् ।&lt;br&gt;&#xA;पात्रे तु निक्षिपेद्यस्तु स विप्रः पङ्‌क्तिदूषकः ॥ ४ ॥&lt;br&gt;&#xA;उच्छिष्टस्तेन संस्पृष्टः शुना शूद्रेण च द्विजः ।&lt;br&gt;&#xA;उपोष्य रजनीमेकां पञ्चगव्येन शुध्यति ॥ ५ ॥&lt;br&gt;&#xA;अनुच्छिष्टेन संस्पृष्टैः स्नानमेव विधीयते ।&lt;br&gt;&#xA;एकाहुतिप्रदानेन कोटियज्ञफलं लभेत् ॥ ६ ॥&lt;br&gt;&#xA;पञ्चभिः पञ्चकोटीनां तदनन्तफलं स्मृतम् ।&lt;br&gt;&#xA;प्राणाग्निहोत्रवेत्रे यो ह्यन्नदानं करोति च ॥ ७ ॥&lt;br&gt;&#xA;दातुश्चैव तु यत्पुण्यं भोक्तुश्चैव तु यत्फलम् ।&lt;br&gt;&#xA;प्राप्नुतस्तौ तदेव द्वावुभौ तौ स्वर्गगामिनौ ॥ ८ ॥&lt;br&gt;&#xA;सपवित्रकरो भुङ्‌क्ते यस्तु विप्रो विधानतः ।&lt;br&gt;&#xA;ग्रासे ग्रासे फलं तस्य पञ्चगव्यसमं भवेत् ॥ ९ ॥&lt;br&gt;&#xA;पूजाकालत्रये नित्यं जपस्तर्पणमेव च ।&lt;br&gt;&#xA;होमो ब्राह्मणभुक्तिश्च पुरश्चरणमुच्यते ॥ १० ॥&lt;br&gt;&#xA;अधःशयानो धर्मात्मा जितक्रोधो जितेन्द्रियः ।&lt;br&gt;&#xA;लघुमिष्टहिताशी च विनीतः शान्तचेतसा ॥ ११ ॥&lt;br&gt;&#xA;नित्यं त्रिषवणस्नायी नित्यं स शुभभाषणः ।&lt;br&gt;&#xA;स्त्रीशूद्रपतितत्व्रात्यनास्तिकोच्छिष्टभाषणम् ॥ १२ ॥&lt;br&gt;&#xA;चाण्डालभाषणं चैव न कुर्यान्मुनिसत्तम ।&lt;br&gt;&#xA;नत्वा नैव च भाषेत जपहोमार्चनादिषु ॥ १३ ॥&lt;br&gt;&#xA;मैथुनस्य तथालापं तद्‌गोष्ठीमपि वर्जयेत् ।&lt;br&gt;&#xA;कर्मणा मनसा वाचा सर्वावस्थासु सर्वदा ॥ १४ ॥&lt;br&gt;&#xA;सर्वत्र मैथुनत्यागो ब्रह्मचर्यं प्रचक्षते ।&lt;br&gt;&#xA;राज्ञश्चैव गृहस्थस्य ब्रह्मचर्यमुदाहृतम् ॥ १५ ॥&lt;br&gt;&#xA;ऋतुस्तातेषु दारेषु सङ्‌गतिर्या विधानतः ।&lt;br&gt;&#xA;संस्कृतायां सवर्णायामृतुं दृष्ट्‌वा प्रयत्नतः ॥ १६ ॥&lt;br&gt;&#xA;रात्रौ तु गमनं कार्यं ब्रह्मचर्यं हरेन्न तत् ।&lt;br&gt;&#xA;ऋणत्रयमसंशोध्य त्वनुत्पाद्य सुतानपि ॥ १७ ॥&lt;br&gt;&#xA;तथा यज्ञाननिष्ट्वा च मोक्षमिच्छन्व्रजत्यधः ।&lt;br&gt;&#xA;अजागलस्य यज्जन्म तज्जन्म श्रुतिचोदितम् ॥ १८ ॥&lt;br&gt;&#xA;अतः कार्यं तु विप्रेन्द्र ऋणत्रयविशोधनम् ।&lt;br&gt;&#xA;ते देवानामृषीणां च पितॄणामृणिनस्तथा ॥ १९ ॥&lt;br&gt;&#xA;ऋषिभ्यो ब्रह्मचर्येण पितृभ्यस्तु तिलोदकैः ।&lt;br&gt;&#xA;मुच्येद्यज्ञेन देवेभ्यः स्वाश्रमं धर्ममाचरेत् ॥ २० ॥&lt;br&gt;&#xA;क्षीराहारी फलाशी वा शाकाशी वा हविष्यभुक् ।&lt;br&gt;&#xA;भिक्षाशी वा जपेद्विद्वान्कृच्छ्रचान्द्रायणादिकृत् ॥ २१ ॥&lt;br&gt;&#xA;लवणं क्षारमम्लं च गृञ्जनं कांस्यभोजनम् ।&lt;br&gt;&#xA;ताम्बूलं च द्विभुक्तं च दुष्टवासः प्रमत्तनम् ॥ २२ ॥&lt;br&gt;&#xA;श्रुतिस्मृतिविरोधं च जपं रात्रौ विवर्जयेत् ।&lt;br&gt;&#xA;वृथा न कालं गमयेद्‌द्यूतस्त्रीस्वापवादतः ॥ २३ ॥&lt;br&gt;&#xA;गमयेद्देवतापूजास्तोत्रागमविलोकनैः ।&lt;br&gt;&#xA;भूशय्या ब्रह्मचारित्वं मौनचर्या तथैव च ॥ २४ ॥&lt;br&gt;&#xA;नित्यं त्रिषवणस्नानं शूद्रकर्मविवर्जनम् ।&lt;br&gt;&#xA;नित्यपूजा नित्यदानमानन्दस्तुतिकीर्तनम् ॥ २५ ॥&lt;br&gt;&#xA;नैमित्तिकार्चनं चैव विश्वासो गुरुदेवयोः ।&lt;br&gt;&#xA;जपनिष्ठस्य धर्मा ये द्वादशैते सुसिद्धिदाः ॥ २६ ॥&lt;br&gt;&#xA;नित्यं सूर्यमुपस्थाय तस्य चाभिमुखो जपेत् ।&lt;br&gt;&#xA;देवताप्रतिमादौ वा वह्नौ वाभ्यर्च्य तन्मुखः ॥ २७ ॥&lt;br&gt;&#xA;स्नानपूजाजपध्यानहोमतर्पणतत्परः ।&lt;br&gt;&#xA;निष्कामो देवतायां च सर्वकर्मनिवेदकः ॥ २८ ॥&lt;br&gt;&#xA;एवमादींश्च नियमान्पुरश्चरणकृच्चरेत् ।&lt;br&gt;&#xA;तस्माद्‌द्विजः प्रसन्नात्मा जपहोमपरायणः ॥ २९ ॥&lt;br&gt;&#xA;तपस्यध्ययने युक्तो भवेद्‌भूतानुकम्पकः ।&lt;br&gt;&#xA;तपसा स्वर्गमाप्नोति तपसा विन्दते महत् ॥ ३० ॥&lt;br&gt;&#xA;तपोयुक्तस्य सिध्यन्ति कर्माणि नियतात्मनः ।&lt;br&gt;&#xA;विद्वेषणं संहरणं मारणं रोगनाशनम् ॥ ३१ ॥&lt;br&gt;&#xA;येन येनाथ ऋषिणा यदर्थं देवताः स्तुताः ।&lt;br&gt;&#xA;स स कामः समृद्ध्येत तेषां तेषां तथा तथा ॥ ३२ ॥&#xA;तानि कर्माणि वक्ष्यामि विधानानि च कर्मणाम् ।&lt;br&gt;&#xA;पुरश्चरणमादौ च कर्मणां सिद्धिकारकम् ॥ ३३ ॥&lt;br&gt;&#xA;स्वाध्यायाभ्यसनस्यादौ प्राजापत्यं चरेद्‌द्विजः ।&lt;br&gt;&#xA;केशश्मश्रुलोमनखान् वापयित्वा ततः शुचिः ॥ ३४ ॥&lt;br&gt;&#xA;तिष्ठेदहनि रात्रौ तु शुचिरासीत वाग्यतः ।&lt;br&gt;&#xA;सत्यवादी पवित्राणि जपेद्व्याहृतयस्तथा ॥ ३५ ॥&lt;br&gt;&#xA;ज्येकाराद्यास्तु ता जप्त्वा सावित्रीं च तदित्यृचम् ।&lt;br&gt;&#xA;आपो हि ष्ठेति सूक्तं च पवित्रं पापनाशनम् ॥ ३६ ॥&lt;br&gt;&#xA;पुनन्त्यः स्वस्तिमत्यश्च पावमान्यस्तथैव च ।&lt;br&gt;&#xA;सर्वत्रैतत्प्रयोक्तव्यमादावन्ते च कर्मणाम् ॥ ३७ ॥&lt;br&gt;&#xA;आसहस्रादाशताद्वाप्यादशादथवा जपेत् ।&lt;br&gt;&#xA;अकारं व्याहृतीस्तिस्रः सावित्रीमथवायुतम् ॥ ३८ ॥&lt;br&gt;&#xA;तर्पयित्वाद्‌भिराचार्यानृषींश्छन्दांसि देवताः ।&lt;br&gt;&#xA;अनार्येण न भाषेत शूद्रेणापि न गर्हितैः ॥ ३९ ॥&lt;br&gt;&#xA;नापि चोदक्यया वध्वा पतितैर्नान्त्यजैर्नृभिः ।&lt;br&gt;&#xA;न देवब्राह्मणद्विष्टैर्नाचार्यगुरुनिन्दकैः ॥ ४० ॥&lt;br&gt;&#xA;न मातृपितृविद्विष्टैर्नावमन्येत कञ्चन ।&lt;br&gt;&#xA;कृच्छ्राणामेष सर्वेषां विधिरुक्तोऽनुपूर्वशः ॥ ४१ ॥&lt;br&gt;&#xA;प्राजापत्यस्य कृच्छ्रस्य तथा सान्तपनस्य च ।&lt;br&gt;&#xA;पराकस्य च कृच्छ्रस्य विधिश्चान्द्रायणस्य च ॥ ४२ ॥&lt;br&gt;&#xA;पञ्चभिः पातकैः सर्वैर्दुष्कृतैश्च प्रमुच्यते ।&lt;br&gt;&#xA;तप्तकृच्छ्रेण सर्वाणि पापानि दहति क्षणात् ॥ ४३ ॥&lt;br&gt;&#xA;त्रिभिश्चान्द्रायणैः पूतो ब्रह्मलोकं समश्नुते ।&lt;br&gt;&#xA;अष्टभिर्देवताः साक्षात्पश्येत वरदास्तदा ॥ ४४ ॥&lt;br&gt;&#xA;छन्दांसि दशभिर्ज्ञात्वा सर्वान्कामान्समश्नुते ।&lt;br&gt;&#xA;त्र्यहं प्रातस्त्र्यहं सायं त्र्यहमद्यादयाचितम् ॥ ४५ ॥&lt;br&gt;&#xA;त्र्यहं परं च नाश्नीयात्प्राजापत्यं चरेद्‌द्विजः ।&lt;br&gt;&#xA;गोमूत्रं गोमयं क्षीरं दधि सर्पिः कुशोदकम् ॥ ४६ ॥&lt;br&gt;&#xA;एकरात्रोपवासश्च कृच्छ्रं सान्तपनं स्मृतम् ।&lt;br&gt;&#xA;एकैकं ग्रासमश्नीयादहानि त्रीणि पूर्ववत् ॥ ४७ ॥&lt;br&gt;&#xA;त्र्यहं चोपवसेदित्थमतिकृच्छ्रं चरेद्‌द्विजः ।&lt;br&gt;&#xA;एवमेव त्रिभिर्युक्तं महासान्तपनं स्मृतम् ॥ ४८ ॥&lt;br&gt;&#xA;तप्तकृच्छ्रं चरन्विप्रो जलक्षीरघृतानिलान् ।&lt;br&gt;&#xA;प्रतित्र्यहं पिबेदुष्णान्सकृत्स्नायी समाहितः ॥ ४९ ॥&lt;br&gt;&#xA;नियतस्तु पिबेदापः प्राजापत्यविधिः स्मृतः ।&lt;br&gt;&#xA;यतात्मनोऽप्रमत्तस्य द्वादशाहमभोजनम् ॥ ५० ॥&lt;br&gt;&#xA;पराको नाम कृच्छ्रोऽयं सर्वपापप्रणोदनः ।&lt;br&gt;&#xA;एकैकं तु ग्रसेत्पिण्डं कृष्णे शुक्ले च वर्धयेत् ॥ ५१ ॥&lt;br&gt;&#xA;अमावास्यां न भुञ्जीत एवं चान्द्रायणे विधिः ।&lt;br&gt;&#xA;उपस्पृश्य त्रिषवणमेतच्चान्द्रायणं स्मृतम् ॥ ५२ ॥&lt;br&gt;&#xA;चतुरः प्रातरश्नीयाद्विप्रः पिण्डात्कृताह्निकः ।&lt;br&gt;&#xA;चतुरोऽस्तमिते सूर्ये शिशुचान्द्रायणं स्मृतम् ॥ ५३ ॥&lt;br&gt;&#xA;अष्टावष्टौ समश्नीयात्पिण्डान्मध्यन्दिने स्थिते ।&lt;br&gt;&#xA;नियतात्मा हविष्यस्य यतिचान्द्रायणं व्रतम् ॥ ५४ ॥&lt;br&gt;&#xA;एतद्रुद्रास्तथादित्या वसवश्च चरन्ति हि ।&lt;br&gt;&#xA;सर्वे कुशलिनो देवा मरुतश्च भुवा सह ॥ ५५ ॥&lt;br&gt;&#xA;एकैकं सप्तरात्रेण पुनाति विधिवत्कृतम् ।&lt;br&gt;&#xA;त्वगसृक्‌पिशितास्थीनि मेदोमज्जावसास्तथा ॥ ५६ ॥&lt;br&gt;&#xA;एकैकं सप्तरात्रेण शुध्यत्येव न संशयः ।&lt;br&gt;&#xA;एभिर्व्रतैर्विपूतात्मा कर्म कुर्वीत नित्यशः ॥ ५७ ॥&lt;br&gt;&#xA;एवं शुद्धस्य कर्माणि सिध्यन्त्येव न संशयः ।&lt;br&gt;&#xA;शुद्धात्मा कर्म कुर्वीत सत्यवादी जितेन्द्रियः ॥ ५८ ॥&lt;br&gt;&#xA;इष्टान्कामांस्ततः सर्वान्सम्प्राप्नोति न संशयः ।&lt;br&gt;&#xA;त्रिरात्रमेवोपवसेद्रहितः सर्वकर्मणा ॥ ५९ ॥&lt;br&gt;&#xA;त्रीणि नक्तानि वा कुर्यात्ततः कर्म समारभेत् ।&lt;br&gt;&#xA;एवं विधानं कथितं पुरश्चर्याफलप्रदम् ॥ ६० ॥&lt;br&gt;&#xA;गायत्र्याश्च पुरश्चर्यां सर्वकामप्रदायिनी ।&lt;br&gt;&#xA;कथिता तव देवर्षे महापापविनाशिनी ॥ ६१ ॥&lt;br&gt;&#xA;आदौ कुर्याद्‌व्रतं मन्त्री देहशोधनकारकम् ।&lt;br&gt;&#xA;पुरश्चर्यां ततः कुर्यात्समस्तफलभाग्भवेत् ॥ ६२ ॥&lt;br&gt;&#xA;इति ते कथितं गुह्यं पुरश्चर्याविधानकम् ।&lt;br&gt;&#xA;एतत्परस्मै नो वाच्यं श्रुतिसारं यतः स्मृतम् ॥ ६३ ॥&lt;/p&gt;</description>
    </item>
    <item>
      <title>२४</title>
      <link>https://vishvAsa.github.io/purANam/shAktam/devI-bhAgavatam/11/24/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/11/24/</guid>
      <description>&lt;p&gt;नारद उवाच&lt;br&gt;&#xA;नारायण महाभाग गायत्र्यास्तु समासतः ।&lt;br&gt;&#xA;शान्त्यादिकान्प्रयोगांस्तु वदस्व करुणानिधे ॥ १ ॥&lt;br&gt;&#xA;श्रीनारायण उवाच&lt;br&gt;&#xA;अतिगुह्यमिदं पृष्टं त्वया ब्रह्यतनूद्भव ।&lt;br&gt;&#xA;न कस्यापि च वक्तव्यं दुष्टाय पिशुनाय च ॥ २ ॥&lt;br&gt;&#xA;अथ शान्तिः पयोऽक्ताभिः समिद्‌भिर्जुहुयाद् द्विजः ।&lt;br&gt;&#xA;शमीसमिद्‌भिः शाम्यन्ति भूतरोगग्रहादयः ॥ ३ ॥&lt;br&gt;&#xA;आर्द्राभिः क्षीरवृक्षस्य समिद्‌भिर्जुहुयाद् द्विजः ।&lt;br&gt;&#xA;जुहुयाच्छकलैर्वापि भूतरोगादिशान्तये ॥ ४ ॥&lt;br&gt;&#xA;जलेन तर्पयेत्सूर्यं पाणिभ्यां शान्तिमाप्नुयात् ।&lt;br&gt;&#xA;जानुदघ्ने जले जप्त्वा सर्वान्दोषाञ्छमं नयेत् ॥ ५ ॥&lt;br&gt;&#xA;कण्ठदघ्ने जले जप्त्वा मुच्येत्प्राणान्तिकाद्भयात् ।&lt;br&gt;&#xA;सर्वेभ्यः शान्तिकर्मभ्यो निमज्याप्सु जपः स्मृतः ॥ ६ ॥&lt;br&gt;&#xA;सौवर्णे राजते वापि पात्रे ताम्रमयेऽपि वा ।&lt;br&gt;&#xA;क्षीरवृक्षमये वापि निर्व्रणे मृण्मयेऽपि वा ॥ ७ ॥&lt;br&gt;&#xA;सहस्रं पञ्चगव्येन हुत्वा सुज्वलितेऽनले ।&lt;br&gt;&#xA;क्षीरवृक्षमयैः काष्ठैः शेषं सम्पादयेच्छनैः ॥ ८ ॥&lt;br&gt;&#xA;प्रत्याहुतिं स्पृशञ्जप्त्वा सहस्रं पात्रसंस्थितम् ।&lt;br&gt;&#xA;तेन तं प्रोक्षयेद्देशं कुशैर्मन्त्रमनुस्मरन् ॥ ९ ॥&lt;br&gt;&#xA;बलिं किरंस्ततस्तस्मिन्ध्यायेत्तु परदेवताम् ।&lt;br&gt;&#xA;अभिचारसमुत्पन्ना कृत्या पापं च नश्यति ॥ १० ॥&lt;br&gt;&#xA;देवभूतपिशाचाद्यान् यद्येवं कुरुते वशे ।&lt;br&gt;&#xA;गृहं ग्रामं पुरं राष्ट्रं सर्वं तेभ्यो विमुच्यते ॥ ११ ॥&lt;br&gt;&#xA;निखने मुच्यते तेभ्यो लिखने मध्यतोऽपि च ।&lt;br&gt;&#xA;मण्डले शूलमालिख्य पूर्वोक्ते च क्रमेऽपि वा ॥ १२ ॥&lt;br&gt;&#xA;अभिमन्त्र्य सहस्रं तन्निखनेत्सर्वशान्तये ।&lt;br&gt;&#xA;सौवर्णं राजतं वापि कुम्भं ताम्रमयं च वा ॥ १३ ॥&lt;br&gt;&#xA;मृण्मयं वा नवं दिव्यं सूत्रवेष्टितमव्रणम् ।&lt;br&gt;&#xA;स्थण्डिले सैकते स्थाप्य पूरयेन्मन्त्रविज्जलैः ॥ १४ ॥&lt;br&gt;&#xA;दिग्भ्य आहृत्य तीर्थानि चतसृभ्यो द्विजोत्तमैः ।&lt;br&gt;&#xA;एलाचन्दनकर्पूरजातीपाटलमल्लिकाः ॥ १५ ॥&lt;br&gt;&#xA;बिल्वपत्रं तथा क्रान्तां देवीं व्रीहियवांस्तिलान् ।&lt;br&gt;&#xA;सर्षपान्क्षीरवृक्षाणां प्रवालानि च निक्षिपेत् ॥ १६ ॥&lt;br&gt;&#xA;सर्वाण्यभिविधायैव कुशकूर्चसमन्वितम् ।&lt;br&gt;&#xA;स्नातः समाहितो विप्रः सहस्रं मन्त्रयेद् बुधः ॥ १७ ॥&lt;br&gt;&#xA;दिक्षु सौरानधीयीरन्मन्त्रान्विप्रास्त्रयीविदः ।&lt;br&gt;&#xA;प्रोक्षयेत्पाययेदेनं नीरं तेनाभिषिञ्चयेत् ॥ १८ ॥&lt;br&gt;&#xA;भूतरोगाभिचारेभ्यः स निर्मुक्तः सुखी भवेत् ।&lt;br&gt;&#xA;अभिषेकेण मुच्येत मृत्योरास्यगतो नरः ॥ १९ ॥&lt;br&gt;&#xA;अवश्यं कारयेद्विद्वान्राजा दीर्घं जिजीविषुः ।&lt;br&gt;&#xA;गावो देयाश्च ऋत्विग्भ्य अभिषेके शतं मुने ॥ २० ॥&lt;br&gt;&#xA;दक्षिणा येन वा तुष्टिर्यथाशक्त्याथवा भवेत् ।&lt;br&gt;&#xA;जपेदश्वत्थमालभ्य मन्दवारे शतं द्विजः ॥ २१ ॥&lt;br&gt;&#xA;भूतरोगाभिचारेभ्यो मुच्यते महतो भयात् ।&lt;br&gt;&#xA;गुडूच्याः पर्वविच्छिन्नाः पयोऽक्ता जुहुयाद् द्विजः ॥ २२ ॥&lt;br&gt;&#xA;एवं मृत्युञ्जयो होमः सर्वव्याधिविनाशनः ।&lt;br&gt;&#xA;आम्रस्य जुहुयात्पत्रैः पयोऽक्तैर्ज्वरशान्तये ॥ २३ ॥&lt;br&gt;&#xA;वचाभिः पयसाक्ताभिः क्षयं हुत्वा विनाशयेत् ।&lt;br&gt;&#xA;मधुत्रितयहोमेन राजयक्ष्मा विनश्यति ॥ २४ ॥&lt;br&gt;&#xA;निवेद्य भास्करायान्नं पायसं होमपूर्वकम् ।&lt;br&gt;&#xA;राजयक्ष्माभिभूतं च प्राशयेच्छान्तिमाप्नुयात् ॥ २५ ॥&lt;br&gt;&#xA;लताः पर्वसु विच्छिद्य सोमस्य जुहुयाद् द्विजः ।&lt;br&gt;&#xA;सोमे सूर्येण संयुक्ते पयोऽक्ताः क्षयशान्तये ॥ २६ ॥&lt;br&gt;&#xA;कुसुमैः शङ्‌खवृक्षस्य हुत्वा कुष्ठं विनाशयेत् ।&lt;br&gt;&#xA;अपस्मारविनाशः स्यादपामार्गस्य तण्डुलैः ॥ २७ ॥&lt;br&gt;&#xA;क्षीरवृक्षसमिद्धोमादुन्मादोऽपि विनश्यति ।&lt;br&gt;&#xA;औदुम्बरसमिद्धोमादतिमेहः क्षयं व्रजेत् ॥ २८ ॥&lt;br&gt;&#xA;प्रमेहं शमयेद्धुत्वा मधुनेक्षुरसेन वा ।&lt;br&gt;&#xA;मधुत्रितयहोमेन नयेच्छान्तिं मसूरिकाम् ॥ २९ ॥&lt;br&gt;&#xA;कपिलासर्पिषा हुत्वा नयेच्छान्तिं मसूरिकाम् ।&lt;br&gt;&#xA;उदुम्बरवटाश्वत्थैर्गोगजाश्वामयं हरेत् ॥ ३० ॥&lt;br&gt;&#xA;पिपीलिमधुवल्मीके गृहे जाते शतं शतम् ।&lt;br&gt;&#xA;शमीसमिद्‌भिरन्नेन सर्पिषा जुहुयाद् द्विजः ॥ ३१ ॥&lt;br&gt;&#xA;तदुत्थं शान्तिमायाति शेषैस्तत्र बलिं हरेत् ।&lt;br&gt;&#xA;अभ्रस्तनितभूकम्पालक्ष्यादौ वनवेतसः ॥ ३२ ॥&lt;br&gt;&#xA;सप्ताहं जुहुयादेवं राष्ट्रे राज्यं सुखी भवेत् ।&lt;br&gt;&#xA;यां दिशं शतजप्तेन लोष्ठेनाभिप्रताडयेत् ॥ ३३ ॥&lt;br&gt;&#xA;ततोऽग्निमारुतारिभ्यो भयं तस्य विनश्यति ।&lt;br&gt;&#xA;मनसैव जपेदेनां बद्धो मुच्येत बन्धनात् ॥ ३४ ॥&lt;br&gt;&#xA;भूतरोगविषादिभ्यः स्पृशञ्जप्त्वा विमोचयेत् ।&lt;br&gt;&#xA;भूतादिभ्यो विमुच्येत जलं पीत्वाभिमन्त्रितम् ॥ ३५ ॥&lt;br&gt;&#xA;अभिमन्त्र्य शतं भस्म न्यसेद्‌भूतादिशान्तये ।&lt;br&gt;&#xA;शिरसा धारयेद्भस्म मन्त्रयित्वा तदित्यृचा ॥ ३६ ॥&lt;br&gt;&#xA;सर्वव्याधिविनिर्मुक्तः सुखी जीवेच्छतं समाः ।&lt;br&gt;&#xA;अशक्तः कारयेच्छान्तिं विप्रं दत्त्वा तु दक्षिणाम् ॥ ३७ ॥&lt;br&gt;&#xA;अथ पुष्टिं श्रियं लक्ष्मीं पुष्पैर्हुत्वाप्नुयाद् द्विजः ।&lt;br&gt;&#xA;श्रीकामो जुहुयात्पद्मै रक्तैः श्रियमवाप्नुयात् ॥ ३८ ॥&lt;br&gt;&#xA;हुत्वा श्रियमवाप्नोति जातीपुष्पैर्नवैः शुभैः ।&lt;br&gt;&#xA;शालितण्डुलहोमेन श्रियमाप्नोति पुष्कलाम् ॥ ३९ ॥&lt;br&gt;&#xA;समिद्‌भिर्बिल्ववृक्षस्य हुत्वा श्रियमवाप्नुयात् ।&lt;br&gt;&#xA;बिल्वस्य शकलैर्हुत्वा पत्रैः पुष्पैः फलैरपि ॥ ४० ॥&lt;br&gt;&#xA;श्रियमाप्नोति परमां मूलस्य शकलैरपि ।&lt;br&gt;&#xA;समिद्‌भिर्बिल्ववृक्षस्य पायसेन च सर्पिषा ॥ ४१ ॥&lt;br&gt;&#xA;शतं शतं च सप्ताहं हुत्वा श्रियमवाप्नुयात् ।&lt;br&gt;&#xA;लाजैस्त्रिमधुरोपेतैर्होमे कन्यामवाप्नुयात् ॥ ४२ ॥&lt;br&gt;&#xA;अनेन विधिना कन्या वरमाप्नोति वाञ्छितम् ।&lt;br&gt;&#xA;रक्तोत्पलशतं हुत्वा सप्ताहं हेम चाप्नुयात् ॥ ४३ ॥&lt;br&gt;&#xA;सूर्यबिम्बे जलं हुत्वा जलस्थं हेम चाप्नुयात् ।&lt;br&gt;&#xA;अन्नं हुत्वाप्नुयादन्नं व्रीहीन्व्रीहिपतिर्भवेत् ॥ ४४ ॥&lt;br&gt;&#xA;करीषचूर्णैर्वत्सस्य हुत्वा पशुमवाप्नुयात् ।&lt;br&gt;&#xA;प्रियङ्‌गुपायसाज्यैश्च भवेद्धोमादिभिः प्रजा ॥ ४५ ॥&lt;br&gt;&#xA;निवेद्य भास्करायान्नं पायसं होमपूर्वकम् ।&lt;br&gt;&#xA;भोजयेत्तदृतुस्नातां पुत्रं परमवाप्नुयात् ॥ ४६ ॥&lt;br&gt;&#xA;सप्ररोहाभिरार्द्राभिरायुर्हुत्वा समाप्नुयात् ।&lt;br&gt;&#xA;समिद्‌भिः क्षीरवृक्षस्य हुत्वायुषमवाप्नुयात् ॥ ४७ ॥&lt;br&gt;&#xA;सप्ररोहाभिरार्द्राभी रक्ताभिर्मधुरत्रयैः ।&lt;br&gt;&#xA;व्रीहीणां च शतं हुत्वा हेम चायुरवाप्नुयात् ॥ ४८ ॥&lt;br&gt;&#xA;सुवर्णकुड्मलं हुत्वा शतमायुरवाप्नुयात् ।&lt;br&gt;&#xA;दूर्वाभिः पयसा वापि मधुना सर्पिषापि वा ॥ ४९ ॥&lt;br&gt;&#xA;शतं शतं च सप्ताहमपमृत्युं व्यपोहति ।&lt;br&gt;&#xA;शमीसमिद्‌भिरन्नेन पयसा वा च सर्पिषा ॥ ५० ॥&#xA;शतं शतं च सप्ताहमपमृत्युं व्यपोहति ।&lt;br&gt;&#xA;न्यग्रोधसमिधो हुत्वा पायसं होमयेत्ततः ॥ ५१ ॥&lt;br&gt;&#xA;शतं शतं च सप्ताहमपमृत्युं व्यपोहति ।&lt;br&gt;&#xA;क्षीराहारो जपेन्मृत्योः सप्ताहाद्विजयी भवेत् ॥ ५२ ॥&lt;br&gt;&#xA;अनश्नन्वाग्यतो जप्त्वा त्रिरात्रं मुच्यते यमात् ।&lt;br&gt;&#xA;निमज्ज्याप्सु जपेदेवं सद्यो मृत्योर्विमुच्यते ॥ ५३ ॥&lt;br&gt;&#xA;जपेद् बिल्वं समाश्रित्य मासं राज्यमवाप्नुयात् ।&lt;br&gt;&#xA;बिल्वं हुत्वाप्नुयाद्‌राज्यं समूलफलपल्लवम् ॥ ५४ ॥&lt;br&gt;&#xA;हुत्वा पद्मशतं मासं राज्यमाप्नोत्यकण्टकम् ।&lt;br&gt;&#xA;यवागूं ग्राममाप्नोति हुत्वा शालिसमन्वितम् ॥ ५५ ॥&lt;br&gt;&#xA;अश्वत्थसमिधो हुत्वा युद्धादौ जयमाप्नुयात् ।&lt;br&gt;&#xA;अर्कस्य समिधो हुत्वा सर्वत्र विजयी भवेत् ॥ ५६ ॥&lt;br&gt;&#xA;संयुक्तैः पयसा पत्रैः पुष्पैर्वा वेतसस्य च ।&lt;br&gt;&#xA;पायसेन शतं हुत्वा सप्ताहं वृष्टिमाप्नुयात् ॥ ५७ ॥&lt;br&gt;&#xA;नाभिदघ्ने जले जप्त्वा सप्ताहं वृष्टिमाप्नुयात् ।&lt;br&gt;&#xA;जले भस्मशतं हुत्वा महावृष्टिं निवारयेत् ॥ ५८ ॥&lt;br&gt;&#xA;पालाशाभिरवाप्नोति समिद्‌भिर्ब्रह्मवर्चसम् ।&lt;br&gt;&#xA;पलाशकुसुमैर्हुत्वा सर्वमिष्टमवाप्नुयात् ॥ ५९ ॥&lt;br&gt;&#xA;पयो हुत्वाऽऽप्नुयान्मेधामाज्यं बुद्धिमवाप्नुयात् ।&lt;br&gt;&#xA;अभिमन्त्र्य पिबेद् ब्राह्मं रसं मेधामवाप्नुयात् ॥ ६० ॥&lt;br&gt;&#xA;पुष्पहोमे भवेद्वासस्तन्तुभिस्तद्विधं पटम् ।&lt;br&gt;&#xA;लवणं मधुसम्मिश्रं हुत्वेष्टं वशमानयेत् ॥ ६१ ॥&lt;br&gt;&#xA;नयेदिष्टं वशं हुत्वा लक्ष्मीपुष्पैर्मधुप्लुतैः ।&lt;br&gt;&#xA;नित्यमञ्जलिनाऽऽत्मानमभिषिञ्चेज्जले स्थितः ॥ ६२ ॥&lt;br&gt;&#xA;मतिमारोग्यमायुष्यमग्र्यं स्वास्थ्यमवाप्नुयात् ।&lt;br&gt;&#xA;कुर्याद्विप्रोऽन्यमुद्दिश्य सोऽपि पुष्टिमवाप्नुयात् ॥ ६३ ॥&lt;br&gt;&#xA;अथ चारुविधिर्मासं सहस्रं प्रत्यहं जपेत् ।&lt;br&gt;&#xA;आयुष्कामः शुचौ देशे प्राप्नुयादायुरूत्तमम् ॥ ६४ ॥&lt;br&gt;&#xA;आयुरारोग्यकामस्तु जपेन्मासद्वयं द्विजः ।&lt;br&gt;&#xA;भवेदायुष्यमारोग्यं श्रियै मासत्रयं जपेत् ॥ ६५ ॥&lt;br&gt;&#xA;आयुः श्रीपुत्रदाराद्याश्चतुर्भिश्च यशो जपात् ।&lt;br&gt;&#xA;पुत्रदारायुरारोग्यं श्रियं विद्यां च पञ्चभिः ॥ ६६ ॥&lt;br&gt;&#xA;एवमेवोत्तरान्कामान् मासैरेवोत्तरैर्व्रजेत् ।&lt;br&gt;&#xA;एकपादो जपेदूर्ध्वबाहुः स्थित्वा निराश्रयः ॥ ६७ ॥&lt;br&gt;&#xA;मासं शतत्रयं विप्रः सर्वान्कामानवाप्नुयात् ।&lt;br&gt;&#xA;एवं शतोत्तरं जप्त्वा सहस्रं सर्वमाप्नुयात् ॥ ६८ ॥&lt;br&gt;&#xA;रुद्ध्वा प्राणमपानं च जपेन्मासं शतत्रयम् ।&lt;br&gt;&#xA;यदिच्छेत्तदवाप्नोति सहस्रात्परमाप्नुयात् ॥ ६९ ॥&lt;br&gt;&#xA;एकपादो जपेदूर्ध्वबाहू रुद्ध्वानिलं वशः ।&lt;br&gt;&#xA;मासं शतमवाप्नोति यदिच्छेदिति कौशिकः ॥ ७० ॥&lt;br&gt;&#xA;एवं शतत्रयं जप्त्वा सहस्रं सर्वमाप्नुयात् ।&lt;br&gt;&#xA;निमज्ज्याप्सु जपेन्मासं शतमिष्टमवाप्नुयात् ॥ ७१ ॥&lt;br&gt;&#xA;एवं शतत्रयं जप्त्वा सहस्रं सर्वमाप्नुयात् ।&lt;br&gt;&#xA;एकपादो जपेदूर्ध्वबाहू रुद्ध्वा निराश्रयः ॥ ७२ ॥&lt;br&gt;&#xA;नक्तमश्नन् हविष्यान्नं वत्सरादृषितामियात् ।&lt;br&gt;&#xA;गीरमोघा भवेदेवं जप्त्वा संवत्सरद्वयम् ॥ ७३ ॥&lt;br&gt;&#xA;त्रिवत्सरं जपेदेवं भवेत्त्रैकालदर्शनम् ।&lt;br&gt;&#xA;आयाति भगवान्देवश्चतुःसंवत्सरं जपेत् ॥ ७४ ॥&lt;br&gt;&#xA;पञ्चभिर्वत्सरैरेवमणिमादिगुणो भवेत् ।&lt;br&gt;&#xA;एवं षड्वत्सरं जप्त्वा कामरूपित्वमाप्नुयात् ॥ ७५ ॥&lt;br&gt;&#xA;सप्तिभिर्वत्सरैरेवममरत्वमवाप्नुयात् ।&lt;br&gt;&#xA;मनुत्वं नवभिः सिद्धमिन्द्रत्वं दशभिर्भवेत् ॥ ७६ ॥&lt;br&gt;&#xA;एकादशभिराप्नोति प्राजापत्यं सुवत्सरैः ।&lt;br&gt;&#xA;बह्मत्वं प्राप्नुयादेवं जप्त्वा द्वादशवत्सरान् ॥ ७७ ॥&lt;br&gt;&#xA;एतेनैव जिता लोकास्तपसा नारदादिभिः ।&lt;br&gt;&#xA;शाकमन्ये परे मूलं फलमन्ये पयः परे ॥ ७८ ॥&lt;br&gt;&#xA;घृतमन्ये परे सोममपरे चरुवृत्तयः ।&lt;br&gt;&#xA;ऋषयः पक्षमश्नन्ति केचिद्भैक्ष्याशिनोऽहनि ॥ ७९ ॥&lt;br&gt;&#xA;हविष्यमपरेऽश्नन्तः कुर्वन्त्येव परं तपः ।&lt;br&gt;&#xA;अथ शुद्ध्यै रहस्यानां त्रिसहस्रं जपेद् द्विजः ॥ ८० ॥&lt;br&gt;&#xA;मासं शुद्धो भवेत्स्तेयात्सुवर्णस्य द्विजोत्तमः ।&lt;br&gt;&#xA;जपेन्मासं त्रिसाहस्रं सुरापः शुद्धिमाप्नुयात् ॥ ८१ ॥&lt;br&gt;&#xA;मासं जपेत् त्रिसाहस्रं शुचिः स्याद् गुरुतल्पगः ।&lt;br&gt;&#xA;त्रिसहस्रं जपेन्मासं कुटीं कृत्वा वने वसन् ॥ ८२ ॥&lt;br&gt;&#xA;ब्रह्महा मुच्यते पापादिति कौशिकभाषितम् ।&lt;br&gt;&#xA;द्वादशाहं निमज्ज्याप्सु सहस्रं प्रत्यहं जपेत् ॥ ८३ ॥&lt;br&gt;&#xA;मुच्येरन्नंहसः सर्वे महापातकिनो द्विजाः ।&lt;br&gt;&#xA;त्रिसाहस्रं जपेन्मासं प्राणानायम्य वाग्यतः ॥ ८४ ॥&lt;br&gt;&#xA;महापातकयुक्तो वा मुच्यते महतो भयात् ।&lt;br&gt;&#xA;प्राणायामसहस्रेण ब्रह्महापि विशुध्यति ॥ ८५ ॥&lt;br&gt;&#xA;षट्कृत्वस्त्वभ्यसेदूर्ध्वं प्राणापानौ समाहितः ।&lt;br&gt;&#xA;प्राणायामो भवेदेष सर्वपापप्रणाशनः ॥ ८६ ॥&lt;br&gt;&#xA;सहस्रमभ्यसेन्मासं क्षितिपः शुचितामियात् ।&lt;br&gt;&#xA;द्वादशाहं त्रिसाहस्रं जपेद्धि गोवधे द्विजः ॥ ८७ ॥&lt;br&gt;&#xA;अगम्यागमनस्तेयहननाभक्ष्यभक्षणे ।&lt;br&gt;&#xA;दशसाहस्रमभ्यस्ता गायत्री शोधयेद् द्विजम् ॥ ८८ ॥&lt;br&gt;&#xA;प्राणायामशतं कृत्वा मुच्यते सर्वकिल्विषात् ।&lt;br&gt;&#xA;सर्वेषामेव पापानां सङ्‌करे सति शुद्धये ॥ ८९ ॥&lt;br&gt;&#xA;सहस्रमभ्यसेन्मासं नित्यजापी वने वसन् ।&lt;br&gt;&#xA;उपवाससमं जप्यं त्रिसहस्रं तदित्यृचम् ॥ ९० ॥&lt;br&gt;&#xA;चतुर्विंशतिसाहस्रमभ्यस्तात्कृच्छ्रसञ्ज्ञिता ।&lt;br&gt;&#xA;चतुःषष्टिसहस्राणि चान्द्रायणसमानि तु ॥ ९१ ॥&lt;br&gt;&#xA;शतकृत्वोऽभ्यसेन्नित्यं प्राणानायम्य सन्ध्ययोः ।&lt;br&gt;&#xA;तदित्यृचमवाप्नोति सर्वपापक्षयं परम् ॥ ९२ ॥&lt;br&gt;&#xA;निमज्ज्याप्सु जपेन्नित्यं शतकृत्वस्तदित्यृचम् ।&lt;br&gt;&#xA;ध्यायन्देवीं सूर्यरूपां सर्वपापैः प्रमुच्यते ॥ ९३ ॥&lt;br&gt;&#xA;इति ते सम्यगाख्याताः शान्तिशुद्ध्यादिकल्पनाः ।&lt;br&gt;&#xA;रहस्यातिरहस्याश्च गोपनीयास्त्वया सदा ॥ ९४ ॥&lt;br&gt;&#xA;इति सङ्क्षेपतः प्रोक्तः सदाचारस्य सङ्ग्रहः ।&lt;br&gt;&#xA;विधिनाऽऽचरणादस्य माया दुर्गा प्रसीदति ॥ ९५ ॥&lt;br&gt;&#xA;नैमित्तिकं च नित्यं च काम्यं कर्म यथाविधि ।&lt;br&gt;&#xA;आचरेन्मनुजः सोऽयं भुक्तिमुक्तिफलाप्तिभाक् ॥ ९६ ॥&lt;br&gt;&#xA;आचारः प्रथमो धर्मो धर्मस्य प्रभुरीश्वरी ।&lt;br&gt;&#xA;इत्युक्तं सर्वशास्त्रेषु सदाचारफलं महत् ॥ ९७ ॥&lt;br&gt;&#xA;आचारवान्सदा पूतः सदैवाचारवान्मसुखी ।&lt;br&gt;&#xA;आचारवान्सदा धन्यः सत्यं सत्यं च नारद ॥ ९८ ॥&lt;br&gt;&#xA;देवीप्रसादजनकं सदाचारविधानकम् ।&lt;br&gt;&#xA;यदपि शृणुयान्मर्त्यो महासम्पत्तिसौख्यभाक् ॥ ९९ ॥&lt;br&gt;&#xA;सदाचारेण सिद्धेच्च ऐहिकामुष्मिकं सुखम् ।&lt;br&gt;&#xA;तदेव ते मया प्रोक्तं किमन्यच्छ्रोतुमिच्छसि ॥ १०० ॥&lt;/p&gt;</description>
    </item>
  </channel>
</rss>
