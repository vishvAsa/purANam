+++
title = "०४८ हनुमद्-इन्द्रजिद्युद्धम्"
title_english = "048 Ravana sends his son Indrajit"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_5/Kanda_5_SK-048-Ravana_sends_his_son_Indrajit.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/5_sundarakANDam/06-vana-nAshaH/048_hanumad-indrajidyuddham.md">
<details><summary><h3>IITK ...{Loading}...</h3></summary>

Combat between Hanuman and Ravana's son, Indrajit -- Indrajit captures
Hanuman by Brahmastra and gets him to Ravana



#### श्लोकः
##### मूलम्
ततस्तु रक्षोधिपतिर्महात्मा हनूमताक्षे निहते कुमारे।  
मनस्समाधाय सदेवकल्पं समादिदेशेन्द्रजितं सरोषः॥5.48.1॥

##### शब्दार्थः
ततः then, महात्मा great, सः he,रक्षोधिपतिः demon king, हनूमता by Hanuman, कुमारे son, अक्षे Aksha, निहते was killed, सरोषः angry, मनः in mind, समाधाय controlled, देवकल्पम् was like a god, इन्द्रजितम् to Indrajit, समादिदेश ordered.

##### आङ्ग्लानुवादः
Thereafter the great demon king, mighty angry at the death of Aksha in the hands of Hanuman, controlled his feeling and ordered Indrajit who was like a godhead.



#### श्लोकः
##### मूलम्
त्वमस्त्रविच्छस्त्रविदां वरिष्ठस्सुरासुराणामपि शोकदाता।  
सुरेषु सेन्द्रेषु च दृष्टकर्मा पितामहाराधनसञ्चितास्त्रः॥5.48.2॥

##### शब्दार्थः
त्वम् you are, अस्त्रवित् an expert in astras (missiles), शस्त्रविदाम् among the experts in the use of weapons, वरिष्ठः highly efficient, सुरासुराणामपि for suras and asuras also, शोकदाता brought grief, सेन्द्रेषु including Indra, सुरेषु among gods, दृष्टकर्मा a warrior of proven ability, पितामहाराधनसञ्चितास्त्रः propitiating grand father Brahma acquired many missiles.

##### आङ्ग्लानुवादः
"You are an expert in wielding astras (missiles) and foremost among the wielders of weapons. You are highly efficient. You have brought grief even to suras and asuras. You are a warrior of proven ability demonstrated in your war against the gods including Indra. By propitiating, (through penance), grandfather Brahma you have acquired many missiles.



#### श्लोकः
##### मूलम्
तवास्त्रबलमासाद्य ससुराः समरुद्गणाः।  
न शेकुस्समरे स्थातुं सुरेश्वरसमाश्रिताः॥5.48.3॥

##### शब्दार्थः
तव your, अस्त्रबलम् strength of astras,आसाद्य attained, ससुराः including suras, समरुद्गणाः including Maruts, सुरेश्वरसमाश्रिताः who are on Indra's side, समरे in war, स्थातुम् to stand before you, न शेकुः not have the capacity.

##### आङ्ग्लानुवादः
"None could face you in war including Indra, Maruts and gods because of your skill and the power of your astras.



#### श्लोकः
##### मूलम्
न कश्चित्त्रिषु लोकेषु संयुगेन गतश्रमः।  
भुजवीर्याभिगुप्तश्च तपसा चाभिरक्षितः॥5.48.4॥  
देशकालविभागज्ञस्त्वमेव मतिसत्तमः।

##### शब्दार्थः
संयुगेन in war, गतश्रमः not experienced fatigue, कश्चित् some one, त्रिषु लोकेषु in the three worlds,न not, मतिसत्तमः most intelligent, त्वमेव you alone, भुजवीर्याभिगुप्तश्च protected by the strength of your arms, तपसा with the power of austerity, अभिरक्षितः  wellprotected, देशकालविभागज्ञः aware of the proper place and time of action.

##### आङ्ग्लानुवादः
"Excepting you there is none who has not experienced fatigue in war in the three worlds. You alone are intelligent in fighting. You are protected by the strength of your arms and power of austerity. You are aware of the proper place and time of action.



#### श्लोकः
##### मूलम्
न तेऽस्त्यशक्यं समरेषु कर्मणा न तेऽस्त्यकार्यं मतिपूर्वमन्त्रणे।  
न सोऽस्ति कश्चित्त्रिषु सङ्ग्रहेषु वै न वेद यस्तेऽस्त्रबलं बलं च ते॥5.48.5॥

##### शब्दार्थः
समरेषु in war, कर्मणा by the task, ते to you, अशक्यम् not possible, नास्ति there is nothing, मतिपूर्वमन्त्रणे wise counsel, ते to you, अकार्यम् impossible act, नास्ति not, त्रिषु in the three, सङ्ग्रहेषु in making by mantra an astra return, यः such a person, ते to you, अस्त्रबलम् strength of your weapons, ते बलं च your own strength, न वेद does not know, सः he, कश्चित् none, नास्ति not.

##### आङ्ग्लानुवादः
"Nothing is impossible for you in war. You do not consider with your wise judgment any action unfit for undertaking. There is none in all the three worlds who is unaware of the strength of your weapons and your power to recall through Mantra the weapon  
you have discharged.



#### श्लोकः
##### मूलम्
ममानुरूपं तपसो बलं च ते पराक्रमश्चास्त्रबलं च संयुगे।  
न त्वां समासाद्य रणावमर्दे मनश्श्रमं गच्छति निश्चितार्थम्॥5.48.6॥

##### शब्दार्थः
ते to you, तपसः of penance, बलम् power, मम अनुरूपम् equal to me, संयुगे in fight, पराक्रमश्च valiance, बलं च strength, रणावमर्थे in war, त्वाम् you, समासाद्य engaged, मनः mind, निश्चितार्थम् sure of action (victory), श्रमम् despair, न गच्छति does not experience.

##### आङ्ग्लानुवादः
"The power of your penance, your valour and your ability to discharge astras in war is equal only to mine. I am not bothered about the consequences of war you wage because your victory is certain.



#### श्लोकः
##### मूलम्
निहताः किङ्करास्सर्वे जम्बुमाली च राक्षसः।  
अमात्यपुत्रा वीराश्च पञ्च सेनाग्रयायिनः॥5.48.7॥  
बलानि सुसमृद्धानि साश्वनागरथानि च।

##### शब्दार्थः
सर्वे all, किङ्कराः kinkaras, जम्बुमाली Jambumali, राक्षसश्च ogres also, वीराः heroes, अमात्यपुत्राः sons of ministers, पञ्च five, सेनाग्रयायिनः army generals, निहताः killed, सुसमृद्धानि well equipped, साश्वनागरथानि च including horses, elephants and chariots, बलानि च armies also.

##### आङ्ग्लानुवादः
"All the  
, Jambumali, the heroic demons, sons of the ministers and five army generals were slain. Battalions of well-equipped army including horses, elephants and chariots were also destroyed.



#### श्लोकः
##### मूलम्
सहोदरस्ते दयितः कुमारोऽक्षश्च सूदितः॥5.48.8॥  
न हि तेष्वेव मे सारो यस्त्वय्यरिनिषूदन।

##### शब्दार्थः
ते your, दयितः dear, सहोदरः brother, कुमारः अक्षश्च even young Aksha, सूदितः killed, अरिनिषूदन O scourge of enemies, मे to me, त्वयि in you, यः such, सारः real faith, तेष्वेव at  
them, न हि not there indeed.

##### आङ्ग्लानुवादः
"Your dear young brother Aksha is killed. O scourage of enemies I do not have the faith in them as I have in you.



#### श्लोकः
##### मूलम्
इदं हि दृष्ट्वा मतिमन्महद्बलं कपेः प्रभावं च पराक्रमं च।  
त्वमात्मनश्चापि समीक्ष्य सारं कुरुष्व वेगं स्वबलानुरूपम्॥5.48.9॥

##### शब्दार्थः
मतिमन् O Intelligent one, त्वम् you, कपेः monkey's, इदम् this, महत् great, बलम् strength, प्रभावं च power also, पराक्रमं च and valour, दृष्ट्वा observing, आत्मनः your own, सारं चापि strength also, समीक्ष्य considering, स्वबलानुरूपम् in keeping with your own strength, वेगम् quickly, कुरुष्व do.

##### आङ्ग्लानुवादः
"O intelligent warrior measure the  strength, power and valour of the monkey and  your own strength carefully. Exercise your own strength and speed accordingly.



#### श्लोकः
##### मूलम्
बलावमर्थस्तयि सन्निकृष्टे यथा गते शाम्यति शान्तशत्रौ।  
तथा समीक्ष्यात्मबलं परं च समारभस्वास्त्रविदां वरिष्ठ॥5.48.10॥

##### शब्दार्थः
अस्त्रविदाम् among experts in archery, वरिष्ठ of extraordinary merit, त्वयि you, सन्निकृष्टे  approaching, शान्तशत्रौ subduer of enemy, गते going there, बलावमर्थः judging the strength, यथा in a manner, शाम्यति without causing destruction, तथा that way, आत्मबलम् your own strength, परं च and enemy's, समीक्ष्य observing, समारभस्व start the battle.

##### आङ्ग्लानुवादः
"O  warrior of extraordinary merit among the wielders of astras  asses your strength approach the enemy in a manner by which he is subdued without causing further destruction to our army. Carefully measure your own strength and your enemy's  before you start fighting.



#### श्लोकः
##### मूलम्
न वीरसेना गणशोच्यवन्ति न वज्रमादाय विशालसारम्।  
न मारुतस्यास्य गतेः प्रमाणं न चाग्निकल्पः करणेन हन्तुम्॥5.48.11॥

##### शब्दार्थः
वीर hero, गणशः large, सेनाः armies, च्यवन्ति न do not go, विशालसारम् having extraordinary vigour,वज्रम् thunderbolt, आदाय seizing, न not, अस्य his, गतेः of speed, मारुतस्य of Maruta's, न प्रमाणम् no match, अग्निकल्पः like sacrificial fire, करणेन any weapon, हन्तुम् to destroy, न not.

##### आङ्ग्लानुवादः
"O hero take no large army as it is futile with this monkey endowed with extraordinary vigour. Even a thunderbolt can do nothing. He is like the wind and has no match in speed. He is like the sacrificial fire who cannot be destroyed by weapons.



#### श्लोकः
##### मूलम्
तमेवमर्थं प्रसमीक्ष्य सम्यक् स्वकर्मसाम्याद्धि समाहितात्मा।  
स्मरंश्च दिव्यं धनुषोऽस्त्रवीर्यं व्रजाक्षतं कर्म समारभस्व॥5.48.12॥

##### शब्दार्थः
तम् him, एवम् in that way, अर्थम् matter, सम्यक् properly, प्रसमीक्ष्य assess, स्वकर्मसाम्यात् person of good judgement, समाहितात्मा with singleminded attention, धनुषः of the bow, दिव्यम् divine, अस्त्रवीर्यम् strength of your astras, स्मरंश्च recollecting, व्रज move, कर्म the act, अक्षतम् without being destroyed in the middle, समारभस्व start.

##### आङ्ग्लानुवादः
"Assess the situation properly. You are a person of sound judgement. You are a master in weaponry. Recollect the strength of your bow and divine  
and march forward with a singleminded attention. Act in a manner that does not bring your doom.



#### श्लोकः
##### मूलम्
न खल्वियं मतिश्श्रेष्ठा यत्त्वां सम्प्रेषयाम्यहम्।  
इयं च राजधर्माणां क्षत्रियस्य मतिर्मता॥5.48.13॥

##### शब्दार्थः
अहम् I, त्वाम् you, सम्प्रेषयामि इति यत् this way sending you to war is not good, इयं मतिः this I think, श्रेष्ठा the best, न खलु not certainly, इयम् this, राजधर्माणाम् in accordance with state craft, क्षत्रियस्य for a kshatriya, मतिः thought, मता approved.

##### आङ्ग्लानुवादः
"I am reluctant to send you to war in the circumstances. But you are the best choice for me. However, certainly this is the duty of a kshatriya who follows the science of polity. Hence I am sending you.



#### श्लोकः
##### मूलम्
नानाशस्त्रेषु सङ्ग्रामे वैशारद्यमरिन्दम।  
अवश्यमेव बोद्धव्यं काम्यश्च विजयो रणे॥5.48.14॥

##### शब्दार्थः
अरिंदम subduer of foes, सङ्ग्रामे in battle, नानाशस्त्रेषु with many kinds of weapons, वैशारद्यम् efficient, अवश्यमेव ultimately, बोद्धव्यम् aware, रणे in war, विजयश्च only victory, काम्यः seek.

##### आङ्ग्लानुवादः
"O subduer of enemies you are capable of handling different kinds of weapons. Therefore, understand that I seek only your ultimate triumph in war.



#### श्लोकः
##### मूलम्
ततः पितुस्तद्वचनं निशम्य प्रदक्षिणं दक्षसुतप्रभावः।  
चकार भर्तारमदीनसत्त्वो रणाय वीरः प्रतिपन्नबुद्धिः॥5.48.15॥

##### शब्दार्थः
ततः then, दक्षसुतप्रभावः powerful  like the son of Daksha, वीरः warrior, पितुः father's, तत् वचनम् those words, निशम्य having heard, अदीनसत्त्वः who is never distressed, रणाय in war, प्रतिपन्नबुद्धिः prepared his mind, भर्तारम् by the king, प्रदक्षिणं चकार went round with respect.

##### आङ्ग्लानुवादः
Hearing the father's words (of exhortation), he, who is never distressed at the prospect of war decided to seek the battle as he was powerful like the son of Daksha, and went round his father with respect.



#### श्लोकः
##### मूलम्
ततस्तैस् स्वगणैरिष्टैरिन्द्रजित् प्रतिपूजितः।  
युद्धोद्धतः कृतोत्साहस्सङ्ग्रामं प्रत्यपद्यत॥5.48.16॥

##### शब्दार्थः
ततः then, यद्धोद्धतः rushed forth for war, इन्द्रजित् Indrajit, इष्टैः  by people who loved him, तैः स्वगणैः by his own kith and kin, प्रतिपूजितः was honoured with reverence, कृतोत्साहः became vigorous, सङ्ग्रामम् for war, प्रत्यपद्यत went ahead.

##### आङ्ग्लानुवादः
Having been honoured by his own kith and kin who loved him, Indrajit rushed forth for war with martial vigour.



#### श्लोकः
##### मूलम्
श्रीमान्पद्मपलाशाक्षो राक्षसाधिपतेस्सुतः।  
निर्जगाम महातेजास्समुद्र इव पर्वसु॥5.48.17॥

##### शब्दार्थः
श्रीमान् illustrious, पद्मपलाशाक्षः eyes of lotus petals, महातेजाः highly resplendent, राक्षसाधिपतेः सुतः son of the lord of demons, पर्वसु on a fullmoon day, समुद्रः इव like the turbulent ocean, निर्जगाम came out.

##### आङ्ग्लानुवादः
When the illustrious son of Ravana, the highly Indrajit resplendent with eyes of lotus petals marched ahead he looked like the turbulent ocean on a fullmoon day.



#### श्लोकः
##### मूलम्
स पक्षिराजोपमतुल्यवेगैर्व्यालैश्चतुर्भिः सिततीक्षणदंष्ट्रैः।  
रथं समायुक्तमसहयवेगं समारुरोहेन्द्रजिदिन्द्रकल्पः॥5.48.18॥

##### शब्दार्थः
इन्द्रकल्पः like Indra, सः इन्द्रजित् that Indrajit, पक्षिराजोपमतुल्यवेगैः equal to Garuda the king of birds in speed, सिततीक्षणदंष्ट्रैः that had sharp big white teeth, चतुर्भिः four, व्याघैः with tigers, समायुक्तम् yoked, असहयवेगम् very high speed, रथम् chariot, समारुरोह ascended.

##### आङ्ग्लानुवादः
Like Indra, Indrajit ascended the chariot (which had the standard of Indra as it was seized from him as a token of his having conquered Indra) yoked to four sharptoothed tigers. It moved in swiftness vying with Garuda, the king of birds in speed.



#### श्लोकः
##### मूलम्
स रथी धन्विनां श्रेष्ठः शस्त्रज्ञोस्त्रविदां वरः।  
रथेनाभिययौ क्षिप्रं हनुमान्यत्र सोऽभवत्॥5.48.19॥

##### शब्दार्थः
रथी charioteer, धन्विनाम् among wielders of bows, श्रेष्ठः best, शस्त्रज्ञः in the knowledge of archery, अस्त्रविदाम् among exports in weaponry, वरः great, सः that, सः हनुमान् that Hanuman, यत्र whichever, अभवत् stationed, शीघ्रम् quickly, रथेन by his chariot, अभिययौ marched.

##### आङ्ग्लानुवादः
Mounted on the chariot, Indrajit, the best in archery and an expert in weaponry went quickly to the place where that great Hanuman was stationed.



#### श्लोकः
##### मूलम्
स तस्य रथनिर्घोषं ज्यास्वनं कार्मुकस्य च।  
निशम्य हरिवीरोऽसौ संप्रहृष्टतरोऽभवत्॥5.48.20॥

##### शब्दार्थः
सः असौ he also, हरिवीरः leader of monkeys, तस्य his, रधनिर्घोषम् rumbling of the chariot, कार्मुकस्य of his bow, ज्यास्वनं च sound of his bow, निशम्य after hearing, संप्रहृष्टः तरः more happy, अभवत् became.

##### आङ्ग्लानुवादः
The leader of the monkey also became happier on hearing the rumbling (of the chariot) and the twang of Indrajit's bowstring.



#### श्लोकः
##### मूलम्
सुमहच्चापमादाय शितशल्यांश्च सायकान्।  
हनुमन्तमभिप्रेत्य जगाम रणपण्डितः॥5.48.21॥

##### शब्दार्थः
रणपण्डितः adept in warfare, सुमहत् highly powerful, चापम् bow, शितशल्यान् sharpedged ones, सायकान् arrows, आदाय picking, हनुमन्तम् Hanuman, अभिप्रेत्य having aimed at, जगाम went forward

##### आङ्ग्लानुवादः
Indrajit who was an adept in warfare, picked his highly powerful bow and aimed his sharpedged arrow at Hanuman.



#### श्लोकः
##### मूलम्
तस्मिंस्ततः संयति जातहर्षे रणाय निर्गच्छति चापपाणौ।  
दिशश्च सर्वाः कलुषा बभूवु र्मृगाश्च रौद्रा बहुधा विनेदुः॥5.48.22॥

##### शब्दार्थः
ततः then, संयति for war, जातहर्षे feeling happy, तस्मिन् with him, चापपाणौ when he held bow in his hand, रणाय for war, निर्गच्छति was going forth, सर्वाः all, दिशः quarters, कलुषाः gloomy, बभूवुः, appeared रौद्राः wild, मृगाश्च animals, बहुधा in  various ways, विनेदुः howled

##### आङ्ग्लानुवादः
When he sallied forth happily holding a bow full of passion for war, darkness prevailed in all quarters and it became gloomy. Beasts began to howl in various frightful ways.



#### श्लोकः
##### मूलम्
समागतास्तत्र तु नागयक्षा महर्षयश्चक्रचराश्च सिद्धाः।  
नभस्समावृत्य च पक्षिसङ्घा विनेदुरुच्चैः परमप्रहृष्टाः॥5.48.23॥

##### शब्दार्थः
तत्र there, समागताः having assembled, नागयक्षाः Nagas and Yakshas, चक्रचराः those who go round the orbits, महर्षयः seers, सिद्धाश्च Siddhas, पक्षिसङ्घाः flocks of birds, नभः in the sky, समावृत्य  collected, परमप्रहृष्टाः very happy, उच्चैः loudly, विनेदुः screeched

##### आङ्ग्लानुवादः
(To see the combat) the Nagas, Yakshas, seers and Siddhas who move round the heavenly orbits assembled in the sky. The birds collected  in flocks in the sky and screeched loudly and happily.



#### श्लोकः
##### मूलम्
आयान्तं सरथं दृष्ट्वा तूर्णमिन्द्रजितं कपिः।  
विननाद महानादं व्यवर्धत च वेगवान्॥5.48.24॥

##### शब्दार्थः
कपिः monkey, तूर्णम् speedily, आयान्तम् coming, सरथम् that chariot, इन्द्रजितम् Indrajit, दृष्टवा after seeing, महानादम् great sound, विननाद made, वेगवान् who was endowed with speed, व्यवर्धत च enlarged his body

##### आङ्ग्लानुवादः
Hanuman of very high speed enlarged his body and roared, perceiving Indrajit's chariot coming swiftly.



#### श्लोकः
##### मूलम्
इन्द्रजित्तु रथं दिव्यमास्थितश्चित्रकार्मुकः।  
धनुर्विष्फारयामास तटिदूर्जितन्निस्स्वनम्॥5.48.25॥

##### शब्दार्थः
इन्द्रजित्तु Indrajit on his part, दिव्यम् divine, रथम् chariot, आस्थितः seated, चित्रकार्मुकः wonderful bow, तटिदूर्जितन्निस्स्वनम् rumbling with lightning speed, धनुः bow, विष्फारयामास twanged

##### आङ्ग्लानुवादः
Indrajit on his part sat in his divine chariot holding a wonderful bow and in a lightning speed twanged it.



#### श्लोकः
##### मूलम्
ततस्समेतावतितीक्ष्णवेगौ महाबलौ तौ रणनिर्विशङ्कौ।  
कपिश्च रक्षोधिपतेस्तनूजः सुरासुरेन्द्राविव बद्धवैरौ॥5.48.26॥

##### शब्दार्थः
ततः then, अतितीक्ष्णवेगौ very fast in speed, महाबलौ mighty, रणनिर्विशङ्कौ fearless in war, तौ those two, कपिश्च vanara and, रक्षोधिपतेः of the demon king, तनूजः son, बद्धवैरौ inimical to each other, सुरासुरेन्द्राविव like sura and asura, समेतौ met

##### आङ्ग्लानुवादः
Then the son of the demon king and Hanuman, both very fast in speed, mighty and powerful, fearless in war and like sura and asura closed in upon each other.



#### श्लोकः
##### मूलम्
स तस्य वीरस्य महारथस्य धनुष्मतः संयति सम्मतस्य।  
शरप्रवेगं व्यहनत्प्रवृद्ध श्चचार मार्गे पितुरप्रमेयः॥5.48.27॥

##### शब्दार्थः
अप्रमेयः immeasurable, सः he, प्रवृद्धः increased, महारथस्य magnificent chariotwarrior, धनुष्मतः bowman, संयति in battle, संमतस्य efficient, तस्य his वीरस्य hero's, शरप्रवेगम् the speeed of arrows, व्यहनत् escaped, पितुः father's, मार्गे path, चचार went

##### आङ्ग्लानुवादः
Hanuman of immeasurable strength heaved himself to a huge proprtion and went moving on the path of his father (windgod) rendering useless the extraordinary speed of the arrows of Indrajit, who was great in chariot warfare, and an efficient archer.



#### श्लोकः
##### मूलम्
ततश्शरानायततीक्ष्णशल्यान् सुपत्रिणः काञ्चनचित्रपुङ्खान्।  
मुमोच वीरः परवीरहन्ता सुसन्नतान् वज्रनिपातवेगान्॥5.48.28॥

##### शब्दार्थः
ततः then, परवीरहन्ता a slayer of enemy warriors, वीरः hero, आयततीक्षणशल्यान् long and sharppointed arrows, सुपत्रिणः with fine feathers, काञ्चनचित्रपुङ्स्वा with gold tips touching the bowstring, सुसन्नतान् a little bent at the tips, वज्रनिपातवेगान् which had the speed of lightning, शरान् arrows, मुमोच discharged

##### आङ्ग्लानुवादः
Then the heroic Indrajit, slayer of enemy warriors, discharged long arrows that were fixed with fine feathers with sharppointed gold tips, bent a little at the tip touching the bow string, as swift as lightning.



#### श्लोकः
##### मूलम्
ततस्तु तत्स्यन्दननिस्स्वनं च मृदङ्गभेरीपटहस्वनं च।  
विकृष्यमाणस्य च कार्मुकस्य निशम्य घोषं पुनरुत्पपात॥5.48.29॥

##### शब्दार्थः
ततः then, सः he, तत्स्यन्दन्निःस्वनं च rumbling of the chariot and, मृदङ्गभेरीपटहस्वनं च beating sound of mrudangas, bheris and patahas, विकृष्यमाणस्य drawn, कार्मुकस्य of the bow, घोषम् loud sound, निशम्य percieving, पुनः again, उत्पपात rose up

##### आङ्ग्लानुवादः
Thereupon, hearing the rumbling of the chariot, the sounds of mrudangas, bheris, and patahas drawing towards him, and percieving the loud twang of the bow (of Indrajit) Hanuman sprang up again.



#### श्लोकः
##### मूलम्
शराणामन्तरेष्वाशु व्यवर्तत महाकपिः।  
हरिस्तस्याभिलक्ष्यस्य मोघयन्लक्ष्यसंग्रहम्॥5.48.30॥

##### शब्दार्थः
महाकपिः great monkey, हरिः tawny one, आशु quickly, अभिलक्ष्यस्य aiming at target, तस्य his, लक्ष्यसंग्रहम् hosts of aims, मोघयन् while rendering futile, शराणाम् arrows,अन्तरेषु between spaces, व्यवर्तत moved

##### आङ्ग्लानुवादः
The great tawny monkey moved quickly between spaces of arrows that were aimed at him rendering hosts of Indrajit's targets futile.



#### श्लोकः
##### मूलम्
शराणामग्रतस्तस्य पुनः समभिवर्तत।  
प्रसार्य हस्तौ हनुमानुत्पपातानिलात्मजः॥5.48.31॥

##### शब्दार्थः
अनिलात्मजः son of the Windgod, हनुमान् Hanuman, पुनः again, तस्य his, शराणाम् by his arrows, अग्रतः in front, समभिवर्तत stationed, हस्तौ hands, प्रसार्य having stretched, उत्पपात jumped

##### आङ्ग्लानुवादः
Hanuman, son of the Windgod again stood facing the arrows directly stretching his hands and jumped (into the air).



#### श्लोकः
##### मूलम्
तावुभौ वेगसम्पन्नौ रणकर्मविशारदौ।  
सर्वभूतमनोग्राहि चक्रतुर्युद्धमुत्तमम्॥5.48.32॥

##### शब्दार्थः
वेगसम्पन्नौ both endowed with speed, रणकर्मविशारदौ two experts in warfare, तौ उभौ both, सर्वभूतमनोग्राहिf  captivated the minds of all creatures,उत्तमम् best, युद्धम् war, चक्रतुः fought

##### आङ्ग्लानुवादः
Both the warriors endowed with speed and skill in warfare carried on the fight which captivated the minds of all creatures.



#### श्लोकः
##### मूलम्
हनुमतो वेद न राक्षसोऽन्तरं न मारुतिस्तस्य महात्मनोऽन्तरम्।  
परस्परं निर्विषहौ बभूवतुः समेत्य तौ देवसमानविक्रमौ॥5.48.33॥

##### शब्दार्थः
राक्षसः giant, हनूमतः of Hanuman, अन्तरम् way to hit, न वेद did not know, मारुतिः Maruti, महात्मनः of the great self, तस्य his, न not, देवसमानविक्रमौ equal to gods in valour, तौ both, समेत्य met, परस्परम् with each other, निर्विषहौ unable to bear with each other, बभूवतुः became.

##### आङ्ग्लानुवादः
The demon did not find a way to hit Hanuman. Maruti also found no opportunity to hit great Indrajit. Both of them being equal to gods in valour became too much to each other in war. (Both of them moved at meteoric speed making it difficult to aim at the enemy.)



#### श्लोकः
##### मूलम्
ततस्तु लक्ष्ये स विहन्यमाने शरेष्वमोघेषु च संपतत्सु।  
जगाम चिन्तां महतीं महात्मा समाधिसंयोगसमाहितात्मा॥5.48.34॥

##### शब्दार्थः
ततः then, लक्ष्ये when aim, विहन्यमाने missing, अमोघेषु infallible, शरेषु arrows, संपतत्सु  released, महात्मा great, समाधिसंयोगसमाहितात्मा the great warrior entered a meditative mood with great concentration सः that, महतीम् very, चिन्ताम् thought, जगाम felt

##### आङ्ग्लानुवादः
Indrajit's infallible arrows missed Hanuman. Then the great warrior became perplexed and started thinking seriously within himself entering into a reflective mood.



#### श्लोकः
##### मूलम्
ततो मतिं राक्षसराजसूनु श्चकार तस्मिन् हरिवीरमुख्ये।  
अवध्यतां तस्य कपेस्समीक्ष्य कथं निगच्छेदिति निग्रहार्थम्॥5.48.35॥

##### शब्दार्थः
ततः then, राक्षसराजसूनुः son of the demon king, तस्य of that कपेः of vanara, अवध्यताम् that should not be killed, समीक्ष्य observing, निग्रहार्थम् in order to catch him, कथम् how, निगच्छेत् he may not come, इति thus, तस्मिन् in him, हरिवीरमुख्ये at the monkey, मतिम् mind, चकार resolved

##### आङ्ग्लानुवादः
Then Indrajit, son of the demon king, thinking that a vanara should not be killed started considering other means of catching hm.



#### श्लोकः
##### मूलम्
ततः पैतामहं वीरः सोऽस्त्रमस्त्रविदां वरः।  
संदधे सुमहत्तेजाः तं हरिप्रवरं प्रति॥5.48.36॥

##### शब्दार्थः
ततः then, वीरः  hero, अस्त्रविदाम् among masters of weapons, वरः excellent, सुमहातेजाः glorious, सः he, तं him, हरिप्रवरं प्रति towards foremost of monkeys, पैतामहम् Grandfather Brahma's, अस्त्रम् weapon, संदधे directed

##### आङ्ग्लानुवादः
Then the heroic master of weapons, an excellent and glorious warrior directed the  Brahmastram towards the foremost of monkeys.



#### श्लोकः
##### मूलम्
अवध्योऽयमिति ज्ञात्वा तमस्त्रेणास्त्रतत्त्ववित्।  
निजग्राह महाबाहुर्मारुतात्मजमिन्द्रजित्॥5.48.37॥

##### शब्दार्थः
अस्त्रतत्त्ववित् a knower of the secrets of all missiles, महाबाहुः strongarmed, इन्द्रजित् Indrajit, अयम् this, अवध्यः not be killed, इति this, ज्ञात्वा realising, तम् him, मारुतात्मजम् son of the Windgod, अस्त्रेण by the divine weaponBrahmastram, निजग्राह caught

##### आङ्ग्लानुवादः
Indrajit, the strongarmed hero, who knew the secrets of all missiles, realising that the son of the Windgod cannot be killed caught him by the divine weapon of Brahma (Brahmastram).



#### श्लोकः
##### मूलम्
तेन बद्धस्ततोऽस्त्रेण राक्षसेन स वानरः।  
अभवन्निर्विचेष्टश्च पपात स महीतले ॥5.48.38॥

##### शब्दार्थः
ततः then, राक्षसेन by the demon, अस्त्रेण by his weapon, बद्धः bound, सः वानरः that Hanuman, निर्विचेष्टः unable to move, अभवत् became, सः he, महीतले on the ground, पपात fell

##### आङ्ग्लानुवादः
Then Hanuman bound by the weapon of the demon was unable to move and fell on the ground.



#### श्लोकः
##### मूलम्
ततोऽथ बुद्ध्वा स तदस्त्रबन्धं प्रभोः प्रभावाद्विगतात्मवेगः।  
पितामहानुग्रहमात्मनश्च विचिन्तयामास हरिप्रवीरः॥5.48.39॥

##### शब्दार्थः
ततः then, अथ and, सः हरिप्रवीरः that monkey leader, तदस्त्रबन्धंम् bond of that astram, बुद्ध्वा after realising, प्रभोः of the Lord, प्रभावात् by the grace, विगतात्मवेगः finding his speed arrested, आत्मनः for me, पितामहानुग्रहम् the boon of lord Brahma, विचिन्तयामास started thinking

##### आङ्ग्लानुवादः
The monkey leader realised that his speed was arrested by the power of the lord Brahma, by the strength of the bond of Brahmastram. He then recalled lord Brahma's boon to him.



#### श्लोकः
##### मूलम्
ततस् स्वायम्बुवैर्मन्त्रैर्ब्रह्मास्त्रमभिमन्त्रितम्।  
हनुमांश्चिन्तयामास वरदानं पितामहात्॥5.48.40॥

##### शब्दार्थः
ततः then, हनुमान् Hanuman, स्वायंभुवैः by Brahma the creator, मन्त्रै mantra, अभिमन्त्रितम् appiled mantra, ब्रह्मास्त्रम् Brahmastram, पितामहात् grand sire, वरदानम् boon, चिन्तयामास started thinking

##### आङ्ग्लानुवादः
Hanuman realised that it was by invoking creator Brahma and applying the mantra that he was caught by Brahmastram. On that occasion he started thinking of the boon given to him  by Grandsire Brahma ः



#### श्लोकः
##### मूलम्
न मेऽस्त्रबन्धस्य च शक्तिरस्ति विमोक्षणे लोकगुरोः प्रभावात्।  
इत्येव मत्वा विहितोऽस्त्रबन्धो मयात्मयोनेरनुवर्तितव्यः॥5.48.41॥

##### शब्दार्थः
लोकगुरोः of the Guru of the universe, प्रभावात् by the effect, अस्त्रबन्धस्य of the bondage with astra, विमोक्षणे to release, मे to me, शक्तिः power, नास्ति not possible, इत्येव thus only, मत्वा  thinking, विहितः ordered, आत्मयोनेः by himself, अस्त्रबन्धः bondage of astra, मया by me, अनुवर्तितव्यः should be obeyed

##### आङ्ग्लानुवादः
'I deem it an effect of the power of Brahma. It is not possiblle for me to free myself due to the power of the great lord presiding over the universe through the astra. It should be obeyed'.



#### श्लोकः
##### मूलम्
स वीर्यमस्त्रस्य कपिर्विचार्य पितामहानुग्रहमात्मनश्च।  
विमोक्षशक्तिं परिचिन्तयित्वा पितामहाज्ञामनुवर्तते स्म॥5.48.42॥

##### शब्दार्थः
सः कपिः  that Hanuman, अस्त्रस्य astra's, वीर्यम् power, विचार्य reflecting, आत्मनः in himself, पितामहानुग्रहं च by the favour of Brahma, विमोक्षशक्तिम् the power of liberation from bondage, परिचिन्तयित्वा recalling about, पितामहाज्ञाम् by the order of Brahma, अनुवर्तते स्म he obeyed

##### आङ्ग्लानुवादः
Reflecting within himself about the power of the astra, Hanuman recalled Braham's favour to him. He recalled his own power to liberate himself from the Brahmastra and resolved to abide by the order of Brahma.



#### श्लोकः
##### मूलम्
अस्त्रेणापि हि बद्धस्य भयं मम न जायते।  
पितामहमहेन्द्राभ्यां रक्षितस्यानिलेन च॥5.48.43॥

##### शब्दार्थः
पितामहमहेन्द्राभ्याम् both by Brahma and Indra, अनिलेन च and by the Windgod, रक्षितस्य for me being protected, मे to me, अस्त्रेण by astra, बद्धस्यापि even though bound, भयम् fear, न जायते not having

##### आङ्ग्लानुवादः
'Even though I am bound by the astra, I have the protection of both Brahma and Indra as well as the Windgod. Hence there is no cause for apprension.



#### श्लोकः
##### मूलम्
ग्रहणे चापि रक्षोभिर्महन्मे गुणदर्शनम्।  
राक्षसेन्द्रेण संवादस्तस्माद्गृह्णन्तु मां परे॥5.48.44॥

##### शब्दार्थः
रक्षोभिः by the demon, ग्रहणे चापि if I am caught, मे me, महत् great, गुणदर्शनम् will have the opportunity to see, राक्षसेन्द्रेण of the demon lord, संवादः to discuss, तस्मात् therefore, माम् to me, परे enemies, गृह्णन्तु take.

##### आङ्ग्लानुवादः
'If I am caught by the demon I will have the opportunity to see the demon lord. Therefore, let me be caught by my enemies'.



#### श्लोकः
##### मूलम्
स निश्चितार्थः परवीरहन्ता समीक्ष्यकारी विनिवृत्तचेष्टः।  
परैः प्रसह्याभिगतैर्निगृह्य ननाद तैस्त्रैः परिभर्त्स्यमानः॥5.48.45॥

##### शब्दार्थः
परवीरहन्ता killer of enemy warriors, समीक्ष्यकारी one who assesses before he acts, सः he, निश्चितारः resolved, विनिवृत्तचेष्टः his power of movement arrested, अभिगतैः went, तैस्त्रैः slowly and slowly, परैः by enemies, प्रसह्य forcibly, निगृह्य siezed, परिभर्त्समानः abused, ननाद roared

##### आङ्ग्लानुवादः
Hanuman, a destroyer of enemies, who assesses before he acts, resolved (to submit to the ordinance of Brahma), to be silent (the power of his movement affected). When the enemy forces came to him slowly and slowly, siezed him forcibly and abused him, he roared.



#### श्लोकः
##### मूलम्
ततस्तं राक्षसा दृष्ट्वा निर्विचेष्टमरिंदमम्।  
बबन्धुश्शणवल्कैश्च द्रुमचीरैश्च संहतैः॥5.48.46॥

##### शब्दार्थः
ततः then, राक्षसाः the ogres, अरिंदमम् subduer of enemies, तम् him, निर्विचेष्टम् refrained from moving, दृष्टवा seeing, शणवल्कैश्च with hemp rope, संहतैः firmly knit together, द्रुमचीरैश्च  by bark robes, बबन्धु  tied

##### आङ्ग्लानुवादः
Then the ogres had Hanuman, the subduer of enemies, who made no effort to move, bound with hemp rope and bark robes.



#### श्लोकः
##### मूलम्
स रोचयामास परैश्च बन्धनं प्रसह्य वीरैरभिनिग्रहं च।  
कौतूहलान्मां यदि राक्षसेन्द्रो द्रष्टुं व्यवस्येदिति निश्चितार्थः॥5.48.47॥

##### शब्दार्थः
राक्षसेन्द्रः demon king, माम् me, कौतूहलात् out of curiosity, द्रष्टुम् to see, व्यवस्येद्यदि if he decides, इति this way, निश्चितार्थः decided, सः he परैः by the enemies, बन्धनम bondage, वीरैः by warriors, प्रसह्य by force, अभिनिग्रहं च even capture also, रोचयामास enjoyed

##### आङ्ग्लानुवादः
Bound by the enemy warriors, Hanuman, decided to bear all humiliations, thinking, 'May be the demon king might come to see me out of curiosity if he is so disposed'.



#### श्लोकः
##### मूलम्
स बद्धस्तेन वल्केन विमुक्तोऽस्त्रेण वीर्यवान्।  
अस्त्रबन्धः स चान्यं हि न बन्धमनुवर्तते॥5.48.48॥

##### शब्दार्थः
तेन by that, वल्केन with bark, बद्धः tied, वीर्यवान् valiant, सः he, अस्त्रेण by (Brahm) astra, विमुक्तः set free, सः that, अस्त्रबन्धः bondage of astra, अन्यम् other, बन्धम् bondage, न अनुवर्तते हि not tolerate

##### आङ्ग्लानुवादः
On being bound by bark ropes Hanuman was set free from the bond of Brahmastra, since  the bondage of Brahmastra does not tolerate another ordinary bondage.



#### श्लोकः
##### मूलम्
अथेन्द्रजित्तु द्रुमचीरबद्धं विचार्य वीरः कपिसत्तमं तम्।  
विमुक्तमस्त्रेण जगाम चिन्तां नान्येन बद्धो ह्यनुवर्ततेऽस्त्रम्॥5.48.49॥

##### शब्दार्थः
अथ and then, वीरः hero, इन्द्रजित्तु Indrajit, द्रुमचीरबद्धम् bound by  bark rope, तम् him, कपिसत्तमम् foremost of vanaras, अस्त्रेण by astra, विमुक्तम् released, विचार्य thinking, चिन्ताम् thought, जगाम started, अन्येन by other, बद्धः bound, अस्त्रम् astra, नानु वर्तते हि indeed does not follow.

##### आङ्ग्लानुवादः
Then the heroic Indrajit coming to know that the foremost of the monkeys bound by bark ropes was released from the bondage of Brahmastra, thought, 'indeed the divine weapon does not tolerate other bonds, so the vanara is released'.



#### श्लोकः
##### मूलम्
अहो महत्कर्म कृतं निरर्थकङ्कं न राक्षसैर्मन्त्रगतिर्विमृष्टा।  
पुनश्च मन्त्रे विहतेऽस्त्रमन्यत्प्रवर्तते संशयितास् स्मसर्वे॥5.48.50॥

##### शब्दार्थः
अहो Alas, महत् great, कर्म action, निरर्थकम् wasted, कृतम् done, राक्षसैः by the ogres, मन्त्रगतिः impact of mantra, न विमृष्टाः is not considered, मन्त्रे when mantra, विहते is ineffective, अन्यत् other, अस्त्रम् astra, न प्रवर्तते works, सर्वे all, संशयिताः our lives will be at risk, स्म us

##### आङ्ग्लानुवादः
'Alas! my achievement has been wasted. The ogres had not considered the impact of the  
of  
. Once the  
is ineffective another  
cannot be operative again. We are all running a risk.'



#### श्लोकः
##### मूलम्
अस्त्रेण हनुमान्मुक्तो नात्मानमवबुध्यत।  
कृष्यमाणस्तु रक्षोभि स्तौश्च बन्धैर्निपीडितः॥5.48.51॥

##### शब्दार्थः
अस्त्रेण by Astra, मुक्तः was released, हनुमान् Hanuman, तैः those, रक्षोभिः by the ogres, कृष्यमाणः dragged, बन्धैः was tied, निपीडितः hurting him, आत्मानम् himself, न अवबुध्यत he did not know

##### आङ्ग्लानुवादः
Though binding and dragging by the ogres had hurt Hanuman, he on his part did not know that he had been released from Brahmastra.



#### श्लोकः
##### मूलम्
हन्यमानस्ततः क्रूरै राक्षसैः काष्ठमुष्टिभिः।  
समीपं राक्षसेन्द्रस्य प्राकृष्यत स वानरः॥5.48.52॥

##### शब्दार्थः
ततः then, सः वानरः that vanara, क्रूरैः by the cruel ones, राक्षसैः by rakshasas, काष्ठमुष्टिभिः  with sticks and fists, हन्यमानः  beaten, राक्षसेन्द्रस्य to the lord of rakshasas, समीपम् near, प्राकृष्यत was dragged

##### आङ्ग्लानुवादः
The cruel ogres hit Hanuman with sticks and fists and dragged him to the presence of the demon lord.



#### श्लोकः
##### मूलम्
अथेन्द्रजित्तं प्रसमीक्ष्य मुक्तमस्त्रेण बद्धं द्रुमचीरसूत्रैः।  
न्यदर्शयत्तत्र महाबलं तं हरिप्रवीरं सगणाय राज्ञे॥5.48.53॥

##### शब्दार्थः
अथ and then, द्रुमचीरसूत्रैः with bark ropes, बद्धम् bound, तम् him, अस्त्रेण by the astra, मुक्तम् released, प्रसमीक्ष्य seeing, इन्द्रजित् Indrajit, महाबलम् who had great power, तं हरिप्रवीरम् foremost monkey, तत्र there, सगणाय including the courtiers, राज्ञे king in the royal assembly, न्यदर्शयत् presented

##### आङ्ग्लानुवादः
Then Indarjit, seeing the powerful Hanuman, the foremost of monkeys who was released from the Brahmastra, still bound by bark ropes, presented him to the ogres and their master in the royal assembly.



#### श्लोकः
##### मूलम्
तं मत्तमिव मातङ्गं बद्धं कपिवरोत्तमम्।  
राक्षसा राक्षसेन्द्राय रावणाय न्यवेदयन्॥5.48.54॥

##### शब्दार्थः
मत्तम् in rut, मातङ्गमिव elephant like, बद्धम् bound, कपिवरोत्तमम् best of monkeys, तम् him, राक्षसाः ogres, राक्षसेन्द्राय to the demon king, रावणाय to Ravana, न्यवेदयन् presented

##### आङ्ग्लानुवादः
The ogres presented the best of monkeys, Hanuman looking like an elephant in rut to Ravana, the demon king.



#### श्लोकः
##### मूलम्
कोऽयं कस्य कुतोवात्र किं कार्यं को व्यपाश्रयः।  
इति राक्षसवीराणां तत्र सञ्जज्ञिरे कथाः॥5.48.55॥

##### शब्दार्थः
अयम् this, कः who is, कस्य his, कुतो वा  whose son is he, अत्र here, किम् why, कार्यम् task, व्यपाश्रयः to whom, कः what, इति this, तत्र there, राक्षसवीराणाम् heroic demons, कथाः talked about him, सञ्जज्ञिरे talked among themselves

##### आङ्ग्लानुवादः
"Who is he? Whose son is he? Why has he come here? Where has he come from? What business does he have here?" Thus the heroic demons talked among themselves.



#### श्लोकः
##### मूलम्
हन्यतां दह्यतां वापि भक्ष्यतामिति चापरे।  
राक्षसास्तत्र सङ्क्रुद्धाः परस्परमथाब्रुवन्॥5.48.56॥

##### शब्दार्थः
अथ and then, अपरे others, राक्षसाः rakshasas, सङ्कृद्धाः very angry, हन्यताम् kill him, दह्यतां चापि he may be burnt also, भक्ष्यताम् devoure, इति this way, परस्परम् one another, अब्रुवन् spoke

##### आङ्ग्लानुवादः
Thereafter other ogres angrily said 'Let us kill him, burn him or otherwise devour him,' thus they spoke to one another.



#### श्लोकः
##### मूलम्
अतीत्य मार्गं सहसा महात्मा स तत्र रक्षोधिपपादमूले।  
ददर्श राज्ञः परिचारवृद्धान् गृहं महारत्नविभूषितं च॥5.48.57॥

##### शब्दार्थः
महात्मा great self, सः he, सहसा quickly, मार्गम् the path, अतीत्य after crossing, तत्र there, राज्ञः of the king, महारत्नविभूषितम् adorned with precious gems, गृहम् palace, रक्षोधिपपादमूले near the feet of the king, परिचारवृद्धान् the aged and experienced ministers of the king, ददर्श saw

##### आङ्ग्लानुवादः
The great Hanuman moving quickly and crossing the path came near the feet of the king. He saw the aged and experienced ministers of the king and the palace of the king adorned with precious gems.



#### श्लोकः
##### मूलम्
स ददर्श महातेजा रावणः कपिसत्तमम्।  
रक्षोभिर्विकृताकारैः कृष्यमाणमितस्ततः॥5.48.58॥

##### शब्दार्थः
महातेजाः resplendent one, सः रावणः that Ravana, विकृताकारैः by ugly looking ones, रक्षोभिः by the rakshasas, इतस्ततः here and there, कृष्यमाणम् being dragged, कपिसत्तमम्  foremost monkey, ददर्श saw

##### आङ्ग्लानुवादः
Resplendent Ravana saw  the ogres of ugly appearance dragging the foremost of the monkeys here and there.



#### श्लोकः
##### मूलम्
राक्षसाधिपतिं चापि ददर्श कपिसत्तमः।  
तेजोबलसमायुक्तं तपन्तमिव भास्करम्॥5.48.59॥

##### शब्दार्थः
कपिसत्तमः च and the best of monkeys, तेजोबलसमायुक्तम् one who had splendour and strength, तपन्तम् radiating brilliance, भास्करम् इव like the Sun, राक्षसाधिपतिम् king of demons, ददर्श saw

##### आङ्ग्लानुवादः
Hanuman the best of monkeys also saw the demon king who had both splendour and strength, radiating brilliance like the Sun.



#### श्लोकः
##### मूलम्
सरोषसम्वर्तितताम्रदृष्टिर्दशाननस्तं कपिमन्ववेक्ष्य।  
अथोपविष्टान् कुलशीलवृद्धान् समादिशत्तं प्रति मन्त्रिमुख्यान्॥5.48.60॥

##### शब्दार्थः
सः दशाननः that tenheaded one, रोषसम्वर्तितताम्रदृष्टिः  his red eyes rolling in  rage, तं कपिम् him the monkey, अन्ववेक्ष्य observing unwinkingly, अथ and then, उपविष्टान् seated, कुलशीलवृद्धान् noble and aged members of his clan, मन्त्रिमुख्यान् important ministers, तं प्रति with regard to him, समादिशत् ordered

##### आङ्ग्लानुवादः
That tenheaded rakshasa king, rolling his red eyes rapidly in rage and observing the monkey unwinkingly ordered the noble and aged ministers of his clan to interrogate Hanuman.



#### श्लोकः
##### मूलम्
यथाक्रमं तैस्स कपिर्विपृष्टः कार्यार्थमर्धस्य च मूलमादौ।  
निवेदयामास हरीश्वरस्य दूतः सकाशादहमागतोऽस्मि॥5.48.61॥

##### शब्दार्थः
तैः by those, यथाक्रमम् in a proper order, कार्यार्थम् purpose, अर्धस्य of the purpose, मूलम् origin, विपृष्टः  questioned, सः कपिः that monkey, हरीश्वरस्य सकाशात्  a messsenger of the king of monkeys, सकाशात from his place, आगतः अस्मि I came,  निवेदयामास he reported

##### आङ्ग्लानुवादः
At the very outset they questioned Hanuman manner in the usual about the place he came from and the purpose. Hanuman reported, 'I am Hanuman. I came as a messenger by the order of the king of monkeys'.  

#### समाप्तिः
 श्रीमद्रामायणे वाल्मीकीय आदिकाव्ये सुन्दरकाण्डे अष्टचत्वारिंशस्सर्गः॥  
Thus ends the fortyeigth sarga of Sundarakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/5_sundarakANDam/06-vana-nAshaH/048_hanumad-indrajidyuddham.md">
<details><summary><h3>भूषणम् ...{Loading}...</h3></summary>



ततः स रक्षोधिपतिर्महात्मा हनूमता ऽक्षे निहते कुमारे ।  

मनः समाधाय तदेन्द्रकल्पं समादिदेशेन्द्रजितं सरोषम्  ॥  ५।४८।१ ॥   

ततस्त्वित्यादि । मनः समाधाय धैर्यं कृत्वेत्यर्थः  ॥  ५।४८।१ ॥   

  

त्वमस्त्रविच्छस्त्रविदां वरिष्ठः सुरासुराणामपि शोकदाता ।  

सुरेषु सेन्द्रेषु च दृष्टकर्मा पितामहाराधनस़ञ्चितास्त्रः  ॥  ५।४८।२ ॥   

त्वमिति । अस्त्रवित् ब्रह्मास्त्रवित् । सञ्चितास्त्रः सञ्चितास्त्रविशेषः
 ॥  ५।४८।२ ॥   

  

तवास्त्रबलमासाद्य नासुरा न मरुद्गणाः ।  

न शेकुः समरे स्थातुं सुरेश्वरसमाश्रिताः  ॥  ५।४८।३ ॥   

तव अस्त्रबलमासाद्य असुराः न, नश्यन्तीत्यर्तः  ॥  ५।४८।३ ॥   

  

न कश्चित् त्रिषु लोकेषु संयुगे नगतश्रमः ।  

भुजवीर्याभिगुप्तश्च तपसा चाभिरक्षितः ।  

देशकालविभागज्ञस्त्वमेव मतिसत्तमः  ॥  ५।४८।४ ॥   

त्रिषु लोकेषु तव संयुगे नगतश्रमः अप्राप्तश्रमः कश्चिन्न । "सुप्सुपा" इति
समासः । सर्वे प्राप्तश्रमा इत्यर्थः । हरिहयादयो ऽपि श्रमं
प्राप्नुवन्तीत्यर्थः । मतिसत्तमः मतिश्रेष्ठ इत्यर्थः  ॥  ५।४८।४ ॥   

  

न ते ऽस्त्यशक्यं समरेषु कर्मणा न ते ऽस्त्यकार्यं मतिपूर्वमन्त्रणे ।  

न सो ऽस्ति कश्चित् त्रिषु संग्रहेषु वै न वेद यस्ते ऽस्त्रबलं बलं च ते  ॥ 
५।४७।५ ॥   

समरेषु कर्मणा पुरुषकारेण ते अशक्यं नास्तीत्यर्थः । तथा मतिपूर्वमन्त्रणे
विवेकपूर्वविचारे । अकार्यम् अज्ञातकार्यम्, ज्ञातुमशक्यं कार्यं
नास्तीत्यर्थः । संग्रहेषु संगृह्यन्ते भोग्यतया स्वीक्रियन्ते
भोक्तृभिरिति संग्रहाः लोकाः तेषु त्रिष्वपि यस्तवास्त्रबलं शारीरं बलं च न
वेद स नास्ति,सर्वलोकप्रख्यातशस्त्रास्त्रबलसम्पन्नस्त्वमित्यर्थः  ॥ 
५।४८।५ ॥   

  

ममानुरूपं तपसो बलं च ते पराक्रमश्चास्त्रबलं च संयुगे ।  

न त्वां समासाद्य रणावमर्दे मनः श्रमं गच्छति निश्चितार्थम्  ॥  ५।४८।६ ॥   

निहताः किङ्कराः सर्वे जम्बुमाली च राक्षसः ।  

अमात्यपुत्रा वीराश्च पञ्च सेनाग्रयायिनः  ॥  ५।४८।७ ॥   

बलानि सुसमृद्धानि साश्वनागरथानि च ।  

सहोदरस्ते दयितः कुमारो ऽक्षश्च सूदितः  ॥  ५।४८।८ ॥   

रणावमर्दे रणसङ्कटे । निश्चितार्थं निश्चितजयरूपार्थंम् । त्वाम् आसाद्य
विचिन्त्य मे मनः श्रमं न गच्छति विषादं न गच्छतीत्यर्थः  ॥  ५।४८।६८ ॥   

  

न हि तेष्वेव मे सारो यस्त्वय्यरिनिषूदन  ॥  ५।४८।९ ॥   

त्वयि मे यस्सारः उत्कर्षप्रत्ययः । सः तेषु नास्त्येव हीति योजना  ॥ 
५।४८।९ ॥   

  

इदं हि दृष्ट्वा मतिमन्महद्बलं कपेः प्रभावं च पराक्रमं च ।  

त्वमात्मनश्चापि समीक्ष्य सारं कुरुष्व वेगं स्वबलानुरूपम्  ॥  ५।४८।१० ॥   

इदं किङ्कराद्यक्षकुमारान्तमारकम् । मतिमत् प्रशस्तमतियुक्तम् । बलं
शारीरम् । प्रभावम् अन्तःशक्तिम् । पराक्रमं पौरुषम्  ॥  ५।४८।१० ॥   

  

बलावमर्दस्त्वयि सन्निकृष्टे यथा गते शाम्यति शान्तशत्रौ ।  

तथा समीक्ष्यात्मबलं परं च समारभस्वास्त्रविदां वरिष्ठ  ॥  ५।४८।११ ॥   

बलेति । शान्तशत्रौ शमितशत्रौ, शत्रुशमनस्वभावे इति यावत् । "वा
दान्तशान्त० --" इत्यादिना निपातनाण्णिलोप इडभावश्च । त्वयि संनिकृष्टे
कपेरासन्ने सति । यथा बलावमर्दः सेनाक्षयः शाम्यति तथा आत्मबलं परं परबलं च
समीक्ष्य समारभस्व । बलनाशात्पूर्वमेव शत्रुशान्तिं कुर्वित्यर्थः  ॥ 
५।४८।११ ॥   

  

न वीर सेना गणशोच्यवन्ति न वज्रमादाय विशालसारम् ।  

न मारुतस्यास्य गतेः प्रमाणं न चाग्निकल्पः करणेन हन्तुम्  ॥  ५।४८।१२ ॥   

न वीरेति । हे वीर गणशोचि गणानां शोचयितरि । शोचतेर्ण्यन्तात् क्विप् ।
एकदा ऽनेकप्रहर्तरीत्यर्थः । एवं भूते हनुमति निमित्ते । सेनाः नावन्ति न
रक्षन्ति । युगपदनेकविनाशके सेना अप्रयोजिकेत्यर्थः । अतः सेनाभिः सह मा
गच्छेत्यर्थः । उपायान्तरं प्रतिषेधति न वज्रमिति । अलसारं हमुमद्विषये
जीर्णसारं वज्रं वज्राख्यमायुधविशेषम् आदाय न विश, तत्समीपमिति शेषः । तत्र
हेतुमाह न मारुतस्येति । अस्य गतिप्रमाणं मारुतस्य नास्ति,
मारुतादप्यतिशयितगतिप्रमाण इत्यर्थः । अतस्तरसा यया कयापि दिशा समागम्य
प्रहर्तरि न वज्रं किञ्चित्करमिति भावः । यदि समीपमागमिष्यति तदा
मुष्ट्यादिभिरेव निहन्यत इत्याशङ्क्याह न चेति । अग्निकल्पो हनुमान् करणेन
मुष्ट्यादिना हन्तुं न शक्यः । अग्नितुल्ये मुष्ट्यादिप्रहाराप्रवृत्तेरिति
भावः  ॥  ५।४८।१२ ॥   

  

तमेवमर्थं प्रसमीक्ष्य सम्यक् स्वकर्मसाम्याद्धि समाहितात्मा ।  

स्मरंश्च दिव्यं धनुषो ऽस्त्रवीर्यं व्रजाक्षतं कर्म समारभस्व  ॥ 
५।४८।१३ ॥   

तर्हि कथं कर्तव्यम्? तत्राह तमिति । तं पूर्वोक्तमर्थम् एवं सम्यक्
प्रसमीक्ष्य विचार्य । स्वकर्मसाम्यात्स्वकार्यसिद्ध्यर्थम् । फलस्यापि
हेतुत्वात्पञ्चमी । साम्यं समत्वम् अन्यूनातिरिक्तत्वम् । समाहितात्मा
एकाग्रचित्तः । दिव्यं धनुस्सम्बन्धि अस्त्रवीर्यमस्त्रबलं स्मरन् व्रज ।
अस्त्रबलं विना स निग्रहीतुमशक्यः । तेन तन्मन्त्रं स्मरन्नेव गच्छेति भावः
 ॥  ५।४८।१३ ॥   

  

न खल्वियं मतिः श्रेष्ठा यत्त्वां संप्रेषयाम्यहम् ।  

इयं च राजधर्माणां क्षत्रस्य च मतिर्मता  ॥  ५।४८।१४ ॥   

न खल्विति । अहं त्वां संप्रेषयामीति यत् इयं मतिः न श्रेष्ठा खलु
नोचितेत्यर्थः । इयं मतिः त्वत्प्रेषणविषयाः मतिः । राजधर्माणां
राजनीतिस्वरूपधर्माणाम् । क्षत्रस्य तदनुष्ठातुः क्षत्रियस्य च मता उचिता ।
यद्यपि बालस्य प्रेषणमनुचितं तथापि स्वीयेषु सत्सु प्रधानगमनं
नीतिशास्त्रविरुद्धमिति त्वां प्रेषयामीति भावः  ॥  ५।४८।१४ ॥   

  

नानाशस्त्रैश्च संग्रामे वैशारद्यमरिन्दम् ।  

अवश्यमेव बोद्धव्यं काम्यश्च विजयो रणे  ॥  ५।४८।१५ ॥   

नानाशस्त्रैः वैशारद्यं प्रहरणसामर्थ्यम् । अवश्यं बोद्धव्यम्
स्मर्तव्यमित्यर्थः । रणे विजश्च काम्यः प्रार्थनीयः । जयार्थं
सर्वाण्यस्त्राणि स्मर्तव्यानीत्यर्थः  ॥  ५।४८।१५ ॥   

  

ततः पितुस्तद्वचनं निशम्य प्रदक्षिणं दक्षसुतप्रभावः ।  

चकार भर्तारमदीनसत्त्वो रणाय वीरः प्रतिपन्नबुद्धिः  ॥  ५।४८।१६ ॥   

तत इति । दक्षसुतप्रभावः दक्षसुता देवाः । तथोक्तं श्रीविष्णुपुराणे--
"मनसा त्वेव भूतानि पूर्वं दक्षो ऽसृजत्तथा । देवानृषीन्सगन्धर्वानुरगान्
पक्षिणस्तथा"  ॥  इति  ॥  ५।४८।१६ ॥   

  

ततस्तैः स्वगणैरिष्टैरिन्द्रजत् प्रतिपूजितः ।  

युद्धोद्धतः कृतोत्साहः सग्रामं प्रत्यद्यत  ॥  ५।४८।१७ ॥   

श्रीमान् पद्मपलाशाक्षो राक्षसाधिपतेः सुतः ।  

निर्जगाम महातेजाः समुद्र इव पर्वसु  ॥  ५।४८।१८ ॥   

ततस्तैरिति । युद्धोद्धतः कृतोत्साह इति पाठः  ॥  ५।४८।१७,१८ ॥   

  

स पक्षिराजोपमतुल्यवेगैर्व्यालैश्चतुर्भिः सिततीक्ष्णदंष्ट्रैः ।  

रथं समायुक्तमसङ्गवेगं समारुरोहेन्द्रजिदिन्द्रकल्पः  ॥  ५।४८।१९ ॥   

स रथी धन्विनीं श्रेष्ठः शस्त्रज्ञो ऽस्त्रविदां वरः ।  

रथेनाभिययौ क्षिप्रं हनूमान् यत्र सो ऽभवत्  ॥  ५।४८।२० ॥   

स इति । पक्षिराजोपमतुल्यवेगैः पक्षिराजोपमैः अन्योन्यतुल्यवेगैश्च ।
व्यालैः हिस्रपशुभिः, सिंहैरिति यावत् । सिंहाश्च रक्षसां वाहनानि भवन्ति ।
"सर्पहिंस्रपशू व्यालौ" इत्यमरः  ॥  ५।४८।१९२० ॥   

  

स तस्य रथनिर्घोषं ज्यास्वनं कार्मुकस्य च ।  

निशम्य हरिवीरो ऽसौ संप्रहृष्टतरो ऽभवत्  ॥  ५।४८।२१ ॥   

सुमहच्चापमादाय शितशल्यांश्च सायकान् ।  

हनुमन्तमभिप्रेत्य जगाम रणपण्डितः  ॥  ५।४८।२२ ॥   

ज्यास्वनमित्यत्र ज्या इति लुप्तषष्ठीविभक्तिकं पृथक्पदम् ।
कार्मुकस्येत्यत्र स्वनमिति वा अध्याहारः  ॥  ५।४८।२१,२२ ॥   

  

तस्मिंस्ततः संयति जातहर्षे रणाय निर्गच्छति बाणपाणौ ।  

दिशश्च सर्वाः बभूवर्मृगाश्च रौद्रा बहुधा विनेदुः  ॥  ५।४८।२३ ॥   

तस्मिंस्तत इति । संयति युद्धे । जातहर्षे जातोत्साहे  ॥  ५।४८।२३ ॥   

  

समागतास्तत्र तु नागयक्षा महर्षयश्चक्रचराश्च सिद्धाः ।  

नभः समावृत्य च पक्षिसङ्घा विनेदुरुच्चैः परमप्रहृष्टाः  ॥  ५।४८।२४ ॥   

आयान्तं सरथं दृष्ट्वा तूर्णमिन्द्रजितं कपिः ।  

विननाद महानादं व्यवर्धत च वेगवान्  ॥  ५।४८।२५ ॥   

चक्रचराः सङ्गचारिणः  ॥  ५।४८।२४२५ ॥   

  

इन्द्रजित्तु रथं दिव्यमास्थितश्चित्रकार्मुकः ।  

धनुर्विस्फारयामास तडिदूर्जितनिःस्वनम्  ॥  ५।४८।२६ ॥   

तडिदूर्जितनिःस्वनम् । अत्र तडिच्छब्देन तत्सङ्घातो ऽशनिरुच्यते ।
विद्युत्सङ्घातनिस्वनमिति पूर्वमुक्तत्वात् । अशनिवद्दृढनिस्वनमित्यर्तः  ॥ 
५।४८।२६ ॥   

  

ततः समेतावति तीक्ष्णवेगौ महाबलौ तौ रणनिर्विशङ्कौ ।  

कपिश्च रक्षोधिपतेश्च पुत्रः सुरासुरेन्द्राविव बद्धवैरौ  ॥  ५।४८।२७ ॥   

तत इति । सुरासुरेन्द्राविव समेतावित्यन्वयः  ॥  ५।४८।२७ ॥   

  

स तस्य वीरस्य महारथस्य धनुष्मतः संयति संमतस्य ।  

शरप्रवेगं व्यहनत् प्रवृद्धश्चचार मार्गे पितुरप्रमेये  ॥  ५।४८।२८ ॥   

ततः शरानायतीक्ष्णशल्यान् सुपत्रिणः काञ्चनचित्रपुङ्खान् ।  

मुमोच वीरः परवीरहन्ता सुसन्नतान् वज्रनिपातवेगान्  ॥  ५।४८।२९ ॥   

ततस्तु तत्स्यन्दननिःस्वनं च मृदङ्गभेरीपटहस्वनं च ।  

विकृष्यमाणस्य च कार्मुकस्य निशम्य घोषं पुनरुत्पपात  ॥  ५।४८।३० ॥   

स तस्येति । शरप्रवेगं व्यहनत् चचार चेत्यन्वयः  ॥  ५।४८।२८३० ॥   

  

शराणामन्तरेष्वाशु व्यवर्तत महाकपिः ।  

हरिस्तस्याभिलक्ष्यस्य मोघयँल्लक्ष्यसंग्रहम्  ॥  ५।४८।३१ ॥   

शराणामिति । अभिलक्ष्यस्य लक्ष्यवेधने प्रसिद्धस्य । लक्ष्यसंग्रहं
लक्ष्यसंग्रहणम्, लक्ष्यविषयदृष्टिमिति यावत् । मोघयन् वितथयन्  ॥ 
५।४८।३१ ॥   

  

शराणआमग्रतस्तस्य पुनः समभिवर्तत ।  

प्रसार्य हस्तौ हनुमानुत्पपातानिलात्मजः  ॥  ५।४८।३२ ॥   

समभिवर्तत समभ्यवर्तत उत्पपात चेत्यन्वयः  ॥  ५।४८।३२ ॥   

  

तावुभौ वेगसम्पन्नौ रणकर्मविशारदौ ।  

सर्वभूतमनोग्राहि चक्रतुर्युद्धमुत्तमम्  ॥  ५।४८।३३ ॥   

मनोग्राहि मन आकर्षकम्  ॥  ५।४८।३३ ॥   

  

हनूमतो वेद न राक्षसो ऽन्तरं न मारुतिस्तस्य महात्मनो ऽन्तरम् ।  

परस्परं निर्विषहौ बभूवतुः समेत्य तौ देवसमानविक्रमौ  ॥  ५।४८।३४ ॥   

अन्तरं छद्रम्  ॥  ५।४८।३४ ॥   

  

ततस्तु लक्ष्ये स विहन्यमाने शरेष्वमोघेषु च संपतत्सु ।  

जागम चिन्तां महतीं महात्मा समाधिसंयोगसमाहितात्मा  ॥  ५।४८।३५ ॥   

अमोघेषु शरेषु संपतत्स्वपि लक्ष्ये लक्ष्यभूते हनुमति विहन्यमाने स्वयं
तेभ्यो विमुच्यमाने सति । हन्तेर्गत्यर्थात्कर्मकर्तरि लटश्शानजादेशः ।
समाधिसंयोगसमाहितात्मा सम्यगाधीयत इति समाधिः लक्ष्यं तस्मिन् संयोगे
शरसन्धाने समाहितात्मा अप्रमत्तचित्तः । स महात्मा इन्द्रजित् । महतीं
चिन्तां जगाम  ॥  ५।४८।३५ ॥   

  

ततो मतिं राक्षसराजसूनुश्चकार तस्मिन् हरिवीरमुख्ये ।  

अवध्यतां तस्य कपेः समीक्ष्य कथं निगच्छेदिति निग्रहार्थम्  ॥  ५।४८।३६ ॥   

ततः पैतामहं वीरः सो ऽस्त्रमस्त्रविदां वरः ।  

सन्दधे सुमहातेजास्तं हरिप्रवरं प्रति  ॥  ५।४८।३७ ॥   

अवध्यतां तस्य कपेस्समीक्ष्य निग्रहार्थं कथं निगच्छेत् नीचतां गच्छेदिति
मतिं चकार  ॥  ५।४८।३६३७ ॥   

  

अवध्यो ऽयमिति ज्ञात्वा तमस्त्रेणास्त्रतत्त्ववित् ।  

निजग्राह महाबाहुर्मारुतात्मजमिन्द्रजित्  ॥  ५।४८।३८ ॥   

तेन बद्धस्ततो ऽस्त्रेण राक्षसेन स वानरः ।  

अभवन्निर्विचेष्टश्च पपात च महीतले  ॥  ५।४८।३९ ॥   

ततो ऽथ बुद्ध्वा स तदस्त्रबन्धं प्रभोः प्रभावाद् विगतात्मवेगः ।  

पितामहानुग्रहमात्मनश्च विचिन्तयामास हरिप्रवीरः  ॥  ५।४८।४० ॥   

निजग्राह बबन्ध  ॥  ५।४८।३८४० ॥   

  

ततः स्वायम्भुवैर्मन्त्रैर्ब्रह्मास्त्रमभिमन्त्रितम् ।  

हनूमांश्चिन्तयामास वरदानं पितामहात्  ॥  ५।४८।४१ ॥   

ब्रह्मास्त्रमभिमन्त्रितम्, विज्ञायेति शेषः  ॥  ५।४८।४१ ॥   

  

न मे ऽस्य बन्धस्य च शक्तिरस्ति विमोक्षणे लोकगुरोः प्रभावात् ।  

इत्येव मत्वा विहितो ऽस्त्रबन्धो मया ऽ ऽत्मयोनेरनुवर्तितव्यः  ॥ 
५।४८।४२ ॥   

लोकगुरोः प्रभावात् अस्य बन्धस्य मोक्षणे मे शक्तिर्नास्तीत्येवं मत्वा एवं
विहितः इन्द्रजिता अनेन प्रकारेण कृतः आत्मयोनेरस्त्रबन्धः मया
अनुवर्तितव्य इत्यन्वयः  ॥  ५।४८।४२ ॥   

  

स वीर्यमस्त्रस्य कपिर्विचार्य पितामहानुग्रहमात्मनश्च ।  

विमोक्षशक्तिं परिचिन्तयित्वा पितामहाज्ञामनुवर्तते स्म  ॥  ५।४८।४३ ॥   

पितामहानुग्रहं विमोक्षहेतुभूतमनुग्रहम्  ॥  ५।४८।४३ ॥   

  

अस्त्रेणापि हि बद्धस्य भयं मम न जायते ।  

पितामहमहेन्द्राभ्यां रक्षितस्यानिलेन च  ॥  ५।४८।४४ ॥   

स्वस्यादित्यग्रासानन्तरं पितामहमहेन्द्राभ्यामनिलेन च रक्षितत्वान्न मे
भयमित्यर्थः  ॥  ५।४८।४४ ॥   

  

ग्रहणे चापि रक्षोभिर्महान् मे गुणदर्शनः ।  

राक्षसेन्द्रेण संवादस्तस्मादगृह्णन्तु मां परे  ॥  ५।४८।४५ ॥   

स निश्चितार्थः परिवीरहन्ता समीक्ष्यकारी विनिवृत्तचेष्टः ।  

परैः प्रसह्याभिगतैर्निगृह्य ननाद तैस्तैः परिभर्त्स्यमानः  ॥  ५।४८।४६ ॥   

ग्रहण इति । गुणदर्शनः गुणपर्यवसायी संवादः  ॥  ५।४८।४५४६ ॥   

  

ततस्तं राक्षसा दृष्ट्वा निर्विचेष्टमरिन्दमम् ।  

बबन्धुः शणवल्कैश्च द्रुमचीरैश्च संहतैः  ॥  ५।४८।४७ ॥   

ततस्तमिति । शणवल्कैः शणत्वग्भिः । संहतैः सज्जीकृतैः । द्रुमचीरैः वल्कलैः
 ॥  ५।४८।४७ ॥   

  

स रोचयामास परैश्च बन्धं प्रसह्य वीरैरभिनिग्रहं च ।  

कौतूहलान्मां यदि राक्षसेन्द्रो द्रष्ठुं व्यवस्येदिति निश्चितार्थः  ॥ 
५।४८।४८ ॥   

स बद्धस्तेन वल्केन विमुक्तो ऽस्त्रेण वीर्यवान् ।  

अस्त्रबन्धः स चान्यं हि न बन्धमनुवर्तते  ॥  ५।४८।४९ ॥   

स इति । राक्षसेन्द्रः कौतूहलात् मां द्रुष्टुं व्यवस्येदिति
निश्चितार्थस्सन् बन्धनादिकं रोचयामासेति सम्बन्धः  ॥  ५।४८।४८४९ ॥   

  

अथेन्द्रजित्तुद्रुमचीरबद्धं विचार्य वीरः कपिसत्तमं तम् ।  

विमुक्तमस्त्रेण जगाम चिन्तां नान्येन बद्धो ह्यनुवर्तते ऽस्त्रम्  ॥ 
५।४८।५० ॥   

अन्येन शणवल्कलादिना । बद्धः अस्त्रं नानुवर्तते, नास्त्रेण बद्ध इव वर्तत
इत्यर्थः  ॥  ५।४८।५० ॥   

  

अहो महत् कर्म कृतं निरर्थकं न राक्षसैर्मन्त्रगतिर्विमृष्टा ।  

पुनश्च नास्त्रे विहते ऽस्त्रमन्यत् प्रवर्तते संशयिताः स्म सर्वे  ॥ 
५।४८।५१ ॥   

अहो इति । मन्त्रगतिः ब्रह्मास्त्रमन्त्रपद्धतिः । न विमृष्टा न
पर्यालोचितेत्यर्थः । बन्धान्तरेण सहानवस्थानरूपं
ब्रह्मास्त्रस्वभावमनालोच्य शणबन्धादिकं राक्षसैः कृतमिति भावः । अस्त्रे
विहते ब्रह्मास्त्रे प्रतिहते । अन्यदस्त्रं न प्रवर्तते, न प्रभवतीत्यर्थः
। तदेव ब्रह्मास्त्रं प्रयुज्यतामित्याशङ्क्याह पुनश्चेति । पुनर्न
प्रवर्तते, प्रयुक्तं ब्रह्मास्त्रं पुनर्न प्रभवतीत्यर्थः । सर्व
इत्यनन्तरमितिकरणं बोध्यम् । इति चिन्तां जगामेति पूर्वेण सम्बन्धः  ॥ 
५।४८।५१ ॥   

  

अस्त्रेण हनुमान् मुक्तो नात्मानमवबुध्यत ।  

कृष्यमाणस्तु रक्षोभिस्तैश्च बन्धेर्निपीडितः  ॥  ५।४८।५२ ॥   

हन्यमानस्ततः क्रूरै राक्षसैः काष्ठमुष्टिभिः ।  

समीपं राक्षसेन्द्रस्य प्रकृष्यत स वानरः  ॥  ५।४८।५३ ॥   

अथेन्द्रजित्तं प्रसमीक्ष्य मुक्तमस्त्रेण बद्धं द्रुमचीरसूत्रैः ।  

व्यदर्शयत्तत्र महाबलं हरिप्रवीरं सगणाय राज्ञे  ॥  ५।४८।५४ ॥   

तं मत्तमिव मातङ्गं बद्धं कपिवरोत्तमम् ।  

राक्षसा राक्षसेन्द्राय रावणाय न्यवेदयन्  ॥  ५।४८।५५ ॥   

को ऽयं कस्य कुतो वा ऽत्र किं कार्यं को व्यपाश्रयः ।  

इति राक्षसवीराणां तत्र संजज्ञिरे कथाः  ॥  ५।४८।५६ ॥   

हन्यतां दह्यतां वापि भक्ष्यतामिति चापरे ।  

राक्षसास्तत्र संक्रुद्धाः परस्परमथाब्रुवन्  ॥  ५।४८।५७ ॥   

अस्त्रेणेति । नावबुद्ध्यत नावधृतवान्  ॥  ५।४८।५२५७ ॥   

  

अतीत्य मार्गं सहसा महात्मा स तत्र रक्षोधिपपादमूले ।  

ददर्श राज्ञः परिचारवृद्धान् गृहं महारत्नविभूषितं च  ॥  ५।४८।५८ ॥   

स ददर्श महातेजा रावणः कपिसत्तमम् ।  

रक्षोभिर्विकृताकारैः कृष्यमाणमितस्ततः  ॥  ५।४८।५९ ॥   

राक्षसाधिपतिं चापि ददर्श कपिसत्तमः ।  

तेजोबलसमायुक्तं तपन्तमिव भास्करम्  ॥  ५।४८।६० ॥   

स रोषसंवर्तितताम्रदृष्टिर्दशाननस्तं कपिमन्ववेक्ष्य ।  

अथोपविष्टान् कुलशीलवृद्धान् समादिशत्तं प्रति मन्त्रिमुख्यान्  ॥ 
५।४८।६१ ॥   

अतीत्येति । परिचारवृद्धान् अमात्यवृद्धान्  ॥  ५।४८।५८६१ ॥   

  

यथाक्रमं तैः स कपिर्विपृष्टः कार्यार्थमर्थस्य च मूलमादौ ।  

निवेदयामास हरीश्वरस्य दूतः सकाशादहमागतो ऽस्मि  ॥  ५।४८।६२ ॥   

इत्यार्षे श्रीरामायणे वाल्मीकीये आदिकाव्ये श्रीमत्सुन्दरकाण्डे
अष्टचत्वारिंशः सर्गः  ॥  ५।४८ ॥   

कार्यार्थं कर्तव्यार्थम् । अर्थस्य कर्तव्यार्थस्य । मूलं निमित्तम्,
प्रेषयितारमित्यर्थः । अनयोः विपृष्ट इत्यनेन संबन्धः । श्लोकान्त इतिकरणं
बोध्यम् । वक्ष्यमाणसङ्ग्रहो ऽयम्  ॥  ५।४८।६२  ॥   

इति श्रीगोविन्दराजविरचिते श्रीरामायणभूषणे शृङ्गारतिलकाख्याने
सुन्दरकाण्डव्याख्याने अष्टचत्वारिंशः सर्गः  ॥  ५।४८ ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/5_sundarakANDam/06-vana-nAshaH/048_hanumad-indrajidyuddham.md">
<details><summary><h3>शिरोमणी ...{Loading}...</h3></summary>



अक्षकुमारविघातानन्तरकालिकं वृत्तान्तमाह तत इत्यादिभिः । हनूमता अक्षे
कुमारे निहते सति रक्षोधिपतिः स रावणः मनः समाधाय स्थिरीकृत्य शोकं
विमुच्येत्यर्थः । देवकल्पमिन्द्रजितं समादिदेश आज्ञापयामास  ॥  ५।४८।१  ॥   

  

तदाज्ञापनप्रकारमाह त्वमित्यादिभिः । पितामहाराधनेन संचितानि अस्त्राणि येन
अत एव अस्त्रवित् निखिलास्त्रविज्ञाता अत एव शस्त्रभृतां मध्ये वरिष्ठः
श्रेष्ठः अत एव सुरासुराणां विरुद्धसुरादीनां शोकदाता अत एव सेन्द्रेषु
इन्द्रसहितेषु सुरेषु दृष्टं प्रसिद्धं कर्म यस्य स त्वमसीति शेषः  ॥ 
५।४८।२  ॥   

  

त्वदिति । त्वदस्त्रबलमासाद्य प्राप्य सुरेश्वरसमाश्रिता अपि सुरादयः समरे
स्थातुं न शेकुः  ॥  ५।४८।३  ॥   

  

नेति । त्रिषु लोकेषु संयुगेन तव संग्रामेण गतश्रमः गतखेदः कश्चिन्न
त्वत्संग्रामं संप्राप्य सर्वः पराजितो भवतीत्यर्थः, अतः भुजवीर्याभिगुप्तः
स्वभुजबलेन रक्षितः तपसा स्वतपोबलेन अभिरक्षितश्च देशकालप्रधानः
देशकालयोरभिज्ञः मतिसत्तमः त्वमेवासीति शेषः । सार्धश्लोक एकान्वयी  ॥ 
५।४८।४  ॥   

  

नेति । कर्मणां मध्ये किञ्चित्कर्म ते अशक्यं न मतिरूपमन्त्रणे
मतिस्वरूपबोधने ते अकार्यम् अकर्तव्यं न यथोचितं सर्वं बोधयसीत्यर्थः, अत
एव त्रिषु संग्रहेषु लोकेषु अस्त्रबलं पौरुषं च न वेद स नास्ति  ॥  ५।४८।५
 ॥   

  

ममेति । ते तपोबलादि ममानुरूपं मत्तुल्यमस्तीति शेषः, अतः रणावमर्दे
महासंग्रामे त्वां समासाद्य प्रापय्य विद्यमानस्य मम मनः निश्चितार्थं
निश्चितविजयं सत् श्रमं खेदं न गच्छति  ॥  ५।४८।६  ॥   

  

तत्कर्तव्यं बोधयितुमाह निहता इति । किंकरादयो निहताः  ॥  ५।४८।७  ॥   

  

बलानीति । ते दयितः प्रियः सहोदरो ऽक्षश्च सूदितो निहतः । ननु तर्हि ममापि
वधः स्यादित्यत आह नेति । मे मम संबन्धी यः सारो बलं त्वय्यस्ति सः तेषु
निहतेषु नैव । अर्धं पृथक् । एतेनातिप्रबलत्वात्तव वधो न भविष्यतीति
ध्वनितम्  ॥  ५।४८।८  ॥   

  

इदमिति । निहतमिदं महद्बलं दृष्ट्वा कपेः प्रभावम् आत्मनःसारं बलं च
निरीक्ष्य ज्ञात्वा स्वबलानुरूपं वेगं कुरुष्व  ॥  ५।४८।९  ॥   

  

बलेति । शान्तशत्रौ त्वयि सन्निकृष्टे युद्धसमीपे गते प्राप्ते सति
बलावमर्दः मत्सेनाध्वंसः शाम्यति अतः यथा शाम्यति तथा समारभस्व  ॥  ५।४८।१०
 ॥   

  

तमिति । स्वकर्मसाम्यात् स्वक्रियासादृश्यं संस्मृत्य समाहितात्मा
एकाग्रचित्तस्त्वं तं स्वविजयरूपम् अर्थं प्रसमीक्ष्य निश्चित्य अस्य
स्वकीयस्य धनुषो वीर्यं स्मरन् सन् व्रज अक्षतं परैरविनाश्यं कर्म समारभस्व
च  ॥  ५।४८।११  ॥   

  

नेति । यत् यया मत्या त्वाम् अहं संप्रेषयामि सा इयं मतिः यद्यपि श्रेष्ठा
न । तथापि राजधर्माणां क्षत्रस्य क्षत्रियस्य इयं मतिर्मता श्रेष्ठेत्यर्थः
। मतिश्रेष्ठेति भाट्टपाठे तु संबोधनं तत्रोचितेत्यध्याहर्तव्यम्  ॥ 
५।४८।१२  ॥   

  

नानेति । रणे विजयः काम्यः त्वया वाञ्छनीयः अतः नानाशास्त्रेषु उक्ते
संग्रामे संग्रामप्रकारे वैशारद्यं नैपुण्यमवश्यमेव बोद्धव्यं त्वया
संस्मरणीयम्  ॥  ५।४८।१३  ॥   

  

तत इति । पितुः रावणस्य वचनं निशम्य दक्षसुतानां देवानां प्रभाव इव प्रभावो
यस्य स मेघनादः रणाय रणं गन्तुं भर्तारं रावणमतित्वरेण प्रदक्षिणं चकार  ॥ 
५।४८।१४  ॥   

  

तत इति । स्वगणैः प्रतिपूजितः युद्धोद्धताय उद्धतयुद्धाय कृतः उत्साहो येन
स मेघनादः संग्रामं संप्रपद्यत संप्रापद्यत गन्तुमारभत  ॥  ५।४८।१५  ॥   

  

तदेव भङ्ग्यन्तरेणाह श्रीमानिति । राक्षसाधिपतेः सुतः पर्वणि समुद्र इव
निर्जगाम  ॥  ५।४८।१६,१७  ॥   

  

सेति । पक्षिराजोपमया सहिताः तुल्यः परस्परं समो वेगो येषां ते एव ते इति
कर्मधारयः । तैश्चतुर्भिर्व्यालैः समायुक्तं रथम् इन्द्रकल्पः इन्द्रसदृशः
इन्द्रजित् समारुरोह  ॥  ५।४८।१८  ॥   

  

स इति । स इन्द्रजित् यत्र स हनूमान् अभवत् अतिष्ठत तत्र रथेनाभिययौ  ॥ 
५।४८।१९  ॥   

  

स इति । स हनूमान् तस्य इन्द्रजितः रथनिर्घोषं कार्मुकस्य ज्यास्वनं निशम्य
श्रुत्वा संप्रह़ृष्टतरो ऽभवत्  ॥  ५।४८।२०  ॥   

  

इन्द्रजिदिति । चापं शितशल्यान् तीक्ष्णाग्रभागान् सायकान् आदाय
हनूमन्तमभिप्रेक्ष्य जगाम  ॥  ५।४८।२१  ॥   

  

तस्मिन्निति । तस्मिन् इन्द्रजिति संयति संग्रामार्थं जातहर्षे अत एव रणाय
निर्गच्छति सति सर्वा दिशः कलुषा बभूवुः । रौद्राः क्रोष्ट्रादयो मृगाः
विनेदुश्च  ॥  ५।४८।२२  ॥   

  

समागता इति । तत्र तस्मिन् समये समागताः नागादयः नभः समावृत्य
उच्चैर्विनेदुः  ॥  ५।४८।२३  ॥   

  

आयान्तमिति । स हनूमान् इन्द्रध्वजम् इन्द्राकारचिह्नवद्ध्वजविशिष्टं रथं
दृष्ट्वा महानादं यथा भवति तथा ननाद व्यवर्धत च  ॥  ५।४८।२४  ॥   

  

इन्द्रजिदिति । दिव्यं रथमाश्रितः इन्द्रजित् तडिदूर्जितनिःस्वनं
तडिन्निःस्वनसदृशप्रवृद्धनिःस्वनविशिष्टं यथा भवति तथा धनुर्विस्फारयामास
 ॥  ५।४८।२५  ॥   

  

तत इति । समेतौ रणाङ्गणे प्राप्तौ रणनिर्विशङ्कौ तौ कपिः रक्षो ऽधिपतेः
तनूजश्च सुरासुरेन्द्राविव बद्धवैरौ अभवताम्  ॥  ५।४८।२६  ॥   

  

स इति । प्रवृद्धो ऽप्रमेयो हनूमान् संयति संमतस्य धनुष्मतो ऽस्य
इन्द्रजितः शरप्रवेगं व्यहनत् व्यहन् अवञ्चयदित्यर्थः । पितुर्वायोर्मार्गे
चचार च  ॥  ५।४८।२७  ॥   

  

तत इति । आयता एव तीक्ष्णशल्याः तीक्ष्णपुङ्खाः तान् सुपत्रिणः
शोभनकङ्कपत्रविशिष्टान् सुसन्ततान् अतिदृढानित्यर्थः । शरान् वीर
इन्द्रजित् मुमोच  ॥  ५।४८।२८  ॥   

  

तत इति । स हनूमान् तत्स्यन्दनस्य इन्द्रजिद्रथस्य निःस्वनं मृदङ्गादेः
स्वनं च विकृष्यमाणस्य कार्मुकस्य धनुषो घोरं स्वनं च निशम्य श्रुत्वा
पुनरुत्पपात  ॥  ५।४८।२९  ॥   

शराणामिति । अभिलक्ष्यस्य विचित्रकर्मकर्तृत्वेन सर्वतो दर्शनीयस्य
तस्येन्द्रजितः शराणां लक्ष्यसंग्रहं लक्ष्यसंग्राहकत्वमीक्षयन् त्याजयन्
अन्तरेषु वायुपथि मध्येषु व्यवर्तत विविधं पर्यटत्  ॥  ५।४८।३०  ॥   

  

शराणामिति । पुनरनन्तरं तस्य शराणाम् अग्रतः अग्रे समभिवर्तत समभ्यवर्तत
कदाचित् तच्छरं वञ्चयित्वा तच्छरेण सह धावन् ततो ऽग्रे निर्गच्छतीत्यर्थः ।
पुनः हस्तौ प्रसार्य उत्पपात ऊर्ध्वमगच्छत्  ॥  ५।४८।३१  ॥   

  

ताविति । तौ हनुमदिन्द्रजितौ सर्वभूतमनोग्राहि निखिलप्राणिहृदयापकर्षकं
युद्धं चक्रतुः  ॥  ५।४८।३२  ॥   

  

हृदयापकर्षकत्वमेव स्फुटयन्नाह हनुमत इति । राक्षसः हनूमतो ऽन्तरमवकाशं न
वेद हनुमत्कर्तृकशरवञ्चनसमयं नाजानादित्यर्थः । तस्येन्द्रजितः अन्तरं
शरप्रवाहोपरमाभावेन शरसंधानसमयं मारुतिर्न वेद अतः देवसमानविक्रमौ तौ
परस्परं समेत्य निर्विषहौ असह्यौ बभूवतुः  ॥  ५।४८।३३  ॥   

  

तत इति । ततः तेषु अमोघेषु शरेषु संपतत्सु सत्सु अत एव लक्ष्ये हनुमति
विहन्यमाने ताड्यमाने सत्येव नतु प्राणैर्वियुक्ते सतीत्यर्थः । महात्मा
अति प्रयत्नवान् समाधेः संयोगेन अतिविचारकालप्राप्त्या समाहितः एकाग्रीकृतः
आत्मा मनो येन सः इन्द्रजित् महतीं चिन्तां जगाम हन्तेस्ताडनार्थकत्वं तु
मालाहत इव द्विप इत्यादौ प्रसिद्धं तुशब्द एवार्थे  ॥  ५।४८।३४  ॥   

  

तत इति । राक्षसराजसूनुः कपेरवध्यतां समीक्ष्य निग्रहार्थं
तत्कृतोपद्रवनिवृत्त्यर्थं कथं कथञ्चित् निगच्छेत् बन्धनं प्राप्नुयादिति
तस्मिन् हरिवीरमुखे मतिं निश्चयं चकार  ॥  ५।४८।३५  ॥   

  

तत इति । सुमहातेजा इन्द्रजित् हरिप्रवरं प्रति पैतामहमस्त्रं संदधे
ब्रह्मास्त्रसन्धानमकरोत्  ॥  ५।४८।३६  ॥   

  

अवध्य इति । अयं मारुतिरवध्य इति ज्ञात्वा निश्चित्य इन्द्रजित्
मारुतात्मजं निजग्राह  ॥  ५।४८।३७  ॥   

  

तेनेति । राक्षसेन अस्त्रेण करणेन बद्धो वानरः निर्विचेष्टो ऽभवत् अत एव
महीतले पपात च  ॥  ५।४८।३८  ॥   

  

तत इति । प्रभो रामस्य प्रभावत् विगतो निवृत्तो ऽल्पवेगो यस्मात् महावेग
इत्यर्थः । तदस्त्रबन्धं ब्रह्मास्त्रेण बन्धनं बुद्ध्वा आत्मन उपरि
पितामहानुग्रहं मुहूर्तमात्रेण मदस्त्रात्ते
विनिर्मुक्तिरित्याकारकारनुग्रहविशेषं विचिन्तयामास  ॥  ५।४८।३९ ॥   

  

तदेव भङ्ग्यन्तरेणाह-- तत इति । स्वायंभूवैः स्वयंभूदेवताकैः
मन्त्रैरभिमन्त्रितं ब्रह्मास्त्रं पितामहात् वरदानं च चिन्तयामास  ॥ 
५।४८।४०  ॥   

  

तदाकारमाह नेति । लोकगुरोर्ब्रह्मणः प्रभावात् हेतोः अस्य बन्धस्य
विमोक्षणे मे शक्तिर्नास्ति इति हेतोः एव विहितो ऽस्त्रबन्धो
मयानुवर्तितव्यः  ॥  ५।४८।४१  ॥   

  

स इति । स हनूमान् वीर्यादिविमोक्षशक्तिं
गुहूर्तानन्तरमस्त्रविमुक्तिसामर्थ्यं च परिचिन्तयित्वा परिचिन्त्य
पितामहाज्ञामनुवर्तते स्म  ॥  ५।४८।४२  ॥   

  

अस्त्रेणेति । पितामहादिना रक्षितस्य मम अस्त्रेण बद्धस्य बन्धनस्य
बन्धनात् भयं न जायते  ॥  ५।४८।४३  ॥   

  

इदं बन्धनं गुण एवेति बोधयन्नाह ग्रहण इति । ग्रहणे सति राक्षसेन्द्रेण
संवादो भवितेति शेषः । अतो ग्रहणे महत् गुणदर्शनमस्ति तस्मात् परे राक्षसा
मां गृह्णन्तु  ॥  ५।४८।४४  ॥   

  

स इति । निश्चितो ऽर्थो येन सः समीक्ष्यकारी विचारपूर्वककरणशीलः विनिवृत्ता
अस्त्रमहिम्नोपरता चेष्टाकामव्यापारो यस्य स हनूमान् अभिगतैः परितो
विद्यमानैः परैः राक्षसैः निगृह्य परिभर्त्स्यमानः सन् ननाद स्वजातीयशब्दं
चकार  ॥  ५।४८।४५  ॥   

  

तत इति । राक्षसाः अरिन्दमं हनूमन्तं विनिश्चेष्टं दृष्ट्वा संहितैः
रज्जुत्वेन निर्मितैः शणवल्कैः द्रुमचीरैः द्रुमान्तरवल्कैश्च बबन्धुः  ॥ 
५।४८।४६  ॥   

  

स इति । राक्षसेन्द्रः कौतुकात् हेतोः मां द्रष्टुं यदि कदाचित् व्यवस्येत्
निश्चिनुयात् इति हेतोः निश्चितः अर्थः रावणसमीपगमनं येन स हनूमान् प्रसह्य
परैः कृतं बन्धनम् अभिगर्हणं दुरुक्तिं च रोचयामास  ॥  ५।४८।४७  ॥   

  

स इति । स हनूमान् तेन राक्षसकृतेन वल्केन तदुपादानकरज्ज्वा बद्धो ऽपि
अस्त्रेण विमुक्तः अभवदिति शेषः । तत्र हेतुमाह अस्त्रबन्धः ब्रह्मास्त्रेण
बन्धनम् अन्यं बन्धं बन्धनं न अनुवर्तते बन्धनान्तरमवलोक्य निवर्तत
इत्यर्थः  ॥  ५।४८।४८  ॥   

  

अथेति । अथ रज्जुबन्धनानन्तरम् इन्द्रजित् द्रुमचीरबद्धम् अत एव अस्त्रेण
विमुक्तं कपिसत्तमं तं कपिः सन् चासौ तमन् रावणसभादर्शनमाकाङ्क्षन् च तं तं
हनुमन्तं विचार्य विनिश्चित्य अन्येन बद्धो ऽयम् अस्त्रमनुवर्तते अथ इति
हेतोः चिन्तां जगाम अत एव न पौनरुक्त्यम् । यदि तु पूर्वं पठितस्य
तमित्यस्य अमृतमित्यर्थः । तदा कपिसत्तममित्येव छेदः ।
"तश्चौरामृतपुच्छेषु" इति कोशः  ॥  ५।४८।४९  ॥   

  

चिन्ताकारमाह-- अहो इति । यतः राक्षसैः मन्त्रगतिः मन्त्ररातिः न विमृष्टा
विज्ञाता अतः महत् कृतम् अतियत्नेन मया संपादितं कर्म निरर्थं व्यर्थं
कृतम् । ननु पुनर्मन्त्रप्रयोगं कुर्वित्यत आह अस्त्रे विहते दुरनुष्ठानेन
निवृत्ते सति अन्यत् अस्त्रं न प्रवर्तते इति हेतोर्वयं संशयिताः संशयं
प्राप्ताः स्म  ॥  ५।४८।५०  ॥   

  

अस्त्रेणेति । अस्त्रेण मुक्तो ऽपि हनूमान् आत्मानं न अवबुध्यते मुक्तत्वेन
न जानाति अत एव रक्षोभिः कृष्यमाणः सन् बन्धैर्निपीडितो ऽस्तीति शेषः  ॥ 
५।४८।५१  ॥   

  

हन्यमान इति । कालमुष्टिभिः क्रूरैः राक्षसैः हन्यमानः स हनूमान्
राक्षसेन्द्रस्य समीपं प्राकृष्यत  ॥  ५।४८।५२  ॥   

  

अथेति । अथानन्तरम् हरिप्रवीरं हनूमन्तं राज्ञे रावणाय व्यदर्शयन्  ॥ 
५।४८।५३ ॥   

  

तमिति । राक्षसाः बद्धं कपिवरं रावणाय न्यवेदयन्  ॥  ५।४८।५४  ॥   

  

क इति । अम्युपाश्रयः अस्य सेव्यः कः इति राक्षसवीराणां कथाः परस्परमुक्तयः
संजज्ञिरे बभूवुः  ॥  ५।४८।५५  ॥   

  

हन्यतामिति । अपरे राक्षसाः हन्यतामित्याद्यब्रुवन्  ॥  ५।४८।५६  ॥   

  

अतीत्येति । महात्मा स हनूमान् मार्गमतीत्य अतिक्रम्य रक्षो ऽधिपपादमूले
परिचारवृद्धान् वृद्धपरिचारकान् महारत्नविभूषितं राज्ञो रावणस्य गृहं च
ददर्श  ॥  ५।४८।५७  ॥   

  

स इति । स प्रसिद्धो रावणः रक्षोभिः इतस्ततः कृष्यमाणं कपिसत्तमं ददर्श  ॥ 
५।४८।५८  ॥   

  

राक्षसेति । तपन्तं भास्करमिव राक्षसाधिपतिं कपिसत्तमो ददर्श  ॥  ५।४८।५९
 ॥   

  

स इति । रोषेण संवर्तिते ताम्रदृष्टी अरुणनयने यस्य स दशाननः कपिं
हनूमन्तमन्ववेक्ष्य उपविष्टान् संस्थितान् कुलशीलवृद्धान् मुख्यमन्त्रीन्
मुख्यमन्त्रिणः तं हनूमन्तं प्रति समादिशत् प्रष्टुमाज्ञापयत्  ॥  ५।४८।६०
 ॥   

  

यथेति । तै रावणाज्ञप्तैर्मुख्यमन्त्रिभिः कार्यार्थं कार्यं कर्तव्यम्
अर्थः कर्तव्यस्य प्रयोजनं च समाहारद्वन्द्वः अर्थस्य कार्यप्रवृत्तेर्मूलं
कारणं च पृष्टः स हनूमान् हरीश्वरस्य सुग्रीवस्य सकाशात् समीपात् आगतः दूतो
ऽहमस्मीति निवेदयामास  ॥  ५।४८।६१  ॥   

  

इति श्रीमद्वाल्मीकीयरामायणव्याख्याने रामायणशिरोमणौ सुन्दरकाण्डे
ऽष्टचत्वारिंशः सर्गः  ॥  ५।४८  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/5_sundarakANDam/06-vana-nAshaH/048_hanumad-indrajidyuddham.md">
<details><summary><h3>तिलकम् ...{Loading}...</h3></summary>



मनः समाधाय पुत्रनाशखिन्नमपि चेतो धीरतया ऽप्रकाशितभयं प्रतिष्ठाप्य  ॥ 
५।४८।१  ॥   

  

पितामहाराधनेन सञ्चितास्त्रः प्राप्तब्रह्मास्त्रो ऽसीत्यर्थः  ॥  ५।४८।२
 ॥   

  

सुरेश्वरसमाश्रिता अपि रणे स्थातुं न शेकुः  ॥  ५।४८।३  ॥   

  

कश्चित्त्वदन्यो न गतश्रमो न । सर्वे प्राप्तश्रमा इत्यर्थः ।
भुजवीर्याभिगुप्तस्तपसा ऽभिरक्षितो देशकालप्रधानश्च मत्या सत्तमः
प्रशस्ततरश्च त्वमेवेत्यन्वयः  ॥  ५।४८।४  ॥   

  

समरेषु कर्तव्यानां कर्मणां मध्ये ऽशक्यं नास्ति । "कर्मणा" इत्येव पाठः
सांप्रदायिक इति कतकः । मतिपूर्वमन्त्रणे
शास्त्रानुरूपबुद्धिपूर्वकर्तव्यराजकार्यविचारे ते ऽकार्यं नास्ति
कार्यासाधकविचारो नास्तीत्यर्थः । त्रिषु सङ्ग्रहेषु त्रिष्वपि लोकेषु ।
भोक्तृभिः कर्मणा सङ्गृह्यन्त इति सङ्ग्रहा लोकास्तेषु । ते ऽस्त्रबलं सहजं
च बलं यो न वेद स कश्चिदपि नास्ति । सर्वप्रसिद्धबलद्वयबलवानित्यर्थः  ॥ 
५।४८।५  ॥   

  

ममानुरूपं मत्सदृशम् । रणावमर्दे युद्धसङ्घर्षे । त्वां समासाद्य प्राप्य
मे मनो जयविषये निश्चितार्थं सच्छ्रमं विषादं न गच्छति । त्वद्बलं स्मृत्वा
श्वसिमीत्यर्थः  ॥  ५।४८।६  ॥   

  

प्रकृतमाह-- निहता इति  ॥  ५।४८।७  ॥   

  

हे अरिनिषूदन त्वयि मे यः सार उत्कर्षबुद्धिः स तेषु नत्वेवेत्यन्वयः ।
यद्वा मे सारः सर्वजगज्जयसामर्थ्यं स त्वय्येव त्वत्साहाय्यनिमित्त एव, न
तु तेषु । न तु तत्साहाय्यनिमित्तक इत्यर्थः  ॥  ५।४८।८,९  ॥   

  

गते युद्धाय निर्गते त्वयि संनिकृष्टे सति बलावमर्दैरनेकबलप्रमथनैर्हेतुभिः
शान्तशत्रुरुपशान्तबलः शत्रुर्यथा शाम्यति क्षीणो भवति तथा ऽ ऽत्मबलं परबलं
च समीक्ष्यारभस्व । "बलावमर्दैः" इति "शान्तशत्रुः" इति च पाठे इति कतकः ।
"बलावमर्द" इति "शान्तशत्रो" इति च पठित्वा हे ऽस्त्रभृतां वरिष्ठ त्वयि
युद्धाय गते संनिकृष्टे हनूमत्समीपं प्राप्ते, बलावमर्दः सेनानाशो यथा
शाम्यति न भवति तथा ऽ ऽरभस्वेत्यर्थ इति तीर्थः  ॥  ५।४८।१०  ॥   

  

अथ तत्र सेनादिपरिग्रहो व्यर्थ इत्याह न वीरेति । हे वीर सेना न ग्राह्याः
। यतस्ता गणशः शङ्घशः श्च्यवन्ति पलायन्ते नश्यन्ति च । तथा
विशालसारमतितैण्यकाठिन्यवत्, अत एव वज्रं तत्तुल्यमायुधजालमादायापि न
प्रयोजनं गणशः प्रयुक्तस्य तस्यापि प्रच्यवादेव । गणशो
च्यवन्तीत्यत्रोत्वमार्षम् । कुतस्तत्राह-- नेति । मरुतोपत्यस्य मारुतस्य
गतेः सामर्थ्यस्य प्रमाणं परिच्छेद एतावद्बलं निग्रहीतुं शक्त इति
परिच्छेदो नास्ति, अतो लोके निखिलमपि बलं तस्याकिञ्चित्करमित्यर्थः । किं
चाग्निकल्पो ऽग्नितुल्यो ऽसौ करणेन शस्त्रादिरूपेण हन्तुं न शक्यः ।
"जयत्यतिबलो रामः" इत्येतद्घोषणसमये । "हनूमाञ्छत्रुसैन्यानां निहन्ता
मारुतात्मजः" इत्युक्तेरिह रावणस्य मारुतस्येत्युक्तिर्नासमञ्जसा ।
पराकमातिशयदर्शनादुत्प्रेक्षामात्रेण तु किञ्चिद्भूतमिति प्रागुक्तम् ।
केचित्तु गणाञ्शोचयतीति गणशोग्घनूमांस्तस्मिन्सेना नावन्ति, ततो न
रक्षन्तीत्यर्थं इति वदन्ति,
तत्रावतेस्त्रायतिसमानार्थत्वात्पञ्चमीप्राप्तौ सप्तम्यार्षी । तवोत्ववत् ।
एवं विशालसारमित्यत्र विश अलसारमिति च्छेदं कुर्वन्ति, अलसारं कुण्ठसारं
वज्रं तत्तुल्यमप्यायुधमादाय न विशरणं न प्रविशेति च व्याचक्षते
अलतेर्धातोः पर्याप्त्यर्थत्वेन पर्याप्तसारमिति व्याख्यातुं योग्यम् ।
कुण्ठेत्यर्थस्य ततो ऽलाभात्  ॥  ५।४८।११  ॥   

  

किं बलावष्टम्भेन गन्तव्यमिति शङ्कायां तत्सविशेषमुपदिशति-- तमिति । तं
मदुक्तमर्थमेवमेव प्रसमीक्ष्यैवमेव तत्त्वमिति निश्चित्य,
स्वकर्मसाम्यात्स्वेनैव कर्मणः प्रकृतकार्यस्य साम्यात्सिद्धेः
संपादनीयत्वात्त्वं समाहितात्मा समाहितचित्तो भूत्वा ऽस्य विषये दिव्यं
धनुषो वीर्यं दिव्यास्त्रमोक्षसामर्थ्यं स्मरन्निश्चिन्वन्व्रज, गत्वा
चाक्षतं परकीयप्रहारहीनं यथा भवति तथा शत्रुपराभवकर्मारभस्व  ॥  ५।४८।१२
 ॥   

  

हे मतिश्रेष्ठ प्रशस्तबुद्धे अहं त्वामतिप्रियं पुत्रमीदृशे सङ्कटे
प्रेषयामि इयं प्रेषणा नोचिता खलु, अथापीयं मती राजधर्माणामस्माकं तथा
क्षत्रस्य क्षत्रियस्य च मतैव शास्त्रतः संमतैव  ॥  ५।४८।१३  ॥   

  

अथ राज्ञः क्षत्रियस्य च कृत्यमाह नानेति । नानाशास्त्रेषु
धर्मार्थनीत्यदिशास्त्रेषु सङ्ग्रामे च वैशारद्यम् । संपाद्यमिति शेषः ।
यस्य रणे विजयः काम्यो भवति तेनोक्तं नानाशास्त्रमवश्यं
बोद्धव्यमेवेत्यर्थः । यद्वा परस्य नानाशास्त्रेषु यद्वैशारद्यमस्ति
तद्योद्धावश्यमेव बोद्धव्यम्, बुद्धापि रणे स्वस्य विजयः प्रार्थ्य एवाहं
जेष्याम्येवेति बुद्ध्या युद्धमारभ्यमेव, न तु तादृशशत्रोरपि
निवर्तितव्यमित्यर्थः । केचित्तु-- "नानाशास्त्रैः" इति "योद्धव्यम्" इति च
पठित्वा नानाशास्त्रकरणकसङ्ग्रामे वैशारद्यं सामर्थ्यं तवास्ति, अतस्त्वया
ऽवश्यं योद्धव्यमेव, रणे जयश्च प्रार्थनीय एवेति व्याचक्षते  ॥  ५।४८।१४
 ॥   

  

दक्षसुता देवाः । प्रदक्षिणं चकार । भर्तारं राजानं रावणम् ।
रणायातित्वरेणातित्वरया गन्तुं कृतबुद्धिः  ॥  ५।४८।१५  ॥   

  

स्वगणैरन्यैः सभास्थै राक्षसैः । युद्धे उद्धतश्चासौ कृतोत्साहश्च
संप्रपद्यत संप्रापद्यत  ॥  ५।४८।१६  ॥   

  

पर्वणीति । वर्धमान इति शेषः  ॥  ५।४८।१७  ॥   

  

पक्षिराजोपमैरन्योन्यतुल्यवेगैश्च । व्यालैः सर्पैः  ॥  ५।४८।१८२०  ॥   

  

शितशल्यांस्तीक्ष्णाग्रान्  ॥  ५।४८।२१  ॥   

  

संयति तद्विषये जातहर्षे । दिशश्चेत्युत्पातवर्णनम् रौद्रा मृगाः
क्रोष्टृप्रभृतयः  ॥  ५।४८।२२  ॥   

  

चक्रचरा ग्रहाः परमप्रहृष्टा विनेदुरिति शुभनिमित्तम्  ॥  ५।४८।२३  ॥   

  

इन्द्रध्वजमिन्द्राकारचिह्नवद्धजम्  ॥  ५।४८।२४  ॥   

  

तडिदूर्जितनिःस्वनं तडिन्निभमूर्जितस्वनं च  ॥  ५।४८।२५,२६  ॥   

  

व्यहनद्वञ्चितवान्  ॥  ५।४८।२७  ॥   

  

सुपत्रिणः कङ्कादिपक्षयुक्तान् सुसन्ततानविरतान्  ॥  ५।४८।२८,२९  ॥   

  

अभिलक्ष्यस्याभिमतलक्ष्यस्य लक्ष्यसङ्ग्रहम् लक्ष्यत्वेन सङ्ग्रहणम्
मोक्षयन्मोघीकुर्वन् व्यर्थीकुर्वन्निति यावत् । शराणामन्तरेषु व्यावर्तत
परिवर्तते स्मेत्यर्थः  ॥  ५।४८।३०  ॥   

  

अभिवर्तताभ्यवर्तत ततः शरमोक्षसमये पुनरुत्पपात  ॥  ५।४८।३१,३२  ॥   

  

निर्विषहौ दुःसहवेगौ  ॥  ५।४८।३३  ॥   

  

अमोघेषु शरेषु संपतत्स्वपि लक्ष्ये लक्ष्यभूते हनूमति विहन्यमाने शरेभ्यः
स्वयमेवमुच्यमाने शरैरभिद्यमाने सतीत्यर्थः । हन्तेर्गत्यर्थात्कर्मकर्तरि
शानच् । समाधिसंयोगेन ध्यानकारणेन तत्स्वरूपज्ञानाय समाहितात्मैकाग्रचित्तः
 ॥  ५।४८।३४ ॥   

  

ततो ध्यानानन्तरमवध्यो ऽयमिति ध्यानेन ज्ञात्वा निग्रहार्थं बन्धनार्थं
बन्धनमुद्दिश्य कथं निगच्छेत्कथं निश्चेष्टो भवेदिति मतिं विचारं चकार  ॥ 
५।४८।३५,३६  ॥   

  

ब्रह्मास्त्रेणाप्यवध्यतां ज्ञात्वा तदस्त्रेण तं निजग्राह बबन्ध  ॥ 
५।४८।३७,३८  ॥   

  

स हनुमान्स्वस्य तदस्त्रबन्धं ब्रह्मास्त्रबन्धं कृतं बुद्धापि
प्रभोर्ब्रह्मणः प्रभावाद्वरदानाद्विगताल्पवेगो विगतो ऽप्राप्तो ऽल्पो ऽपि
वेगः पीडा येन तादृशः अभीतचित्त इति यावत् । आत्मनः पितामहानुग्रहं
मुहूर्तमात्रेण मदस्त्रनिरोधमुक्तिरित्येवंरूपम्  ॥  ५।४८।३९  ॥   

  

उक्तमेवार्थं स्पष्टयति-- तत इति । स्वायंभुवैः
स्वयंभूदैवत्यैरनेकविधैर्मन्त्रैरभिमन्त्रितं तत्सिद्धं भवति तादृशं
ब्रह्मास्त्रं तत्कृतनिरोधं बुद्धा पितामहाल्लब्धं वररूपं दानं
प्रागुक्तरूपं चिन्तयामास  ॥  ५।४८।४०  ॥   

  

लोकगुरोः प्रभावान्मे हनूमतो ऽस्यास्त्रबन्धस्य विमोक्षणे
शक्तिर्नास्तीत्येवं ध्यानेन ज्ञात्वा, एवमनुभूयमानप्रकारेण ममानेन विहित
आत्मयोनेरस्त्रबन्धो मयानुवर्तितव्य एव मुहूर्तमात्रं सोढव्य एव  ॥  ५।४८।४१
 ॥   

  

विमोक्षशक्तिं मुहूर्तानन्तरभाविनीं तां चिन्तयित्वा मुहूर्तमात्रं
पितामहाज्ञामनुवर्तते स्म  ॥  ५।४८।४२  ॥   

  

भयं न जायते । तत्र हेतुः-- पितामहेत्यादि । आदित्यग्रासप्रवृत्तिसमय एव
त्रयानुग्रहः प्रागुक्तः  ॥  ५।४८।४३  ॥   

  

मे महद्गुणदर्शनमस्तीति शेषः । राक्षसेन्द्रेण संवाद इति  ॥  ५।४८।४४  ॥   

  

निश्चितार्थः उक्तरीत्येति भावः । समीक्ष्यकारी विचारपूर्वकं कार्यकर्ता ।
अभिगतैरभिसृत्य गतैः परैः प्रसह्य बलाद्गृहीत्वा परिभर्त्स्यमानः सन्ननाद ।
पीडित इवेति भावः  ॥  ५।४८।४५  ॥   

  

शणवल्कैस्तज्जन्यरज्जुभिः सहितै रज्जुरूपेण कृतैर्द्रुमचीरैर्द्रुमवल्कलैः
 ॥  ५।४८।४६  ॥   

  

कौतूहलान्मां द्रष्टुं व्यवस्येदिति निश्चितार्थो निश्चितकार्यतत्त्वः
सन्स्वस्य तत्संभाषणापेक्षित्वाद्बन्धादिकं रोचयमास  ॥  ५।४८।४७  ॥   

  

अस्त्रबन्धमोक्षो ऽपि तदैवाजायत इत्याह-- स इति । वल्केन वल्कलेन
तज्जन्यरज्ज्वैव बद्धः । अस्त्रेण तु विमुक्तः । कुतस्तत्राह अस्त्रबन्धो
मन्त्रबन्धो ऽन्यं बन्धं नानुवर्तते इतरबन्धेन सह न तिष्ठति तस्मिन्सति
मन्त्रबन्धो नश्यतीत्यर्थः  ॥  ५।४८।४८  ॥   

  

इममर्थमिन्द्रजिदपि ज्ञातवानित्याह-- अथेति । अस्त्रेण विमुक्तं विचार्य
ज्ञात्वान्येन बद्धो ऽपि हनूमानस्त्रमनुवर्तते ऽस्त्रेण बद्ध इव वर्तत
इत्यपि विचार्य चिन्तां जगामेति संबन्धः । "नान्येन बन्धे ह्यनुवर्तते
ऽस्त्रम्" इति पाठे चिन्तास्वरूपमिदम् । राक्षसैः स्वकृतबन्धनवशात्खेदं
जगामेत्यर्थः  ॥  ५।४८।४९  ॥   

  

चिन्तामाह-- अहो इति । पाठान्तरे चिन्तान्तरमिदम् । मया कृतं महत्कर्म
निरर्थं कृतं राक्षसैः, यतस्तैर्मन्त्रगतिर्न विमृष्टा न विचारिता ।
अन्यबन्धे मन्त्रबन्धो नश्यतीति न ज्ञातमित्यर्थः । पुनरस्त्रं तदेव
प्रयोज्यं तत्राह अस्त्रे ब्राह्मे विहते पुनरन्यदस्त्रं
तदस्त्रप्रयोगान्तरं न प्रवर्तते, अतः सर्वे वयं संशयिताः संशयितजया एव ।
मुक्तो ऽयं सर्वानपि हन्यादिति भावः  ॥  ५।४८।५०  ॥   

  

अस्त्रविमोक्षं राहुमोक्षवदपरोक्षतया ज्ञातवानपि हनूमान्न तथा
ज्ञापयतीत्याह-- अस्त्रेणेति । अवबुध्यते अन्तर्भावितण्यर्थतया नावबोधयति
स्म अस्त्रमोक्षं न प्रकाशयति स्मेत्यर्थः । तैर्बन्धैर्लौकिकबन्धैः, अत एव
कृष्यमाणत्वादिगुणको राक्षसेन्द्रसमीपं प्राकृष्यत  ॥  ५।४८।५१५४  ॥   

  

कस्य सुत इति शेषः । को ऽभ्युपाश्रयः कस्याश्रयेणैवं निर्भय इत्यर्थः  ॥ 
५।४८।५५  ॥   

  

यत्र रावणः स्थितस्तत्रत्या राक्षसा एवमब्रुवन्नित्यर्थः  ॥  ५।४८।५६  ॥   

  

परिचारवृद्धान् वृद्धान्परिचारकानित्यर्थः  ॥  ५।४८।५७५९  ॥   

  

वक्ष्यमाणसङ्क्षेपः-- अथेति । मन्त्रीन् मन्त्रिण इत्यर्थः  ॥  ५।४८।६०  ॥   

  

कार्यं कर्तव्यमर्थस्तत्प्रयोजनं च । समाहारद्वन्द्वः अर्थस्य
मूलमुक्तप्रयोजनप्रवर्तकम् । उत्तराशयस्तु दूत्यं कृत्यम्, प्रेरकः सुग्रीव
इति  ॥  ५।४८।६१  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे ऽष्टचत्वारिंशः सर्गः  ॥  ५।४८  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/5_sundarakANDam/06-vana-nAshaH/048_hanumad-indrajidyuddham.md">
<details><summary><h3>द्राविडपाठः ...{Loading}...</h3></summary>



  
ततः स रक्षोधिपतिर्महात्मा हनूमताऽक्षे निहते कुमारे।  
मनः समाधाय तदेन्द्रकल्पं समादिदेशेन्द्रजितं सरोषम् ॥ 5.48.1 ॥   
त्वमस्त्रविच्छस्त्रविदां वरिष्ठः सुरासुराणामपि शोकदाता।  
सुरेषु सेन्द्रेषु च दृष्टकर्मा पितामहाराधनसञ्चितास्त्रः ॥ 5.48.2 ॥   
तवास्त्रबलमासाद्य नासुरा न मरुद्गणाः।  
न शेकुः समरे स्थातुं सुरेश्वरसमाश्रिताः ॥ 5.48.3 ॥   
भुजवीर्याभिगुप्तश्च तपसा चाभिरक्षितः।  
देशकालविभागज्ञस्त्वमेव मतिसत्तमः ॥ 5.48.4 ॥   
न तेऽस्त्यशक्यं समरेषु कर्मणा न तेऽस्त्यकार्यं मतिपूर्वमन्त्रणे।  
न सोऽस्ति कश्चित् त्रिषु सङ्ग्रहेषु वै न वेद यस्तेऽस्त्रबलं बलं च ते ॥ 5.48.5 ॥   
ममानुरूपं तपसो बलं च ते पराक्रमश्चास्त्रबलं च संयुगे।  
न त्वां समासाद्य रणावमर्दे मनः श्रमं गच्छति निश्चितार्थम् ॥ 5.48.6 ॥   
निहताः किङ्कराः सर्वे जम्बुमाली च राक्षसः।  
अमात्यपुत्रा वीराश्च पञ्च सेनाग्रयायिनः ॥ 5.48.7 ॥   
बलानि सुसमृद्धानि साश्वनागरथानि च।  
सहोदरस्ते दयितः कुमारोऽक्षश्च सूदितः ॥ 5.48.8 ॥   
न हि तेष्वेव मे सारो यस्त्वय्यरिनिषूदन ॥ 5.48.9 ॥   
इदं हि दृष्ट्वा मतिमन्महद्बलं कपेः प्रभावं च पराक्रमं च।  
त्वमात्मनश्चापि समीक्ष्य सारं कुरुष्व वेगं स्वबलानुरूपम् ॥ 5.48.10 ॥   
बलावमर्दस्त्वयि सन्निकृष्टे यथा गते शाम्यति शान्तशत्रौ।  
तथा समीक्ष्यात्मबलं परं च समारभस्वास्त्रविदां वरिष्ठ ॥ 5.48.11 ॥   
न वीर सेना गणशोच्यवन्ति न वज्रमादाय विशालसारम्।  
न मारुतस्यास्य गतेः प्रमाणं न चाग्निकल्पः करणेन हन्तुम् ॥ 5.48.12 ॥   
तमेवमर्थं प्रसमीक्ष्य सम्यक् स्वकर्मसाम्याद्धि समाहितात्मा।  
स्मरंश्च दिव्यं धनुषोऽस्त्रवीर्यं व्रजाक्षतं कर्म समारभस्व ॥ 5.48.13 ॥   
न खल्वियं मतिः श्रेष्ठा यत्त्वां सम्प्रेषयाम्यहम्।  
इयं च राजधर्माणां क्षत्रस्य च मतिर्मता ॥ 5.48.14 ॥   
नानाशस्त्रैश्च सङ्ग्रामे वैशारद्यमरिन्दम्।  
अवश्यमेव बोद्धव्यं काम्यश्च विजयो रणे ॥ 5.48.15 ॥   
ततः पितुस्तद्वचनं निशम्य प्रदक्षिणं दक्षसुतप्रभावः।  
चकार भर्तारमदीनसत्त्वो रणाय वीरः प्रतिपन्नबुद्धिः ॥ 5.48.16 ॥   
ततस्तैः स्वगणैरिष्टैरिन्द्रजत् प्रतिपूजितः।  
युद्धोद्धतः कृतोत्साहः सग्रामं प्रत्यद्यत ॥ 5.48.17 ॥   
श्रीमान् पद्मपलाशाक्षो राक्षसाधिपतेः सुतः।  
निर्जगाम महातेजाः समुद्र इव पर्वसु ॥ 5.48.18 ॥   
स पक्षिराजोपमतुल्यवेगैर्व्यालैश्चतुर्भिः सिततीक्ष्णदंष्ट्रैः।  
रथं समायुक्तमसङ्गवेगं समारुरोहेन्द्रजिदिन्द्रकल्पः ॥ 5.48.19 ॥   
स रथी धन्विनीं श्रेष्ठः शस्त्रज्ञोऽस्त्रविदां वरः।  
रथेनाभिययौ क्षिप्रं हनूमान् यत्र सोऽभवत् ॥ 5.48.20 ॥   
स तस्य रथनिर्घोषं ज्यास्वनं कार्मुकस्य च।  
निशम्य हरिवीरोऽसौ सम्प्रहृष्टतरोऽभवत् ॥ 5.48.21 ॥   
सुमहच्चापमादाय शितशल्यांश्च सायकान्।  
हनुमन्तमभिप्रेत्य जगाम रणपण्डितः ॥ 5.48.22 ॥   
तस्मिंस्ततः संयति जातहर्षे रणाय निर्गच्छति बाणपाणौ।  
दिशश्च सर्वाः बभूवर्मृगाश्च रौद्रा बहुधा विनेदुः ॥ 5.48.23 ॥   
समागतास्तत्र तु नागयक्षा महर्षयश्चक्रचराश्च सिद्धाः।  
नभः समावृत्य च पक्षिसङ्घा विनेदुरुच्चैः परमप्रहृष्टाः ॥ 5.48.24 ॥   
आयान्तं सरथं दृष्ट्वा तूर्णमिन्द्रजितं कपिः।  
विननाद महानादं व्यवर्धत च वेगवान् ॥ 5.48.25 ॥   
इन्द्रजित्तु रथं दिव्यमास्थितश्चित्रकार्मुकः।  
धनुर्विस्फारयामास तडिदूर्जितनिःस्वनम् ॥ 5.48.26 ॥   
ततः समेतावति तीक्ष्णवेगौ महाबलौ तौ रणनिर्विशङ्कौ।  
कपिश्च रक्षोधिपतेश्च पुत्रः सुरासुरेन्द्राविव बद्धवैरौ ॥ 5.48.27 ॥   
स तस्य वीरस्य महारथस्य धनुष्मतः संयति सम्मतस्य।  
शरप्रवेगं व्यहनत् प्रवृद्धश्चचार मार्गे पितुरप्रमेये ॥ 5.48.28 ॥   
ततः शरानायतीक्ष्णशल्यान् सुपत्रिणः काञ्चनचित्रपुङ्खान्।  
मुमोच वीरः परवीरहन्ता सुसन्नतान् वज्रनिपातवेगान् ॥ 5.48.29 ॥   
ततस्तु तत्स्यन्दननिःस्वनं च मृदङ्गभेरीपटहस्वनं च।  
विकृष्यमाणस्य च कार्मुकस्य निशम्य घोषं पुनरुत्पपात ॥ 5.48.30 ॥   
शराणामन्तरेष्वाशु व्यवर्तत महाकपिः।  
हरिस्तस्याभिलक्ष्यस्य मोघयँल्लक्ष्यसङ्ग्रहम् ॥ 5.48.31 ॥   
शराणआमग्रतस्तस्य पुनः समभिवर्तत।  
प्रसार्य हस्तौ हनुमानुत्पपातानिलात्मजः ॥ 5.48.32 ॥   
तावुभौ वेगसम्पन्नौ रणकर्मविशारदौ।  
सर्वभूतमनोग्राहि चक्रतुर्युद्धमुत्तमम् ॥ 5.48.33 ॥   
हनूमतो वेद न राक्षसोऽन्तरं न मारुतिस्तस्य महात्मनोऽन्तरम्।  
परस्परं निर्विषहौ बभूवतुः समेत्य तौ देवसमानविक्रमौ ॥ 5.48.34 ॥   
ततस्तु लक्ष्ये स विहन्यमाने शरेष्वमोघेषु च सम्पतत्सु।  
जागम चिन्तां महतीं महात्मा समाधिसंयोगसमाहितात्मा ॥ 5.48.35 ॥   
ततो मतिं राक्षसराजसूनुश्चकार तस्मिन् हरिवीरमुख्ये।  
अवध्यतां तस्य कपेः समीक्ष्य कथं निगच्छेदिति निग्रहार्थम् ॥ 5.48.36 ॥   
ततः पैतामहं वीरः सोऽस्त्रमस्त्रविदां वरः।  
सन्दधे सुमहातेजास्तं हरिप्रवरं प्रति ॥ 5.48.37 ॥   
अवध्योऽयमिति ज्ञात्वा तमस्त्रेणास्त्रतत्त्ववित्।  
निजग्राह महाबाहुर्मारुतात्मजमिन्द्रजित् ॥ 5.48.38 ॥   
तेन बद्धस्ततोऽस्त्रेण राक्षसेन स वानरः।  
अभवन्निर्विचेष्टश्च पपात च महीतले ॥ 5.48.39 ॥   
ततोऽथ बुद्ध्वा स तदस्त्रबन्धं प्रभोः प्रभावाद् विगतात्मवेगः।  
पितामहानुग्रहमात्मनश्च विचिन्तयामास हरिप्रवीरः ॥ 5.48.40 ॥   
ततः स्वायम्भुवैर्मन्त्रैर्ब्रह्मास्त्रमभिमन्त्रितम्।  
हनूमांश्चिन्तयामास वरदानं पितामहात् ॥ 5.48.41 ॥   
न मेऽस्य बन्धस्य च शक्तिरस्ति विमोक्षणे लोकगुरोः प्रभावात्।  
इत्येव मत्वा विहितोऽस्त्रबन्धो मयाऽऽत्मयोनेरनुवर्तितव्यः ॥ 5.48.42 ॥   
स वीर्यमस्त्रस्य कपिर्विचार्य पितामहानुग्रहमात्मनश्च।  
विमोक्षशक्तिं परिचिन्तयित्वा पितामहाज्ञामनुवर्तते स्म ॥ 5.48.43 ॥   
अस्त्रेणापि हि बद्धस्य भयं मम न जायते।  
पितामहमहेन्द्राभ्यां रक्षितस्यानिलेन च ॥ 5.48.44 ॥   
ग्रहणे चापि रक्षोभिर्महान् मे गुणदर्शनः।  
राक्षसेन्द्रेण संवादस्तस्मादगृह्णन्तु मां परे ॥ 5.48.45 ॥   
स निश्चितार्थः परिवीरहन्ता समीक्ष्यकारी विनिवृत्तचेष्टः।  
परैः प्रसह्याभिगतैर्निगृह्य ननाद तैस्तैः परिभर्त्स्यमानः ॥ 5.48.46 ॥   
ततस्तं राक्षसा दृष्ट्वा निर्विचेष्टमरिन्दमम्।  
बबन्धुः शणवल्कैश्च द्रुमचीरैश्च संहतैः ॥ 5.48.47 ॥   
स रोचयामास परैश्च बन्धं प्रसह्य वीरैरभिनिग्रहं च।  
कौतूहलान्मां यदि राक्षसेन्द्रो द्रष्ठुं व्यवस्येदिति निश्चितार्थः ॥ 5.48.48 ॥   
स बद्धस्तेन वल्केन विमुक्तोऽस्त्रेण वीर्यवान्।  
अस्त्रबन्धः स चान्यं हि न बन्धमनुवर्तते ॥ 5.48.49 ॥   
अथेन्द्रजित्तुद्रुमचीरबद्धं विचार्य वीरः कपिसत्तमं तम्।  
विमुक्तमस्त्रेण जगाम चिन्तां नान्येन बद्धो ह्यनुवर्ततेऽस्त्रम् ॥ 5.48.50 ॥   
अहो महत् कर्म कृतं निरर्थकं न राक्षसैर्मन्त्रगतिर्विमृष्टा।  
पुनश्च नास्त्रे विहतेऽस्त्रमन्यत् प्रवर्तते संशयिताः स्म सर्वे ॥ 5.48.51 ॥   
अस्त्रेण हनुमान् मुक्तो नात्मानमवबुध्यत।  
कृष्यमाणस्तु रक्षोभिस्तैश्च बन्धेर्निपीडितः ॥ 5.48.52 ॥   
हन्यमानस्ततः क्रूरै राक्षसैः काष्ठमुष्टिभिः।  
समीपं राक्षसेन्द्रस्य प्रकृष्यत स वानरः ॥ 5.48.53 ॥   
अथेन्द्रजित्तं प्रसमीक्ष्य मुक्तमस्त्रेण बद्धं द्रुमचीरसूत्रैः।  
व्यदर्शयत्तत्र महाबलं हरिप्रवीरं सगणाय राज्ञे ॥ 5.48.54 ॥   
तं मत्तमिव मातङ्गं बद्धं कपिवरोत्तमम्।  
राक्षसा राक्षसेन्द्राय रावणाय न्यवेदयन् ॥ 5.48.55 ॥   
कोऽयं कस्य कुतो वाऽत्र किं कार्यं को व्यपाश्रयः।  
इति राक्षसवीराणां तत्र सञ्जज्ञिरे कथाः ॥ 5.48.56 ॥   
हन्यतां दह्यतां वापि भक्ष्यतामिति चापरे।  
राक्षसास्तत्र सङ्क्रुद्धाः परस्परमथाब्रुवन् ॥ 5.48.57 ॥   
अतीत्य मार्गं सहसा महात्मा स तत्र रक्षोधिपपादमूले।  
ददर्श राज्ञः परिचारवृद्धान् गृहं महारत्नविभूषितं च ॥ 5.48.58 ॥   
स ददर्श महातेजा रावणः कपिसत्तमम्।  
रक्षोभिर्विकृताकारैः कृष्यमाणमितस्ततः ॥ 5.48.59 ॥   
राक्षसाधिपतिं चापि ददर्श कपिसत्तमः।  
तेजोबलसमायुक्तं तपन्तमिव भास्करम् ॥ 5.48.60 ॥   
स रोषसंवर्तितताम्रदृष्टिर्दशाननस्तं कपिमन्ववेक्ष्य।  
अथोपविष्टान् कुलशीलवृद्धान् समादिशत्तं प्रति मन्त्रिमुख्यान् ॥ 5.48.61 ॥   
यथाक्रमं तैः स कपिर्विपृष्टः कार्यार्थमर्थस्य च मूलमादौ।  
निवेदयामास हरीश्वरस्य दूतः सकाशादहमागतोऽस्मि ॥ 5.48.62 ॥   

</details>
</div>
