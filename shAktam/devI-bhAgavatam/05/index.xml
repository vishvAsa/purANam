<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०५ on पुराणे विश्वासटिप्पन्यः</title>
    <link>https://vishvAsa.github.io/purANam/shAktam/devI-bhAgavatam/05/</link>
    <description>Recent content in &#43;०५ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/shAktam/devI-bhAgavatam/05/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/purANam/shAktam/devI-bhAgavatam/05/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/01/</guid>
      <description>&lt;p&gt;ऋषय ऊचुः&lt;br&gt;&#xA;भवता कथितं सूत महदाख्यानमुत्तमम् ।&lt;br&gt;&#xA;कृष्णस्य चरितं दिव्यं सर्वपातकनाशनम् ॥ १ ॥&lt;br&gt;&#xA;सन्देहोऽत्र महाभाग वासुदेवकथानके ।&lt;br&gt;&#xA;जायते नः प्रोच्यमाने विस्तरेण महामते ॥ २ ॥&lt;br&gt;&#xA;वने गत्वा तपस्तप्तं वासुदेवेन दुष्करम् ।&lt;br&gt;&#xA;विष्णोरंशावतारेण शिवस्याराधनं कृतम् ॥ ३ ॥&lt;br&gt;&#xA;वरप्रदानं देव्या च पार्वत्या यत्कृतं पुनः ।&lt;br&gt;&#xA;जगन्मातुश्च पूर्णायाः श्रीदेव्या अंशभूतया ॥ ४ ॥&lt;br&gt;&#xA;ईश्वरेणापि कृष्णेन कुतस्तौ सम्प्रपूजितौ ।&lt;br&gt;&#xA;न्यूनता वा किमस्त्वस्य तदेवं संशयो मम ॥ ५ ॥&lt;br&gt;&#xA;सूत उवाच&lt;br&gt;&#xA;शृणुध्वं कारणं तत्र मया व्यासश्रुतञ्च यत् ।&lt;br&gt;&#xA;प्रब्रवीमि महाभागाः कथां कृष्णगुणान्विताम् ॥ ६ ॥&lt;br&gt;&#xA;वृत्तान्तं व्यासतः श्रुत्वा वैराटीसुतजस्तदा ।&lt;br&gt;&#xA;पुनः पप्रच्छ मेधावी सन्देहं परमं गतः ॥ ७ ॥&lt;br&gt;&#xA;जनमेजय उवाच&lt;br&gt;&#xA;सम्यक्सत्यवतीसूनो श्रुतं परमकारणम् ।&lt;br&gt;&#xA;तथापि मनसो वृत्तिः संशयं न विमुञ्चति ॥ ८ ॥&lt;br&gt;&#xA;कृष्णेनाराधितः शम्भुस्तपस्तप्त्वातिदारुणम् ।&lt;br&gt;&#xA;विस्मयोऽयं महाभाग देवदेवेन विष्णुना ॥ ९ ॥&lt;br&gt;&#xA;यः सर्वात्मापि सर्वेशः सर्वसिद्धिप्रदः प्रभुः ।&lt;br&gt;&#xA;स कथं कृतवान्घोरं तपः प्राकृतवद्धरिः ॥ १० ॥&lt;br&gt;&#xA;जगत्कर्तुं क्षमः कृष्णस्तथा पालयितुं क्षमः ।&lt;br&gt;&#xA;संहर्तुमपि कस्मात्स दारुणं तप आचरत् ॥ ११ ॥&lt;br&gt;&#xA;व्यास उवाच&lt;br&gt;&#xA;सत्यमुक्तं त्वया राजन् वासुदेवो जनार्दनः ।&lt;br&gt;&#xA;क्षमः सर्वेषु कार्येषु देवानां दैत्यसूदनः ॥ १२ ॥&lt;br&gt;&#xA;तथापि मानुषं देहमाश्रितः परमेश्वरः ।&lt;br&gt;&#xA;कृतवान्मानुषान्भावान्वर्णाश्रमसमाश्रितान् ॥ १३ ॥&lt;br&gt;&#xA;वृद्धानां पूजनं चैव गुरुपादाभिवन्दनम् ।&lt;br&gt;&#xA;ब्राह्मणानां तथा सेवा देवताराधनं तथा ॥ १४ ॥&lt;br&gt;&#xA;शोके शोकाभियोगश्च हर्षे हर्षसमुन्नतिः ।&lt;br&gt;&#xA;दैन्यं नानापवादाश्च स्त्रीषु कामोपसेवनम् ॥ १५ ॥&lt;br&gt;&#xA;कामः क्रोधस्तथा लोभः काले काले भवन्ति हि ।&lt;br&gt;&#xA;तथा गुणमये देहे निर्गुणत्वं कथं भवेत् ॥ १६ ॥&lt;br&gt;&#xA;सौबलीशापजाद्दोषात्तथा ब्राह्मणशापजात् ।&lt;br&gt;&#xA;निधनं यादवानां तु कृष्णदेहस्य मोचनम् ॥ १७ ॥&lt;br&gt;&#xA;हरणं लुण्ठनं तद्वत्तत्पत्नीनां नराधिप ।&lt;br&gt;&#xA;अर्जुनस्यास्त्रमोक्षे च क्लीबत्वं तस्करेषु च ॥ १८ ॥&lt;br&gt;&#xA;अज्ञत्वं हरणे गेहात्तत्प्रद्युम्नानिरुद्धयोः ।&lt;br&gt;&#xA;एवं मानुषदेहेऽस्मिन्मानुषं खलु चेष्टितम् ॥ १९ ॥&lt;br&gt;&#xA;विष्णोरंशावतारेऽस्मिन्नारायणमुनेस्तथा ।&lt;br&gt;&#xA;अंशजे वासुदेवेऽत्र किं चित्रं शिवसेवने ॥ २० ॥&lt;br&gt;&#xA;स हि सर्वेश्वरो देवो विष्णोरपि च कारणम् ।&lt;br&gt;&#xA;सुषुप्तस्थाननाथः स विष्णुना च प्रपूजितः ॥ २१ ॥&lt;br&gt;&#xA;तदंशभूताः कृष्णाद्यास्तैः कथं न स पूज्यते ।&lt;br&gt;&#xA;अकारो भगवान्ब्रह्माप्युकारः स्याद्धरिः स्वयम् ॥ २२ ॥&lt;br&gt;&#xA;मकारो भगवान् रुद्रोऽप्यर्धमात्रा महेश्वरी ।&lt;br&gt;&#xA;उत्तरोत्तरभावेनाप्युत्तमत्वं स्मृतं बुधैः ॥ २३ ॥&lt;br&gt;&#xA;अतः सर्वेषु शास्त्रेषु देवी सर्वोत्तमा स्मृता ।&lt;br&gt;&#xA;अर्धमात्रास्थिता नित्या यानुच्चार्या विशेषतः ॥ २४ ॥&lt;br&gt;&#xA;विष्णोरप्यथिको रुद्रो विष्णुस्तु ब्रह्मणोऽधिकः ।&lt;br&gt;&#xA;तस्मान्न संशयः कार्यः कृष्णेन शिवपूजने ॥ २५ ॥&lt;br&gt;&#xA;इच्छया ब्रह्मणो वक्त्राद्वरदानार्थमुद्‌बभौ ।&lt;br&gt;&#xA;मूलरुद्रस्यांशभूतो रुद्रनामा द्वितीयकः ॥ २६ ॥&lt;br&gt;&#xA;सोऽपि पूज्योऽस्ति सर्वेषां मूलरुद्रस्य का कथा ।&lt;br&gt;&#xA;देवीतत्त्वस्य सान्निध्यादुत्तमत्वं स्मृतं शिवे ॥ २७ ॥&lt;br&gt;&#xA;अवतारा हरेरेवं प्रभवन्ति युगे युगे ।&lt;br&gt;&#xA;योगमायाप्रभावेण नात्र कार्या विचारणा ॥ २८ ॥&lt;br&gt;&#xA;या नेत्रपक्ष्मपरिसञ्चलनेन सम्य-&lt;br&gt;&#xA;ग्‌विश्वं सृजत्यवति हन्ति निगूढभावा ।&#xA;सैषा करोति सततं द्रुहिणाच्युतेशान्&lt;br&gt;&#xA;नानावतारकलने परिभूयमानान् ॥ २९ ॥&lt;br&gt;&#xA;सूतीगृहाद्‌व्रजनमप्यनया नियुक्तं&lt;br&gt;&#xA;सङ्गोपितश्च भवने पशुपालराज्ञः ।&lt;br&gt;&#xA;सम्प्रापितश्च मधुरां विनियोजितश्च&lt;br&gt;&#xA;श्रीद्वारकाप्रणयने ननु भीतचित्तः ॥ ३० ॥&lt;br&gt;&#xA;निर्माय षोडशसहस्रशतार्धकास्ता&lt;br&gt;&#xA;नार्योऽष्टसम्मततराः स्वकलासमुत्थाः ।&lt;br&gt;&#xA;तासां विलासवशगं तु विधाय कामं&lt;br&gt;&#xA;दासीकृतो हि भगवाननयाप्यनन्तः ॥ ३१ ॥&lt;br&gt;&#xA;एकापि बन्धनविधौ युवती समर्था&lt;br&gt;&#xA;पुंसो यथा सुदृढलोहमयं तु दाम ।&lt;br&gt;&#xA;किं नाम षोडशसहस्रशतार्धकाश्च&lt;br&gt;&#xA;तं स्वीकृतं शुकमिवातिनिबन्धयन्ति ॥ ३२ ॥&lt;br&gt;&#xA;सात्राजितीवशगतेन मुदान्वितेन&lt;br&gt;&#xA;प्राप्तं सुरेन्द्रभवनं हरिणा तदानीम् ।&lt;br&gt;&#xA;कृत्वा मृधं मघवता विहृतस्तरूणा-&lt;br&gt;&#xA;मीशः प्रियासदनभूषणतां य आप ॥ ३३ ॥&lt;br&gt;&#xA;यो भीमजां हि हृतवाञ्छिशुपालकादी-&lt;br&gt;&#xA;ञ्जित्वा विधिं निखिलधर्मकृतो विधित्सुः ।&lt;br&gt;&#xA;जग्राह तां निजबलेन च धर्मपत्नीं&lt;br&gt;&#xA;कोऽसौ विधिः परकलत्रहृतौ विजातः ॥ ३४ ॥&lt;br&gt;&#xA;अहङ्कारवशः प्राणी करोति च शुभाशुभम् ।&lt;br&gt;&#xA;विमूढो मोहजालेन तत्कृतेनातिपातिना ॥ ३५ ॥&lt;br&gt;&#xA;अहङ्काराद्धि सञ्जातमिदं स्थावरजङ्गमम् ।&lt;br&gt;&#xA;मूलाद्धरिहरादीनामुग्रात्प्रकृतिसम्भवात् ॥ ३६ ॥&lt;br&gt;&#xA;अहङ्कारपरित्यक्तो यदा भवति पद्मजः ।&lt;br&gt;&#xA;तदा विमुक्तो भवति नोचेत्संसारकर्मकृत् ॥ ३७ ॥&lt;br&gt;&#xA;तन्मुक्तस्तु विमुक्तो हि बद्धस्तद्वशतां गतः ।&lt;br&gt;&#xA;न नारी न धनं गेहं न पुत्रा न सहोदराः ॥ ३८ ॥&lt;br&gt;&#xA;बन्धनं प्राणिनां राजन्नहङ्कारस्तु बन्धकः ।&lt;br&gt;&#xA;अहं कर्ता मया चेदं कृतं कार्यं बलीयसा ॥ ३९ ॥&lt;br&gt;&#xA;करिष्यामि करोम्येवं स्वयं बध्नाति प्राणभृत् ।&lt;br&gt;&#xA;कारणेन विना कार्यं न सम्भवति कर्हिचित् ॥ ४० ॥&lt;br&gt;&#xA;यथा न दृश्यते जातो मृत्पिण्डेन विना घटः ।&lt;br&gt;&#xA;विष्णुः पालयिता विश्वस्याहङ्कारसमन्वितः ॥ ४१ ॥&lt;br&gt;&#xA;अन्यथा सर्वदा चिन्ताम्बुधौ मग्नः कथं भवेत् ।&lt;br&gt;&#xA;अहङ्कारविमुक्तस्तु यदा भवति मानवः ॥ ४२ ॥&lt;br&gt;&#xA;अवतारप्रवाहेषु कथं मज्जेच्छुभाशयः ।&lt;br&gt;&#xA;मोहमूलमहङ्कारः संसारस्तत्समुद्‌भवः ॥ ४३ ॥&lt;br&gt;&#xA;अहङ्कारविहीनानां न मोहो न च संसृतिः ।&lt;br&gt;&#xA;त्रिविधः पुरुषः प्रोक्तः सात्त्विको राजसस्तथा ॥ ४४ ॥&lt;br&gt;&#xA;तामसस्तु महाराज ब्रह्मविष्णुशिवादिषु ।&lt;br&gt;&#xA;त्रिविधस्त्रिषु राजेन्द्र काजेशादिषु सर्वदा ॥ ४५ ॥&lt;br&gt;&#xA;अहङ्कारः सदा प्रोक्तो मुनिभिस्तत्त्वदर्शिभिः ।&lt;br&gt;&#xA;अहङ्कारेण तेनैव बद्धा एते न संशयः ॥ ४६ ॥&lt;br&gt;&#xA;मायाविमोहिता मन्दाः प्रवदन्ति मनीषिणः ।&lt;br&gt;&#xA;करोति स्वेच्छया विष्णुरवताराननेकशः ॥ ४७ ॥&lt;br&gt;&#xA;मन्दोऽपि दुःखगहने गर्भवासेऽतिसङ्कटे ।&lt;br&gt;&#xA;न करोति मतिं विद्वान्कथं कुर्यात्स चक्रभृत् ॥ ४८ ॥&lt;br&gt;&#xA;कौसल्यादेवकीगर्भे विष्ठामलसमाकुले ।&lt;br&gt;&#xA;स्वेच्छया प्रवदन्त्यद्धा गतो हि मधुसूदनः ॥ ४९ ॥&lt;br&gt;&#xA;वैकुण्ठसदनं त्यक्त्वा गर्भवासे सुखं नु किम् ।&lt;br&gt;&#xA;चिन्ताकोटिसमुत्थाने दुःखदे विषसम्मिते ॥ ५० ॥&lt;br&gt;&#xA;तपस्तप्त्वा क्रतून्कृत्वा दत्त्वा दानान्यनेकशः ।&lt;br&gt;&#xA;न वाञ्छन्ति यतो लोका गर्भवासं सुदुःखदम् ॥ ५१ ॥&lt;br&gt;&#xA;स कथं भगवान्विष्णुः स्ववशश्चेज्जनार्दनः ।&lt;br&gt;&#xA;गर्भवासरुचिर्भूयाद्‌भवेत्स्ववशता यदि ॥ ५२ ॥&lt;br&gt;&#xA;जानीहि त्वं महाराज योगमायावशे जगत् ।&lt;br&gt;&#xA;ब्रह्मादिस्तम्बपर्यन्तं देवमानुषतिर्यगम् ॥ ५३ ॥&lt;br&gt;&#xA;मायातन्त्रीनिबद्धा ये ब्रह्मविष्णुहरादयः ।&lt;br&gt;&#xA;भ्रमन्ति बन्धमायान्ति लीलया चोर्णनाभवत् ॥ ५४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;पञ्चमस्कन्धे योगमायाप्रभाववर्णनं नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/purANam/shAktam/devI-bhAgavatam/05/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/02/</guid>
      <description>&lt;p&gt;राजोवाच&lt;br&gt;&#xA;योगेश्वर्याः प्रभावोऽयं कथितश्चातिविस्तरात् ।&lt;br&gt;&#xA;ब्रूहि तच्चरितं स्वामिञ्छ्रोतुं कौतूहलं मम ॥ १ ॥&lt;br&gt;&#xA;महादेवीप्रभावं वै श्रोतुं को नाभिवाञ्छति ।&lt;br&gt;&#xA;यो जानाति जगत्सर्वं तदुत्पन्नं चराचरम् ॥ २ ॥&lt;br&gt;&#xA;व्यास उवाच&lt;br&gt;&#xA;शृणु राजन् प्रवक्ष्यामि विस्तरेण महामते ।&lt;br&gt;&#xA;श्रद्दधानाय शान्ताय न ब्रूयात्स तु मन्दधीः ॥ ३ ॥&lt;br&gt;&#xA;पुरा युद्धमभूद्‌ घोरं देवदानवसेनयोः ।&lt;br&gt;&#xA;पृथिव्यां पृथिवीपाल महिषाख्ये महीपतौ ॥ ४ ॥&lt;br&gt;&#xA;महिषो नाम राजेन्द्र चकार तप उत्तमम् ।&lt;br&gt;&#xA;गत्वा हेमगिरौ चोग्रं देवविस्मयकारकम् ॥ ५ ॥&lt;br&gt;&#xA;वर्षाणामयुतं पूर्णं चिन्तयन्हृदि देवताम् ।&lt;br&gt;&#xA;तस्य तुष्टो महाराज ब्रह्मा लोकपितामहः ॥ ६ ॥&lt;br&gt;&#xA;तत्रागत्याब्रवीद्वाक्यं हंसारूढश्चतुर्मुखः ।&lt;br&gt;&#xA;वरं वरय धर्मात्मन्ददामि तव वाच्छितम् ॥ ७ ॥&lt;br&gt;&#xA;महिष उवाच&lt;br&gt;&#xA;अमरत्वं देवदेव वाञ्छामि द्रुहिण प्रभो ।&lt;br&gt;&#xA;यथा मृत्यु भयं न स्यात्तथा कुरु पितामह ॥ ८ ॥&lt;br&gt;&#xA;ब्रह्मोवाच&lt;br&gt;&#xA;उत्पन्नस्य ध्रुवं मृत्युर्ध्रुवं जन्म मृतस्य च ।&lt;br&gt;&#xA;सर्वथा मरणोत्पत्ती सर्वेषां प्राणिनां किल ॥ ९ ॥&lt;br&gt;&#xA;नाशः कालेन सर्वेषां प्राणिनां दैत्यपुङ्गव ।&lt;br&gt;&#xA;महामहीधराणां च समुद्राणां च सर्वथा ॥ १० ॥&lt;br&gt;&#xA;एकं स्थानं परित्यज्य मरणस्य महीपते ।&lt;br&gt;&#xA;प्रब्रूहि तं वरं साधो यस्ते मनसि वर्तते ॥ ११ ॥&lt;br&gt;&#xA;महिष उवाच&lt;br&gt;&#xA;न देवान्मानुषाद्दैत्यान्मरणं मे पितामह ।&lt;br&gt;&#xA;पुरुषान्न च मे मृत्युर्योषा मां का हनिष्यति ॥ १२ ॥&lt;br&gt;&#xA;तस्मान्मे मरणं नूनं कामिन्याः कुरु पद्मज ।&lt;br&gt;&#xA;अबला हन्त मां हन्तुं कथं शक्ता भविष्यति ॥ १३ ॥&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/purANam/shAktam/devI-bhAgavatam/05/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/03/</guid>
      <description>&lt;p&gt;व्यास उवाच&lt;br&gt;&#xA;एवं स महिषो नाम दानवो वरदर्पितः ।&lt;br&gt;&#xA;प्राप्य राज्यं जगत्सर्वं वशे चक्रे महाबलः ॥ १ ॥&lt;br&gt;&#xA;पृथिवीं पालयामास सागरान्तां भुजार्जिताम् ।&lt;br&gt;&#xA;एकच्छत्रां निरातङ्कां वैरिवर्गविवर्जिताम् ॥ २ ॥&lt;br&gt;&#xA;सेनानीश्चिक्षुरस्तस्य महावीर्यो मदोत्कटः ।&lt;br&gt;&#xA;धनाध्यक्षस्तथा ताम्रः सेनायुतसमावृतः ॥ ३ ॥&lt;br&gt;&#xA;असिलोमा तथोदर्को बिडालाख्यश्च बाष्कलः ।&lt;br&gt;&#xA;त्रिनेत्रोऽथ तथा कालबन्धको बलदर्पितः ॥ ४ ॥&lt;br&gt;&#xA;एते सैन्ययुताः सर्वे दानवा मेदिनीं तदा ।&lt;br&gt;&#xA;आवृत्य संस्थिताः काममृद्धां सागरमेखलाम् ॥ ५ ॥&lt;br&gt;&#xA;करदाश्च कृताः सर्वे भूमिपालाः पुरातनाः ।&lt;br&gt;&#xA;निहता ये बलोदग्राः क्षात्रधर्मव्यवस्थिताः ॥ ६ ॥&lt;br&gt;&#xA;ब्राह्मणा वशगा जाता यज्ञभागसमर्पकाः ।&lt;br&gt;&#xA;महिषस्य महाराज निखिले क्षितिमण्डले ॥ ७ ॥&lt;br&gt;&#xA;एकातपत्रं तद्‌राज्यं कृत्वा स महिषासुरः ।&lt;br&gt;&#xA;स्वर्गं जेतुं मनश्चक्रे वरदानेन गर्वितः ॥ ८ ॥&lt;br&gt;&#xA;प्रणिधिं प्रेषयामास हयारिस्तु शचीपतिम् ।&lt;br&gt;&#xA;स सन्देशहरं शीघ्रमाहूयोवाच दैत्यराट् ॥ ९ ॥&lt;br&gt;&#xA;गच्छ वीर महाबाहो दूतत्वं कुरु मेऽनघ ।&lt;br&gt;&#xA;ब्रूहि शक्रं दिवं गत्वा निःशङ्कः सुरसन्निधौ ॥ १० ॥&lt;br&gt;&#xA;मुञ्च स्वर्गं सहस्राक्ष यथेष्टं गच्छ मा चिरम् ।&lt;br&gt;&#xA;सेवां वा कुरु देवेश महिषस्य महात्मनः ॥ ११ ॥&lt;br&gt;&#xA;स त्वां संरक्षयेन्नूनं राजा शरणमागतम् ।&lt;br&gt;&#xA;तस्मात्त्वं शरणं याहि महिषस्य शचीपते ॥ १२ ॥&lt;br&gt;&#xA;नोचेद्वज्रं गहाणाशु युद्धाय बलसूदन ।&lt;br&gt;&#xA;पूर्वैर्जितोऽसि चास्माकं जानामि तव पौरुषम् ॥ १३ ॥&lt;br&gt;&#xA;अहल्याजार विज्ञातं बलं ते सुरसङ्घप ।&lt;br&gt;&#xA;युध्यस्व व्रज वा कामं यत्र ते रमते मनः ॥ १४ ॥&lt;br&gt;&#xA;व्यास उवाच&lt;br&gt;&#xA;तच्छुत्वा वचनं तस्य शक्रः क्रोधसमन्वितः ।&lt;br&gt;&#xA;उवाच तं नृपश्रेष्ठ स्मितपूर्वं वचस्तदा ॥ १५ ॥&lt;br&gt;&#xA;न जानेऽहं सुमन्दात्मन् यतस्त्वं मददर्पितः ।&lt;br&gt;&#xA;चिकित्सां सङ्करिष्यामि रोगस्यास्य प्रभोस्तव ॥ १६ ॥&lt;br&gt;&#xA;अतः परं करिष्यामि मूलस्यास्य निमूलनम् ।&lt;br&gt;&#xA;गच्छ दूत तथा ब्रूहि तस्याग्रे मम भाषितम् ॥ १७ ॥&lt;br&gt;&#xA;शिष्टैर्दूता न हन्तव्यास्तस्मात्त्वां विसृजाम्यहम् ।&lt;br&gt;&#xA;युद्धेच्छा चेत्समागच्छ त्वरितो महिषीसुत ॥ १८ ॥&lt;br&gt;&#xA;हयारे त्वद्‌बलं ज्ञातं तृणादस्त्वं जडाकृतिः ।&lt;br&gt;&#xA;शृङ्गयोस्ते करिष्यामि सुदृढं च शरासनम् ॥ १९ ॥&lt;br&gt;&#xA;दर्पः शृङ्गबलात्तेऽस्ति विदितं कारणं मया ।&lt;br&gt;&#xA;विषाणे ते परिच्छिद्य संहरिष्यामि तद्‌ बलम् ॥ २० ॥&lt;br&gt;&#xA;यद्‌ बलेनातिपूर्णस्त्वं जातोऽसि बलदर्पितः ।&lt;br&gt;&#xA;कुशलस्त्वं तदाघाते न युद्धे महिषाधम ॥ २१ ॥&lt;br&gt;&#xA;व्यास उवाच&lt;br&gt;&#xA;इत्युक्तोऽसौ सुरेन्द्रेण स दूतस्त्वरितो गतः ।&lt;br&gt;&#xA;जगाम महिषं मत्तं प्रणम्य प्रत्युवाच ह ॥ २२ ॥&lt;br&gt;&#xA;दूत उवाच&lt;br&gt;&#xA;राजन्देवाधिपः कामं न त्वां विगणयत्यसौ ।&lt;br&gt;&#xA;मन्यते स्वबलं पूर्णं देवसैन्यसमावृतः ॥ २३ ॥&lt;br&gt;&#xA;यदुक्तं तेन मूर्खेण कथमन्यद्‌ ब्रवीम्यहम् ।&lt;br&gt;&#xA;प्रियं सत्यं च वक्तव्यं भृत्येन पुरतः प्रभोः ॥ २४ ॥&lt;br&gt;&#xA;प्रियं सत्यं च वक्तव्यं प्रभोरग्रे शुभेच्छुना ।&lt;br&gt;&#xA;इति नीतिर्महाराज जागर्ति शुभकारिणी ॥ २५ ॥&lt;br&gt;&#xA;केवलं चेत्प्रियं ब्रूयान्न ते कार्यं भविष्यति ।&lt;br&gt;&#xA;परुषं च न वक्तव्यं कदाचिच्छुभमिच्छता ॥ २६&#xA;यथा रिपुमुखाद्वाचः प्रसरन्ति विषोपमाः ।&lt;br&gt;&#xA;तथा भृत्यमुखान्नाथ निःसरन्ति कथं गिरः ॥ २७ ॥&lt;br&gt;&#xA;यादृशानीह वाक्यानि तेनोक्तानि महीपते ।&lt;br&gt;&#xA;तादृशानि न मे जिह्वा वक्तुमर्हति कर्हिचित् ॥ २८ ॥&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं तस्य हेतुगर्भं तृणाशनः ।&lt;br&gt;&#xA;भृशं कोपपरीतात्मा बभूव महिषासुरः ॥ २९ ॥&lt;br&gt;&#xA;समाहूयाब्रवीद्दैत्यान्क्रोधसंरक्तलोचनः ।&lt;br&gt;&#xA;लाङ्गूलं पृष्ठदेशे च कृत्वा मूत्रं परित्यजन् ॥ ३० ॥&lt;br&gt;&#xA;भो भो दैत्याः सुरेन्द्रोऽसौ युद्धकामोऽस्ति सर्वथा ।&lt;br&gt;&#xA;बलोद्योगं कुरुध्वं वै जेतव्योऽसौ सुराधमः ॥ ३१ ॥&lt;br&gt;&#xA;मदग्रे को भवेच्छूरः कोटिशश्चेत्तथाविधाः ।&lt;br&gt;&#xA;न बिभेम्येकतः कामं हनिष्याम्यद्य सर्वथा ॥ ३२ ॥&lt;br&gt;&#xA;शरः शान्तेष्वसौ नूनं तपस्विषु बलाधिकः ।&lt;br&gt;&#xA;बलकर्ता हि कुहको लम्पटः परदारहृत् ॥ ३३ ॥&lt;br&gt;&#xA;अप्सरोबलसम्मत्तस्तपोविघ्नकरः खलः ।&lt;br&gt;&#xA;छिद्रप्रहरणः पापो नित्यं विश्वासघातकः ॥ ३४ ॥&lt;br&gt;&#xA;नमुचिर्निहतो येन कृत्वा सन्धिं दुरात्मना ।&lt;br&gt;&#xA;शपथान्विविधानादौ कृत्वा भीतेन छद्मना ॥ ३५ ॥&lt;br&gt;&#xA;विष्णुस्तु कपटाचार्यः कुहकः शपथाकरः ।&lt;br&gt;&#xA;नानारूपधरः कामं बलकृद्दम्भपण्डितः ॥ ३६ ॥&lt;br&gt;&#xA;कृत्वा कोलाकृतिं येन हिरण्याक्षो निपातितः ।&lt;br&gt;&#xA;हिरण्यकशिपुर्येन नृसिंहेन च घातितः ॥ ३७ ॥&lt;br&gt;&#xA;नाहं तद्वशगो नूनं भवेयं दनुनन्दनाः ।&lt;br&gt;&#xA;विश्वासं नैव गच्छामि देवानां कुत्र कर्हिचित् ॥ ३८ ॥&lt;br&gt;&#xA;किं करिष्यति मे विष्णुरिन्द्रो वा बलवत्तरः ।&lt;br&gt;&#xA;रुद्रो वापि न मे शक्तः प्रतिकर्तुं रणाङ्गणे ॥ ३९ ॥&lt;br&gt;&#xA;त्रिविष्टपं ग्रहीष्यामि जित्वेन्द्रं वरुणं यमम् ।&lt;br&gt;&#xA;धनदं पावकं चैव चन्द्रसूर्यौ विजित्य च ॥ ४० ॥&lt;br&gt;&#xA;यज्ञभागभुजः सर्वे भविष्यामोऽद्य सोमपाः ।&lt;br&gt;&#xA;जित्वा देवसमूहञ्च विहरिष्यामि दानवैः ॥ ४१ ॥&lt;br&gt;&#xA;न मे भयं सुरेभ्यश्च वरदानेन दानवाः ।&lt;br&gt;&#xA;मरणं न नरेभ्यश्च नारी किं मे करिष्यति ॥ ४२ ॥&lt;br&gt;&#xA;पातालपर्वतेभ्यश्च समाहूय वरान्वरान् ।&lt;br&gt;&#xA;दानवान्मम सैन्येशान्कुर्वन्तु त्वरिताश्चराः ॥ ४३ ॥&lt;br&gt;&#xA;एकोऽहं सर्वदेवेशान्विजेतुं दानवाः क्षमः ।&lt;br&gt;&#xA;शोभार्थं वः समाहूय नयामि सुरसङ्गमे ॥ ४४ ॥&lt;br&gt;&#xA;शृङ्गाभ्यां च खुराभ्यां च हनिष्येऽहं सुरान्किल ।&lt;br&gt;&#xA;न मे भयं सुरेभ्यश्च वरदानप्रभावतः ॥ ४५ ॥&lt;br&gt;&#xA;अवध्योऽहं सुरगणैरसुरैर्मानवैस्तथा ।&lt;br&gt;&#xA;तस्मात्सज्जा भवन्त्वद्य देवलोकजयाय वै ॥ ४६ ॥&lt;br&gt;&#xA;जित्वा सुरालयं दैत्या विहरिष्यामि नन्दने ।&lt;br&gt;&#xA;मन्दारकुसुमापीडा देवयोषित्समन्विताः ॥ ४७ ॥&lt;br&gt;&#xA;कामधेनुपयोत्सिक्ताः सुधापानप्रमोदिताः ।&lt;br&gt;&#xA;देवगन्धर्वगीतादिनृत्यलास्यसमन्विताः ॥ ४८ ॥&lt;br&gt;&#xA;उर्वशी मेनका रम्भा घृताची च तिलोत्तमा ।&lt;br&gt;&#xA;प्रमद्वरा महासेना मिश्रकेशी मदोत्कटा ॥ ४९ ॥&lt;br&gt;&#xA;विप्रचित्तिप्रभृतयो नृत्यगीतविशारदाः ।&lt;br&gt;&#xA;रञ्जयिष्यन्ति वः सर्वान्नानासवनिषेवणैः ॥ ५० ॥&lt;br&gt;&#xA;सर्वे सज्जा भवन्त्वद्य रोचतां गमनं दिवि ।&lt;br&gt;&#xA;सङ्ग्रामार्थं सुरैः सार्धं कृत्वा मङ्गलमुत्तमम् ॥ ५१ ॥&lt;br&gt;&#xA;रक्षणार्थं च सर्वेषां भार्गवं मुनिसत्तमम् ।&lt;br&gt;&#xA;समाहूय च सम्पूज्य स्थाप्य यज्ञे गुरुं परम् ॥ ५२ ॥&lt;br&gt;&#xA;व्यास उवाच&lt;br&gt;&#xA;इति सन्दिश्य दैत्येन्द्रान्महिषः पापधीस्तदा ।&lt;br&gt;&#xA;जगाम त्वरितो राजन्भवनं स्वं मुदान्वितः ॥ ५३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;पञ्चमस्कन्धे भगवतीमाहाम्ये दैत्यसैन्योद्योगो नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/purANam/shAktam/devI-bhAgavatam/05/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/04/</guid>
      <description>&lt;p&gt;व्यास उवाच&lt;br&gt;&#xA;गते दूते सुरेन्द्रोऽपि समाहूय सुरानथ ।&lt;br&gt;&#xA;यमवायुधनाध्यक्षवरुणानिदमूचिवान् ॥ १ ॥&lt;br&gt;&#xA;महिषो नाम दैत्येन्द्रो रम्भपुत्रो महाबलः ।&lt;br&gt;&#xA;वरदर्पमदोन्मत्तो मायाशतविचक्षणः ॥ २ ॥&lt;br&gt;&#xA;तस्य दूतोऽद्य सम्प्राप्तः प्रेषितस्तेन भोः सुराः ।&lt;br&gt;&#xA;स्वर्गकामेन लुब्धेन मामुवाचेदृशं वचः ॥ ३ ॥&lt;br&gt;&#xA;त्यज देवालयं शक्र यथेच्छं व्रज वासव ।&lt;br&gt;&#xA;सेवां वा कुरु दैत्यस्य महिषस्य महात्मनः ॥ ४ ॥&lt;br&gt;&#xA;दयावान्दानवेन्द्रोऽसौ स ते वृत्तिं विधास्यति ।&lt;br&gt;&#xA;नतेषु भृत्यभूतेषु न कुप्यति कदाचन ॥ ५ ॥&lt;br&gt;&#xA;नोचेद्युद्धाय देवेश सेनोद्योगं कुरु स्वयम् ।&lt;br&gt;&#xA;गते मयि स दैत्येन्द्रस्त्वरितः समुपेष्यति ॥ ६ ॥&lt;br&gt;&#xA;इत्युक्त्वा स गतो दूतो दानवस्य दुरात्मनः ।&lt;br&gt;&#xA;किं कर्तव्यमतः कार्यं चिन्तयध्वं सुरोत्तमाः ॥ ७ ॥&lt;br&gt;&#xA;दुर्बलोऽपि न चोपेक्ष्यः शत्रुर्बलवता सुराः ।&lt;br&gt;&#xA;विशेषेण सदोद्योगी बलवान्बलदर्पितः ॥ ८ ॥&lt;br&gt;&#xA;उद्यमः किल कर्तव्यो यथाबुद्धि यथाबलम् ।&lt;br&gt;&#xA;दैवाधीनो भवेन्नूनं जयो वाथ पराजयः ॥ ९ ॥&lt;br&gt;&#xA;सन्धियोगो न चात्रास्ति खले सन्धिर्निरर्थकः ।&lt;br&gt;&#xA;सर्वथा साधुभिः कार्यं विचार्य च पुनः पुनः ॥ १० ॥&lt;br&gt;&#xA;यानमप्यधुना नैव कर्तव्यं सहसा पुनः ।&lt;br&gt;&#xA;प्रेक्षकाः प्रेषणीयाश्च शीघ्रगाः सुप्रवेशकाः ॥ ११ ॥&lt;br&gt;&#xA;इङ्‌गितज्ञाश्च निःसङ्गा निःस्पृहाः सत्यवादिनः ।&lt;br&gt;&#xA;सेनाभियोगं प्रस्थानं बलसङ्ख्यां यथार्थतः ॥ १२ ॥&lt;br&gt;&#xA;वीराणां च परिज्ञानं कृत्वायान्तु त्वरान्विताः ।&lt;br&gt;&#xA;ज्ञात्वा दैत्यपतेस्तस्य सैन्यस्य च बलाबलम् ॥ १३ ॥&lt;br&gt;&#xA;करिष्यामि ततस्तूर्णं यानं वा दुर्गसङ्ग्रहम् ।&lt;br&gt;&#xA;विचार्य खलु कर्तव्यं कार्यं बुद्धिमता सदा ।&lt;br&gt;&#xA;सहसा विहितं कार्यं दुःखदं सर्वथा भवेत् ॥ १४ ॥&lt;br&gt;&#xA;तस्माद्विमृश्य कर्तव्यं सुखदं सर्वथा बुधैः ।&lt;br&gt;&#xA;नात्र भेदविधिर्न्याय्यो दानवेषु च सर्वथा ॥ १५ ॥&lt;br&gt;&#xA;एकचित्तेषु कार्येऽस्मिंस्तस्माच्चारा व्रजन्तु वै ।&lt;br&gt;&#xA;ज्ञात्वा बलाबलं तेषां पश्चान्नीतिर्विचार्य च ॥ १६ ॥&lt;br&gt;&#xA;विधेया विधिवत्तज्ज्ञैस्तेषु कार्यपरेषु च ।&lt;br&gt;&#xA;अन्यथा विहितं कार्यं विपरीतफलप्रदम् ॥ १७ ॥&lt;br&gt;&#xA;सर्वथा तद्‌भवेन्नूनमज्ञातमौषधं यथा ।&lt;br&gt;&#xA;व्यास उवाच&lt;br&gt;&#xA;इति सञ्चिन्त्य तैः सर्वैः प्रणिधिं कार्यवेदिनम् ॥ १८ ॥&lt;br&gt;&#xA;प्रेषयामास देवेन्द्रः परिज्ञानाय पार्थिव ।&lt;br&gt;&#xA;दूतस्तु त्वरितो गत्वा समागम्य सुराधिपम् ॥ १९ ॥&lt;br&gt;&#xA;निवेदयामास तदा सर्वसैन्यबलाबलम् ।&lt;br&gt;&#xA;ज्ञात्वा तद्‌बलमुद्योगं तुराषाडतिविस्मितः ॥ २० ॥&lt;br&gt;&#xA;देवानचोदयत्तूर्णं समाहूय पुरोहितम् ।&lt;br&gt;&#xA;मन्त्रं मन्त्रविदां श्रेष्ठं चकार त्रिदशेश्वरः ॥ २१ ॥&lt;br&gt;&#xA;उवाचाङ्‌गिरसश्रेष्ठं समासीनं वरासने ।&lt;br&gt;&#xA;इन्द्र उवाच&lt;br&gt;&#xA;भो भो देवगुरो विद्वन्किं कर्तव्यं वदस्व नः ॥ २२ ॥&lt;br&gt;&#xA;सर्वज्ञोऽसि समुत्पन्ने कार्ये त्वं गतिरद्य नः ।&lt;br&gt;&#xA;दानवो महिषो नाम महावीर्यो मदान्वितः ॥ २३ ॥&lt;br&gt;&#xA;योद्धुकामः समायाति बहुभिर्दानवैर्वृतः ।&lt;br&gt;&#xA;तत्र प्रतिक्रिया कार्या त्वया मन्त्रविदाधुना ॥ २४ ॥&lt;br&gt;&#xA;तेषां शुक्रस्तथा त्वं मे विघ्नहर्ता सुसंयतः ।&#xA;व्यास उवाच&lt;br&gt;&#xA;तच्छ्रुत्वा वचनं प्राह तुरासाहं बृहस्पतिः ॥ २५ ॥&lt;br&gt;&#xA;विचिन्त्य मनसा कामं कार्यसाधनतत्परः ।&lt;br&gt;&#xA;गुरुरुवाच&lt;br&gt;&#xA;स्वस्थो भव सुरेन्द्र त्वं धैर्यमालम्ब्य मारिष ॥ २६ ॥&lt;br&gt;&#xA;व्यसने च समुत्पन्ने न त्याज्यं धैर्यमाशु वै ।&lt;br&gt;&#xA;जयाजयौ सुराध्यक्ष दैवाधीनौ सदैव हि ॥ २७ ॥&lt;br&gt;&#xA;स्थातव्यं धैर्यमालम्ब्य तस्माद्‌ बुद्धिमता सदा ।&lt;br&gt;&#xA;भवितव्यं भवत्येव जानन्नेव शतक्रतो ॥ २८ ॥&lt;br&gt;&#xA;उद्यमः सर्वथा कार्यो यथापौरुषमात्मनः ।&lt;br&gt;&#xA;मुनयोऽपि हि मुक्त्यर्थमुद्यमैकरताः सदा ॥ २९ ॥&lt;br&gt;&#xA;दैवाधीनं च जानन्तो योगध्यानपरायणाः ।&lt;br&gt;&#xA;तस्मात्सदैव कर्तव्यो व्यवहारोदितोद्यमः ॥ ३० ॥&lt;br&gt;&#xA;सुखं भवतु वा मा वा दैवे का परिदेवना ।&lt;br&gt;&#xA;विना पुरुषकारेण कदाचित्सिद्धिमाप्नुयात् ॥ ३१ ॥&lt;br&gt;&#xA;अन्धवत्पङ्गुवत्कामं न तथा मुदमावहेत् ।&lt;br&gt;&#xA;कृते पुरुषकारेऽपि यदि सिद्धिर्न जायते ॥ ३२ ॥&lt;br&gt;&#xA;न तत्र दूषणं तस्य दैवाधीने शरीरिणि ।&lt;br&gt;&#xA;कार्यसिद्धिर्न सैन्येऽस्ति न मन्त्रे न च मन्त्रणे ॥ ३३ ॥&lt;br&gt;&#xA;न रथे नायुधे नूनं दैवाधीना सुराधिप ।&lt;br&gt;&#xA;बलवाञ्क्लेशमाप्नोति निर्बलः सुखमश्नुते ॥ ३४ ॥&lt;br&gt;&#xA;बुद्धिमान्क्षुधितः शेते निर्बुद्धिर्भोगवान्भवेत् ।&lt;br&gt;&#xA;कातरो जयमाप्नोति शूरो याति पराजयम् ॥ ३५ ॥&lt;br&gt;&#xA;दैवाधीने तु संसारे कामं का परिदेवना ।&lt;br&gt;&#xA;उद्यमे योजयेन्नूनं भवितव्यं सुराधिप ॥ ३६ ॥&lt;br&gt;&#xA;दुःखदे सुखदे वापि तत्र तौ न विचिन्तयेत् ।&lt;br&gt;&#xA;दुःखे दुःखाधिकान्पश्येत्सुखे पश्येत्सुखाधिकम् ॥ ३७ ॥&lt;br&gt;&#xA;आत्मानं हर्षशोकाभ्यां शत्रुभ्यामिव नार्पयेत् ।&lt;br&gt;&#xA;धैर्यमेवावगन्तव्यं हर्षशोकोद्‌भवे बुधैः ॥ ३८ ॥&lt;br&gt;&#xA;अधैर्याद्यादृशं दुःखं न तु धैर्येऽस्ति तादृशम् ।&lt;br&gt;&#xA;दुर्लभं सहनत्वं वै समये सुखदुःखयोः ॥ ३९ ॥&lt;br&gt;&#xA;हर्षशोकोद्‌भवो यत्र न भवेद्‌ बुद्धिनिश्चयात् ।&lt;br&gt;&#xA;किं दुःखं कस्य वा दुःखं निर्गुणोऽहं सदाव्ययः ॥ ४० ॥&lt;br&gt;&#xA;चतुर्विंशातिरिक्तोऽस्मि किं मे दुःखं सुखं च किम् ।&lt;br&gt;&#xA;प्राणस्य क्षुत्पिपासे द्वे मनसः शोकमूर्छने ॥ ४१ ॥&lt;br&gt;&#xA;जरामृत्यू शरीरस्य षडूर्मिरहितः शिवः ।&lt;br&gt;&#xA;शोकमोहौ शरीरस्य गणौ किं मेऽत्र चिन्तने ॥ ४२ ॥&lt;br&gt;&#xA;शरीरं नाहमथवा तत्सम्बन्धी न चाप्यहम् ।&lt;br&gt;&#xA;सप्तैकषोडशादिभ्यो विभिन्नोऽहं सदा सुखी ॥ ४३ ॥&lt;br&gt;&#xA;प्रकृतिर्विकृतिर्नाहं किं मे दुःखं सदा पुनः ।&lt;br&gt;&#xA;इति मत्वा सुरेश त्वं मनसा भव निर्ममः ॥ ४४ ॥&lt;br&gt;&#xA;उपायः प्रथमोऽयं ते दुःखनाशे शतक्रतो ।&lt;br&gt;&#xA;ममता परमं दुःखं निर्ममत्वं परं सुखम् ॥ ४५ ॥&lt;br&gt;&#xA;सन्तोषादपरं नास्ति सुखस्थानं शचीपते ।&lt;br&gt;&#xA;अथवा यदि न ज्ञानं ममत्वनाशने किल ॥ ४६ ॥&lt;br&gt;&#xA;ततो विवेकः कर्तव्यो भवितव्ये सुराधिप ।&lt;br&gt;&#xA;प्रारब्धकर्मणां नाशो नाभोगाल्लक्ष्यते किल ॥ ४७ ॥&lt;br&gt;&#xA;यद्‌भावि तद्‌भवत्येव का चिन्ता सुखदुःखयोः ।&lt;br&gt;&#xA;सुरैः सर्वैः सहायैर्वा बुद्ध्या वा तव सत्तम ॥ ४८ ॥&lt;br&gt;&#xA;सुखं क्षयाय पुण्यस्य दुःखं पापस्य मारिष ।&lt;br&gt;&#xA;तस्मात्सुखक्षये हर्षः कर्तव्यः सर्वथा बुधैः ॥ ४९ ॥&lt;br&gt;&#xA;अथवा मन्त्रयित्वाद्य कुरु यत्नं यथाविधि ।&lt;br&gt;&#xA;कृते यत्ने महाराज भवितव्यं भविष्यति ॥ ५० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां पञ्चमस्कन्धे&lt;br&gt;&#xA;भयातुरेन्द्रादिदेवैः सुरगुरुणा सह परामर्शवर्णनं नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/purANam/shAktam/devI-bhAgavatam/05/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/05/</guid>
      <description>&lt;p&gt;व्यास उवाच&lt;br&gt;&#xA;इति श्रुत्वा सहस्राक्षः पुनराह बृहस्पतिम् ।&lt;br&gt;&#xA;युद्धोद्योगं करिष्यामि हयारेर्नाशनाय वै ॥ १ ॥&lt;br&gt;&#xA;नोद्यमेन विना राज्यं न सुखं न च वै यशः ।&lt;br&gt;&#xA;निरुद्यमं न शंसन्ति कातरा न च सोद्यमाः ॥ २ ॥&lt;br&gt;&#xA;यतीनां भूषणं ज्ञानं सन्तोषो हि द्विजन्मनाम् ।&lt;br&gt;&#xA;उद्यमः शत्रुहननं भूषणं भूतिमिच्छताम् ॥ ३ ॥&lt;br&gt;&#xA;उद्यमेन हतस्त्वाष्ट्रो नमुचिर्बल एव च ।&lt;br&gt;&#xA;तथैनं निहनिष्यामि महिषं मुनिसत्तम ॥ ४ ॥&lt;br&gt;&#xA;बलं देवगुरुस्त्वं मे वज्रमायुधमुत्तमम् ।&lt;br&gt;&#xA;सहायस्तु हरिर्नूनं तथोमापतिरव्ययः ॥ ५ ॥&lt;br&gt;&#xA;रक्षोघ्नान्पठ मे साधो करोम्यद्य समुद्यमम् ।&lt;br&gt;&#xA;स्वसैन्याभिनिवेशञ्च महिषं प्रति मानद ॥ ६ ॥&lt;br&gt;&#xA;व्यास उवाच&lt;br&gt;&#xA;इत्युक्तो देवराजेन वाचस्पतिरुवाच ह ।&lt;br&gt;&#xA;सुरेन्द्रं युद्धसंरक्तं स्मितपूर्वं वचस्तदा ॥ ७ ॥&lt;br&gt;&#xA;बृहस्पतिरुवाच&lt;br&gt;&#xA;प्रेरयामि न चाहं त्वां न च निर्वारयाम्यहम् ।&lt;br&gt;&#xA;सन्दिग्धेऽत्र जये कामं युध्यतश्च पराजये ॥ ८ ॥&lt;br&gt;&#xA;न तेऽत्र दूषणं किञ्चिद्‌भवितव्ये शचीपते ।&lt;br&gt;&#xA;सुखं वा यदि वा दुःखं विहितं च भविष्यति ॥ ९ ॥&lt;br&gt;&#xA;न मया तत्परिज्ञातं भावि दुःखं सुखं तथा ।&lt;br&gt;&#xA;यद्‌भार्याहरणे प्राप्तं पुरा वासव वेत्सि हि ॥ १० ॥&lt;br&gt;&#xA;शशिना मे हृता भार्या मित्रेणामित्रकर्शन ।&lt;br&gt;&#xA;स्वाश्रमस्थेन सम्प्राप्तं दुःखं सर्वसुखापहम् ॥ ११ ॥&lt;br&gt;&#xA;बुद्धिमान्सर्वलोकेषु विदितोऽहं सुराधिप ।&lt;br&gt;&#xA;क्व मे गता तदा वुद्धिर्यदा भार्या हृता बलात् ॥ १२ ॥&lt;br&gt;&#xA;तस्मादुपायः कर्तव्यो बुद्धिमद्‌भिः सदा नरैः ।&lt;br&gt;&#xA;कार्यसिद्धिः सदा नूनं दैवाधीना सुराधिप ॥ १३ ॥&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं सत्यं गुरोः सार्थं शचीपतिः ।&lt;br&gt;&#xA;ब्रह्माणं शरणं गत्वा नत्वा वचनमब्रवीत् ॥ १४ ॥&lt;br&gt;&#xA;पितामह सुराध्यक्ष दैत्यो महिषसञ्ज्ञकः ।&lt;br&gt;&#xA;ग्रहीतुकामः स्वर्गं मे बलोद्योगं करोत्यलम् ॥ १५ ॥&lt;br&gt;&#xA;अन्ये च दानवाः सर्वे तत्सैन्यं समुपस्थिताः ।&lt;br&gt;&#xA;योद्धुकामा महावीर्याः सर्वे युद्धविशारदाः ॥ १६ ॥&lt;br&gt;&#xA;तेनाहं भीतभीतोऽस्मि त्वत्सकाशमिहागतः ।&lt;br&gt;&#xA;सर्वज्ञोऽसि महाप्राज्ञ साहाय्यं कर्तुमर्हसि ॥ १७ ॥&lt;br&gt;&#xA;ब्रह्मोवाच&lt;br&gt;&#xA;गच्छामः सर्व एवाद्य कैलासं त्वरिता वयम् ।&lt;br&gt;&#xA;शङ्करं पुरतः कृत्वा विष्णुं च बलिनां वरम् ॥ १८ ॥&lt;br&gt;&#xA;ततो युद्धं प्रकर्तव्यं सर्वैः सुरगणैः सह ।&lt;br&gt;&#xA;मिलित्वा मन्त्रमाधाय देशं कालं विचिन्त्य च ॥ १९ ॥&lt;br&gt;&#xA;बलाबलमविज्ञाय विवेकमपहाय च ।&lt;br&gt;&#xA;साहसं तु प्रकुर्वाणो नरः पतनमृच्छति ॥ २० ॥&lt;br&gt;&#xA;व्यास उवाच&lt;br&gt;&#xA;तन्निशम्य सहस्राक्षः कैलासं निर्जगाम ह ।&lt;br&gt;&#xA;ब्रह्माणं पुरतः कृत्वा लोकपालसमन्वितः ॥ २१ ॥&lt;br&gt;&#xA;तुष्टाव शङ्करं गत्वा वेदमन्त्रैर्महेश्वरम् ।&lt;br&gt;&#xA;प्रसन्नं पुरतः कृत्वा ययौ विष्णुपुरं प्रति ॥ २२ ॥&lt;br&gt;&#xA;स्तुत्वा तं देवदेवेशं कार्यं प्रोवाच चात्मनः ।&lt;br&gt;&#xA;महिषात्तद्‌भयं चोग्रं वरदानमदोद्धतात् ॥ २३ ॥&lt;br&gt;&#xA;तदाकर्ण्य भयं तस्य विष्णुर्देवानुवाच ह ।&lt;br&gt;&#xA;करिष्यामो वयं युद्धं हनिष्यामस्तु दुर्जयम् ॥ २४ ॥&lt;br&gt;&#xA;व्यास उवाच&lt;br&gt;&#xA;इति ते निश्चयं कृत्वा ब्रह्मविष्णुहरीश्वराः ।&lt;br&gt;&#xA;स्वानि स्वानि समारुह्य वाहनानि ययुः सुराः ॥ २५ ॥&lt;br&gt;&#xA;ब्रह्मा हंससमारूढो विष्णर्गरुडवाहनः ।&lt;br&gt;&#xA;शङ्करो वृषभारूढो वृत्रहा गजसंस्थितः ॥ २६ ॥&lt;br&gt;&#xA;मयूरवाहनः स्कन्दो यमो महिषवाहनः ।&lt;br&gt;&#xA;कृत्वा सैन्यसमायोगं यावत्ते निर्ययुः सुराः ॥ २७ ॥&#xA;तावद्दैत्यबलं प्राप्तं दृप्तं महिषपालितम् ।&lt;br&gt;&#xA;तत्राभूत्तुमुलं युद्धं देवदानवसैन्ययोः ॥ २८ ॥&lt;br&gt;&#xA;बाणैः खड्गैस्तथा प्रासैर्मुसलैश्च परश्वधैः ।&lt;br&gt;&#xA;गदाभिः पट्टिशैः शूलैश्चक्रैश्च शक्तितोमरैः ॥ २९ ॥&lt;br&gt;&#xA;मुद्‌गरैर्भिन्दिपालैश्च हलैश्चैवातिदारुणैः ।&lt;br&gt;&#xA;अन्यैश्च विविधैरस्त्रैर्निजघ्नुस्ते परस्परम् ॥ ३० ॥&lt;br&gt;&#xA;सेनानीश्चिक्षुरस्तस्य गजारूढो महाबलः ।&lt;br&gt;&#xA;मघवन्तं पञ्चभिस्तैः सायकैः समताडयत् ॥ ३१ ॥&lt;br&gt;&#xA;तुराषाडपि तांश्छित्त्वा बाणैर्बाणांस्त्वरान्वितः ।&lt;br&gt;&#xA;हृदये चार्धचन्द्रेण ताडयामास तं कृती ॥ ३२ ॥&lt;br&gt;&#xA;बाणाहतस्तु सेनानीः प्राप मूर्च्छां गजोपरि ।&lt;br&gt;&#xA;करिणं वज्रघातेन स जघान करे ततः ॥ ३३ ॥&lt;br&gt;&#xA;तद्वज्राभिहतो नागो भग्नः सैन्यं जगाम ह ।&lt;br&gt;&#xA;दृष्ट्वा तं दैत्यराट् कुद्धो बिडालाख्यमथाब्रवीत् ॥ ३४ ॥&lt;br&gt;&#xA;गच्छ वीर महाबाहो जहीन्द्रं मदगर्वितम् ।&lt;br&gt;&#xA;वरुणादीन्परान्देवान्हत्वाऽऽगच्छ ममान्तिकम् ॥ ३५ ॥&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं तस्य बिडालाख्यो महाबलः ।&lt;br&gt;&#xA;आरुह्य वारणं मत्तं जगाम त्रिदशाधिपम् ॥ ३६ ॥&lt;br&gt;&#xA;वासवस्तं समायान्तं दृष्ट्वा क्रोधसमन्वितः ।&lt;br&gt;&#xA;जघान विशिखैस्तीक्षौराशीविषसमप्रभैः ॥ ३७ ॥&lt;br&gt;&#xA;स तु छित्त्वा शरांस्तूर्णं स्वशरैश्चापनिःसृतैः ।&lt;br&gt;&#xA;पञ्चाशद्‌भिर्जघानाशु वासवञ्च शिलीमुखैः ॥ ३८ ॥&lt;br&gt;&#xA;तथेन्द्रोऽपि च तान्बाणांश्छित्त्वा कोपसमन्वितः ।&lt;br&gt;&#xA;जघान विशिखैस्तीक्ष्णैराशीविषसमप्रभैः ॥ ३९ ॥&lt;br&gt;&#xA;स तु छित्त्वा शरांस्तूर्णं स्वशरैश्चापनिःसृतैः ।&lt;br&gt;&#xA;गदया ताडयामास गजं तस्य करोपरि ॥ ४० ॥&lt;br&gt;&#xA;स्वकरे निहतो नागश्चकारार्तस्वरं मुहुः ।&lt;br&gt;&#xA;परिवृत्य जघानाशु दैत्यसैन्यं भयातुरम् ॥ ४१ ॥&lt;br&gt;&#xA;दानवस्तु गजं वीक्ष्य परावृत्य गतं रणात् ।&lt;br&gt;&#xA;समाविश्य रथे रम्ये जगामाशु सुरान् रणे ॥ ४२ ॥&lt;br&gt;&#xA;तुराषाडपि तं वीक्ष्य रथस्थं पुनरागतम् ।&lt;br&gt;&#xA;अहनद्विशिखैस्तीक्ष्णैराशीविषसमप्रभैः ॥ ४३ ॥&lt;br&gt;&#xA;सोऽपि क्रुद्धश्चकारोग्रां बाणवृष्टिं महाबलः ।&lt;br&gt;&#xA;बभूव तुमुलं युद्धं तयोस्तत्र जयैषिणोः ॥ ४४ ॥&lt;br&gt;&#xA;इन्द्रस्तु बलिनं दृष्ट्वा कोपेनाकुलितेन्द्रियः ।&lt;br&gt;&#xA;जयन्तमग्रतः कृत्वा युयुधे तेन संयुतः ॥ ४५ ॥&lt;br&gt;&#xA;जयन्तस्तु शितैर्बाणैस्तं जघान स्तनान्तरे ।&lt;br&gt;&#xA;पञ्चभिः प्रबलाकृष्टैरसुरं मदगर्वितम् ॥ ४६ ॥&lt;br&gt;&#xA;स बाणाभिहतस्तावन्निपपात रथोपरि ।&lt;br&gt;&#xA;अतिवाह्य रथं सूतो निर्जगाम रणाजिरात् ॥ ४७ ॥&lt;br&gt;&#xA;तस्मिन्विनिर्गते दैत्ये बिडालाख्येऽथ मूर्च्छिते ।&lt;br&gt;&#xA;जयशब्दो महानासीदुन्दुभीनां च निःस्वनः ॥ ४८ ॥&lt;br&gt;&#xA;सुराः प्रमुदिताः सर्वे तुष्टुवुस्तं शचीपतिम् ।&lt;br&gt;&#xA;जगुर्गन्धर्वपतयो ननृतुश्चाप्सरोगणाः ॥ ४९ ॥&lt;br&gt;&#xA;चुकोप महिषः श्रुत्वा जयशब्दं सुरैः कृतम् ।&lt;br&gt;&#xA;प्रेषयामास तत्रैव ताम्रं परमदापहम् ॥ ५० ॥&lt;br&gt;&#xA;ताम्रस्तु बहुभिः सार्धं समागम्य रणाजिरे ।&lt;br&gt;&#xA;शरवृष्टिं चकाराशु तडित्वानिव सागरे ॥ ५१ ॥&lt;br&gt;&#xA;वरुणः पाशमुद्यम्य जगाम त्वरितस्तदा ।&lt;br&gt;&#xA;यमश्च महिषारूढो दण्डमादाय निर्ययौ ॥ ५२ ॥&lt;br&gt;&#xA;तत्र युद्धमभूद्‌ घोरं देवदानवयोर्मिथः ।&lt;br&gt;&#xA;बाणैः खड्गैश्च मुसलैः शक्तिभिश्च परश्वधैः ॥ ५३ ॥&lt;br&gt;&#xA;दण्डेन निहतस्ताम्रो यमहस्तोद्यतेन च ।&lt;br&gt;&#xA;न चचाल महाबाहुः सङ्ग्रामाङ्गणतस्तदा ॥ ५४ ॥&lt;br&gt;&#xA;चापमाकृष्य वेगेन मुक्त्वा तीव्राञ्छिलीमुखान्।&lt;br&gt;&#xA;इन्द्रादीनहनत्तूर्णं ताम्रस्तस्मिन् रणाजिरे ॥ ५५ ॥&lt;br&gt;&#xA;तेऽपि देवाः शरैर्दिव्यैर्निशितैश्च शिलाशितैः ।&lt;br&gt;&#xA;निजघ्नुर्दानवान्क्रुद्धास्तिष्ठ तिष्ठेति चुकुशुः ॥ ५६ ॥&lt;br&gt;&#xA;निहतस्तैः सुरैर्दैत्यो मूर्च्छामाप रणाङ्गणे ।&lt;br&gt;&#xA;हाहाकारो महानासीद्दैत्यसैन्ये भयातुरे ॥ ५७ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;पञ्चमस्कन्धे दैत्यसैन्यपराजयो नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>०६</title>
      <link>https://vishvAsa.github.io/purANam/shAktam/devI-bhAgavatam/05/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/06/</guid>
      <description>&lt;p&gt;व्यास उवाच&lt;br&gt;&#xA;ताम्रेऽथ मूर्च्छिते दैत्ये महिषः क्रोधसंयुतः ।&lt;br&gt;&#xA;समुद्यम्य गदां गुर्वीं देवानुपजगाम ह ॥ १ ॥&lt;br&gt;&#xA;तिष्ठन्त्वद्य सुराः सर्वे हन्म्यहं गदया किल ।&lt;br&gt;&#xA;सर्वे बलिभुजः कामं बलहीनाः सदैव हि ॥ २ ॥&lt;br&gt;&#xA;इत्युक्त्वासौ गजारूढं सम्प्राप्य मदगर्वितः ।&lt;br&gt;&#xA;जघान गदया तूर्णं बाहुमूले महाभुजः ॥ ३ ॥&lt;br&gt;&#xA;सोऽपि वज्रेण घोरेण चिच्छेदाशु गदाञ्च ताम् ।&lt;br&gt;&#xA;प्रहर्तुकामस्त्वरितो जगाम महिषं प्रति ॥ ४ ॥&lt;br&gt;&#xA;हयारिरपि कोपेन खड्गमादाय सुप्रभम् ।&lt;br&gt;&#xA;ययाविन्द्रं महावीर्यं प्रहरिष्यन्निवान्तिकम् ॥ ५ ॥&lt;br&gt;&#xA;बभूव च तयोर्युद्धं सर्वलोकभयावहम् ।&lt;br&gt;&#xA;आयुधैर्विविधैस्तत्र मुनिविस्मयकारकम् ॥ ६ ॥&lt;br&gt;&#xA;चकाराशु तदा दैत्यो मायां मोहकरीं किल ।&lt;br&gt;&#xA;शाम्बरीं सर्वलोकघ्नीं मुनीनामपि मोहिनीम् ॥ ७ ॥&lt;br&gt;&#xA;कोटिशो महिषास्तत्र तद्‌रूपास्तत्पराक्रमाः ।&lt;br&gt;&#xA;ददृशुः सायुधाः सर्वे निघ्नन्तो देववाहिनीम् ॥ ८ ॥&lt;br&gt;&#xA;मघवा विस्मितस्तत्र दृष्ट्वा तां दैत्यनिर्मिताम् ।&lt;br&gt;&#xA;बभूवातिभयोद्विग्नो मायां मोहकरीं किल ॥ ९ ॥&lt;br&gt;&#xA;वरुणोऽपि सुसन्त्रस्तस्तथैव धननायकः ।&lt;br&gt;&#xA;यमो हुताशनः सूर्यः शीतरश्मिर्भयातुरः ॥ १० ॥&lt;br&gt;&#xA;पलायनपरा सर्वे बभूवुर्मोहिताः सुराः ।&lt;br&gt;&#xA;ब्रह्मविष्णमहेशानां स्मरणं चक्रुरुद्यताः ॥ ११ ॥&lt;br&gt;&#xA;तत्राजग्मुश्च काजेशाः स्मृतमात्राः सुरोत्तमाः ।&lt;br&gt;&#xA;हंसतार्क्ष्यवृषारूढास्त्रातुकामा वरायुधाः ॥ १२ ॥&lt;br&gt;&#xA;शौरिस्तां मोहिनीं दृष्ट्वा सुदर्शनमथोज्ज्वलम् ।&lt;br&gt;&#xA;मुमोच तत्तेजसैव माया सा विलयं गता ॥ १३ ॥&lt;br&gt;&#xA;वीक्ष्य तान्महिषस्तत्र सृष्टिस्थित्यन्तकारिणः ।&lt;br&gt;&#xA;योद्धुकामः समादाय परिघं समुपाद्रवत् ॥ १४ ॥&lt;br&gt;&#xA;महिषाख्यो महावीरः सेनानीश्चिक्षुरस्तथा ।&lt;br&gt;&#xA;उग्रास्यश्चोग्रवीर्यश्च दुद्रुवुर्युद्धकामुकाः ॥ १५ ॥&lt;br&gt;&#xA;असिलोमात्रिनेत्रश्च बाष्कलोऽन्धक एव च ।&lt;br&gt;&#xA;एते चान्ये च बहवो युद्धकामा विनिर्ययुः ॥ १६ ॥&lt;br&gt;&#xA;सन्नद्धा धृतचापास्ते रथारूढा मदोद्धताः ।&lt;br&gt;&#xA;परिवव्रुः सुरान्सर्वान्वृका इव सुवत्सकान् ॥ १७ ॥&lt;br&gt;&#xA;बाणवृष्टिं ततश्चक्रुर्दानवा मदगर्विताः ।&lt;br&gt;&#xA;सुराश्चापि तथा चक्रुः परस्परजिघांसवः ॥ १८ ॥&lt;br&gt;&#xA;अन्धको हरिमासाद्य पञ्चबाणाञ्छिलाशितान् ।&lt;br&gt;&#xA;मुमोच विषसन्दिग्धान्कर्णाकृष्टान्महाबलान् ॥ १९ ॥&lt;br&gt;&#xA;वासुदेवोऽप्यसम्प्राप्तान्विशिखानाशुगैस्तदा ।&lt;br&gt;&#xA;चिच्छेद तान्पुनः पञ्च मुमोच रिपुनाशनः ॥ २० ॥&lt;br&gt;&#xA;तयोः परस्परं युद्धं बभूव हरिदैत्ययोः ।&lt;br&gt;&#xA;बाणासिचक्रमुसलैर्गदाशक्तिपरश्वधैः ॥ २१ ॥&lt;br&gt;&#xA;महेशान्धकयोर्युद्धं तुमुलं लोमहर्षणम् ।&lt;br&gt;&#xA;पञ्चाशद्दिनपर्यन्तं बभूव च परस्परम् ॥ २२ ॥&lt;br&gt;&#xA;इन्द्रबाष्कलयोस्तद्वन्महिषासुररुद्रयोः ।&lt;br&gt;&#xA;यमत्रिनेत्रयोस्तद्वन्महाहनुधनेशयोः ॥ २३ ॥&lt;br&gt;&#xA;असिलोमवरुणयोर्युद्धं परमदारुणम् ।&lt;br&gt;&#xA;गरुडं गदया दैत्यो जघान हरिवाहनम् ॥ २४ ॥&lt;br&gt;&#xA;स गदापातखिन्नाङ्गो निःश्वसन्नवतिष्ठत ।&lt;br&gt;&#xA;शौरिस्तं दक्षिणेनाशु हस्तेन परिसान्त्वयन् ॥ २५ ॥&lt;br&gt;&#xA;स्थिरं चकार देवेशो वैनतेयं महाबलम् ।&lt;br&gt;&#xA;समाकृष्य धनुः शार्ङ्गं मुमोच विशिखान्बहून् ॥ २६ ॥&lt;br&gt;&#xA;अन्धकोपरि कोपेन हन्तुकामो जनार्दनः ।&lt;br&gt;&#xA;दानवोऽपि च तान्वाणांश्चिच्छेद स्वशरैः शितैः ॥ २७ ॥&lt;br&gt;&#xA;पञ्चाशद्‌भिर्हरिं कोपाज्जघान च शिलाशितैः ।&#xA;वासुदेवोऽपि तांस्तूर्णं वञ्चयित्वा शरोत्तमान् ॥ २८ ॥&lt;br&gt;&#xA;चक्रं मुमोच वेगेन सहस्रारं सुदर्शनम् ।&lt;br&gt;&#xA;त्यक्तं सुदर्शनं दूरात्स्वचक्रेण न्यवारयत् ॥ २९ ॥&lt;br&gt;&#xA;ननाद च महाराज देवान्सम्मोहयन्निव ।&lt;br&gt;&#xA;दृष्ट्वा तु विफलं जातं चक्रं देवस्य शार्ङ्‌गिणः ॥ ३० ॥&lt;br&gt;&#xA;जग्मुः शोकं सुराः सर्वे जहर्षुर्दानवास्तथा ।&lt;br&gt;&#xA;वासुदेवोऽपि तरसा दृष्ट्वा देवाञ्छुचावृतान् ॥ ३१ ॥&lt;br&gt;&#xA;गदां कौमोदकीं धृत्वा दानवं समुपाद्रवत् ।&lt;br&gt;&#xA;तं जघानातिवेगेन मूर्ध्नि मायाविनं हरिः ॥ ३२ ॥&lt;br&gt;&#xA;स गदाभिहतो भूमौ निपपातातिमूर्च्छितः ।&lt;br&gt;&#xA;तं तथा पतितं वीक्ष्य हयारिरतिकोपनः ॥ ३३ ॥&lt;br&gt;&#xA;आजगाम रमानाथं त्रासयन्नतिगर्जितैः ।&lt;br&gt;&#xA;वासुदेवोऽपि तं दृष्ट्वा समायान्तं क्रुधान्वितम् ॥ ३४ ॥&lt;br&gt;&#xA;चापज्यानिनदं चोग्रं चकार नन्दयन्सुरान् ।&lt;br&gt;&#xA;शरवृष्टिं चकाराशु भगवान्महिषोपरि ॥ ३५ ॥&lt;br&gt;&#xA;सोऽपि चिच्छेद बाणौघैस्ताञ्छरान्गगनेरितान् ।&lt;br&gt;&#xA;तयोर्युद्धमभूद्राजन् परस्परभयावहम् ॥ ३६ ॥&lt;br&gt;&#xA;गदया ताडयामास केशवो मस्तकोपरि ।&lt;br&gt;&#xA;स गदाभिहतो मूर्ध्नि पपातोर्व्यां सुमूर्च्छितः ॥ ३७ ॥&lt;br&gt;&#xA;हाहाकारो महानासीत्सैन्ये तस्य सुदारुणः ।&lt;br&gt;&#xA;स विहाय व्यथां दैत्यो मुहूर्तादुत्थितः पुनः ॥ ३८ ॥&lt;br&gt;&#xA;गृहीत्वा परिघं शीर्षे जघान मधुसूदनम् ।&lt;br&gt;&#xA;परिघेणाहतस्तेन मूर्च्छामाप जनार्दनः ॥ ३९ ॥&lt;br&gt;&#xA;मूर्च्छितं तमुवाहाशु जगाम गरुडो रणात् ।&lt;br&gt;&#xA;परावृत्ते जगन्नाथे देवा इन्द्रपुरोगमाः ॥ ४० ॥&lt;br&gt;&#xA;भयं प्रापुः सुदुःखार्ताश्चुक्रुशुश्च रणाजिरे ।&lt;br&gt;&#xA;क्रन्दमानान्सुरान्वीक्ष्य शङ्करः शूलभृत्तदा ॥ ४१ ॥&lt;br&gt;&#xA;महिषं तरसाभ्येत्य प्राहरद्‌रोषसंयुतः ।&lt;br&gt;&#xA;सोऽपि शक्तिं मुमोचाथ शङ्करस्योरसि स्फुटम् ॥ ४२ ॥&lt;br&gt;&#xA;जगर्ज स च दुष्टात्मा वञ्चयित्वा त्रिशूलकम् ।&lt;br&gt;&#xA;शङ्करोऽपि तदा पीडां न प्रापोरसि ताडितः ॥ ४३ ॥&lt;br&gt;&#xA;तं जघान त्रिशूलेन कोपादरुणलोचनः ।&lt;br&gt;&#xA;संलग्नं शङ्करं दृष्ट्वा महिषेण दुरात्मना ॥ ४४ ॥&lt;br&gt;&#xA;आजगाम हरिस्तावत्त्यक्त्वा मूर्च्छां प्रहारजाम् ।&lt;br&gt;&#xA;महिषस्तु तदा वीक्ष्य सम्प्राप्तौ हरिशङ्करौ ॥ ४५ ॥&lt;br&gt;&#xA;युद्धकामौ महावीर्यो चक्रशूलधरौ वरौ ।&lt;br&gt;&#xA;कोपयुक्तो बभूवासौ दृष्ट्वा तौ समुपागतौ ॥ ४६ ॥&lt;br&gt;&#xA;जगाम सम्मुखस्तावत्सङ्ग्रामार्थं महाभुजः ।&lt;br&gt;&#xA;माहिषं वपुरास्थाय धुन्वन्पुच्छं समुत्कटम् ॥ ४७ ॥&lt;br&gt;&#xA;चकार भैरवं नादं त्रासयन्नमरानपि ।&lt;br&gt;&#xA;धुन्वञ्छृङ्गे महाकायो दारुणो जलदो यथा ॥ ४८ ॥&lt;br&gt;&#xA;शृङ्गाभ्यां पर्वताज्छृङ्गांश्चिक्षेप भृशमुत्कटान् ।&lt;br&gt;&#xA;दृष्ट्वा तौ तु महावीर्यौ दानवं देवसत्तमौ ॥ ४९ ॥&lt;br&gt;&#xA;चक्रतुर्बाणवृष्टिं च दानवोपरि दारुणाम् ।&lt;br&gt;&#xA;कुर्वाणौ बाणवृष्टिं तौ दृष्ट्वा हरिहरौ हरिः ॥ ५० ॥&lt;br&gt;&#xA;चिक्षेप गिरिशृङ्गं तु पुच्छेनावृत्य दारुणम् ।&lt;br&gt;&#xA;आपतन्तं गिरिं वीक्ष्य भगवान्सात्वतां पतिः ॥ ५१ ॥&lt;br&gt;&#xA;विशिखैः शतधा चक्रे चक्रेणाशु जघान तम् ।&lt;br&gt;&#xA;हरिचक्राहतः सङ्ख्ये मूर्च्छामाप स दैत्यराट् ॥ ५२ ॥&lt;br&gt;&#xA;उत्तस्थौ च क्षणान्नूनं मानुषं वपुरास्थितः ।&lt;br&gt;&#xA;गदापाणिर्महाघोरो दानवः पर्वतोपमः ॥ ५३ ॥&lt;br&gt;&#xA;मेघनादं ननादोच्चैर्भीषयन्नमरानपि ।&lt;br&gt;&#xA;तच्छ्रुत्वा भगवान्विष्णुः पाञ्चजन्यं समुज्ज्वलम् ॥ ५४ ॥&lt;br&gt;&#xA;पूरयामास तरसा शब्दं कर्तुं खरस्वरम् ।&lt;br&gt;&#xA;तेन शब्देन शङ्खस्य भयत्रस्ताश्च दानवाः ।&lt;br&gt;&#xA;बभूवुर्मुदिता देवा ऋषयश्च तपोधनाः ॥ ५५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;पञ्चमस्कन्धे महिषासुरस्येन्द्रादिदेवैः सह युद्धवर्णनं नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>०७</title>
      <link>https://vishvAsa.github.io/purANam/shAktam/devI-bhAgavatam/05/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/07/</guid>
      <description>&lt;p&gt;व्यास उवाच&lt;br&gt;&#xA;असुरान्महिषो दृष्ट्वा विषण्णमनसस्तदा ।&lt;br&gt;&#xA;त्यक्त्वा तन्माहिषं रूपं बभूव मृगराडसौ ॥ १ ॥&lt;br&gt;&#xA;कृत्वा नादं महाघोरं विस्तार्य च महासटाम् ।&lt;br&gt;&#xA;पपात सुरसेनायां त्रासयन्नखदर्शनैः ॥ २ ॥&lt;br&gt;&#xA;गरुडञ्च नखाघातैः कृत्वा रुधिरविप्लुतम् ।&lt;br&gt;&#xA;जघान च भुजे विष्णुं नखाघातेन केसरी ॥ ३ ॥&lt;br&gt;&#xA;वासुदेवोऽपि तं दृष्ट्वा चक्रमुद्यम्य वेगवान् ।&lt;br&gt;&#xA;हन्तुकामो हरिः काममवापाशु क्रुधान्वितः ॥ ४ ॥&lt;br&gt;&#xA;यावद्धयरिपुं वेगाच्चक्रेणाभिजघान तम् ।&lt;br&gt;&#xA;तावत्सोऽतिबलः शृङ्गी शृङ्गाभ्यां न्यहनद्धरिम् ॥ ५ ॥&lt;br&gt;&#xA;वासुदेवो विषाणाभ्यां ताडितोरसि विह्वलः ।&lt;br&gt;&#xA;पलायनपरो वेगाज्जगाम भुवनं निजम् ॥ ६ ॥&lt;br&gt;&#xA;गतं दृष्ट्वा हरिं कामं शङ्करोऽपि भयान्वितः ।&lt;br&gt;&#xA;अवध्यं तं परं मत्वा ययौ कैलासपर्वतम् ॥ ७ ॥&lt;br&gt;&#xA;ब्रह्मापि च निजं धाम त्वरितः प्रययौ भयात् ।&lt;br&gt;&#xA;मघवा वज्रमालम्ब्य तस्थावाजौ महाबलः ॥ ८ ॥&lt;br&gt;&#xA;वरुणः शक्तिमालम्ब्य धैर्यमालम्ब्य संस्थितः ।&lt;br&gt;&#xA;यमोऽपि दण्डमादाय यत्तः समरतत्परः ॥ ९ ॥&lt;br&gt;&#xA;ततो यक्षाधिपः कामं बभूव रणतत्परः ।&lt;br&gt;&#xA;पावकः शक्तिमादाय तत्राभूद्युद्धमानसः ॥ १० ॥&lt;br&gt;&#xA;नक्षत्राधिपतिः सूर्यः समवेतौ स्थितावुभौ ।&lt;br&gt;&#xA;वीक्ष्य तं दानवश्रेष्ठं युद्धाय कृतनिश्चयौ ॥ ११ ॥&lt;br&gt;&#xA;एतस्मिन्नन्तरे क्रुद्धं दैत्यसैन्यं समभ्यगात् ।&lt;br&gt;&#xA;विसृजन्बाणजालानि क्रूराहिसदृशानि च ॥ १२ ॥&lt;br&gt;&#xA;कृत्वा हि माहिषं रूपं भूपतिः संस्थितस्तदा ।&lt;br&gt;&#xA;देवदानवयोधानां निनादस्तुमुलोऽभवत् ॥ १३ ॥&lt;br&gt;&#xA;ज्याघातश्च तलाघातो मेघनादसमोऽभवत् ।&lt;br&gt;&#xA;सङ्ग्रामे सुमहाघोरे देवदानवसेनयोः ॥ १४ ॥&lt;br&gt;&#xA;शृङ्गाभ्यां पार्वताञ्छृङ्गांश्चिक्षेप च महाबलः ।&lt;br&gt;&#xA;जघान सुरसङ्घांश्च दानवो मदगर्वितः ॥ १५ ॥&lt;br&gt;&#xA;खुराघातैस्तथा देवान्पुच्छस्य भ्रमणेन च ।&lt;br&gt;&#xA;स जघान रुषाविष्टो महिषः परमाद्‌भुतः ॥ १६ ॥&lt;br&gt;&#xA;ततो देवाः सगन्धर्वा भयमाजग्मुरुद्यताः ।&lt;br&gt;&#xA;मघवा महिषं दृष्ट्वा पलायनपरोऽभवत् ॥ १७ ॥&lt;br&gt;&#xA;सङ्गरं सम्परित्यज्य गते शक्रे शचीपतौ ।&lt;br&gt;&#xA;यमो धनाधिपः पाशी जग्मुः सर्वे भयातुराः ॥ १८ ॥&lt;br&gt;&#xA;महिषोऽपि जयं मत्वा जगाम स्वगृहं ततः ।&lt;br&gt;&#xA;ऐरावतं गजं प्राप्य त्यक्तमिन्द्रेण गच्छता ॥ १९ ॥&lt;br&gt;&#xA;तथोच्चैःश्रवसं भानोः कामधेनुं पयस्विनीम् ।&lt;br&gt;&#xA;स्वसैन्यसंवृतस्तूर्णं स्वर्गं गन्तुं मनो दधे ॥ २० ॥&lt;br&gt;&#xA;तरसा देवसदनं गत्वा स महिषासुरः ।&lt;br&gt;&#xA;जग्राह सुरराज्यं वै त्यक्तं देवैर्भयातुरैः ॥ २१ ॥&lt;br&gt;&#xA;इन्द्रासने तथा रम्ये दानवः समुपाविशत् ।&lt;br&gt;&#xA;दानवान्स्थापयामास देवानां स्थानकेषु सः ॥ २२ ॥&lt;br&gt;&#xA;एवं वर्षशतं पूर्णं कृत्वा युद्धं सुदारुणम् ।&lt;br&gt;&#xA;अवापैन्द्रपदं कामं दानवो मदगर्वितः ॥ २३ ॥&lt;br&gt;&#xA;निर्जरा निर्गता नाकात्तेन सर्वेऽतिपीडिताः ।&lt;br&gt;&#xA;एवं बहूनि वर्षाणि बभ्रमुर्गिरिगह्वरे ॥ २४ ॥&lt;br&gt;&#xA;श्रान्ताः सर्वे तदा राजन् ब्रह्माणं शरणं ययुः ।&lt;br&gt;&#xA;प्रजापतिं जगन्नाथं रजोरूपं चतुर्मुखम् ॥ २५ ॥&lt;br&gt;&#xA;पद्मासनं वेदगर्भं सेवितं मुनिभिः स्वजैः ।&lt;br&gt;&#xA;मरीचिप्रमुखैः शान्तैर्वेदवेदाङ्गपारगैः ॥ २६ ॥&lt;br&gt;&#xA;किन्नरैः सिद्धगन्धर्वैश्चारणोरगपन्नगैः ।&lt;br&gt;&#xA;तुष्टुवुर्भयभीतास्ते देवदेवं जगद्‌गुरुम् ॥ २७ ॥&lt;br&gt;&#xA;देवा ऊचुः&lt;br&gt;&#xA;धातः किमेतदखिलार्तिहराम्बुजन्म&lt;br&gt;&#xA;जन्माभिवीक्ष्य न दयां कुरुषे सुरान् यत् ।&lt;br&gt;&#xA;सम्पीडितान् रणजितानसुराधिपेन&lt;br&gt;&#xA;स्थानच्युतान् गिरिगुहाकृतसन्निवासान् ॥ २८ ॥&lt;br&gt;&#xA;पुत्रान्पिता किमपराधशतैः समेता-&lt;br&gt;&#xA;न्सन्त्यज्य लोभरहितः कुरुतेऽतिदुःस्थान् ।&lt;br&gt;&#xA;यस्त्वं सुरांस्तव पदाम्बुजभक्तियुक्ता-&lt;br&gt;&#xA;न्दैत्यार्दितांश्च कृपणान् यदुपेक्षसेऽद्य ॥ २९ ॥&lt;br&gt;&#xA;अमरभुवनराज्यं तेन भुक्तं नितान्तं&lt;br&gt;&#xA;मखहविरपि योग्यं ब्राह्मणैराददाति ।&lt;br&gt;&#xA;सुरतरुवरपुष्पं सेवतेऽसौ दुरात्मा&lt;br&gt;&#xA;जलनिधिनिधिभूतां गामसौ सेवते ताम् ॥ ३० ॥&lt;br&gt;&#xA;किं वा गृणीमः सुरकार्यमद्‌भुतं&lt;br&gt;&#xA;जानासि देवेश सुरारिचेष्टितम् ।&#xA;ज्ञानेन सर्वं त्वमशेषकार्यवि-&lt;br&gt;&#xA;त्तस्मात्प्रभो ते प्रणताः स्म पादयोः ॥ ३१ ॥&lt;br&gt;&#xA;यत्रापि कुत्रापि गतान्सुरानसौ&lt;br&gt;&#xA;नानाचरित्रः खलु पापमानसः ।&lt;br&gt;&#xA;पीडां करोत्येव स दुष्टचेष्टित-&lt;br&gt;&#xA;स्त्रातासि देवेश विधेहि शं विभो ॥ ३२ ॥&lt;br&gt;&#xA;नो चेद्वयं दावमहाग्निपीडिताः&lt;br&gt;&#xA;कं शान्तिकर्तारमनन्ततेजसम् ।&lt;br&gt;&#xA;यामः प्रजेशं शरणं सुरेष्टं&lt;br&gt;&#xA;धातारमाद्यं परिमुच्य कं शिवम् ॥ ३३ ॥&lt;br&gt;&#xA;व्यास उवाच&lt;br&gt;&#xA;इति स्तुत्वा सुराः सर्वे प्रणेमुस्तं प्रजापतिम् ।&lt;br&gt;&#xA;बद्धाञ्जलिपुटाः सर्वे विषण्णवदना भृशम् ॥ ३४ ॥&lt;br&gt;&#xA;तांस्तथा पीडितान्दृष्ट्वा तदा लोकपितामहः ।&lt;br&gt;&#xA;उवाच श्लक्ष्णया वाचा सुखं सञ्जनयन्निव ॥ ३५ ॥&lt;br&gt;&#xA;ब्रह्मोवाच&lt;br&gt;&#xA;किं करोमि सुराः कामं दानवो वरदर्पितः ।&lt;br&gt;&#xA;स्त्रीवध्योऽसौ न पुंवध्यो विधेयं तत्र किं पुनः ॥ ३६ ॥&lt;br&gt;&#xA;व्रजामोऽद्य सुराः सर्वे कैलासं पर्वतोत्तमम् ।&lt;br&gt;&#xA;शङ्करं पुरतः कृत्वा सर्वकार्यविशारदम् ॥ ३७ ॥&lt;br&gt;&#xA;ततो व्रजाम वैकुण्ठं यत्र देवो जनार्दनः ।&lt;br&gt;&#xA;मिलित्वा देवकार्यञ्च विमृशामो विशेषतः ॥ ३८ ॥&lt;br&gt;&#xA;इत्युक्त्वा हंसमारुह्य ब्रह्मा कार्यसमुच्चये ।&lt;br&gt;&#xA;देवांश्च पृष्ठतः कृत्वा कैलासाभिमुखो ययौ ॥ ३९ ॥&lt;br&gt;&#xA;तावच्छिवोऽपि तरसा ज्ञात्वा ध्यानेन पद्मजम् ।&lt;br&gt;&#xA;आगच्छन्तं सुरैः सार्धं निर्गतः स्वगृहाद्‌बहिः ॥ ४० ॥&lt;br&gt;&#xA;दृष्ट्वा परस्परं तौ तु कृताभिवादनौ भृशम् ।&lt;br&gt;&#xA;प्रणतौ च सुरैः सर्वैः सन्तुष्टौ सम्बभूवतुः ॥ ४१ ॥&lt;br&gt;&#xA;आसनानि पृथग्दत्त्वा देवेभ्यो गिरिजापतिः ।&lt;br&gt;&#xA;उपविष्टेषु तेष्वेव निषसादासने स्वके ॥ ४२ ॥&lt;br&gt;&#xA;कृत्वा तु कुशलप्रश्नं ब्रह्माणं वृषभध्वजः ।&lt;br&gt;&#xA;पप्रच्छ कारणं देवान्कैलासागमने विभुः ॥ ४३ ॥&lt;br&gt;&#xA;शिव उवाच&lt;br&gt;&#xA;किमत्रागमनं ब्रह्मन् कृतं देवैः सवासवैः ।&lt;br&gt;&#xA;भवता च महाभाग ब्रूहि तत्कारणं किल ॥ ४४ ॥&lt;br&gt;&#xA;ब्रह्मोवाच&lt;br&gt;&#xA;महिषेण सुरेशान पीडिताः स्वर्निवासिनः ।&lt;br&gt;&#xA;भ्रमन्ति गिरिदुर्गेषु भयत्रस्ताः सवासवाः ॥ ४५ ॥&lt;br&gt;&#xA;यज्ञभुग्महिषो जातस्तथान्ये सुरशत्रवः ।&lt;br&gt;&#xA;पीडिता लोकपालाश्च त्वामद्य शरणं गताः ॥ ४६ ॥&lt;br&gt;&#xA;मया ते भवनं शम्भो प्रापिताः कार्यगौरवात् ।&lt;br&gt;&#xA;यद्युक्तं तद्विधत्स्वाद्य सुरकार्यं सुरेश्वर ॥ ४७ ॥&lt;br&gt;&#xA;त्वयि भारोऽस्ति सर्वेषां देवानां भूतभावन ।&lt;br&gt;&#xA;व्यास उवाच&lt;br&gt;&#xA;इति तद्वचनं श्रुत्वा शङ्करः प्रहसन्निव ॥ ४८ ॥&lt;br&gt;&#xA;वचनं श्लक्ष्णया वाचा प्रोवाच पद्मजं प्रति ।&lt;br&gt;&#xA;शिव उवाच&lt;br&gt;&#xA;भवतैव कृतं कार्यं वरदानात्पुरा विभो ॥ ४९ ॥&lt;br&gt;&#xA;अनर्थदञ्च देवानां किं कर्तव्यमतः परम् ।&lt;br&gt;&#xA;ईदृशो बलवाञ्छूरः सर्वदेवभयप्रदः ॥ ५० ॥&lt;br&gt;&#xA;का समर्था वरा नारी तं हन्तुं मददर्पितम् ।&lt;br&gt;&#xA;न मे भार्या न ते भार्या सङ्ग्रामं गन्तुमर्हति ॥ ५१ ॥&lt;br&gt;&#xA;गत्वैव ते महाभागे युयुधाते कथं पुनः ।&lt;br&gt;&#xA;इन्द्राणी च महाभागा न युद्धकुशलास्ति हि ॥ ५२ ॥&lt;br&gt;&#xA;कान्या हन्तुं समर्थास्ति तं पापं मददर्पितम् ।&lt;br&gt;&#xA;ममेदं मतमद्यैव गत्वा देवं जनार्दनम् ॥ ५३ ॥&lt;br&gt;&#xA;स्तुत्वा तं देवकार्याय प्रेरयामः सुसत्वरम् ।&lt;br&gt;&#xA;सोऽतिबुद्धिमतां श्रेष्ठो विष्णुः सर्वार्थसाधने ॥ ५४ ॥&lt;br&gt;&#xA;मिलित्वा वासुदेवं वै कर्तव्यं कार्यचिन्तनम् ।&lt;br&gt;&#xA;प्रपञ्चेन च बुद्ध्या स संविधास्यति साधनम् ॥ ५५ ॥&lt;/p&gt;</description>
    </item>
    <item>
      <title>०८</title>
      <link>https://vishvAsa.github.io/purANam/shAktam/devI-bhAgavatam/05/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/08/</guid>
      <description>&lt;p&gt;व्यास उवाच&lt;br&gt;&#xA;तरसा तेऽथ सम्प्राप्य वैकुण्ठं विष्णुवल्लभम् ।&lt;br&gt;&#xA;ददृशुः सर्वशोभाढ्यं दिव्यसद्मविराजितम् ॥ १ ॥&lt;br&gt;&#xA;सरोवापीसरिद्‌भिश्च संयुतं सुखदं शुभम् ।&lt;br&gt;&#xA;हंससारसचक्राह्वैः कूजद्‌भिश्च विराजितम् ॥ २ ॥&lt;br&gt;&#xA;चम्पकाशोककह्लारमन्दारबकुलावृतैः ।&lt;br&gt;&#xA;मल्लिकातिलकाम्रातयुतैः कुरबकादिभिः ॥ ३ ॥&lt;br&gt;&#xA;कोकिलारावसन्नादैः शिखण्डैर्नृत्यरञ्जितैः ।&lt;br&gt;&#xA;भ्रमरारावरम्यैश्च दिव्यैरुपवनैर्युतम्॥ ४ ॥&lt;br&gt;&#xA;सुनन्दनन्दनाद्यैश्च पार्षदैर्भक्तितत्परैः ।&lt;br&gt;&#xA;संस्तुवद्‌भिर्युतं भक्तैरनन्यभववृत्तिभिः ॥ ५ ॥&lt;br&gt;&#xA;प्रासादै रत्नखचितैः काञ्चनैश्चित्रमण्डितैः ।&lt;br&gt;&#xA;अभ्रंलिहैर्विराजद्‌भिः संयुतं शुभसद्मकैः ॥ ६ ॥&lt;br&gt;&#xA;गायद्‌भिर्देवगन्धर्वैर्नृत्यद्‌भिरप्सरोगणैः ।&lt;br&gt;&#xA;रञ्जितं किन्नरैः शश्वद्‌रक्तकण्ठेर्मनोहरैः ॥ ७ ॥&lt;br&gt;&#xA;मुनिभिश्च तथा शान्तैर्वेदपाठकृतादरैः ।&lt;br&gt;&#xA;स्तुवद्‌भिः श्रुतिसूक्तैश्च मण्डितं सदनं हरेः ॥ ८ ॥&lt;br&gt;&#xA;ते च विष्णुगृहं प्राप्य द्वारपालौ शुभाकृती ।&lt;br&gt;&#xA;वीक्ष्योचुर्जयविजयौ हेमयष्टिधरौ स्थितौ ॥ ९ ॥&lt;br&gt;&#xA;गत्वैकोऽप्युभयोर्मध्ये निवेदयतु सङ्गतान् ।&lt;br&gt;&#xA;द्वारस्थान् ब्रह्मरुद्रादीन्विष्णुदर्शनलालसान् ॥ १० ॥&lt;br&gt;&#xA;व्यास उवाच&lt;br&gt;&#xA;विजयस्तद्वचः श्रुत्वा गत्वाथ विष्णुसन्निधौ ।&lt;br&gt;&#xA;सर्वान्समागतान्देवान्प्रणम्योवाच सत्वरः ॥ ११ ॥&lt;br&gt;&#xA;विजय उवाच&lt;br&gt;&#xA;देवदेव महाराज रमाकान्त सुरारिहन् ।&lt;br&gt;&#xA;समागताः सुराः सर्वे द्वारि तिष्ठन्ति वै विभो ॥ १२ ॥&lt;br&gt;&#xA;ब्रह्मा रुद्रस्तथेन्द्रश्च वरुणः पावको यमः ।&lt;br&gt;&#xA;स्तुवन्ति वेदवाक्यैस्त्वाममरा दर्शनार्थिनः ॥ १३ ॥&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं विष्णर्विजयस्य रमापतिः ।&lt;br&gt;&#xA;निर्जगाम गृहात्तूर्णं सुरान्समधिकोत्सवः ॥ १४ ॥&lt;br&gt;&#xA;गत्वा वीक्ष्य हरिर्देवान्द्वारस्थाञ्छ्रमकर्शितान् ।&lt;br&gt;&#xA;प्रीतिप्रवणया दृष्ट्या प्रीणयामास दुःखितान् ॥ १५ ॥&lt;br&gt;&#xA;प्रणेमुस्ते सुराः सर्वे देवदेवं जनार्दनम् ।&lt;br&gt;&#xA;तुष्टुवुश्च सुरारिघ्नं वाग्भिर्वेदविनिश्चितम् ॥ १६ ॥&lt;br&gt;&#xA;देवा ऊचुः&lt;br&gt;&#xA;देवदेव जगन्नाथ सृष्टिस्थित्यन्तकारक ।&lt;br&gt;&#xA;दयासिन्धो महाराज त्राहि नः शरणागतान् ॥ १७ ॥&lt;br&gt;&#xA;विष्णुरुवाच&lt;br&gt;&#xA;विशन्तु निर्जराः सर्वे कुशलं कथयन्तु वः ।&lt;br&gt;&#xA;आसनेषु किमर्थं वै मिलिताः समुपागताः ॥ १८ ॥&lt;br&gt;&#xA;चिन्तातुराः कथं जाता विषण्णा दीनमानसाः ।&lt;br&gt;&#xA;ब्रह्मरुद्रेण सहिताः कार्यं प्रब्रूत सत्वरम् ॥ १९ ॥&lt;br&gt;&#xA;देवा ऊचुः&lt;br&gt;&#xA;महिषेण महाराज पीडिताः पापकर्मणा ।&lt;br&gt;&#xA;असाध्येनातिदुष्टेन वरदृप्तेन पापिना ॥ २० ॥&lt;br&gt;&#xA;यज्ञभागानसौ भुङ्क्ते ब्राह्मणैः प्रतिपादितान् ।&lt;br&gt;&#xA;अमरा गिरिदुर्गेषु भ्रमन्ति च भयातुराः ॥ २१ ॥&lt;br&gt;&#xA;वरदानेन धातुः स दुर्जयो मधुसूदन ।&lt;br&gt;&#xA;तस्मात्त्वां शरणं प्राप्ता ज्ञात्वा तत्कार्यगौरवम् ॥ २२ ॥&lt;br&gt;&#xA;समर्थोऽसि समुद्धर्तुं दैत्यमायाविशारद ।&lt;br&gt;&#xA;कुरु कृष्ण वधोपायं तस्य दानवमर्दन ॥ २३ ॥&lt;br&gt;&#xA;धात्रा तस्मै वरो दत्तो ह्यवध्योऽसि नरैः किल ।&lt;br&gt;&#xA;का स्त्री त्वेवंविधा बाला या हन्यात्तं शठं रणे ॥ २४ ॥&lt;br&gt;&#xA;उमा मा वा शची विद्या का समर्थास्य घातने ।&lt;br&gt;&#xA;महिषस्यातिदुष्टस्य वरदानबलादपि ॥ २५ ॥&lt;br&gt;&#xA;विचिन्त्य बुद्ध्या यत्सर्वं मरणस्यास्य कारणम् ।&lt;br&gt;&#xA;कुरु कार्यं च देवानां भक्तवत्सल भूधर ॥ २६ ॥&lt;br&gt;&#xA;व्यास उवाच&lt;br&gt;&#xA;श्रुत्वा तद्वचनं विष्णुस्तानुवाच हसन्निव ।&lt;br&gt;&#xA;युद्धं कृतं पुरास्माभिस्तथापि न मृतो ह्यसौ ॥ २७ ॥&lt;br&gt;&#xA;अद्य सर्वसुराणां वै तेजोभी रूपसम्पदा ।&lt;br&gt;&#xA;उत्पन्ना चेद्वरारोहा सा हन्यात्तं रणे बलात् ॥ २८ ॥&lt;br&gt;&#xA;हयारिं वरदृप्तञ्च मायाशतविशारदम् ।&lt;br&gt;&#xA;हन्तुं योग्या भवेन्नारी शक्त्यंशैर्निर्मिता हि नः ॥ २९ ॥&lt;br&gt;&#xA;प्रार्थयन्तु च तेजोंऽशान्स्त्रियोऽस्माकं तथा पुनः ।&lt;br&gt;&#xA;उत्पन्नैस्तैश्च तेजोंऽशैस्तेजोराशिर्भवेद्यथा ॥ ३० ॥&lt;br&gt;&#xA;आयुधानि वयं दद्मः सर्वे रुद्रपुरोगमाः ।&lt;br&gt;&#xA;तस्यै सर्वाणि दिव्यानि त्रिशूलादीनि यानि च ॥ ३१ ॥&lt;br&gt;&#xA;सर्वायुधधरा नारी सर्वतेजःसमन्विता ।&lt;br&gt;&#xA;हनिष्यति दुरात्मानं तं पापं मदगर्वितम् ॥ ३२ ॥&lt;br&gt;&#xA;व्यास उवाच&lt;br&gt;&#xA;इत्युक्तवति देवेशे ब्रह्मणो वदनात्ततः ।&lt;br&gt;&#xA;स्वयमेवोद्‌बभौ तेजोराशिश्चातीव दुःसहः ॥ ३३ ॥&lt;br&gt;&#xA;रक्तवर्णं शुभाकारं पद्मरागमणिप्रभम् ।&lt;br&gt;&#xA;किञ्चिच्छीतं तथा चोष्णं मरीचिजालमण्डितम् ॥ ३४ ॥&lt;br&gt;&#xA;निःसृतं हरिणा दृष्टं हरेण च महात्मना ।&lt;br&gt;&#xA;विस्मितौ तौ महाराज बभूवतुरुरुक्रमौ ॥ ३५ ॥&lt;br&gt;&#xA;शङ्करस्य शरीरात्तु निःसृतं महदद्‌भुतम् ।&lt;br&gt;&#xA;रौप्यवर्णमभूत्तीव्रं दुर्दर्शं दारुणं महत् ॥ ३६ ॥&lt;br&gt;&#xA;भयङ्करञ्च दैत्यानां देवानां विस्मयप्रदम् ।&#xA;घोररूपं गिरिप्रख्यं तमोगुणमिवापरम् ॥ ३७ ॥&lt;br&gt;&#xA;ततो विष्णुशरीरात्तु तेजोराशिमिवापरम् ।&lt;br&gt;&#xA;नीलं सत्त्वगुणोपेतं प्रादुरास महाद्युति ॥ ३८ ॥&lt;br&gt;&#xA;ततश्चेन्द्रशरीरात्तु चित्ररूपं दुरासदम् ।&lt;br&gt;&#xA;आविरासीत्सुसंवृत्तं तेजः सर्वगुणात्मकम् ॥ ३९ ॥&lt;br&gt;&#xA;कुबेरयमवह्नीनां शरीरेभ्यः समन्ततः ।&lt;br&gt;&#xA;निश्चक्राम महत्तेजो वरुणस्य तथैव च ॥ ४० ॥&lt;br&gt;&#xA;अन्येषां चैव देवानां शरीरेभ्योऽतिभास्वरम् ।&lt;br&gt;&#xA;निर्गतं तन्महातेजोराशिरासीन्महोज्ज्वलः ॥ ४१ ॥&lt;br&gt;&#xA;तं दृष्ट्वा विस्मिताः सर्वे देवा विष्णुपुरोगमाः ।&lt;br&gt;&#xA;तेजोराशिं महादिव्यं हिमाचलमिवापरम् ॥ ४२ ॥&lt;br&gt;&#xA;पश्यतां तत्र देवानां तेजःपुञ्जसमुद्‌भवा ।&lt;br&gt;&#xA;बभूवातिवरा नारी सुन्दरी विस्मयप्रदा ॥ ४३ ॥&lt;br&gt;&#xA;त्रिगुणा सा महालक्ष्मीः सर्वदेवशरीरजा ।&lt;br&gt;&#xA;अष्टादशभुजा रम्या त्रिवर्णा विश्वमोहिनी ॥ ४४ ॥&lt;br&gt;&#xA;श्वेतानना कृष्णनेत्रा संरक्ताधरपल्लवा ।&lt;br&gt;&#xA;ताम्रपाणितला कान्ता दिव्यभूषणभूषिता ॥ ४५ ॥&lt;br&gt;&#xA;अष्टादशभुजा देवी सहस्रभुजमण्डिता ।&lt;br&gt;&#xA;सम्भूतासुरनाशाय तेजोराशिसमुद्‌भवा ॥ ४६ ॥&lt;br&gt;&#xA;जनमेजय उवाच&lt;br&gt;&#xA;कृष्ण देव महाभाग सर्वज्ञ मुनिसत्तम ।&lt;br&gt;&#xA;विस्तरं ब्रूहि तस्यास्त्वं शरीरस्य समुद्‌भवम् ॥ ४७ ॥&lt;br&gt;&#xA;एकीभूतं च सर्वेषां तेजः किं वा पृथक् स्थितम् ।&lt;br&gt;&#xA;अङ्गानि चैव तस्यास्तु सर्वतेजोमयानि वा ॥ ४८ ॥&lt;br&gt;&#xA;भिन्नभागविभागेन जातान्यङ्गानि यानि तु ।&lt;br&gt;&#xA;मुखनासाक्षिभेदेन सर्वत्रैकभवानि च ॥ ४९ ॥&lt;br&gt;&#xA;ब्रूहि तद्विस्तरं व्यास शरीराङ्गसमुद्‌भवम् ।&lt;br&gt;&#xA;बभूव यस्य देवस्य तेजसोऽङ्गं यदद्‌भुतम् ॥ ५० ॥&lt;br&gt;&#xA;आयुधाभरणादीनि दत्तानि यैर्यथा यथा ।&lt;br&gt;&#xA;तत्सर्वं श्रोतुकामोऽस्मि त्वन्मुखाम्बुजनिर्गतम् ॥ ५१ ॥&lt;br&gt;&#xA;न हि तृप्याम्यहं ब्रह्मन् सुधामयरसं पिबन् ।&lt;br&gt;&#xA;चरितञ्च महालक्ष्यास्त्वन्मुखाम्भोजनिःसृतम् ॥ ५२ ॥&lt;br&gt;&#xA;सूत उवाच&lt;br&gt;&#xA;इति तस्य वचः श्रुत्वा राज्ञः सत्यवतीसुतः ।&lt;br&gt;&#xA;उवाच मधुरं वाक्यं प्रीणयन्निव भूपतिम् ॥ ५३ ॥&lt;br&gt;&#xA;व्यास उवाच&lt;br&gt;&#xA;शृणु राजन्महाभाग विस्तरेण ब्रवीमि ते ।&lt;br&gt;&#xA;यथामति कुरुश्रेष्ठ तस्या देहसमुद्‌भवम् ॥ ५४ ॥&lt;br&gt;&#xA;न ब्रह्मा न हरिः साक्षान्न रुद्रो न च वासवः ।&lt;br&gt;&#xA;याथातथ्येन तद्‌रूपं वक्तुमीशः कदाचन ॥ ५५ ॥&lt;br&gt;&#xA;कथं जानाम्यहं देव्या यद्‌रूपं यादृशं यतः ।&lt;br&gt;&#xA;वाचारम्भणमात्रं तदुत्पन्नेति ब्रवीमि यत् ॥ ५६ ॥&lt;br&gt;&#xA;सा नित्या सर्वदैवास्ते देवकार्यार्थसिद्धये ।&lt;br&gt;&#xA;नानारूपा त्वेकरूपा जायते कार्यगौरवात् ॥ ५७ ॥&lt;br&gt;&#xA;यथा नटो रङ्गगतो नानारूपो भवत्यसौ ।&lt;br&gt;&#xA;एकरूपस्वभावोऽपि लोकरञ्जनहेतवे ॥ ५८ ॥&lt;br&gt;&#xA;तथैषा देवकार्यार्थमरूपापि स्वलीलया ।&lt;br&gt;&#xA;करोति बहुरूपाणि निर्गुणा सगुणानि च ॥ ५९ ॥&lt;br&gt;&#xA;कार्यकर्मानुसारेण नामानि प्रभवन्ति हि ।&lt;br&gt;&#xA;धात्वर्थगुणयुक्तानि गौणानि सुबहून्यपि ॥ ६० ॥&lt;br&gt;&#xA;तद्वै बुद्ध्यनुसारेण प्रब्रवीमि नराधिप ।&lt;br&gt;&#xA;यथा तेजःसमुद्‌भूतं रूपं तस्या मनोहरम् ॥ ६१ ॥&lt;br&gt;&#xA;शङ्करस्य च यत्तेजस्तेन तन्मुखपङ्कजम् ।&lt;br&gt;&#xA;श्वेतवर्णं शुभाकारमजायत महत्तरम् ॥ ६२ ॥&lt;br&gt;&#xA;केशास्तस्यास्तथा स्निग्धा याम्येन तेजसाभवन् ।&lt;br&gt;&#xA;वक्राग्राश्चातिदीर्घा वै मेघवर्णा मनोहराः ॥ ६३ ॥&lt;br&gt;&#xA;नयनत्रितयं तस्या जज्ञे पावकतेजसा ।&lt;br&gt;&#xA;कृष्णं रक्तं तथा श्वेतं वर्णत्रयविभूषितम् ॥ ६४ ॥&lt;br&gt;&#xA;वक्रे स्निग्धे कृष्णवर्णे सन्ध्ययोस्तेजसा भ्रुवौ ।&lt;br&gt;&#xA;जाते देव्याः सुतेजस्के कामस्य धनुषीव ते ॥ ६५ ॥&lt;br&gt;&#xA;वायोश्च तेजसा शस्तौ श्रवणौ सम्बभूवतुः ।&lt;br&gt;&#xA;नातिदीर्घो नातिह्रस्वौ दोलाविव मनोभुवः ॥ ६६ ॥&lt;br&gt;&#xA;तिलपुष्पसमाकारा नासिका सुमनोहरा ।&lt;br&gt;&#xA;सञ्जाता स्निग्धवर्णा वै धनदस्य च तेजसा ॥ ६७ ॥&lt;br&gt;&#xA;दन्ताः शिखरिणः श्लक्ष्णाः कुन्दाग्रसदृशाः समाः ।&lt;br&gt;&#xA;सञ्जाताः सुप्रभा राजन् प्राजापत्येन तेजसा ॥ ६८ ॥&lt;br&gt;&#xA;अधरश्चातिरक्तोऽस्याः सञ्जातोऽरुणतेजसा ।&lt;br&gt;&#xA;उत्तरोष्ठस्तथा रम्यः कार्तिकेयस्य तेजसा ॥ ६९ ॥&lt;br&gt;&#xA;अष्टादशभुजाकारा बाहवो विष्णुतेजसा ।&lt;br&gt;&#xA;वसूनां तेजसाङ्गुल्यो रक्तवर्णास्तथाभवन् ॥ ७० ॥&lt;br&gt;&#xA;सौम्येन तेजसा जातं स्तनयोर्युग्ममुत्तमम् ।&lt;br&gt;&#xA;ऐन्द्रेणास्यास्तथा मध्यं जातं त्रिवलिसंयुतम् ॥ ७१ ॥&lt;br&gt;&#xA;जङ्घोरू वरुणस्याथ तेजसा सम्बभूवतुः ।&lt;br&gt;&#xA;नितम्बः स तु सञ्जातो विपुलस्तेजसा भुवः ॥ ७२ ॥&lt;br&gt;&#xA;एवं नारी शुभाकारा सुरूपा सुस्वरा भृशम् ।&lt;br&gt;&#xA;समुत्पन्ना तथा राजंस्तेजोराशिसमुद्‌भवा ॥ ७३ ॥&lt;br&gt;&#xA;तां दृष्ट्वा सुष्ठुसर्वाङ्गीं सुदतीं चारुलोचनाम् ।&lt;br&gt;&#xA;मुदं प्रापुः सुराः सर्वे महिषेण प्रपीडिताः ॥ ७४ ॥&lt;br&gt;&#xA;विष्णुस्त्वाह सुरान्सर्वान्भूषणान्यायुधानि च ।&lt;br&gt;&#xA;प्रयच्छन्तु शुभान्यस्यै देवाः सर्वाणि साम्प्रतम् ॥ ७५ ॥&lt;br&gt;&#xA;स्वायुधेभ्यः समुत्पाद्य तेजोयुक्तानि सत्वराः ।&lt;br&gt;&#xA;समर्पयन्तु सर्वेऽद्य देव्यै नानायुधानि वै ॥ ७६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;पञ्चमस्कन्धे देव्याः स्वरूपोद्‌भववर्णनं नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>०९</title>
      <link>https://vishvAsa.github.io/purANam/shAktam/devI-bhAgavatam/05/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/09/</guid>
      <description>&lt;p&gt;व्यास उवाच&lt;br&gt;&#xA;देवा विष्णुवचः श्रुत्वा सर्वे प्रमुदितास्तदा ।&lt;br&gt;&#xA;ददुश्च भूषणान्याशु वस्त्राणि स्वायुधानि च ॥ १ ॥&lt;br&gt;&#xA;क्षीरोदश्चाम्बरे दिव्ये रक्ते सूक्ष्मे तथाजरे ।&lt;br&gt;&#xA;निर्मलञ्च तथा हारं प्रीतस्तस्मै सुमण्डितम् ॥ २ ॥&lt;br&gt;&#xA;ददौ चूडामणिं दिव्यं सूर्यकोटिसमप्रभम् ।&lt;br&gt;&#xA;कुण्डले च तथा शुभ्रे कटकानि भुजेषु वै ॥ ३ ॥&lt;br&gt;&#xA;केयूरान्कङ्कणान्दिव्यान्नानारत्नविराजितान् ।&lt;br&gt;&#xA;ददौ तस्यै विश्वकर्मा प्रसन्नेन्द्रियमानसः ॥ ४ ॥&lt;br&gt;&#xA;नूपुरौ सुस्वरौ कान्तौ निर्मलौ रत्नभूषितौ ।&lt;br&gt;&#xA;ददौ सूर्यप्रतीकाशौ त्वष्टा तस्यै सुपादयोः ॥ ५ ॥&lt;br&gt;&#xA;तथा ग्रैवेयकं रम्यं ददौ तस्यै महार्णवः ।&lt;br&gt;&#xA;अङ्गुलीयकरत्नानि तेजोवन्ति च सर्वशः ॥ ६ ॥&lt;br&gt;&#xA;अम्लानपङ्कजां मालां गन्धाढ्यां भ्रमरानुगाम् ।&lt;br&gt;&#xA;तथैव वैजयन्तीञ्च वरुणः सम्प्रयच्छत ॥ ७ ॥&lt;br&gt;&#xA;हिमवानथ सन्तुष्टो रत्नानि विविधानि च ।&lt;br&gt;&#xA;ददौ च वाहनं सिंहं कनकाभं मनोहरम् ॥ ८ ॥&lt;br&gt;&#xA;भूषणैर्भूषिता दिव्यैः सा रराज वरा शुभा ।&lt;br&gt;&#xA;सिंहारूढा वरारोहा सर्वलक्षणसंयुता ॥ ९ ॥&lt;br&gt;&#xA;विष्णुश्चक्रात्समुत्पाद्य ददावस्यै रथाङ्गकम् ।&lt;br&gt;&#xA;सहस्रारं सुदीप्तञ्च देवारिशिरसां हरम् ॥ १० ॥&lt;br&gt;&#xA;स्वत्रिशूलात्समुत्पाद्य शङ्करः शूलमुत्तमम् ।&lt;br&gt;&#xA;ददौ देव्यै सुरारीणां कृन्तनं भयनाशनम् ॥ ११ ॥&lt;br&gt;&#xA;वरुणश्च प्रसन्नात्मा ददौ शङ्खं समुज्वलम् ।&lt;br&gt;&#xA;घोषवन्तं स्वशङ्खात्तु समुत्पाद्य सुमङ्गलम् ॥ १२ ॥&lt;br&gt;&#xA;हुताशनस्तथा शक्तिं शतघ्नीं सुमनोजवाम् ।&lt;br&gt;&#xA;प्रायच्छत्तु प्रसन्नात्मा तस्यै दैत्यविनाशिनीम् ॥ १३ ॥&lt;br&gt;&#xA;इषुधिं बाणपूर्णञ्च चापं चाद्‌भुतदर्शनम् ।&lt;br&gt;&#xA;मारुतो दत्तवांस्तस्यै दुराकर्षं खरस्वरम् ॥ १४ ॥&lt;br&gt;&#xA;स्ववज्राद्वज्रमुत्पाद्य ददाविन्द्रोऽतिदारुणम् ।&lt;br&gt;&#xA;घण्टामैरावतात्तूर्णं सुशब्दां चातिसुन्दराम् ॥ १५ ॥&lt;br&gt;&#xA;ददौ दण्डं यमः कामं कालदण्डसमुद्‌भवम् ।&lt;br&gt;&#xA;येनान्तं सर्वभूतानामकरोत्काल आगते ॥ १६ ॥&lt;br&gt;&#xA;ब्रह्मा कमण्डलुं दिव्यं गङ्गावारिप्रपूरितम् ।&lt;br&gt;&#xA;ददावस्यै मुदा युक्तो वरुणः पाशमेव च ॥ १७ ॥&lt;br&gt;&#xA;कालः खड्गं तथा चर्म प्रायच्छत्तु नराधिप ।&lt;br&gt;&#xA;परशुं विश्वकर्मा च तीक्ष्णमस्यै ददावथ ॥ १८ ॥&lt;br&gt;&#xA;धनदस्तु सुरापूर्णं पानपात्रं सुवर्णजम् ।&lt;br&gt;&#xA;पङ्कजं वरुणश्चादाद्देव्यै दिव्यं मनोहरम् ॥ १९ ॥&lt;br&gt;&#xA;गदां कौमोदकीं त्वष्टा घण्टाशतनिनादिनीम् ।&lt;br&gt;&#xA;अदात्तस्यै प्रसन्नात्मा सुरशत्रुविनाशिनीम् ॥ २० ॥&lt;br&gt;&#xA;अस्त्राण्यनेकरूपाणि तथाभेद्यञ्च दंशनम् ।&lt;br&gt;&#xA;ददौ त्वष्टा जगन्मात्रे निजरश्मीन्दिवाकरः ॥ २१ ॥&lt;br&gt;&#xA;सायुधां भूषणैर्युक्तां दृष्ट्वा ते विस्मयं गताः ।&lt;br&gt;&#xA;तुष्टुवुस्तां सुरा देवीं त्रैलोक्यमोहिनीं शिवाम् ॥ २२ ॥&lt;br&gt;&#xA;देवा ऊचुः&lt;br&gt;&#xA;नमः शिवायै कल्याण्यै शान्त्यै पुष्ट्यै नमो नमः ।&lt;br&gt;&#xA;भगवत्यै नमो देव्यै रुद्राण्यै सततं नमः ॥ २३ ॥&lt;br&gt;&#xA;कालरात्र्यै तथाम्बायै इन्द्राण्यै ते नमो नमः ।&lt;br&gt;&#xA;सिद्ध्यै बुद्ध्यै तथा वृद्ध्यै वैष्णव्यै ते नमो नमः ॥ २४ ॥&lt;br&gt;&#xA;पृथिव्यां या स्थिता पृथ्व्या न ज्ञाता पृथिवीञ्च या ।&lt;br&gt;&#xA;अन्तःस्थिता यमयति वन्दे तामीश्वरीं पराम् ॥ २५ ॥&lt;br&gt;&#xA;मायायां या स्थिता ज्ञाता मायया न च तामजाम् ।&lt;br&gt;&#xA;अन्तःस्थिता प्रेरयति प्रेरयित्रीं नुमः शिवाम् ॥ २६ ॥&lt;br&gt;&#xA;कल्याणं कुरु भो मातस्त्राहि नः शत्रुतापितान् ।&lt;br&gt;&#xA;जहि पापं हयारिं त्वं तेजसा स्वेन मोहितम् ॥ २७ ॥&lt;br&gt;&#xA;खलं मायाविनं घोरं स्त्रीवध्यं वरदर्पितम् ।&lt;br&gt;&#xA;दुःखदं सर्वदेवानां नानारूपधरं शतम् ॥ २८ ॥&lt;br&gt;&#xA;त्वमेका सर्वदेवानां शरणं भक्तवत्सले ।&lt;br&gt;&#xA;पीडितान्दानवेनाद्य त्राहि देवि नमोऽस्तु ते ॥ २९ ॥&lt;br&gt;&#xA;व्यास उवाच&lt;br&gt;&#xA;एवं स्तुता तदा देवी सुरैः सर्वसुखप्रदा ।&lt;br&gt;&#xA;तानुवाच महादेवी स्मितपूर्वं शुभं वचः ॥ ३० ॥&lt;br&gt;&#xA;देव्युवाच&lt;br&gt;&#xA;भयं त्यजन्तु गीर्वाणा महिषान्मन्दचेतसः ।&lt;br&gt;&#xA;हनिष्यामि रणेऽद्यैव वरदृप्तं विमोहितम् ॥ ३१ ॥&lt;br&gt;&#xA;व्यास उवाच&lt;br&gt;&#xA;इत्युक्त्वा सा सुरान्देवी जहासातीव सुस्वरम् ।&lt;br&gt;&#xA;चित्रमेतच्च संसारे भ्रममोहयुतं जगत् ॥ ३२ ॥&lt;br&gt;&#xA;ब्रह्मविष्णुमहेशाद्याः सेन्द्राश्चान्ये सुरास्तथा ।&lt;br&gt;&#xA;कम्पयुक्ता भयत्रस्ता वर्तन्ते महिषात्किल ॥ ३३ ॥&lt;br&gt;&#xA;अहो दैवबलं घोरं दुर्जयं सुरसत्तमाः ।&lt;br&gt;&#xA;कालः कर्तास्ति दुःखानां सुखानां प्रभुरीश्वरः ॥ ३४ ॥&#xA;सृष्टिपालनसंहारे समर्था अपि ते यदा ।&lt;br&gt;&#xA;मुह्यन्ति क्लेशसन्तप्ता महिषेण प्रपीडिताः ॥ ३५ ॥&lt;br&gt;&#xA;इति कृत्वा स्मितं देवी साट्टहासं चकार ह ।&lt;br&gt;&#xA;उच्चैः शब्दं महाघोरं दानवानां भयप्रदम् ॥ ३६ ॥&lt;br&gt;&#xA;चकम्पे वसुधा तत्र श्रुत्वा तच्छब्दमद्‌भुतम् ।&lt;br&gt;&#xA;चेलुश्च पर्वताः सर्वे चुक्षोभाब्धिश्च वीर्यवान् ॥ ३७ ॥&lt;br&gt;&#xA;मेरुश्चचाल शब्देन दिशः सर्वाः प्रपूरिताः ।&lt;br&gt;&#xA;भयं जग्मुस्तदा श्रुत्वा दानवास्तत्स्वनं महत् ॥ ३८ ॥&lt;br&gt;&#xA;जय पाहीति देवास्तामूचुः परमहर्षिताः ।&lt;br&gt;&#xA;महिषोऽपि स्वनं श्रुत्वा चुकोप मदगर्वितः ॥ ३९ ॥&lt;br&gt;&#xA;किमेतदिति तान्दैत्यान्पप्रच्छ स्वनशङ्‌कितः ।&lt;br&gt;&#xA;गच्छन्तु त्वरिता दूता ज्ञातुं शब्दसमुद्‌भवम् ॥ ४० ॥&lt;br&gt;&#xA;कृतः केनायमत्युग्रः शब्दः कर्णव्यथाकरः ।&lt;br&gt;&#xA;देवो वा दानवो वापि यो भवेत्स्वनकारकः ॥ ४१ ॥&lt;br&gt;&#xA;गृहीत्वा तं दुरात्मानं मत्समीपं नयन्त्विह ।&lt;br&gt;&#xA;हनिष्यामि दुराचारं गर्जन्तं स्मयदुर्मदम् ॥ ४२ ॥&lt;br&gt;&#xA;क्षीणायुष्यं मन्दमतिं नयामि यमसादनम् ।&lt;br&gt;&#xA;पराजिताः सुराः कामं न गर्जन्ति भयातुराः ॥ ४३ ॥&lt;br&gt;&#xA;नासुरा मम वश्यास्ते कस्येदं मूढचेष्टितम् ।&lt;br&gt;&#xA;त्वरिता मामुपायान्तु ज्ञात्वा शब्दस्य कारणम् ॥ ४४ ॥&lt;br&gt;&#xA;अहं गत्वा हनिष्यामि तं पापं वितथश्रमम् ।&lt;br&gt;&#xA;व्यास उवाच&lt;br&gt;&#xA;इत्युक्तास्तेन ते दूता देवीं सर्वाङ्गसुन्दरीम् ॥ ४५ ॥&lt;br&gt;&#xA;अष्टादशभुजां दिव्यां सर्वाभरणभूषिताम् ।&lt;br&gt;&#xA;सर्वलक्षणसम्पन्नां वरायुधधरां शुभाम् ॥ ४६ ॥&lt;br&gt;&#xA;दधतीं चषकं हस्ते पिबन्तीं च मुहुर्मधु ।&lt;br&gt;&#xA;संवीक्ष्य भयभीतास्ते जग्मुस्त्रस्ताः सुशङ्‌किताः ॥ ४७ ॥&lt;br&gt;&#xA;सकाशे महिषस्याशु तमूचुः स्वनकारणम् ।&lt;/p&gt;</description>
    </item>
    <item>
      <title>१०</title>
      <link>https://vishvAsa.github.io/purANam/shAktam/devI-bhAgavatam/05/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/10/</guid>
      <description>&lt;p&gt;व्यास उवाच&lt;br&gt;&#xA;इति तस्य वचः श्रुत्वा प्रहस्य प्रमदोत्तमा ।&lt;br&gt;&#xA;तमुवाच महाराज मेघगम्भीरया गिरा ॥ १ ॥&lt;br&gt;&#xA;देव्युवाच&lt;br&gt;&#xA;मन्त्रिवर्य सुराणां वै जननीं विद्धि मां किल ।&lt;br&gt;&#xA;महालक्ष्मीमिति ख्यातां सर्वदैत्यनिषूदिनीम् ॥ २ ॥&lt;br&gt;&#xA;प्रार्थिताहं सुरैः सर्वैर्महिषस्य वधाय च ।&lt;br&gt;&#xA;पीडितैर्दानवेन्द्रेण यज्ञभागबहिष्कृतैः ॥ ३ ॥&lt;br&gt;&#xA;तस्मादिहागतास्म्यद्य तद्वधार्थं कृतोद्यमा ।&lt;br&gt;&#xA;एकाकिनी न सैन्येन संयुता मन्त्रिसत्तम ॥ ४ ॥&lt;br&gt;&#xA;यत्त्वयाहं सामपूर्वं कृत्वा स्वागतमादरात् ।&lt;br&gt;&#xA;उक्ता मधुरया वाचा तेन तुष्टास्मि तेऽनघ ॥ ५ ॥&lt;br&gt;&#xA;नोचेद्धन्मि दृशा त्वां वै कालाग्निसमया किल ।&lt;br&gt;&#xA;कस्य प्रीतिकरं न स्यान्माधुर्यवचनं खलु ॥ ६ ॥&lt;br&gt;&#xA;गच्छ तं महिषं पापं वद मद्वचनादिदम् ।&lt;br&gt;&#xA;गच्छ पातालमधुना जीवितेच्छा यदस्ति ते ॥ ७ ॥&lt;br&gt;&#xA;नोचेत्कृतागसं दुष्टं हनिष्यामि रणाङ्गणे ।&lt;br&gt;&#xA;मद्‌बाणक्षुण्णदेहस्त्वं गन्तासि यमसादनम् ॥ ८ ॥&lt;br&gt;&#xA;दयालुत्वं ममेदं त्वं विदित्वा गच्छ सत्वरम् ।&lt;br&gt;&#xA;हते त्वयि सुरा मूढ स्वर्गं प्राप्स्यन्ति सत्वरम् ॥ ९ ॥&lt;br&gt;&#xA;तस्माद्‌ गच्छस्व त्यक्त्वैको मेदिनीञ्च ससागराम् ।&lt;br&gt;&#xA;पातालं तरसा मन्द यावद्‌ बाणा न मेऽपतन् ॥ १० ॥&lt;br&gt;&#xA;युद्धेच्छा चेन्मनसि ते तर्ह्येहि त्वरितोऽसुर ।&lt;br&gt;&#xA;वीरैर्महाबलैः सर्वैर्नयामि यमसादनम् ॥ ११ ॥&lt;br&gt;&#xA;युगे युगे महामूढ हतास्त्वत्सदृशाः किल ।&lt;br&gt;&#xA;असङ्ख्यातास्तथा त्वां वै हनिष्यामि रणाङ्गणे ॥ १२ ॥&lt;br&gt;&#xA;साफल्यं कुरु शस्त्राणां धारणे तु श्रमोऽन्यथा ।&lt;br&gt;&#xA;तद्युध्यस्व मया सार्धं समरे स्मरपीडितः ॥ १३ ॥&lt;br&gt;&#xA;मा गर्वं कुरु दुष्टात्मन् यन्मेऽस्ति ब्रह्मणो वरः ।&lt;br&gt;&#xA;स्त्रीवध्यत्वे त्वया मूढ पीडिताः सुरसत्तमाः ॥ १४ ॥&lt;br&gt;&#xA;कर्तव्यं वचनं धातुस्तेनाहं त्वामुपागता ।&lt;br&gt;&#xA;स्त्रीरूपमतुलं कृत्वा सत्यं हन्तुं कृतागसम् ॥ १५ ॥&lt;br&gt;&#xA;यथेच्छं गच्छ वा मूढ पातालं पन्नगावृतम् ।&lt;br&gt;&#xA;हित्वा भूसुरसद्माद्य जीवितेच्छा यदस्ति ते ॥ १६ ॥&lt;br&gt;&#xA;व्यास उवाच&lt;br&gt;&#xA;इत्युक्तः स ततो देव्या मन्त्रिश्रेष्ठो बलान्वितः ।&lt;br&gt;&#xA;प्रत्युवाच निशम्यासौ वचनं हेतुगर्भितम् ॥ १७ ॥&lt;br&gt;&#xA;देवि स्त्रीसदृशं वाक्यं ब्रूषे त्वं मदगर्विता ।&lt;br&gt;&#xA;क्वासौ क्व त्वं कथं युद्धमसम्भाव्यमिदं किल ॥ १८ ॥&lt;br&gt;&#xA;एकाकिनी पुनर्बाला प्रारब्धयौवना मृदुः ।&lt;br&gt;&#xA;महिषोऽसौ महाकायो दुर्विभाव्यं हि सङ्गतम् ॥ १९ ॥&lt;br&gt;&#xA;सैन्यं बहुविधं तस्य हस्त्यश्वरथसङ्कुलम् ।&lt;br&gt;&#xA;पदातिगणसंविद्धं नानायुधविराजितम् ॥ २० ॥&lt;br&gt;&#xA;कः श्रमः करिराजस्य मालतीपुष्पमर्दने ।&lt;br&gt;&#xA;मारणे तव वामोरु महिषस्य तथा रणे ॥ २१ ॥&lt;br&gt;&#xA;यदि त्वां परुषं वाक्यं ब्रवीमि स्वल्पमप्यहम् ।&lt;br&gt;&#xA;शृङ्गारे तद्विरुद्धं हि रसभङ्गाद्‌बिभेम्यहम् ॥ २२ ॥&lt;br&gt;&#xA;राजास्माकं सुररिपुर्वर्तते त्वयि भक्तिमान् ।&lt;br&gt;&#xA;साममेव मया वाच्यं दानयुक्तं तथा वचः ॥ २३ ॥&lt;br&gt;&#xA;नोचेद्धन्म्यहमद्यैव बाणेन त्वां मृषावदाम् ।&lt;br&gt;&#xA;मिथ्याभिमानचतुरां रूपयौवनगर्विताम् ॥ २४ ॥&lt;br&gt;&#xA;स्वामी मे मोहितः श्रुत्वा रूपं ते भुवनातिगम् ।&lt;br&gt;&#xA;तत्प्रियार्थं प्रियं कामं वक्तव्यं त्वयि यन्मया ॥ २५ ॥&lt;br&gt;&#xA;राज्यं तव धनं सर्वं दासस्ते महिषः किल ।&lt;br&gt;&#xA;कुरु भावं विशालाक्षि त्यक्त्वा रोषं मृतिप्रदम् ॥ २६ ॥&lt;br&gt;&#xA;पतामि पादयोस्तेऽहं भक्तिभावेन भामिनि ।&lt;br&gt;&#xA;पट्टराज्ञी महाराज्ञो भव शीघ्रं शुचिस्मिते ॥ २७ ॥&lt;br&gt;&#xA;त्रैलोक्यविभवं सर्वं प्राप्स्यसि त्वमनाविलम् ।&lt;br&gt;&#xA;सुखं संसारजं सर्वं महिषस्य परिग्रहात् ॥ २८ ॥&lt;br&gt;&#xA;देव्युवाच&lt;br&gt;&#xA;शृणु साचिव वक्ष्यामि वाक्यानां सारमुत्तमम् ।&lt;br&gt;&#xA;शास्त्रदृष्टेन मार्गेण चातुर्यमनुचिन्त्य च ॥ २९ ॥&lt;br&gt;&#xA;महिषस्य प्रधानस्त्वं मया ज्ञातं धिया किल ।&lt;br&gt;&#xA;पशुबुद्धिस्वभावोऽसि वचनात्तव साम्प्रतम् ॥ ३० ॥&lt;br&gt;&#xA;मन्त्रिणस्त्वादृशा यस्य स कथं बुद्धिमान्भवेत् ।&lt;br&gt;&#xA;उभयोः सदृशो योगः कृतोऽयं विधिना किल ॥ ३१ ॥&lt;br&gt;&#xA;यदुक्तं स्त्रीस्वभावासि तद्विचारस्य मूढ किम् ।&lt;br&gt;&#xA;पुमान्नाहं तत्स्वभावाभवंस्त्रीवेषधारिणी ॥ ३२ ॥&lt;br&gt;&#xA;याचितं मरणं पूर्वं स्त्रिया त्वत्प्रभुणा यथा ।&lt;br&gt;&#xA;तस्मान्मन्येऽतिमूर्खोऽसौ न वीररसवित्तमः ॥ ३३ ॥&#xA;कामिन्या मरणं क्लीबरतिदं शूरदुःखदम् ।&lt;br&gt;&#xA;प्रार्थितं प्रभुणा तेन महिषेणात्मबुद्धिना ॥ ३४ ॥&lt;br&gt;&#xA;तस्मात्स्त्रीरूपमाधाय कार्यं कर्तुमुपागता ।&lt;br&gt;&#xA;कथं बिभेमि त्वद्वाक्यैर्धर्मशास्त्रविरोधकैः ॥ ३५ ॥&lt;br&gt;&#xA;विपरीतं यदा दैवं तृणं वज्रसमं भवेत् ।&lt;br&gt;&#xA;विधिश्चेत्सुमुखः कामं कुलिशं तूलवत्तदा ॥ ३६ ॥&lt;br&gt;&#xA;किं सैन्यैरायुधैः किं वा प्रपञ्चैर्दुर्गसेवनैः ।&lt;br&gt;&#xA;मरणं साम्प्रतं यस्य तस्य सैन्यैस्तु किं फलम् ॥ ३७ ॥&lt;br&gt;&#xA;यदायं देहसम्बन्धो जीवस्य कालयोगतः ।&lt;br&gt;&#xA;तदैव लिखितं सर्वं सुखं दुःखं तथा मृतिः ॥ ३८ ॥&lt;br&gt;&#xA;यस्य येन प्रकारेण मरणं दैवनिर्मितम् ।&lt;br&gt;&#xA;तस्य तेनैव जायेत नान्यथेति विनिश्चयः ॥ ३९ ॥&lt;br&gt;&#xA;ब्रह्मादीनां यथा काले नाशोत्पत्ती विनिर्मिते ।&lt;br&gt;&#xA;तथैव भवतः कामं किमन्येषां विचार्यते ॥ ४० ॥&lt;br&gt;&#xA;ये मृत्युधर्मिणस्तेषां वरदानेन दर्पिताः ।&lt;br&gt;&#xA;मरिष्यामो न मन्यन्ते ते मूढा मन्दचेतसः ॥ ४१ ॥&lt;br&gt;&#xA;तस्माद्‌ गच्छ नृपं ब्रूहि वचनं मम सत्वरम् ।&lt;br&gt;&#xA;यदाज्ञापयते भूपस्तत्कर्तव्यं त्वया किल ॥ ४२ ॥&lt;br&gt;&#xA;मघवा स्वर्गमाप्नोतु देवाः सन्तु हविर्भुजः ।&lt;br&gt;&#xA;यूयं प्रयात पातालं यदि जीवितुमिच्छथ ॥ ४३ ॥&lt;br&gt;&#xA;अन्यथा चेन्मतिर्मन्द महिषस्य दुरात्मनः ।&lt;br&gt;&#xA;तद्युध्यस्व मया सार्धं मरणाय कृतादरः ॥ ४४ ॥&lt;br&gt;&#xA;मन्यसे सङ्गरे भग्ना देवा विष्णुपुरोगमाः ।&lt;br&gt;&#xA;दैवं हि कारणं तत्र वरदानं प्रजापतेः ॥ ४५ ॥&lt;br&gt;&#xA;व्यास उवाच&lt;br&gt;&#xA;इति देव्या वचः श्रुत्वा चिन्तयामास दानवः ।&lt;br&gt;&#xA;किं कर्तव्यं मया युद्धं गन्तव्यं वा नृपं प्रति ॥ ४६ ॥&lt;br&gt;&#xA;विवाहार्थमिहाज्ञप्तो राज्ञा कामातुरेण वै ।&lt;br&gt;&#xA;तत्कथं विरसं कृत्वा गच्छेयं नृपसन्निधौ ॥ ४७ ॥&lt;br&gt;&#xA;इयं बुद्धिः समीचीना यद्‌ व्रजामि कलिं विना ।&lt;br&gt;&#xA;यथागतं तथा शीघ्रं राज्ञे संवेदयाम्यहम् ॥ ४८ ॥&lt;br&gt;&#xA;स प्रमाणं पुनः कार्ये राजा मतिमतां वरः ।&lt;br&gt;&#xA;करिष्यति विचार्यैव सचिवैर्निपुणैः सह ॥ ४९ ॥&lt;br&gt;&#xA;सहसा न मया युद्धं कर्तव्यमनया सह ।&lt;br&gt;&#xA;जये पराजये वापि भूपतेरप्रियं भवेत् ॥ ५० ॥&lt;br&gt;&#xA;यदि मां सुन्दरी हन्यादहं वा हन्मि तां पुनः ।&lt;br&gt;&#xA;येन केनाप्युपायेन स कुप्येत्पार्थिवः किल ॥ ५१ ॥&lt;br&gt;&#xA;तस्मात्तत्रैव गत्वाहं बोधयिष्यामि तं नृपम् ।&lt;br&gt;&#xA;यथाद्याभिहितं देव्या यथारुचि करोतु सः ॥ ५२ ॥&lt;br&gt;&#xA;व्यास उवाच&lt;br&gt;&#xA;इति सञ्चिन्त्य मेधावी जगाम नृपसन्निधौ ।&lt;br&gt;&#xA;प्रणम्य तमुवाचेदं कृताञ्जलिरमात्यकः ॥ ५३ ॥&lt;/p&gt;</description>
    </item>
    <item>
      <title>११</title>
      <link>https://vishvAsa.github.io/purANam/shAktam/devI-bhAgavatam/05/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/11/</guid>
      <description>&lt;p&gt;व्यास उवाच&lt;br&gt;&#xA;इति तस्य वचः श्रुत्वा महिषो मदविह्वलः ।&lt;br&gt;&#xA;मन्त्रिवृद्धान् समाहूय राजा वचनमब्रवीत् ॥ १ ॥&lt;br&gt;&#xA;राजोवाच&lt;br&gt;&#xA;मन्त्रिणः किं च कर्तव्यं विश्रब्धं ब्रूत मा चिरम् ।&lt;br&gt;&#xA;आगता देवविहिता मायेयं शाम्बरीव किम् ॥ २ ॥&lt;br&gt;&#xA;कार्येऽस्मिन्निपुणा यूयमुपायेषु विचक्षणाः ।&lt;br&gt;&#xA;सामादिषु च कर्तव्यः कोऽत्र मह्यं ब्रुवन्तु च ॥ ३ ॥&lt;br&gt;&#xA;मन्त्रिण ऊचुः&lt;br&gt;&#xA;सत्यं सदैव वक्तव्यं प्रियञ्च नृपसत्तम ।&lt;br&gt;&#xA;कार्यं हितकरं नूनं विचार्य विबुधैः किल ॥ ४ ॥&lt;br&gt;&#xA;सत्यं च हितकृद्‌राजन्प्रियं चाहितकृद्‌भवेत् ।&lt;br&gt;&#xA;यथौषधं नृणां लोके ह्यप्रियं रोगनाशनम् ॥ ५ ॥&lt;br&gt;&#xA;सत्यस्य श्रोता मन्ता च दुर्लभः पृथिवीपते ।&lt;br&gt;&#xA;वक्तापि दुर्लभः कामं बहवश्चाटुभाषकाः ॥ ६ ॥&lt;br&gt;&#xA;कथं ब्रूमोऽत्र नृपते विचारे गहने त्विह ।&lt;br&gt;&#xA;शुभं वाप्यशुभं वापि को वेत्ति भुवनत्रये ॥ ७ ॥&lt;br&gt;&#xA;राजोवाच&lt;br&gt;&#xA;स्वस्वमत्यनुसारेण ब्रुवन्त्वद्य पृथक्पृथक् ।&lt;br&gt;&#xA;येषां हि यादृशो भावस्तच्छ्रुत्वा चिन्तयाम्यहम् ॥ ८ ॥&lt;br&gt;&#xA;बहूनां मतमाज्ञाय विचार्य च पुनः पुनः ।&lt;br&gt;&#xA;यच्छ्रेयस्तद्धि कर्तव्यं कार्यं कार्यविचक्षणैः ॥ ९ ॥&lt;br&gt;&#xA;व्यास उवाच&lt;br&gt;&#xA;तस्यैवं वचनं श्रुत्वा विरूपाक्षो महाबलः ।&lt;br&gt;&#xA;उवाच तरसा वाक्यं रञ्जयन्पृथिवीपतिम् ॥ १० ॥&lt;br&gt;&#xA;विरूपाक्ष उवाच&lt;br&gt;&#xA;राजन्नारी वराकीयं सा ब्रूते मदगर्विता ।&lt;br&gt;&#xA;विभीषिकामात्रमिदं ज्ञातव्यं वचनं त्वया ॥ ११ ॥&lt;br&gt;&#xA;को बिभेति स्त्रियो वाक्यैर्दुरुक्तै रणदुर्मदैः ।&lt;br&gt;&#xA;अनृतं साहसं चेति जानन्नारीविचेष्टितम् ॥ १२ ॥&lt;br&gt;&#xA;जित्वा त्रिभुवनं राजन्नद्य कान्ताभयेन वै ।&lt;br&gt;&#xA;दीनत्वेऽप्ययशो नूनं वीरस्य भुवने भवेत् ॥ १३ ॥&lt;br&gt;&#xA;तस्माद्याम्यहमेकाकी युद्धाय चण्डिकां प्रति ।&lt;br&gt;&#xA;हनिष्ये तां महाराज निर्भयो भव साम्प्रतम् ॥ १४ ॥&lt;br&gt;&#xA;सेनावृतोऽहं गत्वा तां शस्त्रास्त्रैर्विविधैः किल ।&lt;br&gt;&#xA;निषूदयामि दुर्मर्षां चण्डिकां चण्डविक्रमाम् ॥ १५ ॥&lt;br&gt;&#xA;बद्ध्वा सर्पमयैः पाशैरानयिष्ये तवान्तिकम् ।&lt;br&gt;&#xA;वशगा तु सदा ते स्यात्पश्य राजन् बलं मम ॥ १६ ॥&lt;br&gt;&#xA;व्यास उवाच&lt;br&gt;&#xA;विरूपाक्षवचः श्रुत्वा दुर्धरो वाक्यमब्रवीत् ।&lt;br&gt;&#xA;सत्यमुक्तं वचो राजन् विरूपाक्षेण धीमता ॥ १७ ॥&lt;br&gt;&#xA;ममापि वचनं श्लक्ष्णं श्रोतव्यं धीमता त्वया ।&lt;br&gt;&#xA;कामातुरैषा सुदती लक्ष्यतेऽप्यनुमानतः ॥ १८ ॥&lt;br&gt;&#xA;भवत्येवंविधा कामं नायिका रूपगर्विता ।&lt;br&gt;&#xA;भीषयित्वा वरारोहा त्वां वशे कर्तुमिच्छति ॥ १९ ॥&lt;br&gt;&#xA;हावोऽयं मानिनीनां वै तं वेत्ति रसवित्तमः ।&lt;br&gt;&#xA;वक्रोक्तिरेषा कामिन्याः प्रियं प्रति परायणम् ॥ २० ॥&lt;br&gt;&#xA;वेत्ति कोऽपि नरः कामं कामशास्त्रविचक्षणः ।&lt;br&gt;&#xA;यदुक्तं नाम बाणैस्त्वा वधिष्ये रणमूर्धनि ॥ २१ ॥&lt;br&gt;&#xA;हेतुगर्भमिदं वाक्यं ज्ञातव्यं हेतुवित्तमैः ।&lt;br&gt;&#xA;बाणास्तु मानिनीनां वै कटाक्षा एव विश्रुताः ॥ २२ ॥&lt;br&gt;&#xA;पुष्पाञ्जलिमयाश्चान्ये व्यङ्ग्यानि वचनानि च ।&lt;br&gt;&#xA;का शक्तिरन्यबाणानां प्रेरणे त्वयि पार्थिव ॥ २३ ॥&lt;br&gt;&#xA;तादृशीनां न सा शक्तिर्ब्रह्मविष्णुहरादिषु ।&lt;br&gt;&#xA;ययोक्तं नेत्रबाणैस्त्वां हनिष्ये मन्द पार्थिवम् ॥ २४ ॥&lt;br&gt;&#xA;विपरीतं परिज्ञातं तेनारसविदा किल ।&lt;br&gt;&#xA;पातयिष्यामि शय्यायां रणमय्यां पतिं तव ॥ २५ ॥&lt;br&gt;&#xA;विपरीतरतिकीडाभाषणं ज्ञेयमेव तत् ।&lt;br&gt;&#xA;करिष्ये विगतप्राणं यदुक्तं वचनं तया ॥ २६ ॥&lt;br&gt;&#xA;वीर्यं प्राणा इति प्रोक्तं तद्विहीनं न चान्यथा ।&lt;br&gt;&#xA;व्यङ्ग्याधिक्येन वाक्येन वरयत्युत्तमा नृप ॥ २७ ॥&lt;br&gt;&#xA;तद्वै विचारतो ज्ञेयं रसग्रन्थविचक्षणैः ।&lt;br&gt;&#xA;इति ज्ञात्वा महाराज कर्तव्यं रससंयुतम् ॥ २८ ॥&lt;br&gt;&#xA;सामदानद्वयं तस्या नान्योपायोऽस्ति भूपते ।&lt;br&gt;&#xA;रुष्टा वा गर्विता वापि वशगा मानिनी भवेत् ॥ २९ ॥&lt;br&gt;&#xA;तादृशैर्मधुरैर्वाक्यैरानयिष्ये तवान्तिकम् ।&lt;br&gt;&#xA;किं बहूक्तेन मे राजन् कर्तव्या वशवर्तिनी ॥ ३० ॥&lt;br&gt;&#xA;गत्वा मयाधुनैवेयं किङ्करीव सदैव ते ।&lt;br&gt;&#xA;व्यास उवाव&lt;br&gt;&#xA;इत्थं निशम्य तद्वाक्यं ताम्रस्तत्त्वविचक्षणः ॥ ३१ ॥&lt;br&gt;&#xA;उवाच वचनं राजन्निशामय मयोदितम् ।&lt;br&gt;&#xA;हेतुमद्धर्मसहितं रसयुक्तं नयान्वितम् ॥ ३२ ॥&#xA;नैषा कामातुरा बाला नानुरक्ता विचक्षणा ।&lt;br&gt;&#xA;व्यङ्ग्यानि नैव वाक्यानि तयोक्तानि तु मानद ॥ ३३ ॥&lt;br&gt;&#xA;चित्रमत्र महाबाहो यदेका वरवर्णिनी ।&lt;br&gt;&#xA;निरालम्बा समायाति चित्ररूपा मनोहरा ॥ ३४ ॥&lt;br&gt;&#xA;अष्टादशभुजा नारी न श्रुता न च वीक्षिता ।&lt;br&gt;&#xA;केनापि त्रिषु लोकेषु पराक्रमवती शुभा ॥ ३५ ॥&lt;br&gt;&#xA;आयुधान्यपि तावन्ति धृतानि बलवन्ति च ।&lt;br&gt;&#xA;विपरीतमिदं मन्ये सर्वं कालकृतं नृप ॥ ३६ ॥&lt;br&gt;&#xA;स्वप्नानि दुर्निमित्तानि मया दृष्टानि वै निशि ।&lt;br&gt;&#xA;तेन जानाम्यहं नूनं वैशसं समुपागतम् ॥ ३७ ॥&lt;br&gt;&#xA;कृष्णाम्बरधरा नारी रुदती च गृहाङ्गणे ।&lt;br&gt;&#xA;दृष्टा स्वप्नेऽप्युषःकाले चिन्तितव्यस्तदत्ययः ॥ ३८ ॥&lt;br&gt;&#xA;विकृताः पक्षिणो रात्रौ रोरुवन्ति गृहे गृहे ।&lt;br&gt;&#xA;उत्पाता विविधा राजन् प्रभवन्ति गृहे गृहे ॥ ३९ ॥&lt;br&gt;&#xA;तेन जानाम्यहं नूनं कारणं किञ्चिदेव हि ।&lt;br&gt;&#xA;यत्त्वां प्रार्थयते बाला युद्धाय कृतनिश्चया ॥ ४० ॥&lt;br&gt;&#xA;नैषास्ति मानुषी नो वा गान्धर्वी न तथासुरी ।&lt;br&gt;&#xA;देवैः कृतेयं ज्ञातव्या माया मोहकरी विभो ॥ ४१ ॥&lt;br&gt;&#xA;कातरत्वं न कर्तव्यं ममैतन्मतमित्यलम् ।&lt;br&gt;&#xA;कर्तव्यं सर्वथा युद्धं यद्‌भाव्यं तद्‌भविष्यति ॥ ४२ ॥&lt;br&gt;&#xA;को वेद दैवकर्तव्यं शुभं वाप्यशुभं तथा ।&lt;br&gt;&#xA;अवलम्ब्य धिया धैर्यं स्थातव्यं वै विचक्षणैः ॥ ४३ ॥&lt;br&gt;&#xA;जीवितं मरणं पुंसां दैवाधीनं नराधिप ।&lt;br&gt;&#xA;कोऽपि नैवान्यथा कर्तुं समर्थो भुवनत्रये ॥ ४४ ॥&lt;br&gt;&#xA;महिष उवाच&lt;br&gt;&#xA;गच्छ ताम्र महाभाग युद्धाय कृतनिश्चयः ।&lt;br&gt;&#xA;तामानय वरारोहां जित्वा धर्मेण मानिनीम् ॥ ४५ ॥&lt;br&gt;&#xA;न भवेद्वशगा नारी सङ्ग्रामे यदि सा तव ।&lt;br&gt;&#xA;हन्तव्या नान्यथा कामं माननीया प्रयत्नतः ॥ ४६ ॥&lt;br&gt;&#xA;वीरस्त्वमसि सर्वज्ञ कामशास्त्रविशारदः ।&lt;br&gt;&#xA;येन केनाप्युपायेन जेतव्या वरवर्णिनी ॥ ४७ ॥&lt;br&gt;&#xA;त्वरन्वीर महाबाहो सैन्येन महता वृतः ।&lt;br&gt;&#xA;तत्र गत्वा त्वया ज्ञेया विचार्य च पुनः पुनः ॥ ४८ ॥&lt;br&gt;&#xA;किमर्थमागता चेयं ज्ञातव्यं तद्धि कारणम् ।&lt;br&gt;&#xA;कामाद्वा वैरभावाच्च माया कस्येयमित्युत ॥ ४९ ॥&lt;br&gt;&#xA;आदौ तन्निश्चयं कृत्वा ज्ञातव्यं तच्चिकीर्षितम् ।&lt;br&gt;&#xA;पश्चाद्युद्धं प्रकर्तव्यं यथायोग्यं यथाबलम् ॥ ५० ॥&lt;br&gt;&#xA;कातरत्वं न कर्तव्यं निर्दयत्वं तथा न च ।&lt;br&gt;&#xA;यादृशं हि मनस्तस्याः कर्तव्यं तादृशं त्वया ॥ ५१ ॥&lt;br&gt;&#xA;व्यास उवाच&lt;br&gt;&#xA;इति तद्‌भाषितं श्रुत्वा ताम्रः कालवशं गतः ।&lt;br&gt;&#xA;निर्गतः सैन्यसंयुक्तः प्रणम्य महिषं नृपम् ॥ ५२ ॥&lt;br&gt;&#xA;गच्छन्मार्गे दुरात्मासौ शकुनान्वीक्ष्य दारुणान् ।&lt;br&gt;&#xA;विस्मयञ्च भयं प्राप यममार्गप्रदर्शकान् ॥ ५३ ॥&lt;br&gt;&#xA;सगत्वा तां समालोक्य देवीं सिंहोपरिस्थिताम् ।&lt;br&gt;&#xA;स्तूयमानां सुरैः सर्वैः सर्वायुधविभूषिताम् ॥ ५४ ॥&lt;br&gt;&#xA;तामुवाच विनीतः सन् वाक्यं मधुरया गिरा ।&lt;br&gt;&#xA;सामभावं समाश्रित्य विनयावनतः स्थितः ॥ ५५ ॥&lt;br&gt;&#xA;देवि दैत्येश्वरः शृङ्गी त्वद्‌रूपगुणमोहितः ।&lt;br&gt;&#xA;स्पृहां करोति महिषस्त्वत्पाणिग्रहणाय च ॥ ५६ ॥&lt;br&gt;&#xA;भावं कुरु विशालाक्षि तस्मिन्नमरदुर्जये ।&lt;br&gt;&#xA;पतिं तं प्राप्य मृद्वङ्‌गि नन्दने विहराद्‌भुते ॥ ५७ ॥&lt;br&gt;&#xA;सर्वाङ्गसुन्दरं देहं प्राप्य सर्वसुखास्पदम् ।&lt;br&gt;&#xA;सुखं सर्वात्मना ग्राह्यं दुःखं हेयमिति स्थितिः ॥ ५८ ॥&lt;br&gt;&#xA;करभोरु किमर्थं ते गृहीतान्यायुधान्यलम् ।&lt;br&gt;&#xA;पुष्पकन्दुकयोग्यास्ते कराः कमलकोमलाः ॥ ५९ ॥&lt;br&gt;&#xA;भ्रूचापे विद्यमानेऽपि धनुषा किं प्रयोजनम् ।&lt;br&gt;&#xA;कटाक्षा विशिखाः सन्ति किं बाणैर्निष्प्रयोजनैः ॥ ६० ॥&lt;br&gt;&#xA;संसारे दुःखदं युद्धं न कर्तव्यं विजानता ।&lt;br&gt;&#xA;लोभासक्ताः प्रकुर्वन्ति सङ्ग्रामञ्च परस्परम् ॥ ६१ ॥&lt;br&gt;&#xA;पुष्पैरपि न योद्धव्यं किं पुनर्निशितैः शरैः ।&lt;br&gt;&#xA;भेदनं निजगात्राणां कस्य तज्जायते मुदे ॥ ६२ ॥&lt;br&gt;&#xA;तस्मात्त्वमपि तन्वङ्‌गि प्रसादं कर्तुमर्हसि ।&lt;br&gt;&#xA;भर्तारं भज मे नाथं देवदानवपूजितम् ॥ ६३ ॥&lt;br&gt;&#xA;स तेऽत्र वाञ्छितं सर्वं करिष्यति मनोरथम् ।&lt;br&gt;&#xA;त्वं पट्टमहिषी राज्ञः सर्वथा नात्र संशयः ॥ ६४ ॥&lt;br&gt;&#xA;वचनं कुरु मे देवि प्राप्स्यसे सुखमुत्तमम् ।&lt;br&gt;&#xA;सङ्ग्रामे जयसन्देहः कष्टं प्राप्य न संशयः ॥ ६५ ॥&lt;br&gt;&#xA;जानासि राजनीतिं त्वं यथावद्वरवर्णिनि ।&lt;br&gt;&#xA;भुङ्क्ष्व राज्यसुखं पूर्णं वर्षाणामयुतायुतम् ॥ ६६ ॥&lt;br&gt;&#xA;पुत्रस्ते भविता कान्तः सोऽपि राजा भविष्यति ।&lt;br&gt;&#xA;यौवने क्रीडयित्वान्ते वार्धक्ये सुखमाप्स्यसि ॥ ६७ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां पञ्चमस्कन्धे&lt;br&gt;&#xA;ताम्रकृतं देवीं प्रति विस्रंसनवचनवर्णनं नामैकादशोऽध्यायः ॥ ११ ॥&lt;/p&gt;</description>
    </item>
    <item>
      <title>१२</title>
      <link>https://vishvAsa.github.io/purANam/shAktam/devI-bhAgavatam/05/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/12/</guid>
      <description>&lt;p&gt;व्यास उवाच&lt;br&gt;&#xA;तन्निशम्य वचस्तस्य ताम्रस्य जगदम्बिका ।&lt;br&gt;&#xA;मेघगम्भीरया वाचा हसन्ती तमुवाच ह ॥ १ ॥&lt;br&gt;&#xA;देव्युवाच&lt;br&gt;&#xA;गच्छ ताम्र पतिं ब्रूहि मुमूर्षुं मन्दचेतसम् ।&lt;br&gt;&#xA;महिषं चातिकामार्तं मूढं ज्ञानविवर्जितम् ॥ २ ॥&lt;br&gt;&#xA;यथा ते महिषी माता प्रौढा यवसभक्षिणी ।&lt;br&gt;&#xA;नाहं तथा शृङ्गवती लम्बपुच्छा महोदरी ॥ ३ ॥&lt;br&gt;&#xA;न कामयेऽहं देवेशं नैव विष्णुं न शङ्करम् ।&lt;br&gt;&#xA;धनदं वरुणं नैव ब्रह्माणं न च पावकम् ॥ ४ ॥&lt;br&gt;&#xA;एतान्देवगणान्हित्वा पशुं केन गुणेन वै ।&lt;br&gt;&#xA;वृणोम्यहं वृथा लोके गर्हणा मे भवेदिति ॥ ५ ॥&lt;br&gt;&#xA;नाहं पतिंवरा नारी वर्तते मे पतिः प्रभुः ।&lt;br&gt;&#xA;सर्वकर्ता सर्वसाक्षी ह्यकर्ता निःस्पृहः स्थिरः ॥ ६ ॥&lt;br&gt;&#xA;निर्गुणो निर्ममोऽनन्तो निरालम्बो निराश्रयः ।&lt;br&gt;&#xA;सर्वज्ञः सर्वगः साक्षी पूर्णः पूर्णाशयः शिवः ॥ ७ ॥&lt;br&gt;&#xA;सर्वावासक्षमः शान्तः सर्वदृक्सर्वभावनः ।&lt;br&gt;&#xA;तं त्यक्त्वा महिषं मन्दं कथं सेवितुमुत्सहे ॥ ८ ॥&lt;br&gt;&#xA;प्रबुध्य युध्यतां कामं करोमि यमवाहनम् ।&lt;br&gt;&#xA;अथवा मनुजानां वै करिष्ये जलवाहकम् ॥ ९ ॥&lt;br&gt;&#xA;जीवितेच्छास्ति चेत्पाप गच्छ पातालमाशु वै ।&lt;br&gt;&#xA;समस्तैर्दानवैर्युक्तस्त्वन्यथा हन्मि सङ्गरे ॥ १० ॥&lt;br&gt;&#xA;कामं सदृशयोर्योगः संसारे सुखदो भवेत् ।&lt;br&gt;&#xA;अन्यथा दुःखदो भूयादज्ञानाद्यदि कल्पितः ॥ ११ ॥&lt;br&gt;&#xA;मूर्खस्त्वमसि यद्‌ ब्रूषे पतिं मे भज भामिनि ।&lt;br&gt;&#xA;क्वाहं क्व महिषः शृङ्गी सम्बन्धः कीदृशो द्वयोः ॥ १२ ॥&lt;br&gt;&#xA;गच्छ युध्यस्व वा कामं हनिष्येऽहं सबान्धवम् ।&lt;br&gt;&#xA;यज्ञभागं देवलोकं नोचेत्त्यक्त्वा सुखी भव ॥ १३ ॥&lt;br&gt;&#xA;व्यास उवाच&lt;br&gt;&#xA;इत्युक्त्वा सा तदा देवी जगर्ज भृशमद्‌भुतम् ।&lt;br&gt;&#xA;कल्पान्तसदृशं नादं चक्रे दैत्यभयावहम् ॥ १४ ॥&lt;br&gt;&#xA;चकम्पे वसुधा चेलुस्तेन शब्देन भूधराः ।&lt;br&gt;&#xA;गर्भाश्च दैत्यपत्नीनां सस्रंसुर्गर्जितस्वनात् ॥ १५ ॥&lt;br&gt;&#xA;ताम्रः श्रुत्वा च तं शब्दं भयत्रस्तमनास्तदा ।&lt;br&gt;&#xA;पलायनं ततः कृत्वा जगाम महिषान्तिकम् ॥ १६ ॥&lt;br&gt;&#xA;नगरे तस्य ये दैत्यास्तेऽपि चिन्तामवाप्नुवन् ।&lt;br&gt;&#xA;बधिरीकृतकर्णाश्च पलायनपरा नृप ॥ १७ ॥&lt;br&gt;&#xA;तदा क्रोधेन सिंहोऽपि ननाद भृशमुत्सटः ।&lt;br&gt;&#xA;तेन नादेन दैतेया भयं जग्मुरपि स्फुटम् ॥ १८ ॥&lt;br&gt;&#xA;ताम्रं समागतं दृष्ट्वा हयारिरपि मोहितः ।&lt;br&gt;&#xA;चिन्तयामास सचिवैः किं कर्तव्यमतः परम् ॥ १९ ॥&lt;br&gt;&#xA;दुर्गग्रहो वा कर्तव्यो युद्धं निर्गत्य वा पुनः ।&lt;br&gt;&#xA;पलायने कृते श्रेयो भवेद्वा दानवोत्तमाः ॥ २० ॥&lt;br&gt;&#xA;बुद्धिमन्तो दुराधर्षाः सर्वशास्त्रविशारदाः ।&lt;br&gt;&#xA;मन्त्रः खलु प्रकर्तव्यः सुगुप्तः कार्यसिद्धये ॥ २१ ॥&lt;br&gt;&#xA;मन्त्रमूलं स्मृतं राज्यं यदि स स्यात्सुरक्षितः ।&lt;br&gt;&#xA;मन्त्रिभिश्च सदाचारैर्विधेयः सर्वथा बुधैः ॥ २२ ॥&lt;br&gt;&#xA;मन्त्रभेदे विनाशः स्याद्‌राज्यस्य भूपतेस्तथा ।&lt;br&gt;&#xA;तस्माद्‌भेदभयाद्‌ गुप्तः कर्तव्यो भूतिमिच्छता ॥ २३ ॥&lt;br&gt;&#xA;तदत्र मन्त्रिभिर्वाच्यं वचनं हेतुमद्धितम् ।&lt;br&gt;&#xA;कालदेशानुसारेण विचिन्त्य नीतिनिर्णयम् ॥ २४ ॥&lt;br&gt;&#xA;या योषात्र समायाता प्रबला देवनिर्मिता ।&lt;br&gt;&#xA;एकाकिनी निरालम्बा कारणं तद्विचिन्त्यताम् ॥ २५ ॥&lt;br&gt;&#xA;युद्धं प्रार्थयते बाला किमाश्चर्यमतः परम् ।&lt;br&gt;&#xA;श्रेयोऽत्र विपरीतं वा को वेत्ति भुवनत्रये ॥ २६ ॥&lt;br&gt;&#xA;न बहूनां जयोऽप्यस्ति नैकस्य च पराजयः ।&lt;br&gt;&#xA;दैवाधीनौ सदा ज्ञेयौ युद्धे जयपराजयौ ॥ २७ ॥&lt;br&gt;&#xA;उपायवादिनः प्राहुर्दैवं किं केन वीक्षितम् ।&lt;br&gt;&#xA;अदृष्टमिति यन्नाम प्रवदन्ति मनीषिणः ॥ २८ ॥&lt;br&gt;&#xA;तत्सत्त्वेऽपि प्रमाणं किं कातराशावलम्बनम् ।&lt;br&gt;&#xA;न समर्थजनानां हि दैवं कुत्रापि लक्ष्यते ॥ २९ ॥&lt;br&gt;&#xA;उद्यमो दैवमेतौ हि शूरकातरयोर्मतम् ।&lt;br&gt;&#xA;विचिन्त्याद्य धिया सर्वं कर्तव्यं कार्यमादरात् ॥ ३० ॥&lt;br&gt;&#xA;व्यास उवाच&lt;br&gt;&#xA;इति राज्ञो वचः श्रुत्वा हेतुगर्भं महायशाः ।&lt;br&gt;&#xA;बिडालाख्यो महाराजमित्युवाच कृताञ्जलिः ॥ ३१ ॥&lt;br&gt;&#xA;राजन्नेषा विशालाक्षी ज्ञातव्या यत्नतः पुनः ।&lt;br&gt;&#xA;किमर्थमिह सम्प्राप्ता कुतः कस्य परिग्रहः ॥ ३२ ॥&lt;br&gt;&#xA;मरणं ते परिज्ञाय स्त्रिया सर्वात्मना सुरैः ।&lt;br&gt;&#xA;प्रेषिता पद्मपत्राक्षी समुत्पाद्य स्वतेजसा ॥ ३३ ॥&#xA;तेऽपि छन्नाः स्थिताः खेऽत्र सर्वे युद्धदिदृक्षवः ।&lt;br&gt;&#xA;समयेऽस्याः सहायास्ते भविष्यन्ति युयुत्सवः ॥ ३४ ॥&lt;br&gt;&#xA;पुरतः कामिनीं कृत्वा ते वै विष्णुपुरोगमाः ।&lt;br&gt;&#xA;वधिष्यन्ति च नः सर्वान्सा त्वां युद्धे हनिष्यति ॥ ३५ ॥&lt;br&gt;&#xA;एतच्चिकीर्षितं तेषां मया ज्ञातं नराधिप ।&lt;br&gt;&#xA;भवितव्यस्य न ज्ञानं वर्तते मम सर्वथा ॥ ३६ ॥&lt;br&gt;&#xA;योद्धव्यं न त्वयाद्येति नाहं वक्तुं क्षमः प्रभो ।&lt;br&gt;&#xA;प्रमाणं त्वं महाराज कार्येऽत्र देवनिर्मिते ॥ ३७ ॥&lt;br&gt;&#xA;तदर्थेऽस्माभिरनिशं मर्तव्यं कार्यगौरवात् ।&lt;br&gt;&#xA;विहर्तव्यं त्वया सार्धमेष धर्मोऽनुजीविनाम् ॥ ३८ ॥&lt;br&gt;&#xA;विचारोऽत्र महानस्ति यदेका कामिनी नृप ।&lt;br&gt;&#xA;युद्धं प्रार्थयतेऽस्माभिः ससैन्यैर्बलदर्पितैः ॥ ३९ ॥&lt;br&gt;&#xA;दुर्मुख उवाच&lt;br&gt;&#xA;राजन् युद्धे जयो नोऽद्य भविता वेद्म्यहं किल ।&lt;br&gt;&#xA;पलायनं न कर्तव्यं यशोहानिकरं नृणाम् ॥ ४० ॥&lt;br&gt;&#xA;इन्द्रादीनां संयुगेऽपि न कृतं यज्जुगुप्सितम् ।&lt;br&gt;&#xA;एकाकिनीं स्त्रियं प्राप्य को हि कुर्यात्पलायनम् ॥ ४१ ॥&lt;br&gt;&#xA;तस्माद्युद्धं प्रकर्तव्यं मरणं वा रणे जयः ।&lt;br&gt;&#xA;यद्‌भावि तद्‌भवत्येव कात्र चिन्ता विपश्यतः ॥ ४२ ॥&lt;br&gt;&#xA;मरणेऽत्र यशःप्राप्तिर्जीवने च तथा सुखम् ।&lt;br&gt;&#xA;उभयं मनसा कृत्वा कर्तव्यं युद्धमद्य वै ॥ ४३ ॥&lt;br&gt;&#xA;पलायने यशोहानिर्मरणं चायुषः क्षये ।&lt;br&gt;&#xA;तस्माच्छोको न कर्तव्यो जीविते मरणे वृथा ॥ ४४ ॥&lt;/p&gt;</description>
    </item>
    <item>
      <title>१३</title>
      <link>https://vishvAsa.github.io/purANam/shAktam/devI-bhAgavatam/05/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/13/</guid>
      <description>&lt;p&gt;व्यास उवाच&lt;br&gt;&#xA;इत्युक्त्वा तौ महाबाहू दैत्यौ बाष्कलदुर्मुखौ ।&lt;br&gt;&#xA;जग्मतुर्मददिग्धाङ्गौ सर्वशस्त्रास्त्रकोविदौ ॥ १ ॥&lt;br&gt;&#xA;तौ गत्वा समरे देवीमूचतुर्वचनं तदा ।&lt;br&gt;&#xA;दानवौ च मदोन्मत्तौ मेघगम्भीरया गिरा ॥ २ ॥&lt;br&gt;&#xA;देवि देवा जिता येन महिषेण महात्मना ।&lt;br&gt;&#xA;वरय त्वं वरारोहे सर्वदैत्याधिपं नृपम् ॥ ३ ॥&lt;br&gt;&#xA;स कृत्वा मानुषं रूपं सर्वलक्षणसंयुतम् ।&lt;br&gt;&#xA;भूषितं भूषणैर्दिव्यैस्त्वामेष्यति रहः किल ॥ ४ ॥&lt;br&gt;&#xA;त्रैलोक्यविभवं कामं त्वमेष्यसि शुचिस्मिते ।&lt;br&gt;&#xA;महिषे परमं भावं कुरु कान्ते मनोगतम् ॥ ५ ॥&lt;br&gt;&#xA;कृत्वा पतिं महावीरं संसारसुखमद्‌भुतम् ।&lt;br&gt;&#xA;त्वं प्राप्स्यसि पिकालापे योषितां खलु वाञ्छितम् ॥ ६ ॥&lt;br&gt;&#xA;देव्युवाच&lt;br&gt;&#xA;जाल्म त्वं किं विजानासि नारीयं काममोहिता ।&lt;br&gt;&#xA;मन्दबुद्धिबलात्यर्थं भजेयं महिषं शठम् ॥ ७ ॥&lt;br&gt;&#xA;कुलशीलगुणैस्तुल्यं तं भजन्ति कुलस्त्रियः ।&lt;br&gt;&#xA;अधिकं रूपचातुर्यबुद्धिशीलक्षमादिभिः ॥ ८ ॥&lt;br&gt;&#xA;का नु कामातुरा नारी भजेच्च पशुरूपिणम् ।&lt;br&gt;&#xA;पशूनामधमं नूनं महिषं देवरूपिणी ॥ ९ ॥&lt;br&gt;&#xA;गच्छतं महिषं तूर्णं भूपं बाष्कलदुर्मुखौ ।&lt;br&gt;&#xA;वदतं मद्वचो दैत्यं गजतुल्यं विषाणिनम् ॥ १० ॥&lt;br&gt;&#xA;पातालं गच्छ वाभ्येत्य सङ्ग्रामं कुरु वा मया ।&lt;br&gt;&#xA;रणे जाते सहस्राक्षो निर्भयः स्यादिति धुवम् ॥ ११ ॥&lt;br&gt;&#xA;हत्वाहं त्वां गमिष्यामि नान्यथा गमनं मम ।&lt;br&gt;&#xA;इत्थं ज्ञात्वा सुदुर्बुद्धे यथेच्छसि तथा कुरु ॥ १२ ॥&lt;br&gt;&#xA;मामनिर्जित्य भूभागे न स्थानं ते कदाचन ।&lt;br&gt;&#xA;भविष्यति चतुष्पाद दिवि वा गिरिकन्दरे ॥ १३ ॥&lt;br&gt;&#xA;व्यास उवाच&lt;br&gt;&#xA;इत्युक्तौ तौ तया दैत्यौ कोपाकुलितलोचनौ ।&lt;br&gt;&#xA;धनुर्बाणधरौ वीरौ युद्धकामौ बभूवतुः ॥ १४ ॥&lt;br&gt;&#xA;कृत्वा सुविपुलं नादं देवी सा निर्भया स्थिता ।&lt;br&gt;&#xA;उभौ च चक्रतुस्तीव्रा बाणवृष्टिं कुरूद्वह ॥ १५ ॥&lt;br&gt;&#xA;भगवत्यपि बाणौघान्मुमोच दानवौ प्रति ।&lt;br&gt;&#xA;कृत्वातिमधुरं नादं देवकार्यार्थसिद्धये ॥ १६ ॥&lt;br&gt;&#xA;तयोस्तु बाष्कलस्तूर्णं सम्मुखोऽभूद्‌ रणाङ्गणे ।&lt;br&gt;&#xA;दुर्मुखः प्रेक्षकस्तत्र देवीमभिमुखः स्थितः ॥ १७ ॥&lt;br&gt;&#xA;तयोर्युद्धमभूद्‌ घोरं देवीबाष्कलयोस्तदा ।&lt;br&gt;&#xA;बाणासिपरिघाघातैर्भयदं मन्दचेतसाम् ॥ १८ ॥&lt;br&gt;&#xA;ततः क्रुद्धा जगन्माता दृष्ट्वा तं युद्धदुर्मदम् ।&lt;br&gt;&#xA;जघान पञ्चभिर्बाणैः कर्णाकृष्टैः शिलाशितैः ॥ १९ ॥&lt;br&gt;&#xA;दानवोऽपि शरान्देव्याश्चिच्छेद निशितैः शरैः ।&lt;br&gt;&#xA;सप्तभिस्ताडयामास देवीं सिंहोपरिस्थिताम् ॥ २० ॥&lt;br&gt;&#xA;सापि तं दशभिस्तीक्ष्णैः सुपीतैः सायकैः खलम् ।&lt;br&gt;&#xA;जघान तच्छरांश्छित्त्वा जहास च मुहुर्मुहुः ॥ २१ ॥&lt;br&gt;&#xA;अर्धचन्द्रेण बाणेन चिच्छेद च शरासनम् ।&lt;br&gt;&#xA;बाष्कलोऽपि गदां गृह्य देवीं हन्तुमुपाययौ ॥ २२ ॥&lt;br&gt;&#xA;आगच्छन्तं गदापाणिं दानवं मदगर्वितम् ।&lt;br&gt;&#xA;चण्डिका स्वगदापातैः पातयामास भूतले ॥ २३ ॥&lt;br&gt;&#xA;बाष्कलः पतितो भूमौ मुहूर्तादुत्थितः पुनः ।&lt;br&gt;&#xA;चिक्षेप च गदां सोऽपि चण्डिकां चण्डविक्रमः ॥ २४ ॥&lt;br&gt;&#xA;तमागच्छन्तमालोक्य देवी शूलेन वक्षसि ।&#xA;जघान बाष्कलं क्रुद्धा पपात च ममार सः ॥ २५ ॥&lt;br&gt;&#xA;पतिते बाष्कले सैन्यं भग्नं तस्य दुरात्मनः ।&lt;br&gt;&#xA;जयेति च मुदा देवाश्चुक्रुशुर्गगने स्थिताः ॥ २६ ॥&lt;br&gt;&#xA;तस्मिंश्च निहते दैत्ये दुर्मुखोऽतिबलान्वितः ।&lt;br&gt;&#xA;आजगाम रणे देवीं क्रोधसंरक्तलोचनः ॥ २७ ॥&lt;br&gt;&#xA;तिष्ठ तिष्ठाबले सोऽपि भाषमाणः पुनः पुनः ।&lt;br&gt;&#xA;धनुर्बाणधरः श्रीमान्‌रथस्थः कवचावृतः ॥ २८ ॥&lt;br&gt;&#xA;तमागच्छन्तमालोक्य देवी शङ्खमवादयत् ।&lt;br&gt;&#xA;कोपयन्ती दानवं तं ज्याघोषञ्च चकार ह ॥ २९ ॥&lt;br&gt;&#xA;सोऽपि बाणान्मुमोचाशु तीक्ष्णानाशीविषोपमान् ।&lt;br&gt;&#xA;स्वबाणैस्तान्महामाया चिच्छेद च ननाद च ॥ ३० ॥&lt;br&gt;&#xA;तयोः परस्परं युद्धं बभूव तुमुलं नृप ।&lt;br&gt;&#xA;बाणशक्तिगदाघातैर्मुसलैस्तोमरैस्तथा ॥ ३१ ॥&lt;br&gt;&#xA;रणभूमौ तदा जाता रुधिरौघवहा नदी ।&lt;br&gt;&#xA;पतितानि तदा तीरे शिरांसि प्रबभुस्तदा ॥ ३२ ॥&lt;br&gt;&#xA;यथा सन्तरणार्थाय यमकिङ्करनायकैः ।&lt;br&gt;&#xA;तुम्बीफलानि नीतानि नवशिक्षापरैर्मुदा ॥ ३३ ॥&lt;br&gt;&#xA;रणभूमिस्तदा घोरा बभूवातीव दुर्गमा ।&lt;br&gt;&#xA;शरीरैः पतितैर्भूमौ खाद्यमानैर्वृकादिभिः ॥ ३४ ॥&lt;br&gt;&#xA;गोमायुसारमेयाश्च काकाः कङ्का अयोमुखाः ।&lt;br&gt;&#xA;गृध्रा श्येनाश्च खादन्ति शरीराणि दुरात्मनाम् ॥ ३५ ॥&lt;br&gt;&#xA;ववौ वायुश्च दुर्गन्धो मृतानां देहसङ्गतः ।&lt;br&gt;&#xA;अभूत्किलकिलाशब्दः खगानां पलभक्षिणाम् ॥ ३६ ॥&lt;br&gt;&#xA;तदा चुकोप दुष्टात्मा दुर्मुखः कालमोहितः ।&lt;br&gt;&#xA;देवीमुवाच गर्वेण कृत्वा चोर्ध्वकरं शुभम् ॥ ३७ ॥&lt;br&gt;&#xA;गच्छ चण्डि हनिष्यामि त्वामद्यैव सुबालिशे ।&lt;br&gt;&#xA;दैत्यं वा भज वामोरु महिषं मदगर्वितम् ॥ ३८ ॥&lt;br&gt;&#xA;देव्युवाच&lt;br&gt;&#xA;आसन्नमरणः कामं प्रलपस्यद्य मोहितः ।&lt;br&gt;&#xA;अद्यैव त्वां हनिष्यामि यथायं बाष्कलो हतः ॥ ३९ ॥&lt;br&gt;&#xA;गच्छ वा तिष्ठ वा मन्द मरणं यदि रोचते ।&lt;br&gt;&#xA;हत्वा त्वां वै वधिष्यामि बालिशं महिषीसुतम् ॥ ४० ॥&lt;br&gt;&#xA;तच्छ्रुत्वा वचनं तस्या दुर्मुखो मर्तुमुद्यतः ।&lt;br&gt;&#xA;मुमोच बाणवृष्टिं तु चण्डिकां प्रति दारुणाम् ॥ ४१ ॥&lt;br&gt;&#xA;सापि तां तरसा छित्त्वा बाणवृष्टिं शितैः शरैः ।&lt;br&gt;&#xA;जघान दानवं कृद्धा वृत्रं वज्रधरो यथा ॥ ४२ ॥&lt;br&gt;&#xA;तयोः परस्परं युद्धं सञ्जातं चातिकर्कशम् ।&lt;br&gt;&#xA;भयदं कातराणाञ्च शूराणां बलवर्धनम् ॥ ४३ ॥&lt;br&gt;&#xA;देवी चिच्छेद तरसा धनुस्तस्य करे स्थितम् ।&lt;br&gt;&#xA;तथैव पञ्चभिर्बाणैर्बभञ्ज रथमुत्तमम् ॥ ४४ ॥&lt;br&gt;&#xA;रथे भग्ने महाबाहुः पदातिर्दुर्मुखस्तदा ।&lt;br&gt;&#xA;गदां गहीत्वा दुर्धर्षां जगाम चण्डिकां प्रति ॥ ४५ ॥&lt;br&gt;&#xA;चकार स गदाघातं सिंहमौलौ महाबलः ।&lt;br&gt;&#xA;न चचाल हरिः स्थानात्ताडितोऽपि महाबलः ॥ ४६ ॥&lt;br&gt;&#xA;अम्बिका तं समालोक्य गदापाणिं पुरःस्थितम् ।&lt;br&gt;&#xA;खड्गेन शितधारेण शिरश्चिच्छेद मौलिमत् ॥ ४७ ॥&lt;br&gt;&#xA;छिन्ने च मस्तके भूमौ पपात दुर्मुखो मृतः ।&lt;br&gt;&#xA;जयशब्दं तदा चक्रुर्मुदिता निर्जरा भृशम् ॥ ४८ ॥&lt;br&gt;&#xA;तुष्टुवुस्तां तदा देवीं दुर्मुखे निहतेऽमराः ।&lt;br&gt;&#xA;पुष्पवृष्टिं तथा चक्रुर्जयशब्दं नभःस्थिताः ॥ ४९ ॥&lt;br&gt;&#xA;ऋषयः सिद्धगन्धर्वाः सविद्याधरकिन्नराः ।&lt;br&gt;&#xA;जहृषुस्तं हतं दृष्ट्वा दानवं रणमस्तके ॥ ५० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां पञ्चमस्कन्धे&lt;br&gt;&#xA;महिषसेनाधिप-बाष्कलदुर्मुखनिपातनवर्णनं नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>१४</title>
      <link>https://vishvAsa.github.io/purANam/shAktam/devI-bhAgavatam/05/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/14/</guid>
      <description>&lt;p&gt;व्यास उवाच&lt;br&gt;&#xA;दुर्मुखं निहतं श्रुत्वा महिषः क्रोधमूर्च्छितः ।&lt;br&gt;&#xA;उवाच दानवान्सर्वान्किं जातमिति चासकृत् ॥ १ ॥&lt;br&gt;&#xA;निहतौ दानवौ शूरौ रणे दुर्मुखबाष्कलौ ।&lt;br&gt;&#xA;तन्व्या तत्परमाश्चर्यं पश्यन्तु दैवचेष्टितम् ॥ २ ॥&lt;br&gt;&#xA;कालो हि बलवान्कर्ता सततं सुखदुःखयोः ।&lt;br&gt;&#xA;नराणां परतन्त्राणां पुण्यपापानुयोगतः ॥ ३ ॥&lt;br&gt;&#xA;निहतौ दानवश्रेष्ठौ किं कर्तव्यमतः परम् ।&lt;br&gt;&#xA;ब्रुवन्तु मिलिताः सर्वे यद्युक्तं कार्यसङ्कटे ॥ ४ ॥&lt;br&gt;&#xA;व्यास उवाच&lt;br&gt;&#xA;एवं ब्रुवति राजेन्द्र महिषेऽतिबलान्विते ।&lt;br&gt;&#xA;चिक्षुराख्यस्तु सेनानीस्तमुवाच महारथः ॥ ५ ॥&lt;br&gt;&#xA;राजन्नहं हनिष्यामि का चिन्ता स्त्रीविहिंसने ।&lt;br&gt;&#xA;इत्युक्त्वा स्वबलैर्युक्तः प्रययौ रथसंयुतः ॥ ६ ॥&lt;br&gt;&#xA;द्वितीयं पार्ष्णिरक्षं तु कृत्वा ताम्रं महाबलम् ।&lt;br&gt;&#xA;महता सैन्यघोषेण पूरयन्गगनं दिशः ॥ ७ ॥&lt;br&gt;&#xA;तमागच्छन्तमालोक्य देवी भगवती शिवा ।&lt;br&gt;&#xA;चकार शङ्खज्याघोषं घण्टानादं महाद्‌भुतम् ॥ ८ ॥&lt;br&gt;&#xA;तत्रसुस्तेन शब्देन ते च सर्वे सुरारयः ।&lt;br&gt;&#xA;किमेतदिति भाषन्तो दुद्रुवुर्भयकम्पिताः ॥ ९ ॥&lt;br&gt;&#xA;चिक्षुराख्यस्तु तान्दृष्ट्वा पलायनपरायणान् ।&lt;br&gt;&#xA;उवाचातीव सङ्कुद्धः किं भयं वः समागतम् ॥ १० ॥&lt;br&gt;&#xA;अद्यैवाहं हनिष्यामि बाणैर्बालां मदोन्नताम् ।&lt;br&gt;&#xA;तिष्ठन्त्वत्र भयं त्यक्त्वा दैत्याः समरमूर्धनि ॥ ११ ॥&lt;br&gt;&#xA;इत्युक्त्वा दानवश्रेष्ठश्चापपाणिर्बलान्वितः ।&lt;br&gt;&#xA;आगत्य सङ्गरे देवीमित्युवाच गतव्यथः ॥ १२ ॥&lt;br&gt;&#xA;किं गर्जसि विशालाक्षि भीषयन्तीतरान्नरान् ।&lt;br&gt;&#xA;नाहं बिभेमि तन्वङ्‌गि श्रुत्वा तेऽद्य विचेष्टितम् ॥ १३ ॥&lt;br&gt;&#xA;स्त्रीवधे दूषणं ज्ञात्वा तथैवाकीर्तिसम्भवम् ।&lt;br&gt;&#xA;उपेक्षां कुरुते चित्तं मदीयं वामलोचने ॥ १४ ॥&lt;br&gt;&#xA;स्त्रीणां युद्धं कटाक्षैश्च तथा हावैश्च सुन्दरि ।&lt;br&gt;&#xA;न शस्त्रैर्विहितं क्वापि त्वादृशीनां कदाचन ॥ १५ ॥&lt;br&gt;&#xA;पुष्पैरपि न योद्धव्यं किं पुनर्निशितैः शरैः ।&lt;br&gt;&#xA;भवादृशीनां देहेषु दुनोति मालतीदलम् ॥ १६ ॥&lt;br&gt;&#xA;धिग्जन्म मानुषे लोके क्षात्रधर्मानुजीविनाम् ।&lt;br&gt;&#xA;लालितोऽयं प्रियो देहः कृन्तनीयः शितैः शरैः ॥ १७ ॥&lt;br&gt;&#xA;तैलाभ्यङ्गैः पुष्पवातैस्तथा मिष्टान्नभोजनैः ।&lt;br&gt;&#xA;पोषितोऽयं प्रियो देहो घातनीयः परेषुभिः ॥ १८ ॥&lt;br&gt;&#xA;देहं छित्त्वासिधाराभिर्धनभृज्जायते नरः ।&lt;br&gt;&#xA;धिग्धनं दुःखदं पूर्वं पश्चात्किं सुखदं भवेत् ॥ १९ ॥&lt;br&gt;&#xA;त्वमप्यज्ञैव वामोरु युद्धमाकाङ्क्षसे यतः ।&lt;br&gt;&#xA;सुखं सम्भोगजं त्यक्त्वा कं गुणं वेत्सि सङ्गरे ॥ २० ॥&lt;br&gt;&#xA;खड्गपातं गदाघातं भेदनञ्ज शिलीमुखैः ।&lt;br&gt;&#xA;मरणान्ते तु संस्कारो गोमायुमुखकर्षणम् ॥ २१ ॥&lt;br&gt;&#xA;तस्यैव कविभिर्धूर्तैः कृतं चातीव शंसनम् ।&lt;br&gt;&#xA;रणे मृतानां स्वःप्राप्तिरर्थवादोऽस्ति केवलः ॥ २२ ॥&lt;br&gt;&#xA;तस्माद्‌ गच्छ वरारोहे यत्र ते रमते मनः ।&lt;br&gt;&#xA;भज वा भूपतिं नाथं हयारिं सुरमर्दनम् ॥ २३ ॥&lt;br&gt;&#xA;व्यास उवाच&lt;br&gt;&#xA;एवं ब्रुवाणं तं दैत्यं प्रोवाच जगदम्बिका ।&lt;br&gt;&#xA;किं मृषा भाषसे मूढ बुद्धिमानिव पण्डितः ॥ २४ ॥&lt;br&gt;&#xA;नीतिशास्त्रं न जानासि विद्यां चान्वीक्षिकीं तथा ।&lt;br&gt;&#xA;न सेवितास्त्वया वृद्धा न धर्मे मतिरस्ति ते ॥ २५ ॥&lt;br&gt;&#xA;मूर्खसेवापरो यस्मात्तस्मात्त्वं मूर्ख एव हि ।&lt;br&gt;&#xA;राजधर्मं न जानासि किं ब्रवीषि ममाग्रतः ॥ २६ ॥&lt;br&gt;&#xA;सङ्ग्रामे महिषं हत्वा कृत्वा रुधिरकर्दमम् ।&lt;br&gt;&#xA;यशःस्तम्भं स्थिरं कृत्वा गमिष्यामि यथासुखम् ॥ २७ ॥&lt;br&gt;&#xA;देवानां दुःखदातारं दानवं मदगर्वितम् ।&#xA;हनिष्येऽहं दुराचारं युद्धं कुरु स्थिरो भव ॥ २८ ॥&lt;br&gt;&#xA;जीवितेच्छास्ति चेन्मूढ महिषस्य तथा तव ।&lt;br&gt;&#xA;तदा गच्छन्तु पातालं दानवाः सर्व एव ते ॥ २९ ॥&lt;br&gt;&#xA;मुमूर्षा यदि वश्चित्ते युद्धं कुर्वन्तु सत्वराः ।&lt;br&gt;&#xA;सर्वानेव वधिष्यामि निश्चयोऽयं ममाधुना ॥ ३० ॥&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं तस्या दानवो बलदर्पितः ।&lt;br&gt;&#xA;मुमोच बाणवृष्टिं तां घनवृष्टिमिवापराम् ॥ ३१ ॥&lt;br&gt;&#xA;चिच्छेद तस्य सा बाणान्स्वबाणैर्निशितैस्तदा ।&lt;br&gt;&#xA;जघान तं तथा घोरैराशीविषसमैः शरैः ॥ ३२ ॥&lt;br&gt;&#xA;युद्धं परस्परं तत्र बभूव विस्मयप्रदम् ।&lt;br&gt;&#xA;गदया घातयामास तं रथाज्जगदम्बिका ॥ ३३ ॥&lt;br&gt;&#xA;मूर्च्छां प्राप स दुष्टात्मा गदयाभिहतो भृशम् ।&lt;br&gt;&#xA;मुहूर्तद्वयमात्रं तु रथोपस्थ इवाचलः ॥ ३४ ॥&lt;br&gt;&#xA;तं तथा मूर्च्छितं दृष्ट्वा ताम्रः परबलार्दनः ।&lt;br&gt;&#xA;आजगाम रणे योद्धुं चण्डिकां प्रति चापलात् ॥ ३५ ॥&lt;br&gt;&#xA;आगच्छन्तं तु तं वीक्ष्य हसन्ती प्राह चण्डिका ।&lt;br&gt;&#xA;एह्येहि दानवश्रेष्ठ यमलोकं नयाम्यहम् ॥ ३६ ॥&lt;br&gt;&#xA;किं भवद्‌भिः समायातैरबलैश्च गतायुषैः ।&lt;br&gt;&#xA;महिषः किं गृहे मूढः करोति जीवनोद्यमम् ॥ ३७ ॥&lt;br&gt;&#xA;किं भवद्‌भिर्हतैर्मन्दैर्ममापि विफलः श्रमः ।&lt;br&gt;&#xA;अहते महिषे पापे सुरशत्रौ दुरात्मनि ॥ ३८ ॥&lt;br&gt;&#xA;तस्माद्यूयं गृहं गत्वा महिषं प्रेषयन्त्विह ।&lt;br&gt;&#xA;पश्येन्मां सोऽपि मन्दात्मा यादृशीं तादृशीं स्थिताम् ॥ ३९ ॥&lt;br&gt;&#xA;ताम्रस्तद्वचनं श्रुत्वा बाणवृष्टिं चकार ह ।&lt;br&gt;&#xA;चण्डिकां प्रति कोपेन कर्णाकृष्टशरासनः ॥ ४० ॥&lt;br&gt;&#xA;भगवत्यपि ताम्राक्षी समाकृष्य शरासनम् ।&lt;br&gt;&#xA;बाणान्मुमोच तरसा हन्तुकामा सुराहितम् ॥ ४१ ॥&lt;br&gt;&#xA;चिक्षुराख्योऽपिबलवान्मूर्च्छां त्यक्त्वोत्थितः पुनः ।&lt;br&gt;&#xA;गृहीत्वा सशरं चापं तस्थौ तत्सम्मुखः क्षणात् ॥ ४२ ॥&lt;br&gt;&#xA;चिक्षुराख्यश्च ताम्रश्च द्वावप्यतिबलोत्कटौ ।&lt;br&gt;&#xA;युयुधाते महावीरौ सह देव्या रणाङ्गणे ॥ ४३ ॥&lt;br&gt;&#xA;कुपिता च महामाया ववर्ष शरसन्ततिम् ।&lt;br&gt;&#xA;चकार दानवान् सर्वान् बाणक्षततनुच्छदान् ॥ ४४ ॥&lt;br&gt;&#xA;असुराः क्रोधसम्मूढा बभूवुः शरताडिताः ।&lt;br&gt;&#xA;चिक्षिपुः शरजालानि देवीं प्रति रुषान्विताः ॥ ४५ ॥&lt;br&gt;&#xA;बभुस्ते राक्षसास्तत्र किंशुका इव पुष्पिणः ।&lt;br&gt;&#xA;शिलीमुखक्षताः सर्वे वसन्ते च वने रणे ॥ ४६ ॥&lt;br&gt;&#xA;बभूव तुमुलं युद्धं ताम्रेण सह संयुगे ।&lt;br&gt;&#xA;विस्मयं परमं जग्मुर्देवा ये प्रेक्षकाः स्थिताः ॥ ४७ ॥&lt;br&gt;&#xA;ताम्रो मुसलमादाय लोहजं दारुणं दृढम् ।&lt;br&gt;&#xA;जघान मस्तके सिंहं जहास च ननर्द च ॥ ४८ ॥&lt;br&gt;&#xA;नर्दमानं तदा तं तु दृष्ट्वा देवी रुषान्विता ।&lt;br&gt;&#xA;खड्गेन शितधारेण शिरश्चिच्छेद सत्वरा ॥ ४९ ॥&lt;br&gt;&#xA;छिन्ने शिरसि ताम्रस्तु विशीर्षो मुसली बली ।&lt;br&gt;&#xA;बभ्राम क्षणमात्रं तु पपात रणमस्तके ॥ ५० ॥&lt;br&gt;&#xA;पतितं ताम्रमालोक्य चिक्षुराख्यो महाबलः ।&lt;br&gt;&#xA;खड्गमादाय तरसा दुद्राव चण्डिकां प्रति ॥ ५१ ॥&lt;br&gt;&#xA;भगवत्यपि तं दृष्ट्वा खड्गपाणिमुपागतम् ।&lt;br&gt;&#xA;दानवं पञ्चभिर्बाणैर्जघान तरसा रणे ॥ ५२ ॥&lt;br&gt;&#xA;एकेन पातितं खड्गं द्वितीयेन तु तत्करः ।&lt;br&gt;&#xA;कण्ठाच्च मस्तकं तस्य कृन्तितं चापरैः शरैः ॥ ५३ ॥&lt;br&gt;&#xA;एवं तौ निहतौ कूरौ राक्षसौ रणदुर्मदौ ।&lt;br&gt;&#xA;भग्नं सैन्यं तयोस्तूर्णं दिक्षु सन्त्रस्तमानसम् ॥ ५४ ॥&lt;br&gt;&#xA;देवाश्च मुदिताः सर्वे दृष्ट्वा तौ निहतौ रणे ।&lt;br&gt;&#xA;पुष्पवृष्टिं मुदा चक्रुर्जयशब्दं नभःस्थिताः ॥ ५५ ॥&lt;br&gt;&#xA;ऋषयो देवगन्धर्वा वेतालाः सिद्धचारणाः ।&lt;br&gt;&#xA;ऊचुस्ते जय देवीति चाम्बिकेति पुनः पुनः ॥ ५६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;पञ्चमस्कन्धे ताम्रचिक्षुराख्यवधवर्णनं नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>१५</title>
      <link>https://vishvAsa.github.io/purANam/shAktam/devI-bhAgavatam/05/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/15/</guid>
      <description>&lt;p&gt;व्यास उवाच&lt;br&gt;&#xA;तौ तया निहतौ श्रुत्वा महिषो विस्मयान्वितः ।&lt;br&gt;&#xA;प्रेषयामास दैतेयांस्तद्वधार्थं महाबलान् ॥ १ ॥&lt;br&gt;&#xA;असिलोमबिडालाख्यप्रमुखान् युद्धदुर्मदान् ।&lt;br&gt;&#xA;सैन्येन महता युक्तान्सायुधान्सपरिच्छदान् ॥ २ ॥&lt;br&gt;&#xA;ते तत्र ददृशुर्देवीं सिंहस्योपरि संस्थिताम् ।&lt;br&gt;&#xA;अष्टादशभुजां दिव्यां खड्गखेटकधारिणीम् ॥ ३ ॥&lt;br&gt;&#xA;असिलोमाग्रतो गत्वा तामुवाच हसन्निव ।&lt;br&gt;&#xA;विनयावनतः शान्तो देवीं दैत्यवधोद्यताम् ॥ ४ ॥&lt;br&gt;&#xA;असिलोमोवाच&lt;br&gt;&#xA;देवि ब्रूहि वचः सत्यं किमर्थमिह सुन्दरि ।&lt;br&gt;&#xA;आगतासि किमर्थं वा हंसि दैत्यान्निरागसः ॥ ५ ॥&lt;br&gt;&#xA;कारणं कथयाद्य त्वं त्वया सन्धिं करोम्यहम् ।&lt;br&gt;&#xA;काञ्चनं मणिरत्नानि भाजनानि वराणि च ॥ ६ ॥&lt;br&gt;&#xA;यानीच्छसि वरारोहे गहीत्वा गच्छ मा चिरम् ।&lt;br&gt;&#xA;किमर्थं युद्धकामासि दुःखसन्तापवर्धनम् ॥ ७ ॥&lt;br&gt;&#xA;कथयन्ति महात्मानो युद्धं सर्वसुखापहम् ।&lt;br&gt;&#xA;कोमलेऽतीव ते देहे पुष्पघातासहे भृशम् ॥ ८ ॥&lt;br&gt;&#xA;किमर्थं शस्त्रसम्पातान्सहसीति विसिस्मिये ।&lt;br&gt;&#xA;चातुर्यस्य फलं शान्तिः सततं सुखसेवनम् ॥ ९ ॥&lt;br&gt;&#xA;तत्किमर्थं दुःखहेतुं सङ्ग्रामं कर्तुमिच्छसि ।&lt;br&gt;&#xA;संसारेऽत्र सुखं ग्राह्यं दुःखं हेयमिति स्थितिः ॥ १० ॥&lt;br&gt;&#xA;तत्सुखं द्विविधं प्रोक्तं नित्यानित्यप्रभेदतः ।&lt;br&gt;&#xA;आत्मज्ञानं सुखं नित्यमनित्यं भोगजं स्मृतम् ॥ ११ ॥&lt;br&gt;&#xA;नाशात्मकं तु तत्त्याज्यं वेदशास्त्रार्थचिन्तकैः ।&lt;br&gt;&#xA;सौगतानां मतं चेत्त्वं स्वीकरोषि वरानने ॥ १२ ॥&lt;br&gt;&#xA;तथापि यौवनं प्राप्य भुङ्क्ष्व भोगाननुत्तमान् ।&lt;br&gt;&#xA;परलोकस्य सन्देहो यदि तेऽस्ति कृशोदरि ॥ १३ ॥&lt;br&gt;&#xA;स्वर्गभोगपरा नित्यं भव भामिनि भूतले ।&lt;br&gt;&#xA;अनित्यं यौवनं देहे ज्ञात्वेति सुकृतं चरेत् ॥ १४ ॥&lt;br&gt;&#xA;परोपतापनं कार्यं वर्जनीयं सदा बुधैः ।&lt;br&gt;&#xA;अविरोधेन कर्तव्यं धर्मार्थकामसेवनम् ॥ १५ ॥&lt;br&gt;&#xA;तस्मात्त्वमपि कल्याणि मतिं धर्मे सदा कुरु ।&lt;br&gt;&#xA;अपराधं विना दैत्यान्कस्मान्मारयसेऽम्बिके ॥ १६ ॥&lt;br&gt;&#xA;दयाधर्मोऽस्य देहोऽस्ति सत्ये प्राणाः प्रकीर्तिताः ।&lt;br&gt;&#xA;तस्माद्दया तथा सत्यं रक्षणीयं सदा बुधैः ॥ १७ ॥&lt;br&gt;&#xA;कारणं वद सुश्रोणि दानवानां वधे तव ।&lt;br&gt;&#xA;देव्युवाच&lt;br&gt;&#xA;त्वया पृष्टं महाबाहो किमर्थमिह चागता ॥ १८ ॥&lt;br&gt;&#xA;तदहं सम्प्रवक्ष्यामि हनने च प्रयोजनम् ।&lt;br&gt;&#xA;विचरामि सदा दैत्य सर्वलोकेषु सर्वदा ॥ १९ ॥&lt;br&gt;&#xA;न्यायान्यायौ च भूतानां पश्यन्ती साक्षिरूपिणी ।&lt;br&gt;&#xA;न मे कदापि भोगेच्छा न लोभो न च वैरिता ॥ २० ॥&lt;br&gt;&#xA;धर्मार्थं विचराम्यत्र संसारे साधुरक्षणम् ।&lt;br&gt;&#xA;व्रतमेतत्तु नियतं पालयामि निजं सदा ॥ २१ ॥&lt;br&gt;&#xA;साधूनां रक्षणं कार्यं हन्तव्या येऽप्यसाधवः ।&lt;br&gt;&#xA;वेदसंरक्षणं कार्यमवतारैरनेकशः ॥ २२ ॥&lt;br&gt;&#xA;युगे युगे तानेवाहमवतारान्बिभर्मि च ।&lt;br&gt;&#xA;महिषस्तु दुराचारो देवान्वै हन्तुमुद्यतः ॥ २३ ॥&lt;br&gt;&#xA;ज्ञात्वाहं तद्वधार्थं भोः प्राप्तास्मि राक्षसाधुना ।&lt;br&gt;&#xA;तं हनिष्ये दुराचारं सुरशत्रुं महाबलम् ॥ २४ ॥&lt;br&gt;&#xA;गच्छ वा तिष्ठ कामं त्वं सत्यमेतदुदाहृतम् ।&lt;br&gt;&#xA;ब्रूहि वा तं दुरात्मानं राजानं महिषीसुतम् ॥ २५ ॥&lt;br&gt;&#xA;किमन्यान् प्रेषयस्यत्र स्वयं युद्धं कुरुष्व ह ।&lt;br&gt;&#xA;सन्धिञ्चेत्कर्तुमिच्छास्ति राज्ञस्तव मया सह ॥ २६ ॥&lt;br&gt;&#xA;सर्वे गच्छन्तु पातालं वैरं त्यक्त्वा यथासुखम् ।&lt;br&gt;&#xA;देवद्रव्यं तु यत्किञ्चिद्धृतं जित्वा रणे सुरान् ।&lt;br&gt;&#xA;तद्दत्त्वा यान्तु पातालं प्रह्लादो यत्र तिष्ठति ॥ २७ ॥&lt;br&gt;&#xA;व्यास उवाच&lt;br&gt;&#xA;तच्छुत्वा वचनं देव्या असिलोमा पुरःस्थितः ।&lt;br&gt;&#xA;बिडालाख्यं महावीरं पप्रच्छ प्रीतिपूर्वकम् ॥ २८ ॥&lt;br&gt;&#xA;असिलोमोवाच&lt;br&gt;&#xA;श्रुतं तेऽद्य बिडालाख्य भवान्या कथितं च यत् ।&lt;br&gt;&#xA;एवं गते किं कर्तव्यो विग्रहः सन्धिरेव वा ॥ २९ ॥&lt;br&gt;&#xA;बिडालाख्य उवाच&lt;br&gt;&#xA;न सन्धिकामोऽस्ति नृपोऽभिमानी&lt;br&gt;&#xA;युद्धे च मृत्युं नियतं हि जानन् ।&#xA;दृष्ट्वा हतान् प्रेरयते तथास्मा-&lt;br&gt;&#xA;न्दैव हि कोऽतिक्रमितुं समर्थः ॥ ३० ॥&lt;br&gt;&#xA;(दुःसाध्य एवास्त्विह सेवकानां&lt;br&gt;&#xA;धर्मः सदा मानविवर्जितानाम् ।&lt;br&gt;&#xA;आज्ञापराणां वशवर्तिकानां&lt;br&gt;&#xA;पाञ्चालिकानामिव सूत्रभेदात् ॥)&lt;br&gt;&#xA;गत्वा कथं तस्य पुरस्त्वया च&lt;br&gt;&#xA;मयापि वक्तव्यमिदं कठोरम् ।&lt;br&gt;&#xA;गच्छन्तु पातालमितश्च सर्वे&lt;br&gt;&#xA;दत्त्वाथ रत्नानि धनं सुराणाम् ॥ ३१ ॥&lt;br&gt;&#xA;(प्रियं हि वक्तव्यमसत्यमेव&lt;br&gt;&#xA;न च प्रियं स्याद्धितकृत्तु भाषितम् ।&lt;br&gt;&#xA;सत्यं प्रियं नो भवतीह कामं&lt;br&gt;&#xA;मौनं ततो बुद्धिमतां प्रतिष्ठितम् ॥)&lt;br&gt;&#xA;न फल्गुवाक्यैः प्रतिबोधनीयो&lt;br&gt;&#xA;राजा तु वीरैरिति नीतिशास्त्रम् ॥ ३२ ॥&lt;br&gt;&#xA;न नूनं तत्र गन्तव्यं हितं वा वक्तुमादरात् ।&lt;br&gt;&#xA;प्रष्टुं वापि गते राजा कोपयुक्तो भविष्यति ॥ ३३ ॥&lt;br&gt;&#xA;इति सञ्चिन्त्य कर्तव्यं युद्धं प्राणस्य संशये ।&lt;br&gt;&#xA;स्वामिकार्यं परं मत्वा मरणं तृणवत्तथा ॥ ३४ ॥&lt;br&gt;&#xA;व्यास उवाच&lt;br&gt;&#xA;इति सञ्चिन्त्य तौ वीरौ संस्थितौ युद्धतत्परौ ।&lt;br&gt;&#xA;धनुर्बाणधरौ तत्र सन्नद्धौ रथसङ्गतौ ॥ ३५ ॥&lt;br&gt;&#xA;प्रथमं तु बिडालाख्यः सप्तबाणान्मुमोच ह ।&lt;br&gt;&#xA;असिलोमा स्थितो दूरे प्रेक्षकः परमास्त्रवित् ॥ ३६ ॥&lt;br&gt;&#xA;चिच्छेद तांस्तथाप्राप्तानम्बिका स्वशरैः शरान् ।&lt;br&gt;&#xA;बिडालाख्यं त्रिभिर्बाणैर्जघान च शिलाशितैः ॥ ३७ ॥&lt;br&gt;&#xA;प्राप्य बाणव्यथां दैत्यः पपात समराङ्गणे ।&lt;br&gt;&#xA;मूर्च्छितोऽथ ममाराशु दानवो दैवयोगतः ॥ ३८ ॥&lt;br&gt;&#xA;बिडालाख्यं हतं दृष्ट्वा रणे शक्तिशरोत्करैः ।&lt;br&gt;&#xA;असिलोमा धनुष्पाणिः संस्थितो युद्धतत्परः ॥ ३९ ॥&lt;br&gt;&#xA;ऊर्ध्वं सव्यं करं कृत्वा तामुवाच मितं वचः ।&lt;br&gt;&#xA;देवि जानामि मरणं दानवानां दुरात्मनाम् ॥ ४० ॥&lt;br&gt;&#xA;तथापि युद्धं कर्तव्यं पराधीनेन वै मया ।&lt;br&gt;&#xA;महिषो मन्दबुद्धिश्च न जानाति प्रियाप्रिये ॥ ४१ ॥&lt;br&gt;&#xA;तदग्रे नैव वक्तव्यं हितं चैवाप्रियं मया ।&lt;br&gt;&#xA;मर्तव्यं वीरधर्मेण शुभं वाप्यशुभं भवेत् ॥ ४२ ॥&lt;br&gt;&#xA;दैवमेव परं मन्ये धिपौरुषमनर्थकम् ।&lt;br&gt;&#xA;पतन्ति दानवास्तूर्णं तव बाणहता भुवि ॥ ४३ ॥&lt;br&gt;&#xA;इत्युक्त्वा शरवृष्टिं स चकार दानवोत्तमः ।&lt;br&gt;&#xA;देवी चिच्छेद तान्बाणैरप्राप्तांस्तु निजान्तिके ॥ ४४ ॥&lt;br&gt;&#xA;अन्यैर्विव्याध तं तूर्णमसिलोमानमाशुगैः ।&lt;br&gt;&#xA;वीक्षितामरसङ्घैश्च कोपपूर्णानना तदा ॥ ४५ ॥&lt;br&gt;&#xA;शुशुभे दानवः कामं बाणैर्विद्धतनुः किल ।&lt;br&gt;&#xA;स्रवद्‌रुधिरधारः स प्रफुल्लः किंशुको यथा ॥ ४६ ॥&lt;br&gt;&#xA;असिलोमा गदां गुर्वीं लौहीमुद्यम्य वेगतः ।&lt;br&gt;&#xA;दुद्राव चण्डिकां कोपात्सिंहं मूर्ध्नि जघान ह ॥ ४७ ॥&lt;br&gt;&#xA;सिंहोऽपि नखराघातैस्तं ददार भुजान्तरे ।&lt;br&gt;&#xA;अगणय्य गदाघातं कृतं तेन बलीयसा ॥ ४८ ॥&lt;br&gt;&#xA;उत्पत्य तरसा दैत्यो गदापाणिः सुदारुणः ।&lt;br&gt;&#xA;सिंहमूर्ध्नि समारुह्य जघान गदयाम्बिकाम् ॥ ४९ ॥&lt;br&gt;&#xA;कृतं तेन प्रहारं तु वञ्चयित्वा विशाम्पते ।&lt;br&gt;&#xA;खड्गेन शितधारेण शिरश्चिच्छेद कण्ठतः ॥ ५० ॥&lt;br&gt;&#xA;छिन्ने शिरसि दैत्येन्द्रः पपात तरसा क्षितौ ।&lt;br&gt;&#xA;हाहाकारो महानासीत्सैन्ये तस्य दुरात्मनः ॥ ५१ ॥&lt;br&gt;&#xA;जय देवीति देवास्ता तुष्टुवुर्जगदम्बिकाम् ।&lt;br&gt;&#xA;देवदुन्दुभयो नेदुर्जगुश्च नृप किन्नराः ॥ ५२ ॥&lt;br&gt;&#xA;निहतौ दानवौ वीक्ष्य पतितौ च रणाङ्गणे ।&lt;br&gt;&#xA;निहताः सैनिकाः सर्वे तत्र केसरिणा बलात् ॥ ५३ ॥&lt;br&gt;&#xA;भक्षिताश्च तथा केचिन्निःशेषं तद्‌रणं कृतम् ।&lt;br&gt;&#xA;भग्नाः केचिद्‌ गता मन्दा महिषं प्रति दुःखिताः ॥ ५४ ॥&lt;br&gt;&#xA;चुक्रुशू रुरुदुश्चैव त्राहि त्राहीति भाषणैः ।&lt;br&gt;&#xA;असिलोमबिडालाख्यौ निहतौ नृपसत्तम ॥ ५५ ॥&lt;br&gt;&#xA;अन्ये ये सैनिका राजन् सिंहेन भक्षिताश्च ते ।&lt;br&gt;&#xA;एवं ब्रुवन्तो राजानं तदा चक्रुश्च वैशसम् ॥ ५६ ॥&lt;br&gt;&#xA;तच्छ्रुत्वा वचनं तेषां महिषो दुर्मनास्तदा ।&lt;br&gt;&#xA;बभूव चिन्ताकुलितो विमना दुःखसंयुतः ॥ ५७ ॥&lt;br&gt;&#xA;इति श्रीमद्देवीभागवते महायुराणेऽष्टादशसाहस्र्यां संहितायां&lt;br&gt;&#xA;पञ्चमस्कन्धे असिलोमबिडालाख्यवधवर्णनं नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>१६</title>
      <link>https://vishvAsa.github.io/purANam/shAktam/devI-bhAgavatam/05/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/16/</guid>
      <description>&lt;p&gt;व्यास उवाच&lt;br&gt;&#xA;तेषां तद्वचनं श्रुत्वा क्रोधयुक्तो नराधिपः ।&lt;br&gt;&#xA;दारुकं प्राह तरसा रथमानय मेऽद्‌भुतम् ॥ १ ॥&lt;br&gt;&#xA;सहस्रखरसंयुक्तं पताकाध्वजभूषितम् ।&lt;br&gt;&#xA;आयुधैः संयुतं शुभ्रं सुचक्रं चारुकूबरम् ॥ २ ॥&lt;br&gt;&#xA;सूतोऽपि रथमानीय तमुवाच त्वरान्वितः ।&lt;br&gt;&#xA;राजन् रथोऽयमानीतो द्वारि तिष्ठति भूषितः ॥ ३ ॥&lt;br&gt;&#xA;सर्वायुधसमायुक्तो वरास्तरणसंयुतः ।&lt;br&gt;&#xA;आनीतं तं रथं ज्ञात्वा दानवेन्द्रो महाबलः ॥ ४ ॥&lt;br&gt;&#xA;मानुषं देहमास्थाय सङ्ग्रामे गन्तुमुद्यतः ।&lt;br&gt;&#xA;विचार्य मनसा चेति देवी मां प्रेक्ष्य दुर्मुखम् ॥ ५ ॥&lt;br&gt;&#xA;शृङ्‌गिणं महिषं नूनं विमना सा भविष्यति ।&lt;br&gt;&#xA;नारीणां च प्रियं रूपं तथा चातुर्यमित्यपि ॥ ६ ॥&lt;br&gt;&#xA;तस्माद्‌रूपं च चातुर्यं कृत्वा यास्यामि तां प्रति ।&lt;br&gt;&#xA;यथा मां वीक्ष्य सा बाला प्रेमयुक्ता भविष्यति ॥ ७ ॥&lt;br&gt;&#xA;ममापि च तदैव स्यात्सुखं नान्यस्वरूपतः ।&lt;br&gt;&#xA;इति सञ्चिन्त्य मनसा दानवेन्द्रो महाबलः ॥ ८ ॥&lt;br&gt;&#xA;त्यक्त्वा तन्माहिषं रूपं बभूव पुरुषः शुभः ।&lt;br&gt;&#xA;सर्वायुधधरः श्रीमांश्चारुभूषणभूषितः ॥ ९ ॥&lt;br&gt;&#xA;दिव्याम्बरधरः कान्तः पुष्पबाण इवापरः ।&lt;br&gt;&#xA;रथोपविष्टः केयूरस्रग्वी बाणधनुर्धरः ॥ १० ॥&lt;br&gt;&#xA;सेनापरिवृतो देवीं जगाम मदगर्वितः ।&lt;br&gt;&#xA;मनोज्ञं रूपमास्थाय मानिनीनां मनोहरम् ॥ ११ ॥&lt;br&gt;&#xA;तमागतं समालोक्य दैत्यानामधिपं तदा ।&lt;br&gt;&#xA;बहुभिः संवृतं वीरैर्देवी शङ्खमवादयत् ॥ १२ ॥&lt;br&gt;&#xA;स शङ्खनिनदं श्रुत्वा जनविस्मयकारकम् ।&lt;br&gt;&#xA;समीपमेत्य देव्यास्तु तामुवाच हसन्निव ॥ १३ ॥&lt;br&gt;&#xA;देवि संसारचक्रेऽस्मिन्वर्तमानो जनः किल ।&lt;br&gt;&#xA;नरो वाथ तथा नारी सुखं वाञ्छति सर्वथा ॥ १४ ॥&lt;br&gt;&#xA;सुखं संयोगजं नॄणां नासंयोगे भवेदिह ।&lt;br&gt;&#xA;संयोगो बहुधा भिन्नस्तान्ब्रवीमि शृणुष्व ह ॥ १५ ॥&lt;br&gt;&#xA;भेदान्सुप्रीतिहेतूत्थान्स्वभावोत्थाननेकशः ।&lt;br&gt;&#xA;तत्र प्रीतिभवानादौ कथयामि यथामति ॥ १६ ॥&lt;br&gt;&#xA;मातापित्रोस्तु पुत्रेण संयोगस्तूत्तमः स्मृतः ।&lt;br&gt;&#xA;भ्रातुर्भ्रात्रा तथा योगः कारणान्मध्यमो मतः ॥ १७ ॥&lt;br&gt;&#xA;उत्तमस्य सुखस्यैव दातृत्वादुत्तमः स्मृतः ।&lt;br&gt;&#xA;तस्मादल्पसुखस्यैव प्रदातृत्वाच्च मध्यमः ॥ १८ ॥&lt;br&gt;&#xA;नाविकानां तु संयोगः स्मृतः स्वाभाविको बुधैः ।&lt;br&gt;&#xA;विविधावृतचित्तानां प्रसङ्गपरिवर्तिनाम् ॥ १९ ॥&lt;br&gt;&#xA;अत्यल्पसुखदातृत्वात्कनिष्ठोऽयं स्मृतो बुधैः ।&lt;br&gt;&#xA;अत्युत्तमस्तु संयोगः संसारे सुखदः सदा ॥ २० ॥&lt;br&gt;&#xA;नारीपुरुषयोः कान्ते समानवयसो सदा ।&lt;br&gt;&#xA;संयोगो यः समाख्यातः स एवात्युत्तमः स्मृतः ॥ २१ ॥&lt;br&gt;&#xA;अत्युत्तमसुखस्यैव दातृत्वात्स तथाविधः ।&lt;br&gt;&#xA;चातुर्यरूपवेषाद्यैः कुलशीलगुणैस्तथा ॥ २२ ॥&lt;br&gt;&#xA;परस्परसमुत्कर्षः कथ्यते हि परस्परम् ।&lt;br&gt;&#xA;तं चेत्करोषि संयोगं वीरेण च मया सह ॥ २३ ॥&lt;br&gt;&#xA;अत्युत्तमसुखस्यैव प्राप्तिः स्यात्ते न संशयः ।&lt;br&gt;&#xA;नानाविधानि रूपाणि करोमि स्वेच्छया प्रिये ॥ २४ ॥&lt;br&gt;&#xA;इन्द्रादयः सुराः सर्वे सङ्ग्रामे विजिता मया ।&lt;br&gt;&#xA;रत्नानि यानि दिव्यानि भवनेऽस्मिन्ममाधुना ॥ २५ ॥&lt;br&gt;&#xA;भुङ्क्ष्व त्वं तानि सर्वाणि यथेष्टं देहि वा यथा ।&lt;br&gt;&#xA;पट्टराज्ञी भवाद्य त्वं दासोऽस्मि तव सुन्दरि ॥ २६ ॥&lt;br&gt;&#xA;वैरं त्यजेऽहं देवैस्तु तव वाक्यान्न संशयः ।&lt;br&gt;&#xA;यथा त्वं सुखमाप्नोषि तथाहं करवाणि वै ॥ २७ ॥&lt;br&gt;&#xA;आज्ञापय विशालाक्षि तथाहं प्रकरोम्यथ ।&lt;br&gt;&#xA;चित्तं मे तव रूपेण मोहितं चारुभाषिणि ॥ २८ ॥&lt;br&gt;&#xA;आतुरोऽस्मि वरारोहे प्राप्तस्ते शरणं किल ।&lt;br&gt;&#xA;प्रपन्नं पाहि रम्भोरु कामबाणैः प्रपीडितम् ॥ २९ ॥&lt;br&gt;&#xA;धर्माणामुत्तमो धर्मः शरणागतरक्षणम् ।&lt;br&gt;&#xA;त्वदीयोऽस्म्यसितापाङ्‌गि सेवकोऽहं कृशोदरि ॥ ३० ॥&lt;br&gt;&#xA;मरणान्तं वचः सत्यं नान्यथा प्रकरोम्यहम् ।&lt;br&gt;&#xA;पादौ नतोऽस्मि तन्वङ्‌गि त्यक्त्वा नानायुधानि ते ॥ ३१ ॥&lt;br&gt;&#xA;दयां कुरु विशालाक्षि तप्तोऽस्मि काममार्गणैः ।&lt;br&gt;&#xA;जन्मप्रभृति चार्वङ्‌गि दैन्यं नाचरितं मया ॥ ३२ ॥&lt;br&gt;&#xA;ब्रह्मादीनीश्वरान्प्राप्य त्वयि तद्विदधाम्यहम् ।&lt;br&gt;&#xA;चरितं मम जानन्ति रणे ब्रह्मादयः सुराः ॥ ३३ ॥&lt;br&gt;&#xA;सोऽप्यहं तव दासोऽस्मि मन्मुखं पश्य भामिनि ।&#xA;व्यास उवाच&lt;br&gt;&#xA;इति ब्रुवाणं तं दैत्यं देवी भगवती हि सा ॥ ३४ ॥&lt;br&gt;&#xA;प्रहस्य सस्मितं वाक्यमुवाच वरवर्णिनी ।&lt;br&gt;&#xA;देव्युवाच&lt;br&gt;&#xA;नाहं पुरुषमिच्छामि परमं पुरुषं विना ॥ ३५ ॥&lt;br&gt;&#xA;तस्य चेच्छास्म्यहं दैत्य सृजामि सकलं जगत् ।&lt;br&gt;&#xA;स मां पश्यति विश्वात्मा तस्याहं प्रकृतिः शिवा ॥ ३६ ॥&lt;br&gt;&#xA;तत्सान्निध्यवशादेव चैतन्यं मयि शाश्वतम् ।&lt;br&gt;&#xA;जडाहं तस्य संयोगात्प्रभवामि सचेतना ॥ ३७ ॥&lt;br&gt;&#xA;अयस्कान्तस्य सान्निध्यादयसश्चेतना यथा ।&lt;br&gt;&#xA;न ग्राम्यसुखवाञ्छा मे कदाचिदपि जायते ॥ ३८ ॥&lt;br&gt;&#xA;मूर्खस्त्वमसि मन्दात्मन् यत्स्त्रीसङ्गं चिकीर्षसि ।&lt;br&gt;&#xA;नरस्य बन्धनार्थाय शृङ्खला स्त्री प्रकीर्तिता ॥ ३९ ॥&lt;br&gt;&#xA;लोहबद्धोऽपि मुच्येत स्त्रीबद्धो नैव मुच्यते ।&lt;br&gt;&#xA;किमिच्छसि च मन्दात्मन् मूत्रागारस्य सेवनम् ॥ ४० ॥&lt;br&gt;&#xA;शमं कुरु सुखाय त्वं शमात्सुखमवाप्स्यसि ।&lt;br&gt;&#xA;नारीसङ्गे महद्दुःखं जानन्किं त्वं विमुह्यसि ॥ ४१ ॥&lt;br&gt;&#xA;त्यज वैरं सुरैः सार्धं यथेष्टं विचरावनौ ।&lt;br&gt;&#xA;पातालं गच्छ वा कामं जीवितेच्छा यदस्ति ते ॥ ४२ ॥&lt;br&gt;&#xA;अथवा कुरु सङ्ग्रामं बलवत्यस्मि साम्प्रतम् ।&lt;br&gt;&#xA;प्रेषिताहं सुरैः सर्वैस्तव नाशाय दानव ॥ ४३ ॥&lt;br&gt;&#xA;सत्यं ब्रवीमि येनाद्य त्वया वचनसौहृदम् ।&lt;br&gt;&#xA;दर्शितं तेन तुष्टास्मि जीवन्गच्छ यथासुखम् ॥ ४४ ॥&lt;br&gt;&#xA;सतां सप्तपदी मैत्री तेन मुञ्चामि जीवितम् ।&lt;br&gt;&#xA;मरणेच्छास्ति चेद्युद्धं कुरु वीर यथासुखम् ॥ ४५ ॥&lt;br&gt;&#xA;हनिष्यामि महाबाहो त्वामहं नात्र संशयः ।&lt;/p&gt;</description>
    </item>
    <item>
      <title>१७</title>
      <link>https://vishvAsa.github.io/purANam/shAktam/devI-bhAgavatam/05/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/17/</guid>
      <description>&lt;p&gt;व्यास उवाच&lt;br&gt;&#xA;इति श्रुत्वा वचस्तस्य देवी पप्रच्छ दानवम् ।&lt;br&gt;&#xA;का सा मन्दोदरी नारी कोऽसौ त्यक्तो नृपस्तया ॥ १ ॥&lt;br&gt;&#xA;शठः को वा नृपः पश्चात्तन्मे ब्रूहि कथानकम् ।&lt;br&gt;&#xA;विस्तरेण यथा प्राप्तं दुःखं वनितया पुनः ॥ २ ॥&lt;/p&gt;&#xA;&lt;p&gt;महिष उवाच&lt;br&gt;&#xA;सिंहलो नाम देशोऽस्ति विख्यातः पृथिवीतले ।&lt;br&gt;&#xA;घनपादपसंयुक्तो धनधान्यसमृद्धिमान् ॥ ३ ॥&lt;br&gt;&#xA;चन्द्रसेनाभिधस्तत्र राजा धर्मपरायणः ।&lt;br&gt;&#xA;न्यायदण्डधरः शान्तः प्रजापालनतत्परः ॥ ४ ॥&lt;br&gt;&#xA;सत्यवादी मृदुः शूरस्तितिक्षुर्नीतिसागरः ।&lt;br&gt;&#xA;शास्त्रवित्सर्वधर्मज्ञो धनुर्वेदेऽतिनिष्ठितः ॥ ५ ॥&lt;br&gt;&#xA;तस्य भार्या वरारोहा सुन्दरी सुभगा शुभा ।&lt;br&gt;&#xA;सदाचारातिसुमुखी पतिभक्तिपरायणा ॥ ६ ॥&lt;br&gt;&#xA;नाम्ना गुणवती कान्ता सर्वलक्षणसंयुता ।&lt;br&gt;&#xA;सुषुवे प्रथमे गर्भे पुत्रीं सा चातिसुन्दरीम् ॥ ७ ॥&lt;br&gt;&#xA;पिता चातीव सन्तुष्टः पुत्रीं प्राप्य मनोरमाम् ।&lt;br&gt;&#xA;मन्दोदरीति नामास्याः पिता चक्रे मुदान्वितः ॥ ८ ॥&lt;br&gt;&#xA;इन्दोः कलेव चात्यर्थं ववृधे सा दिने दिने ।&lt;br&gt;&#xA;दशवर्षा यदा जाता कन्या चातिमनोहरा ॥ ९ ॥&lt;br&gt;&#xA;वरार्थं नृपतिश्चिन्तामवाप च दिने दिने ।&lt;br&gt;&#xA;मद्रदेशाधिपः शूरः सुधन्वा नाम पार्थिवः ॥ १० ॥&lt;br&gt;&#xA;तस्य पुत्रोऽतिमेधावी कम्बुग्रीवोऽतिविश्रुतः ।&lt;br&gt;&#xA;ब्राह्मणैः कथितो राज्ञे स युक्तोऽस्या वरः शुभः ॥ ११ ॥&lt;br&gt;&#xA;सर्वलक्षणसम्पन्नः सर्वविद्यार्थपारगः ।&lt;br&gt;&#xA;राज्ञा पृष्टा तदा राज्ञी नाम्ना गुणवती प्रिया ॥ १२ ॥&lt;br&gt;&#xA;कम्बुग्रीवाय कन्यां स्वां दास्यामि वरवर्णिनीम् ।&lt;br&gt;&#xA;सा तु पत्युर्वचः श्रुत्वा पुत्रीं पप्रच्छ सादरम् ॥ १३ ॥&lt;br&gt;&#xA;विवाहं ते पिता कर्तुं कम्बुग्रीवेण वाञ्छति ।&lt;br&gt;&#xA;तच्छ्रुत्वा मातरं प्राह वाक्यं मन्दोदरी तदा ॥ १४ ॥&lt;br&gt;&#xA;नाहं पतिं करिष्यामि नेच्छा मेऽस्ति परिग्रहे ।&lt;br&gt;&#xA;कौमारं व्रतमास्थाय कालं नेष्यामि सर्वथा ॥ १५ ॥&lt;br&gt;&#xA;स्वातन्त्र्येण चरिष्यामि तपस्तीव्रं सदैव हि ।&lt;br&gt;&#xA;पारतन्त्र्यं परं दुःखं मातः संसारसागरे ॥ १६ ॥&lt;br&gt;&#xA;स्वातन्त्र्यान्मोक्षमित्याहुः पण्डिताः शास्त्रकोविदाः ।&lt;br&gt;&#xA;तस्मान्मुक्ता भविष्यामि पत्या मे न प्रयोजनम् ॥ १७ ॥&lt;br&gt;&#xA;विवाहे वर्तमाने तु पावकस्य च सन्निधौ ।&lt;br&gt;&#xA;वक्तव्यं वचनं सम्यक्त्वदधीनास्मि सर्वदा ॥ १८ ॥&lt;br&gt;&#xA;श्वश्रूदेवरवर्गाणां दासीत्वं श्वशुरालये ।&lt;br&gt;&#xA;पतिचित्तानुवर्तित्वं दुःखाद्दुःखतरं स्मृतम् ॥ १९ ॥&lt;br&gt;&#xA;कदाचित्पतिरन्यां वा कामिनीं च भजेद्यदि ।&lt;br&gt;&#xA;तदा महत्तरं दुःखं सपत्नीसम्भवं भवेत् ॥ २० ॥&lt;br&gt;&#xA;तदेर्ष्या जायते पत्यौ क्लेशश्चापि भवेदथ ।&lt;br&gt;&#xA;संसारे क्व सुखं मातर्नारीणां च विशेषतः ॥ २१ ॥&lt;br&gt;&#xA;स्वभावात्परतन्त्राणां संसारे स्वप्नधर्मिणि ।&lt;br&gt;&#xA;श्रुतं मया पुरा मातरुत्तानचरणात्मजः ॥ २२ ॥&lt;br&gt;&#xA;उत्तमः सर्वधर्मज्ञो ध्रुवादवरजो नृपः ।&lt;br&gt;&#xA;पत्नीं धर्मपरां साध्वीं पतिभक्तिपरायणाम् ॥ २३ ॥&lt;br&gt;&#xA;अपराधं विना कान्तां त्यक्तवान्विपिने प्रियाम् ।&lt;br&gt;&#xA;एवंविधानि दुःखानि विद्यमाने तु भर्तरि ॥ २४ ॥&lt;br&gt;&#xA;कालयोगान्मृते तस्मिन्नारी स्याद्दुःखभाजनम् ।&lt;br&gt;&#xA;वैधव्यं परमं दुःखं शोकसन्तापकारकम् ॥ २५ ॥&lt;br&gt;&#xA;परोषितपतित्वेऽपि दुःखं स्यादधिकं गृहे ।&lt;br&gt;&#xA;मदनाग्निविदग्धायाः किं सुखं पतिसङ्गजम् ॥ २६ ॥&lt;br&gt;&#xA;तस्मात्पतिर्न कर्तव्यः सर्वथेति मतिर्मम ।&lt;br&gt;&#xA;एवं प्रोक्ता तदा माता पतिं प्राह नृपात्मजा ॥ २७ ॥&lt;br&gt;&#xA;न च वाञ्छति भर्तारं कौमारव्रतधारिणी ।&lt;br&gt;&#xA;व्रतजाप्यपरा नित्यं संसाराद्विमुखी सदा ॥ २८ ॥&lt;br&gt;&#xA;न काङ्क्षति पतिं कर्तुं बहुदोषविचक्षणा ।&lt;br&gt;&#xA;भार्याया भाषितं श्रुत्वा तथैव संस्थितो नृपः ॥ २९ ॥&lt;br&gt;&#xA;विवाहो न कृतः पुत्र्या ज्ञात्वा भावविवर्जिताम् ।&lt;br&gt;&#xA;वर्तमाना गृहेष्वेव पित्रा मात्रा च रक्षिता ॥ ३० ॥&lt;br&gt;&#xA;यौवनस्याङ्कुरा जाता नारीणां कामदीपकाः ।&lt;br&gt;&#xA;तथापि सा वयस्याभिः प्रेरितापि पुनः पुनः ॥ ३१ ॥&#xA;चकमे न पतिं कर्तुं ज्ञानार्थपदभाषिणी ।&lt;br&gt;&#xA;एकदोद्यानदेशे सा विहर्तुं बहुपादपे ॥ ३२ ॥&lt;br&gt;&#xA;जगाम सुमुखी प्रेम्णा सैरन्ध्रीगणसेविता ।&lt;br&gt;&#xA;रेमे कृशोदरी तत्रापश्यत्कुसुमिता लताः ॥ ३३ ॥&lt;br&gt;&#xA;पुष्पाणि चिन्वती रम्या वयस्याभिः समावृता ।&lt;br&gt;&#xA;कोसलाधिपतिस्तत्र मार्गे दैववशात्तदा ॥ ३४ ॥&lt;br&gt;&#xA;आजगाम महावीरो वीरसेनोऽतिविश्रुतः ।&lt;br&gt;&#xA;एकाकी रथमारूढः कतिचित्सेवकैर्वृतः ॥ ३५ ॥&lt;br&gt;&#xA;सैन्यं च पृष्ठतस्तस्य समायाति शनैः शनैः ।&lt;br&gt;&#xA;दृष्टस्तस्या वयस्याभिर्दूरतः पार्थिवस्तदा ॥ ३६ ॥&lt;br&gt;&#xA;मन्दोदर्यै तथा प्रोक्तं समायाति नरः पथि ।&lt;br&gt;&#xA;रथारूढो महाबाहू रूपवान्मदनोऽपरः ॥ ३७ ॥&lt;br&gt;&#xA;मन्येऽहं नृपतिः कश्चित्प्राप्तो भाग्यवशादिह ।&lt;br&gt;&#xA;एवं ब्रुवत्यां तत्रासौ कोसलेन्द्रः समागतः ॥ ३८ ॥&lt;br&gt;&#xA;दृष्ट्वा तामसितापाङ्गीं विस्मयं प्राप भूपतिः ।&lt;br&gt;&#xA;उत्तीर्य स रथात्तूर्णं पप्रच्छ परिचारिकाम् ॥ ३९ ॥&lt;br&gt;&#xA;केयं बाला विशालाक्षी कस्य पुत्री वदाशु मे ।&lt;br&gt;&#xA;एवं पृष्टा तु सैरन्ध्री तमुवाच शुचिस्मिता ॥ ४० ॥&lt;br&gt;&#xA;प्रथमं ब्रूहि मे वीर पृच्छामि त्वां सुलोचन ।&lt;br&gt;&#xA;कोऽसि त्वं किमिहायातः किं कार्यं वद साम्प्रतम् ॥ ४१ ॥&lt;br&gt;&#xA;इति पृष्टस्तु सैरन्ध्र्या तामुवाच महीपतिः ।&lt;br&gt;&#xA;कोसलो नाम देशोऽस्ति पृथिव्यां परमाद्‌भुतः ॥ ४२ ॥&lt;br&gt;&#xA;तस्य पालयिता चाहं वीरसेनाभिधः प्रिये ।&lt;br&gt;&#xA;वाहिनी पृष्ठतः कामं समायाति चतुर्विधा ॥ ४३ ॥&lt;br&gt;&#xA;मार्गभ्रमादिह प्राप्तं विद्धि मां कोसलाधिपम् ।&lt;br&gt;&#xA;सैरन्ध्र्युवाच&lt;br&gt;&#xA;चन्द्रसेनसुता राजन्नाम्ना मन्दोदरी किल ॥ ४४ ॥&lt;br&gt;&#xA;उद्याने रन्तुकामेयं प्राप्ता कमललोचना ।&lt;br&gt;&#xA;श्रुत्वा तद्‌भाषितं राजा प्रत्युवाच प्रसाधिकाम् ॥ ४५ ॥&lt;br&gt;&#xA;सैरन्ध्रि चतुरासि त्वं राजपुत्रीं प्रबोधय ।&lt;br&gt;&#xA;ककुत्स्थवंशजश्चाहं राजास्मि चारुलोचने ॥ ४६ ॥&lt;br&gt;&#xA;गान्धर्वेण विवाहेन पतिं मां कुरु कामिनि ।&lt;br&gt;&#xA;न मे भार्यास्ति सुश्रोणि वयसोऽद्‌भुतयौवनाम् ॥ ४७ ॥&lt;br&gt;&#xA;वाञ्छामि रूपसम्पन्नां सुकुलां कामिनीं किल ।&lt;br&gt;&#xA;अथवा ते पिता मह्यं विधिना दातुमर्हति ॥ ४८ ॥&lt;br&gt;&#xA;अनुकूलः पतिश्चाहं भविष्यामि न संशयः ।&lt;br&gt;&#xA;महिष उवाच&lt;br&gt;&#xA;इत्याकर्ण्य वचस्तस्य सैरन्ध्री प्राह तां तदा ॥ ४९ ॥&lt;br&gt;&#xA;प्रहस्य मधुरं वाक्यं कामशास्त्रविशारदा ।&lt;br&gt;&#xA;मन्दोदरि नृपः प्राप्तः सूर्यवंशसमुद्‌भवः ॥ ५० ॥&lt;br&gt;&#xA;रूपवान्बलवान्कान्तो वयसा त्वत्समः पुनः ।&lt;br&gt;&#xA;प्रीतिमान्नृपतिर्जातस्त्वयि सुन्दरि सर्वथा ॥ ५१ ॥&lt;br&gt;&#xA;पितापि ते विशालाक्षि परितप्यति सर्वथा ।&lt;br&gt;&#xA;विवाहकालं ते ज्ञात्वा त्वां च वैराग्यसंयुताम् ॥ ५२ ॥&lt;br&gt;&#xA;इत्याहास्मान्स नृपतिर्विनिःश्वस्य पुनः पुनः ।&lt;br&gt;&#xA;पुत्रीं प्रबोधयन्त्वेतां सैरन्ध्र्यः सेवने रताः ॥ ५३ ॥&lt;br&gt;&#xA;वक्तुं शक्ता वयं न त्वां हठधर्मरतां पुनः ।&lt;br&gt;&#xA;भर्तुः शुश्रूषणं स्त्रीणां परो धर्मोऽब्रवीन्मनुः ॥ ५४ ॥&lt;br&gt;&#xA;भर्तारं सेवमाना वै नारी स्वर्गमवाप्नुयात् ।&lt;br&gt;&#xA;तस्मात्कुरु विशालाक्षि विवाहं विधिपूर्वकम् ॥ ५५ ॥&lt;br&gt;&#xA;मन्दादर्युवाच&lt;br&gt;&#xA;नाहं पतिं करिष्यामि चरिष्ये तप अद्‌भुतम् ।&lt;br&gt;&#xA;निवारय नृपं बाले किं मां पश्यति निस्त्रपः ॥ ५६ ॥&lt;br&gt;&#xA;सैरन्ध्र्युवाच&lt;br&gt;&#xA;दुर्जयो देवि कामोऽसौ कालोऽसौ दुरतिक्रमः ।&lt;br&gt;&#xA;तस्मान्मे वचनं पथ्यं कर्तुमर्हसि सुन्दरि ॥ ५७ ॥&lt;br&gt;&#xA;अन्यथा व्यसनं नूनमापतेदिति निश्चयः ।&lt;br&gt;&#xA;इति तस्या वचः श्रुत्वा कन्योवाचाथ तां सखीम् ॥ ५८ ॥&lt;br&gt;&#xA;यद्यद्‌भवेत्तद्‌भवतु दैवयोगादसंशयम् ।&lt;br&gt;&#xA;न विवाहं करिष्येऽहं सर्वथा परिचारिके ॥ ५९ ॥&lt;br&gt;&#xA;महिष उवाच&lt;br&gt;&#xA;इति तस्यास्तु निर्बन्धं ज्ञात्वा प्राह नृपं पुनः ।&lt;br&gt;&#xA;गच्छ राजन् यथाकामं नेयमिच्छति सत्पतिम् ॥ ६० ॥&lt;br&gt;&#xA;नृपस्तु तद्वचः श्रुत्वा निर्गतः सह सेनया ।&lt;br&gt;&#xA;कोसलान्विमना भूत्वा कामिनीं प्रति निःस्पृहः ॥ ६१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां पञ्चमस्कन्धे&lt;br&gt;&#xA;देवीमहिषसंवादे राजपुत्रीमन्दोदरीवृत्तवर्णनं नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>१८</title>
      <link>https://vishvAsa.github.io/purANam/shAktam/devI-bhAgavatam/05/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/18/</guid>
      <description>&lt;p&gt;महिष उवाच&lt;br&gt;&#xA;तस्यास्तु भगिनी कन्या नाम्ना चेन्दुमती शुभा ।&lt;br&gt;&#xA;विवाहयोग्या सञ्जाता सुरूपावरजा यदा ॥ १ ॥&lt;br&gt;&#xA;तस्या विवाहः संवृत्तः सञ्जातश्च स्वयंवरः ।&lt;br&gt;&#xA;राजानो बहुदेशीयाः सङ्गतास्तत्र मण्डपे ॥ २ ॥&lt;br&gt;&#xA;तया वृतो नृपः कश्चिद्‌बलवान् रूपसंयुतः ।&lt;br&gt;&#xA;कुलशीलसमायुक्तः सर्वलक्षणसंयुतः ॥ ३ ॥&lt;br&gt;&#xA;तदा कामातुरा जाता विटं वीक्ष्य नृपं तु सा ।&lt;br&gt;&#xA;चकमे दैवयोगात्तु शठं चातुर्यभूषितम् ॥ ४ ॥&lt;br&gt;&#xA;पितरं प्राह तन्वङ्गी विवाहं कुरु मे पितः ।&lt;br&gt;&#xA;इच्छा मेऽद्य समुद्‌भूता दृष्ट्वा मद्राधिपं त्विह ॥ ५ ॥&lt;br&gt;&#xA;चन्द्रसेनोऽपि तच्छ्रुत्वा पुत्र्या यद्‌भाषितं रहः ।&lt;br&gt;&#xA;प्रसन्नेन च मनसा तत्कार्ये तत्परोऽभवत् ॥ ६ ॥&lt;br&gt;&#xA;तमाहूय नृपं गेहे विवाहविधिना ददौ ।&lt;br&gt;&#xA;कन्यां मन्दोदरीं तस्मै पारिबर्हं तथा बहु ॥ ७ ॥&lt;br&gt;&#xA;चारुदेष्णोऽपि तां प्राप्य सुन्दरीं मुदितोऽभवत् ।&lt;br&gt;&#xA;जगाम स्वगृहं तुष्टो राजापि सहितः स्त्रिया ॥ ८ ॥&lt;br&gt;&#xA;रेमे नृपतिशार्दूलः कामिन्या बहुवासरान् ।&lt;br&gt;&#xA;कदाचिद्दासपत्न्या स रममाणो रहः किल ॥ ९ ॥&lt;br&gt;&#xA;सैरन्ध्र्या कथितं तस्यै तया दृष्टः पतिस्तथा ।&lt;br&gt;&#xA;उपालम्भं ददौ तस्मै स्मितपूर्वं रुषान्विता ॥ १० ॥&lt;br&gt;&#xA;कदाचिदपि सामान्यां रहो रूपवतीं नृपः ।&lt;br&gt;&#xA;क्रीडयल्ँलालयन्दृष्टः खेदं प्राप तदैव सा ॥ ११ ॥&lt;br&gt;&#xA;न ज्ञातोऽयं शठः पूर्वं यदा दृष्टः स्वयंवरे ।&lt;br&gt;&#xA;किं कृतं तु मया मोहाद्वञ्चिताहं नृपेण ह ॥ १२ ॥&lt;br&gt;&#xA;किं करोम्यद्य सन्तापं निर्लज्जे निर्घृणे शठे ।&lt;br&gt;&#xA;का प्रीतिरीदृशे पत्यौ धिगद्य मम जीवितम् ॥ १३ ॥&lt;br&gt;&#xA;अद्यप्रभृति संसारे सुखं त्यक्तं मया खलु ।&lt;br&gt;&#xA;पतिसम्भोगजं सर्वं सन्तोषोऽद्य मया कृतः ॥ १४ ॥&lt;br&gt;&#xA;अकर्तव्यं कृतं कार्यं तज्जातं दुःखदं मम ।&lt;br&gt;&#xA;देहत्यागः क्रियते चेद्धत्यातीव दुरत्यया ॥ १५ ॥&lt;br&gt;&#xA;पितृगेहं व्रजाम्याशु तत्रापि न सुखं भवेत् ।&lt;br&gt;&#xA;हास्ययोग्या सखीनां तु भवेयं नात्र संशयः ॥ १६ ॥&lt;br&gt;&#xA;तस्मादत्रैव संवासो वैराग्ययुतया मया ।&lt;br&gt;&#xA;कर्तव्यः कालयोगेन त्यक्त्वा कामसुखं पुनः ॥ १७ ॥&lt;br&gt;&#xA;महिष उवाच&lt;br&gt;&#xA;इति सञ्चिन्त्य सा नारी दुःखशोकपरायणा ।&lt;br&gt;&#xA;स्थिता पतिगृहं त्यक्त्वा सुखं संसारजं ततः ॥ १८ ॥&lt;br&gt;&#xA;तस्मात्त्वमपि कल्याणि मामनादृत्य भूपतिम् ।&lt;br&gt;&#xA;अन्यं कापुरुषं मन्दं कामार्ता संश्रयिष्यसि ॥ १९ ॥&lt;br&gt;&#xA;वचनं कुरु मे तथ्यं नारीणां परमं हितम् ।&lt;br&gt;&#xA;अकृत्वा परमं शोकं लप्स्यसे नात्र संशयः ॥ २० ॥&lt;br&gt;&#xA;देव्युवाच&lt;br&gt;&#xA;मन्दात्मन् गच्छ पातालं युद्धं वा कुरु साम्प्रतम् ।&lt;br&gt;&#xA;हत्वा त्वामसुरान्सर्वान्गमिष्यामि यथासुखम् ॥ २१ ॥&lt;br&gt;&#xA;यदा यदा हि साधूनां दुःखं भवति दानव ।&lt;br&gt;&#xA;तदा तेषां च रक्षार्थं देहं सन्धारयाम्यहम् ॥ २२ ॥&lt;br&gt;&#xA;अरूपायाश्च मे रूपमजन्मायाश्च जन्म च ।&lt;br&gt;&#xA;सुराणां रक्षणार्थाय विद्धि दैत्य विनिश्चितम् ॥ २३ ॥&lt;br&gt;&#xA;सत्यं ब्रवीमि जानीहि प्रार्थिताहं सुरैः किल ।&lt;br&gt;&#xA;त्वद्वधार्थं हयारे त्वां हत्वा स्थास्यामि निश्चला ॥ २४ ॥&lt;br&gt;&#xA;तस्माद्युध्यस्व वा गच्छ पातालमसुरालयम् ।&lt;br&gt;&#xA;सर्वथा त्वां हनिष्यामि सत्यमेतद्‌ ब्रवीम्यहम् ॥ २५ ॥&lt;br&gt;&#xA;व्यास उवाच&lt;br&gt;&#xA;इत्युक्तः स तया देव्या धनुरादाय दानवः ।&lt;br&gt;&#xA;युद्धकामः स्थितस्तत्र सङ्ग्रामाङ्गणभूमिषु ॥ २६ ॥&lt;br&gt;&#xA;मुमोच तरसा बाणान्कर्णाकृष्टाञ्छिलाशितान् ।&lt;br&gt;&#xA;देवी चिच्छेद तान्बाणैः क्रोधान्मुक्तैरयोमुखैः ॥ २७ ॥&lt;br&gt;&#xA;तयोः परस्परं युद्धं सम्बभूव भयप्रदम् ।&lt;br&gt;&#xA;देवानां दानवानाञ्च परस्परजयैषिणाम् ॥ २८ ॥&lt;br&gt;&#xA;मध्ये दुर्धर आगत्य मुमोच च शिलीमुखान् ।&lt;br&gt;&#xA;देवीं प्रति विषासक्तान्कोपयन्नतिदारुणान् ॥ २९ ॥&lt;br&gt;&#xA;ततो भगवती क्रुद्धा तं जघान शितैः शरैः ।&lt;br&gt;&#xA;दुर्धरस्तु पपातोर्व्यां गतासुर्गिरिशृङ्गवत् ॥ ३० ॥&lt;br&gt;&#xA;तं तथा निहतं दृष्ट्वा त्रिनेत्रः परमास्त्रवित् ।&lt;br&gt;&#xA;आगत्य सप्तभिर्बाणैर्जघान परमेश्वरीम् ॥ ३१ ॥&lt;br&gt;&#xA;अनागतांस्तु चिच्छेद देवी तान्विशिखैः शरान् ।&lt;br&gt;&#xA;त्रिशूलेन त्रिनेत्रं तु जघान जगदम्बिका ॥ ३२ ॥&lt;br&gt;&#xA;अन्धकस्त्वाजगामाशु हतं दृष्ट्वा त्रिलोचनम् ।&lt;br&gt;&#xA;गदया लोहमय्याऽऽशु सिंहं विव्याध मस्तके ॥ ३३ ॥&lt;br&gt;&#xA;सिंहस्तु नखघातेन तं हत्वा बलवत्तरम् ।&lt;br&gt;&#xA;चखाद तरसा मांसमन्धकस्य रुषान्वितः ॥ ३४ ॥&lt;br&gt;&#xA;तान् रणे निहतान्वीक्ष्य दानवो विस्मयं गतः ।&#xA;चिक्षेप तरसा बाणानतितीक्ष्णाञ्छिलाशितान् ॥ ३५ ॥&lt;br&gt;&#xA;द्विधा चक्रे शरान्देवी तानप्राप्ताञ्छिलीमुखैः ।&lt;br&gt;&#xA;गदया ताडयामास दैत्यं वक्षसि चाम्बिका ॥ ३६ ॥&lt;br&gt;&#xA;स गदाभिहतो मूर्च्छामवापामरबाधकः ।&lt;br&gt;&#xA;विषह्य पीडां पापात्मा पुनरागत्य सत्वरः ॥ ३७ ॥&lt;br&gt;&#xA;जघान गदया सिंहं मूर्ध्नि क्रोधसमन्वितः ।&lt;br&gt;&#xA;सिंहोऽपि नखघातेन तं ददार महासुरम् ॥ ३८ ॥&lt;br&gt;&#xA;विहाय पौरुषं रूपं सोऽपि सिंहो बभूव ह ।&lt;br&gt;&#xA;नखैर्विदारयामास देवीसिंहं मदोत्कटम् ॥ ३९ ॥&lt;br&gt;&#xA;तञ्च केसरिणं वीक्ष्य देवी क्रुद्धा ह्ययोमुखैः ।&lt;br&gt;&#xA;शरैरवाकिरत्तीक्ष्णैः क्रूरैराशीविषैरिव ॥ ४० ॥&lt;br&gt;&#xA;त्यक्त्वा स हरिरूपं तु गजो भूत्वा मदस्रवः ।&lt;br&gt;&#xA;शैलशृङ्गं करे कृत्वा चिक्षेप चण्डिकां प्रति ॥ ४१ ॥&lt;br&gt;&#xA;आगच्छन्तं गिरेः शृङ्गं देवी बाणैः शिलाशितैः ।&lt;br&gt;&#xA;चकार तिलशः खण्डाञ्जहास जगदम्बिका ॥ ४२ ॥&lt;br&gt;&#xA;उत्पत्य च तदा सिंहस्तस्य मूर्ध्नि व्यवस्थितः ।&lt;br&gt;&#xA;नखैर्विदारयामास महिषं गजरूपिणम् ॥ ४३ ॥&lt;br&gt;&#xA;विहाय गजरूपं च बभूवाष्टापदी तथा ।&lt;br&gt;&#xA;हन्तुकामो हरिं कोपाद्दारुणो बलवत्तरः ॥ ४४ ॥&lt;br&gt;&#xA;तं वीक्ष्य शरभं देवी खड्गेन सा रुषान्विता ।&lt;br&gt;&#xA;उत्तमाङ्गे जघानाशु सोऽपि तां प्राहरत्तदा ॥ ४५ ॥&lt;br&gt;&#xA;तयोः परस्परं युद्धं बभूवातिभयप्रदम् ।&lt;br&gt;&#xA;माहिषं रूपमास्थाय शृङ्गाभ्यां प्राहरत्तदा ॥ ४६ ॥&lt;br&gt;&#xA;पुच्छप्रभ्रमणेनाशु शृङ्गाघातैर्महासुरः ।&lt;br&gt;&#xA;ताडयामास तन्वङ्गीं घोररूपो भयानकः ॥ ४७ ॥&lt;br&gt;&#xA;पुच्छेन पर्वताञ्छृङ्गे गृहीत्वा भ्रामयन्बलात् ।&lt;br&gt;&#xA;प्रेषयामास पापात्मा प्रहसन्परया मुदा ॥ ४८ ॥&lt;br&gt;&#xA;तामुवाच बलोन्मत्तस्तिष्ठ देवि रणाङ्गणे ।&lt;br&gt;&#xA;अद्याहं त्वां हनिष्यामि रूपयौवनभूषिताम् ॥ ४९ ॥&lt;br&gt;&#xA;मूर्खासि मदमत्ताद्य यन्मया सह सङ्गरम् ।&lt;br&gt;&#xA;करोषि मोहितातीव मृषा बलवती खरा ॥ ५० ॥&lt;br&gt;&#xA;हत्वा त्वां निहनिष्यामि देवान्कपटपण्डितान् ।&lt;br&gt;&#xA;ये नारीं पुरतः कृत्वा जेतुमिच्छन्ति मां शठाः ॥ ५१ ॥&lt;br&gt;&#xA;देव्युवाच&lt;br&gt;&#xA;मा गर्वं कुरु मन्दात्मंस्तिष्ठ तिष्ठ रणाङ्गणे ।&lt;br&gt;&#xA;करिष्यामि निरातङ्कान्हत्वा त्वां सुरसत्तमान् ॥ ५२ ॥&lt;br&gt;&#xA;पीत्वाद्य माधवीं मिष्टां शातयामि रणेऽधम ।&lt;br&gt;&#xA;देवानां दुःखदं पापं मुनीनां भयकारकम् ॥ ५३ ॥&lt;br&gt;&#xA;व्यास उवाच&lt;br&gt;&#xA;इत्युक्त्वा चषकं हैमं गहीत्वा सुरया युतम् ।&lt;br&gt;&#xA;पपौ पुनः पुनः क्रोधाद्धन्तुकामा महासुरम् ॥ ५४ ॥&lt;br&gt;&#xA;पीत्वा द्राक्षासवं मिष्टं शूलमादाय सत्वरा ।&lt;br&gt;&#xA;दुद्राव दानवं देवी हर्षयन्देवतागणान् ॥ ५५ ॥&lt;br&gt;&#xA;देवास्तां तुष्टुवुः प्रेष्णा चक्रुः कुसुमवर्षणम् ।&lt;br&gt;&#xA;जय जीवेति ते प्रोचुर्दुन्दुभीनाञ्च निःस्वनैः ॥ ५६ ॥&lt;br&gt;&#xA;ऋषयः सिद्धगन्धर्वाः पिशाचोरगचारणाः ।&lt;br&gt;&#xA;किन्नराः प्रेक्ष्य सङ्ग्रामं मुदिता गगने स्थिताः ॥ ५७ ॥&lt;br&gt;&#xA;सोऽपि नानाविधान्देहान्कृत्वा कृत्वा पुनः पुनः ।&lt;br&gt;&#xA;मायामयाञ्जघानाजौ देवीं कपटपण्डितः ॥ ५८ ॥&lt;br&gt;&#xA;चण्डिकापि च तं पापं त्रिशूलेन बलाद्‌धृदि ।&lt;br&gt;&#xA;ताडयामास तीक्ष्णेन क्रोधादरुणलोचना ॥ ५९ ॥&lt;br&gt;&#xA;ताडितोऽसौ पपातोर्व्यां मूर्च्छामाप मुहूर्तकम् ।&lt;br&gt;&#xA;पुनरुत्थाय चामुण्डां पद्‌भ्यां वेगादताडयत् ॥ ६० ॥&lt;br&gt;&#xA;विनिहत्य पदाघातैर्जहास च मुहुर्मुहुः ।&lt;br&gt;&#xA;रुराव दारुणं शब्दं देवानां भयकारकम् ॥ ६१ ॥&lt;br&gt;&#xA;ततो देवी सहस्रारं सुनाभं चक्रमुत्तमम् ।&lt;br&gt;&#xA;करे कृत्वा जगादोच्चैः संस्थितं महिषासुरम् ॥ ६२ ॥&lt;br&gt;&#xA;पश्य चक्रं मदान्धाद्य तव कण्ठनिकृन्तनम् ।&lt;br&gt;&#xA;क्षणमात्रं स्थिरो भूत्वा यमलोकं व्रजाधुना ॥ ६३ ॥&lt;br&gt;&#xA;इत्युक्त्वा दारुणं चक्रं मुमोच जगदम्बिका ।&lt;br&gt;&#xA;शिरश्छिन्नं रथाङ्गेन दानवस्य तदा रणे ॥ ६४ ॥&lt;br&gt;&#xA;सुस्राव रुधिरं चोष्णं कण्ठनालाद्‌ गिरेर्यथा ।&lt;br&gt;&#xA;गैरिकाद्यरुणं प्रौढं प्रवाहमिव नैर्झरम् ॥ ६५ ॥&lt;br&gt;&#xA;कबन्धस्तस्य दैत्यस्य भ्रमन्वै पतितः क्षितौ ।&lt;br&gt;&#xA;जयशब्दश्च देवानां बभूव सुखवर्धनः ॥ ६६ ॥&lt;br&gt;&#xA;सिंहस्त्वतिबलस्तत्र पलायनपरानथ ।&lt;br&gt;&#xA;दानवान्भक्षयामास क्षुधार्त इव सङ्गरे ॥ ६७ ॥&lt;br&gt;&#xA;मृते च महिषे क्रूरे दानवा भयपीडिताः ।&lt;br&gt;&#xA;मृतशेषाश्च ये केचित्पातालं ते ययुर्नृप ॥ ६८ ॥&lt;br&gt;&#xA;आनन्दं परमं जग्मुर्देवास्तस्मिन्निपातिते ।&lt;br&gt;&#xA;मुनयो मानवाश्चैव ये चान्ये साधवः क्षितौ ॥ ६९ ॥&lt;br&gt;&#xA;चण्डिकापि रणं त्यक्त्वा शुभे देशेऽथ संस्थिता ।&lt;br&gt;&#xA;देवास्तत्राययुः शीघ्रं स्तोतुकामाः सुखप्रदाम् ॥ ७० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;पञ्चमस्कन्धे महिषासुरवधो नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>१९</title>
      <link>https://vishvAsa.github.io/purANam/shAktam/devI-bhAgavatam/05/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/19/</guid>
      <description>&lt;p&gt;व्यास उवाच&lt;br&gt;&#xA;अथ प्रमुदिताः सर्वे देवा इन्द्रपुरोगमाः ।&lt;br&gt;&#xA;महिषं निहतं दृष्ट्वा तुष्टुवुर्जगदम्बिकाम् ॥ १ ॥&lt;br&gt;&#xA;देवा ऊचुः&lt;br&gt;&#xA;ब्रह्मा सृजत्यवति विष्णुरिदं महेशः&lt;br&gt;&#xA;शक्त्या तवैव हरते ननु चान्तकाले ॥&lt;br&gt;&#xA;ईशा न तेऽपि च भवन्ति तया विहीना-&lt;br&gt;&#xA;स्तस्मात्त्वमेव जगतः स्थितिनाशकर्त्री ॥ २ ॥&lt;br&gt;&#xA;कीर्तिर्मतिः स्मृतिगती करुणा दया त्वं&lt;br&gt;&#xA;श्रद्धा धृतिश्च वसुधा कमलाजपा च ।&lt;br&gt;&#xA;पुष्टिः कलाथ विजया गिरिजा जया त्वं&lt;br&gt;&#xA;तुष्टिः प्रमा त्वमसि बुद्धिरुमा रमा च ॥ ३ ॥&lt;br&gt;&#xA;विद्या क्षमा जगति कान्तिरपीह मेधा&lt;br&gt;&#xA;सर्वं त्वमेव विदिता भुवनत्रयेऽस्मिन् ।&lt;br&gt;&#xA;आभिर्विना तव तु शक्तिभिराशु कर्तुं&lt;br&gt;&#xA;को वा क्षमः सकललोकनिवासभूमे ॥ ४ ॥&lt;br&gt;&#xA;त्वं धारणा ननु न चेदसि कूर्मनागौ&lt;br&gt;&#xA;धर्तुं क्षमौ कथमिलामपि तौ भवेताम् ।&lt;br&gt;&#xA;पृथ्वी न चेत्त्वमसि वा गगने कथं स्था-&lt;br&gt;&#xA;स्यत्येतदम्ब निखिलं बहुभारयुक्तम् ॥ ५ ॥&lt;br&gt;&#xA;ये वा स्तुवन्ति मनुजा अमरान्विमूढा&lt;br&gt;&#xA;मायागुणैस्तव चतुर्मुखविष्णुरुद्रान् ।&lt;br&gt;&#xA;शुभ्रांशुवह्नियमवायुगणेशमुख्यान्&lt;br&gt;&#xA;किं त्वामृते जननि ते प्रभवन्ति कार्ये ॥ ६ ॥&lt;br&gt;&#xA;ये जुह्वति प्रविततेऽल्पधियोऽम्ब यज्ञे&lt;br&gt;&#xA;वह्नौ सुरान्समधिकृत्य हविः समृद्धम् ।&lt;br&gt;&#xA;स्वाहा न चेत्त्वमसि ते कथमापुरद्धा&lt;br&gt;&#xA;त्वामेव किं न हि यजन्ति ततो हि मूढाः ॥ ७ ॥&lt;br&gt;&#xA;भोगप्रदासि भवतीह चराचराणां&lt;br&gt;&#xA;स्वांशैर्ददासि खलु जीवनमेव नित्यम् ।&lt;br&gt;&#xA;स्वीयान्सुराञ्जननि पोषयसीह यद्व-&lt;br&gt;&#xA;त्तद्वत्परानपि च पालयसीति हेतोः ॥ ८ ॥&lt;br&gt;&#xA;मातः स्वयंविरचितान्विपिने विनोदा-&lt;br&gt;&#xA;द्वन्ध्यान्पलाशरहितांश्च कटूंश्च वृक्षान् ।&lt;br&gt;&#xA;नोच्छेदयन्ति पुरुषा निपुणाः कथञ्चि-&lt;br&gt;&#xA;त्तस्मात्त्वमप्यतितरां परिपासि दैत्यान् ॥ ९ ॥&lt;br&gt;&#xA;यत्त्वं तु हंसि रणमूर्ध्नि शरैरराती-&lt;br&gt;&#xA;न्देवाङ्गनासुरतकेलिमतीन्विदित्वा ।&lt;br&gt;&#xA;देहान्तरेऽपि करुणारसमाददाना&lt;br&gt;&#xA;तत्ते चरित्रमिदमीप्सितपूरणाय ॥ १० ॥&lt;br&gt;&#xA;चित्रं त्वमी यदसुभी रहिता न सन्ति&lt;br&gt;&#xA;त्वच्चिन्तितेन दनुजाः प्रथितप्रभावाः ।&lt;br&gt;&#xA;येषां कृते जननि देहनिबन्धनं ते&lt;br&gt;&#xA;क्रीडारसस्तव न चान्यतरोऽत्र हेतुः ॥ ११ ॥&lt;br&gt;&#xA;प्राप्ते कलावहह दुष्टतरे च काले&lt;br&gt;&#xA;न त्वां भजन्ति मनुजा ननु वञ्चितास्ते ।&lt;br&gt;&#xA;धूर्तैः पुराणचतुरैर्हरिशङ्कराणां&lt;br&gt;&#xA;सेवापराश्च विहितास्तव निर्मितानाम् ॥ १२ ॥&lt;br&gt;&#xA;ज्ञात्वा सुरांस्तव वशानसुरार्दितांश्च&lt;br&gt;&#xA;ये वै भजन्ति भुवि भावयुता विभग्नान् ।&lt;br&gt;&#xA;धृत्वा करे सुविमलं खलु दीपकं ते&lt;br&gt;&#xA;कूपे पतन्ति मनुजा विजलेऽतिघोरे ॥ १३ ॥&lt;br&gt;&#xA;विद्या त्वमेव सुखदासुखदाप्यविद्या&lt;br&gt;&#xA;मातस्त्वमेव जननार्तिहरा नराणाम् ।&lt;br&gt;&#xA;मोक्षार्थिभिस्तु कलिता किल मन्दधीभि-&lt;br&gt;&#xA;र्नाराधिता जननि भोगपरैस्तथाज्ञैः ॥ १४ ॥&lt;br&gt;&#xA;ब्रह्मा हरश्च हरिरप्यनिशं शरण्यं&lt;br&gt;&#xA;पादाम्बुजं तव भजन्ति सुरास्तथान्ये ।&lt;br&gt;&#xA;तद्वै न येऽल्पमतयो मनसा भजन्ति&lt;br&gt;&#xA;भ्रान्ताः पतन्ति सततं भवसागरे ते ॥ १५ ॥&lt;br&gt;&#xA;चण्डि त्वदङ्‌घ्रिजलजोत्थरजःप्रसादै-&lt;br&gt;&#xA;र्ब्रह्मा करोति सकलं भुवनं भवादौ ।&lt;br&gt;&#xA;शौरिश्च पाति खलु संहरते हरस्तु&lt;br&gt;&#xA;त्वां सेवते न मनुजस्त्विह दुर्भगोऽसौ ॥ १६ ॥&lt;br&gt;&#xA;वाग्देवता त्वमसि देवि सुरासुराणां&lt;br&gt;&#xA;वक्तुं न तेऽमरवराः प्रभवन्ति शक्ताः ।&lt;br&gt;&#xA;त्वं चेन्मुखे वससि नैव यदैव तेषां&lt;br&gt;&#xA;यस्माद्‌भवन्ति मनुजा न हि तद्विहीनाः ॥ १७ ॥&lt;br&gt;&#xA;शप्तो हरिस्तु भृगुणा कुपितेन कामं&lt;br&gt;&#xA;मीनो बभूव कमठः खलु सूकरस्तु ।&lt;br&gt;&#xA;पश्चान्नृसिंह इति यश्छलकृद्धरायां&lt;br&gt;&#xA;तान्सेवतां जननि मृत्युभयं न किं स्यात् ॥ १८ ॥&lt;br&gt;&#xA;शम्भोः पपात भुवि लिङ्गमिदं प्रसिद्धं&lt;br&gt;&#xA;शापेन तेन च भृगोर्विपिने गतस्य ।&lt;br&gt;&#xA;तं ये नरा भुवि भजन्ति कपालिनं तु&lt;br&gt;&#xA;तेषां सुखं कथमिहापि परत्र मातः ॥ १९ ॥&lt;br&gt;&#xA;योऽभूद्‌ गजाननगणाधिपतिर्महेशा-&lt;br&gt;&#xA;त्तं ये भजन्ति मनुजा वितथप्रपन्नाः ।&#xA;जानन्ति ते न सकलार्थफलप्रदात्रीं&lt;br&gt;&#xA;त्वां देवि विश्वजननीं सुखसेवनीयाम् ॥ २० ॥&lt;br&gt;&#xA;चित्रं त्वयारिजनतापि दयार्द्रभावा-&lt;br&gt;&#xA;द्धत्वा रणे शितशरैर्गमिता द्युलोकम् ।&lt;br&gt;&#xA;नोचेत्स्वकर्मनिचिते निरये नितान्तं&lt;br&gt;&#xA;दुःखातिदुःखगतिमापदमापतेत्सा ॥ २१ ॥&lt;br&gt;&#xA;ब्रह्मा हरश्च हरिरप्युत गर्वभावा-&lt;br&gt;&#xA;ज्जानन्ति तेऽपि विबुधा न तव प्रभावम् ।&lt;br&gt;&#xA;केऽन्ये भवन्ति मनुजा विदितुं समर्थाः&lt;br&gt;&#xA;सम्मोहितास्तव गुणैरमितप्रभावैः ॥ २२ ॥&lt;br&gt;&#xA;क्लिश्यन्ति तेऽपि मुनयस्तव दुर्विभाव्यं&lt;br&gt;&#xA;पादाम्बुजं न हि भजन्ति विमूढचित्ताः ।&lt;br&gt;&#xA;सूर्याग्निसेवनपराः परमार्थतत्त्वं&lt;br&gt;&#xA;ज्ञातं न तैः श्रुतिशतैरपि वेदसारम् ॥ २३ ॥&lt;br&gt;&#xA;मन्ये गुणास्तव भुवि प्रथितप्रभावाः&lt;br&gt;&#xA;कुर्वन्ति ये हि विमुखान्ननु भक्तिभावात् ।&lt;br&gt;&#xA;लोकान्स्वबुद्धिरचितैर्विविधागमैश्च&lt;br&gt;&#xA;विष्ण्वीशभास्करगणेशपरान्विधाय ॥ २४ ॥&lt;br&gt;&#xA;कुर्वन्ति ये तव पदाद्विमुखान्नराग्र्या-&lt;br&gt;&#xA;न्स्वोक्तागमैर्हरिहरार्चनभक्तियोगैः ।&lt;br&gt;&#xA;तेषां न कुप्यसि दयां कुरुषेऽम्बिके त्वं&lt;br&gt;&#xA;तान्मोहमन्त्रनिपुणान्प्रथयस्यलं च ॥ २५ ॥&lt;br&gt;&#xA;तुर्ये युगे भवति चातिबलं गुणस्य&lt;br&gt;&#xA;तुर्यस्य तेन मथितान्यसदागमानि ।&lt;br&gt;&#xA;त्वां गोपयन्ति निपुणाः कवयः कलौ वै&lt;br&gt;&#xA;त्वत्कल्पितान्सुरगणानपि संस्तुवन्ति ॥ २६ ॥&lt;br&gt;&#xA;ध्यायन्ति मुक्तिफलदां भुवि योगसिद्धां&lt;br&gt;&#xA;विद्यां पराञ्च मुनयोऽतिविशुद्धसत्त्वाः ।&lt;br&gt;&#xA;ते नाप्नुवन्ति जननीजठरे तु दुःखं&lt;br&gt;&#xA;धन्यास्त एव मनुजास्त्वयि ये विलीनाः ॥ २७ ॥&lt;br&gt;&#xA;चिच्छक्तिरस्ति परमात्मनि येन सोऽपि&lt;br&gt;&#xA;व्यक्तो जगत्सु विदितो भवकृत्यकर्ता ।&lt;br&gt;&#xA;कोऽन्यस्त्वया विरहितः प्रभवत्यमुष्मिन्&lt;br&gt;&#xA;कर्तुं विहर्तुमपि सञ्चलितुं स्वशक्त्या ॥ २८ ॥&lt;br&gt;&#xA;तत्त्वानि चिद्विरहितानि जगद्विधातुं&lt;br&gt;&#xA;किं वा क्षमाणि जगदम्ब यतो जडानि ।&lt;br&gt;&#xA;किं चेन्द्रियाणि गुणकर्मयुतानि सन्ति&lt;br&gt;&#xA;देवि त्वया विरहितानि फलं प्रदातुम् ॥ २९ ॥&lt;br&gt;&#xA;देवा मखेष्वपि हुतं मुनिभिः स्वभागं&lt;br&gt;&#xA;गृह्णीयुरम्ब विधिवत्प्रतिपादितं किम् ।&lt;br&gt;&#xA;स्वाहा न चेत्त्वमसि तत्र निमित्तभूता&lt;br&gt;&#xA;तस्मात्त्वमेव ननु पालयसीव विश्वम् ॥ ३० ॥&lt;br&gt;&#xA;सर्वं त्वयेदमखिलं विहितं भवादौ&lt;br&gt;&#xA;त्वं पासि वै हरिहरप्रमुखान्दिगीशान् ।&lt;br&gt;&#xA;कालेऽत्सि विश्वमपि ते चरितं भवाद्यं&lt;br&gt;&#xA;जानन्ति नैव मनुजाः क्व नु मन्दभाग्याः ॥ ३१ ॥&lt;br&gt;&#xA;हत्वासुरं महिषरूपधरं महोग्रं&lt;br&gt;&#xA;मातस्त्वया सुरगणः किल रक्षितोऽयम् ।&lt;br&gt;&#xA;कां ते स्तुतिं जननि मन्दधियो विदामो&lt;br&gt;&#xA;वेदा गतिं तव यथार्थतया न जग्मुः ॥ ३२ ॥&lt;br&gt;&#xA;कार्यं कृतं जगति नो यदसौ दुरात्मा&lt;br&gt;&#xA;वैरी हतो भुवनकण्टकदुर्विभाव्यः ।&lt;br&gt;&#xA;कीर्तिः कृता ननु जगत्सु कृपा विधेया-&lt;br&gt;&#xA;प्यस्मांश्च पाहि जननि प्रथितप्रभावे ॥ ३३ ॥&lt;br&gt;&#xA;व्यास उवाच&lt;br&gt;&#xA;एवं स्तुता सुरैर्देवी तानुवाच मृदुस्वरा ।&lt;br&gt;&#xA;अन्यत्कार्यं च दुःसाध्यं ब्रुवन्तु सुरसत्तमाः ॥ ३४ ॥&lt;br&gt;&#xA;यदा यदा हि देवानां कार्यं स्यादतिदुर्घटम् ।&lt;br&gt;&#xA;स्मर्तव्याहं तदा शीघ्रं नाशयिष्यामि चापदम् ॥ ३५ ॥&lt;br&gt;&#xA;देवा ऊचुः&lt;br&gt;&#xA;सर्वं कृतं त्वया देवि कार्यं नः खलु साम्प्रतम् ।&lt;br&gt;&#xA;यदयं निहतः शत्रुरस्माकं महिषासुरः ॥ ३६ ॥&lt;br&gt;&#xA;स्मरिष्यामो यथा तेऽम्ब सदैव पदपङ्कजम् ।&lt;br&gt;&#xA;तथा कुरु जगन्मातर्भक्तिं त्वय्यप्यचञ्चलाम् ॥ ३७ ॥&lt;br&gt;&#xA;अपराधसहस्राणि मातैव सहते सदा ।&lt;br&gt;&#xA;इति ज्ञात्वा जगद्योनिं न भजन्ते कुतो जनाः ॥ ३८ ॥&lt;br&gt;&#xA;द्वौ सुपर्णो तु देहेऽस्मिंस्तयोः सख्यं निरन्तरम् ।&lt;br&gt;&#xA;नान्यः सखा तृतीयोऽस्ति योऽपराधं सहेत हि ॥ ३९ ॥&lt;br&gt;&#xA;तस्माज्जीवः सखायं त्वां हित्वा किं नु करिष्यति ।&lt;br&gt;&#xA;पापात्मा मन्दभाग्योऽसौ सुरमानुषयोनिषु ॥ ४० ॥&lt;br&gt;&#xA;प्राप्य देहं सुदुष्प्रापं न स्मरेत्त्वां नराधमः ।&lt;br&gt;&#xA;मनसा कर्मणा वाचा ब्रूमः सत्यं पुनः पुनः ॥ ४१ ॥&lt;br&gt;&#xA;सुखे वाप्यथवा दुःखे त्वं नः शरणमद्‌भुतम् ।&lt;br&gt;&#xA;पाहि नः सततं देवि सर्वैस्तव वरायुधैः ॥ ४२ ॥&lt;br&gt;&#xA;अन्यथा शरणं नास्ति त्वत्पादाम्बुजरेणुतः ।&lt;br&gt;&#xA;व्यास उवाच&lt;br&gt;&#xA;एवं स्तुता सुरैर्देवी तत्रैवान्तरधीयत ।&lt;br&gt;&#xA;विस्मयं परमं जग्मुर्देवास्तां वीक्ष्य निर्गताम् ॥ ४३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;पञ्चमस्कन्धे देवीसान्त्वनं नामैकोनविंशोऽध्यायः ॥ १९ ॥&lt;/p&gt;</description>
    </item>
    <item>
      <title>२०</title>
      <link>https://vishvAsa.github.io/purANam/shAktam/devI-bhAgavatam/05/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/20/</guid>
      <description>&lt;p&gt;जनमेजय उवाच -&lt;br&gt;&#xA;अथाद्‌भुतं वीक्ष्य मुने प्रभावं&lt;br&gt;&#xA;देव्या जगच्छान्तिकरं परञ्च ।&lt;br&gt;&#xA;न तृप्तिरस्ति द्विजवर्य शृण्वतः&lt;br&gt;&#xA;कथामृतं ते मुखपद्मजातम् ॥ १ ॥&lt;br&gt;&#xA;अन्तर्हितायां च तदा भवान्या&lt;br&gt;&#xA;चक्रुश्च किं देवपुरोगमास्ते ।&lt;br&gt;&#xA;देव्याश्चरित्र परमं पवित्रं&lt;br&gt;&#xA;दुरापमेवाल्पपुण्यैर्नराणाम् ॥ २ ॥&lt;br&gt;&#xA;कस्तृप्तिमाप्नोति कथामृतेन&lt;br&gt;&#xA;भिन्नोऽल्पभाग्यात्पटुकर्णरन्ध्रः ।&lt;br&gt;&#xA;पीतेन येनामरतां प्रयाति&lt;br&gt;&#xA;धिक्तान्नरान् ये न पिबन्ति सादरम् ॥ ३ ॥&lt;br&gt;&#xA;लीलाचरित्रं जगदम्बिकाया&lt;br&gt;&#xA;रक्षान्वितं देवमहामुनीनाम् ।&lt;br&gt;&#xA;संसारवार्धेस्तरणं नराणां&lt;br&gt;&#xA;कथं कृतज्ञा हि परित्यजेयुः ॥ ४ ॥&lt;br&gt;&#xA;मुक्ताश्च ये चैव मुमुक्षवश्च&lt;br&gt;&#xA;संसारिणो रोगयुताश्च केचित् ।&lt;br&gt;&#xA;तेषां सदा श्रोत्रपुटैश्च पेयं&lt;br&gt;&#xA;सर्वार्थदं वेदविदो वदन्ति ॥ ५ ॥&lt;br&gt;&#xA;तथा विशेषेण मुने नृपाणां&lt;br&gt;&#xA;धर्मार्थकामेषु सदा रतानाम् ।&lt;br&gt;&#xA;मुक्ताश्च यस्मात्खलु तत्पिबन्ति&lt;br&gt;&#xA;कथं न पेयं रहितैश्च तेभ्यः ॥ ६ ॥&lt;br&gt;&#xA;यैः पूजिता पूर्वभवे भवानी&lt;br&gt;&#xA;सत्कुन्दपुष्पैरथ चम्पकैश्च ।&lt;br&gt;&#xA;बैल्वैर्दलैस्ते भुवि भोगयुक्ता&lt;br&gt;&#xA;नृपा भवन्तीत्यनुमेयमेवम् ॥ ७ ॥&lt;br&gt;&#xA;ये भक्तिहीना समवाप्य देहं&lt;br&gt;&#xA;तं मानुषं भारतभूमिभागे ।&lt;br&gt;&#xA;यैर्नार्चिता ते धनधान्यहीना&lt;br&gt;&#xA;रोगान्विताः सन्ततिवर्जिताश्च ॥ ८ ॥&lt;br&gt;&#xA;भ्रमन्ति नित्यं किल दासभूता&lt;br&gt;&#xA;आज्ञाकराः केवलभारवाहाः ।&lt;br&gt;&#xA;दिवानिशं स्वार्थपराः कदापि&lt;br&gt;&#xA;नैवाप्नुवन्त्यौदरपूर्तिमात्रम् ॥ ९ ॥&lt;br&gt;&#xA;अन्धाश्च मूका बधिराश्च खञ्जाः&lt;br&gt;&#xA;कुष्ठान्विता ये भुवि दुःखभाजः ।&lt;br&gt;&#xA;तत्रानुमानं कविभिर्विधेयं&lt;br&gt;&#xA;नाराधिता तैः सततं भवानी ॥ १० ॥&lt;br&gt;&#xA;ये राजभोगान्वितऋद्धिपूर्णाः&lt;br&gt;&#xA;संसेव्यमाना बहुभिर्मनुष्यैः ।&lt;br&gt;&#xA;दृश्यन्ति ये वा विभवैः समेता-&lt;br&gt;&#xA;स्तैः पूजिताम्बेत्यनुमेयमेव ॥ ११ ॥&lt;br&gt;&#xA;तस्मात्सत्यवतीसूनो देव्याश्चरितमुत्तमम् ।&lt;br&gt;&#xA;कथयस्व कृपां कृत्वा दयावानसि साम्प्रतम् ॥ १२ ॥&lt;br&gt;&#xA;हत्वा तं महिषं पापं स्तुता सम्पूजिता सुरैः ।&lt;br&gt;&#xA;क्व गता सा महालक्ष्मीः सर्वतेजःसमुद्‌भवा ॥ १३ ॥&lt;br&gt;&#xA;कथितं ते महाभाग गतान्तर्धानमाशु सा ।&lt;br&gt;&#xA;स्वर्गे वा मृत्युलोके वा संस्थिता भुवनेश्वरी ॥ १४ ॥&lt;br&gt;&#xA;लयं गता वा तत्रैव वैकुण्ठे वा समाश्रिता ।&lt;br&gt;&#xA;अथवा हेमशैले सा तत्त्वतो मे वदाधुना ॥ १५ ॥&lt;br&gt;&#xA;व्यास उवाच&lt;br&gt;&#xA;पूर्वं मया ते कथितं मणिद्वीपं मनोहरम् ।&lt;br&gt;&#xA;क्रीडास्थानं सदा देव्या वल्लभं परमं स्मृतम् ॥ १६ ॥&lt;br&gt;&#xA;यत्र ब्रह्मा हरिः स्थाणुः स्त्रीभावं ते प्रपेदिरे ।&lt;br&gt;&#xA;पुरुषत्वं पुनः प्राप्य स्वानि कार्याणि चक्रिरे ॥ १७ ॥&lt;br&gt;&#xA;यः सुधासिन्धुमध्येऽस्ति द्वीपः परमशोभनः ।&lt;br&gt;&#xA;नानारूपैः सदा तत्र विहारं कुरुतेऽम्बिका ॥ १८ ॥&lt;br&gt;&#xA;स्तुता सम्पूजिता देवैः सा तत्रैव गता शिवा ।&lt;br&gt;&#xA;यत्र सङ्क्रीडते नित्यं मायाशक्तिः सनातनी ॥ १९ ॥&lt;br&gt;&#xA;देवास्तां निर्गतां वीक्ष्य देवीं सर्वेश्वरीं तथा ।&#xA;रविवंशोद्‌भवं चक्रुर्भूमिपालं महाबलम् ॥ २० ॥&lt;br&gt;&#xA;अयोध्याधिपतिं वीरं शत्रुघ्नं नाम पार्थिवम् ।&lt;br&gt;&#xA;सर्वलक्षणसम्पन्नं महिषस्यासने शुभे ॥ २१ ॥&lt;br&gt;&#xA;दत्त्वा राज्यं तदा तस्मै देवा इन्द्रपुरोगमाः ।&lt;br&gt;&#xA;स्वकीयैर्वाहनैः सर्वे जग्मुः स्वान्यालयानि ते ॥ २२ ॥&lt;br&gt;&#xA;गतेषु तेषु देवेषु पृथिव्यां पृथिवीपते ।&lt;br&gt;&#xA;धर्मराज्यं बभूवाथ प्रजाश्च सुखितास्तथा ॥ २३ ॥&lt;br&gt;&#xA;पर्जन्यः कालवर्षी च धरा धान्यगुणावृता ।&lt;br&gt;&#xA;पादपाः फलपुष्पाढ्या बभूवुः सुखदाः सदा ॥ २४ ॥&lt;br&gt;&#xA;गावश्च क्षीरसम्पना घटोध्न्यः कामदा नृणाम् ।&lt;br&gt;&#xA;नद्यः सुमार्गगाः स्वच्छाः शीतोदाः खगसंयुताः ॥ २५ ॥&lt;br&gt;&#xA;ब्राह्मणा वेदतत्त्वाश्च यज्ञकर्मरतास्तथा ।&lt;br&gt;&#xA;क्षत्रिया धर्मसंयुक्ता दानाध्ययनतत्पराः ॥ २६ ॥&lt;br&gt;&#xA;शस्त्रविद्यारता नित्यं प्रजारक्षणतत्पराः ।&lt;br&gt;&#xA;न्यायदण्डधराः सर्वे राजानः शमसंयुताः ॥ २७ ॥&lt;br&gt;&#xA;अविरोधस्तु भूतानां सर्वेषां सम्बभूव ह ।&lt;br&gt;&#xA;आकरा धनदा नृणां व्रजा गोयूथसंयुताः ॥ २८ ॥&lt;br&gt;&#xA;ब्राह्मणाः क्षत्रिया वैश्याः शूद्राश्च नृपसत्तम ।&lt;br&gt;&#xA;देवीभक्तिपराः सर्वे सम्बभूवुर्धरातले ॥ २९ ॥&lt;br&gt;&#xA;सर्वत्र यज्ञयूपाश्च मण्डपाश्च मनोहराः ।&lt;br&gt;&#xA;मखैः पूर्णा धराश्चासन् ब्राह्मणैः क्षत्रियैः कृतैः ॥ ३० ॥&lt;br&gt;&#xA;पतिव्रतधरा नार्यः सुशीलाः सत्यसंयुताः ।&lt;br&gt;&#xA;पितृभक्तिपराः पुत्रा आसन्धर्मपरायणाः ॥ ३१ ॥&lt;br&gt;&#xA;न पाखण्डं न वाधर्मः कुत्रापि पृथिवीतले ।&lt;br&gt;&#xA;वेदवादा शास्त्रवादा नान्ये वादास्तथाभवन् ॥ ३२ ॥&lt;br&gt;&#xA;कलहो नैव केषाञ्चिन्न दैन्यं नाशुभा मतिः ।&lt;br&gt;&#xA;सर्वत्र सुखिनो लोकाः काले च मरणं तथा ॥ ३३ ॥&lt;br&gt;&#xA;सुहृदां न वियोगश्च नापदश्च कदाचन ।&lt;br&gt;&#xA;नानावृष्टिर्न दुर्भिक्षं न मारी दुःखदा नृणाम् ॥ ३४ ॥&lt;br&gt;&#xA;न रोगो न च मात्सर्यं न विरोधः परस्परम् ।&lt;br&gt;&#xA;सर्वत्र सुखसम्पन्ना नरा नार्यः सुखान्विताः ॥ ३५ ॥&lt;br&gt;&#xA;क्रीडन्ति मानवाः सर्वे स्वर्गे देवगणा इव ।&lt;br&gt;&#xA;न चौरा न च पाखण्डा वञ्चका दम्भकास्तथा ॥ ३६ ॥&lt;br&gt;&#xA;पिशुना लम्पटाः स्तब्धा न बभूवुस्तदा नृप ।&lt;br&gt;&#xA;न वेदद्वेषिणः पापा मानवाः पृथिवीपते ॥ ३७ ॥&lt;br&gt;&#xA;सर्वधर्मरता नित्यं द्विजसेवापरायणाः ।&lt;br&gt;&#xA;त्रिधात्वात्सृष्टिधर्मस्य त्रिविधा ब्राह्मणास्ततः ॥ ३८ ॥&lt;br&gt;&#xA;सात्त्विका राजसाश्चैव तामसाश्च तथापरे ।&lt;br&gt;&#xA;सर्वे वेदविदो दक्षाः सात्त्विकाः सत्त्ववृत्तयः ॥ ३९ ॥&lt;br&gt;&#xA;प्रतिग्रहविहीनाश्च दयादमपरायणाः ।&lt;br&gt;&#xA;यज्ञास्ते सात्त्विकैरन्नैः कुर्वाणा धर्मतत्पराः ॥ ४० ॥&lt;br&gt;&#xA;पुरोडाशविधानैश्च पशुभिर्न कदाचन ।&lt;br&gt;&#xA;दानमध्ययनञ्चैव यजनं तु तृतीयकम् ॥ ४१ ॥&lt;br&gt;&#xA;त्रिकर्मरसिकास्ते वै सात्त्विका ब्राह्मणा नृप ।&lt;br&gt;&#xA;राजसा वेदविद्वांसः क्षत्रियाणां पुरोहिताः ॥ ४२ ॥&lt;br&gt;&#xA;षट्कर्मनिरता सर्वे विधिवन्मांसभक्षकाः ।&lt;br&gt;&#xA;यजनं याजनं दानं तथैव च प्रतिग्रहः ॥ ४३ ॥&lt;br&gt;&#xA;अध्ययनं तु वेदानां तथैवाध्यापनं तु षट् ।&lt;br&gt;&#xA;तामसाः क्रोधसंयुक्ता रागद्वेषपराः पुनः ॥ ४४ ॥&lt;br&gt;&#xA;राज्ञां कर्मकरा नित्यं किञ्चिदध्ययने रताः ।&lt;br&gt;&#xA;महिषे निहते सर्वे सुखिनो वेदतत्पराः ॥ ४५ ॥&lt;br&gt;&#xA;बभूवुर्व्रतनिष्णाता दानधर्मपरास्तथा ।&lt;br&gt;&#xA;क्षत्रियाः पालने युक्ता वैश्या वणिजवृत्तयः ॥ ४६ ॥&lt;br&gt;&#xA;कृषिवाणिज्यगोरक्षाकुसीदवृत्तयः परे ।&lt;br&gt;&#xA;एवं प्रमुदितो लोको महिषे विनिपातिते ॥ ४७ ॥&lt;br&gt;&#xA;अनुद्वेगः प्रजानां वै सम्बभूव धनागमः ।&lt;br&gt;&#xA;बहुक्षीरा शुभा गावो नद्यश्चैव बहूदकाः ॥ ४८ ॥&lt;br&gt;&#xA;वृक्षा बहुफलाश्चासन्मानवा रोगवर्जिताः ।&lt;br&gt;&#xA;नाधयो नेतयः क्वापि प्रजानां दुःखदायकाः ॥ ४९ ॥&lt;br&gt;&#xA;न निधनमुपयान्ति प्राणिनस्तेऽप्यकाले&lt;br&gt;&#xA;सकलविभवयुक्ता रोगहीनाः सदैव ।&lt;br&gt;&#xA;निगमविहितधर्मे तत्पराश्चण्डिकाया-&lt;br&gt;&#xA;श्चरणसरसिजानां सेवने दत्तचित्ताः ॥ ५० ॥&lt;br&gt;&#xA;इति श्रीमद्देवीभागवते महापुराणेऽष्टादशसाह्स्र्यां संहितायां&lt;br&gt;&#xA;पञ्चमस्कन्धे महिषवधानन्तरं पृथिवीसुखवर्णनं नाम विशोऽध्यायः ॥ २० ॥&lt;/p&gt;</description>
    </item>
    <item>
      <title>२१</title>
      <link>https://vishvAsa.github.io/purANam/shAktam/devI-bhAgavatam/05/21/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/21/</guid>
      <description>&lt;p&gt;व्यास उवाच&lt;br&gt;&#xA;शृणु राजन् प्रवक्ष्यामि देव्याश्चरितमुत्तमम् ।&lt;br&gt;&#xA;सुखदं सर्वजन्तूनां सर्वपापप्रणाशनम् ॥ १ ॥&lt;br&gt;&#xA;यथा शुम्भो निशुम्भश्च भ्रातरौ बलवत्तरौ ।&lt;br&gt;&#xA;बभूवतुर्महावीरौ अवध्यौ पुरुषैः किल ॥ २ ॥&lt;br&gt;&#xA;बहुसेनावृतौ शूरौ देवानां दुःखदौ सदा&lt;br&gt;&#xA;दुराचारौ मदोत्सिक्तौ बहुदानवसंयुतौ ॥ ३ ॥&lt;br&gt;&#xA;हतावम्बिकया तौ तु सङ्ग्रामेऽतीव दारुणे ।&lt;br&gt;&#xA;देवानाञ्ज हितार्थाय सर्वैः परिचरैः सह ॥ ४ ॥&lt;br&gt;&#xA;चण्डमुण्डौ महाबाहू रक्तबीजोऽतिदारुणः ।&lt;br&gt;&#xA;धूम्रलोचननामा च निहतास्ते रणाङ्गणे ॥ ५ ॥&lt;br&gt;&#xA;तान्निहत्य सुराणां सा जहार भयमुत्तमम् ।&lt;br&gt;&#xA;स्तुता सम्पूजिता देवैर्गिरौ हेमाचले शुभे ॥ ६ ॥&lt;br&gt;&#xA;राजोवाच&lt;br&gt;&#xA;कावेतावसुरावादौ कथं तौ बलिनां वरौ ।&lt;br&gt;&#xA;केन संस्थापितौ चेह स्त्रीवध्यत्वं कुतो गतौ ॥ ७ ॥&lt;br&gt;&#xA;तपसा वरदानेन कस्य जातौ महाबलौ ।&lt;br&gt;&#xA;कथञ्च निहतौ सर्वं कथयस्व सविस्तरम् ॥ ८ ॥&lt;br&gt;&#xA;व्यास उवाच&lt;br&gt;&#xA;शृणु राजन्कथां दिव्यां सर्वपापप्रणाशिनीम् ।&lt;br&gt;&#xA;देव्याश्चरितसंयुक्तां सर्वार्थफलदां शुभाम् ॥ ९ ॥&lt;br&gt;&#xA;पुरा शुम्भनिशुम्भौ द्वावसुरौ भूमिमण्डले ।&lt;br&gt;&#xA;पातालतश्च सम्प्राप्तौ भ्रातरौ शुभदर्शनौ ॥ १० ॥&lt;br&gt;&#xA;तौ प्राप्तयौवनौ चैव चेरतुस्तप उत्तमम् ।&lt;br&gt;&#xA;अन्नोदकं परित्यज्य पुष्करे लोकपावने ॥ ११ ॥&lt;br&gt;&#xA;वर्षाणामयुतं यावद्योगविद्यापरायणौ ।&lt;br&gt;&#xA;एकत्रैवासनं कृत्वा तेपाते परमं तपः ॥ १२ ॥&lt;br&gt;&#xA;तयोस्तुष्टोऽभवद्‌ ब्रह्मा सर्वलोकपितामहः ।&lt;br&gt;&#xA;तत्रागतश्च भगवानारुह्य वरटापतिम् ॥ १३ ॥&lt;br&gt;&#xA;तावुभौ च जगत्स्रष्टा दृष्ट्वा ध्यानपरौ स्थितौ ।&lt;br&gt;&#xA;उत्तिष्ठत महाभागौ तुष्टोऽहं तपसा किल ॥ १४ ॥&lt;br&gt;&#xA;वाञ्छितं वां वरं कामं ददामि ब्रुवतामिह ।&lt;br&gt;&#xA;कामदोऽहं समायातो दृष्ट्वा वां तपसो बलम् ॥ १५ ॥&lt;br&gt;&#xA;व्यास उवाच&lt;br&gt;&#xA;इति श्रुत्वा वचस्तस्य प्रबुद्धौ तौ समाहितौ ।&lt;br&gt;&#xA;प्रदक्षिणक्रियां कृत्वा प्रणामं चक्रतुस्तदा ॥ १६ ॥&lt;br&gt;&#xA;दण्डवत्प्रणिपातञ्च कृत्वा तौ दुर्बलाकृती ।&lt;br&gt;&#xA;ऊचतुर्मधुरां वाचं दीनौ गद्‌गदया गिरा ॥ १७ ॥&lt;br&gt;&#xA;देवदेव दयासिन्धो भक्तानामभयप्रद ।&lt;br&gt;&#xA;अमरत्वञ्च नौ ब्रह्मन्देहि तुष्टोऽसि चेद्विभो ॥ १८ ॥&lt;br&gt;&#xA;मरणादपरं किञ्चिद्‌भयं नास्ति धरातले ।&lt;br&gt;&#xA;तस्माद्‌भयाच्च सन्त्रस्तौ युष्माकं शरणं गतौ ॥ १९ ॥&lt;br&gt;&#xA;त्राहि त्वं देवदेवेश जगत्कर्तः क्षमानिधे ।&lt;br&gt;&#xA;परिस्फोटय विश्वात्मन् सद्यो मरणजं भयम् ॥ २० ॥&lt;/p&gt;</description>
    </item>
    <item>
      <title>२२</title>
      <link>https://vishvAsa.github.io/purANam/shAktam/devI-bhAgavatam/05/22/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/22/</guid>
      <description>&lt;p&gt;व्यास उवाच&lt;br&gt;&#xA;पराजिताः सुराः सर्वे राज्यं शुम्भः शशास ह ।&lt;br&gt;&#xA;एवं वर्षसहस्रं तु जगाम नृपसत्तम ॥ १ ॥&lt;br&gt;&#xA;भ्रष्टराज्यास्ततो देवाश्चिन्तामापुः सुदुस्तराम् ।&lt;br&gt;&#xA;गुरुं दुःखातुरास्ते तु पप्रच्छुरिदमादृताः ॥ २ ॥&lt;br&gt;&#xA;किं कर्तव्यं गुरो ब्रूहि सर्वज्ञस्त्वं महामुनिः ।&lt;br&gt;&#xA;उपायोऽस्ति महाभाग दुःखस्य विनिवृत्तये ॥ ३ ॥&lt;br&gt;&#xA;उपचारपरा नूनं वेदमन्त्राः सहस्रशः ।&lt;br&gt;&#xA;वाच्छितार्थकरा नूनं सूत्रैः संलक्षिताः किल ॥ ४ ॥&lt;br&gt;&#xA;इष्टयो विविधाः प्रोक्ताः सर्वकामफलप्रदाः ।&lt;br&gt;&#xA;ताः कुरुष्व मुने नूनं त्वं जानासि च तत्क्रियाः ॥ ५ ॥&lt;br&gt;&#xA;विधिः शत्रुविनाशाय यथोद्दिष्टः सदागमे ।&lt;br&gt;&#xA;तं कुरुष्वाद्य विधिवद्यथा नो दुःखसङ्क्षयः ॥ ६ ॥&lt;br&gt;&#xA;भवेदाङ्गिरसाद्यैव तथा त्वं कर्तुमर्हसि ।&lt;br&gt;&#xA;दानवानां विनाशाय अभिचारं यथामति ॥ ७ ॥&lt;br&gt;&#xA;बृहस्पतिरुवाच&lt;br&gt;&#xA;सर्वे मन्त्राश्च वेदोक्ता दैवाधीनफलाश्च ते ।&lt;br&gt;&#xA;न स्वतन्त्राः सुराधीश तथैकान्तफलप्रदाः ॥ ८ ॥&lt;br&gt;&#xA;मन्त्राणां देवता यूयं ते तु दुःखैकभाजनम् ।&lt;br&gt;&#xA;जाताः स्म कालयोगेन किं करोमि प्रसाधनम् ॥ ९ ॥&lt;br&gt;&#xA;इन्द्राग्निवरुणादीनां यजनं यज्ञकर्मसु ।&lt;br&gt;&#xA;ते यूयं विपदं प्राप्ताः करिष्यन्ति किमिष्टयः ॥ १० ॥&lt;br&gt;&#xA;अवश्यम्भाविभावानां प्रतीकारो न विद्यते ।&lt;br&gt;&#xA;उपायस्त्वथ कर्तव्य इति शिष्टानुशासनम् ॥ ११ ॥&lt;br&gt;&#xA;दैवं हि बलवत्केचित्प्रवदन्ति मनीषिणः ।&lt;br&gt;&#xA;उपायवादिनो दैवं प्रवदन्ति निरर्थकम् ॥ १२ ॥&lt;br&gt;&#xA;दैवं चैवाप्युपायश्च द्वावेवाभिमतौ नृणाम् ।&lt;br&gt;&#xA;केवलं दैवमाश्रित्य न स्थातव्यं कदाचन ॥ १३ ॥&lt;br&gt;&#xA;उपायः सर्वथा कार्यो विचार्य स्वधिया पुनः ।&lt;br&gt;&#xA;तस्माद्‌ ब्रवीमि वः सर्वान्संविचार्य पुनः पुनः ॥ १४ ॥&lt;br&gt;&#xA;पुरा भगवती तुष्टा जघान महिषासुरम् ।&lt;br&gt;&#xA;युष्माभिस्तु स्तुता देवी वरदानं ददावथ ॥ १५ ॥&lt;br&gt;&#xA;आपदं नाशयिष्यामि संस्मृता वा सदैव हि ।&lt;br&gt;&#xA;यदा यदा वो देवेशा आपदो दैवसम्भवाः ॥ १६ ॥&lt;br&gt;&#xA;प्रभवन्ति तदा कामं स्मर्तव्याहं सुरैः सदा ।&lt;br&gt;&#xA;स्मृताहं नाशयिष्यामि युष्माकं परमापदः ॥ १७ ॥&lt;br&gt;&#xA;तस्माद्धिमाचले गत्वा पर्वते सुमनोहरे ।&lt;br&gt;&#xA;आराधनं चण्डिकायाः कुरुध्वं प्रेमपूर्वकम् ॥ १८ ॥&lt;br&gt;&#xA;मायाबीजविधानज्ञास्तत्पुरश्चरणे रताः ।&lt;br&gt;&#xA;जानाम्यहं योगबलात्प्रसन्ना सा भविष्यति ॥ १९ ॥&lt;br&gt;&#xA;दुःखस्यान्तोऽद्य युष्माकं दृश्यते नात्र संशयः ।&lt;br&gt;&#xA;तस्मिञ्छैले सदा देवी तिष्ठतीति मया श्रुतम् ॥ २० ॥&lt;br&gt;&#xA;स्तुता सम्पूजिता सद्यो वाञ्छितार्थान् प्रदास्यति ।&lt;br&gt;&#xA;निश्चयं परमं कृत्वा गच्छध्वं वै हिमालयम् ॥ २१ ॥&lt;br&gt;&#xA;सुराः सर्वाणि कार्याणि सा वः कामं विधास्यति ।&lt;br&gt;&#xA;व्यास उवाच&lt;br&gt;&#xA;इति तस्य वचः श्रुत्वा देवास्ते प्रययुर्गिरिम् ॥ २२ ॥&lt;br&gt;&#xA;हिमालयं महाराज देवीध्यानपरायणाः ।&lt;br&gt;&#xA;मायाबीजं हृदा नित्यं जपन्तः सर्व एव हि ॥ २३ ॥&lt;br&gt;&#xA;नमश्चक्रुर्महामायां भक्तानामभयप्रदाम् ।&lt;br&gt;&#xA;तुष्टुवुः स्तोत्रमन्त्रैश्च भक्त्या परमया युताः ॥ २४ ॥&lt;br&gt;&#xA;नमो देवि विश्वेश्वरि प्राणनाथे&lt;br&gt;&#xA;सदानन्दरूपे सुरानन्ददे ते ।&lt;br&gt;&#xA;नमो दानवान्तप्रदे मानवाना-&lt;br&gt;&#xA;मनेकार्थदे भक्तिगम्यस्वरूपे ॥ २५ ॥&lt;br&gt;&#xA;न ते नामसङ्ख्यां न ते रूपमीदृ-&lt;br&gt;&#xA;क्तथा कोऽपि वेदादिदेवस्वरूपे ।&lt;br&gt;&#xA;त्वमेवासि सर्वेषु शक्तिस्वरूपा&lt;br&gt;&#xA;प्रजासृष्टिसंहारकाले सदैव ॥ २६ ॥&lt;br&gt;&#xA;स्मृतिस्त्वं धृतिस्त्वं त्वमेवासि बुद्धि-&lt;br&gt;&#xA;र्जरा पुष्टितुष्टी धृतिः कान्तिशान्ती ।&lt;br&gt;&#xA;सुविद्या सुलक्ष्मीर्गतिः कीर्तिमेधे&lt;br&gt;&#xA;त्वमेवासि विश्वस्य बीजं पुराणम् ॥ २७ ॥&lt;br&gt;&#xA;यदा यैः स्वरूपैः करोषीह कार्यं&lt;br&gt;&#xA;सुराणां च तेभ्यो नमामोऽद्य शान्त्यै ।&lt;br&gt;&#xA;क्षमा योगनिद्रा दया त्वं विवक्षा&lt;br&gt;&#xA;स्थिता सर्वभूतेषु शस्तैः स्वरूपैः ॥ २८ ॥&lt;br&gt;&#xA;कृतं कार्यमादौ त्वया यत्सुराणां&lt;br&gt;&#xA;हतोऽसौ महारिर्मदान्धो हयारिः ।&lt;br&gt;&#xA;दया ते सदा सर्वदेवेषु देवि&lt;br&gt;&#xA;प्रसिद्धा पुराणेषु वेदेषु गीता ॥ २९ ॥&lt;br&gt;&#xA;किमत्रास्ति चित्रं यदम्बा सुतं स्वं&lt;br&gt;&#xA;मुदा पालयेत्पोषयेत्सम्यगेव ।&lt;br&gt;&#xA;यतस्त्वं जनित्री सुराणां सहाया&lt;br&gt;&#xA;कुरुष्वैकचित्तेन कार्यं समग्रम् ॥ ३० ॥&lt;br&gt;&#xA;न वा ते गुणानामियत्तां स्वरूपं&lt;br&gt;&#xA;वयं देवि जानीमहे विश्ववन्द्ये ।&lt;br&gt;&#xA;कृपापात्रमित्येव मत्वा तथास्मा-&lt;br&gt;&#xA;न्भयेभ्यः सदा पाहि पातुं समर्थे ॥ ३१ ॥&lt;br&gt;&#xA;विना बाणपातैर्विना मुष्टिघातै-&lt;br&gt;&#xA;र्विनाशूलखड्गैर्विना शक्तिदण्डैः ।&#xA;रिपून्हन्तुमेवासि शक्ता विनोदा-&lt;br&gt;&#xA;त्तथापीह लोकोपकाराय लीला ॥ ३२ ॥&lt;br&gt;&#xA;इदं शाश्वतं नैव जानन्ति मूढा&lt;br&gt;&#xA;न कार्यं विना कारणं सम्भवेद्वा ।&lt;br&gt;&#xA;वयं तर्कयामोऽनुमानं प्रमाणं&lt;br&gt;&#xA;त्वमेवासि कर्तास्य विश्वस्य चेति ॥ ३३ ॥&lt;br&gt;&#xA;अजः सृष्टिकर्ता मुकुन्दोऽवितायं&lt;br&gt;&#xA;हरो नाशकृद्वै पुराणे प्रसिद्धः ।&lt;br&gt;&#xA;न किं त्वत्प्रसूतास्त्रयस्ते युगादौ&lt;br&gt;&#xA;त्वमेवासि सर्वस्य तेनैव माता ॥ ३४ ॥&lt;br&gt;&#xA;त्रिभिस्त्वं पुराराधिता देवि दत्ता&lt;br&gt;&#xA;त्वया शक्तिरुग्रा च तेभ्यः समग्रा ।&lt;br&gt;&#xA;त्वया संयुतास्ते प्रकुर्वन्ति कामं&lt;br&gt;&#xA;जगत्पालनोत्पत्तिसंहारमेव ॥ ३५ ॥&lt;br&gt;&#xA;ते किं न मन्दमतयो यतयो विमूढा-&lt;br&gt;&#xA;स्त्वां ये न विश्वजननीं समुपाश्रयन्ति ।&lt;br&gt;&#xA;विद्यां परां सकलकामफलप्रदां तां&lt;br&gt;&#xA;मुक्तिप्रदां विबुधवृन्दसुवन्दिताङ्‌घ्रिम् ॥ ३६ ॥&lt;br&gt;&#xA;ये वैष्णवाः पाशपताश्च सौरा&lt;br&gt;&#xA;दम्भास्त एव प्रतिभान्ति नूनम् ।&lt;br&gt;&#xA;ध्यायन्ति न त्वां कमलाञ्च लज्जां&lt;br&gt;&#xA;कान्तिं स्थितिं कीर्तिमथापि पुष्टिम् ॥ ३७ ॥&lt;br&gt;&#xA;हरिहरादिभिरप्यथ सेविता&lt;br&gt;&#xA;त्वमिह देववरैरसुरैस्तथा ।&lt;br&gt;&#xA;भुवि भजन्ति न येऽल्पधियो नरा&lt;br&gt;&#xA;जननि ते विधिना खलु वञ्चिताः ॥ ३८ ॥&lt;br&gt;&#xA;जलधिजापदपङ्कजरञ्जनं&lt;br&gt;&#xA;जतुरसेन करोति हरिः स्वयम् ।&lt;br&gt;&#xA;त्रिनयनोऽपि धराधरजाङ्‌घ्रिपं-&lt;br&gt;&#xA;कजपरागनिषेवणतत्परः ॥ ३९ ॥&lt;br&gt;&#xA;किमपरस्य नरस्य कथानकै-&lt;br&gt;&#xA;स्तव पदाब्जयुगं न भजन्ति के ।&lt;br&gt;&#xA;विगतरागगृहाश्च दयां क्षमां&lt;br&gt;&#xA;कृतधियो मुनयोऽपि भजन्ति ते ॥ ४० ॥&lt;br&gt;&#xA;देवि त्वदङ्‌घ्रिभजने न जना रता ये&lt;br&gt;&#xA;संसारकूपपतिताः पतिताः किलामी ।&lt;br&gt;&#xA;ते कुष्ठगुल्मशिरआधियुता भवन्ति&lt;br&gt;&#xA;दारिद्र्यदैन्यसहिता रहिताः सुखौघैः ॥ ४१ ॥&lt;br&gt;&#xA;ये काष्ठभारवहने यवसावहारे&lt;br&gt;&#xA;कार्ये भवन्ति निपुणा धनदारहीनाः ।&lt;br&gt;&#xA;जानीमहेऽल्पमतिभिर्भवदङ्‌घ्रिसेवा&lt;br&gt;&#xA;पूर्वे भवे जननि तैर्न कृता कदापि ॥ ४२ ॥&lt;/p&gt;</description>
    </item>
    <item>
      <title>२३</title>
      <link>https://vishvAsa.github.io/purANam/shAktam/devI-bhAgavatam/05/23/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/23/</guid>
      <description>&lt;p&gt;व्यास उवाच&lt;br&gt;&#xA;एवं स्तुता तदा देवी दैवतैः शत्रुतापितैः ।&lt;br&gt;&#xA;स्वशरीरात्परं रूपं प्रादुर्भूतं चकार ह ॥ १ ॥&lt;br&gt;&#xA;पार्वत्यास्तु शरीराद्वै निःसृता चाम्बिका यदा ।&lt;br&gt;&#xA;कौशिकीति समस्तेषु ततो लोकेषु पठ्यते ॥ २ ॥&lt;br&gt;&#xA;निःसृतायां तु तस्यां सा पार्वती तनुव्यत्ययात् ।&lt;br&gt;&#xA;कृष्णरूपाथ सञ्जाता कालिका सा प्रकीर्तिता ॥ ३ ॥&lt;br&gt;&#xA;मषीवर्णा महाघोरा दैत्यानां भयवर्धिनी ।&lt;br&gt;&#xA;कालरात्रीति सा प्रोक्ता सर्वकामफलप्रदा ॥ ४ ॥&lt;br&gt;&#xA;अम्बिकायाः परं रूपं विरराज मनोहरम् ।&lt;br&gt;&#xA;सर्वभूषणसंयुक्तं लावण्यगुणसंयुतम् ॥ ५ ॥&lt;br&gt;&#xA;ततोऽम्बिका तदा देवानित्युवाच ह सस्मिता ।&lt;br&gt;&#xA;तिष्ठन्तु निर्भया यूयं हनिष्यामि रिपूनिह ॥ ६ ॥&lt;br&gt;&#xA;कार्यं वः सर्वथा कार्यं विहरिष्याम्यहं रणे ।&lt;br&gt;&#xA;निशुम्भादीन्वधिष्यामि युष्माकं सुखहेतवे ॥ ७ ॥&lt;br&gt;&#xA;इत्युक्त्वा सा तदा देवी सिंहारूढा मदोत्कटा ।&lt;br&gt;&#xA;कालिकां पार्श्वतः कृत्वा जगाम नगरे रिपोः ॥ ८ ॥&lt;br&gt;&#xA;सा गत्वोपवने तस्थावम्बिका कालिकान्विता ।&lt;br&gt;&#xA;जगावथ कलं तत्र जगन्मोहनमोहनम् ॥ ९ ॥&lt;br&gt;&#xA;श्रुत्वा तन्मधुरं गानं मोहमीयुः खगा मृगाः ।&lt;br&gt;&#xA;मुदञ्च परमां प्रापुरमरा गगने स्थिताः ॥ १० ॥&lt;br&gt;&#xA;तस्मिन्नवसरे तत्र दानवौ शुम्भसेवकौ ।&lt;br&gt;&#xA;चण्डमुण्डाभिधौ घोरौ रममाणौ यदृच्छया ॥ ११ ॥&lt;br&gt;&#xA;आगतौ ददृशाते तु तां तदा दिव्यरूपिणीम् ।&lt;br&gt;&#xA;अम्बिकां गानसंयुक्तां कालिकां पुरतः स्थिताम् ॥ १२ ॥&lt;br&gt;&#xA;दृष्ट्वा तां दिव्यरूपाञ्च दानवौ विस्मयान्वितौ ।&lt;br&gt;&#xA;जग्मतुस्तरसा पार्श्वं शुम्भस्य नृपसत्तम ॥ १३ ॥&lt;br&gt;&#xA;तौ गत्वा तं समासीनं दैत्यानामधिपं गृहे ।&lt;br&gt;&#xA;ऊचतुर्मधुरां वाणीं प्रणम्य शिरसा नृपम् ॥ १४ ॥&lt;br&gt;&#xA;राजन् हिमालयात्कामं कामिनी काममोहिनी ।&lt;br&gt;&#xA;सम्प्राप्ता सिंहमारूढा सर्वलक्षणसंयुता ॥ १५ ॥&lt;br&gt;&#xA;नेदृशी देवलोकेऽस्ति न गन्धर्वपुरे तथा ।&lt;br&gt;&#xA;न दृष्टा न श्रुता क्वापि पृथिव्यां प्रमदोत्तमा ॥ १६ ॥&lt;br&gt;&#xA;गानञ्च तादृशं राजन् करोति जनरञ्जनम् ।&lt;br&gt;&#xA;मृगास्तिष्ठन्ति तत्पार्श्वे मथुरस्वरमोहिताः ॥ १७ ॥&lt;br&gt;&#xA;ज्ञायतां कस्य पुत्रीयं किमर्थमिह चागता ।&lt;br&gt;&#xA;गृह्यतां राजशार्दूल तव योग्यास्ति कामिनी ॥ १८ ॥&lt;br&gt;&#xA;ज्ञात्वाऽऽनय गृहे भार्यां कुरु कल्याणलोचनाम् ।&lt;br&gt;&#xA;निश्चितं नास्ति संसारे नारी त्वेवंविधा किल ॥ १९ ॥&lt;br&gt;&#xA;देवानां सर्वरत्नानि गृहीतानि त्वया नृप ।&lt;br&gt;&#xA;कस्मान्नेमां वरारोहां प्रगह्णासि नृपोत्तम ॥ २० ॥&lt;br&gt;&#xA;इन्द्रस्यैरावतः श्रीमान्पारिजाततरुस्तथा ।&lt;br&gt;&#xA;गृहीतोऽश्वः सप्तमुखस्त्वया नृप बलात्किल ॥ २१ ॥&lt;br&gt;&#xA;विमानं वैधसं दिव्यं मरालध्वजसंयुतम् ।&lt;br&gt;&#xA;त्वयात्तं रत्नभूतं तद्‌बलेन नृप चाद्‌भुतम् ॥ २२ ॥&lt;br&gt;&#xA;कुबेरस्य निधिः पद्मस्त्वया राजन् समाहृतः ।&lt;br&gt;&#xA;छत्रं जलपतेः शुभ्रं गृहीतं तत्त्वया बलात् ॥ २३ ॥&lt;br&gt;&#xA;पाशश्चापि निशुम्भेन भ्रात्रा तव नृपोत्तम ।&lt;br&gt;&#xA;गृहीतोऽस्ति हठात्कामं वरुणस्य जितस्य च ॥ २४ ॥&lt;br&gt;&#xA;अम्लानपङ्कजां तुभ्यं मालां जलनिधिर्ददौ ।&lt;br&gt;&#xA;भयात्तव महाराज रत्नानि विविधानि च ॥ २५ ॥&lt;br&gt;&#xA;मृत्योः शक्तिर्यमस्यापि दण्डः परमदारुणः ।&lt;br&gt;&#xA;त्वया जित्वा हृतः कामं किमन्यद्वर्ण्यते नृप ॥ २६ ॥&lt;br&gt;&#xA;कामधेनुर्गहीताद्य वर्तते सागरोद्‌भवा ।&lt;br&gt;&#xA;मेनकाद्या वशे राजंस्तव तिष्ठन्ति चाप्सराः ॥ २७ ॥&lt;br&gt;&#xA;एवं सर्वाणि रत्नानि त्वयात्तानि बलादपि ।&lt;br&gt;&#xA;कस्मान्न गृह्यते कान्तारत्नमेषा वराङ्गना ॥ २८ ॥&lt;br&gt;&#xA;सर्वाणि ते गृहस्थानि रत्नानि विशदान्यथ ।&lt;br&gt;&#xA;अनया सम्भविष्यन्ति रत्नभूतानि भूपते ॥ २९ ॥&lt;br&gt;&#xA;त्रिषु लोकेषु दैत्येन्द्र नेदृशी वर्तते प्रिया ।&lt;br&gt;&#xA;तस्मात्तामानयाशु त्वं कुरु भार्यां मनोहराम् ॥ ३० ॥&lt;br&gt;&#xA;व्यास उवाच&lt;br&gt;&#xA;इति श्रुत्वा तयोर्वाक्यं मधुरं मधुराक्षरम् ।&lt;br&gt;&#xA;प्रसन्नवदनः प्राह सुग्रीवं सनिधौ स्थितम् ॥ ३१ ॥&lt;br&gt;&#xA;गच्छ सुग्रीव दूतत्वं कुरु कार्यं विचक्षण ।&lt;br&gt;&#xA;वक्तव्यञ्च तथा तत्र यथाभ्येति कृशोदरी ॥ ३२ ॥&lt;br&gt;&#xA;उपायौ द्वौ प्रयोक्तव्यौ कान्तासु सुविचक्षणैः ।&lt;br&gt;&#xA;सामदाने इति प्राहुः शृङ्गाररसकोविदाः ॥ ३३ ॥&lt;br&gt;&#xA;भेदे प्रयुज्यमानेऽपि रसाभासस्तु जायते ।&lt;br&gt;&#xA;निग्रहे रसभङ्गः स्यात्तस्मात्तौ दूषितौ बुधैः ॥ ३४ ॥&#xA;सामदानमुखैर्वाक्यैः श्लक्ष्णैर्नर्मयुतैस्तथा ।&lt;br&gt;&#xA;का न याति वशे दूत कामिनी कामपीडिता ॥ ३५ ॥&lt;br&gt;&#xA;व्यास उवाच&lt;br&gt;&#xA;सुग्रीवस्तु वचः श्रुत्वा शुम्भोक्तं सुप्रियं पटु ।&lt;br&gt;&#xA;जगाम तरसा तत्र यत्रास्ते जगदम्बिका ॥ ३६ ॥&lt;br&gt;&#xA;सोऽपश्यत्सुमुखीं कान्तां सिंहस्योपरिसंस्थिताम् ।&lt;br&gt;&#xA;प्रणम्य मधुरं वाक्यमुवाच जगदम्बिकाम् ॥ ३७ ॥&lt;br&gt;&#xA;दूत उवाच&lt;br&gt;&#xA;वरोरु त्रिदशारातिः शुम्भः सर्वाङ्गसुन्दरः ।&lt;br&gt;&#xA;त्रैलोक्याधिपतिः शूरः सर्वजिद्‌राजते नृपः ॥ ३८ ॥&lt;br&gt;&#xA;तेनाहं प्रेषितः कामं त्वत्सकाशं महात्मना ।&lt;br&gt;&#xA;त्वद्‌रूपश्रवणासक्तचित्तेनातिविदूयता ॥ ३९ ॥&lt;br&gt;&#xA;वचनं तस्य तन्वङ्‌गि शृणु प्रेमपुरःसरम् ।&lt;br&gt;&#xA;प्रणिपत्य यथा प्राह दैत्यानामधिपस्त्वयि ॥ ४० ॥&lt;br&gt;&#xA;देवा मया जिताः सर्वे त्रैलोक्याधिपतिस्त्वहम् ।&lt;br&gt;&#xA;यज्ञभागानहं कान्ते गह्णामीह स्थितः सदा ॥ ४१ ॥&lt;br&gt;&#xA;हृतसारा कृता नूनं द्यौर्मया रत्नवर्जिता ।&lt;br&gt;&#xA;यानि रत्नानि देवानां तानि चाहृतवानहम् ॥ ४२ ॥&lt;br&gt;&#xA;भोक्ताहं सर्वरत्नानां त्रिषु लोकेषु भामिनि ।&lt;br&gt;&#xA;वशानुगाः सुराः सर्वे मम दैत्याश्च मानवाः ॥ ४३ ॥&lt;br&gt;&#xA;त्वद्‌गुणैः कर्णमागत्य प्रविश्य हृदयान्तरम् ।&lt;br&gt;&#xA;त्वदधीनः कृतः कामं किङ्करोऽस्मि करोमि किम् ॥ ४४ ॥&lt;br&gt;&#xA;त्वमाज्ञापय रम्भोरु तत्करोमि वशानुगः ।&lt;br&gt;&#xA;दासोऽहं तव चार्वङ्‌गि रक्ष मां कामबाणतः ॥ ४५ ॥&lt;br&gt;&#xA;भज मां त्वं मरालाक्षि तवाधीनं स्मराकुलम् ।&lt;br&gt;&#xA;त्रैलोक्यस्वामिनी भूत्वा भुङ्क्ष्व भोगाननुत्तमान् ॥ ४६ ॥&lt;br&gt;&#xA;तव चाज्ञाकरः कान्ते भवामि मरणावधि ।&lt;br&gt;&#xA;अवध्योऽस्मि वरारोहे सदेवासुरमानुषैः ॥ ४७ ॥&lt;br&gt;&#xA;सदा सौभाग्यसंयुक्ता भविष्यसि वरानने ।&lt;br&gt;&#xA;यत्र ते रमते चित्तं तत्र क्रीडस्व सुन्दरि ॥ ४८ ॥&lt;br&gt;&#xA;इति तस्य वचश्चित्ते विमृश्य मदमन्थरे ।&lt;br&gt;&#xA;वक्तव्यं यद्‌भवेत्प्रेम्णा तद्‌ ब्रूहि मधुरं वचः ॥ ४९ ॥&lt;br&gt;&#xA;शुम्भाय चञ्चलापाङ्‌गि तद्‌ब्रवीम्यहमाशु वै ।&lt;br&gt;&#xA;व्यास उवाच&lt;br&gt;&#xA;तद्दूतवचनं श्रुत्वा स्मितं कृत्वा सुपेशलम् ॥ ५० ॥&lt;br&gt;&#xA;तं प्राह मधुरां वाचं देवी देवार्थसाधिका ।&lt;/p&gt;</description>
    </item>
    <item>
      <title>२४</title>
      <link>https://vishvAsa.github.io/purANam/shAktam/devI-bhAgavatam/05/24/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/24/</guid>
      <description>&lt;p&gt;व्यास उवाच&lt;br&gt;&#xA;देव्यास्तद्वचनं श्रुत्वा स दूतः प्राह विस्मितः ।&lt;br&gt;&#xA;किं ब्रूषे रुचिरापाङ्‌गि स्त्रीस्वभावाद्धि साहसात् ॥ १ ॥&lt;br&gt;&#xA;इन्द्राद्या निर्जिता येन देवा दैत्यास्तथापरे ।&lt;br&gt;&#xA;तं कथं समरे देवि जेतुमिच्छसि भामिनि ॥ २ ॥&lt;br&gt;&#xA;त्रैलोक्ये तादृशो नास्ति यः शुम्भं समरे जयेत् ।&lt;br&gt;&#xA;का त्वं कमलपत्राक्षि तस्याग्रे युधि साम्प्रतम् ॥ ३ ॥&lt;br&gt;&#xA;अविचार्य न वक्तव्यं वचनं चापि सुन्दरि ।&lt;br&gt;&#xA;बलं स्वपरयोर्ज्ञात्वा वक्तव्यं समयोचितम् ॥ ४ ॥&lt;br&gt;&#xA;त्रैलोक्याधिपतिः शुम्भस्तव रूपेण मोहितः ।&lt;br&gt;&#xA;त्वाञ्च प्रार्थयते राजा कुरु तस्येप्सितं प्रिये ॥ ५ ॥&lt;br&gt;&#xA;त्यक्त्वा मूर्खस्वभावं त्वं सम्मान्य वचनं मम ।&lt;br&gt;&#xA;भज शुम्भं निशुम्भं वा हितमेतद्‌ ब्रवीमि ते ॥ ६ ॥&lt;br&gt;&#xA;शृङ्गारः सर्वथा सर्वैः प्राणिभिः परया मुदा ।&lt;br&gt;&#xA;सेवनीयो बुद्धिमद्‌भिर्नवानामुत्तमो यतः ॥ ७ ॥&lt;br&gt;&#xA;नागमिष्यसि चेद्‌ बाले सङ्क्रुद्धः पृथिवीपतिः ।&lt;br&gt;&#xA;अन्यानाज्ञाकरान्प्रेष्य बलान्नेष्यति साम्प्रतम् ॥ ८ ॥&lt;br&gt;&#xA;केशेष्वाकृष्य ते नूनं दानवा बलदर्पिताः ।&lt;br&gt;&#xA;त्वां नयिष्यन्ति वामोरु तरसा शुम्भसन्तिधौ ॥ ९ ॥&lt;br&gt;&#xA;स्वलज्जां रक्ष तन्वङ्‌गि साहसं सर्वथा त्यज ।&lt;br&gt;&#xA;मानिता गच्छ तत्पार्श्वे मानपात्रं यतोऽसि वै ॥ १० ॥&lt;br&gt;&#xA;क्व युद्धं निशितैर्बाणैः क्व सुखं रतिसङ्गजम् ।&lt;br&gt;&#xA;सारासारं परिच्छेद्य कुरु मे वचनं पटु ॥ ११ ॥&lt;br&gt;&#xA;भज शुम्भं निशुम्भं वा लब्धासि परमं सुखम् ।&lt;br&gt;&#xA;देव्युवाच&lt;br&gt;&#xA;सत्यं दूत महाभाग प्रवक्तुं निपुणो ह्यसि ॥ १२ ॥&lt;br&gt;&#xA;निशुम्भशुम्भौ जानामि बलवन्ताविति ध्रुवम् ।&lt;br&gt;&#xA;प्रतिज्ञा मे कृता बाल्यादन्यथा सा कथं भवेत् ॥ १३ ॥&lt;br&gt;&#xA;तस्माद्‌ ब्रूहि निशुम्भञ्च शुम्भं वा बलवत्तरम् ।&lt;br&gt;&#xA;विना युद्धं न मे भर्ता भविता कोऽपि सौष्ठवात् ॥ १४ ॥&lt;br&gt;&#xA;जित्वा मां तरसा कामं करं गृह्णातु साम्प्रतम् ।&lt;br&gt;&#xA;युद्धेच्छया समायातां विद्धि मामबलां नृप ॥ १५ ॥&lt;br&gt;&#xA;युद्धं देहि समर्थोऽसि वीरधर्मं समाचर ।&lt;br&gt;&#xA;बिभेषि मम शूलाच्चेत्पातालं गच्छ मा चिरम् ॥ १६ ॥&lt;br&gt;&#xA;त्रिदिवं च धरां त्यक्त्वा जीवितेच्छा यदस्ति ते ।&lt;br&gt;&#xA;इति दूत वदाशु त्वं गत्वा स्वपतिमादरात् ॥ १७ ॥&lt;br&gt;&#xA;स विचार्य यथायुक्तं करिष्यति महाबलः ।&lt;br&gt;&#xA;संसारे दूतधर्मोऽयं यत्सत्यं भाषणं किल ॥ १८ ॥&lt;br&gt;&#xA;शत्रौ पत्यौ च धर्मज्ञ तथा त्वं कुरु मा चिरम् ।&lt;br&gt;&#xA;व्यास उवाच&lt;br&gt;&#xA;अथ तद्वचनं श्रुत्वा नीतिमद्‌बलसंयुतम् ॥ १९ ॥&lt;br&gt;&#xA;हेतुयुक्तं प्रगल्पञ्च विस्मितः प्रययौ तदा ।&lt;br&gt;&#xA;गत्वा दैत्यपतिं दूतो विचार्य च पुनः पुनः ॥ २० ॥&lt;br&gt;&#xA;प्रणम्य पादयोः प्रह्वः प्रत्युवाच नृपञ्ज तम् ।&lt;br&gt;&#xA;राजनीतिकरं वाक्यं मृदुपूर्वं प्रियं वचः ॥ २१ ॥&lt;br&gt;&#xA;दूत उवाच&lt;br&gt;&#xA;सत्यं प्रियं च वक्तव्यं तेन चिन्तापरो ह्यहम् ।&lt;br&gt;&#xA;सत्यं प्रियं च राजेन्द्र वचनं दुर्लभं किल ॥ २२ ॥&lt;br&gt;&#xA;अप्रियं वदतां कामं राजा कुप्यति सर्वथा ।&lt;br&gt;&#xA;साक्षात्कुतः समायाता कस्य वा किम्बलाबला ॥ २३ ॥&lt;br&gt;&#xA;न ज्ञानगोचरं किञ्चित्किं ब्रवीमि विचेष्टितम् ।&lt;br&gt;&#xA;युद्धकामा मया दृष्टा गर्विता कटुभाषिणी ॥ २४ ॥&lt;br&gt;&#xA;तया यत्कथितं सम्यक् तच्छृणुष्व महामते ।&lt;br&gt;&#xA;मया बाल्यात्प्रतिज्ञेयं कृता पूर्वं विनोदतः ॥ २५ ॥&lt;br&gt;&#xA;सखीनां पुरतः कामं विवाहं प्रति सर्वथा ।&lt;br&gt;&#xA;यो मां युद्धे जयेदद्धा दर्पञ्च विधुनोति वै ॥ २६ ॥&lt;br&gt;&#xA;तं वरिष्याम्यहं कामं पतिं समबलं किल ।&lt;br&gt;&#xA;न मे प्रतिज्ञा मिथ्या सा कर्तव्या नृपसत्तम ॥ २७ ॥&lt;br&gt;&#xA;तस्माद्युध्यस्व धर्मज्ञ जित्वा मां स्ववशं कुरु ।&lt;br&gt;&#xA;तयेति व्याहृतं वाक्यं श्रुत्वाहं समुपागतः ॥ २८ ॥&lt;br&gt;&#xA;यथेच्छसि महाराज तथा कुरु तव प्रियम् ।&lt;br&gt;&#xA;सा युद्धार्थं कृतमतिः सायुधा सिंहगामिनी ॥ २९ ॥&lt;br&gt;&#xA;निश्चला वर्तते भूप यद्योग्यं तद्विधीयताम् ।&lt;br&gt;&#xA;व्यास उवाच&lt;br&gt;&#xA;इत्याकर्ण्य वचस्तस्य सुग्रीवस्य नराधिपः ॥ ३० ॥&lt;br&gt;&#xA;पप्रच्छ भ्रातरंशूरं समीपस्थं महाबलम् ।&#xA;शुम्भ उवाच&lt;br&gt;&#xA;भ्रातः किमत्र कर्तव्यं ब्रूहि सत्यं महामते ॥ ३१ ॥&lt;br&gt;&#xA;नार्येका योद्धुकामास्ति समाह्वयति साम्प्रतम् ।&lt;br&gt;&#xA;अहं गच्छामि सङ्ग्रामे त्वं वा गच्छ बलान्वितः ॥ ३२ ॥&lt;br&gt;&#xA;यद्‌रोचते निशुम्भात्र तत्कर्तव्यं मया किल ।&lt;/p&gt;</description>
    </item>
    <item>
      <title>२५</title>
      <link>https://vishvAsa.github.io/purANam/shAktam/devI-bhAgavatam/05/25/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/25/</guid>
      <description>&lt;p&gt;व्यास उवाच&lt;br&gt;&#xA;इत्युक्त्वा विररामासौ वचनं धूम्रलोचनः ।&lt;br&gt;&#xA;प्रत्युवाच तदा काली प्रहस्य ललितं वचः ॥ १ ॥&lt;br&gt;&#xA;विदूषकोऽसि जाल्म त्वं शैलूष इव भाषसे ।&lt;br&gt;&#xA;वृथा मनोरथांश्चित्ते करोषि मधुरं वदन् ॥ २ ॥&lt;br&gt;&#xA;बलवान्बलसंयुक्तः प्रेषितोऽसि दुरात्मना ।&lt;br&gt;&#xA;कुरु युद्धं वृथा वादं मुञ्च मूढमतेऽधुना ॥ ३ ॥&lt;br&gt;&#xA;हत्वा शुम्भं निशुम्भञ्च त्वदन्यान्वा बलाधिकान् ।&lt;br&gt;&#xA;देवी क्रुद्धा शराघातैर्व्रजिष्यति निजालयम् ॥ ४ ॥&lt;br&gt;&#xA;क्वासौ मन्दमतिः शुम्भः क्व वा विश्वविमोहिनी ।&lt;br&gt;&#xA;अयुक्तः खलु संसारे विवाहविधिरेतयोः ॥ ५ ॥&lt;br&gt;&#xA;सिंही किं त्वतिकामार्ता जम्बुकं कुरुते पतिम् ।&lt;br&gt;&#xA;करिणी गर्दभं वापि गवयं सुरभिः किमु ॥ ६ ॥&lt;br&gt;&#xA;गच्छ शुम्भं निशुम्भं च वद सत्यं वचो मम ।&lt;br&gt;&#xA;कुरु युद्धं न चेद्याहि पातालं तरसाधुना ॥ ७ ॥&lt;br&gt;&#xA;व्यास उवाच&lt;br&gt;&#xA;कालिकायावचः श्रुत्वा स दैत्यो धूम्रलोचनः ।&lt;br&gt;&#xA;तामुवाच महाभाग क्रोधसंरक्तलोचनः ॥ ८ ॥&lt;br&gt;&#xA;दुर्दर्शे त्वां निहत्याजौ सिंहञ्च मदगर्वितम् ।&lt;br&gt;&#xA;गृहीत्वैनां गमिष्यामि राजानं प्रत्यहं किल ॥ ९ ॥&lt;br&gt;&#xA;रसभङ्गभयात्कालि बिभेमि त्विह साम्प्रतम् ।&lt;br&gt;&#xA;नोचेत्त्वां निशितैर्बाणैर्हन्म्यद्य कलहप्रिये ॥ १० ॥&lt;br&gt;&#xA;कालिकोवाच&lt;br&gt;&#xA;किं विकत्थसि मन्दात्मन्नायं धर्मो धनुष्मताम् ।&lt;br&gt;&#xA;स्वशक्त्या मुञ्च विशिखान्गन्तासि यमसंसदि ॥ ११ ॥&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं दैत्यः सङ्गृह्य कार्मुकं दृढम् ।&lt;br&gt;&#xA;कालिकां तां शरासारैर्ववर्षातिशिलाशितैः ॥ १२ ॥&lt;br&gt;&#xA;देवास्तु प्रेक्षकास्तत्र विमानवरसंस्थिताः ।&lt;br&gt;&#xA;तां स्तुवन्तो जयेत्यूचुर्देवीं शक्रपुरोगमाः ॥ १३ ॥&lt;br&gt;&#xA;तयोः परस्परं युद्धं प्रवृत्तं चातिदारुणम् ।&lt;br&gt;&#xA;बाणखड्गगदाशक्तिमुसलादिभिरुत्कटम् ॥ १४ ॥&lt;br&gt;&#xA;कालिका बाणपातैस्तु हत्वा पूर्वं खरानथ ।&lt;br&gt;&#xA;बभञ्ज तद्‌रथं व्यूढं जहास च मुहुर्मुहुः ॥ १५ ॥&lt;br&gt;&#xA;स चान्यं रथमारूढः कोपेन प्रज्वलन्निव ।&lt;br&gt;&#xA;बाणवृष्टिं चकारोग्रां कालिकोपरि भारत ॥ १६ ॥&lt;br&gt;&#xA;सापि चिच्छेद तरसा तस्य बाणानसङ्गतान् ।&lt;br&gt;&#xA;मुमोचान्यानुग्रवेगान्दानवोपरि कालिका ॥ १७ ॥&lt;br&gt;&#xA;तैर्बाणैर्निहतास्तस्य पार्ष्णिग्राहा सहस्रशः ।&lt;br&gt;&#xA;बभञ्ज च रथं वेगात्सूतं हत्वा खरानपि ॥ १८ ॥&lt;br&gt;&#xA;चिच्छेद तद्धनुः सद्यो बाणैरुरगसन्निभैः ।&lt;br&gt;&#xA;मुदं चक्रे सुराणां सा शङ्खनादं तथाकरोत् ॥ १९ ॥&lt;br&gt;&#xA;विरथः परिघं गृह्य सर्वलोहमयं दृढम् ।&lt;br&gt;&#xA;आजगाम रथोपस्थं कुपितो धूम्रलोचनः ॥ २० ॥&lt;br&gt;&#xA;वाचा निर्भर्त्सयन्कालीं करालः कालसन्निभः ।&lt;br&gt;&#xA;अद्यैव त्वां हनिष्यामि कुरूपे पिङ्गलोचने ॥ २१ ॥&lt;br&gt;&#xA;इत्युक्त्वा सहसाऽऽगत्य परिघं क्षिपते यदा ।&lt;br&gt;&#xA;हुङ्कारेणैव तं भस्म चकार तरसाम्बिका ॥ २२ ॥&lt;br&gt;&#xA;दृष्ट्वा भस्मीकृतं दैत्यं सैनिका भयविह्वलाः ।&lt;br&gt;&#xA;चक्रुः पलायनं सद्यो हा तातेत्यब्रुवन्पथि ॥ २३ ॥&lt;br&gt;&#xA;देवास्तं निहतं दृष्ट्वा दानवं धूम्रलोचनम् ।&lt;br&gt;&#xA;मुमुचुः पुष्पवृष्टिं ते मुदिता गगने स्थिताः ॥ २४ ॥&lt;br&gt;&#xA;रणभूमिस्तदा राजन् दारुणा समपद्यत ।&lt;br&gt;&#xA;निहतैर्दानवैरश्वैः खरैश्च वारणैस्तथा ॥ २५ ॥&lt;br&gt;&#xA;गृध्राः काका वटाः श्येना वरफा जम्बुकास्तथा ।&lt;br&gt;&#xA;ननृतुश्चुक्रुशुः प्रेतान्पतितान् रणभूमिषु ॥ २६ ॥&lt;br&gt;&#xA;अम्बिका तद्‌रणस्थानं त्यक्त्वा दूरं स्थलान्तरे ।&lt;br&gt;&#xA;गत्वा चकार चाप्युग्रं शङ्खनादं भयप्रदम् ॥ २७ ॥&lt;br&gt;&#xA;तं श्रुत्वा दरशब्दं तु शुम्भः सद्मनि संस्थितः ।&lt;br&gt;&#xA;दृष्ट्वाथ दानवान्भग्नानागतान् रुधिरोक्षितान् ॥ २८ ॥&lt;br&gt;&#xA;छिन्नपादकराक्षांश्च मञ्चकारोपितानपि ।&lt;br&gt;&#xA;भग्नपृष्ठकटिग्रीवान्क्रन्दमानाननेकशः ॥ २९ ॥&lt;br&gt;&#xA;वीक्ष्य शुम्भो निशुम्भश्च क्व गतो धूम्रलोचनः ।&lt;br&gt;&#xA;कथं भग्नाः समायाता नानीता किं वरानना ॥ ३० ॥&#xA;सैन्यं कुत्र गतं मन्दाः कथयन्तु यथोचितम् ।&lt;br&gt;&#xA;कस्यायं शङ्खनादोऽद्य श्रूयते भयवर्धनः ॥ ३१ ॥&lt;br&gt;&#xA;गणा ऊचुः&lt;br&gt;&#xA;बलञ्च पातितं सर्वं निहतो धूम्रलोचनः ।&lt;br&gt;&#xA;कृतं कालिकया कर्म रणभूमावमानुषम् ॥ ३२ ॥&lt;br&gt;&#xA;शङ्खनादोऽम्बिकायास्तु गगनं व्याप्य राजते ।&lt;br&gt;&#xA;हर्षदः सुरसङ्घानां दानवानाञ्च शोककृत् ॥ ३३ ॥&lt;br&gt;&#xA;यदा निपातिताः सर्वे तेन केसरिणा विभो ।&lt;br&gt;&#xA;रथा भग्ना हयाश्चैव बाणपातैर्विनाशिताः ॥ ३४ ॥&lt;br&gt;&#xA;गगनस्थाः सुराश्चक्रुः पुष्पवृष्टिं मुदान्विताः ।&lt;br&gt;&#xA;दृष्ट्वा भग्नं बलं सर्वं पातितं धूम्रलोचनम् ॥ ३५ ॥&lt;br&gt;&#xA;निश्चयस्तु कृतोऽस्माभिर्जयो नैव भवेदिति ।&lt;br&gt;&#xA;विचारं कुरु राजेन्द्र मन्त्रिभिर्मन्त्रवित्तमैः ॥ ३६ ॥&lt;br&gt;&#xA;विस्मयोऽयं महाराज यदेका जगदम्बिका ।&lt;br&gt;&#xA;भवद्‌भिः सह युद्धाय संस्थिता सैन्यवर्जिता ॥ ३७ ॥&lt;br&gt;&#xA;निर्भयैकाकिनी बाला सिंहारूढा मदोत्कटा ।&lt;br&gt;&#xA;चित्रमेतन्महाराज भासतेऽद्‌भुतमञ्जसा ॥ ३८ ॥&lt;br&gt;&#xA;सन्धिर्वा विग्रहो वाद्य स्थानं निर्याणमेव च ।&lt;br&gt;&#xA;मन्त्रयित्वा महाराज कुरु कार्यं यथारुचि ॥ ३९ ॥&lt;br&gt;&#xA;तत्सन्निधौ बलं नास्ति तथापि शत्रुतापन ।&lt;br&gt;&#xA;पार्ष्णिग्राहा सुराः सर्वे भविष्यन्ति किलापदि ॥ ४० ॥&lt;br&gt;&#xA;समये तत्समीपस्थौ ज्ञातौ च हरिशङ्करौ ।&lt;br&gt;&#xA;लोकपालाः समीपेऽद्य वर्तन्ते गगने स्थिताः ॥ ४१ ॥&lt;br&gt;&#xA;रक्षोगणाश्च गन्धर्वाः किन्नरा मानुषास्तथा ।&lt;br&gt;&#xA;तत्सहायाश्च मन्तव्याः समये सुरतापन ॥ ४२ ॥&lt;br&gt;&#xA;अस्माकं मतिमानेन ज्ञायते सर्वथेदृशम् ।&lt;br&gt;&#xA;अम्बिकायाः सहायाशा तत्कार्याशा न काचन ॥ ४३ ॥&lt;br&gt;&#xA;एका नाशयितुं शक्ता जगत्सर्वं चराचरम् ।&lt;br&gt;&#xA;का कथा दानवानां तु सर्वेषामिति निश्चयः ॥ ४४ ॥&lt;br&gt;&#xA;इति ज्ञात्वा महाभाग यथारुचि तथा कुरु ।&lt;br&gt;&#xA;हितं सत्यं मितं वाक्यं वक्तव्यमनुयायिभिः ॥ ४५ ॥&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं तेषां शुम्भः परबलार्दनः ।&lt;br&gt;&#xA;कनीयांसं समानीय पप्रच्छ रहसि स्थितः ॥ ४६ ॥&lt;br&gt;&#xA;भ्रातः कालिकयाद्यैव निहतो धूम्रलोचनः ।&lt;br&gt;&#xA;बलञ्च शातितं सर्वं गणा भग्नाः समागताः ॥ ४७ ॥&lt;br&gt;&#xA;अम्बिका शङ्खनादं वै करोति मदगर्विता ।&lt;br&gt;&#xA;ज्ञानिनां चैव दुर्ज्ञेया गतिः कालस्य सर्वथा ॥ ४८ ॥&lt;br&gt;&#xA;तृणं वज्रायते नूनं वज्रं चैव तृणायते ।&lt;br&gt;&#xA;बलवान्बलहीनः स्याद्दैवस्य गतिरीदृशी ॥ ४९ ॥&lt;br&gt;&#xA;पृच्छामि त्वां महाभाग किं कर्तव्यमितः परम् ।&lt;br&gt;&#xA;अभोग्या चाम्बिका नूनं कारणादत्र चागता ॥ ५० ॥&lt;br&gt;&#xA;युक्तं पलायनं वीर युद्धं वा वद सत्वरम् ।&lt;br&gt;&#xA;लघुं ज्येष्ठं विजानामि त्वामहं कार्यसङ्कटे ॥ ५१ ॥&lt;/p&gt;</description>
    </item>
    <item>
      <title>२६</title>
      <link>https://vishvAsa.github.io/purANam/shAktam/devI-bhAgavatam/05/26/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/26/</guid>
      <description>&lt;p&gt;व्यास उवाच&lt;br&gt;&#xA;इत्याज्ञप्तौ तदा वीरौ चण्डमुण्डौ महाबलौ ।&lt;br&gt;&#xA;जग्मतुस्तरसैवाजौ सैन्येन महतान्वितौ ॥ १ ॥&lt;br&gt;&#xA;दृष्ट्वा तत्र स्थितां देवीं देवानां हितकारिणीम् ।&lt;br&gt;&#xA;ऊचतुस्तौ महावीर्यौ तदा सामान्वितं वचः ॥ २ ॥&lt;br&gt;&#xA;बाले त्वं किं न जानासि शुम्भं सुरबलार्दनम् ।&lt;br&gt;&#xA;निशुम्भञ्च महावीर्यं तुराषाड्‌विजयोद्धतम् ॥ ३ ॥&lt;br&gt;&#xA;त्वमेकासि वरारोहे कालिकासिंहसंयुता ।&lt;br&gt;&#xA;जेतुमिच्छसि दुर्बुद्धे शुम्भं सर्वबलान्वितम् ॥ ४ ॥&lt;br&gt;&#xA;मतिदः कोऽपि ते नास्ति नारी वापि नरोऽपि वा ।&lt;br&gt;&#xA;देवास्त्वां प्रेरयन्त्येव विनाशाय तवैव ते ॥ ५ ॥&lt;br&gt;&#xA;विमृश्य कुरु तन्वङ्‌गि कार्यं स्वपरयोर्बलम् ।&lt;br&gt;&#xA;अष्टादशभुजत्वात्त्वं गर्वञ्च कुरुषे मृषा ॥ ६ ॥&lt;br&gt;&#xA;किं भुजैर्बहुभिर्व्यर्थैरायुधैः किं श्रमप्रदैः ।&lt;br&gt;&#xA;शुम्भस्याग्रे सुराणां वै जेतुः समरशालिनः ॥ ७ ॥&lt;br&gt;&#xA;ऐरावतकरच्छेत्तुर्दन्तिदारणकारिणः ।&lt;br&gt;&#xA;जयिनः सुरसङ्घानां कार्यं कुरु मनोगतम् ॥ ८ ॥&lt;br&gt;&#xA;वृथा गर्वायसे कान्ते कुरु मे वचनं प्रियम् ।&lt;br&gt;&#xA;हितं तव विशालाक्षि सुखदं दुःखनाशनम् ॥ ९ ॥&lt;br&gt;&#xA;दुःखदानि च कार्याणि त्याज्यानि दूरतो बुधैः ।&lt;br&gt;&#xA;सुखदानि च सेव्यानि शास्त्रतत्त्वविशारदैः ॥ १० ॥&lt;br&gt;&#xA;चतुरासि पिकालापे पश्य शुम्भबलं महत् ।&lt;br&gt;&#xA;प्रत्यक्षं सुरसङ्घानां मर्दनेन महोदयम् ॥ ११ ॥&lt;br&gt;&#xA;प्रत्यक्षञ्च परित्यज्य वृथैवानुमितिः किल ।&lt;br&gt;&#xA;सन्देहसहिते कार्ये न विपश्चित्प्रवर्तते ॥ १२ ॥&lt;br&gt;&#xA;शत्रुः सुराणां परमः शुम्भः समरदुर्जयः ।&lt;br&gt;&#xA;तस्मात्त्वां प्रेरयन्त्यत्र देवा दैत्येशपीडिताः ॥ १३ ॥&lt;br&gt;&#xA;तस्मात्तद्वचनैः स्निग्धैर्वञ्चितासि शुचिस्मिते ।&lt;br&gt;&#xA;दुःखाय तव देवानां शिक्षा स्वार्थस्य साधिका ॥ १४ ॥&lt;br&gt;&#xA;कार्यमित्रं परिक्षिप्य धर्ममित्रं समाश्रयेत् ।&lt;br&gt;&#xA;देवाः स्वार्थपराः कामं त्वामहं सत्यमब्रुवम् ॥ १५ ॥&lt;br&gt;&#xA;भज शुम्भं सुरेशानं जेतारं भुवनेश्वरम् ।&lt;br&gt;&#xA;चतुरं सुन्दरं शूरं कामशास्त्रविशारदम् ॥ १६&lt;br&gt;&#xA;ऐश्वर्यं सर्वलोकानां प्राप्स्यसे शुम्भशासनात् ।&lt;br&gt;&#xA;निश्चयं परमं कृत्वा भर्तारं भज शोभनम् ॥ १७ ॥&lt;br&gt;&#xA;व्यास उवाच&lt;br&gt;&#xA;इति तस्य वचः श्रुत्वा चण्डस्य जगदम्बिका ।&lt;br&gt;&#xA;मेघगम्भीरनिनदं जगर्ज पुनरब्रवीत् ॥ १८ ॥&lt;br&gt;&#xA;गच्छ जाल्म मृषा किं त्वं भाषसे वञ्चकं वचः ।&lt;br&gt;&#xA;त्यक्त्वा हरिहरादींश्च शुम्भं कस्माद्‌भजे पतिम् ॥ १९ ॥&lt;br&gt;&#xA;न मे कश्चित्पतिः कार्यो न कार्यं पतिना सह ।&lt;br&gt;&#xA;स्वामिनी सर्वभूतानामहमेव निशामय ॥ २० ॥&lt;br&gt;&#xA;शुम्भा मे बहवो दृष्टा निशुम्भाश्च सहस्रशः ।&lt;br&gt;&#xA;घातिताश्च मया पूर्वं शतशो दैत्यदानवाः ॥ २१ ॥&lt;br&gt;&#xA;ममाग्रे देववृन्दानि विनष्टानि युगे युगे ।&lt;br&gt;&#xA;नाशं यास्यन्ति दैत्यानां यूथानि पुनरद्य वै ॥ २२ ॥&lt;br&gt;&#xA;काल एवागतोऽस्त्यत्र दैत्यसंहारकारकः ।&lt;br&gt;&#xA;वृथा त्वं कुरुषे यत्नं रक्षणायात्मसन्ततेः ॥ २३ ॥&lt;br&gt;&#xA;कुरु युद्धं वीरधर्मरक्षायै त्वं महामते ।&lt;br&gt;&#xA;मरणं भावि दुस्त्याज्यं यशो रक्ष्यं महात्मभिः ॥ २४ ॥&lt;br&gt;&#xA;किं ते कार्यं निशुम्भेन शुम्भेन च दुरात्मना ।&lt;br&gt;&#xA;वीरधर्मं परं प्राप्य गच्छ स्वर्गं सुरालयम् ॥ २५ ॥&lt;br&gt;&#xA;शुम्भो निशुम्भश्चैवान्ये ये चात्र तव बान्धवाः ।&lt;br&gt;&#xA;सर्वे तवानुगाः पश्चादागमिष्यन्ति साम्प्रतम् ॥ २६ ॥&lt;br&gt;&#xA;क्रमशः सर्वदैत्यानां करिष्याम्यद्य सङ्क्षयम् ।&lt;br&gt;&#xA;विषादं त्यज मन्दात्मन् कुरु युद्धं विशाम्पते ॥ २७ ॥&lt;br&gt;&#xA;त्वामहं निहनिष्यामि भ्रातरं तव साम्प्रतम् ।&lt;br&gt;&#xA;ततः शुम्भं निशुम्भं च रक्तबीजं मदोत्कटम् ॥ २८ ॥&lt;br&gt;&#xA;अन्यांश्च दानवान्सर्वान्हत्वाहं समराङ्गणे ।&lt;br&gt;&#xA;गमिष्यामि यथास्थानं तिष्ठ वा गच्छ वा द्रुतम् ॥ २९ ॥&lt;br&gt;&#xA;गृहाणास्त्रं वृथापुष्ट कुरु युद्धं मयाधुना ।&lt;br&gt;&#xA;किं जल्पसि मृषा वाक्यं सर्वथा कातरप्रियम् ॥ ३० ॥&lt;br&gt;&#xA;व्यास उवाच&lt;br&gt;&#xA;तयेत्थं प्रेरितौ दैत्यौ चण्डमुण्डौ क्रुधान्वितौ ।&lt;br&gt;&#xA;ज्याशब्दं तरसा घोरं चक्रतुर्बलदर्पितौ ॥ ३१ ॥&lt;br&gt;&#xA;सापि शङ्खस्वनं चक्रे पूरयन्ती दिशो दश ।&lt;br&gt;&#xA;सिंहोऽपि कुपितस्तावन्नादं समकरोद्‌बली ॥ ३२ ॥&lt;br&gt;&#xA;तेन नादेन शक्राद्या जहर्षुरमरास्तदा ।&#xA;मुनयो यक्षगन्धर्वाः सिद्धाः साध्याश्च किन्नराः ॥ ३३ ॥&lt;br&gt;&#xA;युद्धं परस्परं तत्र जातं कातरभीतिदम् ।&lt;br&gt;&#xA;चण्डिकाचण्डयोस्तीव्रं बाणखड्गगदादिभिः ॥ ३४ ॥&lt;br&gt;&#xA;चण्डमुक्ताञ्छरान्देवी चिच्छेद निशितैः शरैः ।&lt;br&gt;&#xA;मुमोच पुनरुग्रान्सा बाणांश्च पन्नगानिव ॥ ३५ ॥&lt;br&gt;&#xA;गगनं छादितं तत्र सङ्ग्रामे विशिखैस्तदा ।&lt;br&gt;&#xA;शलभैरिव मेघान्ते कर्षकाणां भयप्रदैः ॥ ३६ ॥&lt;br&gt;&#xA;मुण्डोऽपि सैनिकैः सार्धं पपात तरसा रणे ।&lt;br&gt;&#xA;मुमोच बाणवृष्टिं वै क्रुद्धः परमदारुणः ॥ ३७ ॥&lt;br&gt;&#xA;बाणजालं महद्‌ दृष्ट्वा कुद्धा तत्राम्बिका भृशम् ।&lt;br&gt;&#xA;कोपेन वदनं तस्या बभूव घनसन्निभम् ॥ ३८ ॥&lt;br&gt;&#xA;कदलीपुष्पनेत्रञ्च भृकुटीकुटिलं तदा ।&lt;br&gt;&#xA;निष्क्रान्ता च तदा काली ललाटफलकाद्द्रुतम् ॥ ३९ ॥&lt;br&gt;&#xA;व्याघ्रचर्माम्बरा क्रूरा गजचर्मोत्तरीयका ।&lt;br&gt;&#xA;मुण्डमालाधरा घोरा शुष्कवापीसमोदरा ॥ ४० ॥&lt;br&gt;&#xA;खड्गपाशधरातीव भीषणा भयदायिनी ।&lt;br&gt;&#xA;खट्वाङ्गधारिणी रौद्रा कालरात्रिरिवापरा ॥ ४१ ॥&lt;br&gt;&#xA;विस्तीर्णवदना जिह्वां चालयन्ती मुहुर्मुहुः ।&lt;br&gt;&#xA;विस्तारजघना वेगाज्जघानासुरसैनिकान् ॥ ४२ ॥&lt;br&gt;&#xA;करे कृत्वा महावीरांस्तरसा सा रुषान्विता ।&lt;br&gt;&#xA;मुखे चिक्षेप दैतेयान्पिपेष दशनैः शनैः ॥ ४३ ॥&lt;br&gt;&#xA;गजान्घण्टान्वितान्हस्ते गृहीत्वा निदधौ मुखे ।&lt;br&gt;&#xA;सारोहान्भक्षयित्वाजौ साट्टहासं चकार ह ॥ ४४ ॥&lt;br&gt;&#xA;तथैव तुरगानुष्ट्रांस्तथा सारथिभिः सह ।&lt;br&gt;&#xA;निक्षिप्य वक्त्त्रे दशनैश्चर्वयत्यतिभैरवम् ॥ ४५ ॥&lt;br&gt;&#xA;हन्यमानं बलं प्रेक्ष्य चण्डमुण्डौ महासुरौ ।&lt;br&gt;&#xA;छादयामासतुर्देवीं बाणासारैरनन्तरैः ॥ ४६ ॥&lt;br&gt;&#xA;चण्डश्चण्डकरच्छायं चक्रं चक्रधरायुधम् ।&lt;br&gt;&#xA;चिक्षेप तरसा देवीं ननाद च मुहुर्मुहुः ॥ ४७ ॥&lt;br&gt;&#xA;नदन्तं वीक्ष्य तं काली रथाङ्गञ्च रविप्रभम् ।&lt;br&gt;&#xA;बाणेनैकेन चिच्छेद सुप्रभं तत्सुदर्शनम् ॥ ४८ ॥&lt;br&gt;&#xA;तं जघान शरैस्तीक्ष्णैश्चण्डं चण्डी शिलाशितैः ।&lt;br&gt;&#xA;मूर्च्छितोऽसौ पपातोर्व्यां देवीबाणार्दितो भृशम् ॥ ४९ ॥&lt;br&gt;&#xA;पतितं भ्रातरं वीक्ष्य मुण्डो दुःखार्दितस्तदा ।&lt;br&gt;&#xA;चकार शरवृष्टिञ्च कालिकोपरि कोपतः ॥ ५० ॥&lt;br&gt;&#xA;चण्डिका मुण्डनिर्मुक्तां शरवृष्टिं सुदारुणाम् ।&lt;br&gt;&#xA;ईषिकास्त्रैर्बलान्मुक्तैश्चकार तिलशः क्षणात् ॥ ५१ ॥&lt;br&gt;&#xA;अर्धचन्द्रेण बाणेन ताडयामास तं पुनः ।&lt;br&gt;&#xA;पतितोऽसौ महावीर्यो मेदिन्यां मदवर्जितः ॥ ५२ ॥&lt;br&gt;&#xA;हाहाकारो महानासीद्दानवानां बले तदा ।&lt;br&gt;&#xA;जहर्षुरमराः सर्वे गगनस्था गतव्यथाः ॥ ५३ ॥&lt;br&gt;&#xA;विहाय मूर्च्छां चण्डस्तु सङ्गृह्य महतीं गदाम् ।&lt;br&gt;&#xA;तरसा ताडयामास कालिकां दक्षिणे भुजे ॥ ५४ ॥&lt;br&gt;&#xA;वञ्चयित्वा गदाघातं तं बबन्ध महासुरम् ।&lt;br&gt;&#xA;तरसा बाणपाशेन मन्त्रमुक्तेन कालिका ॥ ५५ ॥&lt;br&gt;&#xA;उत्थितस्तु तदा मुण्डो बद्धं दृष्ट्वानुजं बलात् ।&lt;br&gt;&#xA;आजगाम सुसन्नद्धः शक्तिं कृत्वा करे दृढाम् ॥ ५६ ॥&lt;br&gt;&#xA;आगच्छन्तं तदा काली दानवं वीक्ष्य सत्वरम् ।&lt;br&gt;&#xA;बबन्ध तरसा तं तु द्वितीयं भ्रातरं भृशम् ॥ ५७ ॥&lt;br&gt;&#xA;गृहीत्वा तौ महावीर्यौ चण्डमुण्डौ शशाविव ।&lt;br&gt;&#xA;कुर्वती विपुलं हासमाजगामाम्बिकां प्रति ॥ ५८ ॥&lt;br&gt;&#xA;आगत्य तामथोवाच गृहाणेमौ पशू प्रिये ।&lt;br&gt;&#xA;रणयज्ञार्थमानीतौ दानवौ रणदुर्जयौ ॥ ५९ ॥&lt;br&gt;&#xA;तावानीतौ तदा वीक्ष्य चण्डिका तौ वृकाविव ।&lt;br&gt;&#xA;अम्बिका कालिकां प्राह माधुरीसंयुतं वचः ॥ ६० ॥&lt;br&gt;&#xA;वधं मा कुरु मा मुञ्च चतुरासि रणप्रिये ।&lt;br&gt;&#xA;देवानां कार्यसंसिद्धिः कर्तव्या तरसा त्वया ॥ ६१ ॥&lt;/p&gt;</description>
    </item>
    <item>
      <title>२७</title>
      <link>https://vishvAsa.github.io/purANam/shAktam/devI-bhAgavatam/05/27/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/27/</guid>
      <description>&lt;p&gt;व्यास उवाच&lt;br&gt;&#xA;हतौ तौ दानवौ दृष्ट्वा हतशेषाश्च सैनिकाः ।&lt;br&gt;&#xA;पलायनं ततः कृत्वा जग्मुः सर्वे नृपं प्रति ॥ १ ॥&lt;br&gt;&#xA;भिन्नाङ्गा विशिखैः केचित्केचिच्छिन्नकरास्तथा ।&lt;br&gt;&#xA;रुधिरस्रावदेहाश्च रुदन्तोऽभिययुः पुरे ॥ २ ॥&lt;br&gt;&#xA;गत्वा दैत्यपतिं सर्वे चक्रुर्बुम्बारवं मुहुः ।&lt;br&gt;&#xA;रक्ष रक्ष महाराज भक्षयत्यद्य कालिका ॥ ३ ॥&lt;br&gt;&#xA;तया हतौ महावीरौ चण्डमुण्डौ सुरार्दनौ ।&lt;br&gt;&#xA;भक्षिताः सैनिकाः सर्वे वयं भग्ना भयातुराः ॥ ४ ॥&lt;br&gt;&#xA;भीतिदञ्च रणस्थानं कृतं कालिकया प्रभो ।&lt;br&gt;&#xA;पातितैर्गजवीराश्वैर्दासेरकपदातिभिः ॥ ५ ॥&lt;br&gt;&#xA;शोणितौघवहा कुल्या कृता मांसातिकर्दमा ।&lt;br&gt;&#xA;केशशैवलिनी भग्नरथचक्रविराजिता ॥ ६ ॥&lt;br&gt;&#xA;छिन्नबाह्वादिमत्स्याढ्या शीर्षतुम्बीफलान्विता ।&lt;br&gt;&#xA;भयदा कातराणां वै सुराणां मोदवर्धिनी ॥ ७ ॥&lt;br&gt;&#xA;कुलं रक्ष महाराज पातालं गच्छ सत्वरम् ।&lt;br&gt;&#xA;क्रुद्धा देवी क्षयं सद्यः करिष्यति न संशयः ॥ ८ ॥&lt;br&gt;&#xA;सिंहोऽपि भक्षयत्याजौ दानवान्दनुजेश्वर ।&lt;br&gt;&#xA;तथैव कालिका देवी हन्ति बाणैरनेकधा ॥ ९ ॥&lt;br&gt;&#xA;तस्मात्त्वमपि राजेन्द्र मरणाय मृषा मतिम् ।&lt;br&gt;&#xA;करोषि सहितो भ्रात्रा शुम्भेन कुपिताशयः ॥ १० ॥&lt;br&gt;&#xA;किं करिष्यति नार्येषा क्रूरा कुलविनाशिनी ।&lt;br&gt;&#xA;यस्या हेतोर्महाराज हन्तुमिच्छसि बान्धवान् ॥ ११ ॥&lt;br&gt;&#xA;दैवाधीनौ महाराज लोके जयपराजयौ ।&lt;br&gt;&#xA;अल्पार्थाय महद्दुःखं बुद्धिमान्न प्रकल्पयेत् ॥ १२ ॥&lt;br&gt;&#xA;चित्रं पश्य विधेः कर्म यदधीनं जगत् प्रभो ।&lt;br&gt;&#xA;निहता राक्षसाः सर्वे स्त्रिया पश्यैकयानया ॥ १३ ॥&lt;br&gt;&#xA;जेता त्वं लोकपालानां सैन्ययुक्तो हि साम्प्रतम् ।&lt;br&gt;&#xA;एका प्रार्थयते बाला युद्धायेति सुसम्भ्रमः ॥ १४ ॥&lt;br&gt;&#xA;पुरा त्वया तपस्तप्तं पुष्करे देवतायने ।&lt;br&gt;&#xA;वरदानाय सम्प्राप्तो ब्रह्मा लोकपितामहः ॥ १५ ॥&lt;br&gt;&#xA;धात्रोक्तस्त्वं महाराज वरं वरय सुव्रत ।&lt;br&gt;&#xA;तदा त्वयामरत्वं च प्रार्थितं ब्रह्मणः किल ॥ १६ ॥&lt;br&gt;&#xA;देवदैत्यमनुष्येभ्यो न भवेन्मरणं मम ।&lt;br&gt;&#xA;सर्पकिन्नरयक्षेभ्यः पुंल्लिङ्गवाचकादपि ॥ १७ ॥&lt;br&gt;&#xA;तस्मात्त्वां हन्तुकामैषा प्राप्ता योषिद्वरा प्रभो ।&lt;br&gt;&#xA;युद्धं मा कुरु राजेन्द्र विचार्यैवं धियाधुना ॥ १८ ॥&lt;br&gt;&#xA;देवी ह्येषा महामाया प्रकृतिः परमा मता ।&lt;br&gt;&#xA;कल्पान्तकाले राजेन्द्र सर्वसंहारकारिणी ॥ १९ ॥&lt;br&gt;&#xA;उत्पादयित्री लोकानां देवानामीश्वरी शुभा ।&lt;br&gt;&#xA;त्रिगुणा तामसी देवी सर्वशक्तिसमन्विता ॥ २० ॥&lt;br&gt;&#xA;अजय्या चाक्षया नित्या सर्वज्ञा च सदोदिता ।&lt;br&gt;&#xA;वेदमाता च गायत्री सन्ध्या सर्वसुरालया ॥ २१ ॥&lt;br&gt;&#xA;निर्गुणा सगुणा सिद्धा सर्वसिद्धिप्रदाव्यया ।&lt;br&gt;&#xA;आनन्दानन्ददा गौरी देवानामभयप्रदा ॥ २२ ॥&lt;br&gt;&#xA;एवं ज्ञात्वा महाराज वैरभावं त्यजानया ।&lt;br&gt;&#xA;शरणं व्रज राजेन्द्र देवी त्वां पालयिष्यति ॥ २३ ॥&lt;br&gt;&#xA;आज्ञाकरो भवैतस्याः सञ्जीवय निजं कुलम् ।&lt;br&gt;&#xA;हतशेषाश्च ये दैत्यास्ते भवन्तु चिरायुषः ॥ २४ ॥&lt;br&gt;&#xA;व्यास उवाच&lt;br&gt;&#xA;इति तेषां वचः श्रुत्वा शुम्भः सुरबलार्दनः ।&lt;br&gt;&#xA;उवाच वचनं तथ्यं वीरवर्यगुणान्वितम् ॥ २५ ॥&lt;br&gt;&#xA;शुम्भ उवाच&lt;br&gt;&#xA;मौनं कुर्वन्तु भो मन्दा यूयं भग्ना रणाजिरात् ।&lt;br&gt;&#xA;शीघ्रं गच्छत पातालं जीविताशा बलीयसी ॥ २६ ॥&lt;br&gt;&#xA;दैवाधीनं जगत्सर्वं का चिन्तात्र जये मम ।&lt;br&gt;&#xA;देवास्तथैव ब्रह्माद्या दैवाधीना वयं यथा ॥ २७ ॥&lt;br&gt;&#xA;ब्रह्मा विष्णुश्च रुद्रोऽयं यमोऽग्निर्वरुणस्तथा ।&lt;br&gt;&#xA;सूर्यश्चन्द्रस्तथा शक्रः सर्वे दैववशाः किल ॥ २८ ॥&lt;br&gt;&#xA;का चिन्ता तर्हि मे मन्दा यद्‌भावि तद्‌भविष्यति ।&lt;br&gt;&#xA;उद्यमस्तादृशो भूयाद्यादृशी भवितव्यता ॥ २९ ॥&lt;br&gt;&#xA;सर्वथैव विचार्यैव न शोचन्ति बुधाः क्वचित् ।&lt;br&gt;&#xA;स्वधर्मं न त्यजन्तीह ज्ञानिनो मरणाद्‌भयात् ॥ ३० ॥&lt;br&gt;&#xA;सुखं दुःखं तथैवायुर्जीवितं मरणं नृणाम् ।&lt;br&gt;&#xA;काले भवति सम्प्राप्ते सर्वथा दैवनिर्मितम् ॥ ३१ ॥&lt;br&gt;&#xA;ब्रह्मा पतति काले स्वे विष्णुश्च पार्वतीपतिः ।&lt;br&gt;&#xA;नाशं गच्छन्त्यायुषोऽन्ते सर्वे देवाः सवासवाः ॥ ३२ ॥&lt;br&gt;&#xA;तथाहमपि कालस्य वशगः सर्वथाधुना ।&#xA;नाशं जयं वा गन्तास्मि स्वधर्मपरिपालनात् ॥ ३३ ॥&lt;br&gt;&#xA;आहूतोऽप्यनया कामं युद्धायाबलया किल ।&lt;br&gt;&#xA;कथं पलायनपरो जीवेयं शरदां शतम् ॥ ३४ ॥&lt;br&gt;&#xA;करिष्याम्यद्य सङ्ग्रामं यद्‌भावि तद्‌भवत्विह ।&lt;br&gt;&#xA;जयो वा मरणं वापि स्वीकरोमि यथा तथा ॥ ३५ ॥&lt;br&gt;&#xA;दैवं मिथ्येति विद्वांसो वदन्त्युद्यमवादिनः ।&lt;br&gt;&#xA;युक्तियुक्तं वचस्तेषां ये जानन्त्यभिभाषितम् ॥ ३६ ॥&lt;br&gt;&#xA;उद्यमेन विना कामं न सिध्यन्ति मनोरथाः ।&lt;br&gt;&#xA;कातरा एव जल्पन्ति यद्‌भाव्यं तद्‌भविष्यति ॥ ३७ ॥&lt;br&gt;&#xA;अदृष्टं बलवन्मूढाः प्रवदन्ति न पण्डिताः ।&lt;br&gt;&#xA;प्रमाणं तस्य सत्त्वे किमदृश्यं दृश्यते कथम् ॥ ३८ ॥&lt;br&gt;&#xA;अदृष्टं क्त्वापि दृष्टं स्यादेषा मूर्खविभीषिका ।&lt;br&gt;&#xA;अवलम्बं विनैवैषा दुःखे चित्तस्य धारणा ॥ ३९ ॥&lt;br&gt;&#xA;चक्रीसमीपे संविष्टा संस्थिता पिष्टकारिणी ।&lt;br&gt;&#xA;उद्यमेन विना पिष्टं न भवत्येव सर्वथा ॥ ४० ॥&lt;br&gt;&#xA;उद्यमे च कृते कार्यं सिद्धिं यात्येव सर्वथा ।&lt;br&gt;&#xA;कदाचित्तस्य न्यूनत्वे कार्यं नैव भवेदपि ॥ ४१ ॥&lt;br&gt;&#xA;देशं कालञ्च विज्ञाय स्वबलं शत्रुजं बलम् ।&lt;br&gt;&#xA;कृतं कार्यं भवत्येव बृहस्पतिवचो यथा ॥ ४२ ॥&lt;br&gt;&#xA;व्यास उवाच&lt;br&gt;&#xA;इति निश्चित्य दैत्येन्द्रो रक्तबीजं महासुरम् ।&lt;br&gt;&#xA;प्रेषयामास सङ्ग्रामे सैन्येन महताऽऽवृतम् ॥ ४३ ॥&lt;br&gt;&#xA;शुम्भ उवाच&lt;br&gt;&#xA;रक्तबीज महाबाहो गच्छ त्वं समराङ्गणे ।&lt;br&gt;&#xA;कुरु युद्धं महाभाग यथा ते बलमाहितम् ॥ ४४ ॥&lt;br&gt;&#xA;रक्तबीज उवाच&lt;br&gt;&#xA;महाराज न ते कार्या चिन्ता स्वल्पतरापि वा ।&lt;br&gt;&#xA;अहमेनां हनिष्यामि करिष्यामि वशे तव ॥ ४५ ॥&lt;br&gt;&#xA;पश्य मे युद्धचातुर्यं क्वेयं बाला सुरप्रिया ।&lt;br&gt;&#xA;दासीं तेऽहं करिष्यामि जित्वेमां समरे बलात् ॥ ४६ ॥&lt;br&gt;&#xA;व्यास उवाच&lt;br&gt;&#xA;इत्याभाष्य कुरुश्रेष्ठ रक्तबीजो महासुरः ।&lt;br&gt;&#xA;जगाम रथमारुह्य स्वसैन्यपरिवारितः ॥ ४७ ॥&lt;br&gt;&#xA;हस्त्यश्वरथपादातवृन्दैश्च परिवेष्टितः ।&lt;br&gt;&#xA;निर्जगाम रथारूढो देवीं शैलोपरिस्थिताम् ॥ ४८ ॥&lt;br&gt;&#xA;तमागतं समालोक्य देवी शङ्खमवादयत् ।&lt;br&gt;&#xA;भयदं सर्वदैत्यानां देवानां मोदवर्धनम् ॥ ४९ ॥&lt;br&gt;&#xA;श्रुत्वा शङ्खस्वनं चोग्रं रक्तबीजोऽतिवेगवान् ।&lt;br&gt;&#xA;गत्वा समीपे चामुण्डां बभाषे वचनं मृदु ॥ ५० ॥&lt;br&gt;&#xA;रक्तबीज उवाच&lt;br&gt;&#xA;बाले किं मां भीषयसि मत्वा त्वं कातरं किल ।&lt;br&gt;&#xA;शङ्खनादेन तन्वङ्‌गि वेत्सि किं धूम्रलोचनम् ॥ ५१ ॥&lt;br&gt;&#xA;रक्तबीजोऽस्मि नाम्नाहं त्वत्सकाशमिहागतः ।&lt;br&gt;&#xA;युद्धेच्छा चेत्पिकालापे सज्जा भव भयं न मे ॥ ५२ ॥&lt;br&gt;&#xA;पश्याद्य मे बलं कान्ते दृष्टा ये कातरास्त्वया ।&lt;br&gt;&#xA;नाहं पङ्क्तिगतस्तेषां कुरु युद्धं यथेच्छसि ॥ ५३ ॥&lt;br&gt;&#xA;वृद्धाश्च सेविताः पूर्वं नीतिशास्त्रं श्रुतं त्वया ।&lt;br&gt;&#xA;पतितं चार्थविज्ञानं विद्वद्‌गोष्ठी कृताथ वा ॥ ५४ ॥&lt;br&gt;&#xA;साहित्यतन्त्रविज्ञानं चेदस्ति तव सुन्दरि ।&lt;br&gt;&#xA;शृणु मे वचनं पथ्यं तथ्यं प्रमितिबृंहितम् ॥ ५५ ॥&lt;br&gt;&#xA;रसानाञ्च नवानां वै द्वावेव मुख्यतां गतौ ।&lt;br&gt;&#xA;शृङ्गारकः शान्तिरसो विद्वज्जनसभासु च ॥ ५६ ॥&lt;br&gt;&#xA;तयोः शृङ्गार एवादौ नृपभावे प्रतिष्ठितः ।&lt;br&gt;&#xA;विष्णुर्लक्ष्म्या सहास्ते वै सावित्र्या चतुराननः ॥ ५७ ॥&lt;br&gt;&#xA;शच्येन्द्रः शैलसुतया शङ्करः सह शेरते ।&lt;br&gt;&#xA;वल्ल्या वृक्षो मृगो मृग्या कपोत्या च कपोतकः ॥ ५८ ॥&lt;br&gt;&#xA;एवं सर्वे प्राणभृतः संयोगरसिका भृशम् ।&lt;br&gt;&#xA;अप्राप्तभोगविभवा ये चान्ये कातरा नराः ॥ ५९ ॥&lt;br&gt;&#xA;भवन्ति यतयस्ते वै मूढा दैवेन वञ्चिताः ।&lt;br&gt;&#xA;असंसाररसज्ञास्ते वञ्चिता वञ्चनापरैः ॥ ६० ॥&lt;br&gt;&#xA;मधुरालापनिपुणै रताः शान्तिरसे हि ते ।&lt;br&gt;&#xA;क्व ज्ञानं क्व च वैराग्यं वर्तमाने मनोभवे ॥ ६१ ॥&lt;br&gt;&#xA;लोभे क्रोधे च दुर्धर्षे मोहे मतिविनाशके ।&lt;br&gt;&#xA;तस्मात्त्वमपि कल्याणि कुरु कान्तं मनोहरम् ॥ ६२ ॥&lt;br&gt;&#xA;शुम्भं सुराणां जेतारं निशुम्भं वा महाबलम् ।&lt;br&gt;&#xA;व्यास उवाच&lt;br&gt;&#xA;इत्युक्त्वा रक्तबीजोऽसौ विरराम पुरःस्थितः ।&lt;br&gt;&#xA;श्रुत्वा जहास चामुण्डा कालिका चाम्बिका तथा ॥ ६३ ॥&lt;br&gt;&#xA;इति श्रमद्देवीभागवते महापुराणेऽष्टादशसाहस्र्यां संहितायां पञ्चमस्कन्धे&lt;br&gt;&#xA;रक्तबीजद्वारा देवीसमीपे शुम्भनिशुम्भसंवादवर्णनं नाम सस्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>२८</title>
      <link>https://vishvAsa.github.io/purANam/shAktam/devI-bhAgavatam/05/28/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/28/</guid>
      <description>&lt;p&gt;व्यास उवाच&lt;br&gt;&#xA;कृत्वा हास्यं ततो देवी तमुवाच विशाम्पते ।&lt;br&gt;&#xA;मेघगम्भीरया वाचा युक्तियुक्तमिदं वचः ॥ १ ॥&lt;br&gt;&#xA;पूर्वमेव मया प्रोक्तं मन्दात्मन् किं विकत्थसे ।&lt;br&gt;&#xA;दूतस्याग्रे यथायोग्यं वचनं हितसंयुतम् ॥ २ ॥&lt;br&gt;&#xA;सदृशो मम रूपेण बलेन विभवेन च ।&lt;br&gt;&#xA;त्रिलोक्यां यदि कोऽपि स्यात्तं पतिं प्रवृणोम्यहम् ॥ ३ ॥&lt;br&gt;&#xA;ब्रूहि शुम्भं निशुम्भञ्च प्रतिज्ञा मे पुरा कृता ।&lt;br&gt;&#xA;तस्माद्युध्यस्व जित्वा मां विवाहं विधिवत्कुरु ॥ ४ ॥&lt;br&gt;&#xA;त्वं वै तदाज्ञया प्राप्तस्तस्य कार्यार्थसिद्धये ।&lt;br&gt;&#xA;सङ्ग्रामं कुरु पातालं गच्छ वा पतिना सह ॥ ५ ॥&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं देव्याः स दैत्योऽमर्षपूरितः ।&lt;br&gt;&#xA;मुमोच तरसा बाणान्सिंहस्योपरि दारुणान् ॥ ६ ॥&lt;br&gt;&#xA;अम्बिका ताच्छरान्वीक्ष्य गगने पन्नगोपमान् ।&lt;br&gt;&#xA;चिच्छेद सायकैस्तीक्ष्णैर्लघुहस्ततया क्षणात् ॥ ७ ॥&lt;br&gt;&#xA;अन्यैर्जघान विशिखै रक्तबीजं महासुरम् ।&lt;br&gt;&#xA;अम्बिकाचापनिर्मुक्तैः कर्णाकृष्टैः शिलाशितैः ॥ ८ ॥&lt;br&gt;&#xA;देवीबाणहतः पापो मूर्च्छामाप रथोपरि ।&lt;br&gt;&#xA;पतिते रक्तबीजे तु हाहाकारो महानभूत् ॥ ९ ॥&lt;br&gt;&#xA;सैनिकाश्चुक्रुशुः सर्वे हताः स्म इति चाब्रुवन् ।&lt;br&gt;&#xA;ततो बुम्बारवं श्रुत्वा शुम्भः परमदारुणम् ॥ १० ॥&lt;br&gt;&#xA;उद्योगं सर्वसैन्यानां दैत्यानामादिदेश ह ।&lt;br&gt;&#xA;शुम्भ उवाच&lt;br&gt;&#xA;निर्यान्तु दानवाः सर्वे काम्बोजाः स्वबलैर्वृताः ॥ ११ ॥&lt;br&gt;&#xA;अन्येऽप्यतिबलाः शूराः कालकेया विशेषतः ।&lt;br&gt;&#xA;व्यास उवाच&lt;br&gt;&#xA;इत्याज्ञप्तं बलं सर्वं शुम्भेन च चतुर्विधम् ॥ १२ ॥&lt;br&gt;&#xA;निर्जगाम मदाऽऽविष्टं देवीसमरमण्डले ।&lt;br&gt;&#xA;तमागतं समालोक्य चण्डिका दानवं बलम् ॥ १३ ॥&lt;br&gt;&#xA;घण्टानादं चकाराशु भीषणं भयदं मुहुः ।&lt;br&gt;&#xA;ज्यास्वनं शङ्खनादञ्च चकार जगदम्बिका ॥ १४ ॥&lt;br&gt;&#xA;तेन नादेन सा जाता काली विस्तारितानना ।&lt;br&gt;&#xA;श्रुत्वा तन्निनदं घोरं सिंहो देव्याश्च वाहनम् ॥ १५ ॥&lt;br&gt;&#xA;जगर्ज सोऽपि बलवाञ्जनयन्भयमद्‌भुतम् ।&lt;br&gt;&#xA;तन्निनादमुपश्रुत्य दानवाः क्रोधमूर्च्छिताः ॥ १६ ॥&lt;br&gt;&#xA;सर्वे चिक्षिपुरस्त्राणि देवीं प्रति महाबलाः ।&lt;br&gt;&#xA;तस्मिन्नेवायते युद्धे दारुणे लोमहर्षणे ॥ १७ ॥&lt;br&gt;&#xA;ब्रह्मादीनाञ्च देवानां शक्तयश्चण्डिकां ययुः ।&lt;br&gt;&#xA;यस्य देवस्य यद्‌रूपं यथा भूषणवाहनम् ॥ १८ ॥&lt;br&gt;&#xA;तादृग्‌रूपास्तदा देव्यः प्रययुः समराङ्गणे ।&lt;br&gt;&#xA;ब्रह्माणी वरटारूढा साक्षसूत्रकमण्डलुः ॥ १९ ॥&lt;br&gt;&#xA;आगता ब्रह्मणः शक्तिर्ब्रह्माणीति प्रतिश्रुता ।&lt;br&gt;&#xA;वैष्णवी गरुडारूढा शङ्खचक्रगदाधरा ॥ २० ॥&lt;br&gt;&#xA;पद्महस्ता समायाता पीताम्बरविभूषिता ।&lt;br&gt;&#xA;शाङ्करी तु वृषारूढा त्रिशूलवरधारिणी ॥ २१ ॥&lt;br&gt;&#xA;अर्धचन्द्रधरा देवी तथाहिवलया शिवा ।&lt;br&gt;&#xA;कौमारी शिखिसंरूढा शक्तिहस्ता वरानना ॥ २२ ॥&lt;br&gt;&#xA;युद्धकामा समायाता कार्तिकेयस्वरूपिणी ।&lt;br&gt;&#xA;इन्द्राणी सुष्ठुवदना सुश्वेतगजवाहना ॥ २३ ॥&lt;br&gt;&#xA;वज्रहस्तातिरोषाढ्या सङ्ग्रामाभिमुखी ययौ ।&lt;br&gt;&#xA;वाराही शूकराकारा प्रौढप्रेतासना मता ॥ २४ ॥&lt;br&gt;&#xA;नारसिंही नृसिंहस्य बिभ्रती सदृशं वपुः ।&lt;br&gt;&#xA;याम्या च महिषारूढा दण्डहस्ता भयप्रदा ॥ २५ ॥&lt;br&gt;&#xA;समायाताथ सङ्ग्रामे यमरूपा शुचिस्मिता ।&lt;br&gt;&#xA;तथैव वारुणी शक्तिः कौबेरी च मदोत्कटा ॥ २६ ॥&lt;br&gt;&#xA;एवंविधास्तथाऽऽकारा ययुः स्वस्वबलैर्वृताः ।&lt;br&gt;&#xA;आगतास्ताः समालोक्य देवी मुदमवाप च ॥ २७ ॥&lt;br&gt;&#xA;स्वस्था मुमुदिरे देवा दैत्याश्च भयमाययुः ।&lt;br&gt;&#xA;ताभिः परिवृतस्तत्र शङ्करो लोकशङ्करः ॥ २८ ॥&lt;br&gt;&#xA;समागम्य च सङ्ग्रामे चण्डिकामित्युवाच ह ।&lt;br&gt;&#xA;हन्यन्तामसुराः शीघ्रं देवानां कार्यसिद्धये ॥ २९ ॥&lt;br&gt;&#xA;निशुम्भं चैव शुम्भं च ये चान्ये दानवाः स्थिताः ।&lt;br&gt;&#xA;हत्वा दैत्यबलं सर्वं कृत्वा च निर्भयं जगत् ॥ ३० ॥&lt;br&gt;&#xA;स्वानि स्वानि च धिष्ण्यानि समागच्छन्तु शक्तयः ।&lt;br&gt;&#xA;देवा यज्ञभुजः सन्तु ब्राह्मणा यजने रताः ॥ ३१ ॥&lt;br&gt;&#xA;प्राणिनः सन्तु सन्तुष्टाः सर्वे स्थावरजङ्गमाः ।&#xA;शमं यान्तु तथोत्पाता ईतयश्च तथा पुनः ॥ ३२ ॥&lt;br&gt;&#xA;घनाः काले प्रवर्षन्तु कृषिर्बहुफला तथा ।&lt;br&gt;&#xA;व्यास उवाच&lt;br&gt;&#xA;एवं ब्रुवति देवेशे शङ्करे लोकशङ्करे ॥ ३३ ॥&lt;br&gt;&#xA;चण्डिकाया शरीरात्तु निर्गता शक्तिरद्‌भुता ।&lt;br&gt;&#xA;भीषणातिप्रचण्डा च शिवाशतनिनादिनी ॥ ३४ ॥&lt;br&gt;&#xA;घोररूपाथ पञ्चास्यमित्युवाच स्मितानना ।&lt;br&gt;&#xA;देवदेव व्रजाशु त्वं दैत्यानामधिपं प्रति ॥ ३५ ॥&lt;br&gt;&#xA;दूतत्वं कुरु कामारे ब्रूहि शुम्भं स्मराकुलम् ।&lt;br&gt;&#xA;निशुम्भञ्च मदोत्सिक्तं वचनान्मम शङ्कर ॥ ३६ ॥&lt;br&gt;&#xA;मुक्त्वा त्रिविष्टपं यात यूयं पातालमाशु वै ।&lt;br&gt;&#xA;देवाः स्वर्गे सुखं यान्तु तुराषाट् स्वासनं शभम् ॥ ३७ ॥&lt;br&gt;&#xA;प्राप्नोतु त्रिदिवं स्थानं यज्ञभागांश्च देवताः ।&lt;br&gt;&#xA;जीवितेच्छा च युष्माकं यदि स्यात्तु महत्तरा ॥ ३८ ॥&lt;br&gt;&#xA;तर्हि गच्छत पातालं तरसा यत्र दानवाः ।&lt;br&gt;&#xA;अथवा बलमास्थाय युद्धेच्छा मरणाय चेत् ॥ ३९ ॥&lt;br&gt;&#xA;तदाऽऽगच्छन्तु तृप्यन्तु मच्छिवाः पिशितेन वः ।&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं तस्याः शूलपाणिस्त्वरान्वितः ॥ ४० ॥&lt;br&gt;&#xA;गत्वाऽऽह दैत्यराजानं शुम्भं सदसि संस्थितम् ।&lt;br&gt;&#xA;शिव उवाच&lt;br&gt;&#xA;राजन् दूतोऽहमम्बायास्त्रिपुरान्तकरो हरः ॥ ४१ ॥&lt;br&gt;&#xA;त्वत्सकाशमिहायातो हितं कर्तुं तवाखिलम् ।&lt;br&gt;&#xA;त्यक्त्वा स्वर्गं तथा भूमिं यूयं गच्छत सत्वरम् ॥ ४२ ॥&lt;br&gt;&#xA;पातालं यत्र प्रह्लादो बलिश्च बलिनां वरः ।&lt;br&gt;&#xA;अथवा मरणेच्छा चेत्तर्ह्यागच्छत सत्वरम् ॥ ४३ ॥&lt;br&gt;&#xA;सङ्ग्रामे वो हनिष्यामि सर्वानेवाहमाशु वै ।&lt;br&gt;&#xA;इत्युवाच महाराज्ञी युष्मत्कल्याणहेतवे ॥ ४४ ॥&lt;br&gt;&#xA;व्यास उवाच&lt;br&gt;&#xA;इति दैत्यवरान्देवीवाक्यं पीयूषसन्निभम् ।&lt;br&gt;&#xA;हितकृच्छ्रावयित्वा स प्रत्यायातश्च शूलभृत् ॥ ४५ ॥&lt;br&gt;&#xA;ययासौ प्रेरितः शम्भुर्दूतत्वे दानवान्प्रति ।&lt;br&gt;&#xA;शिवदूतीति विख्याता जाता त्रिभुवनेऽखिले ॥ ४६ ॥&lt;br&gt;&#xA;तेऽपि श्रुत्वा वचो देव्याः शङ्करोक्तं तुदुष्करम् ।&lt;br&gt;&#xA;युद्धाय निर्ययुः शीघ्रं दंशिताः शस्त्रपाणयः ॥ ४७ ॥&lt;br&gt;&#xA;तरसा रणमागत्य चण्डिकां प्रति दानवाः ।&lt;br&gt;&#xA;निर्जघ्नुश्च शरैस्तीक्ष्णैः कर्णाकृष्टैः शिलाशितैः ॥ ४८ ॥&lt;br&gt;&#xA;कालिका शूलपातैस्तान् गदाशक्तिविदारितान् ।&lt;br&gt;&#xA;कुर्वन्ती व्यचरत्तत्र भक्षयन्ती च दानवान् ॥ ४९ ॥&lt;br&gt;&#xA;कमण्डलुजलाक्षेपगतप्राणान् महाबलान् ।&lt;br&gt;&#xA;ब्रह्माणी चाकरोत्तत्र दानवान्समराङ्गणे ॥ ५० ॥&lt;br&gt;&#xA;माहेश्वरी वृषारूढा त्रिशूलेनातिरंहसा ।&lt;br&gt;&#xA;जघान दानवान्सङ्ख्ये पातयामास भूतले ॥ ५१ ॥&lt;br&gt;&#xA;वैष्णवी चक्रपातेन गदापातेन दानवान् ।&lt;br&gt;&#xA;गतप्राणांश्चकाराशु चोत्तमाङ्गविवर्जितान् ॥ ५२ ॥&lt;br&gt;&#xA;ऐन्द्री वज्रप्रहारेण पातयामास भूतले ।&lt;br&gt;&#xA;ऐरावतकराघातपीडितान्दैत्यपुङ्गवान् ॥ ५३ ॥&lt;br&gt;&#xA;वाराही तुण्डघातेन दंष्ट्राग्रपातनेन च ।&lt;br&gt;&#xA;जघान क्रोधसंयुक्ता शतशो दैत्यदानवान् ॥ ५४ ॥&lt;br&gt;&#xA;नारसिंही नखैस्तीव्रैर्दारितान्दैत्यपुङ्गवान् ।&lt;br&gt;&#xA;भक्षयन्ती चचाराजौ ननाद च मुहुर्मुहुः ॥ ५५ ॥&lt;br&gt;&#xA;शिवदूती अट्टहासैः पातयामास भूतले ।&lt;br&gt;&#xA;तांश्चखादाथ चामुण्डा कालिका च त्वरान्विता ॥ ५६ ॥&lt;br&gt;&#xA;शिखिसंस्था च कौमारी कर्णाकृष्टैः शिलाशितैः ।&lt;br&gt;&#xA;निजघान रणे शत्रून्देवानां च हिताय वै ॥ ५७ ॥&lt;br&gt;&#xA;वारुणी पाशसम्बद्धान्दैत्यान्समरमस्तके ।&lt;br&gt;&#xA;पातयामास तत्पृष्ठे मूर्च्छितान्गतचेतनान् ॥ ५८ ॥&lt;br&gt;&#xA;एवं मातृगणेनाजावतिवीर्यपराक्रमम् ।&lt;br&gt;&#xA;मर्दितं दानवं सैन्यं पलायनपरं ह्यभूत् ॥ ५९ ॥&lt;br&gt;&#xA;बुम्बारवस्तु सुमहानभूत्तत्र बलार्णवे ।&lt;br&gt;&#xA;पुष्पवृष्टिं तदा देवाश्चक्रुर्देव्या गणोपरि ॥ ६० ॥&lt;br&gt;&#xA;तच्छ्रुत्वा निनदं घोरं जयशब्दं च दानवाः ।&lt;br&gt;&#xA;रक्तबीजश्चुकोपाशु दृष्ट्वा दैत्यान्पलायितान् ॥ ६१ ॥&lt;br&gt;&#xA;गर्जमानांस्तथा देवान्वीक्ष्य दैत्यो महाबलः ।&lt;br&gt;&#xA;रक्तबीजस्तु तेजस्वी रणमभ्याययौ तदा ॥ ६२ ॥&lt;br&gt;&#xA;सायुधो रथसंविष्टः कुर्वञ्ज्याशब्दमद्‌भुतम् ।&lt;br&gt;&#xA;आजगाम तदा देवीं क्रोधरक्तेक्षणोद्यतः ॥ ६३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;पञ्चमस्कन्धे रक्तबीजेन देव्या युद्धवर्णनं नामाष्टाविशोऽध्यायः ॥ २८ ॥&lt;/p&gt;</description>
    </item>
    <item>
      <title>२९</title>
      <link>https://vishvAsa.github.io/purANam/shAktam/devI-bhAgavatam/05/29/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/29/</guid>
      <description>&lt;p&gt;व्यास उवाच&lt;br&gt;&#xA;वरदानमिदं तस्य दानवस्य शिवार्पितम् ।&lt;br&gt;&#xA;अत्यद्‌भुततरं राजञ्छ्रुणु तत्प्रब्रवीम्यहम् ॥ १ ॥&lt;br&gt;&#xA;तस्य देहाद्‌रक्तबिन्दुर्यदा पतति भूतले ।&lt;br&gt;&#xA;समुत्पतन्ति दैतेयास्तद्‌रूपास्तत्पराक्रमाः ॥ २ ॥&lt;br&gt;&#xA;असङ्ख्याता महावीर्या दानवा रक्तसम्भवाः ।&lt;br&gt;&#xA;प्रभवन्त्विति रुद्रेण दत्तोऽस्त्यत्यद्‌भुतो वरः ॥ ३ ॥&lt;br&gt;&#xA;स तेन वरदानेन दर्पितः क्रोधसंयुतः ।&lt;br&gt;&#xA;अभ्यगात्तरसा सङ्ख्ये हन्तुं देवीं सकालिकाम् ॥ ४ ॥&lt;br&gt;&#xA;स दृष्ट्वा वैष्णवीं शक्तिं गरुडोपरिसंस्थिताम् ।&lt;br&gt;&#xA;शक्त्या जघान दैत्येन्द्रस्तां वै कमललोचनाम् ॥ ५ ॥&lt;br&gt;&#xA;गदया वारयामास शक्तिः सा शक्तिसंयुता ।&lt;br&gt;&#xA;अताडयच्च चक्रेण रक्तबीजं महासुरम् ॥ ६ ॥&lt;br&gt;&#xA;रथाङ्गहतदेहात्तु बहु सुस्राव शोणितम् ।&lt;br&gt;&#xA;वज्राहतगिरेः शृङ्गान्निर्झरा इव गैरिका ॥ ७ ॥&lt;br&gt;&#xA;यत्र यत्र यदा भूमौ पतन्ति रक्तबिन्दवः ।&lt;br&gt;&#xA;समुत्तस्थुस्तदाकाराः पुरुषाश्च सहस्रशः ॥ ८ ॥&lt;br&gt;&#xA;ऐन्द्री तमसुरं घोरं वज्रेणाभिजघान च ।&lt;br&gt;&#xA;रक्तबीजं क्रुधाऽऽविष्टा निःससार च शोणितम् ॥ ९ ॥&lt;br&gt;&#xA;ततस्तत्क्षतजाज्जाता रक्तबीजा ह्यनेकशः ।&lt;br&gt;&#xA;तद्वीर्याश्च तदाकारा सायुधा युद्धदुर्मदाः ॥ १० ॥&lt;br&gt;&#xA;ब्रह्माणी ब्रह्मदण्डेन कुपिता ह्यहनद्‌ भृशम् ।&lt;br&gt;&#xA;माहेश्वरी त्रिशूलेन दारयामास दानवम् ॥ ११ ॥&lt;br&gt;&#xA;नारसिंही नखाघातैस्तं विव्याध महासुरम् ।&lt;br&gt;&#xA;अहनत्तुण्डघातेन क्रुद्धा तं राक्षसाधमम् ॥ १२ ॥&lt;br&gt;&#xA;कौमारी च तथा शक्त्या वक्षस्येनमताडयत् ।&lt;br&gt;&#xA;सोऽपि क्रुद्धः शरासारैर्बिभेद निशितैश्च ताः ॥ १३ ॥&lt;br&gt;&#xA;गदाशक्तिप्रहारैस्तु मातॄः सर्वाः पृथक्पृथक् ।&lt;br&gt;&#xA;शक्तयस्तं शराघातैर्विव्यधुस्तत्प्रकोपिताः ॥ १४ ॥&lt;br&gt;&#xA;तस्य शस्त्राणि चिच्छेद चण्डिका स्वशरैः शितैः ।&lt;br&gt;&#xA;जघानान्यैश्च विशिखैस्तं देवी कुपिता भृशम् ॥ १५ ॥&lt;br&gt;&#xA;तस्य देहाच्च सुस्राव रुधिरं बहुधा तु यत् ।&lt;br&gt;&#xA;तस्मात्तत्सदृशाः शूराः प्रादुरासन्सहस्रशः ॥ १६ ॥&lt;br&gt;&#xA;रक्तबीजैर्जगद्व्याप्तं रुधिरौघसमुद्‌भवैः ।&lt;br&gt;&#xA;सन्नद्धैः सायुधैः कामं कुर्वद्‌भिर्युद्धमद्‌भुतम् ॥ १७ ॥&lt;br&gt;&#xA;प्रहरन्तश्च तान्दृष्ट्वा रक्तबीजाननेकशः ।&lt;br&gt;&#xA;भयभीताः सुरास्त्रेसुर्विषण्णाः शोककर्षिताः ॥ १८ ॥&lt;br&gt;&#xA;कथमद्य क्षयं दैत्या गमिष्यन्ति सहस्रशः ।&lt;br&gt;&#xA;महाकाया महावीर्या दानवा रक्तसम्भवाः ॥ १९ ॥&lt;br&gt;&#xA;एकैव चण्डिकात्रास्ति तथा काली च मातरः ।&lt;br&gt;&#xA;एताभिर्दानवाः सर्वे जेतव्याः कष्टमेव तत् ॥ २० ॥&lt;br&gt;&#xA;निशुम्भो वाथ शुम्भो वा सहसा बलसंवृतः ।&lt;br&gt;&#xA;आगमिष्यति सङ्ग्रामे ततोऽनर्थो महान्भवेत् ॥ २१ ॥&lt;br&gt;&#xA;व्यास उवाच&lt;br&gt;&#xA;एवं देवा भयोद्विग्नाश्चिन्तामापुर्महत्तराम् ।&lt;br&gt;&#xA;यदा तदाम्बिका प्राह कालीं कमललोचनाम् ॥ २२ ॥&lt;br&gt;&#xA;चामुण्डे कुरु विस्तीर्णं वदनं त्वरिता भृशम् ।&lt;br&gt;&#xA;मच्छस्त्रपातसम्भूतं रुधिरं पिब सत्वरा ॥ २३ ॥&lt;br&gt;&#xA;भक्षयन्ती चर रणे दानवानद्य कामतः ।&lt;br&gt;&#xA;हनिष्यामि शरैस्तीक्ष्णैर्गदासिमुसलैस्तथा ॥ २४ ॥&lt;br&gt;&#xA;तथा कुरु विशालाक्षि पानं तद्‌रुधिरस्य च ।&lt;br&gt;&#xA;बिन्दुमात्रं यथा भूम्यां न पतेदपि साम्प्रतम् ॥ २५ ॥&lt;br&gt;&#xA;भक्ष्यमाणास्तदा दैत्या न चोत्पत्स्यन्ति चापरे ।&lt;br&gt;&#xA;एवमेषां क्षयो नूनं भविष्यति न चान्यथा ॥ २६ ॥&lt;br&gt;&#xA;घातयिष्याम्यहं दैत्यं त्वं भक्षय च सत्वरा ।&lt;br&gt;&#xA;पिबन्ती क्षतजं सर्वं यतमानारिसङ्क्षये ॥ २७ ॥&lt;br&gt;&#xA;इत्थं दैत्यक्षयं कृत्वा दत्त्वा राज्यं सुरालयम् ।&lt;br&gt;&#xA;इन्द्राय सुस्थिरं सर्वं गमिष्यामो यथासुखम् ॥ २८ ॥&lt;br&gt;&#xA;व्यास उवाच&lt;br&gt;&#xA;इत्युक्ताम्बिकया देवी चामुण्डा चण्डविक्रमा ।&lt;br&gt;&#xA;पपौ च क्षतजं सर्वं रक्तबीजशरीरजम् ॥ २९ ॥&lt;br&gt;&#xA;अम्बिका तं जघानाशु खड्गेन मुसलेन च ।&lt;br&gt;&#xA;चखाद देहशकलांश्चामुण्डा तान्कृशोदरी ॥ ३० ॥&lt;br&gt;&#xA;सोऽपि क्रुद्धो गदाघातैश्चामुण्डां समघातयत् ।&#xA;तथापि सा पपावाशु क्षतजं तमभक्षयत् ॥ ३१ ॥&lt;br&gt;&#xA;येऽन्ये रुधिरजाः क्रूरा रक्तबीजा महाबलाः ।&lt;br&gt;&#xA;तेऽपि निष्पातिताः सर्वे भक्षिता गतशोणिताः ॥ ३२ ॥&lt;br&gt;&#xA;कृत्रिमा भक्षिताः सर्वे यस्तु स्वाभाविकोऽसुरः ।&lt;br&gt;&#xA;सोऽपि प्रपातितो हत्वा खड्गेनातिविखण्डितः ॥ ३३ ॥&lt;br&gt;&#xA;रक्तबीजे हते रौद्रे ये चान्ये दानवा रणे ।&lt;br&gt;&#xA;पलायनं ततः कृत्वा गतास्ते भयकम्पिताः ॥ ३४ ॥&lt;br&gt;&#xA;हाहेति विब्रुवन्तस्ते शुम्भं प्रोचुः सविह्वलाः ।&lt;br&gt;&#xA;रुथिरारक्तदेहाश्च विगतास्त्रा विचेतसः ॥ ३५ ॥&lt;br&gt;&#xA;राजन्नम्बिकया रक्तबीजोऽसौ विनिपातितः ।&lt;br&gt;&#xA;चामुण्डा तस्य देहात्तु पपौ सर्वं च शोणितम् ॥ ३६ ॥&lt;br&gt;&#xA;ये चान्ये दानवाः शूरा वाहनेनातिरंहसा ।&lt;br&gt;&#xA;सिंहेन निहताः सर्वे काल्या च भक्षिताः परे ॥ ३७ ॥&lt;br&gt;&#xA;वयं त्वां कथितुं राजन्नागता युद्धचेष्टितम् ।&lt;br&gt;&#xA;चरितञ्च तथा देव्याः सङ्ग्रामे परमाद्‌भुतम् ॥ ३८ ॥&lt;br&gt;&#xA;अजेयेयं महाराज सर्वथा दैत्यदानवैः ।&lt;br&gt;&#xA;गन्धर्वासुरयक्षैश्च पन्नगोरगराक्षसैः ॥ ३९ ॥&lt;br&gt;&#xA;अन्यास्तत्रागता देव्य इन्द्राणीप्रमुखा भृशम् ।&lt;br&gt;&#xA;युध्यमाना महाराज वाहनैरायुधैर्युताः ॥ ४० ॥&lt;br&gt;&#xA;ताभिः सर्वं हतं सैन्यं दानवानां वरायुधैः ।&lt;br&gt;&#xA;रक्तबीजोऽपि राजेन्द्र तरसा विनिपातितः ॥ ४१ ॥&lt;br&gt;&#xA;एकापि दुःसहा देवी किं पुनस्ताभिरन्विता ।&lt;br&gt;&#xA;सिंहोऽपि हन्ति सङ्ग्रामे राक्षसानमितप्रभः ॥ ४२ ॥&lt;br&gt;&#xA;अतो विचार्य सचिवैर्यद्युक्तं तद्विधीयताम् ।&lt;br&gt;&#xA;न वैरमनया युक्तं सन्धिरेव सुखप्रदः ॥ ४३ ॥&lt;br&gt;&#xA;आश्चर्यमेतदखिलं यन्नारी हन्ति राक्षसान् ।&lt;br&gt;&#xA;रक्तबीजोऽपि निहतः पीतं तस्यापि शोणितम् ॥ ४४ ॥&lt;br&gt;&#xA;अन्ये निपातिता दैत्याः सङ्ग्रामेऽम्बिकया नृप ।&lt;br&gt;&#xA;चामुण्डया च मांसं वै भक्षितं सकलं रणे ॥ ४५ ॥&lt;br&gt;&#xA;वरं पातालगमनं तस्याः सेवाथवा वरा ।&lt;br&gt;&#xA;न तु युद्धं महाराज कार्यमम्बिकया सह ॥ ४६ ॥&lt;br&gt;&#xA;न नारी प्राकृता ह्येषा देवकार्यार्थसाधिनी ।&lt;br&gt;&#xA;मायेयं प्रबला देवी क्षपयन्तीयमुत्थिता ॥ ४७ ॥&lt;br&gt;&#xA;व्यास उवाच&lt;br&gt;&#xA;इति तेषां वचस्तथ्यं श्रुत्वा कालविमोहितः ।&lt;br&gt;&#xA;मुमूर्षुः प्रत्युवाचेदं शुम्भः प्रस्फुरिताधरः ॥ ४८ ॥&lt;/p&gt;</description>
    </item>
    <item>
      <title>३०</title>
      <link>https://vishvAsa.github.io/purANam/shAktam/devI-bhAgavatam/05/30/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/30/</guid>
      <description>&lt;p&gt;व्यास उवाच&lt;br&gt;&#xA;निशुम्भो निश्चयं कृत्वा मरणाय जयाय वा ।&lt;br&gt;&#xA;सोद्यमः सबलः शूरो रणे देवीमुपाययौ ॥ १ ॥&lt;br&gt;&#xA;तमाजगाम शुम्भोऽपि स्वबलेन समावृतः ।&lt;br&gt;&#xA;प्रेक्षकोऽभूद्‌रणे राजा सङ्ग्रामरसपण्डितः ॥ २ ॥&lt;br&gt;&#xA;गगने संस्थिता देवास्तदाभ्रपटलावृताः ।&lt;br&gt;&#xA;दिदृक्षवस्तु सङ्ग्रामे सेन्द्रा यक्षगणास्तथा ॥ ३ ॥&lt;br&gt;&#xA;निशुम्भोऽथ रणे गत्वा धनुरादाय शार्ङ्गकम् ।&lt;br&gt;&#xA;चकार शरवृष्टिं स भीषयञ्जगदम्बिकाम् ॥ ४ ॥&lt;br&gt;&#xA;मुञ्चन्तं शरजालानि निशुम्भं चण्डिका रणे ।&lt;br&gt;&#xA;वीक्ष्यादाय धनुः श्रेष्ठं जहास सुस्वरं मुहुः ॥ ५ ॥&lt;br&gt;&#xA;उवाच कालिकां देवी पश्य मूर्खत्वमेतयोः ।&lt;br&gt;&#xA;मरणायागतौ कालि मत्समीपमिहाधुना ॥ ६ ॥&lt;br&gt;&#xA;दृष्ट्वा दैत्यवधं घोरं रक्तबीजात्ययं तथा ।&lt;br&gt;&#xA;जयाशां कुरुतस्त्वेतौ मोहितौ मम मायया ॥ ७ ॥&lt;br&gt;&#xA;आशा बलवती ह्येषा न जहाति नरं क्वचित् ।&lt;br&gt;&#xA;भग्नं हृतबलं नष्टं गतपक्षं विचेतनम् ॥ ८ ॥&lt;br&gt;&#xA;आशापाशनिबद्धौ द्वौ युद्धाय समुपागतौ ।&lt;br&gt;&#xA;निहन्तव्यौ मया कालि रणे शुम्भनिशुम्भकौ ॥ ९ ॥&lt;br&gt;&#xA;आसन्नमरणावेतौ सम्प्राप्तौ दैवमोहितौ ।&lt;br&gt;&#xA;पश्यतां सर्वदेवानां हनिष्याम्यहमद्य तौ ॥ १० ॥&lt;br&gt;&#xA;व्यास उवाच&lt;br&gt;&#xA;इत्युक्त्वा कालिकां चण्डी कर्णाकृष्टशरोत्करैः ।&lt;br&gt;&#xA;छादयामास तरसा निशुम्भं पुरतः स्थितम् ॥ ११ ॥&lt;br&gt;&#xA;दानवोऽपि शरांस्तस्याश्चिच्छेद निशितैः शरैः ।&lt;br&gt;&#xA;तयोः परस्परं युद्धं बभूवातिभयानकम् ॥ १२ ॥&lt;br&gt;&#xA;केसरी केशजालानि धुन्वानः सैन्यसागरम् ।&lt;br&gt;&#xA;गाहयामास बलवान्सरसीं वारणो यथा ॥ १३ ॥&lt;br&gt;&#xA;नखैर्दन्तप्रहारैस्तु दानवान्पुरतः स्थितान् ।&lt;br&gt;&#xA;चखाद च विशीर्णाङ्गान् गजानिव मदोत्कटान् ॥ १४ ॥&lt;br&gt;&#xA;एवं विमथ्यमाने तु सैन्ये केसरिणा तदा ।&lt;br&gt;&#xA;अभ्यधावन्निशुम्भोऽथ विकृष्टवरकार्मुकः ॥ १५ ॥&lt;br&gt;&#xA;अन्येऽपि क्रुद्धा दैत्येन्द्रा देवीं हन्तुमुपाययुः ।&lt;br&gt;&#xA;सन्दष्टदन्तरसना रक्तनेत्रा ह्यनेकशः ॥ १६ ॥&lt;br&gt;&#xA;तत्राजगाम तरसा शुम्भः सैन्यसमावृतः ।&lt;br&gt;&#xA;निहत्य कालिकां कोपाद्‌ग्रहीतुं जगदम्बिकाम् ॥ १७ ॥&lt;br&gt;&#xA;तत्रागत्य ददर्शाजावम्बिकाञ्च पुरःस्थिताम् ।&lt;br&gt;&#xA;रौद्ररसयुतां कान्तां शृङ्गाररससंयुताम् ॥ १८ ॥&lt;br&gt;&#xA;तां वीक्ष्य विपुलापाङ्गीं त्रैलोक्यवरसुन्दरीम् ।&lt;br&gt;&#xA;सुरक्तनयनां रम्यां क्रोधरक्तेक्षणां तथा ॥ १९ ॥&lt;br&gt;&#xA;विवाहेच्छां परित्यज्य जयाशां दूरतस्तथा ।&lt;br&gt;&#xA;मरणे निश्चयं कृत्वा तस्थावाहितकार्मुकः ॥ २० ॥&lt;br&gt;&#xA;तं तथा दानवं देवी स्मितपूर्वमिदं वचः ।&lt;br&gt;&#xA;बभाषे शृण्वतां तेषां दैत्यानां रणमस्तके ॥ २१ ॥&lt;br&gt;&#xA;गच्छध्वं पामरा यूयं पातालं वा जलार्णवम् ।&lt;br&gt;&#xA;जीविताशां स्थिरां कृत्वा त्यक्त्वात्रैवायुधानि च ॥ २२ ॥&lt;br&gt;&#xA;अथवा मच्छराघातहतप्राणा रणाजिरे ।&lt;br&gt;&#xA;प्राप्य स्वर्गसुखं सर्वे क्रीडन्तु विगतज्वराः ॥ २३ ॥&lt;br&gt;&#xA;कातरत्वं च शूरत्वं न भवत्येव सर्वथा ।&lt;br&gt;&#xA;ददाम्यभयदानं वै यान्तु सर्वे यथासुखम् ॥ २४ ॥&lt;/p&gt;</description>
    </item>
    <item>
      <title>३१</title>
      <link>https://vishvAsa.github.io/purANam/shAktam/devI-bhAgavatam/05/31/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/31/</guid>
      <description>&lt;p&gt;व्यास उवाच&lt;br&gt;&#xA;इति तेषां वचः श्रुत्वा शुम्भो दैत्यपतिस्तथा ।&lt;br&gt;&#xA;उवाच सैनिकानाशु कोपाकुलितलोचनः ॥ १ ॥&lt;br&gt;&#xA;शुम्भ उवाच&lt;br&gt;&#xA;जाल्माः किं श्रूत दुर्वाच्यं कृत्वा जीवितुमुत्सहे ।&lt;br&gt;&#xA;निहत्य सचिवान्भ्रातॄन्निर्लज्जो विचरामि किम् ॥ २ ॥&lt;br&gt;&#xA;कालः कर्ता शुभानां वाशुभानां बलवत्तरः ।&lt;br&gt;&#xA;का चिन्ता मम दुर्वारे तस्मिन्नीशेऽप्यरूपके ॥ ३ ॥&lt;br&gt;&#xA;यद्‌भवति तद्‌भवतु यत्करोति करोतु तत् ।&lt;br&gt;&#xA;न मे चिन्तास्ति कुत्रापि मरणाज्जीवनात्तथा ॥ ४ ॥&lt;br&gt;&#xA;स कालोऽप्यन्यथाकर्तुं भावितो नेशते क्वचित् ।&lt;br&gt;&#xA;न वर्षति च पर्जन्यः श्रावणे मासि सर्वथा ॥ ५ ॥&lt;br&gt;&#xA;कदाचिन्मार्गशीर्षे वा पौषे माघेऽथ फाल्गुने ।&lt;br&gt;&#xA;अकाले वर्षतीवाशु तस्मान्मुख्यो न चास्त्वयम् ॥ ६ ॥&lt;br&gt;&#xA;कालो निमित्तमात्रं तु दैवं हि बलवत्तरम् ।&lt;br&gt;&#xA;दैवेन निर्मितं सर्वं नान्यथा भवतीत्यदः ॥ ७&lt;br&gt;&#xA;दैवमेव परं मन्ये धिक्पौरुषमनर्थकम् ।&lt;br&gt;&#xA;जेता यः सर्वदेवानां निशुम्भोऽप्यनया हतः ॥ ८&lt;br&gt;&#xA;रक्तबीजो महाशूरः सोऽपि नाशं गतो यदा ।&lt;br&gt;&#xA;तदाहं कीर्तिमुत्सृज्य जीविताशां करोमि किम् ॥ ९ ॥&lt;br&gt;&#xA;प्राप्ते काले स्वयं ब्रह्मा परार्धद्वयसम्मिते ।&lt;br&gt;&#xA;निधनं याति तरसा जगत्कर्ता स्वयं प्रभुः ॥ १० ॥&lt;br&gt;&#xA;चतुर्युगसहस्रं तु ब्रह्मणो दिवसे किल ।&lt;br&gt;&#xA;पतन्ति भवनात्पञ्च नव चेन्द्रास्तथा पुनः ॥ ११ ॥&lt;br&gt;&#xA;तथैव द्विगुणे विष्णुर्मरणायोपकल्पते ।&lt;br&gt;&#xA;तथैव द्विगुणे काले शङ्करः शान्तिमेति च ॥ १२ ॥&lt;br&gt;&#xA;का चिन्ता मरणे मूढा निश्चले दैवनिर्मिते ।&lt;br&gt;&#xA;मही महीधराणाञ्च नाशः सूर्यशशाङ्कयोः ॥ १३ ॥&lt;br&gt;&#xA;जातस्य हि ध्रुवं मृत्युर्धुवं जन्म मृतस्य च ।&lt;br&gt;&#xA;अध्रुवेऽस्मिञ्छरीरे तु रक्षणीयं यशः स्थिरम् ॥ १४ ॥&lt;br&gt;&#xA;रथो मे कल्प्यतां शीघ्रं गमिष्यामि रणाजिरे ।&lt;br&gt;&#xA;जयो वा मरणं वापि भवत्वद्यैव दैवतः ॥ १५ ॥&lt;br&gt;&#xA;इत्युक्त्वा सैनिकाञ्छुम्भो रथमास्थाय सत्वरः ।&lt;br&gt;&#xA;प्रययावम्बिका यत्र संस्थिता तु हिमाचले ॥ १६ ॥&lt;br&gt;&#xA;सैन्यं प्रचलितं तस्य सङ्गे तत्र चतुर्विधम् ।&lt;br&gt;&#xA;हस्त्यश्वरथपादातिसंयुतं सायुधं बहु ॥ १७ ॥&lt;br&gt;&#xA;तत्र गत्वाचले शुम्भः संस्थितां जगदम्बिकाम् ।&lt;br&gt;&#xA;त्रैलोक्यमोहिनीं कान्तामपश्यत्सिंहवाहिनीम् ॥ १८ ॥&lt;br&gt;&#xA;सर्वाभरणभूषाढ्यां सर्वलक्षणसंवृताम् ।&lt;br&gt;&#xA;स्तूयमानां सुरैः खस्थैर्गन्धर्वयक्षकिन्नरैः ॥ १९ ॥&lt;br&gt;&#xA;पुष्पैश्च पूज्यमानाञ्च मन्दारपादपोद्‌भवैः ।&lt;br&gt;&#xA;कुर्वाणां शङ्खनिनदं घण्टानादं मनोहरम् ॥ २० ॥&lt;br&gt;&#xA;दृष्ट्वा तां मोहमगमच्छुम्भः कामविमोहितः ।&lt;br&gt;&#xA;पञ्चबाणाहतः कामं मनसा समचिन्तयत् ॥ २१ ॥&lt;br&gt;&#xA;अहो रूपमिदं सम्यगहो चातुर्यमद्भुतम् ।&lt;br&gt;&#xA;सौकुमार्यञ्ज धैर्यञ्च परस्परविरोधि यत् ॥ २२ ॥&lt;br&gt;&#xA;सुकुमारातितन्वङ्गी सद्यः प्रकटयौवना ।&lt;br&gt;&#xA;चित्रमेतदसौ बाला कामभावविवर्जिता ॥ २३ ॥&lt;br&gt;&#xA;कामकान्तासमा रूपे सर्वलक्षणलक्षिता ।&lt;br&gt;&#xA;अम्बिकेयं किमेतत्तु हन्ति सर्वान्महाबलान् ॥ २४ ॥&lt;br&gt;&#xA;उपायः कोऽत्र कर्तव्यो येन मे वशगा भवेत् ।&lt;br&gt;&#xA;न मन्त्रा वा मरालाक्षीसाधने सन्निधौ मम ॥ २५ ॥&lt;br&gt;&#xA;सर्वमन्त्रमयी ह्येषा मोहिनी मदगर्विता ।&lt;br&gt;&#xA;सुन्दरीयं कथं मे स्याद्वशगा वरवर्णिनी ॥ २६ ॥&lt;br&gt;&#xA;पातालगमनं मेऽद्य न युक्तं समराङ्गणात् ।&lt;br&gt;&#xA;सामदानविभेदैश्च नेयं साध्या महाबला ॥ २७ ॥&lt;br&gt;&#xA;किं कर्तव्यं च गन्तव्यं विषमे समुपस्थिते ।&lt;br&gt;&#xA;मरणं नोत्तमं चात्र स्त्रीकृतं तु यशोऽपहृत् ॥ २८ ॥&lt;br&gt;&#xA;मरणमृषिभिः प्रोक्तं सङ्गरे मङ्गलास्पदम् ।&lt;br&gt;&#xA;यत्तत्समानबलयोर्योधयोर्युध्यतोः किल ॥ २९ ॥&lt;br&gt;&#xA;प्राप्तेयं दैवरचिता नारी नरशतोत्तमा ।&lt;br&gt;&#xA;नाशायास्मत्कुलस्येह सर्वथातिबलाबला ॥ ३० ॥&lt;br&gt;&#xA;वृथा किं सामवाक्यानि मया योज्यानि साम्प्रतम् ।&lt;br&gt;&#xA;हननायागता ह्येषा किं नु साम्ना प्रसीदति ॥ ३१ ॥&lt;br&gt;&#xA;न दानैश्चालितुं योग्या नानाशस्त्रविभूषिता ।&lt;br&gt;&#xA;भेदस्तु विफलः कामं सर्वदेववशानुगा ॥ ३२ ॥&lt;br&gt;&#xA;तस्मात्तु मरणं श्रेयो न सङ्ग्रामे पलायनम् ।&lt;br&gt;&#xA;जयो वा मरणं वाद्य भवत्वेव यथाविधि ॥ ३३ ॥&lt;br&gt;&#xA;व्यास उवाच&lt;br&gt;&#xA;इति सञ्चिन्त्य मनसा शुम्भः सत्त्वाश्रितोऽभवत् ।&lt;br&gt;&#xA;युद्धाय सुस्थिरो भूत्वा तामुवाच पुरःस्थिताम् ॥ ३४ ॥&lt;br&gt;&#xA;देवि युध्यस्व कान्तेऽद्य मृथायं ते परिश्रमः ।&#xA;मूर्खासि किल नारीणां नायं धर्मः कदाचन ॥ ३५ ॥&lt;br&gt;&#xA;नारीणां लोचने बाणा भ्रुवावेव शरासनम् ।&lt;br&gt;&#xA;हावभावास्तु शस्त्राणि पुमाल्ँलक्ष्यं विचक्षणः ॥ ३६ ॥&lt;br&gt;&#xA;सन्नाहश्चाङ्गरागोऽत्र रथश्चापि मनोरथः ।&lt;br&gt;&#xA;मन्दप्रजल्पितं भेरीशब्दो नान्यः कदाचन ॥ ३७ ॥&lt;br&gt;&#xA;अन्यास्त्रधारणं स्त्रीणां विडम्बनमसंशयम् ।&lt;br&gt;&#xA;लज्जैव भूषणं कान्ते न च धार्ष्ट्यं कदाचन ॥ ३८ ॥&lt;br&gt;&#xA;युध्यमाना वरा नारी कर्कशेवाभिदृश्यते ।&lt;br&gt;&#xA;स्तनौ सङ्गोपनीयौ वा धनुषः कर्षणे कथम् ॥ ३९ ॥&lt;br&gt;&#xA;क्व मन्दगमनं कुत्र गदामादाय धावनम् ।&lt;br&gt;&#xA;बुद्धिदा कालिका तेऽत्र चामुण्डा परनायिका ॥ ४० ॥&lt;br&gt;&#xA;चण्डिका मन्त्रमध्यस्था लालनेऽसुस्वरा शिवा ।&lt;br&gt;&#xA;वाहनं मृगराडास्ते सर्वसत्त्वभयङ्करः ॥ ४१ ॥&lt;br&gt;&#xA;वीणानादं परित्यज्य घण्टानादं करोषि यत् ।&lt;br&gt;&#xA;रूपयौवनयोः सर्वं विरोधि वरवर्णिनि ॥ ४२ ॥&lt;br&gt;&#xA;यदि ते सङ्गरेच्छास्ति कुरूपा भव भामिनि ।&lt;br&gt;&#xA;लम्बोष्ठी कुनखी क्रूरा ध्वाङ्क्षवर्णा विलोचना ॥ ४३ ॥&lt;br&gt;&#xA;लम्बपादा कुदन्ती च मार्जारनयनाकृतिः ।&lt;br&gt;&#xA;ईदृशं रूपमास्थाय तिष्ठ युद्धे स्थिरा भव ॥ ४४ ॥&lt;br&gt;&#xA;कर्कशं वचनं ब्रूहि ततो युद्धं करोम्यहम् ।&lt;br&gt;&#xA;ईदृशीं सुदतीं दृष्ट्वा न मे पाणिः प्रसीदति ॥ ४५ ॥&lt;br&gt;&#xA;हन्तुं त्वां मृगशावाक्षि कामकान्तोपमे मृधे ।&lt;br&gt;&#xA;व्यास उवाच&lt;br&gt;&#xA;इति ब्रुवाणं कामार्तं वीक्ष्य तं जगदम्बिका ॥ ४६ ॥&lt;br&gt;&#xA;स्मितपूर्वमिदं वाक्यमुवाच भरतोत्तम ।&lt;br&gt;&#xA;देव्युवाच&lt;br&gt;&#xA;किं विषीदसि मन्दात्मन् कामबाणविमोहितः ॥ ४७ ॥&lt;br&gt;&#xA;प्रेक्षिकाहं स्थिता मूढ कुरु कालिकया मृधम् ।&lt;br&gt;&#xA;चामुण्डया वा कुर्वेते तव योग्ये रणाङ्गणे ॥ ४८ ॥&lt;br&gt;&#xA;प्रहरस्व यथाकामं नाहं त्वां योद्धमुत्सहे ।&lt;br&gt;&#xA;इत्युक्त्वा कालिकां प्राह देवी मधुरया गिरा ॥ ४९ ॥&lt;br&gt;&#xA;जह्येनं कालिके क्रूरे कुरूपप्रियमाहवे ।&lt;/p&gt;</description>
    </item>
    <item>
      <title>३२</title>
      <link>https://vishvAsa.github.io/purANam/shAktam/devI-bhAgavatam/05/32/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/32/</guid>
      <description>&lt;p&gt;जनमेजय उवाच&lt;br&gt;&#xA;महिमा वर्णितः सम्यक्चण्डिकायास्त्वया मुने ।&lt;br&gt;&#xA;केन चाराधिता पूर्वं चरित्रत्रययोगतः ॥ १ ॥&lt;br&gt;&#xA;प्रसन्ना कस्य वरदा केन प्राप्तं फलं महत् ।&lt;br&gt;&#xA;आराध्य कामदां देवीं कथयस्व कृपानिधे ॥ २ ॥&lt;br&gt;&#xA;उपासनाविधिं ब्रह्मंस्तथा पूजाविधिं वद ।&lt;br&gt;&#xA;विस्तरेण महाभाग होमस्य च विधिं पुनः ॥ ३ ॥&lt;br&gt;&#xA;सूत उवाच&lt;br&gt;&#xA;इति भूपवचः श्रुत्वा प्रीतः सत्यवतीसुतः ।&lt;br&gt;&#xA;प्रत्युवाच नृपं कृष्णो महामायाप्रपूजनम् ॥ ४ ॥&lt;br&gt;&#xA;व्यास उवाच&lt;br&gt;&#xA;स्वारोचिषेऽन्तरे पूर्वं सुरथो नाम पार्थिवः ।&lt;br&gt;&#xA;बभूव परमोदारः प्रजापालनतत्परः ॥ ५ ॥&lt;br&gt;&#xA;सत्यवादी कर्मपरो ब्राह्मणानाञ्च पूजकः ।&lt;br&gt;&#xA;गुरुभक्तिरतो नित्यं स्वदारगमने रतः ॥ ६ ॥&lt;br&gt;&#xA;दानशीलोऽविरोधी च धनुर्वेदैकपारगः ।&lt;br&gt;&#xA;एवं पालयतो राज्यं म्लेच्छाः पर्वतवासिनः ॥ ७ ॥&lt;br&gt;&#xA;बलाच्छत्रुत्वमापन्नाः सैन्यं कृत्वा चतुर्विधम् ।&lt;br&gt;&#xA;हस्त्यश्वरथपादातिसहितास्ते मदोत्कटाः ॥ ८ ॥&lt;br&gt;&#xA;कोलाविध्वंसिनः प्राप्ताः पृथ्वीग्रहणतत्पराः ।&lt;br&gt;&#xA;सुरथः सैन्यमादाय सम्मुखः समपद्यत ॥ ९ ॥&lt;br&gt;&#xA;युद्धं समभवद्‌घोरं तस्य तैरतिदारुणैः ।&lt;br&gt;&#xA;म्लेच्छानां तु बलं स्वल्पं राज्ञस्द्‌बलमद्‌भुतम् ॥ १० ॥&lt;br&gt;&#xA;तथापि तैर्जितो युद्धे दैवाद्‌राजा पराजितः ।&lt;br&gt;&#xA;भग्नश्च स्वपुरं प्राप्तः सुरक्षं दुर्गमण्डितम् ॥ ११ ॥&lt;br&gt;&#xA;चिन्तयामास मेधावी राजा नीतिविचक्षणः ।&lt;br&gt;&#xA;प्रधानान्विमना दृष्ट्वा शत्रुपक्षसमाश्रितान् ॥ १२ ॥&lt;br&gt;&#xA;स्थानं गृहीत्वा विपुलं परिखादुर्गमण्डितम् ।&lt;br&gt;&#xA;कालप्रतीक्षा कर्तव्या किं वा युद्धं वरं मतम् ॥ १३ ॥&lt;br&gt;&#xA;मन्त्रिणः शत्रुवशगा मन्त्रयोग्या न ते किल ।&lt;br&gt;&#xA;किं करोमीति मनसा भूपतिः समचिन्तयत् ॥ १४ ॥&lt;br&gt;&#xA;कदाचित्ते गहीत्वा मां पापाचाराः पराश्रिताः ।&lt;br&gt;&#xA;शत्रुभ्योऽथ प्रदास्यन्ति तदा किं वा भविष्यति ॥ १५ ॥&lt;br&gt;&#xA;पापबुद्धिषु विश्वासो न कर्तव्यः कदाचन ।&lt;br&gt;&#xA;किन्न ते वै प्रकुर्वन्ति ये लोभवशगा नराः ॥ १६ ॥&lt;br&gt;&#xA;भ्रातरं पितरं मित्रं सुहृदं बान्धवं तथा ।&lt;br&gt;&#xA;गुरुं पूज्यं द्विजं द्वेष्टि लोभाविष्टः सदा नरः ॥ १७ ॥&lt;br&gt;&#xA;तस्मान्मया न कर्तव्यो विश्वासः सर्वथाधुना ।&lt;br&gt;&#xA;मन्त्रिवर्गेऽतिपापिष्ठे शत्रुपक्षसमाश्रिते ॥ १८ ॥&lt;br&gt;&#xA;इति सञ्चिन्त्य मनसा राजा परमदुर्मनाः ।&lt;br&gt;&#xA;एकाकी हयमारुह्य निर्जगाम पुरात्ततः ॥ १९ ॥&lt;br&gt;&#xA;असहायोऽथ निर्गत्य गहनं वनमाश्रितः ।&lt;br&gt;&#xA;चिन्तयामास मेधावी क्व गन्तव्यं मया पुनः ॥ २० ॥&lt;br&gt;&#xA;योजनत्रयमात्रे तु मुनेराश्रममुत्तमम् ।&lt;br&gt;&#xA;ज्ञात्वा जगाम भूपालस्तापसस्य सुमेधसः ॥ २१ ॥&lt;br&gt;&#xA;बहुवृक्षसमायुक्तं नदीपुलिनसंश्रितम् ।&lt;br&gt;&#xA;निर्वैरश्वापदाकीर्णं कोकिलारावमण्डितम् ॥ २२ ॥&lt;br&gt;&#xA;शिष्याध्ययनशब्दाढ्यं मृगयूथशतावृतम् ।&lt;br&gt;&#xA;नीवारान्नसुपक्वाढ्यं सुपुष्पफलपादपम् ॥ २३ ॥&lt;br&gt;&#xA;होमधूमसुगन्धेन प्रीतिदं प्राणिनां सदा ।&lt;br&gt;&#xA;वेदध्वनिसमाक्रान्तं स्वर्गादपि मनोहरम् ॥ २४ ॥&lt;br&gt;&#xA;दृष्ट्वा तमाश्रमं राजा बभूवासौ मुदान्वितः ।&lt;br&gt;&#xA;भयं त्यक्त्वा मतिं चक्रे विश्रामाय द्विजाश्रमे ॥ २५ ॥&lt;br&gt;&#xA;आसज्य पादपेऽश्वं तु जगाम विनयान्वितः ।&lt;br&gt;&#xA;दृष्ट्वा तं मुनिमासीनं सालच्छायासु संश्रितम् ॥ २६ ॥&lt;br&gt;&#xA;मृगाजिनासनं शान्तं तपसातिकृशं ऋजुम् ।&lt;br&gt;&#xA;अध्यापयन्तं शिष्यांश्च वेदशास्त्रार्थदर्शिनम् ॥ २७ ॥&lt;br&gt;&#xA;रहितं क्रोधलोभाद्यैर्द्वन्द्वातीतं विमत्सरम् ।&lt;br&gt;&#xA;आत्मज्ञानरतं सत्यवादिनं शमसंयुतम् ॥ २८ ॥&lt;br&gt;&#xA;तं वीक्ष्य भूपतिर्भूमौ पपात दण्डवत्तदा ।&lt;br&gt;&#xA;तदग्रेऽश्रुजलापूर्णनयनः प्रेमसंयुतः ॥ २९ ॥&lt;br&gt;&#xA;उत्तिष्ठोत्तिष्ठ भद्रं ते तमुवाच तदा मुनिः ।&lt;br&gt;&#xA;शिष्यो ददौ बृसीं तस्मै गुरुणा नोदितस्तदा ॥ ३० ॥&lt;br&gt;&#xA;उत्थाय नृपतिस्तस्यां समासीनस्तदाज्ञया ।&lt;br&gt;&#xA;अर्ध्यपाद्यार्हणं चक्रे सुमेधा विधिपूर्वकम् ॥ ३१ ॥&lt;br&gt;&#xA;पप्रच्छात्र कुतः प्राप्तः कस्त्वं चिन्तापरः कथम् ।&lt;br&gt;&#xA;कथयस्व यथाकामं संवृतं कारणं त्विह ॥ ३२ ॥&lt;br&gt;&#xA;किमागमनकृत्यं ते ब्रूहि कार्यं मनोगतम् ।&lt;br&gt;&#xA;करिष्ये वाञ्छितं काममसाध्यमपि यत्तव ॥ ३३ ॥&lt;br&gt;&#xA;राजोवाच&lt;br&gt;&#xA;सुरथो नाम राजाहं शत्रुभिश्च पराजितः ।&#xA;त्यक्त्वा राज्यं गृहं भार्यामहं ते शरणं गतः ॥ ३४ ॥&lt;br&gt;&#xA;यदाज्ञापयसे ब्रह्मंस्तदहं भक्तितत्परः ।&lt;br&gt;&#xA;करिष्यामि न मे त्राता त्वदन्यः पृथिवीतले ॥ ३५ ॥&lt;br&gt;&#xA;शत्रुभ्यो मे भयं घोरं प्राप्तोऽस्म्यद्य तवान्तिकम् ।&lt;br&gt;&#xA;त्रायस्व मुनिशार्दूल शरणागतवत्सल ॥ ३६ ॥&lt;br&gt;&#xA;ऋषिरुवाच&lt;br&gt;&#xA;निर्भयं वस राजेन्द्र नात्र ते शत्रवः किल ।&lt;br&gt;&#xA;आगमिष्यन्ति बलिनो निश्चयं तपसो बलात् ॥ ३७ ॥&lt;br&gt;&#xA;नात्र हिंसा प्रकर्तव्या वनवृत्त्वा नृपोत्तम ।&lt;br&gt;&#xA;कर्तव्यं जीवनं शस्तैर्नीवारफलमूलकैः ॥ ३८ ॥&lt;br&gt;&#xA;व्यास उवाच&lt;br&gt;&#xA;इति तस्य वचः श्रुत्वा निर्भयः स नृपस्तदा ।&lt;br&gt;&#xA;उवासाश्रम एवासौ फलमूलाशनः शुचिः ॥ ३९ ॥&lt;br&gt;&#xA;कदाचित्स नृपस्तत्र वृक्षच्छायां समाश्रितः ।&lt;br&gt;&#xA;चिन्तयामास चिन्तार्तो गृह एव गताशयः ॥ ४० ॥&lt;br&gt;&#xA;राज्यं मे शत्रुभिः प्राप्तं म्लेच्छैः पापरतैः सदा ।&lt;br&gt;&#xA;सम्पीडिताः स्युर्लोकास्तैर्दुराचारैर्गतत्रपैः ॥ ४१ ॥&lt;br&gt;&#xA;गजाश्च तुरगाः सर्वे दुर्बला भक्ष्यवर्जिताः ।&lt;br&gt;&#xA;जाताः स्युर्नात्र सन्देहः शत्रुणा परिपीडिताः ॥ ४२ ॥&lt;br&gt;&#xA;सेवका मम सर्वे ते शत्रूणां वशवर्तिनः ।&lt;br&gt;&#xA;दुःखिता एव जाताः स्युः पालिता ये मया पुरा ॥ ४३ ॥&lt;br&gt;&#xA;धनं मे सुदुराचारैरसद्व्ययपरैः परैः ।&lt;br&gt;&#xA;द्यूतासवभुजिष्यादिस्थाने स्यात्प्रापितं किल ॥ ४४ ॥&lt;br&gt;&#xA;कोशक्षयं करिष्यन्ति व्यसनैः पापबुद्धयः ।&lt;br&gt;&#xA;न पात्रदाननिपुणा म्लेच्छास्ते मन्त्रिणोऽपि मे ॥ ४५ ॥&lt;br&gt;&#xA;इति चिन्तापरो राजा वृक्षमूलस्थितो यदा ।&lt;br&gt;&#xA;तदाऽऽजगाम वैश्यस्तु कश्चिदार्तिपरस्तथा ॥ ४६ ॥&lt;br&gt;&#xA;नृपेण पुरतो दृष्टः पार्श्वे तत्रोपवेशितः ।&lt;br&gt;&#xA;पप्रच्छ तं नृपः कोऽसि कुत एवागतो वनम् ॥ ४७ ॥&lt;br&gt;&#xA;कोऽसि कस्माच्च दीनोऽसि हरिणः शोकपीडितः ।&lt;br&gt;&#xA;ब्रूहि सत्यं महाभाग मैत्री साप्तपदी मता ॥ ४८ ॥&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं राज्ञस्तमुवाच विशोत्तमः ।&lt;br&gt;&#xA;उपविश्य स्थिरो भूत्वा मत्वा साधुसमागमम् ॥ ४९ ॥&lt;br&gt;&#xA;वैश्य उवाच&lt;br&gt;&#xA;मित्राहं वैश्यजातीयः समाधिर्नाम विश्रुतः ।&lt;br&gt;&#xA;धनवान्धर्मनिपुणः सत्यवागनसूयकः ॥ ५० ॥&lt;br&gt;&#xA;पुत्रदारैर्निरस्तोऽहं धनलुब्धैरसाधुभिः ।&lt;br&gt;&#xA;(कृपणेति मिषं कृत्वा त्यक्त्वा मायां सुदुस्त्यजाम् ।)&lt;br&gt;&#xA;स्वजनेन च सन्त्यक्तः प्राप्तोऽस्मि वनमाशु वै ॥ ५१ ॥&lt;br&gt;&#xA;कोऽसि त्वं भाग्यवान्भासि कथयस्व प्रियाधुना ।&lt;br&gt;&#xA;राजोवाच&lt;br&gt;&#xA;सुरथो नाम राजाहं दस्युभिः पीडितोऽभवम् ॥ ५२ ॥&lt;br&gt;&#xA;प्राप्तोऽस्मि गतराज्योऽत्र मन्त्रिभिः परिवञ्चितः ।&lt;br&gt;&#xA;दिष्ट्या त्वमत्र मित्रं मे मिलितोऽसि विशोत्तम ॥ ५३ ॥&lt;br&gt;&#xA;सुखेन विहरिष्यावो वनेऽत्र शुभपादपे ।&lt;br&gt;&#xA;शोकं त्यज महाबुद्धे स्वस्थो भव विशोत्तम ॥ ५४ ॥&lt;br&gt;&#xA;(अत्रैव च यथाकामं सुखं तिष्ठ मया सह ।)&lt;br&gt;&#xA;वैश्य उवाच&lt;br&gt;&#xA;कुटुम्बं मे निरालम्बं मया हीनं सुदुःखितम् ।&lt;br&gt;&#xA;भविष्यति च चिन्ताऽऽर्तं व्याधिशोकोपतापितम् ॥ ५५ ॥&lt;br&gt;&#xA;भार्यादेहे सुखं नो वा पुत्रदेहे न वा सुखम् ।&lt;br&gt;&#xA;इति चिन्तातुरं चेतो न मे शाम्यति भूमिप ॥ ५६ ॥&lt;br&gt;&#xA;कदा द्रक्ष्ये सुतं भार्यां गृहं स्वजनमेव च ।&lt;br&gt;&#xA;स्वस्थं न मन्मनो राजन् गृहचिन्ताकुलं भृशम् ॥ ५७ ॥&lt;br&gt;&#xA;राजोवाव&lt;br&gt;&#xA;यैर्निरस्तोऽसि पुत्राद्यैरसद्‌वृत्तैः सुबालिशैः ।&lt;br&gt;&#xA;तान्दृष्ट्वा किं सुखं तेऽद्य भविष्यति महामते ॥ ५८ ॥&lt;br&gt;&#xA;हितकारी वरः शत्रुर्दुःखदाः सुहृदः कुतः ।&lt;br&gt;&#xA;तस्मात्स्थिरं मनः कृत्वा विहरस्व मया सह ॥ ५९ ॥&lt;br&gt;&#xA;वैश्य उवाच&lt;br&gt;&#xA;मनो मे न स्थिरं राजन् भवत्यद्य सुदुःखितम् ।&lt;br&gt;&#xA;चिन्तयात्र कुटुम्बस्य दुस्त्यजस्य दुरात्मभिः ॥ ६० ॥&lt;br&gt;&#xA;राजोवाच&lt;br&gt;&#xA;ममापि राज्यजं दुःखं दुनोति किल मानसम् ।&lt;br&gt;&#xA;पृच्छावोऽद्य मुनिं शान्तं शोकनाशनमौषधम् ॥ ६१ ॥&lt;br&gt;&#xA;व्यास उवाच&lt;br&gt;&#xA;इति कृत्वा मतिं तौ तु राजा वैश्यश्च जग्मतुः ।&lt;br&gt;&#xA;मुनिं तौ विनयोपेतौ प्रष्टुं शोकस्य कारणम् ॥ ६२ ॥&lt;br&gt;&#xA;गत्वा तं प्रणिपत्याह राजा ऋषिमनुत्तमम् ।&lt;br&gt;&#xA;आसीनं सम्यगासीनः शान्तं शान्तिमुपागतः ॥ ६३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां पञ्चमस्कन्धे&lt;br&gt;&#xA;सुरथराजसमाधिवैश्ययोर्मुनिसमीपे गमनं नाम द्वात्रिंशोऽध्यायः ॥ ३२ ॥&lt;/p&gt;</description>
    </item>
    <item>
      <title>३३</title>
      <link>https://vishvAsa.github.io/purANam/shAktam/devI-bhAgavatam/05/33/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/33/</guid>
      <description>&lt;p&gt;राजोवाव&lt;br&gt;&#xA;मुने वैश्योऽयमधुना वने मे मित्रतां गतः ।&lt;br&gt;&#xA;पुत्रदारैर्निरस्तोऽयं प्राप्तोऽत्र मम सङ्गमम् ॥ १ ॥&lt;br&gt;&#xA;(कुटुम्बविरहेणासौ दुःखितोऽतीव दुर्मनाः ।&lt;br&gt;&#xA;न शान्तिमुपयात्येष तथापि मम साम्प्रतम् ।&lt;br&gt;&#xA;गतराज्यस्य दुःखेन शोकार्तोऽस्मि महामते ।)&lt;br&gt;&#xA;निष्कारणञ्च मे चिन्ता हृदयान्न निवर्तते ।&lt;br&gt;&#xA;हया मे दुर्बलाः स्युः किं गजाः शत्रुवशं गताः ॥ २ ॥&lt;br&gt;&#xA;भृत्यवर्गस्तथा दुःखी जातः स्यात्तु मया विना ।&lt;br&gt;&#xA;कोशक्षयं करिष्यन्ति रिपवोऽतिबलात्क्षणात् ॥ ३ ॥&lt;br&gt;&#xA;इत्येवं चिन्तयानस्य न मे निद्रा तनौ सुखम् ।&lt;br&gt;&#xA;जानामीदं जगन्मिथ्या स्वप्नवत्सर्वमेव हि ॥ ४ ॥&lt;br&gt;&#xA;जानतोऽपि मनो भ्रान्तं न स्थिरं भवति प्रभो ।&lt;br&gt;&#xA;कोऽहं केऽश्वा गजाः केऽमी न ते मे च सहोदराः ॥ ५ ॥&lt;br&gt;&#xA;न पुत्रा न च मित्राणि येषां दुःखं दुनोति माम् ।&lt;br&gt;&#xA;भ्रमोऽयमिति जानामि तथापि मम मानसः ॥ ६ ॥&lt;br&gt;&#xA;मोहो नैवापसरति किं तत्कारणमद्‌भुतम् ।&lt;br&gt;&#xA;स्वामिंस्त्वमसि सर्वज्ञः सर्वसंशयनाशकृत् ॥ ७ ॥&lt;br&gt;&#xA;कारणं ब्रूहि मोहस्य ममास्य च दयानिधे ।&lt;br&gt;&#xA;व्यास उवाच&lt;br&gt;&#xA;इति पृष्टस्तदा राज्ञा सुमेधा मुनिसत्तमः ॥ ८ ॥&lt;br&gt;&#xA;तमुवाच परं ज्ञानं शोकमोहविनाशनम् ।&lt;br&gt;&#xA;ऋषिरुवाच&lt;br&gt;&#xA;शृणु राजन् प्रवक्ष्यामि कारणं बन्धमोक्षयोः ॥ ९ ॥&lt;br&gt;&#xA;महामायेति विख्याता सर्वेषां प्राणिनामिह ।&lt;br&gt;&#xA;ब्रह्मा विष्णुस्तथेशानस्तुराषाड् वरुणोऽनिलः ॥ १० ॥&lt;br&gt;&#xA;सर्वे देवा मनुष्याश्च गन्धर्वोरगराक्षसाः ।&lt;br&gt;&#xA;वृक्षाश्च विविधा वल्ल्यः पशवो मृगपक्षिणः ॥ ११ ॥&lt;br&gt;&#xA;मायाधीनाश्च ते सर्वे भाजनं बन्धमोक्षयोः ।&lt;br&gt;&#xA;तया सृष्टमिदं सर्वं जगत्स्थावरजङ्गमम् ॥ १२ ॥&lt;br&gt;&#xA;तद्वशे वर्तते नूनं मोहजालेन यन्त्रितम् ।&lt;br&gt;&#xA;त्वं कियान्मानुषेष्वेकः क्षत्रियो रजसाविलः ॥ १३ ॥&lt;br&gt;&#xA;ज्ञानिनामपि चेतांसि मोहयत्यनिशं हि सा ।&lt;br&gt;&#xA;ब्रह्मेशवासुदेवाद्या ज्ञाने सत्यपि शेषतः ॥ १४ ॥&lt;br&gt;&#xA;तेऽपि रागवशाल्लोके भ्रमन्ति परिमोहिताः ।&lt;br&gt;&#xA;पुरा सत्ययुगे राजन् विष्णुर्नारायणः स्वयम् ॥ १५ ॥&lt;br&gt;&#xA;श्वेतद्वीपं समासाद्य चकार विपुलं तपः ।&lt;br&gt;&#xA;वर्षाणामयुतं यावद्‌ ब्रह्मविद्याप्रसक्तये ॥ १६ ॥&lt;br&gt;&#xA;अनश्वरसुखायासौ चिन्तयानस्ततः परम् ।&lt;br&gt;&#xA;एकस्मिन्निर्जने देशे ब्रह्मापि परमाद्‌भुते ॥ १७ ॥&lt;br&gt;&#xA;स्थितस्तपसि राजेन्द्र मोहस्य विनिवृत्तये ।&lt;br&gt;&#xA;कदाचिद्वासुदेवोऽसौ स्थलान्तरमतिर्हरिः ॥ १८ ॥&lt;br&gt;&#xA;तस्माद्देशात्समुत्थाय जगामान्यद्दिदृक्षया ।&lt;br&gt;&#xA;चतुर्मुखोऽपि राजेन्द्र तथैव निःसृतः स्थलात् ॥ १९ ॥&lt;br&gt;&#xA;मिलितौ मार्गमध्ये तु चतुर्मुखचतुर्भुजौ ।&lt;br&gt;&#xA;अन्योन्यं पृष्टवन्तौ तौ कस्त्वं कस्त्वमिति स्म ह ॥ २० ॥&lt;br&gt;&#xA;ब्रह्मा प्रोवाच तं देवं कर्ताहं जगतः किल ।&lt;br&gt;&#xA;विष्णस्तमाह भो मूर्ख जगत्कर्ताहमच्युतः ॥ २१ ॥&lt;br&gt;&#xA;त्वं कियान्बलहीनोऽसि रजोगुणसमाश्रितः ।&lt;br&gt;&#xA;सत्त्वाश्रितं हि मां विद्धि वासुदेवं सनातनम् ॥ २२ ॥&lt;br&gt;&#xA;मया त्वं रक्षितोऽद्यैव कृत्वा युद्धं सुदारुणम् ।&lt;br&gt;&#xA;शरणं मे समायातो दानवाभ्यां प्रपीडितः ॥ २३ ॥&lt;br&gt;&#xA;मया तौ निहतौ कामं दानवौ मधुकैटभौ ।&lt;br&gt;&#xA;कथं गर्वायसे मन्द मोहोऽयं त्यज साम्प्रतम् ॥ २४ ॥&lt;br&gt;&#xA;न मत्तोऽप्यधिकः कश्चित्संसारेऽस्मिन्प्रसारिते ।&lt;br&gt;&#xA;ऋषिरुवाच&lt;br&gt;&#xA;एवं प्रवदमानौ तौ ब्रह्मविष्णू परस्परम् ॥ २५ ॥&lt;br&gt;&#xA;स्फुरदोष्ठौ वेपमानौ लोहिताक्षौ बभूवतुः ।&lt;br&gt;&#xA;प्रादुर्बभूव सहसा तयोर्विवदमानयोः ॥ २६ ॥&lt;br&gt;&#xA;मध्ये लिङ्गं सुधाश्वेतं विपुलं दीर्घमद्‌भुतम् ।&lt;br&gt;&#xA;आकाशे तरसा तत्र वागुवाचाशरीरिणी ॥ २७ ॥&lt;br&gt;&#xA;तौ सम्बोध्य महाभागौ विवदन्तौ परस्परम् ।&lt;br&gt;&#xA;ब्रह्मन् विष्णो विवादं मा कुरुतां वां परस्परम् ॥ २८ ॥&lt;br&gt;&#xA;लिङ्गस्यास्य परं पारमधस्तादुपरि धुवम् ।&lt;br&gt;&#xA;यो याति युवयोर्मध्ये स श्रेष्ठो वां सदैव हि ॥ २९ ॥&lt;br&gt;&#xA;एकः प्रयातु पातालमाकाशमपरोऽधुना ।&lt;br&gt;&#xA;प्रमाणं मे वचः कार्यं त्यक्त्वा वादं निरर्थकम् ॥ ३० ॥&lt;br&gt;&#xA;मध्यस्थः सर्वदा कार्यो विवादेऽस्मिन्द्वयोरिह ।&lt;br&gt;&#xA;ऋषिरुवाच&lt;br&gt;&#xA;तच्छ्रुत्वा वचनं दिव्यं सज्जीभूतौ कृतोद्यमौ ॥ ३१ ॥&lt;br&gt;&#xA;जग्मतुर्मातुमग्रस्थं लिङ्गमद्‌भुतदर्शनम् ।&lt;br&gt;&#xA;पातालमगमद्विष्णुर्ब्रह्माप्याकाशमेव च ॥ ३२ ॥&#xA;परिमातुं महालिङ्गं स्वमहत्त्वविवृद्धये ।&lt;br&gt;&#xA;विष्णुर्गत्वा कियद्देशं श्रान्तः सर्वात्मना यतः ॥ ३३ ॥&lt;br&gt;&#xA;न प्रापान्तं स लिङ्गस्य परिवृत्य ययौ स्थलम् ।&lt;br&gt;&#xA;ब्रह्मागच्छत्ततश्चोर्ध्वं पतितं केतकीदलम् ॥ ३४ ॥&lt;br&gt;&#xA;शिवस्य मस्तकात्प्राप्य परावृत्तो मुदावृतः ।&lt;br&gt;&#xA;आगत्य तरसा ब्रह्मा विष्णवे केतकीदलम् ॥ ३५ ॥&lt;br&gt;&#xA;दर्शयित्वा च वितथमुवाच मदमोहितः ।&lt;br&gt;&#xA;लिङ्गस्य मस्तकादेतद्‌ गृहीतं केतकीदलम् ॥ ३६ ॥&lt;br&gt;&#xA;अभिज्ञानाय चानीतं तव चित्तप्रशान्तये ।&lt;br&gt;&#xA;श्रुत्वा तद्‌ब्रह्मणोवाक्यं दृष्ट्वा च केतकीदलम् ॥ ३७ ॥&lt;br&gt;&#xA;हरिस्तं प्रत्युवाचेदं साक्षी कः कथयाधुना ।&lt;br&gt;&#xA;यथार्थवादी मेधावी सदाचारः शुचि समः ॥ ३८ ॥&lt;br&gt;&#xA;साक्षी भवति सर्वत्र विवादे समुपस्थिते ।&lt;br&gt;&#xA;ब्रह्मोवाच&lt;br&gt;&#xA;दूरदेशात्समायाति साक्षी कः समयेऽधुना ॥ ३९ ॥&lt;br&gt;&#xA;यत्सत्यं तद्वचः सेयं केतकी कथयिष्यति ।&lt;br&gt;&#xA;इत्युक्त्वा प्रेरिता तत्र ब्रह्मणा केतकी स्फुटम् ॥ ४० ॥&lt;br&gt;&#xA;वचनं प्राह तरसा शार्ङ्‌गिणं प्रत्यबोधयत् ।&lt;br&gt;&#xA;शिवमूर्ध्नि स्थितां ब्रह्मा गहीत्वा मां समागतः ॥ ४१ ॥&lt;br&gt;&#xA;सन्देहोऽत्र न कर्तव्यस्त्वया विष्णो कदाचन ।&lt;br&gt;&#xA;मम वाक्यं प्रमाणं हि ब्रह्मा पारङ्गतोऽस्य ह ॥ ४२ ॥&lt;br&gt;&#xA;गृहीत्वा मां समायातः शिवभक्तैः समर्पिताम् ।&lt;br&gt;&#xA;केतक्या वचनं श्रुत्वा हरिराह स्मयन्निव ॥ ४३ ॥&lt;br&gt;&#xA;महादेवः प्रमाणं मे यद्यसौ वचनं वदेत् ।&lt;br&gt;&#xA;ऋषिरुवाच&lt;br&gt;&#xA;तदाकर्ण्य हरेर्वाक्यं महादेवः सनातनः ॥ ४४ ॥&lt;br&gt;&#xA;कुपितः केतकीं प्राह मिथ्यावादिनि मा वद ।&lt;br&gt;&#xA;गच्छतो मध्यतः प्राप्ता पतिता मस्तकान्मम ॥ ४५ ॥&lt;br&gt;&#xA;मिथ्याभिभाषिणी त्यक्ता मया त्वं सर्वदैव हि ।&lt;br&gt;&#xA;ब्रह्मा लज्जापरो भूत्वा ननाम मधुसूदनम् ॥ ४६ ॥&lt;br&gt;&#xA;शिवेन केतकी त्यक्ता तद्दिनात्कुसुमेषु वै ।&lt;br&gt;&#xA;एवं मायाबलं विद्धि ज्ञानिनामपि मोहदम् ॥ ४७ ॥&lt;br&gt;&#xA;अन्येषां प्राणिनां राजन् का वार्ता विभ्रमं प्रति ।&lt;br&gt;&#xA;देवानां कार्यसिद्ध्यर्थं सर्वदैव रमापतिः ॥ ४८ ॥&lt;br&gt;&#xA;दैत्यान्वञ्चयते चाशु त्यक्त्वा पापभयं हरिः ।&lt;br&gt;&#xA;अवतारकरो देवो नानायोनिषु माधवः ॥ ४९ ॥&lt;br&gt;&#xA;त्यक्त्वानन्दसुखं दैत्यैर्युद्धं चैवाकरोद्विभुः ।&lt;br&gt;&#xA;नूनं मायाबलं चैतन्माधवेऽपि जगद्‌गुरौ ॥ ५० ॥&lt;br&gt;&#xA;सर्वज्ञे देवकार्यांशे का वार्तान्यस्य भूपते ।&lt;br&gt;&#xA;ज्ञानिनामपि चेतांसि परमा प्रकृतिः किल ॥ ५१ ॥&lt;br&gt;&#xA;बलादाकृष्य मोहाय प्रयच्छति महीपते ।&lt;br&gt;&#xA;यया व्याप्तमिदं सर्वं भगवत्या चराचरम् ॥ ५२ ॥&lt;br&gt;&#xA;मोहदा ज्ञानदा सैव बन्धमोक्षप्रदा सदा ।&lt;/p&gt;</description>
    </item>
    <item>
      <title>३४</title>
      <link>https://vishvAsa.github.io/purANam/shAktam/devI-bhAgavatam/05/34/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/34/</guid>
      <description>&lt;p&gt;राजोवाच&lt;br&gt;&#xA;भगवन्ब्रूहि मे सम्यक्‌तस्या आराधने विधिम् ।&lt;br&gt;&#xA;पूजाविधिञ्च मन्त्रांश्च तथा होमविधिं वद ॥ १ ॥&lt;br&gt;&#xA;ऋषिरुवाच&lt;br&gt;&#xA;शृणु राजन्प्रवक्ष्यामि तस्याः पूजाविधिं शुभम् ।&lt;br&gt;&#xA;कामदं मोक्षदं नॄणां ज्ञानदं दुःखनाशनम् ॥ २ ॥&lt;br&gt;&#xA;आदौ स्नानविधिं कृत्वा शुचिः शुक्लाम्बरो नरः ।&lt;br&gt;&#xA;आचम्य प्रयतः कृत्वा शुभमायतनं निजम् ॥ ३ ॥&lt;br&gt;&#xA;ततोऽवलिप्तभूम्यां तु संस्थाप्यासनमुत्तमम् ।&lt;br&gt;&#xA;तत्रोपविश्य विधिवत् त्रिराचम्य मुदान्वितः ॥ ४ ॥&lt;br&gt;&#xA;पूजाद्रव्यं सुसंस्थाप्य यथाशक्त्यनुसारतः ।&lt;br&gt;&#xA;प्राणायामं ततः कृत्वा भूतशुद्धिं विधाय च ॥ ५ ॥&lt;br&gt;&#xA;कुर्यात्प्राणप्रतिष्ठां तु सम्भारं प्रोक्ष्य मन्त्रतः ।&lt;br&gt;&#xA;कालज्ञानं ततः कृत्वा न्यासं कुर्याद्यथाविधि ॥ ६ ॥&lt;br&gt;&#xA;शुभे ताम्रमये पात्रे चन्दनेन सितेन च ।&lt;br&gt;&#xA;षट्कोणं विलिखेद्यन्त्रं चाष्टकोणं ततो बहिः ॥ ७ ॥&lt;br&gt;&#xA;नवाक्षरस्य मन्त्रस्य बीजानि विलिखेत्ततः ।&lt;br&gt;&#xA;कृत्वा यन्त्रप्रतिष्ठाञ्च वेदोक्ता संविधाय च ॥ ८ ॥&lt;br&gt;&#xA;अर्चां वा धातवीं कुर्यात्पूजामन्त्रैः शिवोदितैः ।&lt;br&gt;&#xA;पूजनं पृथिवीपाल भगवत्याः प्रयत्नतः ॥ ९ ॥&lt;br&gt;&#xA;कृत्वा वा विधिवत्पूजामागमोक्तां समाहितः ।&lt;br&gt;&#xA;जपेन्नवाक्षरं मन्त्रं सततं ध्यानपूर्वकम् ॥ १० ॥&lt;br&gt;&#xA;होमं दशांशतः कुर्याद्दशांशेन च तर्पणम् ।&lt;br&gt;&#xA;भोजनं ब्राह्मणानाञ्च तद्दशांशेन कारयेत् ॥ ११ ॥&lt;br&gt;&#xA;चरित्रत्रयपाठञ्च नित्यं कुर्याद्विसर्जयेत् ।&lt;br&gt;&#xA;नवरात्रव्रतं चैव विधेयं विधिपूर्वकम् ॥ १२ ॥&lt;br&gt;&#xA;आश्विने च तथा चैत्रे शुक्ले पक्षे नराधिप ।&lt;br&gt;&#xA;नवरात्रोपवासो वै कर्तव्यः शुभमिच्छता ॥ १३ ॥&lt;br&gt;&#xA;होमः सुविपुलः कार्यो जप्यमन्त्रैः सुपायसैः ।&lt;br&gt;&#xA;शर्कराघृतमिश्रैश्च मधुयुक्तैः सुसंस्कृतैः ॥ १४ ॥&lt;br&gt;&#xA;छागमांसेन वा कार्यो बिल्वपत्रैस्तथा शुभैः ।&lt;br&gt;&#xA;हयारिकुसुमै रक्तैस्तिलैर्वा शर्करायुतैः ॥ १५ ॥&lt;br&gt;&#xA;अष्टम्याञ्च चतुर्दश्यां नवम्याञ्च विशेषतः ।&lt;br&gt;&#xA;कर्तव्यं पूजनं देव्या ब्राह्मणानाञ्च भोजनम् ॥ १६ ॥&lt;br&gt;&#xA;निर्धनो धनमाप्नोति रोगी रोगात्प्रमुच्यते ।&lt;br&gt;&#xA;अपुत्रो लभते पुत्राञ्छुभांश्च वशवर्तिनः ॥ १७ ॥&lt;br&gt;&#xA;राज्यभ्रष्टो नृपो राज्यं प्राप्नोति सार्वभौमिकम् ।&lt;br&gt;&#xA;शत्रुभिः पीडितो हन्ति रिपुं मायाप्रसादतः ॥ १८ ॥&lt;br&gt;&#xA;विद्यार्थी पूजनं यस्तु करोति नियतेन्द्रियः ।&lt;br&gt;&#xA;अनवद्यां शुभा विद्यां विन्दते नात्र संशयः ॥ १९ ॥&lt;br&gt;&#xA;ब्राह्मणः क्षत्रियो वैश्यः शूद्रो वा भक्तिसंयुतः ।&lt;br&gt;&#xA;पूजयेज्जगतां धात्रीं स सर्वसुखभाग्भवेत् ॥ २० ॥&lt;br&gt;&#xA;नवरात्रव्रतं कुर्यान्नरनारीगणश्च यः ।&lt;br&gt;&#xA;वाञ्छितं फलमाप्नोति सर्वदा भक्तितत्परः ॥ २१ ॥&lt;br&gt;&#xA;आश्विने शुक्लपक्षे तु नवरात्रव्रतं शुभम् ।&lt;br&gt;&#xA;करोति भावसंयुक्तः सर्वान्कामानवाप्नुयात् ॥ २२ ॥&#xA;विधिवन्मण्डलं कृत्वा पूजास्थानं प्रकल्पयेत् ।&lt;br&gt;&#xA;कलशं स्थापयेत्तत्र वेदमन्त्रविधानतः ॥ २३ ॥&lt;br&gt;&#xA;यन्त्रं सुरुचिरं कृत्वा स्थापयेत्कलशोपरि ।&lt;br&gt;&#xA;वापयित्वा यवांश्चारून्पार्श्वतः परिवर्तितान् ॥ २४ ॥&lt;br&gt;&#xA;कृत्वोपरि वितानञ्च पुष्पमालासमावृतम् ।&lt;br&gt;&#xA;धूपदीपसुसंयुक्तं कर्तव्यं चण्डिकागृहम् ॥ २५ ॥&lt;br&gt;&#xA;त्रिकालं तत्र कर्तव्या पूजा शक्त्यनुसारतः ।&lt;br&gt;&#xA;वित्तशाठ्यं न कर्तव्यं चण्डिकायाश्च पूजने ॥ २६ ॥&lt;br&gt;&#xA;धूपैर्दीपैः सुनैवेद्यैः फलपुष्पैरनेकशः ।&lt;br&gt;&#xA;गीतवाद्यैः स्तोत्रपाठैर्वेदपारायणैस्तथा ॥ २७ ॥&lt;br&gt;&#xA;उत्सवस्तत्र कर्तव्यो नानावादित्रसंयुतैः ।&lt;br&gt;&#xA;कन्यकानां पूजनञ्च विधेयं विधिपूर्वकम् ॥ २८ ॥&lt;br&gt;&#xA;चन्दनैर्भूषणैर्वस्त्रैर्भक्ष्यैश्च विविधैस्तथा ।&lt;br&gt;&#xA;सुगन्धतैलमाल्यैश्च मनसो रुचिकारकैः ॥ २९ ॥&lt;br&gt;&#xA;एवं सम्पूजनं कृत्वा होमं मन्त्रविधानतः ।&lt;br&gt;&#xA;अष्टम्यां वा नवम्यां वा कारयेद्विधिपूर्वकम् ॥ ३० ॥&lt;br&gt;&#xA;ब्राह्मणान्भोजयेत्पश्चात्पारणं दशमीदिने ।&lt;br&gt;&#xA;कर्तव्यं शक्तितो दानं देयं भक्तिपरैर्नृपैः ॥ ३१ ॥&lt;br&gt;&#xA;एवं यः कुरुते भक्त्या नवरात्रव्रतं नरः ।&lt;br&gt;&#xA;नारी वा सधवा भक्त्या विधवा वा पतिव्रता ॥ ३२ ॥&lt;br&gt;&#xA;इह लोके सुखं भोगान्प्राप्नोति मनसेप्सितान् ।&lt;br&gt;&#xA;देहान्ते परमं स्थानं प्राप्नोति व्रततत्परः ॥ ३३ ॥&lt;br&gt;&#xA;जन्मान्तरेऽम्बिकाभक्तिर्भवत्यव्यभिचारिणी ।&lt;br&gt;&#xA;जन्मोत्तमकुले प्राप्य सदाचारो भवेद्धि सः ॥ ३४ ॥&lt;br&gt;&#xA;नवरात्रव्रतं प्रोक्तं व्रतानामुत्तमं व्रतम् ।&lt;br&gt;&#xA;आराधनं शिवायास्तु सर्वसौख्यकरं परम् ॥ ३५ ॥&lt;br&gt;&#xA;अनेन विधिना राजन् समाराधय चण्डिकाम् ।&lt;br&gt;&#xA;जित्वा रिपूनस्खलितं राज्यं प्राप्स्यस्यनुत्तमम् ॥ ३६ ॥&lt;br&gt;&#xA;सुखञ्च परमं भूप देहेऽस्मिन्स्वगृहे पुनः ।&lt;br&gt;&#xA;पुत्रदारान्समासाद्य लप्स्यसे नात्र संशयः ॥ ३७ ॥&lt;br&gt;&#xA;वैश्योत्तम त्वमेवाद्य समाराधय कामदाम् ।&lt;br&gt;&#xA;देवीं विश्वेश्वरीं मायां सृष्टिसंहारकारिणीम् ॥ ३८ ॥&lt;br&gt;&#xA;स्वजनानां च मान्यस्त्वं भविष्यसि गृहे गतः ।&lt;br&gt;&#xA;सुखं सांसारिकं प्राप्य यथाभिलषितं पुनः ॥ ३९ ॥&lt;br&gt;&#xA;देवीलोके शुभे वासो भविता ते न संशयः ।&lt;br&gt;&#xA;नाराधिता भगवती यैस्ते नरकभागिनः ॥ ४० ॥&lt;br&gt;&#xA;इह लोकेऽतिदुःखार्ता नानारोगैः प्रपीडिताः ।&lt;br&gt;&#xA;भवन्ति मानवा राजञ्छत्रुभिश्च पराजिताः ॥ ४१ ॥&lt;br&gt;&#xA;निष्कलत्रा ह्यपुत्राश्च तृष्णार्ताः स्तब्धबुद्धयः ।&lt;br&gt;&#xA;बिल्वीदलैः करवीरैः शतपत्रैश्च चम्पकैः ॥ ४२ ॥&lt;br&gt;&#xA;अर्चिता जगतां धात्री यैस्तेऽतीव विलासिनः ।&lt;br&gt;&#xA;भवन्ति कृतपुण्यास्ते शक्तिभक्तिपरायणाः ॥ ४३ ॥&lt;br&gt;&#xA;धनविभवसुखाढ्या मानवा मानवन्तः&lt;br&gt;&#xA;सकलगुणगणानां भाजनं भारतीशाः ।&lt;br&gt;&#xA;निगमपठितमन्त्रैः पूजिता यैर्भवानी&lt;br&gt;&#xA;नृपतितिलकमुख्यास्ते भवन्तीह लोके ॥ ४४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां पञ्चमस्कन्धे&lt;br&gt;&#xA;भगवत्याः पूजाराधनविधिवर्णनं नाम चतुस्त्रिंशोऽध्यायः ॥ ३४ ॥&lt;br&gt;&#xA;अध्याय चौतिसावा समाप्त&lt;/p&gt;</description>
    </item>
    <item>
      <title>३५</title>
      <link>https://vishvAsa.github.io/purANam/shAktam/devI-bhAgavatam/05/35/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/05/35/</guid>
      <description>&lt;p&gt;व्यास उवाच&lt;br&gt;&#xA;इति तस्य वचः श्रुत्वा दुःखितौ वैश्यपार्थिवौ ।&lt;br&gt;&#xA;प्रणिपत्य मुनिं प्रीत्या प्रश्रयावनतौ भृशम् ॥ १ ॥&lt;br&gt;&#xA;हर्षेणोत्फुल्लनयनावूचतुर्वाक्यकोविदौ ।&lt;br&gt;&#xA;कृताञ्जलिपुटौ शान्तौ भक्तिप्रवणचेतसौ ॥ २ ॥&lt;br&gt;&#xA;भगवन्पावितावद्य शान्तौ दीनौ शुचान्वितौ ।&lt;br&gt;&#xA;तव सूक्तसरस्वत्या गङ्गयेव भगीरथः ॥ ३ ॥&lt;br&gt;&#xA;साधवः सम्भवन्तीह परोपकृतितत्पराः ।&lt;br&gt;&#xA;अकृत्रिमगुणारामाः सुखदाः सर्वदेहिनाम् ॥ ४ ॥&lt;br&gt;&#xA;पूर्वपुण्यप्रसङ्गेन प्राप्तोऽयमाश्रमः शुभः ।&lt;br&gt;&#xA;तवावाभ्यां महाभाग महादुःखविनाशकः ॥ ५ ॥&lt;br&gt;&#xA;भवन्ति मानवा भूमौ बहवः स्वार्थतत्पराः ।&lt;br&gt;&#xA;परार्थसाधने दक्षाः केचित्क्वापि भवादृशाः ॥ ६ ॥&lt;br&gt;&#xA;दुःखितोऽहं मुनिश्रेष्ठ वैश्योऽयं चातिदुःखितः ।&lt;br&gt;&#xA;उभौ संसारसन्तप्तौ तवाश्रमपदे मुदा ॥ ७ ॥&lt;br&gt;&#xA;दर्शनादेव हे विद्वन् गतं दुःखमिहावयोः ।&lt;br&gt;&#xA;देहजं मानसं वाक्यश्रवणादेव साम्प्रतम् ॥ ८ ॥&lt;br&gt;&#xA;धन्यावावां कृतकृत्यौ जातौ सूक्तिसुधारसात् ।&lt;br&gt;&#xA;पावितौ भवता ब्रह्मन् कृपया करुणार्णव ॥ ९ ॥&lt;br&gt;&#xA;गृहाणास्मत्करौ साधो नय पारं भवार्णवे ।&lt;br&gt;&#xA;मग्नौ श्रान्ताविति ज्ञात्वा मन्त्रदानेन साम्प्रतम् ॥ १० ॥&lt;br&gt;&#xA;तपः कृत्वातिविपुलं समाराध्य सुखप्रदाम् ।&lt;br&gt;&#xA;सम्प्राप्य दर्शनं भूयो यास्यावो निजमन्दिरम् ॥ ११ ॥&lt;br&gt;&#xA;वदनात्तव सम्प्राप्य देवीमन्त्रं नवाक्षरम् ।&lt;br&gt;&#xA;स्मरणञ्ज करिष्यावो निराहारौ धृतव्रतौ ॥ १२ ॥&lt;br&gt;&#xA;व्यास उवाच&lt;br&gt;&#xA;इति सञ्चोदितस्ताभ्यां सुमेधा मुनिसत्तमः ।&lt;br&gt;&#xA;ददौ मन्त्रं शुभं ताभ्यां ध्यानबीजपुरःसरम् ॥ १३ ॥&lt;br&gt;&#xA;तौ च प्राप्य मुनेर्मन्त्रं सम्मन्त्र्य गुरुदैवतौ ।&lt;br&gt;&#xA;जग्मतुर्वैश्यराजानौ नदीतीरमनुत्तमम् ॥ १४ ॥&lt;br&gt;&#xA;एकान्ते विजने स्थाने कृत्वाऽऽसनपरिग्रहम् ।&lt;br&gt;&#xA;उपविष्टौ स्थिरप्रज्ञौ तावतीव कृशोदरौ ॥ १५ ॥&lt;br&gt;&#xA;मन्त्रजाप्यरतौ शान्तौ चरित्रत्रयपाठकौ ।&lt;br&gt;&#xA;निन्यतुर्मासमेकं तु तत्र ध्यानपरायणौ ॥ १६ ॥&lt;br&gt;&#xA;तयोर्मासव्रतेनैव जाता प्रीतिरनुत्तमा ।&lt;br&gt;&#xA;पादाम्बुजे भवान्यास्तु स्थिरा बुद्धिस्तथाप्यलम् ॥ १७ ॥&lt;br&gt;&#xA;कदाचित्पादयोर्गत्वा मुनेस्तस्य महात्मनः ।&lt;br&gt;&#xA;कृतप्रणामावागत्य तस्थतुश्च कुशासने ॥ १८ ॥&lt;br&gt;&#xA;नान्यकार्यपरौ क्वापि बभूवतुः कदाचन ।&lt;br&gt;&#xA;देवीध्यानपरौ नित्यं जपमन्त्ररतौ सदा ॥ १९ ॥&lt;br&gt;&#xA;एवं जाते तदा पूर्णे तत्र संवत्सरे नृप ।&lt;br&gt;&#xA;बभूवतुः फलाहारं त्यक्त्वा पर्णाशनौ नृप ॥ २० ॥&lt;br&gt;&#xA;वर्षमेकं तपस्तत्र चक्रतुर्वैश्यपार्थिवौ ।&lt;br&gt;&#xA;शुष्कपर्णाशनौ दान्तौ जपध्यानपरायणौ ॥ २१ ॥&lt;br&gt;&#xA;पूर्णे वर्षद्वये जाते कदाचिद्दर्शनञ्च तौ ।&lt;br&gt;&#xA;प्रापतुः स्वप्नमध्ये तु भगवत्या मनोहरम् ॥ २२ ॥&lt;br&gt;&#xA;रक्ताम्बरधरां देवीं चारुभूषणभूषिताम् ।&lt;br&gt;&#xA;कदाचिनॄपतिः स्वप्नेऽप्यपश्यज्जगदम्बिकाम् ॥ २३ ॥&lt;br&gt;&#xA;वीक्ष्य स्वप्ने च तौ देवीं प्रीतियुक्तौ बभूवतुः ।&lt;br&gt;&#xA;जलाहारैस्तृतीये तु स्थितौ संवत्सरे तु तौ ॥ २४ ॥&lt;br&gt;&#xA;एवं वर्षत्रयं कृत्वा ततस्तौ वैश्यपार्थिवौ ।&lt;br&gt;&#xA;चक्रतुस्तौ तदा चिन्तां चित्ते दर्शनलालसौ ॥ २५ ॥&lt;br&gt;&#xA;प्रत्यक्षं दर्शनं देव्या न प्राप्तं शान्तिदं नृणाम् ।&lt;br&gt;&#xA;देहत्यागं करिष्यावो दुःखितौ भृशमातुरौ ॥ २६ ॥&lt;br&gt;&#xA;इति सञ्चिन्त्य मनसा राजा कुण्डं चकार ह ।&lt;br&gt;&#xA;त्रिकोणं सुस्थिरं सौम्यं हस्तमात्रप्रमाणतः ॥ २७ ॥&lt;br&gt;&#xA;संस्थाप्य पावकं राजा तथा वैश्योऽतिभक्तिमान् ।&lt;br&gt;&#xA;जुहावासौ निजं मांसं छित्त्वा छित्त्वा पुनः पुनः ॥ २८ ॥&#xA;तथा वैश्योऽपि दीप्तेऽग्नौ स्वमांसं प्राक्षिपत्तदा ।&lt;br&gt;&#xA;रुधिरेण बलिं चास्यै ददतुस्तौ कृतोद्यमौ ॥ २९ ॥&lt;br&gt;&#xA;तदा भगवती दत्त्वा प्रत्यक्षं दर्शनं तयोः ।&lt;br&gt;&#xA;प्राह प्रीतिभरोद्‌भ्रान्तौ दृष्ट्वा तौ दुःखितौ भृशम् ॥ ३० ॥&lt;br&gt;&#xA;देव्युवाच&lt;br&gt;&#xA;वरं वरय भो राजन् यत्ते मनसि वाञ्छितम् ।&lt;br&gt;&#xA;तुष्टाहं तपसा तेऽद्य भक्तोऽसि त्वं मतो मम ॥ ३१ ॥&lt;br&gt;&#xA;वैश्यं प्राह तदा देवी प्रसन्नाहं महामते ।&lt;br&gt;&#xA;किं तेऽभीष्टं ददाम्यद्य प्रार्थयाशु मनोगतम् ॥ ३२ ॥&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं राजा तामुवाच मुदान्वितः ।&lt;br&gt;&#xA;देहि मेऽद्य निजं राज्यं हतशत्रुबलं बलात् ॥ ३३ ॥&lt;br&gt;&#xA;तमुवाच तदा देवी गच्छ राजन् निजं गृहम् ।&lt;br&gt;&#xA;शत्रवः क्षीणसत्त्वास्ते गमिष्यन्ति पराजिताः ॥ ३४ ॥&lt;br&gt;&#xA;मन्त्रिणस्ते समागम्य ते पतिष्यन्ति पादयोः ।&lt;br&gt;&#xA;कुरु राज्यं महाभाग नगरे स्वं यथासुखम् ॥ ३५ ॥&lt;br&gt;&#xA;कृत्वा राज्यं सुविपुलं वर्षाणामयुतं नृप ।&lt;br&gt;&#xA;देहान्ते जन्म सम्प्राप्य सूर्याच्च भविता मनुः ॥ ३६ ॥&lt;br&gt;&#xA;व्यास उवाच&lt;br&gt;&#xA;वैश्यस्तामप्युवाचेदं कृताञ्जलिपुटः शुचिः ।&lt;br&gt;&#xA;न मे गृहेण कार्यं वै न पुत्रेण धनेन वा ॥ ३७ ॥&lt;br&gt;&#xA;सर्वं बन्धकरं मातः स्वप्नवन्नश्वरं स्फुटम् ।&lt;br&gt;&#xA;ज्ञानं मे देहि विशदं मोक्षदं बन्धनाशनम् ॥ ३८ ॥&lt;br&gt;&#xA;असारेऽस्मिंश्च संसारे मूढा मज्जन्ति पामराः ।&lt;br&gt;&#xA;पण्डिताः सन्तरन्तीह तस्मान्नेच्छन्ति संसृतिम् ॥ ३९ ॥&lt;br&gt;&#xA;व्यास उवाच&lt;br&gt;&#xA;तदाकर्ण्य महामाया वैश्यं प्राह पुरःस्थितम् ।&lt;br&gt;&#xA;वैश्यवर्य तव ज्ञानं भविष्यति न संशयः ॥ ४० ॥&lt;br&gt;&#xA;इति दत्त्वा वरं ताभ्यां तत्रैवान्तरधीयत ।&lt;br&gt;&#xA;अदर्शनं गतायां तु राजा तं मुनिसत्तमम् ॥ ४१ ॥&lt;br&gt;&#xA;प्रणम्य हयमारुह्य गमनाय मनो दधे ।&lt;br&gt;&#xA;तदैव तस्य सचिवास्तत्रागत्य नृपं प्रजाः ॥ ४२ ॥&lt;br&gt;&#xA;प्रणेमुर्विनयोपेतास्तमूचुः प्राञ्जलिस्थिताः ।&lt;br&gt;&#xA;राजंस्ते शत्रवः सर्वे पापाच्च निहता रणे ॥ ४३ ॥&lt;br&gt;&#xA;राज्यं निष्कण्टकं भूप कुरुष्व पुरमास्थितः ।&lt;br&gt;&#xA;तच्छ्रुत्वा वचनं राजा नत्वा तं मुनिसत्तमम् ॥ ४४ ॥&lt;br&gt;&#xA;आपूच्छ्य निर्ययौ तत्र मन्त्रिभिः परिवारितः ।&lt;br&gt;&#xA;सम्प्राप्य च निजं राज्यं दारान्स्वजनबान्धवान् ॥ ४५ ॥&lt;br&gt;&#xA;बुभुजे पृथिवीं सर्वां ततः सागरमेखलाम् ।&lt;br&gt;&#xA;वैश्योऽपि ज्ञानमासाद्य मुक्तसङ्गः समन्ततः ॥ ४६ ॥&lt;br&gt;&#xA;कालातिवाहनं तत्र मुक्तबन्धश्चकार ह ।&lt;br&gt;&#xA;तीर्थेषु विचरन्गायन्भगवत्या गुणानथ ॥ ४७ ॥&lt;br&gt;&#xA;एतत्ते कथितं देव्याश्चरितं परमाद्‌भुतम् ।&lt;br&gt;&#xA;आराधनफलप्राप्तिर्यथावद्‌भूपवैश्ययोः ॥ ४८ ॥&lt;br&gt;&#xA;दैत्यानां हननं प्रोक्तं प्रादुर्भावस्तथा शुभः ।&lt;br&gt;&#xA;एवम्प्रभावा सा देवी भक्तानामभयप्रदा ॥ ४९ ॥&lt;br&gt;&#xA;यः शृणोति नरो नित्यमेतदाख्यानमुत्तमम् ।&lt;br&gt;&#xA;सम्प्राप्नोति नरः सत्यं संसारसुखमद्‌भुतम् ॥ ५० ॥&lt;br&gt;&#xA;ज्ञानदं मोक्षदं चैव कीर्तिदं सुखदं तथा ।&lt;br&gt;&#xA;पावनं श्रवणान्नूनमेतदाख्यानमद्‌भुतम् ॥ ५१ ॥&lt;br&gt;&#xA;अखिलार्थप्रदं न्नॄणां सर्वधर्मसमावृतम् ।&lt;br&gt;&#xA;धर्मार्थकाममोक्षाणां कारणं परमं मतम् ॥ ५२ ॥&lt;br&gt;&#xA;सूत उवाच&lt;br&gt;&#xA;जनमेजयेन राज्ञासौ पृष्टः सत्यवतीसुतः ।&lt;br&gt;&#xA;उवाच संहितां दिव्यां व्यासः सर्वार्थतत्त्ववित् ॥ ५३ ॥&lt;br&gt;&#xA;चरितं चण्डिकायास्तु शुम्भदैत्यवधाश्रितम् ।&lt;br&gt;&#xA;कथयामास भगवान्कृष्णः कारुणिको मुनिः ।&lt;br&gt;&#xA;इति वः कथितः सारः पुराणानां मुनीश्वराः ॥ ५४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां पञ्चमस्कन्धे&lt;br&gt;&#xA;सुरथराजसमाधिवैश्ययोर्देवीभक्त्येष्टप्राप्तिवर्णनं नाम पञ्चत्रिंशोऽध्यायः ॥ ३५ ॥&lt;br&gt;&#xA;॥ पञ्चमः स्कन्धः समाप्तः ॥&lt;/p&gt;</description>
    </item>
  </channel>
</rss>
