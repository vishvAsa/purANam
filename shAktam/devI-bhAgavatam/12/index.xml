<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१२ on पुराणे विश्वासटिप्पन्यः</title>
    <link>https://vishvAsa.github.io/purANam/shAktam/devI-bhAgavatam/12/</link>
    <description>Recent content in &#43;१२ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/shAktam/devI-bhAgavatam/12/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/purANam/shAktam/devI-bhAgavatam/12/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/01/</guid>
      <description>&lt;p&gt;नारद उवाच&lt;br&gt;&#xA;सदाचारविधिर्देव भवता वर्णितः प्रभो ।&lt;br&gt;&#xA;तस्याप्यतुलमाहात्म्यं सर्वपापविनाशनम् ॥ १ ॥&lt;br&gt;&#xA;श्रुतं भवन्मुखाम्भोजच्युतं देवीकथामृतम् ।&lt;br&gt;&#xA;व्रतानि यानि चोक्तानि चान्द्रायणमुखानि ते ॥ २ ॥&lt;br&gt;&#xA;दुःखसाध्यानि जानीमः कर्तृसाध्यानि तानि च ।&lt;br&gt;&#xA;तदस्मात्साम्प्रतं यत्तु सुखसाध्यं शरीरिणाम् ॥ ३ ॥&lt;br&gt;&#xA;देवीप्रसादजनकं शुभानुष्ठानसिद्धिदम् ।&lt;br&gt;&#xA;तत्कर्म वद मे स्वामिन् कृपापूर्वं सुरेश्वर ॥ ४ ॥&lt;br&gt;&#xA;सदाचारविधौ यश्च गायत्रीविधिरीरितः ।&lt;br&gt;&#xA;तस्मिन्मुख्यतमं किं स्यात्किं वा पुण्याधिकप्रदम् ॥ ५ ॥&lt;br&gt;&#xA;ये गायत्रीगता वर्णास्तत्त्वसङ्ख्यास्त्वयेरिताः ।&lt;br&gt;&#xA;तेषां के ऋषयः प्रोक्ताः कानि छन्दांसि वै मुने ॥ ६ ॥&lt;br&gt;&#xA;तेषां का देवताः प्रोक्ताः सर्वं कथय मे प्रभो ।&lt;br&gt;&#xA;महत्कौतूहलं मे च मानसे परिवर्तते ॥ ७ ॥&lt;br&gt;&#xA;श्रीनारायणाय उवाच&lt;br&gt;&#xA;कुर्यादन्यन्न वा कुर्यादनुष्ठानादिकं तथा ।&lt;br&gt;&#xA;गायत्रीमात्रनिष्ठस्तु कृतकृत्यो भवेद्‌द्विजः ॥ ८ ॥&lt;br&gt;&#xA;सन्ध्यासु चार्घ्यदानं च गायत्रीजपमेव च ।&lt;br&gt;&#xA;सहस्रत्रितयं कुर्वन्सुरैः पूज्यो भवेन्मुने ॥ ९ ॥&lt;br&gt;&#xA;न्यासान्करोतु वा मा वा गायत्रीमेव चाभ्यसेत् ।&lt;br&gt;&#xA;ध्यात्वा निर्व्याजया वृत्त्या सच्चिदानन्दरूपिणीम् ॥ १० ॥&lt;br&gt;&#xA;यदक्षरैकसंसिद्धेः स्पर्धते ब्राह्मणोत्तमः ।&lt;br&gt;&#xA;हरिशङ्‌करकञ्जोत्थसूर्यचन्द्रहुताशनैः ॥ ११ ॥&lt;br&gt;&#xA;अथातः श्रूयतां ब्रह्मन् वर्णऋष्यादिकांस्तथा ।&lt;br&gt;&#xA;छन्दांसि देवतास्तद्वत्क्रमात्तत्त्वानि चैव हि ॥ १२ ॥&lt;br&gt;&#xA;वामदेवोऽत्रिर्वसिष्ठः शुक्रः कण्वः पराशरः ।&lt;br&gt;&#xA;विश्वामित्रो महातेजाः कपिलः शौनको महान् ॥ १३ ॥&lt;br&gt;&#xA;याज्ञवल्क्यो भरद्वाजो जमदग्निस्तपोनिधिः ।&lt;br&gt;&#xA;गौतमो मुद्‌गलश्चैव वेदव्यासश्च लोमशः ॥ १४ ॥&#xA;अगस्त्यः कौशिको वत्सः पुलस्त्यो माण्डुकस्तथा ।&lt;br&gt;&#xA;दुर्वासास्तपसां श्रेष्ठो नारदः कश्यपस्तथा ॥ १५ ॥&lt;br&gt;&#xA;इत्येते ऋषयः प्रोक्ता वर्णानां क्रमशो मुने ।&lt;br&gt;&#xA;गायत्र्युष्णिगनुष्टुप् च बृहती पङ्‌‌क्तिरेव च ॥ १६ ॥&lt;br&gt;&#xA;त्रिष्टुभं जगती चैव तथातिजगती मता ।&lt;br&gt;&#xA;शक्वर्यतिशक्वरी च धृतिश्चातिधृतिस्तथा ॥ १७ ॥&lt;br&gt;&#xA;विराट्प्रस्तारपङ्‌‌क्तिश्च कृतिः प्रकृतिराकृतिः ।&lt;br&gt;&#xA;विकृतिः सकृतिश्चैवाक्षरपङ्‌क्तिस्तथैव च ॥ १८ ॥&lt;br&gt;&#xA;भूर्भुवः स्वरितिच्छन्दस्तथा ज्योतिष्मती स्मृतम् ।&lt;br&gt;&#xA;इत्येतानि च छन्दांसि कीर्तितानि महामुने ॥ १९ ॥&lt;br&gt;&#xA;दैवतानि शृणु प्राज्ञ तेषामेवानुपूर्वशः ।&lt;br&gt;&#xA;आग्नेयं प्रथमं प्रोक्तं प्राजापत्यं द्वितीयकम् ॥ २० ॥&lt;br&gt;&#xA;तृतीयं च तथा सौम्यमीशानं च चतुर्थकम् ।&lt;br&gt;&#xA;सावित्रं पञ्चमं प्रोक्तं षष्ठमादित्यदैवतम् ॥ २१ ॥&lt;br&gt;&#xA;बार्हस्पत्यं सप्तमं तु मैत्रावरुणमष्टमम् ।&lt;br&gt;&#xA;नवमं भगदैवत्यं दशमं चार्यमेश्वरम् ॥ २२ ॥&lt;br&gt;&#xA;गणेशमेकादशकं त्वाष्ट्रं द्वादशकं स्मृतम् ।&lt;br&gt;&#xA;पौष्णं त्रयोदशं प्रोक्तमैन्द्राग्नं च चतुर्दशम् ॥ २३ ॥&lt;br&gt;&#xA;वायव्यं पञ्चदशकं वामदैव्यं च षोडशम् ।&lt;br&gt;&#xA;मैत्रावरुणिदैवत्यं प्रोक्तं सप्तदशाक्षरम् ॥ २४ ॥&lt;br&gt;&#xA;अष्टादशं वैश्वदेवमूनविंशं तु मातृकम् ।&lt;br&gt;&#xA;वैष्णवं विंशतितमं वसुदैवतमीरितम् ॥ २५ ॥&lt;br&gt;&#xA;एकविंशतिसङ्ख्याकं द्वाविंशं रुद्रदैवतम् ।&lt;br&gt;&#xA;त्रयोविंशं च कौबेरमाश्विनं तत्त्वसङ्ख्यकम् ॥ २६ ॥&lt;br&gt;&#xA;चतुर्विंशतिवर्णानां देवतानां च सङ्‌ग्रहः ।&lt;br&gt;&#xA;कथितः परमश्रेष्ठो महापापैकशोधनः ।&lt;br&gt;&#xA;यदाकर्णनमात्रेण साङ्‌गं जाप्यफलं मुने ॥ २७ ॥&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/purANam/shAktam/devI-bhAgavatam/12/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/02/</guid>
      <description>&lt;p&gt;श्रीनारायण उवाच&lt;br&gt;&#xA;वर्णानां शक्तयः काश्च ताः शृणुष्व महामुने ।&lt;br&gt;&#xA;वामदेवी प्रिया सत्या विश्वा भद्रविलासिनी ॥ १ ॥&lt;br&gt;&#xA;प्रभावती जया शान्ता कान्ता दुर्गा सरस्वती ।&lt;br&gt;&#xA;विद्रुमा च विशालेशा व्यापिनी विमला तथा ॥ २ ॥&lt;br&gt;&#xA;तमोऽपहारिणी सूक्ष्मा विश्वयोनिर्जया वशा ।&lt;br&gt;&#xA;पद्मालया परा शोभा भद्रा च त्रिपदा स्मृता ॥ ३ ॥&lt;br&gt;&#xA;चतुर्विंशतिवर्णानां शक्तयः समुदाहृताः ।&lt;br&gt;&#xA;अतः परं वर्णवर्णान्व्याहरामि यथातथम् ॥ ४ ॥&lt;br&gt;&#xA;चम्पका अतसीपुष्पसन्निभं विद्रुमं तथा ।&lt;br&gt;&#xA;स्फटिकाकारकं चैव पद्मपुष्पसमप्रभम् ॥ ५ ॥&lt;br&gt;&#xA;तरुणादित्यसङ्‌काशं शङ्‌खकुन्देन्दुसन्निभम् ।&lt;br&gt;&#xA;प्रवालपद्यपत्राभं पद्मरागसमप्रभम् ॥ ६ ॥&lt;br&gt;&#xA;इन्द्रनीलमणिप्रख्यं मौक्तिकं कुङ्‌कुमप्रभम् ।&lt;br&gt;&#xA;अञ्जनाभं च रक्तं च वैदूर्यं क्षौद्रसन्निभम् ॥ ७ ॥&lt;br&gt;&#xA;हारिद्रं कुन्ददुग्धाभं रविकान्तिसमप्रभम् ।&lt;br&gt;&#xA;शुकपुच्छनिभं तद्वच्छतपत्रनिभं तथा ॥ ८ ॥&lt;br&gt;&#xA;केतकीपुष्पसङ्काशं मल्लिकाकुसुमप्रभम् ।&lt;br&gt;&#xA;करवीरश्च इत्येते क्रमेण परिकीर्तिताः ॥ ९ ॥&#xA;वर्णाः प्रोक्ताश्च वर्णानां महापापविशोधनाः ।&lt;br&gt;&#xA;पृथिव्यापस्तथा तेजो वायुराकाश एव च ॥ १० ॥&lt;br&gt;&#xA;गन्धो रसश्च रूपं च शब्दः स्पर्शस्तथैव च ।&lt;br&gt;&#xA;उपस्थं पायुपादं च पाणी वागपि च क्रमात् ॥ ११ ॥&lt;br&gt;&#xA;प्राणं जिह्वा च चक्षुश्च त्वक्श्रोत्रं च ततः परम् ।&lt;br&gt;&#xA;प्राणोऽपानस्तथा व्यानः समानश्च ततः परम् ॥ १२ ॥&lt;br&gt;&#xA;तत्त्वान्येतानि वर्णानां क्रमशः कीर्तितानि तु ।&lt;br&gt;&#xA;अतः परं प्रवक्ष्यामि वर्णमुद्राः कमेण तु ॥ १३ ॥&lt;br&gt;&#xA;सुमुखं सम्पुटं चैव विततं विस्मृतं तथा ।&lt;br&gt;&#xA;द्विमुखं त्रिमुखं चैव चतुःपञ्चमुखं तथा ॥ १४ ॥&lt;br&gt;&#xA;षण्मुखाधोमुखं चैव व्यापकाज्जलिकं तथा ।&lt;br&gt;&#xA;शकटं यमपाशं च ग्रथितं सन्मुखोन्मुखम् ॥ १५ ॥&lt;br&gt;&#xA;विलम्बं मुष्टिकं चैव मत्स्यं कूर्मं वराहकम् ।&lt;br&gt;&#xA;सिंहाक्रान्तं महाक्रान्तं मुद्‌गरं पल्लवं तथा ॥ १६ ॥&lt;br&gt;&#xA;त्रिशूलयोनी सुरभिश्चाक्षमाला च लिङ्‌गकम् ।&lt;br&gt;&#xA;अम्बुजं च महामुद्रास्तुर्यरूपाः प्रकीर्तिताः ॥ १७ ॥&lt;br&gt;&#xA;इत्येताः कीर्तिता मुद्रा वर्णानां ते महामुने ।&lt;br&gt;&#xA;महापापक्षयकराः कीर्तिदाः कान्तिदा मुने ॥ १८ ॥&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/purANam/shAktam/devI-bhAgavatam/12/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/03/</guid>
      <description>&lt;p&gt;नारद उवाच&lt;br&gt;&#xA;स्वामिन्सर्वजगन्नाथ संशयोऽस्ति मम प्रभो ।&lt;br&gt;&#xA;चतुःषष्टिकलाभिज्ञ पातकाद्योगविद्वर ॥ १ ॥&lt;br&gt;&#xA;मुच्यते केन पुण्येन ब्रह्मरूपः कथं भवेत् ।&lt;br&gt;&#xA;देहश्च देवतारूपो मन्त्ररूपो विशेषतः ॥ २ ॥&lt;br&gt;&#xA;कर्म तच्छ्रोतुमिच्छामि न्यासं च विधिपूर्वकम् ।&lt;br&gt;&#xA;ऋषिश्छन्दोऽधिदैवं च ध्यानं च विधिवद्विभो ॥ ३ ॥&lt;br&gt;&#xA;श्रीनारायण उवाच&lt;br&gt;&#xA;अस्त्येकं परमं गुह्यं गायत्रीकवचं तथा ।&lt;br&gt;&#xA;पठनाद्धारणान्मर्त्यः सर्वपापैः प्रमुच्यते ॥ ४ ॥&lt;br&gt;&#xA;सर्वान्कामानवाप्नोति देवीरूपश्च जायते ।&lt;br&gt;&#xA;गायत्रीकवचस्यास्य ब्रह्मविष्णुमहेश्वराः ॥ ५ ॥&lt;br&gt;&#xA;ऋषयो ऋग्यजुःसामाथर्वश्छन्दांसि नारद ।&lt;br&gt;&#xA;ब्रह्मरूपा देवतोक्ता गायत्री परमा कला ॥ ६ ॥&lt;br&gt;&#xA;तद्‌बीजं भर्ग इत्येषा शक्तिरुक्ता मनीषिभिः ।&lt;br&gt;&#xA;कीलकं च धियः प्रोक्तं मोक्षार्थे विनियोजनम् ॥ ७ ॥&lt;br&gt;&#xA;चतुर्भिर्हृदयं प्रोक्तं त्रिभिर्वर्णेः शिरः स्मृतम् ।&lt;br&gt;&#xA;चतुर्भिः स्याच्छिखा पश्चात् त्रिभिस्तु कवचं स्मृतम् ॥ ८ ॥&lt;br&gt;&#xA;चतुर्भिर्नेत्रमुद्दिष्टं चतुर्भिः स्यात्तदस्त्रकम् ।&lt;br&gt;&#xA;अथ ध्यानं प्रवक्ष्यामि साधकाभीष्टदायकम् ॥ ९ ॥&lt;br&gt;&#xA;मुक्ताविद्रुमहेमनीलधवलच्छायैर्मुखैस्त्रीक्षणै-&lt;br&gt;&#xA;र्युक्तामिन्दुनिबद्धरत्नमुकुटां तत्त्वार्थवर्णात्मिकाम् ।&lt;br&gt;&#xA;गायत्रीं वरदाभयाङ्‌कुशकशाः शुभ्रं कपालं गुणं&lt;br&gt;&#xA;शङ्‌खं चक्रमथारविन्दयुगलं हस्तैर्वहन्तीं भजे ॥ १० ॥&lt;br&gt;&#xA;गायत्री पूर्वतः पातु सावित्री पातु दक्षिणे ।&lt;br&gt;&#xA;ब्रह्मसन्ध्या तु मे पश्चादुत्तरायां सरस्वती ॥ ११ ॥&lt;br&gt;&#xA;पार्वती मे दिशं रक्षेत्पावकीं जलशायिनी ।&lt;br&gt;&#xA;यातुधानी दिशं रक्षेद्‌यातुधानभयङ्‌करी ॥ १२ ॥&#xA;पावमानी दिशं रक्षेत्पवमानविलासिनी ।&lt;br&gt;&#xA;दिशं रौद्री च मे पातु रुद्राणी रुद्ररूपिणी ॥ १३ ॥&lt;br&gt;&#xA;ऊर्ध्वं ब्रह्माणी मे रक्षेदधस्ताद्वैष्णवी तथा ।&lt;br&gt;&#xA;एवं दश दिशो रक्षेत्सर्वाङ्‌गं भुवनेश्वरी ॥ १४ ॥&lt;br&gt;&#xA;तत्पदं पातु मे पादौ जङ्‌घे मे सवितुः पदम् ।&lt;br&gt;&#xA;वरेण्यं कटिदेशे तु नाभिं भर्गस्तथैव च ॥ १५ ॥&lt;br&gt;&#xA;देवस्य मे तद्धृदयं धीमहीति च गल्लयोः ।&lt;br&gt;&#xA;धियः पदं च मे नेत्रे यः पदं मे ललाटकम् ॥ १६ ॥&lt;br&gt;&#xA;नः पातु मे पदं मूर्ध्नि शिखायां मे प्रचोदयात् ।&lt;br&gt;&#xA;तत्पदं पातु मूर्धानं सकारः पातु भालकम् ॥ १७ ॥&lt;br&gt;&#xA;चक्षुषी तु विकारार्णस्तुकारस्तु कपोलयोः ।&lt;br&gt;&#xA;नासापुटं वकारार्णो रेकारस्तु मुखे तथा ॥ १८ ॥&lt;br&gt;&#xA;णिकार ऊर्ध्वमोष्ठं तु यकारस्त्वधरोष्ठकम् ।&lt;br&gt;&#xA;आस्यमध्ये भकारार्णो र्गोकारश्चिबुके तथा ॥ १९ ॥&lt;br&gt;&#xA;देकारः कण्ठदेशे तु वकारः स्कन्धदेशकम् ।&lt;br&gt;&#xA;स्यकारो दक्षिणं हस्तं धीकारो वामहस्तकम् ॥ २० ॥&lt;br&gt;&#xA;मकारो हृदयं रक्षेद्धिकार उदरे तथा ।&lt;br&gt;&#xA;धिकारो नाभिदेशे तु योकारस्तु कटिं तथा ॥ २१ ॥&lt;br&gt;&#xA;गुह्यं रक्षतु योकार ऊरू द्वौ नः पदाक्षरम् ।&lt;br&gt;&#xA;प्रकारो जानुनी रक्षेच्चोकारो जङ्‌घदेशकम् ॥ २२ ॥&lt;br&gt;&#xA;दकारं गुल्फदेशे तु यकारः पदयुग्मकम् ।&lt;br&gt;&#xA;तकारव्यञ्जनं चैव सर्वाङ्‌गं मे सदावतु ॥ २३ ॥&lt;br&gt;&#xA;इदं तु कवचं दिव्यं बाधाशतविनाशनम् ।&lt;br&gt;&#xA;चतुःषष्टिकलाविद्यादायकं मोक्षकारकम् ॥ २४ ॥&lt;br&gt;&#xA;मुच्यते सर्वपापेभ्यः परं ब्रह्माधिगच्छति ।&lt;br&gt;&#xA;पठनाच्छ्रवणाद्वापि गोसहस्रफलं लभेत् ॥ २५ ॥&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/purANam/shAktam/devI-bhAgavatam/12/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/04/</guid>
      <description>&lt;p&gt;नारद उवाच&lt;br&gt;&#xA;भगवन् देवदेवेश भूतभव्यजगत्प्रभो ।&lt;br&gt;&#xA;कवचं च श्रुतं दिव्यं गायत्रीमन्त्रविग्रहम् ॥ १ ॥&lt;br&gt;&#xA;अधुना श्रोतुमिच्छामि गायत्रीहृदयं परम् ।&lt;br&gt;&#xA;यद्धारणाद्भवेत्युण्यं गायत्रीजपतोऽखिलम् ॥ २ ॥&lt;br&gt;&#xA;श्रीनारायण उवाच&lt;br&gt;&#xA;देव्याश्च हृदयं प्रोक्तं नारदाथर्वणे स्फुटम् ।&lt;br&gt;&#xA;तदेवाहं प्रवक्ष्यामि रहस्यातिरहस्यकम् ॥ ३ ॥&lt;br&gt;&#xA;विराड्रूपां महादेवीं गायत्रीं वेदमातरम् ।&lt;br&gt;&#xA;ध्यात्वा तस्यास्त्वथाङ्‌गेषु ध्यायेदेताश्च देवताः ॥ ४ ॥&lt;br&gt;&#xA;पिण्डब्रह्माण्डयोरैक्याद्भावयेत्स्वतनौ तथा ।&lt;br&gt;&#xA;देवीरूपे निजे देहे तन्मयत्वाय साधकः ॥ ५ ॥&lt;br&gt;&#xA;नादेवोऽभ्यर्चयेद्देवमिति वेदविदो विदुः ।&lt;br&gt;&#xA;ततोऽभेदाय काये स्वे भावयेद्देवता इमाः ॥ ६ ॥&lt;br&gt;&#xA;अथ तत्सम्प्रवक्ष्यामि तन्मयत्वमथो भवेत् ।&lt;br&gt;&#xA;गायत्रीहृदयस्यास्याप्यहमेव ऋषिः स्मृतः ॥ ७ ॥&lt;br&gt;&#xA;गायत्रीच्छन्द उद्दिष्टं देवता परमेश्वरी ।&lt;br&gt;&#xA;पूर्वोक्तेन प्रकारेण कुर्यादङ्‌गानि षट्क्रमात् ।&lt;br&gt;&#xA;आसने विजने देशे ध्यायेदेकाग्रमानसः ॥ ८ ॥&lt;br&gt;&#xA;न्यासः&lt;br&gt;&#xA;द्यौर्मूर्ध्नि दैवतम् । दन्तपङ्‌क्तावश्विनौ । उभे सन्ध्ये&lt;br&gt;&#xA;चोष्ठौ । मुखमग्निः । जिह्वा सरस्वती । ग्रीवायां तु&lt;br&gt;&#xA;बृहस्पतिः । स्तनयोर्वसवोऽष्टौ । बाह्वोर्मरुतः । हृदये&lt;br&gt;&#xA;पर्जन्यः । आकाशमुदरम् । नाभावन्तरिक्षम् । कट्यो-&lt;br&gt;&#xA;रिन्द्राग्नी । जघने विज्ञानघनः प्रजापतिः । कैलास-&lt;br&gt;&#xA;मलये ऊरू । विश्वेदेवा जान्वोः । जङ्‌घायां कौशिकः ।&#xA;गुह्यमयने । ऊरू पितरः । पादौ पृथिवी । वनस्पत-&lt;br&gt;&#xA;योऽङ्‌गुलीषु । ऋषयो रोमाणि । नखानि मुहूर्तानि ।&lt;br&gt;&#xA;अस्थिषु ग्रहाः । असृङ्‌मांसमृतवः । संवत्सरा वै निमिषम् ।&lt;br&gt;&#xA;अहोरात्रावादित्यश्चन्द्रमाः । प्रवरां दिव्यां गायत्रीं&lt;br&gt;&#xA;सहस्रनेत्रां शरणमहं प्रपद्ये । ॐ तत्सवितुर्वरेण्याय&lt;br&gt;&#xA;नमः । ॐ तत्पूर्वाजयाय नमः । तत्प्रातरादित्याय नमः ।&lt;br&gt;&#xA;तत्प्रातरादित्यप्रतिष्ठायै नमः । प्रातरधीयानो रात्रिकृतं&lt;br&gt;&#xA;पापं नाशयति । सायमधीयानो दिवसकृतं पापं&lt;br&gt;&#xA;नाशयति । सायम्प्रातरधीयानो अपापो भवति ।&lt;br&gt;&#xA;सर्वतीर्थेषु स्नातो भवति । सर्वैर्देवैर्ज्ञातो भवति ।&lt;br&gt;&#xA;अवाच्यवचनात्पूतो भवति । अभक्ष्यभक्षणात्पूतो&lt;br&gt;&#xA;भवति । अभोज्यभोजनापूतो भवति । अचोष्यचोष-&lt;br&gt;&#xA;णात्पूतो भवति । असाध्यसाधनात्पूतो भवति ।&lt;br&gt;&#xA;दुष्प्रतिग्रहशतसहस्रात्पूतो भवति । सर्वप्रतिग्रहात्पूतो&lt;br&gt;&#xA;भवति । पङ्‌क्तिदूषणात्पूतो भवति । अनृतवचनात्पूतो&lt;br&gt;&#xA;भवति । अथाब्रह्मचारी ब्रह्मचारी भवति । अनेन&lt;br&gt;&#xA;हृदयेनाधीतेन क्रतुसहस्रेणेष्टं भवति । षष्टिशत-&lt;br&gt;&#xA;सहस्रगायत्र्या जप्यानि फलानि भवन्ति । अष्टौ&lt;br&gt;&#xA;ब्राह्मणान्सम्यग्ग्राहयेत् । तस्य सिद्धिर्भवति । य इदं&lt;br&gt;&#xA;नित्यमधीयानो ब्राह्मणः प्रातः शुचिः सर्वपापैः&lt;br&gt;&#xA;प्रमुच्यत इति । ब्रह्मलोके महीयते । इत्याह भगवान् श्रीनारायणः ।&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/purANam/shAktam/devI-bhAgavatam/12/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/05/</guid>
      <description>&lt;p&gt;नारद उवाव&lt;br&gt;&#xA;भक्तानुकम्पिन् सर्वज्ञ हृदयं पापनाशनम् ।&lt;br&gt;&#xA;गायत्र्याः कथितं तस्माद्‌गायत्र्याः स्तोत्रमीरय ॥ १ ॥&lt;br&gt;&#xA;श्रीनारायण उवाच&lt;br&gt;&#xA;आदिशक्ते जगन्मातर्भक्तानुग्रहकारिणि ।&lt;br&gt;&#xA;सर्वत्र व्यापिकेऽनन्ते श्रीसन्ध्ये ते नमोऽस्तु ते ॥ २ ॥&lt;br&gt;&#xA;त्वमेव सन्ध्या गायत्री सावित्री च सरस्वती ।&lt;br&gt;&#xA;बाह्मी च वैष्णवी रौद्री रक्ता श्वेता सितेतरा ॥ ३ ॥&lt;br&gt;&#xA;प्रातर्बाला च मध्याह्ने यौवनस्था भवेत्पुनः ।&lt;br&gt;&#xA;वृद्धा सायं भगवती चिन्त्यते मुनिभिः सदा ॥ ४ ॥&lt;br&gt;&#xA;हंसस्था गरुडारूढा तथा वृषभवाहिनी ।&lt;br&gt;&#xA;ऋग्वेदाध्यायिनी भूमौ दृश्यते या तपस्विभिः ॥ ५ ॥&lt;br&gt;&#xA;यजुर्वेदं पठन्ती च अन्तरिक्षे विराजते ।&lt;br&gt;&#xA;सा सामगापि सर्वेषु भ्राम्यमाणा तथा भुवि ॥ ६ ॥&lt;br&gt;&#xA;रुद्रलोकं गता त्वं हि विष्णुलोकनिवासिनी ।&lt;br&gt;&#xA;त्वमेव ब्रह्मणो लोकेऽमर्त्यानुग्रहकारिणी ॥ ७ ॥ ॥&lt;br&gt;&#xA;सप्तर्षिप्रीतिजननी माया बहुवरप्रदा ।&lt;br&gt;&#xA;शिवयोः करनेत्रोत्था ह्यश्रुस्वेदसमुद्भवा ॥ ८ ॥&lt;br&gt;&#xA;आनन्दजननी दुर्गा दशधा परिपढ्यते ।&lt;br&gt;&#xA;वरेण्या वरदा चैव वरिष्ठा वरवर्णिनी ॥ ९ ॥&lt;br&gt;&#xA;गरिष्ठा च वरार्हा च वरारोहा च सप्तमी ।&lt;br&gt;&#xA;नीलगङ्‌गा तथा सन्ध्या सर्वदा भोगमोक्षदा ॥ १० ॥&lt;br&gt;&#xA;भागीरथी मर्त्यलोके पाताले भोगवत्यपि ।&lt;br&gt;&#xA;त्रिलोकवाहिनी देवी स्थानत्रयनिवासिनी ॥ ११ ॥&lt;br&gt;&#xA;भूर्लोकस्था त्वमेवासि धरित्री लोकधारिणी ।&lt;br&gt;&#xA;भुवो लोके वायुशक्तिः स्वर्लोके तेजसां निधिः ॥ १२ ॥&lt;br&gt;&#xA;महर्लोके महासिद्धिर्जनलोके जनेत्यपि ।&lt;br&gt;&#xA;तपस्विनी तपोलोके सत्यलोके तु सत्यवाक् ॥ १३ ॥&lt;br&gt;&#xA;कमला विष्णुलोके च गायत्री ब्रह्मलोकदा ।&lt;br&gt;&#xA;रुद्रलोके स्थिता गौरी हरार्धाङ्‌गनिवासिनी । १४ ॥&#xA;अहमो महतश्चैव प्रकृतिस्त्वं हि गीयसे ।&lt;br&gt;&#xA;साम्यावस्थात्मिका त्वं हि शबलब्रह्मरूपिणी ॥ १५ ॥&lt;br&gt;&#xA;ततः परा परा शक्तिः परमा त्वं हि गीयसे ।&lt;br&gt;&#xA;इच्छाशक्तिः क्रियाशक्तिर्ज्ञानशक्तिस्त्रिशक्तिदा ॥ १६ ॥&lt;br&gt;&#xA;गङ्‌गा च यमुना चैव विपाशा च सरस्वती ।&lt;br&gt;&#xA;सरयूर्देविका सिन्धुर्नर्मदैरावती तथा ॥ १७ ॥&lt;br&gt;&#xA;गोदावरी शतद्रूश्च कावेरी देवलोकगा ।&lt;br&gt;&#xA;कौशिकी चन्द्रभागा च वितस्ता च सरस्वती ॥ १८ ॥&lt;br&gt;&#xA;गण्डकी तापिनी तोया गोमती वेत्रवत्यपि ।&lt;br&gt;&#xA;इडा च पिङ्‌गला चैव सुषुम्णा च तृतीयका ॥ १९ ॥&lt;br&gt;&#xA;गान्धारी हस्तिजिह्वा च पूषापूषा तथैव च ।&lt;br&gt;&#xA;अलम्बुषा कुहूश्चैव शङ्‌खिनी प्राणवाहिनी ॥ २० ॥&lt;br&gt;&#xA;नाडी च त्वं शरीरस्था गीयसे प्राक्तनैर्बुधैः ।&lt;br&gt;&#xA;हृत्पद्मस्था प्राणशक्तिः कण्ठस्था स्वप्ननायिका ॥ २१ ॥&lt;br&gt;&#xA;तालुस्था त्वं सदाधारा बिन्दुस्था बिन्दुमालिनी ।&lt;br&gt;&#xA;मूले तु कुण्डलीशक्तिर्व्यापिनी केशमूलगा ॥ २२ ॥&lt;br&gt;&#xA;शिखामध्यासना त्वं हि शिखाग्रे तु मनोन्मनी ।&lt;br&gt;&#xA;किमन्यद्‌बहुनोक्तेन यत्किञ्चिज्जगतीत्रये ॥ २३ ॥&lt;br&gt;&#xA;तत्सर्वं त्वं महादेवि श्रिये सन्ध्ये नमोऽस्तु ते ।&lt;br&gt;&#xA;इतीदं कीर्तितं स्तोत्रं सन्ध्यायां बहुपुण्यदम् ॥ २४ ॥&lt;br&gt;&#xA;महापापप्रशमनं महासिद्धिविधायकम् ।&lt;br&gt;&#xA;य इदं कीर्तयेत्स्तोत्रं सन्ध्याकाले समाहितः ॥ २५ ॥&lt;br&gt;&#xA;अपुत्रः प्राप्नुयात्युत्रं धनार्थी धनमाप्नुयात् ।&lt;br&gt;&#xA;सर्वतीर्थतपोदानयज्ञयोगफलं लभेत् ॥ २६ ॥&lt;br&gt;&#xA;भोगान्भुक्त्वा चिरं कालमन्ते मोक्षमवाप्नुयात् ।&lt;br&gt;&#xA;तपस्विभिः कृतं स्तोत्रं स्नानकाले तु यः पठेत् ॥ २७ ॥&lt;br&gt;&#xA;यत्र कुत्र जले मग्नः सन्ध्यामज्जनजं फलम् ।&lt;br&gt;&#xA;लभते नात्र सन्देहः सत्यं सत्यं च नारद ॥ २८ ॥&lt;br&gt;&#xA;शृणुयाद्योऽपि तद्भक्त्या स तु पापात्प्रमुच्यते ।&lt;br&gt;&#xA;पीयूषसदृशं वाक्यं सन्ध्योक्तं नारदेरितम् ॥ २९ ॥&lt;/p&gt;</description>
    </item>
    <item>
      <title>०६</title>
      <link>https://vishvAsa.github.io/purANam/shAktam/devI-bhAgavatam/12/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/06/</guid>
      <description>&lt;p&gt;नारद उवाच&lt;br&gt;&#xA;भगवन्सर्वधर्मज्ञ सर्वशास्त्रविशारद ।&lt;br&gt;&#xA;श्रुतिस्मृतिपुराणानां रहस्यं त्वन्मुखाच्छ्रुतम् ॥ १ ॥&lt;br&gt;&#xA;सर्वपापहरं देव येन विद्या प्रवर्तते ।&lt;br&gt;&#xA;केन वा ब्रह्मविज्ञानं किं नु वा मोक्षसाधनम् ॥ २ ॥&lt;br&gt;&#xA;ब्राह्मणानां गतिः केन केन वा मृत्युनाशनम् ।&lt;br&gt;&#xA;ऐहिकामुष्मिकफलं केन वा पद्मलोचन ॥ ३ ॥&lt;br&gt;&#xA;वक्तुमर्हस्यशेषेण सर्वं निखिलमादितः ।&lt;br&gt;&#xA;श्रीनारायण उवाच&lt;br&gt;&#xA;साधु साधु महाप्राज्ञ सम्यक् पृष्टं त्वयानघ ॥ ४ ॥&lt;br&gt;&#xA;शृणु वक्ष्यामि यत्नेन गायत्र्यष्टसहस्रकम् ।&lt;br&gt;&#xA;नाम्नां शुभानां दिव्यानां सर्वपापविनाशनम् ॥ ५ ॥&lt;br&gt;&#xA;सृष्ट्यादौ यद्भगवता पूर्वं प्रोक्तं ब्रवीमि ते ।&lt;br&gt;&#xA;अष्टोत्तरसहस्रस्य ऋषिर्ब्रह्मा प्रकीर्तितः ॥ ६ ॥&lt;br&gt;&#xA;छन्दोऽनुष्टुप् तथा देवी गायत्री देवता स्मृता ।&lt;br&gt;&#xA;हलो बीजानि तस्यैव स्वराः शक्तय ईरिताः ॥ ७ ॥&lt;br&gt;&#xA;अङ्‌गन्यासकरन्यासावुच्येते मातृकाक्षरैः ।&lt;br&gt;&#xA;अथ ध्यानं प्रवक्ष्यामि साधकानां हिताय वै ॥ ८ ॥&lt;br&gt;&#xA;रक्तश्वेतहिरण्यनीलधवलैर्युक्तां त्रिनेत्रोज्ज्वलां&lt;br&gt;&#xA;रक्तां रक्तनवस्रजं मणिगणैर्युक्तां कुमारीमिमाम् ।&lt;br&gt;&#xA;गायत्रीं कमलासनां करतलव्यानद्धकुण्डाम्बुजां&lt;br&gt;&#xA;पद्माक्षीं च वरस्रजं च दधतीं हंसाधिरूढां भजे ॥ ९ ॥&lt;br&gt;&#xA;अचिन्त्यलक्षणाव्यक्ताप्यर्थमातृमहेश्वरी ।&lt;br&gt;&#xA;अमृतार्णवमध्यस्थाप्यजिता चापराजिता ॥ १० ॥&lt;br&gt;&#xA;अणिमादिगुणाधाराप्यर्कमण्डलसंस्थिता ।&lt;br&gt;&#xA;अजराजापराधर्मा अक्षसूत्रधराधरा ॥ ११ ॥&lt;br&gt;&#xA;अकारादिक्षकारान्ताप्यरिषड्वर्गभेदिनी ।&lt;br&gt;&#xA;अञ्जनाद्रिप्रतीकाशाप्यञ्जनाद्रिनिवासिनी ॥ १२ ॥&lt;br&gt;&#xA;अदितिश्चाजपाविद्याप्यरविन्दनिभेक्षणा ।&lt;br&gt;&#xA;अन्तर्बहिःस्थिताविद्याध्वंसिनी चान्तरात्मिका ॥ १३ ॥&lt;br&gt;&#xA;अजा चाजमुखावासाप्यरविन्दनिभानना ।&lt;br&gt;&#xA;अर्धमात्रार्थदानज्ञाप्यरिमण्डलमर्दिनी ॥ १४ ॥&lt;br&gt;&#xA;असुरघ्नीह्यमावास्याप्यलक्ष्मीघ्न्यन्त्यजार्चिता ।&lt;br&gt;&#xA;आदिलक्ष्मीश्चादिशक्तिराकृतिश्चायतानना ॥ १५ ॥&lt;br&gt;&#xA;आदित्यपदवीचाराप्यादित्यपरिसेविता ।&lt;br&gt;&#xA;आचार्यावर्तनाचाराप्यादिमूर्तिनिवासिनी ॥ १६ ॥&lt;br&gt;&#xA;आग्नेयी चामरी चाद्या चाराध्या चासनस्थिता ।&lt;br&gt;&#xA;आधारनिलयाधारा चाकाशान्तनिवासिनी ॥ १७ ॥&lt;br&gt;&#xA;आद्याक्षरसमायुक्ता चान्तराकाशरूपिणी ।&lt;br&gt;&#xA;आदित्यमण्डलगता चान्तरध्वान्तनाशिनी ॥ १८ ॥&lt;br&gt;&#xA;इन्दिरा चेष्टदा चेष्टा चेन्दीवरनिभेक्षणा ।&lt;br&gt;&#xA;इरावती चेन्द्रपदा चेन्द्राणी चेन्दुरूपिणी ॥ १९ ॥&lt;br&gt;&#xA;इक्षुकोदण्डसंयुक्ता चेषुसन्धानकारिणी ।&lt;br&gt;&#xA;इन्द्रनीलसमाकारा चेडापिङ्‌गलरूपिणी ॥ २० ॥&lt;br&gt;&#xA;इन्द्राक्षी चेश्वरी देवी चेहात्रयविवर्जिता ।&lt;br&gt;&#xA;उमा चोषा ह्युडुनिभा उर्वारुकफलानना ॥ २१ ॥&lt;br&gt;&#xA;उडुप्रभा चोडुमती ह्युडुपा ह्युडुमध्यगा ।&lt;br&gt;&#xA;ऊर्ध्वं चाप्यूर्ध्वकेशी चाप्यूर्ध्वाधोगतिभेदिनी ॥ २२ ॥&lt;br&gt;&#xA;ऊर्ध्वबाहुप्रिया चोर्मिमालावाग्ग्रन्थदायिनी ।&lt;br&gt;&#xA;ऋतं चर्षिर्ऋतुमती ऋषिदेवनमस्कृता ॥ २३ ॥&lt;br&gt;&#xA;ऋग्वेदा ऋणहर्त्री च ऋषिमण्डलचारिणी ।&lt;br&gt;&#xA;ऋद्धिदा ऋजुमार्गस्था ऋजुधर्मा ऋतुप्रदा ॥ २४ ॥&lt;br&gt;&#xA;ऋग्वेदनिलया ऋज्वी लुप्तधर्मप्रवर्तिनी ।&lt;br&gt;&#xA;लूतारिवरसम्भूता लूतादिविषहारिणी ॥ २५ ॥&lt;br&gt;&#xA;एकाक्षरा चैकमात्रा चैका चैकैकनिष्ठिता ।&lt;br&gt;&#xA;ऐन्द्री ह्यैरावतारूढा चैहिकामुष्मिकप्रदा ॥ २६ ॥&lt;br&gt;&#xA;ओङ्‌कारा ह्योषधी चोता चोतप्रोतनिवासिनी ।&lt;br&gt;&#xA;और्वा ह्यौषधसम्पन्ना औपासनफलप्रदा ॥ २७ ॥&lt;br&gt;&#xA;अण्डमध्यस्थिता देवी चाःकारमनुरूपिणी ।&lt;br&gt;&#xA;कात्यायनी कालरात्रिः कामाक्षी कामसुन्दरी ॥ २८ ॥&lt;br&gt;&#xA;कमला कामिनी कान्ता कामदा कालकण्ठिनी ।&lt;br&gt;&#xA;करिकुम्भस्तनभरा करवीरसुवासिनी ॥ २९ ॥&lt;br&gt;&#xA;कल्याणी कुण्डलवती कुरुक्षेत्रनिवासिनी ।&lt;br&gt;&#xA;कुरुविन्ददलाकारा कुण्डली कुमुदालया ॥ ३० ॥&lt;br&gt;&#xA;कालजिह्वा करालास्या कालिका कालरूपिणी ।&lt;br&gt;&#xA;कमनीयगुणा कान्तिः कलाधारा कुमुद्वती ॥ ३१ ॥&lt;br&gt;&#xA;कौशिकी कमलाकारा कामचारप्रभञ्जिनी ।&lt;br&gt;&#xA;कौमारी करुणापाङ्‌गी ककुबन्ता करिप्रिया ॥ ३२ ॥&lt;br&gt;&#xA;केसरी केशवनुता कदम्बकुसुमप्रिया ।&lt;br&gt;&#xA;कालिन्दी कालिका काञ्ची कलशोद्भवसंस्तुता ॥ ३३ ॥&lt;br&gt;&#xA;काममाता क्रतुमती कामरूपा कृपावती ।&lt;br&gt;&#xA;कुमारी कुण्डनिलया किराती कीरवाहना । ३४ ॥&lt;br&gt;&#xA;कैकेयी कोकिलालापा केतकी कुसुमप्रिया ।&lt;br&gt;&#xA;कमण्डलुधरा काली कर्मनिर्मूलकारिणी ॥ ३५ ॥&lt;br&gt;&#xA;कलहंसगतिः कक्षा कृतकौतुकमङ्‌गला ।&lt;br&gt;&#xA;कस्तूरीतिलका कम्रा करीन्द्रगमना कुहूः ॥ ३६ ॥&lt;br&gt;&#xA;कर्पूरलेपना कृष्णा कपिला कुहराश्रया ।&lt;br&gt;&#xA;कूटस्था कुधरा कम्रा कुक्षिस्थाखिलविष्टपा ॥ ३७ ॥&lt;br&gt;&#xA;खड्गखेटकरा खर्वा खेचरी खगवाहना ।&lt;br&gt;&#xA;खट्वाङ्‌गधारिणी ख्याता खगराजोपरिस्थिता ॥ ३८ ॥&lt;br&gt;&#xA;खलघ्नी खण्डितजरा खण्डाख्यानप्रदायिनी ।&lt;br&gt;&#xA;खण्डेन्दुतिलका गङ्‌गा गणेशगुहपूजिता ॥ ३९ ॥&lt;br&gt;&#xA;गायत्री गोमती गीता गान्धारी गानलोलुपा ।&lt;br&gt;&#xA;गौतमी गामिनी गाथा गन्धर्वाप्सरसेविता ॥ ४० ॥&lt;br&gt;&#xA;गोविन्दचरणाक्रान्ता गुणत्रयविभाविता ।&lt;br&gt;&#xA;गन्धर्वी गह्वरी गोत्रा गिरीशा गहना गमी ॥ ४१ ॥&lt;br&gt;&#xA;गुहावासा गुणवती गुरुपापप्रणाशिनी ।&lt;br&gt;&#xA;गुर्वी गुणवती गुह्या गोप्तव्या गुणदायिनी ॥ ४२ ॥&lt;br&gt;&#xA;गिरिजा गुह्यमातङ्‌गी गरुडध्वजवल्लभा ।&lt;br&gt;&#xA;गर्वापहारिणी गोदा गोकुलस्था गदाधरा ॥ ४३ ॥&lt;br&gt;&#xA;गोकर्णनिलयासक्ता गुह्यमण्डलवर्तिनी ।&lt;br&gt;&#xA;घर्मदा घनदा घण्टा घोरदानवमर्दिनी ॥ ४४ ॥&lt;br&gt;&#xA;घृणिमन्त्रमयी घोषा घनसम्पातदायिनी ।&lt;br&gt;&#xA;घण्टारवप्रिया घ्राणा घृणिसन्तुष्टकारिणी ॥ ४५ ॥&lt;br&gt;&#xA;घनारिमण्डला घूर्णा घृताची घनवेगिनी ।&lt;br&gt;&#xA;ज्ञानधातुमयी चर्चा चर्चिता चारुहासिनी ॥ ४६ ॥&lt;br&gt;&#xA;चटुला चण्डिका चित्रा चित्रमाल्यविभूषिता ।&lt;br&gt;&#xA;चतुर्भुजा चारुदन्ता चातुरी चरितप्रदा ॥ ४७ ॥&lt;br&gt;&#xA;चूलिका चित्रवस्त्रान्ता चन्द्रमःकर्णकुण्डला ।&lt;br&gt;&#xA;चन्द्रहासा चारुदात्री चकोरी चन्द्रहासिनी ॥ ४८ ॥&lt;br&gt;&#xA;चन्द्रिका चन्द्रधात्री च चौरी चौरा च चण्डिका ।&lt;br&gt;&#xA;चञ्चद्वाग्वादिनी चन्द्रचूडा चोरविनाशिनी ॥ ४९ ॥&lt;br&gt;&#xA;चारुचन्दनलिप्ताङ्‌गी चञ्चच्चामरवीजिता ।&lt;br&gt;&#xA;चारुमध्या चारुगतिश्चन्दिला चन्द्ररूपिणी ॥ ५० ॥&lt;br&gt;&#xA;चारुहोमप्रिया चार्वाचरिता चक्रबाहुका ।&lt;br&gt;&#xA;चन्द्रमण्डलमध्यस्था चन्द्रमण्डलदर्पणा ॥ ५१ ॥&lt;br&gt;&#xA;चक्रवाकस्तनी चेष्टा चित्रा चारुविलासिनी ।&lt;br&gt;&#xA;चित्स्वरूपा चन्द्रवती चन्द्रमाश्चन्दनप्रिया ॥ ५२ ॥&lt;br&gt;&#xA;चोदयित्री चिरप्रज्ञा चातका चारुहेतुकी ।&lt;br&gt;&#xA;छत्रयाता छत्रधरा छाया छन्दःपरिच्छदा ॥ ५३ ॥&lt;br&gt;&#xA;छायादेवीच्छिद्रनखा छन्नेन्द्रियविसर्पिणी ।&lt;br&gt;&#xA;छन्दोऽनुष्टुप्प्रतिष्ठान्ता छिद्रोपद्रवभेदिनी ॥ ५४ ॥&lt;br&gt;&#xA;छेदा छत्रेश्वरी छिन्ना छुरिका छेदनप्रिया ।&lt;br&gt;&#xA;जननी जन्मरहिता जातवेदा जगन्मयी ॥ ५५ ॥&lt;br&gt;&#xA;जाह्नवी जटिला जेत्री जरामरणवर्जिता ।&lt;br&gt;&#xA;जम्बूद्वीपवती ज्वाला जयन्ती जलशालिनी ॥ ५६ ॥&lt;br&gt;&#xA;जितेन्द्रिया जितक्रोधा जितामित्रा जगत्प्रिया ।&lt;br&gt;&#xA;जातरूपमयी जिह्वा जानकी जगती जरा ॥ ५७ ॥&lt;br&gt;&#xA;जनित्री जह्नुतनया जगत्त्रयहितैषिणी ।&lt;br&gt;&#xA;ज्वालामुखी जपवती ज्वरघ्नी जितविष्टपा ॥ ५८ ॥&lt;br&gt;&#xA;जिताक्रान्तमयी ज्वाला जाग्रती ज्वरदेवता ।&lt;br&gt;&#xA;ज्वलन्ती जलदा ज्येष्ठा ज्याघोषास्फोटदिङ्‌मुखी ॥ ५९ ॥&lt;br&gt;&#xA;जम्भिनी जृम्भणा जृम्भा ज्वलन्माणिक्यकुण्डला ।&lt;br&gt;&#xA;झिञ्झिका झणनिर्घोषा झञ्झामारुतवेगिनी ॥ ६० ॥&lt;br&gt;&#xA;झल्लरीवाद्यकुशला ञरूपा ञभुजा स्मृता ।&lt;br&gt;&#xA;टङ्‌कबाणसमायुक्ता टङ्‌किनी टङ्‌कभेदिनी ॥ ६१ ॥&lt;br&gt;&#xA;टङ्‌कीगणकृताघोषा टङ्‌कनीयमहोरसा ।&lt;br&gt;&#xA;टङ्‌कारकारिणी देवी ठठशब्दनिनादिनी ॥ ६२ ॥&lt;br&gt;&#xA;डामरी डाकिनी डिम्भा डुण्डुमारैकनिर्जिता ।&lt;br&gt;&#xA;डामरीतन्त्रमार्गस्था डमड्डमरुनादिनी ॥ ६३ ॥&lt;br&gt;&#xA;डिण्डीरवसहा डिम्भलसत्क्रीडापरायणा ।&lt;br&gt;&#xA;ढुण्ढिविघ्नेशजननी ढक्काहस्ता ढिलिव्रजा ॥ ६४ ॥&lt;br&gt;&#xA;नित्यज्ञाना निरुपमा निर्गुणा नर्मदा नदी ।&lt;br&gt;&#xA;त्रिगुणा त्रिपदा तन्त्री तुलसीतरुणातरुः ॥ ६५ ॥&lt;br&gt;&#xA;त्रिविक्रमपदाक्रान्ता तुरीयपदगामिनी ।&lt;br&gt;&#xA;तरुणादित्यसङ्‌काशा तामसी तुहिना तुरा ॥ ६६ ॥&lt;br&gt;&#xA;त्रिकालज्ञानसम्पन्ना त्रिवेणी च त्रिलोचना ।&lt;br&gt;&#xA;त्रिशक्तिस्त्रिपुरा तुङ्‌गा तुरङ्‌गवदना तथा ॥ ६७ ॥&lt;br&gt;&#xA;तिमिङ्‌गिलगिला तीव्रा त्रिस्रोता तामसादिनी ।&lt;br&gt;&#xA;तन्त्रमन्त्रविशेषज्ञा तनुमध्या त्रिविष्टपा ॥ ६८ ॥&lt;br&gt;&#xA;त्रिसन्ध्या त्रिस्तनी तोषासंस्था तालप्रतापिनी ।&lt;br&gt;&#xA;ताटङ्‌किनी तुषाराभा तुहिनाचलवासिनी ॥ ६९ ॥&lt;br&gt;&#xA;तन्तुजालसमायुक्ता तारहारावलिप्रिया ।&lt;br&gt;&#xA;तिलहोमप्रिया तीर्था तमालकुसुमाकृतिः ॥ ७० ॥&lt;br&gt;&#xA;तारका त्रियुता तन्वी त्रिशङ्‌कुपरिवारिता ।&lt;br&gt;&#xA;तलोदरी तिलाभूषा ताटङ्‌कप्रियवाहिनी ॥ ७१ ॥&lt;br&gt;&#xA;त्रिजटा तित्तिरी तृष्णा त्रिविधा तरुणाकृतिः ।&lt;br&gt;&#xA;तप्तकाञ्चनसङ्काशा तप्तकाञ्चनभूषणा ॥ ७२ ॥&lt;br&gt;&#xA;त्रैयम्बका त्रिवर्गा च त्रिकालज्ञानदायिनी ।&lt;br&gt;&#xA;तर्पणा तृप्तिदा तृप्ता तामसी तुम्बुरुस्तुता ॥ ७३ ॥&lt;br&gt;&#xA;तार्क्ष्यस्था त्रिगुणाकारा त्रिभङ्‌गी तनुवल्लरिः ।&lt;br&gt;&#xA;थात्कारी थारवा थान्ता दोहिनी दीनवत्सला ॥ ७४ ॥&lt;br&gt;&#xA;दानवान्तकरी दुर्गा दुर्गासुरनिबर्हिणी ।&lt;br&gt;&#xA;देवरीतिर्दिवारात्रिर्द्रौपदी दुन्दुभिस्वना ॥ ७५ ॥&lt;br&gt;&#xA;देवयानी दुरावासा दारिद्र्योद्भेदिनी दिवा ।&lt;br&gt;&#xA;दामोदरप्रिया दीप्ता दिग्वासा दिग्विमोहिनी ॥ ७६ ॥&lt;br&gt;&#xA;दण्डकारण्यनिलया दण्डिनी देवपूजिता ।&lt;br&gt;&#xA;देववन्द्या दिविषदा द्वेषिणी दानवाकृतिः ॥ ७७ ॥&lt;br&gt;&#xA;दीनानाथस्तुता दीक्षा दैवतादिस्वरूपिणी ।&lt;br&gt;&#xA;धात्री धनुर्धरा धेनुर्धारिणी धर्मचारिणी ॥ ७८ ॥&lt;br&gt;&#xA;धरन्धरा धराधारा धनदा धान्यदोहिनी ।&lt;br&gt;&#xA;धर्मशीला धनाध्यक्षा धनुर्वेदविशारदा ॥ ७९ ॥&lt;br&gt;&#xA;धृतिर्धन्या धृतपदा धर्मराजप्रिया ध्रुवा ।&lt;br&gt;&#xA;धूमावती धूमकेशी धर्मशास्त्रप्रकाशिनी ॥ ८० ॥&lt;br&gt;&#xA;नन्दा नन्दप्रिया निद्रा नृनुता नन्दनात्मिका ।&lt;br&gt;&#xA;नर्मदा नलिनी नीला नीलकण्ठसमाश्रया ॥ ८१ ॥&#xA;नारायणप्रिया नित्या निर्मला निर्गुणा निधिः ।&lt;br&gt;&#xA;निराधारा निरुपमा नित्यशुद्धा निरञ्जना ॥ ८२ ॥&lt;br&gt;&#xA;नादबिन्दुकलातीता नादबिन्दुकलात्मिका ।&lt;br&gt;&#xA;नृसिंहिनी नगधरा नृपनागविभूषिता ॥ ८३ ॥&lt;br&gt;&#xA;नरकक्लेशशमनी नारायणपदोद्भवा ।&lt;br&gt;&#xA;निरवद्या निराकारा नारदप्रियकारिणी ॥ ८४ ॥&lt;br&gt;&#xA;नानाज्योतिःसमाख्याता निधिदा निर्मलात्मिका ।&lt;br&gt;&#xA;नवसूत्रधरा नीतिर्निरुपद्रवकारिणी ॥ ८५ ॥&lt;br&gt;&#xA;नन्दजा नवरत्नाढ्या नैमिषारण्यवासिनी ।&lt;br&gt;&#xA;नवनीतप्रिया नारी नीलजीमूतनिःस्वना ॥ ८६ ॥&lt;br&gt;&#xA;निमेषिणी नदीरूपा नीलग्रीवा निशीश्वरी ।&lt;br&gt;&#xA;नामावलिर्निशुम्भघ्नी नागलोकनिवासिनी ॥ ८७ ॥&lt;br&gt;&#xA;नवजाम्बूनदप्रख्या नागलोकाधिदेवता ।&lt;br&gt;&#xA;नूपुराक्रान्तचरणा नरचित्तप्रमोदिनी ॥ ८८ ॥&lt;br&gt;&#xA;निमग्नारक्तनयना निर्घातसमनिःस्वना ।&lt;br&gt;&#xA;नन्दनोद्याननिलया निर्व्यूहोपरिचारिणी ॥ ८९ ॥&lt;br&gt;&#xA;पार्वती परमोदारा परब्रह्मात्मिका परा ।&lt;br&gt;&#xA;पञ्चकोशविनिर्मुक्ता पञ्चपातकनाशिनी ॥ ९० ॥&lt;br&gt;&#xA;परचित्तविधानज्ञा पञ्चिका पञ्चरूपिणी ।&lt;br&gt;&#xA;पूर्णिमा परमा प्रीतिः परतेजः प्रकाशिनी ॥ ९१ ॥&lt;br&gt;&#xA;पुराणी पौरुषी पुण्या पुण्डरीकनिभेक्षणा ।&lt;br&gt;&#xA;पातालतलनिर्मग्ना प्रीता प्रीतिविवर्धिनी ॥ ९२ ॥&lt;br&gt;&#xA;पावनी पादसहिता पेशला पवनाशिनी ।&lt;br&gt;&#xA;प्रजापतिः परिश्रान्ता पर्वतस्तनमण्डला ॥ ९३ ॥&lt;br&gt;&#xA;पद्मप्रिया पद्मसंस्था पद्माक्षी पद्मसम्भवा ।&lt;br&gt;&#xA;पद्मपत्रा पद्मपदा पद्मिनी प्रियभाषिणी ॥ ९४ ॥&lt;br&gt;&#xA;पशुपाशविनिर्मुक्ता पुरन्ध्री पुरवासिनी ।&lt;br&gt;&#xA;पुष्कला पुरुषा पर्वा पारिजातसुमप्रिया ॥ ९५ ॥&lt;br&gt;&#xA;पतिव्रता पवित्राङ्‌गी पुष्पहासपरायणा ।&lt;br&gt;&#xA;प्रज्ञावतीसुता पौत्री पुत्रपूज्या पयस्विनी ॥ ९६ ॥&lt;br&gt;&#xA;पट्टिपाशधरा पङ्‌क्तिः पितृलोकप्रदायिनी ।&lt;br&gt;&#xA;पुराणी पुण्यशीला च प्रणतार्तिविनाशिनी ॥ ९७ ॥&lt;br&gt;&#xA;प्रद्युम्नजननी पुष्टा पितामहपरिग्रहा ।&lt;br&gt;&#xA;पुण्डरीकपुरावासा पुण्डरीकसमानना ॥ ९८ ॥&lt;br&gt;&#xA;पृथुजङ्‌घा पृथुभुजा पृथुपादा पृथूदरी ।&lt;br&gt;&#xA;प्रवालशोभा पिङ्‌गाक्षी पीतवासाः प्रचापला ॥ ९९ ॥&lt;br&gt;&#xA;प्रसवा पुष्टिदा पुण्या प्रतिष्ठा प्रणवागतिः ।&lt;br&gt;&#xA;पञ्चवर्णा पञ्चवाणी पञ्चिका पञ्जरस्थिता ॥ १०० ॥&lt;br&gt;&#xA;परमाया परज्योतिः परप्रीतिः परागतिः ।&lt;br&gt;&#xA;पराकाष्ठा परेशानी पावनी पावकद्युतिः ॥ १०१ ॥&lt;br&gt;&#xA;पुण्यभद्रा परिच्छेद्या पुष्पहासा पृथूदरी ।&lt;br&gt;&#xA;पीताङ्‌गी पीतवसना पीतशय्या पिशाचिनी ॥ १०२ ॥&lt;br&gt;&#xA;पीतक्रिया पिशाचघ्नी पाटलाक्षी पटुक्रिया ।&lt;br&gt;&#xA;पञ्चभक्षप्रियाचारा पूतनाप्राणघातिनी ॥ १०३ ॥&lt;br&gt;&#xA;पुन्नागवनमध्यस्था पुण्यतीर्थनिषेविता ।&lt;br&gt;&#xA;पञ्चाङ्‌गी च पराशक्तिः परमाह्लादकारिणी ॥ १०४ ॥&lt;br&gt;&#xA;पुष्पकाण्डस्थिता पूषा पोषिताखिलविष्टपा ।&lt;br&gt;&#xA;पानप्रिया पञ्चशिखा पन्नगोपरिशायिनी ॥ १०५ ॥&lt;br&gt;&#xA;पञ्चमात्रात्मिका पृध्वी पथिका पृथुदोहिनी ।&lt;br&gt;&#xA;पुराणन्यायमीमांसा पाटली पुष्पगन्धिनी ॥ १०६ ॥&lt;br&gt;&#xA;पुण्यप्रजा पारदात्री परमार्गैकगोचरा ।&lt;br&gt;&#xA;प्रवालशोभा पूर्णाशा प्रणवा पल्लवोदरी ॥ १०७ ॥&lt;br&gt;&#xA;फलिनी फलदा फल्गुः फूत्कारी फलकाकृतिः ।&lt;br&gt;&#xA;फणीन्द्रभोगशयना फणिमण्डलमण्डिता ॥ १०८ ॥&lt;br&gt;&#xA;बालबाला बहुमता बालातपनिभांशुका ।&lt;br&gt;&#xA;बलभद्रप्रिया वन्द्या वडवा बुद्धिसंस्तुता ॥ १०९ ॥&lt;br&gt;&#xA;बन्दीदेवी बिलवती बडिशघ्नी बलिप्रिया ।&lt;br&gt;&#xA;बान्धवी बोधिता बुद्धिर्बन्धूककुसुमप्रिया ॥ ११० ॥&lt;br&gt;&#xA;बालभानुप्रभाकारा ब्राह्मी ब्राह्मणदेवता ।&lt;br&gt;&#xA;बृहस्पतिस्तुता वृन्दा वृन्दावनविहारिणी ॥ १११ ॥&lt;br&gt;&#xA;बालाकिनी बिलाहारा बिलवासा बहूदका ।&lt;br&gt;&#xA;बहुनेत्रा बहुपदा बहुकर्णावतंसिका ॥ ११२ ॥&lt;br&gt;&#xA;बहुबाहुयुता बीजरूपिणी बहुरूपिणी ।&lt;br&gt;&#xA;बिन्दुनादकलातीता बिन्दुनादस्वरूपिणी ॥ ११३ ॥&lt;br&gt;&#xA;बद्धगोधाङ्‌गुलित्राणा बदर्याश्रमवासिनी ।&lt;br&gt;&#xA;बृन्दारका बृहत्स्कन्धा बृहती बाणपातिनी ॥ ११४ ॥&lt;br&gt;&#xA;वृन्दाध्यक्षा बहुनुता वनिता बहुविक्रमा ।&lt;br&gt;&#xA;बद्धपद्मासनासीना बिल्वपत्रतलस्थिता ॥ ११५ ॥&lt;br&gt;&#xA;बोधिद्रुमनिजावासा बडिस्था बिन्दुदर्पणा ।&lt;br&gt;&#xA;बाला बाणासनवती वडवानलवेगिनी ॥ ११६ ॥&lt;br&gt;&#xA;ब्रह्माण्डबहिरन्तःस्था ब्रह्मकङ्‌कणसूत्रिणी ।&lt;br&gt;&#xA;भवानी भीषणवती भाविनी भयहारिणी ॥ ११७ ॥&lt;br&gt;&#xA;भद्रकाली भुजङ्‌गाक्षी भारती भारताशया ।&lt;br&gt;&#xA;भैरवी भीषणाकारा भूतिदा भूतिमालिनी ॥ ११८ ॥&lt;br&gt;&#xA;भामिनी भोगनिरता भद्रदा भूरिविक्रमा ।&lt;br&gt;&#xA;भूतवासा भृगुलता भार्गवी भूसुरार्चिता ॥ ११९ ॥&lt;br&gt;&#xA;भागीरथी भोगवती भवनस्था भिषग्वरा ।&lt;br&gt;&#xA;भामिनी भोगिनी भाषा भवानी भूरिदक्षिणा ॥ १२० ॥&lt;br&gt;&#xA;भर्गात्मिका भीमवती भवबन्धविमोचिनी ।&lt;br&gt;&#xA;भजनीया भूतधात्रीरञ्जिता भुवनेश्वरी ॥ १२१ ॥&lt;br&gt;&#xA;भुजङ्‌गवलया भीमा भेरुण्डा भागधेयिनी ।&lt;br&gt;&#xA;माता माया मधुमती मधुजिह्वा मधुप्रिया ॥ १२२ ॥&lt;br&gt;&#xA;महादेवी महाभागा मालिनी मीनलोचना ।&lt;br&gt;&#xA;मायातीता मधुमती मधुमांसा मधुद्रवा ॥ १२३ ॥&lt;br&gt;&#xA;मानवी मधुसम्भूता मिथिलापुरवासिनी ।&lt;br&gt;&#xA;मधुकैटभसंहर्त्री मेदिनी मेघमालिनी ॥ १२४ ॥&lt;br&gt;&#xA;मन्दोदरी महामाया मैथिली मसृणप्रिया ।&lt;br&gt;&#xA;महालक्ष्मीर्महाकाली महाकन्या महेश्वरी ॥ १२५ ॥&lt;br&gt;&#xA;माहेन्द्री मेरुतनया मन्दारकुसुमार्चिता ।&lt;br&gt;&#xA;मञ्जुमञ्जीरचरणा मोक्षदा मञ्जुभाषिणी ॥ १२६ ॥&lt;br&gt;&#xA;मधुरद्राविणी मुद्रा मलया मलयान्विता ।&lt;br&gt;&#xA;मेधा मरकतश्यामा मागधी मेनकात्मजा ॥ १२७ ॥&lt;br&gt;&#xA;महामारी महावीरा महाश्यामा मनुस्तुता ।&lt;br&gt;&#xA;मातृका मिहिराभासा मुकुन्दपदविक्रमा ॥ १२८ ॥&lt;br&gt;&#xA;मूलाधारस्थिता मुग्धा मणिपूरकवासिनी ।&lt;br&gt;&#xA;मृगाक्षी महिषारूढा महिषासुरमर्दिनी ॥ १२९ ॥&lt;br&gt;&#xA;योगासना योगगम्या योगा यौवनकाश्रया ।&lt;br&gt;&#xA;यौवनी युद्धमध्यस्था यमुना युगधारिणी ॥ १३० ॥&lt;br&gt;&#xA;यक्षिणी योगयुक्ता च यक्षराजप्रसूतिनी ।&lt;br&gt;&#xA;यात्रा यानविधानज्ञा यदुवंशसमुद्भवा ॥ १३१ ॥&lt;br&gt;&#xA;यकारादिहकारान्ता याजुषी यज्ञरूपिणी ।&lt;br&gt;&#xA;यामिनी योगनिरता यातुधानभयङ्‌करी ॥ १३२ ॥&lt;br&gt;&#xA;रुक्मिणी रमणी रामा रेवती रेणुका रतिः ।&lt;br&gt;&#xA;रौद्री रौद्रप्रियाकारा राममाता रतिप्रिया ॥ १३३ ॥&lt;br&gt;&#xA;रोहिणी राज्यदा रेवा रमा राजीवलोचना ।&lt;br&gt;&#xA;राकेशी रूपसम्पन्ना रत्नसिंहासनस्थिता ॥ १३४ ॥&lt;br&gt;&#xA;रक्तमाल्याम्बरधरा रक्तगन्धानुलेपना ।&lt;br&gt;&#xA;राजहंससमारूढा रम्भा रक्तबलिप्रिया ॥ १३५ ॥&lt;br&gt;&#xA;रमणीययुगाधारा राजिताखिलभूतला ।&lt;br&gt;&#xA;रुरुचर्मपरीधाना रथिनी रत्नमालिका ॥ १३६ ॥&lt;br&gt;&#xA;रोगेशी रोगशमनी राविणी रोमहर्षिणी ।&lt;br&gt;&#xA;रामचन्द्रपदाक्रान्ता रावणच्छेदकारिणी ॥ १३७ ॥&lt;br&gt;&#xA;रत्नवस्त्रपरिच्छन्ना रथस्था रुक्मभूषणा ।&lt;br&gt;&#xA;लज्जाधिदेवता लोला ललिता लिङ्‌गधारिणी ॥ १३८ ॥&lt;br&gt;&#xA;लक्ष्मीर्लोला लुप्तविषा लोकिनी लोकविश्रुता ।&lt;br&gt;&#xA;लज्जा लम्बोदरी देवी ललना लोकधारिणी ॥ १३९ ॥&lt;br&gt;&#xA;वरदा वन्दिता विद्या वैष्णवी विमलाकृतिः ।&lt;br&gt;&#xA;वाराही विरजा वर्षा वरलक्ष्मीर्विलासिनी ॥ १४० ॥&lt;br&gt;&#xA;विनता व्योममध्यस्था वारिजासनसंस्थिता ।&lt;br&gt;&#xA;वारुणी वेणुसम्भूता वीतिहोत्रा विरूपिणी ॥ १४१ ॥&lt;br&gt;&#xA;वायुमण्डलमध्यस्था विष्णुरूपा विधिप्रिया ।&lt;br&gt;&#xA;विष्णुपत्नी विष्णुमती विशालाक्षी वसुन्धरा ॥ १४२ ॥&lt;br&gt;&#xA;वामदेवप्रिया वेला वज्रिणी वसुदोहिनी ।&lt;br&gt;&#xA;वेदाक्षरपरीताङ्‌गी वाजपेयफलप्रदा ॥ १४३ ॥&lt;br&gt;&#xA;वासवी वामजननी वैकुण्ठनिलया वरा ।&lt;br&gt;&#xA;व्यासप्रिया वर्मधरा वाल्मीकिपरिसेविता ॥ १४४ ॥&lt;br&gt;&#xA;शाकम्भरी शिवा शान्ता शारदा शरणागतिः ।&lt;br&gt;&#xA;शातोदरी शुभाचारा शुम्भासुरविमर्दिनी ॥ १४५ ॥&lt;br&gt;&#xA;शोभावती शिवाकारा शङ्‌करार्धशरीरिणी ।&lt;br&gt;&#xA;शोणा शुभाशया शुभ्रा शिरःसन्धानकारिणी ॥ १४६ ॥&lt;br&gt;&#xA;शरावती शरानन्दा शरज्ज्योत्स्ना शुभानना ।&lt;br&gt;&#xA;शरभा शूलिनी शुद्धा शबरी शुकवाहना ॥ १४७ ॥&lt;br&gt;&#xA;श्रीमती श्रीधरानन्दा श्रवणानन्ददायिनी ।&lt;br&gt;&#xA;शर्वाणी शर्वरीवन्द्या षड्भाषा षड्‌ऋतुप्रिया ॥ १४८ ॥&lt;br&gt;&#xA;षडाधारस्थिता देवी षण्मुखप्रियकारिणी ।&lt;br&gt;&#xA;षडङ्‌गरूपसुमतिसुरासुरनमस्कृता ॥ १४९ ॥&lt;br&gt;&#xA;सरस्वती सदाधारा सर्वमङ्‌गलकारिणी ।&lt;br&gt;&#xA;सामगानप्रिया सूक्ष्मा सावित्री सामसम्भवा ॥ १५० ॥&lt;br&gt;&#xA;सर्वावासा सदानन्दा सुस्तनी सागराम्बरा ।&lt;br&gt;&#xA;सर्वैश्वर्यप्रिया सिद्धिः साधुबन्धुपराक्रमा ॥ १५१ ॥&lt;br&gt;&#xA;सप्तर्षिमण्डलगता सोममण्डलवासिनी ।&lt;br&gt;&#xA;सर्वज्ञा सान्द्रकरुणा समानाधिकवर्जिता ॥ १५२ ॥&lt;br&gt;&#xA;सर्वोत्तुङ्‌गा सङ्‌गहीना सद्‌गुणा सकलेष्टदा ।&lt;br&gt;&#xA;सरघा सूर्यतनया सुकेशी सोमसंहतिः ॥ १५३ ॥&lt;br&gt;&#xA;हिरण्यवर्णा हरिणी ह्रीङ्कारी हंसवाहिनी ।&lt;br&gt;&#xA;क्षौमवस्त्रपरीताङ्‌गी क्षीराब्धितनया क्षमा ॥ १५४ ॥&lt;br&gt;&#xA;गायत्री चैव सावित्री पार्वती च सरस्वती ।&lt;br&gt;&#xA;वेदगर्भा वरारोहा श्रीगायत्री पराम्बिका ॥ १५५ ॥&lt;br&gt;&#xA;इति साहस्रकं नाम्नां गायत्र्याश्चैव नारद ।&lt;br&gt;&#xA;पुण्यदं सर्वपापघ्नं महासम्पत्तिदायकम् ॥ १५६ ॥&lt;br&gt;&#xA;एवं नामानि गायत्र्यास्तोषोत्पत्तिकराणि हि ।&lt;br&gt;&#xA;अष्टम्यां च विशेषेण पठितव्यं द्विजैः सह ॥ १५७ ॥&lt;br&gt;&#xA;जपं कृत्वा होमपूजाध्यानं कृत्वा विशेषतः ।&lt;br&gt;&#xA;यस्मै कस्मै न दातव्यं गायत्र्यास्तु विशेषतः ॥ १५८ ॥&lt;br&gt;&#xA;सुभक्ताय सुशिष्याय वक्तव्यं भूसुराय वै ।&lt;br&gt;&#xA;भ्रष्टेभ्यः साधकेभ्यश्च बान्धवेभ्यो न दर्शयेत् ॥ १५९ ॥&lt;br&gt;&#xA;यद्‌गृहे लिखितं शास्त्रं भयं तस्य न कस्यचित् ।&lt;br&gt;&#xA;चञ्चलापि स्थिरा भूत्वा कमला तत्र तिष्ठति ॥ १६० ॥&lt;br&gt;&#xA;इदं रहस्यं परमं गुह्याद्‌गुह्यतरं महत् ।&lt;br&gt;&#xA;पुण्यप्रदं मनुष्याणां दरिद्राणां निधिप्रदम् ॥ १६१ ॥&lt;br&gt;&#xA;मोक्षप्रदं मुमुक्षूणां कामिनां सर्वकामदम् ।&lt;br&gt;&#xA;रोगाद्वै मुच्यते रोगी बद्धो मुच्येत बन्धनात् ॥ १६२ ॥&lt;br&gt;&#xA;बह्महत्यासुरापानसुवर्णस्तेयिनो नराः ।&lt;br&gt;&#xA;गुरुतल्पगतो वापि पातकान्मुच्यते सकृत् ॥ १६३ ॥&lt;br&gt;&#xA;असत्प्रतिग्रहाच्चैवाभक्ष्यभक्षाद्विशेषतः ।&lt;br&gt;&#xA;पाखण्डानृतमुख्येभ्यः पठनादेव मुच्यते ॥ १६४ ॥&lt;br&gt;&#xA;इदं रहस्यममलं मयोक्तं पद्मजोद्भव ।&lt;br&gt;&#xA;ब्रह्मसायुज्यदं नॄणां सत्यं सत्यं न संशयः ॥ १६५ ॥&lt;/p&gt;</description>
    </item>
    <item>
      <title>०७</title>
      <link>https://vishvAsa.github.io/purANam/shAktam/devI-bhAgavatam/12/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/07/</guid>
      <description>&lt;p&gt;नारद उवाच&lt;br&gt;&#xA;श्रुतं सहस्रनामाख्यं श्रीगायत्र्याः फलप्रदम् ।&lt;br&gt;&#xA;स्तोत्रं महोन्नतिकरं महाभाग्यकरं परम् ॥ १ ॥&lt;br&gt;&#xA;अधुना श्रोतुमिच्छामि दीक्षालक्षणमुत्तमम् ।&lt;br&gt;&#xA;विना येन न सिध्येत देवीमन्त्रेऽधिकारिता ॥ २ ॥&lt;br&gt;&#xA;ब्राह्मणानां क्षत्रियाणां विशां स्त्रीणां तथैव च ।&lt;br&gt;&#xA;सामान्यविधिना सर्वं विस्तरेण वद प्रभो ॥ ३ ॥&lt;br&gt;&#xA;श्रीनारायण उवाच&lt;br&gt;&#xA;शृणु दीक्षां प्रवक्ष्यामि शिष्याणां भावितात्मनाम् ।&lt;br&gt;&#xA;देवाग्निगुरुपूजादावधिकारो यया भवेत् ॥ ४ ॥&lt;br&gt;&#xA;दिव्यं ज्ञानं हि या दद्यात्कुर्यात्पापक्षयं तु या ।&lt;br&gt;&#xA;सैव दीक्षेति सम्प्रोक्ता वेदतन्त्रविशारदैः ॥ ५ ॥&lt;br&gt;&#xA;अवश्यं सा तु कर्तव्या यतो बहुफला मता ।&lt;br&gt;&#xA;गुरुशिष्यावुभावत्राप्यतिशुद्धावपेक्षितौ ॥ ६ ॥&lt;br&gt;&#xA;गुरुस्तु विधिवत्प्रातः कृत्यं सर्वं विधाय च ।&lt;br&gt;&#xA;स्नानसन्ध्यादिकं सर्वं यथाविधि विधाय च ॥ ७ ॥&lt;br&gt;&#xA;कमण्डलुकरो मौनी गृहं यायात्सरित्तटात् ।&lt;br&gt;&#xA;यागमण्डपमासाद्य विशेत्तत्रासने वरे ॥ ८ ॥&lt;br&gt;&#xA;आचम्य प्राणानायम्य गन्धपुष्पविमिश्रितम् ।&lt;br&gt;&#xA;सप्तवारास्त्रमन्त्रेण जप्तं वारि सुसाधयेत् ॥ ९ ॥&lt;br&gt;&#xA;वारिणा तेन मतिमानस्त्रमन्त्रं समुच्चरन् ।&lt;br&gt;&#xA;प्रोक्षयेद्‌द्वारमखिलं ततः पूजां समाचरेत् ॥ १० ॥&lt;br&gt;&#xA;ऊर्ध्वोदुम्बरके देवं गणनाथं तथा श्रियम् ।&lt;br&gt;&#xA;सरस्वतीं नाममन्त्रैः पूजयेद्‌गन्धपुष्पकैः ॥ ११ ॥&lt;br&gt;&#xA;द्वारदक्षिणशाखायां गङ्‌गां विघ्नेशमर्चयेत् ।&lt;br&gt;&#xA;द्वारस्य वामशाखायां क्षेत्रपालं च सूर्यजाम् ॥ १२ ॥&lt;br&gt;&#xA;देहल्यां पूजयेदस्त्रदेवतामस्त्रमन्त्रतः ।&lt;br&gt;&#xA;सर्वं देवीमयं दृश्यमिति सञ्चिन्त्य सर्वतः ॥ १३ ॥&lt;br&gt;&#xA;दिव्यानुत्सारयेद्विघ्नानस्त्रमन्त्रजपेन तु ।&lt;br&gt;&#xA;अन्तरिक्षगतान्विघ्नान्पादघातैस्तु भूमिगान् ॥ १४&lt;br&gt;&#xA;वामशाखां स्मृशन्पश्चात्प्रविशेद्दक्षिणाङ्‌घ्रिणा ।&lt;br&gt;&#xA;प्रविश्य कुम्भं संस्थाप्य सामान्यार्घ्यं विधाय च ॥ १५ ॥&lt;br&gt;&#xA;तेन चार्घ्यजलेनापि नैर्ऋत्यां दिशि पूजयेत् ।&lt;br&gt;&#xA;वास्तुनाथं पद्मयोनिं गन्धपुष्पाक्षतादिभिः ॥ १६ ॥&lt;br&gt;&#xA;ततः कुर्यात्पञ्चगव्यं तेन चार्घ्योदकेन च ।&lt;br&gt;&#xA;तोरणस्तम्भपर्यन्तं प्रोक्षयेन्मण्डपं गुरुः ॥ १७ ॥&lt;br&gt;&#xA;सर्वं देवीमयं चेदं भावयेन्मनसा किल ।&lt;br&gt;&#xA;मूलमन्त्रं जपन्भक्त्या प्रोक्षणं स्याच्छरणुना ॥ १८ ॥&lt;br&gt;&#xA;शरमन्त्रं समुच्चार्य ताडयेन्मण्डपक्षमाम् ।&lt;br&gt;&#xA;हुम्मन्त्रं तु समुच्चार्य कुर्यादभ्युक्षणं ततः ॥ १९ ॥&lt;br&gt;&#xA;धूपयेदन्तरं धूपैर्विकिरान् विकिरेत्ततः ।&lt;br&gt;&#xA;मार्जयेत्तांस्तु मार्जन्या कुशनिर्मितया पुनः ॥ २० ॥&lt;br&gt;&#xA;ईशानदिशि तत्पुञ्जं कृत्वा संस्थापयेन्मुने ।&lt;br&gt;&#xA;पुण्याहवाचनं कृत्वा दीनानाथांश्च तोषयेत् ॥ २१ ॥&lt;br&gt;&#xA;विशेन्मृद्वासने पश्चान्नमस्कृत्य गुरुं निजम् ।&lt;br&gt;&#xA;प्राङ्‌मुखो विधिवद्ध्यात्वा देयमन्त्रस्य देवताम् ॥ २२ ॥&lt;br&gt;&#xA;भूतशुद्ध्यादिकं कृत्वा पूर्वोक्तेनैव वर्त्मना ।&lt;br&gt;&#xA;ऋष्यादिन्यासकं कुर्याद्देयमन्त्रस्य वै मुने ॥ २३ ॥&lt;br&gt;&#xA;न्यसेन्मुनिं तु शिरसि मुखे छन्दः समीरितम् ।&lt;br&gt;&#xA;देवतां हृदयाम्भोजे गुह्ये बीजं तु पादयोः ॥ २४ ॥&lt;br&gt;&#xA;शक्तिं विन्यस्य पश्चात्तु तालत्रयरवात्ततः ।&lt;br&gt;&#xA;दिग्बन्धं कारयेत्पश्चाच्छोटिकाभिस्त्रिभिर्नरः ॥ २५ ॥&lt;br&gt;&#xA;प्राणायामं ततः कृत्वा मूलमन्त्रमनुस्मरन् ।&lt;br&gt;&#xA;मातृकां विन्यसेद्देहे तत्प्रकारस्तथोच्यते ॥ २६ ॥&lt;br&gt;&#xA;ॐ अं नम इति प्रोच्य न्यसेच्छिरसि मन्त्रवित् ।&lt;br&gt;&#xA;एवमेव तु सर्वेषु न्यसेक्त्यानेषु वै मुने ॥ २७ ॥&lt;br&gt;&#xA;मूलमन्त्रं षडङ्‌गं च न्यसेदङ्‌गेषु सत्तमः ।&lt;br&gt;&#xA;अङ्‌गुष्ठादिष्वङ्‌गुलीषु हृदयादिषु च क्रमात् ॥ २८ ॥&lt;br&gt;&#xA;नमः स्वाहावषड्युक्तैर्हुंवौषट्फट्पदान्वितैः ।&lt;br&gt;&#xA;प्रणवादियुतैर्मन्त्रैः षड्‌भिरेव षडङ्‌गकम् ॥ २९ ॥&lt;br&gt;&#xA;वर्णन्यासादिकं पश्चान्मूलमन्त्रस्य योजयेत् ।&lt;br&gt;&#xA;स्थानेषु तत्तत्कल्पोक्तेष्विति न्यासविधिः स्मृतः ॥ ३० ॥&lt;br&gt;&#xA;ततो निजे शरीरेऽस्मिंश्चिन्तयेदासनं शुभम् ।&lt;br&gt;&#xA;दक्षांसे च न्यसेद्धर्मं वामांसे ज्ञानमेव च ॥ ३१ ॥&lt;br&gt;&#xA;वामोरौ चापि वैराग्यं दक्षोरावथ विन्यसेत् ।&lt;br&gt;&#xA;ऐश्वर्यं मुखदेशे तु मुने ध्यायेदधर्मकम् ॥ ३२ ॥&lt;br&gt;&#xA;वामपार्श्वे नाभिदेशे दक्षपार्श्वे तथा पुनः ।&lt;br&gt;&#xA;नञादीश्चापि ज्ञानादीन्पूर्वोक्तानेव विन्यसेत् ॥ ३३ ॥&lt;br&gt;&#xA;पादा धर्मादयः प्रोक्ताः पीठस्य मुनिसत्तम ।&lt;br&gt;&#xA;अधर्माद्यास्तु गात्राणि स्मृतानि मुनिपुङ्‌गवैः ॥ ३४ ॥&lt;br&gt;&#xA;मध्येऽनन्तं हृदि स्थाने न्यसेन्मृद्वासने स्थले ।&lt;br&gt;&#xA;प्रपञ्चपद्मं विमलं तस्मिन्सूर्येन्दुपावकान् ॥ ३५ ॥&lt;br&gt;&#xA;न्यसेत्कलायुतान्मन्त्री सङ्क्षेपात्ता वदाम्यहम् ।&lt;br&gt;&#xA;सूर्यस्य द्वादश कलास्ता इन्दोः षोडश स्मृताः ॥ ३६ ॥&lt;br&gt;&#xA;दश वह्नेः कलाः प्रोक्तास्ताभिर्युक्तांस्तु तान्स्मरेत् ।&lt;br&gt;&#xA;सत्त्वं रजस्तमश्चैव न्यसेत्तेषामथोपरि ॥ ३७ ॥&lt;br&gt;&#xA;आत्मानमन्तरात्मानं परमात्मानमेव च ।&lt;br&gt;&#xA;ज्ञानात्मानं न्यसेद्विद्वानित्थं पीठस्य कल्पना ॥ ३८ ॥&lt;br&gt;&#xA;अमुकासनाय नम इति मन्त्रेण साधकः ।&lt;br&gt;&#xA;आसनं पूजयित्वा तु तस्मिन्ध्यायेत्पराम्बिकाम् ॥ ३९ ॥&lt;br&gt;&#xA;कल्पोक्तविधिना मन्त्री देयमन्त्रस्य देवताम् ।&lt;br&gt;&#xA;मानसैरुपचारैश्च पूजयेत्तां यथाविधि ॥ ४० ॥&lt;br&gt;&#xA;मुद्राः प्रदर्शयेद्विद्वान्कल्पोक्ता मोदकारिकाः ।&lt;br&gt;&#xA;याभिर्विरचिताभिस्तु मोदो देव्यास्तु जायते ॥ ४१ ॥&lt;br&gt;&#xA;श्रीनारायण उवाच&lt;br&gt;&#xA;ततः स्ववामभागाग्रे षट्कोणोपरि वर्तुलम् ।&lt;br&gt;&#xA;चतुरस्रयुतं सम्यङ्‌मध्ये मण्डलमालिखेत् ॥ ४२ ॥&lt;br&gt;&#xA;मध्ये त्रिकोणं संलिख्य शङ्‌खमुद्रां प्रदर्शयेत् ।&lt;br&gt;&#xA;षडङ्‌गानि च षट्कोणेष्वर्चयेत्कुसुमादिभिः ॥ ४३ ॥&lt;br&gt;&#xA;अग्न्यादिषु तु कोणेषु षडङ्‌गार्चनमाचरेत् ।&lt;br&gt;&#xA;आधारपात्रमादाय शङ्‌खस्य मुनिसत्तम ॥ ४४ ॥&lt;br&gt;&#xA;अस्त्रमन्त्रेण सम्प्रोक्ष्य स्थापयेत्तत्र मण्डले ।&lt;br&gt;&#xA;मं वह्निमण्डलायोक्त्वा ततो दशकलात्मने ॥ ४५ ॥&lt;br&gt;&#xA;अमुकदेव्या अर्घ्यपात्रस्थानाय नम इत्यपि ।&lt;br&gt;&#xA;मन्त्रोऽयमुक्तः शङ्‌खस्याप्याधारस्थापने बुधैः ॥ ४६ ॥&lt;br&gt;&#xA;आधारे पूर्वमारभ्य प्रदक्षिणक्रमेण तु ।&lt;br&gt;&#xA;दश वह्निकलाः पूज्या वह्निमण्डलसंस्थिताः ॥ ४७ ॥&lt;br&gt;&#xA;ततो वै मूलमन्त्रेण प्रोक्षितं शङ्‌खमुत्तमम् ।&lt;br&gt;&#xA;स्थापयेत्तत्र चाधारे मूलमन्त्रमनुस्मरन् ॥ ४८ ॥&lt;br&gt;&#xA;अं सूर्यमण्डलायोक्त्वा द्वादशान्ते कलात्मने ।&lt;br&gt;&#xA;अमुकदेव्यर्घ्यपात्राय नम इत्युच्चरेत्ततः ॥ ४९ ॥&lt;br&gt;&#xA;शं शङ्‌खाय पदं प्रोच्य नम इत्येतदुच्चरेत् ।&lt;br&gt;&#xA;प्रोक्षयेत्तेन तं शङ्‌खं तस्मिन्द्वादश पूजयेत् ॥ ५० ॥&lt;br&gt;&#xA;सूर्यस्य द्वादश कलास्तपन्याद्या यथाक्रमम् ।&lt;br&gt;&#xA;विलोममातृकां प्रोच्य मूलमन्त्रं विलोमकम् ॥ ५१ ॥&lt;br&gt;&#xA;जलैरापूरयेच्छङ्‌खं तत्र चेन्दोः कलां न्यसेत् ।&lt;br&gt;&#xA;ॐ सोममण्डलायोक्त्वान्ते षोडशकलात्मने ॥ ५२ ॥&lt;br&gt;&#xA;अमुकार्घ्यामृतायेति हृन्मन्त्रान्तो मनुः स्मृतः ।&lt;br&gt;&#xA;पूजयेन्मनुना तेन जलं तु सृणिमुद्रया ॥ ५३ ॥&lt;br&gt;&#xA;तीर्थान्यावाह्य तत्रैवाप्यष्टकृत्वो जपेन्मनुम् ।&lt;br&gt;&#xA;षडङ्‌गानि जले न्यस्य हृदा सम्पूजयेदपः ॥ ५४ ॥&lt;br&gt;&#xA;अष्टकृत्वो जपेन्मूलं छादयेन्मत्स्यमुद्रया ।&lt;br&gt;&#xA;ततो दक्षिणदिग्भागे शङ्‌खस्य प्रोक्षणीं न्यसेत् ॥ ५५ ॥&lt;br&gt;&#xA;शङ्‌खाम्बु किञ्चिन्निक्षिप्य प्रोक्षयेत्तेन सर्वतः ।&lt;br&gt;&#xA;पूजाद्रव्यं निजात्मानं विशुद्धं भावयेत्ततः ॥ ५६ ॥&lt;br&gt;&#xA;श्रीनारायणाय उवाच&lt;br&gt;&#xA;ततः स्वपुरतो वेद्यां सर्वतोभद्रमण्डलम् ।&lt;br&gt;&#xA;संलिख्य कर्णिकामध्यं पूरयेच्छालितण्डुलैः ॥ ५७ ॥&lt;br&gt;&#xA;आस्तीर्य दर्भांस्तत्रैव न्यसेत्कूर्चं सलक्षणम् ।&lt;br&gt;&#xA;आधारशक्तिमारभ्य पीठमन्वन्तमर्चयेत् ॥ ५८ ॥&lt;br&gt;&#xA;निर्व्रणं कुम्भमादायाप्यस्त्राद्‌भिः क्षालितान्तरम् ।&lt;br&gt;&#xA;तन्तुना वेष्टयेत्तं तु त्रिगुणेनारुणेन च ॥ ५९ ॥&lt;br&gt;&#xA;नवरत्नोदरं कूर्चयुतं गन्धादिपूजितम् ।&lt;br&gt;&#xA;स्थापयेत्तत्र पीठे तु तारमन्त्रेण देशिकः ॥ ६० ॥&lt;br&gt;&#xA;ऐक्यं कुम्भस्य पीठस्य भावयेत्पूरयेत्ततः ।&lt;br&gt;&#xA;मातृकां प्रतिलोमेन जपंस्तीर्थोदकैर्मुने ॥ ६१ ॥&lt;br&gt;&#xA;मूलमन्त्रं च सञ्जप्य पूरयेद्‌देवताधिया ।&lt;br&gt;&#xA;अश्वत्थपनसाम्राणां कोमलैर्नवपल्लवैः ॥ ६२ ॥&lt;br&gt;&#xA;छादयेत्कुम्भवदनं चषकं सफलाक्षतम् ।&lt;br&gt;&#xA;संस्थापयेत मतिमान् वस्त्रयुग्मेन वेष्टयेत् ॥ ६३ ॥&lt;br&gt;&#xA;प्राणस्थापनमन्त्रेण प्राणस्थापनमाचरेत् ।&lt;br&gt;&#xA;आवाहनादिमुद्राभिर्मोदयेद्देवतां पराम् ॥ ६४ ॥&lt;br&gt;&#xA;ध्यायेत्तां परमेशानीं कल्पोक्तेन प्रकारतः ।&lt;br&gt;&#xA;स्वागतं कुशलप्रश्नं देव्या अग्रे समुच्चरेत् ॥ ६५ ॥&lt;br&gt;&#xA;पाद्यं दद्यात्ततोऽप्यर्घ्यं ततश्चाचमनीयकम् ।&lt;br&gt;&#xA;मधुपर्कं च साभ्यङ्‌गं देव्यै स्नानं निवेदयेत् ॥ ६६ ॥&lt;br&gt;&#xA;वाससी च ततो दद्याद्‌रक्ते क्षौमे सुनिर्मले ।&lt;br&gt;&#xA;नानामणिगणाकीर्णानाकल्पान्कल्पयेत्ततः ॥ ६७ ॥&lt;br&gt;&#xA;मनुना पुटितैर्वर्णैर्मातृकाया विधानतः ।&lt;br&gt;&#xA;देव्या अङ्‌गेषु विन्यस्य चन्दनाद्यैः समर्चयेत् ॥ ६८ ॥&lt;br&gt;&#xA;गन्धः कालागुरुभवः कर्पूरेण समन्वितः ।&lt;br&gt;&#xA;काश्मीरं चन्दनं चापि कस्तूरीसहितं मुने ॥ ६९ ॥&lt;br&gt;&#xA;कुन्दपुष्पादिपुष्पाणि परदेव्यै समर्पयेत् ।&lt;br&gt;&#xA;धूपोऽगुरुपुरुव्रातोशीरचन्दनशर्कराः ॥ ७० ॥&lt;br&gt;&#xA;मधुमिश्राः स्मृता देव्याः प्रिया धूपात्मना सदा ।&lt;br&gt;&#xA;दीपाननेकान्दत्त्वाथ नैवेद्यं दर्शयेत्सुधीः ॥ ७१ ॥&lt;br&gt;&#xA;प्रतिद्रव्यं जलं दद्यात्प्रोक्षणीस्थं न चान्यथा ।&lt;br&gt;&#xA;ततः कुर्यादङ्‌गपूजां कल्पोक्तावरणानि च ॥ ७२ ॥&lt;br&gt;&#xA;साङ्‌गां देवीमथाभ्यर्च्य वैश्वदेवं ततश्चरेत् ।&lt;br&gt;&#xA;दक्षिणे स्थण्डिलं कृत्वा तत्राधाय हुताशनम् ॥ ७३ ॥&lt;br&gt;&#xA;मूर्तिस्थां देवतां तत्रावाह्य सम्पूज्य च क्रमात् ।&lt;br&gt;&#xA;तारव्याहृतिभिर्हुत्वा मूलमन्त्रेण वै ततः ॥ ७४ ॥&lt;br&gt;&#xA;पञ्चविंशतिवारं तु पायसेन ससर्पिषा ।&lt;br&gt;&#xA;हुनेत्पश्चाद्व्याहृतिभिः पुनश्च जुहुयान्मुने ॥ ७५ ॥&lt;br&gt;&#xA;गन्धाद्यैरर्चयित्वा च देवीं पीठे तु योजयेत् ।&lt;br&gt;&#xA;वह्निं विसृज्य हविषा परितो विकिरेद्‌बलिम् ॥ ७६ ॥&lt;br&gt;&#xA;देवतायाः पार्षदेभ्यो गन्धपुष्पादिसंयुतान् ।&lt;br&gt;&#xA;पञ्चोपचारान्दत्त्वाथ ताम्बूलं छत्रचामरे ॥ ७७ ॥&lt;br&gt;&#xA;दद्याद्देव्यै ततो मन्त्रं सहस्रावृत्तितो जपेत् ।&lt;br&gt;&#xA;जपं समर्प्य चैशान्यां विकिरे दिशि संस्थिते ॥ ७८ ॥&#xA;कर्करीं स्थापयेत्तस्यां दुर्गामावाह्य पूजयेत् ।&lt;br&gt;&#xA;रक्ष रक्षेति चोच्चार्य नालमुक्तेन वारिणा ॥ ७९ ॥&lt;br&gt;&#xA;अस्त्रमन्त्रं जपन्देशं सेचयेत्तु प्रदक्षिणम् ।&lt;br&gt;&#xA;कर्करीं स्थापयेत्स्थाने पूजयेच्चास्त्रदेवताम् ॥ ८० ॥&lt;br&gt;&#xA;पश्चाद्‌गुरुस्तु शिष्येण सह भुञ्जीत वाग्यतः ।&lt;br&gt;&#xA;तस्यां रात्रौ तु तद्वेद्यां निद्रां कुर्यात्प्रयत्नतः ॥ ८१ ॥&lt;br&gt;&#xA;श्रीनारायण उवाच&lt;br&gt;&#xA;ततः कुण्डस्य संस्कारं स्थण्डिलस्य च वा मुने ।&lt;br&gt;&#xA;प्रवक्ष्यामि समासेन यथाविधि विधानतः ॥ ८२ ॥&lt;br&gt;&#xA;मूलमन्त्रं समुच्चार्य वीक्षयेदस्त्रमन्त्रतः ।&lt;br&gt;&#xA;प्रोक्षयेत्ताडनं कुर्यात्तेनैव कवचेन तु ॥ ८३ ॥&lt;br&gt;&#xA;अभ्युक्षणं समुद्दिष्टं तिस्रस्तिस्रस्ततः परम् ।&lt;br&gt;&#xA;प्रागग्रा उदगग्राश्च लिखेल्लेखाः समन्ततः ॥ ८४ ॥&lt;br&gt;&#xA;प्रणवेन समभ्युक्ष्य पीठं देव्याः समर्चयेत् ।&lt;br&gt;&#xA;आधारशक्तिमारभ्य पीठमन्त्रावसानकम् ॥ ८५ ॥&lt;br&gt;&#xA;तस्मिन्पीठे समावाह्य शिवौ परमकारणौ ।&lt;br&gt;&#xA;गन्धाद्यैरुपचारैश्च पूजयेत्तौ समाहितः ॥ ८६ ॥&lt;br&gt;&#xA;देवीं ध्यायेदृतुस्नातां संसक्तां शङ्‌करेण तु ।&lt;br&gt;&#xA;कामातुरां तयोः क्रीडां किञ्चित्कालं विभावयेत् ॥ ८७ ॥&lt;br&gt;&#xA;अथ वह्निं समादाय पात्रेण पुरतो न्यसेत् ।&lt;br&gt;&#xA;क्रव्यादांशं परित्यज्य पूर्वोक्तैर्वीक्षणादिभिः ॥ ८८ ॥&lt;br&gt;&#xA;संस्कृत्य वह्निं रं बीजमुच्चार्य तदनन्तरम् ।&lt;br&gt;&#xA;चैतन्यं योजयेत्तस्मिन्प्रणवेनाभिमन्त्रयेत् ॥ ८९ ॥&lt;br&gt;&#xA;सप्तवारं ततो धेनुमुद्रां सन्दर्शयेद्‌गुरुः ।&lt;br&gt;&#xA;शरेण रक्षितं कृत्वा तनुत्रेणावगुण्ठयेत् ॥ ९० ॥&lt;br&gt;&#xA;अर्चितं त्रिः परिभ्राम्य प्रादक्षिण्येन सत्तमः ।&lt;br&gt;&#xA;कुण्डोपरि जपंस्तारं जानुस्पृष्टमहीतलः ॥ ९१ ॥&lt;br&gt;&#xA;शिवबीजधिया देव्या योनौ वह्निं विनिक्षिपेत् ।&lt;br&gt;&#xA;आचामयेत्ततो देवं देवीं च जगदम्बिकाम् ॥ ९२ ॥&lt;br&gt;&#xA;चित्पिङ्‌गल हनदहपचयुग्मं ततः परम् ।&lt;br&gt;&#xA;सर्वज्ञाज्ञापय स्वाहा मन्त्रोऽयं वह्निदीपने ॥ ९३ ॥&lt;br&gt;&#xA;अग्निं प्रज्वलितं वन्दे जातवेदं हुताशनम् ।&lt;br&gt;&#xA;सुवर्णवर्णममलं समिद्धं विश्वतोमुखम् ॥ ९४ ॥&lt;br&gt;&#xA;मन्त्रेणानेन तं वह्निं स्तुवीत परमादरात् ।&lt;br&gt;&#xA;ततो न्यसेद्वह्निमन्त्रं षडङ्‌गं देशिकोत्तमः ॥ ९५ ॥&lt;br&gt;&#xA;सहस्रार्चिः स्वस्तिपूर्ण उत्तिष्ठपुरुषः स्मृतः ।&lt;br&gt;&#xA;धूमव्यापी सप्तजिह्वो धनुर्धर इति क्रमात् ॥ ९६ ॥&lt;br&gt;&#xA;जातियुक्ताः षडङ्‌गाः स्युः पूर्वस्थानेषु विन्यसेत् ।&lt;br&gt;&#xA;ध्यायेद्वह्निं हेमवर्णं त्रिनेत्रं पद्मसंस्थितम् ॥ ९७ ॥&lt;br&gt;&#xA;इष्टशक्तिस्वस्तिकाभीर्धारकं मङ्‌गलं परम् ।&lt;br&gt;&#xA;परिषिञ्चेत्ततः कुण्डं मेखलोपरि मन्त्रवित् ॥ ९८ ॥&lt;br&gt;&#xA;दर्भैः परिस्तरेत्पश्चात्परिधीन्विन्यसेदथ ।&lt;br&gt;&#xA;त्रिकोणवृत्तषट्कोणं साष्टपत्रं सभूपुरम् ॥ ९९ ॥&lt;br&gt;&#xA;यन्त्रं विभावयेद्वह्नेः पूर्वं वा संलिखेदथ ।&lt;br&gt;&#xA;तन्मध्ये पूजयेद्वह्निं मन्त्रेणानेन वै मुने ॥ १०० ॥&lt;br&gt;&#xA;वैश्वानर ततो जातवेदः पश्चादिहावह ।&lt;br&gt;&#xA;लोहिताक्षपदं प्रोक्त्वा सर्वकर्माणि साधय ॥ १०१ ॥&lt;br&gt;&#xA;वह्निजायान्तको मन्त्रस्तेन वह्निं तु पूजयेत् ।&lt;br&gt;&#xA;मध्ये षट्स्वपि कोणेषु हिरण्या गगना तथा ॥ १०२ ॥&lt;br&gt;&#xA;रक्ता कृष्णा सुप्रभा च बहुरूपातिरक्तिका ।&lt;br&gt;&#xA;पूजयेत्सप्तजिह्वास्ताः केसरेष्वङ्‌गपूजनम् ॥ १०३ ॥&lt;br&gt;&#xA;दलेषु पूजयेन्मूर्तीः शक्तिस्वस्तिकधारिणी ।&lt;br&gt;&#xA;जातवेदाः सप्तजिह्वो हव्यवाहन एव च ॥ १०४ ॥&lt;br&gt;&#xA;अश्वोदरजसञ्ज्ञोऽन्यः पुनर्वैश्वानराह्वयः ।&lt;br&gt;&#xA;कौमारतेजाः स्याद्विश्वमुखो देवमुखः स्मृतः ॥ १०५ ॥&lt;br&gt;&#xA;ताराग्नये पदाद्याः स्युर्नत्यन्ता वह्निमूर्तयः ।&lt;br&gt;&#xA;लोकपालांश्चतुर्दिक्षु वज्राद्यायुधसंयुतान् ॥ १०६ ॥&lt;br&gt;&#xA;श्रीनारायण उवाच&lt;br&gt;&#xA;ततः स्रुक्स्रुवसंस्कारावाज्यसंस्कार एव च ।&lt;br&gt;&#xA;कृत्वा होमं ततः कुर्यात्स्रुवेणादाय वै घृतम् ॥ १०७ ॥&lt;br&gt;&#xA;दक्षिणाद्‌घृतभागात्तु वह्नेर्दक्षिणलोचने ।&lt;br&gt;&#xA;जुहुयादग्नये स्वाहेत्येवं वै वामतोऽन्यतः ॥ १०८ ॥&lt;br&gt;&#xA;सोमाय स्वाहेति मध्याद्‌घृतमादाय सत्तम ।&lt;br&gt;&#xA;अग्नीषोमाभ्यां स्वाहेति मध्यनेत्रे हुनेत्ततः ॥ १०९ ॥&lt;br&gt;&#xA;पुनर्दक्षिणभागात्तु घृतमादाय वै मुखे ।&lt;br&gt;&#xA;अग्नये स्विष्टकृत्स्वाहेत्यनेनैव हुनेत्ततः ॥ ११० ॥&lt;br&gt;&#xA;सताराभिर्व्याहृतिभिर्जुहुयादथ साधकः ।&lt;br&gt;&#xA;जुहुयादग्निमन्त्रेण त्रिवारं तु ततः परम् ॥ १११ ॥&lt;br&gt;&#xA;ततस्तु प्रणवेनैवाप्यष्टावष्टौ घृताहुतीः ।&lt;br&gt;&#xA;गर्भाधानादिसंस्कारकृते तु जुहुयान्मुने ॥ ११२ ॥&lt;br&gt;&#xA;गर्भाधानं पुंसवनं सीमन्तोन्नयनं ततः ।&lt;br&gt;&#xA;जातकर्म नामकर्माप्युपनिष्क्रमणं तथा ॥ ११३ ॥&lt;br&gt;&#xA;अन्नाशनं तथा चूडा व्रतबन्धस्तथैव च ।&lt;br&gt;&#xA;महानाम्न्यं व्रतं पश्चात्तथौपनिषदं व्रतम् ॥ ११४ ॥&lt;br&gt;&#xA;गोदानोद्वाहकौ प्रोक्ताः संस्काराः श्रुतिचोदिताः ।&lt;br&gt;&#xA;ततः शिवं पार्वतीं च पूजयित्वा विसर्जयेत् ॥ ११५ ॥&lt;br&gt;&#xA;जुहुयात्पञ्च समिधो वह्निमुद्दिश्य साधकः ।&lt;br&gt;&#xA;पश्चादावरणानां चाप्येकैकामाहुतिं हुनेत् ॥ ११६ ॥&lt;br&gt;&#xA;घृतं स्रुचि समादाय चतुर्वारं स्रुवेण च ।&lt;br&gt;&#xA;पिधाय तां तु तेनैव मुने तिष्ठन्निजासने ॥ ११७ ॥&lt;br&gt;&#xA;वौषडन्तेन मनुना वह्नेस्तु जुहुयात्ततः ।&lt;br&gt;&#xA;महागणेशमन्त्रेण जुहुयादाहुतीर्दश ॥ ११८ ॥&lt;br&gt;&#xA;वह्नौ पीठं समभ्यर्च्य देयमन्त्रस्य देवताम् ।&lt;br&gt;&#xA;वह्नौ ध्यात्वा तु तद्वक्त्रे पञ्चविंशतिसङ्ख्यया ॥ ११९ ॥&lt;br&gt;&#xA;मूलमन्त्रेण जुहुयाद्वक्त्रैकीकरणाय च ।&lt;br&gt;&#xA;वह्निदेवतयोरैक्यं भावयन्नात्मना सह ॥ १२० ॥&lt;br&gt;&#xA;एकीभूतं भावयेत्तु ततस्तु साधकोत्तमः ।&lt;br&gt;&#xA;षडङ्‌गं देवतानां च जुहुयादाहुतीः पृथक् ॥ १२१ ॥&lt;br&gt;&#xA;एकादशैव जुहुयादाहुतीर्मुनिसत्तम ।&lt;br&gt;&#xA;एतेन नाडीसन्धानं वह्निदेवतयोर्मुने ॥ १२२ ॥&lt;br&gt;&#xA;एकैकक्रमयोगेनाप्यावृत्तीनां तथैव च ।&lt;br&gt;&#xA;एकैकक्रमयोगेन घृतेन जुहुयान्मुने ॥ १२३ ॥&lt;br&gt;&#xA;ततः कल्पोक्तद्रव्यैस्तु जुहुयादथवा तिलैः ।&lt;br&gt;&#xA;देवतामूलमन्त्रेण गजान्तकसहस्रकम् ॥ १२४ ॥&lt;br&gt;&#xA;एवं हुत्वा ततो देवीं सन्तुष्टां भावयेन्मुने ।&lt;br&gt;&#xA;तथैवावृतिदेवीश्च वह्न्याद्या देवता अपि ॥ १२५ ॥&lt;br&gt;&#xA;ततः शिष्यं च सुस्नातं कृतसम्यादिकक्रियम् ।&lt;br&gt;&#xA;वस्त्रद्वययुतं स्वर्णाभरणेन समन्वितम् ॥ १२६ ॥&lt;br&gt;&#xA;कमण्डलुकरं शुद्धं कुण्डस्यान्तिकमानयेत् ।&lt;br&gt;&#xA;नमस्कृत्य ततः शिष्यो गुरूनथ सभासदः ॥ १२७ ॥&lt;br&gt;&#xA;कुलदेवं नमस्कृत्य विशेत्तत्राथ विष्टरे ।&lt;br&gt;&#xA;गुरुस्ततस्तु तं शिष्यं कृपादृष्ट्या विलोकयेत् ॥ १२८ ॥&lt;br&gt;&#xA;तच्चैतन्यं निजे देहे भावयेत्सङ्‌गतं त्विति ।&lt;br&gt;&#xA;ततः शिष्यतनुस्थानामध्वनां परिशोधनम् ॥ १२९ ॥&lt;br&gt;&#xA;कुर्यात्तु होमतो विद्वान्दिव्यदृष्ट्यवलोकनात् ।&lt;br&gt;&#xA;येन जायेत शुद्धात्मा योग्यो देवाद्यनुग्रहे ॥ १३० ॥&lt;br&gt;&#xA;श्रीनारायण उवाच&lt;br&gt;&#xA;तनौ ध्यायेत्तु शिष्यस्य षडध्वनः कमेण तु ।&lt;br&gt;&#xA;पादयोस्तु कलाध्वानमन्धौ तत्त्वाध्वकं पुनः ॥ १३१ ॥&lt;br&gt;&#xA;नाभौ तु भुवनाध्वानं वर्णाध्वानं तथा हृदि ।&lt;br&gt;&#xA;पदाध्वानं तथा भाले मन्त्राध्वानं तु मूर्धनि ॥ १३२ ॥&lt;br&gt;&#xA;शिष्यं स्पृशंस्तु कूर्चेन तिलैराज्यपरिप्लुतैः ।&lt;br&gt;&#xA;शोधयाम्यमुमध्वानं स्वाहेति मनुमुच्चरन् ॥ १३३ ॥&lt;br&gt;&#xA;ताराढ्यं जुहुयादष्टवारं प्रत्यध्वमेव हि ।&lt;br&gt;&#xA;षडध्वनस्ततस्तांस्तु लीनान् ब्रह्मणि भावयेत् ॥ १३४ ॥&lt;br&gt;&#xA;पुनरुत्पादयेत्तस्मात्सृष्टिमार्गेण वै गुरुः ।&lt;br&gt;&#xA;आत्मस्थितं तच्चैतन्यं पुनः शिष्ये तु योजयेत् ॥ १३५ ॥&lt;br&gt;&#xA;पूर्णाहुतिं ततो हुत्वा देवतां कलशे नयेत् ।&lt;br&gt;&#xA;पुनर्व्याहृतिभिर्हुत्वा वह्नेरङ्‌गाहुतीस्तथा ॥ १३६ ॥&lt;br&gt;&#xA;एकैकशो गुरुर्दत्त्वा विसृजेद्वह्निमात्मनि ।&lt;br&gt;&#xA;ततः शिष्यस्य नेत्रे तु बध्नीयाद्वाससा गुरुः ॥ १३७ ॥&lt;br&gt;&#xA;नेत्रमन्त्रेण तं शिष्यं कुण्डतो मण्डलं नयेत् ।&lt;br&gt;&#xA;पुष्पाञ्जलिं मुख्यदेव्यां कारयेच्छिष्यहस्ततः ॥ १३८ ॥&lt;br&gt;&#xA;नेत्रबन्धं निराकृत्य वेशयेत्कुशविष्टरे ।&lt;br&gt;&#xA;भूतशुद्धिं शिष्यदेहे कुर्यात्प्रोक्तेन वर्त्मना ॥ १३९ ॥&lt;br&gt;&#xA;मन्त्रोदितांस्तथा न्यासान्कृत्वा शिष्यतनौ ततः ।&lt;br&gt;&#xA;मण्डले वेशयेच्छिष्यमन्यस्मिन्कुम्भसंस्थितान् ॥ १४० ॥&lt;br&gt;&#xA;पल्लवाञ्छिष्यशिरसि विन्यसेन्मातृकां जपेत् ।&lt;br&gt;&#xA;कलशस्थजलैः शिष्यं स्नापयेद्देवतात्मकैः ॥ १४१ ॥&lt;br&gt;&#xA;वर्धनीजलसेकं च कुर्याद्‌रक्षार्थमञ्जसा ।&lt;br&gt;&#xA;ततः शिष्यः समुत्थाय वाससी परिधाय च ॥ १४२ ॥&lt;br&gt;&#xA;कृतभस्मावलेपश्च संविशेद्‌गुरुसन्निधौ ।&lt;br&gt;&#xA;ततो गुरुः स्वकीयात्तु हृदयान्निर्गतां शिवाम् ॥ १४३ ॥&lt;br&gt;&#xA;प्रविष्टां शिष्यहृदये भावयेत्करुणानिधिः ।&lt;br&gt;&#xA;पूजयेद्‌गन्धपुष्पाद्यैरैक्यं वै भावयंस्तयोः ॥ १४४ ॥&lt;br&gt;&#xA;ततस्त्रिंशो दक्षकर्णे शिष्यस्योपदिशेद्‌गुरुः ।&lt;br&gt;&#xA;महामन्त्रं महादेव्याः स्वहस्तं शिरसि न्यसन् ॥ १४५ ॥&lt;br&gt;&#xA;अष्टोत्तरशतं मन्त्रं शिष्योऽपि प्रजपेन्मुने ।&lt;br&gt;&#xA;दण्डवत्प्रणमेद्‌भूमौ तं गुरुं देवतात्मकम् ॥ १४६ ॥&lt;br&gt;&#xA;सर्वस्वमर्पयेत्तस्मै यावज्जीवमनन्यधीः ।&lt;br&gt;&#xA;ऋत्विग्भ्यो दक्षिणां दत्त्वा ब्राह्मणांश्चापि भोजयेत् ॥ १४७ ॥&lt;br&gt;&#xA;सुवासिनीः कुमारीश्च बटुकांश्चैव सर्वशः ।&lt;br&gt;&#xA;दीनानाथान्दरिद्रांश्च वित्तशाठ्यविवर्जितः ॥ १४८ ॥&lt;br&gt;&#xA;कृतार्थतां स्वस्य बुद्ध्वा नित्यमाराधयेन्मनुम् ।&lt;br&gt;&#xA;इति ते कथितः सम्यग्दीक्षाविधिरनुत्तमः ॥ १४९ ॥&lt;br&gt;&#xA;विमृश्यैतदशेषेण भज देवीपदाम्बुजम् ।&lt;br&gt;&#xA;नान्यस्तु परमो धर्मो ब्राह्मणस्यात्र विद्यते ॥ १५० ॥&lt;br&gt;&#xA;वैदिकः स्वस्वगृह्योक्तक्रमेणोपदिशेन्मनुम् ।&lt;br&gt;&#xA;तान्त्रिकस्तन्त्ररीत्या तु स्थितिरेषा सनातनी ॥ १५१ ॥&lt;br&gt;&#xA;तत्तदुक्तप्रयोगांस्ते ते ते कुर्युर्न चान्यथा ।&lt;br&gt;&#xA;श्रीनारायण उवाच&lt;br&gt;&#xA;इति सर्वं मयाख्यातं यत्पृष्टं नारद त्वया ॥ १५२ ॥&lt;br&gt;&#xA;अतः परं पराम्बाया भज नित्यं पदाम्बुजम् ।&lt;br&gt;&#xA;नित्यमाराध्य तच्चाहं निर्वृतिं परमां गतः ॥ १५३ ॥&lt;br&gt;&#xA;व्यास उवाच&lt;br&gt;&#xA;इति राजन्नारदाय प्रोक्त्वा सर्वमनुत्तमम् ।&lt;br&gt;&#xA;समाधिमीलिताक्षस्तु दध्यौ देवीपदाम्बुजम् ॥ १५४ ॥&lt;br&gt;&#xA;नारायणस्तु भगवान् मुनिवर्यशिखामणिः ।&lt;br&gt;&#xA;नारदोऽपि ततो नत्वा गुरुं नारायणं परम् ।&lt;br&gt;&#xA;जगाम सद्यस्तपसे देवीदर्शनलालसः ॥ १५५ ॥&lt;/p&gt;</description>
    </item>
    <item>
      <title>०८</title>
      <link>https://vishvAsa.github.io/purANam/shAktam/devI-bhAgavatam/12/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/08/</guid>
      <description>&lt;p&gt;जनमेजय उवाच&lt;br&gt;&#xA;भगवन्सर्वधर्मज्ञ सर्वशास्त्रवतांवर ।&lt;br&gt;&#xA;द्विजातीनां तु सर्वेषां शक्त्युपास्तिः श्रुतीरिता ॥ १ ॥&lt;br&gt;&#xA;सन्ध्याकालत्रयेऽन्यस्मिन् काले नित्यतया विभो ।&lt;br&gt;&#xA;तां विहाय द्विजाः कस्माद्‌गृह्णीयुश्चान्यदेवताः ॥ २ ॥&lt;br&gt;&#xA;दृश्यन्ते वैष्णवाः केचिद्‌गाणपत्यास्तथापरे ।&lt;br&gt;&#xA;कापालिकाश्चीनमार्गरता वल्कलधारिणः ॥ ३ ॥&lt;br&gt;&#xA;दिगम्बरास्तथा बौद्धाश्चार्वार्का एवमादयः ।&lt;br&gt;&#xA;दृश्यन्ते बहवो लोके वेदश्रद्धाविवर्जिताः ॥ ४ ॥&lt;br&gt;&#xA;किमत्र कारणं ब्रह्मंस्तद्भवान् वक्तुमर्हति ।&lt;br&gt;&#xA;बुद्धिमन्तः पण्डिताश्च नानातर्कविचक्षणाः ॥ ५ ॥&lt;br&gt;&#xA;अपि सन्त्येव वेदेषु श्रद्धया तु विवर्जिताः ।&lt;br&gt;&#xA;न हि कश्चित्स्वकल्याणं बुद्ध्या हातुमिहेच्छति ॥ ६ ॥&lt;br&gt;&#xA;किमत्र कारणं तस्माद्वद वेदविदांवर ।&lt;br&gt;&#xA;मणिद्वीपस्य महिमा वर्णितो भवता पुरा ॥ ७ ॥&lt;br&gt;&#xA;कीदृक् तदस्ति यद्देव्याः परं स्थानं महत्तरम् ।&lt;br&gt;&#xA;तच्चापि वद भक्ताय श्रद्दधानाय मेऽनघ ॥ ८ ॥&lt;br&gt;&#xA;प्रसन्नास्तु वदन्त्येव गुरवो गुह्यमप्युत ।&lt;br&gt;&#xA;सूत उवाच&lt;br&gt;&#xA;इति राज्ञो वचः श्रुत्वा भगवान् बादरायणः ॥ ९ ॥&lt;br&gt;&#xA;निजगाद ततः सर्वं क्रमेणैव मुनीश्वराः ।&lt;br&gt;&#xA;यच्छ्रुत्वा तु द्विजातीनां वेदश्रद्धा विवर्धते ॥ १० ॥&lt;br&gt;&#xA;व्यास उवाच&lt;br&gt;&#xA;सम्यक्पृष्टं त्वया राजन् समये समयोचितम् ।&lt;br&gt;&#xA;वुद्धिमानसि वेदेषु श्रद्धावांश्चैव लक्ष्यसे ॥ ११ ॥&lt;br&gt;&#xA;पूर्वं मदोद्धता दैत्या देवैर्युद्धं तु चक्रिरे ।&lt;br&gt;&#xA;शतवर्षं महाराज महाविस्मयकारकम् ॥ १२ ॥&lt;br&gt;&#xA;नानाशस्त्रप्रहरणं नानामायाविचित्रितम् ।&lt;br&gt;&#xA;जगत्क्षयकरं नूनं तेषां युद्धमभून्नृप ॥ १३ ॥&lt;br&gt;&#xA;पराशक्तिकृपावेशाद्देवैर्दैत्या जिता युधि ।&lt;br&gt;&#xA;भुवं स्वर्गं परित्यज्य गताः पातालवेश्मनि ॥ १४ ॥&lt;br&gt;&#xA;ततः प्रहर्षिता देवाः स्वपराक्रमवर्णनम् ।&lt;br&gt;&#xA;चक्रुः परस्परं मोहात्साभिमानाः समन्ततः ॥ १५ ॥&lt;br&gt;&#xA;जयोऽस्माकं कुतो न स्यादस्माकं महिमा यतः ।&lt;br&gt;&#xA;सर्वोत्तरः कुत्र दैत्याः पामरा निष्पराक्रमाः ॥ १६ ॥&lt;br&gt;&#xA;सृष्टिस्थितिक्षयकरा वयं सर्वे यशस्विनः ।&lt;br&gt;&#xA;अस्मदग्रे पामराणां दैत्यानां चैव का कथा ॥ १७ ॥&lt;br&gt;&#xA;पराशक्तिप्रभावं ते न ज्ञात्वा मोहमागताः ।&lt;br&gt;&#xA;तेषामनुग्रहं कर्तुं तदैव जगदम्बिका ॥ १८ ॥&lt;br&gt;&#xA;प्रादुरासीत्कृपापूर्णा यक्षरूपेण भूमिप ।&lt;br&gt;&#xA;कोटिसूर्यप्रतीकाशं चन्द्रकोटिसुशीतलम् ॥ १९ ॥&lt;br&gt;&#xA;विद्युत्कोटिसमानाभं हस्तपादादिवर्जितम् ।&lt;br&gt;&#xA;अदृष्टपूर्वं तद्‌दृष्ट्‌वा तेजः परमसुन्दरम् ॥ २० ॥&lt;br&gt;&#xA;सविस्मयास्तदा प्रोचुः किमिदं किमिदं त्विति ।&lt;br&gt;&#xA;दैत्यानां चेष्टितं किं वा माया कापि महीयसी ॥ २१ ॥&lt;br&gt;&#xA;केनचिन्निर्मिता वाथ देवानां स्मयकारिणी ।&lt;br&gt;&#xA;सम्भूय ते तदा सर्वे विचारं चक्रुरुत्तमम् ॥ २२ ॥&lt;br&gt;&#xA;यक्षस्य निकटे गत्वा प्रष्टव्यं कस्त्वमित्यपि ।&lt;br&gt;&#xA;बलाबलं ततो ज्ञात्वा कर्तव्या तु प्रतिक्रिया ॥ २३ ॥&lt;br&gt;&#xA;ततो वह्निं समाहूय प्रोवाचेन्द्रः सुराधिपः ।&lt;br&gt;&#xA;गच्छ वह्ने त्वमस्माकं यतोऽसि मुखमुत्तमम् ॥ २४ ॥&lt;br&gt;&#xA;ततो गत्वा तु जानीहि किमिदं यक्षमित्यपि ।&lt;br&gt;&#xA;सहस्राक्षवचः श्रुत्वा स्वपराक्रमगर्भितम् ॥ २५ ॥&lt;br&gt;&#xA;वेगात्स निर्गतो वह्निर्ययौ यक्षस्य सन्निधौ ।&lt;br&gt;&#xA;तदा प्रोवाच यक्षस्तं त्वं कोऽसीति हुताशनम् ॥ २६ ॥&lt;br&gt;&#xA;वीर्यं च त्वयि किं यत्तद्वद सर्वं ममाग्रतः ।&lt;br&gt;&#xA;अग्निरस्मि तथा जातवेदा अस्मीति सोऽब्रवीत् ॥ २७ ॥&lt;br&gt;&#xA;सर्वस्य दहने शक्तिर्मयि विश्वस्य तिष्ठति ।&lt;br&gt;&#xA;तदा यक्षं परं तेजस्तदग्रे निदधौ तृणम् ॥ २८ ॥&lt;br&gt;&#xA;दहैनं यदि ते शक्तिर्विश्वस्य दहनेऽस्ति हि ।&lt;br&gt;&#xA;तदा सर्वबलेनैवाकरोद्यत्नं हुताशनः ॥ २९ ॥&lt;br&gt;&#xA;न शशाक तृणं दग्धुं लज्जितोऽगात्सुरान्प्रति ।&lt;br&gt;&#xA;पृष्टे देवैस्तु वृत्तान्ते सर्वं प्रोवाच हव्यभुक् ॥ ३० ॥&lt;br&gt;&#xA;वृथाभिमानो ह्यस्माकं सर्वेशत्वादिके सुराः ।&lt;br&gt;&#xA;ततस्तु वृत्रहा वायुं समाहूयेदमब्रवीत् ॥ ३१ ॥&lt;br&gt;&#xA;त्वयि प्रोतं जगत्सर्वं त्वच्चेष्टाभिस्तु चेष्टितम् ।&lt;br&gt;&#xA;त्वं प्राणरूपः सर्वेषां सर्वशक्तिविधारकः ॥ ३२ ॥&lt;br&gt;&#xA;त्वमेव गत्वा जानीहि किमिदं यक्षमित्यपि ।&lt;br&gt;&#xA;नान्यः कोऽपि समर्थोऽस्ति ज्ञातुं यक्षं परं महः ॥ ३३ ॥&lt;br&gt;&#xA;सहस्राक्षवचः श्रुत्वा गुणगौरवगुम्फितम् ।&lt;br&gt;&#xA;साभिमानो जगामाशु यत्र यक्षं विराजते ॥ ३४ ॥&lt;br&gt;&#xA;यक्षं दृष्ट्‌वा ततो वायुं प्रोवाच मृदुभाषया ।&lt;br&gt;&#xA;कोऽसि त्वं त्वयि का शक्तिर्वद सर्वं ममाग्रतः ॥ ३५ ॥&lt;br&gt;&#xA;ततो यक्षवचः श्रुत्वा गर्वेण मरुदब्रवीत् ।&lt;br&gt;&#xA;मातरिश्वाहमस्मीति वायुरस्मीति चाब्रवीत् ॥ ३६ ॥&lt;br&gt;&#xA;वीर्यं तु मयि सर्वस्य चालने ग्रहणेऽस्ति हि ।&lt;br&gt;&#xA;मच्चेष्टया जगत्सर्वं सर्वव्यापारवद्भवेत् ॥ ३७ ॥&lt;br&gt;&#xA;इति श्रुत्वा वायुवाणीं निजगाद परं महः ।&lt;br&gt;&#xA;तृणमेतत्तवाग्रे यत्तच्चालय यथेप्सितम् ॥ ३८ ॥&lt;br&gt;&#xA;नोचेद्‌गर्वं विहायैनं लज्जितो गच्छ वासवम् ।&lt;br&gt;&#xA;श्रुत्वा यक्षवचो वायुः सर्वशक्तिसमन्वितः ॥ ३९ ॥&lt;br&gt;&#xA;उद्योगमकरोत्तच्च स्वस्थानान्न चचाल ह ।&lt;br&gt;&#xA;लज्जितोऽगाद्देवपार्श्वे हित्वा गर्वं स चानिलः ॥ ४० ॥&lt;br&gt;&#xA;वृत्तान्तमवदत्सर्वं गर्वनिर्वापकारणम् ।&lt;br&gt;&#xA;नैतञ्ज्ञातुं समर्थाः स्म मिथ्यागर्वाभिमानिनः ॥ ४१ ॥&lt;br&gt;&#xA;अलौकिकं भाति यक्षं तेजः परमदारुणम् ।&lt;br&gt;&#xA;ततः सर्वे सुरगणाः सहस्राक्षं समूचिरे ॥ ४२ ॥&lt;br&gt;&#xA;देवराडसि यस्मात्त्वं यक्षं जानीहि तत्त्वतः ।&lt;br&gt;&#xA;तत इन्द्रो महागर्वात्तद्यक्षं समुपाद्रवत् ॥ ४३ ॥&lt;br&gt;&#xA;प्राद्रवच्च परं तेजो यक्षरूपं परात्परम् ।&lt;br&gt;&#xA;अन्तर्धानं ततः प्राप तद्यक्षं वासवाग्रतः ॥ ४४ ॥&lt;br&gt;&#xA;अतीव लज्जितो जातो वासवो देवराडपि ।&lt;br&gt;&#xA;यक्षसम्भाषणाभावाल्लघुत्वं प्राप चेतसि ॥ ४५ ॥&lt;br&gt;&#xA;अतः परं न गन्तव्यं मया तु सुरसंसदि ।&lt;br&gt;&#xA;किं मया तत्र वक्तव्यं स्वलघुत्वं सुरान्प्रति ॥ ४६ ॥&#xA;देहत्यागो वरस्तस्मान्मानो हि महतां धनम् ।&lt;br&gt;&#xA;माने नष्टे जीवितं तु मृतितुल्यं न संशयः ॥ ४७ ॥&lt;br&gt;&#xA;इति निश्चित्य तत्रैव गर्वं हित्वा सुरेश्वरः ।&lt;br&gt;&#xA;चरित्रमीदृशं यस्य तमेव शरणं गतः ॥ ४८ ॥&lt;br&gt;&#xA;तस्मिन्नेव क्षणे जाता व्योमवाणी नभस्तले ।&lt;br&gt;&#xA;मायाबीजं सहस्राक्ष जप तेन सुखी भव ॥ ४९ ॥&lt;br&gt;&#xA;ततो जजाप परमं मायाबीजं परात्परम् ।&lt;br&gt;&#xA;लक्षवर्षं निराहारो ध्यानमीलितलोचनः ॥ ५० ॥&lt;br&gt;&#xA;अकस्माच्चैत्रमासीयनवम्यां मध्यगे रवौ ।&lt;br&gt;&#xA;तदेवाविरभूत्तेजस्तस्मिन्नेव स्थले पुनः ॥ ५१ ॥&lt;br&gt;&#xA;तेजोमण्डलमध्ये तु कुमारीं नवयौवनाम् ।&lt;br&gt;&#xA;भास्वज्जपाप्रसूनाभां बालकोटिरविप्रभाम् ॥ ५२ ॥&lt;br&gt;&#xA;बालशीतांशमुकुटां वस्त्रान्तर्व्यञ्जितस्तनीम् ।&lt;br&gt;&#xA;चतुर्भिर्वरहस्तैस्तु वरपाशाङ्‌कुशाभयान् ॥ ५३ ॥&lt;br&gt;&#xA;दधानां रमणीयाङ्‌गीं कोमलाङ्‌गलतां शिवाम् ।&lt;br&gt;&#xA;भक्तकल्पद्रुमामम्बां नानाभूषणभूषिताम् ॥ ५४ ॥&lt;br&gt;&#xA;त्रिनेत्रां मल्लिकामालाकबरीजूटशोभिताम् ।&lt;br&gt;&#xA;चतुर्दिक्षु चतुर्वेदैर्मूर्तिमद्‌भिरभिष्टुताम् ॥ ५५ ॥&lt;br&gt;&#xA;दन्तच्छटाभिरभितः पद्मरागीकृतक्षमाम् ।&lt;br&gt;&#xA;प्रसन्तस्मेरवदनां कोटिकन्दर्पसुन्दराम् ॥ ५६ ॥&lt;br&gt;&#xA;रक्ताम्बरपरीधानां रक्तचन्दनचर्चिताम् ।&lt;br&gt;&#xA;उमाभिधानां पुरतो देवीं हैमवतीं शिवाम् ॥ ५७ ॥&lt;br&gt;&#xA;निर्व्याजकरुणामूर्तिं सर्वकारणकारणाम् ।&lt;br&gt;&#xA;ददर्श वासवस्तत्र प्रेमगद्‌गदितान्तरः ॥ ५८ ॥&lt;br&gt;&#xA;प्रेमाश्रुपूर्णनयनो रोमाञ्चिततनुस्ततः ।&lt;br&gt;&#xA;दण्डवत्प्रणनामाथ पादयोर्जगदीशितुः ॥ ५९ ॥&lt;br&gt;&#xA;तुष्टाव विविधैः स्तोत्रैर्भक्तिसन्नतकन्धरः ।&lt;br&gt;&#xA;उवाच परमप्रीतः किमिदं यक्षमित्यपि ॥ ६० ॥&lt;br&gt;&#xA;प्रादुर्भूतं च कस्मात्तद्वद सर्वं सुशोभने ।&lt;br&gt;&#xA;इति तस्य वचः श्रुत्वा प्रोवाच करुणार्णवा ॥ ६१ ॥&lt;br&gt;&#xA;रूपं मदीयं ब्रह्मैतत्सर्वकारणकारणम् ।&lt;br&gt;&#xA;मायाधिष्ठानभूतं तु सर्वसाक्षि निरामयम् ॥ ६२ ॥&lt;br&gt;&#xA;सर्वे वेदा यत्पदमामनन्ति&lt;br&gt;&#xA;तपांसि सर्वाणि च यद्वदन्ति ।&lt;br&gt;&#xA;यदिच्छन्तो ब्रह्मचर्यं चरन्ति&lt;br&gt;&#xA;तत्ते पदं सङ्ग्रहेण ब्रवीमि ॥ ६३ ॥&lt;br&gt;&#xA;ओमित्येकाक्षरं ब्रह्म तदेवाहुश्च ह्रीम्मयम् ।&lt;br&gt;&#xA;द्वे बीजे मम मन्त्रौ स्तो मुख्यत्वेन सुरोत्तम ॥ ६४ ॥&lt;br&gt;&#xA;भागद्वयवती यस्मात्सृजामि सकलं जगत् ।&lt;br&gt;&#xA;तत्रैकभागः सम्प्रोक्तः सच्चिदानन्दनामकः ॥ ६५ ॥&lt;br&gt;&#xA;मायाप्रकृतिसञ्ज्ञस्तु द्वितीयो भाग ईरितः ।&lt;br&gt;&#xA;सा च माया परा शक्तिः शक्तिमत्यहमीश्वरी ॥ ६६ ॥&lt;br&gt;&#xA;चन्द्रस्य चन्द्रिकेवेयं ममाभिन्नत्वमागता ।&lt;br&gt;&#xA;साम्यावस्थात्मिका चैषा माया मम सुरोत्तम ॥ ६७ ॥&lt;br&gt;&#xA;प्रलये सर्वजगतो मदभिन्नैव तिष्ठति ।&lt;br&gt;&#xA;प्राणिकर्मपरीपाकवशतः पुनरेव हि ॥ ६८ ॥&lt;br&gt;&#xA;रूपं तदेवमव्यक्तं व्यक्तीभावमुपैति च ।&lt;br&gt;&#xA;अन्तर्मुखा तु यावस्था सा मायेत्यभिधीयते ॥ ६९ ॥&lt;br&gt;&#xA;बहिर्मुखा तु या माया तमःशब्देन सोच्यते ।&lt;br&gt;&#xA;बहिर्मुखात्तमोरूपाज्जायते सत्त्वसम्भवः ॥ ७० ॥&lt;br&gt;&#xA;रजोगुणस्तदैव स्यात्सर्गादौ सुरसत्तम ।&lt;br&gt;&#xA;गुणत्रयात्मकाः प्रोक्ता ब्रह्मविष्णुमहेश्वराः ॥ ७१ ॥&lt;br&gt;&#xA;रजोगुणाधिको ब्रह्मा विष्णुः सत्त्वाधिको भवेत् ।&lt;br&gt;&#xA;तमोगुणाधिको रुद्रः सर्वकारणरूपधृक् ॥ ७२ ॥&lt;br&gt;&#xA;स्थूलदेहो भवेद्‌ब्रह्मा लिङ्‌गदेहो हरिः स्मृतः ।&lt;br&gt;&#xA;रुद्रस्तु कारणो देहस्तुरीया त्वहमेव हि ॥ ७३ ॥&lt;br&gt;&#xA;साम्यावस्था तु या प्रोक्ता सर्वान्तर्यामिरूपिणी ।&lt;br&gt;&#xA;अत ऊर्ध्वं परं ब्रह्म मद्‌रूपं रूपवर्जितम् ॥ ७४ ॥&lt;br&gt;&#xA;निर्गुणं सगुणं चेति द्विधा मद्‌रूपमुच्यते ।&lt;br&gt;&#xA;निर्गुणं मायया हीनं सगुणं मायया युतम् ॥ ७५ ॥&lt;br&gt;&#xA;साहं सर्वं जगत्सृष्ट्वा तदन्तः सम्प्रविश्य च ।&lt;br&gt;&#xA;प्रेरयाम्यनिशं जीवं यथाकर्म यथाश्रुतम् ॥ ७६ ॥&lt;br&gt;&#xA;सृष्टिस्थितितिरोधाने प्रेरयाम्यहमेव हि ।&lt;br&gt;&#xA;ब्रह्माणं च तथा विष्णुं रुद्रं वै कारणात्मकम् ॥ ७७ ॥&lt;br&gt;&#xA;मद्भयाद्वाति पवनो भीत्या सूर्यश्च गच्छति ।&lt;br&gt;&#xA;इन्द्राग्निमृत्यवस्तद्वत्साहं सर्वोत्तमा स्मृता ॥ ७८ ॥&lt;br&gt;&#xA;मत्प्रसादाद्भवद्‌भिस्तु जयो लब्धोऽस्ति सर्वथा ।&lt;br&gt;&#xA;युष्मानहं नर्तयामि काष्ठपुत्तलिकोपमान् ॥ ७९ ॥&lt;br&gt;&#xA;कदाचिद्देवविजयं दैत्यानां विजयं क्वचित् ।&lt;br&gt;&#xA;स्वतन्त्रा स्वेच्छया सर्वं कुर्वे कर्मानुरोधतः ॥ ८० ॥&lt;br&gt;&#xA;तां मां सर्वात्मिकां यूयं विस्मृत्य निजगर्वतः ।&lt;br&gt;&#xA;अहङ्‌कारावृतात्मानो मोहमाप्ता दुरन्तकम् ॥ ८१ ॥&lt;br&gt;&#xA;अनुग्रहं ततः कर्तुं युष्मद्देहादनुत्तमम् ।&lt;br&gt;&#xA;निःसृतं सहसा तेजो मदीयं यक्षमित्यपि ॥ ८२ ॥&lt;br&gt;&#xA;अतः परं सर्वभावैर्हित्वा गर्वं तु देहजम् ।&lt;br&gt;&#xA;मामेव शरणं यात सच्चिदानन्दरूपिणीम् ॥ ८३ ॥&lt;br&gt;&#xA;व्यास उवाच&lt;br&gt;&#xA;इत्युक्त्या च महादेवी मूलप्रकृतिरीश्वरी ।&lt;br&gt;&#xA;अन्तर्धानं गता सद्यो भक्त्या देवैरभिष्टुता ॥ ८४ ॥&lt;br&gt;&#xA;ततः सर्वे स्वगर्वं तु विहाय पदपङ्‌कजम् ।&lt;br&gt;&#xA;सम्यगाराधयामासुर्भगवत्याः परात्परम् ॥ ८५ ॥&lt;br&gt;&#xA;त्रिसन्ध्यं सर्वदा सर्वे गायत्रीजपतत्पराः ।&lt;br&gt;&#xA;यज्ञभागादिभिः सर्वे देवीं नित्यं सिषेविरे ॥ ८६ ॥&lt;br&gt;&#xA;एवं सत्ययुगे सर्वे गायत्रीजपतत्पराः ।&lt;br&gt;&#xA;तारहृल्लेखयोश्चापि जपे निष्णातमानसाः ॥ ८७ ॥&lt;br&gt;&#xA;न विष्णूपासना नित्या वेदेनोक्ता तु कुत्रचित् ।&lt;br&gt;&#xA;न विष्णुदीक्षा नित्यास्ति शिवस्यापि तथैव च ॥ ८८ ॥&lt;br&gt;&#xA;गायत्र्युपासना नित्या सर्ववेदैः समीरिता ।&lt;br&gt;&#xA;यया विना त्वधःपातो ब्राह्मणस्यास्ति सर्वथा ॥ ८९ ॥&lt;br&gt;&#xA;तावता कृतकृत्यत्वं नान्यापेक्षा द्विजस्य हि ।&lt;br&gt;&#xA;गायत्रीमात्रनिष्णातो द्विजो मोक्षमवाप्नुयात् ॥ ९० ॥&lt;br&gt;&#xA;कुर्यादन्यन्न वा कुर्यादिति प्राह मनुः स्वयम् ।&lt;br&gt;&#xA;विहाय तां तु गायत्रीं विष्णूपास्तिपरायणः ॥ ९१ ॥&lt;br&gt;&#xA;शिवोपास्तिरतो विप्रो नरकं याति सर्वथा ।&lt;br&gt;&#xA;तस्मादाद्ययुगे राजन् गायत्रीजपतत्पराः ।&lt;br&gt;&#xA;देवीपदाम्बुजरता आसन्सर्वे द्विजोत्तमाः ॥ ९२ ॥&lt;/p&gt;</description>
    </item>
    <item>
      <title>०९</title>
      <link>https://vishvAsa.github.io/purANam/shAktam/devI-bhAgavatam/12/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/09/</guid>
      <description>&lt;p&gt;व्यास उवाच&lt;br&gt;&#xA;कदाचिदथ काले तु दशपञ्चसमा विभो ।&lt;br&gt;&#xA;प्राणिनां कर्मवशतो न ववर्ष शतक्रतुः ॥ १ ॥&lt;br&gt;&#xA;अनावृष्ट्यातिदुर्भिक्षमभवत्क्षयकारकम् ।&lt;br&gt;&#xA;गहे गृहे शवानां तु सङ्ख्या कर्तुं न शक्यते ॥ २ ॥&lt;br&gt;&#xA;केचिदश्वान्वराहान्वा भक्षयन्ति क्षुधार्दिताः ।&lt;br&gt;&#xA;शवानि च मनुष्याणां भक्षयन्त्यपरे जनाः ॥ ३ ॥&lt;br&gt;&#xA;बालकं बालजननी स्त्रियं पुरुष एव च ।&lt;br&gt;&#xA;भक्षितुं चलिताः सर्वे क्षुधया पीडिता नराः ॥ ४ ॥&lt;br&gt;&#xA;ब्राह्मणा बहवस्तत्र विचारं चक्रुरुत्तमम् ।&lt;br&gt;&#xA;तपोधनो गौतमोऽस्ति स नः खेदं हरिष्यति ॥ ५ ॥&lt;br&gt;&#xA;सर्वैर्मिलित्वा गन्तव्यं गौतमस्याश्रमेऽधुना ।&lt;br&gt;&#xA;गायत्रीजपसंसक्तगौतमस्याश्रमेऽधुना ॥ ६ ॥&lt;br&gt;&#xA;सुभिक्षं श्रूयते तत्र प्राणिनो बहवो गताः ।&lt;br&gt;&#xA;एवं विमृश्य भूदेवाः साग्निहोत्राः कुटुम्बिनः ॥ ७ ॥&lt;br&gt;&#xA;सगोधनाः सदासाश्च गौतमस्याश्रमं ययुः ।&lt;br&gt;&#xA;पूर्वदेशाद्ययुः केचित्केचिद्दक्षिणदेशतः ॥ ८ ॥&lt;br&gt;&#xA;पाश्चात्या औत्तराहाश्च नानादिग्भ्यः समाययुः ।&lt;br&gt;&#xA;दृष्ट्‌वा समाजं विप्राणां प्रणनाम स गौतमः ॥ ९ ॥&lt;br&gt;&#xA;आसनाद्युपचारैश्च पूजयामास वाडवान् ।&lt;br&gt;&#xA;चकार कुशलप्रश्नं ततश्चागमकारणम् ॥ १० ॥&lt;br&gt;&#xA;ते सर्वे स्वस्ववृत्तान्तं कथयामासुरुत्स्मयाः ।&lt;br&gt;&#xA;दृष्ट्‌वा तान्दुःखितान्विप्रानभयं दत्तवान्मुनिः ॥ ११ ॥&lt;br&gt;&#xA;युष्माकमेतत्सदनं भवद्दासोऽस्मि सर्वथा ।&lt;br&gt;&#xA;का चिन्ता भवतां विप्रा मयि दासे विराजति ॥ १२ ॥&lt;br&gt;&#xA;धन्योऽहमस्मिन्समये यूयं सर्वे तपोधनाः ।&lt;br&gt;&#xA;येषां दर्शनमात्रेण दुष्कृतं सुकृतायते ॥ १३ ॥&lt;br&gt;&#xA;ते सर्वे पादरजसा पावयन्ति गृहं मम ।&lt;br&gt;&#xA;को मदन्यो भवेद्‌धन्यो भवतां समनुग्रहात् ॥ १४ ॥&lt;br&gt;&#xA;स्थेयं सर्वैः सुखेनैव सन्ध्याजपपरायणैः ।&lt;br&gt;&#xA;व्यास उवाच&lt;br&gt;&#xA;इति सर्वान्ममाश्वास्य गौतमो मुनिराट् ततः ॥ १५ ॥&lt;br&gt;&#xA;गायत्रीं प्रार्थयामास भक्तिसन्नतकन्धरः ।&lt;br&gt;&#xA;नमो देवि महाविद्ये वेदमातः परात्परे ॥ १६ ॥&lt;br&gt;&#xA;व्याहृत्यादिमहामन्त्ररूपे प्रणवरूपिणि ।&lt;br&gt;&#xA;साम्यावस्थात्मिके मातर्नमो ह्रीङ्काररूपिणि ॥ १७ ॥&lt;br&gt;&#xA;स्वाहास्वधास्वरूपे त्वां नमामि सकलार्थदाम् ।&lt;br&gt;&#xA;भक्तकल्पलतां देवीमवस्थात्रयसाक्षिणीम् ॥ १८ ॥&lt;br&gt;&#xA;तुर्यातीतस्वरूपां च सच्चिदानन्दरूपिणीम् ।&lt;br&gt;&#xA;सर्ववेदान्तसंवेद्यां सूर्यमण्डलवासिनीम् ॥ १९ ॥&lt;br&gt;&#xA;प्रातर्बालां रक्तवर्णां मध्याह्ने युवतीं पराम् ।&lt;br&gt;&#xA;सायाह्ने कृष्णवर्णां तां वृद्धां नित्यं नमाम्यहम् ॥ २० ॥&lt;br&gt;&#xA;सर्वभूतारणे देवि क्षमस्व परमेश्वरि ।&lt;br&gt;&#xA;इति स्तुता जगन्माता प्रत्यक्षं दर्शनं ददौ ॥ २१ ॥&lt;br&gt;&#xA;पूर्णपात्रं ददौ तस्मै येन स्यात्सर्वपोषणम् ।&lt;br&gt;&#xA;उवाच मुनिमम्बा सा यं यं कामं त्वमिच्छसि ॥ २२ ॥&lt;br&gt;&#xA;तस्य पूर्तिकरं पात्रं मया दत्तं भविष्यति ।&lt;br&gt;&#xA;इत्युक्त्वान्तर्दधे देवी गायत्री परमा कला ॥ २३ ॥&lt;br&gt;&#xA;अन्नानां राशयस्तस्मानिर्गताः पर्वतोपमाः ।&lt;br&gt;&#xA;षड्रसा विविधा राजंस्तृणानि विविधानि च ॥ २४ ॥&lt;br&gt;&#xA;भूषणानि च दिव्यानि क्षौमानि वसनानि च ।&lt;br&gt;&#xA;यज्ञानां च समारम्भाः पात्राणि विविधानि च ॥ २५ ॥&lt;br&gt;&#xA;यद्यदिष्टमभूद्‌राजन् मुनेस्तस्य महात्मनः ।&lt;br&gt;&#xA;तत्सर्वं निर्गतं तस्माद्‌गायत्रीपूर्णपात्रतः ॥ २६ ॥&lt;br&gt;&#xA;अथाहूय मुनीन्सर्वान्मुनिराड् गौतमस्तदा ।&lt;br&gt;&#xA;धनं धान्यं भूषणानि वसनानि ददौ मुदा ॥ २७ ॥&lt;br&gt;&#xA;गोमहिष्यादिपशवो निर्गताः पूर्णपात्रतः ।&lt;br&gt;&#xA;निर्गतान्यज्ञसम्भारान्स्रुक्स्रुवप्रभृतीन्ददौ ॥ २८ ॥&lt;br&gt;&#xA;ते सर्वे मिलिता यज्ञांश्चक्रिरे मुनिवाक्यतः ।&lt;br&gt;&#xA;स्थानं तदेव भूयिष्ठमभवत्स्वर्गसन्निभम् ॥ २९ ॥&lt;br&gt;&#xA;यत्किञ्चित् त्रिषु लोकेषु सुन्दरं वस्तु दृश्यते ।&lt;br&gt;&#xA;तत्सर्वं तत्र निष्पन्नं गायत्रीदत्तपात्रतः ॥ ३० ॥&lt;br&gt;&#xA;देवाङ्‌गनासमा दाराः शोभन्ते भूषणादिभिः ।&lt;br&gt;&#xA;मुनयो देवसदृशा वस्त्रचन्दनभूषणैः ॥ ३१ ॥&lt;br&gt;&#xA;नित्योत्सवः प्रववृते मुनेराश्रममण्डले ।&lt;br&gt;&#xA;न रोगादिभयं किञ्चिन्न च दैत्यभयं क्वचित् ॥ ३२ ॥&lt;br&gt;&#xA;स मुनेराश्रमो जातः समन्ताच्छतयोजनः ।&lt;br&gt;&#xA;अन्ये च प्राणिनो येऽपि तेऽपि तत्र समागताः ॥ ३३ ॥&lt;br&gt;&#xA;तांश्च सर्वान्पुपोषायं दत्त्वाभयमथात्मवान् ।&lt;br&gt;&#xA;नानाविधैर्महायज्ञैर्विधिवत्कल्पितैः सुराः ॥ ३४ ॥&lt;br&gt;&#xA;सन्तोषं परमं प्रापुर्मुनेश्चैव जगुर्यशः ।&lt;br&gt;&#xA;सभायां वृत्रहा भूयो जगौ श्लोकं महायशाः ॥ ३५ ॥&lt;br&gt;&#xA;अहो अयं नः किल कल्पपादपो&lt;br&gt;&#xA;मनोरथान्पूरयति प्रतिष्ठितः ।&lt;br&gt;&#xA;नोचेदकाण्डे क्व हविर्वपा वा&lt;br&gt;&#xA;सुदुर्लभा यत्र तु जीवनाशा ॥ ३६ ॥&lt;br&gt;&#xA;इत्थं द्वादशवर्षाणि पुपोष मुनिपुङ्‌गवान् ।&lt;br&gt;&#xA;पुत्रवन्मुनिराड् गर्वगन्धेन परिवर्जितः ॥ ३७ ॥&lt;br&gt;&#xA;गायत्र्याः परमं स्थानं चकार मुनिसत्तमः ।&lt;br&gt;&#xA;यत्र सर्वैर्मुनिवरैः पूज्यते जगदम्बिका ॥ ३८ ॥&lt;br&gt;&#xA;त्रिकालं परया भक्त्या पुरश्चरणकर्मभिः ।&lt;br&gt;&#xA;अद्यापि यत्र देवी सा प्रातर्बाला तु दृश्यते ॥ ३९ ॥&lt;br&gt;&#xA;मध्याह्ने युवती वृद्धा सायङ्काले तु दृश्यते ।&lt;br&gt;&#xA;तत्रैकदा समायातो नारदो मुनिसत्तमः ॥ ४० ॥&lt;br&gt;&#xA;रणयन्महतीं गायन्गायत्र्याः परमान्गुणान् ।&lt;br&gt;&#xA;निषसाद सभामध्ये मुनीनां भावितात्मनाम् ॥ ४१ ॥&lt;br&gt;&#xA;गौतमादिभिरत्युच्चैः पूजितः शान्तमानसः ।&lt;br&gt;&#xA;कथाश्चकार विविधा यशसो गौतमस्य च ॥ ४२ ॥&lt;br&gt;&#xA;ब्रह्मर्षे देवसदसि देवराट् तव यद्यशः ।&lt;br&gt;&#xA;जगौ बहुविधं स्वच्छं मुनिपोषणजं परम् ॥ ४३ ॥&lt;br&gt;&#xA;श्रुत्वा शचीपतेर्वाणीं त्वां द्रष्टुमहमागतः ।&lt;br&gt;&#xA;धन्योऽसि त्वं मुनिश्रेष्ठ जगदम्बाप्रसादतः ॥ ४४ ॥&lt;br&gt;&#xA;इत्युक्त्वा मुनिवर्यं तं गायत्रीसदनं ययौ ।&lt;br&gt;&#xA;ददर्श जगदम्बां तां प्रेमोत्फुल्लविलोचनः ॥ ४५ ॥&lt;br&gt;&#xA;तुष्टाव विधिवद्देवीं जगाम त्रिदिवं पुनः ।&lt;br&gt;&#xA;अथ तत्र स्थिता ये ते ब्राह्मणा मुनिपोषिताः ॥ ४६ ॥&lt;br&gt;&#xA;उत्कर्षं तु मुनेः श्रुत्वासूयया खेदमागताः ।&lt;br&gt;&#xA;यथास्य न यशो भूयात्कर्तव्यं सर्वथैव हि ॥ ४७ ॥&lt;br&gt;&#xA;काले समागते पश्चादिति सर्वैस्तु निश्चितम् ।&lt;br&gt;&#xA;ततः कालेन कियताप्यभूद्‌वृष्टिर्धरातले ॥ ४८ ॥&lt;br&gt;&#xA;सुभिक्षमभवत्सर्वदेशेषु नृपसत्तम ।&lt;br&gt;&#xA;श्रुत्वा वार्तां सुभिक्षस्य मिलिताः सर्ववाडवाः ॥ ४९ ॥&lt;br&gt;&#xA;गौतमं शप्तुमुद्योगं हा हा राजन् प्रचक्रिरे ।&lt;br&gt;&#xA;धन्यौ तेषां च पितरौ ययोरुत्पत्तिरीदृशी ॥ ५० ॥&#xA;कालस्य महिमा राजन् वक्तुं केन हि शक्यते ।&lt;br&gt;&#xA;गौर्निर्मिता माययैका मुमूर्षुर्जरती नृप ॥ ५१ ॥&lt;br&gt;&#xA;जगाम सा च शालायां होमकाले मुनेस्तदा ।&lt;br&gt;&#xA;हुंहुंशब्दैर्वारिता सा प्राणांस्तत्याज तत्क्षणे ॥ ५२ ॥&lt;br&gt;&#xA;गौर्हतानेन दुष्टेनेत्येवं ते चुक्रुशुर्द्विजाः ।&lt;br&gt;&#xA;होमं समाप्य मुनिराङ्‌ विस्मयं परमं गतः ॥ ५३ ॥&lt;br&gt;&#xA;समाधिमीलिताक्षः संश्चिन्तयामास कारणम् ।&lt;br&gt;&#xA;कृतं सर्वं द्विजैरेतदिति ज्ञात्वा तदैव सः ॥ ५४ ॥&lt;br&gt;&#xA;दधार कोपं परमं प्रलये रुद्रकोपवत् ।&lt;br&gt;&#xA;शशाप च ऋषीन्सर्वान्कोपसंरक्तलोचनः ॥ ५५ ॥&lt;br&gt;&#xA;वेदमातरि गायत्र्यां तद्ध्याने तन्मनोर्जपे ।&lt;br&gt;&#xA;भवतानुन्मुखा यूयं सर्वथा ब्राह्मणाधमाः ॥ ५६ ॥&lt;br&gt;&#xA;वेदे वेदोक्तयज्ञेषु तद्वार्तासु तथैव च ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ५७ ॥&lt;br&gt;&#xA;शिवे शिवस्य मन्त्रे च शिवशास्त्रे तथैव च ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ५८ ॥&lt;br&gt;&#xA;मूलप्रकृत्याः श्रीदेव्यास्तद्ध्याने तत्कथासु च ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ५९ ॥&lt;br&gt;&#xA;देवीमन्त्रे तथा देव्याः स्थानेऽनुष्ठानकर्मणि ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ६० ॥&lt;br&gt;&#xA;देव्युत्सवदिदृक्षायां देवीनामानुकीर्तने ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ६१ ॥&lt;br&gt;&#xA;देवीभक्तस्य सान्निध्ये देवीभक्तार्चने तथा ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ६२ ॥&lt;br&gt;&#xA;शिवोत्सवदिदृक्षायां शिवभक्तस्य पूजने ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ६३ ॥&lt;br&gt;&#xA;रुद्राक्षं बिल्वपत्रे च तथा शुद्धे च भस्मनि ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ६४ ॥&lt;br&gt;&#xA;श्रौतस्मार्तसदाचारे ज्ञानमार्गे तथैव च ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ६५ ॥&lt;br&gt;&#xA;अद्वैतज्ञाननिष्ठायां शान्तिदान्त्यादिसाधने ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ६६ ॥&lt;br&gt;&#xA;नित्यकर्माद्यनुष्ठानेऽप्यग्निहोत्रादिसाधने ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ६७ ॥&lt;br&gt;&#xA;स्वाध्यायाध्ययने चैव तथा प्रवचनेऽपि च ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ६८ ॥&lt;br&gt;&#xA;गोदानादिषु दानेषु पितृश्राद्धेषु चैव हि ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ६९ ॥&lt;br&gt;&#xA;कृच्छ्रचान्द्रायणे चैव प्रायश्चित्ते तथैव च ।&lt;br&gt;&#xA;भवतानुन्मुखा यूयं सर्वदा ब्राह्मणाधमाः ॥ ७० ॥&lt;br&gt;&#xA;श्रीदेवीभिन्नदेवेषु श्रद्धाभक्तिसमन्विताः ।&lt;br&gt;&#xA;शङ्‌खचक्राद्यङ्‌किताश्च भवत ब्राह्मणाधमाः ॥ ७१ ॥&lt;br&gt;&#xA;कापालिकमतासक्ता बौद्धशास्त्ररताः सदा ।&lt;br&gt;&#xA;पाखण्डाचारनिरता भवत ब्राह्मणाधमाः ॥ ७२ ॥&lt;br&gt;&#xA;पितृमातृसुताभ्रातृकन्याविक्रयिणस्तथा ।&lt;br&gt;&#xA;भार्याविकयिणस्तद्वद्भवत ब्राह्मणाधमाः ॥ ७३ ॥&lt;br&gt;&#xA;वेदविक्रयिणस्तद्वत्तीर्थविक्रयिणस्तथा ।&lt;br&gt;&#xA;धर्मविक्रयिणस्तद्वद्भवत ब्राह्मणाधमाः ॥ ७४ ॥&lt;br&gt;&#xA;पाञ्चरात्रे कामशास्त्रे तथा कापालिके मते ।&lt;br&gt;&#xA;बौद्धे श्रद्धायुता यूयं भवत ब्राह्मणाधमाः ॥ ७५ ॥&lt;br&gt;&#xA;मातृकन्यागामिनश्च भगिनीगामिनस्तथा ।&lt;br&gt;&#xA;परस्त्रीलम्पटाः सर्वे भवत ब्राह्मणाधमाः ॥ ७६ ॥&lt;br&gt;&#xA;युष्माकं वंशजाताश्च स्त्रियश्च पुरुषास्तथा ।&lt;br&gt;&#xA;मद्दत्तशापदग्धास्ते भविष्यन्ति भवत्समाः ॥ ७७ ॥&lt;br&gt;&#xA;किं मया बहुनोक्तेन मूलप्रकृतिरीश्वरी ।&lt;br&gt;&#xA;गायत्री परमा भूयाद्युष्मासु खलु कोपिता ॥ ७८ ॥&lt;br&gt;&#xA;अन्धकूपादिकुण्डेषु युष्माकं स्यात्सदा स्थितिः ।&lt;br&gt;&#xA;व्यास उवाच&lt;br&gt;&#xA;वाग्दण्डमीदृशं कृत्वाप्युपस्पृश्य जलं ततः ॥ ७९ ॥&lt;br&gt;&#xA;जगाम दर्शनार्थं च गायत्र्याः परमोस्तुकः ।&lt;br&gt;&#xA;प्रणनाम महादेवीं सापि देवी परात्परा ॥ ८० ॥&lt;br&gt;&#xA;ब्राह्मणानां कृतिं दृष्ट्‌वा स्मयं चित्ते चकार ह ।&lt;br&gt;&#xA;अद्यापि तस्या वदनं स्मययुक्तं च दृश्यते ॥ ८१ ॥&lt;br&gt;&#xA;उवाच मुनिवर्यं तं स्मयमानमुखाम्बुजा ।&lt;br&gt;&#xA;भुजङ्‌गायार्पितं दुग्धं विषायैवोपजायते ॥ ८२ ॥&lt;br&gt;&#xA;शान्तिं कुरु महाभाग कर्मणो गतिरीदृशी ।&lt;br&gt;&#xA;इति देवीं प्रणम्याथ ततोऽगात्स्वाश्रमं प्रति ॥ ८३ ॥&lt;br&gt;&#xA;ततो विप्रैः शापदग्धैर्विस्मृता वेदराशयः ।&lt;br&gt;&#xA;गायत्री विस्मृता सर्वैस्तदद्‌भुतमिवाभवत् ॥ ८४ ॥&lt;br&gt;&#xA;ते सर्वेऽथ मिलित्वा तु पश्चात्तापयुतास्तथा ।&lt;br&gt;&#xA;प्रणेमुर्मुनिवर्यं तं दण्डवत्पतिता भुवि ॥ ८५ ॥&lt;br&gt;&#xA;नोचुः किञ्चन वाक्यं तु लज्जयाधोमुखाः स्थिताः ।&lt;br&gt;&#xA;प्रसीदेति प्रसीदेति प्रसीदेति पुनः पुनः ॥ ८६ ॥&lt;br&gt;&#xA;प्रार्थयामासुरभितः परिवार्य मुनीश्वरम् ।&lt;br&gt;&#xA;करुणापूर्णहृदयो मुनिस्तान्समुवाच ह ॥ ८७ ॥&lt;br&gt;&#xA;कृष्णावतारपर्यन्तं कुम्भीपाके भवेत्स्थितिः ।&lt;br&gt;&#xA;न मे वाक्यं मृषा भूयादिति जानीथ सर्वथा ॥ ८८ ॥&lt;br&gt;&#xA;ततः परं कलियुगे भुवि जन्म भवेद्धि वाम् ।&lt;br&gt;&#xA;मदुक्तं सर्वमेतत्तु भवेदेव न चान्यथा ॥ ८९ ॥&lt;br&gt;&#xA;मच्छापस्य विमोक्षार्थं युष्माकं स्याद्यदीषणा ।&lt;br&gt;&#xA;तर्हि सेव्यं सदा सर्वैर्गायत्रीपदपङ्‌कजम् ॥ ९० ॥&lt;br&gt;&#xA;व्यास उवाच&lt;br&gt;&#xA;इति सर्वान्विसृज्याथ गौतमो मुनिसत्तमः ।&lt;br&gt;&#xA;प्रारब्धामिति मत्वा तु चित्ते शान्तिं जगाम ह ॥ ९१ ॥&lt;br&gt;&#xA;एतस्मात्कारणाद्‌राजन् गते कृष्णे तु धीमति ।&lt;br&gt;&#xA;कलौ युगे प्रवृत्ते तु कुम्भीपाकात्तु निर्गताः ॥ ९२ ॥&lt;br&gt;&#xA;भुवि जाता ब्राह्मणाश्च शापदग्धाः पुरा तु ये ।&lt;br&gt;&#xA;सन्ध्यात्रयविहीनाश्च गायत्रीभक्तिवर्जिताः ॥ ९३ ॥&lt;br&gt;&#xA;वेदभक्तिविहीनाश्च पाखण्डमतगामिनः ।&lt;br&gt;&#xA;अग्निहोत्रादिसत्कर्मस्वधास्वाहाविवर्जिताः ॥ ९४ ॥&lt;br&gt;&#xA;मूलप्रकृतिमव्यक्तां नैव जानन्ति कर्हिचित् ।&lt;br&gt;&#xA;तप्तमुद्राङ्‌किताः केचित्कामाचाररताः परे ॥ ९५ ॥&lt;br&gt;&#xA;कापालिकाः कौलिकाश्च बौद्धा जैनास्तथापरे ।&lt;br&gt;&#xA;पण्डिता अपि ते सर्वे दुराचारप्रवर्तकाः ॥ ९६ ॥&lt;br&gt;&#xA;लम्पटाः परदारेषु दुराचारपरायणाः ।&lt;br&gt;&#xA;कुम्भीपाकं पुनः सर्वे यास्यन्ति निजकर्मभिः ॥ ९७ ॥&lt;br&gt;&#xA;तस्मात्सर्वात्मना राजन् संसेव्या परमेश्वरी ।&lt;br&gt;&#xA;न विष्णूपासना नित्या न शिवोपासना तथा ॥ ९८ ॥&lt;br&gt;&#xA;नित्या चोपासना शक्तेर्यां विना तु पतत्यधः ।&lt;br&gt;&#xA;सर्वमुक्तं समासेन यत्पृष्टं तत्त्वयानघ ॥ ९९ ॥&lt;br&gt;&#xA;अतः परं मणिद्वीपवर्णनं शृणु सुन्दरम् ।&lt;br&gt;&#xA;यत्परं स्थानमाद्याया भुवनेश्या भवारणेः ॥ १०० ॥&lt;/p&gt;</description>
    </item>
    <item>
      <title>१०</title>
      <link>https://vishvAsa.github.io/purANam/shAktam/devI-bhAgavatam/12/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/10/</guid>
      <description>&lt;p&gt;व्यास उवाच&lt;br&gt;&#xA;ब्रह्मलोकादूर्ध्वभागे सर्वलोकोऽस्ति यः श्रुतः ।&lt;br&gt;&#xA;मणिद्वीपः स एवास्ति यत्र देवी विराजते ॥ १ ॥&lt;br&gt;&#xA;सर्वस्मादधिको यस्मात्सर्वलोकस्ततः स्मृतः ।&lt;br&gt;&#xA;पुरा पराम्बयैवायं कल्पितो मनसेच्छया ॥ २ ॥&lt;br&gt;&#xA;सर्वादौ निजवासार्थं प्रकृत्या मूलभूतया ।&lt;br&gt;&#xA;कैलासादधिको लोको वैकुण्ठादपि चोत्तमः ॥ ३ ॥&lt;br&gt;&#xA;गोलोकादपि सर्वस्मात्सर्वलोकोऽधिकः स्मृतः ।&lt;br&gt;&#xA;न तत्समं त्रिलोक्यां तु सुन्दरं विद्यते क्वचित् ॥ ४ ॥&lt;br&gt;&#xA;छत्रीभूतं त्रिजगतो भवसन्तापनाशकम् ।&lt;br&gt;&#xA;छायाभूतं तदेवास्ति ब्रह्माण्डानां तु सत्तम ॥ ५ ॥&lt;br&gt;&#xA;बहुयोजनविस्तीर्णो गम्भीरस्तावदेव हि ।&lt;br&gt;&#xA;मणिद्वीपस्य परितो वर्तते तु सुधोदधिः ॥ ६ ॥&lt;br&gt;&#xA;मरुत्सङ्‌घट्टनोत्कीर्णतरङ्‌ग शतसङ्‌कुलः ।&lt;br&gt;&#xA;रत्नाच्छवालुकायुक्तो झषशङ्‌खसमाकुलः ॥ ७ ॥&lt;br&gt;&#xA;वीचिसङ्‌घर्षसञ्जातलहरीकणशीतलः ।&lt;br&gt;&#xA;नानाध्वजसमायुक्तनानापोतगतागतैः ॥ ८ ॥&lt;br&gt;&#xA;विराजमानः परितस्तीररत्नद्रुमो महान् ।&lt;br&gt;&#xA;तदुत्तरमयोधातुनिर्मितो गगने ततः ॥ ९ ॥&lt;br&gt;&#xA;सप्तयोजनविस्तीर्णः प्राकारो वर्तते महान् ।&lt;br&gt;&#xA;नानाशस्त्रप्रहरणा नानायुद्धविशारदाः ॥ १० ॥&lt;br&gt;&#xA;रक्षका निवसन्त्यत्र मोदमानाः समन्ततः ।&lt;br&gt;&#xA;चतुर्द्वारसमायुक्तो द्वारपालशतान्वितः ॥ ११ ॥&lt;br&gt;&#xA;नानागणैः परिवृतो देवीभक्तियुतैर्नृप ।&lt;br&gt;&#xA;दर्शनार्थं समायान्ति ये देवा जगदीशितुः ॥ १२ ॥&lt;br&gt;&#xA;तेषां गणा वसन्त्यत्र वाहनानि च तत्र हि ।&lt;br&gt;&#xA;विमानशतसङ्‌घर्षघण्टास्वनसमाकुलः ॥ १३ ॥&lt;br&gt;&#xA;हयहेषाखराघातबधिरीकृतदिङ्‌मुखः ।&lt;br&gt;&#xA;गणैः किलकिलारावैर्वेत्रहस्तैश्च ताडिताः ॥ १४ ॥&lt;br&gt;&#xA;सेवका देवसङ्‌घानां भ्राजन्ते तत्र भूमिप ।&lt;br&gt;&#xA;तस्मिन्कोलाहले राजन्न शब्दः केनचित्क्वचित् ॥ १५ ॥&lt;br&gt;&#xA;कस्यचिच्छ्रूयतेऽत्यन्तं नानाध्वनिसमाकुले ।&lt;br&gt;&#xA;पदे पदे मिष्टवारिपरिपूर्णसरांसि च ॥ १६ ॥&lt;br&gt;&#xA;वाटिका विविधा राजन् रत्नद्रुमविराजिताः ।&lt;br&gt;&#xA;तदुत्तरं महासारधातुनिर्मितमण्डलः ॥ १७ ॥&lt;br&gt;&#xA;सालोऽपरो महानस्ति गगनस्पर्शि यच्छिरः ।&lt;br&gt;&#xA;तेजसा स्याच्छतगुणः पूर्वसालादयं परः ॥ १८ ॥&lt;br&gt;&#xA;गोपुरद्वारसहितो बहुवृक्षसमन्वितः ।&lt;br&gt;&#xA;या वृक्षजातयः सन्ति सर्वास्तास्तत्र सन्ति च ॥ १९ ॥&lt;br&gt;&#xA;निरन्तरं पुष्पयुताः सदा फलसमन्विताः ।&lt;br&gt;&#xA;नवपल्लवसंयुक्ताः परसौरभसङ्‌कुलाः ॥ २० ॥&lt;br&gt;&#xA;पनसा बकुला लोध्राः कर्णिकाराश्च शिंशपाः ।&lt;br&gt;&#xA;देवदारुकाञ्चनारा आम्राश्चैव सुमेरवः ॥ २१ ॥&lt;br&gt;&#xA;लिकुचा हिङ्‌गुलाश्चैला लवङ्‌गाः कट्फलास्तथा ।&lt;br&gt;&#xA;पाटला मुचुकुन्दाश्च फलिन्यो जघनेफलाः ॥ २२ ॥&lt;br&gt;&#xA;तालास्तमालाः सालाश्च कङ्‌कोला नागभद्रकाः ।&lt;br&gt;&#xA;पुन्नागाः पीलवः साल्वका वै कर्पूरशाखिनः ॥ २३ ॥&lt;br&gt;&#xA;अश्वकर्णा हस्तिकर्णास्तालपर्णाश्च दाडिमाः ।&lt;br&gt;&#xA;गणिका बन्धुजीवाश्च जम्बीराश्च कुरण्डकाः ॥ २४ ॥&lt;br&gt;&#xA;चाम्पेया बन्धुजीवाश्च तथा वै कनकद्रुमाः ।&lt;br&gt;&#xA;कालागुरुद्रुमाश्चैव तथा चन्दनपादपाः ॥ २५ ॥&lt;br&gt;&#xA;खर्जूरा यूथिकास्तालपर्ण्यश्चैव तथेक्षवः ।&lt;br&gt;&#xA;क्षीरवृक्षाश्च खदिराश्चिञ्जाभल्लातकास्तथा ॥ २६ ॥&lt;br&gt;&#xA;रुचकाः कुटजा वृक्षा बिल्ववृक्षास्तथैव च ।&lt;br&gt;&#xA;तुलसीनां वनान्येवं मल्लिकानां तथैव च ॥ २७ ॥&lt;br&gt;&#xA;इत्यादितरुजातीनां वनान्युपवनानि च ।&lt;br&gt;&#xA;नानावापीशतैर्युक्तान्येवं सन्ति धराधिप ॥ २८ ॥&lt;br&gt;&#xA;कोकिलारावसंयुक्ता गुञ्जद्‌भ्रमरभूषिताः ।&lt;br&gt;&#xA;निर्यासस्राविणः सर्वे स्निग्धच्छायास्तरूत्तमाः ॥ २९ ॥&lt;br&gt;&#xA;नानाऋतुभवा वृक्षा नानापक्षिसमाकुलाः ।&lt;br&gt;&#xA;नानारसस्राविणीभिर्नदीभिरतिशोभिताः ॥ ३० ॥&lt;br&gt;&#xA;पारावतशुकव्रातसारिकापक्षमारुतैः ।&lt;br&gt;&#xA;हंसपक्षसमुद्‌भूतावातव्रातैश्चलद्द्रुमम् ॥ ३१ ॥&lt;br&gt;&#xA;सुगन्धग्राहिपवनपूरितं तद्वनोत्तमम् ।&lt;br&gt;&#xA;सहितं हरिणीयूथैर्धावमानैरितस्ततः ॥ ३२ ॥&lt;br&gt;&#xA;नृत्यद्‌बर्हिकदम्बस्य केकारावैः सुखप्रदैः ।&lt;br&gt;&#xA;नादितं तद्वनं दिव्यं मधुस्रावि समन्ततः ॥ ३३ ॥&lt;br&gt;&#xA;कांस्यसालादुत्तरे तु ताम्रसालः प्रकीर्तितः ।&lt;br&gt;&#xA;चतुरस्रसमाकार उन्नत्या सप्तयोजनः ॥ ३४ ॥&lt;br&gt;&#xA;द्वयोस्तु सालयोर्मध्ये सम्प्रोक्ता कल्पवाटिका ।&lt;br&gt;&#xA;येषां तरूणां पुष्पाणि काञ्चनाभानि भूमिप ॥ ३५ ॥&lt;br&gt;&#xA;पत्राणि काञ्चनाभानि रत्नबीजफलानि च ।&lt;br&gt;&#xA;दशयोजनगन्धो हि प्रसर्पति समन्ततः ॥ ३६ ॥&lt;br&gt;&#xA;तद्वनं रक्षितं राजन् वसन्तेनर्तुनानिशम् ।&lt;br&gt;&#xA;पुष्पसिंहासनासीनः पुष्पच्छत्रविराजितः ॥ ३७ ॥&lt;br&gt;&#xA;पुष्पभूषाभूषितश्च पुष्पासवविघूर्णितः ।&lt;br&gt;&#xA;मधुश्रीर्माधवश्रीश्च द्वे भार्ये तस्य सम्मते ॥ ३८ ॥&lt;br&gt;&#xA;क्रीडतः स्मेरवदने सुमस्तबककन्दुकैः ।&lt;br&gt;&#xA;अतीव रम्यं विपिनं मधुस्रावि समन्ततः ॥ ३९ ॥&lt;br&gt;&#xA;दशयोजनपर्यन्तं कुसुमामोदवायुना ।&lt;br&gt;&#xA;पूरितं दिव्यगन्धर्वैः साङ्‌गनैर्गानलोलुपैः ॥ ४० ॥&lt;br&gt;&#xA;शोभितं तद्वनं दिव्यं मत्तकोकिलनादितम् ।&lt;br&gt;&#xA;वसन्तलक्ष्मीसंयुक्तं कामिकामप्रवर्धनम् ॥ ४१ ॥&lt;br&gt;&#xA;ताम्रसालादुत्तरत्र सीससालः प्रकीर्तितः ।&lt;br&gt;&#xA;समुच्छ्रायः स्मृतोऽप्यस्य सप्तयोजनसङ्ख्यया ॥ ४२ ॥&lt;br&gt;&#xA;सन्तानवाटिकामध्ये सालयोस्तु द्वयोर्नृप ।&lt;br&gt;&#xA;दशयोजनगन्धस्तु प्रसूनानां समन्ततः ॥ ४३ ॥&lt;br&gt;&#xA;हिरण्याभानि कुसुमान्युत्फुल्लानि निरन्तरम् ।&lt;br&gt;&#xA;अमृतद्रवसंयुक्तफलानि मधुराणि च ॥ ४४ ॥&lt;br&gt;&#xA;ग्रीष्मर्तुर्नायकस्तस्या वाटिकाया नृपोत्तम ।&lt;br&gt;&#xA;शुक्रश्रीश्च शुचिश्रीश्च द्वे भार्ये तस्य सम्मते ॥ ४५ ॥&lt;br&gt;&#xA;सन्तापत्रस्तलोकास्तु वृक्षमूलेषु संस्थिताः ।&lt;br&gt;&#xA;नानासिद्धैः परिवृतो नानादेवैः समन्वितः ॥ ४६ ॥&lt;br&gt;&#xA;विलासिनीनां वृन्दैस्तु चन्दनद्रवपङ्‌किलैः ।&lt;br&gt;&#xA;पुष्पमालाभूषितैस्तु तालवृन्तकराम्बुजैः ॥ ४७ ॥&lt;br&gt;&#xA;प्राकारः शोभितो राजञ्छीतलाम्बुनिषेविभिः ।&lt;br&gt;&#xA;सीससालादुत्तरत्राप्यारकूटमयः शुभः ॥ ४८ ॥&lt;br&gt;&#xA;प्राकारो वर्तते राजन् मुनियोजनदैर्घ्यवान् ।&lt;br&gt;&#xA;हरिचन्दनवृक्षाणां वाटी मध्ये तयोः स्मृता ॥ ४९ ॥&lt;br&gt;&#xA;सालयोरधिनाथस्तु वर्षर्तुर्मेघवाहनः ।&lt;br&gt;&#xA;विद्युत्पिङ्‌गलनेत्रश्च जीमूतकवचः स्मृतः ॥ ५० ॥&#xA;वज्रनिर्घोषमुखरश्चेन्द्रधन्वा समन्ततः ।&lt;br&gt;&#xA;सहस्रशो वारिधारा मुञ्चन्नास्ते गणावृतः ॥ ५१ ॥&lt;br&gt;&#xA;नभःश्रीश्च नभस्यश्रीः स्वरस्या रस्यमालिनी ।&lt;br&gt;&#xA;अम्बा दुला निरत्निश्चाभ्रमन्ती मेघयन्तिका ॥ ५२ ॥&lt;br&gt;&#xA;वर्षयन्ती चिपुणिका वारिधारा च सम्मताः ।&lt;br&gt;&#xA;वर्षर्तोर्द्वादश प्रोक्ताः शक्तयो मदविह्वलाः ॥ ५३ ॥&lt;br&gt;&#xA;नवपल्लववृक्षाश्च नवीनलतिकान्विताः ।&lt;br&gt;&#xA;हरितानि तृणान्येव वेष्टिता यैर्धराखिला ॥ ५४ ॥&lt;br&gt;&#xA;नदीनदप्रवाहाश्च प्रवहन्ति च वेगतः ।&lt;br&gt;&#xA;सरांसि कलुषाम्बूनि रागिचित्तसमानि च ॥ ५५ ॥&lt;br&gt;&#xA;वसन्ति देवाः सिद्धाश्च ये देवीकर्मकारिणः ।&lt;br&gt;&#xA;वापीकूपतडागाश्च ये देव्यर्थं समर्पिताः ॥ ५६ ॥&lt;br&gt;&#xA;ते गणा निवसन्त्यत्र सविलासाश्च साङ्‌गनाः ।&lt;br&gt;&#xA;आरकूटमयादग्रे सप्तयोजनदैर्घ्यवान् ॥ ५७ ॥&lt;br&gt;&#xA;पञ्चलोहात्मकः सालो मध्ये मन्दारवाटिका ।&lt;br&gt;&#xA;नानापुष्पलताकीर्णा नानापल्लवशोभिता ॥ ५८ ॥&lt;br&gt;&#xA;अधिष्ठातात्र सम्प्रोक्तः शरद्‌ऋतुरनामयः ।&lt;br&gt;&#xA;इषुलक्ष्मीरूर्जलक्ष्मीर्द्वे भार्ये तस्य सम्मते ॥ ५९ ॥&lt;br&gt;&#xA;नानासिद्धा वसन्त्यत्र साङ्‌गनाः सपरिच्छदाः ।&lt;br&gt;&#xA;पञ्चलोहमयादग्रे सप्तयोजनदैर्घ्यवान् ॥ ६० ॥&lt;br&gt;&#xA;दीप्यमानो महाशृङ्‌गैर्वर्तते रौप्यसालकः ।&lt;br&gt;&#xA;पारिजाताटवीमध्ये प्रसूनस्तबकान्विता ॥ ६१ ॥&lt;br&gt;&#xA;दशयोजनगन्धीनि कुसुमानि समन्ततः ।&lt;br&gt;&#xA;मोदयन्ति गणान्सर्वान्ये देवीकर्मकारिणः ॥ ६२ ॥&lt;br&gt;&#xA;तत्राधिनाथः सम्प्रोक्तो हेमन्तर्तुर्महोज्ज्वलः ।&lt;br&gt;&#xA;सगणः सायुधः सर्वान् रागिणो रञ्जयन्नृप ॥ ६३ ॥&lt;br&gt;&#xA;सहश्रीश्च सहस्यश्रीर्द्वे भार्ये तस्य सम्मते ।&lt;br&gt;&#xA;वसन्ति तत्र सिद्धाश्च ये देवीव्रतकारिणः ॥ ६४ ॥&lt;br&gt;&#xA;रौप्यसालमयादग्रे सप्तयोजनदैर्घ्यवान् ।&lt;br&gt;&#xA;सौवर्णसालः सम्प्रोक्तस्तप्तहाटककल्पितः ॥ ६५ ॥&lt;br&gt;&#xA;मध्ये कदम्बवाटी तु पुष्पपल्लवशोभिता ।&lt;br&gt;&#xA;कदम्बमदिराधाराः प्रवर्तन्ते सहस्रशः ॥ ६६ ॥&lt;br&gt;&#xA;याभिर्निपीतपीताभिर्निजानन्दोऽनुभूयते ।&lt;br&gt;&#xA;तत्राधिनाथः सम्प्रोक्तः शैशिरर्तुर्महोदयः ॥ ६७ ॥&lt;br&gt;&#xA;तपःश्रीश्च तपस्यश्रीर्द्वे भार्ये तस्य सम्मते ।&lt;br&gt;&#xA;मोदमानः सहैताभ्यां वर्तते शिशिराकृतिः ॥ ६८ ॥&lt;br&gt;&#xA;नानाविलाससंयुक्तो नानागणसमावृतः ।&lt;br&gt;&#xA;निवसन्ति महासिद्धा ये देवीदानकारिणः ॥ ६९ ॥&lt;br&gt;&#xA;नानाभोगसमुत्पन्नमहानन्दसमन्विताः ।&lt;br&gt;&#xA;साङ्‌गनाः परिवारैस्तु सङ्‌घशः परिवारिताः ॥ ७० ॥&lt;br&gt;&#xA;स्वर्णसालमयादग्रे मुनियोजनदैर्घ्यवान् ।&lt;br&gt;&#xA;पुष्परागमयः सालः कुङ्‌कुमारुणविग्रहः ॥ ७१ ॥&lt;br&gt;&#xA;पुष्परागमयी भूमिर्वनान्युपवनानि च ।&lt;br&gt;&#xA;रत्नवृक्षालवालाश्च पुष्परागमयाः स्मृताः ॥ ७२ ॥&lt;br&gt;&#xA;प्राकारो यस्य रत्नस्य तद्रत्नरचिता द्रुमाः ।&lt;br&gt;&#xA;वनभूः पक्षिणश्चैव रत्नवर्णजलानि च ॥ ७३ ॥&lt;br&gt;&#xA;मण्डपा मण्डपस्तम्भाः सरांसि कमलानि च ।&lt;br&gt;&#xA;प्राकारे तत्र यद्यत्स्यात्तत्सर्वं तत्समं भवेत् ॥ ७४ ॥&lt;br&gt;&#xA;परिभाषेयमुद्दिष्टा रत्नसालादिषु प्रभो ।&lt;br&gt;&#xA;तेजसा स्याल्लक्षगुणः पूर्वसालात्परो नृप ॥ ७५ ॥&lt;br&gt;&#xA;दिक्पाला निवसन्त्यत्र प्रतिब्रह्माण्डवर्तिनाम् ।&lt;br&gt;&#xA;दिक्पालानां समष्ट्यात्मरूपाः स्फूर्जद्वरायुधाः ॥ ७६ ॥&lt;br&gt;&#xA;पूर्वाशायां समुत्तुङ्‌गशृङ्‌गा पूरमरावती ।&lt;br&gt;&#xA;नानोपवनसंयुक्तो महेन्द्रस्तत्र राजते ॥ ७७ ॥&lt;br&gt;&#xA;स्वर्गशोभा च या स्वर्गे यावती स्यात्ततोऽधिका ।&lt;br&gt;&#xA;समष्टिशतनेत्रस्य सहस्रगुणतः स्मृता ॥ ७८ ॥&lt;br&gt;&#xA;ऐरावतसमारूढो वज्रहस्तः प्रतापवान् ।&lt;br&gt;&#xA;देवसेनापरिवृतो राजतेऽत्र शतक्रतुः ॥ ७९ ॥&lt;br&gt;&#xA;देवाङ्‌गनागणयुता शची तत्र विराजते ।&lt;br&gt;&#xA;वह्निकोणे वह्निपुरी वह्निपूःसदृशी नृप ॥ ८० ॥&lt;br&gt;&#xA;स्वाहास्वधासमायुक्तो वह्निस्तत्र विराजते ।&lt;br&gt;&#xA;निजवाहनभूषाढ्यो निजदेवगणैर्वृतः ॥ ८१ ॥&lt;br&gt;&#xA;याम्याशायां यमपुरी तत्र दण्डधरो महान् ।&lt;br&gt;&#xA;स्वभटैर्वेष्टितो राजन् चित्रगुप्तपुरोगमैः ॥ ८२ ॥&lt;br&gt;&#xA;निजशक्तियुतो भास्वत्तनयोऽस्ति यमो महान् ।&lt;br&gt;&#xA;नैर्ऋत्यां दिशि राक्षस्यां राक्षसैः परिवारितः ॥ ८३ ॥&lt;br&gt;&#xA;खड्गधारी स्फुरन्नास्ते निर्ऋतिर्निजशक्तियुक् ।&lt;br&gt;&#xA;वारुण्यां वरुणो राजा पाशधारी प्रतापवान् ॥ ८४ ॥&lt;br&gt;&#xA;महाझषसमारूढो वारुणीमधुविह्वलः ।&lt;br&gt;&#xA;निजशक्तिसमायुक्तो निजयादोगणान्वितः ॥ ८५ ॥&lt;br&gt;&#xA;समास्ते वारुणे लोके वरुणानीरताकुलः ।&lt;br&gt;&#xA;वायुकोणे वायुलोको वायुस्तत्राधितिष्ठति ॥ ८६ ॥&lt;br&gt;&#xA;वायुसाधनसंसिद्धयोगिभिः परिवारितः ।&lt;br&gt;&#xA;ध्वजहस्तो विशालाक्षो मृगवाहनसंस्थितः ॥ ८७ ॥&lt;br&gt;&#xA;मरुद्‌गणैः परिवृतो निजशक्तिसमन्वितः ।&lt;br&gt;&#xA;उत्तरस्यां दिशि महान् यक्षलोकोऽस्ति भूमिप ॥ ८८ ॥&lt;br&gt;&#xA;यक्षाधिराजस्तत्रास्ते वृद्धिऋद्ध्यादिशक्तिभिः ।&lt;br&gt;&#xA;नवभिर्निधिभिर्युक्तस्तुन्दिलो धननायकः ॥ ८९ ॥&lt;br&gt;&#xA;मणिभद्रः पूर्णभद्रो मणिमान्मणिकन्धरः ।&lt;br&gt;&#xA;मणिभूषो मणिस्रग्वी मणिकार्मुकधारकः ॥ ९० ॥&lt;br&gt;&#xA;इत्यादियक्षसेनानीसहितो निजशक्तियुक् ।&lt;br&gt;&#xA;ईशानकोणे सम्प्रोक्तो रुद्रलोको महत्तरः ॥ ९१ ॥&lt;br&gt;&#xA;अनर्घ्यरत्नखचितो यत्र रुद्रोऽधिदैवतम् ।&lt;br&gt;&#xA;मन्युमान्दीप्तनयनो बद्धपृष्ठमहेषुधिः ॥ ९२ ॥&lt;br&gt;&#xA;स्फूर्जद्धनुर्वामहस्तोऽधिज्यधन्वभिराधृतः ।&lt;br&gt;&#xA;स्वसमानैरसङ्ख्यातरुद्रैः शूलवरायुधैः ॥ ९३ ॥&lt;br&gt;&#xA;विकृतास्यैः करालास्यैर्वमद्वह्निभिरास्यतः ।&lt;br&gt;&#xA;दशहस्तैः शतकरैः सहस्रभुजसंयुतैः ॥ ९४ ॥&lt;br&gt;&#xA;दशपादैर्दशग्रीवैस्त्रिनेत्रैरुग्रमूर्तिभिः ।&lt;br&gt;&#xA;अन्तरिक्षचरा ये च ये च भूमिचरा स्मृताः ॥ ९५ ॥&lt;br&gt;&#xA;रुद्राध्याये स्मृता रुद्रास्तैः सर्वैश्च समावृतः ।&lt;br&gt;&#xA;रुद्राणीकोटिसहितो भद्रकाल्यादिमातृभिः ॥ ९६ ॥&lt;br&gt;&#xA;नानाशक्तिसमाविष्टडामर्यादिगणावृतः ।&lt;br&gt;&#xA;वीरभद्रादिसहितो रुद्रो राजन् विराजते ॥ ९७ ॥&lt;br&gt;&#xA;मुण्डमालाधरो नागवलयो नागकन्धरः ।&lt;br&gt;&#xA;व्याघ्रचर्मपरीधानो गजचर्मोत्तरीयकः ॥ ९८ ॥&lt;br&gt;&#xA;चिताभस्माङ्‌ग लिप्ताङ्‌गः प्रमथादिगणावृतः ।&lt;br&gt;&#xA;निनदड्डमरुध्वानैर्बधिरीकृतदिङ्‌मुखः ॥ ९९ ॥&lt;br&gt;&#xA;अट्टहासास्फोटशब्दैः सन्त्रासितनभस्तलः ।&lt;br&gt;&#xA;भूतसङ्‌घसमाविष्टो भूतावासो महेश्वरः ।&lt;br&gt;&#xA;ईशानदिक्पतिः सोऽयं नाम्ना चेशान एव च ॥ १०० ॥&lt;/p&gt;</description>
    </item>
    <item>
      <title>११</title>
      <link>https://vishvAsa.github.io/purANam/shAktam/devI-bhAgavatam/12/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/11/</guid>
      <description>&lt;p&gt;व्यास उवाच&lt;br&gt;&#xA;पुष्परागमयादग्रे कुङ्‌कुमारुणविग्रहः ।&lt;br&gt;&#xA;पद्मरागमयः सालो मध्ये भूश्चैव तादृशी ॥ १ ॥&lt;br&gt;&#xA;दशयोजनवान्दैर्घ्ये गोपुरद्वारसंयुतः ।&lt;br&gt;&#xA;तन्मणिस्तम्भसंयुक्ता मण्डपाः शतशो नृप ॥ २ ॥&lt;br&gt;&#xA;मध्ये भुवि समासीनाश्चतुःषष्टिमिताः कलाः ।&lt;br&gt;&#xA;नानायुधधरा वीरा रत्नभूषणभूषिताः ॥ ३ ॥&lt;br&gt;&#xA;प्रत्येकलोकस्तासां तु तत्तल्लोकस्य नायकाः ।&lt;br&gt;&#xA;समन्तात्पद्मरागस्य परिवार्य स्थिताः सदा ॥ ४ ॥&lt;br&gt;&#xA;स्वस्वलोकजनैर्जुष्टाः स्वस्ववाहनहेतिभिः ।&lt;br&gt;&#xA;तासां नामानि वक्ष्यामि शृणु त्वं जनमेजय ॥ ५ ॥&lt;br&gt;&#xA;पिङ्‌गलाक्षी विशालाक्षी समृद्धिर्वृद्धिरेव च ।&lt;br&gt;&#xA;श्रद्धा स्वाहा स्वधाभिख्या माया सञ्ज्ञा वसुन्धरा ॥ ६ ॥&lt;br&gt;&#xA;त्रिलोकधात्री सावित्री गायत्री त्रिदशेश्वरी ।&lt;br&gt;&#xA;सुरूपा बहुरूपा च स्कन्दमाताच्युतप्रिया ॥ ७ ॥&lt;br&gt;&#xA;विमला चामला तद्वदरुणी पुनरारुणी ।&lt;br&gt;&#xA;प्रकृतिर्विकृतिः सृष्टिः स्थितिः संहृतिरेव च ॥ ८ ॥&lt;br&gt;&#xA;सन्ध्या माता सती हंसी मर्दिका वज्रिका परा ।&lt;br&gt;&#xA;देवमाता भगवती देवकी कमलासना ॥ ९ ॥&lt;br&gt;&#xA;त्रिमुखी सप्तमुख्यन्या सुरासुरविमर्दिनी ।&lt;br&gt;&#xA;लम्बोष्ठी चोर्ध्वकेशी च बहुशीर्षा वृकोदरी ॥ १० ॥&lt;br&gt;&#xA;रथरेखाह्वया पश्चाच्छशिरेखा तथापरा ।&lt;br&gt;&#xA;गगनवेगा पवनवेगा वेगा चैव ततः परम् ॥ ११ ॥&lt;br&gt;&#xA;अग्रे भुवनपाला स्यात्तत्पश्चान्मदनातुरा ।&lt;br&gt;&#xA;अनङ्‌गानङ्‌गमथना तथैवानङ्‌गमेखला ॥ १२ ॥&lt;br&gt;&#xA;अनङ्‌गकुसुमा पश्चाद्विश्वरूपा सुरादिका ।&lt;br&gt;&#xA;क्षयङ्‌करी भवेच्छक्तिरक्षोभ्या च ततः परम् ॥ १३ ॥&lt;br&gt;&#xA;सत्यवादिन्यथ प्रोक्ता बहुरूपा शुचितव्रता ।&lt;br&gt;&#xA;उदाराख्या च वागीशी चतुःषष्टिमिताः स्मृताः ॥ १४ ॥&lt;br&gt;&#xA;ज्वलज्जिह्नाननाः सर्वा वमन्त्यो वह्निमुल्बणम् ।&lt;br&gt;&#xA;जलं पिबामः सकलं संहरामो विभावसुम् ॥ १५ ॥&lt;br&gt;&#xA;पवनं स्तम्भयामोऽद्य भक्षयामोऽखिलं जगत् ।&lt;br&gt;&#xA;इति वाचं सङ्गिरन्ते क्रोधसंरक्तलोचनाः ॥ १६ ॥&lt;br&gt;&#xA;चापबाणधराः सर्वा युद्धायैवोत्सुकाः सदा ।&lt;br&gt;&#xA;दंष्ट्राकटकटारावैर्बधिरीकृतदिङ्‌मुखाः ॥ १७ ॥&lt;br&gt;&#xA;पिङ्‌गोर्ध्वकेश्यः सम्प्रोक्ताश्चापबाणकराः सदा ।&lt;br&gt;&#xA;शताक्षौहिणिका सेनाप्येकैकस्याः प्रकीर्तिता ॥ १८ ॥&lt;br&gt;&#xA;एकैकशक्तेः सामर्थ्यं लक्षब्रह्माण्डनाशने ।&lt;br&gt;&#xA;शताक्षौहिणिका सेना तादृशी नृपसत्तम ॥ १९ ॥&lt;br&gt;&#xA;किं न कुर्याज्जगत्यस्मिन्नशक्यं वक्तुमेव तत् ।&lt;br&gt;&#xA;सर्वापि युद्धसामग्री तस्मिन्साले स्थिता मुने ॥ २० ॥&lt;br&gt;&#xA;रथानां गणना नास्ति हयानां करिणां तथा ।&lt;br&gt;&#xA;शस्त्राणां गणना तद्वद्‌गणानां गणना तथा ॥ २१ ॥&lt;br&gt;&#xA;पद्मरागमयादग्रे गोमेदमणिनिर्मितः ।&lt;br&gt;&#xA;दशयोजनदैर्घ्येण प्राकारो वर्तते महान् ॥ २२ ॥&lt;br&gt;&#xA;भास्वज्जपाप्रसूनाभो मध्यभूस्तस्य तादृशी ।&lt;br&gt;&#xA;गोमेदकल्पितान्येव तद्वासिसदनानि च ॥ २३ ॥&lt;br&gt;&#xA;पक्षिणः स्तम्भवर्याश्च वृक्षा वाप्यः सरांसि च ।&lt;br&gt;&#xA;गोमेदकल्पिता एव कुङ्‌कुमारुणविग्रहाः ॥ २४ ॥&lt;br&gt;&#xA;तन्मध्यस्था महादेव्यो द्वात्रिंशच्छक्तयः स्मृताः ।&lt;br&gt;&#xA;नानाशस्त्रप्रहरणा गोमेदमणिभूषिताः ॥ २५ ॥&lt;br&gt;&#xA;प्रत्येकलोकवासिन्यः परिवार्य समन्ततः ।&lt;br&gt;&#xA;गोमेदसाले सन्नद्धाः पिशाचवदना नृप ॥ २६ ॥&lt;br&gt;&#xA;स्वर्लोकवासिभिर्नित्यं पूजिताश्चक्रबाहवः ।&lt;br&gt;&#xA;क्रोधरक्तेक्षणा भिन्धि पचच्छिन्धि दहेति च ॥ २७ ॥&lt;br&gt;&#xA;वदन्ति सततं वाचं युद्धोत्सुकहृदन्तराः ।&lt;br&gt;&#xA;एकैकस्या महाशक्तेर्दशाक्षौहिणिका मता ॥ २८ ॥&lt;br&gt;&#xA;सेना तत्राप्येकशक्तिर्लक्षब्रह्माण्डनाशिनी ।&lt;br&gt;&#xA;तादृशीनां महासेना वर्णनीया कथं नृप ॥ २९ ॥&lt;br&gt;&#xA;रथानां नैव गणना वाहनानां तथैव च ।&lt;br&gt;&#xA;सर्वयुद्धसमारम्भस्तत्र देव्या विराजते ॥ ३० ॥&lt;br&gt;&#xA;तासां नामानि वक्ष्यामि पापनाशकराणि च ।&lt;br&gt;&#xA;विद्याह्रीपुष्टयः प्रज्ञा सिनीवाली कुहूस्तथा ॥ ३१ ॥&lt;br&gt;&#xA;रुद्रा वीर्या प्रभा नन्दा पोषिणी ऋद्धिदा शुभा ।&lt;br&gt;&#xA;कालरात्रिर्महारात्रिर्भद्रकाली कपर्दिनी ॥ ३२ ॥&lt;br&gt;&#xA;विकृतिर्दण्डिमुण्डिन्यौ सेन्दुखण्डा शिखण्डिनी ।&lt;br&gt;&#xA;निशुम्भशुम्भमथिनी महिषासुरमर्दिनी ॥ ३३ ॥&lt;br&gt;&#xA;इन्द्राणी चैव रुद्राणी शङ्‌करार्धशरीरिणी ।&lt;br&gt;&#xA;नारी नारायणी चैव त्रिशूलिन्यपि पालिनी ॥ ३४ ॥&lt;br&gt;&#xA;अम्बिका ह्लादिनी पश्चादित्येवं शक्तयः स्मृताः ।&lt;br&gt;&#xA;यद्येताः कुपिता देव्यस्तदा ब्रह्माण्डनाशनम् ॥ ३५ ॥&lt;br&gt;&#xA;पराजयो न चैतासां कदाचित्क्वचिदस्ति हि ।&lt;br&gt;&#xA;गोमेदकमयादग्रे सद्वज्रमणिनिर्मितः ॥ ३६ ॥&lt;br&gt;&#xA;दशयोजनतुङ्‌गोऽसौ गोपुरद्वारसंयुतः ।&lt;br&gt;&#xA;कपाटशृङ्‌खलाबद्धो नववृक्षसमुज्ज्वलः ॥ ३७ ॥&lt;br&gt;&#xA;सालस्तन्मध्यभूम्यादि सर्वं हीरमयं स्मृतम् ।&lt;br&gt;&#xA;गृहाणि वीथयो रथ्या महामार्गाङ्‌गणानि च ॥ ३८ ॥&lt;br&gt;&#xA;वृक्षालवालतरवः सारङ्‌गा अपि तादृशाः ।&lt;br&gt;&#xA;दीर्घिकाश्रेणयो वाप्यस्तडागाः कूपसंयुताः ॥ ३९ ॥&lt;br&gt;&#xA;तत्र श्रीभुवनेश्वर्या वसन्ति परिचारिकाः ।&lt;br&gt;&#xA;एकैका लक्षदासीभिः सेविता मदगर्विताः ॥ ४० ॥&lt;br&gt;&#xA;तालवृन्तधराः काश्चिच्चषकाढ्यकराम्बुजाः ।&lt;br&gt;&#xA;काश्चित्ताम्बूलपात्राणि धारयन्त्योऽतिगर्विताः ॥ ४१ ॥&lt;br&gt;&#xA;काश्चित्तच्छत्रधारिण्यश्चामराणां विधारिकाः ।&lt;br&gt;&#xA;नानावस्त्रधराः काश्चित्काश्चित्पुष्पकराम्बुजाः ॥ ४२ ॥&lt;br&gt;&#xA;नानादर्शकराः काश्चित्काश्चित्कुङ्‌कुमलेपनम् ।&lt;br&gt;&#xA;धारयन्त्यः कज्जलं च सिन्दूरचषकं पराः ॥ ४३ ॥&lt;br&gt;&#xA;काश्चिच्चित्रकनिर्मात्र्यः पादसंवाहने रताः ।&lt;br&gt;&#xA;काश्चित्तु भूषाकारिण्यो नानाभूषाधराः पराः ॥ ४४ ॥&lt;br&gt;&#xA;पुष्पभूषणनिर्मात्र्यः पुष्पशृङ्‌गारकारिकाः ।&lt;br&gt;&#xA;नानाविलासचतुरा बह्व्य एवंविधाः पराः ॥ ४५ ॥&lt;br&gt;&#xA;निबद्धपरिधानीया युवत्यः सकला अपि ।&lt;br&gt;&#xA;देवीकृपालेशवशात्तुच्छीकृतजगत्त्रयाः ॥ ४६ ॥&lt;br&gt;&#xA;एता दूत्यः स्मृता देव्यः शृङ्‌गारमदगर्विताः ।&lt;br&gt;&#xA;तासां नामानि वक्ष्यामि शृणु मे नृपसत्तम ॥ ४७ ॥&lt;br&gt;&#xA;अनङ्‌गरूपा प्रथमाप्यनङ्‌गमदना परा ।&lt;br&gt;&#xA;तृतीया तु ततः प्रोक्ता सुन्दरी मदनातुरा ॥ ४८ ॥&lt;br&gt;&#xA;ततो भुवनवेगा स्यात्तथा भुवनपालिका ।&lt;br&gt;&#xA;स्यात्सर्वशिशिरानङ्‌गवदनानङ्‌गमेखला ॥ ४९ ॥&lt;br&gt;&#xA;विद्युद्दामसमानाङ्‌ग्यः क्वणत्काञ्चीगुणान्विताः ।&lt;br&gt;&#xA;रणन्मञ्जीरचरणा बहिरन्तरितस्ततः ॥ ५० ॥&lt;br&gt;&#xA;धावमानास्तु शोभन्ते सर्वा विद्युल्लतोपमाः ।&lt;br&gt;&#xA;कुशलाः सर्वकार्येषु वेत्रहस्ताः समन्ततः ॥ ५१ ॥&lt;br&gt;&#xA;अष्टदिक्षु तथैतासां प्राकाराद्‌बहिरेव च ।&lt;br&gt;&#xA;सदनानि विराजन्ते नानावाहनहेतिभिः ॥ ५२ ॥&lt;br&gt;&#xA;वज्रसालादग्रभागे सालो वैदूर्यनिर्मितः ।&lt;br&gt;&#xA;दशयोजनतुङ्‌गोऽसौ गोपुरद्वारभूषितः ॥ ५३ ॥&lt;br&gt;&#xA;वैदूर्यभूमिः सर्वापि गृहाणि विविधानि च ।&lt;br&gt;&#xA;वीथ्यो रथ्या महामार्गाः सर्वे वैदूर्यनिर्मिताः ॥ ५४ ॥&lt;br&gt;&#xA;वापीकूपतडागाश्च स्रवन्तीनां तटानि च ।&lt;br&gt;&#xA;बालुका चैव सर्वापि वैदूर्यमणिनिर्मिता ॥ ५५ ॥&#xA;तत्राष्टदिक्षु परितो ब्राह्म्यादीनां च मण्डलम् ।&lt;br&gt;&#xA;निजैर्गणैः परिवृतं भ्राजते नृपसत्तम ॥ ५६ ॥&lt;br&gt;&#xA;प्रतिब्रह्माण्डमातॄणां ताः समष्टय ईरिताः ।&lt;br&gt;&#xA;ब्राह्मी माहेश्वरी चैव कौमारी वैष्णवी तथा ॥ ५७ ॥&lt;br&gt;&#xA;वाराही च तथेन्द्राणी चामुण्डा सप्त मातरः ।&lt;br&gt;&#xA;अष्टमी तु महालक्ष्मीर्नाम्ना प्रोक्तास्तु मातरः ॥ ५८ ॥&lt;br&gt;&#xA;ब्रह्मरुद्रादिदेवानां समाकारास्तु ताः स्मृताः ।&lt;br&gt;&#xA;जगत्कल्याणकारिण्यः स्वस्वसेनासमावृताः ॥ ५९ ॥&lt;br&gt;&#xA;तत्सालस्य चतुर्द्वार्षु वाहनानि महेशितुः ।&lt;br&gt;&#xA;सज्जानि नृपते सन्ति सालङ्‌काराणि नित्यशः ॥ ६० ॥&lt;br&gt;&#xA;दन्तिनः कोटिशो वाहाः कोटिशः शिबिकास्तथा ।&lt;br&gt;&#xA;हंसाः सिंहाश्च गरुडा मयूरा वृषभास्तथा ॥ ६१ ॥&lt;br&gt;&#xA;तैर्युक्ताः स्यन्दनास्तद्वत्कोटिशो नृपनन्दन ।&lt;br&gt;&#xA;पार्ष्णिग्राहसमायुक्ता ध्वजैराकाशचुम्बिनः ॥ ६२ ॥&lt;br&gt;&#xA;कोटिशस्तु विमानानि नानाचिह्नान्वितानि च ।&lt;br&gt;&#xA;नानावादित्रयुक्तानि महाध्वजयुतानि च ॥ ६३ ॥&lt;br&gt;&#xA;वैदूर्यमणिसालस्याप्यग्रे सालः परः स्मृतः ।&lt;br&gt;&#xA;दशयोजनतुङ्‌गोऽसाविन्द्रनीलाश्मनिर्मितः ॥ ६४ ॥&lt;br&gt;&#xA;तन्मध्यभूस्तथा वीथ्यो महामार्गा गृहाणि च ।&lt;br&gt;&#xA;वापीकूपतडागाश्च सर्वे तन्मणिनिर्मिताः ॥ ६५ ॥&lt;br&gt;&#xA;तत्र पद्मं तु सम्प्रोक्तं बहुयोजनविस्तृतम् ।&lt;br&gt;&#xA;षोडशारं दीप्यमानं सुदर्शनमिवापरम् ॥ ६६ ॥&lt;br&gt;&#xA;तत्र षोडशशक्तीनां स्थानानि विविधानि च ।&lt;br&gt;&#xA;सर्वोपस्करयुक्तानि समृद्धानि वसन्ति हि ॥ ६७ ॥&lt;br&gt;&#xA;तासां नामानि वक्ष्यामि शृणु मे नृपसत्तम ।&lt;br&gt;&#xA;कराली विकराली च तथोमा च सरस्वती ॥ ६८ ॥&lt;br&gt;&#xA;श्रीदुर्गोषा तथा लक्ष्मीः श्रुतिश्चैव स्मृतिर्धृतिः ।&lt;br&gt;&#xA;श्रद्धा मेधा मतिः कान्तिरार्या षोडश शक्तयः ॥ ६९ ॥&lt;br&gt;&#xA;नीलजीमूतसङ्काशाः करवालकराम्बुजाः ।&lt;br&gt;&#xA;समाः खेटकधारिण्यो युद्धोपक्रान्तमानसाः ॥ ७० ॥&lt;br&gt;&#xA;सेनान्यः सकला एताः श्रीदेव्या जगदीशितुः ।&lt;br&gt;&#xA;प्रतिब्रह्माण्डसंस्थानां शक्तीनां नायिकाः स्मृताः ॥ ७१ ॥&lt;br&gt;&#xA;ब्रह्माण्डक्षोभकारिण्यो देवीशक्त्युपबृंहिताः ।&lt;br&gt;&#xA;नानारथसमारूढा नानाशक्तिभिरन्विताः ॥ ७२ ॥&lt;br&gt;&#xA;एतत्पराक्रमं वक्तुं सहस्रास्योऽपि न क्षमः ।&lt;br&gt;&#xA;इन्द्रनीलमहासालादग्रे तु बहुविस्तृतः ॥ ७३ ॥&lt;br&gt;&#xA;मुक्ताप्राकार उदितो दशयोजनदैर्घ्यवान् ।&lt;br&gt;&#xA;मध्यभूः पूर्ववत्प्रोक्ता तन्मध्येऽष्टदलाम्बुजम् ॥ ७४ ॥&lt;br&gt;&#xA;मुक्तामणिगणाकीर्णं विस्तृतं तु सकेसरम् ।&lt;br&gt;&#xA;तत्र देवीसमाकारा देव्यायुधधराः सदा ॥ ७५ ॥&lt;br&gt;&#xA;सम्प्रोक्ता अष्टमन्त्रिण्यो जगद्वार्ताप्रबोधिकाः ।&lt;br&gt;&#xA;देवीसमानभोगास्ता इङ्‌गितज्ञास्तु पण्डिताः ॥ ७६ ॥&lt;br&gt;&#xA;कुशलाः सर्वकार्येषु स्वामिकार्यपरायणाः ।&lt;br&gt;&#xA;देव्यभिप्रायबोध्यस्ताश्चतुरा अतिसुन्दराः ॥ ७७ ॥&lt;br&gt;&#xA;नानाशक्तिसमायुक्ताः प्रतिब्रह्माण्डवर्तिनाम् ।&lt;br&gt;&#xA;प्राणिनां ताः समाचारं ज्ञानशक्त्या विदन्ति च ॥ ७८ ॥&lt;br&gt;&#xA;तासां नामानि वक्ष्यामि मत्तः शृणु नृपोत्तम ।&lt;br&gt;&#xA;अनङ्‌गकुसुमा प्रोक्ताप्यनङ्‌गकुसुमातुरा ॥ ७९ ॥&lt;br&gt;&#xA;अनङ्‌गमदना तद्वदनङ्‌गमदनातुरा ।&lt;br&gt;&#xA;भुवनपाला गगनवेगा चैव ततः परम् ॥ ८० ॥&lt;br&gt;&#xA;शशिरेखा च गगनरेखा चैव ततः परम् ।&lt;br&gt;&#xA;पाशाङ्‌कुशवराभीतिधरा अरुणविग्रहाः ॥ ८१ ॥&lt;br&gt;&#xA;विश्वसम्बन्धिनीं वार्तां बोधयन्ति प्रतिक्षणम् ।&lt;br&gt;&#xA;मुक्तासालादग्रभागे महामारकतोऽपरः ॥ ८२ ॥&lt;br&gt;&#xA;सालोत्तमः समुद्दिष्टो दशयोजनदैर्घ्यवान् ।&lt;br&gt;&#xA;नानासौभाग्यसंयुक्तो नानाभोगसमन्वितः ॥ ८३ ॥&lt;br&gt;&#xA;मध्यभूस्तादृशी प्रोक्ता सदनानि तथैव च ।&lt;br&gt;&#xA;षट्कोणमत्र विस्तीर्णं कोणस्था देवताः शृणु ॥ ८४ ॥&lt;br&gt;&#xA;पूर्वकोणे चतुर्वक्त्रो गायत्रीसहितो विधिः ।&lt;br&gt;&#xA;कुण्डिकाक्षगुणाभीतिदण्डायुधधरः परः ॥ ८५ ॥&lt;br&gt;&#xA;तदायुधधरा देवी गायत्री परदेवता ।&lt;br&gt;&#xA;वेदाः सर्वे मूर्तिमन्तः शास्त्राणि विविधानि च ॥ ८६ ॥&lt;br&gt;&#xA;स्मृतयश्च पुराणानि मूर्तिमन्ति वसन्ति हि ।&lt;br&gt;&#xA;ये ब्रह्मविग्रहाः सन्ति गायत्रीविग्रहाश्च ये ॥ ८७ ॥&lt;br&gt;&#xA;व्याहृतीनां विग्रहाश्च ते नित्यं तत्र सन्ति हि ।&lt;br&gt;&#xA;रक्षःकोणे शङ्‌खचक्रगदाम्बुजकराम्बुजा ॥ ८८ ॥&lt;br&gt;&#xA;सावित्री वर्तते तत्र महाविष्णुश्च तादृशः ।&lt;br&gt;&#xA;ये विष्णुविग्रहाः सन्ति मत्स्यकूर्मादयोऽखिलाः ॥ ८९ ॥&lt;br&gt;&#xA;सावित्रीविग्रहा ये च ते सर्वे तत्र सन्ति हि ।&lt;br&gt;&#xA;वायुकोणे परश्वक्षमालाभयवरान्वितः ॥ ९० ॥&lt;br&gt;&#xA;महारुद्रो वर्ततेऽत्र सरस्वत्यपि तादृशी ।&lt;br&gt;&#xA;ये ये तु रुद्रभेदाः स्युर्दक्षिणास्यादयो नृप ॥ ९१ ॥&lt;br&gt;&#xA;गौरीभेदाश्च ये सर्वे ते तत्र निवसन्ति हि ।&lt;br&gt;&#xA;चतुःषष्ट्यागमा ये च ये चान्येऽप्यागमाः स्मृताः ॥ ९२ ॥&lt;br&gt;&#xA;ते सर्वे मूर्तिमन्तश्च तत्रैव निवसन्ति हि ।&lt;br&gt;&#xA;अग्निकोणे रत्नकुम्भं तथा मणिकरण्डकम् ॥ ९३ ॥&lt;br&gt;&#xA;दधानो निजहस्ताभ्यां कुबेरो धनदायकः ।&lt;br&gt;&#xA;नानावीथीसमायुक्तो महालक्ष्मीसमन्वितः ॥ ९४ ॥&lt;br&gt;&#xA;देव्या निधिपतिस्त्वास्ते स्वगुणैः परिवेष्टितः ।&lt;br&gt;&#xA;वारुणे तु महाकोणे मदनो रतिसंयुतः ॥ ९५ ॥&lt;br&gt;&#xA;पाशाङ्‌कुशधनुर्बाणधरो नित्यं विराजते ।&lt;br&gt;&#xA;शृङ्‌गारा मूर्तिमन्तस्तु तत्र सन्निहिताः सदा ॥ ९६ ॥&lt;br&gt;&#xA;ईशानकोणे विघ्नेशो नित्यं पुष्टिसमन्वितः ।&lt;br&gt;&#xA;पाशाङ्‌कुशधरो वीरो विघ्नहर्ता विराजते ॥ ९७ ॥&lt;br&gt;&#xA;विभूतयो गणेशस्य या याः सन्ति नृपोत्तम ।&lt;br&gt;&#xA;ताः सर्वा निवसन्त्यत्र महैश्वर्यसमन्विताः ॥ ९८ ॥&lt;br&gt;&#xA;प्रतिब्रह्माण्डसंस्थानां ब्रह्मादीनां समष्टयः ।&lt;br&gt;&#xA;एते ब्रह्मादयः प्रोक्ताः सेवन्ते जगदीश्वरीम् ॥ ९९ ॥&lt;br&gt;&#xA;महामारकतस्याग्रे शतयोजनदैर्घ्यवान् ।&lt;br&gt;&#xA;प्रवालसालोऽस्त्यपरः कुङ्‌कुमारुणविग्रहः ॥ १०० ॥&lt;br&gt;&#xA;मध्यभूस्तादृशी प्रोक्ता सदनानि च पूर्ववत् ।&lt;br&gt;&#xA;तन्मध्ये पञ्चभूतानां स्वामिन्यः पञ्च सन्ति च ॥ १०१ ॥&lt;br&gt;&#xA;हृल्लेखा गगना रक्ता चतुर्थी तु करालिका ।&lt;br&gt;&#xA;महोच्छुष्मा पञ्चमी च पञ्चभूतसमप्रभाः ॥ १०२ ॥&lt;br&gt;&#xA;पाशाङ्‌कुशवराभीतिधारिण्योऽमितभूषणाः ।&lt;br&gt;&#xA;देवीसमानवेषाढ्या नवयौवनगर्विताः ॥ १०३ ॥&lt;br&gt;&#xA;प्रवालसालादग्रे तु नवरत्नविनिर्मितः ।&lt;br&gt;&#xA;बहुयोजनविस्तीर्णो महासालोऽस्ति भूमिप ॥ १०४ ॥&lt;br&gt;&#xA;तत्र चाम्नायदेवीनां सदनानि बहून्यपि ।&lt;br&gt;&#xA;नवरत्नमयान्येव तडागाश्च सरांसि च ॥ १०५ ॥&lt;br&gt;&#xA;श्रीदेव्या येऽवताराः स्युस्ते तत्र निवसन्ति हि ।&lt;br&gt;&#xA;महाविद्या महाभेदाः सन्ति तत्रैव भूमिप ॥ १०६ ॥&lt;br&gt;&#xA;निजावरणदेवीभिर्निजभूषणवाहनैः ।&lt;br&gt;&#xA;सर्वदेव्यो विराजन्ते कोटिसूर्यसमप्रभाः ॥ १०७ ॥&lt;br&gt;&#xA;सप्तकोटिमहामन्त्रदेवताः सन्ति तत्र हि ।&lt;br&gt;&#xA;नवरत्नमयादग्रे चिन्तामणिगृहं महत् ॥ १०८ ॥&lt;br&gt;&#xA;तत्रत्यं वस्तुमात्रं तु चिन्तामणिविनिर्मितम् ।&lt;br&gt;&#xA;सूर्योद्‌गारोपलैस्तद्वच्चन्द्रोद्‌गारोपलैस्तथा ॥ १०९ ॥&lt;br&gt;&#xA;विद्युत्प्रभोपलैः स्तम्भाः कल्पितास्तु सहस्रशः ।&lt;br&gt;&#xA;येषां प्रभाभिरन्तःस्थं वस्तु किञ्चिन्न दृश्यते ॥ ११० ॥&lt;/p&gt;</description>
    </item>
    <item>
      <title>१२</title>
      <link>https://vishvAsa.github.io/purANam/shAktam/devI-bhAgavatam/12/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/12/</guid>
      <description>&lt;p&gt;व्यास उवाच&lt;br&gt;&#xA;तदेव देवीसदनं मध्यभागे विराजते ।&lt;br&gt;&#xA;सहस्रस्तम्भसंयुक्ताश्चत्वारस्तेषु मण्डपाः ॥ १ ॥&lt;br&gt;&#xA;शृङ्‌गारमण्डपश्चैको मुक्तिमण्डप एव च ।&lt;br&gt;&#xA;ज्ञानमण्डपसञ्ज्ञस्तु तृतीयः परिकीर्तितः ॥ २ ॥&lt;br&gt;&#xA;एकान्तमण्डपश्चैव चतुर्थः परिकीर्तितः ।&lt;br&gt;&#xA;नानावितानसंयुक्ता नानाधूपैस्तु धूपिताः ॥ ३ ॥&lt;br&gt;&#xA;कोटिसूर्यसमाः कान्त्या भ्राजन्ते मण्डपाः शुभाः ।&lt;br&gt;&#xA;तन्मण्डपानां परितः काश्मीरवनिका स्मृता ॥ ४ ॥&lt;br&gt;&#xA;मल्लिकाकुन्दवनिका यत्र पुष्कलकाः स्थिताः ।&lt;br&gt;&#xA;असङ्ख्याता मृगमदैः पूरितास्तत्स्रवा नृप ॥ ५ ॥&lt;br&gt;&#xA;महापद्माटवी तद्वद्‌रत्नसोपाननिर्मिता ।&lt;br&gt;&#xA;सुधारसेन सम्पूर्णा गुञ्जन्मत्तमधुव्रता ॥ ६ ॥&lt;br&gt;&#xA;हंसकारण्डवाकीर्णा गन्धपूरितदिक्तटा ।&lt;br&gt;&#xA;वनिकानां सुगन्धैस्तु मणिद्वीपं सुवासितम् ॥ ७ ॥&lt;br&gt;&#xA;शृङ्‌गारमण्डपे देव्यो गायन्ति विविधैः स्वरैः ।&lt;br&gt;&#xA;सभासदो देववरा मध्ये श्रीजगदम्बिका ॥ ८ ॥&lt;br&gt;&#xA;मुक्तिमण्डपमध्ये तु मोचयत्यनिशं शिवा ।&lt;br&gt;&#xA;ज्ञानोपदेशं कुरुते तृतीये नृप मण्डपे ॥ ९ ॥&lt;br&gt;&#xA;चतुर्थमण्डपे चैव जगद्‌रक्षाविचिन्तनम् ।&lt;br&gt;&#xA;मन्त्रिणीसहिता नित्यं करोति जगदम्बिका ॥ १० ॥&lt;br&gt;&#xA;चिन्तामणिगृहे राजञ्छक्तितत्त्वात्मकैः परैः ।&lt;br&gt;&#xA;सोपानैर्दशभिर्युक्तो मञ्चकोऽप्यधिराजते ॥ ११ ॥&lt;br&gt;&#xA;ब्रह्मा विष्णुश्च रुद्रश्च ईश्वरश्च सदाशिवः ।&lt;br&gt;&#xA;एते मञ्चखुराः प्रोक्ताः फलकस्तु सदाशिवः ॥ १२ ॥&lt;br&gt;&#xA;तस्योपरि महादेवो भुवनेशो विराजते ।&lt;br&gt;&#xA;या देवी निजलीलार्थं द्विधाभूता बभूव ह ॥ १३ ॥&lt;br&gt;&#xA;सृष्ट्यादौ तु स एवायं तदर्धाङ्‌गो महेश्वरः ।&lt;br&gt;&#xA;कन्दर्पदर्पनाशोद्यत्कोटिकन्दर्पसुन्दरः ॥ १४ ॥&lt;br&gt;&#xA;पञ्चवक्त्रस्त्रिनेत्रश्च मणिभूषणभूषितः ।&lt;br&gt;&#xA;हरिणाभीतिपरशून् वरं च निजबाहुभिः ॥ १५ ॥&lt;br&gt;&#xA;दधानः षोडशाब्दोऽसौ देवः सर्वेश्वरो महान् ।&lt;br&gt;&#xA;कोटिसूर्यप्रतीकाशश्चन्द्रकोटिसुशीतलः ॥ १६ ॥&lt;br&gt;&#xA;शुद्धस्फटिकसङ्काशस्त्रिनेत्रः शीतलद्युतिः ।&lt;br&gt;&#xA;वामाङ्‌गे सन्निषण्णास्य देवी श्रीभुवनेश्वरी ॥ १७ ॥&lt;br&gt;&#xA;नवरत्नगणाकीर्णकाञ्चीदामविराजिता ।&lt;br&gt;&#xA;तप्तकाञ्चनसन्नद्धवैदूर्याङ्‌गदभूषणा ॥ १८ ॥&lt;br&gt;&#xA;कनच्छ्रीचक्रताटङ्‌कविटङ्‌कवदनाम्बुजा ।&lt;br&gt;&#xA;ललाटकान्तिविभवविजितार्थसुधाकरा ॥ १९ ॥&lt;br&gt;&#xA;बिम्बकान्तितिरस्कारिरदच्छदविराजिता ।&lt;br&gt;&#xA;लसत्कुङ्‌कुमकस्तुरीतिलकोद्भासितानना ॥ २० ॥&lt;br&gt;&#xA;दिव्यचूडामणिस्फारचञ्चच्चन्द्रकसूर्यका ।&lt;br&gt;&#xA;उद्यत्कविसमस्वच्छनासाभरणभासुरा ॥ २१ ॥&lt;br&gt;&#xA;चिन्ताकलम्बितस्वच्छमुक्तागुच्छविराजिता ।&lt;br&gt;&#xA;पाटीरपङ्‌ककर्पूरकुङ्‌कुमालङ्‌कृतस्तनी ॥ २२ ॥&lt;br&gt;&#xA;विचित्रविविधाकल्पा कम्बुसङ्काशकन्धरा ।&lt;br&gt;&#xA;दाडिमीफलबीजाभदन्तपङ्‌क्तिविराजिता ॥ २३ ॥&lt;br&gt;&#xA;अनर्घ्यरत्नघटितमुकुटाञ्चितमस्तका ।&lt;br&gt;&#xA;मत्तालिमालाविलसदलकाढ्यमुखाम्बुजा ॥ २४ ॥&lt;br&gt;&#xA;कलङ्‌ककार्श्यनिर्मुक्तशरच्चन्द्रनिभानना ।&lt;br&gt;&#xA;जाह्नवीसलिलावर्तशोभिनाभिविभूषिता ॥ २५ ॥&lt;br&gt;&#xA;माणिक्यशकलाबद्धमुद्रिकाङ्‌गुलिभूषिता ।&lt;br&gt;&#xA;पुण्डरीकदलाकारनयनत्रयसुन्दरी ॥ २६ ॥&lt;br&gt;&#xA;कल्पिताच्छमहारागपद्मरागोज्ज्वलप्रभा ।&lt;br&gt;&#xA;रत्नकिङ्‌किणिकायुक्तरत्नकङ्‌कणशोभिता ॥ २७ ॥&lt;br&gt;&#xA;मणिमुक्तासरापारलसत्पदकसन्ततिः ।&lt;br&gt;&#xA;रत्नाङ्‌गुलिप्रविततप्रभाजाललसत्करा ॥ २८ ॥&lt;br&gt;&#xA;कञ्चुकीगुम्फितापारनानारत्नततिद्युतिः ।&lt;br&gt;&#xA;मल्लिकामोदिधम्मिल्लमल्लिकालिसरावृता ॥ २९ ॥&lt;br&gt;&#xA;सुवृत्तनिबिडोत्तुङ्‌गकुचभारालसा शिवा ।&lt;br&gt;&#xA;वरपाशाङ्‌कुशाभीतिलसद्बाहुचतुष्टया ॥ ३० ॥&lt;br&gt;&#xA;सर्वशृङ्‌गारवेषाढ्या सुकुमाराङ्‌गवल्लरी ।&lt;br&gt;&#xA;सौन्दर्यधारासर्वस्वा निर्व्याजकरुणामयी ॥ ३१ ॥&lt;br&gt;&#xA;निजसंलापमाधुर्यविनिर्भर्त्सितकच्छपी ।&lt;br&gt;&#xA;कोटिकोटिरवीन्दूनां कान्तिं या बिभ्रती परा ॥ ३२ ॥&lt;br&gt;&#xA;नानासखीभिर्दासीभिस्तथा देवाङ्‌गनादिभिः ।&lt;br&gt;&#xA;सर्वाभिर्देवताभिस्तु समन्तात्परिवेष्टिता ॥ ३३ ॥&lt;br&gt;&#xA;इच्छाशक्त्या ज्ञानशक्त्या क्रियाशक्त्या समन्विता ।&lt;br&gt;&#xA;लज्जा तुष्टिस्तथा पुष्टिः कीर्तिः कान्तिः क्षमा दया ॥ ३४ ॥&lt;br&gt;&#xA;बुद्धिर्मेधा स्मृतिर्लक्ष्मीर्मूर्तिमत्योऽङ्‌गनाः स्मृताः ।&lt;br&gt;&#xA;जया च विजया चैवाप्यजिता चापराजिता ॥ ३५ ॥&lt;br&gt;&#xA;नित्या विलासिनी दोग्ध्री त्वघोरा मङ्‌गला नव ।&lt;br&gt;&#xA;पीठशक्तय एतास्तु सेवन्ते यां पराम्बिकाम् ॥ ३६ ॥&lt;br&gt;&#xA;यस्यास्तु पार्श्वभागे स्तो निधी तौ शङ्‌खपद्मकौ ।&lt;br&gt;&#xA;नवरत्नवहा नद्यस्तथा वै काञ्चनस्रवाः ॥ ३७ ॥&#xA;सप्तधातुवहा नद्यो निधिभ्यां तु विनिर्गताः ।&lt;br&gt;&#xA;सुधासिन्ध्वन्तगामिन्यस्ताः सर्वा नृपसत्तम ॥ ३८ ॥&lt;br&gt;&#xA;सा देवी भुवनेशानी तद्वामाङ्‌के विराजते ।&lt;br&gt;&#xA;सर्वेशत्वं महेशस्य यत्सङ्‌गादेव नान्यथा ॥ ३९ ॥&lt;br&gt;&#xA;चिन्तामणिगृहस्यास्य प्रमाणं शृणु भूमिप ।&lt;br&gt;&#xA;सहस्रयोजनायामं महान्तस्तत्प्रचक्षते ॥ ४० ॥&lt;br&gt;&#xA;तदुत्तरे महाशालाः पूर्वस्माद्‌द्विगुणाः स्मृताः ।&lt;br&gt;&#xA;अन्तरिक्षगतं त्वेतन्निराधारं विराजते ॥ ४१ ॥&lt;br&gt;&#xA;सङ्‌कोचश्च विकासश्च जायतेऽस्य निरन्तरम् ।&lt;br&gt;&#xA;पटवत्कार्यवशतः प्रलये सर्जने तथा ॥ ४२ ॥&lt;br&gt;&#xA;शालानां चैव सर्वेषां सर्वकान्तिपरावधि ।&lt;br&gt;&#xA;चिन्तामणिगृहं प्रोक्तं यत्र देवी महोमयी ॥ ४३ ॥&lt;br&gt;&#xA;ये ये उपासकाः सन्ति प्रतिब्रह्माण्डवर्तिनः ।&lt;br&gt;&#xA;देवेषु नागलोकेषु मनुष्येष्वितरेषु च ॥ ४४ ॥&lt;br&gt;&#xA;श्रीदेव्यास्ते च सर्वेऽपि व्रजन्त्यत्रैव भूमिप ।&lt;br&gt;&#xA;देवीक्षेत्रे ये त्यजन्ति प्राणान्देव्यर्चने रताः ॥ ४५ ॥&lt;br&gt;&#xA;ते सर्वे यान्ति तत्रैव यत्र देवी महोत्सवा ।&lt;br&gt;&#xA;घृतकुल्या दुग्धकुल्या दधिकुल्या मधुस्रवाः ॥ ४६ ॥&lt;br&gt;&#xA;स्यन्दन्ति सरितः सर्वास्तथामृतवहाः पराः ।&lt;br&gt;&#xA;द्राक्षारसवहाः काश्चिज्जम्बूरसवहाः पराः ॥ ४७ ॥&lt;br&gt;&#xA;आम्रेक्षुरसवाहिन्यो नद्यस्तास्तु सहस्रशः ।&lt;br&gt;&#xA;मनोरथफला वृक्षा वाप्यः कूपास्तथैव च ॥ ४८ ॥&lt;br&gt;&#xA;यथेष्टपानफलदा न न्यूनं किञ्चिदस्ति हि ।&lt;br&gt;&#xA;न रोगपलितं वापि जरा वापि कदाचन ॥ ४९ ॥&lt;br&gt;&#xA;न चिन्ता न च मात्सर्यं कामक्रोधादिकं तथा ।&lt;br&gt;&#xA;सर्वे युवानः सस्त्रीका सहस्रादित्यवर्चसः ॥ ५० ॥&lt;br&gt;&#xA;भजन्ति सततं देवीं तत्र श्रीभुवनेश्वरीम् ।&lt;br&gt;&#xA;केचित्सलोकतापन्नाः केचित्सामीप्यतां गताः ॥ ५१ ॥&lt;br&gt;&#xA;सरूपतां गताः केचित्सार्ष्टितां च परे गताः ।&lt;br&gt;&#xA;या यास्तु देवतास्तत्र प्रतिब्रह्माण्डवर्तिनाम् ॥ ५२ ॥&lt;br&gt;&#xA;समष्टयः स्थितास्तास्तु सेवन्ते जगदीश्वरीम् ।&lt;br&gt;&#xA;सप्तकोटिमहामन्त्रा मूर्तिमन्त उपासते ॥ ५३ ॥&lt;br&gt;&#xA;महाविद्याश्च सकलाः साम्यावस्थात्मिकां शिवाम् ।&lt;br&gt;&#xA;कारणब्रह्मरूपां तां मायाशबलविग्रहाम् ॥ ५४ ॥&lt;br&gt;&#xA;इत्थं राजन् मया प्रोक्तं मणिद्वीपं महत्तरम् ।&lt;br&gt;&#xA;न सूर्यचन्द्रौ नो विद्युत्कोटयोऽग्निस्तथैव च ॥ ५५ ॥&lt;br&gt;&#xA;एतस्य भासा कोट्यंशकोट्यंशेनापि ते समाः ।&lt;br&gt;&#xA;क्यचिद्विद्रुमसकाशं क्वचिन्मरकतच्छवि ॥ ५६ ॥&lt;br&gt;&#xA;विद्युद्भानुसमच्छायं मध्यसूर्यसमं क्वचित् ।&lt;br&gt;&#xA;विद्युत्कोटिमहाधारा सारकान्तिततं क्वचित् ॥ ५७ ॥&lt;br&gt;&#xA;क्वचित्सिन्दूरनीलेन्द्रमाणिक्यसदृशच्छवि ।&lt;br&gt;&#xA;हीरसारमहागर्भधगद्धगितदिक्तटम् ॥ ५८ ॥&lt;br&gt;&#xA;कान्त्या दावानलसमं तप्तकाञ्चनसन्निभम् ।&lt;br&gt;&#xA;क्वचिच्चन्द्रोपलोद्‌गारं सूर्योद्‌गारं च कुत्रचित् ॥ ५९ ॥&lt;br&gt;&#xA;रत्नशृङ्‌गिसमायुक्तं रत्नप्राकारगोपुरम् ।&lt;br&gt;&#xA;रत्नपत्रै रत्नफलैर्वक्षैश्च परिमण्डितम् ॥ ६० ॥&lt;br&gt;&#xA;नृत्यन्मयूरसङ्‌घैश्च कपोतरणितोज्ज्वलम् ।&lt;br&gt;&#xA;कोकिलाकाकलीलापैः शुकलापैश्च शोभितम् ॥ ६१ ॥&lt;br&gt;&#xA;सुरम्यरमणीयाम्बुलक्षावधिसरोवृतम् ।&lt;br&gt;&#xA;तन्मध्यभागविलसद्विकचद्‌रत्नपङ्‌कजैः ॥ ६२ ॥&lt;br&gt;&#xA;सुगन्धिभिः समन्तात्तु वासितं शतयोजनम् ।&lt;br&gt;&#xA;मन्दमारुतसम्भिन्नचलद्द्रुमसमाकुलम् ॥ ६३ ॥&lt;br&gt;&#xA;चिन्तामणिसमूहानां ज्योतिषा वितताम्बरम् ।&lt;br&gt;&#xA;रत्नप्रभाभिरभितो धगद्धगितदिक्तटम् ॥ ६४ ॥&lt;br&gt;&#xA;वृक्षवातमहागन्धवातवातसुपूरितम् ।&lt;br&gt;&#xA;धूपधूपायितं राजन् मणिदीपायुतोज्ज्वलम् ॥ ६५ ॥&lt;br&gt;&#xA;मणिजालकसच्छिद्रतरलोदरकान्तिभिः ।&lt;br&gt;&#xA;दिङ्‌मोहजनकं चैतद्दर्पणोदरसंयुतम् ॥ ६६ ॥&lt;br&gt;&#xA;ऐश्वर्यस्य समग्रस्य शृङ्‌गारस्याखिलस्य च ।&lt;br&gt;&#xA;सर्वज्ञतायाः सर्वायास्तेजसश्चाखिलस्य वै ॥ ६७ ॥&lt;br&gt;&#xA;पराक्रमस्य सर्वस्य सर्वोत्तमगुणस्य च ।&lt;br&gt;&#xA;सकलाया दयायाश्च समाप्तिरिह भूपते ॥ ६८ ॥&lt;br&gt;&#xA;राज्ञ आनन्दमारभ्य ब्रह्मलोकान्तभूमिषु ।&lt;br&gt;&#xA;आनन्दा ये स्थिताः सर्वे तेऽत्रैवान्तर्भवन्ति हि ॥ ६९ ॥&lt;br&gt;&#xA;इति ते वर्णितं राजन् मणिद्वीपं महत्तरम् ।&lt;br&gt;&#xA;महादेव्याः परं स्थानं सर्वलोकोत्तमोत्तमम् ॥ ७० ॥&lt;br&gt;&#xA;एतस्य स्मरणात्सद्यः सर्वं पापं विनश्यति ।&lt;br&gt;&#xA;प्राणोत्क्रमणसन्धौ तु स्मृत्वा तत्रैव गच्छति ॥ ७१ ॥&lt;br&gt;&#xA;अध्यायपञ्चकं त्वेतत्पठेन्नित्यं समाहितः ।&lt;br&gt;&#xA;भूतप्रेतपिशाचादिबाधा तत्र भवेन्न हि ॥ ७२ ॥&lt;br&gt;&#xA;नवीनगृहनिर्माणे वास्तुयागे तथैव च ।&lt;br&gt;&#xA;पठितव्यं प्रयत्नेन कल्याणं तेन जायते ॥ ७३ ॥&lt;/p&gt;</description>
    </item>
    <item>
      <title>१३</title>
      <link>https://vishvAsa.github.io/purANam/shAktam/devI-bhAgavatam/12/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/13/</guid>
      <description>&lt;p&gt;व्यास उवाच&lt;br&gt;&#xA;इति ते कथितं भूप यद्यत्पृष्टं त्वयानघ ।&lt;br&gt;&#xA;नारायणेन यत्प्रोक्तं नारदाय महात्मने ॥ १ ॥&lt;br&gt;&#xA;श्रुत्वैतत्तु महादेव्याः पुराणं परमाद्भुतम् ।&lt;br&gt;&#xA;कृतकृत्यो भवेन्मर्त्यो देव्याः प्रियतमो हि सः ॥ २ ॥&lt;br&gt;&#xA;कुरु चाम्बामखं राजन् स्वपित्रुद्धरणाय वै ।&lt;br&gt;&#xA;खिन्नोऽसि येन राजेन्द्र पितुर्ज्ञात्वा तु दुर्गतिम् ॥ ३ ॥&lt;br&gt;&#xA;गृहाण त्वं महादेव्या मन्त्रं सर्वोत्तमोत्तमम् ।&lt;br&gt;&#xA;यथाविधिविधानेन जन्मसाफल्यदायकम् ॥ ४ ॥&lt;br&gt;&#xA;सूत उवाच&lt;br&gt;&#xA;तच्छ्रुत्वा नृपशार्दूलः प्रार्थयित्वा मुनीश्वरम् ।&lt;br&gt;&#xA;तस्मादेव महामन्त्रं देवीप्रणवसञ्ज्ञकम् ॥ ५ ॥&lt;br&gt;&#xA;दीक्षाविधिं विधानेन जग्राह नृपसत्तमः ।&lt;br&gt;&#xA;तत आहूय धौम्यादीन्नवरात्रसमागमे ॥ ६ ॥&lt;br&gt;&#xA;अम्बायज्ञं चकाराशु वित्तशाढ्यविवर्जितः ।&lt;br&gt;&#xA;ब्राह्मणैः पाठयामास पुराणं त्वेतदुत्तमम् ॥ ७ ॥&lt;br&gt;&#xA;श्रीदेव्यग्रेऽम्बिकाप्रीत्यै देवीभागवतं परम् ।&lt;br&gt;&#xA;ब्राह्मणान्भोजयामासाप्यसङ्ख्यातान्सुवासिनीः ॥ ८ ॥&lt;br&gt;&#xA;कुमारीर्वटुकादींश्च दीनानाथांस्तथैव च ।&lt;br&gt;&#xA;द्रव्यप्रदानैस्तान्सर्वान् सन्तोष्य वसुधाधिपः ॥ ९ ॥&lt;br&gt;&#xA;समाप्य यज्ञं संस्थाने संस्थितो यावदेव हि ।&lt;br&gt;&#xA;तावदेव हि चाकाशान्नारदः समवातरत् ॥ १० ॥&lt;br&gt;&#xA;रणयन्महतीं वीणां ज्वलदग्निशिखोपमः ।&lt;br&gt;&#xA;ससम्भमः समुत्थाय दृष्ट्‌वा तं नारदं मुनिम् ॥ ११ ॥&lt;br&gt;&#xA;आसनाद्युपचारैश्च पूजयामास भूमिपः ।&lt;br&gt;&#xA;कृत्वा तु कुशलप्रश्नं पप्रच्छागमकारणम् ॥ १२ ॥&lt;br&gt;&#xA;राजोवाच&lt;br&gt;&#xA;कुत आगमनं साधो ब्रूहि किं करवाणि ते ।&lt;br&gt;&#xA;सनाथोऽहं कृतार्थोऽहं त्वदागमनकारणात् ॥ १३ ॥&lt;br&gt;&#xA;इति राज्ञो वचः श्रुत्वा प्रोवाच मुनिसत्तमः ।&lt;br&gt;&#xA;अद्याश्चर्यं मया दृष्टं देवलोके नृपोत्तम ॥ १४ ॥&lt;br&gt;&#xA;तन्निवेदयितुं प्राप्तस्त्वत्सकाशे सुविस्मितः ।&lt;br&gt;&#xA;पिता ते दुर्गतिं प्राप्तो निजकर्मविपर्ययात् ॥ १५ ॥&#xA;स एवायं दिव्यरूपवपुर्भूत्वाधुनैव हि ।&lt;br&gt;&#xA;देवदेवैः स्तुतः सम्यगप्सरोभिः समन्ततः ॥ १६ ॥&lt;br&gt;&#xA;विमानवरमारुह्य मणिद्वीपं गतोऽभवत् ।&lt;br&gt;&#xA;देवीभागवतस्यास्य श्रवणोत्थफलेन च ॥ १७ ॥&lt;br&gt;&#xA;अम्बामखफलेनापि पिता ते सुगतिं गतः ।&lt;br&gt;&#xA;धन्योऽसि कृतकृत्योऽसि जीवितं सफलं तव ॥ १८ ॥&lt;br&gt;&#xA;नरकादुद्धृतस्तातस्त्वया तु कुलभूषण ।&lt;br&gt;&#xA;देवलोके स्फीतकीर्तिस्तवाद्य विपुलाभवत् ॥ १९ ॥&lt;br&gt;&#xA;सूत उवाच&lt;br&gt;&#xA;नारदोक्तं समाकर्ण्य प्रेमगद्‌गदितान्तरः ।&lt;br&gt;&#xA;पपात पादाम्बुजयोर्व्यासस्याद्‌भुतकर्मणः ॥ २० ॥&lt;br&gt;&#xA;तवानुग्रहतो देव कृतार्थोऽहं महामुने ।&lt;br&gt;&#xA;किं मया प्रतिकर्तव्यं नमस्कारादृते तव ॥ २१ ॥&lt;br&gt;&#xA;अनुग्राह्यः सदैवाहमेवमेव त्वया मुने ।&lt;br&gt;&#xA;इति राज्ञो वचः श्रुत्वाप्याशीर्भिरभिनन्द्य च ॥ २२ ॥&lt;br&gt;&#xA;उवाच वचनं श्लक्ष्णं भगवान् बादरायणः ।&lt;br&gt;&#xA;राजन्सर्वं परित्यज्य भज देवीपदाम्बुजम् ॥ २३ ॥&lt;br&gt;&#xA;देवीभागवतं चैव पठ नित्यं समाहितः ।&lt;br&gt;&#xA;अम्बामखं सदा भक्त्या कुरु नित्यमतन्द्रितः ॥ २४ ॥&lt;br&gt;&#xA;अनायासेन तेन त्वं मोक्ष्यसे भवबन्धनात् ।&lt;br&gt;&#xA;सन्त्यन्यानि पुराणानि हरिरुद्रमुखानि च ॥ २५ ॥&lt;br&gt;&#xA;देवीभागवतस्यास्य कलां नार्हन्ति षोडशीम् ।&lt;br&gt;&#xA;सारमेतत्पुराणानां वेदानां चैव सर्वशः ॥ २६ ॥&lt;br&gt;&#xA;मूलप्रकृतिरेवैषा यत्र तु प्रतिपाद्यते ।&lt;br&gt;&#xA;समं तेन पुराणं स्यात्कथमन्यन्नृपोत्तम ॥ २७ ॥&lt;br&gt;&#xA;पाठे वेदसमं पुण्यं यस्य स्याज्जनमेजय ।&lt;br&gt;&#xA;पठितव्यं प्रयत्नेन तदेव विबुधोत्तमैः ॥ २८ ॥&lt;br&gt;&#xA;इत्युक्त्वा नृपवर्यं तं जगाम मुनिराट् ततः ।&lt;br&gt;&#xA;जग्मुश्चैव यथास्थानं धौम्यादिमुनयोऽमलाः ॥ २९ ॥&lt;br&gt;&#xA;देवीभागवतस्यैव प्रशंसां चक्रुरुत्तमाम् ।&lt;br&gt;&#xA;राजा शशास धरणीं ततः सन्तुष्टमानसः ।&lt;br&gt;&#xA;देवीभागवतं चैव पठच्छृण्वन्तिरन्तरम् ॥ ३० ॥&lt;/p&gt;</description>
    </item>
    <item>
      <title>१४</title>
      <link>https://vishvAsa.github.io/purANam/shAktam/devI-bhAgavatam/12/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/12/14/</guid>
      <description>&lt;p&gt;सूत उवाच&lt;br&gt;&#xA;अर्धश्लोकात्मकं यत्तु देवीवक्त्राब्जनिर्गतम् ।&lt;br&gt;&#xA;श्रीमद्भागवतं नाम वेदसिद्धान्तबोधकम् ॥ १ ॥&lt;br&gt;&#xA;उपदिष्टं विष्णुवे यद्वटपत्रनिवासिने ।&lt;br&gt;&#xA;शतकोटिप्रविस्तीर्णं तत्कृतं ब्रह्मणा पुरा ॥ २ ॥&lt;br&gt;&#xA;तत्सारमेकतः कृत्वा व्यासेन शुकहेतवे ।&lt;br&gt;&#xA;अष्टादशसहस्रं तु द्वादशस्कन्धसंयुतम् ॥ ३ ॥&lt;br&gt;&#xA;देवीभागवतं नाम पुराणं ग्रथितं पुरा ।&lt;br&gt;&#xA;अद्यापि देवलोके तद्‌बहुविस्तीर्णमस्ति हि ॥ ४ ॥&lt;br&gt;&#xA;नानेन सदृशं पुण्यं पवित्रं पापनाशनम् ।&lt;br&gt;&#xA;पदे पदेऽश्वमेधस्य फलमाप्नोति मानवः ॥ ५ ॥&lt;br&gt;&#xA;पौराणिकं पूजयित्वा वस्त्राद्याभरणादिभिः ।&lt;br&gt;&#xA;व्यासबुद्ध्या तन्मुखात्तु श्रुत्वैतत्समुपोषितः ॥ ६ ॥&lt;br&gt;&#xA;लिखित्वा निजहस्तेन लेखकेनाथवा मुने ।&lt;br&gt;&#xA;प्रौष्ठपद्यां पौर्णमास्यां हेमसिंहसमन्वितम् ॥ ७ ॥&lt;br&gt;&#xA;दद्यात्पौराणिकायाथ दक्षिणां च पयस्विनीम् ।&lt;br&gt;&#xA;सालङ्‌कृतां सवत्सां च कपिलां हेममालिनीम् ॥ ८ ॥&lt;br&gt;&#xA;भोजयेद्ब्राह्मणानन्तेऽप्यध्यायपरिसम्मितान् ।&lt;br&gt;&#xA;सुवासिनीस्तावतीश्च कुमारीर्बटुकैः सह ॥ ९ ॥&lt;br&gt;&#xA;देवीबुद्ध्या पूजयेत्तान्वसनाभरणादिभिः ।&lt;br&gt;&#xA;पायसान्नवरेणापि गन्धस्रक्कुसुमादिभिः ॥ १० ॥&lt;br&gt;&#xA;पुराणदानेनैतेन भूदानस्य फलं लभेत् ।&lt;br&gt;&#xA;इहलोके सुखी भूत्वाप्यन्ते देवीपुरं व्रजेत् ॥ ११ ॥&lt;br&gt;&#xA;नित्यं यः शृणुयाद्भक्त्या देवीभागवतं परम् ।&lt;br&gt;&#xA;न तस्य दुर्लभं किञ्चित्कदाचित्क्वचिदस्ति हि ॥ १२ ॥&lt;br&gt;&#xA;अपुत्रो लभते पुत्रान्धनार्थी धनमाप्नुयात् ।&lt;br&gt;&#xA;विद्यार्थी प्राप्नुयाद्विद्यां कीर्तिमण्डितभूतलः ॥ १३ ॥&lt;br&gt;&#xA;वन्ध्या वा काकवन्ध्या वा मृतवन्ध्या च याङ्‌गना ।&lt;br&gt;&#xA;श्रवणादस्य तद्दोषान्निवर्तेत न संशयः ॥ १४ ॥&lt;br&gt;&#xA;यद्‌गेहे पुस्तकं चैतत्पूजितं यदि तिष्ठति ।&lt;br&gt;&#xA;तद्‌गेहं न त्यजेन्नित्यं रमा चैव सरस्वती ॥ १५ ॥&lt;br&gt;&#xA;नेक्षन्ते तत्र वेतालडाकिनीराक्षसादयः ।&lt;br&gt;&#xA;ज्वरितं तु नरं स्पृष्ट्वा पठेदेतत्समाहितः ॥ १६ ॥&#xA;मण्डलान्नाशमाप्नोति ज्वरो दाहसमन्वितः ।&lt;br&gt;&#xA;शतावृत्त्यास्य पठनात्क्षयरोगो विनश्यति ॥ १७ ॥&lt;br&gt;&#xA;प्रतिसन्ध्यं पठेद्यस्तु सन्ध्यां कृत्वा समाहितः ।&lt;br&gt;&#xA;एकैकमस्य चाध्यायं स नरो ज्ञानवान्भवेत् ॥ १८ ॥&lt;br&gt;&#xA;शकुनांश्चैव वीक्षेत कार्याकार्येषु चैव हि ।&lt;br&gt;&#xA;तत्प्रकारः पुरस्तात्तु कथितोऽस्ति मया मुने ॥ १९ ॥&lt;br&gt;&#xA;नवरात्रे पठेन्नित्यं शारदीयेऽतिभक्तितः ।&lt;br&gt;&#xA;तस्याम्बिका तु सन्तुष्टा ददातीच्छाधिकं फलम् ॥ २० ॥&lt;br&gt;&#xA;वैष्णवैश्चैव शैवैश्च रमोमा प्रीयते सदा ।&lt;br&gt;&#xA;सौरैश्च गाणपत्यैश्च स्वेष्टशक्तेश्च तुष्टये ॥ २१ ॥&lt;br&gt;&#xA;पठितव्यं प्रयत्नेन नवरात्रचतुष्टये ।&lt;br&gt;&#xA;वैदिकैर्निजगायत्रीप्रीतये नित्यशो मुने ॥ २२ ॥&lt;br&gt;&#xA;पठितव्यं प्रयत्नेन विरोधो नात्र कस्यचित् ।&lt;br&gt;&#xA;उपासना तु सर्वेषां शक्तियुक्तास्ति सर्वदा ॥ २३ ॥&lt;br&gt;&#xA;तच्छक्तेरेव तोषार्थं पठितव्यं सदा द्विजैः ।&lt;br&gt;&#xA;स्त्रीशूद्रो न पठेदेतत्कदापि च विमोहितः ॥ २४ ॥&lt;br&gt;&#xA;शृणुयाद्‌द्विजवक्त्रात्तु नित्यमेवेति च स्थितिः ।&lt;br&gt;&#xA;किं पुनर्बहुनोक्तेन सारं वक्ष्यामि तत्त्वतः ॥ २५ ॥&lt;br&gt;&#xA;वेदसारमिदं पुण्यं पुराणं द्विजसत्तमाः ।&lt;br&gt;&#xA;वेदपाठसमं पाठे श्रवणे च तथैव हि ॥ २६ ॥&lt;br&gt;&#xA;सच्चिदानन्दरूपां तां गायत्रीप्रतिपादिताम् ।&lt;br&gt;&#xA;नमामि ह्रीम्मयीं देवीं धियो यो नः प्रचोदयात् ॥ २७ ॥&lt;br&gt;&#xA;इति सूतवचः श्रुत्वा नैमिषीयास्तपोधनाः ।&lt;br&gt;&#xA;पूजयामासुरत्युच्चैः सूतं पौराणिकोत्तमम् ॥ २८ ॥&lt;br&gt;&#xA;प्रसन्नहृदयाः सर्वे देवीपादाम्बुजार्चकाः ।&lt;br&gt;&#xA;निर्वृतिं परमां प्राप्ताः पुराणस्य प्रभावतः ॥ २९ ॥&lt;br&gt;&#xA;नमश्चक्रुः पुनः सूतं क्षमाप्य च मुहुर्मुहुः ।&lt;br&gt;&#xA;संसारवारिधेस्तात प्लवोऽस्माकं त्वमेव हि ॥ ३० ॥&lt;br&gt;&#xA;इति स मुनिवराणामग्रतः श्रावयित्वा&lt;br&gt;&#xA;सकलनिगमगुह्यं दौर्गमेतत्पुराणम् ।&lt;br&gt;&#xA;नतमथ मुनिसङ्‌घं वर्धयित्वाऽऽशिषाम्बा-&lt;br&gt;&#xA;चरणकमलभृङ्‌गो निर्जगामाथ सूतः ॥ ३१ ॥&lt;/p&gt;</description>
    </item>
  </channel>
</rss>
