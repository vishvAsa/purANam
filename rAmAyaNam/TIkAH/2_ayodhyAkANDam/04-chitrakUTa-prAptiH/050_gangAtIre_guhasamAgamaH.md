+++
title = "०५० गङ्गातीरे गुहसमागमः"
title_english = "050 Rama bids farewell to his birth place"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-050-Gangatheere_Guhasamagamaha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/04-chitrakUTa-prAptiH/050_gangAtIre_guhasamAgamaH.md">
<details><summary><h3>IITK ...{Loading}...</h3></summary>

Rama reaches Srngiberapura on the bank of the Ganga--Guha, chief of the
nishadas welcomes Rama.



#### श्लोकः
##### मूलम्
विशालान् कोसलान् रम्यान् यात्वा लक्ष्मणपूर्वजः।  
अयोध्याभिमुखो धीमान् प्राञ्जलिर्वाक्यमब्रवीत्॥2.50.1॥

##### शब्दार्थः
लक्ष्मणपूर्वजः Lakshmana's elder brother, धीमान् sagacious, रम्यान् beautiful, विशालान् vast, कोसलान् kingdom of Kosala, यात्वा  gone beyond, अयोध्याभिमुखः facing Ayodhya, प्राञ्जलिः with folded hands, वाक्यम् these words, अब्रवीत् spoke.

##### आङ्ग्लानुवादः
Having crossed the vast, beautiful kingdom of Kosala, the sagacious elder brother of Lakshmana stood facing Ayodhya with folded palms and saidः



#### श्लोकः
##### मूलम्
आपृच्छे त्वां पुरीश्रेष्ठे काकुत्स्थपरिपालिते।  
दैवतानि च यानि त्वां पालयन्ति वसन्ति च॥2.50.2॥

##### शब्दार्थः
काकुत्स्थपरिपालिते a city ruled by the Kakutsthas, पुरीश्रेष्ठे best among cities, त्वाम् you, यानि दैवतानि all those gods, वसन्ति inhabiting, पालयन्ति च are guarding  you also, आपृच्छे I am taking leave.

##### आङ्ग्लानुवादः
O Ayodhya, the best of cities ruled by those born in the Kakutstha race I take leave of you and of all those gods inhabiting and guarding you.



#### श्लोकः
##### मूलम्
निवृत्तवनवासस्त्वामनृणो जगतीपतेः।  
पुनर्द्रक्ष्यामि मात्रा च पित्रा च सह सङ्गतः॥2.50.3॥

##### शब्दार्थः
जगतीपतेः lord of the world (king Dasaratha), अनृणः free from debt, निवृत्तवनवासः having completed forest life, मात्रा च with mother, पित्रा च with father, सङ्गतः reunited, त्वाम्  you, पुनः again, द्रक्ष्यामि will see.

##### आङ्ग्लानुवादः
On completion of exile and my filial obligations to king Dasaratha, lord of the world, discharged, I shall, reunited with my parents, see you again.



#### श्लोकः
##### मूलम्
ततो रुधिरताम्राक्षो भुजमुद्यम्य दक्षिणम्।  
अश्रुपूर्णमुखो दीनोऽब्रवीज्जानपदं जनम्॥2.50.4॥

##### शब्दार्थः
ततः then, अश्रुपूर्णमुखः face filled with tears, रुधिरताम्राक्षः eyes copperred, दीनः dejected, दक्षिणम् right, भुजम् arm, उद्यम्य having raised, जानपदम् pertaining to villages, जनम् people, अब्रवीत् said.

##### आङ्ग्लानुवादः
He looked miserable, his copperred eyes filled with tears. He raised his right hand  
and said to the villagers who had come to see himः



#### श्लोकः
##### मूलम्
अनुक्रोशो दया चैव यथार्हं मयि वः कृतः।  
चिरं दुःखस्य पापीयो गम्यतामर्थसिद्धये॥2.50.5॥

##### शब्दार्थः
मयि in me, यथार्हम् appropriately, वः to you, दया चैव kindness, अनुक्रोशः compassion, कृतः  has been done, दुःखस्य of suffering, चिरम् for long, पापीयः is sinful, अर्थसिद्धये to discharge your duties, गम्यताम् go.

##### आङ्ग्लानुवादः
You have aptly shown your kindness and compassion to me. It is not proper to prolong one's grief. So do go and altend to your duties.



#### श्लोकः
##### मूलम्
तेऽभिवाद्य महात्मानं कृत्वा चापि प्रदक्षिणम्।  
विलपन्तो नरा घोरं व्यतिष्ठन्त क्वचित् क्वचित्॥2.50.6॥

##### शब्दार्थः
ते नराः those people, महात्मानम् highsouled, अभिवाद्य having paid respect, प्रदक्षिणं चापि circumambulation, कृत्वा having made, घोरम् frightfully, विलपन्तः  lamenting, क्वचित् क्वचित् hither and thither, व्यतिष्ठन्त stood (looking at him).

##### आङ्ग्लानुवादः
All of them paid their homage by circumambulating the highsouled Rama. Crying  
bitterly, they stood here and there.



#### श्लोकः
##### मूलम्
तथा विलपतां तेषामतृप्तानां च राघवः।  
अचक्षुर्विषयं प्रायाद्यथार्कः क्षणदामुखे॥2.50.7॥

##### शब्दार्थः
अतृप्तानाम् not satisfied, तेषाम् them, तथा in that manner, विलपताम् lamenting, राघवः Rama, क्षणदामुखे at nightfall, अर्कः the Sun, यथा like that, अचक्षुर्विषयम् out of sight, प्रायात् went.

##### आङ्ग्लानुवादः
Not yet satisfied (they wanted to linger longer), they stood weeping, while Rama went out of sight just as the Sun disappears at nightfall.



#### श्लोकः
##### मूलम्
ततो धान्यधनोपेतान् दानशीलजनान् शिवान्।  
अकुतश्चिद्भयान् रम्यांश्चैत्ययूपसमावृतान्॥2.50.8॥  
उद्यानाम्रवनोपेतान् सम्पन्नसलिलाशयान्।  
तुष्टपुष्टजनाकीर्णान् गोकुलाकुलसेवितान्॥2.50.9॥  
लक्षणीयान्नरेन्द्राणां ब्रह्मघोषाभिनादितान्।  
रथेन पुरुषव्याघ्रः कोसलानत्यवर्तत॥2.50.10॥

##### शब्दार्थः
ततः then, पुरुषव्याघ्रः tiger (best) among men (Rama), धान्यधनोपेतान् rich in wealth and foodgrain, दानशीलजनान् with charitable people, शिवान् auspicious, अकुतश्चिद्भयान् free from fear, रम्यान् charming, चैत्ययूपसमावृतान् surrounded by sacrificial altars and posts, उद्यानाम्रवनोपेतान् filled with pleasure gardens and mango groves, सम्पन्नसलिलाशयान् tanks filled with water, तुष्टपुष्टजनाकीर्णान् full of contented and wellnourished people, गोकुलाकुलसेवितान् with herds of cattle, नरेन्द्राणाम् for kings, लक्षणीयान् fit to be seen, ब्रह्मघोषाभिनादितान् echoed with the sounds of Vedic recitations, कोसलान् Kosala kingdom, रथेन by the chariot, अत्यवर्तत crossed over.

##### आङ्ग्लानुवादः
Rama, the best  of men, crossed the auspicious land of Kosala which was worth seeing by kings. It looked charming with sacrificial posts and altars, pleasure gardens and mango groves and tanks filled with water. It was rich with herds of  
cattle, wealth and foodgrains. It was inhabited by charitable, contented and wellnourished people free from fear from any quarter. And it reverberated with the sounds of Vedic recitations.



#### श्लोकः
##### मूलम्
मध्येनमुदितं स्फीतं रम्योद्यानसमाकुलम्।  
राज्यं भोग्यं नरेन्द्राणां ययौ धृतिमतां वरः॥2.50.11॥

##### शब्दार्थः
धृतिमताम् among those endowed with fortitude, वरः best, मुदितम् pleased, स्फीतम्  prosperous, रम्योद्यानसमाकुलम् full of ravishing gardens, नरेन्द्राणाम् of kings, भोग्यम् fit to be enjoyed, राज्यम् of that kingdom, मध्येन in its middle, ययौ went.

##### आङ्ग्लानुवादः
Rama, the greatest among those endowed with fortitude, travelled through the  
middle of the kingdom which was pleasing, prosperous and full of ravishing gardens fit to be enjoyed by kings.



#### श्लोकः
##### मूलम्
तत स्त्रिपथगां दिव्यां शिवतोयामशैवलाम्।  
ददर्श राघवो गङ्गां पुण्यामृषिनिषेविताम्॥2.50.12॥

##### शब्दार्थः
तत्र there, राघवः Rama, त्रिपथगाम् flowing in three worlds, रम्याम् beautiful, शिवतोयाम् sacred waters, आशैवलाम् free from moss, पुण्याम् holy, ऋषिसेविताम्  worshipped by sages, गङ्गाम् Ganga, ददर्श saw.

##### आङ्ग्लानुवादः
There Rama saw the holy Ganga flowing in three (worlds) with her sacred waters, free from moss, and worshipped by sages.



#### श्लोकः
##### मूलम्
आश्रमैरविदूरस्थैः श्रीमद्भिस्समलङ्कृताम्।  
कालेऽप्सरोभिर्हृष्टाभिस् सेविताम्भोह्रदां शिवाम्॥2.50.13॥

##### शब्दार्थः
अविदूरस्थैः by those situated not far away, श्रीमद्भिः by the graceful, आश्रमैः by hermitages, समलङ्कृताम् adorned with, काले at times, हृष्टाभिः delightful, अप्सरोभिः by nymphs, सेविताम्भोह्रदाम् sport in her lakes, शिवाम् auspicious  (Ganga).

##### आङ्ग्लानुवादः
The holy Ganga, adorned with graceful hermitages situated not far away is visited at times by delightful nymphs who sport in her lakes.



#### श्लोकः
##### मूलम्
देवदानवगन्धर्वैः किन्नरैरुपशोभिताम्।  
नानागन्धर्वपत्नीभिस् सेवितां सततं शिवाम्॥2.50.14॥

##### शब्दार्थः
देवदानवगन्धर्वैः by devatas, danavas, and gandharvas, किन्नरैः by kinneras, उपशोभिताम्  looking splendid, नानागन्धर्वपत्नीभिः by wives of several gandharvas, सततम् always, सेविताम्, inhabited, शिवाम् auspicious(Ganga).

##### आङ्ग्लानुवादः
The Ganga is graced by devatas, danavas, gandharvas and kinneras. Wives of several gandharvas always visit this auspicious river.



#### श्लोकः
##### मूलम्
देवाऽऽक्रीडशताकीर्णां देवोद्यानशतायुताम्।  
देवार्थमाकाशगमां विख्यातां देवपद्मिनीम्॥2.50.15॥

##### शब्दार्थः
देवाऽऽक्रीडशताकीर्णां filled with hundreds of hills serving as sporting places for devatas देवोद्यानशतायुताम् hundreds of pleasuregardens for devatas, देवार्थम् for the sake of devatas, आकाशगमाम् flowing through heaven, देवपद्मिनीम् as Devapadmini, where celestial lotuses grow, विख्याताम् is wellknown.

##### आङ्ग्लानुवादः
Since this river flows through heavens for the gods, it is wellknown as 'Devapadmini' where celestial lotuses grow. The river embraces hundreds of hills serving as sporting places and pleasuregardens for gods.



#### श्लोकः
##### मूलम्
जलाघाताट्टहासोग्रां फेननिर्मलहासिनीम्।  
क्वचिद्वेणीकृतजलां क्वचिदावर्तशोभिताम्॥2.50.16॥

##### शब्दार्थः
जलाघाताट्टहासोग्राम् ferocious with the sound of dashing waters resembling loud laughter, फेननिर्मलहासिनीम् with the sparkling smile of foam, क्वचित् at some places, वेणीकृतजलाम्  with waters flowing straight like a maiden's braid, क्वचित् at some places, आवर्तशोभिताम् shining with whirlpools.

##### आङ्ग्लानुवादः
The sound of dashing waters of the Ganga is like her laughter and the foam like her sparkling smile. Here she flows straight like the braid of a maiden and there in whirlpools.



#### श्लोकः
##### मूलम्
क्वचित् स्तिमितगम्भीरां क्वचिद्वेगजलाकुलाम्।  
क्वचिद्गम्भीरनिर्घोषां क्वचिद्भैरवनिस्वनाम्॥2.50.17॥

##### शब्दार्थः
क्वचित् at places, स्तिमितगम्भीराम् was deep and quiet, क्वचित् at places, वेगजलाकुलाम् perturbed due to fastflowing waters, क्वचित् at places, गम्भीरनिर्घोषाम् making majestic sound, क्वचित् at some place, भैरवनिस्वनाम् makes dreadful sounds.

##### आङ्ग्लानुवादः
Here the Ganga runs deep but quiet, there she looks perturbed due to fastflowing waters, here she flows with a deep groan and there with a dreadful roar.



#### श्लोकः
##### मूलम्
देवसङ्घाप्लुतजलां निर्मलोत्पलशोभिताम्।  
क्वचिदाभोगपुलिनां क्वचिन्निर्मलवालुकाम्॥2.50.18॥

##### शब्दार्थः
देवसङ्घाप्लुतजलाम् in the waters of which hosts of celestials take ablutions, निर्मलोत्पलशोभिताम् decked with pure blue lilies, क्वचित् at some places, अभोगपुलिनाम् with curved banks, क्वचित् at some places, निर्मलवालुकाम् white sands.

##### आङ्ग्लानुवादः
Here hosts of celestials take their ablutions and there she shines with lilies of pure blue. Here her banks are curved and there her bed is dotted with patches of white sand.



#### श्लोकः
##### मूलम्
हंससारससङ्घुष्टां चक्रवाकोपकूजिताम्।  
सदा मदैश्च विहगैरभिसन्नादितान्तराम्॥2.50.19॥

##### शब्दार्थः
हंससारससङ्घुष्टाम् reverberating with cries of swans and cranes, चक्रवाकोपकूजिताम् filled with cries of chakravakas (ruddy geese), सदामदैः विहगैः always filled with passionate birds, अभिसन्नादितान्तराम् filled with sounds at intervals.

##### आङ्ग्लानुवादः
The river reverberates with the cries of swans, cranes and chakravakas (ruddy goose). It rings intermittently with the chirpings of birds charged with endless pasison.



#### श्लोकः
##### मूलम्
क्वचित्तीररुहैर्वृक्षैर्मालाभिरिवशोभिताम्।  
क्वचित्फुल्लोत्पलच्छन्नां क्वचित्पद्मवनाकुलाम्॥2.50.20॥

##### शब्दार्थः
क्वचित् at some places,तीररुहैः grown on the banks,वृक्षैः with trees, मालाभिरिव like  garlands,शोभिताम् decorated, क्वचित् at some places, फुल्लोत्पलच्छन्नाम् covered with fulblown waterlilies, क्वचित् at some places, पद्मवनाकुलाम् spread with multitudes of lotuses.

##### आङ्ग्लानुवादः
Here on her banks stand trees adorned as though with garlands, and there in her waters abound fullblown lilies and a forest of lotuses.



#### श्लोकः
##### मूलम्
क्वचित्कुमुदषण्डैश्च कुड्मलैरुपशोभिताम्।  
नानापुष्परजोध्वस्तां समदामिव च क्वचित्॥2.50.21॥

##### शब्दार्थः
क्वचित् at some places, कुमुदषण्डैश्च with hosts of waterlilies,  कुड्मलैः halfblown flowers, उपशोभिताम् adorned, नानापुष्परजोध्वस्ताम् pollen from different kinds of flowers, क्वचित् in some places, समदाम् इव as if intoxicated with passion.

##### आङ्ग्लानुवादः
Here she is decked with hosts of waterlilies and halfblown flowers while elsewhere she looks intoxicated with the pollen fallen from various flowers.



#### श्लोकः
##### मूलम्
व्यपेतमलसङ्घातां मणिनिर्मलदर्शनाम्।  
दिशागजैर्वनगजै र्मत्तैश्च वरवारणैः॥2.50.22॥  
देवोपवाह्यैश्च मुहुस्सन्नादितवनान्तराम्।

##### शब्दार्थः
व्यपेतमलसङ्घाताम् cleansed of heaps of impurities, मणिनिर्मलदर्शनाम् appearing like a  
transparent gem, दिशागजैः by the elephants gaurding the quarters, मत्तैश्च by intoxicated ones, वनगजैः wild elephants, देवोपवाहैः by those suitable for carrying gods,  वरवारणैः with excellent elephants, मुहुः repeatedly, सन्नादितवनान्तराम् resounding in the interiors of the forest.

##### आङ्ग्लानुवादः
The river, cleansed of heaps of impurities, appears like a transparent gem. The interiors of forests on her banks always resounds with the trumpeting of mighty, intoxicated, wild elephants guarding the quarters, fit to be the vehicles of gods.



#### श्लोकः
##### मूलम्
प्रमदामिव यत्नेन भूषितां भूषणोत्तमैः॥2.50.23॥  
फलैः पुष्पैः किसलयैर्वृतां गुल्मैर्द्विजैस्तथा।  
शिंशुमारैश्च नक्रैश्च भुजङ्गैश्च निषेविताम्॥2.50.24॥

##### शब्दार्थः
फलैः with fruits, पुष्पैः with flowers, किसलयैः with tender leaves or shoots, गुल्मैः with shrubs, तथा similarly, द्विजैः with birds, वृताम् encompassed, भूषणोत्तमैः with excellent ornaments, यत्नेन carefully, भूषिताम् decorated, प्रमदामिव like a woman,  शिंशुमारैश्च small whales, नक्रैश्च with crocodiles, भुजङ्गैश्च with serpents, निषेविताम् is served.

##### आङ्ग्लानुवादः
Just like a lady, Ganga is decorated with the best of ornaments her banks are filled with fruits, flowers, tender leaves or shoots and (flowering) shrubs. It is inhabited by birds and brahmins and infested with sisumaras (small whales), crocodiles and serpents.



#### श्लोकः
##### मूलम्
विष्णुपादच्युतां दिव्यामपापां पापनाशिनीम्।  
तां शङ्करजटाजूटाद्भ्रष्टां सागरतेजसा॥2.50.25॥  
समुद्रमहिषीं गङ्गां सारसक्रौञ्चनादिताम्।  
आससाद महाबाहुः शृङ्गिबेरपुरं प्रति॥2.50.26॥

##### शब्दार्थः
महाबाहुः mightyarmed, विष्णुपादच्युताम् dropped from the feet of lord Visnu, दिव्याम् divine, अपापाम् sinless, पापनाशिनीम् destroyer of sins, सागरतेजसा due to the effulgence (penance) of Sagara's son (Bhagiratha), शङ्कर जटाजूटात् from the matted hair of lord Siva, भ्रष्टाम्  
dropped, समुद्रमहिषीम् consort of the Ocean, सारसक्रौञ्चनादिताम् echoed with the cries of kraunchas and herons, तां गङ्गाम् that Ganga, शृङ्गिबेरपुरं प्रति towards Srngiberapura, आससाद reached.

##### आङ्ग्लानुवादः
Mightyarmed Rama reached Srngaberapura on the bank of this consort of the ocean, this Ganga loud with the cries of kraunchas and herons. This sinless, divine Ganga, destroyer of sins who flows from the feet of lord Visnu and by the effulgence (penance) of Sagara's son (Bhagiratha) emerged from the matted locks of lord Siva.



#### श्लोकः
##### मूलम्
तामूर्मिकलिलावर्तामन्ववेक्ष्य महारथः।  
सुमन्त्रमब्रवीत्सूतमिहैवाद्य वसामहे॥2.50.27॥

##### शब्दार्थः
महारथः great chariotwarrior, ऊर्मिकलिलावर्ताम् river full of tumultuous waves with  whirlpools, ताम् that, अन्ववेक्ष्य on beholding, सूतम् charioteer, सुमन्त्रम् Sumantra, अब्रवीत् said, अद्य today, अत्रैव here itself, वसामहे will spend.

##### आङ्ग्लानुवादः
Beholding river Ganga full of waves and whirlpools, the great chariotwarrior (Rama) said to Sumantraः We shall spend the night here.



#### श्लोकः
##### मूलम्
अविदूरादयं नद्या बहुपुष्पप्रवालवान्।  
सुमहानिङ्गुदीवृक्षो वसामोऽत्रैव सारथे॥2.50.28॥

##### शब्दार्थः
सारथे O charioteer, नद्याः river's, अविदूरात् not far from, बहुपुष्पप्रवालवान् having many flowers and budding leaves, सुमहान् very large, अयम् this, इङ्गुदीवृक्षः Ingudi tree, अत्रैव here itself, वसामः shall stay.

##### आङ्ग्लानुवादः
O charioteer there is a very large ingudi (almond) tree not far from the river, luxuriant with flowers and budding leaves. We shall stay there tonight.



#### श्लोकः
##### मूलम्
द्रक्ष्यामस् सरितां श्रेष्ठां सम्मान्यसलिलां शिवाम्।  
देवदानवगन्धर्वमृगमानुषपक्षिणाम्॥2.50.29॥

##### शब्दार्थः
देवदानवगन्धर्वमृगमानुषपक्षिणाम् for devas, danavas, gandharvas, beasts, serpents, men and birds, शिवाम् auspicious one, सम्मान्यसलिलाम् a river of venerable (holy) waters, सरितां श्रेष्ठाम्  best among rivers, द्रक्ष्यामः we shall see.

##### आङ्ग्लानुवादः
We shall watch Ganga, the best among rivers, whose holy waters are respected by gods, demons, gandharvas, beasts, serpents, men and birds alike.



#### श्लोकः
##### मूलम्
लक्ष्मणश्च सुमन्त्रश्च बाढमित्येव राघवम्।  
उक्त्वा तमिङ्गुदीवृक्षं तदोपययतुर्हयैः॥2.50.30॥

##### शब्दार्थः
लक्ष्मणश्च Lakshmana, सुमन्त्रश्च Sumantra, राघवम् Rama, बाढमित्येव 'Be it so', उक्त्वा   saying, तदा then, हयैः with horses, तम् that, इङ्गुदीवृक्षम् ingudi tree, उपययतुः both  
approached.

##### आङ्ग्लानुवादः
Lakshmana and Sumantra agreed with Rama, saying 'Be it so' and turned the horses towards that ingudi tree.



#### श्लोकः
##### मूलम्
रामोऽभियाय तं रम्यं वृक्षमिक्ष्वाकुनन्दनः।  
रथादवातरत्तस्मात्सभार्यस् सहलक्ष्मणः॥2.50.31॥

##### शब्दार्थः
इक्ष्वाकुनन्दनः the delight of the Ikshvakus, रामः Rama, रम्यम् beautiful, तं वृक्षम् that tree, अभियाय having reached, सभार्यः with his consort, सहलक्ष्मणः with Lakshmana, तस्मात्  from that, रथात् chariot, अवातरत् alighted.

##### आङ्ग्लानुवादः
Rama, delight of the Ikshvakus, along with his consort and Lakshmana reached that beautiful tree and alighted from the chariot.



#### श्लोकः
##### मूलम्
सुमन्त्रोऽप्यवतीर्यास्मान्मोचयित्वा हयोत्तमान्।  
वृक्षमूलगतं राममुपतस्थे कृताञ्जलिः॥2.50.32॥

##### शब्दार्थः
सुमन्त्रोऽपि Sumantra also, अस्मात् from that chariot, अवतीर्य having alighted, हयोत्तमान् the best of horses, मोचयित्वा having unyoked, कृताञ्जलिः with folded palms, वृक्षमूलगतम् sitting  
at the foot of the tree, रामम् Rama, उपतस्थे stood near.

##### आङ्ग्लानुवादः
Sumantra also got off the chariot, unyoked the horses and with folded palms stood near Rama who had already reached the foot of the tree.



#### श्लोकः
##### मूलम्
तत्र राजा गुहो नाम रामस्यात्मसमस्सखा।  
निषादजात्यो बलवान् स्थपतिश्चेति विश्रुतः॥2.50.33॥

##### शब्दार्थः
तत्र there, रामस्य to Rama, आत्मसमः like his own self, सखा friend, निषादजात्यः hunter by  race, बलवान् powerful, स्थपतिश्चेति lord of nishada tribe, विश्रुतः wellknown, गुहो नाम Guha by name, राजा king.

##### आङ्ग्लानुवादः
There lived the mighty king Guha who was born in the race of nishadas (hunters) and became famous as their lord. He was a friend to Rama who was like his own self.



#### श्लोकः
##### मूलम्
स शृत्वा पुरुषव्याघ्रं रामं विषयमागतम्।  
वृद्धैः परिवृतोऽमात्यैः ज्ञातिभिश्चाभ्युपागतः॥2.50.34॥

##### शब्दार्थः
सः he, पुरुषव्याघ्रम् (best) among men, रामम् Rama, विषयम् to his region, आगतम् having arrived, शृत्वा having heard, वृध्दैः by the aged, अमात्यैः by the ministers, ज्ञातिभिश्च by the people of his clan, परिवृतः surrounded by, अभ्युपागतः approached him.

##### आङ्ग्लानुवादः
Having come to know that Rama, the best among men, had arrived in his region Guha accompanied by senior ministers and people of his clan came to greet him.



#### श्लोकः
##### मूलम्
ततो निषादाधिपतिं दृष्ट्वा दूरादुपस्थितम्।  
सह सौमित्रिणा रामस् समागच्छद्गुहेन सः॥2.50.35॥

##### शब्दार्थः
ततः then, उपस्थितम् approaching, निषादाधिपतिं king of the nishadas, दूरात् from a distance, दृष्ट्वा having seen, सौमित्रिणा सह along with Lakshmana, सः रामः that Rama, गुहेन with Guha, समागच्छत् went forward.

##### आङ्ग्लानुवादः
When Rama and Lakshmana saw from a distance that Guha, king of the nishadas, was approaching them, they went forward to receive him.



#### श्लोकः
##### मूलम्
तमार्तस्सम्परिष्वज्य गुहो राघवमब्रवीत्।  
यथाऽयोध्या तथेयं ते राम किं करवाणि ते॥2.50.36॥  
ईदृशं हि महाबाहो कः प्राप्स्यत्यतिथिं प्रियम्।

##### शब्दार्थः
आर्तः in anguish, गुहः Guha, तं राघवम् to Rama, सम्परिष्वज्य having embraced, अब्रवीत्  said, राम O Rama, ते to you, अयोध्या Ayodhya, यथा as how,  इयम् this city, तथा like that, ते to you, किम् what, करवाणि shall I do?, महाबाहो O mightyarmed one, ईदृशम् such, प्रियम्  beloved, अतिथिम् guest, कः who, प्राप्स्यति will get.

##### आङ्ग्लानुवादः
Overwhelmed with grief (to see Rama in bark), Guha embraced Rama and said This is just like Ayodhya to you. What can I do for you? O mightyarmed Rama, who can have the good fortune of receiving  such a beloved guest like you?



#### श्लोकः
##### मूलम्
ततो गुणवदन्नाद्यमुपादाय पृथग्विधम्॥2.50.37॥  
अर्घ्यं चोपानयत्क्षिप्रं वाक्यं चेदमुवाच ह।

##### शब्दार्थः
ततः thereafter, पृथग्विधम् various kinds of, गुणवत् of good quality, अन्नाद्यम् rice and other eatables, उपादाय having brought, क्षिप्रम् quickly, अर्घ्यं च drinks also, उपानयत् he brought, इदम् वाक्यं च these words, उवाच ह also spoke.

##### आङ्ग्लानुवादः
Thereafter he quickly brought rice and various kinds of tasty food and drink as welcome offerings and said to himः



#### श्लोकः
##### मूलम्
स्वागतं ते महाबाहो तवेयमखिला मही॥2.50.38॥  
वयं प्रेष्या भवान्भर्ता साधु राज्यं प्रशाधि नः।

##### शब्दार्थः
महाबाहो O mightyarmed one, ते to you, स्वागतम् welcome, अखिला entire, इयं मही this land, तव is yours, वयम् we, प्रेष्याः are attendants, भवान् you, भर्ता master, नः for us, राज्यम् this  
kingdom, साधु worthy of, प्रशाधि rule.

##### आङ्ग्लानुवादः
O mightyarmed prince, welcome to you This entire land belongs to you. You are our master and we, your servants. Rule this kingdom happily.



#### श्लोकः
##### मूलम्
भक्ष्यं भोज्यं च पेयं च लेह्यंचेदमुपस्थितम्॥2.50.39॥  
शयनानि च मुख्यानि वाजिनां खादनं च ते।

##### शब्दार्थः
भक्ष्यम् food to be eaten by biting, भोज्यम् food to be eaten by chewing, पेयम् food fit for drinking, लेह्यं च food fit for licking, मुख्यानि excellent, शयनानि beds, ते for you,  वाजिनाम् for horses, खादनं च also fodder, इदम् here, उपस्थितम् awaits.

##### आङ्ग्लानुवादः
All kinds of food to be taken by biting, chewing, drinking and licking are here for you. There is an excellent bed ready. There are also enough fodder for the horses.



#### श्लोकः
##### मूलम्
एवं ब्रुवाणं तु गुहं राघवः प्रत्युवाच ह॥2.50.40॥  
अर्चिताश्चैव हृष्टाश्च भवता सर्वथा वयम्।  
पद्भ्यामभिगमाच्चैव स्नेहसन्दर्शनेन च॥2.50.41॥

##### शब्दार्थः
एवम् in this way, ब्रुवाणम् speaking, गुहम् to Guha, राघवः Rama, प्रत्युवाच ह replied, वयम् we, सर्वथा in every way, भवता by you, पद्भ्याम् on foot, अभिगमाच्चैव coming to meet  us, स्नेहसन्दर्शनने च showing your friendliness, अर्चिताश्चैव we have been worshipped,  हृष्टाश्च also pleased.

##### आङ्ग्लानुवादः
Hearing (the words of) Guha, Rama replied By coming on foot to meet us and by displaying your friendliness, you have amply honoured us and pleased us.



#### श्लोकः
##### मूलम्
भुजाभ्यां साधु पीनाभ्यां पीडयन्वाक्यमब्रवीत्॥  
दिष्ट्या त्वां गुह पश्यामि ह्यरोगं सह बान्धवैः।  
अपि ते कुशलं राष्ट्रे मित्रेषु च धनेषु च॥2.50.42॥

##### शब्दार्थः
पीनाभ्याम् strong, भुजाभ्याम् with his arms, साधु tightly, पीडयन् pressing together, वाक्यम् words, अब्रवीत् said, गुह O Guha, दिष्ट्या luckily, सह बान्धवैः with all relations, अरोगम् hale and hearty, त्वाम् you, पश्यामि am seeing, ते your, राष्ट्रे kingdom, मित्रेषु in friends, धनेषु च wealth also, अपि कुशलम् (hope) all is well.

##### आङ्ग्लानुवादः
Rama embracing him tightly with his strong arms said, O Guha it is fortunate that I am able to see you and your relations in good health. Hope, all is well with your friends, kingdom and (collection of) revenue.



#### श्लोकः
##### मूलम्
यत्त्विदं भवता किञ्चित्प्रीत्या समुपकल्पितम्।  
सर्वं तदनुजानामि न हि वर्ते प्रतिग्रहे॥2.50.43॥

##### शब्दार्थः
भवता by you, प्रीत्या with affection, इदम् now, यत् किञ्चित् whatever, समुकल्पितम् has been arranged, तत् सर्वम् all that, अनुजानामि I am accepting (giving you back), प्रतिग्रहे in acceptance, न वर्ते हि unable.

##### आङ्ग्लानुवादः
I must give you back whatever you have offered me so affectionately. I am not in a position to accept anything.



#### श्लोकः
##### मूलम्
कुशचीराजिनधरं फलमूलाशिनं च माम्।  
विद्धि प्रणिहितं धर्मे तापसं वनगोचरम्॥2.50.44॥

##### शब्दार्थः
माम् me, कुशचीराजिनधरम् wearing garments made of bark, kusa grass and antelope skin, फलमूलाशिनम् susbsisting on fruits and roots, धर्मे in righteousness, प्रणिहितम् initiated, वनगोचरम् wandering in the forest, तापसम् like an ascetic, विद्धि you may know.

##### आङ्ग्लानुवादः
You must know me as an ascetic devoted to righeousness,and as a wanderer in the forest wearing garments made of bark, kusa grass and antelope skin, subsisting on fruits and roots.



#### श्लोकः
##### मूलम्
अश्वानां खादनेनाहमर्थी नान्येन केनचित्।  
एतावताऽत्र भवता भविष्यामि सुपूजितः॥2.50.45॥

##### शब्दार्थः
अहम् I, अश्वानाम् for horses, खादनेन with fodder, अर्थी I am a seeker, अन्येन by other thing, केनचित् with any one, न not, अत्र here, एतावता to this extent, भवता by you, सुपूजितः wellhonoured, भविष्यामि shall become.

##### आङ्ग्लानुवादः
What I now need is fodder for the horses. Nothing more. If you can do this much, I'll deem it a great honour.



#### श्लोकः
##### मूलम्
एते हि दयिता राज्ञः पितुर्दशरथस्य मे।  
एतैस्सुविहितैरश्वै भविष्याम्यहमर्चितः॥2.50.46॥

##### शब्दार्थः
एते these horses, मे पितुः my father's, दशरथस्य राज्ञः king Dasaratha's, दयिताः liked, सुविहितैः welltended, एतैः by these, अश्वैः with horses, अहम् I, अर्चितः worshipped,  भविष्यामि shall become.

##### आङ्ग्लानुवादः
If these horses which are the favourites of my father, king Dasaratha are wellfed, I shall consider myself honoured.



#### श्लोकः
##### मूलम्
अश्वानां प्रतिपानं च खादनं चैव सोऽन्वशात्।  
गुहस्तत्रैव पुरुषां स्त्वरितं दीयतामिति॥2.50.47॥

##### शब्दार्थः
सः that, गुहः Guha, तत्रैव there itself, पुरुषान् men, अश्वानाम् for the horses, प्रतिपानं च liquids like water, खादनं चैव forage, त्वरितम् quickly, दीयतामिति be given, अन्वशात् ordered.

##### आङ्ग्लानुवादः
Guha ordered the men standing there Give these horses liquids like water and forage.



#### श्लोकः
##### मूलम्
ततश्चीरोत्तरासङ्गः सन्ध्यामन्वास्य पश्चिमाम्।  
जलमेवाददे भोज्यं लक्ष्मणेनाऽऽहृतं स्वयम्॥2.50.48॥

##### शब्दार्थः
ततः then, चीरोत्तरासङ्गः upper robe, पश्चिमां सन्ध्याम् Sandhya,  अन्वास्य offering oblations,  
लक्ष्मणेन by Lakshmana, स्वयम् himself, आहृतम् which has been brought, जलमेव water only, भोज्यम् as food, आददे partook.

##### आङ्ग्लानुवादः
Rama wearing the upper garment then offered oblations to Sandhya and partook of only water as refreshment, brought by Lakshmana.



#### श्लोकः
##### मूलम्
तस्य भूमौ शयानस्य पादौ प्रक्षाल्य लक्ष्मणः।  
सभार्यस्य ततोऽभ्येत्य तस्थौ वृक्षमुपाश्रितः॥2.50.49॥

##### शब्दार्थः
लक्ष्मणः Lakshmana, भूमौ on the ground, शयानस्य for sleeping, सभार्यस्य with his consort, तस्य his, पादौ feet, प्रक्षाल्य having washed, ततः then, अभ्येत्य having gone towards, वृक्षम् tree, उपाश्रितः took refuge, तस्थौ he stood.

##### आङ्ग्लानुवादः
Lakshmana washed the feet of Rama who along with his consort lay upon the ground, and returned to take rest under the tree.



#### श्लोकः
##### मूलम्
गुहोऽपि सह सूतेन सौमित्रिमनुभाषयन्।  
अन्वजाग्रत्ततो राममप्रमत्तो धनुर्धरः॥2.50.50॥

##### शब्दार्थः
गुहोऽपि Guha also, सूतेन सह along with the charioteer, सौमित्रिम् to Lakshmana, अनुभाषयन् while talking, ततः then, धनुर्धरः bow in hand, अप्रमत्तः by being vigilant, रामम् about Rama, अन्वजाग्रत् kept awake.

##### आङ्ग्लानुवादः
Guha, bow in hand, conversing with Sumantra and Soumitri (Son of Sumitra, Lakshmana) then kept vigil over Rama by remaining awake (all night).



#### श्लोकः
##### मूलम्
तथा शयानस्य ततोऽस्य धीमतो  
यशस्विनो दाशरथेर्महात्मनः।  
अदृष्टदुःखस्य सुखोचितस्य सा  
तदाव्यतीयाय चिरेण शर्वरी॥2.50.51॥

##### शब्दार्थः
ततः then, अदृष्टदुःखस्य one who never experienced troubles, सुखोचितस्य used to comforts, धीमतः sagacious, यशस्विनः illustrious, महात्मनः magnanimous, तदा then, तथा like that, शयानस्य lying down, अस्य दाशरथेः for this son of Dasaratha (Rama), सा that, शर्वरी  night, चिरेण as of long duration, व्यतीयाय passed.

##### आङ्ग्लानुवादः
As the wise, illustrious, magnanimous son of Dasaratha (Rama) who was used to pleasures and not discomfort lay on the ground, the long night slipped away.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे पञ्चाशस्सर्गः॥  
Thus ends the fiftieth sarga of Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/04-chitrakUTa-prAptiH/050_gangAtIre_guhasamAgamaH.md">
<details><summary><h3>भूषणम् ...{Loading}...</h3></summary>



विशालान् कोसलान् रम्यान् यात्वा लक्ष्मणपूर्वजः ।  

अयोध्याभिमुखो धीमान् प्राञ्जलिर्वाक्यमब्रवीत्  ॥  २।५०।१  ॥   

विशालानिति । कोसलान् यात्वा अन्तपर्यन्तदक्षिणकोसलान् यात्वेत्यर्थः  ॥ 
२।५०।१  ॥   

  

आपृच्छे त्वां पुरिश्रेष्ठे काकुत्स्थपरिपालिते ।  

दैवतानि च यानि त्वां पालयन्त्यावसन्ति च  ॥  २।५०।२  ॥   

निवृत्तवनवासस्त्वामनृणो जगतीपतेः ।  

पुनर्द्रक्ष्यामि मात्रा च पित्रा च सह सङ्गतः  ॥  २।५०।३  ॥   

निर्गमनावसरे शिष्टाचारप्राप्तस्य पुरदेवतानमस्कारस्य
कार्यसङ्कटेनाकृतत्वादिदानीमयोध्याराज्यसीमान्ते स्थित्वा आरब्धस्य
चतुर्द्दशवर्षावधिकव्रतस्य निर्विघ्नपरिसमाप्त्यर्थं
पुरदेवतानमस्कारपूर्वकमभ्यनुज्ञां प्रार्थयते--आपृच्छ इत्यादिना । यानीति
तान्यप्यापृच्छ इत्यर्थसिद्धम्  ॥  २।५०।२३  ॥   

  

ततो रुधिरताम्राक्षो भुजमुद्यम्य दक्षिणम् ।  

अश्रुपूर्णमुखो दीनो ऽब्रवीज्जानपदं जनम्  ॥  २।५०।४  ॥   

तत इति । भुजोद्यमनं रथवेगेन दूरगमनात्, अश्रुपूर्णमुखत्वं तदश्रुदर्शनात्
। जनं दर्शनार्थमागतम्  ॥  २।५०।४  ॥   

  

अनुक्रोशो दया चैव यथार्हं मयि वः कृतः ।  

चिरं दुःखस्य पापीयो गम्यतामर्थसिद्धये  ॥  २।५०।५  ॥   

अनुक्रोश इति । अनुक्रोशः आदरः । दया अनुकम्पा । यथार्हं स्वामित्वानुगुणम्
। वः युष्माभिः । कृतः कृता चेत्यपि द्रष्टव्यम् । दुःखस्य अनुभूयमानस्य
दुःखस्य । चिरं चिरकालविशिष्टत्वम् । पापीयः अशोभनम् । मद्दर्शने भवतां
दुःखमभिवर्द्धते अतो गम्यताम्, अर्थसिद्धये गृहकृत्यादिकरणाय  ॥  २।५०।५
 ॥   

  

ते ऽभिवाद्य महात्मानं कृत्वा चापि प्रदक्षिणम् ।  

विलपन्तो नरा घोरं व्यतिष्ठन्त क्वचित्क्वचित्  ॥  २।५०।६  ॥   

त इति । व्यतिष्ठन्त रामदर्शनाशया शीघ्रं न जग्मुरित्यर्थः  ॥  २।५०।६  ॥   

  

तथा विलपतां तेषामतृप्तानां च राघवः ।  

अचक्षुर्विषयं प्रायाद्यथार्कः क्षणदामुखे  ॥  २।५०।७  ॥   

तथेति । विलपतामित्यनादरे षष्ठी । अचक्षुर्विषयं चक्षुर्विषयताभावम् ।
क्षणदामुखे निशामुखे  ॥  २।५०।७  ॥   

  

ततो धान्यधनोपेतान् दानशीनजनाञ्छिवान् ।  

अकुतश्चिद्भयान् रम्यांश्चैत्ययूपसमावृतान्  ॥  २।५०।८  ॥   

उद्यानाम्रवणोपेतान् सम्पन्नसलिलाशयान् ।  

तुष्टपुष्टजनाकीर्णान् गोकुलाकुलसेवितान्  ॥  २।५०।९  ॥   

लक्षणीयान् नरेन्द्राणां ब्रह्मघोषाभिनादितान् ।  

रथेन पुरुषव्याघ्रः कोसलानत्यवर्त्तत  ॥  २।५०।१०  ॥   

दुस्त्यजामपि राज्यश्रियं तृणीकृत्य गतवान् राम इति द्योतयितुमृषिः
कोसलानभिवर्णयति--तत इत्यादिना । धनधान्ययोः प्रयोजनमाह दानेति ।
चैत्ययूपसमावृतान् चैत्यानि देवतायतनानि यूपाः सर्वतोमुखादियागप्रख्यापकाः
यूपाकारत्वेन स्थापिताः स्तम्भाः । उद्यानानि पुष्पवाटिकाः । सम्पन्नाः
सम्पूर्णाः गोकुलैराकुलं निबिडं यथा भवति तथा सेवितान् । नरेन्द्राणां
लक्षणीयान् एकैकशो नगरसदृशत्वेन लक्षयितुं योग्यान् । कोसलान्
कोसलदेशस्थग्रामान्  ॥  २।५०।८१०  ॥   

  

मध्येन मुदितं स्फीतं रम्योद्यानसमाकुलम् ।  

राज्यं भोग्यं नरेन्द्राणां ययौ धृतिमतां वरः  ॥  २।५०।११  ॥   

मध्येनेति । मध्येन मार्गेण भोग्यस्यापि राज्यस्य त्यागमृषिर्विस्मयते
धृतिमतां वर इति  ॥  २।५०।११  ॥   

  

तत्र त्रिपथगां दिव्यां शिवतोयामशैवलाम् ।  

ददर्श राघवो गङ्गां पुण्यामृषिनिषेविताम्  ॥  २।५०।१२  ॥   

तत्रेत्यादि । तत्र कोसलाद्दक्षिणदेशे त्रिभिः पथिभिर्गच्छतीति त्रिपथगा
ताम्, स्वर्गमर्त्यपाताललोकगामिनीमित्यर्थः । शिवतोयाम् अच्छतोयाम्  ॥ 
२।५०।१२  ॥   

  

आश्रमैरविदूरस्थैः श्रीमद्भिः समलंकृताम् ।  

काले सरोभिर्हृष्टाभिः सेविताम्भो ह्रदां शिवाम्  ॥  २।५०।१३  ॥   

आश्रमैरित्यादि । श्रीमद्भिः धर्मसमृद्धिमद्भिः । काले क्रीडाकाले उचितकाले
वा । सेवितानि प्राप्तानि अम्भांसि येषां तादृशा ह्रदाः यस्यां सा । शिवां
क्रीडार्थं सेवनेपि पावनाम्  ॥  २।५०।१३  ॥   

  

देवदानवगन्धर्वैः किन्नरैरुपशोभिताम् ।  

नानागन्धर्वपत्नीभिः सेवितां सततं शिवाम्  ॥  २।५०।१४  ॥   

नानागन्धर्वपत्नीभिः गन्धर्वाणां नानात्वं देवगन्धर्वमनुष्यगन्धर्वभेदात्
सेविताम् । शिवामिति पूर्ववत् ।
सेवितृभेदेप्येकरूपपावनत्वकथनान्नानर्थक्यम्  ॥  २।५०।१४  ॥   

  

देवाक्रीडाशताकीर्णां देवो़द्यानशतायुताम् ।  

देवार्थमाकाशगमां विख्यातां देवपद्मिनीम्  ॥  २।५०।१५  ॥   

देवाक्रीडाः देवार्हक्रीडापर्वताः । देवोद्यानानि देवार्होद्यानानि ।
देवार्थमाकाशगमां देवपूजनार्थमाकाशं प्राप्ताम् । देवपद्मिनीं
देवार्हाम्भोजयुक्तामित्यर्थः  ॥  २।५०।१५  ॥   

  

जलाघाताट्टहासोग्रां फेननिर्मलहासिनीम् ।  

क्वचिद्वेणीकृतजलां क्वचिदावर्त्तशोभिताम्  ॥  २।५०।१६  ॥   

गङ्गां स्त्रीत्वेन रूपयति--जलाघातेत्यादिना । जलाघातः शिलासु जलपतनं तेन
तच्छब्दो लक्ष्यते स एवाट्टहासः सघोषहासः तेनोग्राम् । फेनमेव निर्मलहासः
तद्वतीम् । वेणीकृतजलां निम्नोन्नतशिलापतनेन वेण्याकारतया कृतजलाम्  ॥ 
२।५०।१६  ॥   

  

क्वचित्स्तिमितगम्भीरां क्वचिद्वेगजलाकुलाम् ।  

क्वचिद्गम्भीरनिर्घोषां क्वचिद्भैरवनिस्वनाम्  ॥  २।५०।१७  ॥   

क्वचिदगाधस्थले स्तिमितगम्भीरां निश्चलगम्भीराम् । गम्भीरनिर्घोषो
मृदङ्गादेरिव भैरवो निस्वनो ऽशन्यादेरिव  ॥  २।५०।१७  ॥   

  

देवसङ्घाप्लुतजलां निर्मलोत्पलशोभिताम् ।  

क्वचिदाभोगपुलिनां क्वचिन्निर्मलवालुकाम्  ॥  २।५०।१८  ॥   

आभोगपुलिनां परिपूर्णतायुक्तपुलिनां विशालसैकतामित्यर्थः । "आभोगः
परिपूर्णता" इत्यमरः । निर्मलवालुकां निर्मलसिकताम्  ॥  २।५०।१८  ॥   

  

हंससारससंघुष्टां चक्रवाकोपकूजिताम् ।  

सदामत्तैश्च विहगैरभिसन्नादितान्तराम् ।  

क्वचित्तीररुहैर्वृक्षैर्मालाभिरुपशोभिताम्  ॥  २।५०।१९  ॥   

सारसो हंसविशेषः । विहगैः हंसादिभिन्नैः पक्षिविशेषैः  ॥  २।५०।१९  ॥   

  

क्वचित्फुल्लोत्पलच्छन्नां क्वचित्पद्मवनाकुलाम् ।  

क्वचित्कुमुदषण्डैश्च कुड्मलैरुपशोभिताम्  ॥  २।५०।२०  ॥   

नानापुष्परजोध्वस्तां समदामिव च क्वचित् ।  

व्यपेतमलसङ्घातां मणिनिर्मलदर्शनाम्  ॥  २।५०।२१  ॥   

क्वचित् फुल्लोत्पलच्छन्नामिति पूर्वमुत्पलशोभोक्ता, अत्र तच्छन्नत्वमिति
विशेषः । कुड्मलैः कह्लारादिकुड्मलैः । नानापुष्परजोभिः ध्वस्तां
वर्णान्तरं प्राप्तामित्यर्थः । एवं रक्तवर्णत्वात् समदामिव स्थिताम् ।
व्यपेतमलसङ्घाताम् अत एव मणिनिर्मलदर्शनां वैडूर्य्यमणिवन्निर्मलदर्शनाम्
 ॥  २।५०।२०२१  ॥   

  

दिशागजैर्वनगजैर्मत्तैश्च वरवारणैः ।  

देवोपवाह्यैश्च मुहुः सन्नादितवनान्तराम्  ॥  २।५०।२२  ॥   

प्रमदामिव यत्नेन भूषितां भूषणोत्तमैः ।  

फलैः पुष्पैः किसलयैर्वृतां गुल्मैर्द्विजैस्तथा  ॥  २।५०।२३  ॥   

शिंशुमारैश्च नक्रैश्च भुजङ्गैश्च निषेविताम् ।  

विष्णुपादच्युतां दिव्यामपापां पापनाशिनीम्  ॥  २।५०।२४  ॥   

वरवारणैः राजगजैः । देवोपवाह्यैः देवानां वाहनभूतैः । फलैः पुष्पैः
किसलयैरेव भूषणोत्तमैरिति व्यस्तरूपकम् । यद्वा फलपुष्पादिभिर्वृताम् अत एव
भूषितां प्रमदामिव स्थितामितिवार्थः । द्विजैः पक्षिभिः । शिंशुमारैः
नक्रविशेषै । यद्वा शिंशुमारैः जलकपिभिः । "शिंशुमारस्त्वम्बुकपिः" इति
वैजयन्ती । अत्र विष्णुपादच्युतामित्युक्त्या बालकाण्डे हिमवत्प्रभवत्वं
तत्र प्रादुर्भावमात्रेणेति ज्ञेयम्  ॥  २।५०।२२२४  ॥   

  

समुद्रमहिषीं गङ्गां सारसक्रौञ्चनादिताम् ।  

आससाद महाबाहुः श्रृङ्गवेरपुरं प्रति  ॥  २।५०।२५  ॥   

सारसक्रौञ्चनादितां सरो निवासो येषां ते सारसाः पक्षिविशेषाः "सो ऽस्य
निवासः" इत्यण् । अतो हंससारससंघुष्टामित्यनेन न पौनरुक्त्यम् ।
श्रृङ्गवेरपुरं प्रति गङ्गामाससाद श्रृङ्गवेरपुरं प्रति गच्छन्
गङ्गामाससादेत्यर्थः । यद्वा श्रृङ्गवेरपुरं प्रति श्रृङ्गवेरपरसमीपे
गङ्गामाससादेत्यर्थः  ॥  २।५०।२५  ॥   

  

तामूर्मिकलिलावर्त्तामन्ववेक्ष्य महारथः ।  

सुमन्त्रमब्रवीत् सूतमिहैवाद्य वसामहे  ॥  २।५०।२६  ॥   

तामिति । ऊर्मिकलिलावर्त्ताम् उर्मिमिश्रावर्त्ताम्  ॥  २।५०।२६  ॥   

  

अविदूरादयं नद्या बहुपुष्पप्रवालवान् ।  

सुमहानिङ्गुदीवृक्षो वसामो ऽत्रैव सारथे  ॥  २।५०।२७  ॥   

अविदूरादिति । अविदूरात्समीपे इङ्गुदीवृक्षस्तापसतरुः  ॥  २।५०।२७  ॥   

  

द्रक्ष्यामः सरितां श्रेष्ठां सम्मान्यसलिलां शिवाम् ।  

देवदानवगन्धर्वमृगमानुषपक्षिणाम्  ॥  २।५०।२८  ॥   

द्रक्ष्याम इति । सम्मान्येत्यस्य देवेत्यादिना सम्बन्धः  ॥  २।५०।२८  ॥   

  

लक्ष्मणश्च सुमन्त्रश्च बाढमित्येव राघवम् ।  

उक्त्वा तमिङ्गुदीवृक्षं तदोपययतुर्हयैः  ॥  २।५०।२९  ॥   

लक्ष्मण इति । बाढमित्यङ्गीकारे  ॥  २।५०।२९  ॥   

  

रामो ऽभियाय तं रम्यं वृक्षमिक्ष्वाकुनन्दनः ।  

रथादवातरत्तस्मात् सभार्यः सहलक्ष्मणः  ॥  २।५०।३०  ॥   

सुमन्त्रोप्यवतीर्य्या स्मान्मोनचयित्वा हयोत्तमान् ।  

वृक्षमूलगतं राममुपतस्थे कृताञ्जलिः  ॥  २।५०।३१  ॥   

राम इति । अभियाय प्राप्य  ॥  २।५०।३०३१  ॥   

  

तत्र राजा गुहो नाम रामस्यात्मसमः सखा ।  

निषादजात्यो बलवान् स्थपतिश्चेति विश्रुतः  ॥  २।५०।३२  ॥   

स श्रुत्वा पुरुषव्याघ्रं रामं विषयमागतम् ।  

वृद्धैः परिवृतो ऽमात्यैर्ज्ञातिभिश्चाप्युपागतः  ॥  २।५०।३३  ॥   

तत्रेत्यादि । तत्र देशे राजा तद्देशाधिपतिः आत्मसमः प्राणसमः ।
निषादजात्यः निषादजातौ भवः । दिगादित्वाद्यत् । बलवान् चतुरङ्गबलवान् ।
स्थपतिः । निषादाधिपतिः । "स्थपतिः पुनः स्थापत्ये ऽधिपतौ तक्ष्णि" इति
वैजयन्ती । ननु "हीनप्रेष्यं हीनसख्यं हीनगेहनिवेषणम्" इत्युपपातकपरिगणितं
हीनजातिसख्यं महाकुलप्रसूतस्य रामस्य कथमुपपद्यत इति चेत्, सत्यम्,
"निषादस्थपतिं याजयेत्" इति निषादाधिपतेर्यज्ञसम्बन्धश्रवणात्
अत्यन्तानुचितं न भवतीत्यनुमन्तव्यम् । वस्तुतस्तु-- "न शूद्रा भगवद्भक्ता
विप्रा भागवताः स्मृताः । सर्ववर्णेषु ते शूद्रा ये ह्यभक्ता जनार्द्दने
 ॥ " इत्युक्तरीत्या रामभक्तोऽयमत्युत्तम एव गुहस्य भगवत्प्रियत्वं ऽगुहेन
सहितो रामो लक्ष्मणेन च सीतयाऽ इति दर्शितम्  ॥  २।५०।३२३३  ॥   

  

ततो निषादाधिपतिं दृष्ट्वा दूरादुपस्थितम् ।  

सह सौमित्रिणा रामः समागच्छद्गुहेन सः  ॥  २।५०।३४  ॥   

तत इति । दूरादुपस्थितं दृष्ट्वा समागच्छदित्यनेन प्रत्युत्थानाभिगमनोक्तिः
। लक्ष्मणेन सह समागच्छत् लक्ष्मणवत्तस्मिन् भ्रातृत्वबुद्धिमकरोदित्यर्थः
। समित्येकीभावे  ॥  २।५०।३४  ॥   

  

तमार्तः संपरिष्वज्य गुहो राघवमब्रवीत् ।  

यथायोध्या तथेयं ते राम किं करवाणि ते  ॥  २।५०।३५  ॥   

ईदृशं हि महाबाहो कः प्राप्स्यत्यतिथिं प्रियम्  ॥  २।५०।३६  ॥   

तमिति । आर्तः धृतवल्कलदर्शनेन सन्तप्तः । अनेन रामस्य पूर्वमेव मृगया
व्यापारादिना सख्यमस्तीति गम्यम् । इयमस्मत्पुरी  ॥  २।५०।३५३६  ॥   

  

ततो गुणवदन्नाद्यमुपादाय पृथग्विधम् ।  

अर्ध्यं चोपानयत् क्षिप्रं वाक्यं चेदमुवाच ह  ॥  २।५०।३७  ॥   

तत इति । आद्यशब्देन पेयादिकमुच्यते । पृथग्विधं मांसादिभेदेन बहुविधम्  ॥ 
२।५०।३७  ॥   

  

स्वागतं ते महाबाहो तवेयमखिला मही ।  

वयं प्रेष्या भवान् भर्त्ता साधु राज्यं प्रशाधि नः  ॥  २।५०।३८  ॥   

स्वागतमिति । इयं मही अटवीराज्यम्  ॥  २।५०।३८  ॥   

  

भक्ष्यं भोज्यं च पेयं च लेह्यं चेदमुपस्थितम् ।  

शयनानि च मुख्यानि वाजिनां खादनं च ते  ॥  २।५०।३९  ॥   

भक्ष्यमिति । भक्ष्यं खाद्यं व्यञ्जनादि । भोज्यम् अन्नम् । पेयं पानकादि ।
लेह्यं रसायनादि । खादनं घासः  ॥ २।५०।३९  ॥   

  

गुहमेवं ब्रुवाणं तु राघवः प्रत्युवाच ह ।  

अर्चिताश्चैव हृष्टाश्च भवता सर्वथा वयम् ।  

पद्भ्यामभिगमाच्चैव स्नेहसन्दर्शनेन च  ॥  २।५०।४०  ॥   

गुहमिति । अर्चितत्वेपि केचिन्न तन्मात्रेण तुष्यन्ति न तथा
वयमित्याह--हृष्टाश्चेति । स्नेहसन्दर्शनेन राज्यं प्रशाधीति वाक्यकृतेन
स्नेहप्रदर्शनेन  ॥  २।५०।४०  ॥   

  

भुजाभ्यां साधु पीनाभ्यां पीडयन् वाक्यमब्रवीत्  ॥  २।५०।४१  ॥   

दिष्ट्या त्वां गुह पश्यामि ह्यरोगं सह बान्धवैः ।  

अपि ते कुशलं राष्ट्रे मित्रेषु च धनेषु च  ॥  २।५०।४२  ॥   

भुजाभ्यामिति । साधु पीडयन् सम्यगालिङ्गन् पीनाभ्यामित्यनेन
सुखहेतुत्वमुच्यते  ॥  २।५०।४१४२  ॥   

  

यत्त्विदं भवता किञ्चित् प्रीत्या समुपकल्पितम् ।  

सर्वं तदनुजानामि न हि वर्त्ते प्रतिग्रहे  ॥  २।५०।४३  ॥   

यत्त्विति । अनुजानामि मम सर्वं सम्यक्कृतमित्यनुजानामि । प्रतिग्रहे न
वर्त्ते प्रतिग्रहधर्मं नाश्रितवानस्मीति भावः  ॥  २।५०।४३  ॥   

  

कुशचीराजिनधरं फलमूलाशिनं च माम् ।  

विद्धि प्रणिहितं धर्मे तापसं वनगोचरम्  ॥  २।५०।४४  ॥   

राज्यान्नाद्यपरिग्रहे हेतुं दर्शयति--कुशचीराजिनधरमिति । कुशं
पवित्रमेखलादिरूपम् । चीरं वल्कलम् । अजिनं कृष्णाजिनम् । धर्मे प्रणिहितं
पितृवाक्यपरिपालनादिधर्मे सावधानम् । वनं गोचरः सञ्चारविषयो यस्य तम्  ॥ 
२।५०।४४  ॥   

  

अश्वानां खादनेनाहमर्थी नान्येन केनचित् ।  

एतावतात्र भवता भविष्यामि सुपूजितः  ॥  २।५०।४५  ॥   

अश्वानामिति । अश्वानां खादनेन ग्रासेन अर्थी प्रयोजनवान्, अश्वघास एव
प्रयोजनमित्यर्थः । अत्र अस्मिन्समये  ॥  २।५०।४५  ॥   

  

एते हि दयिता राज्ञः पितुर्दशरथस्य मे ।  

एतैः सुविहितैरश्वैर्भविष्याम्यहमर्चितः  ॥  २।५०।४६  ॥   

एते हीति । सुविहितैः पोषितैः  ॥  २।५०।४६  ॥   

  

अश्वानां प्रतिपानं च खादनं चैव सोन्वशात् ।  

गुहस्तत्रैव पुरुषांस्त्वरितं दीयतामिति  ॥  २।५०।४७  ॥   

अश्वानामिति । स गुहस्तत्रैव तदानीमेव । पुरुषान् स्वभृत्यान् प्रति ।
अश्वानां खादनं प्रतिपानं क्षीरादिकञ्च त्वरितं दीयतामित्यन्वशात्  ॥ 
२।५०।४७  ॥   

  

ततश्चीरोत्तरासङ्गः सन्ध्यामन्वास्य पश्चिमाम् ।  

जलमेवाददे भोज्यं लक्ष्मणेनाहृतं स्वयम्  ॥  २।५०।४८  ॥   

तत इति । उत्तरासङ्गः उत्तरीयम् । अन्वास्य उपास्य । अनेन स्नानमाक्षिप्यते
। भोज्यमाहारम्  ॥  २।५०।४८  ॥   

  

तस्य भूमौ शयानस्य पादौ प्रक्षाल्य लक्ष्मणः ।  

सभार्यस्य ततो ऽभ्येत्य तस्थौ वृक्षमुपाश्रितः  ॥  २।५०।४९  ॥   

तस्येति । शय्याकाले पादप्रक्षालनं राज्ञोपचाराद्वा
स्वशेषवृत्त्यनुरूपत्वाद्वा । यद्वा प्रक्षालनं रामकर्तृकम्,
तदाचमनस्याप्युपलक्षणम् । प्रक्षाल्याचम्य शयानस्य शयाने सतीत्यर्थः ।
भावलक्षणे षष्ठी । ततस्तस्मात् शयनप्रदेशात् । अभ्येत्य गुहाभिमुखमेत्य
वृक्षमेवोपाश्रितस्तस्थौ  ॥  २।५०।४९  ॥   

  

गुहोपि सह सूतेन सौमित्रिमनुभाषयन् ।  

अन्वजाग्रत्ततो राममप्रमत्तो धनुर्द्धरः  ॥  २।५०।५०  ॥   

तथा शयानस्य ततो ऽस्य धीमतो यशस्विनो दाशरथेर्महात्मनः ।  

अदृष्टदुःखस्य सुखोचितस्य सा तदा व्यतीयाय चिरेण शर्वरी  ॥  २।५०।५१  ॥   

गुहो ऽपीति । सौमित्रिमनुभाषयन् रामगुणान् प्रस्तुत्य सौमित्रिं
वाचयन्नित्यर्थः । अन्वजाग्रत् जाग्रतं  

सौमित्रिमन्वजाग्रत्, किमर्थम् ? राममुद्दिश्य रामं संरक्षितुमित्यर्थः ।
धनुर्द्धर इत्यनेन लक्ष्मणेप्यतिशङ्का गुहस्य द्योत्यते  ॥  २।५०।५०५१  ॥   

  

इत्यार्षे श्रीरामायणे वाल्मीकीये आदिकाव्ये श्रीमदयोध्याकाण्डे पञ्चाशः
सर्गः  ॥  ५०  ॥   

इति श्रीगोविन्दराजविरचिते श्रीरामायणभूणे पीताम्बराख्याने
अयोध्याकाण्डव्याख्याने पञ्चाशः सर्गः  ॥  ५०  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/04-chitrakUTa-prAptiH/050_gangAtIre_guhasamAgamaH.md">
<details><summary><h3>शिरोमणी ...{Loading}...</h3></summary>



सूतसम्भाषणानन्तरकालिकं वृत्तमाह-- विशालानित्यादिभिः ।
विशालान्विस्तीर्णान्रम्यान्कोशलान्यात्वा तदन्तं प्राप्य अयोध्यामुन्मुखः
अभिमुखो रामः वाक्यमब्रवीत्  ॥  २।५०।१  ॥   

  

तद्वाक्यमेवाह-- आपृच्छे इति । पुरि श्रेष्ठे सर्वोत्कृष्टे हे पुरि त्वां
यानि दैवतानि त्वां पालयन्ति रक्षन्ति यानि च आवसन्ति भवत्प्रीत्या नित्यं
तिष्ठन्ति तानि च आपृच्छे कथयामि  ॥  २।५०।२  ॥   

  

तद्वचनमेवाह-- निवृत्तेति । निवृत्तवनवासः
चतुर्दशवर्षनियमितवनवासान्निवृत्तः अत एव जगतीपतेः पितुः अनृणः
आज्ञापितकरणेन तदृणरहितः त्वां दैवतसहितभवतीं पुनर्द्रक्ष्यामि । एतेन
भवत्यापि पित्रादिसमीपे गन्तव्यमिति सूचितं तेन केनिचद्रूपेण सापि
सहैवागतेति व्यक्तं तेन तस्याः कामचारगमनकर्त्रीत्वं व्यञ्जितम्  ॥  २।५०।३
 ॥   

  

तत इति । ततः अयोध्याज्ञापनानन्तरं रुचिरताम्रे स्वाभाविकस्वछारुणे अक्षिणी
नेत्रे यस्य सः अश्रुपूर्णमानन्दजलव्याप्तं मुखं यस्य सः अदीनः नित्यं
दीनत्वाभावविशिष्टः रामः जानपदं जनमब्रवीत्  ॥  २।५०।४  ॥   

  

तद्वचनमेवाह-- अनुक्रोश इति । यथार्हं यथायोग्यमपि अनुक्रोश आदरः दया च
कृतः कृता लिङ्गविपरिणामेनान्यत्राप्यन्वयः । अतः अर्थसिद्धये
स्वस्वकार्यनिर्वर्तनाय गम्यताम् । ननु सहगमने का क्षतिरित्यत आह-- दुःखस्य
चिरं विलम्बः पापीयः न युक्तमित्यर्थः । एतेन सहगमने भवतां मद्गमनादिजनितः
खेदातिशयो भविष्यतीति सूचितम्  ॥  २।५०।५  ॥   

  

ते इति । ते रामेण निवारिताः नराः घोरं विलपन्तः विविधं कथयन्तः
क्वचित्क्वचिद्व्यतिष्ठन् स्थितियोग्यस्थलाविचारेणैवातिष्ठन्नित्यर्थः  ॥ 
२।५०।६  ॥   

  

तथेति । अतृप्तानां रामदर्शनहेतुकतृप्तिरहितानामत एव तथा तेन प्रकारेण
विलपतामेषां जनानामचक्षुर्विषयं चक्षुर्गतिरहितदेशं राघवः प्रायात् तत्र
दृष्टान्तः क्षणदामुखे सायंसमये अर्को यथा  ॥  २।५०।७  ॥   

  

तत इति । धान्यधनैः उपेतान्युक्तान्दानशीलजनान्दानिजनविशिष्टानत एव
शिवान्मङ्गलविशिष्टानकुतश्चिद्भयान् कुतश्चिद्भयरहितानत एव रम्यान्
चैत्ययूपसमावृतान् चैत्याः देवाधिष्ठितवृक्षादयः यूपाः
यज्ञस्तम्भास्तैर्युक्तान्  ॥  २।५०।८  ॥   

  

उद्यानाम्रवणोपेतामुद्यानैः पुष्पवृक्षादिनिर्मितवाटिकाविशेषैः आम्रवनैश्च
उपेतान्युक्तान्सम्पन्नाः अतिरमणीयाः सलिलाशयाः येषु तानत एव
तुष्टपुष्टजनैः आकीर्णान्व्याप्तान्गोकुलाकुलसेवितान् गवां कुलैः गवादिभिः
गवामकुलैः गवयमहिष्यादिभिः सेवितान्  ॥  २।५०।९  ॥   

  

ब्रह्मघोषैः वेदनादैः अभिनादितानत एव नरेन्द्राणां
रक्षणीयान्कोशलानत्यवर्तत । श्लोकत्रयमेकान्वयि  ॥  २।५०।१०  ॥   

  

मध्येनेति । मुदितं स्फीतं स्वच्छं नरेन्द्राणां खण्डमण्डलेश्वराणां भोज्यं
राज्यं मध्येन मध्यगतमार्गेण ययौ  ॥  २।५०।११  ॥   

  

तत्रेति । तत्र तस्मिन् समये त्रिपथगां त्रयः स्वर्गमृत्युपाताललोका एव
पन्थानः तैर्गच्छति तां दिव्यां प्राकृतविलक्षणां शिवतोयां
परमकल्याणप्रदजलविशिष्टामशैवलां शैवालरहिताम् ऋषिभिर्निषेवितामत एव रम्यां
मनोहरां गङ्गां ददर्श  ॥  २।५०।१२  ॥   

  

आश्रमैरिति । आश्रमैः सिद्धमुन्यादिगृहैः समलङ्कृतां काले स्रानादिसमये
हृष्टाभिः अप्सरोभिः सेवितामम्भोह्रदामम्भः पूर्णह्रदविशिष्टां शिवां
शिवसम्बन्धिनीम्  ॥  २।५०।१३  ॥   

  

देवादिभिः किन्नरैश्च उपशोभितां नागगन्धर्वपत्नीभिः सततं सेवितां शिवां
शिवप्रापिकाम्  ॥  २।५०।१४  ॥   

  

देवाक्रीडानां देवाक्रीडाविशिष्टपर्वतानां शतैः आकीर्णा तीरद्वये व्याप्तां
देवोद्यानैः देवनिर्मितपुष्पादिवृक्षवाटिकाभिर्युतां नदीं
सर्वनदीमनोरथपूरिकां सर्वनदीस्वामिनीमित्यर्थः । देवार्थं
क्रीडार्थमाकाशगमां शिलासङ्घट्टोत्थितजलकणिकाद्वारा आकाशगमनकर्त्रीं
विख्यातां सकलभुवनप्रसिद्धां देवपद्मिनीं देवभोग्यपद्मविशिष्टाम्  ॥ 
२।५०।१५  ॥   

  

जलाघाताट्टहासोग्रां जलानां शिलसु पतिततो यानां यः आघातः अतिसङ्घर्षः तेन
जातो यो ऽट्टहासः अट्टहाससदृशशब्दः तेन उग्रां फेननिर्मललहासिनीं फेन एव
निर्मलहासो ऽस्त्यस्याः तां क्वचिद्देशे वेणीकृतजलामनेकविधतिर्यगादिगमनेन
वेणीकृतं जलं यया सा तामावर्तैः अनेकविधभ्रमितजलैः शोभिताम्  ॥  २।५०।१६
 ॥   

  

स्तिमितगम्भीराम् स्तिमिता निश्चला सा एव गम्भीरेति कर्मधारयः तां वेगेन
समाकुलां व्याप्तां गम्भीरः निर्घोषः शब्दो यस्याः सा तां भैरवो भयप्रदः
निःस्वनो यस्याः सा ताम्  ॥  २।५०।१७  ॥   

  

देवसङ्घैः आप्लुतं स्नातं जलं यस्याः सा तां निर्मलान्येवोत्पलानि तैः
सङ्कुलां व्याप्ताम् आभोगेन जलपरिपूर्णतया विशिष्टं पुलिनं यस्याः सा ताम्
"आभोगः परिपूर्णता" इत्यमरः । निर्मला स्वच्छा वालुका यस्यां ताम्  ॥ 
२।५०।१८  ॥   

  

हंसादिभिः सङ्घुष्टामभिपन्नां व्याप्तामनिन्दितां स्वजननिन्दानिवर्तिकाम्
 ॥  २।५०।१९  ॥   

  

क्वचित्तीररुहैः तीरजनितैः, फुल्लान्येवोत्पलानि तैः छन्नां, पद्मवनैः
कमलजातिविशेषसमूहैः आकुलाम्  ॥  २।५०।२०  ॥   

  

कुड्मलैः कलिकाभिः कुमुदखण्डैः कुमुदसमूहैः उपशोभितां
नानापुष्परजोभिर्ध्वस्तां व्याप्तामित्यर्थः । क्वचित्प्रयागादौ समदां
स्वेच्छयोत्पथगत्यादिभिः मदसहितामिव  ॥  २।५०।२१  ॥   

  

व्यपेति । व्यपेतो निःशेषतो निवर्तितो मलसङ्घातः जनानां पापसमूहो यया तां
मणिनिर्मलदर्शनां रजोसम्बन्धाभावे शिलाघाते वा मणिवन्निर्मलं स्वच्छं
दृश्यते । सा तां दिशागजैः दिग्गजजातीयगजैः मत्तैर्वनगजैश्च वरवारणैः
ग्रामीणोत्तमगजैश्च  ॥  २।५०।२२  ॥   

  

देवराज इन्द्रः उपवाह्यो येषां तैः ऐरावतजातीयगजैरित्यर्थः ।
सन्नादितवनान्तराम् सन्नादितं वनस्यारण्यस्य जलस्य वा अन्तरं मध्यं
समीपदेशो वा यस्याः तां जलवाची वनशब्दः कोशे प्रसिद्धः । भूषणोत्तमैः
भूषितां प्रमदामिव  ॥  २।५०।२३  ॥   

  

किसलयैः नवीनपत्रैः द्विजैः विलक्षणपक्षिभिः वृताम् विष्णुपादच्युतां
विष्णोर्महाविष्णोः पादं स्थानं साकेतान्तर्वर्तिमहावैकुण्ठः
तस्माच्च्युतां प्रथमं निर्गतामत एव बालकाण्डोक्तहिमवत्प्रभवत्वं न
विरुध्यते । अत एव दिव्यां प्राकृतविलक्षणजनैरपि सेविताम् अर्शआद्यजन्तः ।
अत एव अपापां सर्वकालं पापसंसर्गशून्याम्  ॥  २।५०।२४  ॥   

  

शिंशुमारैर्जलकपिभिः "शिंशुमारो जलकपिः" इति वैजयन्ती । नक्रैः मकरैः
सागरतेजसा भगीरथतपोबलेन शङ्करस्य जटाजूटाद्भ्रष्टाम्  ॥  २।५०।२५  ॥   

  

सारसादिनादितां शृङ्गवेरपुरं प्रति शृङ्गवेरपुरसमीपे विद्यमानां गङ्गां
महाबाहुः राम आससाद  ॥  २।५०।२६  ॥   

  

तामिति । ऊर्मिभिः लहरीभिः कलिला व्याप्ता आवर्ता यस्या तामन्ववेक्ष्य
अवलोक्य अद्य इहैव वसामहे इति सुमन्त्रमब्रवीत्  ॥  २।५०।२७  ॥   

  

स्थलविशेषं निर्दिशन्नाह-- अविदूरादिति । प्रवालं नवीनपत्रमविदूरात्समीपे
सुमहान् इङ्गुदीवृक्षः  

तापसतरुः अत्रैव वसामः  ॥  २।५०।२८  ॥   

  

प्रेक्षामीति । देवादिभिः सम्मान्यं पूजनीयं सलिलं यस्याः तां सरितां
श्रेष्ठां प्रेक्षामि इहस्थ एव पश्यामीत्यर्थः । एतेन वासयोग्यत्वं सूचितम्
 ॥  २।५०।२९  ॥   

  

लक्ष्मण इति । बाढमतिशोभनमित्येवोक्त्वा तं राघवमिङ्गुदीवृक्षमुपययतुः
प्रापयामासतुः  ॥  २।५०।३०  ॥   

  

राम इति । अभियाय प्राप्य रथात् अवतरदवातरत् ।
आगमशास्त्रस्यानित्यत्वादड्विरहः  ॥  २।५०।३१  ॥   

  

सुमन्त्र इति । उपतस्थे सेवार्थं समीपं प्राप  ॥  २।५०।३२  ॥   

  

तत्रेति । तत्र तस्मिन्देशे आत्मसमः निखिलधृतिमानतिधैर्यवानित्यर्थः ।
बलवान् निषादजात्यः निषादजातीयः स्थपतिः अधीशः इति विश्रुतः ख्यातः गुहो
नाम गुहनामा राजा दशरथेन आज्ञप्त इति शेषः रामस्य सखाः आसीदिति शेषः । ननु
"हीनप्रेष्यं हीनसख्यं हीनगेहनिवेशनम्" इत्यादिना हीनजातिसख्यस्य उपपातकेषु
परिगणनात्प्रशस्तकुले प्रसूतः परमधर्मज्ञो राजा दशरथः रामश्च
हीनजातिनिषादेन सह सख्यं कथं कृतवान् इति तु न भ्रमितव्यम् । निषादानां
भगवदवतारभूतपृथुराजजनकब्राह्मणमथितवेनशरीरोद्भवत्वेन क्षत्रियत्वादत एव
निषादस्थपत्यधिकरणे "निषादस्थपतिं याजयेत्" इति श्रुत्या निषादस्थपतीनां
याजनाधिकारः सङ्गच्छते । प्रप्रञ्चितं चैतत् । निषादस्थपत्यधिकरणे
मीमांसकैः अत एव रामभोजनार्थं निषादकर्तृकोदनानयनं न विरुध्यते ।
धर्मशास्त्रे हीनप्रकरणे निषादपरिगणनं तु निषादविलोमजातानामिति न
विरोधस्तत्र निषादत्वव्यवहारस्तु भाक्त इति दिक्  ॥  २।५०।३३  ॥   

  

स इति । विषयं स्वदेशमागतं प्राप्तं रामं श्रुत्वा वृद्धादिभिः परिवृतः स
गुहः उपागतः रामसमीपं प्राप्तः  ॥  २।५०।३४  ॥   

  

तत इति । दूरादुपस्थितं प्राप्तं दृष्ट्वा सौमित्रिणा सह रामः गुहेन
समागच्छदालिङ्गनमकरोत्  ॥  २।५०।३५  ॥   

  

तमिति । आर्तः रामदर्शनमन्तरा अतिदुःखी गुहः तं राघवं सम्परिष्वज्य
अब्रवीत् । तद्वचनमेवाह-- हे राम यथा अयोध्या तव तथा इदं मत्पुरं तव अतः ते
किं करवाणि यथेच्छमाज्ञापयेत्यर्थः  ॥  २।५०।३६  ॥   

  

स्वभाग्यातिशयं बोधयन्नाह-- ईदृशमिति । ईदृशमतिमनोहरं प्रियमतिथिं कः
प्राप्स्यति न को ऽपीत्यर्थः । अर्धं पृथक्-- तत इति । पृथग्विधमनेकप्रकारं
गुणवत् स्वादुशीघ्रपरिपाकादिगुणविशिष्टमन्नाद्यमोदनादि उपादाय प्रापय्य  ॥ 
२।५०।३७  ॥   

  

अर्घ्यमर्घहितजलोपलक्षितपूजनसामग्रीमुपानयत् उवाच च । हकारो हर्षार्थः ।
अर्धद्वयमेकान्वयि । तद्वचनमेवाह-- स्वागतमिति । इयं मम भोग्या मही तवैव  ॥ 
२।५०।३८  ॥   

  

अतः भर्ता स्वामी भवानेव वयं प्रेष्या दासाः सर्वं वाक्यं सावधारणं भवतीति
न्यायेन एवकारलाभः अतः नः प्रदर्शितं राज्यमुपस्थितभक्ष्यादि च शयनानि
शय्याश्च खादनं घासादि च प्रशाधि स्वीकुरु तत्र भक्ष्यमन्नादि, भोज्यं
पायसादि, पेयं पानकरसादि, लेह्यं विलक्षणयवाग्वादि चकारेण
चूष्येक्षुदण्डादि । अर्धचतुष्टयमेकान्वयि  ॥  २।५०।३९  ॥   

  

गुहमिति । राघवो रामः प्रत्युवाच  ॥  २।५०।४०  ॥   

  

तत्प्रतिवचनमेवाह-- अर्चिता इत्यादिभिः ।
पद्भ्यामुपानदादिरहितचरणाभ्यामभिगमात् आगमनात् स्नेहसन्दर्शनेन च सर्वदा
निखिलदानकर्त्रा भवता वयमर्चिताः अत एव हृष्टाः अतिसन्तोषं  

प्राप्ताः  ॥  २।५०।४१  ॥   

  

भुजाभ्यामिति । साधुषु महात्मसु वृत्तं वर्तनं ययोस्ताभ्यां पीडयन्
पुनरालिङ्गनं कुर्वन् वाक्यं वचनान्तरमब्रवीत् । वचनान्तरमेवाह-- बान्धवैः
सह त्वां पश्यामि दिष्ट्या भाग्यमेतत्  ॥  २।५०।४२  ॥   

  

अपीति । राष्ट्रादौ ते कुशलम् । अपिः प्रश्ने मत्समुपकल्पितं प्रापितं
तत्सर्वं तु प्रतिजानामि मित्रधनत्वात् ममैवेदं सर्वमिति प्रतिज्ञां करोमि
तथापि प्रतिग्रहे राजभोग्यवस्तुग्रहणे न वर्ते अतो न गृह्णामीत्यर्थः ।
सार्धश्लोक एकान्वयी । हिस्तथाप्यर्थकः  ॥  २।५०।४३  ॥   

  

स्ववृत्तिं बोधयन्नाह-- कुशेति । वनगोचरं वनमात्रवसनशीलं तापसं तपोनिरतमत
एव धर्मे तापसोचितकर्मणि प्रणिहितमत एव कुशादिधरमत एव फलाद्यशनं मां विद्धि
जानीहि अतः अश्वानां खादनेन अश्वकर्तृकभोजनेनैवाहमर्थी तदेवापेक्ष्यते
इत्यर्थः  ॥  २।५०।४४,४५  ॥   

  

एतावतेति । एतावता भवदागमनादिनैव सुपूजितो भविष्यामि । अर्धं पृथक्-- एते
इति । एते अश्वादयिताः प्रियाः अतः सुविहितैः घासादिना तृप्तिं प्राप्तैः
अश्वैः अहमर्चितो भविष्यामि । सार्धश्लोक एकान्वयी  ॥  २।५०।४६  ॥   

  

रामवचनश्रवणानन्तरकालिकां गुहोक्तिमाह-- अश्वानामिति । प्रतिपानं
घासभक्षणानन्तरं पेयं पायसादिखादनं घृतशर्करादिमिश्रयवचूर्णादि त्वरितं
दीयतामिति स गुहः पुरुषान् स्वभृत्यान् अन्वशात् आज्ञापयत् ।
अर्धद्वयमेकान्वयि  ॥  २।५०।४७  ॥   

  

तत इति । चीरोत्तरासङ्गः उत्तरीययुक्तो रामः स्वयं लक्ष्मणेन आहृतमानीतं
जलमेवाददे पपौ तीर्थोपवासविधिः कृत इत्यर्थः  ॥  २।५०।४८  ॥   

  

तस्येति । वृक्षमुपाश्रितः प्राप्तस्य सभार्यस्य तस्य रामस्य पादौ
प्रक्षाल्य ततः सीता रामादभ्येत्य तत्समीपदेशाद्देशान्तरं प्राप्य लक्ष्मणः
तस्थौ सूतेन सह गुहो ऽपि धनुर्धरः सन् सौमित्रिमनुभाषयन् सन् रामं ससुखं
यथा स्यात्तथा अन्वजाग्रदजागरीत् आर्षमेतत् । सार्धश्लोक एकान्वयी  ॥ 
२।५०।४९,५०  ॥   

  

तथेति । यशस्विनः समाधिकरहितयशोविशिष्टस्य शर्वरी रात्रिः व्यतीता  ॥ 
२।५०।५१  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे
पञ्चाशत्तमः सर्गः  ॥  २।५०  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/04-chitrakUTa-prAptiH/050_gangAtIre_guhasamAgamaH.md">
<details><summary><h3>तिलकम् ...{Loading}...</h3></summary>



अथ जन्मभूमिप्रयुक्तस्नेहेन निर्गमनकाले शिष्टाचारपरिप्राप्ततया च
स्वदेशमापृच्छति स्वस्वरूपगोपनाय विशालानिति । यात्वा तदन्तं गत्वा  ॥ 
२।५०।१  ॥   

  

हे पुरिश्रेष्ठे त्वां त्वत्संबन्धिदैवतानि च आपृच्छे प्रार्थयामि  ॥ 
२।५०।२  ॥   

  

प्रार्थनाप्रकारमाह निवृत्तेति  ॥  २।५०।३  ॥   

  

जानपदं जनं स्वदर्शनार्थं तत्रागतं
तेषामश्रुपूर्णमुखत्वाल्लोकव्यवहारानुसारेण नट इव स्वयमप्यश्रुपूर्णमुखः  ॥ 
२।५०।४  ॥   

  

अनुक्रोश आदरो ऽनुतापो वा दया कारुण्यम् । यथायोग्यं मयि वो युष्माकम्
युष्माभिरिति यावत् कृतः कृता च दुःखस्य चिरमनुभव इति शेषः । पापीयो
ऽशोभनम् अतो युष्माभिर्गम्यताम् वयमप्यर्थसिद्धये पित्रनुज्ञातार्थसिद्धये
ऽवतारप्रयोजनार्थसिद्धय इति हृत्स्थम् गच्छाम इति शेषः । व्याख्यानान्तरं
त्वप्रयोजकत्वान्नोक्तम्  ॥  २।५०।५  ॥   

  

त एवं रामेण बोधिताः  ॥  २।५०।६  ॥   

  

अनृप्तानां दर्शनतृप्तिरहितानाम् क्षणदामुखे सायंकाले ऽर्को यथा तथा
चक्षुर्विषयं देशं गतः  ॥  २।५०।७  ॥   

  

तदेवाह वाल्मीकिः तत इति । दानशीला जना येषु तान्
चैत्यैर्देवताधिष्ठानवृक्षैर्यूपैश्च समावृतान्  ॥  २।५०।८  ॥   

  

गोकुलैराकुलतया सेवितान्  ॥  २।५०।९  ॥   

  

नरेन्द्राणां रक्षणीयान् ग्रामश इति शेषः । नरेन्द्ररक्षणयोग्यैकैग्रामान्
इतरनरेन्द्रराज्यतुल्यैकैकग्रामानिति यावत्  ॥  २।५०।१०  ॥   

  

मध्येन मध्यगत्या नरेन्द्राणामितरेषां भोज्यं राज्यं देशं ययौ ।
स्वदेशत्वाभावेन तज्जनानुयानशङ्काभावाच्छनैर्देशसौभाग्यं
पश्नन्नगमदित्यर्थः  ॥  २।५०।११  ॥   

  

तत्रायोध्याराज्याद्दक्षिणराज्ये  ॥  २।५०।१२  ॥   

  

काले क्रीडाकाले सेविता अम्भःपूर्णहृदा यस्यां ताम्  ॥  २।५०।१३  ॥   

  

नागपत्नीभिर्गन्धर्वपत्नीभिश्च सेविताम् । सततं शिवामित्यनेन
महानिशायामपि  

तस्यां स्नानाद्यधिकारः सूचितः । तदुक्तं भारते "भुक्त्वा वा यदि वा
ऽभुक्त्वा रात्रौ वा यदि वा दिवा । न कालनियमः कश्चिद्गङ्गां प्राप्य
सरिद्वराम्  ॥ " इति  ॥   

२।५०।१४  ॥   

देवानामाक्रीडैः क्रीडापर्वतैर्हिमवत उभयतीरवर्तिभिर्युक्तां । देवार्थं
देवानां स्नानापानादिप्रयोजनाय तत्प्रार्थनया ऽ ऽकाशगताम् देवपद्मिनीं
देवभोग्यहेमपद्मवतीम्  ॥  २।५०।१५  ॥   

शिलामयस्थले यो जलाघातशब्दस्तद्रूपाट्टहासेनोग्राम् । पाठान्तरे जलेनाधूताः
प्रक्षालिता गुहाग्रा गुहामुखानि यया ताम् फेनरूपो यो निर्मलो हासो
मन्दहासस्तद्वतीम् एवमादिना स्त्रीरुपेण वर्णनं प्रवाहरूपाया गङ्गाया इति
बोध्यम् । वेणीकृतजलां द्वित्रिजलसंयोगात्  ॥  २।५०।१६  ॥   

  

स्तिमिता निश्चला सा चासौ गम्भीरा च तां गम्भीरनिर्घोषां मृदङ्गादिवत्,
भैरवनिःस्वनाम् अशन्यादिवत्  ॥  २।५०।१७  ॥   

  

आभोगपुलिनां विशालसैकताम्  ॥  २।५०।१८२०  ॥   

  

कुड्मलरूपैः कुमुदखण्डैः समूहैरित्यर्थः । पुष्परजसा ध्वस्तां संयुक्तां
समदामिव मदसहितां प्रमदामिव स्थिताम्  ॥  २।५०।२१  ॥   

  

व्यपेतो दूरीकृतो मलसंघातः पापसंघातो यया ताम् । "व्यपेतजलसंघाताम्" इति
पाठे तीरे क्रूरप्रवाहरहितामित्यर्थः । मणिर्मुक्तामणिः
अनेनातिस्वच्छशुभ्रजलत्वं दिग्गजाद्यालोडने ऽपि
निर्मलत्वमित्यतिशयोक्तिरलङ्कारः । वरवारणैरुत्तमगजैः  ॥  २।५०।२२  ॥   

  

देवराजानस्ते उपवाह्या येषां तैश्च वरगजैः । "औपवाह्यैः" इति पाठे तेषां
क्रीडार्थयानभूतैरित्यर्थः  ॥  २।५०।२३  ॥   

  

भूषणान्येवाह फलेत्यादि । द्विजैः पक्षिभिः । विष्णुपादस्पर्शेन
ब्रह्मलोकाद्ब्रह्माण्डबाह्यजलदेशाच्च च्युतामपापां कर्मनासादिवत्केनापि
प्रकारेण पापजनकत्वाभाववतीमिति कतकः तन्न, पापजनकत्वसंभावनाया एवाभावात्
वस्तुतो ऽपापां पाववज्जन्तुरहिताम् । तत्र हेतुः पापनाशिनीं दर्शनमात्रेण
तादृशीम्  ॥  २।५०।२४  ॥   

  

"शिंशुमारो जलकपिः" इति वैजयन्तीकोशकर्ता । नक्रैर्मकरैः, सागरतेजसा
भगीरथतपसा  ॥  २।५०।२५  ॥   

  

शृङ्गवेरपुरं प्रस्थितामिति शेषः  ॥  २।५०।२६  ॥   

  

ऊर्मिभिः कलिलाः संपृक्ता आवर्ता यस्यां सा ताम् इह गङ्गातीरे  ॥ 
२।५०।२७ ॥   

  

नद्यविदूरत्वं बहुपुष्पप्रवालत्वे हेतुः इङ्गुदी तापसतरुः  ॥  २।५०।२८  ॥   

  

देवादीनां संमान्यं सलिलं यस्यास्ताम् अनेन गङ्गाजलं प्रवाहादन्यत्रानीतमपि
सकलपापक्षयसमर्थमिति ध्वनितम्  ॥  २।५०।२९  ॥   

  

तत्र गङ्गातीरे स्थितमिङ्गुदीवृक्षं हयैर्ययतुः  ॥  २।५०।३०  ॥   

  

तमभियाय तत्समीपं गत्वेति यावत् अवतरदवातरत्  ॥  २।५०।३१  ॥   

  

उपतस्थे समीपे सेवार्थं प्राप्तः  ॥  २।५०।३२  ॥   

  

आत्मसमः प्राणसमः निषादजात्यस्तज्जातौ भवः बलवान्प्राणतः सेनातश्च
स्थपतिर्निषादाधिपतिः । "निषादजात्यः स्थपतिः" इत्यनेन निषादस्थपतिं
याजयेदित्यत्र कर्मधारय इति सूचितम् । यद्यपीदृशसख्यं हीनप्रेष्यं
हीनसख्यमित्यादिनोपपातकेषु गणितम्, तथापि तद्विप्रविषयं राज्ञामाटविकबलेन
प्रयोजनवत्त्वात् । षढ्विधबलसङ्ग्रहस्य राजधर्मत्वाच्च तत्सख्यमेवेति दिक्
। अत्रेदं बोध्यम् निषादगुहविषये "रामस्यात्मसमः सखा" इत्येवं वदता
वाल्मीकिना रामसमत्वरामसमानख्यातित्वोक्त्या भगवद्भक्तत्वेन निषादत्वे ऽपि
पूर्वकृतश्रवणादिमत्त्वेन तस्य तत्त्वज्ञत्वं सूचितम्  ॥  २।५०।३३  ॥   

  

उपागतो रामसमीपं प्राप्तः विषयं स्वदेशम्  ॥  २।५०।३४  ॥   

  

समागच्छत्क्षेमालिङ्गनादिना सङ्गतो ऽभूत्  ॥  २।५०।३५  ॥   

  

आर्तो रामीयवल्कलादिधारणदर्शनेन तप्तः । इदमस्मत्पुरम्  ॥  २।५०।३६  ॥   

  

ईदृशवचने कारणमाह ईदृशं हीति । अनेन भगवत्स्वरूपज्ञत्वमात्मनो ध्वनितम् ।
अन्नाद्यमन्नमोदनस्तदाद्यं भोज्यादीत्यर्थः  ॥  २।५०।३७,३८  ॥   

  

नो राज्यं भक्ष्यादिकं च प्रशाधि स्वीकुरु  ॥  २।५०।३९  ॥   

  

वाजिनां खादनं घासादि महाप्रभुरपि सन्स्वगृहादिह दूरं यत्पद्भ्यामागतो ऽसि,
यच्च "तवेयमखिला मही" इत्यनेन स्नेहं दर्शयसि, तेन त्वया वयमर्चिता एव,
हृष्टाश्च वयमित्युवाचेत्यर्थः । "सर्वदा वयमर्चिताः" इत्यनेन मद्ध्यानमेव
मे महती पूजा, तच्च सर्वदा तवास्ते इत्यप्यर्थो गर्भितः अत एव वयं त्वयि
सदा हृष्टाः  ॥  २।५०।४०  ॥   

  

अत एव पुनरालिङ्गति, अत्यन्तप्रेमास्पदत्वं बोधयितुं भूजाभ्यामिति  ॥ 
२।५०।४१  ॥   

  

वनेषु चेति । तस्याटविकत्वाद्वनकुशलप्रभः । क्वचित् "धनेषु" इति पाठः  ॥ 
२।५०।४२  ॥   

  

अनुजानाम्यङ्गीकृत्य ददामि प्रतिग्रहे भोगफलके  ॥  २।५०।४३  ॥   

  

धर्मे प्रणिहितं पित्राज्ञापालनलक्षणे धर्मे सावधानाम् अत्र
तद्दत्तस्याग्रहे प्रतिग्रहे
ऽप्रतिग्रहीतृत्वरूपक्षत्रधर्मोपन्यासेनान्नभोजनायोग्यत्वे
व्रतस्थत्वरूपहेतूपन्यासेन च तदन्नस्य भोजनयोग्यत्वं सूचयता तस्य
तत्त्वज्ञत्वं सूचितम् । अन्यथा निषादत्वेनाभोज्यान्नतया तमेव
हेतुमुपन्यसेत्, स वा कथं पक्वान्नमाहरेत् । एतेन तत्त्वज्ञः सर्वो ऽपि
भोज्यान्न एवेति ध्वनितम्  ॥  २।५०।४४,४५  ॥   

  

एते अश्वाः  ॥  २।५०।४६  ॥   

  

प्रतिपानं जात्याश्वानां राजौपवाह्यानां घासदानानन्तरं यत्पाय्यते क्षीरादि
तत्प्रतिपानम्, यच्च घृतशर्करादियुतयवचूर्णादि खाद्यते तत्खादनम्, त्वरितं
दीयतामित्यन्वशादित्यन्वयः  ॥  २।५०।४७  ॥   

  

जलमेवाददे तीर्थप्राप्तिनिमित्तकोपवासस्यावश्यकत्वात्  ॥  २।५०।४८  ॥   

  

अभ्येत्य ततो ऽन्यत्र समीपदेश आगत्य तस्थावित्यनेन तस्य निद्राभावः सूचितः
 ॥  २।५०।४९  ॥   

  

अन्वजाग्रदित्यार्षम् अजागरीदित्यर्थः  ॥  २।५०।५०  ॥   

  

सुचिरेण शर्वरीति निद्रागमनाच्चिरत्वप्रतिभासस्तस्याम्  ॥  २।५०।५१  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे पञ्चाशः सर्गः  ॥  २।५०  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/04-chitrakUTa-prAptiH/050_gangAtIre_guhasamAgamaH.md">
<details><summary><h3>द्राविडपाठः ...{Loading}...</h3></summary>



  
विशालान् कोसलान् रम्यान् यात्वा लक्ष्मणपूर्वजः।  
अयोध्याभिमुखो धीमान् प्राञ्जलिर्वाक्यमब्रवीत् ॥ 2.50.1 ॥   
आपृच्छे त्वां पुरिश्रेष्ठे काकुत्स्थपरिपालिते।  
दैवतानि च यानि त्वां पालयन्त्यावसन्ति च ॥ 2.50.2 ॥   
निवृत्तवनवासस्त्वामनृणो जगतीपतेः।  
पुनर्द्रक्ष्यामि मात्रा च पित्रा च सह सङ्गतः ॥ 2.50.3 ॥   
ततो रुधिरताम्राक्षो भुजमुद्यम्य दक्षिणम्।  
अश्रुपूर्णमुखो दीनोऽब्रवीज्जानपदं जनम् ॥ 2.50.4 ॥   
अनुक्रोशो दया चैव यथार्हं मयि वः कृतः।  
चिरं दुःखस्य पापीयो गम्यतामर्थसिद्धये ॥ 2.50.5 ॥   
तेऽभिवाद्य महात्मानं कृत्वा चापि प्रदक्षिणम्।  
विलपन्तो नरा घोरं व्यतिष्ठन्त क्वचित्क्वचित् ॥ 2.50.6 ॥   
तथा विलपतां तेषामतृप्तानां च राघवः।  
अचक्षुर्विषयं प्रायाद्यथार्कः क्षणदामुखे ॥ 2.50.7 ॥   
ततो धान्यधनोपेतान् दानशीनजनाञ्छिवान्।  
अकुतश्चिद्भयान् रम्यांश्चैत्ययूपसमावृतान् ॥ 2.50.8 ॥   
उद्यानाम्रवणोपेतान् सम्पन्नसलिलाशयान्।  
तुष्टपुष्टजनाकीर्णान् गोकुलाकुलसेवितान् ॥ 2.50.9 ॥   
लक्षणीयान् नरेन्द्राणां ब्रह्मघोषाभिनादितान्।  
रथेन पुरुषव्याघ्रः कोसलानत्यवर्त्तत ॥ 2.50.10 ॥   
मध्येन मुदितं स्फीतं रम्योद्यानसमाकुलम्।  
राज्यं भोग्यं नरेन्द्राणां ययौ धृतिमतां वरः ॥ 2.50.11 ॥   
तत्र त्रिपथगां दिव्यां शिवतोयामशैवलाम्।  
ददर्श राघवो गङ्गां पुण्यामृषिनिषेविताम् ॥ 2.50.12 ॥   
आश्रमैरविदूरस्थैः श्रीमद्भिः समलङ्कृताम्।  
काले सरोभिर्हृष्टाभिः सेविताम्भो ह्रदां शिवाम् ॥ 2.50.13 ॥   
देवदानवगन्धर्वैः किन्नरैरुपशोभिताम्।  
नानागन्धर्वपत्नीभिः सेवितां सततं शिवाम् ॥ 2.50.14 ॥   
देवाक्रीडाशताकीर्णां देवोद्यानशतायुताम्।  
देवार्थमाकाशगमां विख्यातां देवपद्मिनीम् ॥ 2.50.15 ॥   
जलाघाताट्टहासोग्रां फेननिर्मलहासिनीम्।  
क्वचिद्वेणीकृतजलां क्वचिदावर्त्तशोभिताम् ॥ 2.50.16 ॥   
क्वचित्स्तिमितगम्भीरां क्वचिद्वेगजलाकुलाम्।  
क्वचिद्गम्भीरनिर्घोषां क्वचिद्भैरवनिस्वनाम् ॥ 2.50.17 ॥   
देवसङ्घाप्लुतजलां निर्मलोत्पलशोभिताम्।  
क्वचिदाभोगपुलिनां क्वचिन्निर्मलवालुकाम् ॥ 2.50.18 ॥   
सदामत्तैश्च विहगैरभिसन्नादितान्तराम्।  
क्वचित्तीररुहैर्वृक्षैर्मालाभिरुपशोभिताम् ॥ 2.50.19 ॥   
क्वचित्फुल्लोत्पलच्छन्नां क्वचित्पद्मवनाकुलाम्।  
क्वचित्कुमुदषण्डैश्च कुड्मलैरुपशोभिताम् ॥ 2.50.20 ॥   
नानापुष्परजोध्वस्तां समदामिव च क्वचित्।  
व्यपेतमलसङ्घातां मणिनिर्मलदर्शनाम् ॥ 2.50.21 ॥   
दिशागजैर्वनगजैर्मत्तैश्च वरवारणैः।  
देवोपवाह्यैश्च मुहुः सन्नादितवनान्तराम् ॥ 2.50.22 ॥   
प्रमदामिव यत्नेन भूषितां भूषणोत्तमैः।  
फलैः पुष्पैः किसलयैर्वृतां गुल्मैर्द्विजैस्तथा ॥ 2.50.23 ॥   
शिंशुमारैश्च नक्रैश्च भुजङ्गैश्च निषेविताम्।  
विष्णुपादच्युतां दिव्यामपापां पापनाशिनीम् ॥ 2.50.24 ॥   
समुद्रमहिषीं गङ्गां सारसक्रौञ्चनादिताम्।  
आससाद महाबाहुः श्रृङ्गवेरपुरं प्रति ॥ 2.50.25 ॥   
तामूर्मिकलिलावर्त्तामन्ववेक्ष्य महारथः।  
सुमन्त्रमब्रवीत् सूतमिहैवाद्य वसामहे ॥ 2.50.26 ॥   
अविदूरादयं नद्या बहुपुष्पप्रवालवान्।  
सुमहानिङ्गुदीवृक्षो वसामोऽत्रैव सारथे ॥ 2.50.27 ॥   
द्रक्ष्यामः सरितां श्रेष्ठां सम्मान्यसलिलां शिवाम्।  
देवदानवगन्धर्वमृगमानुषपक्षिणाम् ॥ 2.50.28 ॥   
लक्ष्मणश्च सुमन्त्रश्च बाढमित्येव राघवम्।  
उक्त्वा तमिङ्गुदीवृक्षं तदोपययतुर्हयैः ॥ 2.50.29 ॥   
रामोऽभियाय तं रम्यं वृक्षमिक्ष्वाकुनन्दनः।  
रथादवातरत्तस्मात् सभार्यः सहलक्ष्मणः ॥ 2.50.30 ॥   
सुमन्त्रोप्यवतीर्य्या स्मान्मोनचयित्वा हयोत्तमान्।  
वृक्षमूलगतं राममुपतस्थे कृताञ्जलिः ॥ 2.50.31 ॥   
तत्र राजा गुहो नाम रामस्यात्मसमः सखा।  
निषादजात्यो बलवान् स्थपतिश्चेति विश्रुतः ॥ 2.50.32 ॥   
स श्रुत्वा पुरुषव्याघ्रं रामं विषयमागतम्।  
वृद्धैः परिवृतोऽमात्यैर्ज्ञातिभिश्चाप्युपागतः ॥ 2.50.33 ॥   
ततो निषादाधिपतिं दृष्ट्वा दूरादुपस्थितम्।  
सह सौमित्रिणा रामः समागच्छद्गुहेन सः ॥ 2.50.34 ॥   
तमार्तः सम्परिष्वज्य गुहो राघवमब्रवीत्।  
यथायोध्या तथेयं ते राम किं करवाणि ते ॥ 2.50.35 ॥   
ईदृशं हि महाबाहो कः प्राप्स्यत्यतिथिं प्रियम् ॥ 2.50.36 ॥   
ततो गुणवदन्नाद्यमुपादाय पृथग्विधम्।  
अर्ध्यं चोपानयत् क्षिप्रं वाक्यं चेदमुवाच ह ॥ 2.50.37 ॥   
स्वागतं ते महाबाहो तवेयमखिला मही।  
वयं प्रेष्या भवान् भर्त्ता साधु राज्यं प्रशाधि नः ॥ 2.50.38 ॥   
भक्ष्यं भोज्यं च पेयं च लेह्यं चेदमुपस्थितम्।  
शयनानि च मुख्यानि वाजिनां खादनं च ते ॥ 2.50.39 ॥   
पद्भ्यामभिगमाच्चैव स्नेहसन्दर्शनेन च।  
प्रशाधीति वाक्यकृतेन स्नेहप्रदर्शनेन ** ॥ 2.50.40 ॥   
भुजाभ्यां साधु पीनाभ्यां पीडयन् वाक्यमब्रवीत् ॥ 2.50.41 ॥   
दिष्ट्या त्वां गुह पश्यामि ह्यरोगं सह बान्धवैः।  
अपि ते कुशलं राष्ट्रे मित्रेषु च धनेषु च ॥ 2.50.42 ॥   
यत्त्विदं भवता किञ्चित् प्रीत्या समुपकल्पितम्।  
सर्वं तदनुजानामि न हि वर्त्ते प्रतिग्रहे ॥ 2.50.43 ॥   
कुशचीराजिनधरं फलमूलाशिनं च माम्।  
विद्धि प्रणिहितं धर्मे तापसं वनगोचरम् ॥ 2.50.44 ॥   
अश्वानां खादनेनाहमर्थी नान्येन केनचित्।  
एतावतात्र भवता भविष्यामि सुपूजितः ॥ 2.50.45 ॥   
एते हि दयिता राज्ञः पितुर्दशरथस्य मे।  
एतैः सुविहितैरश्वैर्भविष्याम्यहमर्चितः ॥ 2.50.46 ॥   
अश्वानां प्रतिपानं च खादनं चैव सोन्वशात्।  
गुहस्तत्रैव पुरुषांस्त्वरितं दीयतामिति ॥ 2.50.47 ॥   
ततश्चीरोत्तरासङ्गः सन्ध्यामन्वास्य पश्चिमाम्।  
जलमेवाददे भोज्यं लक्ष्मणेनाहृतं स्वयम् ॥ 2.50.48 ॥   
तस्य भूमौ शयानस्य पादौ प्रक्षाल्य लक्ष्मणः।  
सभार्यस्य ततोऽभ्येत्य तस्थौ वृक्षमुपाश्रितः ॥ 2.50.49 ॥   
गुहोपि सह सूतेन सौमित्रिमनुभाषयन्।  
अन्वजाग्रत्ततो राममप्रमत्तो धनुर्द्धरः ॥ 2.50.50 ॥   
तथा शयानस्य ततोऽस्य धीमतो यशस्विनो दाशरथेर्महात्मनः।  
अदृष्टदुःखस्य सुखोचितस्य सा तदा व्यतीयाय चिरेण शर्वरी ॥ 2.50.51 ॥   

</details>
</div>
