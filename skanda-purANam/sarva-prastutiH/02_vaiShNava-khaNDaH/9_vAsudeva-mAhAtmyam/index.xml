<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;९ वासुदेव-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/</link>
    <description>Recent content in &#43;९ वासुदेव-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/index.xml" rel="self" type="application/rss+xml" />
    <item>
      <title>००१ सावर्णिप्रश्नः</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/001_sAvarNiprashnaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/001_sAvarNiprashnaH/</guid>
      <description>&lt;p&gt;॥ शौनक उवाच ॥ ॥&lt;br&gt;&#xA;जीवानां श्रेयसे सौते बहुधा साधनानि ते ॥&lt;br&gt;&#xA;धर्मो ज्ञानं च वैराग्यं योगादीन्युदितानि नः ॥ १ ॥&lt;br&gt;&#xA;इतिहासैर्बहुविधैर्विस्पष्टार्थानि तानि च ॥&lt;br&gt;&#xA;सर्वाण्यपि महाबुद्धे श्रुतान्यस्माभिरादरात् ॥ २ ॥&lt;br&gt;&#xA;सर्वेषां मनुजानां तु दुष्कराण्येव तानि तु ॥&lt;br&gt;&#xA;बाहुल्याच्चान्तरायाणां तत्सिद्धिरपि दुर्ल्लभा ॥ ३ ॥&lt;br&gt;&#xA;प्रयत्नेनाति महता पुरुषैद्धेंर्य्यशालिभिः ॥&lt;br&gt;&#xA;साधितान्यपि सिध्यन्ति तानि कालेन भूयसा ॥ ४ ॥&lt;br&gt;&#xA;अतो भवान्द्विजातीनामाश्रमाणां च सर्वशः ॥&lt;br&gt;&#xA;ब्रवीतु सुकरोपायं स्त्रीशूद्रादेरपीह नः ॥ ५ ॥&lt;br&gt;&#xA;कृतेन येनाप्यल्पेन येन केनापि देहिना ॥&lt;br&gt;&#xA;अन्तरायैरविहतं महदेव फलं भवेत् ॥ ६ ॥&lt;br&gt;&#xA;मोक्षस्य साधनं तादृक्सुविचार्य्य महामते ॥&lt;br&gt;&#xA;हिताय सर्वजीवानां कृपया वक्तुमर्हसि ॥ ७ ॥&lt;br&gt;&#xA;प्रसादाद्बलदेवस्य व्यासस्य जनकस्य च ॥&lt;br&gt;&#xA;जानासि सर्वमेव त्वं तन्नो ब्रूहि बुभुत्सतः ॥ ८ ॥&lt;br&gt;&#xA;सौतिरुवाच ॥&lt;br&gt;&#xA;महर्षिरपि सावर्णिरेवमेव हि शौनक ॥&lt;br&gt;&#xA;विनीतः स्कन्दमप्राक्षीत्पुनः शङ्करनन्दनम् ॥ ९ ॥&lt;br&gt;&#xA;सावर्णिरुवाच ॥&lt;br&gt;&#xA;श्रुता नानाविधा धर्म्माः साङ्ख्यज्ञानं च नैकधा ॥&lt;br&gt;&#xA;योगादीनि त्वदुक्तानि साधनानि मया गुह ॥ 2.9.1.१० ॥&lt;br&gt;&#xA;सुदुष्कराणि मन्येऽहं तानि त्वस्मादृशां किल ॥&lt;br&gt;&#xA;महतामपि चान्येषां कृच्छ्रसाध्यानि वै चिरात् ॥ ११ ॥&lt;br&gt;&#xA;अतो वर्णाश्रमवतां श्रेयस्कृत्सुकरं च यत् ॥&lt;br&gt;&#xA;साधनं तच्छ्रेष्ठतमं वक्तुमर्हसि मेऽधुना ॥ १२ ॥&lt;br&gt;&#xA;सौतिरुवाच ॥&lt;br&gt;&#xA;इति पृष्टो मुनीन्द्रेण तेन जिज्ञासुना गुहः ॥&lt;br&gt;&#xA;वासुदेवं हृदि ध्यायन्कार्त्तिकेयः स ऊचिवान् ॥ १३ ॥&lt;br&gt;&#xA;स्कन्द उवाच ॥ शृणु ब्रह्मन्प्रवक्ष्येऽहं श्रुतं पितृमुखान्मया ॥&lt;br&gt;&#xA;सर्वेषामपि जीवानां सुकरं मोक्षसाधनम् ॥ १४ ॥&lt;br&gt;&#xA;देवताप्रीणनसमं स्वेष्टसिद्धिमभीप्सताम् ॥&lt;br&gt;&#xA;नास्त्यन्यसाधनं किञ्चिद्वर्णाश्रमवतामिह ॥ १५ ॥&lt;br&gt;&#xA;अप्यल्पं सुकृतं कर्म्म देवसम्बन्धतः कृतम् ॥&lt;br&gt;&#xA;फलं ददाति निर्विघ्नं महदेव हि तन्नृणाम् ॥ १६ ॥&lt;br&gt;&#xA;दैवं पित्र्यं स्वधर्म्मश्च काम्यं कर्म्मापि यच्च तत् ॥&lt;br&gt;&#xA;देवतायास्तु सम्बन्धात्सद्यः स्यादिष्टसिद्धिदम् ॥ १७ ॥&lt;br&gt;&#xA;साङ्ख्ययोग विरागादि प्रागुक्तं यच्च दुष्करम् ॥&lt;br&gt;&#xA;तदपि स्याद्धि सुकरमनेनैवाशु सिद्धिदम् ॥ १८ ॥&lt;br&gt;&#xA;देवस्याराधनेनैव यतः सिद्ध्यति वाञ्छितम् ॥&lt;br&gt;&#xA;अतः सर्वैर्य्यथाशक्ति प्रीत्याराध्यः स मानवैः ॥ १९ ॥&lt;br&gt;&#xA;सावर्णिरुवाच॥&lt;br&gt;&#xA;देवा वहुविधा प्रोक्तास्त्वया षण्मुख मे पुरा ॥&lt;br&gt;&#xA;नानाविधा वर्णिताश्च तदाराधनरीतयः॥2.9.1.२०॥&lt;br&gt;&#xA;तत्फलानि च सर्वाणि त्वयोक्तानि पृथक्पृथक् ॥&lt;br&gt;&#xA;स्वर्गादिप्राप्तिमुख्यानि कालग्रस्तानि तानि तु ॥२१॥&lt;br&gt;&#xA;निवृत्तिधर्म्मिणां ब्रह्मा ह्युपास्तेर्य्योगिनां गुह ॥&lt;br&gt;&#xA;जनादिलोकाप्तिफलं द्विपरार्द्धान्तनश्वरम्॥२२॥&lt;br&gt;&#xA;दुष्कराणीह संसाध्य कर्म्माणि पुरुकृच्छ्रतः॥&lt;br&gt;&#xA;क्षयिष्णुफललाभश्चेत्तर्हि किं तदुपार्जनैः॥२३॥&lt;br&gt;&#xA;कालेन नाश्यते येषां वपुः स्थानबलादिकम्॥&lt;br&gt;&#xA;तेषां न रोचते मह्यमुपासाऽत्र दिवौकसाम्॥२४॥&lt;br&gt;&#xA;यः स्वयं निर्भयोऽन्येषां भयहर्त्ता सनातनः ॥&lt;br&gt;&#xA;नित्यधामाऽक्षयफलप्रदाता भक्तवत्सलः ॥ २५ ॥&lt;br&gt;&#xA;यस्य प्रसादात्सर्वेषां सर्व एव मनोरथाः ॥&lt;br&gt;&#xA;सिद्ध्येयुश्चाञ्जसैवाऽत्र तं देवं वद मे गुह ॥ २६ ॥&lt;br&gt;&#xA;तदाराधनरीतिं च सुकरां शिष्टसम्मताम् ॥&lt;br&gt;&#xA;ब्रूहि सर्वां विशेषेण जिज्ञासामीदमञ्जसा ॥ २७ ॥&lt;br&gt;&#xA;सौतिरुवाच ॥&lt;br&gt;&#xA;इत्थं महर्षिणा तेन सम्पृष्टो भगवान्गुहः ॥&lt;br&gt;&#xA;सुप्रसन्न उवाचेदं मानयंस्तमुदारधीः ॥ २८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये सावर्णिप्रश्नो नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ नारायणनारदसमागमः</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/002_nArAyaNanAradasamAgamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/002_nArAyaNanAradasamAgamaH/</guid>
      <description>&lt;p&gt;॥ स्कन्द उवाच ॥&lt;br&gt;&#xA;महान्तं प्रश्नवित्प्रश्नं पृच्छसि त्वमि हाऽनघ ॥&lt;br&gt;&#xA;नास्योत्तरं वर्षशतैर्वक्तुं शक्यं स्वतर्कतः ॥&lt;br&gt;&#xA;ऋते देवप्रसादाद्वै ब्रह्मञ्ज्ञानिवरैरपि ॥ १ ॥&lt;br&gt;&#xA;वासुदेवप्रसादात्तु मया ज्ञातं वदामि ते ॥&lt;br&gt;&#xA;अनाख्येयं न ते किञ्चिद्धर्मनिष्ठाय सन्मते ॥ २ ॥&lt;br&gt;&#xA;एवमेव हि पप्रच्छ निवृत्ते भारते रणे ॥&lt;br&gt;&#xA;अजातशत्रुर्नृपतिर्भीष्मं धर्म्मविदांवरम् ॥ ३ ॥&lt;br&gt;&#xA;शयितं शरशय्यायां ध्यानप्राप्ताच्युतेन च ॥&lt;br&gt;&#xA;प्राप्तमैकात्म्यमव्यग्रं निगमागमपारगम् ॥ ४ ॥&lt;br&gt;&#xA;युधिष्ठिर उवाच ॥&lt;br&gt;&#xA;चतुर्षु तात वर्णेषु चतुर्ष्वप्याश्रमेषु यः ॥&lt;br&gt;&#xA;इच्छेच्चतुर्वर्गसिद्धिं देवतां कां यजेत सः॥५॥&lt;br&gt;&#xA;निर्विघ्रेन च का सिद्धिः कथं स्यादल्पकालतः ॥&lt;br&gt;&#xA;कथं चाप्यल्पसुकृती पदवीं महतीमियात्॥&lt;br&gt;&#xA;एतं मे संशयं छिन्धि सर्वज्ञस्त्वं पितामह॥६॥&lt;br&gt;&#xA;स्कन्द उवाच ॥&lt;br&gt;&#xA;एवं धर्म्मात्मना तेन पृष्टः शान्तनवो मुने॥&lt;br&gt;&#xA;किञ्चिज्जहास वीक्ष्यैव श्रीकृष्ण मुखपङ्कजम् ॥ ७ ॥&lt;br&gt;&#xA;दृशा स प्रेरितस्तेन नरनारायणोदितम् ॥&lt;br&gt;&#xA;श्रीवासुदेवमाहात्म्यं पितुः श्रुतमुवाच तम् ॥ ८ ॥&lt;br&gt;&#xA;ततः श्रुत्वा नारदोपि कुरुक्षेत्रं गतः पुनः ॥&lt;br&gt;&#xA;कैलास एत्य तत्प्राह पितरं मे स चापि माम् ॥ ९ ॥&lt;br&gt;&#xA;तत्तेऽहं सम्प्रवक्ष्यामि निश्छद्म परिपृच्छते ॥&lt;br&gt;&#xA;महासदसि निर्णीतं मुनिवर्याऽपसंशयम्॥2.9.2.१०॥&lt;br&gt;&#xA;वासुदेवः परं ब्रह्म श्रीकृष्णः पुरुषोत्तमः ॥&lt;br&gt;&#xA;देवोऽकामैः सकामैश्च पूज्यो मुक्तैर्नरैरपि ॥ ११ ॥&lt;br&gt;&#xA;द्विजातीनां चाश्रमाणां स्त्रीशूद्रादेश्च सर्वथा ॥&lt;br&gt;&#xA;स्वस्वधर्मैरेष एव तोषणीयोस्ति भक्तितः ॥ १२ ॥&lt;br&gt;&#xA;तस्मात्कर्माखिलमपि दैवं पित्र्यं च सर्वदा ॥&lt;br&gt;&#xA;तत्प्रीत्या एव कर्त्तव्यं वेदोक्तं च यथोचितम् ॥ १३ ॥&lt;br&gt;&#xA;सुखाप्तये नृभियद्यत्कर्माऽत्र क्रियते शुभम् ॥&lt;br&gt;&#xA;अपि स्वनुष्ठितं तच्चेत्कृष्णसम्बन्धवर्जितम् ॥&lt;br&gt;&#xA;तदा क्षयिष्ण्वल्पफलं ज्ञेयं तच्च गुणात्मकम्॥ १४ ॥&lt;br&gt;&#xA;फलवैगुण्यकृत्तच्चाऽशुभदेशादियोगतः ॥&lt;br&gt;&#xA;बहुविघ्नं च तन्नॄणां नैव वाञ्छितसिद्धिदम् ॥ १५ ॥&lt;br&gt;&#xA;कर्मैतदेव श्रीकृष्णप्रीणनाय क्रियेत चेत् ॥&lt;br&gt;&#xA;तत्सम्बन्धेन तर्ह्येतद्भवेत्सर्वं हि निर्गुणम् ॥ १६ ॥&lt;br&gt;&#xA;स्ववाञ्छितादप्यधिकं ददाति फलमक्षयम् ॥&lt;br&gt;&#xA;असद्देशादिसम्बन्धात्तद्वैगुण्यभवेन्न च ॥१७॥&lt;br&gt;&#xA;विघ्नस्तु कोपि ब्रह्मर्षे प्रतापाच्चक्रपाणिनः ॥&lt;br&gt;&#xA;तस्मिन्न प्रभवेत्क्वापि तत्स्यादीप्सितसिद्धिदम् ॥१८॥&lt;br&gt;&#xA;यद्यप्यल्पं स्वसुकृतं तथापि परमात्मनः ॥&lt;br&gt;&#xA;साक्षात्सम्बन्धतो ब्रह्मन्भवत्येव महत्तरम् ॥ १९ ॥&lt;br&gt;&#xA;यथा स्फुलिङ्गमात्रोपि वन्यकाष्ठौघयोगतः ॥&lt;br&gt;&#xA;अनिवार्यो भवेद्दावस्तथैतद्धरियोगतः ॥ 2.9.2.२० ॥&lt;br&gt;&#xA;प्रवृत्ते वा निवृत्ते वा तस्माद्धर्मे स्थितैर्न्नरैः ॥&lt;br&gt;&#xA;उपास्तव्यो वासुदेवस्तत्सम्यक्सिद्धिमीप्सुभिः ॥ २१ ॥&lt;br&gt;&#xA;अत्राप्युदाहरन्तीममितिहासं पुरातनम्॥&lt;br&gt;&#xA;नारदस्य च संवादमृषेर्नारायणस्य च ॥ २२ ॥&lt;br&gt;&#xA;यो वासुदेवो भगवान्नित्यं ब्रह्मपुरे स्थितः ॥&lt;br&gt;&#xA;दाक्षायण्यामाविरासीद्धर्माल्लोकहिताय सः ॥ २३ ॥&lt;br&gt;&#xA;कृते युगे द्विजवर पुरा स्वायम्भुवान्तरे ॥&lt;br&gt;&#xA;नरो नारायणश्चेति द्विरूपः प्रादुरास सः ॥ २४ ॥&lt;br&gt;&#xA;धर्माश्रमात्तपस्तप्तुं क्षेमायैव नृणां भुवि ॥&lt;br&gt;&#xA;नरनारायणौ तौ च बदर्याश्रममीयतुः ॥२५॥&lt;br&gt;&#xA;तत्राद्यौ लोकनाथौ तौ कृशौ धमनिसन्ततौ ॥&lt;br&gt;&#xA;तेपाते तेजसा स्वेन दुर्निरीक्ष्यौ सुरैरपि ॥ २६ ॥&lt;br&gt;&#xA;यस्य प्रसादं कुर्वाते स वै तौ द्रष्टुमर्हति ॥&lt;br&gt;&#xA;शक्यते नान्यथा द्रष्टुमपि तद्धामवासिभिः ॥ २७ ॥&lt;br&gt;&#xA;एकदा नारदो योगी ताभ्यामेव दिदृक्षितः ॥&lt;br&gt;&#xA;अन्तरात्मतया चान्तर्हृदयेपि प्रचोदितः ॥ २८ ॥&lt;br&gt;&#xA;मेरोर्महागिरेः शृङ्गात्सद्यो गगनवर्त्मना ॥&lt;br&gt;&#xA;तं देशमागमद्ब्रह्मन्बदर्याश्रमसञ्ज्ञितम् ॥ २९ ॥&lt;br&gt;&#xA;तयोराह्निकवेलायामागतस्तत्र स द्रुतम् ॥&lt;br&gt;&#xA;आद्याश्रमक्रियासक्तौ तौ ददर्श च दूरतः ॥ 2.9.2.३० ॥&lt;br&gt;&#xA;दृष्ट्वैवेश्वरचर्यां ता तस्य कौतूहलं त्वभूत् ॥&lt;br&gt;&#xA;अहो एतौ जगत्पूज्यावीश्वरौ सर्वदेहिनाम् ॥&lt;br&gt;&#xA;एतौ हि परमं ब्रह्म काऽनयोराह्निकी क्रिया ॥ ३१ ॥&lt;br&gt;&#xA;पितरौ सर्वभूतानां देवतानां च दैवतम् ॥&lt;br&gt;&#xA;कां देवतां तु यजतः पितॄन्वैतौ महामती ॥ ३२ ॥&lt;br&gt;&#xA;इति सञ्चिन्त्य मनसा भक्तो नारायणस्य सः ॥&lt;br&gt;&#xA;तत्समीपमुपेत्याऽथ तस्थौ नत्वा कृताञ्जलिः ॥ ३३ ॥&lt;br&gt;&#xA;कृते दैवे च पित्र्ये च ततस्ताभ्यां निरीक्षितः ॥&lt;br&gt;&#xA;पूजितश्चैव विधिना शास्त्रदृष्टेन सोऽनघ ॥ ३४ ॥&lt;br&gt;&#xA;तद्दृष्ट्वा महदाश्चर्य्यमपूर्वं विधिविस्तरम्॥&lt;br&gt;&#xA;उपोपविष्टः सुप्रीतो नारदोभूच्च विस्मितः ॥ ३५ ॥&lt;br&gt;&#xA;नारायणं सन्निरीक्ष्य प्रयतेनान्तरात्मना ॥&lt;br&gt;&#xA;नमस्कृत्य च तं देवमिदं वचनमब्रवीत् ॥ ३६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्य आत्यन्तिकश्रेयःसाधननिरूपणे नारायणनारदसमागमो नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३ श्रीवासुदेवसर्वोपास्यत्वनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/003_shrIvAsudevasarvopAsyatvanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/003_shrIvAsudevasarvopAsyatvanirUpaNam/</guid>
      <description>&lt;p&gt;॥ नारद उवाच ॥&lt;br&gt;&#xA;वेदेषु सपुराणेषु साङ्गोपाङ्गेषु गीयसे ॥&lt;br&gt;&#xA;त्वमेव शाश्वतो धाता नियन्तामृतमच्युत ॥&lt;br&gt;&#xA;त्वं विधाता च सततं त्वयि सर्वमिदं जगत् ॥ १ ॥&lt;br&gt;&#xA;चत्वारो ह्याश्रमा देव सर्वे वर्णाश्च कर्मभिः ॥&lt;br&gt;&#xA;यजन्ते त्वामहरहर्न्नानामूर्त्तिसमास्थितम् ॥ २ ॥&lt;br&gt;&#xA;पिता माता च सर्वस्य दैवतं त्वं हि शाश्वतम् ॥&lt;br&gt;&#xA;कं त्वं च यजसे देवं पितरं वा न विद्महे ॥ ३ ॥&lt;br&gt;&#xA;श्रीनारायण उवाच ॥&lt;br&gt;&#xA;नैतद्रहस्यं वक्तव्यमात्मगुह्यमथापि ते ॥&lt;br&gt;&#xA;मयि भक्तिमते ब्रह्मन्प्रवक्ष्यामि यथातथम् ॥ ४ ॥&lt;br&gt;&#xA;सत्यं ज्ञानमनन्तं यो ब्रह्मेति श्रुतिवर्णितः ॥&lt;br&gt;&#xA;त्रिगुणव्यतिरिक्तश्च पुरुषो दिव्यविग्रहः ॥५॥&lt;br&gt;&#xA;महापुरुष इत्युक्तो वासुदेवश्च यः प्रभुः ॥&lt;br&gt;&#xA;नारायण ऋषिर्विष्णुः कृष्णश्च भगवानिति ॥६॥&lt;br&gt;&#xA;एकः स एव देवो नौ पितरौ चेति विद्धि भोः ॥&lt;br&gt;&#xA;आवाभ्यां पूज्यतेऽसौ हि दैवे पित्र्ये च कल्पिते ॥७॥&lt;br&gt;&#xA;नास्ति तस्मात्परतरः पिता देवोऽथ वा द्विज ॥ ]&lt;br&gt;&#xA;आत्मा हि नौ स विज्ञेयः कृष्णो ब्रह्मपुरेश्वरः ॥८॥&lt;br&gt;&#xA;तेनैषा प्रथिता ब्रह्मन्मर्यादा लोकभावनी॥&lt;br&gt;&#xA;दैवं पित्र्यं च कर्तव्यमिति लोकहितैषिणा ॥ ९॥&lt;br&gt;&#xA;प्रवृत्तं च निवृत्तं च द्वेधा कर्मास्ति वैदिकम् ॥&lt;br&gt;&#xA;यथाधिकारं विहितं पुरुषार्थोपलब्धये ॥2.9.3.१०॥&lt;br&gt;&#xA;तन्त्रवेदोक्तविधिना स्वोचितस्त्रीपरिग्रहः ॥&lt;br&gt;&#xA;वित्तार्जनं च न्यायेन द्रव्ययज्ञाः सकामनाः ॥ ११ ॥&lt;br&gt;&#xA;वासो ग्रामे च नगरे पूर्तमिष्टं च कर्म यत् ॥&lt;br&gt;&#xA;प्रवृत्तं तत्तु सकलमशान्तिकृदुदीरितम् ॥ १२ ॥&lt;br&gt;&#xA;स्त्रीद्रव्ययोः परित्यागः कामलोभक्रुधां तथा ॥&lt;br&gt;&#xA;वनवासश्च वैराग्यं तपः क्षान्तिः शमो दमः ॥ १३ ॥&lt;br&gt;&#xA;ब्रह्मयज्ञा योगयज्ञा ज्ञानयज्ञाश्च सर्वशः ॥&lt;br&gt;&#xA;जपयज्ञाश्चेति मुने निवृत्तं कर्म कीर्तितम् ॥ १४ ॥&lt;br&gt;&#xA;त्रिलोक्यां गतयो धर्मं प्रवृत्तमनुतिष्ठताम् ॥&lt;br&gt;&#xA;स्वर्गलोकावधि मुने मनुष्याणां भवन्ति वै॥ १५ ॥&lt;br&gt;&#xA;इन्द्रचन्द्राग्निलोकादौ स्वस्वपुण्यफलं च ते ॥&lt;br&gt;&#xA;भोगैश्वर्यं वहुविधमभीष्टं भुञ्जते खलु ॥ १६ ॥&lt;br&gt;&#xA;यावत्पुण्यं तावदेव भुक्त्वा तत्ते सुराऽस्ततः ॥&lt;br&gt;&#xA;क्षीणे तु सुकृते भूयः पतन्ति विवशा भुवि ॥ १७ ॥&lt;br&gt;&#xA;भोगैश्वर्यादिनाशो हि कालवेगेन जायते ॥&lt;br&gt;&#xA;अनिच्छतामपि मुने तेषां पुण्यक्षये सति ॥ १८ ॥&lt;br&gt;&#xA;आधिकारिकदेवानामपि ब्रह्मदिने मुहुः ॥&lt;br&gt;&#xA;इष्टभोगैश्वर्यनाशो जायते कालरंहसा ॥१९॥&lt;br&gt;&#xA;निवृत्तधर्मनिष्ठा ये योगिनश्च तपस्विनः ॥&lt;br&gt;&#xA;जनादीन्यान्ति लोकांस्त्रींस्ते तु त्रैलोक्यतो बहिः ॥2.9.3.२०॥&lt;br&gt;&#xA;तत्तल्लोकैश्वर्यभोगान्भुञ्जते ते निजेप्सितान् ॥&lt;br&gt;&#xA;दैनन्दिनेपि प्रलये वर्त्तन्ते ते यथासुखम् ॥ २१ ॥&lt;br&gt;&#xA;ब्रह्मणो द्विपरार्द्धान्ते तद्भोगैश्वर्यसम्पदः ॥&lt;br&gt;&#xA;नश्यन्ति कालशक्त्यैव लोकास्तेषां च नारद ॥ २२ ॥&lt;br&gt;&#xA;अथैतद्विविधं कर्म गुणात्मकमपि द्विज ॥&lt;br&gt;&#xA;कृतं चेद्विष्णुसम्बद्धं निर्गुणं स्यात्तदा तु तत् ॥ २३ ॥&lt;br&gt;&#xA;तत्फलं चाक्षयं स्याद्धि स्वेष्टादप्यधिकं नृणाम् ॥&lt;br&gt;&#xA;भक्तास्ते भगवद्धाम यान्त्यष्टावृत्तितः परम् ॥ २४ ॥&lt;br&gt;&#xA;अतो विवेकिनो नित्यं विष्णुभक्त्यन्विताः क्रियाः ॥&lt;br&gt;&#xA;प्रवृत्ता वा निवृत्ता वा कुर्वते सकला अपि ॥ २५ ॥&lt;br&gt;&#xA;ब्रह्मा स्थाणुर्मनुर्द्दक्षो भृगुर्द्धर्मस्तथा यमः ॥&lt;br&gt;&#xA;मरीचिरङ्गिराश्चात्रिः पुलस्त्यः पुलहः क्रतुः ॥ २६ ॥&lt;br&gt;&#xA;वैभ्राजश्च वसिष्ठश्च विवस्वान्सोम एव च ॥&lt;br&gt;&#xA;कश्यपः कर्द्दमाद्याश्च प्रजानां पतयो मुने ॥ २७ ॥&lt;br&gt;&#xA;देवाश्च ऋषयः सर्वे सर्वे वर्णास्तथाश्रमाः ॥&lt;br&gt;&#xA;पूजयन्ति तमेवेशं प्रवृत्तं धर्ममास्थिताः ॥ २८ ॥&lt;br&gt;&#xA;सनः सनत्सुजातश्च सनकः स सनन्दनः ॥&lt;br&gt;&#xA;सनत्कुमारः कपिल आरुणिश्च सनातनः ॥ २९ ॥&lt;br&gt;&#xA;ऋभुर्यतिश्च हंसाद्या मुनयो नैष्ठिकव्रताः ॥&lt;br&gt;&#xA;तमेव पूजयन्तीशं निवृत्तं धर्ममास्थिताः ॥ 2.9.3.३० ॥&lt;br&gt;&#xA;वासुदेवस्याङ्गतया भावयित्वा सुरान्पितॄन् ॥&lt;br&gt;&#xA;अहिंसपूजाविधिना यजन्ते चान्वहं हि ते ॥ ३१ ॥&lt;br&gt;&#xA;यथाधिकारमेते हि तेन यत्र नियोजिताः ॥&lt;br&gt;&#xA;प्रवृत्ते वा निवृत्ते वा धर्मे ते पालयन्ति तम् ॥&lt;br&gt;&#xA;तस्य देवस्य मर्यादां न क्रामन्त्युभयेपि ते ॥ ३२ ॥&lt;br&gt;&#xA;चतुर्वर्गे तेषु यस्य यद्यदिष्टतमं भवेत् ॥&lt;br&gt;&#xA;तत्तत्सम्पूरयत्येव सर्व शक्तिपतिः प्रभुः ॥ ३३ ॥&lt;br&gt;&#xA;भक्त्या कृतस्याप्यल्पस्य भगवान्पुण्यकर्मणः ॥&lt;br&gt;&#xA;प्रीतो ददात्येव फलं महदक्षयमीप्सितम् ॥ ३४ ॥&lt;br&gt;&#xA;तेषु तद्भक्तितो लोके ये त्वेकान्तित्वमास्थिताः ॥&lt;br&gt;&#xA;वासुदेवं विनान्यत्र सङ्क्षीणाशेषवासनाः ॥ ३५ ॥&lt;br&gt;&#xA;देहान्ते ते तु सम्प्राप्य तस्य धाम तमःपरम् ॥&lt;br&gt;&#xA;देहैरप्राकृतैरेव प्रेम्णा परिचरन्ति तम् ॥ ३६ ॥&lt;br&gt;&#xA;अन्ये तु भक्ताः कालेन तदुपासनदार्ढ्यतः ॥&lt;br&gt;&#xA;वासनानां क्षये जाते यान्त्येकान्तिकवद्धि तम् ॥ ३७ ॥&lt;br&gt;&#xA;येन केनापि भावेन तेन सम्बध्यते तु यः ॥&lt;br&gt;&#xA;संसृतिं न प्रयात्येव स तु क्वाप्यन्यजीववत् ॥ ३८ ॥&lt;br&gt;&#xA;कर्मयोगस्य संसिद्धिर्ज्ञानयोगस्य चेप्सिता ॥&lt;br&gt;&#xA;तस्याश्रयादेव नृणां निर्विघ्नं भवति द्रुतम्॥ ३९ ॥&lt;br&gt;&#xA;तस्मात्स एव भगवान्सवर्रैपि जनैरिह ॥&lt;br&gt;&#xA;स्वाभीष्टफलसिद्ध्यर्थं प्रीत्योपास्यो यथाविधि ॥ 2.9.3.४० ॥&lt;br&gt;&#xA;ब्रह्मैक्यमाप्ता निर्विघ्ना अपि ब्रह्मशिवादयः ॥&lt;br&gt;&#xA;श्रीविष्णोः कुर्वते भक्तिं सन्तीत्थं तन्महागुणाः ॥ ४१ ॥&lt;br&gt;&#xA;इति गुह्यसमुद्देशस्तव नारद कीर्त्तितः ॥&lt;br&gt;&#xA;अतिप्रेम्णा हि सततं मयि भक्तिमतोऽखिलः ॥ ४२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये श्रीवासुदेवसर्वोपास्यत्वनिरूपणं नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>००४ श्वेतद्वीपमुक्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/004_shvetadvIpamuktavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/004_shvetadvIpamuktavarNanam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;स एवमुक्तोत्मविदां वरिष्ठो नारायणेनोत्तमपूरुषेण ॥&lt;br&gt;&#xA;जगाद वाक्यं जगतां गरिष्ठं तमच्युतं लोकहिताधिवासम् ॥ १ ॥&lt;br&gt;&#xA;नारद उवाच ॥&lt;br&gt;&#xA;श्रुतं मया देव समं त्वयोक्तमृष्याकृतिच्छादितभूरिधाम्ना ॥&lt;br&gt;&#xA;तवैव लीला सकलेयमीश सर्वेश्वरस्येति विदामि चित्ते ॥ २ ॥&lt;br&gt;&#xA;त्वद्दर्शनेनैव हि पूर्णकामो भवामि भूमन्स्वहृदीप्सितेन ॥&lt;br&gt;&#xA;तथाप्यहं तत्तव पूर्वरूपं प्रभो दिदृक्षामि हि कौतुकं मे ॥ ३ ॥&lt;br&gt;&#xA;श्रीनारायण उवाच ॥&lt;br&gt;&#xA;न तत्स्वरूपं मम दानयज्ञयोगैश्च वैदेस्तपसापि दृश्यम् ॥&lt;br&gt;&#xA;एकान्तिकैर्भक्तवरैस्तु भक्त्या ह्यनन्यया नारद दृश्यते तत् ॥ ४ ॥&lt;br&gt;&#xA;भक्तिस्तव त्वस्ति मयि ह्यनन्या ज्ञानं च वैराग्ययुतं स्वधर्मः ॥&lt;br&gt;&#xA;अतश्च तद्दर्शनमाप्स्यसि त्वं सुरेश्वराद्यैरपि यद्दुरापम् ॥ ५ ॥&lt;br&gt;&#xA;त्वदीयभक्त्याऽतितरा प्रसन्नस्त्वाज्ञापयाम्यद्य तदीक्षणाय ॥&lt;br&gt;&#xA;सितान्तरीपं व्रज तत्र तेऽयं मनोरथः सेत्स्यति विप्रवर्य ॥ ६ ॥&lt;br&gt;&#xA;स्कन्द उवाच ॥&lt;br&gt;&#xA;श्रुत्वेति वाचं परमेष्ठिपुत्रः सोप्यर्च्चयित्वा तमृषिं पुराणम् ॥&lt;br&gt;&#xA;खमुत्पपातोत्तमयोगयुक्तस्ततोधिमेरौ सहसा निपेते ॥ ७ ॥&lt;br&gt;&#xA;तस्यावतस्थे च मुनिर्मुहूर्त्तमेकान्तमासाद्य गिरेः स शृङ्गे ॥&lt;br&gt;&#xA;आलोकयन्नुत्तरपश्चिमेन ददर्श चात्यद्भुतमन्तरीपम् ॥ ८ ॥&lt;br&gt;&#xA;क्षीरोदधेरुत्तरतो हि द्वीपः श्वेतः स नाम्ना प्रथितो विशालः ॥&lt;br&gt;&#xA;देदीप्यमानो विततेन सर्वतो ज्योतिश्चयेनातिसि तेन नित्यम् ॥ ९ ॥&lt;br&gt;&#xA;आम्रैरनेकैरसनैरशोकैराम्रातकैर्निम्बकदम्बनीपैः ॥&lt;br&gt;&#xA;बिल्वैर्मधूकैः सुरदारुभिश्च प्लक्षैर्वटैः किंशुकचन्दनैश्च ॥ 2.9.4.१० ॥&lt;br&gt;&#xA;सर्ज्जैश्च शालैः पनसैस्तमालैर्मुनिद्रुमैः केतकचम्पकैश्च ॥&lt;br&gt;&#xA;कुन्दैश्च जातीसुरमल्लिकाभिद्रुमैर्वृतः पुष्पफलावनम्रैः ॥ ११ ॥&lt;br&gt;&#xA;कल्पद्रुमाणां बहुभिश्च वृन्दैः सुवर्णरम्भाक्रमुकालिभिश्च ॥&lt;br&gt;&#xA;महद्भिरुद्यानवरैरनेकैः सरित्सरोभिर्विकचाम्बुजैश्च ॥&lt;br&gt;&#xA;हंसादिभिः पक्षिवरैः सुशब्दैर्गणैर्मृगाणां रुचिरैश्चलद्भिः ॥ १२ ॥&lt;br&gt;&#xA;सर्वेपि जीवाः किल यत्र मुक्ता वसन्ति च स्थावरजङ्गमाश्च ॥&lt;br&gt;&#xA;तं वीक्षमाणेन च तेन दृष्टा भक्तोत्तमाः श्रीपुरुषोत्तमस्य ॥ १३ ॥&lt;br&gt;&#xA;अतीन्द्रिया निर्गतसर्वपापा निष्यन्दहीनाश्च सुगन्धिनश्च ॥&lt;br&gt;&#xA;द्विबाहवः केपि चतुर्भुजाश्च श्वेताश्च केचिन्नवनीरदाभाः॥ ॥ १४ ॥&lt;br&gt;&#xA;पद्मच्छदाक्षाः सममानगात्राः सुरूपदिव्यावयवाः सुसाराः ॥&lt;br&gt;&#xA;विकीर्णकेशाश्च सदा किशोरा सद्भिश्च चिह्नैर्न्निखिलैरुपेताः ॥ १५ ॥&lt;br&gt;&#xA;सरोजरेखाङ्कितपाणिपादाः षडूर्मिहीना मिहिरातितेजसः ॥&lt;br&gt;&#xA;सितांशुका ध्यानपराश्च सौम्याः कालोपि येभ्यो भयमेति नित्यम्॥ १६ ॥&lt;br&gt;&#xA;सावर्णिरुवाच ॥&lt;br&gt;&#xA;अतीन्द्रिया निरातङ्का अनिष्यन्दाः सुगन्धिनः ॥ के ते नराः कथं जातास्तादृशाः का च तद्गतिः ॥ १७ ॥&lt;br&gt;&#xA;श्वेतद्वीपः पयोम्भोधौ वर्त्तते हि धरातले ॥ तद्वासिनामपि कथं प्रोक्ताऽतीन्द्रियता त्वया ॥१८॥&lt;br&gt;&#xA;ये ब्रह्मण्यक्षरे धाम्नि सच्चिदानन्दरूपिणि॥ स्थिताः स्युश्चिन्मया मुक्तास्ते तथा स्युर्न्नहीतरे ॥ १९ ॥&lt;br&gt;&#xA;एतं मे संशयं छिन्धि परं कौतूहलं हि मे ॥ त्वं हि सर्वकथाभिज्ञस्ततस्त्वामाश्रितोस्मयहम् ॥ 2.9.4.२० ॥&lt;br&gt;&#xA;स्कन्द उवाच ॥&lt;br&gt;&#xA;एकान्तोपासनेनैव प्राक्कल्पेषु रमापतेः ॥ ये ब्रह्मभावं सम्प्राप्ता अजरामरतां गताः ॥ २१ ॥&lt;br&gt;&#xA;अक्षराख्याः पुमांसस्ते श्वेतद्वीपेऽत्र धामनि ॥ सेवितुं वासुदेवं तं स्थिता देवर्षिणेक्षिताः ॥२२ ॥&lt;br&gt;&#xA;प्राप्ते प्रलयकाले तु पुनश्चाक्षरधामनि ॥ स्थास्यन्ति ते स्वतन्त्राश्च कालमायाभयोज्झिताः ॥ २३ ॥&lt;br&gt;&#xA;अत्रापि पुरुषा ये तु मायाजाता अतः क्षराः ॥ तेपि सद्भिः साधनैर्वै जायन्ते तादृशाः किल ॥ २४ ॥&lt;br&gt;&#xA;अहिंसया च तपसा स्वधर्मेण विरागतः ॥ वासुदेवस्य माहात्म्यज्ञानेनैवात्मनिष्ठया ॥ २५॥&lt;br&gt;&#xA;भक्त्या परमया नित्यं प्रसङ्गेन महात्मनाम् ॥ हरिसेवाविहीनानां मुक्तीनामप्यनिच्छया ॥ २६ ॥&lt;br&gt;&#xA;सिद्धीनामणिमादीनां सर्वासां चाप्यकाङ्क्षया ॥ अन्योन्यं श्रुतिकीर्तिभ्यां श्रीहरेर्जन्मकर्मणाम् ॥&lt;br&gt;&#xA;भवन्ति तादृशा नूनं पुरुषा मुनिसत्तम ॥ २७ ॥&lt;br&gt;&#xA;जगत्सर्गे जायमानेप्येते कालवशात्क्वचित् ॥ न जायन्ते स्वतन्त्रत्वान्न नश्यन्ति लयेऽन्यवत् ॥ २८ ॥&lt;br&gt;&#xA;अत्र ते कथयिष्यामि कथां पौराणिकीं मुने ॥ यथात्रत्योपि मनुजस्तथा भावमुपेयिवान्॥ २९ ॥&lt;br&gt;&#xA;विस्तीर्णैषा कथा ब्रह्मञ्छ्रुता मे पितृसन्निधौ ॥ सैषाद्य तव वक्तव्या कथासारो हि स स्मृतः ॥ 2.9.4.३० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये श्वेतद्वीपमुक्तवर्णनं नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५ उपरिचरवसुसद्गुणवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/005_uparicharavasusadguNavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/005_uparicharavasusadguNavarNanam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;आसीद्राजोपरिचरो वसुनामा पुरा मुने ॥&lt;br&gt;&#xA;भूभर्त्तुरायोस्तनयः ख्यातश्चासावमावसुः ॥&lt;br&gt;&#xA;आखण्डलसखो भक्तिं प्राप्तो नारायणे प्रभौ ॥ १ ॥&lt;br&gt;&#xA;धार्मिकः पितृभक्तश्च पितॄन्देवांश्च तर्पयन् ॥&lt;br&gt;&#xA;सदाचाररतो दक्षः क्षमावाननसूयकः ॥ २ ॥&lt;br&gt;&#xA;सर्वोपकारकः शान्तो ब्रह्मचर्यरतः शुचिः ॥&lt;br&gt;&#xA;अक्रोधनश्च मितभुङ्मृदुर्निर्व्यसनो मुनिः ॥ ३ ॥&lt;br&gt;&#xA;निर्द्वन्द्वो निर्विकारश्च निर्मानो धीर आत्मवित् ॥&lt;br&gt;&#xA;निर्द्दम्भो मानदो योगी तपस्वी विजितेन्द्रियः ॥ ४ ॥&lt;br&gt;&#xA;धनपुत्रकलत्रेषु विरक्तः स्वजनादिषु ॥&lt;br&gt;&#xA;नारायणमनुं भक्त्या स जजापान्वहं नृपः ॥ ५ ॥&lt;br&gt;&#xA;तस्मै तुष्टोऽथ भगवान्वासुदेवः स्वयं ददौ ॥&lt;br&gt;&#xA;साम्राज्यं सोऽथ नासक्तस्तत्र भेजे तमादरात् ॥ ६ ॥&lt;br&gt;&#xA;तत्रोक्तेन विधानेन पञ्चकालसमाहितः ॥&lt;br&gt;&#xA;पूजयामास देवेशं तच्छेषेण सुरान्पितॄन्॥७॥&lt;br&gt;&#xA;तेषां शेषेण विप्राश्च संविभज्याश्रितांश्च सः ॥&lt;br&gt;&#xA;शेषान्नभुक्सत्यपरः सर्वभूतेष्वहिंसकः॥ ॥ ८ ॥&lt;br&gt;&#xA;भक्षणे दोषमविदत्प्राणिमात्रामिषस्य तु ॥&lt;br&gt;&#xA;महापातकवद्राजा स्वप्रजाश्च तथाऽवदत् ॥ ९॥&lt;br&gt;&#xA;सर्वभावेन भेजेऽसौ देवदेवं जनार्दनम् ॥&lt;br&gt;&#xA;अनादिमध्यनिधनं लोककर्त्तारमव्ययम्॥2.9.5.१०॥&lt;br&gt;&#xA;श्रीवासुदेवपदयोः स चकार मनः स्थिरम् ॥&lt;br&gt;&#xA;श्रोत्रे च नित्यं भगवत्कथायाः श्रवणे नृपः ॥११॥&lt;br&gt;&#xA;नयने स्वे मुकुन्दस्य तद्भक्तानां च दर्शने॥&lt;br&gt;&#xA;गुणगाने हरेर्वाणीं चक्रे भूमिपतिः स तु॥१२॥&lt;br&gt;&#xA;नारायणाङ्घ्रिसंस्पृष्ट तुलसीपुष्पसौरभे॥&lt;br&gt;&#xA;प्राणं चकार च नृपो नान्यगन्धेषु कर्हिचित्॥ १३ ॥&lt;br&gt;&#xA;श्रीशोपभुक्तवस्त्रादि स्पर्शने च त्वचं निजाम्॥&lt;br&gt;&#xA;चकार रसनामन्ने नारायणनिवेदिते॥ १४ ॥&lt;br&gt;&#xA;भगवन्मन्दिरक्षेत्रसदन्तिकगतौतथा॥&lt;br&gt;&#xA;चकार चरणौ राजा सेवायां च करौ हरेः॥१५॥&lt;br&gt;&#xA;उत्तमाङ्गं च चक्रेऽसौ विष्णुपादाभिवन्दने॥&lt;br&gt;&#xA;सख्यं चकार परमं महाभागवतेषु सः॥१६॥&lt;br&gt;&#xA;एकोपि न क्षणस्तस्य विना भक्तिं रमापतेः ॥&lt;br&gt;&#xA;जगाम किल राजर्षेस्तदीय व्रतचारिणः ॥१७ ॥&lt;br&gt;&#xA;महद्भिरेव सम्भारैर्विष्णोर्ज्जन्मदिनोत्सवान् ॥&lt;br&gt;&#xA;चक्रे तदर्थमुद्यानमन्दिरोपवनानि च ॥ १८ ॥&lt;br&gt;&#xA;इत्थं नारायणे भक्तिं वहतो ब्राह्मणोत्तम ॥&lt;br&gt;&#xA;एकशय्यासनं तस्य दत्तवान्देवराट् स्वयम् ॥ १९ ॥&lt;br&gt;&#xA;वैजयन्तीं ददौ मालां तस्मा इन्द्रोऽतिशोभनाम् ॥&lt;br&gt;&#xA;अम्लानपङ्कजमयीं तथा रत्नानि भूरिशः ॥ 2.9.5.२० ॥&lt;br&gt;&#xA;आत्मा राज्यं धनं चैव कलत्रं वाहनादि च ॥&lt;br&gt;&#xA;यत्तद्भगवतः सर्वमिति तत्प्रेक्षितं सदा ॥ २१ ॥&lt;br&gt;&#xA;काम्या नैमित्तिकाजस्रं यज्ञियाः परमाः क्रियाः ॥&lt;br&gt;&#xA;सर्वाः सात्वतमास्थाय विधिं चक्रे समाहितः ॥ २२ ॥&lt;br&gt;&#xA;पञ्चरात्रविदो मुख्यास्तस्य गेहे महात्मनः ॥&lt;br&gt;&#xA;प्रायणं भगवत्प्रत्तं भुञ्जतेस्माग्रतो द्विजाः ॥ २३ ॥&lt;br&gt;&#xA;तस्य प्रशासतो राज्यं धर्मेणाऽमित्रघातिनः ॥&lt;br&gt;&#xA;नानृता वाक्समभवन्मनो दुष्टं न चाऽभवत् ॥&lt;br&gt;&#xA;न च कायेन कृतवान्स पापं परमण्वपि ॥ २४ ॥&lt;br&gt;&#xA;पञ्चरात्रं महातन्त्रं भगवद्भक्तिपुष्टये ॥&lt;br&gt;&#xA;शुश्रावानुदिनं राजा भगवद्भक्तवक्त्रतः ॥ २५ ॥&lt;br&gt;&#xA;धर्मं संस्थापयञ्छुद्धं रञ्जयन्सकलाः प्रजाः ॥&lt;br&gt;&#xA;पालयामास पृथिवीं दिवमाखण्डलो यथा ॥ २६ ॥&lt;br&gt;&#xA;अपि सप्तविधस्तस्य राज्ये पललभक्षकः ॥&lt;br&gt;&#xA;पुमान्कोप्यभवन्नैव न च पाषण्डवेषिणः ॥ २७ ॥&lt;br&gt;&#xA;असाध्यो योषितश्चैव पुरुषाः पारदारिकाः ॥&lt;br&gt;&#xA;न श्रुतास्तस्य राज्ये च धर्मसङ्करकारिणः ॥ २८ ॥&lt;br&gt;&#xA;एकादशविधं मद्यं त्रिविधां च सुरामपि ॥&lt;br&gt;&#xA;नाजिघ्रदपि कोपीह तस्मिन्राज्यं प्रशासति ॥ २९ ॥&lt;br&gt;&#xA;एवङ्गुणः स तु क्वापि पक्षपाताद्दिवौकसाम् ॥&lt;br&gt;&#xA;मिथ्यालापाद्दिवो भ्रष्टः प्रविवेश महीतलम् ॥ 2.9.5.३० ॥&lt;br&gt;&#xA;अन्तर्भूमिगतश्चासौ सततं धर्मवत्सलः ॥&lt;br&gt;&#xA;नारायणपरो भूत्वा तन्मन्त्रमजपत्स्थिरः ॥ ३१ ॥&lt;br&gt;&#xA;तस्यैव च प्रसादेन पुनरेवोत्थितस्तु सः ॥&lt;br&gt;&#xA;दिवं प्राप्य सुखं तत्र मनोभीष्टं समन्वभूत् ॥ ३२ ॥&lt;br&gt;&#xA;पुनश्चेदिपतिर्भूत्वा भुव्यसौ पितृशापतः ॥&lt;br&gt;&#xA;पञ्चरात्रोक्तविधिना भेजे हरिमतन्द्रितः ॥ ३३ ॥&lt;br&gt;&#xA;स्वर्गलोकं ततः प्रापद्दिव्यदेहेन भूपतिः ॥&lt;br&gt;&#xA;उपासनां च तत्रत्यैः परमर्षिगणैः सह ॥ ३४॥&lt;br&gt;&#xA;दृढीकुर्वन्भगवतः कञ्चित्कालमुवास तत् ॥&lt;br&gt;&#xA;परं पदमथ प्रापद्वासुदेवस्य निर्भयम्॥३५॥&lt;br&gt;&#xA;॥ ॥ इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्य उपरिचरवसुसद्गुणवर्णनं नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६ उपरिचरवसोरधःपातवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/006_uparicharavasoradhaHpAtavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/006_uparicharavasoradhaHpAtavarNanam/</guid>
      <description>&lt;p&gt;॥ सावर्णिरुवाच ॥&lt;br&gt;&#xA;स हि भक्तो भगवत आसीद्राजा महान्वसुः ॥&lt;br&gt;&#xA;किं मिथ्याऽभ्यवदद्येन दिवो भूविवरं गतः ॥ १ ॥&lt;br&gt;&#xA;केनोद्धृतः पुनर्भूमेः शप्तोऽसौ पितृभिः कुतः ॥&lt;br&gt;&#xA;कथं मुक्तस्ततो भूप इत्येतत्स्कन्द मे वद् ॥ २ ॥&lt;br&gt;&#xA;स्कन्द उवाच ॥&lt;br&gt;&#xA;शृणु ब्रह्मन्कथामेतां वसोर्वास वरोचिषः ॥&lt;br&gt;&#xA;यस्याः श्रवणतः सद्यः सर्वपापक्षयो भवेत् ॥ ३ ॥&lt;br&gt;&#xA;स्वायम्भुवान्तरे पूर्वमिन्द्रो विश्वजिदाह्वयः ॥&lt;br&gt;&#xA;आररम्भे महायज्ञमश्वमेधाभिधं मुने ॥ ४ ॥&lt;br&gt;&#xA;निबद्धाः पशवोऽजाद्याः क्रोशन्तस्तत्र भूरिशः ॥&lt;br&gt;&#xA;सर्वे देवगणाश्चापि रसलुब्धास्तदासत ॥ ५ ॥&lt;br&gt;&#xA;क्षेमाय सर्वलोकानां विचरन्तो यदृच्छया ॥&lt;br&gt;&#xA;महर्षय उपाजग्मुस्तत्र भास्करवर्च्चसः ॥ ६॥&lt;br&gt;&#xA;सम्मानिता सुरगणैः पाद्यार्घ्यस्वागतादिभिः ॥&lt;br&gt;&#xA;ते बृहन्मुनयोऽपश्यन्मेध्यांस्तान्क्रोशतः पशून् ॥ ७ ॥&lt;br&gt;&#xA;सात्त्विकानामपि च तं देवानां यज्ञविस्तरम् ॥&lt;br&gt;&#xA;हिंसामयं समालोक्य तेऽत्याश्चर्यं हि लेभिरे ॥ ८ ॥&lt;br&gt;&#xA;धर्मव्यतिक्रमं दृष्ट्वा कृपया ते द्विजोत्तमाः ॥&lt;br&gt;&#xA;महेन्द्रप्रमुखानूचुर्देवान्धर्मधियस्ततः ॥ ९ ॥&lt;br&gt;&#xA;महर्षय ऊचुः ॥&lt;br&gt;&#xA;देवैश्च ऋषिभिः साकं महेन्द्राऽस्मद्वचः शृणु ॥&lt;br&gt;&#xA;यथास्थितं धर्मतत्त्वं वदामो हि सनातनम् ॥ 2.9.6.१० ॥&lt;br&gt;&#xA;यूयं जगत्सर्गकाले ब्रह्मणा परमेष्ठिना ॥&lt;br&gt;&#xA;सत्त्वेन निर्मिताः स्थो वै चतुष्पाद्धर्मधारकाः ॥ ११ ॥&lt;br&gt;&#xA;रजसा तमसा चासौ मनूंश्चैव नराधिपान् ॥&lt;br&gt;&#xA;असुराणां चाधिपतीनसृजद्धर्मधारिणः ॥ १२ ॥&lt;br&gt;&#xA;सर्वेषामथ युष्माकं यज्ञादिविधिबोधकम् ॥&lt;br&gt;&#xA;ससर्ज श्रेयसे वेदं सर्वाभीष्टफलप्रदम् ॥ १३ ॥&lt;br&gt;&#xA;अहिंसैव परो धर्मस्तत्र वेदेऽस्ति कीर्त्तितः ॥&lt;br&gt;&#xA;साक्षात्पशुवधो यज्ञे नहि वेदस्य सम्मतः ॥ १४ ॥&lt;br&gt;&#xA;चतुष्पादस्य धर्मस्य स्थापने ह्येव सर्वथा ॥&lt;br&gt;&#xA;तात्पर्यमस्ति वेदस्य न तु नाशेऽस्य हिंसया ॥ १५ ॥&lt;br&gt;&#xA;रजस्तमोदोषवशात्तथाप्यसुरपा नृपाः ॥&lt;br&gt;&#xA;मेध्येनाजेन यष्टव्यमित्यादौ मतिजाड्यतः ॥&lt;br&gt;&#xA;छागादिमर्थं बुबुधुर्व्रीह्यादिं तु न ते विदुः ॥ १६ ॥&lt;br&gt;&#xA;सात्त्विकानां तु युष्माकं वेदस्यार्थो यथा स्थितः ॥&lt;br&gt;&#xA;ग्रहीतव्योन्यथा नैव तादृशी च क्रियोचिता ॥ १७ ॥&lt;br&gt;&#xA;यादृशो हि गुणो यस्य स्वभावस्तस्य तादृशः ॥&lt;br&gt;&#xA;स्वस्वभावानुसारेण प्रवृत्तिः स्याच्च कर्मणि ॥ १८ ॥&lt;br&gt;&#xA;सात्त्विकानां हि वो देवः साक्षाद्विष्णू रमापतिः ॥&lt;br&gt;&#xA;अहिंसयज्ञेऽस्ति ततोऽधिकारस्तस्य तुष्टये ॥ १९ ॥&lt;br&gt;&#xA;प्रत्यक्षपशुमालभ्य यज्ञस्याचरणं तु यत् ॥&lt;br&gt;&#xA;धर्मः स विपरीतो वै युष्माकं सुरसत्तमाः ॥ 2.9.6.२० ॥&lt;br&gt;&#xA;रजस्तमोगुणवशादासुरीं सम्पदं श्रिताः ॥&lt;br&gt;&#xA;युष्माकं याजका ह्येते सन्त्यवेदविदो यथा ॥ २१॥&lt;br&gt;&#xA;तत्सङ्गादेव युष्माकं साम्प्रतं व्यत्ययो मतेः ॥&lt;br&gt;&#xA;जातस्तेनेदृशं कर्म प्रारब्धमिति निश्चितम् ॥ २२ ॥&lt;br&gt;&#xA;राजसानां तामसानामासुराणां तथा नृणाम् ॥&lt;br&gt;&#xA;यथागुणं भैरवाद्या उपास्याः सन्ति देवताः ॥ २३ ॥&lt;br&gt;&#xA;स्वगुणानुगुणात्मीयदेवतातुष्टये भुवि ॥&lt;br&gt;&#xA;हिंस्रयज्ञविधानं यत्तेषामेवोचितं हि तत् ॥ २४ ॥&lt;br&gt;&#xA;तत्रापि विष्णुभक्ता ये दैत्यरक्षोनरादयः ॥&lt;br&gt;&#xA;तेषामप्युचितो नास्ति हिंस्रयज्ञः कुतस्तु वः ॥ २५ ॥&lt;br&gt;&#xA;यज्ञशेषो हि सर्वेषां यज्ञकर्मानुतिष्ठताम् ॥&lt;br&gt;&#xA;अनुज्ञातो भक्षणार्थं निगमेनैव वर्तते ॥ २६ ॥&lt;br&gt;&#xA;सात्त्विकानां देवतानां सुरामांसाशनं क्वचित् ॥&lt;br&gt;&#xA;अस्माभिस्त्वीक्षितं नैव न श्रुतं च सतां मुखात् ॥ २७ ॥&lt;br&gt;&#xA;तस्माद्व्रीहिभिरेवासौ यज्ञः क्षीरेण सर्पिषा ॥&lt;br&gt;&#xA;मेध्यैरन्नरसैश्चाऽन्यैः कार्यो न पशुहिंसया ॥ २८ ॥&lt;br&gt;&#xA;तत्रापि बीजैर्यष्टव्यमजसञ्ज्ञामुपागतैः ॥&lt;br&gt;&#xA;त्रिवर्षकालमुषितैर्न्न येषां पुनरुद्गमः ॥ २९ ॥&lt;br&gt;&#xA;अद्रोहश्चायलोभश्च दमो भूतदया तपः ॥&lt;br&gt;&#xA;ब्रह्मचर्यं तथा सत्यमदम्भश्च क्षमा धृतिः ॥ 2.9.6.३० ॥&lt;br&gt;&#xA;सनातनस्य धर्मस्य रूपमेतदुदीरितम् ॥&lt;br&gt;&#xA;तदतिक्रम्य यो वर्तेद्धर्मघ्नः स पतत्यधः ॥ ३१ ॥&lt;br&gt;&#xA;॥ स्कन्द उवाच ॥&lt;br&gt;&#xA;इत्थं वेदरहस्यज्ञैर्महामुनिभिरादरात् ॥&lt;br&gt;&#xA;बोधिता अपि सन्नीत्या स्वप्रतिज्ञाविघाततः ॥&lt;br&gt;&#xA;तद्वाक्यं जगृहुर्नैव तत्प्रामाण्यविदोपि ते ॥ ३२ ॥&lt;br&gt;&#xA;महद्व्यतिक्रमात्तर्हि मानक्रोधमदादयः ॥&lt;br&gt;&#xA;विविशुस्तेष्वधर्मस्य वंश्याश्छिद्रगवेषिणः ॥ ३३ ॥&lt;br&gt;&#xA;अजश्छागो न बीजानीत्यादि वादिषु तेष्वथ ॥&lt;br&gt;&#xA;विमनस्स्वृषिवर्येषु पुनस्तान्बोधयत्सु च ॥ ३४ ॥&lt;br&gt;&#xA;राजोपरिचरः श्रीमांस्तत्रैवागाद्यदृच्छया ॥&lt;br&gt;&#xA;तेजसा द्योतयन्नाशा इन्द्रस्य परमः सखा ॥ ३५ ॥&lt;br&gt;&#xA;तं दृष्ट्वा सहसायान्तं वसुं ते त्वन्तरिक्षगम् ॥&lt;br&gt;&#xA;ऊचुर्द्विजातयो देवानेष च्छेत्स्यति संशयम् ॥ ३६ ॥&lt;br&gt;&#xA;एष भूमिपतिः पूर्वं महायज्ञान्सहस्रशः ॥&lt;br&gt;&#xA;चक्रे सात्वततन्त्रोक्तविधिनारण्यकेन च ॥ ३७ ॥&lt;br&gt;&#xA;येषु साक्षात्पशुवधः कस्मिंश्चिदपि नाऽभवत् ॥&lt;br&gt;&#xA;न दक्षिणानुकल्पश्च नाप्रत्यक्षसुरार्च्चनम् ॥ ३८ ॥&lt;br&gt;&#xA;अहिंसाधर्मरक्षाभ्यां ख्यातोसौ सर्वतो नृपः ॥&lt;br&gt;&#xA;अग्रणीर्विष्णुभक्तानामेकपत्नीमहाव्रतः ॥ ३९ ॥&lt;br&gt;&#xA;ईदृशो धार्मिकवरः सत्यसन्धश्च वेदवित् ॥&lt;br&gt;&#xA;कथञ्चिन्नान्यथा ब्रूयाद्वाक्यमेष महान्वसुः ॥ 2.9.6.४० ॥&lt;br&gt;&#xA;एवं ते संविदं कृत्वा विबुधा ऋषयस्तथा ॥&lt;br&gt;&#xA;अपृच्छन्सहसाऽभ्येत्य वसुं राजानमुत्सुकाः ॥ ४१ ॥&lt;br&gt;&#xA;देवमहर्षय ऊचुः ॥&lt;br&gt;&#xA;भो राजन्केन यष्टव्यं पशुना होस्विदौषधैः ॥&lt;br&gt;&#xA;एतं नः संशयं छिन्धि प्रमाणं नो भवान्मतः ॥ ४२ ॥&lt;br&gt;&#xA;स्कन्द उवाच ॥&lt;br&gt;&#xA;स तान्कृताञ्जलिर्भूत्वा परिपप्रच्छ वै वसुः ॥&lt;br&gt;&#xA;कस्य वः को मतः पक्षो ब्रूत सत्यं समाहिताः ॥ ४३ ॥&lt;br&gt;&#xA;महर्षय ऊचुः ॥&lt;br&gt;&#xA;धान्यैर्यष्टव्यमित्येव पक्षोऽस्माकं नराधिप ॥&lt;br&gt;&#xA;देवानां तु पशुः पक्षो मतं राजन्वदात्मनः ॥ ४४ ॥&lt;br&gt;&#xA;स्कन्द उवाच ॥&lt;br&gt;&#xA;देवानां तु मतं ज्ञात्वा वसुस्तत्पक्षसंश्रयात् ॥&lt;br&gt;&#xA;छागादिपशुनैवेज्यमित्युवाच वचस्तदा ॥ ४५ ॥&lt;br&gt;&#xA;एवं हि मानिनां पक्षमसन्तं स उपाश्रितः ॥&lt;br&gt;&#xA;धर्मज्ञोप्यवदन्मिथ्या वेदं हिंसापरं नृपः ॥४६॥&lt;br&gt;&#xA;तस्मिन्नैव क्षणे राजा वाग्दोषादन्तरिक्षतः ॥&lt;br&gt;&#xA;अधः पपात सहसा भूमिं च प्रविवेश सः॥&lt;br&gt;&#xA;महतीं विपदं प्राप भूमिमध्यगतो नृपः॥&lt;br&gt;&#xA;स्मृतिस्त्वेनं न प्रजहौ तदा नारायणाश्रयात्॥४८॥&lt;br&gt;&#xA;मोचयित्वा पशून्त्सर्वांस्ततस्ते त्रिदिवौकसः ॥&lt;br&gt;&#xA;हिंसाभीता दिवं जग्मुः स्वाश्रमांश्च महर्षयः॥४९॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णव खण्डे श्रीवासुदेवमाहात्म्ये वेदस्यहिंसापरत्वोक्त्या उपरिचरवसोरधःपातवर्णनं नाम षष्ठोऽध्यायः ॥६॥&lt;/p&gt;</description>
    </item>
    <item>
      <title>००७ उपीरचरवसुमोक्षनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/007_upIracharavasumoxanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/007_upIracharavasumoxanirUpaNam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;भूमध्यगः स राजाऽथ स्वकृतं कर्म गर्हयन् ॥&lt;br&gt;&#xA;अनुतप्यमानश्च भृशं मानयंस्ताबृहन्मुनीन् ॥&lt;br&gt;&#xA;जजाप भगवन्मन्त्रं त्र्यक्षरं मनसा सदा ॥ १ ॥&lt;br&gt;&#xA;तत्रापि परया भक्त्या पञ्चकालं स्वचेतसा ॥&lt;br&gt;&#xA;अयजद्धरिं सुरपतिं भूमेर्विवर आदरात् ॥ २ ॥&lt;br&gt;&#xA;ततोऽस्य तुष्टो भगवान्वासुदेवो जगत्पतिः ॥ आपद्यपि यथाकालं यथाशास्त्रं स्वमर्चतः ॥ ३ ॥&lt;br&gt;&#xA;वरदो भगवान्विष्णुः समीपस्थं द्विजोत्तमम् ॥ गरुत्मन्तं महावेगमाबभाषे स्वयं ततः ॥ ४ ॥&lt;br&gt;&#xA;श्रीभगवानुवाच ॥&lt;br&gt;&#xA;द्विजोत्तम महाभाग गम्यतां वचनान्मम ॥&lt;br&gt;&#xA;सम्राड्राजा वसुर्नाम धर्मात्मा मां समाश्रितः ॥ ५ ॥&lt;br&gt;&#xA;ब्रह्मातिक्रमदोषेण प्रविष्टो वसुधातलम् ॥&lt;br&gt;&#xA;तन्मानना कृता तेन तद्गच्छाद्य तदन्तिकम् ॥ ६ ॥&lt;br&gt;&#xA;भूमेर्विवरसङ्गुप्तं गरुडैनं ममाज्ञया ॥&lt;br&gt;&#xA;अधश्चरं नृपश्रेष्ठं खेचरं कुरु मा चिरम् ॥ ७ ॥&lt;br&gt;&#xA;स्कन्द उवाच ॥&lt;br&gt;&#xA;गरुत्मानथ विक्षिप्य पक्षौ मारुतवेगवान् ॥&lt;br&gt;&#xA;विवेश विवरं भूम्या यत्रास्ते वाग्यतो वसुः ॥ ८ ॥&lt;br&gt;&#xA;तत एनं समुत्क्षिप्य स्वचञ्च्वा विनता सुतः ॥&lt;br&gt;&#xA;उत्पपात नभस्तूर्णं तत्र चैनममुञ्चत ॥ ९ ॥&lt;br&gt;&#xA;तस्मिन्मुहूर्त्ते सञ्जज्ञे राजोपरिचरः पुनः ॥&lt;br&gt;&#xA;सशरीरो गतः स्वर्गं परमं सुखमाप्तवान् ॥ 2.9.7.१० ॥&lt;br&gt;&#xA;एवं तेनापि ब्रह्मर्षे वाग्दोषात्सदवज्ञया ॥&lt;br&gt;&#xA;प्राप्ता गतिरयज्वार्हा धर्मज्ञेन महात्मना ॥ ११ ॥&lt;br&gt;&#xA;केवलं पुरुषस्तेन सेवितो हरिरीश्वरः ॥&lt;br&gt;&#xA;ततः शीघ्रं जहौ पापं स्वर्गलोकमवाप च ॥ १२ ॥&lt;br&gt;&#xA;भुञ्जानो विविधं सौख्यं मनोभीष्टं च तत्र सः ॥&lt;br&gt;&#xA;उवासान्यो यथा शक्रो गीयमानयशाः सुरैः ॥ १३ ॥&lt;br&gt;&#xA;तमेकदा विमानेन चरन्तं सूर्यसन्निभम् ॥&lt;br&gt;&#xA;अद्रिकाप्सरसा युक्तमच्छोदा समवैक्षत ॥ १४ ॥&lt;br&gt;&#xA;सा हि सोमपदस्थानां पितॄणां मानसी सुता ॥&lt;br&gt;&#xA;अग्निष्वात्ताभिधानानाममूर्त्तानां महात्मनाम् ॥ १५ ॥&lt;br&gt;&#xA;अमूर्त्तत्वात्पितॄन्स्वान्सा न जानन्ती शुचिस्मिता ॥&lt;br&gt;&#xA;तं वसुं पितरं मेने स च तामात्मजामिव ॥ १६ ॥&lt;br&gt;&#xA;तौ ततः पितरः शेपुर्भावं दृष्ट्वेदृशं तयोः ॥&lt;br&gt;&#xA;कन्ये त्वमस्य नृपतेर्भुवि कन्या भविष्यसि ॥ १७ ॥&lt;br&gt;&#xA;वसो त्वं मानुषो भूत्वा सुतामेनां स्वयोषिति ॥&lt;br&gt;&#xA;अस्यामेवाप्सरायां त्वं जनयिष्यसि निश्चितम् ॥ १८ ॥&lt;br&gt;&#xA;इत्थं तौ पितृभिः शप्तौ शापमोक्षाय तास्ततः ॥&lt;br&gt;&#xA;प्रार्थयामासतुर्न्नत्वा तदोचुस्ते कृपालवः ॥ १९ ॥&lt;br&gt;&#xA;अवश्यमित्थं भावित्वाद्युवाभ्यामुपलम्भितः ॥&lt;br&gt;&#xA;शापोऽयं तत्र युवयोः श्रेय एव भविष्यति ॥ 2.9.7.२० ॥&lt;br&gt;&#xA;अष्टाविंशे द्वापरे तु वसो त्वं भुवि भूपतेः ॥&lt;br&gt;&#xA;कृतयज्ञस्य तनयो भवितासि महात्मनः ॥ २१ ॥&lt;br&gt;&#xA;तत्रापि च यथेदानीं तथा त्वं सकलैर्गुणैः ॥&lt;br&gt;&#xA;जुष्टश्च खचरो भाव्यो महाभागवताग्रणीः ॥ २२ ॥&lt;br&gt;&#xA;पञ्चरात्रोक्तविधिना विष्णुमभ्यर्च्य भक्तितः ॥&lt;br&gt;&#xA;तच्छेषेण सुरांश्चास्मानर्चयिष्यसि सप्रजः ॥ २३ ॥&lt;br&gt;&#xA;ततस्त्वं दिव्यदेहेन स्वर्गलोकमवाप्स्यसि ॥&lt;br&gt;&#xA;दिव्यान्भोगांस्तत्र भुक्त्वा प्राप्स्यसे वैष्णवं पदम् ॥ ॥ २४ ॥&lt;br&gt;&#xA;अच्छोदे त्वमपि क्षोण्यां नाम्ना कालीति विश्रुता ॥&lt;br&gt;&#xA;स्वांशेन मत्स्यदेहायामद्रिकायां जनिष्यसे ॥ २५ ॥&lt;br&gt;&#xA;पराशरात्तत्र सुतं कन्येव प्राप्स्यसे हरिम् ॥&lt;br&gt;&#xA;प्रसादादेव तस्य त्वं भुक्तिं मुक्तिं च लप्स्यसे ॥ २६ ॥&lt;br&gt;&#xA;स्कन्द उवाच ॥&lt;br&gt;&#xA;इत्थं स पितृभिः शप्तोऽनुगृहीतश्च भूपतिः ॥&lt;br&gt;&#xA;कृतयज्ञादिह जनिं प्राप्याऽभूद्विश्रुतो गुणैः ॥ २७ ॥&lt;br&gt;&#xA;यथा पूर्वं कृष्णभक्तो दैवपित्र्यविधानवित् ॥&lt;br&gt;&#xA;सख्ये तस्मै महेन्द्रश्च प्रादात्प्रचुरसम्पदः ॥ २८ ॥&lt;br&gt;&#xA;श्वेतद्वीपे वासुदेवात्प्राप्तो यो विजयध्वजः ॥&lt;br&gt;&#xA;पुरा स्वेनारिनाशार्थं तस्मा इन्द्रस्तमप्यदात् ॥२९॥&lt;br&gt;&#xA;अन्तरिक्षगती राजा भौमान्भोगान्सुदुर्लभान् ॥&lt;br&gt;&#xA;भुक्त्वान्ते स्वर्गलोकं च दिव्यदेहेन लब्धवान् ॥ 2.9.7.३० ॥&lt;br&gt;&#xA;प्राक्पुण्यशेषस्य फलं भुञ्जन्स्वमनसेप्सितान्॥&lt;br&gt;&#xA;तत्र भोगान्बहुविधांस्तीव्रं वैराग्यमाप्तवान् ॥ ३१ ॥&lt;br&gt;&#xA;मेरोः शृङ्गेऽथ विजने शुचिः कृतदृढासनः ॥&lt;br&gt;&#xA;दध्यौ स्वहृदयाम्भोजे स्वेष्टदेवं रमापतिम् ॥ ३२ ॥&lt;br&gt;&#xA;त्यक्त्वा देववपुः सोऽथ योगधारणया मुनिः ॥&lt;br&gt;&#xA;ततः सूक्ष्मशरीरेण प्राप भास्करमण्डलम् ॥&lt;br&gt;&#xA;यदाहुर्नैष्ठिकानां च मुक्तिद्वारं हि योगिनाम् ॥ ३३ ॥&lt;br&gt;&#xA;तत्तेजोदग्धसूक्ष्माङ्गः सच्चिदूपोऽतिनिर्मलः॥&lt;br&gt;&#xA;स बभूव महाभागः सङ्क्षीणाशेषवासनः॥३४॥&lt;br&gt;&#xA;ततस्तन्मण्डलगतैरातिवाहिकदैवतैः॥&lt;br&gt;&#xA;स निन्ये वैष्णवं धाम श्वेतद्वीपाख्यमद्भुतम् ॥ ३५ ॥&lt;br&gt;&#xA;स हि द्वीपो भुविस्थोपि भवत्यप्राकृतो मुने ॥&lt;br&gt;&#xA;हरिभक्तजनावासः प्राप्य एकान्तभक्तिभिः ॥ ३६ ॥&lt;br&gt;&#xA;स गोलोकब्रह्मपुरवैकुण्ठानां च सुव्रत ॥&lt;br&gt;&#xA;द्वारभूतोस्ति भक्तानां तल्लिप्सूनां महात्मनाम् ॥ ३७ ॥&lt;br&gt;&#xA;यस्य यद्धाम्न इच्छा स्याद्भजतस्तं तदेव हि ॥&lt;br&gt;&#xA;प्रापयन्ति श्वेतमुक्ता मुने प्रागुक्तलक्षणाः ॥ ३८ ॥&lt;br&gt;&#xA;दिव्यदेहोऽभवत्तत्र धाम्न्यऽसौ श्वेतमुक्तवत् ॥&lt;br&gt;&#xA;प्राप्य गोलोकधामाऽथ परमानन्दमाप्तवान् ॥ ३९ ॥&lt;br&gt;&#xA;इत्थमेकान्तिकेनैव धर्मेणाराधयन्ति ये ॥&lt;br&gt;&#xA;नारायणं परं ब्रह्म श्वेतमुक्ता भवन्ति ते ॥ 2.9.7.४० ॥&lt;br&gt;&#xA;एतत्ते सर्वमाख्यातं पृष्टवान्यद्भवान्मुने ॥&lt;br&gt;&#xA;स्थितिरेकान्तभक्तानां श्वेतधाम्नश्च लक्षणम् ॥ ४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्य उपीरचरवसुमोक्षनिरूपणं नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>००८ देवेन्द्रशापः</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/008_devendrashApaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/008_devendrashApaH/</guid>
      <description>&lt;p&gt;सावर्णिरुवाच ॥&lt;br&gt;&#xA;महर्षिवारितैर्द्देवैस्त्यक्ते हिंसामये मखे ॥&lt;br&gt;&#xA;पुनः कथं सम्प्रवृत्ता मखाः सर्वत्र तादृशाः ॥ १ ॥&lt;br&gt;&#xA;देवेष्वृषिषु भूपेषु प्राचीनाधुनिकेषु च ॥&lt;br&gt;&#xA;सनातनः शुद्धधर्मो विपर्यासं कथं गतः ॥ २ ॥&lt;br&gt;&#xA;अत्र मे संशयो भूयान्सञ्जातोऽद्य षडानन ॥&lt;br&gt;&#xA;त्वं सर्वशास्त्रतत्त्वज्ञस्तमपाकर्त्तुमर्हसि ॥ ३ ॥&lt;br&gt;&#xA;स्कन्द उवाच ॥&lt;br&gt;&#xA;कालो बलीयान्बलिनां भिद्यन्ते तेन बुद्धयः ॥&lt;br&gt;&#xA;कामक्रोधरसास्वादलोभमानवतां मुने ॥ ४ ॥&lt;br&gt;&#xA;अतिक्रमेण महतां यथार्थहितभाषिणाम् ॥&lt;br&gt;&#xA;क्रोधमानवशात्पुंसां नश्यन्त्येव च सद्धियः ॥ ५ ॥&lt;br&gt;&#xA;अकार्यमपि ते कर्तुं तदानीं तु बुधा अपि ॥&lt;br&gt;&#xA;प्रवर्त्तन्तेऽनुतप्यन्ते बम्भ्रम्यन्तेऽथ संसृतौ ॥ ६ ॥&lt;br&gt;&#xA;कामादिभिर्विहीना ये सात्वताः क्षीणवासनाः ॥&lt;br&gt;&#xA;तेषां तु बुद्धिभेदाय क्वापि कालो न शक्नुते ॥७॥&lt;br&gt;&#xA;अनाश्रितस्तु सद्धर्मं पुमान्कश्चन कर्हिचित् ॥&lt;br&gt;&#xA;संसृतेर्म्मुच्यते नैव सत्यमेतद्वचो मम ॥ ८ ॥&lt;br&gt;&#xA;प्रवृत्तिं हिंस्रयज्ञादेरथ ते द्विजसत्तम ॥&lt;br&gt;&#xA;कथयामि यथा पूर्वं मयाऽश्रावि पितुर्मुखात् ॥९॥&lt;br&gt;&#xA;अत्राप्युदाहरन्तीममितिहासं पुरातनम् ॥&lt;br&gt;&#xA;नारायणस्य माहात्म्यं यत्र लक्ष्म्याश्च कीर्तितम् ॥ 2.9.8.१० ॥&lt;br&gt;&#xA;मुनीनां बृहतां तेषामतिक्रमणदोषतः ॥&lt;br&gt;&#xA;इन्द्रस्यासीद्विश्वजितः सद्बुद्धिविलयो मुने ॥ ११ ॥&lt;br&gt;&#xA;दुर्वासाः शङ्करस्यांशस्तपस्वी मुनिरेकदा ॥&lt;br&gt;&#xA;चरन्यदृच्छया लोकान्पुष्पभद्रां नदीं ययौ ॥ १२ ॥&lt;br&gt;&#xA;जलक्रीडार्थमायान्तीं स्वर्गात्तत्र सखीवृताम् ॥&lt;br&gt;&#xA;विद्याधरस्य सुमतेरङ्गनां स समैक्षत ॥ १३ ॥&lt;br&gt;&#xA;स्वर्गङ्गाहेमकमलैर्ग्रथितामतिसौरभाम् ॥&lt;br&gt;&#xA;दधतीं दक्षिणे पाणौ स्रजं मदकलाभिधाम् ॥ १४ ॥&lt;br&gt;&#xA;तामवेक्ष्य मुनिस्तस्याः समीपमुपगम्य सः ॥&lt;br&gt;&#xA;उन्मत्तवद्ययाचे तां स्रजं विद्याधरीधृताम्॥ ॥ १५ ॥&lt;br&gt;&#xA;सापि प्रणम्य तं सद्यो माहात्म्यं तस्य जानती ॥&lt;br&gt;&#xA;तत्कण्ठे धारयामास मालां तां परमादरात् ॥ १६ ॥&lt;br&gt;&#xA;ततः प्रीतमना गच्छन्गायन्नुन्मत्तवन्मुनिः ॥&lt;br&gt;&#xA;ददर्श पथि देवेन्द्रमायान्तं तां महानदीम् ॥ १७ ॥&lt;br&gt;&#xA;अप्सरोभिश्च गन्धर्वैः सतालं मधुरस्वरम् ॥&lt;br&gt;&#xA;उपगीयमानविजयमधिरूढं गजाधिपम् ॥ १८ ॥&lt;br&gt;&#xA;रम्भामधुरसङ्गीतश्रवणानन्दनिर्वृतम् ॥&lt;br&gt;&#xA;तन्मुखाब्जस्थिरदृशं छत्रचामरशोभितम् ॥ १९ ॥&lt;br&gt;&#xA;अनवेक्षमाणमात्मानं तं दृष्ट्वा सोऽत्रिनन्दनः ॥&lt;br&gt;&#xA;स्वकण्ठस्थां स्रजं तस्मिंश्चिक्षेपोन्मत्तवद्धसन् ॥ 2.9.8.२० ॥&lt;br&gt;&#xA;इन्द्रोप्यधर्मसर्गेण समाविष्टः पुरैव यत् ॥&lt;br&gt;&#xA;ततस्तदा कामवशस्तां न्यधाद्गजकुम्भयोः ॥&lt;br&gt;&#xA;तत्सौरभाकृष्टचेताः करीन्द्रः शुण्डयाऽकृषत् ॥ २१ ॥&lt;br&gt;&#xA;करात्सा पतिता भूमौ तां च गच्छन्करी पदा ॥&lt;br&gt;&#xA;ममर्द्द पश्यतस्तस्य महर्षेस्तपसां निधेः ॥ २२ ॥&lt;br&gt;&#xA;ततः क्रुद्धः स दुर्वासाः प्रलयाग्न्यरुणेक्षणः ॥&lt;br&gt;&#xA;प्राहेन्द्रं मत्त दुष्टात्मन्स्तब्धोसि कामलम्पट ॥ २३ ॥&lt;br&gt;&#xA;श्रियो धाम स्रजं प्रीत्या मद्दत्तां नाभिनन्दसि ॥&lt;br&gt;&#xA;प्रणाममपि रे मूढ न करोषि त्वमुन्मदः ॥ २४ ॥&lt;br&gt;&#xA;न वीक्षसे मामपि त्वं त्वादृङ्मत्तैकशिक्षकम् ॥&lt;br&gt;&#xA;त्रैलोक्यराज्यप्राप्तान्ध्यः सम्यक्त्वां शिक्षयेऽधुना ॥२५॥&lt;br&gt;&#xA;यस्याः प्रसादात्त्रैलोक्यराज्यसौख्यं त्वमाप्तवान् ॥&lt;br&gt;&#xA;सैव श्रीः सत्रिलोकं त्वां हित्वा लीनाऽस्तु सागरे ॥ २६ ॥&lt;br&gt;&#xA;वज्रपातोपमं वाक्यं तन्निशम्यैव तत्क्षणम् ॥&lt;br&gt;&#xA;गजादुत्प्लुत्य विमदस्तदङ्घ्र्योर्न्यपतद्धरि ॥ २७ ॥&lt;br&gt;&#xA;प्रार्थयामास च मुहुः प्रणमंस्तं सवेपथुः ॥&lt;br&gt;&#xA;प्रसादं मयि दासे त्वं कृपालो कर्तुमर्हसि ॥ २८ ॥&lt;br&gt;&#xA;तं प्राहाऽथ स रे शक्र नाहं वै गौतमो मुनिः ॥&lt;br&gt;&#xA;अक्षमासारसर्वस्वं दुर्वाससमवेहि माम् ॥ २९ ॥&lt;br&gt;&#xA;अन्ये ते मुनयो दुष्टास्तावकास्तेऽनुवर्त्तिनः ॥&lt;br&gt;&#xA;अहं तु त्वादृशान्कीटान्गणये नैव निःस्पृहः ॥ 2.9.8.३० ॥&lt;br&gt;&#xA;ज्वलज्जटाकलापाच्च भ्रुकुटीकुटिलेक्षणात् ॥&lt;br&gt;&#xA;को वा न बिभियान्मत्तो ब्रह्माण्डे पापकर्मकृत् ॥ ३१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये देवेन्द्रशापो नामाऽष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९ हिंस्रयज्ञप्रवृत्तिहेतुनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/009_hiMsrayajnapravRttihetunirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/009_hiMsrayajnapravRttihetunirUpaNam/</guid>
      <description>&lt;p&gt;स्कन्द उवाच ॥&lt;br&gt;&#xA;भाविधर्मविपर्यासकालवेगवशोऽथ सः ॥&lt;br&gt;&#xA;नाहं क्षमिष्य इत्युक्त्वा कैलासं प्रययौ मुने ॥ १ ॥&lt;br&gt;&#xA;त्रैलोक्याच्छ्रीरपि तदा समुद्रेन्तर्द्धिमाययौ ॥&lt;br&gt;&#xA;इन्द्रं विहायाप्सरसः सर्वशः श्रियमन्वयुः ॥ २ ॥&lt;br&gt;&#xA;तपः शौचं दया सत्यं पादः सद्धर्मऋद्धयः ॥&lt;br&gt;&#xA;सिद्धयश्च बलं सत्त्वं सर्वतः श्रियमन्वयुः ॥ ३ ॥&lt;br&gt;&#xA;गजादीनि च यानानि स्वर्णाद्याभूषणानि च ॥&lt;br&gt;&#xA;चिक्षिपुर्मणिरत्नानि धातूपकरणानि च ॥ ४ ॥&lt;br&gt;&#xA;अन्नान्यौषधयः स्नेहाः कालेनाल्पेन चिक्षियुः ॥&lt;br&gt;&#xA;न क्षीरं धेनुमहिषीप्रमुखानां स्तनेष्वऽभूत् ॥ ५ ॥&lt;br&gt;&#xA;नवापि निधयो नष्टाः कुबेरस्यापि मन्दिरात ॥&lt;br&gt;&#xA;इन्द्रः सहामरगणैरासीत्तापससन्निभः ॥ ६ ॥&lt;br&gt;&#xA;सर्वाणि भोगद्रव्याणि नाशमीयुस्त्रिलोकतः ॥&lt;br&gt;&#xA;देवा दैत्या मनुष्याश्च सर्वे दारिद्यपीडिताः ॥ ७ ॥&lt;br&gt;&#xA;कान्त्या हीनस्ततश्चन्द्रः प्रापाम्बुत्वं महोदधौ॥&lt;br&gt;&#xA;अनावृष्टिर्महत्यासीद्धान्यबीजक्षयङ्करी ॥ ८ ॥&lt;br&gt;&#xA;क्वान्नं क्वान्नेति जल्पन्तः क्षुत्क्षामाश्च निरोजसः ॥&lt;br&gt;&#xA;त्यक्त्वा ग्रामान्पुरश्चोषुर्वनेषु च नगेषु च ॥९॥&lt;br&gt;&#xA;क्षुधार्त्तास्ते पशून्हत्वा ग्राम्यानारण्यकांस्तथा ॥&lt;br&gt;&#xA;पक्त्वाऽपक्त्वापि वा केचित्तेषां मांसान्यभुञ्जत ॥ 2.9.9.१० ॥&lt;br&gt;&#xA;विद्वांसो मुनयश्चाऽथ ये वै सद्धर्मचारिणः ॥&lt;br&gt;&#xA;म्रियमाणाः क्षुधाऽथापि नाश्नन्त पललानि तु ॥ ११ ॥&lt;br&gt;&#xA;तदा तु वृद्धा ऋषयस्तान्दृष्ट्वाऽनशनादृतान् ॥&lt;br&gt;&#xA;मनुभिः सह वेदोक्तमापद्धर्ममबोधयन् ॥ १२ ॥&lt;br&gt;&#xA;मुनयः प्रायशस्तत्र क्षुधा व्याकुलितेन्द्रियाः ॥&lt;br&gt;&#xA;परोक्षवादवेदार्थान्विपरीतान्प्रपेदिरे ॥ १३ ॥&lt;br&gt;&#xA;अर्थं चाजादिशब्दानां मुख्यं छागादिमेव ते ॥&lt;br&gt;&#xA;बुबुधुश्चाऽथ ते प्राहुर्यज्ञान् कुरुत भो द्विजाः ॥ १४ ॥&lt;br&gt;&#xA;या वेदविहिता हिंसा न सा हिंसास्ति दोषदा ॥&lt;br&gt;&#xA;उद्दिश्य देवान्पितॄंश्च ततो घ्नत पशूञ्छुभान्॥ १५ ॥&lt;br&gt;&#xA;प्रोक्षितं देवताभ्यश्च पितृभ्यश्च निवेदितम् ॥&lt;br&gt;&#xA;भुञ्जत स्वेप्सितं मांसं स्वार्थं तु घ्नत मा पशून् ॥१६॥&lt;br&gt;&#xA;ततो देवर्षिभूपाला नराश्च स्वस्वशक्तितः ॥&lt;br&gt;&#xA;चक्रुस्तैर्बोधिता यज्ञानृते ह्येकान्तिकान्हरेः॥१७॥&lt;br&gt;&#xA;गोमेधमश्वमेधं च नरमेधमुखान्मखान् ॥&lt;br&gt;&#xA;चक्रुर्यज्ञावशिष्टानि मांसानि बुभुजुश्च ते॥१८॥&lt;br&gt;&#xA;विनष्टायाः श्रियः प्राप्त्यै केचिद्यज्ञांश्च चक्रिरे ॥&lt;br&gt;&#xA;स्त्रीपुत्रमन्दिराद्यर्थं केचिच्च स्वीयवृत्तये ॥ १९॥&lt;br&gt;&#xA;महायज्ञेष्वशक्तास्तु पितॄनुदिश्य भूरिशः ॥&lt;br&gt;&#xA;निहत्य श्राद्धेषु पशून्मांसान्यादंस्तथाऽऽदयन् ॥ 2.9.9.२० ॥&lt;br&gt;&#xA;केचित्सरित्समुद्राणां तीरेष्वेवावसञ्जनाः ॥&lt;br&gt;&#xA;मत्स्याञ्जालैरुपादाय तदाहारा बभूविरे ॥२१॥&lt;br&gt;&#xA;स्वगृहागतशिष्टेभ्यः पशूनेव निहत्य च ॥&lt;br&gt;&#xA;निवेदयामासुरेते गोछागप्रमुखान्मुने ॥ २२ ॥&lt;br&gt;&#xA;सजातीयविवाहानां नियमश्च तदा क्वचित् ॥&lt;br&gt;&#xA;नाभवद्धर्मसाङ्कर्याद्वित्तवेश्माद्यभावतः ॥२३॥॥&lt;br&gt;&#xA;ब्राह्मणाः क्षत्रियादीनां क्षत्राद्या ब्रह्मणां सुताः ॥&lt;br&gt;&#xA;उपयेमिरे कालगत्या स्वस्ववंशविवृद्धये ॥ २४ ॥&lt;br&gt;&#xA;इत्थं हिंसामया यज्ञाः सम्प्रवृत्ता महापदि ॥&lt;br&gt;&#xA;धर्मस्त्वाभासमात्रोऽस्थात्स्वयं तु श्रियमन्वगात् ॥ २५ ॥&lt;br&gt;&#xA;अधर्मः सान्वयो लोकांस्त्रीनपि व्याप्य सर्वतः ॥&lt;br&gt;&#xA;अवर्द्धताऽल्पकालेन दुर्निवार्यो बुधैरपि ॥ २६ ॥&lt;br&gt;&#xA;दरिद्राणामथैतेषामपत्यानि तु भूरिशः ॥&lt;br&gt;&#xA;तेषां च वंशविस्तारो महाल्ँलोकेष्ववर्द्धत ॥ २७ ॥&lt;br&gt;&#xA;विद्वांसस्तत्र ये जातास्ते तु धर्मं तमेव हि ॥&lt;br&gt;&#xA;मेनिरे मुख्यमेवाऽथ ग्रन्थांश्चक्रुश्च तादृशान् ॥ २८ ॥&lt;br&gt;&#xA;ते परम्परया ग्रन्थाः प्रामाण्यं प्रतिपेदिरे ॥&lt;br&gt;&#xA;आद्ये त्रेतायुगे हीत्थमासीद्धर्मस्य विप्लवः ॥ २९ ॥&lt;br&gt;&#xA;ततःप्रभृति लोकेषु यज्ञादौ पशुहिंसनम् ॥&lt;br&gt;&#xA;बभूव सत्ये तु युगे धर्म आसीत्सनातनः ॥ 2.9.9.३० ॥&lt;br&gt;&#xA;कालेन महता सोपि सह देवैः सुराधिपः ॥&lt;br&gt;&#xA;आराध्य सम्पदं प्राप वासुदेवं प्रभुं मुने ॥ ३१ ॥&lt;br&gt;&#xA;ततो धर्मनिकेतस्य श्रीपतेः कृपया हरेः ॥&lt;br&gt;&#xA;यथापूर्वं च सद्धर्मस्त्रिलोक्यां सम्प्रवर्त्तत ॥ ३२ ॥&lt;br&gt;&#xA;तत्रापि केचिन्मुनयो नृपा देवाश्च मानुषाः ॥&lt;br&gt;&#xA;कामक्रोधरसास्वादलोभोपहतसद्धियः ॥&lt;br&gt;&#xA;तमापद्धर्ममद्यापि प्राधान्येनैव मन्वते ॥ ३३ ॥&lt;br&gt;&#xA;एकान्तिनो भागवता जितकामादयस्तु ये ॥&lt;br&gt;&#xA;आपद्यपि न तेऽगृह्णंस्तं तदा किमुताऽन्यदा ॥ ३४ ॥&lt;br&gt;&#xA;इत्थं ब्रह्मन्नादिकल्पे हिंस्रयज्ञप्रवर्त्तनम् ॥&lt;br&gt;&#xA;यथासीत्तन्मयाख्यातमापत्कालवशाद्भुवि ॥ ३५ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये हिंस्रयज्ञप्रवृत्तिहेतुनिरूपणं नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१० श्रीवासुदेवप्रसादनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/010_shrIvAsudevaprasAdanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/010_shrIvAsudevaprasAdanirUpaNam/</guid>
      <description>&lt;p&gt;सावर्णिरुवाच ॥&lt;br&gt;&#xA;कथं प्राप्ता पुनः स्कन्द श्रीरिन्द्रेण गताम्बुधिम् ॥ एतां कथय मे सर्वां कथां नारायणाश्रयाम् ॥ १ ॥&lt;br&gt;&#xA;स्कन्द उवाच ॥&lt;br&gt;&#xA;श्रिया विहीनो देवेन्द्रः श्रीहीनैरपि दानवैः ॥&lt;br&gt;&#xA;पराजितो हृतस्थानो नष्टाशेषपरिच्छदः ॥ २ ॥&lt;br&gt;&#xA;गिरिगह्वरकुञ्जेषु काननेषु ततस्ततः ॥&lt;br&gt;&#xA;परिबभ्राम सहितो दिगीशैर्वरुणादिभिः ॥ ३ ॥&lt;br&gt;&#xA;वल्कलाजिन वस्त्राश्च पशुपक्ष्यामिषाशनाः ॥&lt;br&gt;&#xA;देवा दैत्या नरा नागास्तुल्याचारपरिच्छदाः ॥४॥&lt;br&gt;&#xA;पात्राणि मृन्मयान्येव सर्वेषामपि वेश्मसु ॥&lt;br&gt;&#xA;आसन्वराकाः सर्वेपि पिशाच्य इव च स्त्रियः ॥ ५ ॥&lt;br&gt;&#xA;आदावभूदनावृष्टिर्भुवि द्वादशवार्षिकी ॥&lt;br&gt;&#xA;ततो वर्षे क्वचिद्वृष्टिरासीत्स्वल्पा क्वचिन्न च ॥ ६ ॥&lt;br&gt;&#xA;इत्थं दारिद्र्यदुःखानां तेषां वर्षशतं गतम् ॥&lt;br&gt;&#xA;बलिष्ठारब्धकर्माणस्तेऽतिदुःखेपि नो मृताः ॥ ७ ॥&lt;br&gt;&#xA;अजीवन्त मृतप्राया नरकेष्विव नारकाः ॥&lt;br&gt;&#xA;यतन्तोपि श्रियः प्राप्त्यै यज्ञाद्यैर्न्नाऽलभन्त ताम् ॥ ८ ॥&lt;br&gt;&#xA;ततः सहस्रवर्षान्ते मेरौ शरणमाययुः ॥&lt;br&gt;&#xA;शापाद्दुर्वाससो देवाः सर्वे दुर्वाससो विधिम् ॥ ९ ॥&lt;br&gt;&#xA;प्रणम्य तस्मै दुःखं स्वं वासवाद्या न्यवेदयन् ॥&lt;br&gt;&#xA;आदावेव हि सोऽज्ञासीत्सर्वज्ञत्वात्सुरापदम् ॥ 2.9.10.१० ॥&lt;br&gt;&#xA;उपालभ्य ततश्चेन्द्रं विरिञ्चः सहशङ्करः ॥&lt;br&gt;&#xA;तद्दुःखवारणा कल्पो विष्णुमैच्छत्प्रसादितुम् ॥ ११ ॥&lt;br&gt;&#xA;आराधयिष्यंस्तपसा ततोऽसौ तं तपःप्रियम् ॥&lt;br&gt;&#xA;सर्वदेवगणोपेत उपायात्क्षीरसागरम् ॥ १२ ॥&lt;br&gt;&#xA;तस्योत्तरे तटे रम्ये सर्वे तेऽनशनव्रताः ॥&lt;br&gt;&#xA;एकपादस्थिता ऊर्द्ध्वबाहवश्चक्रिरे तपः ॥ १३ ॥&lt;br&gt;&#xA;केशवं हृदि ते दध्युः सर्वक्लेशविनाशनम् ॥&lt;br&gt;&#xA;लक्ष्मीपतिं वासुदेवमेकाग्रकृतमानसाः ॥ १४ ॥&lt;br&gt;&#xA;शताब्दान्ते ततो विष्णुः श्रीकृष्णो भगवान्स्वयम् ॥&lt;br&gt;&#xA;अत्यापन्नेषु दीनेषु कृपां देवेषु सोऽकरोत्॥ ॥ १५ ॥&lt;br&gt;&#xA;अदृश्यमूर्तिरात्मज्ञैरपि भूरितपस्विभिः ॥&lt;br&gt;&#xA;तत्राविरासीत्कृपया नियुताहस्करद्युतिः ॥ १६ ॥&lt;br&gt;&#xA;तेजोमण्डलमेवादौ सहसा स्फुरितं महत् ॥&lt;br&gt;&#xA;ददृशुर्विबुधाः सर्वे सितं घनमनौपमम् ॥ १७ ॥&lt;br&gt;&#xA;ब्रह्मा शिवश्च तन्मध्ये ददृशाते रमापतिम् ॥&lt;br&gt;&#xA;घनश्यामं चतुर्बाहुं गदाब्जाब्जारिधारिणम् ॥ १८ ॥&lt;br&gt;&#xA;किरीटकाञ्चीकटककुण्डलादिविभूषितम् ॥&lt;br&gt;&#xA;पीतकौशेयवसनं दिव्यसुन्दरविग्रहम् ॥ १९ ॥&lt;br&gt;&#xA;हर्षविह्वलितान्मानौ दण्डवत्तौ प्रणेमतुः ॥&lt;br&gt;&#xA;तदिच्छयाऽथ देवाश्च दृष्ट्वा तं च मुदाऽऽनमन् ॥ 2.9.10.२० ॥&lt;br&gt;&#xA;बभूवुरतिहृष्टास्ते निधिं प्राप्याऽधना इव ॥&lt;br&gt;&#xA;बद्धाञ्जलिपुटाः सर्वे भक्त्या तं तुष्टुवुः सुराः ॥ २१ ॥&lt;br&gt;&#xA;देवा ऊचुः ॥&lt;br&gt;&#xA;ॐनमो भगवते तुभ्यं वासुदेवाय धीमहि ॥&lt;br&gt;&#xA;प्रद्युम्नायानिरुद्धाय नमः सङ्कर्षणाय च ॥ २२ ॥&lt;br&gt;&#xA;ॐकारब्रह्मरूपाय त्रेधाविष्कृतमूर्तये ॥&lt;br&gt;&#xA;ब्रह्माण्डसर्गस्थित्यन्तहेतवे निर्गुणाय च ॥ २३ ॥&lt;br&gt;&#xA;नयनानन्दरूपाय प्रणतक्लेशनाशिने ॥&lt;br&gt;&#xA;केशवाय नमस्तुभ्यं स्वतन्त्रेश्वरमूर्तये ॥ २४ ॥&lt;br&gt;&#xA;मोदिताशेषभक्ताय कालमायादिमोहिने ॥&lt;br&gt;&#xA;सदानन्दाय कृष्णाय नमः सद्धर्मवर्त्तिने॥ ॥ २५ ॥&lt;br&gt;&#xA;भवाम्बुधिनिमग्रानामुद्धृतिक्षमकीर्तये ॥&lt;br&gt;&#xA;दर्शनीयस्वरूपाय घनश्यामाय ते नमः ॥ २६ ॥&lt;br&gt;&#xA;गदाब्जदरचक्राणि बिभ्रते दीर्घबाहुभिः ॥&lt;br&gt;&#xA;सुरगोविप्रधर्माणां गोप्त्रे तुभ्यं नमोनमः ॥ २७ ॥&lt;br&gt;&#xA;वरेण्याय प्रपन्नानामभीष्टवरदायिने ॥&lt;br&gt;&#xA;निगमागमवेद्याय वेदगर्भाय ते नमः ॥२८ ॥&lt;br&gt;&#xA;तेजोमण्डलमध्यस्थ दिव्यसुन्दरमूर्तये ॥&lt;br&gt;&#xA;नमामो विष्णवे तुभ्यं परात्परतराय च॥२९॥&lt;br&gt;&#xA;वाणीमनोविप्रकृष्टमहिम्नेऽक्षररूपिणे॥&lt;br&gt;&#xA;सर्वान्तर्यामिणे तुभ्यं बृहते च नमोनमः ॥ 2.9.10.३० ॥&lt;br&gt;&#xA;सुखदोसि त्वमेवैकः स्वाश्रितानामतो वयम् ॥&lt;br&gt;&#xA;महापदधिकक्लिष्टाः शरणं त्वामुपागताः ॥ ३१ ॥&lt;br&gt;&#xA;देवाधिदेवभक्तस्य तव दुर्वाससो वयम् ॥&lt;br&gt;&#xA;अतिक्रमाच्छ्रिया हीनाः प्राप्ताः स्मो दुर्दशामिमाम् ॥ ३२ ॥&lt;br&gt;&#xA;वासोन्नपानस्थानादिहीनान्धर्मोपि नः प्रभो ॥&lt;br&gt;&#xA;त्यक्त्वा सह श्रिया यातस्तान्पातुं त्वमसीश्वरः ॥ ३३ ॥&lt;br&gt;&#xA;यतो वयं च धर्मश्च त्वदीया इति विश्रुताः ॥&lt;br&gt;&#xA;यथापूर्वं सुखीकर्त्तुं त्वमेवार्हस्यतो हि नः ॥ ३४ ॥&lt;br&gt;&#xA;स्कन्द उवाच ॥&lt;br&gt;&#xA;इति सम्प्रार्थितो देवैर्भगवान्स दयानिधिः ॥&lt;br&gt;&#xA;उवाचानन्दयन्वाचा मेघगम्भीरया सुरान् ॥ ३५ ॥&lt;br&gt;&#xA;श्रीभगवानुवाच ॥&lt;br&gt;&#xA;विदितं मे सुराः सर्वं कष्टं वः सदतिक्रमात् ॥&lt;br&gt;&#xA;उपायं कुरुताद्यैव वच्मि यत्तन्निवृत्तये ॥ ३६ ॥&lt;br&gt;&#xA;ओषधीरम्बुधौ सर्वाः क्षिप्त्वा मन्दरभूभृता ॥&lt;br&gt;&#xA;नागराजवरत्रेण मन्थध्वमसुरैः सह ॥ ३७ ॥&lt;br&gt;&#xA;आदौ सन्धाय दनुजैः कुरुताम्बुधिमन्थनम् ॥&lt;br&gt;&#xA;साहायं वः करिष्यामि खेदः कार्यो न तत्र वः ॥ ३८ ॥&lt;br&gt;&#xA;अमृतं च श्रियो दृष्टिं प्राप्य पूर्वाधिकौजसः ॥&lt;br&gt;&#xA;भवितारो मद्विमुखा दैत्यास्तु क्लेशभागिनः ॥ ३९ ॥&lt;br&gt;&#xA;स्कन्द उवाच ॥&lt;br&gt;&#xA;इत्युक्त्वान्तर्दधे विष्णुर्भक्तसङ्कटनाशनः ॥&lt;br&gt;&#xA;देवास्तस्मै नमस्कृत्य तदुक्तं कर्तुमारभन् ॥ 2.9.10.४० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णव खण्डे श्रीवासुदेवमाहात्म्ये श्रीवासुदेवप्रसादनिरूपणं नाम दशमोऽध्यायः ॥१०॥&lt;/p&gt;</description>
    </item>
    <item>
      <title>०११ विषोत्पत्तिः</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/011_viShotpattiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/011_viShotpattiH/</guid>
      <description>&lt;p&gt;॥ स्कन्द उवाच ॥&lt;br&gt;&#xA;ब्रह्मरुद्रौ महेन्द्रादीन्सन्धानायाऽसुरैः सह॥&lt;br&gt;&#xA;आज्ञाप्य जग्मतुः स्वंस्वं धाम देवा रसां मुने ॥ १ ॥&lt;br&gt;&#xA;समयोचितभाषाविद्वासवो नीतियुक्तिभिः ॥&lt;br&gt;&#xA;प्रलोभ्य फलभागेन सन्धिं चक्रेऽसुरैः सह ॥ ॥ २ ॥&lt;br&gt;&#xA;ततो देवासुरगणा मिलिता वारिधेस्तटे ॥&lt;br&gt;&#xA;महौषधीरुपानीय बहुशो निदधुर्द्रुतम् ॥ ३ ॥&lt;br&gt;&#xA;मन्दराद्रिमुपेत्याऽथ नानौषधिविराजितम् ॥&lt;br&gt;&#xA;मूलादुत्पाट्य ते सर्वे नेतुमब्धिं समुद्यताः ॥ ४ ॥&lt;br&gt;&#xA;एकादशसहस्राणि योजनानां भुवि स्थितम् ॥&lt;br&gt;&#xA;नोद्धर्तुमशकंस्ते तं तदानीं तुष्टुवुर्हरिम् ॥ ५ ॥&lt;br&gt;&#xA;एतद्विदित्वा भगवान्सङ्कर्षणमहीश्वरम् ॥&lt;br&gt;&#xA;अजिज्ञपत्तमुद्धर्तुं बद्धमूलं महीधरम् ॥ ६ ॥&lt;br&gt;&#xA;फूत्कारमात्रेणैकेन स तु सद्यस्तमीश्वरः ॥&lt;br&gt;&#xA;बहिश्चिक्षेप तत्स्थानाद्योजनद्वितयान्तरे ॥ ७ ॥&lt;br&gt;&#xA;अत्याश्चर्यं तदालोक्य हृष्टाः सर्वे सुरासुराः ॥&lt;br&gt;&#xA;तदन्तिकमुपाजग्मुर्द्धावन्तश्च कृतारवाः ॥ ८ ॥&lt;br&gt;&#xA;बलिनो यत्नवन्तोपि परिघोपमबाहवः ॥&lt;br&gt;&#xA;उद्धृत्य नेतुं नो शेकुर्विषण्णा विफलश्रमाः ॥ ९ ॥&lt;br&gt;&#xA;ज्ञात्वा सुरगणान्खिन्नान्भगवान्सर्वदर्शनः ॥&lt;br&gt;&#xA;तार्क्ष्यमाज्ञापयामास नेतुं तमुदधिं द्रुतम् ॥ 2.9.11.१० ॥&lt;br&gt;&#xA;सहावरणमप्यण्डं लीलया धर्त्तुमीश्वरः ॥&lt;br&gt;&#xA;मनोवेगः स तत्रेत्य निजत्रोट्यैव तं गिरिम् ॥&lt;br&gt;&#xA;उत्पाट्य सागरतटे निधाय हरिमाययौ ॥ ११ ॥&lt;br&gt;&#xA;ततः संहृष्टमनसः सर्वे कश्यपनन्दनाः ॥&lt;br&gt;&#xA;वासुकिं चाह्वयामासुः सुधाभागप्रतिज्ञया ॥ १२ ॥&lt;br&gt;&#xA;स तत्रागादथो सर्वे तेऽब्धिं मन्थितुमुद्यताः ॥&lt;br&gt;&#xA;तानपान्निधिरागत्य मूर्त्तिमानब्रवीद्वचः ॥ १३ ॥&lt;br&gt;&#xA;यदि दास्यथ मे यूयममृतांशं सुरासुराः ॥&lt;br&gt;&#xA;सोढास्मि विपुलं तर्हि मन्दरभ्रमणार्द्दनम् ॥ १४ ॥&lt;br&gt;&#xA;तथेति ते प्रतिज्ञाय क्षिप्त्वादावोषधीलताः ॥&lt;br&gt;&#xA;परिविव्युर्न्नागराजं तस्मिन्काञ्चनपर्वते ॥ १५ ॥&lt;br&gt;&#xA;ततो देवा हृदि हरिं सस्मरुः कार्यसिद्धये ॥&lt;br&gt;&#xA;स्मृतमात्रः स तत्राऽगादच्युतः सर्वदर्शनः ॥ १६ ॥&lt;br&gt;&#xA;तमालोक्यामरगणा मुदिताः फणिनां पतेः ॥&lt;br&gt;&#xA;पुरोभागं गृहीत्वैव तस्थुस्तेनानुमोदिताः ॥ १७ ॥&lt;br&gt;&#xA;देवतापक्षपातित्वं सूचयन्स्वस्य च प्रभुः ॥&lt;br&gt;&#xA;यत्र देवास्तत्र तस्थौ ततो दैत्यास्तु चुक्रुधुः ॥ १८ ॥&lt;br&gt;&#xA;तपोविद्यावयोज्येष्ठा अधोभागममङ्गलम् ॥&lt;br&gt;&#xA;कथं तिरश्चो गृह्णीमो नेदृङ्मूर्खा वयं त्विति ॥ १९ ॥&lt;br&gt;&#xA;सह देवैस्ततो विष्णुः स्वयं तान्मानयन्निव ॥&lt;br&gt;&#xA;प्रहस्य दत्त्वा प्राग्भागं सुरान्पुच्छमजिग्रहत् ॥ 2.9.11.२० ॥&lt;br&gt;&#xA;महाहिविषफूत्कारदाहादमररक्षणम् ॥&lt;br&gt;&#xA;चरित्रमेतच्छ्रीभर्तुरिति दैत्या न ते विदुः ॥ २१ ॥&lt;br&gt;&#xA;तत उत्तोलयामासुः स्वर्णसान्वालिभास्वरम् ॥&lt;br&gt;&#xA;मन्दरं काश्यपेयास्ते चर्मिकाबद्धकच्छकाः ॥ २२ ॥&lt;br&gt;&#xA;द्वाविंशतिसहस्राणि योजनानां तमुच्छ्रितम् ॥&lt;br&gt;&#xA;अम्भोनिधौ निदधिरे क्रोशन्तोत्यर्थमुत्सुकाः ॥ २३ ॥&lt;br&gt;&#xA;धार्यमाणोप्यनाधारस्तैरद्रिरतिगौरवात् ॥&lt;br&gt;&#xA;ययावधस्तलं सद्यस्तदासंस्तेऽतिविह्वलाः ॥ २४ ॥&lt;br&gt;&#xA;तदा स भगवान्साक्षात्सर्वथा भक्तकार्यकृत् ॥&lt;br&gt;&#xA;स्तूयमानोमरैरद्रिमुद्दघ्रे कमठाकृतिः ॥ २५ ॥&lt;br&gt;&#xA;उत्थितं तमवेक्ष्याशु सर्वे फुल्लहृदाननाः ॥&lt;br&gt;&#xA;बभूवुश्च स्थिरः सोऽभूत्कूर्मपृष्ठेतिविस्तृते ॥ २६ ॥&lt;br&gt;&#xA;ततो ममन्थुस्तरसा यावद्बलमपान्निधिम् ॥&lt;br&gt;&#xA;श्रमफूत्कारवदना देवादयोऽदयम् ॥ २७ ॥&lt;br&gt;&#xA;भ्राम्यमाणात्ततस्त्वद्रेर्बहवोन्यपतन्दुमाः ॥&lt;br&gt;&#xA;ऊर्द्ध्वद्रुघर्षजो वह्निस्तत्स्थ सिंहादिमादहत् ॥ २८ ॥&lt;br&gt;&#xA;तत्र नाना जलचरा विनिपिष्टा महाद्रिणा ॥&lt;br&gt;&#xA;विलयं समुपाजग्मुः शतशः क्षीरवारिधौ ॥ २९ ॥&lt;br&gt;&#xA;सांवर्त्तकमहामेघसङ्घगर्ज्जितवन्महान् ॥&lt;br&gt;&#xA;आसीन्मन्थननादश्च प्रतिध्वनिविवर्द्धितः ॥ 2.9.11.३० ॥&lt;br&gt;&#xA;अत्याकर्षणखिन्नाङ्गवासुकर्म्मुखकृत्कृतैः ॥&lt;br&gt;&#xA;हतौजसोऽतिखिन्नाश्च दैत्या निङ्गालवद्बभुः ॥ ३१ ॥&lt;br&gt;&#xA;अविषह्यं विषाग्निं च मर्षन्ति बहुधा मुहुः ॥&lt;br&gt;&#xA;लम्बन्ते स्माहिराजस्य सहस्रं वदनान्यधः ॥ ३२ ॥&lt;br&gt;&#xA;दधार सहसा तानि भगवन्प्रेरितो विभुः ॥&lt;br&gt;&#xA;सङ्कर्षणो महातेजाः सहमानो विषानलम् ॥ ३३ ॥&lt;br&gt;&#xA;सहस्रमेकं वर्षाणां मथ्यमानात्पयोनिधेः ॥&lt;br&gt;&#xA;हालाहलं विषमभूदुत्सर्पद्विदिशो दिशः ॥ ३४ ॥&lt;br&gt;&#xA;यदाहुः कालकूटाख्यं सर्वलोकातिदाहकम् ॥&lt;br&gt;&#xA;तेन दन्दह्यमानाङ्गास्ते तु चक्रुः पलायनम् ॥ ३५ ॥&lt;br&gt;&#xA;ततो ब्रह्मा प्रजेशाश्च देवाः सर्वेप्युमापतिम् ॥&lt;br&gt;&#xA;प्रार्थयंस्तस्य पानार्थं स्तुवन्तः स्तुतिभिर्मुने ॥३६॥&lt;br&gt;&#xA;भगवानथ तं प्राह सुराणामग्रजो भवान् ॥&lt;br&gt;&#xA;भवतीत्यग्रजं वार्द्धेर्गृहाणेदं विषं शिव ॥ ३७ ॥&lt;br&gt;&#xA;देवानां स भयं दृष्ट्वा करुणश्चाज्ञया हरेः ॥&lt;br&gt;&#xA;आकर्षद्योगकलया विषं पाणितलेऽखिलम् ॥ ३८ ॥&lt;br&gt;&#xA;पपौ तत्कण्ठमध्ये च शोषयामास तत्क्षणम् ॥&lt;br&gt;&#xA;नीलकण्ठ इति ख्यातः शङ्कराख्यश्च पऽभवत्॥ ३९ ॥&lt;br&gt;&#xA;पास्यतस्तस्य पाणेर्ये पतिता भुविबिन्दवः ॥&lt;br&gt;&#xA;तान्नागा वृश्चिकाद्याश्च जगृहुः काश्चनौषधीः ॥ 2.9.11.४० ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्येऽमृतमन्थने विषोत्पत्तिर्नामैकादशोऽध्यायः ॥ ११ ॥&lt;/p&gt;</description>
    </item>
    <item>
      <title>०१२ चतुर्दशरत्नोत्पत्तिः</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/012_chaturdasharatnotpattiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/012_chaturdasharatnotpattiH/</guid>
      <description>&lt;p&gt;॥ स्कन्द उवाच ॥&lt;br&gt;&#xA;ततो हृष्टाः काश्यपेया मन्थस्थानमुपेत्य ते ॥&lt;br&gt;&#xA;पुनर्वर्षसहस्रं च मन्थन्ति स्म पयोनिधिम् ॥ १ ॥&lt;br&gt;&#xA;मथ्यमानात्तथा सिन्धोः सर्वेस्तैरपि किञ्चन ॥&lt;br&gt;&#xA;नासीच्च शिथिला आसन्मन्थितारः श्वसन्मुखाः ॥ २ ॥&lt;br&gt;&#xA;वासुकिश्च महासर्पः प्राणवैक्लव्यमाप्तवान् ॥&lt;br&gt;&#xA;मन्थकाले मन्दरोपि नैकत्रासीत्स्थिरस्थितिः ॥ ३॥&lt;br&gt;&#xA;सर्वान्दृष्ट्वा निरुत्साहान्प्रद्युम्नो विण्वनुज्ञया ॥&lt;br&gt;&#xA;देवासुराहिराजेषु प्रविश्य बलमादधौ ॥ ४ ॥&lt;br&gt;&#xA;अनिरुद्धोपि तर्ह्येव तमाक्रम्य नगाधिपम्॥&lt;br&gt;&#xA;सहस्रबाहुभिस्तस्थौ महाचल इवाऽपरः ॥ ५ ॥&lt;br&gt;&#xA;ततो ममन्थुस्तरसा सम्प्राप्तपरमोजसः ॥&lt;br&gt;&#xA;सविस्मया महाब्धिं ते सुरासुरगणा मुदा ॥ ६ ॥&lt;br&gt;&#xA;नारायणानुभावेन नापुर्द्देवादयः श्रमम् ॥&lt;br&gt;&#xA;शुशुभे मन्थनं तच्च सममाकर्षणात्तदा ॥ ७ ॥&lt;br&gt;&#xA;मथ्यमाने महाम्भोधौ सुस्रुवुः परितस्तदा ॥&lt;br&gt;&#xA;महाद्रुमाणां निर्यासा बहवश्चौषधीरसाः ॥ ८ ॥&lt;br&gt;&#xA;तथाभूतादम्बुनिधेराविरासीत्कलानिधिः ॥&lt;br&gt;&#xA;कान्त्यौषधीनामध्यक्षः सर्वासां य उदीर्यते ॥ ९ ॥&lt;br&gt;&#xA;ततो गवामधिष्ठात्री सर्वासामपि कामधुक् ॥&lt;br&gt;&#xA;हविर्द्धान्यभवद्धेनुः शीतांशुसदृशद्युतिः ॥ 2.9.12.१० ॥&lt;br&gt;&#xA;अश्वः श्वेतोऽथाविरासीद्धयानामधिदेवता ॥&lt;br&gt;&#xA;ऐरावतश्च नागेन्द्रश्चतुर्द्दन्तः शशिप्रभः ॥ ११ ॥&lt;br&gt;&#xA;पारिजातो दिव्यतरुस्तरुराजस्ततोऽभवत् ॥&lt;br&gt;&#xA;मणिरत्नं कौस्तुभाख्यं पद्मरागमभूत्ततः ॥ १२ ॥&lt;br&gt;&#xA;ततोऽभवन्नप्सरसो रूपलावण्यभूमयः ॥&lt;br&gt;&#xA;सुरा देवी ततो जज्ञे सर्वमादकदेवता ॥ १३ ॥&lt;br&gt;&#xA;आसीदथ धनुः शार्ङ्गं सर्वशस्त्राधिदैवतम् ॥&lt;br&gt;&#xA;वाद्याधिदैवतं शङ्खः पाञ्चजन्यस्ततोऽभवत् ॥ १४ ॥&lt;br&gt;&#xA;तत्र चन्द्रः पारिजातस्तथैवाप्सरसां गणः ॥&lt;br&gt;&#xA;आदित्यपथमाश्रित्य तस्थुरेते तु तत्क्षणम् ॥ १५ ॥&lt;br&gt;&#xA;वारुणीमश्वराजं च दैत्येशा जगृहुर्द्रुतम् ॥&lt;br&gt;&#xA;ऐरावतं देवराजो जग्राहानुमताद्धरेः ॥ १६ ॥&lt;br&gt;&#xA;कौस्तुभश्च धनुः शङ्खो विष्णुमेव प्रपेदिरे ॥&lt;br&gt;&#xA;हविर्द्धानीं तु ते सर्वे तापसेभ्यो ददुस्तदा ॥ १७ ॥&lt;br&gt;&#xA;मथ्यमानात्पुनः सिन्धोः साक्षाच्छ्रीरभवत्स्वयम् ॥&lt;br&gt;&#xA;आनन्दयन्ती स्वदृशा त्रिलोकीं हतवर्चसम् ॥ १८ ॥&lt;br&gt;&#xA;तां ग्रहीतुं तु सर्वेपि सुरासुरनरादयः ॥&lt;br&gt;&#xA;ऐच्छंस्तस्याः प्रतापात्तु शेकेन्त्येतुं न कश्चन ॥ १९ ॥&lt;br&gt;&#xA;ततस्तां पद्महस्तत्वाच्छ्रीं विदित्वैव वासवः ॥&lt;br&gt;&#xA;आनन्दं परमं प्राप ब्रह्माद्या ये च तद्विदः ॥2.9.12.२०॥&lt;br&gt;&#xA;तावत्तत्राम्बुधिः साक्षादेत्य तां हैम आसने॥&lt;br&gt;&#xA;कन्या ममेयमित्युक्त्वा गृहीत्वाङ्क उपाविशत्॥२१॥&lt;br&gt;&#xA;पुनरब्धेर्मथ्यमानादधिकं बलिभिश्च तैः ॥&lt;br&gt;&#xA;सुधार्थिभिर्द्धैर्यवद्भिरपि नैवाभवत्सुधा ॥ २२ ॥&lt;br&gt;&#xA;तदा शिथिलयत्नास्ते निराशा अमृतोद्भवे ॥&lt;br&gt;&#xA;प्रम्लानवक्त्राः खिन्नाश्च बभूवुः काश्यपा मुने ॥ २३ ॥&lt;br&gt;&#xA;दृष्ट्वा तथाविधांस्तांश्च भगवान्करुणानिधिः ॥&lt;br&gt;&#xA;उद्युक्तोभूत्स्वयं ब्रह्मन्मन्थनाय हसन्विभुः ॥ २४ ॥&lt;br&gt;&#xA;रत्नकाञ्चीदृढाबद्धकक्षपीताम्बरद्युतिः ॥&lt;br&gt;&#xA;द्वाभ्यां द्वाभ्यामहिं मध्ये दोर्भ्यामुभयतोग्रहीत् ॥ २५ ॥&lt;br&gt;&#xA;धृताहिवदना दैत्यास्तस्थुरेकत एव ते ॥&lt;br&gt;&#xA;एकतो धृततत्पुच्छा देवास्तस्थुस्तदाखिलाः ॥ २६ ॥&lt;br&gt;&#xA;तन्मध्यगश्च भगवान्ममन्थाब्धिं स लीलया ॥&lt;br&gt;&#xA;ददानो नयनानन्द चञ्चत्करविभूषणः ॥ २७ ॥&lt;br&gt;&#xA;ब्रह्मा सहर्षिप्रवरैरन्तरिक्षस्थितस्तदा ॥&lt;br&gt;&#xA;अवाकिरत्तं कुसुमैः कुर्वञ्जयजयध्वनिम् ॥ २८ ॥&lt;br&gt;&#xA;मथ्यमानात्ततः सिन्धोर्ज्जज्ञे धन्वन्तरिः पुमान् ॥&lt;br&gt;&#xA;विष्णोरंशेन गौराङ्गः सुधाकुम्भं करे दधत् ॥ २९ ॥&lt;br&gt;&#xA;घृतादीनां हि सर्वेषां रसानां सारमुत्तमम् ॥&lt;br&gt;&#xA;अमृतं तद्गृहीत्वाऽसौ श्रियोन्तिकमुपाययौ ॥ 2.9.12.३० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्येऽमृतमन्थने चतुर्दशरत्नोत्पत्तिर्नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३ देवतामृतपानवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/013_devatAmRtapAnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/013_devatAmRtapAnavarNanam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;उत्प्रेक्षन्तो जायमानं मन्थितारोऽथ तेऽखिलाः ॥&lt;br&gt;&#xA;आयान्तं ददृशुर्द्दूरादन्ति धन्वन्तरिं श्रियः ॥ १ ॥&lt;br&gt;&#xA;सुधाभृतं हेमकुम्भं दृष्ट्वा चाऽस्य करे धृतम् ॥&lt;br&gt;&#xA;असुराः सहसा ब्रह्मन्नुत्प्लुत्य जगृहुश्च तम् ॥२॥&lt;br&gt;&#xA;तत्रापि बलिनो ये ते गृहीत्वा दुद्रुवुस्ततः ॥&lt;br&gt;&#xA;तान्दुर्बला न्यषेधन्त नीतिवाक्यैरनुद्रुताः ॥ ३ ॥&lt;br&gt;&#xA;अहो नैवमधर्मो वः कार्यो धर्मपरायणैः ॥&lt;br&gt;&#xA;समश्रमेभ्यो देवेभ्यो दत्त्वा पेयं न चान्यथा ॥४॥&lt;br&gt;&#xA;अनादृत्येति तद्वाक्यं ययुर्दूरं त्वरान्विताः ॥&lt;br&gt;&#xA;तत्रापि तेषामन्योन्यं कराकृष्टिर्महत्यभूत्॥५॥&lt;br&gt;&#xA;अहं पूर्वमहं पूर्वं न त्वं न त्वं पिबाम्यहम् ॥&lt;br&gt;&#xA;इत्थं विवदमानास्ते नापुस्तत्प्राशनक्षणम् ॥ ६ ॥&lt;br&gt;&#xA;अथ देवा म्लानवक्त्रा दृष्ट्वा दैत्यैर्हृता सुधाम् ॥&lt;br&gt;&#xA;अशक्तास्तत्प्रतीकारे शरणं प्रापुरच्युतम् ॥ ७ ॥&lt;br&gt;&#xA;पाहिपाहि जगन्नाथ नष्टं सर्वस्वमेव नः ॥&lt;br&gt;&#xA;दैत्यैर्हृता सुधा सर्वा का गतिर्न्नो भविष्यति ॥८॥&lt;br&gt;&#xA;सुधापानादृतेप्येते हन्तुमस्मानलं क्षमाः ॥&lt;br&gt;&#xA;पीतेऽमृते तु तैरद्य किं करिष्यामहे वयम् ॥ ९ ॥&lt;br&gt;&#xA;स्कन्द उवाच ॥&lt;br&gt;&#xA;निशम्य दैन्यं देवानां भगवान्भक्तकार्यकृत् ॥&lt;br&gt;&#xA;मा भैष्टेति सुरानुक्त्वा सुधामादित्सदासुरात् ॥ 2.9.13.१० ॥&lt;br&gt;&#xA;स्त्रीरूपमद्भुतं धृत्वा सर्वलोकविमोहनम् ॥&lt;br&gt;&#xA;दैत्यान्तिकमुपागत्य चक्रे कन्दुकखेलनम् ॥ ११ ॥&lt;br&gt;&#xA;ते तु तद्रूपमालोक्य मोहिताः कामविह्वलाः ॥&lt;br&gt;&#xA;त्यक्त्वा परस्परोन्मर्द्दं तामुपेत्याब्रुवन्वचः ॥ १२ ॥&lt;br&gt;&#xA;सुधाकुम्भमिमं भद्रे गृहीत्वा त्वं विभज्य नः ॥&lt;br&gt;&#xA;सर्वान्पायय सुश्रोणि वयं कश्यपसूनवः ॥ १३ ॥&lt;br&gt;&#xA;इत्युक्त्वा तं ददुस्तस्मै तेऽनिच्छन्त्या अपि स्त्रियै ॥&lt;br&gt;&#xA;सा प्राह मम विश्रम्भो न कार्यः स्वैरिणी ह्यहम् ॥१४॥&lt;br&gt;&#xA;अकार्यं वः कृतं ह्येतद्विभजिष्ये निजेच्छया॥&lt;br&gt;&#xA;इत्युक्ता अपि ते मूढा यथेष्टं कुर्विति ब्रुवन्॥१५॥&lt;br&gt;&#xA;ततस्तदाज्ञया सर्वे देवा दैत्याश्च वासुकिः ॥&lt;br&gt;&#xA;निषेदुः पङ्क्तिशस्तत्र स्वस्वमण्डलमाश्रिताः ॥ १६ ॥&lt;br&gt;&#xA;पङ्क्तिबन्धोद्यतेष्वेषु मोहिनी सा तु दूरतः ॥&lt;br&gt;&#xA;सम्मुखं देवपङ्क्तीनां हेमासन उपाविशत् ॥१७॥&lt;br&gt;&#xA;स्वान्तिके चामृतघटं निधाय स्त्रैणलीलया ॥&lt;br&gt;&#xA;इतस्ततो वीक्षमाणा तस्थौ निःस्पृहवत्क्षणम् ॥१८॥&lt;br&gt;&#xA;विप्रचित्तिमुखास्तर्हि ये वै दानवयूथपाः ॥&lt;br&gt;&#xA;सन्दिग्धचित्ता मोहिन्यामासन्देवान्तिकस्थितेः ॥ १९ ॥&lt;br&gt;&#xA;शनैरुपेत्य तद्दृष्टिं वञ्चयित्वा सुधाघटम् ॥&lt;br&gt;&#xA;जह्रुः पुनर्दुरात्मानो रहो गत्वा पिपासवः ॥ 2.9.13.२० ॥&lt;br&gt;&#xA;नरनारायणौ तत्र मुनिभिः सह चागतौ ॥&lt;br&gt;&#xA;आस्तां तौ ददृशाते तान्दानवान्हरतोऽमृतम् ॥ २१ ॥&lt;br&gt;&#xA;नारायणेनेरितोऽथ नरस्तान्सहसारुणत् ॥&lt;br&gt;&#xA;बलादाच्छिद्य तत्कुम्भं मोहिन्यै स ददौ द्रुतम् ॥ २२ ॥&lt;br&gt;&#xA;ततो नरं हन्तुकामा आत्तशस्त्रास्तु दानवाः ॥&lt;br&gt;&#xA;आपतन्पङ्क्तिविक्षेपो ह्यसुराणामभून्महान् ॥ २३ ॥&lt;br&gt;&#xA;तदा नरोपि भगवान्देवदैत्यनरैरपि ॥&lt;br&gt;&#xA;अजेयो निर्भयो ह्येकः साकं तैर्युयुधे बली ॥ २४ ॥&lt;br&gt;&#xA;एतस्मिन्नन्तरे देवान्पङ्क्तिस्थान्मोहिनीवपुः ॥&lt;br&gt;&#xA;अपाययत्सुधां विष्णुः सर्वशो लघुचङ्क्रमः ॥ २५ ॥&lt;br&gt;&#xA;तत्रापि दानवो राहुः सूर्याचन्द्रमसान्तरे ॥&lt;br&gt;&#xA;प्रविश्य देवतापङ्क्तावुपाविशदलक्षितः ॥ २६ ॥&lt;br&gt;&#xA;तत्रागतायां मोहिन्यां सिञ्चन्त्यां तन्मुखे सुधाम् ॥&lt;br&gt;&#xA;दृशाऽसूसुचतां तस्यै पुष्पवन्तावुभौ च तम् ॥ २७ ॥&lt;br&gt;&#xA;स्मृत्यागतेन चक्रेण तर्ह्येवाऽस्य च सामृतम् ॥&lt;br&gt;&#xA;शिरश्चिच्छेदातिमहन्मायायोषिद्वपुः प्रभुः ॥ २८ ॥&lt;br&gt;&#xA;तच्छैलशृङ्गप्रतिमं ग्रसल्लोकान्नदद्भृशम् ॥&lt;br&gt;&#xA;ग्रहत्वे स्थापयामास लोकानां शान्तये हरिः ॥ २९ ॥&lt;br&gt;&#xA;देवान्सुधां पाययित्वा जगृहे पौरुषीं तनुम् ॥&lt;br&gt;&#xA;भगवानथ देवास्तु युयुधुः सह दानवैः ॥ 2.9.13.३० ॥&lt;br&gt;&#xA;उदन्वतस्तटे युद्धं देवानामसुरैः सह ॥&lt;br&gt;&#xA;सुधापानातिबलिनामासीद्विष्णुसहायिनाम् ॥ ३१ ॥&lt;br&gt;&#xA;तस्मिंस्तु तुमुले युद्धे नरेणेन्द्रादिभिश्च ते ॥&lt;br&gt;&#xA;निहन्यमाना असुराः पलाय्य विविशू रसाम् ॥ ३२ ॥&lt;br&gt;&#xA;सूर्यश्चास्तं गतस्तावत्सर्वे देवगणास्ततः ॥&lt;br&gt;&#xA;श्रियोन्तिकमुपाजग्मुस्तद्दर्शनमहोत्सवाः ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये देवतामृतपानवर्णनं नाम त्रयोदशोऽध्यायः ॥१३॥&lt;/p&gt;</description>
    </item>
    <item>
      <title>०१४ लक्ष्मीनारायणविवाहोत्सवनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/014_laxmInArAyaNavivAhotsavanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/014_laxmInArAyaNavivAhotsavanirUpaNam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;ब्रह्मा प्रजेश्वराः शम्भुर्मनवश्च महर्षयः ॥&lt;br&gt;&#xA;आदित्यवसुरुद्राश्च सिद्धगन्धर्वचारणाः ॥ १ ॥&lt;br&gt;&#xA;साध्याश्च मरुतश्चैव विश्वेदेवा दिगीश्वराः ॥&lt;br&gt;&#xA;दस्रौ वह्निश्चन्द्रमाश्च स्वयं धर्मः प्रजापतिः ॥ २ ॥&lt;br&gt;&#xA;सुपर्णः किन्नराश्चैव ये चान्ये गणदेवताः ॥&lt;br&gt;&#xA;शेपाद्या वैष्णवा नागा देवपत्न्यश्च सर्वशः ॥ ३ ॥&lt;br&gt;&#xA;सावित्री पार्वती चैव पृथिवी च सरस्वती ॥&lt;br&gt;&#xA;शची गौरी शिवा सञ्ज्ञा ऋद्धिः स्वाहा च रोहिणी ॥&lt;br&gt;&#xA;धूमोर्णा चादितिर्द्धर्मपत्न्यो मूर्तिदयादयः ॥ ४ ॥&lt;br&gt;&#xA;अरुन्धती शाण्डिली च लोपामुद्रा तथैव च ॥&lt;br&gt;&#xA;अनसूयादयः साध्व्य ऋपिपत्न्यश्च सर्वशः ॥ ५ ॥&lt;br&gt;&#xA;गङ्गा सरस्वती रेवा यमुना तपती तथा ॥&lt;br&gt;&#xA;चन्द्रभागा विपाशा च शतद्रुर्देविका तथा ॥ ६ ॥&lt;br&gt;&#xA;गोदावरी च सरयूः कावेरी कौशिकी तथा ॥&lt;br&gt;&#xA;कृष्णा वेणी भीमरथा ताम्रपर्णी महानदी ॥ ७ ॥&lt;br&gt;&#xA;कृतमाला वितस्ता च निर्विन्ध्या सुरसा तथा॥&lt;br&gt;&#xA;चर्मण्वती पयोष्णी च विश्वाद्या नद्य आययुः ॥ ८ ॥&lt;br&gt;&#xA;रम्भा घृताची विश्वाची मेनका च तिलोत्तमा ॥&lt;br&gt;&#xA;उर्वशीप्रमुखास्तत्र सर्वाप्सरस आययुः ॥९ ॥&lt;br&gt;&#xA;वैकुण्ठवासिनः सर्वे तथा गोलोकवासिनः ॥&lt;br&gt;&#xA;पार्षदप्रवरा विष्णोस्तत्राजग्मुः प्रहर्षिताः ॥ 2.9.14.१० ॥&lt;br&gt;&#xA;अणिमाद्याः सिद्धयोऽष्टौ शङ्खपद्मादयो नव ॥&lt;br&gt;&#xA;निधयो मूर्तिमन्तश्च समाजग्मुः श्रियोन्तिके ॥ ११ ॥&lt;br&gt;&#xA;पूर्णः शारदचन्द्रोपि तदानीं प्रीतये श्रियाः ॥&lt;br&gt;&#xA;नैशं तमोऽहरत्सर्वं बभूवुर्निर्मला दिशः ॥ १२ ॥&lt;br&gt;&#xA;ततोऽभिषेकमारेभे तस्या ब्रह्माज्ञया वृषा ॥&lt;br&gt;&#xA;मण्डपं रचयामास सद्यस्त्वष्टातिशोभनम् ॥ १३ ॥&lt;br&gt;&#xA;रत्नस्तम्भसहस्राणामायताभिश्च पङ्क्तिभिः ॥&lt;br&gt;&#xA;चित्रैरनेकैरुल्लोचैः शोभितं कदलीद्रुमैः ॥ १४ ॥&lt;br&gt;&#xA;सुगन्धिपुष्पनम्राभिर्दिव्यकल्पद्रुमालिभिः ॥&lt;br&gt;&#xA;जुष्टं नानाविधैरङ्गैर्दर्शनीयं मनोहरम् ॥ १५ ॥&lt;br&gt;&#xA;कोटिशो रत्नदीपानां पङ्क्तिभिः शुद्धरोचिषाम् ॥&lt;br&gt;&#xA;भ्राजमानं तोरणैश्च मुक्ताहारैश्च लम्बिभिः ॥ १६ ॥&lt;br&gt;&#xA;रत्नसिंहासने तत्र गीतवाद्यपुरस्सरम् ॥&lt;br&gt;&#xA;उपावेश्य श्रियं चक्रुरभिषेकं महर्षयः ॥ १७ ॥&lt;br&gt;&#xA;ऐरावतः पुण्डरीको वामनः कुमुदोञ्जनः ॥&lt;br&gt;&#xA;पुष्पदन्तः सार्वभौमः सुप्रतीकश्च दिग्गजाः ॥ १८ ॥&lt;br&gt;&#xA;कुर्वन्तो बृंहितान्येते हेमकुम्भोद्धृतैः शुभैः ॥&lt;br&gt;&#xA;चतुःसिन्धुसमानीतैरभ्यषिञ्चन्त वारिभिः ॥ १९ ॥&lt;br&gt;&#xA;मूर्तिमत्यो महानद्यस्तत्राजहुर्जलानि च ॥&lt;br&gt;&#xA;मन्त्रानुच्चारयन्ति स्म मूर्ता वेदाः सहर्षिभिः ॥ 2.9.14.२० ॥&lt;br&gt;&#xA;जगुः सुकण्ठा गन्धर्वा ननृतुश्चाप्सरोगणाः ॥&lt;br&gt;&#xA;वाद्यानि वादयामासुरन्ये देवगणास्तदा ॥ २१ ॥&lt;br&gt;&#xA;महानभूत्तदानन्दस्त्रिलोक्यां सर्वदेहिनाम् ॥&lt;br&gt;&#xA;श्रीसूक्तादि द्विजाः पेठुर्जगुर्गीतानि च स्त्रियः ॥ ॥ २२ ॥&lt;br&gt;&#xA;कांस्यतालमृदङ्गांश्च पणवानकगोमुखान् ॥&lt;br&gt;&#xA;वादयामासुरम्भोदा दिवि दुन्दुभयोऽनदन् ॥ २३ ॥&lt;br&gt;&#xA;आसीत्कुसुमवृष्टिश्च साकं जयरवैस्तदा ॥&lt;br&gt;&#xA;आसंस्तत्परिचर्यायां धर्मपत्न्यश्च सिद्धयः ॥ २४ ॥&lt;br&gt;&#xA;सुस्नातायै ततस्तस्यै कौशेये पीतवाससी ॥&lt;br&gt;&#xA;ददावनर्घ्ये जलधी रत्नभूषाश्च भूरिशः ॥ २५ ॥&lt;br&gt;&#xA;उपवेशोचितं तस्या इन्द्र आसनमाहरत् ॥&lt;br&gt;&#xA;विश्वकर्मा कङ्कणानि ददौ सद्रत्नमुद्रिकाः ॥ २६ ॥&lt;br&gt;&#xA;सुधाकरस्तु तद्भ्राता नासाभूषणमुत्तमम् ॥&lt;br&gt;&#xA;ददौ तस्यै केशभूषा सद्रत्ननिचिता तथा ॥ २७ ॥&lt;br&gt;&#xA;पद्मजन्मा ददौ पद्मं मुक्ताहारं सरस्वती ॥&lt;br&gt;&#xA;नागाश्च शेषप्रमुखास्तस्यै रत्नेन्द्रकुण्डले ॥ २८ ॥&lt;br&gt;&#xA;अञ्जनं कुङ्कुमं चादाद्दुर्गा सोभाग्यलक्षणम् ॥&lt;br&gt;&#xA;ललाटिकां च सावित्री शची ताम्बूलपात्रिकाम् ॥ २९ ॥&lt;br&gt;&#xA;वसन्तः कौसुमान्हारान्कण्ठसूत्रं च शङ्करः ॥&lt;br&gt;&#xA;वैजयन्तीं स्रजं पाशी कुबेरो रत्नदर्पणम् ॥ 2.9.14.३० ॥&lt;br&gt;&#xA;अनर्घ्यां कञ्चुकीं वह्निर्यमोऽदाद्व्यजनं शुभम् ॥&lt;br&gt;&#xA;ददुस्तस्यै चापरेपि भूषास्तत्समयोचिताः ॥ ३१ ॥&lt;br&gt;&#xA;ततः स्वलङ्कृतां कन्यां कस्मै दद्यामिमामिति ॥&lt;br&gt;&#xA;सिन्धुः पप्रच्छ ब्रह्माणं तदोवाच स सर्ववित् ॥३२ ॥&lt;br&gt;&#xA;कन्या तवेयमम्भोधे माता मम शिवस्य च ॥&lt;br&gt;&#xA;देवानामथ सर्वेषां लोकानामस्ति निश्चितम् ॥ ३३ ॥&lt;br&gt;&#xA;नारायणं वासुदेवं परं ब्रह्माखिलेश्वरम् ॥&lt;br&gt;&#xA;पुरुषोत्तममेवैकं विनास्या नापरः पतिः ॥ ३४ ॥&lt;br&gt;&#xA;अतः साक्षाद्भगवते त्रैलोक्यसुखहेतवे ॥&lt;br&gt;&#xA;आगतायोपविष्टाय देह्यस्मै विधिनाम्बुधे ॥ ३५ ॥&lt;br&gt;&#xA;कुरुष्व जन्मसाफल्यं पावयित्वा निजं कुलम् ॥&lt;br&gt;&#xA;समुद्धर भवाम्भोधेर्दत्त्वेमां परमात्मने ॥३६॥&lt;br&gt;&#xA;एकस्त्वं सप्तभी रूपैः सप्तद्वीप विभागतः ॥&lt;br&gt;&#xA;विश्रुतोऽथ विधायैतन्महतीं कीर्त्तिमाप्स्यसि ॥३७॥&lt;br&gt;&#xA;इत्युक्तो ब्रह्मणा हृष्टः समुद्रः पुलकाञ्चितः ॥&lt;br&gt;&#xA;मन्यमानो निजं धन्यमदित्सद्विष्णवे सुताम् ॥३८॥&lt;br&gt;&#xA;ततः सहैव विधिना स सम्प्रार्थ्य तमीश्वरम् ॥&lt;br&gt;&#xA;वाग्दानादि विधायैव चक्रे वैवाहिकं विधिम् ॥३९॥&lt;br&gt;&#xA;धन्वन्तरिश्चन्द्रमाश्च वासवाद्याश्च देवताः ॥&lt;br&gt;&#xA;आसन्समुद्रस्य पक्षे तत्र वैवाहिकोत्सवे ॥2.9.14.४०॥&lt;br&gt;&#xA;वस्त्राभरणयानादि दाने भोजनकर्मणि ॥&lt;br&gt;&#xA;सन्मानने च जन्यानां मुख्या आसंस्त एव हि ॥ ४१ ॥&lt;br&gt;&#xA;लक्ष्म्याश्च माङ्गल्यविधौ मुख्यास्तत्र तु योषितः ॥&lt;br&gt;&#xA;आसन्गङ्गादयो नद्यः शच्याद्याश्च सुराङ्गनाः ॥ ४२ ॥&lt;br&gt;&#xA;मेनाद्या नगपत्न्यश्च सिद्धयश्चाणिमादयः ॥&lt;br&gt;&#xA;चन्द्रपत्नी तथा कान्तिः सर्वाश्चाप्सरसो मुने ॥ ४३ ॥&lt;br&gt;&#xA;नारायणस्याथ विभोर्लीलां वैवाहिकीं विधिः ॥&lt;br&gt;&#xA;शोभयन्पितरौ चक्रे मूर्तिधर्मौ विचार्य च ॥ ४४ ॥&lt;br&gt;&#xA;धर्मोऽसौ जगदाधार पूज्यश्चाखिलदेहिनाम् ॥&lt;br&gt;&#xA;पिताऽस्य भवितुं योग्यो ह्यस्मिंश्च प्रीतिमान्भृशम् ॥ ४५ ॥&lt;br&gt;&#xA;इयं च मूर्त्तिः प्रख्याता सर्वसद्गुणजन्मभूः ॥&lt;br&gt;&#xA;दाक्षायणी धर्मपत्नी माता भवितुमर्हति ॥ ४६ ॥&lt;br&gt;&#xA;ततो धर्मस्यापि पक्षे मुख्याः कार्येष्विमेऽभवन् ॥&lt;br&gt;&#xA;नन्दीश्वरगणेशाभ्यां सहितः शङ्करो मुने ॥ ४७ ॥&lt;br&gt;&#xA;महर्षयो मरीच्याद्याः प्रजेशा नारदो मुनिः ॥&lt;br&gt;&#xA;वैनतेयश्च नन्दाद्याः श्रीदामाद्याश्च पार्षदाः ॥ ४८ ॥&lt;br&gt;&#xA;दुर्गा च वेदसूर्वाणी स्त्रीषु मुख्या बभूविरे ॥&lt;br&gt;&#xA;ऋषिपत्न्योऽनसूयाद्या धर्मपत्न्यश्च सर्वशः ॥ ४९ ॥&lt;br&gt;&#xA;सह वेदादिभिर्ब्रह्मा त्वासीदुभयपक्षयोः ॥&lt;br&gt;&#xA;ब्राह्मणा वैदिका ये च विवाहविधिकोविदाः ॥ 2.9.14.५० ॥&lt;br&gt;&#xA;अथाब्धिः सर्वसम्भाराञ्छ्रिया एव प्रसादतः ॥&lt;br&gt;&#xA;सद्यः सम्पादयामास जनयन्देवविस्मयम् ॥ ५१ ॥&lt;br&gt;&#xA;यद्यत्सङ्कल्पयामास हृदि तत्तदुपाहृतम् ॥&lt;br&gt;&#xA;सद्यः स्वान्तिक एवैक्षत्ततोभूदतिहर्षितः ॥ ५२ ॥&lt;br&gt;&#xA;मध्ये तु मण्डपस्यासावग्निस्थापनवेदिकाम् ॥&lt;br&gt;&#xA;कारयामास विधिवद्ब्राह्मणैर्वेदवेदिभिः ॥ ५३ ॥&lt;br&gt;&#xA;अलञ्चकार तां वेदिं गन्धपुष्पाक्षतादिभिः ॥&lt;br&gt;&#xA;नानाविधैः शुभै रङ्गैः साङ्कुरैः करकैस्तथा ॥ ५४ ॥&lt;br&gt;&#xA;ततो महामङ्गलवाद्यघोषैः समन्त्रकं संस्नपितो मुनीन्द्रैः ॥&lt;br&gt;&#xA;अनर्घ्यवासांसि च रत्नभूषा दधार विष्णुर्मुकुटं च दिव्यम्॥ ५५ ॥&lt;br&gt;&#xA;वादित्रनिध्वाननिनादिताशं नृत्यत्सुरस्त्रीकलगीतशोभनम् ॥&lt;br&gt;&#xA;तं मण्डपं सोऽथ सुरैः स्तुवद्भिः सहेत्य हैमे निषसाद पीठे ॥ ५६ ॥&lt;br&gt;&#xA;प्रक्षालयामास तदङ्घ्रिपङ्कजं स्वप्रेष्ठपत्न्या जलधिः सगङ्गया ॥&lt;br&gt;&#xA;भृङ्गारसिक्तोत्तमवारिधारया तदम्बु शीर्ष्णा च दधार सान्वयः ॥॥ ५७ ॥&lt;br&gt;&#xA;ततः पठन्मङ्गलमुच्चकैः श्रियं प्रादापयच्चाम्बुधिनाऽच्युताय ॥&lt;br&gt;&#xA;प्रज्वाल्य वह्निं विधिना विधाता साकं बृहद्भिर्मुनिभिर्जुहाव ॥ ५८ ॥&lt;br&gt;&#xA;प्रदाय तस्मै तनयां मनोज्ञां तत्पादपद्मैकनिबद्धदृष्टिम् ॥&lt;br&gt;&#xA;वासांसि रत्नाभरणानि चादाद्भूयांसि भूम्ने स समं दुहित्रा ॥ ५९ ॥&lt;br&gt;&#xA;हुतस्य तस्याऽथ हुताशनस्य प्रदक्षिणां चापि सह श्रियैव ॥&lt;br&gt;&#xA;चकार चेतांसि निजेक्षकाणां स्त्रीणां च पुंसां च हरन्हरिः सः ॥ 2.9.14.६० ॥&lt;br&gt;&#xA;एकासने तौ सह सन्निविष्टौ ब्रह्माण्डमातापितरौ मनोज्ञौ ॥&lt;br&gt;&#xA;सम्पूजयामासुरनर्घ्यवस्त्रविभूषणैर्देवगणाः सयोषाः ॥ ६१ ॥&lt;br&gt;&#xA;तदा च गीतानि सुमङ्गलानि श्रियश्च विष्णोर्गुणवर्णनानि ॥&lt;br&gt;&#xA;दुर्गादयश्चाऽथ पुलोमजाद्या देव्यो जगुः सस्मितचारुवक्त्राः ॥ ६२ ॥&lt;br&gt;&#xA;द्विधा विभक्तानि सुराङ्गनानां वृन्दान्युपाविश्य च सम्मुखानि ॥&lt;br&gt;&#xA;तद्दम्पतिप्रेक्षणकौतुकानि तथा जगुः प्रेमभरेण तानि ॥ ६३ ॥&lt;br&gt;&#xA;यथा तदाकर्ण्य सुराः समस्ता महर्षयश्चाऽखिलयोषितोपि ॥&lt;br&gt;&#xA;स्वान्तस्तमैक्षन्त सह श्रियेशं स्फुरन्तमासन्ननु चित्रवच्च॥६४ ॥&lt;br&gt;&#xA;प्रणम्य भक्त्या च वराक्षतादि समर्प्य ताभ्यां विबुधा मुदैव ॥&lt;br&gt;&#xA;पृथक्पृथक्तुष्टुवुरूर्जिताभिर्वाग्भिश्च तौ प्राञ्जलयो विनीताः ॥ ६५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये लक्ष्मीनारायणविवाहोत्सवनिरूपणं नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>०१५ लक्ष्मीनारायणस्तुतिनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/015_laxmInArAyaNastutinirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/015_laxmInArAyaNastutinirUpaNam/</guid>
      <description>&lt;p&gt;॥ ब्रह्मोवाच ॥&lt;br&gt;&#xA;विचार्य्याऽहं वेदान्मुहुरुपगतो निश्चयमिमं रमारामे भक्तिस्त्वयि दृढतरा यर्ह्यसुभृताम् ॥&lt;br&gt;&#xA;भवेत्तर्ह्येवैषां क्षयविरहिता भोगनिकरास्तथा स्युर्लोका वै परमपुरुषात्यन्तिकगतिः ॥ ॥ १ ॥&lt;br&gt;&#xA;अजानन्तस्त्वित्थं भृतरजतमस्कानपि हरे भजन्त्यस्मान्देवान्बहुविधतपोर्च्चासरणिभिः ॥&lt;br&gt;&#xA;त एवोक्ता मूढाः क्षयरहितसौख्यं न कुहचिल्लभन्तेऽतस्त्वां वै निजहृदि दधे केशवमहम् ॥२॥&lt;br&gt;&#xA;शङ्कर उवाच ॥&lt;br&gt;&#xA;त्रयी साङ्ख्यवेदान्तयोगाः पुराणं तथा पञ्चरात्रं प्रभो धर्मशास्त्रम् ॥&lt;br&gt;&#xA;तवैवातिमाहात्म्यमेकस्य नित्यं प्रकारैरनेकैर्हि गायन्ति भक्त्या ॥३॥&lt;br&gt;&#xA;त्वदेवेश शास्त्राणि चैतानि भूम्नो बभूवुस्त्वदेकाश्रयाण्यादिकल्पे॥&lt;br&gt;&#xA;रमासेव्यपादाम्बुजं शास्त्रयोनिं तमाद्यं भवन्तं भजे वासुदेवम् ॥ ४ ॥&lt;br&gt;&#xA;धर्म उवाच ॥&lt;br&gt;&#xA;कथा त्वदीया भवपाशमोचनी सुधैव तापत्रयतप्तदेहिनाम् ॥&lt;br&gt;&#xA;अनेकजन्माघचयापहारिणी तनोति भक्तिं वयुनं तवाञ्जसा ॥ ५ ॥&lt;br&gt;&#xA;सदैव सा कर्णपथेन हृद्दरी विशत्वनन्ताभिध सम्मुखोद्गता ॥&lt;br&gt;&#xA;मम त्वदन्या हरताच्च वासना दयाब्धये ते प्रभविष्णवे नमः ॥ ६ ॥&lt;br&gt;&#xA;प्रजापतय ऊचुः ॥&lt;br&gt;&#xA;धन्या एते कल्पवृक्षा यदीयां छायामेतामाश्रितस्त्वं सहश्रीः ॥&lt;br&gt;&#xA;धन्यः कर्ता मण्डपस्यास्य ते वै धन्यैषा भूर्यत्र पीठं तवेश ॥ ७ ॥&lt;br&gt;&#xA;धन्यो लोके नूनमेषोम्बुराशिः साक्षात्तुभ्यं येन दत्ता स्वकन्या ॥&lt;br&gt;&#xA;धन्याश्चैते त्वां वयं वीक्षमाणा धन्येशानं श्रीपतिं त्वां नताः स्मः ॥ ८ ॥&lt;br&gt;&#xA;मनव ऊचुः ॥&lt;br&gt;&#xA;धर्मः खलु स हि परमो धर्मेभ्यो माधव सकलेभ्योपि ॥&lt;br&gt;&#xA;भक्तिर्भवति यतो वै धर्मभुवि त्वयि हि निरवद्या ॥ ९ ॥&lt;br&gt;&#xA;धर्मात्मानं भगवन्धर्मधुरीणं च धर्मपातारम् ॥&lt;br&gt;&#xA;सर्वातिप्रियधर्मं नुमस्त्वां धर्मसम्भूतिम् ॥ 2.9.15.१० ॥&lt;br&gt;&#xA;ऋषय ऊचुः ॥&lt;br&gt;&#xA;भक्त्या हीनस्त्वद्विमुखो वयुनार्थी श्राम्यन्भूयोप्यस्य न सिद्धिं समुपैति ॥&lt;br&gt;&#xA;तर्ह्यासक्तः कर्मणि काम्ये तु कुतोसौ सौख्यं यायादक्षयमानन्दमहाब्धे ॥ ११ ॥&lt;br&gt;&#xA;भक्त्या नित्यं त्वामत एव वयं वै श्रद्धायुक्ता धर्मतपोनिगमाद्यैः ॥&lt;br&gt;&#xA;मायातीतं कालनियन्तारमुदारं ध्यायामः श्रीकान्तपरात्परमेकम् ॥ १२ ॥&lt;br&gt;&#xA;इन्द्र उवाच ॥&lt;br&gt;&#xA;भगवन्नुरुदुःखिता वयं ननु दुर्वासस एव हेलनात् ॥&lt;br&gt;&#xA;न भवन्तमृतेऽवितुं हि नो विधिरुद्रप्रमुखा इमेऽशकन् ॥ १३ ॥&lt;br&gt;&#xA;विगताखिलसम्पदो निरन्नाः समभावं भुवि पामरैरुपेताः ॥&lt;br&gt;&#xA;भवतैव वयं हृतापदः स्मः सपदि श्रीहरये नमोस्तु तुभ्यम् ॥ १४ ॥&lt;br&gt;&#xA;अग्निरुवाच ॥&lt;br&gt;&#xA;गीर्वाणदानवनराद्युपजीवनान्नं यन्निर्मितं हि भवतैव ततो बुधास्तु ॥&lt;br&gt;&#xA;यज्ञेषु तेन यजनं तव कुर्वतेऽथो त्वच्छेषमन्यदिविषद्भ्य उपानयन्ति ॥ १५ ॥&lt;br&gt;&#xA;काम्येषु कर्मसु रता अपि याज्ञिकास्ते तत्कर्मबन्धनत आशु विमुच्य यान्ति ॥&lt;br&gt;&#xA;ब्राह्मीं गतिं तदितरे तु भवन्ति चौराः श्रीयज्ञपूरुषमहं प्रणमामि तं त्वाम् ॥ १६ ॥&lt;br&gt;&#xA;मरुत ऊचुः ॥&lt;br&gt;&#xA;भक्ता एकान्तिकास्तेऽक्षरपरमपदे सेवया ते तु हीनं वासैश्वर्यादि नेच्छन्त्यतिशयितसुखं नापि कैवल्यमोक्षम् ॥&lt;br&gt;&#xA;तद्युक्तं त्वात्मनोपि श्वपचकुलजनुर्मानयन्त्युत्तमं वै तं त्वामेकान्तधर्माश्रयणमुपगताः श्रीमहापूरुषं स्मः ॥ १७ ॥&lt;br&gt;&#xA;सिद्धा ऊचुः ॥&lt;br&gt;&#xA;नैकब्रह्माण्डसर्गादिकारणं त्वामकारणम् ॥&lt;br&gt;&#xA;तत्स्थं तद्व्यतिरिक्तं च नियन्तारं नमामहे॥ ॥ १८ ॥&lt;br&gt;&#xA;रुद्रा ऊचुः ॥ मायायाः सर्वमोहिन्या मोहनं मोहवर्जितम् ॥&lt;br&gt;&#xA;महाकालस्यापि कालं त्वां नमः पुरुषोत्तमम् ॥ १९ ॥&lt;br&gt;&#xA;आदित्या ऊचुः ॥&lt;br&gt;&#xA;प्रकाशिता येन वयं जगन्ति प्रकाशयामो भवता रमेश ॥&lt;br&gt;&#xA;स्वयम्प्रकाशं तमुरुप्रकाशं प्रकाशमूर्त्तिं प्रणता भवन्तम् ॥ 2.9.15.२० ॥&lt;br&gt;&#xA;साध्या ऊचुः ॥&lt;br&gt;&#xA;शास्ता नृपाणां च महोरगाणां दैत्याधिपानां च सुराधिपानाम् ॥&lt;br&gt;&#xA;त्वं वै मनूनां च प्रजापतीनां राजाधिराजाय नमोस्तु तुभ्यम् ॥ ॥ २१ ॥&lt;br&gt;&#xA;वसव ऊचुः ॥&lt;br&gt;&#xA;भवति भुवि यदायदाऽसुरांशैः प्रथितसनातनधर्मधार्मिकाणाम् ॥&lt;br&gt;&#xA;कदनमुरु तदातदा स्वयं ते ह्यवतरते प्रणमाम धर्मगोप्त्रे ॥ २२ ॥&lt;br&gt;&#xA;चारणा ऊचुः ॥&lt;br&gt;&#xA;चरित्रं शुभं ते धृतानेकमूर्त्तेः प्रबन्धैरनेकैर्हि गायन्ति भक्ताः ॥&lt;br&gt;&#xA;यदु श्रोतृवक्तॄन्पुनात्येव सद्यो वयं तं नताः पुण्यकीर्त्तिं भवन्तम् ॥ २३ ॥&lt;br&gt;&#xA;गन्धर्वाप्सरस ऊचुः ॥&lt;br&gt;&#xA;ये कथास्ते विहायान्यगाथाः प्रभो कीर्त्तयन्तेऽथ शृण्वन्ति वा ते जनाः ॥&lt;br&gt;&#xA;दुःखिताः स्युश्च संसारपाशैः सितास्तं नताः स्मः शरण्यं भवन्तं वयम् ॥ २४ ॥&lt;br&gt;&#xA;समुद्र उवाच ॥&lt;br&gt;&#xA;अजित तवाऽथ तावकजनस्य मुदाऽल्पमपि द्रविण जलान्नवस्त्रनमनान्यतमेन सकृत् ॥&lt;br&gt;&#xA;चरति ह सेवनं स पदवीं महतीं महतां व्रजति जनोल्पकोपि तमहं प्रणतः करुणम् ॥ २५ ॥&lt;br&gt;&#xA;पार्षदा ऊचुः ॥&lt;br&gt;&#xA;पितरो त्वमसि स्वजनस्त्वमसि त्वमसीष्टगुरुः सुहृदात्मपतिः ॥&lt;br&gt;&#xA;त्वमसीश्वर एव च नः परमस्त्वमसि द्रविणं सकलं त्वमसि ॥ ॥ २६ ॥&lt;br&gt;&#xA;मूर्त्तिरुवाच ॥&lt;br&gt;&#xA;यत्सम्बन्धत एव यान्ति पदवीमुच्चां महद्भिर्न्नुतां स्त्रीशूद्रासुरनीचपक्षिपशवः पापात्मजीवा अपि ॥&lt;br&gt;&#xA;यद्धीना विबुधेश्वरा अपि भवन्त्यर्च्चोज्झितास्तत्क्षणं गोलोकाधिपतिं तमेव हृदये नित्यं भजे त्वामहम् ॥ २७ ॥&lt;br&gt;&#xA;सावित्र्युवाच ॥&lt;br&gt;&#xA;त्वं सर्गकाले प्रकृतिं च पूरुषं दृष्ट्या स्वयोत्थाप्य ततस्तदात्मना ॥&lt;br&gt;&#xA;तत्त्वानि सृष्ट्वा महदादिमानितैर्न्नैकान्विराजो बहुधा ससर्जिथ ॥ २८ ॥&lt;br&gt;&#xA;वैराजरूपेण जगद्विधातृतां स्वीकृत्य देवासुरमानुषोरगान् ॥&lt;br&gt;&#xA;त्वं स्थावरं जङ्गममीश निर्ममे त्वामादिकर्तारमुपाश्रितास्म्यहम् ॥ ॥ २९ ॥&lt;br&gt;&#xA;दुर्गोवाच ॥&lt;br&gt;&#xA;प्रियतयाऽधिकया हृदि चिन्तनं विदधते तव ये भुवि ते विभो ॥&lt;br&gt;&#xA;न परमेष्ठिसुखं न दिवः सुखं न कमयन्ति धरैकनरेशताम् ॥ 2.9.15.३० ॥&lt;br&gt;&#xA;प्रसभमर्पितमप्यतुलं त्वया सुखमिदं समवाप्य च तत्र ते ॥&lt;br&gt;&#xA;तदपहाय न शक्तिकृतः क्षणं तमु नमामि च सात्वतनायकम् ॥ ३१ ॥&lt;br&gt;&#xA;नद्य ऊचुः ॥&lt;br&gt;&#xA;वरद नमनमात्रं नामसङ्कीर्तनं वा विदधति तव ये वै ज्ञानतोऽज्ञानतो वा ॥&lt;br&gt;&#xA;जनिमृतियमभीतेस्तानपि त्रायमाणं नरसखमुपयाताः स्मोऽद्य नारायणं त्वाम् ॥ ३२ ॥&lt;br&gt;&#xA;देवपत्न्य ऊचुः ॥&lt;br&gt;&#xA;भुवि धृताकृतेर्जन्म मङ्गलं चरितमद्भुतं लोकपावनम् ॥&lt;br&gt;&#xA;भवति निर्गुणं सर्वमेव ते भवसि निर्गुणब्रह्म यत्परम् ॥ ३३ ॥&lt;br&gt;&#xA;तव समाश्रयात्तामसा जना अपि च राजसाः सात्त्विकाश्च ये ॥&lt;br&gt;&#xA;ननु भवन्ति ते निर्गुणास्ततो वयमुपास्महे त्वां हि निर्गुणम् ॥ ३४ ॥&lt;br&gt;&#xA;ऋषिपत्न्य ऊचुः ॥&lt;br&gt;&#xA;आर्तानामुरुवृजिनैस्त्रिधा च तापैः सर्वापत्प्रशमनमेकमेव विष्णोः ॥&lt;br&gt;&#xA;पादाब्जं तव भवतीति तद्वयं वै प्राप्ताः स्मः शरणमनन्त देवदेव ॥ ३५ ॥&lt;br&gt;&#xA;पृथिव्युवाच ॥&lt;br&gt;&#xA;पूर्णशारदसुधाकराननं शारदाब्जदलदीर्घलोचनम् ॥&lt;br&gt;&#xA;श्रीवियोगबहुधार्तिमोचनं वाऽसुदेवमहमेकमाश्रये ॥ ३६ ॥&lt;br&gt;&#xA;सरस्वत्युवाच ॥&lt;br&gt;&#xA;नयने ममाच्युत तवातिसुन्दरे मुखशीतरोचिषि चकोरतां गते ॥&lt;br&gt;&#xA;न हि गच्छतोऽन्यत इतीयमेव मे हृदि मूर्तिरस्तु सततं नहीतरा ॥ ३७ ॥&lt;br&gt;&#xA;स्कन्द उवाच ॥&lt;br&gt;&#xA;इति स्तुतोऽखिलैर्देवैः सोभिनन्द्य दृशैव तान् ॥&lt;br&gt;&#xA;प्राह श्रियं शुभे पश्य देवादींस्त्वमिमानिति ॥ ३८ ॥&lt;br&gt;&#xA;ततः समीक्षिताः प्रीत्या तया मधुरया दृशा ॥&lt;br&gt;&#xA;त्रिलोकीवासिनः सर्वे ऋद्धा आसन्यथा पुरा ॥ ३९ ॥&lt;br&gt;&#xA;लेभिरे स्वस्वऋद्धिं ते गृहिणस्त्यागिनोपि च ॥&lt;br&gt;&#xA;धर्मादयश्च सानन्दं प्रचरन्ति स्म पूर्ववत् ॥ 2.9.15.४० ॥&lt;br&gt;&#xA;तस्याः श्रियश्च भगवान्ददौ स्थानमुरः स्वकम् ॥&lt;br&gt;&#xA;तत्र स्थित्वैव सा व्यापत्त्रैलोक्यं सम्पदात्मना ॥ ४१ ॥&lt;br&gt;&#xA;ततो रत्नाकरः स्वस्माच्छ्रीजनेरनुभावतः ॥&lt;br&gt;&#xA;बभूवान्वर्थसञ्ज्ञो वै सम्पूर्णक्षयरत्नवान् ॥ ४२ ॥&lt;br&gt;&#xA;चतुर्विधैर्बहुरसैः सदन्नैरमृतोपमैः ॥&lt;br&gt;&#xA;सर्वान्समागतांस्तत्र तर्पयामास सादरम् ॥ ४३ ॥&lt;br&gt;&#xA;अनर्घ्याणि च वस्त्राणि रत्नभूषाः परिच्छदान् ॥&lt;br&gt;&#xA;देवादिभ्यो ददौ प्रीत्या सर्वेभ्योपि पृथक्पृथक् ॥ ४४ ॥&lt;br&gt;&#xA;जामातुस्तुष्टये स्वस्य तदीयेभ्यस्तदाम्बुधेः ॥&lt;br&gt;&#xA;नासीत्किमप्यदेयं वै घनवद्धनवर्षिणः ॥ ४५ ॥&lt;br&gt;&#xA;भगवानपि तद्दत्तं यौतकं च धनं बहु ॥&lt;br&gt;&#xA;ब्राह्मणेभ्यः प्रदायैव श्रिया सह तिरोदधे ॥ ४६ ॥&lt;br&gt;&#xA;लक्ष्मीनारायणाभ्यां ते भृशमानन्दिताः सुराः ॥&lt;br&gt;&#xA;इन्द्रादयो दिवं जग्मुः स्वंस्वं धामाऽपरे ययुः ॥ ४७ ॥&lt;br&gt;&#xA;अधिकारं च सम्प्राप्य यथापूर्वं निजन्निजम् ॥&lt;br&gt;&#xA;सर्वेपि सुखिनो जाताः प्रसादात्कमलापतेः ॥ ४८ ॥&lt;br&gt;&#xA;मन्दरं च गिरिं तार्क्ष्यः पुनर्भगवदाज्ञया ॥&lt;br&gt;&#xA;स्वस्थानं समुपानीय स्थापयामास लीलया ॥ ४९ ॥&lt;br&gt;&#xA;एवमिन्द्रेण ब्रह्मर्षे नष्टा ब्राह्मणशापतः ॥&lt;br&gt;&#xA;उपलब्धा पुनः सम्पन्नारायणप्रसादतः ॥ 2.9.15.५० ॥&lt;br&gt;&#xA;य एतां शृणुयात्पुण्यां कथां भगवतो मुने ॥&lt;br&gt;&#xA;कीर्तयेत्प्रयतो वापि सम्पदं प्राप्नुतो हि तौ ॥ ५१ ॥&lt;br&gt;&#xA;गृहिणां धनसिद्धिः स्यात्त्यागिनां च यथेप्सिता ॥&lt;br&gt;&#xA;भक्तिज्ञानविरागादेर्भवेत्सिद्धिरनेन वै ॥ ५२ ॥&lt;br&gt;&#xA;इति ते कथितं ब्रह्मन्यथेन्द्रः प्राप सम्पदम् ॥&lt;br&gt;&#xA;नारदोपि यथा श्वेतं द्वीपं स गतवानृषिः ॥&lt;br&gt;&#xA;तत्ते सर्वं प्रवक्ष्यामि शृणुष्वैकेन चैतसा ॥ ५३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये लक्ष्मीनारायणस्तुतिनिरूपणं नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>०१६ गोलोकवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/016_golokavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/016_golokavarNanam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;मेरुशृङ्गं समारूढो नारदो दिव्यया दृशा ॥&lt;br&gt;&#xA;श्वेतद्वीपं च तत्रस्थान्पश्यन्मुक्तान्सहस्रशः ॥ १ ॥&lt;br&gt;&#xA;वासुदेवे भगवति दृष्टिमाबध्य तत्क्षणम् ॥&lt;br&gt;&#xA;उत्पपात महायोगी सद्यः प्राप च धाम तत् ॥ २ ॥&lt;br&gt;&#xA;प्राप्य श्वेतं महाद्वीपं नारदो हृष्टमानसः ॥&lt;br&gt;&#xA;ददर्श भक्तांस्तानेव श्वेतांश्चन्द्रप्रभाञ्छुभान् ॥ ३ ॥&lt;br&gt;&#xA;पूजयामास शिरसा मनसा तैश्च पूजितः ॥&lt;br&gt;&#xA;दिदृक्षुर्ब्रह्म परमं स च कृच्छ्रपरः स्थितः ॥ ४ ॥&lt;br&gt;&#xA;भक्तमेकान्तिकं विष्णोर्बुद्ध्वा भागवतास्तु ते ॥&lt;br&gt;&#xA;तमूचुस्तुष्टमनसो जपन्तं द्वादशाक्षरम् ॥ ५ ॥&lt;br&gt;&#xA;श्वेतमुक्ता ऊचुः ॥&lt;br&gt;&#xA;मुनिवर्य भवान्भक्तः कृष्णस्याऽस्ति यतोऽत्र नः ॥&lt;br&gt;&#xA;दृष्टवान्देवदुर्दृश्यान्किमिच्छन्नथ तप्यति ॥ ६ ॥&lt;br&gt;&#xA;नारद उवाच ॥&lt;br&gt;&#xA;भगवन्तं परं ब्रह्म साक्षात्कृष्णमहं प्रभुम् ॥&lt;br&gt;&#xA;द्रष्टुमुत्कोऽस्मि भक्तेन्द्रास्तं दर्शयत तत्प्रियाः ॥७॥&lt;br&gt;&#xA;स्कन्द उवाच ॥&lt;br&gt;&#xA;तदैकः श्वेतमुक्तस्तु कृष्णेन प्रेरितो हृदि ॥&lt;br&gt;&#xA;एहि ते दर्शये कृष्णमित्युक्त्वा पुरतोभवत् ॥८॥&lt;br&gt;&#xA;प्रहृष्टो नारदस्तेन साकमाकाशवर्त्मना ॥&lt;br&gt;&#xA;पश्यन्धामानि देवानां तत ऊर्द्ध्वं ययौ मुनिः ॥ ९ ॥&lt;br&gt;&#xA;सप्तर्षींश्च ध्रुवं दृष्ट्वाऽनासक्तः कुत्रचित्स च ॥&lt;br&gt;&#xA;महर्जनतपोलोकान्व्यतीयाय द्विजोत्तम॥2.9.16.१०॥&lt;br&gt;&#xA;ब्रह्मलोकं ततो दृष्ट्वा श्वेतमुक्तानुगो मुनिः ॥&lt;br&gt;&#xA;कृष्णस्यैवेच्छयाऽध्वानं प्रापाष्टावरणेष्वपि॥११॥&lt;br&gt;&#xA;भूम्यप्तेजोनिलाकाशाहम्महत्प्रकृतीः क्रमात् ॥&lt;br&gt;&#xA;क्रान्त्वा दशोत्तरगुणाः प्राप गोलोकमद्भुतम् ॥१२॥&lt;br&gt;&#xA;धाम तेजोमयं तद्धि प्राप्यमेकान्तिकैर्हरेः॥&lt;br&gt;&#xA;गच्छन्ददर्श विततामगाधां विरजां नदीम्॥१३॥&lt;br&gt;&#xA;गोपीगोपगणस्नानधौतचन्दनसौरभाम्॥&lt;br&gt;&#xA;पुण्डरीकैः कोकनदै रम्यामिन्दीवरैरपि॥१४॥&lt;br&gt;&#xA;तस्यास्तटं मनोहारि स्फटिकाश्ममयं महत्॥&lt;br&gt;&#xA;प्राप श्वेतहरिद्रक्तपीतसन्मणिराजितम्॥१५॥&lt;br&gt;&#xA;कल्पवृक्षालिभिर्ज्जुष्टं प्रवालाङ्कुरशोभितम्॥&lt;br&gt;&#xA;स्यमन्तकेन्द्रनीलादिमणीनां खनिमण्डितम् ॥ १६ ॥&lt;br&gt;&#xA;नानामणीन्द्रनिचितसोपानततिशोभनम् ॥&lt;br&gt;&#xA;कूजद्भिर्मधुरं जुष्टं हंसकारण्डवादिभिः ॥ १७ ॥&lt;br&gt;&#xA;वृन्दैः कामदुघानां च गजेन्द्राणां च वाजिनाम् ॥&lt;br&gt;&#xA;पिबद्भिर्न्निर्मलं तोयं राजितं स व्यतिक्रमत् ॥ १८ ॥&lt;br&gt;&#xA;उत्तीर्याऽथ धुनी दिव्यां तत्क्षणादीश्वरेच्छया ॥&lt;br&gt;&#xA;तद्धामपरिखाभूतां शतशृङ्गागमाप सः ॥ १९ ॥&lt;br&gt;&#xA;हिरण्मयं दर्शनीयं कोटियोजनमुच्छ्रितम् ॥&lt;br&gt;&#xA;विस्तारे दशकोट्यस्तु योजनानां मनोहरम् ॥ 2.9.16.२० ॥&lt;br&gt;&#xA;सहस्रशः कल्पवृक्षैः पारिजातादिभिर्द्रुमैः ॥&lt;br&gt;&#xA;मल्लिकायूथिकाभिश्च लवङ्गैलालतादिभिः ॥ २१ ॥&lt;br&gt;&#xA;स्वर्णरम्भादिभिश्चान्यैः शोभमानं महीरुहैः ॥&lt;br&gt;&#xA;दिव्यैर्मृगगणैर्न्नागैः पक्षिभिश्च सुकूजितैः ॥ २२ ॥&lt;br&gt;&#xA;दुर्गायितस्य तद्धाम्नस्तस्य रम्येषु सानुषु ॥&lt;br&gt;&#xA;मनोज्ञान्विततानैक्षद्भगवद्रासमण्डपान् ॥ २३ ॥&lt;br&gt;&#xA;वृतानुद्यानततिभिः फुल्लपुष्पसुगन्धिभिः ॥&lt;br&gt;&#xA;कपाटै रत्ननिचितैश्चतुर्द्वारसुशोभनान् ॥ २४ ॥&lt;br&gt;&#xA;चित्रतोरणसम्पन्नै रत्नस्तम्भैः सहस्रशः ॥&lt;br&gt;&#xA;जुष्टांश्च कदलीस्तम्भैर्मुक्तालम्बैर्वितानकैः ॥ २५ ॥&lt;br&gt;&#xA;दूर्वालाजाक्षतफलैर्युक्तान्माङ्गलिकैरपि ॥&lt;br&gt;&#xA;चन्दनागुरुकस्तूरीकेशरोक्षित चत्वरान् ॥ २६ ॥&lt;br&gt;&#xA;सुश्राव्यवाद्यनिनदैर्हृद्यान्बहुविधैरपि ॥&lt;br&gt;&#xA;तेषु यूथानि गोपीनां कोटिशः स ददर्श ह ॥ २७ ॥&lt;br&gt;&#xA;अनर्घ्यवासोभूषाभिः सद्रत्नमणिकङ्कणैः ॥&lt;br&gt;&#xA;काञ्चीनूपुरकेयूरैः शोभितान्यङ्गुलीयकैः ॥ २८ ॥&lt;br&gt;&#xA;तारुण्यरूपलावण्यैः स्वरैश्चाऽप्रतिमानि हि ॥&lt;br&gt;&#xA;राधालक्ष्मीसवर्णानि शृङ्गारिककराणि च ॥ २९ ॥&lt;br&gt;&#xA;भोगद्रव्यैर्बहुविधैर्मण्डपेषु युतेषु च ॥&lt;br&gt;&#xA;विलसन्ति च गायन्ति मनोज्ञाः कृष्णगीतिकाः ॥ 2.9.16.३० ॥&lt;br&gt;&#xA;उपत्यकासु तस्याद्रेरथ वृन्दावनाभिधम् ॥&lt;br&gt;&#xA;वनं महत्तदद्राक्षीत्सावर्णे नारदो मुनिः ॥ ३१ ॥&lt;br&gt;&#xA;कृष्णस्य राधिकायाश्च प्रियं तत्क्रीडनस्थलम्॥&lt;br&gt;&#xA;कल्पद्रुमालिभी रम्यं सरोभिश्च सपङ्कजैः ॥ ३२ ॥&lt;br&gt;&#xA;आम्रैराम्रातकैर्नीपैर्बदरीभिश्च दाडिमैः ॥&lt;br&gt;&#xA;खर्जूरीपूगनारङ्गैर्न्नालिकेरैश्च चन्दनैः ॥ ३३ ॥&lt;br&gt;&#xA;जम्बूजम्बीरपनसैरक्षोदैः सुरदारुभिः ॥&lt;br&gt;&#xA;कदलीभिश्चम्पकैश्च द्राक्षाभिः स्वर्णकेतकैः ॥ ३४ ॥&lt;br&gt;&#xA;फलपुष्पभरानम्रैर्न्नानावृक्षैर्विराजितम् ॥&lt;br&gt;&#xA;मल्लिका माधवीकुन्दैर्ल्लवङ्गैर्यूथिकादिभिः ॥ ३५ ॥&lt;br&gt;&#xA;मन्दशीतसुगन्धेन सेवितं मातरिश्वना ॥&lt;br&gt;&#xA;शतशृङ्गस्नुतैरार्द्रं निर्झरैश्च समन्ततः ॥ ३६ ॥&lt;br&gt;&#xA;सदा वसन्त शोभाढ्यं रत्नदीपालिमण्डितैः ॥&lt;br&gt;&#xA;शृङ्गारिकद्रव्ययुतैः कुञ्जैर्जुष्टमनेकशः ॥ ३७ ॥&lt;br&gt;&#xA;गोपानां गोपिकानां च कृष्णसङ्कीर्त्तनैर्मुहुः ॥&lt;br&gt;&#xA;गोवत्स पक्षिनिनदैर्न्नानाभूषणनिस्वनैः ॥&lt;br&gt;&#xA;दधिमन्थनशब्दैश्च सर्वतो नादितं मुने ॥ ३८ ॥&lt;br&gt;&#xA;फुल्लपुष्पफलानम्रनानाद्रुमसुशोभनैः ॥&lt;br&gt;&#xA;द्वात्रिंशतवनैरन्यैर्युक्तं पश्यमनोहरैः ॥ ३९ ॥&lt;br&gt;&#xA;तद्वीक्ष्य हृष्टः स प्राप गोलोकपुरमुज्वलम् ॥&lt;br&gt;&#xA;वर्तुलं रत्नदुर्गं च राजमार्गोपशोभितम् ॥ 2.9.16.४० ॥&lt;br&gt;&#xA;राजितं कृष्णभक्तानां विमानैः कोटिभिस्तथा ॥&lt;br&gt;&#xA;रथै रत्नेन्द्रखचितैः किङ्किणीजालशोभितैः ॥ ४१ ॥&lt;br&gt;&#xA;महामणीन्द्रनिकरै रत्नस्तम्भालिमण्डितैः ॥&lt;br&gt;&#xA;अद्भुतैः कोटिशः सौधैः पङ्क्तिसंस्थैर्मनोहरम् ॥ ४२ ॥&lt;br&gt;&#xA;विलासमण्डपै रम्यै रत्नसारविनिर्मितः ॥&lt;br&gt;&#xA;रत्नेन्द्रदीपततिभिः शोभनं रत्नवेदिभिः ॥ ४३ ॥&lt;br&gt;&#xA;केसरागुरुकस्तूरीकुङ्कुमद्रवचर्चितम् ॥&lt;br&gt;&#xA;दधिदूर्वालाजपूगै रम्भाभिः शोभिताङ्गणम् ॥ ४४ ॥&lt;br&gt;&#xA;वारिपूर्णैर्हेमघटैस्तोरणैः कृतमङ्गलम् ॥&lt;br&gt;&#xA;मणिकुट्टिमराजाध्वचलद्भूरिगजाश्वकम् ॥ ४५ ॥&lt;br&gt;&#xA;श्रीकृष्णदर्शनायातैर्न्नैकब्रह्माण्डनायकैः ॥&lt;br&gt;&#xA;विरिञ्चिशङ्कराद्यैश्च बलिहस्तैः सुसङ्कुलम् ॥४६॥&lt;br&gt;&#xA;व्रजद्भिः कृष्णवीक्षाथ गोपगोपीकदम्बकैः ॥&lt;br&gt;&#xA;सुसङ्कुलमहामार्गं मुमोदालोक्य तन्मुनिः ॥४७॥&lt;br&gt;&#xA;कृष्णमन्दिरमापाऽथ सर्वाश्चर्यं मनोहरम् ॥&lt;br&gt;&#xA;नन्दादिवृषभान्वादिगोपसौधालिभिर्वृतम् ॥ ४८ ॥&lt;br&gt;&#xA;चतुर्द्वारैः षोडशभिर्दुर्गैः सपरिखैर्युतम्॥&lt;br&gt;&#xA;कोटिगोपवृतैकैकद्वारपालसुरक्षितैः ॥ ४९ ॥&lt;br&gt;&#xA;रत्नस्तम्भकपाटेषु द्वार्षु स्वाग्रस्थितेषु सः ॥&lt;br&gt;&#xA;उपविष्टान्क्रमेणैव द्वारपालान्ददर्श ह ॥2.9.16.५०॥&lt;br&gt;&#xA;वीरभानुं चन्द्रभानुं सूर्यभानुं तृतीयकम् ॥&lt;br&gt;&#xA;वसुभानुं देवभानुं शक्रभानुं ततः परम् ॥ ५१ ॥&lt;br&gt;&#xA;रत्नभानुं सुपार्श्वं च विशालमृषभं ततः ॥&lt;br&gt;&#xA;अंशुं बलं च सुबलं देवप्रस्थं वरूथपम् ॥ ५२ ॥&lt;br&gt;&#xA;श्रीदामानं च नत्वाऽसौ प्रविष्टोन्तस्तदाज्ञया ॥&lt;br&gt;&#xA;महाचतुष्के वितते तेजोऽपश्यन्महोच्चयम् ॥ ५३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये गोलोकवर्णनं नाम षोडशोऽध्यायः ॥१६॥&lt;/p&gt;</description>
    </item>
    <item>
      <title>०१७ श्रीवासुदेवदर्शनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/017_shrIvAsudevadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/017_shrIvAsudevadarshanam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;तत्त्वेककालसम्भूतकोटिकोट्यर्कसन्निभम् ॥&lt;br&gt;&#xA;स व्यचष्ट महत्तेजो दिव्यं सिततरं मुने ॥१॥&lt;br&gt;&#xA;दिशश्च विदिशः सर्वा ऊर्द्ध्वाधो व्याप्नुवच्च यत्॥&lt;br&gt;&#xA;अक्षरं ब्रह्म कथितं सच्चिदानन्दलक्षणम् ॥ २ ॥&lt;br&gt;&#xA;प्रकृतिं पुरुषं चोभौ तत्कार्याण्यपि सर्वशः ॥&lt;br&gt;&#xA;व्याप्तं यद्योगसंसिद्धाः षट्चक्राणि निजान्तरे ॥&lt;br&gt;&#xA;व्यतीत्य मूर्ध्नि पश्यन्ति वासुदेवप्रसादतः ॥ ३ ॥&lt;br&gt;&#xA;यद्भासा भासितः सूर्यो वह्निरिन्दुश्च तारकाः ॥&lt;br&gt;&#xA;भासयन्ति जगत्सर्वं स्वप्रकाशं तथामृतम् ॥ ४ ॥&lt;br&gt;&#xA;यद्ब्रह्मपुरमित्याहुर्भगवद्धाम सात्वताः ॥&lt;br&gt;&#xA;यस्यान्तिकेषु परितस्तिष्ठन्त्यर्चककोटयः ॥ ५ ॥&lt;br&gt;&#xA;ब्रह्मशङ्कर वृन्दानि ह्युपर्युपरि सम्भ्रमात् ॥&lt;br&gt;&#xA;पतन्ति बलिहस्तानि गोपगोपीव्रजाश्च यत् ॥ ६ ॥&lt;br&gt;&#xA;कृष्णस्यानुग्रहो यस्मिन्स तेजसि तमीक्षते ॥&lt;br&gt;&#xA;केवलं तेज एवान्ये पश्यन्ति न तु तं मुने ॥ ७ ॥&lt;br&gt;&#xA;तस्मिन्ददर्शाद्भुतदिव्यमन्दिरं विचित्ररत्नेन्द्रमयं मनोज्ञम् ॥&lt;br&gt;&#xA;रत्नोज्ज्वलस्तम्भसहस्रकान्तं महासभा मण्डपदर्शनीयम् ॥ ८ ॥&lt;br&gt;&#xA;सौधालिभिर्भूरिभिरुज्ज्वलाभिः स्वोपासकानां परितो विराजितम् ॥&lt;br&gt;&#xA;विचित्रसूक्ष्माम्बररत्नभूषाविभूषितानां हि नृणां च योषिताम् ॥ ९ ॥&lt;br&gt;&#xA;सिंहासनं तत्र मणीन्द्रसारै रत्नेन्द्रसारैश्च विनिर्मितं सः ॥&lt;br&gt;&#xA;आश्चर्यकृन्प्रेक्षकमानसानां दिव्य मुनिः प्रैक्षत भूरिहर्षः ॥2.9.17.१०॥&lt;br&gt;&#xA;तत्राऽथ कृष्णं भगवन्तमैक्षन्नारायणं निर्गुणमास्थितं सः ॥&lt;br&gt;&#xA;सर्वज्ञमीशं पुरुषोत्तमं च यं वासुदेवं च वदन्ति सात्वताः ॥ ११ ॥&lt;br&gt;&#xA;यं केचिदाहुः परमात्मसञ्ज्ञं केचित्परं ब्रह्म परात्परं च ॥&lt;br&gt;&#xA;ब्रह्मेति केचिद्भगवन्तमेके विष्णुं च भक्ताः परमेश्वरं च॥१२॥&lt;br&gt;&#xA;कन्दर्पसाहस्रमनोहराङ्गं सदा किशोरं करुणानिधानम् ॥&lt;br&gt;&#xA;अतिप्रशान्ताकृतिदर्शनीयं क्षराक्षरेभ्यश्च परं स्वतन्त्रम् ॥ १३ ॥&lt;br&gt;&#xA;नैकाण्डसर्गस्थितिनाशलीलाविधायकापाङ्गनिरीक्षणं च ॥&lt;br&gt;&#xA;अनेककोट्यण्डमहाधिराजं विश्वैकवन्द्यं नटवर्यवेषम् ॥ १४ ॥&lt;br&gt;&#xA;अनर्घ्यदिव्योत्तमपीतवाससमनेकसद्रत्नविभूषणाढ्यम् ॥&lt;br&gt;&#xA;नवीनजीमूतसमानवर्णं कर्णोल्लसत्सन्मकराभकुण्डलम् ॥ १५ ॥&lt;br&gt;&#xA;निजाङ्गनिर्यत्सितभूरितेजश्चयावृतत्वात्सितवर्णमुक्तम् ॥&lt;br&gt;&#xA;सद्रत्नसारोज्ज्वलसत्किरीटं शरत्सरोजच्छदचारुनेत्रम् ॥ १६ ॥&lt;br&gt;&#xA;सुगन्धिसच्चन्दनचर्चिताङ्गं श्रीवत्सलक्ष्माङ्कितहृत्कपाटम् ॥&lt;br&gt;&#xA;निनादयन्तं मधुरं च वेणुं कृत्वा मुखाग्रेम्बुजचारुदोर्भ्याम् ॥ १७॥&lt;br&gt;&#xA;जयासुशीलाललितामुखानां वृन्दैः सखीनां सह राधया च ॥&lt;br&gt;&#xA;समर्च्यमानं रमया च भामा कलिन्दजा जाम्बवतीमुखानाम् ॥१८॥&lt;br&gt;&#xA;धर्मेण वेदैरखिलैर्भगैश्च ज्ञानादिभिः संयतपाणियुग्मैः ॥&lt;br&gt;&#xA;निषेव्यमाणं च सुदर्शनाद्यैर्निजायुधैर्मूर्तिधरैरनेकैः ॥ १९ ॥&lt;br&gt;&#xA;मसारमाणिक्यसुवर्णवर्णैः सितैश्च कैश्चिन्निजपार्षदाग्र्यैः ॥&lt;br&gt;&#xA;उपासितं चक्रगदाब्जशङ्खलसद्भुजैर्नन्दसुनन्दमुख्यैः ॥ 2.9.17.२० ॥&lt;br&gt;&#xA;श्रीदाममुख्यैरथ गोपवेषैर्भक्त्यावनम्रैर्द्विभुजैरनेकैः ॥&lt;br&gt;&#xA;उपास्यमानं गरुडेन चाग्रतो विभूतिभिश्चाष्टभिरानताभिः ॥ २१ ॥&lt;br&gt;&#xA;मूर्त्या च शान्त्या दयया च सेवितं पुष्ट्या च तुष्ट्या ह्यथ मेधया च ॥&lt;br&gt;&#xA;श्रद्धाक्रिया ह्युन्नतिभिश्च मैत्र्या तथा तितिक्षास्मृतिबुद्धिभिश्च ॥ २२ ॥&lt;br&gt;&#xA;दृष्ट्वा तमत्यद्भुतदिव्यमूर्त्ति तद्रूपसौरभ्यहृताखिलेन्द्रियः ॥&lt;br&gt;&#xA;आनन्दवारिप्रतिरुद्धदृष्टिः प्रेम्णोर्द्ध्वरोमा सुखसम्भृतोऽभूत् ॥ २३ ॥&lt;br&gt;&#xA;दण्डवत्तं नमस्कृत्य नारदः प्रेमविह्वलः ॥&lt;br&gt;&#xA;बद्धाञ्जलिपुटस्तस्थौ वीक्षमाणस्तदाननम् ॥ २४ ॥&lt;br&gt;&#xA;तं मानयामास हरिः पृष्ट्वा स्वागतमादरात् ॥&lt;br&gt;&#xA;भक्तमेकान्तिकं स्वस्य स्वेनैव च दिदृक्षितम् ॥ २५ ॥&lt;br&gt;&#xA;भगवद्वाक्यपीयूषास्वादप्राप्तात्मसंस्मृतिः ॥&lt;br&gt;&#xA;तद्दर्शनमहानन्दो भक्त्या तुष्टाव तं मुनिः ॥ २६ ॥&lt;br&gt;&#xA;नारद उवाच ॥&lt;br&gt;&#xA;जय श्रीकृष्ण भगवन्नारायण जगत्प्रभो ॥&lt;br&gt;&#xA;वासुदेवाऽखिलावास सदैकान्तिकवल्लभ ॥ २७ ॥&lt;br&gt;&#xA;अप्याश्चर्यार्चनीयाङ्घ्रे राधिकाकमलादिभिः ॥&lt;br&gt;&#xA;त्वमेवात्यन्तिकं श्रेयोऽभीप्सतां परमा गतिः ॥ २८ ॥&lt;br&gt;&#xA;नित्यानामात्मनां नित्य आत्मा चेतनचेतनः ॥&lt;br&gt;&#xA;क्षराक्षरेभ्यश्च परस्त्वं ब्रह्म परमं हरे ॥ २९ ॥&lt;br&gt;&#xA;यथा विशुद्धिः सिद्धिश्च भक्त्या परमया तव ॥&lt;br&gt;&#xA;तथा न स्यान्नृणामन्यैः साधनैस्तप आदिभिः ॥ 2.9.17.३० ॥&lt;br&gt;&#xA;त्वदङ्घ्रिदिव्यज्योत्स्नैका मुमुक्षूणां हृदि स्थितम् ॥&lt;br&gt;&#xA;महत्सन्तमसंहर्तुं सद्यः शक्तास्ति सत्पते ॥ ३१ ॥&lt;br&gt;&#xA;सर्वैर्वेदैस्त्वमेवेज्य उपास्यो ज्ञेय एव च ॥&lt;br&gt;&#xA;निरूपितोसि भगवन्सर्वकारणकारणम् ॥ ३२ ॥&lt;br&gt;&#xA;एकैकस्मिन्रोमकूपे यत्तवास्ति सितं महः ॥&lt;br&gt;&#xA;शान्तमानन्दरूपं च तत्कोटीन्दुप्रभाधिकम् ॥ ३३ ॥&lt;br&gt;&#xA;अस्मिंस्त्वमक्षरे धाम्नि निर्गुणेऽमृतसञ्ज्ञके ॥&lt;br&gt;&#xA;महःपुञ्जे सदैवास्से निर्गुणः पुरुषोत्तमः ॥ ३४ ॥&lt;br&gt;&#xA;ब्रह्माण्डभयदात्कालान्मायायाश्च महाभयात् ॥&lt;br&gt;&#xA;मुक्ता भक्ता भवन्त्येव त्वदीयोपासनाबलात् ॥ ३५ ॥&lt;br&gt;&#xA;तं त्वामहमुपेतोस्मि शरणं जगदीश्वरम् ॥&lt;br&gt;&#xA;सर्वात्मानं विभुं ब्रह्म महापुरुषमच्युतम् ॥ ३६ ॥&lt;br&gt;&#xA;यथा त्वच्चरणाम्भोजे भक्तिर्मे निश्चला सदा ॥&lt;br&gt;&#xA;भवेत्तथैव देवेश कर्त्तुमर्हस्यनुग्रहम् ॥ ३७ ॥&lt;br&gt;&#xA;॥ स्कन्द उवाच ॥&lt;br&gt;&#xA;इत्थं देवर्षिणा भक्त्या संस्तुतः परमेश्वरः ॥&lt;br&gt;&#xA;तमाहानन्दयन्वाचा सुधासम्मितया मुनिम् ॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये श्रीवासुदेवदर्शनं नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८ श्रीवासुदेवावतारादिकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/018_shrIvAsudevAvatArAdikathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/018_shrIvAsudevAvatArAdikathanam/</guid>
      <description>&lt;p&gt;॥ श्रीभगवानुवाच ॥&lt;br&gt;&#xA;दर्शनं मम यज्जातं तव तत्तु महामुने ॥&lt;br&gt;&#xA;नित्यैकान्तिकभक्तत्वान्निर्दम्भत्वान्मदिच्छया ॥ १ ॥&lt;br&gt;&#xA;अहिंसा ब्रह्मचर्यं च त्वयि नित्यं च तद्द्वयम् ॥&lt;br&gt;&#xA;स्वधर्मोपशमौ चैव वैराग्यं चात्मवेदनम् ॥ २ ॥&lt;br&gt;&#xA;सत्सङ्गोऽष्टाङ्गयोगश्च सर्वथेन्द्रियनिग्रहः ॥&lt;br&gt;&#xA;मुन्यन्नवृत्तिश्च तपः सर्वव्यसनहीनता ॥ ३ ॥&lt;br&gt;&#xA;मदेकान्तिकभक्तिश्च महात्म्यज्ञानपूर्विका ॥&lt;br&gt;&#xA;वर्त्तते तेन मामत्र पश्यसि त्वं हि सुव्रत ॥ ४ ॥&lt;br&gt;&#xA;ईदृग्लक्षणसम्पन्ना ये स्युरन्येपि मानवाः ॥&lt;br&gt;&#xA;तेपि मामीदृशं विप्र पश्यन्त्येकान्तिकप्रियम् ॥ ५ ॥&lt;br&gt;&#xA;असावहमिह ब्रह्मन्नस्मिन्नक्षरधामनि ॥&lt;br&gt;&#xA;राधालक्ष्मीयुतो नित्यं वसामि स्वाश्रितैः सह ॥ ६ ॥&lt;br&gt;&#xA;वासुदेवस्वरूपोहं सर्वकर्मफलप्रदः ॥&lt;br&gt;&#xA;अन्तर्यामितया वर्त्ते स्वतन्त्रः सर्वदेहिनाम् ॥ ७ ॥&lt;br&gt;&#xA;वैकुण्ठाख्यं महाधाम्नि लक्ष्म्या सह चतुर्भुजः ॥&lt;br&gt;&#xA;वसामि नन्दगरुडमुख्यैः साकं च पार्षदैः ॥ ८ ॥&lt;br&gt;&#xA;धाम्नि तेजोमये दिव्ये श्वेतद्वीपेऽन्वहं भुवि ॥&lt;br&gt;&#xA;ददामि श्वेतमुक्तेभ्यः पञ्चकालं स्वदर्शनम् ॥ ९॥&lt;br&gt;&#xA;कुर्वेऽनिरुद्धप्रद्युम्नसङ्कर्षणसमाह्वयैः ॥&lt;br&gt;&#xA;स्वरूपैर्नैककोट्यण्डसर्गस्थित्यप्ययानहम् ॥2.9.18.१०॥&lt;br&gt;&#xA;सर्गारम्भे मया ब्रह्मा सृष्टो नाभिसरोरुहात् ॥&lt;br&gt;&#xA;तपसाराधयामास स मां यज्ञैश्च नारद ॥११॥&lt;br&gt;&#xA;ततस्तस्मै प्रसन्नोऽहं प्राददामीप्सितान्वरान् ॥&lt;br&gt;&#xA;ब्रह्मन्प्रास्यसि सामर्थ्यं प्रजानां त्वं विसर्जने ॥ १२ ॥&lt;br&gt;&#xA;आज्ञायामेव ताः सर्वास्तव स्थास्यन्ति मद्वरात् ॥&lt;br&gt;&#xA;वेदाश्चापि स्फुरिष्यन्ति तव बुद्धौ सनातनाः ॥ १३ ॥&lt;br&gt;&#xA;ज्ञानं च मत्स्वरूपस्य यथावत्ते भविष्यति ॥&lt;br&gt;&#xA;त्वया कृतां च मर्यादां नातिक्रंस्यति कश्चन ॥ १४ ॥&lt;br&gt;&#xA;सुरासुरगणानां च मुनीनां च महात्मनाम् ॥&lt;br&gt;&#xA;त्वमेव वरदो ब्रह्मन्वरेप्सूनां भविष्यसि ॥ १५॥&lt;br&gt;&#xA;असाध्ये यत्र कार्ये च मोहमेष्यसि तत्त्वहम्॥&lt;br&gt;&#xA;प्रादुर्भूय करिष्यमि स्मृतमात्रस्त्वया विधे ॥ १६ ॥&lt;br&gt;&#xA;सृज्यमाने त्वया विश्वे नष्टां पृथ्वीं महार्णवे ॥&lt;br&gt;&#xA;आनयिष्यामि स्वं स्थानं वाराहं रूपमास्थितः ॥&lt;br&gt;&#xA;हिरण्याक्षं निहत्यैव दैतेयं बलगर्वितम् ॥ १७ ॥&lt;br&gt;&#xA;दिनान्ते तव मत्स्योहं भूत्वा क्षोणीं तरीमिव ॥&lt;br&gt;&#xA;सहौषधिं धारयिष्ये मन्वादींश्च निशावधि ॥ १८ ॥&lt;br&gt;&#xA;सुधायै मथ्नतामब्धिं काश्यपानां निराश्रयम् ॥&lt;br&gt;&#xA;मन्थानं कूर्मरूपोहं धास्ये पृष्ठे च मन्दरम् ॥ १९ ॥&lt;br&gt;&#xA;नारसिंहं वपुः कृत्वा हिरण्यकशिपुं विधे ॥&lt;br&gt;&#xA;सुरकार्ये हनिष्यामि यज्ञघ्नं दितिनन्दनम् ॥ 2.9.18.२० ॥&lt;br&gt;&#xA;विरोचनस्य बलवान्बलिः पुत्रो महासुरः ॥&lt;br&gt;&#xA;भविष्यति स शक्रं च स्वाराज्याच्च्यावयिष्यति ॥ २१ ॥&lt;br&gt;&#xA;त्रैलोक्येऽपहृते तेन विमुखे च शचीपतौ ॥&lt;br&gt;&#xA;अदित्यां द्वादशः पुत्रः सम्भविष्यामि कश्यपात् ॥ २२ ॥&lt;br&gt;&#xA;ततो राज्यं प्रदास्यामि देवेन्द्राय दिवः पुनः ॥&lt;br&gt;&#xA;देवताः स्थापयिष्यामि स्वेषु स्थानेष्वहं विधे ॥&lt;br&gt;&#xA;बलिं चैव करिष्यामि पातालतलवासिनम् ॥२३॥&lt;br&gt;&#xA;कर्दमाद्देवहूत्यां च भूत्वाऽथ कपिलाभिधः ॥&lt;br&gt;&#xA;प्रवर्तयिष्ये कालेन नष्टं साङ्ख्यं विरागयुक् ॥२४॥&lt;br&gt;&#xA;दत्तो भूत्याऽनसूययामत्रेरान्विक्षिकीं ततः ॥&lt;br&gt;&#xA;प्रह्लादायोपदेक्ष्यामि विद्यां च यदवे विधे ॥ २५ ॥&lt;br&gt;&#xA;मेरुदेव्यां सुतो नाभेर्भूत्वाहमृषभो भुवि ॥&lt;br&gt;&#xA;धर्मं पारमहंस्याख्यं वर्तयिष्ये सनातनम् ॥ २६ ॥&lt;br&gt;&#xA;त्रेतायुगे भविष्यामि रामो भृगुकुलोद्वहः ॥&lt;br&gt;&#xA;क्षत्रं चोत्सादयिष्यामि भग्नसेतुकदध्वगम्॥ ॥ २७ ॥&lt;br&gt;&#xA;सन्धौ तु समनुप्राप्ते त्रेताया द्वापरस्य च ॥&lt;br&gt;&#xA;कौशल्यायां भविष्यामि रामो दशरथादहम् ॥ २८ ॥&lt;br&gt;&#xA;सीताभिधाना लक्ष्मीश्च भवित्री जनकात्मजा ॥&lt;br&gt;&#xA;उद्वहिष्यामि तामैशं भङ्क्त्वा धनुरहं महत् ॥२९॥&lt;br&gt;&#xA;ततो रक्षःपतिं घोरं देवर्षिद्रोहकारिणम् ॥&lt;br&gt;&#xA;सीतापहारिणं सङ्ख्ये हनिष्यामि सहानुजम् ॥ 2.9.18.३० ॥&lt;br&gt;&#xA;तस्य मे तु चरित्राणि वाल्मीक्याद्या महर्षयः ॥&lt;br&gt;&#xA;तदा गास्यन्ति बहुधा यच्छ्रुतेः स्यादघक्षयः ॥ ३१ ॥&lt;br&gt;&#xA;द्वापरस्य कलेश्चैव सन्धौ पर्यवसानिके ॥&lt;br&gt;&#xA;भूभारासुरनाशार्थं पातुं धर्मं च धार्मिकान् ॥&lt;br&gt;&#xA;वसुदेवाद्भविष्यामि देवक्यां मथुरापुरे ॥ ३२ ॥&lt;br&gt;&#xA;कृष्णोहं वासुदेवाख्यस्तथा सङ्कर्षणो बलः ॥&lt;br&gt;&#xA;प्रद्युम्नश्चाऽनिरुद्धश्च भविष्यन्ति यदोः कुले ॥ ३३ ॥&lt;br&gt;&#xA;गोपस्य वृषभानोस्तु सुता राधा भविष्यति ॥&lt;br&gt;&#xA;वृन्दावने तया साकं विहरिष्यामि पद्मज ॥ ३४ ॥&lt;br&gt;&#xA;लक्ष्मीश्च भीष्मकसुता रुक्मिण्याख्या भविष्यति ॥&lt;br&gt;&#xA;उद्वहिष्यामि राजन्यान्युद्धे निर्जित्य तामहम् ॥ ३५ ॥&lt;br&gt;&#xA;धर्मद्रुहोऽसुरान्हत्वा तदाविष्टांश्च भूपतीन् ॥&lt;br&gt;&#xA;धर्मं संस्थापयन्नेव करिष्ये निर्भरां भुवम् ॥ ३६ ॥&lt;br&gt;&#xA;येन केनापि भावेन यस्य कस्यापि मानसम् ॥&lt;br&gt;&#xA;मयि संयोक्ष्यते तन्तं नेष्ये ब्रह्मगतिं पराम् ॥ ३७ ॥&lt;br&gt;&#xA;धर्मं भुवि स्थापयित्वा कृत्वा यदुकुलक्षयम् ॥&lt;br&gt;&#xA;पश्यतां सर्वदेवानामन्तर्द्धास्ये भुवस्ततः ॥ ॥ ३८ ॥&lt;br&gt;&#xA;कृष्णस्य मम वीर्याणि कृष्णद्वैपायनादयः ॥&lt;br&gt;&#xA;गास्यन्ति बहुधा ब्रह्मन्सद्यः पापहराणि हि ॥ ३९ ॥&lt;br&gt;&#xA;कृष्णद्वैपायनो भूत्वा पराशरमुनेः सुतः ॥&lt;br&gt;&#xA;शाखाविभागं वेदस्य करिष्यामि तरोरिव ॥ 2.9.18.४० ॥&lt;br&gt;&#xA;वैदिकं विधिमाश्रित्य त्रिलोकीपरिपीडकान् ॥&lt;br&gt;&#xA;छलेन मोहयिष्यामि भूत्वा बुद्धोऽसुरानहम्॥ ४१ ॥&lt;br&gt;&#xA;मया कृष्णेन निहताः सार्जुनेन रणेषु ये ॥&lt;br&gt;&#xA;प्रवर्तयिष्यन्त्यसुरास्ते त्वधर्मं यदा क्षितौ ॥४२॥&lt;br&gt;&#xA;धर्मदेवात्तदा भक्तादहं नारायणो मुनिः॥&lt;br&gt;&#xA;जनिष्ये कोशले देशे भूमौ हि सामगो द्विजः॥४३॥&lt;br&gt;&#xA;मुनिशापान्नृतां प्राप्तानृषींस्तात तथोद्धवम्॥&lt;br&gt;&#xA;ततोऽवितासुरेभ्योऽहं सद्धर्मं स्थापयन्नज॥४४॥&lt;br&gt;&#xA;जनान्म्लेच्छमयान्भूमौ कलेरन्ते महैनसः ॥&lt;br&gt;&#xA;कल्की भूत्वा हनिष्यामि विचरन्दिव्यवाजिना॥ ४५॥&lt;br&gt;&#xA;यदा यदा च वेदोक्तो धर्मो नाशिष्यतेऽसुरैः॥&lt;br&gt;&#xA;प्रादुर्भावो भविष्यो मे तद्रक्षायै तदा तदा ॥ ४६ ॥&lt;br&gt;&#xA;तस्माच्चिन्तां विहायैव प्रजाः सृज यथा पुरा ॥&lt;br&gt;&#xA;एतान्दत्त्वा वरांस्तस्मा अहमन्तर्हितोऽभवम् ॥ ४७ ॥&lt;br&gt;&#xA;यथा तस्मै वरा दत्तास्तथैव च मया कृतम् ॥&lt;br&gt;&#xA;कुर्वे करिष्ये च मुने निजशक्तिभिरञ्जसा ॥ ४८ ॥&lt;br&gt;&#xA;एवंविधस्य मे ब्रह्मन्नीशितुः सर्वदेहिनाम् ॥&lt;br&gt;&#xA;दर्शनं दुर्लभं जातं तवैकान्तिकभक्तितः ॥ ४९ ॥&lt;br&gt;&#xA;वरं वरय मत्तस्त्वं स्वाभीष्टं मुनिसत्तम ॥&lt;br&gt;&#xA;प्रसन्नोस्मि भृशं तुभ्यं नाफलं मम दर्शनम्॥2.9.18.५०॥&lt;br&gt;&#xA;स्कन्द उवाच ॥&lt;br&gt;&#xA;श्रुत्वेति भगवद्वाक्यं नारदो मुनिसत्तमः ॥&lt;br&gt;&#xA;मन्यमानो निजं धन्यं तमुवाच प्रभुं मुने॥५१॥&lt;br&gt;&#xA;दर्शनादेव ते स्वामिन्सम्पूर्णो मे मनोरथः ॥&lt;br&gt;&#xA;इदं हि दुर्लभं मन्ये सर्वेषामपि देहिनाम् ॥ ५२ ॥&lt;br&gt;&#xA;अतस्ते च त्वदीयानां त्वद्धाम्नोस्याऽमृतस्य च ॥&lt;br&gt;&#xA;साक्षात्समीक्षणादन्यत्प्राप्यं मे नास्ति वाञ्छितम् ॥ ५३ ॥&lt;br&gt;&#xA;इतोन्यद्दुर्लभं क्वापि नास्ति ब्रह्माण्डगोलके ॥&lt;br&gt;&#xA;यदहं परितुष्टात्ते प्रार्थयेयमिहाच्युत ॥ ५४ ॥&lt;br&gt;&#xA;लोकान्तरसुखं यत्तद्वैदिकैरेव कर्मभिः ॥&lt;br&gt;&#xA;दैवैः पित्र्यैश्च लभ्येत तच्चाप्यस्ति हि नश्वरम् ॥ ५५ ॥&lt;br&gt;&#xA;नेच्छामि तदहं किञ्चित्सुखं त्वत्तः परं प्रभो ॥&lt;br&gt;&#xA;वरमेकं तु याचे त्वत्स्वेप्सितं वरदर्षभात् ॥ ५६ ॥&lt;br&gt;&#xA;तवाऽथ तव भक्तानां सदैव गुणगायने ॥&lt;br&gt;&#xA;अत्युत्सुकास्तु मे बुद्धिस्त्वयि प्रीतिविवर्द्धिनी ॥ ५७ ॥&lt;br&gt;&#xA;॥ स्कन्द उवाच ॥&lt;br&gt;&#xA;तथास्त्विति प्रतिश्रुत्य कृष्णस्तेनेति याचितम् ॥&lt;br&gt;&#xA;गानोपयुक्तां महतीं वीणां दत्त्वाऽब्रवीत्पुनः ॥ ५८ ॥&lt;br&gt;&#xA;श्रीभगवानुवाच ॥&lt;br&gt;&#xA;अधुना गच्छ देवर्षे विशालां बदरीमितः ॥&lt;br&gt;&#xA;तत्र धर्मात्मजं भक्त्या मामाराधय सुव्रत ॥ ५९ ॥&lt;br&gt;&#xA;त्वं ह्येकान्तिकभक्तोसि मम निष्कपटान्तरः ॥&lt;br&gt;&#xA;तेन त्वामधिकं मन्ये विधेरपि पितुस्तव ॥ 2.9.18.६० ॥&lt;br&gt;&#xA;यादृशोऽहं च यद्रूपो यावांश्च महिमा मम ॥&lt;br&gt;&#xA;विदुस्तत्सर्वमपि मे भक्ता एकान्तिका मुने ॥॥ ६१ ॥&lt;br&gt;&#xA;हृदि चिन्त्योहमेवास्मि सतां तेषां च ते मम ॥&lt;br&gt;&#xA;तेषामिष्टं न मत्तोऽन्यन्मम तेभ्यो न किञ्चन ॥ ६२ ॥&lt;br&gt;&#xA;यथा पतिव्रता नार्यो वशीकुर्वन्ति सत्पतिम् ॥&lt;br&gt;&#xA;निजैर्गुणैस्तथा भक्ता वशीकुर्वन्ति मामपि ॥ ६३ ॥&lt;br&gt;&#xA;अनुयामि श्रिया साकं तानहं परवानिव ॥&lt;br&gt;&#xA;यत्रयत्र च ते सन्ति तत्रतत्राहमस्मि हि ॥ ६४ ॥&lt;br&gt;&#xA;सत्सङ्गादेव मत्प्राप्तिर्भवेद्भुवि मुमुक्षताम् ॥&lt;br&gt;&#xA;नान्योपायेन देवर्षे सत्यमित्यवधारय ॥ ६५ ॥&lt;br&gt;&#xA;मामेव यर्हि शरणं मानुषाः प्राप्नुवन्ति ये ॥&lt;br&gt;&#xA;तर्ह्येव ते विमुच्यन्ते मायाया जीवबन्धनात् ॥ ६६ ॥&lt;br&gt;&#xA;मां प्रपन्नस्तु पुरुषो येन केनापि भावतः ॥&lt;br&gt;&#xA;यथेष्टं सुखमाप्नोति न तु संसृतिमन्यवत् ॥ ६७ ॥&lt;br&gt;&#xA;स्कन्द उवाच ॥&lt;br&gt;&#xA;एवमुक्तो भगवता प्राप्तोऽनुग्रहमीप्सितम् ॥&lt;br&gt;&#xA;प्रणम्य साश्रुनयनः पर्यावर्तत नारदः ॥ ६८ ॥&lt;br&gt;&#xA;तमेव वीणया गायञ्छ्वेतमुक्तमपश्यत ॥&lt;br&gt;&#xA;प्राग्वत्स्वाग्रे चलन्तं तमन्वगच्छद् द्विजर्षभ ॥ ६९ ॥&lt;br&gt;&#xA;सद्यः श्वेतं महाद्वीपं प्राप्य श्वेतान्प्रणम्य तान् ॥&lt;br&gt;&#xA;निवृत्तो नारदो ब्रह्मंस्तरसा मेरुमागमत् ॥ 2.9.18.७० ॥&lt;br&gt;&#xA;ततो मेरोः प्रचक्राम पर्वतं गन्धमादनम् ॥&lt;br&gt;&#xA;निपपात च खात्तूर्णं विशालां बदरीमनु ॥७१॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये श्रीवासुदेवावतारादिकथनन्नामाऽष्टादशोऽध्यायः ॥१८॥&lt;/p&gt;</description>
    </item>
    <item>
      <title>०१९ नारदनरनारायणसमागमः</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/019_nAradanaranArAyaNasamAgamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/019_nAradanaranArAyaNasamAgamaH/</guid>
      <description>&lt;p&gt;॥ स्कन्द उवाच ॥&lt;br&gt;&#xA;ततः स ददृशे देवौ पुराणावृषिसत्तमौ ॥&lt;br&gt;&#xA;तपश्चरन्तौ सुमहदात्मनिष्ठौ महाव्रतौ ॥१॥&lt;br&gt;&#xA;तेजसाप्यधिकौ सूर्यात्सर्वलोकविरोचनात् ॥&lt;br&gt;&#xA;श्रीवत्सलक्षणौ पूज्यौ जटामण्डलधारिणौ ॥२॥&lt;br&gt;&#xA;पद्मचिह्नभुजौ तौ च पादयोश्चक्रलक्षणौ॥&lt;br&gt;&#xA;व्यूढोरस्कौ दीर्घभुजौ सितसूक्ष्मघनांशुकौ ॥ ३ ॥&lt;br&gt;&#xA;स्वास्यौ पृथुललाटौ च सुभ्रुवौ शुभनासिकौ ॥&lt;br&gt;&#xA;शुभलक्षणसम्पन्नौ दिव्यमूर्त्ती घनप्रभौ ॥ ४ ॥&lt;br&gt;&#xA;विनयेनान्तिकं प्राप्य तयोः कृत्वा प्रदक्षिणाम् ॥&lt;br&gt;&#xA;भक्त्या प्रणम्य साष्टाङ्गं तस्थौ प्राञ्जलिरग्रतः ॥ ५ ॥&lt;br&gt;&#xA;ततस्तौ तपसां वासौ यशसां तेजसामपि ॥&lt;br&gt;&#xA;ऋषी पौर्वाह्णिकस्यान्ते विधेर्मौनं विहाय च ॥ ६ ॥&lt;br&gt;&#xA;प्रीत्या नारदमव्यग्रौ पाद्यार्घ्याभ्यां समार्चताम् ॥&lt;br&gt;&#xA;पीठयोरुपविष्टौ तौ कौशयोर्नारदश्च सः॥ ॥७॥&lt;br&gt;&#xA;तेषु तत्रोपविष्टेषु स देशोभिव्यराजत ॥&lt;br&gt;&#xA;आज्याहुतिमहाज्वालैर्यज्ञवाटोग्निभिर्यथा ॥ ८ ॥&lt;br&gt;&#xA;अथ नारायणस्तत्र नारदं वाक्यमब्रवीत् ॥&lt;br&gt;&#xA;सुखोपविष्टं विश्रान्तं कृतातिथ्यं सुसत्कृतम् ॥ ९ ॥&lt;br&gt;&#xA;श्रीनारायण उवाच ॥&lt;br&gt;&#xA;अपि ब्रह्मन्स भगवान्परमात्मा सनातनः ॥&lt;br&gt;&#xA;ब्रह्मधाम्नि त्वया दृष्ट आवयो कारणं परम् ॥ 2.9.19.१० ॥&lt;br&gt;&#xA;नारद उवाच ॥&lt;br&gt;&#xA;भगवंस्त्वत्प्रसादेन तमहं परमेश्वरम् ॥&lt;br&gt;&#xA;वासुदेवं समालोके स्थितमक्षरधामनि ॥ ११ ॥&lt;br&gt;&#xA;इह चैवागतस्तेन विसृष्टो वां निषेवितुम् ॥&lt;br&gt;&#xA;आसिष्ये तत्परो भूत्वा युवाभ्यां सह नित्यशः ॥ १२ ॥&lt;br&gt;&#xA;श्रीनारायण उवाच ॥&lt;br&gt;&#xA;धन्योस्यनुगृहीतोसि यत्ते दृष्टः स्वयं प्रभुः ॥&lt;br&gt;&#xA;नहि तं दृष्टवान्ब्रह्मन्कश्चिद्देवोपि वा ऋषिः ॥१३॥&lt;br&gt;&#xA;भक्त्यैकान्तिकया तस्य प्राप्ता अक्षरसाम्यताम्॥&lt;br&gt;&#xA;ये हि भक्तास्त एवैनं पश्यन्त्यखिलकारणम्॥१४॥&lt;br&gt;&#xA;स दिव्यमूर्त्तिर्भगवान्दुर्द्दर्शः पुरुषोत्तमः ॥&lt;br&gt;&#xA;नारदैतद्धि मे सत्यं वचनं समुदाहृतम् ॥ १५॥&lt;br&gt;&#xA;नान्यो भक्तात्प्रियतरो लोके तस्यास्ति कश्चन ॥&lt;br&gt;&#xA;ततः स्वयं दर्शितवांस्तवात्मानं द्विजोत्तम ॥ १६ ॥&lt;br&gt;&#xA;तेजःपुञ्जाभिरुद्धाङ्गो गुणातीताद्भुताकृतिः ॥&lt;br&gt;&#xA;अखण्डानन्दरूपश्च सदा शुद्धोऽच्युतोस्ति सः ॥ १७ ॥&lt;br&gt;&#xA;रूपवर्णवयोवस्थाः प्राकृता नैव तस्य हि ॥&lt;br&gt;&#xA;सर्वं तस्यास्ति तद्दिव्यं सर्वोपकरणानि च ॥&lt;br&gt;&#xA;एकान्तिकानां भक्तानां स एव परमा गतिः ॥ १८ ॥&lt;br&gt;&#xA;आत्मब्रह्मैक्यसम्पन्नैर्विनिवृत्तगुणैरपि ॥&lt;br&gt;&#xA;क्रियते वासुदेवस्य भक्तिरित्थङ्गुणो हि सः ॥ १९॥&lt;br&gt;&#xA;माहात्म्यमस्य को वक्तुं शक्नुयात्परमात्मनः ॥&lt;br&gt;&#xA;अचिन्त्यानन्तशक्तीनामधिपस्य महामुने ॥ 2.9.19.२० ॥&lt;br&gt;&#xA;आत्मात्मा चाक्षरात्मा च ह्येष आकाशनिर्मलः ॥&lt;br&gt;&#xA;दिव्यदृगीक्ष्यः सन्मात्रः पुरुषो वसुदेवजः ॥ २१ ॥&lt;br&gt;&#xA;समस्तकल्याणगुणो निर्गुणश्चेश्वरेश्वरः ॥&lt;br&gt;&#xA;परया विद्यया वेद्य उपास्यो ब्रह्मवित्प्रभुः ॥ २२ ॥&lt;br&gt;&#xA;दिव्यमूर्त्तिं तमीशानं तपसैकान्तिकेन च ॥&lt;br&gt;&#xA;यः प्रीणयति धर्मेण स धन्यतम उच्यते ॥ २३ ॥&lt;br&gt;&#xA;तस्मात्त्वमपि देवर्षे धर्मेणैकान्तिकेन तम् ॥&lt;br&gt;&#xA;आराधयन्निहैवाङ्ग कञ्चित्कालं तपः कुरु ॥ २४ ॥&lt;br&gt;&#xA;तपसैवाऽतिशुद्धात्मा माहात्म्यं तस्य सत्पतेः ॥&lt;br&gt;&#xA;यथावज्ज्ञास्यति भवान्प्रोच्यमानं मयाऽखिलम् ॥ २५ ॥&lt;br&gt;&#xA;सर्वार्थसाधनं विद्धि तपस्तद्धृदयं मुने ॥&lt;br&gt;&#xA;नातप्तभूरितपसा स वशीक्रियते प्रभुः ॥ २६ ॥&lt;br&gt;&#xA;॥ स्कन्द उवाच ॥&lt;br&gt;&#xA;एवमुक्तो भगवता नरनारायणेन सः ॥&lt;br&gt;&#xA;प्रीतस्तपः कर्त्तुमिच्छँस्तमुवाच महामतिः ॥२७॥&lt;br&gt;&#xA;इति श्रीस्कन्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुऽदेवमाहात्म्ये नारदनरनारायणसमागमो नामैकोनविंशोऽध्यायः ॥१९॥&lt;/p&gt;</description>
    </item>
    <item>
      <title>०२० चातुर्वर्ण्यधर्मनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/020_chAturvarNyadharmanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/020_chAturvarNyadharmanirUpaNam/</guid>
      <description>&lt;p&gt;॥ नारद उवाच ॥&lt;br&gt;&#xA;भगवन्ब्रूहि मे धर्ममेकान्तं तव सम्मतम् ॥&lt;br&gt;&#xA;प्रीयते येन विश्वात्मा वासुदेवः स सर्वदा ॥ १ ॥&lt;br&gt;&#xA;श्रीनारायण उवाच ॥&lt;br&gt;&#xA;साधु पृष्टं त्वया ब्रह्मन्मतिस्ते विमला किल ॥&lt;br&gt;&#xA;मयि स्निग्धाय भक्ताय तुभ्यं गुह्यमपि ब्रुवे ॥ ॥ २ ॥&lt;br&gt;&#xA;धर्म एष मया प्रोक्तः कल्पस्यादौ विवस्वते ॥&lt;br&gt;&#xA;तमेव कथये तुभ्यं सनातनमहं मुने ॥३॥&lt;br&gt;&#xA;स्वधर्मज्ञानवैराग्यैः सह लक्ष्मीवदीश्वरे ॥&lt;br&gt;&#xA;तस्मिन्ननन्या भक्तिर्या धर्म एकान्तिकः स वै ॥ ४ ॥&lt;br&gt;&#xA;तेनैवातिप्रसन्नः स्याद्गोलोकाधिपतिः स्वयम् ॥&lt;br&gt;&#xA;जायते स च भक्तोपि परिपूर्णमनोरथः ॥ ५ ॥&lt;br&gt;&#xA;॥ नारद उवाच ॥&lt;br&gt;&#xA;लक्षणानि बुभुत्सामि स्वधर्मादेः पृथक्पृथक् ॥&lt;br&gt;&#xA;शास्त्रयोनेरहं त्वत्तो वक्तुं तानि त्वमर्हसि ॥ ६ ॥&lt;br&gt;&#xA;निगमागमशास्त्राणां सर्वेषामपि सत्पते ॥&lt;br&gt;&#xA;मूलं त्वमेक एवासि येषु धर्मः सनातनः ॥ ७ ॥&lt;br&gt;&#xA;त्वमेव साक्षाद्भगवान्वासुदेवोऽक्षरात्परः ॥&lt;br&gt;&#xA;श्रेयसे सर्वभूतानां वर्तसेऽत्र दयानिधिः ॥ ८ ॥&lt;br&gt;&#xA;त्वत्तोऽन्ये तु स्वस्वभावगुणतन्त्रा ह्यजादयः ॥&lt;br&gt;&#xA;यथावन्न विजानीयुर्द्धर्मादींस्त्वमतो वद ॥ ९ ॥&lt;br&gt;&#xA;स्कन्द उवाच ॥&lt;br&gt;&#xA;इति देवर्षिणा पृष्टो भगवान्धर्मनन्दनः ॥&lt;br&gt;&#xA;स्वधर्मादीन्क्रमेणैव कथयामास सर्ववित् ॥ 2.9.20.१० ॥&lt;br&gt;&#xA;श्रीनारायण उवाच ॥&lt;br&gt;&#xA;वर्णानामाश्रमाणां च सदाचारः पृथक्पृथक् ॥&lt;br&gt;&#xA;सामान्यः सविशेषश्च स्वधर्मः स उदीर्यते ॥ ११ ॥&lt;br&gt;&#xA;नृणां साधारणं धर्मं सर्वेषामादितः शृणु ॥&lt;br&gt;&#xA;अहिंसा परमो धर्मस्तत्रादिम उदाहृतः ॥ १२ ॥&lt;br&gt;&#xA;स्वमुख्यधर्मवृत्योरप्यद्रोहो मनसापि यः ॥&lt;br&gt;&#xA;सति गत्यन्तरे प्राणिमात्रस्यापीति सा मता ॥ १३ ॥&lt;br&gt;&#xA;सत्या वाग्भूतमात्रस्य द्रोहो न स्याद्यया तथा ॥&lt;br&gt;&#xA;तपश्च शास्त्रविहितभोगसङ्कोचलक्षणम् ॥ १४ ॥&lt;br&gt;&#xA;बाह्यमाभ्यन्तरं चेति द्विविधं शौचकर्म च ॥&lt;br&gt;&#xA;अनादानं परस्वस्य परोक्षं वा छलेन च ॥ १५ ॥&lt;br&gt;&#xA;यथोचितं ब्रह्मचर्यकामलोभक्रुधां जयः ॥&lt;br&gt;&#xA;मुदा वित्तार्पणं पात्रे तुष्टिर्लब्धेन दैवतः ॥ १६ ॥&lt;br&gt;&#xA;तीर्थे क्षेत्रे च यज्ञादौ चतुर्वर्गाप्तयेपि वा ॥&lt;br&gt;&#xA;आत्मनो वा परस्यापि सर्वथा घातवर्जनम् ॥ १७॥&lt;br&gt;&#xA;जातिभ्रंशकराणां च कर्मणां परिवर्जनम् ॥&lt;br&gt;&#xA;पाणिपादोदरोपस्थवाचां संयमनं तथा ॥ १८ ॥&lt;br&gt;&#xA;सर्वेषां व्यसनानां च वर्जनं मद्यमांसयोः ॥&lt;br&gt;&#xA;व्यभिचारान्निवृत्तिश्च कुलसद्धर्मपालनम् ॥ १९ ॥&lt;br&gt;&#xA;एकादशीनां सर्वासां यमैः साकमुपोषणम् ॥&lt;br&gt;&#xA;हरेर्जन्मदिनानां च व्रताचरणमञ्जसा ॥ 2.9.20.२० ॥&lt;br&gt;&#xA;आर्जवं साधुसेवा च विभज्याऽन्नादिभोजनम् ॥&lt;br&gt;&#xA;भक्तिर्भगवतश्चेति धर्माः साधारणा नृणाम् ॥ २१ ॥&lt;br&gt;&#xA;ब्रह्मक्षत्रविशः शूद्रा वर्णाश्चत्वार ईरिताः ॥&lt;br&gt;&#xA;तेषां पृथक्पृथग्धर्मान्विशेषान्वच्मि ते मुने ॥२२॥&lt;br&gt;&#xA;शमो दमः क्षमा शौचमास्तिक्यं भक्तिरीशितुः ॥&lt;br&gt;&#xA;तपो ज्ञानं च विज्ञानं विप्रधर्मः स्वभावजः ॥ २३ ॥&lt;br&gt;&#xA;शूरत्वं धैर्यमौदार्य बलं तेजः शरण्यता॥&lt;br&gt;&#xA;गोविप्रसाधुरक्षेज्या धर्माः क्षत्रस्य कीर्त्तिताः ॥ २४ ॥&lt;br&gt;&#xA;राज्ञस्त्वेतेऽथ नीत्यैव प्रजानां परिपालनम् ॥&lt;br&gt;&#xA;धर्मसंस्थापनं भूमौ धर्मा दण्डार्हदण्डनम् ॥ २५ ॥&lt;br&gt;&#xA;आस्तिक्यं दाननिष्ठा च साधुब्राह्मणसेवनम् ॥&lt;br&gt;&#xA;अतुष्टिरर्थोपचये धर्मा वैश्यस्य चोद्यमः ॥ २६ ॥&lt;br&gt;&#xA;द्विजातीनां च देवानां सेवा निष्कपटं गवाम् ॥&lt;br&gt;&#xA;विशेषधर्मः कथितः शूद्रस्य मुनिसत्तम ॥ २७ ॥&lt;br&gt;&#xA;अध्यापनं याजनं च विशुद्धाच्च प्रतिग्रहः ॥&lt;br&gt;&#xA;विप्रस्य जीविका प्रोक्ता तत्रान्त्या त्वापदि स्मृता ॥ २८ ॥&lt;br&gt;&#xA;याजनेऽध्यापने वापि दोषदर्शी द्विजोत्तमः ॥&lt;br&gt;&#xA;यस्तस्याऽन्यापि विहिता वृत्तिरस्ति चतुर्विधा ॥ २९ ॥&lt;br&gt;&#xA;शिलोञ्छ नित्ययाच्ञा च शालीनं चोचिता कृषिः ॥&lt;br&gt;&#xA;श्रेयसी पूर्वपूर्वाऽत्र ज्ञातव्या द्विजसत्तमैः ॥ 2.9.20.३० ॥&lt;br&gt;&#xA;विप्रो जीवेद्वैश्यवृत्त्या सत्यामापदि नारद ॥&lt;br&gt;&#xA;अथ वा क्षत्रवृत्त्यापि श्ववृत्त्या न तु कर्हिचित् ॥ ३१ ॥&lt;br&gt;&#xA;शस्त्रेण जीवेत्क्षत्रं तु सर्वतो धर्मरक्षया ॥&lt;br&gt;&#xA;आपन्नो वैश्यवृत्त्यैव विप्ररूपेण वा चरेत् ॥ ३२ ॥&lt;br&gt;&#xA;करादानादिनृपतेरविप्राद्वृत्तिरीरिता ॥&lt;br&gt;&#xA;देशकालानुसारेण रञ्जयित्वाऽखिलाः प्रजाः ॥ ३३ ॥&lt;br&gt;&#xA;आपत्कालेपि क्षत्रस्य ब्राह्मणस्येव सर्वथा ॥&lt;br&gt;&#xA;विगर्हिता नीचसेवा स्वतेजःक्षयकारिणी ॥ ३४ ॥&lt;br&gt;&#xA;कृषिवाणिज्यगोरक्षा तुरीया वृद्धिजीवनम् ॥&lt;br&gt;&#xA;वैश्यस्य जीविका प्रोक्ता शूद्रवृत्तिस्तथापदि ॥ ३५ ॥&lt;br&gt;&#xA;शूद्रो जीवेद्द्विजातीनां सेवालब्धधनेन च ॥&lt;br&gt;&#xA;आपत्काले तु कार्वादेर्जीविकावृत्तिमाश्रयेत् ॥ ३६ ॥&lt;br&gt;&#xA;आपन्मुक्तस्तु सर्वोपि प्रायश्चित्तं यथोचितम् ॥&lt;br&gt;&#xA;विधाय स्वस्ववृत्त्यैव पुनर्वर्त्तेत मुख्यया ॥ ३७ ॥&lt;br&gt;&#xA;चातुर्वर्ण्यं सतां सङ्गं कुर्यान्न त्वसतां क्वचित् ॥&lt;br&gt;&#xA;मुक्तिप्रदोस्ति सत्सङ्गः कुसङ्गो निरयप्रदः ॥ ३८ ॥&lt;br&gt;&#xA;कामं क्रोधं रसास्वादं जित्वा मानं च मत्सरम् ॥&lt;br&gt;&#xA;निर्दम्भं विष्णुभक्ता ये ते सन्तः साधवो मताः ॥ ३९ ॥&lt;br&gt;&#xA;स्त्रियां स्त्रैणे रसास्वादे सक्ताश्च धनगृध्नवः ॥&lt;br&gt;&#xA;हिंस्रा दम्भकृताटोपा भक्ताभासा ह्यसाधवः ॥ 2.9.20.४० ॥&lt;br&gt;&#xA;असाधुष्वासुरी सम्पद्दैवी सम्पत्तु साधुषु ॥&lt;br&gt;&#xA;सहजास्तीति निश्चित्य सेव्या सन्तः सुखेप्सुभिः ॥ ४१ ॥&lt;br&gt;&#xA;यादृशां यस्य सङ्गः स्याच्छास्त्राणां वा नृणामपि ॥&lt;br&gt;&#xA;बुद्धिः स्यात्तादृशी तस्य कार्योऽतो नासतां हि सः ॥ ४२ ॥&lt;br&gt;&#xA;ये साधुसेवारुचयः पुरुषा निजशक्तितः ॥&lt;br&gt;&#xA;अप्राप्यं नास्ति तेषां वै किमप्यैश्वर्यमूर्जितम् ॥ ४३ ॥&lt;br&gt;&#xA;स्वधर्मस्था अपि सतां द्रोहिणो ये तु मानवाः ॥&lt;br&gt;&#xA;सद्गतिं नैव ते यान्ति क्वापि केनापि कर्मणा ॥ ४४ ॥&lt;br&gt;&#xA;महापूजारता विष्णोर्भक्ता अपि सतां यदि ॥&lt;br&gt;&#xA;द्रोहं कुर्युस्तदा तेषु न प्रसीदति स क्वचित् ॥ ४५ ॥&lt;br&gt;&#xA;सद्द्रोहिणस्तु देहान्ते यांयां योनिं ब्रजन्ति च ॥&lt;br&gt;&#xA;तत्रतत्र क्षुधारोगैः पीड्यन्ते जीवितावधि ॥ ४६ ॥&lt;br&gt;&#xA;सतामतिक्रमादेव पुण्यानां महतामपि ॥&lt;br&gt;&#xA;सद्यः क्षयः स्यात्सर्वेषामायुषः सम्पदामपि ॥ ४७ ॥&lt;br&gt;&#xA;तस्मात्सेवा सतां कार्या सर्वैरपि सुखेप्सुभिः ॥&lt;br&gt;&#xA;पुण्यतीर्थानि सेव्यानि पूज्या विप्राश्च धेनवः ॥ ४८ ॥&lt;br&gt;&#xA;तीर्थानि देवप्रतिमा निन्देयुर्ये कुबुद्धयः ॥&lt;br&gt;&#xA;तेषां तु जारजातानां वंशोच्छेदो भवेद्ध्रुवम् ॥ ४९ ॥&lt;br&gt;&#xA;एकस्मिंस्तर्पिते विप्रे सद्भोज्यैर्दक्षिणादिभिः ॥&lt;br&gt;&#xA;तर्पितं स्याज्जगत्सर्वं हरिस्तुष्यति च स्वयम् ॥ 2.9.20.५० ॥&lt;br&gt;&#xA;एकस्मिन्ब्राह्मणे द्रुग्धे द्रुग्धं स्यात्सकलं जगत्॥&lt;br&gt;&#xA;तस्माच्छक्त्या पूजनीया ब्राह्मणा विष्णुरूपिणः॥५१॥&lt;br&gt;&#xA;गवामङ्गेषु तिष्ठन्ति सर्वे देवगणा अपि॥&lt;br&gt;&#xA;तथा सर्वाणि तीर्थानि तासु तिष्ठन्ति सर्वदा ॥ ५२ ॥&lt;br&gt;&#xA;गव्यर्च्चितायामेकस्यां सर्वे देवाः समर्च्चिताः ॥&lt;br&gt;&#xA;कृतानि स्युश्च सर्वाणि तीर्थान्यपि च नारद ॥ ५३ ॥&lt;br&gt;&#xA;एकस्या अपि गोर्द्रोहे कृते क्वापि प्रमादतः ॥&lt;br&gt;&#xA;द्रुग्धाः स्युर्देवताः सर्वास्तीर्थान्यपि च कृत्स्नशः ॥ ५४ ॥&lt;br&gt;&#xA;तस्माच्चातुर्वर्ण्य जनैर्यथोक्तविधिसंस्थितैः ॥&lt;br&gt;&#xA;भवितव्यं प्रयत्नेन त्रेतव्यं च निषेधतः॥५५॥&lt;br&gt;&#xA;चातुर्वर्ण्येतरे ये तु तेषां वृत्तिः कुलोचिता ॥&lt;br&gt;&#xA;चौर्यहिंसाद्यधर्मेण रहितैव हितावहा ॥ ५६ ॥&lt;br&gt;&#xA;वर्णधर्मा इति प्रोक्ताः सङ्क्षेपेण मया मुने ॥&lt;br&gt;&#xA;चतुर्णामाश्रमाणां च धर्मानथ वदामि ते ॥ ५७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये चातुर्वर्ण्यधर्मनिरूपणं नाम विंशोऽध्यायः ॥२०॥&lt;/p&gt;</description>
    </item>
    <item>
      <title>०२१ ब्रह्मचारिधर्मनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/021_brahmachAridharmanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/021_brahmachAridharmanirUpaNam/</guid>
      <description>&lt;p&gt;श्रीनारायण उवाच ॥&lt;br&gt;&#xA;ब्रह्मचारी गृहस्थश्च वानप्रस्थो यतिस्तथा ॥&lt;br&gt;&#xA;एत आश्रमिणः प्रोक्ताश्चत्वारो मुनिसत्तम ॥ १ ॥&lt;br&gt;&#xA;संस्कारैः संस्कृतो यस्तु शुद्धयोनिर्द्विजातिताम् ॥&lt;br&gt;&#xA;प्राप्तः स हि ब्रह्मचारी तद्धर्मानादितो ब्रुवे ॥ २ ॥&lt;br&gt;&#xA;वर्णी वेदमधीयीत वसन्गुरुगृहे शुचिः ॥&lt;br&gt;&#xA;जितेन्द्रियो जितक्रोधो विनीतस्तथ्यभाषणः ॥ ३ ॥&lt;br&gt;&#xA;सायं प्रातश्चरेद्धोमं भिक्षाचर्यां च संयतः ॥&lt;br&gt;&#xA;कुर्यात्त्रिकालं सन्ध्यां च विष्णुपूजां तथान्वहम् ॥ ४ ॥&lt;br&gt;&#xA;गुर्वाज्ञयैव भुञ्जीत मितमन्नमनाकुलः ॥&lt;br&gt;&#xA;गुरुसेवापरो नित्यं भवेद्व्यसनवर्जितः ॥ ५ ॥&lt;br&gt;&#xA;स्नाने च भोजने होमे जपे मौनमुपाश्रयेत् ॥&lt;br&gt;&#xA;छिन्द्यान्न नखरोमाणि दन्तान्नैवातिधावयेत् ॥ ६ ॥&lt;br&gt;&#xA;नातिधावेच्च वासांसि भवेन्निष्कपटो गुरौ ॥&lt;br&gt;&#xA;आहूतोध्ययनं कुर्यादादावन्ते च तं नमेत् ॥ ७ ॥&lt;br&gt;&#xA;अस्पृश्यान्न स्पृशेच्चासौ नाऽसम्भाष्यांश्च भाषयेत् ॥&lt;br&gt;&#xA;अभक्ष्यं भक्षयेन्नैव नाऽपेयं च पिबेत्क्वचित् ॥ ८ ॥&lt;br&gt;&#xA;मेखलामजिनं दण्डं बिभृयाच्च कमण्डलुम् ॥&lt;br&gt;&#xA;सिते द्वे वाससी ब्रह्मसूत्रं च जपमालिकाम् ॥ ९ ॥&lt;br&gt;&#xA;दर्भपाणिश्च जटिलः केशसंस्कारवर्जितः ॥&lt;br&gt;&#xA;अङ्गरागं पुष्पहारान्भूषणानि च वर्जयेत् ॥ 2.9.21.१० ॥&lt;br&gt;&#xA;तैलाभ्यङ्गं न कुर्वीत कज्जले नाञ्जनं तथा ॥&lt;br&gt;&#xA;वर्जयेच्च प्रयत्नेन संसर्गं मद्यमांसयोः ॥ ११ ॥&lt;br&gt;&#xA;स्त्रीणां निरीक्षणं स्पर्शं भाषणं क्रीडनादि च ॥&lt;br&gt;&#xA;वर्जयेत्सर्वथा वर्णी स्त्रियाश्चाप्यवलेखनम् ॥ १२ ॥&lt;br&gt;&#xA;विना च देवप्रतिमां काष्ठचित्रादियोषितम् ॥&lt;br&gt;&#xA;अपि नैव स्पृशेद्धीमान्न च बुद्ध्यावलोकयेत् ॥ १३ ॥&lt;br&gt;&#xA;प्राणिमात्रं च मिथुनीभूतं नेक्षेत कर्हिचित् ॥&lt;br&gt;&#xA;स्त्रीणां गुणाश्चाप्यगुणाञ्छृणुयान्नैव नो वदेत् ॥ १४ ॥&lt;br&gt;&#xA;अस्पृशन्नेव वन्देत गुरुपत्नीमपि स्वकाम् ॥&lt;br&gt;&#xA;जनन्यापि न तिष्ठेत रहःस्थाने तु कर्हिचित् ॥ १५ ॥&lt;br&gt;&#xA;एवंवृत्तो वसेत्तत्र यावद्विद्यासमापनम् ॥&lt;br&gt;&#xA;ततो विरक्तो न्यासी स्याद्वर्णी वा नैष्ठिको भवेत् ॥&lt;br&gt;&#xA;अनधिकारिता प्रोक्ता नैष्ठिकव्रतिनां कलौ ॥ १६ ॥&lt;br&gt;&#xA;न सन्धाविति विज्ञेयं कलीति शब्दसङ्ग्रहात् ॥&lt;br&gt;&#xA;वनी स्यादथ वा ब्रह्मन्नविरक्तो भवेद्गृही ॥ १७ ॥&lt;br&gt;&#xA;प्राजापत्यं च सावित्रं ब्राह्मं नैष्ठिकमेव च ॥&lt;br&gt;&#xA;चतुर्विधं ब्रह्मचर्यं तत्रैकं शक्तितः श्रयेत् ॥ १८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये ब्रह्मचारिधर्मनिरूपणं नामैकविंशोऽध्यायः ॥ २१ ॥&lt;/p&gt;</description>
    </item>
    <item>
      <title>०२२ गृहस्थधर्मनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/022_gRhasthadharmanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/022_gRhasthadharmanirUpaNam/</guid>
      <description>&lt;p&gt;॥ श्रीनारायण उवाच ॥&lt;br&gt;&#xA;गृही बुभूषुर्गुरवे दक्षिणां स्वस्य शक्तितः ॥&lt;br&gt;&#xA;दत्त्वा तदाज्ञयैवाऽसौ समावर्त्तनमाचरेत् ॥ १ ॥&lt;br&gt;&#xA;ततः कुलोचितां योषां वयसोनामरोगिणीम् ॥&lt;br&gt;&#xA;पुल्ँलक्षणेन रहितामपापां विधिनोद्वहेत् ॥ २ ॥&lt;br&gt;&#xA;स्वाधिकारानुसारेण कृष्णसम्प्रीतयेऽन्वहम् ॥&lt;br&gt;&#xA;देवर्षिपितृभूतानि यजेत विधिना ततः॥ ॥ ३ ॥&lt;br&gt;&#xA;स्नानं सन्ध्यां जपं होमं स्वाध्यायं विष्णुपूजनम् ॥&lt;br&gt;&#xA;तर्पणं वैश्वदेवं च कुर्याच्चातिथ्यमन्वहम् ॥ ४ ॥&lt;br&gt;&#xA;कुर्यात्पुण्यं यथाशक्ति न्यायार्जितधनेन च ॥&lt;br&gt;&#xA;अनासक्तः पोष्यवर्गं पुष्णीयान्न तु पीडयेत् ॥ ५ ॥&lt;br&gt;&#xA;देहं च दैहिकान्वासावुद्दिश्य पशुवत्परैः ॥&lt;br&gt;&#xA;वैरं न कुर्याद्देहादावहन्तां ममतां त्यजेत् ॥६॥&lt;br&gt;&#xA;कुर्याद्भागवतानां च सतां सङ्गमतन्द्रितः ॥&lt;br&gt;&#xA;न स्त्रैणानां व्यसनिनां सङ्गं कुर्यान्न लोभिनाम् ॥७॥&lt;br&gt;&#xA;कामभावेन नेक्षेत परयोषां तु कर्हिचित् ॥&lt;br&gt;&#xA;श्राद्धपर्वव्रताहादौ नोपेयाच्च स्वयोषितम् ॥ ८ ॥&lt;br&gt;&#xA;प्राप्तोपि पुरुषः साङ्ख्ये योगे च परिपक्वताम्॥&lt;br&gt;&#xA;पुत्र्या अपि प्रसङ्गेन रहःस्थाने तु मुह्यति ॥ ९ ॥&lt;br&gt;&#xA;अतो मात्रा भगिन्या वा दुहित्रापि रहःस्थले ॥&lt;br&gt;&#xA;सह नासीत मतिमान्युवत्या किमुताऽन्यया ॥ 2.9.22.१० ॥&lt;br&gt;&#xA;अमङ्गलानां सर्वेषां विधवा ह्यत्यमङ्गलम् ॥&lt;br&gt;&#xA;तद्दर्शनं च तत्स्पर्शो नॄणां सुकृतहृत्ततः ॥११॥&lt;br&gt;&#xA;प्रयाणकाले विधवादर्शनं सन्मुखे यदि ॥&lt;br&gt;&#xA;स्यात्तदा नैव गन्तव्यमन्यथा मरणं धुवम् ॥ १२ ॥&lt;br&gt;&#xA;आशिषो विधवास्त्रीणां समाः कालाहिफूत्कृतैः ॥&lt;br&gt;&#xA;ततश्च बिभियात्ताभ्यो राक्षसीभ्यो यथा गृही ॥ १३ ॥&lt;br&gt;&#xA;मद्यं मांसं मादकं च द्यूतादीन्दूरतस्त्यजेत् ॥&lt;br&gt;&#xA;न द्रोहं प्राणिमात्रस्य कुर्याद्वाचापि कर्हिचित् ॥ १४ ॥&lt;br&gt;&#xA;अवतारचरित्राणि शृणुयादन्वहं हरेः ॥&lt;br&gt;&#xA;सर्वा अपि क्रियाः कुर्याद्वासुदेवार्थमास्तिकः ॥ १५ ॥&lt;br&gt;&#xA;ऊर्जे माघे च वैशाखे चातुर्मास्ये मलिम्लुचे ॥&lt;br&gt;&#xA;अन्येषु पुण्यकालेषु विशेषनियमांश्चरेत् ॥ १६ ॥&lt;br&gt;&#xA;पुण्यदेशे पुण्यकाले सत्पात्रे विधिना गृही॥&lt;br&gt;&#xA;दद्याद्दानं यथाशक्ति दयां कुर्वीत जन्तुषु ॥ १७ ॥&lt;br&gt;&#xA;पुण्यान्देशान्पुण्यकालान्पुण्यपात्राणि चानघ ॥&lt;br&gt;&#xA;कथयामि विशेषेण धर्मवृद्धिकराणि ते ॥ १८ ॥&lt;br&gt;&#xA;देशः सर्वोत्तमस्त्वेष भुवि यो मदधिष्ठितः ॥&lt;br&gt;&#xA;महामुनिगणा यत्र तपस्यन्ति महाव्रताः॥ ॥ १९ ॥&lt;br&gt;&#xA;हरितद्भक्तमाहात्म्याद्देशानामस्ति पुण्यता ॥&lt;br&gt;&#xA;गङ्गाद्वारं मधुपुरी नैमिषारण्यमेव च ॥ 2.9.22.२० ॥&lt;br&gt;&#xA;कुरुक्षेत्रमयोध्या च प्रयागश्च गयाशिरः ॥&lt;br&gt;&#xA;पुरी वाराणसी चैव पुण्यश्च पुलहाश्रमः ॥२१ ॥&lt;br&gt;&#xA;कपिलाश्रमः श्रीरङ्गः प्रभासश्च कुशस्थली ॥&lt;br&gt;&#xA;क्षेत्रं सिद्धपदाख्यं च पौष्करं च महत्सरः ॥ २२ ॥&lt;br&gt;&#xA;क्रीडास्थानं भगवतः सश्रियो रैवताचलः ॥&lt;br&gt;&#xA;तथा गोवर्द्धनगिरिः पुण्यं वृन्दावनं वनम् ॥ २३ ॥&lt;br&gt;&#xA;महेन्द्रमलयाद्याश्च सप्तापि कुलपर्वताः ॥&lt;br&gt;&#xA;भागीरथी महापुण्या यमुना च सरस्वती ॥ २४ ॥&lt;br&gt;&#xA;गोदावरी च सरयूः कावेरी गोमतीमुखाः ॥&lt;br&gt;&#xA;पुराणप्रथिताः पुण्या महानद्यो नदास्तथा ॥ २५ ॥&lt;br&gt;&#xA;महोत्सवैर्भवेद्यत्र भगवत्प्रतिमार्चनम् ॥&lt;br&gt;&#xA;प्रभोरनन्यभक्ताश्च भवेयुर्यत्रयत्र च ॥ २६ ॥&lt;br&gt;&#xA;अहिंस्राश्च स्वधर्मस्था यत्र स्युर्ब्राह्मणोत्तमाः ॥&lt;br&gt;&#xA;मृगाद्याः पशवो यत्र विचरेयुश्च निर्भयाः ॥ २७ ॥&lt;br&gt;&#xA;यत्रयत्रावताराश्च हरेर्वासश्च यत्र वा ॥&lt;br&gt;&#xA;एते पुण्यतमा देशा भुवि सन्ति विशेषतः ॥ २८ ॥&lt;br&gt;&#xA;अल्पोप्येषु कृतो धर्मः स्यात्सहस्रगुणो नृणाम् ॥&lt;br&gt;&#xA;पुण्यवृद्धिकरान्कालाञ्छृण्वथो वच्मि नारद ॥ २९ ॥&lt;br&gt;&#xA;अयने द्वे च विषुवं ग्रहणं सूर्यसोमयोः ॥&lt;br&gt;&#xA;दिनक्षयो व्यतीपातः श्रवणर्क्षाणि सर्वशः ॥ 2.9.22.३० ॥&lt;br&gt;&#xA;द्वादश्य एकादश्यश्च मन्वाद्याश्च युगादयः ॥&lt;br&gt;&#xA;पुण्याः स्युस्तिथयः सर्वा अमावास्या च वैधृतिः ॥ ३१ ॥&lt;br&gt;&#xA;मासर्क्षयुक्पौर्णमास्यश्चतस्रोप्यष्टकास्तथा ॥&lt;br&gt;&#xA;स्वजन्मर्क्षाणि च हरेर्जन्मोत्सवदिनानि च ॥ ३२ ॥&lt;br&gt;&#xA;स्वस्य स्त्रियाश्चार्भकाणां संस्कारोभ्युदयस्तथा ॥&lt;br&gt;&#xA;सत्पात्रलब्धिश्च यदा कालाः पुण्यतमा इमे ॥ ३३ ॥&lt;br&gt;&#xA;देवपितृद्विजसतामेषां शक्त्या समर्चनम् ॥&lt;br&gt;&#xA;स्नानदानजपादीनि स्युरनन्तफलानि हि ॥ ३४ ॥&lt;br&gt;&#xA;सत्पात्रं तु स्वयं साक्षाद्भगवानेव नारद ॥&lt;br&gt;&#xA;शाखानामिव मूलाम्बु यद्दत्तं सर्वतुष्टिकृत् ॥३५॥&lt;br&gt;&#xA;अहिंसा वेदविद्याभिस्तुष्टिः सद्धर्मभक्तिभिः ॥&lt;br&gt;&#xA;हृदि विष्णुं दधीरन्ये ते सत्पात्राणि वै द्विजाः ॥ ३६ ॥&lt;br&gt;&#xA;एकान्तिकाश्च भगवद्भक्ता बद्धविमोचकाः ॥&lt;br&gt;&#xA;सत्पात्राणीति जानीहि येष्वास्ते भगवान्स्वयम् ॥ ३७ ॥&lt;br&gt;&#xA;आढ्यस्तु कारयेद्विष्णोर्मन्दिराणि दृढानि च ॥&lt;br&gt;&#xA;पूजाप्रवाहसिद्ध्यर्थं तद्वृत्तीश्चापि कारयेत् ॥ ३८ ॥&lt;br&gt;&#xA;जलाशयान्वाटिकाश्च विष्ण्वर्थमुपकल्पयेत् ॥&lt;br&gt;&#xA;सदन्नैः सुरसैः साधून्ब्राह्मणांश्चैव तर्पयेत् ॥ ३९ ॥&lt;br&gt;&#xA;अहिंसान्वैष्णवान्यज्ञान्कुर्याच्छक्त्या यथाविधि ॥&lt;br&gt;&#xA;व्रतजन्मोत्सवान्विष्णोः सम्भारेण च भूयसा ॥ 2.9.22.४० ॥&lt;br&gt;&#xA;प्रौष्ठपदासितेपक्षे क्षयाहे तीर्थपर्वसु ॥&lt;br&gt;&#xA;पित्रोः श्राद्धं प्रकुर्वीत तद्बन्धूनां च शक्तितः ॥ ४१ ॥&lt;br&gt;&#xA;दैवे कर्मणि पित्र्ये च भक्तान्भगवतो द्विजान् ॥&lt;br&gt;&#xA;पूजयेत स्वधर्मस्थान्भोजयेद्भगवद्धिया ॥ ४२ ॥&lt;br&gt;&#xA;दैवे द्वौ भोजयेद्विप्रौ त्रींश्च पित्र्ये यथाविधि ॥&lt;br&gt;&#xA;एकैकं वोभयत्रापि नैव श्राद्धे तु विस्तरेत् ॥ ४३ ॥&lt;br&gt;&#xA;देशकालद्रव्यपात्रपूजोपकरणानि च ॥&lt;br&gt;&#xA;विस्तरेण यथाशास्त्रं न स्यादेवेति निश्चितम् ॥ ४४ ॥&lt;br&gt;&#xA;न श्राद्धे क्वापि मांसं तु दद्यान्नाऽद्याच्च मानवः ॥&lt;br&gt;&#xA;मुन्यन्नैः क्षीरसर्पिर्भ्यां तृप्यन्ति पितरो भृशम् ॥ ४५ ॥&lt;br&gt;&#xA;अहिंसा प्राणिमात्रस्य मनोवाक्तनुभिस्तु या ॥&lt;br&gt;&#xA;तयैव पितरः सर्वे तृप्यन्त्यतिदयालवः ॥ ४६ ॥&lt;br&gt;&#xA;तस्मात्कुसङ्गतः क्वापि शास्त्रहार्दमबुध्य च ॥&lt;br&gt;&#xA;श्राद्धे मांसं नैव दद्याद्वासुदेवपरः पुमान् ॥ ४७ ॥&lt;br&gt;&#xA;व्रतानि कुर्याद्विष्णोश्च ब्रह्मचर्यादिभिर्यमैः ॥&lt;br&gt;&#xA;सहैव तत्परो नान्यत्कार्यं कुयाच्च तद्दिने ॥ ४८ ॥&lt;br&gt;&#xA;स्वसम्बन्धिजनानां चाप्याशौचं जनिनाशयोः ॥&lt;br&gt;&#xA;यथाशास्त्रं पालयेत ग्रहणे चार्कचन्द्रयोः ॥ ४९ ॥&lt;br&gt;&#xA;व्यावहारिककार्याणां विवादे निर्णयेपि च ॥&lt;br&gt;&#xA;गृहीतरास्त्यागिनो ये ते न कार्या न चाधवाः ॥ 2.9.22.५० ॥&lt;br&gt;&#xA;यत्रैते स्युर्न्न तत्कार्यं सिध्येत्क्वापि द्विजोत्तम ॥&lt;br&gt;&#xA;सर्वस्वनाशस्तत्र स्यादित्येवं त्वस्ति निर्णयः ॥ ५१ ॥&lt;br&gt;&#xA;धर्मा एते गृहस्थानां मया सङ्क्षेपतोदिताः ॥&lt;br&gt;&#xA;यदनुष्ठानतो नॄणां स्यात्स्वेष्टसुखमक्षयम् ॥ ५२ ॥&lt;br&gt;&#xA;शिलादिजीविकावृत्तिभेदेन गृहिणो द्विजाः ॥&lt;br&gt;&#xA;चतुर्विधाः प्रकीर्त्यन्ते तत्तन्नाम्ना च नारद ॥ ५३ ॥&lt;br&gt;&#xA;स्त्रीणामथ प्रवक्ष्यामि धर्मान्र्धर्मवतां वर ॥&lt;br&gt;&#xA;येषु स्थिताः स्त्रियः सर्वाः प्राप्नुवन्तीप्सितं सुखम् ॥ ५४ ॥&lt;br&gt;&#xA;सुवासिनीभिर्न्नारीभिः स्वपतिर्देववत्सदा ॥&lt;br&gt;&#xA;सेवनीयोऽनुवर्त्त्यश्च जरन्रुग्णोऽधनोपि वा ॥ ५५ ॥&lt;br&gt;&#xA;तद्बन्धवश्चानुवर्त्याः सेवनेन यथोचितम् ॥&lt;br&gt;&#xA;उज्ज्वलानि विधेयानि गृहोपकरणानि च ॥ ५६ ॥&lt;br&gt;&#xA;गृहं मार्जनसेकाद्यैः स्वच्छं कार्यं दिनेदिने ॥&lt;br&gt;&#xA;प्रियं सत्यं च वक्तव्यं स्थेयं शुचितया सदा ॥ ५७ ॥&lt;br&gt;&#xA;चाञ्चल्यमतिलोभश्च क्रोधः स्तेयं च हिंसनम् ॥&lt;br&gt;&#xA;अधार्मिकाणां सङ्गश्च वर्ज्यः स्त्रीणां तथा नृणाम् ॥ ५८ ॥&lt;br&gt;&#xA;भवितव्यं तत्पराभिर्द्धर्मकार्येषु सर्वदा ॥&lt;br&gt;&#xA;त्यक्त्वौद्धत्यं विनीताभिः स्थेयं जित्वेन्द्रियाणि च ॥ ५९ ॥&lt;br&gt;&#xA;पातिव्रत्ये स्थिताभिश्च धर्मे ताभी रमापतेः ॥&lt;br&gt;&#xA;भक्तिः कार्या स्वतन्त्राभिर्भवितव्यं न कुत्रचित् ॥ 2.9.22.६० ॥&lt;br&gt;&#xA;विधवा तु सदा विष्णुं सेवेत पतिभावतः ॥&lt;br&gt;&#xA;कामसम्बन्धिनीर्वार्त्ता न शृण्वीत न कीर्तयेत्॥ ६१ ॥&lt;br&gt;&#xA;आसन्नसम्बन्धवतो विनान्यान्पुरुषान्क्वचित् ॥&lt;br&gt;&#xA;अनापदि स्पृशेन्नैव पश्येन्नैव च कामतः ॥ ६२ ॥&lt;br&gt;&#xA;स्तनपस्य तु नुः स्पर्शाद्वृद्धस्य च न दुष्यति ॥&lt;br&gt;&#xA;कार्य आवश्यके ताभ्यां भाषणे च विभर्तृका ॥ ६३ ॥&lt;br&gt;&#xA;व्यावहारिककार्ये च विवादमधिकं नरैः ॥&lt;br&gt;&#xA;न कुर्वीतावश्यकार्ये तैर्भाषेत विना रहः ॥ ६४ ॥&lt;br&gt;&#xA;नेक्षेत मिधुनीभूतं बुद्या पश्वाद्यपि क्वचित् ॥&lt;br&gt;&#xA;त्यजेच्च सकलान्भोगान्स्यात्सकृन्मितभुक्तथा ॥ ६५ ॥&lt;br&gt;&#xA;सधातुसूक्ष्मवासांसि नालङ्कारांश्च धारयेत् ॥&lt;br&gt;&#xA;न दिवा शयनं कुर्यान्न खट्वायामनापदि ॥ ६६ ॥&lt;br&gt;&#xA;ताम्बूलभक्षणं नैव कुर्यान्नाभ्यङ्गमञ्जनम् ॥&lt;br&gt;&#xA;पुम्प्रसङ्गाच्च बिभियात्कृष्णाहेरिव नित्यदा ॥ ६७ ॥&lt;br&gt;&#xA;समीक्ष्य पुरुषं नारी या न मोहमुपाव्रजेत् ॥&lt;br&gt;&#xA;तादृशी तु विना लक्ष्मीमेकां नान्यास्ति कुत्रचित् ॥ ६८ ॥&lt;br&gt;&#xA;धर्मनिष्ठा ततो नारी स्वनिःश्रेयसमिच्छती ॥&lt;br&gt;&#xA;नेक्षेत पुरुषाकारं बुद्धिपूर्वं च न स्पृशेत् ॥ ६९ ॥&lt;br&gt;&#xA;कृच्छ्रचान्द्रायणादीनि नैरन्तर्येण भक्तितः ॥&lt;br&gt;&#xA;व्रतानि कुर्याच्च सदा भवेन्नियमतत्परा ॥ 2.9.22.७० ॥&lt;br&gt;&#xA;पित्रा पुत्रादिना वापि तरुणी तरुणेन च ॥&lt;br&gt;&#xA;सह तिष्ठेन्न रहसि कुसङ्गं सर्वथा त्यजेत् ॥ ७१ ॥&lt;br&gt;&#xA;सधवा विधवा वा स्त्री स्वरजोदर्शनं क्वचित् ॥&lt;br&gt;&#xA;न गोपयेत्त्रिरात्रं तु मनुष्यादींश्च न स्पृशेत् ॥ ७२ ॥&lt;br&gt;&#xA;प्रथमेऽहनि चण्डाली द्वितीये ब्रह्मघातिनी ॥&lt;br&gt;&#xA;तृतीये रजकी प्रोक्ता सा चतुर्थेऽह्नि शुद्ध्यति ॥ ७३ ॥&lt;br&gt;&#xA;इति स्त्रीणां मया धर्माः सङ्क्षेपात्कथितास्तव ॥&lt;br&gt;&#xA;युक्ता यैर्योषितो यायुरिहामुत्र महत्सुखम् ॥ ७४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये गृहस्थधर्मनिरूपणं नाम द्वाविंशोध्यायः॥२२॥&lt;/p&gt;</description>
    </item>
    <item>
      <title>०२३ वनस्थयतिधर्मनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/023_vanasthayatidharmanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/023_vanasthayatidharmanirUpaNam/</guid>
      <description>&lt;p&gt;॥ श्रीनारायण उवाच ॥&lt;br&gt;&#xA;वानप्रस्थस्य वक्ष्यामि नियमानथ ते मुने ॥&lt;br&gt;&#xA;तृतीय आयुषो भागे तृतीयाश्रम ईरितः ॥१ ॥&lt;br&gt;&#xA;अनुकूला स्वसेवायां विरक्ता च तपःप्रिया ॥&lt;br&gt;&#xA;यदि पत्नी भवेत्तर्हि तया सह वनं विशेत् ॥ २ ॥&lt;br&gt;&#xA;अन्यथा तु सुतादिभ्यस्तस्याः पोषणरक्षणम् ॥&lt;br&gt;&#xA;आदिश्य स्वयमेकाकी विरक्तो वनमाविशेत् ॥ ३ ॥&lt;br&gt;&#xA;निर्भयो निवसेत्तत्र तपोरुचिरतन्द्रितः ॥&lt;br&gt;&#xA;कुर्यादुटजमग्न्यर्थं स्वयं तु बहिरावसेत् ॥ ४ ॥&lt;br&gt;&#xA;भवेत्पञ्चतपा ग्रीष्म उदवासश्च शैशिरे ॥&lt;br&gt;&#xA;आसारषाट्च वर्षासु जितक्रोधो जितेन्द्रियः ॥ ५ ॥&lt;br&gt;&#xA;वासश्च तार्णं पार्णं वा वसीताजिनवल्कलम् ॥&lt;br&gt;&#xA;भुञ्जीत ऋषिधान्यानि वन्यं कन्दफलादि वा ॥ ६ ॥&lt;br&gt;&#xA;अग्निपक्वं वार्कपक्वमपक्वं वापि भक्षयेत् ॥&lt;br&gt;&#xA;अभावे त्वेष दन्तानामश्मोलूखलकुट्टितम् ॥ ७ ॥&lt;br&gt;&#xA;स्वयमेवाहरेदन्नं यथाकालं दिनेदिने ॥&lt;br&gt;&#xA;काले पराहृतं वापि गृह्णीयान्नान्यदा क्वचित्॥ ८ ॥&lt;br&gt;&#xA;कालेपि कृष्टपच्यं तु न गृह्णीयादनापदि ॥&lt;br&gt;&#xA;वन्यैरेवाग्निकार्यं च धान्यैः कुर्वीत पूर्ववत् ॥ ९ ॥&lt;br&gt;&#xA;रक्षेत्कमण्डलुं दण्डमग्निहोत्रपरिच्छदान्॥&lt;br&gt;&#xA;केशरोमश्मश्रुनखान्धारयेन्मलिनान्दतः ॥ 2.9.23.१० ॥&lt;br&gt;&#xA;अङ्गान्यमर्दयन्स्नायाद्भूतले च शयीत सः ॥&lt;br&gt;&#xA;देशकाल बलावस्थानुसारेण तपश्चरेत् ॥ ११ ॥&lt;br&gt;&#xA;फेनपाश्चौदुम्बराश्च वालखिल्यास्तथैव च ॥&lt;br&gt;&#xA;वैखानसेति कथिताश्चतुर्द्धा वनवासिनः ॥ १२ ॥&lt;br&gt;&#xA;यथाशक्ति द्वादशाब्दानष्टौ वा चतुरो वने ॥&lt;br&gt;&#xA;वसेद्द्वावेकमेवापि ततः सन्न्यासमाश्रयेत् ॥ १३ ॥&lt;br&gt;&#xA;यदि स्यात्तीव्रवैराग्यं तर्हि न्यासो हितावहः ॥&lt;br&gt;&#xA;वसेत्तत्रैवाऽन्यथा तु यावज्जीवं वने द्विजः ॥ १४ ॥&lt;br&gt;&#xA;यथाविधि कृतत्यागस्तुरीयाश्रममास्थितः ॥&lt;br&gt;&#xA;साच्छादनं तु कौपीनं कन्थामेकां च धारयेत्॥ ॥ १५ ॥&lt;br&gt;&#xA;दण्डं कमण्डलुं चाम्बुगालनं बिभृयाच्च सः ॥&lt;br&gt;&#xA;सदाचारद्विजगृहे काले भिक्षां समाचरेत् ॥ १६ ॥&lt;br&gt;&#xA;न कुर्यात्प्रत्यहं भिक्षामेकस्यैव गृहे यतिः ॥&lt;br&gt;&#xA;रसलुब्धो भवेन्नेव सकृच्च मितभुग्भवेत् ॥ १७ ॥&lt;br&gt;&#xA;वनस्थाश्रमिणो भिक्षां प्रायो गृह्णीत भिक्षुकः ॥&lt;br&gt;&#xA;तदन्धसातिशुद्धेन शुद्ध्यत्येवाऽस्य यन्मनः ॥ १८ ॥&lt;br&gt;&#xA;घ्राणेपि मांससुरयोः पाराकं व्रतमाचरेत् ॥&lt;br&gt;&#xA;शौचाचारविशुद्धः स्याच्छूद्रादींश्चापि न स्पृशेत् ॥ १९ ॥&lt;br&gt;&#xA;नित्यं कुर्याद्विष्णुपूजा मद्याद्विष्णोर्न्निवेदितम्॥&lt;br&gt;&#xA;द्वादशार्णं जपेद्विष्णोरष्टाक्षरमनुं च वा ॥ 2.9.23.२० ॥&lt;br&gt;&#xA;असद्वादं न कुर्वीत वृत्त्यर्थं नाचरेत्कथाम् ॥&lt;br&gt;&#xA;असच्छास्त्रे न सक्तः स्यान्नोपजीवेच्च जीविकाम् ॥ २१ ॥&lt;br&gt;&#xA;सच्छास्त्रमभ्यसेच्चासौ बन्धमोक्षानुदर्शनम् ॥&lt;br&gt;&#xA;मठादीन्नैव बध्नीयादहन्ताममते त्यजेत् ॥ २२ ॥&lt;br&gt;&#xA;चातुर्मास्यं विनैकत्र वसेन्नाऽसावनापदि ॥&lt;br&gt;&#xA;आत्मनश्च हरे रूपं विद्याज्ज्ञानेन तत्त्वतः ॥ २३ ॥&lt;br&gt;&#xA;कामं क्रोधं भयं वैरं धनधान्यादिसङ्ग्रहम् ॥&lt;br&gt;&#xA;नैव कुर्यात्पालयेत यमांश्च नियमान्यतिः ॥ २४ ॥&lt;br&gt;&#xA;तीव्रज्ञानविरागाभ्यां सम्पन्नोपि यतिर्ध्रुवम् ॥&lt;br&gt;&#xA;स्त्रीवित्तभूषासद्वस्त्रसंसर्गाद्भ्रष्टतां व्रजेत् ॥ २५ ॥&lt;br&gt;&#xA;पुष्प चन्दनतैलादिसुगन्धिद्रव्यवर्जनम् ॥&lt;br&gt;&#xA;त्यागी कुर्वीतान्यथा तु भवेद्देहात्मधीः स वै ॥ २६ ॥&lt;br&gt;&#xA;आहारो यस्य यावांस्तं तावान्स्त्रीकाम आविशेत् ॥&lt;br&gt;&#xA;अतो मितं नीरसं च भोजनं त्यागिनो हितम् ॥ २७ ॥&lt;br&gt;&#xA;न श्राव्या ग्राम्यवार्त्ता च मोक्षसिद्धिमभीप्सता ॥&lt;br&gt;&#xA;नश्येद्यच्छ्रवणान्नॄणां सद्यो विष्णुकथा रुचिः ॥ २८ ॥&lt;br&gt;&#xA;अपि चित्रमयीं नारीं त्यागी नेक्षेत न स्पृशेत् ॥&lt;br&gt;&#xA;स्त्र्याकारदर्शनादेव भ्रष्टा भूरि तपस्विनः ॥ २९ ॥&lt;br&gt;&#xA;कुटीचको बहूदश्च हंसः परमहंसकः ॥&lt;br&gt;&#xA;एवं चतुर्द्धा कथितो यतिर्वैराग्यभेदतः ॥ 2.9.23.३० ॥&lt;br&gt;&#xA;काषायवाससो ये मे भविष्याः साधवश्च तैः ॥&lt;br&gt;&#xA;कार्यं मदर्थपाकादि तुर्याश्रमस्थितैरपि ॥ ३१ ॥&lt;br&gt;&#xA;श्रीवासुदेवभक्ता ये तीव्रवैराग्यशालिनः ॥&lt;br&gt;&#xA;तेषां धर्मस्तु तत्सेवा प्रोक्ताहस्सु च रात्रिषु ॥ ३२ ॥&lt;br&gt;&#xA;एकोपि च क्षणस्तेषां ज्ञानविज्ञानभूयसाम् ॥&lt;br&gt;&#xA;भक्तिं नवविधां विष्णोर्विना व्यर्थो न वै भवेत् ॥ ३३ ॥&lt;br&gt;&#xA;सर्वेर्गुणैरुपेतोपि भगवद्विमुखो यदि ॥&lt;br&gt;&#xA;स्वजनोपि भवेत्तं तु जह्युरेव हि वैष्णवाः ॥ ३४ ॥&lt;br&gt;&#xA;प्रासादिकं हरेरन्नं प्रोक्षितं तत्पदाम्बुना ॥&lt;br&gt;&#xA;भुञ्जीरंस्तुलसीमिश्रं प्रत्यहं सात्वता जनाः ॥ ३५ ॥&lt;br&gt;&#xA;स्त्रीणां च स्त्रीषु सक्तानां प्रसङ्गो विष्णुचिन्तकैः ॥&lt;br&gt;&#xA;सर्वथैव परित्याज्यो भवेत्तद्ध्यानमन्यथा ॥ ३६ ॥&lt;br&gt;&#xA;भगवन्तं वासुदेवं विनैकमितरः पुमान् ॥&lt;br&gt;&#xA;कोपि नास्त्येव यो नारीं समीक्ष्य न विमुह्यति ॥३७॥&lt;br&gt;&#xA;यत्र स्थित्या मुहुः स्त्रीणां स्यातां शब्दश्रुतीक्षणे ॥&lt;br&gt;&#xA;त्यागी तत्र वसेन्नैव वसन्धर्मच्युतो भवेत् ॥३८॥&lt;br&gt;&#xA;कामो लोभो रसास्वादः स्नेहो मानस्तथा च रुट् ॥&lt;br&gt;&#xA;एते त्याज्याः प्रयत्नेन षड्दोषाः संसृतिप्रदाः ॥ ३९॥&lt;br&gt;&#xA;प्रोक्तेषु धर्मेष्वेतेषु यस्ययस्य च्युतिर्भवेत्॥&lt;br&gt;&#xA;यथाशक्ति यथाशास्त्रं कार्या तत्तस्य निष्कृतिः॥2.9.23.४०॥&lt;br&gt;&#xA;इत्थं चतुर्णां वर्णानामाश्रमाणां च नारद॥&lt;br&gt;&#xA;धर्माः सङ्क्षेपतः प्रोक्ता वैष्णवानां च ते मया॥४१॥&lt;br&gt;&#xA;वर्णी यतिश्च धर्मस्थो ब्रह्मलोकमुपैति वै॥&lt;br&gt;&#xA;ऋषिलोकं वनस्थश्च गृहस्थः स्वर्गमाप्नुयात् ॥ ४२ ॥&lt;br&gt;&#xA;भक्त्या सहैताञ्छ्रीविष्णोराचरेयुस्तु ये जनाः ॥&lt;br&gt;&#xA;ते तु सर्वेपि देहान्ते विष्णुलोकमवाप्नुयुः ॥ ४३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये वनस्थयतिधर्मनिरूपणं नाम त्रयोविंशोऽध्यायः ॥ २३ ॥&lt;/p&gt;</description>
    </item>
    <item>
      <title>०२४ ज्ञानस्वरूपनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/024_jnAnasvarUpanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/024_jnAnasvarUpanirUpaNam/</guid>
      <description>&lt;p&gt;॥ श्रीनारायण उवाच ॥&lt;br&gt;&#xA;अथ ज्ञानस्वरूपं ते वच्मि साङ्ख्येन निश्चितम् ॥&lt;br&gt;&#xA;क्षेत्रादि ज्ञायते येन तज्ज्ञानं हि निरुच्यते ॥ १ ॥&lt;br&gt;&#xA;वासुदेवः परं ब्रह्म बृहत्यक्षरधामनि ॥&lt;br&gt;&#xA;आदावेकोऽद्वितीयोऽभून्निर्गुणो दिव्यविग्रहः ॥ २ ॥&lt;br&gt;&#xA;स कार्यमूलप्रकृतिः सकालाऽक्षरतेजसि ॥&lt;br&gt;&#xA;प्रकाशेऽर्कस्य रात्रीव तिरोभूता तदाऽभवत् ॥ ३ ॥&lt;br&gt;&#xA;सिसृक्षाथाभवत्तस्य ब्रह्माण्डानां यदा तदा ॥&lt;br&gt;&#xA;सकालाविर्बभूवादौ महामाया ततो हि सा ॥ ४ ॥&lt;br&gt;&#xA;तां कालशक्तिमादाय वासुदेवोऽक्षरात्मना ॥&lt;br&gt;&#xA;सिसृक्षयैक्षत यदा सा चुक्षोभ तदैव हि ॥ ५ ॥&lt;br&gt;&#xA;तस्याः प्रधानपुरुषकोटयो जज्ञिरे मुने ॥&lt;br&gt;&#xA;युज्यन्ते स्म प्रधानैस्ते पुरुषाश्चेच्छया प्रभोः ॥ ६ ॥&lt;br&gt;&#xA;पुमांसो निदधुर्गर्भांस्तेषु तेभ्यश्च जज्ञिरे ॥&lt;br&gt;&#xA;ब्रह्माण्डानि ह्यसङ्ख्यानि तत्रैकं तु विविच्यते ॥ ७ ॥&lt;br&gt;&#xA;आदौ जज्ञे महांस्तस्मात्पुंसो वीर्याद्धिरण्मयात् ॥&lt;br&gt;&#xA;अहङ्कारस्ततस्तस्माद्गुणाः सत्त्वादयस्त्रयः ॥ ८ ॥&lt;br&gt;&#xA;तमसः पञ्च तन्मात्रा महाभूतानि जज्ञिरे ॥&lt;br&gt;&#xA;दशेन्द्रियाणि रजसो बुद्ध्या सह महानसुः ॥९॥&lt;br&gt;&#xA;सत्त्वादिन्द्रियदेवाश्च जायन्ते स्म मनस्तथा ॥&lt;br&gt;&#xA;सामान्यतस्तत्त्वसञ्ज्ञा एते देवाः प्रकीर्त्तिताः ॥ 2.9.24.१० ॥&lt;br&gt;&#xA;प्रेरिता वासुदेवेन स्वस्वांशैरैश्वरं वपुः ॥&lt;br&gt;&#xA;अजीजनन्विराट्सञ्ज्ञं ते चराचरसंश्रयम् ॥ ११ ॥&lt;br&gt;&#xA;स च वैराजपुरुषः स्वसृष्टास्वप्स्वशेत यत् ॥&lt;br&gt;&#xA;तेन नारायण इति प्रोच्यते निगमादिभिः ॥ ॥ १२ ॥&lt;br&gt;&#xA;तन्नाभिपद्माद्ब्रह्मासीद्राजसोऽथ हृदम्बुजात् ॥&lt;br&gt;&#xA;जज्ञे विष्णुः सत्त्वगुणो ललाटात्तामसो हरः ॥ १३ ॥&lt;br&gt;&#xA;एतेभ्य एव स्थानेभ्यस्तिस्र आसंश्च शक्तयः ॥&lt;br&gt;&#xA;तत्रासीत्तामसी दुर्गा सावित्री राजसी तथा ॥&lt;br&gt;&#xA;सात्त्विकी श्रीश्चेति सर्वा वस्त्रालङ्कारशोभिताः ॥ १४ ॥&lt;br&gt;&#xA;ता वैराजाज्ञया त्रींश्च ब्रह्मादीन्प्रतिपेदिरे ॥&lt;br&gt;&#xA;दुर्गा रुद्रं च सावित्री ब्रह्माणं विष्णुमन्तिमा ॥ १५ ॥&lt;br&gt;&#xA;चण्डिकाद्याश्च दुर्गाया अंशेनासन्सहस्रशः ॥&lt;br&gt;&#xA;त्रयीमुख्याश्च सावित्र्याः शक्तयोंशेन जज्ञिरे ॥&lt;br&gt;&#xA;दुस्सहाप्रमुखाश्चासन्नंशेनैव श्रियो मुने ॥ १६ ॥&lt;br&gt;&#xA;तत्रादितो यो ब्रह्मासीद्वैराजनाभिपद्मतः ॥&lt;br&gt;&#xA;एकार्णवे तदब्जस्थः स कश्चिदपि नैक्षत ॥ १७ ॥&lt;br&gt;&#xA;विसर्गबुद्धिमप्राप्तो नात्मानं च विवेद सः ॥&lt;br&gt;&#xA;कोहं कुत इति ध्यायन्नदिदृक्षत्कजाश्रयम् ॥ १८ ॥&lt;br&gt;&#xA;नालं प्रविश्याऽधो यातुस्तन्मूलं च विचिन्वतः ॥&lt;br&gt;&#xA;संवत्सरशतं यातं तस्य नान्तं तु सोलभत् ॥ १९ ॥&lt;br&gt;&#xA;ऊर्ध्वं पुनरुपेत्याऽथ श्रान्तश्च निषसाद सः ॥&lt;br&gt;&#xA;अदृश्यमूर्तिर्भगवानूचे तपतपेति तम् ॥ 2.9.24.२० ॥&lt;br&gt;&#xA;तच्छ्रुत्वा तत्प्रवक्तारमदृष्ट्वा च स सर्वतः ॥&lt;br&gt;&#xA;गुरूपदिष्टवत्तेपे दिव्यं वर्षसहस्रकम् ॥२१॥&lt;br&gt;&#xA;पद्मे तपस्यते तस्मै तपः शुद्धात्मने ततः ॥&lt;br&gt;&#xA;समाधौ दर्शयामास धाम वैकुण्ठमच्युतः ॥ २२ ॥&lt;br&gt;&#xA;प्राधानिका गुणा यत्र त्रयोपि रजआदयः ॥&lt;br&gt;&#xA;न भवन्त्यल्पमपि यत्कालमायाभयं न च॥२३॥&lt;br&gt;&#xA;सहोदितार्कायुतवद्भास्वरे तत्र तेजसि ॥&lt;br&gt;&#xA;वासुदेवं ददर्शाऽसौ रम्यदिव्यासिताकृतिम्॥२४॥&lt;br&gt;&#xA;चतुर्भुजं गदापद्मशङ्खचक्रधरं विभुम् ॥&lt;br&gt;&#xA;पीताम्बरं महारत्नकिरीटादिविभूषणम्॥ २५ ॥&lt;br&gt;&#xA;नन्दतार्क्ष्यादिभिर्ज्जुष्टं पार्षदैश्च चतुर्भुजैः ॥&lt;br&gt;&#xA;सिद्धिभिश्चाष्टभिः षड्भिर्बद्धाञ्जलिपुटैर्भगैः ॥२६॥&lt;br&gt;&#xA;सिंहासने श्रिया साकमुपविष्टं तमीश्वरम् ॥&lt;br&gt;&#xA;प्रणम्य प्राञ्जलिस्तस्थौ विरिञ्चो हृष्टमानसः ॥२७॥&lt;br&gt;&#xA;तं प्राह भगवान्ब्रह्मंस्तुष्टोहं तपसा तव ॥&lt;br&gt;&#xA;वरं वरय मत्तस्त्वं स्वाभीष्टं यत्प्रियोसि मे ॥ २८ ॥&lt;br&gt;&#xA;इत्युक्तस्तेन तं जानंस्तपसि प्रेरकं प्रभुम् ॥&lt;br&gt;&#xA;स्वं च विश्वसृजं ब्रह्मा ययाचेऽभिमतं वरम् ॥ २९ ॥&lt;br&gt;&#xA;प्रजाविसर्गशक्तिं मे देहि तुभ्यं नमः प्रभो ॥&lt;br&gt;&#xA;तत्रापि च न बद्ध्येयं यथा कुरु तथा कृपाम् ॥ 2.9.24.३० ॥&lt;br&gt;&#xA;ततस्तं भगवानूचे सेत्स्यते ते मनोरथः ॥&lt;br&gt;&#xA;वैराजेन मयात्मैक्यं भावयित्वा समाधिना ॥&lt;br&gt;&#xA;प्रजाः सृजाऽथ स्वासाध्ये कार्ये स्मर्योहमिष्टदः ॥ ३१॥&lt;br&gt;&#xA;इत्युक्त्वान्तर्दधे विष्णुर्ब्रह्माप्येकसमाधिना ॥&lt;br&gt;&#xA;वैराजेनाऽथ लोकान्प्राग्लीनान्सर्वान्स्व ऐक्षत ॥ ३२ ॥&lt;br&gt;&#xA;विसर्गशक्तिं सम्प्राप्य स सर्गाय मनो दधे ॥&lt;br&gt;&#xA;ब्रह्मज्योतिर्मयस्तावदादित्यः प्रादुरास ह ॥ ३३ ॥&lt;br&gt;&#xA;स्थापयित्वाण्डमध्ये तं ततः स मनसाऽसृजत् ॥&lt;br&gt;&#xA;तपोभक्तिविशुद्धेन मुनीनाद्यांश्चतुःसनान् ॥ ३४ ॥&lt;br&gt;&#xA;प्रजाः सृजत चेत्यूचे तांस्तदा ते तु तद्वचः ॥&lt;br&gt;&#xA;न जगृहुर्न्नैष्ठिकेन्द्रास्तेभ्यश्चुक्रोध विश्वसृट् ॥ ३५ ॥&lt;br&gt;&#xA;क्रुद्धस्य तस्य भालाच्च रुद्र आसीत्तमोमयः ॥&lt;br&gt;&#xA;मन्युं नियम्य मनसा प्रजेशान्सोऽसृजत्ततः ॥ ३६ ॥&lt;br&gt;&#xA;मरीचिमत्रिं पुलहं पुलस्त्यं च भृगुं क्रतुम् ॥&lt;br&gt;&#xA;वसिष्ठं कर्दमं चैव दक्षमङ्गिरसं तथा ॥ ३७ ॥&lt;br&gt;&#xA;धर्मं ततः स हृदयादधर्मं पृष्ठतस्तथा ॥&lt;br&gt;&#xA;मनसः काममास्याच्च वाणीं क्रोधं भ्रुवोऽसृजत् ॥ ३८ ॥&lt;br&gt;&#xA;शौचं तपो दया सत्यमिति धर्मपदानि च ॥&lt;br&gt;&#xA;चतुर्भ्यो वदनेभ्यश्च चत्वारि ससृजे ततः ॥ ३९ ॥&lt;br&gt;&#xA;ऋग्वेदं वदनात्पूर्वाद्यजुर्वेदं च दक्षिणात् ॥&lt;br&gt;&#xA;ससर्ज पश्चिमात्साम सौम्याच्चाथर्वसञ्ज्ञितम्॥2.9.24.४०॥&lt;br&gt;&#xA;इतिहासपुराणानि यज्ञान्विप्रशतं तथा ॥&lt;br&gt;&#xA;वस्वादित्यमरुद्विश्वान्साध्यांश्च मुखतोऽसृजत् ॥४१॥&lt;br&gt;&#xA;बाहुभ्यः क्षत्रियशतमूरुभ्यां च विशां शतम् ॥&lt;br&gt;&#xA;पद्भ्यां शूद्रशतं चैतान्ससर्ज सह वृत्तिभिः ॥ ४२ ॥&lt;br&gt;&#xA;ब्रह्मचर्यं च हृदयाद्गार्हस्थ्यं जघनस्थलात् ॥&lt;br&gt;&#xA;वनाश्रमं तथोरस्तः सन्न्यासं शिरसोऽसृजत् ॥ ४३ ॥&lt;br&gt;&#xA;वक्षःस्थलात्पितृगणानसुराञ्जघनस्थलात् ॥&lt;br&gt;&#xA;ससर्ज च गुदान्मृत्युं निर्ऋतिं निरयांश्च सः ॥ ४४ ॥&lt;br&gt;&#xA;गन्धर्वांश्चारणान्सिद्धान्सर्पान्यक्षांश्च राक्षसान् ॥&lt;br&gt;&#xA;नगान्मेघान्विद्युतश्च समुद्रान्सरितस्तथा ॥ ४५ ॥&lt;br&gt;&#xA;वृक्षान्पशून्पक्षिणश्च सर्वान्स्थावरजङ्गमान् ॥&lt;br&gt;&#xA;स्वाङ्गेभ्य एव सोस्राक्षीद्ब्रह्मा नारायणात्मकः ॥ ४६ ॥&lt;br&gt;&#xA;सृष्टिमेतां विलोक्यापि नातिप्रीतो यदा तदा ॥&lt;br&gt;&#xA;हरिं ध्यात्वा स ससृजे तपोविद्यासमाधिभिः ॥&lt;br&gt;&#xA;ऋषीन्स्वायम्भुवादींश्च मनूंश्च मनुजानपि ॥ ४७ ॥&lt;br&gt;&#xA;ततः प्रीतः स सर्वेषां निवासाय यथोचितम्॥&lt;br&gt;&#xA;स्वर्लोकं च भुवर्लोकं भूर्लोकं समकल्पयत् ॥ ४८ ॥&lt;br&gt;&#xA;येषां तु यादृशं कर्म प्राक्कालीनं हि तान्विधिः ॥&lt;br&gt;&#xA;संस्थाप्य तादृशे स्थाने वृत्तीस्तेषामकल्पयत् ॥ ४९ ॥&lt;br&gt;&#xA;देवानाममृतं नॄणामृषीणां चान्नमोषधीः ॥&lt;br&gt;&#xA;यक्षरक्षोसुरव्याघ्रसर्पादीनां सुरामिषम् ॥&lt;br&gt;&#xA;चक्लृपे गोमृगादीनां वृत्तिं स यवसादि च ॥ 2.9.24.५० ॥&lt;br&gt;&#xA;स देवानां तु विश्वेषां हव्यं वृत्तिमकल्पयत् ॥&lt;br&gt;&#xA;अमूर्तानां च मूर्तानां पितॄणां कव्यमेव च ॥ ५१ ॥&lt;br&gt;&#xA;दुर्गोद्भवानां शक्तीनां तदुपासनतत्परैः ॥&lt;br&gt;&#xA;दैत्यरक्षःपिशाचाद्यैर्दत्तं मद्यामिषादि च ॥ ५२ ॥&lt;br&gt;&#xA;तथा सावित्र्युद्भवानां शक्तीनां तदुपासकैः ॥&lt;br&gt;&#xA;दत्तमृष्यादिभिर्यज्ञे मुन्यन्नं चान्नमोषधीः ॥ ५३ ॥&lt;br&gt;&#xA;श्रीजातानां च शक्तीनां तदुपास्तिपरायणैः ॥&lt;br&gt;&#xA;दत्तं देवासुरनरैः पायसाज्यसितादि च ॥ ५४ ॥&lt;br&gt;&#xA;प्रजापतीनां स पतिस्ततः प्राहाऽखिलाः प्रजाः ॥&lt;br&gt;&#xA;इज्या देवाश्च पितरो हव्यकव्यात्मकैर्मखैः ॥ ५५ ॥&lt;br&gt;&#xA;इष्टाः सम्पूरयिष्यन्ति ह्येते युष्मन्मनोरथान् ॥&lt;br&gt;&#xA;एतान्ये नार्चयिष्यन्ति ते वै निरयगामिनः ॥ ५६ ॥&lt;br&gt;&#xA;इत्थं कृता हि मर्यादा तेन नारायणात्मना ॥&lt;br&gt;&#xA;दैवं पित्र्यमतो नित्यं जनैः कार्यं यथाविधि ॥ ५७ ॥&lt;br&gt;&#xA;ततो ब्रह्मा स सर्वेषां धर्मसेत्ववनाय च ॥&lt;br&gt;&#xA;तत्तज्जातिषु ये मुख्यास्तान्मनूंश्चाप्यतिष्ठिपत् ॥ ५८ ॥&lt;br&gt;&#xA;वासुदेवेच्छयैवेत्थं वैराजाद्ब्रह्मरूपिणः ॥&lt;br&gt;&#xA;कल्पेकल्पे भवत्येव सृष्टिर्बहुविधा मुने॥५९॥&lt;br&gt;&#xA;प्राक्कल्पे यादृशी सञ्ज्ञा वेदाः शास्त्राणि च क्रियाः॥&lt;br&gt;&#xA;कल्पेऽन्ये तादृशाः सर्वे धर्माः स्युश्चाऽधिकारिणः॥ 2.9.24.६०॥&lt;br&gt;&#xA;विष्णुर्यः कथितः सोपि वैराजपुरुषात्मकः॥&lt;br&gt;&#xA;पोषयत्यखिलाल्ँलोकान्मर्यादाः परिपालयन्॥ ६१॥&lt;br&gt;&#xA;मन्वादिभिः पाल्यमानाः सेतवस्त्वसुरैर्यदा ॥&lt;br&gt;&#xA;कामरूपैर्विभिद्यन्ते वासुदेवस्तदा स्वयम् ॥&lt;br&gt;&#xA;ब्रह्मादिभिः प्रार्थ्यमानः प्रादुर्भवति भूतले ॥ ६२ ॥&lt;br&gt;&#xA;अवतारा भगवतो भूता भाव्याश्च सन्ति ये ॥&lt;br&gt;&#xA;कर्तुं न शक्यते तेषां सङ्ख्यां सङ्ख्याविशारदैः ॥ ६३ ॥&lt;br&gt;&#xA;सद्धर्मदेवसाधूनां गुप्त्यै तद्द्रोहिमृत्यवे ॥&lt;br&gt;&#xA;श्रेयसे सर्वभूतानामाविर्भावोस्ति सत्पतेः ॥ ६४ ॥&lt;br&gt;&#xA;स वासुदेवः प्रकृतौ पुंसि कार्येषु चैतयोः ॥&lt;br&gt;&#xA;अन्वितश्च पृथक्चास्ते सर्वाधीशः स्वधामनि ॥ ६५ ॥&lt;br&gt;&#xA;व्याप्य स्वांशैरिमाल्ँलोकान्यथाग्निवरुणादयः ॥&lt;br&gt;&#xA;स्वस्त्यासते स्वस्वलोके तथैष भगवान्मुने ॥ ६६ ॥&lt;br&gt;&#xA;सर्गात्प्राक्सच्चिदानन्दः शुद्ध एकश्च निर्गुणः ॥&lt;br&gt;&#xA;यथासीत्तादृगेवासावन्वितोप्यस्ति निर्मलः ॥ ६७ ॥&lt;br&gt;&#xA;वायुतेजोजलक्ष्मासु तत्तत्कार्येषु खं यथा ॥&lt;br&gt;&#xA;अन्वीयाप्यस्ति निर्लेपं यथा पूर्वं तथैष हि ॥ ६८ ॥&lt;br&gt;&#xA;सर्वोपास्यो नियन्ता च व्यापकश्चैष कीर्तितः ॥&lt;br&gt;&#xA;आत्यन्तिके लयेऽथैष भवत्येव यथा पुरा ॥ ६९ ॥&lt;br&gt;&#xA;वैराजः पुरुषो योऽत्र प्रोक्तोऽसावीश्वराभिधः ॥&lt;br&gt;&#xA;ज्ञेयः स्वतन्त्रः सर्वज्ञो वश्यमायश्च नारद ॥ 2.9.24.७० ॥&lt;br&gt;&#xA;एतस्यैव स्वरूपाणि ब्रह्मविष्णुशिवास्त्रयः ॥&lt;br&gt;&#xA;रजआदिगुणोपेताः स्वगुणानुगुणक्रियाः ॥ ७१ ॥&lt;br&gt;&#xA;ब्रह्मणो ये समुत्पन्ना देवासुरनरादयः ॥&lt;br&gt;&#xA;ते जीवसञ्ज्ञा ह्यल्पज्ञाः परतन्त्रा भवन्ति च ॥ ७२ ॥&lt;br&gt;&#xA;जीवानामीश्वराणां च तनवः क्षेत्रसञ्ज्ञकाः ॥&lt;br&gt;&#xA;महदादितत्त्वमय्यः क्षेत्रज्ञाख्यास्तु तद्विदः ॥ ७३ ॥&lt;br&gt;&#xA;क्षेत्राणां च क्षेत्रविदां प्रधानपुरुषस्य च ॥&lt;br&gt;&#xA;मायायाः कालशक्तेश्चाऽक्षरस्य च परात्मनः ॥&lt;br&gt;&#xA;पृथक्पृथग्लक्षणैर्यज्ज्ञानं तज्ज्ञानमुच्यते ॥ ७४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये ज्ञानस्वरूपनिरूपणं नाम चतुर्विशोऽध्यायः ॥ २४ ॥&lt;/p&gt;</description>
    </item>
    <item>
      <title>०२५ वैराग्यभक्तिनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/025_vairAgyabhaktinirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/025_vairAgyabhaktinirUpaNam/</guid>
      <description>&lt;p&gt;॥ श्रीनारायण उवाच ॥&lt;br&gt;&#xA;वैराग्यस्याथ ते वच्मि लक्षणं मुनिसत्तम ॥&lt;br&gt;&#xA;क्षयिष्णुवस्तुष्वरुचिः सर्वथेति तदीरितम् ॥ १ ॥&lt;br&gt;&#xA;आरभ्य मायापुरुषात्सर्वा ह्याकृतयस्तु याः ॥&lt;br&gt;&#xA;कालशक्त्या भगवतो नाश्यन्ते ताश्च तद्वशाः ॥ २ ॥&lt;br&gt;&#xA;प्रत्यक्षेणानुमानेन शाब्देन च विवेकिभिः ॥&lt;br&gt;&#xA;असत्यता कृतीनां च निश्चिता सत्यतात्मनाम् ॥ ३ ॥&lt;br&gt;&#xA;नित्येन प्रलयेनैष कालो नैमित्तिकेन च ॥&lt;br&gt;&#xA;प्राकृतिकेन रूपेण चरत्यात्यन्तिकेन च ॥ ४ ॥&lt;br&gt;&#xA;देहिदेहा इमे नित्यं क्षीयन्ते परिणामिनः ॥&lt;br&gt;&#xA;क्रमेण दृश्यते यत्र बाल्यतारुण्यवार्द्धकम् ॥ ५ ॥&lt;br&gt;&#xA;सूक्ष्मत्वान्नेक्ष्यते तत्तु गतिर्दीपार्चिषो यथा ॥&lt;br&gt;&#xA;फलवृद्धिर्वाऽनुपदं जायमाना द्रुमे यथा ॥ ६ ॥&lt;br&gt;&#xA;तस्यान्तस्यामवस्थायां दुःखं च महदीक्ष्यते ॥&lt;br&gt;&#xA;जाग्रदादिष्ववस्थासु दुःखं चैव पुनःपुनः ॥ ७ ॥&lt;br&gt;&#xA;दुःखमाध्यात्मिकं भूरि दृश्यते चाधिभौतिकम् ॥&lt;br&gt;&#xA;आधिदैविकमप्यत्र दुःखमेवास्ति देहिनाम् ॥ ८ ॥&lt;br&gt;&#xA;हाहा ममार मत्पुत्रो हा पत्नी म्रियते मम ॥&lt;br&gt;&#xA;तातं मेऽभक्षयद्व्याघ्रो दष्टा सर्पेण मे वधूः ॥ ९ ॥&lt;br&gt;&#xA;महासौधोग्निना दग्धो हाहा सोपस्करोऽद्य मे ॥&lt;br&gt;&#xA;स्वकुटुम्बं कथं पोक्ष्ये नावर्षत्पाकशासनः ॥ 2.9.25.१० ॥&lt;br&gt;&#xA;सस्यैः समृद्धं मत्क्षेत्रं हाहा दग्धं हिमाग्निना ॥&lt;br&gt;&#xA;ह्रियन्ते तस्करैर्गावः सर्वस्वं मम लुण्ठितम् ॥ ११ ॥&lt;br&gt;&#xA;नृपेण दण्डितोऽत्यर्थं शत्रुणा हाऽतिताडितः ॥&lt;br&gt;&#xA;किं करोमि च कं ब्रूयां माता मे व्यभिचारिणी ॥ १२ ॥&lt;br&gt;&#xA;विषं पास्यामि हाहाऽद्य मत्पत्नीं शत्रुराकृषत् ॥&lt;br&gt;&#xA;हा स्वसा मे हृता म्लेच्छैर्हाहाऽरिः प्राप मर्मभित् ॥ १३ ॥&lt;br&gt;&#xA;प्रिये ज्वरातिव्यथया यमदूता इमे हहा ॥&lt;br&gt;&#xA;इत्थं रोरूयमाणा हि दृश्यन्ते सर्वतो जनाः ॥ १४ ॥&lt;br&gt;&#xA;अवस्थानां शरीरस्य जन्ममृत्यू प्रतिक्षणम् ॥&lt;br&gt;&#xA;कालेन प्राप्नुवद्भिः स्वं प्रारब्धं दुःखमश्यते ॥ १५ ॥&lt;br&gt;&#xA;प्रारब्धान्ते मृत्युदुःखं भवत्यप्रतिमं हि तत् ॥&lt;br&gt;&#xA;मृत्वापि च महद्दुःखं प्राप्यते यमयातनाः ॥ १६ ॥&lt;br&gt;&#xA;ततो जरायुजोद्भिज्जस्वेदजाण्डजयोनिषु ॥&lt;br&gt;&#xA;भूत्वाभूत्वा यथाकर्म म्रियते दुःखितैः पुनः ॥ १७ ॥&lt;br&gt;&#xA;नित्यः प्रलय एवं ते कीर्त्तितः सूक्ष्मया दृशा ॥&lt;br&gt;&#xA;स ज्ञेयोऽथ मुने वच्मि लयं नैमित्तिकाभिधम्॥ १८ ॥&lt;br&gt;&#xA;निमित्तीकृत्य रजनीं भवेद्विश्वसृजस्तु यः ॥&lt;br&gt;&#xA;नैमित्तिकः स कथितो लयो दैनन्दिनश्च सः ॥ १९ ॥&lt;br&gt;&#xA;चतुर्युगानां साहस्रं दिनं विश्वसृजो मुने ॥&lt;br&gt;&#xA;निशा च तावती तस्य तद्द्वयं कल्प उच्यते ॥ 2.9.25.२० ॥&lt;br&gt;&#xA;एकैकस्मिन्दिने तस्य चतुर्दश चतुर्दश ॥&lt;br&gt;&#xA;भवन्ति मनवो ब्रह्मन्धर्मसेत्वभिरक्षकाः ॥ २१ ॥&lt;br&gt;&#xA;आद्यः स्वायम्भुवस्तत्र मनुः स्वारोचिषस्ततः ॥&lt;br&gt;&#xA;उत्तमस्तामसश्चाऽथ रैवतश्चाक्षुषस्ततः ॥ २२ ॥&lt;br&gt;&#xA;श्राद्धदेवश्च सावर्णि भौत्यो रौच्यस्ततः परम् ॥&lt;br&gt;&#xA;ब्रह्मसावर्णिनामा च रुद्रसावर्णिरेव च ॥ २३ ॥&lt;br&gt;&#xA;मेरुसावर्णिसञ्ज्ञोऽथ दक्षसावर्णिरन्तिमः ॥&lt;br&gt;&#xA;चतुर्दशैते मनवः प्रोक्ता ब्रह्मैकवासरे ॥ २४ ॥&lt;br&gt;&#xA;एकैकस्य मनोः कालो युगानां चैकसप्ततिः ॥&lt;br&gt;&#xA;दिव्यैर्द्वादशसाहस्रैर्युगकालश्च वत्सरैः ॥ २५ ॥&lt;br&gt;&#xA;चतुर्दशस्यैव मनोरन्तरेन्तमुपेयुषि ॥&lt;br&gt;&#xA;सायंसन्ध्या विश्वसृजो जायते मुनिसत्तम ॥ २६ ॥&lt;br&gt;&#xA;दिनावसाने वैराजः शक्तीराकर्षति स्थितेः ॥&lt;br&gt;&#xA;वैराजात्मा तदा रुद्रस्त्रिलोकीं हर्तुमीहते ॥ २७ ॥&lt;br&gt;&#xA;आदौ भवत्यनावृष्टिरत्युग्रा शतवार्षिकी ॥&lt;br&gt;&#xA;तदाल्पसारसत्त्वानि क्षीयन्ते सर्वशो भुवि ॥२८॥&lt;br&gt;&#xA;सांवर्त्तकस्य चार्कस्य रश्मयोऽत्युल्बणा रसम् ॥&lt;br&gt;&#xA;आपातालात्पिबन्त्याशु धरण्यां सर्वमेव हि ॥ २९ ॥&lt;br&gt;&#xA;सारसं चैव नादेयं सामुद्रं चाम्बु सर्वशः ॥&lt;br&gt;&#xA;शोषयित्वाऽखिलाल्ँलोकान्सोऽर्को नयति सङ्क्षयम् ॥ 2.9.25.३० ॥&lt;br&gt;&#xA;ततो भवति निःस्नेहा नष्टस्थावरजङ्गमा ॥&lt;br&gt;&#xA;कूर्मपृष्ठोपमा भूमिः शुष्का सङ्कुचिता भृशम् ॥ ३१ ॥&lt;br&gt;&#xA;कालाग्निरुद्रः शेषस्य मुखादुत्पद्यते ततः ॥&lt;br&gt;&#xA;अधोलोकान्सप्तभूमिं भुवः स्वश्च दहत्यसौ ॥ ३२ ॥&lt;br&gt;&#xA;निर्दग्धलोकदशको ज्वालावर्त्तभयङ्करः ॥&lt;br&gt;&#xA;उद्वासितमहर्लोकः कालाग्निः परिवर्त्तते ॥ ३३ ॥&lt;br&gt;&#xA;गताधिकारास्त्रिदशा भुवःस्वर्गनिवासिनः ॥&lt;br&gt;&#xA;महर्लोकाज्जनं यान्ति वह्निज्वालाभृशार्दिताः ॥ ३४ ॥&lt;br&gt;&#xA;निवृत्तिधर्मा ऋषयः प्राप्ताः सिद्धदशां तु ये ॥&lt;br&gt;&#xA;भूतलात्तेपि तर्ह्येव ऋषिलोकं प्रयान्ति च ॥ ३५ ॥&lt;br&gt;&#xA;उत्तिष्ठन्ति ततो घोरा व्योम्नि सांवर्त्तका घनाः ॥&lt;br&gt;&#xA;महागजकुलप्रख्यास्तडित्वन्तोऽतिनादिनः ॥ ३६ ॥&lt;br&gt;&#xA;धूम्रवर्णाः पीतवर्णा केचित्कुमुदसन्निभाः ॥&lt;br&gt;&#xA;लाक्षारसनिभाः केचिच्चाषपत्रनिभास्तथा ॥ ३७ ॥&lt;br&gt;&#xA;शमयित्वा महावह्निं शतं वर्षाण्यहर्न्निशम् ॥&lt;br&gt;&#xA;वर्षमाणाः स्थूलधाराः स्तनन्तस्ते घना घनाः ॥&lt;br&gt;&#xA;ब्रह्माण्डस्यान्तरालं च पूरयन्ति ध्रुवावधि ॥ ३८॥&lt;br&gt;&#xA;एकार्णवजले तस्मिन्वैराजपुरुषः स तु॥&lt;br&gt;&#xA;अनिरुद्धात्मकः शेते नागेन्द्रशयने प्रभुः ॥३९॥&lt;br&gt;&#xA;तदा देवाश्च ऋषयो रजःसत्त्वतमोवशाः ॥&lt;br&gt;&#xA;ये ते सह विरिञ्चेन स्वकीयगुणकर्षिताः ॥&lt;br&gt;&#xA;प्रविश्य तस्य जठरे शेरते दीर्घनिद्रया ॥ 2.9.25.४० ॥&lt;br&gt;&#xA;ये तु ब्रह्मात्मैक्यभावा वशीकृतगुणत्रयाः ॥&lt;br&gt;&#xA;निवृत्तेनैव धर्मेण वासुदेवमुपासते ॥ ४१ ॥&lt;br&gt;&#xA;महरादिषु लोकेषु ते चतुर्षु कृतालयाः ॥&lt;br&gt;&#xA;तं वैराजं संस्तुवन्तो निवसन्ति यथासुखम् ॥ ४२ ॥&lt;br&gt;&#xA;नारायणः स भगवान्स्वरूपं परमात्मनः ॥&lt;br&gt;&#xA;चिन्तयन्वासुदेवाख्यं शेते वै योगनिद्रया ॥ ४३ ॥&lt;br&gt;&#xA;निशान्ते ब्रह्मणा साकं सर्वे ते तस्य जाठराः ॥&lt;br&gt;&#xA;उत्पद्यन्ते यथापूर्वं यथाकर्माधिकारिणः ॥ ४४ ॥&lt;br&gt;&#xA;एवं नैमित्तिको नाम त्रिलोकीक्षयलक्षणः ॥&lt;br&gt;&#xA;प्रलयः कथितस्तुभ्यं प्राकृतं कीर्त्तयाम्यथ॥ ४५॥&lt;br&gt;&#xA;य एष कल्पः कथितस्तादृशानां शतत्रयम् ॥&lt;br&gt;&#xA;षष्ट्याधिकं च यः कालो वेधसः स तु वत्सरः ॥ ४६ ॥&lt;br&gt;&#xA;पञ्चाशता तैः परार्द्धो ब्रह्मायुस्तद्द्वयं मतम् ॥&lt;br&gt;&#xA;पराख्यकाले सम्पूर्णे महान्भवति सङ्क्षयः ॥ ४७ ॥&lt;br&gt;&#xA;संहाररुद्ररूपेण संहृत्य स्वं विराड्वपुः ॥&lt;br&gt;&#xA;स्वपरं निर्गुणं रूपं वैराजो यातुमिच्छति ॥ ४८ ॥&lt;br&gt;&#xA;तदा भवत्यनावृष्टिः पूर्ववच्छतवार्षिकी ॥&lt;br&gt;&#xA;साङ्कर्षणश्च कालाग्निर्दहत्यण्डमशेषतः ॥ ४९ ॥&lt;br&gt;&#xA;सांवर्त्तकास्ततो मेघा वर्षन्त्यति भयानकाः ॥&lt;br&gt;&#xA;शतं वर्षाणि धाराभिर्मुसलाकृतिभिर्मुने ॥ 2.9.25.५० ॥&lt;br&gt;&#xA;महदादेर्विकारस्य विशेषान्तस्य सङ्क्षयः ॥&lt;br&gt;&#xA;सर्वस्यापि भवत्येव वासुदेवेच्छया ततः ॥ ५१ ॥&lt;br&gt;&#xA;आपो ग्रसन्ति वै पूर्वं भूमेर्गन्धात्मकं गुणम् ॥&lt;br&gt;&#xA;आत्तगन्धा ततो भूमिः प्रलयत्वाय कल्पते ॥ ५२ ॥&lt;br&gt;&#xA;ग्रसतेम्बुगुणं तेजो रसं तल्लीयते ततः ॥&lt;br&gt;&#xA;रूपं तेजोगुणं वायुर्ग्रसते लीयतेऽथ तत् ॥ ५३ ॥&lt;br&gt;&#xA;वायोरपि गुणं स्पर्शमाकाशो ग्रसते ततः ॥&lt;br&gt;&#xA;प्रशाम्यति तदा वायुः खं तु तिष्ठत्यनावृतम् ॥ ५४ ॥&lt;br&gt;&#xA;भूतादिस्तद्गुणं शब्दं ग्रसते लीयते च खम् ॥&lt;br&gt;&#xA;इन्द्रियाणि विलीयन्ते तैजसाहङ्कृतौ ततः ॥ ५५ ॥&lt;br&gt;&#xA;अहङ्कारे विलीयन्ते सात्त्विके देवता मनः ॥&lt;br&gt;&#xA;यद्यद्यस्मात्समुत्पन्नं तत्तत्तस्मिन्हि लीयते ॥ ५६ ॥&lt;br&gt;&#xA;अहङ्कारो महत्तत्त्वे त्रिविधोपि प्रलीयते ॥&lt;br&gt;&#xA;तत्प्रधाने च तत्पुंसि स मूलप्रकृतौ ततः ॥ ५७ ॥&lt;br&gt;&#xA;एष प्राकृतिको नाम प्रलयः परिगीयते ॥&lt;br&gt;&#xA;तिरोभवन्ति जीवेशा यत्राऽव्यक्ते हरीच्छया ॥ ५८ ॥&lt;br&gt;&#xA;यदा च माया पुरुषौ कालोऽत्यक्षरतेजसि ॥&lt;br&gt;&#xA;तदिच्छया तिरो यान्ति स त्वेको वर्तते प्रभुः ॥&lt;br&gt;&#xA;तदा स प्रलयो ज्ञेयो नारदात्यन्तिकाभिधः ॥ ५९ ॥&lt;br&gt;&#xA;इत्थं प्रभोः कालशक्त्या लयैरेतैश्चतुर्विधैः ॥&lt;br&gt;&#xA;असद्बद्ध्वाऽखिलं तत्राऽरुचिर्वैराग्यमुच्यते ॥ 2.9.25.६० ॥&lt;br&gt;&#xA;वासुदेवेतरान्देवान्कालमायावशीकृतान् ॥&lt;br&gt;&#xA;विदित्वा तेषु च प्रीतिं हित्वा तस्यैव नित्यदा ॥&lt;br&gt;&#xA;गाढस्नेहेन या सेवा सा भक्तिरिति गीयते॥६१॥&lt;br&gt;&#xA;श्रवणं कीर्तनं तस्य स्मृतिश्चरणसेवनम् ॥&lt;br&gt;&#xA;पूजा प्रणामो दास्यं च सख्यं चात्मनिवेदनम् ॥६२॥&lt;br&gt;&#xA;इत्येतैर्न्नवभिर्भावैर्यः सेवेत तमादरात्॥&lt;br&gt;&#xA;अनन्यया धिषणया स हि भक्त इतीर्यते ॥६३॥&lt;br&gt;&#xA;त्रिभिः स्वधर्मप्रमुखैर्युक्ताभक्तिरियं मुने॥&lt;br&gt;&#xA;धर्म एकान्तिक इति प्रोक्तो भागवतश्च सः॥६४॥&lt;br&gt;&#xA;साक्षाद्भगवतः सङ्गात्तद्भक्तानां च वेदृशाम् ॥&lt;br&gt;&#xA;धर्मो ह्येकान्तिकः पुम्भिः प्राप्यते नान्यथा क्वचित् ॥ ६५ ॥&lt;br&gt;&#xA;नैतादृशं परं किञ्चित्साधनं हि मुमुक्षताम् ॥&lt;br&gt;&#xA;निःश्रेयसकरं पुंसां सर्वाभद्रविनाशनम् ॥ ६६ ॥&lt;br&gt;&#xA;एकान्तधर्मसिद्ध्यर्थं क्रियायोगपरो भवेत् ॥&lt;br&gt;&#xA;पुमान्स्याद्येन नैष्कर्म्यं कर्मणां मुनिसत्तम ॥ ६७ ॥&lt;br&gt;&#xA;एतन्मया वेदपुराणगुह्यं तत्त्वं परं प्रोक्तमघौघनाशम् ॥&lt;br&gt;&#xA;एकाग्रया शुद्धधियावधार्य सच्छ्रद्धया चेतसि ते महर्षे ॥ ६८ ॥&lt;br&gt;&#xA;न वासुदेवात्परमस्ति पावनं न वासुदेवात्परमस्ति मङ्गलम् ॥&lt;br&gt;&#xA;न वासुदेवात्परमस्ति दैवतं न वासुदेवात्परमस्ति वाञ्छितम् ॥ ६९ ॥&lt;br&gt;&#xA;यन्नामधेयं सकृदप्यबुद्ध्या देहावसानेपि गृणाति योऽत्र ॥&lt;br&gt;&#xA;स पुष्कसोप्याशु भवप्रवाहाद्विमुच्यते तं भज वासुदेवम् ॥2.9.25.७० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये वैराग्यभक्तिनिरूपणं नाम पञ्चविंशोऽध्यायः ॥ २५ ॥&lt;/p&gt;</description>
    </item>
    <item>
      <title>०२६ क्रियायोगाधिकारादिनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/026_kriyAyogAdhikArAdinirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/026_kriyAyogAdhikArAdinirUpaNam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;एकान्तधर्मविवृतिं श्रुत्वा भगवतोदिताम् ॥&lt;br&gt;&#xA;प्रहृष्टमानसो भूयस्तं पप्रच्छ स नारदः ॥ १ ॥&lt;br&gt;&#xA;नारद उवाच ॥&lt;br&gt;&#xA;धर्म एकान्तिकः स्वामिंस्त्वया सम्यगुदीरितः ॥&lt;br&gt;&#xA;तमाश्रुत्य महान्हर्षो जातोस्ति मम मानसे ॥ २ ॥&lt;br&gt;&#xA;सिद्धये तस्य भवता क्रियायोगो य उच्यते ॥&lt;br&gt;&#xA;तमहं बोद्धुमिच्छामि भगवंस्तव सम्मतम् ॥ ३ ॥&lt;br&gt;&#xA;॥ श्रीनारायण उवाच ॥&lt;br&gt;&#xA;पूजाविधिः क्रियायोगो वासुदेवस्य कीर्त्त्यते ॥&lt;br&gt;&#xA;स तु वेदेषु तन्त्रेषु बहुधैवास्ति वर्णितः ॥ ४ ॥&lt;br&gt;&#xA;भक्तानां रुचिवैचित्र्यात्तथा बहुविधत्वतः ॥&lt;br&gt;&#xA;वासुदेवस्य मूर्तीनां बहुधा सोऽस्ति विस्तृतः ॥ ५ ॥&lt;br&gt;&#xA;साकल्येनोच्यमानस्य पारो नायाति तस्य वै ॥&lt;br&gt;&#xA;अतः सङ्क्षेपतस्तुभ्यं वच्मि भक्तिविवर्द्धनम् ॥ ६ ॥&lt;br&gt;&#xA;प्राप्ता ये वैष्णवीं दीक्षां वर्णाश्चत्वार आश्रमाः ॥&lt;br&gt;&#xA;चातुर्वर्ण्यस्त्रियश्चैते प्रोक्ता अत्राधिकारिणः ॥ ७ ॥&lt;br&gt;&#xA;वेदतन्त्रपुराणोक्तैर्मन्त्रैर्मूलेन च द्विजाः ॥&lt;br&gt;&#xA;पूजेयुर्दीक्षिता योषाः सच्छूद्रा मूलमन्त्रतः ॥&lt;br&gt;&#xA;मूलमन्त्रस्तु विज्ञेयः श्रीकृष्णस्य षडक्षरः ॥८॥&lt;br&gt;&#xA;स्वस्वधर्मं पालयद्भिः सर्वेरेतैर्यथाविधि ॥&lt;br&gt;&#xA;पूजनीयो वासुदेवो भक्त्या निष्कपटान्तरैः ॥ ९ ॥&lt;br&gt;&#xA;आदौ तु वैष्णवीं दीक्षां गृह्णीयात्सद्वरोः पुमान् ॥&lt;br&gt;&#xA;सदैकान्तिकधर्मस्थाद्ब्रह्मजातेर्दयानिधेः ॥ 2.9.26.१० ॥&lt;br&gt;&#xA;सम्पन्नो ज्ञानभक्तिभ्यां स्वधर्मरहितस्तु यः ॥&lt;br&gt;&#xA;स गुरुन्नैव कर्तव्यः स्त्रीहृतात्मा च कर्हिचित् ॥ ११ ॥&lt;br&gt;&#xA;प्राप्ता स्त्रैणाद्गुरोर्दीक्षा ज्ञानं भक्तिं च कर्हिचित् ॥&lt;br&gt;&#xA;फलेन्नैव यथाऽपत्यं युवतिः षण्ढसङ्गिनी ॥ १२ ॥&lt;br&gt;&#xA;प्राप्यातः सद्गुरोर्दीक्षां तुलसीमालिकां गले ॥&lt;br&gt;&#xA;ललाटादौ चोर्द्ध्वपुण्ड्रं गोपीचन्दनतो धरेत् ॥१३॥&lt;br&gt;&#xA;विष्णुपूजारुचिर्भक्तो गुरोरेवागमोदितम् ॥&lt;br&gt;&#xA;पूजाविधिं सुविज्ञाय ततः पूजनमारभेत् ॥१४॥&lt;br&gt;&#xA;रात्र्यन्तयाम उत्थाय भक्तो ब्राह्मेक्षणेऽथ वा ॥&lt;br&gt;&#xA;मुहूर्तार्धं हृदि ध्यायेत्केशवं क्लेशनाशनम् ॥१५॥&lt;br&gt;&#xA;कीर्त्तयित्वाऽभिधास्तस्य तदीयानां च नाडिकाम्॥&lt;br&gt;&#xA;ततः शौचविधिं कृत्वा दन्तधावनमाचरेत् ॥१६॥&lt;br&gt;&#xA;अङ्गशुद्धिस्नानमादौ कृत्वा स्नायात्समन्त्रकम्॥&lt;br&gt;&#xA;गृहीत्वा शुचिमृत्स्नादीन्कुर्यात्स्नानाङ्गतर्पणम्॥१७॥&lt;br&gt;&#xA;परिधायांशुके धौते उपविश्यासने शुचौ ॥&lt;br&gt;&#xA;कृत्वोर्द्ध्वपुण्ड्रं कुर्वीत सन्ध्यां होमं जपादि च ॥ १८ ॥&lt;br&gt;&#xA;वस्त्रचन्दनपुष्पादीनुपहारांस्ततोऽखिलान् ॥&lt;br&gt;&#xA;आहरेन्मांसमदिराद्यशुचिस्पर्श वर्जितान्॥१९॥&lt;br&gt;&#xA;देवेभ्यो वा पितृभ्यश्चाप्यन्येभ्यो न निवेदितान् ॥&lt;br&gt;&#xA;अनाघ्रातांश्च मनुजैः केशकीटादिवर्जितान्॥2.9.26.२०॥&lt;br&gt;&#xA;संस्थाप्य तान्दक्षपार्श्वे पूजोपकरणानि च ॥&lt;br&gt;&#xA;उद्वर्त्य दीपमाज्येन कुर्यात्तैलेन वा ततः ॥२१ ॥&lt;br&gt;&#xA;कौशे वौर्णे च वस्त्रादौ विकाष्ठे शुद्ध आसने ॥&lt;br&gt;&#xA;उपाविशेद्वासुदेवप्रतिमासन्निधौ ततः ॥ २२ ॥&lt;br&gt;&#xA;शैली धातुमयी दार्वी लेख्या मणिमयी च वा ॥&lt;br&gt;&#xA;प्रतिमा स्यात्सिता रक्ता पीता कृष्णाऽथ वा मुने ॥ २३ ॥&lt;br&gt;&#xA;कृष्णस्य सा तु कर्तव्या द्विभुजा वा चतुर्भुजा ॥&lt;br&gt;&#xA;मुरलीं धारयेत्तत्र द्विभुजायाः करद्वये ॥ २४ ॥&lt;br&gt;&#xA;अथ वा दक्षहस्तेऽस्याश्चक्रं शङ्खं तथेतरे ॥&lt;br&gt;&#xA;पद्मं वा धारयेद्दक्षे पाणावभयमुत्तरे ॥ २५ ॥&lt;br&gt;&#xA;द्वितीयायास्तु हस्तेषु दक्षिणाधःकरक्रमात् ॥&lt;br&gt;&#xA;गदाब्जदरचक्राणि धारयेन्मुनिसत्तम ॥ २६ ॥&lt;br&gt;&#xA;द्विविधाया अपि हरेर्मूर्तेर्वामे श्रियं न्यसेत् ॥&lt;br&gt;&#xA;मुरलीधरवामे तु राधां रासेश्वरीं न्यसेत् ॥ २७ ॥&lt;br&gt;&#xA;अप्येषा द्विविधा मूर्त्तिरखण्डा शुभलक्षणा ॥&lt;br&gt;&#xA;सर्वावयवसम्पन्ना भवेदर्च्चकसिद्धिदा ॥ २८ ॥&lt;br&gt;&#xA;लक्ष्मीस्तु द्विभुजा कार्या वासुदेवस्य सन्निधौ ॥&lt;br&gt;&#xA;दधती पङ्कजं हस्ते वस्त्रालङ्कारशोभना ॥ २९ ॥&lt;br&gt;&#xA;लक्ष्मीवद्राधिकापि स्याद्द्विभुजा चारुहासिनी ॥&lt;br&gt;&#xA;पङ्कजं पुष्पमालां वा दधती पाणिपङ्कजे ॥ 2.9.26.३० ॥&lt;br&gt;&#xA;अचला च चला चेति द्विविधा प्रतिमा हरेः ॥&lt;br&gt;&#xA;तत्राद्यायां न कर्तव्यमावाहनविसर्जनम्॥३१॥&lt;br&gt;&#xA;तदङ्गदेवतानां च कार्यं नावाहनाद्यपि ॥&lt;br&gt;&#xA;न च दिङ्नियमोऽर्चायां तस्याः स्थेयं तु सम्मुखे ॥३२॥&lt;br&gt;&#xA;शालग्रामेप्येवमेव कार्यं नावाहनादि च ॥&lt;br&gt;&#xA;अन्यत्र चलमूलौ तु कर्तव्यं तत्तदर्चकैः ॥ ३३ ॥&lt;br&gt;&#xA;तत्रापि दार्व्या लेख्यायां जलस्पर्शोनुलेपनम् ॥&lt;br&gt;&#xA;नैव कार्यं पूजकेन कर्तव्यं परिमार्जनम् ॥ ३४ ॥&lt;br&gt;&#xA;उदङ्मुखः प्राङ्मुखो वा चलायां सम्मुखोऽथ वा ॥&lt;br&gt;&#xA;यथाशक्ति यथालब्धैरुपहारैर्यजेद्धरिम् ॥ ॥ ३५ ॥&lt;br&gt;&#xA;श्रद्धानिश्छद्मभक्तिभ्यामर्पितेनाम्बुनापि सः ॥&lt;br&gt;&#xA;प्रीतस्तुष्यति विश्वात्मा किमुताऽखिलपूजया ॥ ३६ ॥&lt;br&gt;&#xA;पुंसा श्रद्धादिहीनेन रत्नहेमाद्यलङ्क्रियाः ॥&lt;br&gt;&#xA;चतुर्विधं चाप्यन्नाद्यं दत्तं गृह्णाति नो मुदा ॥ ३७ ॥&lt;br&gt;&#xA;तस्माद्भक्तिमता कार्यं पुंसा स्वश्रेयसे मुने ॥&lt;br&gt;&#xA;श्रीकृष्णस्यार्च्चनं नित्यं सर्वाभीष्टाशुदायिनः ॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये क्रियायोगाधिकारादिनिरूपणं नाम षड्विंशोऽध्यायः ॥ २६ ॥&lt;/p&gt;</description>
    </item>
    <item>
      <title>०२७ पूजामण्डलरचनाविधिनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/027_pUjAmaNDalarachanAvidhinirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/027_pUjAmaNDalarachanAvidhinirUpaNam/</guid>
      <description>&lt;p&gt;॥ श्रीनारायण उवाच ॥&lt;br&gt;&#xA;खननोक्षणलेपाद्यैः शोधिते धरणीतले ॥&lt;br&gt;&#xA;चतुष्पादं न्यसेत्पीठं नानारङ्गसुशोभिते ॥ १ ॥&lt;br&gt;&#xA;अर्चकः प्राङ्मुखः पीठपादान्कोणेषु कारयेत् ॥&lt;br&gt;&#xA;चतुर्षु तेषु धर्मादीन्स्थापयेत्सिंहरूपिणः ॥ २॥&lt;br&gt;&#xA;अग्नौ धर्मं न्यसेच्छ्वेतं ज्ञानं शोणं च नैर्ऋते ॥&lt;br&gt;&#xA;वायौ तु पीतं वैराग्यं श्याममैश्वर्यमैशके ॥३॥&lt;br&gt;&#xA;मनोधीचित्ताहङ्कारान्क्रमात्पूर्वादिदिक्ष्वऽथ ॥&lt;br&gt;&#xA;विन्यसेत्पीठगात्रेषु हरिद्रक्तसितासितान् ॥ ४ ॥&lt;br&gt;&#xA;स्थाप्या रक्तसितश्यामा रजःसत्त्वतमोगुणाः ॥&lt;br&gt;&#xA;पीठस्य पट्टिकायां तु त्रयोपि मुनिसत्तम॥ ॥ ५ ॥&lt;br&gt;&#xA;अन्तःकरणरूपेषु गात्रेष्वथ चतुर्ष्वपि ॥&lt;br&gt;&#xA;विमलाद्या न्यसेच्छक्तीर्द्वेद्वे एकैकगात्रके ॥ ६ ॥&lt;br&gt;&#xA;विमलोत्कर्षिणीति द्वे गौराङ्ग्यौ पूर्वतो न्यसेत् ॥&lt;br&gt;&#xA;वादयन्त्यौ शुभां वीणां हरिद्वस्त्रे स्वलङ्कृते ॥ ७ ॥&lt;br&gt;&#xA;ज्ञानाक्रिये न्यसेद्याम्ये पीतवस्त्रेऽरुणद्युती ॥&lt;br&gt;&#xA;एका तालं वादयन्ती मृदङ्गमपरा तथा ॥ ८ ॥&lt;br&gt;&#xA;योगाप्रद्ध्यौ न्यसेत्पश्चाच्छ्यामे अरुणवाससौ ॥&lt;br&gt;&#xA;सहेव मुरली चोभे वादयन्त्यौ पृथक्पृथक् ॥ ९ ॥&lt;br&gt;&#xA;सत्येशाने हेमवर्णे उत्तरस्यां ततो न्यसेत् ॥&lt;br&gt;&#xA;श्यामांशुके वादयन्त्यावुभे ते परिवादिनीम् ॥ 2.9.27.१० ॥&lt;br&gt;&#xA;अनुग्रहाख्या पट्टिकायां स्थाप्यैका च कृताञ्जलिः ॥&lt;br&gt;&#xA;सर्वा एतास्तु कर्तव्या द्विभुजाः सुविभूषणाः ॥ ११ ॥&lt;br&gt;&#xA;पीठोपरि सितद्वीपं कुर्वीत श्वेतवाससा ॥&lt;br&gt;&#xA;तन्मध्येऽष्टदलं पद्मं कुर्वीतोज्वलकर्णिकम् ॥ १२ ॥&lt;br&gt;&#xA;द्वादशांशं परित्यज्य पद्मक्षेत्रस्य बाह्यतः ॥&lt;br&gt;&#xA;वृत्तैस्त्रिभिस्तस्य मध्यं विभजेत्समभागतः ॥ १३ ॥&lt;br&gt;&#xA;तत्राद्यं कर्णिकास्थानं केसराणां तु मध्यमम् ॥&lt;br&gt;&#xA;पत्राणां तु तृतीयं स्याद्दलाग्राणि तु बाह्यतः ॥ १४ ॥&lt;br&gt;&#xA;परितस्तस्य च पुरं चतुर्द्वारं प्रकल्पयेत् ॥&lt;br&gt;&#xA;रङ्गद्रव्यैर्बहुविधैर्हरिद्राकुङ्कुमादिभिः ॥ १५ ॥&lt;br&gt;&#xA;कुर्वीत तण्डुलैर्वापि तत्र पद्मादि शोभनम् ॥&lt;br&gt;&#xA;पद्मस्य कर्णिकां मध्ये हेमवर्णा सुशोभयेत् ॥ १६ ॥&lt;br&gt;&#xA;शोणवर्णानि पत्राणि परितस्तस्य चार्चकः ॥&lt;br&gt;&#xA;कुर्यादष्टाप्यष्टदिक्षु स्वर्णवर्णानि वा मुने ॥१७॥&lt;br&gt;&#xA;पूर्वं तु गोपुरं शोणं श्यामं कुर्याच्च दक्षिणम् ॥&lt;br&gt;&#xA;पीतवर्णं पश्चिमं च स्फटिकाभं तथोत्तरम् ॥१८॥&lt;br&gt;&#xA;अन्तराले च पुष्पाणि चित्राणि पुरपद्मयोः॥&lt;br&gt;&#xA;कृत्वा मध्येऽथ श्रीकृष्णं तद्वामे राधिकां न्यसेत्॥१९॥&lt;br&gt;&#xA;राधाकृष्णस्यास्य ततः पृष्ठे सङ्कर्षणं न्यसेत्॥&lt;br&gt;&#xA;चतुर्बाहुं धृतच्छत्रं गौराङ्गं नीलवाससम् ॥ 2.9.27.२० ॥&lt;br&gt;&#xA;दक्षे न्यसेद्भगवतः प्रद्युम्नं पीतवाससम् ॥&lt;br&gt;&#xA;चतुर्भुजं घनश्यामं धृत्वा चामरमास्थितम् ॥ २१ ॥&lt;br&gt;&#xA;वामेऽनिरुद्धं च हरेर्न्यसेदरुणवाससम् ॥&lt;br&gt;&#xA;इन्द्रनीलमणिश्यामं संस्थितं धृतचामरम् ॥ २२ ॥&lt;br&gt;&#xA;त्रयोप्येते तु कर्तव्या नानालङ्कारशोभिताः ॥&lt;br&gt;&#xA;अनर्घ्यरत्नमुकुटास्तारुण्येन मनोहराः ॥ २३ ॥&lt;br&gt;&#xA;ततोऽवतारांस्तु हरेः केसरेष्वष्टसु क्रमात् ॥&lt;br&gt;&#xA;एकैकस्मिन्न्यसेद् द्वौद्वावष्टस्वेवं हि षोडश ॥ २४ ॥&lt;br&gt;&#xA;स्थापयेद्वामनं बुद्धं पूर्वस्मिन्केसरेऽग्रतः ॥&lt;br&gt;&#xA;घनश्यामावुभौ ह्येतौ करुणौ ब्रह्मचारिणौ ॥ २५ ॥&lt;br&gt;&#xA;सितांशुकौ करे दक्षे बिभ्रतौ फुल्लपङ्कजम् ॥&lt;br&gt;&#xA;अभयं वामहस्ते च शान्तौ यज्ञोपवीतिनौ ॥ २६ ॥&lt;br&gt;&#xA;कल्किनं पर्शुरामं च वह्निकोणेऽथ विन्यसेत् ॥&lt;br&gt;&#xA;खङ्गपाणिस्तत्र कल्की पर्शुपाणिस्तथाऽपरः ॥ २७ ॥&lt;br&gt;&#xA;उभौ गौरौ च ताम्राक्षौ जटिलौ सितवाससौ ॥&lt;br&gt;&#xA;यज्ञोपवीतिनौ कार्यौ त्यक्तक्रोधमहारयौ ॥ २८ ॥&lt;br&gt;&#xA;हयग्रीववराहौ च स्थापयेद्याम्यकेसरे ॥&lt;br&gt;&#xA;हयग्रीवो हयास्यः स्यान्नराङ्गश्च चतुर्भुजः ॥ २९ ॥&lt;br&gt;&#xA;शङ्खादिभृत्स्वर्णवर्णो धृतदिव्यसिताम्बरः ॥&lt;br&gt;&#xA;वराहस्तु वराहास्यो नराङ्गः स्याच्चतुर्भुजः ॥ 2.9.27.३० ॥&lt;br&gt;&#xA;शङ्खचक्रगदाब्जानि दधत्पीताम्बरं तथा ॥&lt;br&gt;&#xA;मधुपिङ्गलवर्णश्च कर्त्तव्यो द्विभुजोऽथ वा ॥ ३१ ॥&lt;br&gt;&#xA;मत्स्यकूर्म्मौ नैर्ऋते च स्थापयेत्केसरे ततः ॥&lt;br&gt;&#xA;कटेरधस्तदाकारावूर्द्ध्वं तौ तु नराकृती ॥ ३२ ॥&lt;br&gt;&#xA;वामे शङ्खं गदां दक्षे पाणौ च दधतावुभौ ॥&lt;br&gt;&#xA;श्यामसुन्दरदेहौ च कर्त्तव्यौ धृतभूषणौ ॥ ३३ ॥&lt;br&gt;&#xA;धन्वन्तरिं नृसिंहं च पश्चिमे केसरे न्यसेत् ॥&lt;br&gt;&#xA;धन्वन्तरिः शुक्लवासा गौराङ्गोऽमृतकुम्भधृत् ॥ ३४ ॥&lt;br&gt;&#xA;सिंहवक्त्रो नृसिंहस्तु नृदेहः केसरान्वितः ॥&lt;br&gt;&#xA;नीलोत्पलाभो द्विभुजो गदाचक्रधरो भवेत ॥ ३५ ॥&lt;br&gt;&#xA;वायौ न्यसेदुभौ हंसदत्तात्रेयौ जटाधरौ ॥&lt;br&gt;&#xA;योगिवेषौ सितौ दण्डकमण्डलुकरौ तथा ॥ ३६ ॥&lt;br&gt;&#xA;उत्तरे केसरे व्यासं न्यसेद्गणपतिं ततः ॥&lt;br&gt;&#xA;तत्र व्यासो विशालाक्षः कृष्णवर्णः सिताम्बरः ॥ ३७ ॥&lt;br&gt;&#xA;द्विभुजो धृतवेदश्च सुपिशङ्गजटाधरः ॥&lt;br&gt;&#xA;सितयज्ञोपवीतश्च कर्त्तव्यः सपवित्रकः ॥ ३८ ॥&lt;br&gt;&#xA;गजास्य एकदन्तश्च रक्तो गणपतिर्भवेत् ॥&lt;br&gt;&#xA;रक्ताम्बरधरश्चैव नागयज्ञोपवीतवान् ॥ ३९ ॥&lt;br&gt;&#xA;तुन्दिलश्च चतुर्बाहुः पाशाङ्कुशवरान्दधत् ॥&lt;br&gt;&#xA;करेणैकेन च दधद्रम्यां पुस्तकलेखिनीम् ॥ 2.9.27.४० ॥&lt;br&gt;&#xA;न्यसेत्केसर ईशाने कपिलं पूजकस्ततः ॥&lt;br&gt;&#xA;सनत्कुमारं च मुनिं नैष्ठिकब्रह्मचारिणम् ॥ ४१ ॥&lt;br&gt;&#xA;शुक्लाङ्गः कपिलः कार्यो धृतचारुसिताम्बरः ॥&lt;br&gt;&#xA;दधत्कराभ्यामम्भोजमभयं शान्तविग्रहम् ॥ ४२ ॥&lt;br&gt;&#xA;पञ्चवार्षिकबालाभो दिग्वस्त्रोऽल्पजटाधरः ॥&lt;br&gt;&#xA;सनत्कुमारश्च मुनिः कर्त्तव्यः पूजकेन तु ॥ ४३ ॥&lt;br&gt;&#xA;संस्थाप्य केसरेष्वित्थं देवताः पङ्कजस्य तु ॥&lt;br&gt;&#xA;न्यसेच्च दलमध्येषु पार्षदानर्च्चकोऽष्टसु ॥ ४४ ॥&lt;br&gt;&#xA;विष्वक्सेनं च गरुडं तत्रादौ पूर्वतो न्यसेत् ॥&lt;br&gt;&#xA;ततो दक्षक्रमेणैव प्रबलं च बलं न्यसेत् ॥ ४५ ॥&lt;br&gt;&#xA;कुमुदं कुमुदाक्षं च सुनन्दं नन्दमेव च ॥&lt;br&gt;&#xA;श्रुतदेवं जयन्तं च विन्यसेद्विजयं जयम् ॥ ४६ ॥&lt;br&gt;&#xA;ततः प्रचण्डं चण्डं च पुष्पदन्तं च सात्वतम् ॥&lt;br&gt;&#xA;द्वौद्वावेवं क्रमेणैव स्थानेष्वष्टसु विन्यसेत् ॥ ४७ ॥&lt;br&gt;&#xA;चतुर्भुजाः सर्व एते शङ्खार्यब्जगदाधराः ॥&lt;br&gt;&#xA;कार्याः किरिटिनः श्यामाः पीतवस्त्राः सुभूषणाः ॥ ४८ ॥&lt;br&gt;&#xA;दलमध्यान्तरालेषु सिद्धीरष्टसु विन्यसेत् ॥&lt;br&gt;&#xA;नाना मङ्गलवाद्यानां वादने निपुणाः क्रमात् ॥ ४९ ॥&lt;br&gt;&#xA;अणिमा लघिमा प्राप्तिः प्राकाम्यं महिमा तथा ॥&lt;br&gt;&#xA;ईशिता वशिता चैवाष्टमी कामावसायिता ॥ 2.9.27.५० ॥&lt;br&gt;&#xA;एताः सुवर्णवर्णाभाः सर्वाभरणभूषिताः ॥&lt;br&gt;&#xA;वेणुवीणादिहस्ताश्च कर्त्तव्याश्चित्रवाससः ॥ ५१ ॥&lt;br&gt;&#xA;दलाग्रेष्वष्टसु ततो वेदाञ्छास्त्राणि च न्यसेत् ॥&lt;br&gt;&#xA;तत्र वेदान्न्यसेद्दिक्षु शास्त्राणि तु विदिक्षु सः ॥ ५२ ॥&lt;br&gt;&#xA;पूर्वे न्यसेत्तु ऋग्वेदमक्षमालाधरं सितम् ॥&lt;br&gt;&#xA;खर्वं लम्बोदरं सौम्यं पद्मनेत्रं सिताम्बरम् ॥ ५३ ॥&lt;br&gt;&#xA;याम्ये न्यसेद्यजुर्वेदं मध्यमाङ्गं कृशोदरम् ॥&lt;br&gt;&#xA;पिङ्गाक्षं स्थूलकण्ठं च पीतं चारुणवाससम् ॥ ५४ ॥&lt;br&gt;&#xA;अक्षस्रजं करे वामे दक्षे वज्रं च बिभ्रतम् ॥&lt;br&gt;&#xA;पश्चिमे सामवेदं च प्रांशुमादित्यवर्चसम् ॥ ५५॥&lt;br&gt;&#xA;दक्षेऽक्षमालां वामे च धृतवन्तं करे दरम् ॥&lt;br&gt;&#xA;स्वर्णवस्त्रं विशालाक्षं विन्यसेद्गायनोद्यतम् ॥ ५६ ॥&lt;br&gt;&#xA;अथर्वाणं न्यसेत्सौम्ये सिताङ्गं नीलवाससम् ॥&lt;br&gt;&#xA;वामेऽक्षसूत्रं दक्षे च खट्वाङ्गं बिभ्रतं करे ॥&lt;br&gt;&#xA;वह्न्योजसं च ताम्राक्षं वयसा स्थविरं तथा ॥ ५७ ॥&lt;br&gt;&#xA;अग्निकोणे धर्मशास्त्रं न्यसेच्च कमलासनम् ॥&lt;br&gt;&#xA;श्वेतं च बिभ्रतं दोर्भ्यां मुक्तामालां तथातुलाम्॥ ५८ ॥&lt;br&gt;&#xA;दीर्घकेशनखं साङ्ख्यं नैर्ऋते तुन्दिलं न्यसेत् ।३।&lt;br&gt;&#xA;जपमालां च दण्डं च कराभ्यां बिभ्रतं सितम् ॥ ५९ ॥&lt;br&gt;&#xA;न्यसेद्वायौ ततो योगं स्वर्णवर्णं कृशोदरम् ॥&lt;br&gt;&#xA;ऊरुन्यस्तकरद्वन्द्वं स्वनासाग्रकृतेक्षणम् ॥ 2.9.27.६०॥&lt;br&gt;&#xA;पञ्चरात्रं तथेशाने धवलं वनमालिनम्॥&lt;br&gt;&#xA;न्यसेत्कराभ्यां दधतमक्षमालां च लाङ्गलम् ॥ ६१ ॥&lt;br&gt;&#xA;एषां चतुर्णां वासांसि श्वेतसूक्ष्मघनानि च॥&lt;br&gt;&#xA;कर्त्तव्यानि तथाक्षीणि पद्मपत्रायतानि च ॥ ६२ ॥&lt;br&gt;&#xA;अग्राणामन्तरालेषु महर्षींश्च सयोषितः ॥&lt;br&gt;&#xA;विन्यसेत्पठतो वेदान्पूर्वाग्नेयाद्यनुक्रमात् ॥ ६३ ॥&lt;br&gt;&#xA;मरीचिं कलया युक्तमत्रिं चाप्यनसूयया ॥&lt;br&gt;&#xA;श्रद्धयाङ्गिरसं साकं पुलस्त्यं च हविर्भुवा ॥ ६४ ॥&lt;br&gt;&#xA;गत्या युक्तं च पुलहं क्रियया च सह क्रतुम् ॥&lt;br&gt;&#xA;ख्यात्या भृगुमरुन्धत्या वशिष्ठं सह विन्यसेत् ॥ ६५ ॥&lt;br&gt;&#xA;द्विभुजाः सर्व एवैते जटाश्मश्रुधराः कृशाः ॥&lt;br&gt;&#xA;कार्यास्तपस्विनो दण्डान्दधतश्च कमण्डलून्॥ ६६ ॥&lt;br&gt;&#xA;पद्माद्बहिर्न्यसेच्चाऽष्टौ दिशासु विदिशासु च ॥&lt;br&gt;&#xA;दिक्पालानिन्द्रप्रमुखान्सहयानान्यथादिशम् ॥ ६७ ॥&lt;br&gt;&#xA;प्राच्यामैरावतारूढं न्यसेदिन्द्रं चतुर्भुजम्॥&lt;br&gt;&#xA;वज्राङ्कुशाम्बुजवरान्दधतं स्वर्णसन्निभम् ॥ ६८ ॥&lt;br&gt;&#xA;कौसुम्भरम्यवसनं नानालङ्कारशोभितम् ॥&lt;br&gt;&#xA;शोणापाङ्गं विशालाक्षं सर्वलक्षणलक्षितम् ॥ ६९ ॥&lt;br&gt;&#xA;अग्निकोणे न्यसेदग्निं ताम्रवर्णं चतुर्भुजम् ॥&lt;br&gt;&#xA;दधानं पाणिभिश्चैव शूलं शक्तिं स्रुचं स्रुवम् ॥ 2.9.27.७० ॥&lt;br&gt;&#xA;चतुःशुके हैमरथे निषण्णं वायुसारथिम् ॥&lt;br&gt;&#xA;त्रिनेत्रं धूम्रवसनं पिङ्गश्मश्रुजटेक्षणम् ॥ ७१ ॥&lt;br&gt;&#xA;यमं न्यसेद्दक्षिणतः श्यामं चामीकराम्बरम्॥&lt;br&gt;&#xA;चतुर्भुजं दण्डखड्गपरशुं पाशधारिणम्॥&lt;br&gt;&#xA;उन्मत्तमहिषारूढं नानाभूषणभूषितम्॥ ७२॥&lt;br&gt;&#xA;ऊर्द्ध्वकेशं विरूपाक्षं नैर्ऋतं नैर्ऋते न्यसेत्॥&lt;br&gt;&#xA;खड्गं पाशं च दधतं द्विभुजं नरवाहनम्॥ ७३॥&lt;br&gt;&#xA;हरिश्मश्रुं धूम्रवर्णं परिवीतासिताम्बरम् ॥&lt;br&gt;&#xA;हाटकानेकभूषाढ्यमवैष्णवभयङ्करम् ॥ ७४ ॥&lt;br&gt;&#xA;ततः प्रतीच्यां वरुणमिन्द्रनीलमणिप्रभम् ॥&lt;br&gt;&#xA;श्वेताम्बरं चतुर्बाहुं मुक्ताहार विभूषितम् ॥ ७५ ॥&lt;br&gt;&#xA;सप्तहंसरथारूढं दोर्भ्यां पाशं च बिभ्रतम् ॥&lt;br&gt;&#xA;अन्याभ्यां रत्नपात्रं च शङ्खं च दधतं न्यसेत् ॥ ७६ ॥&lt;br&gt;&#xA;वायौ वायुं हरिद्वर्णं द्विभुजं कृष्णवाससम् ॥&lt;br&gt;&#xA;पृषत्स्थं मुक्तकेशं च व्यात्तास्यं ध्वजिनं न्यसेत् ॥ ७७ ॥&lt;br&gt;&#xA;सौम्ये न्यसेत्कुबेरं च स्वर्णवर्णं चतुर्भुजम् ॥&lt;br&gt;&#xA;गदाशक्तित्रिशूलानि रत्नपात्रं च बिभ्रतम् ॥ ७८ ॥&lt;br&gt;&#xA;नीलाम्बरं श्मश्रुलं च शिबिकायां समास्थितम् ॥&lt;br&gt;&#xA;पिशङ्गवामनयनं नैकभूषं च वर्मिणम् ॥७९॥&lt;br&gt;&#xA;ईशानेऽथ मूहारुद्रमर्द्धनारीश्वरं न्यसेत् ॥&lt;br&gt;&#xA;वामार्द्धे पार्वती कार्या दक्षार्द्धे तत्र शङ्करः ॥ 2.9.27.८० ॥&lt;br&gt;&#xA;ईश्वरार्द्धे जटाजूटं कर्तव्यं चन्द्रभूषितम् ॥&lt;br&gt;&#xA;उमार्द्धे तिलकं कार्यं सीमन्तमलिके तथा ॥ ८१ ॥&lt;br&gt;&#xA;भस्मनोद्धूलितं चार्द्धमर्द्धं कुङ्कुमभूषितम् ॥&lt;br&gt;&#xA;नागोपवीतं चाप्यर्द्धमर्द्धं हारविभूषितम् ॥ ८२ ॥&lt;br&gt;&#xA;वामार्द्धे च स्तनः पीनः कर्त्तव्यः कञ्चुकीवृतः ॥&lt;br&gt;&#xA;कट्यां च रशना हैमी पादे काञ्चननूपुरम् ॥ ८३ ॥&lt;br&gt;&#xA;कौसुम्भं वसनं चैव करौ कङ्कणभूषितौ ॥&lt;br&gt;&#xA;त्रिशूलमक्षसूत्रं च दधतौ रत्नमुद्रिकौ ॥ ८४ ॥&lt;br&gt;&#xA;दक्षार्द्धे रशना सार्पी कार्या वस्त्रं गजाजिनम् ॥&lt;br&gt;&#xA;करौ च नागवलयौ दर्पणोत्पलधारिणौ ॥ ८५ ॥&lt;br&gt;&#xA;एवंविधं महादेवं न्यसेद्वृषभवाहनम् ॥&lt;br&gt;&#xA;इत्थमष्टदिगीशानां कुर्यात्स्थापनमर्चकः ॥ ८६ ॥&lt;br&gt;&#xA;पुराद्बहिस्ततश्चाष्टौ स्थापयेदर्चको ग्रहान्॥&lt;br&gt;&#xA;स्वस्वदिक्षु स्थितान्स्वस्वान्यारूढान्स्यन्दनानि च ॥ ८७ ॥&lt;br&gt;&#xA;प्राच्यां दिशि न्यसेत्तत्र भास्करं पीतवाससम् ॥&lt;br&gt;&#xA;सिन्दूरवर्णं द्विभुजं पद्महस्तं रथे स्थितम् ॥ ८८ ॥&lt;br&gt;&#xA;एकं चक्रं द्वादशारं रथस्यास्यातितेजसः ॥&lt;br&gt;&#xA;सप्ताश्वाश्च हरिद्वर्णा वामे सन्ति नियोजिताः ॥ ८९ ॥&lt;br&gt;&#xA;अग्निकोणे ततः स्थाप्यो भृगुः श्वेतः सिताम्बरः ॥&lt;br&gt;&#xA;दण्डं कमण्डलुं बिभ्रद्द्विबाहुः सौम्यदर्शनः ॥ 2.9.27.९० ॥&lt;br&gt;&#xA;चित्रवर्णाश्वदशके स्थितो हेममये रथे ॥&lt;br&gt;&#xA;दक्षिणे च न्यसेद्भौमं रक्तं रक्ताम्बरं तथा ॥ ९१ ॥&lt;br&gt;&#xA;चतुर्भुजं गदाशक्तित्रिशूलवरधारिणम् ॥&lt;br&gt;&#xA;तस्य हैमं रथं कुर्यादरुणाष्टहयान्वितम् ॥ ९२ ॥&lt;br&gt;&#xA;राहुश्च नैर्ऋते कोणे नीलवासाश्चतुर्भुजः ॥&lt;br&gt;&#xA;करालास्यस्तमोरूपश्चर्मासिशक्तिशूलधृत् ॥ ९३ ॥&lt;br&gt;&#xA;भृङ्गवर्णाष्टतुरगे स्थितः कार्यस्त्वयोरथे ॥&lt;br&gt;&#xA;सौरिश्च पश्चिमे स्थाप्य इन्द्रनीलसमद्युतिः ॥ ९४ ॥&lt;br&gt;&#xA;धन्वी त्रिशूली द्विभुजो मन्दाक्षश्चासिताम्बरः ॥&lt;br&gt;&#xA;शबलाष्टाश्वसंयुक्ते स्थितः कार्ष्णायसे रथे ॥ ९५ ॥&lt;br&gt;&#xA;वायुकोणे ततश्चन्द्रं स्थापयेच्च सिताम्बरम् ॥&lt;br&gt;&#xA;श्वेतवर्णं गदाहस्तं द्विभुजं च रथे स्थितम् ॥ ९६ ॥&lt;br&gt;&#xA;शतारचक्रत्रितये स्यन्दने तस्य चाम्मये ॥&lt;br&gt;&#xA;कुन्दाभाः सन्त्युभयतो योजितास्तुरगा दश ॥९७॥&lt;br&gt;&#xA;उत्तरे द्विभुजः सौम्यो वराभयकरोरुणः ॥&lt;br&gt;&#xA;हरिद्वासाष्टपिङ्गाश्वे कार्यो हैमरथे स्थितः ॥९८॥&lt;br&gt;&#xA;ईशाने च गुरुः स्थाप्यो हेमवर्णः सिताम्बरः ॥&lt;br&gt;&#xA;द्विभुजः पद्मनयनो धृतदण्डकमण्डलुः ॥&lt;br&gt;&#xA;पाण्डुराष्टहये हैमे निषण्णः स्यन्दनोत्तमे ॥ ९९ ॥&lt;br&gt;&#xA;अङ्गदेवान्भगवतः स्थापयेदित्थमर्चकः ॥&lt;br&gt;&#xA;कर्णिकाद्रिपुरान्तान्तस्थानेषु क्रमशोऽखिलान् ॥ 2.9.27.१०० ॥&lt;br&gt;&#xA;वासुदेवाङ्गदेवानां न्यसेन्मूर्त्तीस्तु वैभवी ॥&lt;br&gt;&#xA;पूगफलानीतरस्तु न्यसेत्पुष्पाक्षतादि वा ॥ १०१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये क्रियायोगे पूजामण्डलरचनाविधिनिरूपणं नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>०२८ श्रीराधाकृष्णस्वरूपध्याननिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/028_shrIrAdhAkRShNasvarUpadhyAnanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/028_shrIrAdhAkRShNasvarUpadhyAnanirUpaNam/</guid>
      <description>&lt;p&gt;॥ श्रीनारायण उवाच ॥&lt;br&gt;&#xA;आचम्य प्राणानायम्य ततोसौ स्वस्थमानसः ॥&lt;br&gt;&#xA;नमस्कृत्येष्टदेवादीन्देशकालौ च कीर्तयेत् ॥ १ ॥&lt;br&gt;&#xA;एकान्तधर्मसिद्यर्थं वासुदेवस्य पूजनम् ॥&lt;br&gt;&#xA;करिष्य इति सङ्कल्प्य कुर्यान्न्यासविधिं ततः ॥ २ ॥&lt;br&gt;&#xA;न्यासे मन्त्रा द्वादशार्णो गायत्री वैष्णवी तथा॥&lt;br&gt;&#xA;नारायणाष्टाक्षरश्च ज्ञेया विष्णुषडक्षरः ॥ ३ ॥&lt;br&gt;&#xA;एते द्विजानां विहितास्तदन्येषां त्विह त्रयः ॥&lt;br&gt;&#xA;वासुदेवाष्टाक्षरश्च हरिपञ्चाक्षरस्तथा ॥&lt;br&gt;&#xA;षडर्णः केशवस्येति न्यासे होमे च सम्मताः ॥ ४ ॥&lt;br&gt;&#xA;श्रीविष्णुप्रतिमाङ्गेषु स्वाङ्गेष्विव ततोऽखिलान् ॥&lt;br&gt;&#xA;कुर्यान्यासांश्च तैर्मन्त्रैस्ततोर्चां वाससाऽऽमृजेत्॥५॥&lt;br&gt;&#xA;कलशं वामभागे स्वे संस्थाप्यावाह्य तत्र च॥&lt;br&gt;&#xA;तीर्थानि गन्धपुष्पाद्यैरुपचारैस्तमर्चयेत्॥६॥&lt;br&gt;&#xA;पूजाद्रव्याणि चात्मानं प्रोक्षयित्वा तदम्बुना॥&lt;br&gt;&#xA;शङ्खं घण्टां च सम्पूज्य भूतशुद्धिं समाचरेत्॥७॥&lt;br&gt;&#xA;आभ्यन्तराग्निवायुभ्यां दग्ध्वा पापात्मकं वपुः ॥&lt;br&gt;&#xA;शुद्धस्य स्वात्मनस्त्वैक्यं भावयेद्ब्रह्मणा स्थिरः॥८॥&lt;br&gt;&#xA;ततोऽक्षरब्रह्मरूपो राधाकृष्णं हृदि प्रभुम् ॥&lt;br&gt;&#xA;ध्यायेदव्यग्रमनसा प्राणायामं समाचरन्॥९॥&lt;br&gt;&#xA;अधोमुखं नाभिपद्मं कदलीपुष्पवत्स्थितम्॥&lt;br&gt;&#xA;विभाव्यापानपवनं प्राणेनैक्यमुपानयेत्॥2.9.28.१०॥&lt;br&gt;&#xA;पद्मनाले तमानीय सह तेन तदम्बुजम्॥&lt;br&gt;&#xA;आकर्षेदूर्ध्वमथ तन्नदत्तीव्रमुपैति हृत् ॥&lt;br&gt;&#xA;प्रफुल्लति च तत्रैतद्धृदयाकाश उल्लसत् ॥ ११ ॥&lt;br&gt;&#xA;तेजोराशिमये तत्र ततोप्यधिकतेजसा ॥&lt;br&gt;&#xA;दर्शनीयतमं शान्तं ध्यायेच्छ्रीराधिकापतिम् ॥ १२ ॥&lt;br&gt;&#xA;उपविष्टं स्थितं वा तं दिव्यचिन्मयविग्रहम् ॥&lt;br&gt;&#xA;ध्यायेत्किशोरवयसं कोटिकन्दर्पसुन्दरम् ॥ १३ ॥&lt;br&gt;&#xA;रूपानुरूपसम्पूर्णदिव्यावयवलक्षितम् ॥&lt;br&gt;&#xA;शरच्चन्द्रावदाताङ्गं दीर्घचारुभुजद्वयम् ॥ १४ ॥&lt;br&gt;&#xA;आरक्तकोमलतलरम्याङ्गुलिपदाम्बुजम् ॥&lt;br&gt;&#xA;तुङ्गारुणस्निग्धनखद्युतिलज्जायितोडुपम् ॥ १५ ॥&lt;br&gt;&#xA;शिञ्जत्किङ्किणिमञ्जीरहंसकाङ्घ्रियुगश्रियम् ॥&lt;br&gt;&#xA;सुवृत्तजङ्घायुगलं समजानूरुशोभनम् ॥ १६ ॥&lt;br&gt;&#xA;सद्रत्नरशनाबद्धपीताम्बरकटिश्रियम् ॥&lt;br&gt;&#xA;उत्तुङ्गकुक्षिनाभ्यन्तर्निम्ननाभिवलित्रयम् ॥ १७॥&lt;br&gt;&#xA;विततोत्तुङ्गहृदयं श्रीवत्सावर्त्तशोभितम् ॥&lt;br&gt;&#xA;ललन्तीगुच्छगुच्छार्द्धदेवच्छन्दादिभूषितम् ॥ १८ ॥&lt;br&gt;&#xA;नानासुगन्धिपुष्पस्रक्स्वर्णयज्ञोपवीतिनम् ॥&lt;br&gt;&#xA;उन्निद्रशोणपद्माभकरकङ्कणभूषणम् ॥ १९ ॥&lt;br&gt;&#xA;सूक्ष्मपर्वाङ्गुलिद्योतन्नैकसद्रत्नमुद्रिकम् ॥&lt;br&gt;&#xA;निनादयन्तं मधुरं वेणुं सर्वमनोहरम् ॥ 2.9.28.२० ॥&lt;br&gt;&#xA;विपुलांसं गूढजत्रुं महाबाह्वङ्गदद्युतिम् ॥&lt;br&gt;&#xA;भ्रमत्सुगन्धलुब्धालिझङ्कारितवनस्रजम् ॥ २१ ॥&lt;br&gt;&#xA;कम्बूपमगलभ्राजत्सद्ग्रैवेयककौस्तुभम् ॥&lt;br&gt;&#xA;शोभमानहनुं बिम्बीफलशोणाधरद्युतिम् ॥ २२ ॥&lt;br&gt;&#xA;सितस्मितकलाराजत्पूर्णचन्द्रनिभाननम् ॥&lt;br&gt;&#xA;तिलपुष्पसमाकारदर्शनीयसुनासिकम् ॥ २३ ॥&lt;br&gt;&#xA;समानकर्णविभ्राजन्मकराकृतिकुण्डलम् ॥&lt;br&gt;&#xA;कर्णोपरिलसच्चित्रपुष्पगुच्छावतंसकम् ॥ २४ ॥&lt;br&gt;&#xA;समसूक्ष्मरदज्योत्स्नोल्लसद्गण्डस्थलश्रियम् ॥&lt;br&gt;&#xA;पद्मपत्रायतारक्तप्रान्तरम्यविलोचनम् ॥ २५ ॥&lt;br&gt;&#xA;पृथुतुङ्गललाटं च कामचापायितभ्रुवम् ॥&lt;br&gt;&#xA;वक्रसूक्ष्मासितस्निग्धमनोहरशिरोरुहम् ॥ २६ ॥&lt;br&gt;&#xA;नानासद्रत्नखचितकिरीटधृतशेखरम् ॥&lt;br&gt;&#xA;प्रेम्णा निजं वीक्षमाणं प्रसन्नं स्निग्धया दृशा ॥ २७ ॥&lt;br&gt;&#xA;ध्यात्वेत्थं कृष्णमथ तद्वामे राधां विचिन्तयेत् ॥&lt;br&gt;&#xA;द्विभुजां स्वर्णगौराङ्गीं कौसुम्भामलवाससम् ॥ २८ ॥&lt;br&gt;&#xA;समकर्णोल्लसद्रत्नभूषणांशुकनासिकाम् ॥&lt;br&gt;&#xA;किशोरीं मृगशावाक्षीं पीनोन्नतघनस्तनीम् ॥ २९ ॥&lt;br&gt;&#xA;कृशमध्यां पृथुश्रोणिं रत्नकाञ्चीविभूषिताम् ॥&lt;br&gt;&#xA;अनेकदिव्याभरणां विकचाब्जाननस्मिताम् ॥ 2.9.28.३० ॥&lt;br&gt;&#xA;रत्नाङ्गुलीयकेयूरकङ्कणादिलसत्कराम् ॥&lt;br&gt;&#xA;शिञ्जद्धंसकमञ्जीरशोभमानाङ्घ्रिपङ्कजाम् ॥ ३१ ॥&lt;br&gt;&#xA;विशालभालविलसत्सत्काश्मीरललाटिकाम् ॥&lt;br&gt;&#xA;बिम्बोष्ठीं सुकपोलां च वेणीग्रथितमालतीम् ॥ ३२ ॥&lt;br&gt;&#xA;प्रेक्षमाणां प्रभुं प्रेम्णा दधानामम्बुजं करे ॥&lt;br&gt;&#xA;ध्यात्वैवं राधिकां तत्र प्रभुमर्चेत्तया सह ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये क्रियायोगे श्रीराधाकृष्णस्वरूपध्याननिरूपणं नामाऽष्टाविंशोऽध्यायः ॥ २८ ॥&lt;/p&gt;</description>
    </item>
    <item>
      <title>०२९ श्रीवासुदेवपूजाविधिनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/029_shrIvAsudevapUjAvidhinirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/029_shrIvAsudevapUjAvidhinirUpaNam/</guid>
      <description>&lt;p&gt;॥श्रीनारायण उवाच ॥&lt;br&gt;&#xA;उपचारैर्बहुविधैर्मानसैस्तं प्रपूज्य सः ॥&lt;br&gt;&#xA;आवाह्य स्थापयेद्भक्तो मूर्तौ स्थापनमुद्रया ॥ १ ॥&lt;br&gt;&#xA;ततस्तदङ्गदेवांश्च तत्तन्मन्त्रैः पृथक्पृथक् ॥&lt;br&gt;&#xA;आवाह्य नाममन्त्रैर्वा सुप्रतिष्ठापयेच्च सः ॥ २ ॥&lt;br&gt;&#xA;घण्टादि वादयेद्वाद्यं कुर्याद्वा तालिकाध्वनिम् ॥&lt;br&gt;&#xA;सुप्तोत्थितमिवाऽथैनं कारयेद्दन्तधावनम्॥ ३ ॥&lt;br&gt;&#xA;श्यामाकविष्णुकान्ताभ्यां दूर्वाब्जाभ्यां सहोदकम् ॥&lt;br&gt;&#xA;पाद्यमेतत्प्रभोर्दद्यात्ततोर्घ्याचमनीयके ॥ ४ ॥&lt;br&gt;&#xA;चन्दनाक्षतपुष्पाणि दर्भाग्रतिलसर्षपान् ॥&lt;br&gt;&#xA;यवान्दूर्वा चार्घ्यपात्रे निक्षिपेदम्बुना भृते ॥ ५ ॥&lt;br&gt;&#xA;जातीफललवङ्गैलाकङ्कोलोशीरवासितम् ॥&lt;br&gt;&#xA;दद्यादाचमनीयाम्बु ततः संस्नपयेद्धरिम् ॥ ६ ॥&lt;br&gt;&#xA;सुगन्धिपुष्पतैलेन कुर्यादभ्यङ्गमादितः ॥&lt;br&gt;&#xA;सुरभिद्रव्यकल्केन कुर्याच्चोद्वर्तनं ततः ॥ ७ ॥&lt;br&gt;&#xA;क्षीरेण दध्ना चाज्येन मधुना सितया तथा ॥&lt;br&gt;&#xA;स्नपयेद्धरिमव्यग्रस्तत्तन्मन्त्रैः पृथक्पृथक् ॥ ८ ॥&lt;br&gt;&#xA;सुगन्धिना च शुद्धेन स्नानमुष्णेन चाम्बुना ॥&lt;br&gt;&#xA;तं कारयित्वा गन्धाद्यैः स्नानपीठेऽर्चयेल्लघु ॥ ९ ॥&lt;br&gt;&#xA;निर्माल्यपुष्पादि ततो विसृज्योत्तरतो द्विजः ॥&lt;br&gt;&#xA;राजनाद्यैः सामभिर्वा महापुरुषविद्यया ॥&lt;br&gt;&#xA;श्रीसूक्तविष्णुसूक्तक्ताभ्यामभिषेकं समाचरेत् ॥ 2.9.29.१० ॥&lt;br&gt;&#xA;नाम्नां सहस्रेण हरेरष्टोत्तरशतेन वा ॥&lt;br&gt;&#xA;अभिषेकं तु कुर्वीरन्स्त्रियः शूद्राश्च दीक्षिताः ॥ ११ ॥&lt;br&gt;&#xA;ततः प्रमार्ज्य वस्त्रेण तमनर्घ्यांशुकानि च ॥&lt;br&gt;&#xA;परिधापयेदतिप्रेम्णा राधां चान्यांश्च शक्तितः ॥ १२ ॥&lt;br&gt;&#xA;उपवीतं भगवते दद्यात्सूक्ष्मं सितं शुभम्॥&lt;br&gt;&#xA;रत्नहेमाद्यलङ्कारान्साङ्गायास्मै च धारयेत् ॥ १३ ॥&lt;br&gt;&#xA;यथाऋतु यथास्थानं चन्दनेन यथोचितम्॥&lt;br&gt;&#xA;तिलकानुलेपनं कुर्यात्सकेशरघनादिना ॥ १४ ॥&lt;br&gt;&#xA;यथोचितमलङ्कारान्धारयित्वा च राधिकाम् ॥&lt;br&gt;&#xA;पत्रलेखां च तिलकं विदध्यात्कुङ्कुमाक्षतैः ॥ १५ ॥&lt;br&gt;&#xA;आदर्शं दर्शयित्वाऽथ पुष्पस्रक्छेखरादिभिः ॥&lt;br&gt;&#xA;पूजयेत्तं सहस्रेण तुलसीमञ्जरीदलैः ॥ १६ ॥&lt;br&gt;&#xA;तुलस्या वाऽथ पुष्पेण प्रत्येकं नाम वैष्णवम् ॥&lt;br&gt;&#xA;नमः प्रान्तचतुर्थ्यन्तं कीर्त्तयन्नर्चयेत्प्रभुम् ॥ १७ ॥&lt;br&gt;&#xA;सुगन्धिद्रव्यचूर्णानि ततः सौभाग्यवन्ति च ॥&lt;br&gt;&#xA;समर्प्य धूपं कुर्वीत दशाङ्गं वामृतादिकम् ॥ १८ ॥&lt;br&gt;&#xA;दीपं घृतेन कुर्वीत वर्त्तिकाद्वयदीपितम् ॥&lt;br&gt;&#xA;कृतं स्वशक्तितः शुद्धं महानैवेद्यमर्पयेत् ॥ १९ ॥&lt;br&gt;&#xA;संयावपायसापूपशष्कुलीखण्डलड्डकान्॥&lt;br&gt;&#xA;पूरिकाः पोलिका मौद्गमोदनं व्यञ्जनानि च ॥&lt;br&gt;&#xA;दधिदुग्धघृतादीनि चतुष्पद्यां निधारयेत् ॥ 2.9.29.२० ॥&lt;br&gt;&#xA;भोजयेत्तं ततः प्रेम्णा मध्ये पानीयमर्पयन् ॥&lt;br&gt;&#xA;मुहूर्त्तार्द्धे गते दद्याद्धस्तप्रक्षालनाम्बु च ॥ २१ ॥&lt;br&gt;&#xA;उच्छेषणं भगवतो विष्वक्सेनादिदेवताः ॥&lt;br&gt;&#xA;उपकल्प्यान्यतः स्थाप्य स्वार्थं तद्भुवमामृजेत् ॥ २२ ॥&lt;br&gt;&#xA;मुखवासं ततो दद्यात्कृतां ताम्बूलवीटिकाम् ॥&lt;br&gt;&#xA;पूगचूर्णलवङ्गैलाजातीजादिसमन्विताम् ॥ २३ ॥&lt;br&gt;&#xA;फलं च नालिकेरादि दत्त्वा शक्त्या च दक्षिणाम् ॥&lt;br&gt;&#xA;महानीराजनं कुर्याद्गीतवादित्रपूर्वकम्॥ २४ ॥&lt;br&gt;&#xA;स्तुयात्पुष्पाञ्जलीन्दत्त्वा तत्स्तोत्रेणैव तं ततः ॥&lt;br&gt;&#xA;नामसङ्कीर्तनं कुर्याद्गायन्नृत्यंश्च तत्पुरः ॥ २५ ॥&lt;br&gt;&#xA;मुहूर्त्तं स विधायेत्थं कृत्वा चैव प्रदक्षिणाम् ॥&lt;br&gt;&#xA;प्रणामं दण्डवत्कुर्यात्तिर्यक्तद्दक्षिणे भुवि ॥ २६ ॥&lt;br&gt;&#xA;अष्टाङ्गं वापि पञ्चागं प्रणामं पुरुषश्चरेत् ॥&lt;br&gt;&#xA;पञ्चाङ्गमेव नारी तु नान्यथा मुनिसत्तम ॥ २७ ॥&lt;br&gt;&#xA;पद्भ्यां कराभ्यां जानुभ्यामुरसा शिरसा दृशा ॥&lt;br&gt;&#xA;वचसा मनसा चेति प्रणामोऽष्टाङ्ग ईरितः ॥ २८ ॥&lt;br&gt;&#xA;बाहुभ्यां चैव मनसा शिरसा वचसा दृशा ॥&lt;br&gt;&#xA;पञ्चाङ्गोयं प्रणामः स्यात्पूजासु प्रवराविमौ ॥ २९ ॥&lt;br&gt;&#xA;भीतं मां संसृतेः पाहि प्रपन्नं त्वां प्रभो इति ॥&lt;br&gt;&#xA;ततः सम्प्रार्थ स्वाध्यायं शक्त्या कुर्वीत नैत्यकम् ॥ 2.9.29.३० ॥&lt;br&gt;&#xA;ध्यात्वा शेषां च तद्दत्तां गृहीत्वा शिरसादरात् ॥&lt;br&gt;&#xA;आवाहितं यथापूर्वं राधाकृष्णं हृदम्बुजे॥&lt;br&gt;&#xA;संस्थापयेच्चाङ्गदेवान्स्वस्वस्थानं विसर्जयेत् ॥ ३१ ॥&lt;br&gt;&#xA;करण्डके वा शय्यायां मन्दिरे प्रतिमां हरेः ॥&lt;br&gt;&#xA;शाययित्वा पिधाय द्वार्वैश्वदेवं समाचरेत् ॥ ३२ ॥&lt;br&gt;&#xA;प्रासादिकं हरेरन्नं स्वपोष्येभ्यो विभज्य सः ॥&lt;br&gt;&#xA;स्वयं भुक्त्वा तत्कथाद्यैर्दिनशेषमतिक्रमेत् ॥ ३३ ॥&lt;br&gt;&#xA;महापूजाविधानेन प्रोक्तेनानेन योन्वहम् ॥&lt;br&gt;&#xA;भक्त्या समर्चयेद्विष्णुं स भवेत्तस्य पार्षदः ॥ ३४ ॥&lt;br&gt;&#xA;दिव्यं विमानमारुह्य भास्वरं देवतेप्सितम् ॥&lt;br&gt;&#xA;गोलोकाख्यं हरेर्द्धाम दिव्याङ्गो याति पूजकः ॥ ३५ ॥&lt;br&gt;&#xA;फलाभिसन्धिना वापि यस्तमर्चेद्दिनेदिने ॥&lt;br&gt;&#xA;सोपि धर्मं काममर्थं मोक्षं चाप्नोत्यभीप्सितम् ॥ ३६ ॥&lt;br&gt;&#xA;इत्थं पूजाविधिं कर्त्तुमशक्तो राधया सह ॥&lt;br&gt;&#xA;हरिमेकं यथा लब्धैरर्चेद्भक्त्योपचारकैः ॥ ३७ ॥&lt;br&gt;&#xA;द्वादशाक्षरमन्त्रेण द्विजोऽन्यो नाममन्त्रतः ॥&lt;br&gt;&#xA;श्रीराधाकृष्णमभ्यर्चेद्भक्तिरेवाऽत्र सिद्धिदा ॥ ३८ ॥&lt;br&gt;&#xA;एकादश्यां हरेर्जन्मोत्सवादौ तु विशेषतः ॥&lt;br&gt;&#xA;महापूजैव कर्त्तव्या स्वशक्त्याऽखिलवैष्णवैः ॥ ३९ ॥&lt;br&gt;&#xA;प्रतिष्ठामात्रमपि यः कुर्यादन्यकृतालये ॥&lt;br&gt;&#xA;स सार्वभौम राज्यं वै प्राप्नुयान्नष्टकिल्विषः ॥ 2.9.29.४० ॥&lt;br&gt;&#xA;कारयेन्मन्दिरं रम्यं धनाढ्यश्च हरेर्दृढम् ॥&lt;br&gt;&#xA;यः स तु प्राप्नुयाद्राज्यं त्रैलोक्यस्याप्यकण्टकम्॥ ४१ ॥&lt;br&gt;&#xA;वृत्तिदानेन पूजायाः प्रवाहं वर्द्धयेत्तु यः ॥&lt;br&gt;&#xA;स पुमान्प्राप्नुयान्नूनं विष्णुलोके महत्सुखम् ॥ ४२ ॥&lt;br&gt;&#xA;प्रतिष्ठां मन्दिरं पूजां कारये त्त्रीण्यपीह यः ॥&lt;br&gt;&#xA;समानैश्वर्यमाप्नोति वासुदेवस्य स धुवम् ॥ ४३ ॥&lt;br&gt;&#xA;हरेर्वृर्त्तिं हरेद्यस्तु कृतां स्वेन परेण वा ॥&lt;br&gt;&#xA;कल्पमेकं स वै भुङ्क्ते नरके यमयातनाः ॥ ४४ ॥&lt;br&gt;&#xA;कर्त्ता कारयिता यश्च सहायश्चानुमोदकः ॥&lt;br&gt;&#xA;चतुर्णां हि फले भागः सुकृतस्येतरस्य च ॥४५॥&lt;br&gt;&#xA;इति क्रियायोगविधिर्मया नारद कीर्त्तितः ॥&lt;br&gt;&#xA;येनैकान्तिकधर्मोऽत्र सिद्ध्येत्तत्प्रवणात्मनाम् ॥ ४६ ॥&lt;br&gt;&#xA;विषयांश्चिन्तयंश्चित्ते बहिः पूजां हरेश्चरन् ॥&lt;br&gt;&#xA;सम्भारेणापि महता न यथोक्तं फलं लभेत्॥ ॥ ४७ ॥&lt;br&gt;&#xA;इतस्ततो ग्राम्यसुखे भ्रमत्स्वीयं मनस्ततः ॥&lt;br&gt;&#xA;नियम्य विष्णुपूजायां मुमुक्षुः प्रयतो भवेत् ॥ ४८ ॥&lt;br&gt;&#xA;महाव्रता भूरितपस्विनोपि स्वधीतवेदा अपि बुद्धिमन्तः ॥&lt;br&gt;&#xA;साङ्ख्यं च योगं परिशीलयन्तः सिद्धिं न यान्त्येव विनार्चनं हरेः ॥ ४९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां द्वितीये वैष्णवखण्डे श्रीवासुदेवमाहात्म्ये क्रियायोगे श्रीवासुदेवपूजाविधिनिरूपणं नामैकोनत्रिंशोऽध्यायः ॥२९॥&lt;/p&gt;</description>
    </item>
    <item>
      <title>०३० श्रीवासुदेवमाहात्म्येऽष्टाङ्गयोगनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/030_shrIvAsudevamAhAtmye-ShTAngayoganirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/030_shrIvAsudevamAhAtmye-ShTAngayoganirUpaNam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;वासुदेवार्चनविधिं निशम्येत्थं स नारदः ॥&lt;br&gt;&#xA;प्रसन्नः पुनरप्राक्षीत्तं मुनीनां परं गुरुम् ॥ १ ॥&lt;br&gt;&#xA;नारद उवाच ॥&lt;br&gt;&#xA;सम्यगुक्तो भगवता क्रियायोगो महाफलः ॥&lt;br&gt;&#xA;एकेन मनसा योऽसौ कार्यः सिद्धिमभीप्सुभिः ॥ २ ॥&lt;br&gt;&#xA;मनसो निग्रहस्तत्र ज्ञानिनामपि सद्गुरो ॥&lt;br&gt;&#xA;दुष्करः किं पुनस्तर्हि नृणां कर्मात्मनां भुवि ॥ ३ ॥&lt;br&gt;&#xA;तमृते तु हरेरर्चा नाभीष्टफलदायिनी ॥&lt;br&gt;&#xA;अतस्तन्निग्रहोपायमपि मे वक्तुमर्हसि ॥ ४ ॥&lt;br&gt;&#xA;स्कन्द उवाच ॥&lt;br&gt;&#xA;इत्यापृष्टः स मुनिना मुनीन्द्रः सर्वदर्शनः ॥&lt;br&gt;&#xA;नारायणो नरसखो नारदं तमभाषत ॥ ५ ॥&lt;br&gt;&#xA;श्रीनारायण उवाच ॥&lt;br&gt;&#xA;सत्यमेव मुने वक्षि मनसोस्ति बलं महत् ॥&lt;br&gt;&#xA;जितेपि यस्मिन्विश्वासः शत्रुवन्न विवेकिनाम् ॥ ६ ॥&lt;br&gt;&#xA;मनसा सदृशोन्यस्तु शत्रुर्न्नास्त्येव देहिनाम् ॥&lt;br&gt;&#xA;विष्णुध्यानाभ्यासयोगान्निर्दोषं तद्धि शाम्यति ॥ ७ ॥&lt;br&gt;&#xA;अदान्ताश्ववदेवैतद्यतोस्ति दुरवग्रहम् ॥&lt;br&gt;&#xA;अतो वैराग्ययुक्पुम्भिः सदुपायैर्निगृह्यते ॥ ८ ॥&lt;br&gt;&#xA;उपायास्तत्र बहवः सन्ति तेष्वपि सन्मते ॥&lt;br&gt;&#xA;अष्टाङ्गयोगस्याभ्यासः श्रेष्ठः सद्यः फलप्रदः ॥ ९ ॥&lt;br&gt;&#xA;यमाश्च नियमा ब्रह्मन्नासनान्यसुसंयमः ॥&lt;br&gt;&#xA;प्रत्याहारो धारणा च ध्यानमङ्गं तु सप्तमम् ॥&lt;br&gt;&#xA;समाधिश्चाष्टमं प्रोक्तं योगस्यानुक्रमेण वै ॥ 2.9.30.१० ॥&lt;br&gt;&#xA;तत्राऽहिंसाब्रह्मचर्य सत्यास्तेयापरिग्रहाः ॥&lt;br&gt;&#xA;एते पञ्च यमाः प्रोक्ताः साधनीयाः प्रयत्नतः ॥११ ॥&lt;br&gt;&#xA;शौचं तपश्च सन्तोषः स्वाध्यायो विष्णुपूजनम् ॥&lt;br&gt;&#xA;एते च नियमाः पञ्च द्वितीयाङ्गतया मताः ॥ १२ ॥&lt;br&gt;&#xA;परिहायाङ्गचाञ्चल्यं यथासुखतया स्थितिः ॥&lt;br&gt;&#xA;तदासनं स्वस्तिकादिप्रोक्तं द्वन्द्वार्त्तिजिन्मुने ॥ १३ ॥&lt;br&gt;&#xA;चरतां सर्वतोऽसूनामेकदेशे तु धारणम् ॥&lt;br&gt;&#xA;गुरूपदिष्टरीत्यैव प्राणायामः स उच्यते ॥ १४ ॥&lt;br&gt;&#xA;चले वायौ चलं चित्तं स्थिरे तस्मिन्स्थिरं ततः ॥&lt;br&gt;&#xA;सुदेशेऽयं सदाऽभ्यस्यः पूरकुम्भकरेचकैः ॥ १५ ॥&lt;br&gt;&#xA;मनसेन्द्रियवृत्तीनां तत्तद्विषयतश्च यत् ॥&lt;br&gt;&#xA;आकर्षणं प्रतीचीनं प्रत्याहारः स ईरितः ॥ १६ ॥&lt;br&gt;&#xA;नाभ्याद्यन्यतमे स्थाने प्राणेन सह चेतसः ॥&lt;br&gt;&#xA;वासुदेवस्वरूपे यद्धारणं धारणोदिता ॥ १७ ॥&lt;br&gt;&#xA;एकैकावयवस्यैव चिन्तनं यत्पृथक्पृथक् ॥&lt;br&gt;&#xA;पदाब्जादेर्भगवतस्तद्ध्यानमिति कीर्तितम् ॥ १८ ॥&lt;br&gt;&#xA;निरोधः प्राणमनसोरतिप्रेम्णा हरौ तु यः ॥&lt;br&gt;&#xA;स समाधिरिति प्रोक्तो योगिनामभिवाञ्छितः ॥ १९ ॥&lt;br&gt;&#xA;अङ्गैरष्टभिरेतैर्हि शिक्षितैः सिद्धसद्गुरोः ॥&lt;br&gt;&#xA;योगः सिद्ध्यति वै पुंसां समाधेः पक्वतात्मकः ॥ 2.9.30.२० ॥&lt;br&gt;&#xA;नैतादृशं परं सम्यङ् मनोनिग्रहसाधनम्॥&lt;br&gt;&#xA;पुरुषाणां मुमुक्षूणामिति जानीहि नारद ॥ २१ ॥&lt;br&gt;&#xA;तपस्विनां महाशत्रोर्ब्रह्माण्डक्षोभकादपि ॥&lt;br&gt;&#xA;मदनान्नाभयं किञ्चिद्योगिनस्त्वस्ति कर्हिचित् ॥ २२ ॥&lt;br&gt;&#xA;आयास्यन्तं विहित्वैव सोन्तकालं च योगवित् ॥&lt;br&gt;&#xA;स्वातन्त्र्येणैव देहं स्वं त्यजतीत्थं समाधिना ॥ २३ ॥&lt;br&gt;&#xA;पार्ष्णिभ्यां गुदमापीड्य वायुं पादद्वयस्थितम् ॥&lt;br&gt;&#xA;शनैःशनैः समाकृष्य मृत्युस्थानं नयत्यमुम् ॥ २४ ॥&lt;br&gt;&#xA;मनसा केशवं ध्यायंस्तन्मनुं च षडक्षरम् ॥&lt;br&gt;&#xA;जपस्ततोऽमुं नयति वायुं स्थानं प्रजापतेः ॥ २५ ॥&lt;br&gt;&#xA;ततो नाभिं च हदयमुरः कण्ठं च योगवित् ॥&lt;br&gt;&#xA;नयति भ्रुकुटिवायुं वासुदेवपरायणः ॥ २६ ॥&lt;br&gt;&#xA;एतेषु षट्सु स्थानेषु त्वेकैकस्मिन्पृथक्पृथक् ॥&lt;br&gt;&#xA;योगी प्राणमनोक्षाणां निरोधं च विसर्जनम् ॥&lt;br&gt;&#xA;तावदभ्यसति स्वस्य यावत्स्यात्तत्स्वतन्त्रता ॥ २७ ॥&lt;br&gt;&#xA;जितञ्जितं विहायैव स्थानं याति परं परम् ॥&lt;br&gt;&#xA;प्राप्तस्य स्थानकं षष्ठं तदभ्यासे श्रमो न हि ॥ २८ ॥&lt;br&gt;&#xA;सप्तच्छिद्राणि रुद्ध्वाऽथ प्राणमक्षमनोयुतम् ॥&lt;br&gt;&#xA;प्रापय्य तालु व्रजति ब्रह्मरन्ध्रं स योगवित् ॥ २९ ॥&lt;br&gt;&#xA;मायामयपदार्थानां ततो हित्वैव वासनाः ॥&lt;br&gt;&#xA;स वासुदेवैकमनास्त्यजति स्वकलेवरम्॥ 2.9.30.३० ॥&lt;br&gt;&#xA;ततो भगवतो धाम श्रीकृष्णस्य तमःपरम् ॥&lt;br&gt;&#xA;उपेत्य सेवमानस्तं नन्दते दिव्यविग्रहः ॥ ३१ ॥&lt;br&gt;&#xA;इति ते कथितो ब्रह्मन्योगशास्त्रस्य सङ्ग्रहः ॥&lt;br&gt;&#xA;जित्वा तेन मनः स्वीयं तमाराधय सर्वदा ॥ ३२ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां द्वितीये वैष्णवखण्डे श्रीवासुदेवमाहात्म्येऽष्टाङ्गयोगनिरूपणं नाम त्रिंशोऽध्यायः ॥ ३० ॥&lt;/p&gt;</description>
    </item>
    <item>
      <title>०३१ श्रीनरनारायणस्तुतिनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/031_shrInaranArAyaNastutinirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/031_shrInaranArAyaNastutinirUpaNam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;श्रुत्वैतत्सकलं धर्म्यं यथावद्भगवद्वचः ॥&lt;br&gt;&#xA;निःसंशयो मुनिः प्राह तं प्रणम्य कृताञ्जलिः ॥ १ ॥&lt;br&gt;&#xA;नारद उवाच ॥&lt;br&gt;&#xA;नष्टा मे संशयाः सर्वे प्रसादाद्भगवंस्तव ॥&lt;br&gt;&#xA;वासुदेवस्य माहात्म्यं मयाधिगतमञ्जसा ॥ २ ॥&lt;br&gt;&#xA;कञ्चित्कालमिहैवाहं तपः कुर्वंस्त्वया सह ॥&lt;br&gt;&#xA;शृण्वंश्च नित्यं ज्ञानादि करिष्ये पक्वमात्मनः ॥ ३ ॥&lt;br&gt;&#xA;स्कन्द उवाच ॥&lt;br&gt;&#xA;इत्युक्त्वा नारदस्तत्र तेन चाप्यनुमोदितः ॥&lt;br&gt;&#xA;उवास दिव्यवर्षाणां सहस्रं स तपश्चरन् ॥ ४ ॥&lt;br&gt;&#xA;शुश्राव चानुदिवसं यथाकालं हरेर्मुखात् ॥&lt;br&gt;&#xA;धर्मज्ञानाद्यथ प्राप पक्वतां तत्र योगिराट् ॥ ५ ॥&lt;br&gt;&#xA;स्नेहं च परमं प्राप स श्रीकृष्णेऽखिलात्मनि ॥&lt;br&gt;&#xA;गुणगानपरो नित्यमास भागवताग्रणीः ॥ ६ ॥&lt;br&gt;&#xA;भक्तिनिष्ठां परां प्राप्तमथ तं सिद्धयोगिनम् ॥&lt;br&gt;&#xA;उवाच भगवत्प्रीतः श्रेयस्कृत्सर्वदेहिनाम् ॥ ७ ॥&lt;br&gt;&#xA;श्रीनारायण उवाच ॥&lt;br&gt;&#xA;सिद्धोसि त्वं महर्षेऽद्य गच्छ लोकहितं कुरु ॥&lt;br&gt;&#xA;एकान्तधर्मं सर्वत्र प्रवर्त्तयितुमर्हसि ॥ ८ ॥&lt;br&gt;&#xA;स्कन्द उवाच ॥&lt;br&gt;&#xA;इत्याज्ञां शिरसा तस्य स आदाय जगद्गुरोः ॥&lt;br&gt;&#xA;गच्छंस्ततस्तमस्तौषीत्प्रणम्य प्राञ्जलिः स्थितः ॥ ९ ॥&lt;br&gt;&#xA;नारद उवाच ॥&lt;br&gt;&#xA;नमोनमस्ते भगवञ्जगद्गुरो नारायणाऽप्राकृत दिव्यमूर्ते ॥&lt;br&gt;&#xA;अनन्तकल्याणगुणाकरस्त्वं दासे मयि प्रीततरः मदा स्याः ॥ 2.9.31.१० ॥&lt;br&gt;&#xA;त्वं वासुदेवोसि जगन्निवासः क्षेमाय लोकस्य तपः करोषि ॥&lt;br&gt;&#xA;योगेश्वरेशोपशमस्थ आत्मारामाधिपस्त्वं परहंससद्गुरुः ॥ ११ ॥&lt;br&gt;&#xA;विभुर्ऋषीणामृषभोऽक्षरात्मा जीवेश्वराणां च नियामकोसि ॥&lt;br&gt;&#xA;साक्षी महापूरुष आत्मतन्त्रः कालोऽभवद्यद्भ्रुकुटेर्महांश्च ॥ १२ ॥&lt;br&gt;&#xA;सर्गादिलीला जगतां त्वमीश करोषि मायापुरुषात्मनैव ॥&lt;br&gt;&#xA;तथाप्यकर्त्ता ननु निर्गुणोसि भूमा परब्रह्म परात्परश्च॥ १३ ॥&lt;br&gt;&#xA;सत्यः स्वयञ्ज्योतिरतर्क्यशक्तिस्त्वं ब्रह्मभूतात्मविचिन्त्यमूर्त्तिः ॥&lt;br&gt;&#xA;बृहद्व्रताचार्य महामुनीन्द्र कन्दर्पदर्पापहरप्रताप ॥१४॥&lt;br&gt;&#xA;तपस्विनां ये रिपवः प्रसिद्धाः क्रोधो रसो मत्सरलोभमुख्याः ॥&lt;br&gt;&#xA;अप्याश्रमं तेपि कदापि वेष्टुं नेमं क्षमा ह्येष तव प्रतापः ॥ १५ ॥&lt;br&gt;&#xA;छन्दोमयो ज्ञानमयोऽमृताध्वा धर्मात्मको धर्मसर्गाभिपोष्टा॥&lt;br&gt;&#xA;उन्मूलिताधर्मसर्गो महात्मा त्वमव्ययश्चाक्षयोऽव्यक्तबन्धुः॥१६॥&lt;br&gt;&#xA;निर्दोषरूपस्य तवाऽखिलाः क्रिया भवन्ति वै निर्गुणा निर्गुणस्य॥&lt;br&gt;&#xA;धर्मार्थकामेप्सुभिरर्चनीयस्त्वमीश्वरो नाथ मुमुक्षुभिश्च ॥&lt;br&gt;&#xA;त्वं कालमायायमसंसृतिभ्यो महाभयात्पातुमेकः समर्थः ॥&lt;br&gt;&#xA;भक्तापराधाननवेक्षमाणो महादयालुः किल भक्तवत्सलः ॥१८॥&lt;br&gt;&#xA;धृतावतारस्य हि नाममात्रं रूपं च वा यः स्मरेदन्तकाले ॥&lt;br&gt;&#xA;सोपि प्रभो घोरमहाघसङ्घात्सद्यो विमुक्तो दिवमाशु याति ॥ १९ ॥&lt;br&gt;&#xA;तं त्वां विहायाऽत्र तु यो मनुष्यो देहे त्रिधातावपि देहिकेषु ॥&lt;br&gt;&#xA;जायात्मजज्ञातिधनेषु सज्जते स मायया वञ्चित एव मूढः ॥ 2.9.31.२० ॥&lt;br&gt;&#xA;त्वद्भक्तियोग्यो नरदेह एव यं कामयन्तेऽपि च नाकसंस्थाः ॥&lt;br&gt;&#xA;त्वद्भक्तिहीनं हि दिवोपि सौख्यमहं तु जाने नरकेण तुल्यम् ॥ २१ ॥&lt;br&gt;&#xA;तपस्त्रिलोक्याः कुरुषे सुखाय तत्रापि ते भारतवासिपुंसु ॥&lt;br&gt;&#xA;अनुग्रहो भूरितरो यदत्र कृतावतारो विचरन्विराजसे ॥ ॥ २२ ॥&lt;br&gt;&#xA;तस्याश्रयं ये तव नात्र कुर्वते त एव शास्त्रेषु मताः कृतघ्नाः ॥&lt;br&gt;&#xA;अतस्तवैकाश्रयमेव बाढं कुर्वत्यजस्रं मयि तेऽस्तु तुष्टिः॥२३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये श्रीनरनारायणस्तुतिनिरूपणन्नामैकत्रिंशोऽध्यायः ॥३१॥&lt;/p&gt;</description>
    </item>
    <item>
      <title>०३२ ग्रन्थसम्प्रदायप्रवृत्तिनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/032_granthasampradAyapravRttinirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/9_vAsudeva-mAhAtmyam/032_granthasampradAyapravRttinirUpaNam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;इति स्तुत्वा तमीशानं नारदः स ययौ ततः ॥&lt;br&gt;&#xA;शम्याप्रासाभिधं ब्रह्मन्व्यासस्याश्रममादितः ॥१॥&lt;br&gt;&#xA;सादरं मानितस्तेन प्रत्युत्थानासनादिभिः ॥&lt;br&gt;&#xA;तस्मा एकान्तिकं धर्म्मं प्राह जिज्ञासवे स च ॥२॥&lt;br&gt;&#xA;ततो ब्रह्मसभां गत्वा ब्रह्मणः शृण्वतो मुनिः ॥&lt;br&gt;&#xA;देवान्पितॄन्महर्षींश्च तत्रस्थांस्तमुपादिशत् ॥ ३ ॥&lt;br&gt;&#xA;तत्रस्थितो भास्करश्च धर्म्ममेतं पुनर्म्मुने ॥&lt;br&gt;&#xA;शुश्राव नारदात्सर्वं श्रुतं नारायणात्पुरा ॥ ४ ॥&lt;br&gt;&#xA;स प्राहात्माग्रयायिभ्यो वालखिल्येभ्य आदरात् ॥&lt;br&gt;&#xA;मेरौ ते सङ्गतान्देवानिन्द्रादींश्च न्यशामयन् ॥ ५ ॥&lt;br&gt;&#xA;तेभ्योऽसितो मुनिः श्रुत्वा धर्ममेतं द्विजोत्तम ॥&lt;br&gt;&#xA;पितृभ्यः कथयामास पितृलोकं गतः क्वचित् ॥ ६ ॥&lt;br&gt;&#xA;पितरस्ते त्वर्यमाद्या ऊचिरे शन्तनुं नृपम् ॥&lt;br&gt;&#xA;स भीष्माय स्वपुत्राय कथयामास तत्त्वतः ॥ ७ ॥&lt;br&gt;&#xA;सोपि भारतयुद्धान्ते धर्म्मराजाय पृच्छते ॥&lt;br&gt;&#xA;शयानः शरशय्यायां प्राह संसदि भूयसि ॥ ८ ॥&lt;br&gt;&#xA;तत्र श्रुत्वा नारदोपि स्थितः सदसि सादरम् ॥&lt;br&gt;&#xA;कैलासे शङ्करं प्राह स च मां मुनिसत्तम ॥ ९ ॥&lt;br&gt;&#xA;मया ते कथितं ब्रह्मन्पृच्छते धर्म्मवर्त्तिने ॥&lt;br&gt;&#xA;पात्रायैतत्प्रदातव्यमिति मां हि पिताब्रवीत् ॥ 2.9.32.१० ॥&lt;br&gt;&#xA;येनयेन श्रुतं ह्येतन्माहात्म्यं सात्वताम्पतेः ॥&lt;br&gt;&#xA;स स तस्मिन्परां भक्तिं चकार स्वविमुक्तये ॥ ११ ॥&lt;br&gt;&#xA;युधिष्ठिरोपि राजर्षिः श्रुत्वा भीष्मेण कीर्त्तितम् ॥&lt;br&gt;&#xA;माहात्म्यं देवकीसूनोर्म्मुमुदे भ्रातृभिः सह ॥ १२ ॥&lt;br&gt;&#xA;तमात्मनो मातुलेयं सर्वकारणकारणम् ॥&lt;br&gt;&#xA;निशम्याश्चर्य्यजलधौ निममज्ज महामतिः ॥ १३ ॥&lt;br&gt;&#xA;वासुदेवादिकं व्यूह वाराहादींश्च सर्व्वशः ॥&lt;br&gt;&#xA;अवतारानपि नृपो मेनेऽस्यैव रमापतेः ॥ १४ ॥&lt;br&gt;&#xA;ततः सहानुजो राजा दिव्यमानुषविग्रहे ॥&lt;br&gt;&#xA;अत्यन्तं भक्तिमान्कृष्णे बभूव द्विजसत्तम ॥ १५ ॥&lt;br&gt;&#xA;श्रुत्वेमां च कथां सर्व्वे ब्रह्मराजसुरर्षयः ॥&lt;br&gt;&#xA;सभायां तत्र ये चासंस्तेप्यभूवन्सविस्मयाः ॥ १६ ॥&lt;br&gt;&#xA;कृष्णमेव परं ब्रह्म विदित्वा ते नराकृति ॥&lt;br&gt;&#xA;भक्तिं प्रपेदिरे तस्मिन्प्रणमन्तस्तमादरात् ॥ १७ ॥&lt;br&gt;&#xA;इत्थं तस्यास्ति माहात्म्यमतस्त्वमपि सन्मते ॥&lt;br&gt;&#xA;सर्वात्मना वासुदेवं तमेव भज भक्तितः ॥ १८ ॥&lt;br&gt;&#xA;श्रीवासुदेवमाहात्म्यमेतत्ते कथितं मया ॥&lt;br&gt;&#xA;दुर्वासनोपशमनं भगवद्भक्तिवर्द्धनम् ॥ १९ ॥&lt;br&gt;&#xA;कथितानि पुराणेऽत्र मयाख्यानानि यानि ते ॥&lt;br&gt;&#xA;तेषां सार इदं ब्रह्मन्निर्म्मथ्यैव समुद्धृतः ॥ 2.9.32.२० ॥&lt;br&gt;&#xA;वेदोपनिषदां चैतद्रसो वै साङ्ख्ययोगयोः ॥&lt;br&gt;&#xA;पञ्चरात्रस्य कृत्स्नस्य धर्मशास्त्रस्य चानघ ॥ २१ ॥&lt;br&gt;&#xA;धन्यं यशस्यं चायुष्यमेतत्परममङ्गलम् ॥&lt;br&gt;&#xA;साक्षाद्भगवता गीतं सर्वाभद्रविनाशनम् ॥ २२ ॥&lt;br&gt;&#xA;य एतच्छृणुयात्पुण्यं कीर्त्तयेदथ यः पठेत् ॥&lt;br&gt;&#xA;वासुदेवे भवेत्तेषामचला निर्मला मतिः ॥ २३ ॥&lt;br&gt;&#xA;भक्ता एकान्तिकास्ते च भवेयुस्तस्य मानवाः ॥&lt;br&gt;&#xA;ब्रह्मरूपा व्रजन्त्यन्ते ब्रह्मधाम तमःपरम् ॥ २४ ॥&lt;br&gt;&#xA;धर्मार्थी लभतेऽनेन धर्मं कामं च कामुकः ॥&lt;br&gt;&#xA;धनार्थी धनमाप्नोति मोक्षार्थी मोक्षमुत्तमम् ॥ २५ ॥&lt;br&gt;&#xA;लभेत विद्यां विद्यार्थी मुच्येद्रुग्णश्च रोगतः ॥&lt;br&gt;&#xA;एतच्छ्रवणमात्रेण सर्वपापक्षयो भवेत् ॥२६॥&lt;br&gt;&#xA;ब्राह्मं तेजो लभेद्विप्रः क्षत्रियश्च नरेशताम्॥&lt;br&gt;&#xA;धनं वैश्यः सुखं शूद्रः श्रवणादस्य चाप्नुयात्॥२७॥&lt;br&gt;&#xA;एतच्छ्रुत्वा रणं गच्छन्विजयं चाप्नुयान्नृपः॥&lt;br&gt;&#xA;प्राप्नुयात्स्त्री च सौभाग्यं कन्या च स्वेप्सितं वरम् ॥२८॥&lt;br&gt;&#xA;एतस्य श्रुतिकीर्त्तिभ्यः शास्त्रजातशिरोमणेः ॥&lt;br&gt;&#xA;यं यं यः कामयेत्कामं तन्तं प्राप्नोति मानवः ॥ ॥२९॥&lt;br&gt;&#xA;तस्मात्त्वं सर्वदा भक्त्या पठन्नेतद्द्विजोत्तम॥&lt;br&gt;&#xA;कायवाणीमनोभिस्तं भजेथा भक्तवत्सलम् ॥2.9.32.३०॥&lt;br&gt;&#xA;सौतिरुवाच॥&lt;br&gt;&#xA;एतन्महासेनमुखाब्जनिःसृतं सावर्णिरापीय वचोमृतं सः ॥&lt;br&gt;&#xA;चकार भक्तिं वसुदेवनन्दने नराकृतिब्रह्मणि सर्वमङ्गले ॥ ३१ ॥&lt;br&gt;&#xA;यूयं च सर्वे निगमागमज्ञा ब्रह्मण्यदेवं भजनीयमीशम् ॥&lt;br&gt;&#xA;भजध्वमेकं तमुदारकीर्त्तिं श्रीवासुदेवं निजधर्मसंस्थाः ॥ ३२ ॥&lt;br&gt;&#xA;गोलोकधामपतये प्रकाशचयमूर्त्तये ॥ नमोस्तु वासुदेवाय भक्त्यानन्दविवृद्धये ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवासुदेवमाहात्म्ये ग्रन्थसम्प्रदायप्रवृत्तिनिरूपणं नाम द्वात्रिंशोऽध्यायः ॥ ३२ ॥&lt;br&gt;&#xA;इति श्रीस्कान्दे महापुराणे द्वितीये वैष्णवखण्डे वासुदेवमाहात्म्यं सम्पूर्णम्॥ २-९ ॥&lt;br&gt;&#xA;इति श्रीस्कान्दे महापुराणे द्वितीयं वैष्णवखण्डं सम्पूर्णम् ॥ २ ॥&lt;/p&gt;</description>
    </item>
  </channel>
</rss>
