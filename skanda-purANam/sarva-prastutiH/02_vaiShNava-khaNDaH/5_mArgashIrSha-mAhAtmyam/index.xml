<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;५ मार्गशीर्ष-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/</link>
    <description>Recent content in &#43;५ मार्गशीर्ष-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/index.xml" rel="self" type="application/rss+xml" />
    <item>
      <title>००१ गोपीकृतमार्गशीर्षस्नानफलकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/001_gopIkRtamArgashIrShasnAnaphalakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/001_gopIkRtamArgashIrShasnAnaphalakathanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;देवकीनन्दनं कृष्णं जगदानन्दकारकम् ॥&lt;br&gt;&#xA;भु्क्तिमुक्तिप्रदं वन्दे माधवं भक्तवत्सलम् ॥ १ ॥&lt;br&gt;&#xA;श्वेतद्वीपे सुखासीनं देवदेवं रमापतिम् ॥&lt;br&gt;&#xA;चतुर्वक्त्रो नमस्कृत्य पप्रच्छ पितरं तदा ॥ २ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;हृषीकेश जगद्धातः पुण्यश्रवणकीर्तन ॥&lt;br&gt;&#xA;पृष्टं यद्ब्रूहि देवेश सर्वज्ञ सकलेश्वर ॥ ३ ॥&lt;br&gt;&#xA;मासानां मार्गशीर्षोऽहमित्युक्तं भवता पुरा ॥&lt;br&gt;&#xA;तस्य मासस्य माहात्म्यं ज्ञातुमिच्छामि तत्त्वतः ॥ ४ ॥&lt;br&gt;&#xA;को देवस्तस्य किं दानं कथं स्नानं विधिश्च कः ॥&lt;br&gt;&#xA;पुरुषैस्तत्र किं कार्यं भोक्तव्यं किं रमापते ॥ ५ ॥&lt;br&gt;&#xA;वक्तव्यं किं तथा पूजाध्यानमन्त्रादिकं च यत् ॥&lt;br&gt;&#xA;तत्र यत्क्रियते कर्म तत्सर्वं ब्रूहि मेऽच्युत ॥ ६ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;साधु पृष्टं त्वया ब्रह्मन्सर्वलोकोपकारिणा ॥&lt;br&gt;&#xA;यस्मिन्कृते कृतं सर्वमिष्टापूर्तादिकं भवेत ॥ ७ ॥&lt;br&gt;&#xA;सर्वयज्ञेषु यत्पुण्यं सर्वतीर्थेषु यत्फलम् ॥&lt;br&gt;&#xA;तत्फलं समवाप्नोति मार्गशीर्षे कृते सुत ॥ ८ ॥&lt;br&gt;&#xA;तुलापुरुषदानाद्यैर्यत्फलं लभते नरः ॥&lt;br&gt;&#xA;तत्फलं प्राप्यते पुत्र माहात्म्यश्रवणात्किल ॥ ९ ॥&lt;br&gt;&#xA;यज्ञाध्ययनदानाद्यैः सर्वतीर्थावगाहनैः ॥&lt;br&gt;&#xA;सन्न्यासेन च योगेन नाऽहं वश्योऽभवं नृणाम् ॥ 2.5.1.१० ॥&lt;br&gt;&#xA;स्नानेन दानेन च पूजनेन ध्यानेन मौनेन जपादिभिश्च ॥&lt;br&gt;&#xA;वश्यो यथा मार्गशिरे च मासि तथा न चान्येषु च गुह्यमुक्तम् ॥ ११ ॥&lt;br&gt;&#xA;अन्यैर्धर्मादिभिः कृत्वा गोपितं मार्गशीर्षकम् ॥&lt;br&gt;&#xA;मत्प्राप्तेः कारणं मत्वा देवैः स्वर्गनिवासिभिः ॥ १२ ॥&lt;br&gt;&#xA;ये केचित्पुण्यकर्माणो मम भक्तिपरायणाः ॥&lt;br&gt;&#xA;तेषामवश्यं कर्तव्यो मार्गशीर्षो मदापनः ॥ १३ ॥&lt;br&gt;&#xA;मार्गशीर्षं न कुर्वन्ति ये नरा भारताऽजिरे ॥&lt;br&gt;&#xA;पापरूपाश्च ते ज्ञेयाः कलिकालविमोहिताः ॥ १४ ॥&lt;br&gt;&#xA;अष्टस्वपि च मासेषु यत्फलं लभते नरः ॥&lt;br&gt;&#xA;तत्फलं प्राप्यते वत्स माघे मकरगे रवौ ॥ १५ ॥&lt;br&gt;&#xA;माघाच्छतगुणं पुण्यं वैशाखे मासि लभ्यते ॥&lt;br&gt;&#xA;तस्मात्सहस्रगुणितं तुलासंस्थे दिवाकरे ॥ १६ ॥&lt;br&gt;&#xA;तस्मात्कोटिगुणं पुण्यं वृश्चिकस्थे दिवाकरे ॥&lt;br&gt;&#xA;मार्गशीर्षोऽधिकस्तस्मात्सर्वदा च मम प्रियः ॥ १७ ॥&lt;br&gt;&#xA;उषस्युत्थाय यो मर्त्यः स्नानं विधिवदाचरेत् ॥&lt;br&gt;&#xA;तुष्टोऽहं तस्य यच्छामि स्वात्मानमपि पुत्रक ॥ १८ ॥&lt;br&gt;&#xA;अत्राप्युदाहरन्तीदं शृणु पुत्र कथानकम् ॥&lt;br&gt;&#xA;नन्दगोपो महात्मा वै ख्यातो यो भूतलेऽभवत् ॥ १९॥&lt;br&gt;&#xA;तस्य वै गोकुले रम्ये गोपकन्याः सहस्रशः ॥&lt;br&gt;&#xA;तासां चित्तं च मद्रूपे लग्नमासीत्पुराऽनघ ॥ 2.5.1.२० ॥&lt;br&gt;&#xA;तासां बुद्धिर्मया दत्ता मागशीर्षाऽवगाहने ॥&lt;br&gt;&#xA;ततस्ताभिः कृतं स्नानं प्रातःकाले यथाविधि ॥ २१ ॥&lt;br&gt;&#xA;पूजा कृता हविष्यान्नं भुक्तं ताभिः कृता नतिः ॥&lt;br&gt;&#xA;एवं कृतेन विधिना प्रसन्नोऽहं ततोऽनघ ॥ २२ ॥&lt;br&gt;&#xA;वरो दत्तो मयाऽऽत्मा हि तासां तुष्टेन वै किल ॥&lt;br&gt;&#xA;तस्मान्नरैस्तु कर्तव्यो मार्गशीर्षो यथाविधि ॥ २३ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमाहात्म्ये गोपीकृतमार्गशीर्षस्नानफलकथनन्नाम प्रथमोऽध्यायः ॥॥ १ ॥&lt;/p&gt;</description>
    </item>
    <item>
      <title>००२ त्रिपुण्ड्रधारणविधिकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/002_tripuNDradhAraNavidhikathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/002_tripuNDradhAraNavidhikathanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;त्वयोक्तो विधिसंयुक्तो मार्गशीर्षो मदापनः ॥&lt;br&gt;&#xA;को विधिस्तस्य देवेश सर्वं मे ब्रूहि केशव ॥ १ ॥&lt;br&gt;&#xA;॥ ॥ श्रीभगवानुवाच ॥ ॥&lt;br&gt;&#xA;रात्रावन्ते समुत्थाय उपस्पृश्य यथाविधि ॥&lt;br&gt;&#xA;नमस्कृत्या गुरुं स्वीयं संस्मरेन्मामतन्द्रितः ॥ २॥&lt;br&gt;&#xA;सहस्रनामभिर्भक्त्या कीर्तयेद्वाग्यतः शुचिः ॥&lt;br&gt;&#xA;बहिर्ग्रामात्समुत्सृज्य मलमूत्रं यथाविधि ॥ ३ ॥&lt;br&gt;&#xA;शौचं कृत्वा यथान्यायमाचम्य प्रयतः शुचिः ॥&lt;br&gt;&#xA;दन्तधावनपूर्वं च स्नानं कृत्वा यथाविधि ॥ ४ ॥&lt;br&gt;&#xA;आदाय तुलसीमूलमृदं तत्पत्रसंयुताम् ॥&lt;br&gt;&#xA;मूलमन्त्रेणाऽभिमन्त्र्य गायत्र्या वा महामते ॥ ५ ॥&lt;br&gt;&#xA;मन्त्रेणैवाऽनुलिप्ताङ्गः स्नायादप्स्वघमर्षणम् ॥&lt;br&gt;&#xA;अनुद्धृतैरुद्धृतैर्वा जलैः स्नानं विधीयते ॥ ६ ॥&lt;br&gt;&#xA;तीर्थं प्रकल्पयेद्विद्वान्मन्त्रेणाऽनेन मन्त्रवित् ॥&lt;br&gt;&#xA;ॐनमो नारायणायेति मूलमन्त्र उदाहृतः ॥ ७ ॥&lt;br&gt;&#xA;दर्भपाणिस्तु विधिना आचान्तः पुरतः शुचिः ॥&lt;br&gt;&#xA;चतुर्हस्तसमायुक्तं चतुरस्रं समन्ततः ॥&lt;br&gt;&#xA;प्रकल्प्याऽऽवाहयेद्गङ्गामेभिर्मन्त्रैर्विचक्षणः ॥ ८ ॥&lt;br&gt;&#xA;विष्णुपादप्रसूताऽसि वैष्णवी विष्णुदेवता ॥&lt;br&gt;&#xA;त्राहि नस्त्वमघादस्मादाजन्ममरणान्तिकात् ॥ ९ ॥&lt;br&gt;&#xA;तिस्रः कोट्योऽर्धकोटी च तीर्थानां वायुरब्रवीत् ॥&lt;br&gt;&#xA;दिवि भुव्यन्तरिक्षे च तानि ते सन्ति जाह्नवि ॥ 2.5.2.१० ॥&lt;br&gt;&#xA;नन्दिनीत्येव ते नाम देवेषु नलिनीति च ॥&lt;br&gt;&#xA;दक्षपुत्री च विहगा विश्वगा योगिनां मता ॥ ११ ॥&lt;br&gt;&#xA;विद्याधरी सुप्रसन्ना तथा लोकप्रसादिनी ॥&lt;br&gt;&#xA;क्षेमा च जाह्नवी चैव शान्ता शान्तिप्रदायिनी ॥१२॥&lt;br&gt;&#xA;एतानि पुण्यनामानि स्नानकाले सदा पठेत् ॥&lt;br&gt;&#xA;सदा सन्निहिता तत्र गङ्गा त्रिपथगामिनी ॥ १३ ॥&lt;br&gt;&#xA;सप्तवाराभिजप्तेन करसम्पुटयोजितम् ॥&lt;br&gt;&#xA;मूर्ध्ना कृताञ्जलिर्भूयस्त्रिचतुः पञ्च सप्त वा ॥&lt;br&gt;&#xA;स्नानं कुर्यान्मृदा तद्वदामन्त्र्याऽनुविधानतः ॥ १४ ॥&lt;br&gt;&#xA;अश्वक्रान्ते रथक्रान्ते विष्णुक्रान्ते वसुन्धरे ॥&lt;br&gt;&#xA;मृत्तिके हर मे पापं यन्मया दुष्कृतं कृतम् ॥ १५ ॥&lt;br&gt;&#xA;उद्धृताऽसि वराहेण कृष्णेन शतबाहुना ॥&lt;br&gt;&#xA;नमस्ते सर्वभूतानां प्रभवाऽरणि सुव्रते ॥ १६ ॥&lt;br&gt;&#xA;एवं स्नात्वा ततः पश्चादाचम्य च विधानतः॥&lt;br&gt;&#xA;उत्थाय वाससी शुक्ले कूले वै परिधाय च ॥ १७ ॥&lt;br&gt;&#xA;आचम्य तपयेद्देवान्पितॄंश्चैव ऋषींस्तथा ॥&lt;br&gt;&#xA;निष्पीड्य वस्त्रमाचम्य धौतवस्त्रेण वेष्टितः ॥ १८ ॥&lt;br&gt;&#xA;विमलां मृत्तिकां रम्यामादाय द्विजसत्तम ॥&lt;br&gt;&#xA;मन्त्रेणैवाऽभिमन्त्र्याऽथ ललाटादिषु वैष्णवः ॥&lt;br&gt;&#xA;धारयेदूर्ध्वपुण्ड्राणि यथासङ्ख्यमतन्द्रितः ॥ १९ ॥&lt;br&gt;&#xA;ब्रह्मन्द्वादशपुण्ड्राणि ब्राह्मणः सततं वहेत् ॥&lt;br&gt;&#xA;चत्वारि भूभृतां पुत्र पुण्ड्राणि द्वे विशां स्मृते ॥&lt;br&gt;&#xA;एकं पुण्ड्रं च नारीणां शूद्राणां च विधीयते ॥ 2.5.2.२० ॥&lt;br&gt;&#xA;ललाट उदरे चैव वक्षो वै कण्ठकूबरे ॥&lt;br&gt;&#xA;कुक्ष्योर्बाह्वोः कर्णयोश्च पृष्ठे त्रिके च वै शिरः ॥&lt;br&gt;&#xA;तिलका द्वादश प्रोक्ता ब्राह्मणस्य सदाऽनघ ॥२१॥&lt;br&gt;&#xA;ललाटे हृदि बाह्वोश्च क्षात्रः पुण्ड्राणि धारयेत्॥&lt;br&gt;&#xA;ललाटे हृदये वैश्यो भाले वै शूद्रयोषिताम्॥२२॥&lt;br&gt;&#xA;ललाटे केशवं ध्यायेन्नारायणमथोदरे॥&lt;br&gt;&#xA;वक्षःस्थले माधवं च गोविन्दं कण्ठकूबरे॥२३॥&lt;br&gt;&#xA;विष्णुं च दक्षिणे कुक्षौ बाहौ च मधुसूदनम् ॥&lt;br&gt;&#xA;त्रिविक्रमं कर्णमूले वामनं वामपार्श्वके ॥२४॥&lt;br&gt;&#xA;श्रीधरं वामबाहौ च हृषीकेशं च कर्णके ॥&lt;br&gt;&#xA;पृष्ठे तु पद्मनाभः स्यात्त्रिके दामोदरं न्यसेत्॥२५॥&lt;br&gt;&#xA;तत्प्रक्षालनतोयेन वासुदेवं तु मूर्धनि॥&lt;br&gt;&#xA;एवं कार्यं ब्राह्मणस्य क्षत्रियस्योपधारयेत्॥२६॥&lt;br&gt;&#xA;ललाटे केशवं ध्यायेद्धृदये माधवं तथा ॥&lt;br&gt;&#xA;बाह्वोश्च उभयोर्वत्स स्मरेद्वै मधुसूदनम् ॥२७॥&lt;br&gt;&#xA;क्षत्रियस्य विधिः प्रोक्तो वैश्यकृत्यं निशामय ॥&lt;br&gt;&#xA;ललाटे केशवं ध्यायेद्धृदये माधवं तथा ॥ २८ ॥&lt;br&gt;&#xA;योषिच्छूद्रौ स्मरेतां च केशवं भालदेशके ॥&lt;br&gt;&#xA;अनेन विधिना कुर्यात्पुण्ड्राणि मम तुष्टये ॥ २९ ॥&lt;br&gt;&#xA;श्यामं शान्तिकरं प्रोक्तं रक्तं वश्यकरं तथा ॥&lt;br&gt;&#xA;श्रीकरं पीतमित्याहुः श्वेतं मोक्षकरं शुभम्॥2.5.2.३०॥&lt;br&gt;&#xA;एकान्तिनो महाभागाः सर्वलोकहिते रताः ॥&lt;br&gt;&#xA;सांऽतरालं प्रकुर्वन्ति पुण्ड्रं हरिपदाकृतिम् ॥३१॥&lt;br&gt;&#xA;मध्ये छिद्रेण संयुक्तमेतद्धि हरिमन्दिरम् ॥&lt;br&gt;&#xA;ऊर्ध्वं सौम्यमृजुं सूक्ष्मं सुपार्श्वं सुमनोहरम्॥ ३२ ॥&lt;br&gt;&#xA;निरन्तरालं यः कुर्यादूर्ध्वपुण्ड्रं द्विजाऽधमः ॥&lt;br&gt;&#xA;स हि तत्र स्थितं लक्ष्म्या सह मां च व्यपोहति ॥ ३३ ॥&lt;br&gt;&#xA;अच्छिद्रमूर्ध्वपुण्ड्रं तु ये कुर्वन्ति द्विजाधमाः ॥&lt;br&gt;&#xA;तैर्ललाटे शुनः पादं निक्षिप्तं वै न संशयः ॥ ३४ ॥&lt;br&gt;&#xA;तस्माच्छिद्रान्वितं पुण्ड्रं महच्छिद्रं शुभान्वितम् ॥&lt;br&gt;&#xA;धारयेद्ब्राह्मणो नित्यं हरिसालोक्यसिद्धये ॥ ३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमाहात्म्ये त्रिपुण्ड्रधारणविधिकथनन्नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३ चक्राद्यायुधधारणतत्तन्मुद्राधारणप्रकारकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/003_chakrAdyAyudhadhAraNatattanmudrAdhAraNaprakAra/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/003_chakrAdyAyudhadhAraNatattanmudrAdhAraNaprakAra/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;पुण्ड्रं कतिविधं कार्यं प्रब्रूहि मम केशव ॥&lt;br&gt;&#xA;पुण्ड्राणां श्रवणेऽतीव कौतुकं मम जायते ॥ १ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;शृणु पुत्र प्रवक्ष्यामि पुण्ड्रं च त्रिविधं स्मृतम् ॥&lt;br&gt;&#xA;तुलसीमृत्स्नया सार्धं श्रीगोपीचन्दनेन च ॥ २ ॥&lt;br&gt;&#xA;हरिचन्दनतः कार्यं पुण्ड्रं तत्र विचक्षणैः ॥&lt;br&gt;&#xA;श्रीकृष्णतुलसीमूलमृदमादाय भक्तिमान् ॥&lt;br&gt;&#xA;धारयेदूर्ध्वपुण्ड्राणि हरिस्तत्र प्रसीदति ॥ ३ ॥&lt;br&gt;&#xA;गोपीचन्दन माहात्म्यं निबोध गदतो मम ॥ ४ ॥&lt;br&gt;&#xA;यो मृत्तिकां द्वारवतीसमुद्भवां करे समादाय ललाटपट्टके ॥&lt;br&gt;&#xA;करोति नित्यं नर ऊर्ध्वपुण्ड्रं क्रियाफलं कोटिगुणं तदा भवेत्॥ ५॥&lt;br&gt;&#xA;क्रियाविहीनं यदि मन्त्रहीनं श्रद्धाविहीनं यदि कालवर्जितम्॥&lt;br&gt;&#xA;कृत्वा ललाटे यदि गोपिचन्दनं प्राप्नोति तत्कर्मफलं सदाऽव्ययम्॥६॥&lt;br&gt;&#xA;गोपीचन्दनसम्भवं सुरुचिरं पुण्ड्रं ललाटे द्विजो नित्यं धारयते यदि प्रतिदिनं रात्रौ दिवा सर्वदा॥&lt;br&gt;&#xA;यत्पुण्यं कुरुजाङ्गले रविग्रहे माघ प्रयागे तथा तत्प्राप्नोति ततोऽधिकं मम गृहे सन्तिष्ठते देववत् ॥ ७ ॥&lt;br&gt;&#xA;यस्मिन्गृहे तिष्ठति गोपिचन्दनं भक्त्या ललाटे मनुजो बिभर्ति चेत् ॥&lt;br&gt;&#xA;तस्मिन्गृहेऽहं निवसामि सर्वदा श्रियान्वितः कंसनिहा चतुर्मुख ॥ ८ ॥&lt;br&gt;&#xA;यो धारयेद्द्द्वारवतीसमुद्भवां मृत्स्नां पवित्रां कलिकल्मषापहाम् ॥&lt;br&gt;&#xA;नित्यं ललाटे मम मन्त्रसंयुतां यमं न पश्येदपि पापसंयुतः ॥ ९ ॥&lt;br&gt;&#xA;यस्यांऽतकाले सुत गोपिचन्दनं बाह्वोर्ललाटे हृदि मस्तके च ॥&lt;br&gt;&#xA;प्रयाति लोके कमलापतेर्मम गोबालघाती यदि ब्रह्महा स्यात् ॥ 2.5.3.१० ॥&lt;br&gt;&#xA;ग्रहा न पीड्यन्ति न रक्षसां गणा यक्षाः पिशाचोरगभूतनायकाः ॥&lt;br&gt;&#xA;ललाटपट्टे सुत गोपिचन्दनं सन्तिष्ठते यस्य मम प्रभावात् ॥ ११ ॥&lt;br&gt;&#xA;ऊर्ध्वपुण्ड्रमृजुं सौम्यं ललाटे यस्य दृश्यते ॥&lt;br&gt;&#xA;स चण्डालोऽपि शुद्धात्मा पूज्य एव न संशयः ॥१२॥&lt;br&gt;&#xA;अस्नातो यः क्रियाः कुर्यादशुचिः पापसंयुतः ॥&lt;br&gt;&#xA;गोपीचन्दनसम्पर्कात्पूतो भवति तत्क्षणात् ॥ १३ ॥&lt;br&gt;&#xA;अशुचिर्वाप्यनाचारो महापापं समाचरेत् ॥&lt;br&gt;&#xA;शुचिरेव भवेन्नित्यमूर्ध्वपुण्ड्रांऽकितो नरः ॥१४॥&lt;br&gt;&#xA;मत्प्रियार्थं शुभार्थं वा रक्षार्थं चतुरानन ॥&lt;br&gt;&#xA;मत्पूजाहोमके चैव सायं प्रातः समाहितः॥&lt;br&gt;&#xA;मद्भक्तो धारयेन्नित्यमूर्ध्वपुण्ड्रं भवापहम्॥ १५ ॥&lt;br&gt;&#xA;ऊर्ध्वपुण्ड्रधरो मर्त्यो म्रियते यदि कुत्रचित् ॥&lt;br&gt;&#xA;श्वपाकोऽपि विमानस्थो मम लोके महीयते ॥ १६ ॥&lt;br&gt;&#xA;ऊर्ध्वपुण्ड्रधरो मर्त्यो यदा यस्यान्नमश्नुते ॥&lt;br&gt;&#xA;तदा विंशत्कुलं तस्य नरकादुद्धराम्यहम् ॥ १७ ॥&lt;br&gt;&#xA;वीक्ष्याऽऽदर्शे जले वाऽपि यो विदध्यात्प्रयत्नतः ॥&lt;br&gt;&#xA;ऊर्ध्वपुण्ड्रं महाभाग स याति परमां गतिम् ॥ १८ ॥&lt;br&gt;&#xA;अनामिका शान्तिदोक्ता मध्यमाऽऽयुष्करी भवेत् ॥&lt;br&gt;&#xA;अङ्गुष्ठः पुष्टिदः प्रोक्तस्तर्जनी मोक्षदायिनी ॥॥ १९ ॥&lt;br&gt;&#xA;गोपीचन्दनखण्डं तु यो ददाति च वैष्णवे ॥&lt;br&gt;&#xA;कुलमष्टोत्तरं तेन तारितं वै भवेच्छतम् ॥ 2.5.3.२० ॥&lt;br&gt;&#xA;यज्ञो दानं तपो होमः स्वाध्यायः पितृतर्पणम् ॥&lt;br&gt;&#xA;व्यर्थं भवति तत्सर्वमूर्ध्वपुण्ड्रविनाकृतम् ॥ २१ ॥&lt;br&gt;&#xA;यच्छरीरं मनुष्याणामूर्ध्वपुण्ड्रविनाकृतम् ॥&lt;br&gt;&#xA;तन्मुखं नैव पश्यामि श्मशानसदृशं हि तत्॥ २२ ॥&lt;br&gt;&#xA;ऊर्ध्वपुण्ड्रं प्रकुर्वीत मत्स्यकूर्मादिधारणम् ॥&lt;br&gt;&#xA;कुर्याद्विष्णुप्रसादार्थं महाविष्णोरतिप्रियम् ॥ २३ ॥&lt;br&gt;&#xA;यत्पुनः कलिकाले तु मत्पुरीसम्भवां मृदम् ॥&lt;br&gt;&#xA;मत्स्यकूर्मांऽकितं चिह्नं गृहीत्वा कुरुते नरः ॥ २४ ॥&lt;br&gt;&#xA;देहे तस्य प्रविष्टं मां जानीहि त्रिदशोत्तम ॥&lt;br&gt;&#xA;तस्य मे नान्तरं किञ्चित्कर्तव्यं श्रेय इच्छता ॥ २५ ॥&lt;br&gt;&#xA;ममावतारचिह्नानि दृश्यन्ते यस्य विग्रहे ॥&lt;br&gt;&#xA;मर्त्यो मर्त्यो न विज्ञेयः स नूनं मामकी तनुः ॥ २६ ॥&lt;br&gt;&#xA;पापं सुकृतरूपं तु जायते तस्य देहिनः ॥&lt;br&gt;&#xA;ममाऽऽयुधानि दृश्यन्ते लिखितानि कलौ युगे ॥ २७ ॥&lt;br&gt;&#xA;उभाभ्यामपि चिह्नाभ्यां योंऽकितो मत्स्यमुद्रया ॥&lt;br&gt;&#xA;कूर्मया मामकं तेजो विक्षिप्तं तस्य विग्रहे ॥ २८ ॥&lt;br&gt;&#xA;शङ्ख च पद्मं च गदां रथाङ्गं मत्स्यं च कूर्मं रचितं स्वदेहे ॥&lt;br&gt;&#xA;करोति नित्यं सुकृतस्य वृद्धिं पापक्षयं जन्मशतार्जितस्य ॥ २९ ॥&lt;br&gt;&#xA;नारायणायुधैर्नित्यं चिह्नितो यस्य विग्रहः ॥&lt;br&gt;&#xA;पापकोटिप्रयुक्तस्य तस्य किं कुरुते यमः ॥ 2.5.3.३० ॥&lt;br&gt;&#xA;शङ्खोद्धारे च यत्प्रोक्तं वसता कोटिजन्मभिः ॥&lt;br&gt;&#xA;तत्फलं लभते शङ्खे प्रत्यहं दक्षिणे भुजे ॥ ३१ ॥&lt;br&gt;&#xA;यत्फलं पुष्करे प्रोक्तं पुण्डरीकाक्षदर्शनात् ॥&lt;br&gt;&#xA;शङ्खोपरि कृते पद्मे तत्फलं कोटिसम्मितम् ॥३२ ॥&lt;br&gt;&#xA;वामे भुजे गदा यस्य लिखिता दृश्यते कलौ॥&lt;br&gt;&#xA;गदाधरो गयापुण्यं प्रत्यहं तस्य यच्छति॥ ३३॥&lt;br&gt;&#xA;यच्चानन्दपुरे प्रोक्तं चक्रस्वामिसमीपतः ॥&lt;br&gt;&#xA;गदाचक्रे च लिखिते तत्फलं लिङ्गदर्शने ॥ ३४ ॥&lt;br&gt;&#xA;ममायुधांऽकितं देहं गोपीचन्दनमृत्स्नया ॥&lt;br&gt;&#xA;प्रयागादिषु तीर्थेषु स गत्वा किं करिष्यति ॥ ३५ ॥&lt;br&gt;&#xA;यदायदा प्रपश्येत देहं शङ्खादिचिह्नितम् ॥&lt;br&gt;&#xA;तदातदा प्रसन्नोहं पापं तस्य दहामि वै ॥ ३६ ॥&lt;br&gt;&#xA;तिष्ठते यस्य देहे तु अहोरात्रं दिने दिने ॥&lt;br&gt;&#xA;शङ्खचक्रगदापद्मलिखितं स मदात्मकः ॥३७॥&lt;br&gt;&#xA;नारायणायुधैर्युक्तं कृत्वात्मानं कलौ युगे ॥&lt;br&gt;&#xA;यत्पुण्यं कर्म कुरुते मेरुतुल्यं न संशयः॥३८॥&lt;br&gt;&#xA;शङ्खायुधांऽकितो भक्त्या यः श्राद्धं कुरुते सुत ॥&lt;br&gt;&#xA;विधिहीनं तु सम्पूर्णं पितॄणां दत्तमक्षयम् ॥३९॥&lt;br&gt;&#xA;यथाऽग्निर्दहते काष्ठं वायुना प्रेषितो भृशम् ॥&lt;br&gt;&#xA;तथा दह्यन्ति पापानि दृष्ट्वा म आयुधानि वै ॥ 2.5.3.४० ॥&lt;br&gt;&#xA;मम नामाङ्कितां मुद्रामष्टाक्षरसमन्विताम् ॥&lt;br&gt;&#xA;शङ्खादिस्वायुधैर्युक्तां स्वर्णरौप्यमयीमपि ॥४१॥&lt;br&gt;&#xA;धत्ते भगवतो यस्तु कलिकाले विशेषतः ॥&lt;br&gt;&#xA;प्रह्रादस्य समो ज्ञेयो नान्यथा मम वल्लभः ॥४२॥&lt;br&gt;&#xA;यस्य नारायणी मुद्रा देहं शङ्खादिचिह्नितम् ॥&lt;br&gt;&#xA;धात्रीफलैः कृता माला तुलसीकाष्ठसम्भवा ॥४३॥&lt;br&gt;&#xA;द्वादशाक्षरमन्त्रस्तु नियुक्तानि कलेवरे ॥&lt;br&gt;&#xA;आयुधानि च विप्रस्य मत्समः स च वैष्णवः ॥४४॥&lt;br&gt;&#xA;शङ्खाङ्किततनुर्विप्रो भुङ्क्ते वै यस्य वेश्मनि ॥&lt;br&gt;&#xA;तदन्नं स्वयमश्नामि पितृभिः सह पुत्रक ॥४५॥&lt;br&gt;&#xA;कृष्णायुधांऽकितं दृष्ट्वा सन्मानं न करोति यः ॥&lt;br&gt;&#xA;द्वादशाब्दार्जितं पुण्यं बाष्कलेयाय गच्छति ॥ ४६ ॥&lt;br&gt;&#xA;कृष्णायुधांऽकितो यस्तु श्मशाने म्रियते यदि ॥&lt;br&gt;&#xA;प्रयागे या गतिः प्रोक्ता सा गतिस्तस्य मानद ॥४७॥&lt;br&gt;&#xA;ममाऽऽयुधैः कलौ नित्यं मण्डितो यस्य विग्रहः ॥&lt;br&gt;&#xA;तत्राऽऽश्रमं प्रकुर्वन्ति विबुधा वासवादयः ॥ ४८ ॥&lt;br&gt;&#xA;यः करोति च मे पूजां मम शस्त्राङ्कितो नरः ॥&lt;br&gt;&#xA;अपराधसहस्राणि नित्यं तस्य हराम्यहम् ॥ ४९ ॥&lt;br&gt;&#xA;कृत्वा काष्ठमयं बिम्बं मम शस्त्रैः सुचिह्नितम् ॥&lt;br&gt;&#xA;यो वा अङ्कयते देहं तत्समो नास्ति वैष्णवः ॥ 2.5.3.५० ॥&lt;br&gt;&#xA;अष्टाक्षरांऽकिता मुद्रा यस्य धातुमयी करे ॥&lt;br&gt;&#xA;शङ्खपद्मादिभिर्युक्ता पूज्यतेऽसौ सुरासुरैः ॥५१॥&lt;br&gt;&#xA;धृता नारायणी मुद्रा प्रह्रादेन पुरा करे ॥&lt;br&gt;&#xA;विभीषणेन बलिना ध्रुवेण च शुकेन च ॥&lt;br&gt;&#xA;मान्धात्रा ह्यम्बरीषेण मार्कण्डेयमुखैर्द्विजैः ॥ ५२ ॥&lt;br&gt;&#xA;शङ्खादिचिह्नितैः शस्त्रैर्देहं कृत्वा च मानद ॥&lt;br&gt;&#xA;एवमाराध्य मां प्राप्तं समीहितफलं महत् ॥ ५३ ॥&lt;br&gt;&#xA;गोपीचन्दनमृत्स्नया लिखितो यस्य विग्रहः ॥&lt;br&gt;&#xA;शङ्खचक्रादिपद्मांऽको देहे तस्य वसाम्यहम् ॥ ५४ ॥&lt;br&gt;&#xA;सौवर्णं राजतं ताम्रं कांस्यमायसमेव च ॥&lt;br&gt;&#xA;चक्रं कृत्वा तु मेधावी धारयीत विचक्षणः ॥&lt;br&gt;&#xA;द्वादशारं तु षट्कोणं वलित्रयविभूषितम् ॥ ५५ ॥&lt;br&gt;&#xA;एवं सुदर्शनं चक्रं कारयीत विचक्षणः ॥&lt;br&gt;&#xA;उपवीतादिवद्धार्याः शङ्खचक्रगदाः सदा ॥ ५६ ॥&lt;br&gt;&#xA;ब्राह्मणैश्च विशेषेण वैष्णवैश्च विशेषतः ॥&lt;br&gt;&#xA;उपवीतं शिखा यद्वच्चक्रं लाञ्छन संयुतम् ॥ ५७ ॥&lt;br&gt;&#xA;चक्रलाञ्छनहीनस्य विप्रस्य विफलं भवेत् ॥&lt;br&gt;&#xA;मम चक्रांऽकितो देहः पवित्र इति वै श्रुतिः ॥ ५८ ॥&lt;br&gt;&#xA;चक्रांऽकिताय दातव्यं हव्यं कव्यं विचक्षणैः ॥&lt;br&gt;&#xA;मम चक्रांऽककवचमभेद्यं देवदानवैः ॥&lt;br&gt;&#xA;अजेयः सर्वभूतानां शत्रूणां रक्षसामपि ॥ ५९ ॥&lt;br&gt;&#xA;मम चक्रांऽककवचं शरीरे यस्य तिष्ठति ॥&lt;br&gt;&#xA;नाऽशुभं विद्यते तस्य गृहपुत्रादिकस्य हि ॥ 2.5.3.६० ॥&lt;br&gt;&#xA;दक्षिणे च भुजे विप्रो बिभृयाद्वै सुदर्शनम् ॥&lt;br&gt;&#xA;सव्ये च शङ्खं बिभृयादिति वेदविदो विदुः ॥ ६१ ॥&lt;br&gt;&#xA;तत्तन्मन्त्रेण मन्त्रज्ञः प्रतिष्ठाप्य पृथक्पृथक् ॥ ६२ ॥&lt;br&gt;&#xA;ललाटे च गदा धार्या मूर्ध्नि चापं शरस्तथा ॥&lt;br&gt;&#xA;नन्दकं चैव हृन्मध्ये शङ्खचक्रे भुजद्वये ॥ ६३ ॥&lt;br&gt;&#xA;तस्मात्सर्वप्रयत्नेन चक्रादीन्धारयेत्सदा ॥&lt;br&gt;&#xA;धारणानन्तरं ब्रूयात्तत्र चैवं द्विजोत्तमः ॥ ६४ ॥&lt;br&gt;&#xA;पुत्रमित्रकलत्रादिर्यः कश्चिन्मत्परिग्रहः ॥&lt;br&gt;&#xA;सह देहेन सर्वोऽसौ विष्णुप्रीत्यै मयाऽर्पितः ॥ ६५ ॥&lt;br&gt;&#xA;पश्चात्स्वधर्ममास्थाय तिष्ठेदाजीवनं मम ॥&lt;br&gt;&#xA;भक्त्या चाव्यभिचारिण्या सर्वदाऽऽप्तमनोरथः ॥ ६६ ॥&lt;br&gt;&#xA;शङ्खचक्राङ्कितं दृष्ट्वा ये निन्दन्ति नराधमाः ॥&lt;br&gt;&#xA;अवलोक्य मुखं तेषामादित्यमवलोकयेत् ॥&lt;br&gt;&#xA;श्रीकृष्णनाम चोच्चार्य शुद्धो भवति नान्यथा ॥ ६७ ॥&lt;br&gt;&#xA;इति श्रीस्कान्दे महापुराण एकाशातिसाहस्र्यां संहितायां द्वितीये वैष्णवखण्डे ब्रह्मविष्णुसंवादे गोपीचन्दनादिशङ्ख चक्राद्यायुधधारणतत्तन्मुद्राधारणप्रकारकथनन्नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>००४ शङ्खपूजाविधिकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/004_shankhapUjAvidhikathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/004_shankhapUjAvidhikathanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;तप्तचकाङ्कितं कृत्वा ह्यात्मानमथ दीक्षितम् ॥&lt;br&gt;&#xA;पद्माक्षतुलसीमालं किं फलं ब्रूहि केशव ॥ १ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;तुलसीकाष्ठसम्भूतां यो मालां वहते द्विजः ॥&lt;br&gt;&#xA;अप्यऽशौचोऽप्यनाचारो मामेवैति न संशयः ॥ २ ॥&lt;br&gt;&#xA;धात्रीफलकृता माला तुलसीकाष्ठसम्भवा ॥&lt;br&gt;&#xA;दृश्यते यस्य देहे तु स वै भागवतो नरः ॥ ३ ॥&lt;br&gt;&#xA;तुलसीदलजां मालां कण्ठस्थां वहते तु यः ॥&lt;br&gt;&#xA;ममोत्तीर्णां विशेषेण स नमस्यो दिवौकसाम् ॥ ४ ॥&lt;br&gt;&#xA;तुलसीदलजां मालां धात्रीफलकृतामपि ॥&lt;br&gt;&#xA;ददाति पापिनां मुक्तिं किं पुनर्मम सेविनाम् ॥ ५ ॥&lt;br&gt;&#xA;तुलसीदलजां मालां ममोत्तीर्णां वहेत्तु यः ॥&lt;br&gt;&#xA;पत्रेपत्रेऽश्वमेधानां दशानां लभते फलम् ॥ ६ ॥&lt;br&gt;&#xA;तुलसीकाष्ठसम्भूतां यो मालां वहते नरः॥&lt;br&gt;&#xA;फलं यच्छाम्यहं वत्स प्रत्यहं द्वारकोद्भवम् ॥ ७ ॥&lt;br&gt;&#xA;निवेद्य भक्त्या मां मालां तुलसीकाष्ठसम्भवाम् ॥&lt;br&gt;&#xA;वहते यो नरो भक्त्या तस्य वै नास्ति पातकम् ॥ ८ ॥&lt;br&gt;&#xA;सदा प्रीतमनास्तस्य अहं प्राणवरो हि सः ॥&lt;br&gt;&#xA;तुलसीकाष्ठसम्भूतां यो मालां वहते नरः ॥&lt;br&gt;&#xA;प्रायश्चित्तं न तस्याऽस्ति नाऽशौचं तस्य विग्रहे ॥९॥&lt;br&gt;&#xA;तुलसीकाष्ठसम्भूतं शिरसः काष्ठभूषणम् ॥&lt;br&gt;&#xA;बाहौ करे च मर्त्यस्य देहे यस्य स मे प्रियः ॥ 2.5.4.१० ॥&lt;br&gt;&#xA;तुलसीकाष्ठमालाभिर्भूषितः पुण्यमाचरेत् ॥&lt;br&gt;&#xA;पितॄणां देवतानां च पुण्यं कोटिगुणं भवेत् ॥ ११ ॥&lt;br&gt;&#xA;तुलसीकाष्ठमालां तु प्रेतराजस्य दूतकाः ॥&lt;br&gt;&#xA;दृष्ट्वा नश्यन्ति दूरेण वातोद्धूतं यथा दलम् ॥ १२ ॥&lt;br&gt;&#xA;यद्गृहे तुलसीकाष्ठं पत्रं शुष्कमथाऽऽर्द्रकम् ॥&lt;br&gt;&#xA;भवन्ति तद्गृहे नैव पापं सङ्क्रमते कलौ ॥ १३ ॥&lt;br&gt;&#xA;तुलसी काष्ठमालाभिर्भूषितो र्भ्रमते भुवि ॥&lt;br&gt;&#xA;दुःस्वप्नं दुर्निमित्तं च न भयं शात्रवं क्वचित् ॥१४॥&lt;br&gt;&#xA;धारयन्ति न ये मालां हैतुकाः पापबुद्धयः ॥&lt;br&gt;&#xA;नरकान्न निवर्तन्ते दग्धाः कोपाग्निना मम ॥ १५ ॥&lt;br&gt;&#xA;तस्माद्धार्या प्रयत्नेन माला तुलसिसम्भवा ॥&lt;br&gt;&#xA;पद्माक्षनिर्मिता भक्त्या फलैर्धात्र्या सुपुण्यदा ॥ १६ ॥&lt;br&gt;&#xA;तदूर्ध्वपुण्ड्रशङ्खाद्यैर्युक्तस्तुलसिमूलके ॥&lt;br&gt;&#xA;सन्ध्योपास्त्यादिकं कुर्यात्कुशपाणिर्हिं मां स्मरन् ॥ १७ ॥&lt;br&gt;&#xA;कृतसन्ध्यादिको भक्तस्ततः सम्पूजयेच्च माम् ॥&lt;br&gt;&#xA;गुरुश्चेत्तत्र वर्तेत आदौ गत्वा नमेद्गुरुम् ॥ १८ ॥&lt;br&gt;&#xA;किञ्चिद्दत्त्वोपायनं च दण्डवत्प्रणमेन्मुदा ॥&lt;br&gt;&#xA;आचम्यैकाग्रमनसा पूजामण्डपमाविशेत् ॥ १९ ॥&lt;br&gt;&#xA;उपविश्याऽऽसने रम्ये कृष्णाजिनकुशोत्तरे ॥&lt;br&gt;&#xA;सम्यक्पद्मासनासीनो भूतशुद्धिं समाचरेत् ॥ 2.5.4.२० ॥&lt;br&gt;&#xA;प्राणायामत्रयं कृत्वा मन्त्रेण च जितेन्द्रियः ॥&lt;br&gt;&#xA;उदङ्मुखस्ततः कृत्वा हृत्पङ्कजमनुत्तमम्॥&lt;br&gt;&#xA;विकासं तस्य कुर्वीत विज्ञानरविणा हृदि ॥ २१ ॥&lt;br&gt;&#xA;कर्णिकायां न्यसेच्चार्कं शशिनं चाग्निमेव च ॥&lt;br&gt;&#xA;त्रयं त्रयात्मके तस्मिश्चिन्तयेद्वैष्णवो नरः ॥&lt;br&gt;&#xA;नानारत्नमयं पीठं तेषामुपरि विन्यसेत् ॥ २२ ॥&lt;br&gt;&#xA;तस्मिन्मृदुश्लक्ष्णतरं बालार्कसदृशद्युति ॥&lt;br&gt;&#xA;अष्टैश्वर्यदलं पद्मं मन्त्राक्षरमयं न्यसेत् ॥ २३ ॥&lt;br&gt;&#xA;तस्मिन्देवं समासीनं कोटिशीतांशुसन्निभम् ॥&lt;br&gt;&#xA;चतुर्भुजं महापद्मशङ्खचक्रगदाधरम् ॥ २४ ॥&lt;br&gt;&#xA;पद्मपत्रविशालाक्षं सर्वलक्षणलक्षितम् ॥&lt;br&gt;&#xA;श्रीवत्सकौस्तुभोरस्कं पीतवस्त्रान्वितं च माम् ॥ २५ ॥&lt;br&gt;&#xA;विचित्राभरणैर्युक्तं दिव्यमण्डनमण्डितम् ॥&lt;br&gt;&#xA;दिव्यचन्दनलिप्ताङ्गं दिव्यपुष्पोपशोभितम् ॥ २६ ॥&lt;br&gt;&#xA;तुलसीकोमलदलवनमालाविभूषितम् ॥&lt;br&gt;&#xA;कोटिबालार्कसदृशं कान्तं दिव्यश्रिया सह ॥ २७ ॥&lt;br&gt;&#xA;सर्वलक्षणलक्षिण्या समाश्लिष्टतनुं शिवम् ॥&lt;br&gt;&#xA;एवं ध्यात्वा जपेन्मन्त्रं समाहितमनाः शुचिः ॥ २८ ॥&lt;br&gt;&#xA;सहस्रं शतवारं वा यथाशक्ति जपेन्मनुम् ॥&lt;br&gt;&#xA;मनसैवाऽर्चनं कृत्वा ततो विधिवदाचरेत् ॥ २९ ॥&lt;br&gt;&#xA;सम्प्रदायाऽनुरोधेन शङ्खं स्थाप्य ममाग्रतः ॥&lt;br&gt;&#xA;दूर्वाङ्कुरैश्च पुष्पैश्च गन्धोदेन च पूरितम् ॥ 2.5.4.३० ॥&lt;br&gt;&#xA;दक्षिणे गन्धपुष्पाणां पात्रं स्थाप्य च देशिकैः ॥&lt;br&gt;&#xA;वामभागे न्यसेत्कुम्भं वस्त्रपूतं सुवासितम् ॥ ३१ ॥&lt;br&gt;&#xA;पुरतो मम घण्टां च दिक्षु दीपान्नियोजयेत् ॥&lt;br&gt;&#xA;अन्यत्सर्वं साधनं च यथास्थानेषु विन्यसेत् ॥३२॥&lt;br&gt;&#xA;अर्घ्यपाद्याऽऽचमनीयमधुपर्कस्य कारणात् ॥&lt;br&gt;&#xA;विन्यसेत्पुरतो मह्यं चत्वार्यमत्रकाणि वै ॥ ३३ ॥&lt;br&gt;&#xA;सिद्धार्थाऽक्षतपुष्पाणि कुशाग्रं तिलचन्दनम् ॥&lt;br&gt;&#xA;फलं यवाश्चतुर्वक्त्र अर्घ्यपात्रे विनिःक्षिपेत् ॥३४॥&lt;br&gt;&#xA;दूर्वा विष्णुपदी श्यामा पद्मं चैव चतुर्थकम् ॥&lt;br&gt;&#xA;पाद्यपात्रे न्यसेत्पुत्र देशिको मम तुष्टये ॥ ३५ ॥&lt;br&gt;&#xA;कङ्कोलं च लवङ्गं च फलं मालतिसम्भवम् ॥&lt;br&gt;&#xA;कुर्याद्वै श्रद्धया पुत्र पात्र आचमनीयके ॥ ३६ ॥&lt;br&gt;&#xA;गव्यं पयो दधि मधु घृतं खण्ड समन्वितम् ॥&lt;br&gt;&#xA;मधुपर्कस्य पात्रे वै दद्याद्वै श्रद्धयाऽर्चकः ॥ ३७ ॥&lt;br&gt;&#xA;उक्तानां द्रव्यजातीनामलाभे पत्रपुष्पयोः ॥&lt;br&gt;&#xA;तत्तद्भावनया कुर्यात्सर्वदा विधिकोविदः ॥ ३८ ॥&lt;br&gt;&#xA;करन्यासं ततः कुर्यादङ्गन्यासं तथैव च ॥&lt;br&gt;&#xA;पञ्चाङ्गं वा षडङ्गं वा विन्यसेत्सम्प्रदायतः ॥ ३९ ॥&lt;br&gt;&#xA;ममाऽनुस्मरणं कार्यमात्मानं मत्समं स्मरेत् ॥&lt;br&gt;&#xA;पूजारम्भे चतुर्वक्त्रं मङ्गलं तु पठेन्नरः ॥ 2.5.4.४० ॥&lt;br&gt;&#xA;अथ सम्पूजयेच्छङ्खं पाञ्चजन्यं मम प्रियम् ॥&lt;br&gt;&#xA;यस्य सम्पूजनाद्वत्स आनन्दः परमो मम ॥&lt;br&gt;&#xA;शङ्खस्य पूजने वत्स मन्त्रानेतानुदीरयेत् ॥ ४१ ॥&lt;br&gt;&#xA;त्वं पुरा सागरोत्पन्नो विष्णुना विधृतः करे ॥&lt;br&gt;&#xA;निर्मितः सर्वदेवैश्च पाञ्चजन्य नमोऽस्तु ते ॥ ४२ ॥&lt;br&gt;&#xA;तव नादेन जीमूता वित्रसन्ति सुराऽसुराः ॥&lt;br&gt;&#xA;शशाङ्काऽयुतदीप्ताभ पाञ्चजन्य नमोऽस्तु ते ॥४३॥&lt;br&gt;&#xA;गर्भा देवारिनारीणां विलीयन्ते सहस्रधा ॥&lt;br&gt;&#xA;तव नादेन पाताले पाञ्चजन्य नमोऽस्तु ते ॥ ४४ ॥&lt;br&gt;&#xA;दर्शनेनैव शङ्खस्य किं पुनः स्पर्शने कृते ॥&lt;br&gt;&#xA;विलयं यान्ति पापानि हिमवद्भास्करोदये ॥ ४५ ॥&lt;br&gt;&#xA;नत्वा शङ्खं करे धृत्वा मन्त्रैरेभिस्तु वैष्णवः ॥&lt;br&gt;&#xA;यः स्नापयति मां भक्त्या तस्य पुण्यमनन्तकम् ॥ ४६ ॥&lt;br&gt;&#xA;सुवासितेन तैलेन कुर्यादभ्यञ्जनं ततः ॥&lt;br&gt;&#xA;कस्तूर्या चन्दनेनैव कुर्यादुद्वर्तनादिकम्॥ ४७॥&lt;br&gt;&#xA;सुगन्धवासितैस्तोयैः स्नाप्य मन्त्रयुतैः शुभैः ॥&lt;br&gt;&#xA;अर्घ्यं दत्त्वा ततो वत्स पाद्यमाचमनीयकम् ॥&lt;br&gt;&#xA;मधुपर्कं ततो दद्यादथ सर्वोपचारकान् ॥ ४८ ॥&lt;br&gt;&#xA;वस्त्रैराभरणैर्दिव्यैरलङ्कृत्य यथाविधि ॥&lt;br&gt;&#xA;पुष्पैः सम्पूजयेत्पीठं तत्र देवं निधाय च ॥४९॥&lt;br&gt;&#xA;वस्त्राऽलङ्कारगन्धादीनर्पयेच्छ्रद्धया मम ॥&lt;br&gt;&#xA;नैवेद्यं विविधं दद्यात्पायसाऽपूपमिश्रितम् ॥&lt;br&gt;&#xA;सकर्पूरं च ताम्बूलं भक्त्या चैव निवेदयेत् ॥ 2.5.4.५० ॥&lt;br&gt;&#xA;सुरभीणि च पुष्पाणि भक्त्या सम्यङ्निवेदयेत्॥&lt;br&gt;&#xA;धूपं दशाङ्गमष्टाङ्गं दीपं च सुमनोहरम् ॥ ५१ ॥&lt;br&gt;&#xA;परिणीय प्रणम्याथ स्तुत्वा स्तुतिभिरादरात् ॥&lt;br&gt;&#xA;शाययित्वा तु पर्यङ्के मगलार्घ्यं निवेदयेत्॥ ५२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमाहात्म्ये शङ्खपूजाविधिकथनन्नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५ शङ्खपूजनफलकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/005_shankhapUjanaphalakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/005_shankhapUjanaphalakathanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;पञ्चामृतस्य स्नपनाद्यत्फलं लभते हरेः॥&lt;br&gt;&#xA;शङ्खोदकेन यत्किञ्चित्तन्मे ब्रूह्यजिताऽच्युत ॥१॥&lt;br&gt;&#xA;॥ ॥ श्रीभगवानुवाच॥ ॥&lt;br&gt;&#xA;क्षीरस्नानं प्रकुर्वन्ति ये नरा मम मूर्द्धनि॥&lt;br&gt;&#xA;शताश्वमेधजं पुण्यं बिन्दुना बिन्दुना स्मृतम्॥२॥&lt;br&gt;&#xA;क्षीराद्दशगुणं दध्ना घृतेनैव दशोत्तरम्॥&lt;br&gt;&#xA;मधुना तद्दशगुणं सितया तु ततोऽधिकम् ॥&lt;br&gt;&#xA;गन्धपुष्पोदके मन्त्रं सर्वोत्कृष्टं प्रशस्यते ॥३॥&lt;br&gt;&#xA;द्वादश्यां पञ्चदश्यां वा गव्येन पयसा मम ॥&lt;br&gt;&#xA;स्नापनं देवशार्दूल महापातकनाशनम्॥ ४ ॥&lt;br&gt;&#xA;दध्यादीनां विकाराणां क्षीरतः सम्भवो यथा ॥&lt;br&gt;&#xA;तथैव शेषकामानां क्षीरस्नपनतो मम ॥ ५ ॥&lt;br&gt;&#xA;क्षीरस्नानेन सौभाग्यं दध्ना मिष्टान्नभोजनम्॥&lt;br&gt;&#xA;घृतेन स्नापयेद्यो मां नरो मम पुरं व्रजेत् ॥ ६ ॥&lt;br&gt;&#xA;मधुना सितया यस्तु कारयेन्मार्गशीर्षके ॥&lt;br&gt;&#xA;स राजा जायते लोके पुनः स्वर्गादिहागतः ॥७॥&lt;br&gt;&#xA;गजाश्वरथसम्पूर्णं स राज्यं लभते भुवि ॥&lt;br&gt;&#xA;कारयेन्मार्गशीर्षे वै यः क्षीरस्नापनं मम ॥ ८ ॥&lt;br&gt;&#xA;स्वर्गे लोके स जयति चन्द्रेन्द्ररुद्रमारुतान् ॥&lt;br&gt;&#xA;क्षीरस्नानं परं श्रेष्ठं मार्गशीर्षे च पुत्रक ॥ ९ ॥&lt;br&gt;&#xA;क्षीरस्नपनमाहात्म्यं वर्चस्कं पुष्टिवर्धनम् ॥&lt;br&gt;&#xA;दौर्भाग्यं विलयं याति क्षीरस्नानेन मे सुत ॥ 2.5.5.१० ॥&lt;br&gt;&#xA;स्नापयेन्मार्गशीर्षे मां यो वै पञ्चाऽमृतेनतु ॥&lt;br&gt;&#xA;स न शोच्यो भवेज्जन्तुर्बन्धुना भुवि मानद ॥ ११ ॥&lt;br&gt;&#xA;कपिलाक्षीरमादाय यः स्नापयति मां सुत ॥&lt;br&gt;&#xA;कपिलाशतदानस्य फलं प्राप्नोति मानवः ॥ १२ ॥&lt;br&gt;&#xA;शङ्खे तीर्थोदकं कृत्वा यः स्नापयति देशिकः ॥&lt;br&gt;&#xA;बिन्दुनाऽपि सहोमासे स्वकुलं तारयेद्धि सः ॥१३॥&lt;br&gt;&#xA;कापिलं क्षीरमादाय शङ्खे कृत्वा च मानवः ॥&lt;br&gt;&#xA;यः स्नापयति मां भक्त्या सर्वतीर्थफलं लभेत् ॥१४॥&lt;br&gt;&#xA;शङ्खे कृत्वा तु पानीयं साक्षतं कुशसंयुतम् ॥&lt;br&gt;&#xA;यः स्नापयेत्सहोमासे सर्वतीर्थफलं लभेत् ॥ १५ ॥&lt;br&gt;&#xA;शङ्खाष्टकेन यः स्नानं कारयेन्मार्गशीर्षके ॥&lt;br&gt;&#xA;भक्त्या भगवतः श्रेष्ठो मम लोके महीयते ॥ १६ ॥&lt;br&gt;&#xA;शङ्खषोडशकेनाथ यः स्नापयति मे सुत ॥&lt;br&gt;&#xA;स पापमुक्तः सुचिरं स्वर्गलोके महीयते ॥ १७ ॥&lt;br&gt;&#xA;चतुर्विंशतिसङ्ख्याकैः शङ्खैर्यः स्नापयेच्च माम् ॥&lt;br&gt;&#xA;इन्द्रलोके चिरं स्थित्वा स राजा भुवि जायते ॥ १८ ॥&lt;br&gt;&#xA;शङ्खाऽष्टोत्तरशतेनैव स्नापयेन्मार्गशीर्षके ॥&lt;br&gt;&#xA;शङ्खेशङ्खे सुवर्णस्य फलं प्राप्नोति मानवः ॥ १९ ॥&lt;br&gt;&#xA;मार्गशीर्षे भक्तिमान्यः कृत्वा शङ्खध्वनिं हि माम् ॥&lt;br&gt;&#xA;स्नापयेत्पितरस्तस्य स्वर्गं तावत्प्रतिष्ठिताः ॥ 2.5.5.२० ॥&lt;br&gt;&#xA;अष्टोत्तरसहस्रं तु शङ्ख स्नानं तु यश्चरेत् ॥&lt;br&gt;&#xA;स गणो मुक्तिमाप्नोति यावदाभूतसम्प्लवम् ॥ २१ ॥&lt;br&gt;&#xA;नित्यं संस्नापयेद्यो मां शङ्खेन सुरसत्तम ॥&lt;br&gt;&#xA;गङ्गास्नानफलं प्राप्य नित्यं नन्दति देववत् ॥ २२ ॥&lt;br&gt;&#xA;शङ्खेतोयं समादाय यः स्नापयति मां सुत ॥&lt;br&gt;&#xA;नमो नारायणेत्युक्त्वा मुच्यते सर्वकिल्बिषैः ॥ २३ ॥&lt;br&gt;&#xA;कृत्वा पादोदकं शङ्खे वैष्णवानां महात्मनाम् ॥&lt;br&gt;&#xA;यो ददाति तिलोन्मिश्रं चान्द्रायणफलं लभेत् ॥ २४ ॥&lt;br&gt;&#xA;नाद्यं तडागजं वाऽपि वापीकूपादिकं च यत् ॥&lt;br&gt;&#xA;गाङ्गेयं जायते सर्वं जलं शङ्खकृतं च यत् ॥२५॥&lt;br&gt;&#xA;गृहीत्वा मम पादाम्बु शङ्खे कृत्वा तु वैष्णवः ॥&lt;br&gt;&#xA;यो वहेच्छिरसा नित्यं स मुनिस्तपतां वरः ॥२६॥&lt;br&gt;&#xA;त्रैलोक्ये यानि तीर्थानि मम चैवाज्ञया सुत ॥&lt;br&gt;&#xA;शङ्खे तानि वसन्तीह तस्माच्छङ्खो वरः स्मृतः ॥ २७ ॥&lt;br&gt;&#xA;साम्बुं शङ्खं करे धृत्वा मन्त्रैरेतैस्तु वैष्णवः ॥&lt;br&gt;&#xA;यः स्नापयेन्मार्गशीर्षे तुष्टस्तस्य भवाम्यहम् ॥ २८ ॥&lt;br&gt;&#xA;शङ्खादौ चन्द्रदैवत्यं कुक्षौ वरुणदेवता ॥&lt;br&gt;&#xA;पृष्ठे प्रजापतिश्चैव अग्रे गङ्गा सरस्वती ॥ २९ ॥&lt;br&gt;&#xA;तेषामुच्चारपूर्वं तु स्नापयेन्मामतन्द्रितः ॥&lt;br&gt;&#xA;तस्य पुण्यस्य सङ्ख्यां वै कर्तुं नैव सुराः क्षमाः॥ 2.5.5.३० ॥&lt;br&gt;&#xA;पुरतो मम देवेश सपुष्पः सजलाक्षतः॥&lt;br&gt;&#xA;शङ्खस्त्वभ्यर्चितस्तिष्ठेत्तस्य श्रीः सर्वतोमुखी ॥ ३१ ॥&lt;br&gt;&#xA;विलेपनेन सम्पूर्णं शङ्खं कृत्वा तु मां भजेत् ॥&lt;br&gt;&#xA;तदा मे परमा प्रीतिर्भवेद्वै शतवार्षिकी ॥ ३२ ॥&lt;br&gt;&#xA;शङ्खे कृत्वा तु पानीयं सपुष्पं सजलाक्षतम् ॥&lt;br&gt;&#xA;अर्घ्यं ददाति यो मां वै तस्य पुण्यमनन्तकम् ॥ ३३ ॥&lt;br&gt;&#xA;अर्घ्यं कृत्वा स्वयं शङ्खे यः करोति प्रदक्षिणाम् ॥&lt;br&gt;&#xA;प्रदक्षिणीकृता तेन सप्तद्वीपा वसुन्धरा ॥ ३४ ॥&lt;br&gt;&#xA;भ्रामयित्वा च मे मूर्ध्नि मन्दिरं शङ्खवारिणा ॥&lt;br&gt;&#xA;प्रोक्षयेद्वैष्णवो यस्तु नाशुभं तद्ग्रहे भवेत् ॥ ३५ ॥&lt;br&gt;&#xA;नाधयो न क्लमस्तस्य नारकं न भयं क्वचित् ॥&lt;br&gt;&#xA;यस्य पादोदकं शङ्खे कृतं मूर्धानमालभेत् ॥ ३६ ॥&lt;br&gt;&#xA;ग्रहा रक्षांसि कूष्माण्डपिशाचोरगदानवाः ॥&lt;br&gt;&#xA;दृष्ट्वा शङ्खोदकं मूर्ध्नि विद्रवन्ति दिशो दश ॥ ३७ ॥&lt;br&gt;&#xA;वादित्रनिनदैरुच्चैर्गीतमङ्गलनिःस्वनैः ॥&lt;br&gt;&#xA;यः स्नापयति मां भक्त्या जीवन्मुक्तो भवेद्धि सः ॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां द्वितीये वैष्णवखण्डे ब्रह्मविष्णुसंवादे मार्गशीर्षमाहात्म्ये शङ्खपूजनफलकथनन्नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६ तुलसीकाष्ठचन्दनार्पणफलकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/006_tulasIkAShThachandanArpaNaphalakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/006_tulasIkAShThachandanArpaNaphalakathanam/</guid>
      <description>&lt;p&gt;॥ ॥ ब्रह्मोवाच ॥ ॥&lt;br&gt;&#xA;घण्टानादस्य माहात्म्यं चन्दनस्य तथाऽच्युत ॥&lt;br&gt;&#xA;यत्फलं लभते स्वामिंस्तत्सर्वं ब्रूहि तत्त्वतः ॥ १ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;स्नानार्चनक्रियाकाले घण्टानादं करोति यः ॥&lt;br&gt;&#xA;पुरतो मम देवेश तस्य पुण्यफलं शृणु ॥ २ ॥&lt;br&gt;&#xA;वर्षकोटिसहस्राणि वर्षकोटिशतानि च ॥&lt;br&gt;&#xA;वसते मामके लोके अप्सरोगणसेवितः ॥ ३ ॥&lt;br&gt;&#xA;सर्ववाद्यमयी घण्टा सर्वदेवमयी यतः ॥&lt;br&gt;&#xA;तस्मात्सर्वप्रयत्नेन घण्टानादं तु कारयेत् ॥ ४ ॥&lt;br&gt;&#xA;सर्ववाद्यमयी घण्टा सर्वदा मम वल्लभा ॥&lt;br&gt;&#xA;वादनाल्लभते पुण्यं यज्ञकोटिशतोद्भवम् ॥ ५ ॥&lt;br&gt;&#xA;घण्टानादः सदा कार्यः पूजाकाले विशेषतः ॥&lt;br&gt;&#xA;मन्वन्तरसहस्राणि मन्वतरशतानि च ॥ ६ ॥&lt;br&gt;&#xA;प्रीतो भवामि सततं घण्टानादेन पुत्रक ॥&lt;br&gt;&#xA;भेरीशङ्खनिनादेन घण्टानादान्वितेन च ॥ ७ ॥&lt;br&gt;&#xA;मृदङ्गशङ्खेन युतं प्रणवेन समन्वितम् ॥&lt;br&gt;&#xA;अर्चनं मम देवेश सततं मोक्षदं नृणाम् ॥ ८ ॥&lt;br&gt;&#xA;यत्र तिष्ठेत पुरतो घण्टा नादान्विता मम ॥&lt;br&gt;&#xA;अर्चिता वैष्णवैर्यत्र तत्र मां विद्धि पुत्रक ॥ ९ ॥&lt;br&gt;&#xA;वैनतेयांऽकिता घण्टा सुदर्शनयुताऽथवा ॥&lt;br&gt;&#xA;ममाग्रे स्थापयेद्यस्तु तस्य पापं हराम्यहम् ॥ 2.5.6.१० ॥&lt;br&gt;&#xA;मदीयार्चनवेलायां घण्टानादं करोति यः ॥&lt;br&gt;&#xA;नश्यन्ति तस्य पापानि शतजन्मार्जितान्यपि ॥ ११ ॥&lt;br&gt;&#xA;स्वापकाले प्रकुर्वीत घण्टानादं स्वभक्तितः ॥&lt;br&gt;&#xA;ममैवार्चनवेलायां फलं कोटिगुणोद्भवम् ॥ १२ ॥&lt;br&gt;&#xA;ये मामर्चन्ति देवेश सुपर्णोपरिसंस्थितम् ॥&lt;br&gt;&#xA;शङ्खपद्मगदायुक्तं सचक्रं च श्रिया युतम् ॥ १३ ॥&lt;br&gt;&#xA;किं करिष्यन्ति ते तीर्थैर्देवतानां च दर्शनैः ॥&lt;br&gt;&#xA;किं यज्ञैः किं व्रतैर्वापि किं दानैः किमुपोषणैः ॥१४॥&lt;br&gt;&#xA;मूर्तिर्नारायणी यैश्च मामकी गरुडोपरि ॥&lt;br&gt;&#xA;स्थापिता ते कलौ यान्ति कल्पकोटिं पदं मम ॥ १५॥&lt;br&gt;&#xA;ममाऽग्रे स्थापयेद्यस्तु प्रासादेऽथ गृहेऽथवा ॥&lt;br&gt;&#xA;तीर्थकोटिसहस्राणि तत्र तिष्ठन्ति देवताः ॥ १६ ॥&lt;br&gt;&#xA;यस्तु पूजयते धन्यो गरुडोपरिसंस्थितम्॥&lt;br&gt;&#xA;एकादश्यां तथा रात्रौ वासनासंयुतो मम ॥&lt;br&gt;&#xA;कृत्वा गीतं च नृत्यं च तारयेन्नरकात्पितॄन् ॥ १७ ॥&lt;br&gt;&#xA;पुनश्च कथयिष्यामि शृणु घण्टामहं सुत ॥ १८ ॥&lt;br&gt;&#xA;मम नामाङ्किता घण्टा पुरतो या च तिष्ठति ॥&lt;br&gt;&#xA;अर्चिता वैष्णवी यत्र तत्र मां विद्धि पुत्रक ॥ १९ ॥&lt;br&gt;&#xA;यस्तु वादयते घण्टां वैनतेयविचिह्निताम्॥&lt;br&gt;&#xA;धूपे नीराजने स्नाने पूजाकाले विलेपने ॥ 2.5.6.२० ॥&lt;br&gt;&#xA;ममाग्रे प्रत्यहं वत्स प्रत्येकं लभते फलम् ॥&lt;br&gt;&#xA;मखायुतं गोऽयुतं च चान्द्रायणशतोद्भवम्॥ २१ ॥&lt;br&gt;&#xA;विधिबाह्यकृता पृजा सफला जायते नृणाम् ॥&lt;br&gt;&#xA;घण्टानादेन तुष्टोऽहं प्रयच्छामि स्वकं पदम् ॥ २२ ॥&lt;br&gt;&#xA;नागाऽरिचिह्निता घण्टा रथाङ्गेन समन्विता ॥&lt;br&gt;&#xA;वादनात्कुरुते नाशं जन्मकोटिभयस्य वै ॥ २३ ॥&lt;br&gt;&#xA;गरुडेनांऽकितां घण्टां दृष्ट्वाहं प्रत्यहं मुदा ॥&lt;br&gt;&#xA;प्रीतिं करोमि देवेश लक्ष्मीं प्राप्य यथाऽधनः ॥ २४ ॥&lt;br&gt;&#xA;घण्टादण्डस्य शिरसि सुचक्रं स्थापयेत्तु यः ॥&lt;br&gt;&#xA;मत्प्रियं वैनतेयं वा स्थापितं भुवनत्रयम् ॥ २५ ॥&lt;br&gt;&#xA;घण्टानादं सचक्रं च अन्तकाले शृणोति यः ॥&lt;br&gt;&#xA;पापकोटियुतस्याऽपि नश्यन्ति यमकिङ्कराः ॥ २६ ॥&lt;br&gt;&#xA;सर्वदोषाः प्रणश्यन्ति घण्टानादेन वै सुत ॥&lt;br&gt;&#xA;देवतानां सरुद्राणां पितॄणामुत्सवो भवेत् ॥ २७ ॥&lt;br&gt;&#xA;अभावे वैनतेयस्य चक्रस्याऽपि न संशयः ॥&lt;br&gt;&#xA;घण्टानादेन भक्तानां प्रसादं प्रकरोम्यहम् ॥ २८ ॥&lt;br&gt;&#xA;गृहे यस्मिन्भवेन्नित्यं घण्टा नागारिसंयुता ॥&lt;br&gt;&#xA;सर्पाणां न भयं तत्र नाग्निविद्युत्समुद्भवम् ॥ २९ ॥&lt;br&gt;&#xA;यस्य घण्टा गृहे नास्ति शङ्खो न पुरतो मम ॥&lt;br&gt;&#xA;कथं भागवतो ज्ञेयः कथं भवति वल्लभः ॥ 2.5.6.३० ॥&lt;br&gt;&#xA;चन्दनस्य प्रवक्ष्याम माहात्म्यं तव पुत्रक ॥&lt;br&gt;&#xA;यस्मिन्कृते भवेत्प्रीतिर्ममात्यन्तं न संशयः ॥ ॥ ३१ ॥&lt;br&gt;&#xA;सचन्दनं सकुसुमं कर्पूरागरुमिश्रितम् ॥&lt;br&gt;&#xA;मृगनाभिसमायुक्तं जातीफलसमन्वितम् ॥ ३२ ॥&lt;br&gt;&#xA;तुलसीचन्दनोपेतं ममात्यन्तसुखावहम् ॥&lt;br&gt;&#xA;यो ददाति हि मां नित्यं तुलसीकाष्ठसम्भवम्॥ ३३ ॥&lt;br&gt;&#xA;युगानि वसते स्वर्गे ह्यनन्तानि नरोत्तमः ॥&lt;br&gt;&#xA;महाविष्णोः कलौ भक्त्या दत्त्वा तुलसिचन्दनम् ॥ ॥३४॥&lt;br&gt;&#xA;अर्चयेन्मालतीपुष्पैर्न भूयः स्तनपो भवेत् ॥&lt;br&gt;&#xA;तुलसीकाष्ठसम्भूतं चन्दनं यच्छते मम ॥३५॥&lt;br&gt;&#xA;दहामि पातकं सर्वं पूर्वजन्मशतैः कृतम् ॥&lt;br&gt;&#xA;सर्वेषामेव देवानां तुलसीकाष्ठचन्दनम्॥३६॥&lt;br&gt;&#xA;पितॄणां च विशेषेण सदाऽभीष्टं यथा मम ॥३७॥&lt;br&gt;&#xA;श्रीखण्डं चन्दनं तावच्छ्रेष्ठं कृष्णागुरुं तथा ॥&lt;br&gt;&#xA;यावन्न दीयते मह्यं तुलसीकाष्ठचन्दनम्॥ ३८ ॥&lt;br&gt;&#xA;तावत्कस्तूरिकाऽऽमोदः कर्पूरस्य सुगन्धिता ॥&lt;br&gt;&#xA;यावन्न दीयते मह्यं तुलसीकाष्ठचन्दनम् ॥३९॥&lt;br&gt;&#xA;कलौ यच्छन्ति ये मह्यं तुलसीकाष्ठचन्दनम्॥&lt;br&gt;&#xA;मार्गशीर्षशुभेमासे ते कृतार्था न संशयः ॥ 2.5.6.४० ॥&lt;br&gt;&#xA;यो हि भागवतो भूत्वा कलौ तुलसिचन्दनम् ॥&lt;br&gt;&#xA;नार्पयेद्वै सहोमासे नाऽसौ भागवतो नरः ॥४१॥&lt;br&gt;&#xA;कुङ्कुमागुरुश्रीखण्डकर्दमैर्मम विग्रहम् ॥&lt;br&gt;&#xA;आलिपेद्वै सहोमासे कल्पकोटिं वसेद्दिवि ॥४२॥&lt;br&gt;&#xA;कर्पूरागुरुमिश्रेण चन्दनेनाऽनुलिम्पयेत् ॥&lt;br&gt;&#xA;मृगदर्पं विशेषेण अभीष्टं च सदा मम॥४३॥&lt;br&gt;&#xA;विलेपयति यो मां वै शङ्खे कृत्वा तु चन्दनम् ॥&lt;br&gt;&#xA;मार्गशीर्षे तदा प्रीतिं करोमि शतवार्षिकीम् ॥४४॥&lt;br&gt;&#xA;सेवते तुलसीपत्रैर्नित्यमामलकैश्च यः ॥&lt;br&gt;&#xA;मार्गशीर्षे सदा भक्त्या स लभेद्वाञ्छितं फलम् ॥ ४५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमाहात्म्ये भगवते तुलसीकाष्ठचन्दनार्पणफलकथनन्नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७ तत्सहस्रपुष्पाङ्कितमालास्थापनफलयोवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/007_tatsahasrapuShpAnkitamAlAsthApanaphalayovarNan/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/007_tatsahasrapuShpAnkitamAlAsthApanaphalayovarNan/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;माहात्म्यं वद देवेश पुष्पजातिसमुद्भवम् ॥&lt;br&gt;&#xA;येनयेन च पुष्पेण यत्फलं लभते नरः ॥ १ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;शृणु पुत्र प्रवक्ष्यामि माहात्म्यं पुष्पसम्भवम्॥&lt;br&gt;&#xA;येन पुष्पेण मे प्रीतिर्भवेत्सम्यङ्न संशयः ॥ २ ॥&lt;br&gt;&#xA;मल्लिका मालती चैव यूथिका चातिमुक्तका ॥&lt;br&gt;&#xA;पाटला करवीरं च जयन्ती विजया तथा ॥ ३ ॥&lt;br&gt;&#xA;कुब्जकस्तबकश्चैव कर्णिकारं कुरण्टकः ॥&lt;br&gt;&#xA;चम्पकश्चातकः कुन्दो बाणः कर्चूरमल्लिका ॥ ४ ॥&lt;br&gt;&#xA;अशोकस्तिलकश्चैव तथैवाऽपरयूथिकः ॥&lt;br&gt;&#xA;अमी पुष्पप्रकारास्तु शस्ता मे पूजने सुत ॥ ५ ॥&lt;br&gt;&#xA;केतकीपत्रपुष्पं च भृङ्गराजस्तथैव च ॥&lt;br&gt;&#xA;तुलसीपत्रपुष्पं च सद्यः प्रीतिकरं मम॥ ६ ॥&lt;br&gt;&#xA;पद्मान्यम्बुसमुत्थानि रक्तनीलोत्पले तथा ॥&lt;br&gt;&#xA;सितोत्पलं सहोमासे ममाऽत्यन्तं हि वल्लभम् ॥ ७ ॥&lt;br&gt;&#xA;तान्येव च प्रशस्तानि कुसुमानि च मे सुत ॥&lt;br&gt;&#xA;यानि स्युर्वर्णयुक्तानि रसगन्धयुतानि च ॥ ८ ॥&lt;br&gt;&#xA;निर्गन्धान्यपि शस्तानि कुसुमानि मतानि मे ॥&lt;br&gt;&#xA;सुरभीणि तथाऽन्यानि वर्जयित्वा तु केतकीम् ॥ ९ ॥&lt;br&gt;&#xA;बाणं च चम्पकाऽशोकं करवीरं च यूथिका ॥&lt;br&gt;&#xA;पारिभद्रं पाटला च बकुलं गिरिशालिनी ॥ 2.5.7.१० ॥&lt;br&gt;&#xA;बिल्वपत्रं शमीपत्रं पत्रं भृङ्गिरजस्य च ॥&lt;br&gt;&#xA;तमालामलकीपत्रं शस्तं मे पूजने सुत ॥ ११ ॥&lt;br&gt;&#xA;पुष्पैररण्यसम्भूतैः पत्रैर्वा गिरिसम्भवैः ॥&lt;br&gt;&#xA;अपर्युषितनिश्छिद्रैः प्रोक्षितैर्जन्तुवर्जितैः॥ १२ ॥&lt;br&gt;&#xA;अथारामोद्भवैर्वापि पुष्पैः सम्पूजयेच्च माम् ॥&lt;br&gt;&#xA;पुष्पजातिविशेषेण भवेत्पुण्यं विशेषतः ॥१३॥&lt;br&gt;&#xA;तपःशीलगुणोपेते पात्रे वेदस्य पारगे ॥&lt;br&gt;&#xA;दश दत्त्वा सुवर्णानि यत्फलं लभते नरः ॥&lt;br&gt;&#xA;तत्फलं लभते मर्त्यः सहे कुसुमदानतः ॥ १४ ॥&lt;br&gt;&#xA;द्रोणपुष्पे तथैकस्मिन्मह्यं च विनिवेदिते ॥&lt;br&gt;&#xA;दश दत्त्वा सुवर्णानि फलं तदधिकं सुत ॥ १५ ॥&lt;br&gt;&#xA;पुष्पात्पुष्पान्तरे भेदो यथाऽऽसीत्तन्निबोध मे ॥ १६ ॥&lt;br&gt;&#xA;द्रोणपुष्पसहस्रेभ्यः खादिरं तु विशिष्यते ॥&lt;br&gt;&#xA;खादिरात्पुष्पसाहस्राच्छमीपुष्पं विशिष्यते ॥ १७ ॥&lt;br&gt;&#xA;शमीपुष्पसहस्रेभ्यो बिल्वपुष्पं विशिष्यते ॥&lt;br&gt;&#xA;बिल्वपुष्पसहस्रेभ्यो बकपुष्पं विशिष्यते ॥१८॥&lt;br&gt;&#xA;बकपुष्पसहस्रेभ्यो नन्द्यावर्तं विशिष्यते ॥&lt;br&gt;&#xA;नन्द्यावर्तसहस्राद्धि करवीरं विशिष्यते ॥ १९ ॥&lt;br&gt;&#xA;करवीरसहस्रस्य कुसुमं श्वेतमुत्तमम् ॥&lt;br&gt;&#xA;करवीरश्वेतपुष्पात्पालाशं पुष्पमुत्तमम् ॥ 2.5.7.२० ॥&lt;br&gt;&#xA;पालाशपुष्पसाहस्रात्कुशपुष्पं विशिष्यते ॥&lt;br&gt;&#xA;कुशपुष्पसहस्राद्धि वनमाला विशिष्यते ॥ २१ ॥&lt;br&gt;&#xA;वनमाला सहस्राद्धि चम्पकं च विशिष्यते ॥&lt;br&gt;&#xA;चम्पकस्य पुष्पशतादशोकं पुष्पमुत्तमम् ॥ २२ ॥&lt;br&gt;&#xA;अशोकपुष्पसाहस्राच्छेवन्तीपुष्पमुत्तमम् ॥&lt;br&gt;&#xA;शेवन्तीपुष्पसाहस्रात्कुजकं पुष्पमुत्तमम् ॥ २३ ॥&lt;br&gt;&#xA;कुजपुष्पसहस्राद्धि मालतीपुष्पमुत्तमम् ॥&lt;br&gt;&#xA;मालतीपुष्पसाहस्रात्सन्ध्यापुष्पं विशिष्यते ॥ २४ ॥&lt;br&gt;&#xA;सन्ध्या पुष्पसहस्राद्धि त्रिसन्ध्यापुष्पमुत्तमम् ॥ २५ ॥&lt;br&gt;&#xA;त्रिसन्ध्यारक्तसाहस्रात्त्रिसन्ध्याश्वेतमुत्तमम् ॥&lt;br&gt;&#xA;त्रिसन्ध्याश्वेतसाहस्रात्कुन्दपुष्पं विशिष्यते ॥ ॥ २६ ॥&lt;br&gt;&#xA;कुन्दपुष्पसहस्राद्धि जातीपुष्पं विशिष्यते ॥&lt;br&gt;&#xA;सर्वासां पुष्पजातीनां जातीपुष्पमिहोत्तमम् ॥ २७ ॥&lt;br&gt;&#xA;जातीपुष्पसहस्रेण यच्छेन्मालां सुशोभनाम् ॥&lt;br&gt;&#xA;मह्यं यो विधिवद्दद्यात्तस्य पुण्यफलं शृणु ॥ २८ ॥&lt;br&gt;&#xA;कल्पकोटिसहस्राणि कल्पकोटिशतानि च ॥&lt;br&gt;&#xA;मत्पुरे वसते नित्यं ममतुल्य पराक्रमः ॥ २९ ॥&lt;br&gt;&#xA;येषां सन्ति च पुष्पाणि प्रशस्तानि ममाऽर्चने ॥&lt;br&gt;&#xA;तेषां पत्राणि शस्तानि तदभावे फलानि च ॥ 2.5.7.३० ॥&lt;br&gt;&#xA;एतैः पत्रैश्च पुष्पैश्च फलैश्चाऽपि तथाहि माम् ॥&lt;br&gt;&#xA;अर्चन्दशसुवर्णस्य प्रत्येकं फलमाप्नुयात् ॥ ३१ ॥&lt;br&gt;&#xA;एताभिः पुष्पजातीभिः सहोमासेऽर्चयन्ति ये ॥&lt;br&gt;&#xA;भक्तिं ददामि तेषां वै तुष्टः सन्नात्र संशयः ॥ ३२ ॥&lt;br&gt;&#xA;धनं पुत्रांस्तथा दारान्यत्किञ्चिद्वाञ्छते हि सः ॥&lt;br&gt;&#xA;तत्तद्ददामि देवेश पुष्पैरेभिः प्रतोषितः ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमाहात्म्ये जातीपुष्पश्रैष्ठ्यकथनपूर्वकं विष्णुकण्ठे तत्सहस्रपुष्पाङ्कितमालास्थापनफलयोवर्णनन्नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>००८ दीपमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/008_dIpamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/008_dIpamAhAtmyavarNanam/</guid>
      <description>&lt;p&gt;॥ ब्रह्मोवाच॥ ॥&lt;br&gt;&#xA;श्रीमत्तुलसिमाहात्म्यं यथावद्वर्णय प्रभो ॥&lt;br&gt;&#xA;यस्याः सन्निधिमात्रेण प्रीतिर्भवति तेऽधिका ॥ १ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;मणिकाञ्चनपुष्पाणि तथा मुक्तामयानि च ॥&lt;br&gt;&#xA;तुलसीपत्रदानस्य कलां नार्हन्ति षोडशीम् ॥ २ ॥&lt;br&gt;&#xA;तुलसीमञ्जरीभिर्यः कुर्याद्वै मम पूजनम् ॥&lt;br&gt;&#xA;न स गर्भगृहं यायान्मुक्तिभागी भवेन्नरः ॥ ३ ॥&lt;br&gt;&#xA;आरोप्य तुलसीं वत्स पूजयेत्तद्दलैश्च माम् ॥&lt;br&gt;&#xA;दिवि सम्मोदमानः स श्वेतद्वीपे च मे गृहे ॥ ४ ॥&lt;br&gt;&#xA;श्रीमत्तुलस्यार्चयते सकृद्धि मां पत्रैः सुगन्धैर्विमलैरखण्डितैः ॥&lt;br&gt;&#xA;यस्तस्य पापं पटसंस्थितं तदा निरीक्षयित्वा परिमार्जयेद्यमः ॥ ५ ॥&lt;br&gt;&#xA;तुलसी न येषां मम पूजनार्थं सम्पादितैकादशिपुण्यवासरे ॥&lt;br&gt;&#xA;धिग्यौवनं जीवितमर्थसन्ततिस्तेषां सुखं नेह च दृश्यते परे ॥ ६ ॥&lt;br&gt;&#xA;लिङ्गमभ्यर्चितं दृष्ट्वा सहोमासे च मामकम् ॥&lt;br&gt;&#xA;तुलसीपत्रनिकरैर्मुच्यते ब्रह्महत्यया ॥ ७ ॥&lt;br&gt;&#xA;नित्यमभ्यर्चयेद्यो वै तुलस्या मां रमेश्वरम् ॥&lt;br&gt;&#xA;महापापानि नश्यन्ति किं पुनश्चोपपातकम् ॥८॥&lt;br&gt;&#xA;वर्ज्यं पर्युषितं पुष्पं वर्ज्यं पर्युषितं जलम् ॥&lt;br&gt;&#xA;न वर्ज्यं तुलसीपत्रं न वर्ज्यं जाह्नवीजलम् ॥ ९ ॥&lt;br&gt;&#xA;तावद्गर्जन्ति पुष्पाणि मालत्यादीनि भोः सुत ॥&lt;br&gt;&#xA;यावन्न प्राप्यते पुण्या तुलसी मम वल्लभा ॥ 2.5.8.१० ॥&lt;br&gt;&#xA;सकृदभ्यर्चयेद्यो मां बिल्वपत्रेण मानवः ॥&lt;br&gt;&#xA;मुक्तिभागी निरातङ्को मम पार्श्वगतो भवेत् ॥ ११ ॥&lt;br&gt;&#xA;बिल्वपत्राच्छमीपत्राज्जातीपत्रात्सरोरुहात् ॥&lt;br&gt;&#xA;वल्लभं तुलसीपत्रं कौस्तुभादधिकं मम॥१२॥&lt;br&gt;&#xA;अभिन्नपत्रा तुलसी हृद्या मञ्जरिसंयुता ॥&lt;br&gt;&#xA;क्षीरोदार्णवसम्भूता पद्मेवेयं सदा मम ॥१३॥&lt;br&gt;&#xA;अकृष्णाऽप्यथवा कृष्णा तुलसी मम वल्लभा ॥&lt;br&gt;&#xA;सिता वाऽप्यसिता वापि द्वादशी वल्लभा यथा ॥। १४ ॥&lt;br&gt;&#xA;गृहीत्वा तुलसीपत्रं भक्त्या यो मां समर्चयेत् ॥&lt;br&gt;&#xA;अर्चितं तेन सकलं सदेवासुरमानुषम् ॥ ॥ १५ ॥&lt;br&gt;&#xA;तावद्गर्जन्ति रत्नानि कौस्तुभादीन्यनन्तशः ॥&lt;br&gt;&#xA;यावन्न प्राप्यते कृष्ण तुलसीकृष्णमञ्जरी ॥ १६ ॥&lt;br&gt;&#xA;कृष्णं कृष्णतुलस्या हि यो भक्त्या पूजयेन्नरः ॥&lt;br&gt;&#xA;स याति भुवनं शुभ्रं यत्र विष्णुः श्रिया सह ॥ १७ ॥&lt;br&gt;&#xA;ममाऽर्चनार्थं भिक्षूणां यच्छन्ति तुलसीदलम् ॥&lt;br&gt;&#xA;अन्येषामपि भक्तानां यान्ति ते पदमव्ययम्॥ १८ ॥&lt;br&gt;&#xA;तुलसी कृष्णगौरा या तया यो मां समर्चयेत् ॥&lt;br&gt;&#xA;नरो याति तनुं त्यक्त्वा वैष्णवीं शाश्वतीं गतिम् ॥ १९ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;धूपदानस्य माहात्म्यं दीपस्याऽपि च केशव ॥&lt;br&gt;&#xA;यत्फलं लभते मर्त्यस्तन्मे ब्रूहि यथार्थतः ॥ 2.5.8.२० ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;शृणु पुत्र प्रवक्ष्यामि धूपदानस्य यत्फलम् ॥&lt;br&gt;&#xA;दीपदानस्य माहात्म्यं मम प्रीतिकरं परम् ॥२१॥&lt;br&gt;&#xA;अगुरुं च सकर्पूरं दिव्यचन्दनसौरभम् ॥&lt;br&gt;&#xA;दत्त्वा मां वै सहोमासे कुलानां तारयेच्छतम् ॥ २२ ॥&lt;br&gt;&#xA;कृष्णागुरुसमुत्थेन धूपेन च ममाऽलयम् ॥&lt;br&gt;&#xA;धूपयेद्वैष्णवो यस्तु स मुक्तो नरकाऽर्णवात् ॥ २३ ॥&lt;br&gt;&#xA;माहिषं गुग्गुलं यस्तु आज्ययुक्तं सशर्करम् ॥&lt;br&gt;&#xA;धूपं ददाति यो वै मां तस्येच्छां प्रददाम्यहम् ॥ २४ ॥&lt;br&gt;&#xA;गुग्गुलो हन्त्यशेषाणि अरिष्टानि च धूपितः ॥&lt;br&gt;&#xA;कामान्नानाविधांश्चैव अगुरुः सम्प्रयच्छति ॥ २५ ॥&lt;br&gt;&#xA;देहं गेहं पुनात्येव धूपस्त्वगुरुसम्भवः ॥&lt;br&gt;&#xA;नाशयेद्यक्षरक्षांसि धूपः सर्जरसोद्भवः ॥ २६ ॥&lt;br&gt;&#xA;जातिपुष्पमथैला च गुग्गुलश्च हरीतकी ॥&lt;br&gt;&#xA;कूटः सर्जरसश्चैव गुडःसैलाच्छडस्तथा ॥&lt;br&gt;&#xA;नखयुक्तानि चैतानि दशाङ्गो धूप उच्यते ॥ २७ ॥&lt;br&gt;&#xA;धूपं दशाङ्गं यदि चेत्करोति मासे सहे मे अतिवल्लभे च ॥&lt;br&gt;&#xA;ददामि कामानतिदुर्लभानपि बलं च पुष्टिं सुतदारभक्तिम् ॥ २८ ॥&lt;br&gt;&#xA;मुस्ताधूपे मानुषाणां प्रियत्वं माङ्गल्यकं वश्यकरं गुडस्य ॥&lt;br&gt;&#xA;कुर्यात्सहोमासि ममाग्रतो यो विहाय पापानि स मां समाप्नुयात् ॥ २९ ॥&lt;br&gt;&#xA;न भयं विद्यते तस्य दिव्यभौमान्तरिक्षजम् ॥&lt;br&gt;&#xA;मम धूपावशेषेण यस्यांऽगं परिमार्जितम् ॥ 2.5.8.३० ॥&lt;br&gt;&#xA;न चापद्विद्यते तस्य भवन्ति सम्पदोऽखिलाः ॥&lt;br&gt;&#xA;धूपे कृते सहोमासे ममाग्रे श्रद्धयाऽनिशम् ॥३१ ॥&lt;br&gt;&#xA;धूपः सुरूपतां धत्ते धूपः पावनमुत्तमम् ॥&lt;br&gt;&#xA;वनस्पतिरसो दिव्यः परमः पावनः शुचिः ॥ ३२ ॥&lt;br&gt;&#xA;अतः परं प्रवक्ष्यामि दीपमाहात्म्यमुत्तमम् ॥&lt;br&gt;&#xA;यस्मिन्कृते नरो याति वैकुण्ठं नात्र संशयः ॥ ३३ ॥&lt;br&gt;&#xA;बहुवर्तिसमायुक्तं घृतपूरसमन्वितम् ॥&lt;br&gt;&#xA;कुर्यादारार्तिकं यो वै कल्पकोटिं दिवं वसेत् ॥ ३४ ॥&lt;br&gt;&#xA;नीराजनं तु यः पश्येत्सहोमासे ममाऽग्रतः ॥&lt;br&gt;&#xA;सप्तजन्म भवेद्विप्रो ह्यन्ते च परमं पदम् ॥ ३५ ॥&lt;br&gt;&#xA;कर्पूरेण तु यः कुर्याद्भक्त्या चैव ममाग्रतः ॥&lt;br&gt;&#xA;आरार्तिकं द्विजश्रेष्ठ प्रविशेन्मामनन्तकम् ॥ ३६ ॥&lt;br&gt;&#xA;मन्त्रहीनं क्रियाहीनं यत्कृतं पूजनं मम ॥&lt;br&gt;&#xA;सर्वं सम्पूर्णतामेति कृते नीराजने सुत॥ ३७ ॥&lt;br&gt;&#xA;यः करोति सहोमासे कर्पूरेण च दीपकम् ॥&lt;br&gt;&#xA;अश्वमेधमवाप्नोति कुलं चैव समुद्धरेत् ॥ ३८ ॥&lt;br&gt;&#xA;ममाऽग्रे वै द्विजानां च दीपं दद्याच्चतुष्पथे ॥&lt;br&gt;&#xA;मेधावी ज्ञानसम्पन्नश्चक्षुष्माञ्जायते नरः ॥ ३९ ॥&lt;br&gt;&#xA;घृतेन वाऽथ तैलेन दीपं प्रज्वालयेन्नरः ॥&lt;br&gt;&#xA;सहोमासे ममाऽग्रे च तस्य पुण्यफलं शृणु ॥ 2.5.8.४० ॥&lt;br&gt;&#xA;विहाय सकलं पापं सहस्रादित्यसन्निभः ॥&lt;br&gt;&#xA;ज्योतिष्मता विमानेन मम लोके महीयते ॥ ४१ ॥&lt;br&gt;&#xA;तस्मात्सर्वप्रयत्नेन दीपं दद्याद्विचक्षणः ॥&lt;br&gt;&#xA;तं च दत्त्वा विहिंसेद्यः स पतेन्नरके धुवम् ॥ ४२ ॥&lt;br&gt;&#xA;दीपं यो वै हरेत्पापी लोभाद्द्वेषाद्द्विजोत्तम ॥&lt;br&gt;&#xA;तद्दीपहरणात्सोऽपि मूकोंऽधश्च प्रजायते ॥ ४३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमाहात्म्ये दीपमाहात्म्यवर्णनन्नाम अष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९ नैवेद्यविधिकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/009_naivedyavidhikathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/009_naivedyavidhikathanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;नैवेद्यस्य विधिं ब्रूहि देव मे तत्त्वतः प्रभो ॥&lt;br&gt;&#xA;अन्नं कतिविधं चेष्टं व्यञ्जनादीन्यशेषतः ॥ १ ॥&lt;br&gt;&#xA;॥श्रीभगवानुवाच ॥ ॥&lt;br&gt;&#xA;साधु पृष्टं त्वया वत्स मम प्रीतिकरं परम् ॥&lt;br&gt;&#xA;वक्ष्यामि तेऽन्नपानादिव्यञ्जनादीन्यशेषतः ॥ २ ॥&lt;br&gt;&#xA;आदौ हिरण्मयं पात्रं तदभावे च राजतम् ॥&lt;br&gt;&#xA;तदभावे च पालाशं विस्तीर्णं बहुसुन्दरम् ॥ ३ ॥&lt;br&gt;&#xA;कचोलाः शतशः कार्याः पात्रे वै परितोऽनघ ॥&lt;br&gt;&#xA;तन्मध्ये व्यञ्जना देया नानाफलमयाः शुभाः ॥ ४ ॥&lt;br&gt;&#xA;पायसं चन्द्रसङ्काशं पात्रे वै शर्करायुतम् ॥&lt;br&gt;&#xA;भक्तं कुमुदसङ्काशं मुद्गान्काचप्रभाञ्छुभान् ॥ ५ ॥&lt;br&gt;&#xA;नानाव्यञ्जनसंरुद्धं त्रिभिः पङ्क्तिभिरेव च ॥&lt;br&gt;&#xA;निम्बूरसेन चन्द्रेण फलमूलयुतेन च ॥ ६ ॥&lt;br&gt;&#xA;वैकृताश्च तदा कार्याः शतशो भोजने मम ॥&lt;br&gt;&#xA;द्राक्षास्तु मिश्रिताश्चूतकरमर्द कृताः शुभाः ॥ ७ ॥&lt;br&gt;&#xA;मरीचपिप्पलीसार्द्रकैलाचन्द्रकसंयुताः ॥&lt;br&gt;&#xA;क्वाथिताः कथिकाः कार्याः शतशो भोजने मम ॥ ८ ॥&lt;br&gt;&#xA;प्रलेहनास्तथा कार्याः कचोलशतसङ्कुलाः ॥&lt;br&gt;&#xA;नानाकुसुमसम्मोदयुक्ताः सहसि मे प्रियाः ॥ ९ ॥&lt;br&gt;&#xA;मण्डका वर्तुला रम्याः समाः सर्वत्र बिन्दुवत् ॥&lt;br&gt;&#xA;सितया सहितेनाऽथ दुग्धेन क्वथितेन च ॥ 2.5.9.१० ॥&lt;br&gt;&#xA;मधुवर्णेन गव्येन युक्ते तस्मिन्सुभोजने ॥&lt;br&gt;&#xA;कचोले सुप्रभे वत्स स्थितं काञ्चनसुप्रभम् ॥ ११ ॥&lt;br&gt;&#xA;घृतं सुवासितं प्रीत्या देयं हि मम भोजने ॥&lt;br&gt;&#xA;तत्र गोधूमपात्रेण चन्द्रकेण हि चोज्ज्वलम् ॥ १२ ॥&lt;br&gt;&#xA;सौवाह्लिकाः पूरिकास्तु शतच्छिद्राः सवेष्टिकाः ॥&lt;br&gt;&#xA;अपूपाश्च तथा क्षीरं प्रकारांस्तु प्रकारयेत् ॥ १३ ॥&lt;br&gt;&#xA;मणयः सूत्रसञ्ज्ञाश्च मालतीकुसुमादयः ॥&lt;br&gt;&#xA;पर्पटा वर्पटा रम्या माषकूष्माण्डसम्भवाः ॥ १४ ॥&lt;br&gt;&#xA;वटकान्नवधा रम्यान्कुर्यान्मासे सहे मम ॥&lt;br&gt;&#xA;द्विधा जातीमरीचैश्च पूरिता द्रोणके शुभाः ॥ १५ ॥&lt;br&gt;&#xA;युक्तेन लवणेनाऽतिशुद्धतैलेन पूरिताः ॥&lt;br&gt;&#xA;कुङ्कुमाभाः स्नेहहीनाः सक्षता इव दुर्जनाः ॥ १६ ॥&lt;br&gt;&#xA;दधिदुग्धयुताः केचिच्चिञ्चिणीचूतसम्भवाः ॥&lt;br&gt;&#xA;द्राक्षारसयुताः केचित्तथैवेक्षुरसैर्युताः ॥ १७ ॥&lt;br&gt;&#xA;राजिका जलमध्यस्थास्तथाऽन्ये सितया सह ॥&lt;br&gt;&#xA;रसैश्चतुर्विधैश्चान्यैर्वटका नवधा मताः ॥ १८ ॥&lt;br&gt;&#xA;वज्रप्रभाऽनुकणिकाचारबीजसुखारिकैः ॥&lt;br&gt;&#xA;शकलैर्नारिकेलस्य लवङ्गशतसंयुताः ॥ १९ ॥&lt;br&gt;&#xA;घृतक्षीरसिताद्यास्ताः कटाहे सुप्रलोडिताः ॥&lt;br&gt;&#xA;लब्धासितादिकृसररम्याः स्निग्धाश्च फेणिकाः ॥ 2.5.9.२० ॥&lt;br&gt;&#xA;पराकिकासु वै पक्वाः कृताश्चन्द्रेण पोलिकाः ॥&lt;br&gt;&#xA;मोदकास्तत्र वै कार्याश्चारबीजभवाः परे ॥ २१ ॥&lt;br&gt;&#xA;सितया सहिताः कार्या अन्ये दुग्धेन निर्मिताः ॥&lt;br&gt;&#xA;नारिकेलफलैश्चाऽन्ये वृक्षनिर्यासनिर्मिताः ॥ २२ ॥&lt;br&gt;&#xA;बदामैश्च शुभाश्चाऽन्ये तिलैश्च कणबीजकैः ॥&lt;br&gt;&#xA;ईदृशान्मोदकांश्चान्यांस्तुष्ट्यर्थं मम कारयेत् ॥ २३ ॥&lt;br&gt;&#xA;अर्शोघ्नं मोचनीकन्दं तथाऽऽर्द्रं करमर्दकम् ॥&lt;br&gt;&#xA;नारिङ्गं चिञ्चिणीकं च कङ्कोलफलमेव च ॥ २४ ॥&lt;br&gt;&#xA;दशारं त्रिपुरीजातं शुभं निम्बफलं बिसम् ॥&lt;br&gt;&#xA;तिन्दूफलं लवङ्गं च श्रीफलं तिलकं लुति ॥ २५ ॥&lt;br&gt;&#xA;वल्कलं वंशकारीरं तथा कायफलं बलम् ॥&lt;br&gt;&#xA;द्राक्षाफलं चूतफलं रम्यं कण्टकिनीफलम् ॥ २६ ॥&lt;br&gt;&#xA;धात्रीफलं शुक्तिभवं फलमम्बाडवं तथा ॥&lt;br&gt;&#xA;रम्भाफलं पिप्पली च मरीचाश्च मनोहराः ॥ २७ ॥&lt;br&gt;&#xA;शुद्धसर्षपतैलेन लवणेन सुवेधितम् ॥&lt;br&gt;&#xA;तथा राजिकया विद्धं त्रिभिर्वर्षैर्घटे स्थितम् ॥ २८ ॥&lt;br&gt;&#xA;एवंविधानि जातानि व्यञ्जनानि च मानद ॥&lt;br&gt;&#xA;कर्तव्यानि सहोमासे मम प्रीतिकराणि वै ॥ २९ ॥&lt;br&gt;&#xA;एतादृशे भोजने चेदसामर्थ्यं भवेद्यदि ॥&lt;br&gt;&#xA;एवं कार्यं तदा तेन सङ्क्षेपेण शृणुष्व मे ॥ 2.5.9.३० ॥&lt;br&gt;&#xA;लड्डूकमेकं घृतपूरमेकं फेनद्वयं कोकरसत्रयं च ॥&lt;br&gt;&#xA;घृतप्लुतं मण्डकषोडशानां वटाष्टदायी नरकं न पश्येत् ॥ ३१ ॥&lt;br&gt;&#xA;आढकं सुचिरपर्युषितं च दुग्धं खण्डस्य षोडशपलानि शशिप्रभस्य ॥&lt;br&gt;&#xA;सर्पिष्पलं मधुपलं मरिचं द्विकर्षं शुण्ठ्याः पलार्धमथवाऽर्धपलं चतुर्णाम् ॥ ३२ ॥&lt;br&gt;&#xA;श्लक्ष्णे पटे ललनया मृदुपाणिघृष्टां कर्पूरधूलिधवलीकृतभाण्डसंस्थाम् ॥&lt;br&gt;&#xA;एतां शुभां रसवतीं प्रकरोति यो वै कामान्ददामि सकलान्मनुजस्य तस्य ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमाहात्म्ये नैवेद्यविधिकथनन्नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१० तत्फलकथनयोगः</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/010_tatphalakathanayogaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/010_tatphalakathanayogaH/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;नैवेद्यानन्तरं तात किं कर्तव्यं नृभिः प्रभो ॥&lt;br&gt;&#xA;यत्कर्तव्यं सहोमासे तत्सर्वं ब्रूहि तत्त्वतः ॥ १ ॥&lt;br&gt;&#xA;श्रीभगवानुवाच ॥ ॥&lt;br&gt;&#xA;अथ भुक्तवते दत्त्वा जलैः कर्पूरवासितैः ॥&lt;br&gt;&#xA;आचमनं च ताम्बूलं चन्दनं करमार्जनम् ॥ २ ॥&lt;br&gt;&#xA;पुष्पाञ्जलिं ततः कुर्याद्भक्त्याऽऽदर्शं प्रदर्शयेत् ॥&lt;br&gt;&#xA;नीराजनं ततः कार्यं कार्पूरं विभवे सति ॥ ३ ॥&lt;br&gt;&#xA;समर्प्य मुकुटादीनि भूषणानि विचक्षणः ॥&lt;br&gt;&#xA;ततः पश्चान्महाभाग प्रकल्प्य च्छत्रचामरे ॥४॥&lt;br&gt;&#xA;प्रसादसुमुखं ध्यात्वा श्यामसुन्दरविग्रहम् ॥&lt;br&gt;&#xA;जपेदष्टोत्तरशतं स्तुवीत स्तुतिभिः प्रभुम् ॥५॥&lt;br&gt;&#xA;शङ्खरौप्यमयी माला काञ्चनी च विशेषतः ॥&lt;br&gt;&#xA;पद्माक्षैश्चैव सुभगैर्विद्रुमैर्मणिमौक्तिकैः ॥ ६ ॥&lt;br&gt;&#xA;रचितेन्द्राक्षकैर्माला तथैवाङ्गुलिपर्वभिः ॥&lt;br&gt;&#xA;पुत्रजीवमयी माला शस्ता वै जपकर्मणि ॥ ७ ॥&lt;br&gt;&#xA;न च क्रमन्न च हसन्न पार्श्वमवलोकयन् ॥&lt;br&gt;&#xA;न पदा पदमाक्राम्य करप्राप्तशिरास्तथा ॥८॥&lt;br&gt;&#xA;नोत्तिष्ठन्मन्मनुं विद्वान्न जपेद्व्यग्रमानसः ॥&lt;br&gt;&#xA;जपकाले न भाषेत व्रतहोमार्चनादिषु ॥९॥&lt;br&gt;&#xA;गृहेष्वेकगुणञ्जाप्यं गोष्ठे दशगुणं भवेत् ॥&lt;br&gt;&#xA;नदीतीरे शतं विद्यादग्न्यगारे दशाऽधिकम् ॥ 2.5.10.१० ॥&lt;br&gt;&#xA;तीर्थादिषु सहस्रं स्यादनन्तं मम सन्निधौ ॥&lt;br&gt;&#xA;एवं कृत्वा सहोमासे यः कुर्याच्च प्रदक्षिणाम् ॥ ११ ॥&lt;br&gt;&#xA;सप्तद्वीपवतीपुण्यं लभते स पदेपदे ॥&lt;br&gt;&#xA;पठन्नामसहस्रं तु अथवा नाम केवलम् ॥ १२ ॥&lt;br&gt;&#xA;एका प्रदक्षिणा भक्त्या दहेत्पापं सदाऽऽह्निकम् ॥&lt;br&gt;&#xA;प्रदक्षिणीकृता तेन सप्तद्वीपा वसुन्धरा ॥ १३ ॥&lt;br&gt;&#xA;दिनसप्तोद्भवं पापं मम तिस्रः प्रदक्षिणाः ॥&lt;br&gt;&#xA;तत्क्षणान्नाशयन्त्येव पापं देहे दशाऽऽह्निकम् ॥ १४ ॥&lt;br&gt;&#xA;कृताः प्रदक्षिणा येन एकविंशति भक्तितः ॥&lt;br&gt;&#xA;भ्रूणहत्यादिपापानि नाशमायान्ति तत्क्षणात् ॥ १५ ॥&lt;br&gt;&#xA;अष्टोत्तरशतं येन कृता भक्त्या प्रदक्षिणाः ॥&lt;br&gt;&#xA;तेनेष्टं क्रतुभिः सर्वैः समाप्तवरदक्षिणैः ॥ १६ ॥&lt;br&gt;&#xA;प्रदक्षिणीकृता तेन तावद्वारं वसुन्धरा ॥&lt;br&gt;&#xA;मातुः प्रदक्षिणास्तद्वद्भूतधात्रीप्रदक्षिणाः ॥ १७ ॥&lt;br&gt;&#xA;शालिग्रामशिलायाश्च सममेतत्त्रयं स्मृतम् ॥&lt;br&gt;&#xA;एको दण्डप्रपातश्च सहे सप्तप्रदक्षिणाः ॥ १८ ॥&lt;br&gt;&#xA;सममेतद्द्वयं नो वा दण्डपातो विशिष्यते ॥&lt;br&gt;&#xA;प्रदक्षिणे दण्डपातं यः करोति सदा मम ॥ १९ ॥&lt;br&gt;&#xA;सहोमासे विशेषेण आकल्पं स वसेद्दिवि ॥&lt;br&gt;&#xA;कल्पादनन्तरं तात चक्रवर्ती प्रजायते ॥ 2.5.10.२० ॥&lt;br&gt;&#xA;चिरायुर्धनवान्भोगी दानवान्धर्मवत्सलः ॥&lt;br&gt;&#xA;सहस्रनामपठनात्पापं नश्येत्त्रिधा कृतम् ॥ २१ ॥&lt;br&gt;&#xA;अथ किं बहुनोक्तेन शृणु गुह्यं च मे सुत ॥&lt;br&gt;&#xA;दामोदरेति नाम्ना वै भवेत्प्रीतिर्ममाऽतुला ॥ २२ ॥&lt;br&gt;&#xA;गुणसम्बन्धि मन्नाम कृतं मात्रा यशोदया ॥&lt;br&gt;&#xA;यदा मे दधिभाण्डस्य स्फोटनं गोकुले कृतम्॥ २३ ॥&lt;br&gt;&#xA;तदा यशोदया गाढं बद्धो दाम्ना ह्युलूखले ॥&lt;br&gt;&#xA;ततः प्रभृति मे नाम ख्यातं दामोदरेति च॥२४॥&lt;br&gt;&#xA;नमो दामोदरायेति जपेद्यः सुसमाहितः ॥&lt;br&gt;&#xA;सूर्योदये शुचिर्भूत्वा त्रिसहस्रं दिनेदिने ॥ २५ ॥&lt;br&gt;&#xA;सार्द्धलक्षत्रयं यावत्तत उद्यापयेद्बुधः ॥&lt;br&gt;&#xA;तर्पणं हवनं चैव ब्रह्मभोज्यं दशांशतः ॥ २६ ॥&lt;br&gt;&#xA;एवं यः कुरुते भक्त्या तस्य यच्छामि वाञ्छितम् ॥&lt;br&gt;&#xA;धनं धान्यं तथा दारान्पुत्रांश्चान्यच्च वाञ्छितम् ॥ २७ ॥&lt;br&gt;&#xA;त्रिसत्येन मया चोक्तं श्रद्धत्स्व त्वं महामते ॥&lt;br&gt;&#xA;मन्त्रराजमिमं पुत्र कृपया मे प्रकाशितम् ॥ २८ ॥&lt;br&gt;&#xA;दामोदरायेति पठन्नित्यं कुर्यात्प्रदक्षिणम्॥&lt;br&gt;&#xA;दण्डपातं तथा पुत्र अष्टाङ्गेन समन्वितम् ॥ २९ ॥&lt;br&gt;&#xA;पद्भ्यां कराभ्यां जानुभ्यामुरसा शिरसा तथा ॥&lt;br&gt;&#xA;मनसा वचसा दृष्टवा प्रणामोष्टाङ्ग उच्यते ॥ 2.5.10.३० ॥&lt;br&gt;&#xA;शिरो मत्पादयोः कृत्वा बाहुभ्यां च परस्परम्॥&lt;br&gt;&#xA;प्रपन्नं पाहि मामीश भीतं मृत्युग्रहाऽर्णवात् ॥ ३१ ॥&lt;br&gt;&#xA;पश्चाच्छेषां मया दत्तां शिरस्याधाय सादरम् ॥&lt;br&gt;&#xA;एवं ब्रूयात्ततो वत्स मम पूजाप्रपूर्त्तये ॥ ३२ ॥&lt;br&gt;&#xA;मन्त्रहीनं क्रियाहीनं भक्तिहीनं जनार्दन ॥&lt;br&gt;&#xA;यत्पूजितं मया देव परिपूर्णं तदस्तु मे ॥ ३३ ॥&lt;br&gt;&#xA;मृदङ्गवाद्येन समं प्रणवेन सुसंयुतम् ॥&lt;br&gt;&#xA;एवं कार्यं सहोमासे नृत्यं पुण्यप्रदं नृणाम् ॥ ३४ ॥&lt;br&gt;&#xA;गीतं वाद्यं च नृत्यं च तथा पुस्तकवाचनम् ॥&lt;br&gt;&#xA;पूजाकाले चतुर्वक्त्र सर्वदा मम च प्रियम् ॥३५॥&lt;br&gt;&#xA;गीतवाद्याद्यभावे च मम नामसहस्रकम् ॥&lt;br&gt;&#xA;स्तवराजं तथा पुत्र गजेन्द्रस्य च मोक्षणम् ॥३६॥&lt;br&gt;&#xA;अनुस्मृतिश्च गीता च स्तवनं पञ्चधा मतम् ॥&lt;br&gt;&#xA;पञ्चस्तवं महाभाग मम प्रीतिकरं परम्॥३७॥&lt;br&gt;&#xA;पादोदकं पिबेद्यो वै शालिग्रामसमुद्भवम् ॥&lt;br&gt;&#xA;पञ्चगव्यसहस्रैस्तु प्राशितैः किं प्रयोजनम्॥३८॥&lt;br&gt;&#xA;शालिग्रामशिलातोयं यः पिबेद्बिन्दुना समम् ॥&lt;br&gt;&#xA;मातुः स्तन्यं पुनर्नैव स पिबेन्मुक्तिभाग्नरः॥ ३९ ॥&lt;br&gt;&#xA;आशौचं नैव विद्येत सूतके मृतकेऽपि च ॥&lt;br&gt;&#xA;येषां पादोदकं मूर्ध्नि प्राशनं ये प्रकुर्वते ॥ 2.5.10.४० ॥&lt;br&gt;&#xA;अन्तकालेऽपि यस्येदं दीयते पादयोर्जलम् ॥&lt;br&gt;&#xA;सोऽपि सद्गतिमाप्नोति सदाचारबहिष्कृतः ॥ ४१ ॥&lt;br&gt;&#xA;अपेयं पिबते यस्तु भुङ्क्ते यद्यप्यभोजनम् ॥&lt;br&gt;&#xA;अगम्यागमनो यो वै पापाचारश्च यो नरः ॥ ४२ ॥&lt;br&gt;&#xA;सोऽपि पूतो भवत्याशु सद्यः पादाम्बुधारणात् ॥&lt;br&gt;&#xA;चान्द्रायणात्पादकृच्छ्रादधिकं पादयोर्जलम् ॥४३॥&lt;br&gt;&#xA;अगुरुं कुङ्कुमं वाऽपि कर्पूरं चाऽनुलेपनम् ॥&lt;br&gt;&#xA;मम पादाम्बुसंस्पृष्टं तद्वै पावनपावनम् ॥४४॥&lt;br&gt;&#xA;दृष्टिपूतं तु यत्तोयं भवेद्वै विप्रसत्तम ॥&lt;br&gt;&#xA;तद्वै पापहरं नृणां किं पुनः पादयोर्जलम् ॥ ४५ ॥&lt;br&gt;&#xA;प्रियस्त्वं मेऽग्रजः पुत्रो विशेषेण च मत्प्रियः ॥&lt;br&gt;&#xA;तदर्थं कथितं सर्वं रहस्यं यच्च मे स्थितम् ॥४६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमाहात्म्ये पूजाविधिसमापनं तदुद्यापनं तत्फलकथनयोगोनाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>०११ एकादश्याख्यानम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/011_ekAdashyAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/011_ekAdashyAkhyAnam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;एकादश्याश्च माहात्म्यं मूर्तीनां च विधानकम् ॥&lt;br&gt;&#xA;सर्वं ब्रूहि मम स्वामिन्कृपया भूतभावन ॥ १ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;शृणुष्व द्विजशार्दूल कथां पापप्रणाशिनीम् ॥&lt;br&gt;&#xA;यां श्रुत्वा याति विलयं पापं ब्रह्मवधादिकम् ॥ २ ॥&lt;br&gt;&#xA;काम्पिल्ये नगरे राजा वीरबाहुरिति स्मृतः ॥&lt;br&gt;&#xA;सत्यवादी जितक्रोधो ब्रह्मज्ञो मम तत्परः ॥ ३ ॥&lt;br&gt;&#xA;भाववान्स दयाशीलोरूपवान्बलवान्नरः ॥&lt;br&gt;&#xA;भक्तो भागवतानां च सदा मम कथारुचिः ॥ ४ ॥&lt;br&gt;&#xA;सदा मम कथाऽऽसक्तः सदा जागरणप्रियः ॥&lt;br&gt;&#xA;दाता विद्वान्क्षमाशीलो विक्रमी विजितेन्द्रियः ॥ ५ ॥&lt;br&gt;&#xA;विजयी रणशीलश्च ऋद्ध्या च धनदोपमः॥&lt;br&gt;&#xA;पुत्रवान्पशुमांश्चैव स्वदारनिरतस्तथा ॥६॥&lt;br&gt;&#xA;तस्य भार्या कान्तिमती रूपेणाऽप्रतिमा भुवि ॥&lt;br&gt;&#xA;पतिव्रता महासाध्वी मम भक्तिरता सदा ॥ ७ ॥&lt;br&gt;&#xA;तया सह विशालाक्षो बुभुजे मेदिनीं युवा ॥&lt;br&gt;&#xA;मुक्त्वैकं मां महाबाहो नान्यज्जानाति दैवतम् ॥ ॥। ८ ॥&lt;br&gt;&#xA;एकस्मिन्दिवसे पुत्र भारद्वाजो महामुनिः ॥&lt;br&gt;&#xA;समागतो गृहे तस्य वीरबाहोर्महात्मनः ॥ ९ ॥&lt;br&gt;&#xA;दृष्ट्वा समागतं दूराद्भारद्वाजं महामुनिम् ॥&lt;br&gt;&#xA;स्वागतं कारयामास दत्त्वार्घ्यं विधिवत्तदा ॥ 2.5.11.१० ॥&lt;br&gt;&#xA;आसनं कल्पयामास स्वयमेव महीपतिः ॥&lt;br&gt;&#xA;प्रणम्य परया भक्त्या तस्थौ मुनिवराग्रतः ॥॥। ११ ॥&lt;br&gt;&#xA;॥ राजोवाच ॥ ॥&lt;br&gt;&#xA;अद्य मे सफलं जन्म अद्य मे सफलं दिनम् ॥&lt;br&gt;&#xA;अद्य मे सफलं राज्यमद्य मे सफलं गृहम् ॥ १२ ॥&lt;br&gt;&#xA;प्रसन्नो मम विप्रर्षे परमात्मा जनार्दनः ॥&lt;br&gt;&#xA;यत्त्वं समागतो ह्यद्य गृहे योगिवरस्तथा ॥ १३ ॥&lt;br&gt;&#xA;मुक्तोऽहं पापकोट्याद्य यत्त्वयाऽहं निरीक्षितः ॥&lt;br&gt;&#xA;राज्यं लक्ष्मीर्गजाऽश्वाश्च मया तुभ्यं निवेदिताः ॥ १४ ॥&lt;br&gt;&#xA;वैष्णवोऽसि मुनिश्रेष्ठ नास्त्यदेयं मया तव ॥&lt;br&gt;&#xA;मेरुतुल्यं भवेत्सर्वं वैष्णवस्य वराटिका ॥ ॥ १५ ॥&lt;br&gt;&#xA;नाऽऽयाति हि गृहे यस्य वैष्णवो वै द्विजोत्तमः ॥&lt;br&gt;&#xA;तद्दिनं विफलं तस्य कथितं ब्राह्मणैर्मम ॥१६॥&lt;br&gt;&#xA;विष्णुभक्ताश्च ये केचित्सर्वे वर्णा द्विजातयः ॥&lt;br&gt;&#xA;कथितं मम गार्ग्येण गौतमेन सुमन्तुना ॥ १७ ॥&lt;br&gt;&#xA;ये त्वभक्ता हृषीकेशे पिशाचास्ते हि मानवाः ॥&lt;br&gt;&#xA;महापातकलिप्तास्ते ये भुञ्जन्ति हरेर्दिने ॥ ॥ १८ ॥&lt;br&gt;&#xA;शिवव्रतसहस्रैस्तु सौरैर्ब्राह्मैश्च कोटिभिः ॥&lt;br&gt;&#xA;यत्फलं कविभिः प्रोक्तं वासरैकेन तद्धरेः ॥ १९ ॥&lt;br&gt;&#xA;गर्वमुद्वहते तावत्तिथिर्ब्राह्मी च शाङ्करी ॥&lt;br&gt;&#xA;यावन्नायाति विप्रेन्द्र द्वादशी च मम प्रिया ॥ 2.5.11.२० ॥&lt;br&gt;&#xA;तावत्प्रभावस्ताराणां यावन्नोदयते शशी ॥&lt;br&gt;&#xA;तिथिस्तथा च विप्रेन्द्र यावन्नायाति द्वादशी ॥ २१ ॥&lt;br&gt;&#xA;नारदेन पुरा प्रोक्तं वसिष्ठेन ममाग्रतः ॥&lt;br&gt;&#xA;त्वं वेत्ता सर्वधर्माणां वैष्णवानां महामुने ॥ २२ ॥&lt;br&gt;&#xA;॥ भारद्वाज उवाच ॥ ॥&lt;br&gt;&#xA;साधु पृष्टं महाभाग यत्त्वं भक्तोऽसि वैष्णवः ॥&lt;br&gt;&#xA;सा सुप्रजा मही धन्या यत्त्वं रक्षसि भूमिप ॥ २३ ॥&lt;br&gt;&#xA;तस्मिन्राष्ट्रे न वस्तव्यं यत्र राजा न वैष्णवः ॥&lt;br&gt;&#xA;वरं वासो वने तीर्थे न तु राष्ट्रे त्ववैष्णवे ॥ २४ ॥&lt;br&gt;&#xA;यत्र भागवतो राजा सम्प्रशास्ति च मेदिनीम् ॥&lt;br&gt;&#xA;वैकुण्ठमिति मन्तव्यं तद्राष्ट्रं पापवर्जितम् ॥ २५ ॥&lt;br&gt;&#xA;चक्षुर्हीनं यथा देहं पतिहीना यथा स्त्रियः ॥&lt;br&gt;&#xA;द्वादशी दशमीयुक्ता तथा राष्ट्रमवैष्णवम् ॥ २६ ॥&lt;br&gt;&#xA;यथा पुत्रो महीपाल मातापित्रोरपोषकः ॥&lt;br&gt;&#xA;द्वादशी दशमीयुक्ता तथा राष्ट्रमवैष्णवम् ॥ २७ ॥&lt;br&gt;&#xA;दानहीनो यथा राजा ब्राह्मणो रसविक्रयी ॥&lt;br&gt;&#xA;द्वादशी दशमीयुक्ता तथा राष्ट्रमवैष्णवम् ॥ २८ ॥&lt;br&gt;&#xA;दन्तहीनो यथा हस्ती पक्षहीनो यथा खगः ॥&lt;br&gt;&#xA;द्वादशी दशमीयुक्ता तथा राष्ट्रमवैष्णवम् ॥ २९ ॥&lt;br&gt;&#xA;प्रतिग्रहार्थं वेदादि द्रव्यार्थं सुकृतं यथा ॥&lt;br&gt;&#xA;द्वादशी दशमीयुक्ता तथा राष्ट्रमवैष्णवम् ॥ 2.5.11.३० ॥&lt;br&gt;&#xA;दर्भहीना यथा सन्ध्या यथा श्राद्धमदक्षिणम् ॥&lt;br&gt;&#xA;द्वादशी दशमीयुक्ता तथा राष्ट्रमवैष्णवम् ॥ ३१ ॥&lt;br&gt;&#xA;सशिखश्च यथा शूद्रा कपिलाक्षीरपायकः ॥&lt;br&gt;&#xA;द्वादशी दशमीयुक्ता तथा राष्ट्रमवैष्णवम् ॥ ३२ ॥&lt;br&gt;&#xA;शूद्रश्च ब्राह्मणीगामी हेमघ्नो धर्मदूषकः ॥&lt;br&gt;&#xA;द्वादशी दशमीयुक्ता तथा राष्ट्रमवैष्णवम् ॥ ३३ ॥&lt;br&gt;&#xA;हरिसूर्यादिवृक्षाणां यथा छेदो नरोत्तम ॥&lt;br&gt;&#xA;द्वादशी दशमी युक्ता तथा राष्ट्रमवैष्णवम् ॥ ३४ ॥&lt;br&gt;&#xA;यथाऽऽहुतिर्मन्त्रहीना मृतवत्सापयो यथा ॥&lt;br&gt;&#xA;द्वादशी दशमीयुक्ता तथा राष्ट्रमवैष्णवम् ॥ ३५ ॥&lt;br&gt;&#xA;सकेशा विधवा यद्वद्व्रतं स्नानविवर्जितम् ॥&lt;br&gt;&#xA;द्वादशी दशमीयुक्ता तथा राष्ट्रमवैष्णवम् ॥ ३६ ॥&lt;br&gt;&#xA;स राजा प्रोच्यते सद्भिर्यो भक्तो मधुसूदने ॥&lt;br&gt;&#xA;तद्राष्ट्रं वर्धते नित्यं सुखी भवति सप्रजः ॥ ३७ ॥&lt;br&gt;&#xA;दृष्टिर्मे सफला राजन्यन्मया त्वं निरीक्षितः ॥&lt;br&gt;&#xA;अद्य मे सफला वाणी जल्पते या त्वया सह ॥ ३८ ॥&lt;br&gt;&#xA;दूरमेव हि गन्तव्यं श्रूयते यत्र वैष्णवः ॥&lt;br&gt;&#xA;दर्शनात्तु भवेत्पुण्यं तीर्थस्नानसमुद्भवम् ॥ ३९ ॥&lt;br&gt;&#xA;स त्वं राजन्मया दृष्टो विष्णुभक्तिरतः शुचिः ॥&lt;br&gt;&#xA;स्वस्ति तेऽस्तु गमिष्यामि सुखी भव नराधिप ॥ 2.5.11.४० ॥&lt;br&gt;&#xA;एतस्मिन्नन्तरे राज्ञ्या कान्तिमत्या नमस्कृतः ॥&lt;br&gt;&#xA;भारद्वाजो मुनिश्रेष्ठः प्रवरः सर्वयोगिनाम् ॥ ४१ ॥&lt;br&gt;&#xA;अवैधव्यं वरारोहे भक्ता भव स्वभर्त्तरि ॥&lt;br&gt;&#xA;निश्चला केशवे भक्तिः सदा भवतु ते शुभे ॥ ४२ ॥&lt;br&gt;&#xA;एतस्मिन्नन्तरे राजा भारद्वाजं महामुनिम् ॥&lt;br&gt;&#xA;उवाच प्रीणयन्वाचा मेघनादगभीरया ॥ ४३ ॥&lt;br&gt;&#xA;॥ राजोवाच ॥ ॥&lt;br&gt;&#xA;विपुला मे कथं लक्ष्मीः किं कृतं पूर्वजन्मनि ॥&lt;br&gt;&#xA;सर्वं ब्रूहि मुनिश्रेष्ठ कृपा यदि ममोपरि ॥ ४४ ॥&lt;br&gt;&#xA;एतन्मया कथं प्राप्तं राज्यं निहतकण्टकम् ॥&lt;br&gt;&#xA;पुत्रो वै गुणवाञ्च्छ्रेष्ठः प्रिया च सुमनोहरा ॥ ४५ ॥&lt;br&gt;&#xA;मच्चित्ता मद्गतप्राणा चिन्तयन्ती जनार्दनम् ॥&lt;br&gt;&#xA;कोऽहं मुने कथं चैषा कश्च धर्मो मया कृतः ॥ ४६ ॥&lt;br&gt;&#xA;किं चाऽनयाऽपि चार्वङ्ग्या मम पत्न्या कृतं मुने ॥&lt;br&gt;&#xA;केन पुण्येन मे लक्ष्मीर्मृत्युलोके सुदुर्लभा ॥ ४७ ॥&lt;br&gt;&#xA;अशेषा भूमिपाला वै वर्तन्ते यस्य मे वशे ॥&lt;br&gt;&#xA;विक्रमं चाऽप्रतिहतं शरीरारोग्यता तथा ॥ ४८ ॥&lt;br&gt;&#xA;ममाऽपि विपुलं तेजो न कश्चित्सहते मुने ॥&lt;br&gt;&#xA;इच्छाम्यद्य प्रतिज्ञातुं यथा चेयमनिन्दिता ॥ ४९ ॥&lt;br&gt;&#xA;मयाऽपि सुकृतं विप्र किं कृतं पूर्वजन्मनि ॥&lt;br&gt;&#xA;इति पृष्टो नरेन्द्रेण पूर्वजन्मविचेष्टितम् ॥ 2.5.11.५० ॥&lt;br&gt;&#xA;स्वपत्न्याश्चेष्टितं चैव सम्पदां चैव कारणम् ॥&lt;br&gt;&#xA;योगोत्थं सुचिरं कालं तथाविन्दत मानसे ॥ ५१ ॥&lt;br&gt;&#xA;विज्ञातमेतन्नृपते पूर्वजन्मविचेष्टितम् ॥&lt;br&gt;&#xA;तव पत्न्याश्च राजर्षे शृणुष्व कथयाम्यहम् ॥ ५२ ॥&lt;br&gt;&#xA;॥भारद्वाज उवाच ॥ ॥&lt;br&gt;&#xA;शृणु भूपाल सकलं यस्येदं कर्मणः फलम् ॥&lt;br&gt;&#xA;त्वमासीः शूद्रजातीयो जीवहिंसापरायणः ॥ ५३ ॥&lt;br&gt;&#xA;नास्तिको दुष्टचारित्रः परदारप्रधर्षकः ॥&lt;br&gt;&#xA;कृतघ्नो दुर्विनीतश्च सुष्ठ्वाचारविवर्जितः ॥ ५४ ॥&lt;br&gt;&#xA;इयं या भवतो भार्या पूर्वमप्यायतेक्षणा ॥&lt;br&gt;&#xA;कर्मणा मनसा वाचा नान्यदस्यास्त्वया विना ॥ ॥ ५५ ॥&lt;br&gt;&#xA;पतिव्रता महाभागा भजमाना निरन्तरम् ॥&lt;br&gt;&#xA;भावं न कुरुते दुष्टं तवोपरि तथा सति ॥ ५६ ॥&lt;br&gt;&#xA;सखिभिस्त्वं परित्यक्तो बन्धुभिः पापकर्मकृत् ॥&lt;br&gt;&#xA;क्षयं जगाम चाऽर्थो यः सञ्चितस्तव पूर्वजैः ॥ ५७ ॥&lt;br&gt;&#xA;नष्टे द्रव्ये फलाऽऽकाङ्क्षी त्वमासीर्जगतीपते ॥&lt;br&gt;&#xA;पूर्वकर्मविपाकेन कृषिश्च विफला गता ॥ ॥ ५८ ॥&lt;br&gt;&#xA;ततो वित्ते परिक्षीणे परित्यक्तश्च बान्धवैः ॥&lt;br&gt;&#xA;क्षीयमाणाऽपि साध्वीयमत्यजत्त्वां न भामिनी ॥ ५९ ॥&lt;br&gt;&#xA;त्वं भग्नः सर्वकामेभ्यो गतवान्निर्जने वने ॥&lt;br&gt;&#xA;हत्वा जीवाननेकांश्च चकारात्मविपोषणम् ॥2.5.11.६० ॥&lt;br&gt;&#xA;एवं प्रवृत्तस्य तव सह पत्न्या तदा नृप ॥&lt;br&gt;&#xA;गतानि बहुवर्षाणि पापवृत्त्या महीतले॥६१॥&lt;br&gt;&#xA;अन्यस्मिन्वासरे राजन्मार्गभ्रष्टो महामुनिः ॥&lt;br&gt;&#xA;न दिशं विदिशं वेत्ति देवशर्मा द्विजोत्तमः ॥ ६२ ॥&lt;br&gt;&#xA;क्षुत्तृषापीडितोऽत्यर्थं मध्याह्नगदिवाकरे ॥&lt;br&gt;&#xA;पतितो वनमध्ये तु मार्गभ्रष्टो महीपते ॥ ६३ ॥&lt;br&gt;&#xA;दया जाता च ते भूप दृष्ट्वा दुःखेन पीडितम् ॥&lt;br&gt;&#xA;ब्राह्मणं वृद्धमज्ञातं गृहीत्वा तु करेण वै ॥ ६४ ॥&lt;br&gt;&#xA;उत्थाप्य पतितं भूमौ त्वयोक्तं हि तदा नृप ॥&lt;br&gt;&#xA;प्रसादं कुरु विप्रर्ष आगच्छ त्वं ममाऽऽश्रमम् ॥ ६५ ॥&lt;br&gt;&#xA;जलपूर्णं तडागं च पद्मिनीखण्डमण्डितम् ॥&lt;br&gt;&#xA;वृक्षैर्मनोहरैर्युक्तं फलैः पुष्पैर्मनोरमैः ॥ ६६ ॥&lt;br&gt;&#xA;स्नात्वा सुशीतले तोये कृत्वा कर्म च नैत्यकम् ॥&lt;br&gt;&#xA;कुरु विप्र फलाहारं पिब वारि सुशीतलम् ॥ ६७ ॥&lt;br&gt;&#xA;सुखेन कुरु विश्रामं मया संरक्षितः स्वयम् ॥&lt;br&gt;&#xA;विप्रेन्द्र तृप्तिपर्यन्तं वस त्वं च ममाश्रमे ॥ ६८ ॥&lt;br&gt;&#xA;उत्तिष्ठ त्वं द्विजश्रेष्ठ प्रसादं कर्तुमर्हसि ॥&lt;br&gt;&#xA;लब्धसञ्ज्ञस्तदा विप्रः श्रुत्वा शूद्रस्य भाषितम् ॥ ६९ ॥&lt;br&gt;&#xA;करे जग्राह तं शूद्रं गतो यत्र जलाशयः ॥&lt;br&gt;&#xA;उपविष्टो महाबाहो छायामाश्रित्य तत्तटे ॥ 2.5.11.७० ॥&lt;br&gt;&#xA;स्नानं चकार विधिवत्पूजयामास केशवम् ॥&lt;br&gt;&#xA;तर्पयित्वा पितॄन्देवान्पपौ नीरं सुशीतलम् ॥ ७१ ॥&lt;br&gt;&#xA;विश्रान्तो वृक्षूमूलेऽभूद्देवशर्मा द्विजोत्तमः ॥&lt;br&gt;&#xA;साष्टाङ्गं मुनये कृत्वा नमस्कारं सह स्त्रिया ॥ ७२ ॥&lt;br&gt;&#xA;शूद्रस्तु परया भक्त्या प्रोवाच मुनिसन्निधौ ॥&lt;br&gt;&#xA;आवयोस्तरणार्थाय अतिथिस्त्वं समागतः ॥ ७३ ॥&lt;br&gt;&#xA;दर्शनात्तव विप्रर्षे जातः पापस्य सङ्क्षयः ॥&lt;br&gt;&#xA;प्रिये फलानि स्वादूनि प्रयच्छास्मै द्विजातये ॥&lt;br&gt;&#xA;मृदूनि रसयुक्तानि सुपक्वानि प्रियाणि च ॥ ७४ ॥&lt;br&gt;&#xA;॥ ॥ ब्राह्मण उवाच ॥ ॥&lt;br&gt;&#xA;त्वामहं नैव जानामि स्वज्ञातिं कथयस्व मे ॥&lt;br&gt;&#xA;नाज्ञातस्य हि भोक्तव्यं ब्राह्मणस्याऽपि पुत्रक ॥ ७५ ॥&lt;br&gt;&#xA;॥ शूद्र उवाच ॥ ॥&lt;br&gt;&#xA;शूद्रोऽहं द्विजशार्दूल न कार्यः संशयस्त्वया ॥&lt;br&gt;&#xA;आत्मजैर्दुर्जनैर्विप्र परित्यक्तः स्वबन्धुभिः ॥ ७६ ॥&lt;br&gt;&#xA;तयोः संवदतोरेवं शूद्रपत्न्या फलानि च ॥&lt;br&gt;&#xA;दत्तानि तस्मै विप्राय तेन भुक्तानि तानि वै ॥ ७७ ॥&lt;br&gt;&#xA;अभूत्प्रीतमना विप्रः पीत्वा नीरं सुशीतलम् ॥&lt;br&gt;&#xA;सुखं सम्प्राप्य स मुनिर्विश्रान्तस्तरुमूलके ॥ ७८ ॥&lt;br&gt;&#xA;स च शूद्रः सपत्नीको भुक्त्वा च पुनरागतः ॥&lt;br&gt;&#xA;स्वागतं ते मुनिश्रेष्ठ कुतस्त्वमिह चाऽऽगतः ॥ ७९ ॥&lt;br&gt;&#xA;शून्याटवीं द्विजश्रेष्ठ दुष्टसत्त्वभयाकुलाम् ॥&lt;br&gt;&#xA;निर्मनुष्यां दुःखयुक्तां दिवारात्रं भयानकाम् ॥ 2.5.11.८० ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;ब्राह्मणोऽहं महाभाग प्रयागगमनं प्रति ॥&lt;br&gt;&#xA;अहमज्ञातमार्गेण प्रविष्टो दारुणे वने ॥ ८१ ॥&lt;br&gt;&#xA;मम पुण्यप्रभावेण जातोसि वरबान्धवः ॥&lt;br&gt;&#xA;जीवितं मे त्वया दत्तं ब्रूहि किं करवाणि ते ॥ ६२ ॥&lt;br&gt;&#xA;भवानपि कुतः प्राप्तो निर्मनुष्ये वने खलु ॥&lt;br&gt;&#xA;को भवान्कारणं किंस्वित्कथयस्व ममाऽग्रतः ॥ ८३ ॥&lt;br&gt;&#xA;॥ शूद्र उवाच ॥ ॥&lt;br&gt;&#xA;विदर्भनगरी राज्ञा भीमसेनेन रक्षिता ॥&lt;br&gt;&#xA;वासो मम महाराष्ट्रे शूद्रोऽहं पापलम्पटः ॥ ८४ ॥&lt;br&gt;&#xA;स्वकर्मविहितो धर्मो मया त्यक्तो द्विजोत्तम ॥&lt;br&gt;&#xA;त्यक्तोऽहं बन्धुवर्गेण ततोऽहं वनमागतः ॥ ८५ ॥&lt;br&gt;&#xA;कृत्वा जीववधं नित्यं जीवेऽहं भार्यया सह ॥&lt;br&gt;&#xA;साम्प्रतं पातकात्सम्यङ् निर्विण्णोस्मि महामुने ॥ ८६ ॥&lt;br&gt;&#xA;कुरुष्वाऽनुग्रहं किञ्चित्पापयुक्तस्य मे प्रभो ॥&lt;br&gt;&#xA;मम पुण्यप्रभावेण आगतस्त्वं द्विजोत्तम ॥ ८७ ॥&lt;br&gt;&#xA;न पश्यामि यथा सौरिं पत्न्या सह महामुने ॥&lt;br&gt;&#xA;उपदेशप्रभावेण प्रसादं कर्तुमर्हसि ॥ ८८ ॥&lt;br&gt;&#xA;नान्यदिच्छाम्यहं किञ्चिन्मुक्त्वा देवं जनार्दनम् ॥&lt;br&gt;&#xA;कुरुष्वाऽनुग्रहं मेऽद्य प्रसादमृषिसत्तम ॥ ८९ ॥&lt;br&gt;&#xA;॥ भारद्वाज उवाच ॥ ॥&lt;br&gt;&#xA;इति तेन समापृष्टो देवशर्मा द्विजाग्रणीः ॥&lt;br&gt;&#xA;शूद्रेण परया भक्त्या प्रहसन्वाक्यमब्रवीत् ॥ 2.5.11.९० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमाहात्म्य एकादश्याख्यानन्नामैकादशोऽध्यायः ॥ ११ ॥ ॥ छ ॥&lt;/p&gt;</description>
    </item>
    <item>
      <title>०१२ मार्गशीर्षमासमाहात्म्येऽखण्डैकादशीव्रतकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/012_mArgashIrShamAsamAhAtmye-khaNDaikAdashIvrataka/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/012_mArgashIrShamAsamAhAtmye-khaNDaikAdashIvrataka/</guid>
      <description>&lt;p&gt;॥ देवशर्मोवाच ॥ ॥ ॥&lt;br&gt;&#xA;तवेदृशी मतिर्जाता सहसा केशवोपरि ॥&lt;br&gt;&#xA;एतस्मान्मे गतं पापं पूर्वजन्मशतोद्भवम् ॥ १ ॥&lt;br&gt;&#xA;विना व्रतैर्विना तीर्थैर्मुक्तस्त्वं पापकोटिभिः ॥&lt;br&gt;&#xA;ममातिथ्येन भक्त्या च जातं तव हरेः पदम् ॥ २ ॥&lt;br&gt;&#xA;तेन पुण्यप्रभावेण मतिर्जाता तवेदृशी ॥&lt;br&gt;&#xA;ध्यात्वा सञ्चिन्त्य मनसा ज्ञातं पूर्वविचेष्टितम् ॥ ३॥&lt;br&gt;&#xA;पूर्वजन्मनि विप्रस्त्वमवन्त्यां धर्मतत्परः ॥&lt;br&gt;&#xA;सदाऽध्ययनशीलश्च सुशीलश्च सदा व्रती ॥ ४ ॥&lt;br&gt;&#xA;एका तु द्वादशी विष्णोः कृता च दशमीयुता ॥&lt;br&gt;&#xA;तत्पापस्य प्रभावेण समस्तं सुकृतं गतम् ॥ ५ ॥&lt;br&gt;&#xA;सर्वं तद्विफलं जातं यथा शूद्रापतिर्द्विजः ॥&lt;br&gt;&#xA;बहुवर्षसहस्राणि प्राप्ता नरकयातनाः॥ ६ ॥&lt;br&gt;&#xA;तस्मादेवं त्वया पूर्वं कृतं दुष्टं चिरं बहु ॥&lt;br&gt;&#xA;कृता तु दशमीमिश्रा तिथिर्विष्णोर्महात्मनः ॥ ७ ॥&lt;br&gt;&#xA;तेन शूद्रो भवाञ्जातः पापे तव मतिस्तथा ॥&lt;br&gt;&#xA;धर्मे न रमते चित्तं दशमीवेधदूषितम्॥ ८ ॥&lt;br&gt;&#xA;विदर्भनगरे वत्स अस्ति ते पुत्रिकासुतः ॥&lt;br&gt;&#xA;कृतं तेन विधानोक्तं हरेरेकादशीव्रतम् ॥ ९ ॥&lt;br&gt;&#xA;प्रदत्तं तेन तत्पुण्यमखण्डैकाशीव्रतम्॥&lt;br&gt;&#xA;धर्मोपरि मतिर्जाता जातः पापस्य सङ्क्षयः ॥ 2.5.12.१० ॥&lt;br&gt;&#xA;तेन पुण्यप्रभावेण एकादश्या व्रतेन च ॥&lt;br&gt;&#xA;दशमीवेधजं पापं यमेन परिमार्जितम् ॥ ११ ॥&lt;br&gt;&#xA;इह जन्मनि यत्पापं जन्मायुतकृतानि च ॥&lt;br&gt;&#xA;मार्जितानि यमेनैव पापानि तव साम्प्रतम् ॥ १२ ॥&lt;br&gt;&#xA;तयोर्विवदतोरेवं विष्वक्सेनः समागतः ॥&lt;br&gt;&#xA;वर्णावर स्वागतं ते तुष्टस्तेहं जनार्दनः ॥ १३ ॥&lt;br&gt;&#xA;विप्रस्याऽऽतिथ्यहेतुत्वाज्जातः पापस्य सङ्क्षयः ॥&lt;br&gt;&#xA;परदत्तेन पुण्येन एकादश्या व्रतेन च ॥ १४ ॥&lt;br&gt;&#xA;दशमीवेधजं पापं तव शूद्र लयं गतम् ॥&lt;br&gt;&#xA;व्रतं कृत्वा ददौ पुण्यं दौहित्रस्तेन तारितः ॥ १५ ॥&lt;br&gt;&#xA;पत्न्या सह महाभाग वैनतेयं समारुह ॥&lt;br&gt;&#xA;इत्युक्त्वा देवदेवेन विमाने स्थापितस्तदा ॥ १६ ॥&lt;br&gt;&#xA;स्वर्गं ततः सपत्नीकः शूद्रत्वेन नृपोत्तम ॥&lt;br&gt;&#xA;देवशर्मा तु विप्रो वै तीर्थराजं ययौ पुनः ॥ १७॥&lt;br&gt;&#xA;एतत्ते सर्वमाख्यातं यत्त्वया परिपृच्छितम् ॥&lt;br&gt;&#xA;अखण्डैकादशीपुण्यात्प्राप्तस्याऽऽतिथ्यकारणात् ॥&lt;br&gt;&#xA;विष्णुभक्तिमती भार्या राज्यं निहतकण्टकम् ॥ ॥ १८ ॥&lt;br&gt;&#xA;॥ राजोवाच ॥ ॥&lt;br&gt;&#xA;ब्रह्मन्नखण्डैकादश्या विधिं सम्यक्समादिश ॥&lt;br&gt;&#xA;विष्णोः सम्प्रीणनार्थाय प्रसादं कर्तुमर्हसि ॥ १९ ॥&lt;br&gt;&#xA;॥ ऋषिरुवाच ॥ ॥&lt;br&gt;&#xA;शृणुष्व नृपशार्दूल एकादश्या विधिं शुभम् ॥&lt;br&gt;&#xA;पुराऽऽसीद्भगवान्विष्णुर्नारदाय यदुक्तवान् ॥ 2.5.12.२० ॥&lt;br&gt;&#xA;तत्तेऽहं सम्प्रवक्ष्यामि उद्यापनविधिं शुभम् ॥&lt;br&gt;&#xA;मार्गशीर्षादिमासेषु द्वादशीषु नरोत्तम ॥ २१ ॥&lt;br&gt;&#xA;व्रतं शुभमिदं कार्यमखण्डैकादशीव्रतम् ॥&lt;br&gt;&#xA;दशम्यां चैव नक्तं च एकादश्यामुपोषणम् ॥ ॥ २२ ॥&lt;br&gt;&#xA;द्वादश्यामेकभुक्तं च अखण्डा इति कथ्यते ॥&lt;br&gt;&#xA;दिवसस्याष्टमे भागे मन्दीभूते दिवाकरे ॥ २३ ॥&lt;br&gt;&#xA;तद्धि नक्तं विजानीयान्न नक्तं निशि भोजनम् ॥&lt;br&gt;&#xA;कांस्यं मांसं मसूरांश्च चणकान्कोद्रवांस्तथा ॥ २४ ॥&lt;br&gt;&#xA;शाकं मधु परान्नं च पुनर्भोजनमैथुने ॥&lt;br&gt;&#xA;विष्णुभक्तो नरो वाऽपि दशम्यां दश वर्जयेत् ॥ २५ ॥&lt;br&gt;&#xA;दशम्या विधिरुक्तोऽयमेकादश्यास्तथा शृणु ॥&lt;br&gt;&#xA;असकृज्जलपानं च हिंसा शौचमसत्यता ॥ २६ ॥&lt;br&gt;&#xA;ताम्बूलं दन्तकाष्ठं च दिवाशयनमैथुने ॥ द्यूतं&lt;br&gt;&#xA;क्रीडा निशि स्वापः पतितैः सह भाषणम् ॥&lt;br&gt;&#xA;एकादश्यां दशैतानि विष्णुभक्तस्तु वर्जयेत् ॥ २७ ॥&lt;br&gt;&#xA;अद्य मे स्त्रीसुखं नास्ति भोजनं नास्ति केशव ॥&lt;br&gt;&#xA;प्रीत्यर्थं तव देवेश नियमस्तु दिवानिशि ॥ २८ ॥&lt;br&gt;&#xA;सुप्तेन्द्रियैस्तु वैक्लव्यं भोजनं यच्च मैथुनम् ॥&lt;br&gt;&#xA;दन्तान्तरविलग्नान्नं क्षमस्व पुरुषोत्तम ॥ २९ ॥&lt;br&gt;&#xA;उपावृत्तस्तु पापेभ्यो यस्तु वासो गुणैः सह ॥&lt;br&gt;&#xA;उपवासः स विज्ञेयो न शरीरस्य शोषणम् ॥ 2.5.12.३० ॥&lt;br&gt;&#xA;पूर्वोक्तानि दशैतानि परान्नं च तथा मधु ॥&lt;br&gt;&#xA;द्वादश्यां विष्णुभक्तो वै वर्जयेन्मर्दनादिकम् ॥३१॥&lt;br&gt;&#xA;अद्य मे द्वादशी पुण्या पवित्रा पापनाशिनी ॥&lt;br&gt;&#xA;पारणं च करिष्यामि प्रसीद गरुडध्वज ॥ ३२ ॥&lt;br&gt;&#xA;विष्णोः सन्तोषणार्थाय यो मया नियमः कृतः ॥&lt;br&gt;&#xA;अद्याहं भोजयिष्यामि त्वत्प्रसादाद्द्विजोत्तमम् ॥ ३३ ॥&lt;br&gt;&#xA;अनेन विधिना कुर्याद्यावद्वर्षं समाप्यते ॥&lt;br&gt;&#xA;सम्पूर्णे तु ततो वर्षे कुर्यादुद्यापनं बुधः ॥ ३४ ॥&lt;br&gt;&#xA;आदौ मध्ये तथा चान्ते व्रतस्योद्यापनं स्मृतम् ॥&lt;br&gt;&#xA;उद्यापनं न कुर्याद्यः कुष्ठी चान्धश्च जायते ॥ ३५ ॥&lt;br&gt;&#xA;तस्मादुद्यापनं कुर्याद्यथाविभवसारतः ॥&lt;br&gt;&#xA;क्रियते शुक्लपक्षे च मासे मार्गशिरे शुभे ॥ ३६ ॥&lt;br&gt;&#xA;आमन्त्र्य द्वादशमितान्ब्राह्मणान्विधिकोविदान् ॥&lt;br&gt;&#xA;त्रयोदशं सपत्नीकमाचार्यं विधिकोविदम् ॥ ३७॥&lt;br&gt;&#xA;यजमानः शुचिः स्नात्वा श्रद्धायुक्तो जितेन्द्रियः ॥&lt;br&gt;&#xA;पादशौचार्धवस्त्राद्यैराचार्यादींस्ततोऽर्चयेत् ॥ ३८ ॥&lt;br&gt;&#xA;आचार्यस्तु ततः कृत्वा मण्डलं वर्णकैः शुभैः ॥&lt;br&gt;&#xA;चक्राब्जं सर्वतोभद्रं श्वेतवस्त्रेण वेष्टितम् ॥ ३९ ॥&lt;br&gt;&#xA;जलपूर्णं च कुम्भं तु पञ्चरत्नसमन्वितम् ॥&lt;br&gt;&#xA;पञ्चपल्लवसंयुक्तं कर्पूरागुरुवासितम् ॥ 2.5.12.४० ॥&lt;br&gt;&#xA;वेष्टितं रक्तवस्त्रेण ताम्रपात्रेण संयुतम् ॥&lt;br&gt;&#xA;वेष्टितं पुष्पमालाभिर्मण्डलोपरि विन्यसेत् ॥ ४१ ॥&lt;br&gt;&#xA;तस्योपरि न्यसेद्देवं लक्ष्मीनारायणं नृप ॥&lt;br&gt;&#xA;सौवर्णी प्रतिमा कार्या एककर्षप्रमाणतः ॥ ४२ ॥&lt;br&gt;&#xA;वाहनाऽऽयुधसंयुक्ता प्रमाणं चतुरङ्गुलम् ॥&lt;br&gt;&#xA;किंवा शक्त्या प्रकुर्वीत वित्तशाठ्यं विवर्जयेत् ॥ ४३ ॥&lt;br&gt;&#xA;ततः संस्थापयेन्मूर्तिं मण्डले द्वादशैव हि ॥&lt;br&gt;&#xA;मासानामधिपः पूज्यश्चाखण्डव्रतहेतवे ॥४४॥&lt;br&gt;&#xA;मण्डलात्पूर्वदिग्भागे शङ्खं संस्थापयेच्छुभम् ॥&lt;br&gt;&#xA;त्वं पुरा सागरोत्पन्नो विष्णुना विधृतः करे ॥&lt;br&gt;&#xA;निर्मितः सर्वदेवैस्त्वं पाञ्चजन्य नमोऽस्तु ते ॥ ४५ ॥&lt;br&gt;&#xA;ततस्तु स्थण्डिलं कार्यं मण्डलादुत्तरां दिशम् ॥&lt;br&gt;&#xA;सङ्कल्प्य हवनं कार्यं मन्त्रैर्वेदोक्तवैष्णवैः ॥ ४६ ॥&lt;br&gt;&#xA;स्वस्थाने स्थापयेद्विष्णुं स्थापयेच्च हरिं प्रति ॥&lt;br&gt;&#xA;पूजयेत्पुरुषसूक्तेन मन्त्रैः पौराणिकैः शुभैः ॥ ४७ ॥&lt;br&gt;&#xA;नैवेद्यार्थं च वै कार्या मोदका बहवोऽपि च ॥&lt;br&gt;&#xA;धूपदीपोपहाराणि कृत्वा नीराजनं ततः ॥ ४८ ॥&lt;br&gt;&#xA;यक्षकर्दमेन सम्पूज्य ततः कुर्यात्प्रदक्षिणाम् ॥&lt;br&gt;&#xA;स्वस्तिवाचनकैर्विप्रैर्नमस्कारं ततो नृप ॥ ४९ ॥&lt;br&gt;&#xA;ततस्तु ब्राह्मणैः कार्य आचार्यक्रमशो जपः ॥&lt;br&gt;&#xA;जपश्च पावमानीयो मण्डलब्राह्मणं मधु ॥ 2.5.12.५०॥&lt;br&gt;&#xA;तेजोऽसि शुक्रजं वाचं ब्रह्मसामादनन्तरम् ॥&lt;br&gt;&#xA;पवित्रवन्तं सूर्यस्य विष्णोर्महसि संहिताम् ॥ ५१ ॥&lt;br&gt;&#xA;जपान्ते कलशे विष्णुं सोपाङ्गमुपरि न्यसेत् ॥&lt;br&gt;&#xA;दिवसस्योदये चैव होमं कुर्यादनुक्रमम् ॥ ५२ ॥&lt;br&gt;&#xA;संस्थाप्य प्रथमं पात्रं पूजयित्वा विधानतः ॥&lt;br&gt;&#xA;स्तवनं च ततो होमः कर्तव्यश्चरुपूर्वकः ॥ ५३ ॥&lt;br&gt;&#xA;स्वगृह्योक्तविधानेन यजनाग्निक्रियापरः ॥&lt;br&gt;&#xA;चरुद्वयं च कुर्वीत पायसं वैष्णवं चरुम् ॥ ५४ ॥&lt;br&gt;&#xA;जुहुयात्पुरुषसूक्तेन चरोः षोडश चाहुतीः ॥&lt;br&gt;&#xA;तथा चतुर्गृहीतेन घृतयुक्तावराहुतिम् ॥ ५५ ॥&lt;br&gt;&#xA;प्रादेशमात्राः पालाशसमिधश्च घृतप्लुताः॥&lt;br&gt;&#xA;इदं विष्ण्विति मन्त्रेण होतव्याः कर्मसिद्धये ॥५६॥&lt;br&gt;&#xA;शतमेकं तु जुहुयाद्द्विगुणाश्च तिलाऽऽहुतीः ॥&lt;br&gt;&#xA;कृते च वैष्णवे होमे ग्रहयज्ञं समारभेत् ॥ ५७ ॥&lt;br&gt;&#xA;समिद्भिश्चरुहोमं च तिलहोमं क्रमेण तु ॥&lt;br&gt;&#xA;उभयोः स्वस्तिकं वाच्यं ततः पूजां समाचरेत् ॥ ५८ ॥&lt;br&gt;&#xA;ऋत्विजां च ततो दद्याद्धेन्वादिग्रहदक्षिणाः ॥&lt;br&gt;&#xA;देवस्य तृप्त्यै दद्याच्च ब्राह्मणाय यथाविधि ॥ ५९ ॥&lt;br&gt;&#xA;गां वै पयस्विनीं दद्याद्वृषभं च सुशोभनम् ॥&lt;br&gt;&#xA;ब्राह्मणानां ततो दद्यात्त्रयोदश पदानि च ॥2.5.12.६०॥&lt;br&gt;&#xA;आचार्यं तु सपत्नीकं वस्त्रैश्च परितोषयेत् ॥&lt;br&gt;&#xA;तोषयित्वा महादानैस्तं सार्थं च समर्पयेत् ॥ ६१ ॥&lt;br&gt;&#xA;पञ्चविंशतिकुम्भांश्च सोदकान्वस्त्रवेष्टितान् ॥&lt;br&gt;&#xA;ब्राह्मणांश्च ततो दद्यात्कृते पारणके निशि ॥ ६२ ॥&lt;br&gt;&#xA;भूरिदानं च दातव्यं बन्धूनामिष्टभोजनम् ॥&lt;br&gt;&#xA;पूर्णपात्रं ततो दद्यादाचार्याय सदक्षिणम् ॥ ६३ ॥&lt;br&gt;&#xA;पूर्णपात्रप्रदानेन कार्यं सम्पूरितं भवेत् ॥&lt;br&gt;&#xA;उपवासव्रतं चैव स्नानं तीर्थफलं भवेत् ॥ ६४ ॥&lt;br&gt;&#xA;विप्रैः सम्भाषितं तस्य सम्पूर्णं तद्भवेत्फलम् ॥&lt;br&gt;&#xA;वित्त शक्तिर्गृहे नास्ति कृतं चैकादशीव्रतम् ॥ ६५ ॥&lt;br&gt;&#xA;स्वशक्त्या चैव कर्तव्यं तथा चोद्यापनादिकम् ॥&lt;br&gt;&#xA;एतत्ते सर्वमाख्यातमखण्डैकादशीव्रतम् ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमासमाहात्म्येऽखण्डैकादशीव्रतकथनं नाम द्वादशोऽध्यायः ॥ १२ ॥ ॥ छ ॥&lt;/p&gt;</description>
    </item>
    <item>
      <title>०१३ एकादशीव्रतजागरणफलकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/013_ekAdashIvratajAgaraNaphalakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/013_ekAdashIvratajAgaraNaphalakathanam/</guid>
      <description>&lt;p&gt;॥ श्रीभगवानुवाच ॥ ॥&lt;br&gt;&#xA;शृणु पुत्र प्रवक्ष्यामि जागरस्य च लक्षणम् ॥&lt;br&gt;&#xA;येन विज्ञातमात्रेण सुलभोऽहं सदा कलौ ॥ १ ॥&lt;br&gt;&#xA;गीतं वाद्यं च नृत्यं च पुराणपठनं तथा ॥&lt;br&gt;&#xA;धूपं दीपं च नैवेद्यं पुष्पं गन्धानुलेपनम् ॥ २ ॥&lt;br&gt;&#xA;फलार्पणं च श्रद्धां च दानमिन्द्रियसंयमम् ॥&lt;br&gt;&#xA;सत्यान्वितं विनिद्रं च मुदा मद्यजनान्वितम् ॥ ३ ॥&lt;br&gt;&#xA;साश्चर्यं चैव सोत्साहं पापालस्यादिवर्जनम् ॥&lt;br&gt;&#xA;प्रदक्षिणासमायुक्तं नमस्कारपुरःसरम् ॥ ४ ॥&lt;br&gt;&#xA;नीराजनसमायुक्तमतिहृष्टेन चेतसा ॥&lt;br&gt;&#xA;यामेयामे महाभाग कुर्यादारार्तिकं मम ॥ ५ ॥&lt;br&gt;&#xA;षड्विंशद्गुणसंयुक्तमेकादश्यां च जागरम् ॥&lt;br&gt;&#xA;यः करोति नरो भक्त्या न पुनर्जायते भुवि ॥ ६ ॥&lt;br&gt;&#xA;य एवं कुरुते भक्त्या वित्तशाठ्यविवर्जितः ॥&lt;br&gt;&#xA;जागरं परया भक्त्या स लीनो जायते मयि ॥ ७ ॥&lt;br&gt;&#xA;दष्टाः कलिभुजङ्गेन स्वपन्ते ये दिने मम ॥&lt;br&gt;&#xA;कुर्वन्ति जागरं नैव मायापाशविमोहिताः ॥ ८ ॥&lt;br&gt;&#xA;प्राप्ताप्येकादशी येषां कलौ जागरणं विना ॥&lt;br&gt;&#xA;ते विनष्टा न सन्देहो यस्माज्जीवितमध्रुवम् ॥ ९ ॥&lt;br&gt;&#xA;उद्धृतं नेत्रयुग्मं च दत्त्वा वै हृदये पदम् ॥&lt;br&gt;&#xA;कृतं ये नैव पश्यन्ति पापिनो मम जागरम् ॥ 2.5.13.१० ॥&lt;br&gt;&#xA;अभावे वाचकस्याऽथ गीतं नृत्यं च कारयेत् ॥&lt;br&gt;&#xA;वाचके सति देवेश पुराणं प्रथमं पठेत् ॥ ११ ॥&lt;br&gt;&#xA;अश्वमेधसहस्रस्य वाजपेयशतस्य च ॥&lt;br&gt;&#xA;पुण्यं कोटिगुणं पुत्र मम जागरणे कृते ॥ १२ ॥&lt;br&gt;&#xA;पितृपक्षे मातृपक्षे भार्यापक्षे च मानद ॥&lt;br&gt;&#xA;कुलान्युद्धरते चैतन्मम जागरणे कृते ॥ ॥ १३ ॥&lt;br&gt;&#xA;उपोषणदिने विघ्ने प्रारब्धे जागरे सति ॥&lt;br&gt;&#xA;विहाय स्थानं तत्राहं शापं दत्त्वा व्रजाम्यहम् ॥ १४ ॥&lt;br&gt;&#xA;अविद्धवासरे ये मे प्रकुर्वन्ति हि जागरम् ॥&lt;br&gt;&#xA;तेषां मध्ये प्रहृष्टः सन्नृत्यं वै प्रकरोम्यहम् ॥ १५ ॥&lt;br&gt;&#xA;यावद्दिनानि कुरुते जागरं मम सन्निधौ ॥&lt;br&gt;&#xA;युगाऽयुतानि तावन्ति वसते मम वेश्मनि ॥॥ १६ ॥&lt;br&gt;&#xA;न गयापिण्डदानेन न तीर्थैर्बहुभिर्मखैः ॥&lt;br&gt;&#xA;पूर्वजा मुक्तिमायान्ति विनैकादशिजागरात् ॥ १७ ॥&lt;br&gt;&#xA;यः कुर्याज्जागरे पूजां कुसुमैर्मम वासरे ।&lt;br&gt;&#xA;पुष्पेपुष्पेऽश्वमेधस्य फलमाप्नोति मानवः ॥१-॥&lt;br&gt;&#xA;यः कुर्याद्दीपदानं च रात्रौ जागरणे मम ॥&lt;br&gt;&#xA;निमिषे निमिषे पुत्र लभते गोऽयुतं फलम् ॥ १९ ॥&lt;br&gt;&#xA;यो दद्याज्जागरे पुत्र हविष्यान्नसमुद्भवम् ॥&lt;br&gt;&#xA;नैवेद्यं लभते पुण्यं शालिशैलसमुद्भवम् ॥ 2.5.13.२० ॥&lt;br&gt;&#xA;पक्वान्नानि च यो दद्यात्फलानि विविधनि च ॥&lt;br&gt;&#xA;जागरे मे चतुर्वक्त्र लभते गोशतं फलम् ॥ २१ ॥&lt;br&gt;&#xA;कर्पूरेण च ताम्बूलं ददाति मम जागरे ॥&lt;br&gt;&#xA;मद्भक्तो मत्प्रसादेन सप्तद्वीपाऽधिपो भवेत्॥ २२ ॥&lt;br&gt;&#xA;जागरे मम देवेश यः कुर्यात्पुष्पमण्डपम् ॥&lt;br&gt;&#xA;स पुष्पकविमानेन क्रीडते मम सद्मनि ॥ २३ ॥&lt;br&gt;&#xA;जागरे मे तु यो धूपं सकर्पूरं सगुग्गुलम्॥&lt;br&gt;&#xA;ददाति दहते पापं जन्मलक्षसमुद्भवम् ॥ २४ ॥&lt;br&gt;&#xA;स्नापयेज्जागरे यो मां दधिक्षीरघृताम्बुकैः ॥&lt;br&gt;&#xA;भोगानिह लभेद्वै स ह्यन्ते च परमां गतिम् ॥ २५ ॥&lt;br&gt;&#xA;दिव्यांऽबराणि यो दद्यात्फलानि विविधानि च ॥&lt;br&gt;&#xA;स चिरं वसते स्वर्गे तं तु सङ्ख्यासमानि वै ॥ २६ ॥&lt;br&gt;&#xA;दद्यादाभरणं यो मे हेमजं रत्नसम्भवम् ॥&lt;br&gt;&#xA;सप्तकल्पानि वसते सोत्सङ्गे मत्प्रियो मम ॥ २७ ॥&lt;br&gt;&#xA;घृतेन दीपकं यो मे गव्येन च विशेषतः ॥&lt;br&gt;&#xA;ज्वालयेज्जागरे रात्रौ निमिषे गोयुतं फलम् ॥ २८ ॥&lt;br&gt;&#xA;जागरे मे चतुर्वक्त्र कर्पूरेण च दीपकम् ॥&lt;br&gt;&#xA;यो ज्वालयेत नीराजं कपिलादानजं फलम्॥ २९ ॥&lt;br&gt;&#xA;यः पुनः कुरुते दीपं गीतं नृत्यं च पूजनम् ॥&lt;br&gt;&#xA;शतक्रतुसमं पुण्यं व्रतैर्दानशतैरपि ॥ 2.5.13.३० ॥&lt;br&gt;&#xA;स्वयं यः कुरुते गीतं विलज्जो नृत्यते यदि ॥&lt;br&gt;&#xA;स लभेन्निमिषार्धेन कोटियज्ञकृतं फलम् ॥ ३१ ॥&lt;br&gt;&#xA;निवारयति यो गीतं नृत्यं जागरणे मम ॥&lt;br&gt;&#xA;षष्टियुगसहस्राणि पच्यते रौरवादिषु ॥ ३२ ॥&lt;br&gt;&#xA;नृत्यमानस्य मर्त्यस्य ये केचिन्निकटे गताः ॥&lt;br&gt;&#xA;विमुक्ता धर्मराजेन मुक्ता यान्ति च मत्पदम् ॥३३॥&lt;br&gt;&#xA;नृत्यमानस्य मर्त्यस्य उपहासं करोति यः ॥&lt;br&gt;&#xA;जागरे यान्ति निरयं यावदिन्द्राश्चतुर्दश ॥ ॥ ३४ ॥&lt;br&gt;&#xA;जागरे मम यः कुर्याद्भक्त्या पुस्तकवाचनम् ॥&lt;br&gt;&#xA;श्लोकसङ्ख्यायुगान्येव स वसेन्मम सन्निधौ ॥ ३५ ॥&lt;br&gt;&#xA;प्रदक्षिणाप्रदानेन यत्फलं कथितं बुधैः ॥&lt;br&gt;&#xA;न तत्कोटिमखैः पुण्यं युगसङ्ख्यैरवाप्यते ॥ ३६ ॥&lt;br&gt;&#xA;दीपमाला ममाग्रे वै यः कुर्याज्जागरे सुत ॥&lt;br&gt;&#xA;विमानकोटिसंयुक्त आकल्पं वसते दिवि ॥॥ ३७ ॥।&lt;br&gt;&#xA;मम बालचरित्राणि जागरे पठते हि यः॥&lt;br&gt;&#xA;युगकोटिसहस्राणि श्वेतद्वीपे वसेन्नरः॥३८॥&lt;br&gt;&#xA;तस्माज्जागरणं कार्यं पक्षयोः शुक्लकृष्णयोः ॥ ३९॥&lt;br&gt;&#xA;यो गीतां पठते रात्रौ मम नामसहस्रकम्॥&lt;br&gt;&#xA;वेदोक्तानां पुराणानां जागरात्पुण्यमाप्नुयात्॥ 2.5.13.४०॥&lt;br&gt;&#xA;धेनुदानं तु यः कुर्याज्जागरे मम पु्त्रक॥&lt;br&gt;&#xA;लभते नात्र सन्देहः सप्तद्वीपवतीफलम् ॥ ४१ ॥&lt;br&gt;&#xA;सर्वेषामेव पुण्यानां महत्पुण्यं महीतले ॥&lt;br&gt;&#xA;द्वादशीजागरं पुत्र प्रसिद्धं भुवनत्रये ॥ ४२ ॥&lt;br&gt;&#xA;जागरं ये च कुर्वन्ति कर्मणा मनसा गिरा ॥&lt;br&gt;&#xA;न तेषां पुनरावृत्तिर्मम लोकात्कथञ्चन ॥ ४३ ॥&lt;br&gt;&#xA;प्रोत्साहयित्वा लोकान्यः कुरुते जागरं निशि ॥&lt;br&gt;&#xA;प्राप्नोति चक्रवर्तित्वं सत्यं मे व्याहृतं सुत ॥४४ ॥&lt;br&gt;&#xA;सम्मानिताः ककुत्स्थेन रात्रौ जागरकारिणः॥&lt;br&gt;&#xA;स्वशक्त्या चैव दानेन प्राप्तं राज्यं सुदुर्लभम्॥ ४५॥&lt;br&gt;&#xA;ये केचिद्गायका विप्रा वादका नर्तकाश्च ये ॥&lt;br&gt;&#xA;नर्तकीसहिता यान्ति मम लोके सनातने॥४६॥&lt;br&gt;&#xA;दुर्योनिषु गतैः सर्वैः कृत्वा जागरणं मम॥&lt;br&gt;&#xA;सम्प्राप्तं पृथिवीशत्वं कामुकैर्मुनिसत्तम॥४७॥&lt;br&gt;&#xA;निष्कामा मुक्तिमापन्नाः श्वपचाद्याश्च जागरात्॥&lt;br&gt;&#xA;विवेको नास्ति वर्णानां मम जागरकारिणाम्॥ ॥ ४८ ॥&lt;br&gt;&#xA;न कलौ पावनं ध्यानं न कलौ जाह्नवीजलम् ॥&lt;br&gt;&#xA;न कलौ पावनं जाप्यं मुक्त्वैकं जागरं मम ॥ ४९ ॥&lt;br&gt;&#xA;द्वादशीदिवसे प्राप्ते ये कुर्वन्ति हि जागरम् ॥&lt;br&gt;&#xA;ते धन्यास्ते कृतार्था वै कलिकाले न संशयः ॥ 2.5.13.५० ॥&lt;br&gt;&#xA;न भूयान्मानुषे लोके द्वादशीविमुखो नरः ॥&lt;br&gt;&#xA;अतीतानागतान्वाऽपि पातयेन्नरके हि सः ॥ ५१ ॥&lt;br&gt;&#xA;वरमेको गुणैर्युक्तः किं जातैर्बहुभिः सुतैः ॥&lt;br&gt;&#xA;द्वादशीजागरात्सर्वांस्तारयेद्यो हि पूर्वजान् ॥ ५२ ॥&lt;br&gt;&#xA;माहात्म्यं पठते भक्त्या मयोक्तं जागरोद्भवम् ॥&lt;br&gt;&#xA;द्वादशीसम्भवः पुत्रः कुलानां तारयेच्छतम् ॥ ५३ ॥&lt;br&gt;&#xA;अगम्यागमने पापमभक्ष्यस्यापि भक्षणे ॥&lt;br&gt;&#xA;पापं विलयमायाति कृते जागरणे सुत ॥ ५४ ॥&lt;br&gt;&#xA;अज्ञानाद्यत्कृतं पापं ज्ञात्वा यत्पातकं कृतम् ॥&lt;br&gt;&#xA;पूर्वजन्मार्जितं पापमिह जन्मनि यत्कृतम् ॥ ॥ ५५ ॥&lt;br&gt;&#xA;सिद्ध्यन्ति सर्वकार्याणि मनसा चिन्तितान्यपि ॥&lt;br&gt;&#xA;द्वादश्यां वै चतुर्वक्त्र रात्रौ जागरणे कृते ॥ ५६ ॥&lt;br&gt;&#xA;द्वादशीजागरेणैव मुक्तिं गच्छन्ति मानवाः ॥ ५७ ॥&lt;br&gt;&#xA;न तत्पुण्यं कुरुक्षेत्रे प्रयागे वसतां कलौ ॥&lt;br&gt;&#xA;माहात्म्यं वसतां पुंसां यत्फलं द्वादशीषु च ॥ ५८ ॥&lt;br&gt;&#xA;नाऽश्वमेधसहस्रैस्तु तीर्थकोट्यवगाहनात् ॥&lt;br&gt;&#xA;तत्फलं प्राप्यते पुत्र द्वादशीजागरे कृते ॥ ५९ ॥&lt;br&gt;&#xA;पठेद्वा शृणुयाद्वाऽपि माहात्म्यं द्वादशीभवम् ॥&lt;br&gt;&#xA;सर्वपापविशुद्धात्मा स लभेच्छाश्वतीं गतिम् ॥ 2.5.13.६० ॥&lt;br&gt;&#xA;सर्वे दुष्टाः समस्ताश्च सौम्यास्तस्य सदा ग्रहाः ॥&lt;br&gt;&#xA;सन्ततेर्न वियोगस्तु द्वादशी यस्य कारणम् ॥ ६१ ॥&lt;br&gt;&#xA;मम कीर्तिरुचिर्नित्यं न विपद्येत कर्हिचित् ॥&lt;br&gt;&#xA;रणे राजकुले चैव सर्वदा विजयी भवेत् ॥ ६२ ॥&lt;br&gt;&#xA;धर्मोपरि मतिर्नित्यं भक्तिर्मयि सुनिर्मला ॥&lt;br&gt;&#xA;पातकं नैव लिप्येत द्वादशीभक्तितो नरम् ॥ ६३ ॥&lt;br&gt;&#xA;प्रेतत्वं नैव तस्याऽस्ति कृते जागरणे मम ॥&lt;br&gt;&#xA;एकादश्या विहीनस्य परलोकगतिर्नहि ॥&lt;br&gt;&#xA;तस्मात्सर्वप्रयत्नेन कलौ कार्यं हि तद्दिनम् ॥ ६४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णु संवादे मार्गशीर्षमासमाहात्म्य एकादशीव्रतजागरणफलकथनन्नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>०१४ मत्स्योत्सवकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/014_matsyotsavakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/014_matsyotsavakathanam/</guid>
      <description>&lt;p&gt;॥ श्रीभगवानुवाच ॥ ॥&lt;br&gt;&#xA;ततः प्रभाते द्वादश्यां कार्यो मत्स्योत्सवो बुधैः ॥&lt;br&gt;&#xA;मार्गशीर्षे शुक्लपक्षे यथाविध्युपचारतः ॥ १ ॥&lt;br&gt;&#xA;अथ मार्गशिरे मासे दशम्यां नियतात्मवान् ॥&lt;br&gt;&#xA;कृत्वा देवार्चनं धीमानग्निकार्यं यथाविधि ॥ २ ॥&lt;br&gt;&#xA;शुचिवासाः प्रसन्नात्मा हव्यमन्नं सुसंस्कृतम् ॥&lt;br&gt;&#xA;पक्त्वा पञ्चपदे गत्वा पुनः शौचं तु पादयोः ॥ ३ ॥&lt;br&gt;&#xA;कृत्वाऽष्टाङ्गुलमानं तु क्षीरवृक्षे समुद्भवम् ॥&lt;br&gt;&#xA;भक्षयेद्दन्तकाष्ठं तु ततश्चाचम्य यत्नतः ॥ ४ ॥&lt;br&gt;&#xA;दृष्ट्वाऽऽकाशानि सर्वाणि ध्यात्वा वै मां गदाधरम् ॥&lt;br&gt;&#xA;शङ्खचक्रगदापाणिकिरीटं पीतवाससम् ॥ ५ ॥&lt;br&gt;&#xA;प्रसन्नवदनांऽभोजं सर्वलक्षणलक्षितम् ॥&lt;br&gt;&#xA;ध्यात्वा पुनर्जलं हस्ते गृहीत्वा भानुमध्यगम् ॥ ६ ॥&lt;br&gt;&#xA;ध्यात्वाऽर्घ्यं दापयेत्तत्र करतोयेन मानवः ॥&lt;br&gt;&#xA;एवमुच्चारयेद्वाचं तस्मिन्काले चतुर्मुख॥७॥&lt;br&gt;&#xA;एकादश्यां निराहारः स्थित्वाऽहनि परे ह्यहम् ॥&lt;br&gt;&#xA;भोक्ष्यामि पुण्डरीकाक्ष शरणं मे भवाऽच्युत ॥ ८ ॥&lt;br&gt;&#xA;एवमुक्त्वा ततो रात्रौ मम मूर्तेश्च सन्निधौ ॥&lt;br&gt;&#xA;जपेन्नारायणायेति स्वयं तत्र विधानतः ॥ ९ ॥&lt;br&gt;&#xA;ततः प्रभाते विमलां नदीं गत्वा समुद्रगाम् ॥&lt;br&gt;&#xA;इतरां वा तडागं वा गृहे वा नियतात्मवान् ॥2.5.14.१०॥&lt;br&gt;&#xA;आनीय मृत्तिकां शुद्धां मन्त्रेणाऽनेन मानवः॥&lt;br&gt;&#xA;वन्दयेद्देवदेवेशं तदा शुद्धो भवेन्नरः ॥ ११ ॥&lt;br&gt;&#xA;धारणं पोषणं त्वत्तो भूतानां देवि सर्वदा ॥&lt;br&gt;&#xA;तेन सत्येन मे पापं यावन्मोचय सुव्रते ॥१२॥&lt;br&gt;&#xA;ब्रह्माण्डोदरतीर्थानि करैः स्पृष्टानि दैवतैः ॥&lt;br&gt;&#xA;तेनेमां मृत्तिकां स्पृष्टा माऽऽलभामि त्वयोद्धृताम् ॥ १३ ॥&lt;br&gt;&#xA;त्वयि नित्यं रसाः सर्वे स्थिता वरुण सर्वदा ॥&lt;br&gt;&#xA;तेनेमां मृत्तिकां प्लाव्य पूतां कुरुष्व माचिरम् ॥१४॥&lt;br&gt;&#xA;एवं मृदं तथा तोयं प्रसाद्याऽऽत्मानमालभेत् ॥&lt;br&gt;&#xA;त्रिःकृत्वाऽशेषमृदया पिण्डमालिप्य वै जले ॥ १५ ॥&lt;br&gt;&#xA;तस्मिन्नरः सदा सम्यङ्नक्रकच्छपदूरतः ॥&lt;br&gt;&#xA;स्नात्वा चावश्यकं कृत्वा पुनर्मम गृहं व्रजेत् ॥ १६ ॥&lt;br&gt;&#xA;तत्राऽऽराध्य महायोगिन्देवं नारायणं हरिम् ॥&lt;br&gt;&#xA;केशवाय नमः पादौ कटिं दामोदराय च ॥१७॥&lt;br&gt;&#xA;जानुयुग्मं नृसिंहाय उरः श्रीवत्सधारिणे ॥&lt;br&gt;&#xA;कण्ठे कौस्तुभनाभाय वक्षः श्रीपतये तथा ॥ १८ ॥&lt;br&gt;&#xA;त्रैलोक्यविजयायेति बाहुं सर्वात्मने शिरः ॥&lt;br&gt;&#xA;रथाङ्गधारिणे वक्त्रं श्रीकरायेति वारिजम् ॥ १९॥&lt;br&gt;&#xA;गम्भीरायेति च गदामम्भोजं शान्तमूर्तये ॥&lt;br&gt;&#xA;एवमभ्यर्च्य देवेशं देवं नारायणं प्रभुम् ॥ 2.5.14.२० ॥&lt;br&gt;&#xA;पुनस्तस्याऽग्रतः कुम्भांश्चतुरः स्थापयेद्बुधः ॥&lt;br&gt;&#xA;जलपूर्णान्समाल्यांश्च सितचन्दनलेपितान् ॥ २१ ॥&lt;br&gt;&#xA;चूतपल्लवसंयुक्तान्सितवस्त्रावगुण्ठितान् ॥&lt;br&gt;&#xA;छादितांस्ताम्रपात्रैश्च तिलपूर्णैः सकाञ्चनैः ॥२२॥&lt;br&gt;&#xA;चत्वारस्तु समुद्राश्च कलशाः सम्प्रकीर्तिताः ॥&lt;br&gt;&#xA;तेषां मध्ये शुभं पीठं स्थापयेद्वस्त्रगर्भितम् ॥२३॥&lt;br&gt;&#xA;तस्मिन्सुवर्णं रौप्यं वा ताम्रं वा दारवं तथा ॥&lt;br&gt;&#xA;अलाभे सर्वपात्राणां पालाशं पात्रमिष्यते ॥ २४ ॥&lt;br&gt;&#xA;तोयपूर्णं च तत्कृत्वा तस्मिन्पात्रे ततो न्यसेत् ॥&lt;br&gt;&#xA;सौवर्णं मत्स्यरूपं च कृत्वा देवं जनार्दनम् ॥२५॥&lt;br&gt;&#xA;देवदेवाङ्गसंयुक्तं श्रुतिस्मृतिविभूषितम् ॥&lt;br&gt;&#xA;तत्राऽनेकविधैर्भक्ष्यैः फलैः पुष्पैश्च शोभितम् ॥२६॥&lt;br&gt;&#xA;गन्धैर्धूपैश्च वस्त्रैश्च अर्चयित्वा यथाविधि ॥&lt;br&gt;&#xA;रसातलगता वेदा यथादेव त्वयोद्धृताः ॥ २७ ॥&lt;br&gt;&#xA;मत्स्यरूपेण तद्वन्मां भवादुद्धर केशव ॥&lt;br&gt;&#xA;एवमुच्चार्य तस्याग्रे जागरं तत्र कारयेत् ॥ ॥ २८ ॥&lt;br&gt;&#xA;यथाविभवसारेण प्रभाते विमले तथा ॥&lt;br&gt;&#xA;चतुर्णां ब्राह्मणानां च चतुरो दापयेद्घटान् ॥ २९ ॥&lt;br&gt;&#xA;पूर्वं च बह्वृचे दद्याच्छान्दोग्ये दक्षिणं तथा ॥&lt;br&gt;&#xA;यजुःशाखान्विते दद्यात्पश्चिमं घटमुत्तमम् ॥ 2.5.14.३० ॥&lt;br&gt;&#xA;उत्तरं कामतो दद्यादेष एव विधिः स्मृतः ॥&lt;br&gt;&#xA;ऋग्वेदः प्रीयतां पूर्वं सामवेदस्तुदक्षिणे ॥ ३१ ॥&lt;br&gt;&#xA;यजुर्वेदः पश्चिमतो ह्यथर्वश्चोत्तरेण तु ॥&lt;br&gt;&#xA;अनेन क्रमयोगेन प्रीयतामिति वाचयेत् ॥ ३२ ॥&lt;br&gt;&#xA;मत्स्यरूपं तु सौवर्णमाचार्याय निवेदयेत् ॥&lt;br&gt;&#xA;गन्धधूपादि वस्त्रैस्तु सम्पूज्य विधिवत्क्रमात् ॥ ३३ ॥&lt;br&gt;&#xA;यस्त्विमं सरहस्यं च मन्त्रेणैवोपपादयेत् ॥&lt;br&gt;&#xA;विधानं विधिवद्दत्त्वा दाता कोटिगुणोत्तरम् ॥ ३४ ॥&lt;br&gt;&#xA;प्रतिपद्य गुरुं यस्तु मोहाद्विप्रतिपद्यते ॥&lt;br&gt;&#xA;स जन्मकोटिं नरके पच्यते पुरुषाधमः ॥ ३५ ॥&lt;br&gt;&#xA;विधानस्य प्रदाता यो गुरुरित्युच्यते बुधैः ॥&lt;br&gt;&#xA;एवं दत्वा विधानेन द्वादश्यां मां समर्चयेत् ॥ ३६ ॥&lt;br&gt;&#xA;विप्राणां भोजनं दद्याद्यथाशक्त्या च दक्षिणाम् ॥&lt;br&gt;&#xA;भूरिणा परमान्नेन ततः पश्चात्स्वयं नरः ॥ ३७ ॥&lt;br&gt;&#xA;भुञ्जीत सहितो विप्रैर्वाग्यतः संयतेन्द्रियः ॥&lt;br&gt;&#xA;अनेन विधिना यस्तु कुर्यान्मत्स्योत्सवं नरः ॥ ३८ ॥&lt;br&gt;&#xA;तस्य पुण्यफलं चाग्रे शृणु सत्यवतां वर ॥&lt;br&gt;&#xA;यदि वक्त्र सहस्राणां सहस्राणि भवन्ति हि ॥ ३९ ॥&lt;br&gt;&#xA;आयुश्च ब्रह्मणा तुल्यं लभेद्यदि महाव्रत ॥&lt;br&gt;&#xA;तदा वै ह्यस्य धर्मस्य फलं कथयितुं भवेत् ॥ 2.5.14.४० ॥&lt;br&gt;&#xA;य इमं श्रावयेद्भक्त्या द्वादशीकल्पमुत्तमम् ॥&lt;br&gt;&#xA;शृणोति वा स पापैस्तु सर्वैरेव विमुच्यते ॥ ४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमासमाहात्म्ये मत्स्योत्सवकथनन्नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>०१५ श्रीकृष्णनाममाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/015_shrIkRShNanAmamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/015_shrIkRShNanAmamAhAtmyavarNanam/</guid>
      <description>&lt;p&gt;॥ श्रीभगवानुवाच ॥ ॥&lt;br&gt;&#xA;ये त्वया वै कृताः प्रश्नाः पूर्वं प्रश्नविदां वर ॥&lt;br&gt;&#xA;तान्वर्णयिष्ये क्रमशो निशामय सुनिश्चितम् ॥१ ॥&lt;br&gt;&#xA;सहोमासे च देवो वै कीर्तियुक्तो हि केशवः ॥&lt;br&gt;&#xA;तस्य पूजा प्रकर्तव्या यथापूर्वं प्रभाषितम् ॥ २ ॥&lt;br&gt;&#xA;ब्राह्मणं केशवं स्मृत्वा तत्पत्नीं कीर्तिमेव च ॥&lt;br&gt;&#xA;दम्पती विधिवत्पूज्यौ वस्त्राभरणधेनुभिः ॥ ३ ॥&lt;br&gt;&#xA;दम्पती पूजितौ वत्स पूजितोऽहं न संशयः॥&lt;br&gt;&#xA;तस्मादवश्यं सम्पूज्यौ दम्पती मम तुष्टिदौ ॥४॥&lt;br&gt;&#xA;दानं च विविधं कार्यं मम तुष्टिकरं परम् ॥&lt;br&gt;&#xA;गोदानं भूमिदानं च स्वर्णदानं विशेषतः ॥५॥&lt;br&gt;&#xA;वस्त्रदानं तथा शय्या तथाऽलङ्करणानि च ॥&lt;br&gt;&#xA;सद्मदानं प्रकर्तव्यं मम सन्तोषकारकम् ॥ ६ ॥&lt;br&gt;&#xA;सर्वेषामेव दानानां विशेषं च त्रिकं स्मृतम् ॥&lt;br&gt;&#xA;वसुन्धरा तथा धेनुर्विद्यादानं तथैव च ॥७॥&lt;br&gt;&#xA;दत्ते दानत्रिके वत्स भवेत्प्रीतिर्ममाऽतुला ॥&lt;br&gt;&#xA;तस्मान्नरैस्तु कर्तव्यं सहोमासे त्रिकं शुभम् ॥ ८ ॥&lt;br&gt;&#xA;स्नानस्य च विधिः सम्यक्पुरैवोक्तो मयाऽनघ ॥&lt;br&gt;&#xA;पूजास्नानं च दानं च विधिरेष न संशयः ॥ ९ ॥&lt;br&gt;&#xA;मार्गशीर्षं समग्रं तु एकभक्तेन यः क्षिपेत् ॥&lt;br&gt;&#xA;भोजयेद्यो द्विजान्भक्त्या स मुच्येद्व्याधिकिल्विषैः॥2.5.15.१०॥&lt;br&gt;&#xA;कृषिभागी बहुधनो बहुधान्यश्च जायते ॥&lt;br&gt;&#xA;किमत्र बहुनोक्तेन शृणु गुह्यं पर मम ॥ ११ ॥&lt;br&gt;&#xA;हुतभुग्ब्राह्मणश्चैव वदनं मम मानद ॥&lt;br&gt;&#xA;ब्राह्मणाख्यं मुखं श्रेष्ठं न तथा हव्यवाहनः ॥ १२ ॥&lt;br&gt;&#xA;ब्राह्मणाख्ये मुखे पुत्र हुतं कोटिगुणं भवेत् ॥&lt;br&gt;&#xA;अग्न्याख्यं ब्राह्मणाधीनं स्वतन्त्रा ब्राह्मणाः किल ॥ १३ ॥&lt;br&gt;&#xA;सशर्करं घृतयुतं पायसं शशिसन्निभम् ॥&lt;br&gt;&#xA;होतव्यं ब्राह्मणमुखे मम तुष्टिकरं सुत ॥ १४ ॥&lt;br&gt;&#xA;शुभमण्डलमोदककोकरसं सुत फेनिकया घृतपूरयुतम् ॥&lt;br&gt;&#xA;यज विप्रमुखे मम तुष्टिकरं यदि चेच्छसि दारसुतादिसुखम् ॥१५॥&lt;br&gt;&#xA;कुमुदेन समप्रभसौरभदं शुभभक्तयुतं त्वथ मुद्गयुतम् ॥&lt;br&gt;&#xA;सुरभीकृतपुष्कलसर्पिसमं कुरु विप्रमुखे हवनं हि सहे ॥ १६ ॥&lt;br&gt;&#xA;पयसा सह सर्पिषि च क्वथितं बहुखारिकचारफलैः सितया ॥&lt;br&gt;&#xA;सह कर्पुरनारिफलेन समं युतसीकरकं सुत शुभ्रकरम् ॥ १७ ॥&lt;br&gt;&#xA;व्यञ्जनानि च शुभ्राणि मनोज्ञानि प्रियाणि च ॥&lt;br&gt;&#xA;कर्त्तव्यानि सहोमासे ब्राह्मणार्थे चतुर्मुख ॥ १८ ॥&lt;br&gt;&#xA;प्रिया शिखरिणी कार्या चान्यत्तेषां प्रियं च यत् ॥&lt;br&gt;&#xA;कृत्वैवं भोजयेद्विप्राञ्छ्रद्धया परया सुत ॥ १९ ॥&lt;br&gt;&#xA;रसास्वादनपूर्वं हि भुञ्जते वै यथायथा ॥&lt;br&gt;&#xA;तथातथा मम प्रीतिर्जायते भुवि दुर्लभा ॥2.5.15.२०॥&lt;br&gt;&#xA;तस्मात्तत्तत्तथा कार्यं यथा तुष्यन्ति ब्राह्मणाः ॥&lt;br&gt;&#xA;तुष्टैस्तैश्चाप्यहं तुष्टो भवामीह न संशयः ॥ २१ ॥&lt;br&gt;&#xA;श्रद्धत्स्व त्वं चतुर्वक्त्र न ते मिथ्या ब्रवीम्यहम् ॥&lt;br&gt;&#xA;एतद्गुह्यं मया प्रोक्तं श्रेयोर्थं तव मानद ॥ २२ ॥&lt;br&gt;&#xA;आक्रोशयन्ति यदि ते अथवा प्रहरन्ति चेत् ॥&lt;br&gt;&#xA;तथापि ते नमस्या वै मम प्रीत्या हि मानद ॥ २३ ॥&lt;br&gt;&#xA;एवं कार्यं सदा पुत्र मार्गशीर्षे विशेषतः ॥&lt;br&gt;&#xA;यदुक्तं भवता ब्रह्मन्भोक्तव्यं किं शृणुष्व तत् ॥ २४ ॥&lt;br&gt;&#xA;भोक्तव्यं मम चोच्छिष्टं मम भक्तिपरायणैः ॥&lt;br&gt;&#xA;पवित्रकरणं पुत्र पापिनामपि मुक्तिदम् ॥२५॥&lt;br&gt;&#xA;ममाशनस्य शेषं च यो भुनक्ति दिनेदिने ॥&lt;br&gt;&#xA;सिक्थेसिक्थे भवेत्पुण्यं चान्द्रायणशतोद्भवम् ॥ २६ ॥&lt;br&gt;&#xA;अवशिष्टं तथोच्छिष्टं भक्तानां भोजनद्वयम् ॥&lt;br&gt;&#xA;नाऽन्यद्वै भोजनं तेषां भुक्त्वा चान्द्रायणं चरेत् ॥ २७ ॥&lt;br&gt;&#xA;अनर्पयित्वा यो भुङ्क्ते अन्नपानादिकं च यत् ॥&lt;br&gt;&#xA;श्वानविष्ठासमं चान्नं पानं च मदिरासमम् ॥ ॥ २८॥&lt;br&gt;&#xA;तस्मान्मामर्पयेत्पुत्र अन्नपानादि चौषधम् ॥&lt;br&gt;&#xA;भक्षयेत्परया भक्त्या अशुचेः शुचिकारकम् ॥ २९ ॥&lt;br&gt;&#xA;तीर्थयज्ञादिकफलं कलिदोषविनाशनम् ॥&lt;br&gt;&#xA;ममोच्छिष्टं सुगतिदमपि दुष्कृतकर्मणाम् ॥ 2.5.15.३० ॥&lt;br&gt;&#xA;अन्येषां दैवतानां च न गृह्णीयाच्च भक्षितम् ॥&lt;br&gt;&#xA;अभक्तानां च पक्वान्नं भुक्त्वा च नरकं व्रजेत् ॥ ३१ ॥&lt;br&gt;&#xA;वक्तव्यमेव यत्प्रोक्तं तच्छृणुष्व समाहितः ॥&lt;br&gt;&#xA;कथयिष्ये तव प्रीत्या अपि गुह्यतरं मम ॥ ३२ ॥&lt;br&gt;&#xA;मम नाम प्रवक्तव्यं सहे चैव विशेषतः ॥&lt;br&gt;&#xA;कृष्णकृष्णेति वक्तव्यं मम प्रीतिकरं परम् ॥३३॥&lt;br&gt;&#xA;प्रतिज्ञैषा च मे पुत्र न जानन्ति सुरासुराः ॥&lt;br&gt;&#xA;मनसा कर्मणा वाचा यो मे शरणमागतः ॥ ॥ ३४ ॥&lt;br&gt;&#xA;स हि सर्वामवाप्नोति कामनामिह लौकिकीम् ॥&lt;br&gt;&#xA;सर्वोत्कृष्टं च वैकुण्ठं मत्प्रियां कमलामपि ॥ ३५ ॥&lt;br&gt;&#xA;कृष्णकृष्णेति कृष्णेति यो मां स्मरति नित्यशः ॥&lt;br&gt;&#xA;जलं भित्त्वा यथा पद्मं नरकादुद्धराम्यहम्॥३६॥&lt;br&gt;&#xA;विनोदेनाऽपि दम्भेन मौढ्याल्लोभाच्छलादपि ॥&lt;br&gt;&#xA;यो मां भजत्यसौ वत्स मद्भक्तो नाऽवसीदति ॥ ३७ ॥&lt;br&gt;&#xA;ये वै पठन्ति कृष्णेति मरणे पर्युपस्थिते ॥&lt;br&gt;&#xA;यदि पापयुताः पुत्र न पश्यन्ति यमं क्वचित् ॥ ३८ ॥&lt;br&gt;&#xA;पूर्वे वयसि पापानि कृतान्यपि च कृत्स्नशः ॥&lt;br&gt;&#xA;अन्तकाले च कृष्णेति स्मृत्वा मामेत्यसंशयम् ॥ ३९ ॥&lt;br&gt;&#xA;नमः कृष्णाय महते विवशोऽपि वदेद्यदि ॥&lt;br&gt;&#xA;ध्रुवं पदमवाप्नोति मरणे पर्युपस्थिते ॥ 2.5.15.४० ॥&lt;br&gt;&#xA;श्रीकृष्णेति कृतोच्चारैः प्राणैर्यदि वियुज्यते ॥&lt;br&gt;&#xA;दूरस्थः पश्यति च तं स्वर्गतं प्रेतनायकः ॥ ४१ ॥&lt;br&gt;&#xA;श्मशाने यदि रथ्यायां कृष्णकृष्णेति जल्पति ॥&lt;br&gt;&#xA;म्रियते यदि चेत्पुत्र मामेवैति न संशयः ॥ ४२ ॥&lt;br&gt;&#xA;दर्शनात्मम भक्तानां मृत्युमाप्नोति यः क्वचित् ॥&lt;br&gt;&#xA;विना मत्स्मरणात्पुत्र मुक्तिमेति स मानवः ॥ ४३ ॥&lt;br&gt;&#xA;पापानलस्य दीप्तस्य भयं मा कुरु पुत्रक ॥&lt;br&gt;&#xA;श्रीकृष्णनाममेघोत्थैः सिच्यते नीरबिन्दुभिः ॥ ४४ ॥&lt;br&gt;&#xA;कलिकालभुजङ्गस्य तीक्ष्णदंष्ट्रस्य किं भयम् ॥&lt;br&gt;&#xA;श्रीकृष्णनामदारूत्थवह्निदग्धः स नश्यति ॥ ४८ ॥&lt;br&gt;&#xA;पापपावकदग्धानां कर्मचेष्टावियोगिनाम् ॥&lt;br&gt;&#xA;भेषजं नास्ति मर्त्यानां श्रीकृष्णस्मरणं विना ॥४६॥&lt;br&gt;&#xA;प्रयागे वै यथा गङ्गा शुक्लतीर्थे च नर्मदा ॥&lt;br&gt;&#xA;सरस्वती कुरुक्षेत्रे तद्वच्छ्रीकृष्णकीर्तनम् ॥४७॥&lt;br&gt;&#xA;भवाम्भोधिनिमग्नानां महापापोर्मिपातिनाम् ॥&lt;br&gt;&#xA;न गतिर्मानवानां च श्रीकृष्णस्मरणं विना ॥ ४८ ॥&lt;br&gt;&#xA;मृत्युकालेऽपि मर्त्यानां पापिनां तदनिच्छताम् ॥&lt;br&gt;&#xA;गच्छतां नाऽस्ति पाथेयं श्रीकृष्णस्मरणं विना ॥ ४९ ॥&lt;br&gt;&#xA;तत्र पुत्र गया काशी पुष्करं कुरुजाङ्गलम् ॥&lt;br&gt;&#xA;प्रत्यहं मन्दिरे यस्य कृष्णकृष्णेति कीर्तनम् ॥ 2.5.15.५० ॥&lt;br&gt;&#xA;जीवितं जन्मसाफल्यं सुखं तस्यैव सार्थकम् ॥&lt;br&gt;&#xA;सततं रसना यस्य कृष्णकृष्णेति जल्पति ॥ ५१ ॥&lt;br&gt;&#xA;सकृदुच्चरितं येन हरिरित्यक्षरद्वयम् ॥&lt;br&gt;&#xA;बद्धः परिकरस्तेन मोक्षाय गमनं प्रति ॥ ५२ ॥&lt;br&gt;&#xA;नाम्नोऽस्य यावती शक्तिः पापनिर्दहने मम ॥&lt;br&gt;&#xA;तावत्कर्तुं न शक्नोति पातकं पातकी जनः ॥ ५३ ॥&lt;br&gt;&#xA;नाऽपविद्धं भवेत्तस्य शरीरं नैव मानसम् ॥&lt;br&gt;&#xA;न पापं न च वैक्लव्यं कृष्णकृष्णेति कीर्तनात् ॥ ५४ ॥&lt;br&gt;&#xA;श्रीकृष्णेति वचः पथ्यं न त्यजेद्यः कलौ नरः ॥&lt;br&gt;&#xA;पापामयो वै न भवेत्कलौ तस्यैव मानसे ॥ ५५ ॥&lt;br&gt;&#xA;श्रीकृष्णेति प्रजल्पन्तं दक्षिणाशापतिर्नरम् ॥&lt;br&gt;&#xA;श्रुत्वा मार्जयते पापं तस्य जन्मशतार्जितम् ॥ ५६ ॥&lt;br&gt;&#xA;चान्द्रायणशतैः पापं पराकाणां सहस्रकैः ॥&lt;br&gt;&#xA;यन्नापयाति तद्याति कृष्णकृष्णेति कीर्तनात् ॥ ॥ ५७ ॥&lt;br&gt;&#xA;नान्याभिर्नामकोटीभिस्तोषो मम भवेत्क्वचित् ॥&lt;br&gt;&#xA;श्रीकृष्णेति कृतोच्चारे प्रीतिरेवाऽधिकाधिका ॥ ५८ ॥&lt;br&gt;&#xA;चन्द्रसूर्योपरागैस्तु कोटीभिर्यत्फलं स्मृतम् ॥&lt;br&gt;&#xA;तत्फलं समवाप्नोति कृष्णकृष्णेति कीर्तनात् ॥ ५९ ॥&lt;br&gt;&#xA;गुरुदाराभिगमनं हेमस्तेयादि पातकम् ॥&lt;br&gt;&#xA;श्रीकृष्णकीर्तनाद्याति घर्मतप्तं हिमं यथा ॥ 2.5.15.६० ॥&lt;br&gt;&#xA;युक्तो यदि महापापैरगम्यागमनादिभिः ॥&lt;br&gt;&#xA;मुच्यते चान्तकालेऽपि सकृच्छ्रीकृष्णकीर्तनात् ॥ ॥ ६१ ॥&lt;br&gt;&#xA;अविशुद्धमना यस्तु विनाप्याचारवर्तनात् ॥&lt;br&gt;&#xA;प्रेतत्वं सोऽपि नाप्नोति अन्ते श्रीकृष्णकीर्तनात् ॥ ६२ ॥&lt;br&gt;&#xA;मुखे भवतु मा जिह्वाऽसती यातु रसातलम् ॥&lt;br&gt;&#xA;न सा चेत्कलिकाले या श्रीकृष्णगुणवादिनी ॥ ६३ ॥&lt;br&gt;&#xA;स्ववक्त्रे परवक्त्रे च वन्द्या जिह्वा प्रयत्नतः ॥&lt;br&gt;&#xA;कुरुते या कलौ पुत्र श्रीकृष्ण गुणकीर्तनम् ॥ ६४ ॥&lt;br&gt;&#xA;पापवल्ली मुखे तस्य जिह्वारूपेण कीर्त्यते ॥&lt;br&gt;&#xA;या न वक्ति दिवारात्रौ श्रीकृष्णगुणकीर्तनम् ॥ ६५ ॥&lt;br&gt;&#xA;पततां शतखण्डा तु सा जिह्वा रोगरूपिणी ॥&lt;br&gt;&#xA;श्रीकृष्णकृष्णकृष्णेति श्रीकृष्णेति न जल्पति ॥ ६६ ॥&lt;br&gt;&#xA;श्रीकृष्णनाममाहात्म्यं प्रातरुत्थाय यः पठेत् ॥&lt;br&gt;&#xA;तस्याऽहं श्रेयसां दाता भवाम्येव न संशयः ॥ ६७ ॥&lt;br&gt;&#xA;श्रीकृष्णनाममाहात्म्यं त्रिसन्ध्यं हि पठेत्तु यः ॥&lt;br&gt;&#xA;सर्वान्कामानवाप्नोति स मृतः परमां गतिम् ॥ ६८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमासमाहात्म्ये श्रीकृष्णनाममाहात्म्यवर्णनन्नाम पञ्चदशोऽध्यायः ॥१५॥&lt;/p&gt;</description>
    </item>
    <item>
      <title>०१६ भागवतश्रैष्ठ्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/016_bhAgavatashraiShThyamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/016_bhAgavatashraiShThyamAhAtmyavarNanam/</guid>
      <description>&lt;p&gt;॥श्रीभगवानुवाच॥ ॥&lt;br&gt;&#xA;शृणु ध्यानं चतुर्वक्त्र वक्ष्यामि प्रीतमानसः ॥&lt;br&gt;&#xA;श्रुतेनैव च सौभाग्यं लभते मानवो भुवि ॥१॥&lt;br&gt;&#xA;अथ श्रीमदुद्यानसंवीतहैमस्थलोद्भासिरत्नस्फुरन्मण्डपान्तः ॥&lt;br&gt;&#xA;लसत्कल्पवृक्षोदितोद्दीप्तरत्नस्थलाधिष्ठिताम्भोजपीठाऽधिरूढम् ॥ २ ॥&lt;br&gt;&#xA;महानीलनीलाभमत्यन्तबालं गुडस्निग्धवक्त्रान्तविस्रस्तकेशम् ॥&lt;br&gt;&#xA;अलिव्रातपर्याकुलोत्फुल्लपद्मप्रमुग्धाननं श्रीमदिन्दीवराक्षम् ॥ ३ ॥&lt;br&gt;&#xA;चलत्कुण्डलोल्लासितोत्फुल्लगल्लं सुघोणं सुशोणाधरं सुस्मितास्यम् ॥&lt;br&gt;&#xA;अनेकोल्लसत्कण्ठभूषालसन्तं वहन्तं नखं पौण्डरीकं सुनेत्रम् ॥ ४ ॥&lt;br&gt;&#xA;समुद्धूसरोरःस्थलं धेनुधूल्या सुपुष्टाङ्गमष्टापदाकल्पदीप्तम् ॥&lt;br&gt;&#xA;कटीरस्थले चारुजङ्घोरुयुग्मे पिनद्धं क्वणत्किङ्किणीजालदाम्ना ॥ ५ ॥&lt;br&gt;&#xA;हसन्तं लसद्बन्धुजीवप्रसूनप्रभापाणिपादाम्बुजोदारकान्त्या ॥&lt;br&gt;&#xA;करे दक्षिणे पायसं वामहस्ते दधानं नवं शुद्धहैयङ्गवीनम् ॥ ६ ॥&lt;br&gt;&#xA;महीभारभूताऽमरारातियूथाऽनलं पूतनादीन्निहन्तुं प्रवृत्तम् ॥&lt;br&gt;&#xA;प्रभुं गोपिकागोपवृन्देन वीतं सुरेन्द्रादिभिर्वन्दितं देवदेवम् ॥ ७ ॥&lt;br&gt;&#xA;प्रगे पूजयित्वा त्वनुस्मृत्य कृष्णं भुजङ्गेन्द्रवज्रादिभिर्भक्तिनम्रः ॥&lt;br&gt;&#xA;सिताम्भोजहैयङ्गवीनैश्च दध्ना विमिश्रेण दुग्धेन सम्प्रीणयेत्तम् ॥ ८ ॥&lt;br&gt;&#xA;इति प्रातरेवाऽर्चयेदत्युतं यो नरः प्रत्यहं शश्वदास्तिक्ययुक्तः ॥&lt;br&gt;&#xA;लभेत्सोऽचिरेणैव लक्ष्मीं समग्रामिह प्रेत्य शुद्धं परं धाम भूयात् ॥ ९ ॥&lt;br&gt;&#xA;मन्त्रश्चोक्तः पुरा पुत्र आदौ लोकमनोहरः ॥&lt;br&gt;&#xA;श्रीमद्दामोदराख्यो हि शृणु तस्याधिकारिणः ॥ 2.5.16.१० ॥&lt;br&gt;&#xA;अयोग्याय न दातव्यो मन्त्रराजस्त्वया सुत ॥&lt;br&gt;&#xA;यत्नेन गोपनीयं च रहस्यं शीघ्रसिद्धिदम् ॥ ११ ॥&lt;br&gt;&#xA;अलसं मलिनं क्लिष्टं दम्भमोहसमन्वितम् ॥&lt;br&gt;&#xA;दरिद्रं रोगिणं क्रुद्धं रागिणं भोगलालसम् ॥ १२ ॥&lt;br&gt;&#xA;असूयामत्सरग्रस्तं शठं परुषवादिनम् ॥&lt;br&gt;&#xA;अन्यायेनाऽर्जितधनं परदाररतं सदा ॥ १३ ॥&lt;br&gt;&#xA;विदुषां वैरिणं नित्यमज्ञं पण्डितमानिनम् ॥&lt;br&gt;&#xA;भ्रष्टव्रतं क्लिष्टवृत्तिं पिशुनं दुष्टमानसम् ॥ १४ ॥&lt;br&gt;&#xA;बह्वाशिनं क्रूरचेष्टमग्रगण्यं दुरात्मनाम् ॥&lt;br&gt;&#xA;कृपणं पापिनं रौद्रमाश्रितानां भयङ्करम् ॥ १५ ॥&lt;br&gt;&#xA;एवमादिगुणैर्युक्तं शिष्यं नैव परिग्रहेत् ॥&lt;br&gt;&#xA;गृह्णीयाद्यदि तद्दोषः प्रायो गुरुमुपस्पृशेत् ॥ १६ ॥&lt;br&gt;&#xA;अमात्यदोषो राजानं जायादोषः पतिं यथा ॥&lt;br&gt;&#xA;तथा शिष्यकृतो दोषो गुरुं प्राप्नोत्यसंशयम् ॥ १७ ॥&lt;br&gt;&#xA;तस्माच्छिष्यं गुरुर्नित्यं परीक्ष्यैव परिग्रहेत् ॥&lt;br&gt;&#xA;कायेन मनसा वाचा गुरुशुश्रूषणे रतम् ॥ १८ ॥&lt;br&gt;&#xA;अस्तेयवृत्तिमास्तिक्ययुक्तं मोक्षकृतोद्यमम् ॥&lt;br&gt;&#xA;ब्रह्मचर्यरतं नित्यं दृढव्रतमकल्मषम् ॥ १९ ॥&lt;br&gt;&#xA;प्रसन्नहृदयं शुद्धमशठं विमलाशयम् ॥&lt;br&gt;&#xA;परोपकारनिरतं स्वार्थे च विगतस्पृहम् ॥ 2.5.16.२० ॥&lt;br&gt;&#xA;स्वचित्तवित्तदेहैस्तु परितोषकरं गुरोः ॥&lt;br&gt;&#xA;आश्रितानां तथा पुत्र परितोषकरं शुचिम् ॥ २१ ॥&lt;br&gt;&#xA;ईदृग्विधाय शिष्याय मन्त्रं दद्याच्च नान्यथा ॥&lt;br&gt;&#xA;यद्यन्यथा वदेत्तस्मिन्देवताशाप आपतेत् ॥ २२ ॥&lt;br&gt;&#xA;शृणु पुत्र प्रवक्ष्यामि गुरोरपि च लक्षणम् ॥&lt;br&gt;&#xA;एभिस्तु लक्षणैर्युक्तो गुरुरेव भवेन्नृणाम् ॥ २३ ॥&lt;br&gt;&#xA;समचेताः प्रशान्तात्मा विमन्युश्च सुहृन्नृणाम् ॥&lt;br&gt;&#xA;साधुर्महान्समो लोके स गुरुः परिकीर्तितः ॥ २४ ॥&lt;br&gt;&#xA;मम व्रतधरो नित्यं वैष्णवानां सुसम्मतः ॥&lt;br&gt;&#xA;मदाश्रयकथासक्तो ममोत्सवरतः सदा ॥ २५ ॥&lt;br&gt;&#xA;कृपासिन्धुः सुपूर्णार्थः सर्वसत्त्वोपकारकः ॥&lt;br&gt;&#xA;निःस्पृहः सर्वतः सिद्धः सर्वविद्याविशारदः ॥ २६ ॥&lt;br&gt;&#xA;सर्वसंशयसञ्छेत्ताऽनलसो गुरुरादृतः ॥&lt;br&gt;&#xA;ब्राह्मणः सर्वकालज्ञः कुर्यात्सर्वेष्वनुग्रहम् ॥ २७ ॥&lt;br&gt;&#xA;पूर्वोक्तलक्षणैर्युक्तः शिष्य ईदृग्विधाद्गुरोः ॥&lt;br&gt;&#xA;गृह्णीयात्पुत्र तन्मन्त्रं मार्गशीर्षे मदायने ॥ २८ ॥&lt;br&gt;&#xA;वैष्णवानां व्रतानां च कुर्यात्स्वीकरणं बुधः ॥&lt;br&gt;&#xA;मत्प्रियं शृणुयाच्छश्वच्छ्रीमद्भागवतं परम् ॥२९॥&lt;br&gt;&#xA;श्रीमद्भागवतन्नाम पुराणं लोकविश्रुतम् ॥&lt;br&gt;&#xA;शृणुयाच्छ्रद्धया युक्तो मम सन्तोषकारणम् ॥ 2.5.16.३० ॥&lt;br&gt;&#xA;नित्यं भागवतं यस्तु पुराणं पठते नरः ॥&lt;br&gt;&#xA;प्रत्यक्षरं भवेत्तस्य कपिलादानजं फलम् ॥ ३१ ॥&lt;br&gt;&#xA;श्लोकार्धं श्लोकपादं वा नित्यं भागवतोद्भवम् ॥&lt;br&gt;&#xA;पठते शृणुयाद्यस्तु गोसहस्रफलं लभेत् ॥ ३२ ॥&lt;br&gt;&#xA;यः पठेत्प्रयतो नित्यं श्लोकं भागवतं सुत ॥&lt;br&gt;&#xA;अष्टादशपुराणानां फलमाप्नोति मानवः ॥ ३३ ॥&lt;br&gt;&#xA;नित्यं मम कथा यत्र तत्र तिष्ठन्ति वैष्णवाः ॥&lt;br&gt;&#xA;कलिबाह्या नरास्ते वै येऽर्चयन्ति सदा मम ॥ ३४ ॥&lt;br&gt;&#xA;वैष्णवानां तु शास्त्राणि येऽर्चयन्ति गृहे नराः ॥&lt;br&gt;&#xA;सर्वपापविनिर्मुक्ता भवन्ति सुरवन्दिताः ॥ ३५ ॥&lt;br&gt;&#xA;येऽर्चयन्ति गृहे नित्यं शास्त्रं भागवतं कलौ ॥&lt;br&gt;&#xA;आस्फोटयन्ति वल्गन्ति तेषां प्रीतो भवाम्यहम् ॥ ३६ ॥&lt;br&gt;&#xA;यावद्दिनानि हे पुत्र शास्त्रं भागवतं गृहे ॥&lt;br&gt;&#xA;तावत्पिबन्ति पितरः क्षीरं सर्पिर्मधूदकम् ॥ ३७ ॥&lt;br&gt;&#xA;यच्छन्ति वैष्णवे भक्त्या शास्त्रं भागवतं हि ये ॥&lt;br&gt;&#xA;कल्पकोटिसहस्राणि मम लोके वसन्ति ते ॥ ३८ ॥&lt;br&gt;&#xA;येऽर्चयन्ति सदा गेहे शास्त्रं भागवतं नराः ॥&lt;br&gt;&#xA;प्रीणितास्तैश्च विबुधा यावदाऽऽभूतसम्प्लवम् ॥ ३९ ॥&lt;br&gt;&#xA;श्लोकार्धं श्लोकपादं वा वरं भागवतं गृहे ॥&lt;br&gt;&#xA;शतशोऽथ सहस्रैश्च किमन्यैः शास्त्रसङ्ग्रहैः ॥ 2.5.16.४० ॥&lt;br&gt;&#xA;न यस्य तिष्ठते शास्त्रं गृहे भागवतं कलौ ॥&lt;br&gt;&#xA;न तस्य पुनरावृत्तिर्याम्यपाशात्कदाचन ॥४१ ॥&lt;br&gt;&#xA;कथं स वैष्णवो ज्ञेयः शास्त्रं भागवतं कलौ ॥&lt;br&gt;&#xA;गृहे न तिष्ठते यस्य श्वपचादधिको हि सः ॥ ४२ ॥&lt;br&gt;&#xA;सर्वस्वेनाऽपि लोकेश कर्तव्यः शास्त्रसङ्ग्रहः ॥&lt;br&gt;&#xA;वैष्णवस्तु सदा भक्त्या तुष्ट्यर्थं मम पुत्रक ॥ ४३ ॥&lt;br&gt;&#xA;यत्र यत्र भवेत्पुण्यं शास्त्रं भागवतं कलौ ॥&lt;br&gt;&#xA;तत्र तत्र सदैवाऽहं भवामि त्रिदशैः सह ॥ ४४ ॥&lt;br&gt;&#xA;तत्र सर्वाणि तीर्थानि नदीनदसरांसि च ॥&lt;br&gt;&#xA;यज्ञाः सप्तपुरी नित्यं पुण्याः सर्वे शिलोच्चयाः ॥ ४५ ॥&lt;br&gt;&#xA;श्रोतव्यं मम शास्त्रं हि यशोधर्मजयार्थिना ॥&lt;br&gt;&#xA;पापक्षयार्थं लोकेश मोक्षार्थं धर्मबुद्धिना ॥ ४६ ॥&lt;br&gt;&#xA;श्रीमद्भागवतं पुण्यमायुरारोग्यपुष्टिदम् ॥&lt;br&gt;&#xA;पठनाच्छ्रवणाद्वाऽपि सर्वपापैः प्रमुच्यते ॥ ४७ ॥&lt;br&gt;&#xA;न शृण्वन्ति न हृष्यन्ति श्रीमद्भागवतं परम् ॥&lt;br&gt;&#xA;सत्यंसत्यं हि लोकेश तेषां स्वामी सदा यमः ॥ ४८ ॥&lt;br&gt;&#xA;न गच्छति यदा मर्त्यः श्रोतुं भागवतं सुत ॥&lt;br&gt;&#xA;एकादश्यां विशेषेण नाऽस्ति पापरतस्ततः ॥ ४९ ॥&lt;br&gt;&#xA;श्लोकं भागवतं चाऽपि श्लोकार्धं पादमेव वा ॥&lt;br&gt;&#xA;लिखितं तिष्ठते यस्य गृहे तस्य वसाम्यहम् ॥ 2.5.16.५० ॥&lt;br&gt;&#xA;सर्वाऽऽश्रमाऽभिगमनं सर्वतीर्थाऽवगाहनम् ॥&lt;br&gt;&#xA;न तथा पावनं नॄणां श्रीमद्भागवतं यथा ॥ ५१ ॥&lt;br&gt;&#xA;यत्र यत्र चतुर्वक्त्र श्रीमद्भागवतं भवेत् ॥&lt;br&gt;&#xA;गच्छामि तत्रतत्राऽहं गौर्यथा सुतवत्सला ॥ ५२ ॥&lt;br&gt;&#xA;मत्कथावाचकं नित्यं मत्कथाश्रवणे रतम् ॥&lt;br&gt;&#xA;मत्कथाप्रीतमनसं नाऽहं त्यक्ष्यामि तं नरम् ॥ ५३ ॥&lt;br&gt;&#xA;श्रीमद्भागवतं पुण्यं दृष्ट्वा नोत्तिष्ठते हि यः ॥&lt;br&gt;&#xA;सांवत्सरं तस्य पुण्यं विलयं याति पुत्रक ॥ ५४ ॥&lt;br&gt;&#xA;श्रीमद्भागवतं दृष्ट्वा प्रत्युत्थानाभिवादनैः ॥&lt;br&gt;&#xA;सन्मानयेत तं दृष्ट्वा भवेत्प्रीतिर्ममाऽतुला ॥ ५५ ॥&lt;br&gt;&#xA;दृष्ट्वा भागवतं दूरात्प्रक्रमेत्सम्मुखं हि यः ॥&lt;br&gt;&#xA;पदेपदेऽश्वमेधस्य फलं प्राप्नोत्यसंशयम् ॥ ५६ ॥&lt;br&gt;&#xA;उत्थाय प्रणमेद्यो वै श्रीमद्भागवतं नरः ॥&lt;br&gt;&#xA;धनं पुत्रांस्तथा दारान्भक्तिं च प्रददाम्यहम् ॥ ५७ ॥&lt;br&gt;&#xA;महाराजोपचारैस्तु श्रीमद्भागवतं सुत ॥&lt;br&gt;&#xA;शृण्वन्ति ये नरा भक्त्या तेषां वश्यो भवाम्यहम्॥ ५८ ॥&lt;br&gt;&#xA;ममोत्सवेषु सर्वेपु श्रीमद्भागवतं परम् ॥&lt;br&gt;&#xA;शृण्वन्ति ये नरा भक्त्या मम प्रीत्यै च सुव्रत ॥ ५९ ॥&lt;br&gt;&#xA;वस्त्रालङ्करणैः पुष्पैर्धूपदीपोपहारकैः ॥&lt;br&gt;&#xA;वशीकृतो ह्यहं तैश्च सत्स्त्रिया सत्पतिर्यथा ॥ 2.5.16.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमासमाहात्म्ये भागवतश्रैष्ठ्यमाहात्म्यवर्णनन्नाम पोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७ मथुरामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/017_mathurAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/5_mArgashIrSha-mAhAtmyam/017_mathurAmAhAtmyavarNanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;कस्मिन्क्षेत्रे हि देवेश मार्गशीर्षोऽधिकः स्मृतः ॥&lt;br&gt;&#xA;किं फलं च भवेत्तस्मिन्नेतत्सर्वं वद प्रभो ॥ १ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;मधुरेति सुविख्यातमस्ति क्षेत्रं परं मम ॥&lt;br&gt;&#xA;सुरम्या च प्रशस्ता च जन्मभूमिः प्रिया मम ॥ २ ॥&lt;br&gt;&#xA;पदेपदे तीर्थफलं मधुरायां चतुर्मुख ॥&lt;br&gt;&#xA;यत्रयत्र नरः स्नातो मुच्यते घोरकिल्बिषात् ॥ ३ ॥&lt;br&gt;&#xA;सर्वधर्मविहीनानां पुरुषाणां दुरात्मनाम् ॥&lt;br&gt;&#xA;नरकार्तिहरा पुत्र मधुरा पापनाशिनी ॥ ४ ॥&lt;br&gt;&#xA;कृतघ्नश्च सुरापश्च चौरो भग्नव्रतस्तथा ॥&lt;br&gt;&#xA;मधुरां प्राप्य मनुजो मुच्यते घोरपातकात् ॥ ५ ॥&lt;br&gt;&#xA;सूर्यौदये तमो नश्येद्यथा वज्रभयान्नगाः ॥&lt;br&gt;&#xA;तार्क्ष्यं दृष्ट्वा यथा सर्पा मेघा वातहता यथा ॥ ६ ॥&lt;br&gt;&#xA;तत्त्वज्ञानाद्यथा दुःखं हरिं दृष्ट्वा यथा गजाः ॥&lt;br&gt;&#xA;तथा पापानि नश्यन्ति मथुरादर्शनात्सुत ॥ ७ ॥&lt;br&gt;&#xA;श्रद्धया भक्तियुक्तस्तु दृष्ट्वा मधुपुरीं नरः ॥&lt;br&gt;&#xA;ब्रह्महाऽपि विशुध्येत किं पुनस्त्वन्यपातकी ॥ ८ ॥&lt;br&gt;&#xA;मथुरां स्नातुकामस्य गच्छतस्तु पदेपदे ॥&lt;br&gt;&#xA;निराशानि व्रजन्त्येव पापानि च शरीरतः ॥ ९ ॥&lt;br&gt;&#xA;अनुषङ्गेण गच्छन्ति वाणिज्येनाऽपि सेवया ॥&lt;br&gt;&#xA;मधुरास्नानमात्रेण दिवं यान्ति गतांहसः ॥ 2.5.17.१० ॥&lt;br&gt;&#xA;नामाऽपि गृह्णतामस्याः सदा मुक्तिर्न संशयः ॥&lt;br&gt;&#xA;सदा कृतयुगं तत्र सदा चैवोत्तरायणम् ॥ ११ ॥&lt;br&gt;&#xA;यः शृणोति चतुर्वक्त्र माधुरं मम मन्दिरम् ॥&lt;br&gt;&#xA;अन्येनोच्चारिते सद्यः सोऽपि पापात्प्रमुच्यते ॥ १२ ॥&lt;br&gt;&#xA;त्रिरात्रमपि ये तत्र वसन्ति मनुजाः सुत ॥&lt;br&gt;&#xA;तेषां पुनन्ति सहृष्टाः स्पृष्टाश्चरणरेणवः ॥ १३ ॥&lt;br&gt;&#xA;यथा तृणसमूहं तु ज्वलयन्ति स्फुलिङ्गकाः ॥&lt;br&gt;&#xA;तथा महान्ति पापानि दहते मथुरा पुरी ॥ १४ ॥&lt;br&gt;&#xA;स्नानेन सर्वतीर्थानां यः स्यात्सुकृतसञ्चयः ॥&lt;br&gt;&#xA;ततोऽधिकतरं प्रोक्ता मथुरा सर्वमण्डले ॥ १५ ॥&lt;br&gt;&#xA;चतुर्णामपि वेदानां पुण्यमध्ययनाच्च यत् ॥&lt;br&gt;&#xA;तत्पुण्यं जायते तत्र मथुरां स्मरतां नृणाम् ॥ १६ ॥&lt;br&gt;&#xA;अन्यत्र हि कृतं पापं तीर्थमासाद्य नश्यति ॥&lt;br&gt;&#xA;तीर्थेषु यत्कृतं पापं वज्रलेपो भविष्यति ॥ १७ ॥&lt;br&gt;&#xA;मथुरायां कृतं पापं मथुरायां प्रणश्यति ॥&lt;br&gt;&#xA;धर्मार्थकाममोक्षाख्यं स्थित्वा तत्र लभेन्नरः ॥ १८ ॥&lt;br&gt;&#xA;अन्यत्र दशभिर्वर्षैः प्रारब्धं भुज्यते हि यत् ॥&lt;br&gt;&#xA;किल्विषं च चतुर्वक्त्र माथुरे दशभिर्दिनैः ॥१९॥&lt;br&gt;&#xA;दिवि नैव न पाताले नान्तरिक्षे न मानुषे ॥&lt;br&gt;&#xA;समं तु मथुरायां हि प्रियं मम सदैव हि ॥ 2.5.17.२० ॥&lt;br&gt;&#xA;सर्वेषामेव तीर्थानां माथुरं परमं महत् ॥&lt;br&gt;&#xA;बालक्रीडनरूपाणि कृतानि सह गोपकैः ॥ २१ ॥&lt;br&gt;&#xA;त्रिंशद्वर्षसहस्राणि त्रिंशद्वर्षशतानि च ॥&lt;br&gt;&#xA;यत्फलं भारते वर्षे तत्फलं मथुरां स्मरन् ॥ २२ ॥&lt;br&gt;&#xA;सन्निहत्यां तु यत्पुण्यं राहुग्रस्ते दिवाकरे ॥&lt;br&gt;&#xA;ततोधिकं लभेत्पुत्र मथुरायां दिनेदिने ॥ २३ ॥&lt;br&gt;&#xA;पूर्णे वर्षसहस्रे तु तीर्थराजे तु यत्फलम् ॥&lt;br&gt;&#xA;तत्फलं लभते पुत्र सहोमासे मधोः पुरे ॥ २४ ॥&lt;br&gt;&#xA;पूर्णे वर्षसहस्रे तु वाराणस्यां च यत्फलम् ॥&lt;br&gt;&#xA;तत्फलं लभते पुत्र मथुरायां सहो दिने ॥ २५ ॥&lt;br&gt;&#xA;गोदावरीद्वारकयोर्नरो यः क्षेत्रे कुरूणां क्षितिदायको यः ॥&lt;br&gt;&#xA;षण्मासकात्साधयते गयायां समं भवेन्नो दिनमेकमाथुरम् ॥ २६ ॥&lt;br&gt;&#xA;न द्वारका काशिकाञ्ची न माया गदाधरो यस्य समं न तीर्थम् ॥&lt;br&gt;&#xA;सन्तर्पिता यद्यमुनाजलेन वाञ्छन्ति नो वै पितरः पिण्डदानम् ॥ २७ ॥&lt;br&gt;&#xA;मथुरायां प्रकुर्वन्ति पुरीसाधारणीदृशम् ॥&lt;br&gt;&#xA;ये नरास्तेऽपि विज्ञेयाः पापराशिभिरन्विताः ॥ २८ ॥&lt;br&gt;&#xA;न दृष्टा मथुरा येन दिदृक्षा यस्य जायते ॥&lt;br&gt;&#xA;यत्र तत्र मृतस्याऽपि माथुरे जन्म जायते ॥ २९ ॥&lt;br&gt;&#xA;भूमे रजांसि गणयेत्कालेनाऽपि चतुर्मुख ॥&lt;br&gt;&#xA;माथुरे यानि तीर्थानि तेषां सङ्ख्या न विद्यते ॥ 2.5.17.३० ॥&lt;br&gt;&#xA;कुरु भोः कुरु भो वासं मथुराख्यां पुरीं प्रति ॥&lt;br&gt;&#xA;वसामि सततं तस्यां गोपकन्याभिरावृतः ॥ ३१ ॥&lt;br&gt;&#xA;रेरे संसारमग्नाश्च शिष्या मे शृणुताऽपरे ॥&lt;br&gt;&#xA;यदीच्छथ सुखं सान्द्रं वासं कुरुत मत्पुरीम् ॥ ३२ ॥&lt;br&gt;&#xA;अहो लोको महानन्दो नेत्रयुक्तो न पश्यति ॥&lt;br&gt;&#xA;माथुरे विद्यमानेऽपि संसृतिं भजते सदा ॥ ३३ ॥&lt;br&gt;&#xA;मानुषीं योनिमतुलां लब्ध्वा भाग्यस्य योगतः ॥&lt;br&gt;&#xA;वृथैवायुर्गतं तेषां न दृष्टा मथुरापुरी ॥ ३४ ॥&lt;br&gt;&#xA;अहो मतेः सुदौर्बल्यमहो भाग्यस्य दुर्विधिः ॥&lt;br&gt;&#xA;अहो मोहस्य महिमा मथुरा नैव सेव्यते ॥ ३५ ॥&lt;br&gt;&#xA;मथुरां तु परित्यज्य योऽन्यत्र कुरुते मतिम् ॥&lt;br&gt;&#xA;मूढो भ्रमति संसारे मोहितो मम मायया ॥ ३६ ॥&lt;br&gt;&#xA;मथुरामपि सम्प्राप्य योऽन्यत्र कुरुते स्पृहाम् ॥&lt;br&gt;&#xA;दुर्बुद्धेस्तस्य किं ज्ञानं सोऽज्ञानेन विजृम्भितः ॥ ॥ ३७ ॥&lt;br&gt;&#xA;मात्रा पित्रा परित्यक्ता ये त्यक्ता निजबन्धुभिः ॥&lt;br&gt;&#xA;येषां क्वापि गतिर्नास्ति तेषां मम पुरी गतिः ॥ ३८ ॥&lt;br&gt;&#xA;पापराशिभिराक्रान्ता ये दारिद्र्य पराजिताः ॥&lt;br&gt;&#xA;येषां क्वापि गतिर्नास्ति तेषां मम पुरी गतिः ॥ ३९ ॥&lt;br&gt;&#xA;सारात्सारतरं स्थानं गुह्याद्गुह्यतरं परम् ॥&lt;br&gt;&#xA;गतिमन्वेषमाणानां मथुरा परमा गतिः ॥ 2.5.17.४० ॥&lt;br&gt;&#xA;न तत्पुण्यैर्न तद्दानैर्न तपोभिर्न तु स्तवैः ॥&lt;br&gt;&#xA;न लभ्यं विविधैर्योगैर्लभ्यं मदनुभावतः ॥ ४१ ॥&lt;br&gt;&#xA;मयि येषां स्थिरा भक्तिर्भूयसी येषु मत्कृपा ॥&lt;br&gt;&#xA;तेषामेव हि धन्यानां मथुरायां भवेद्गतिः ॥ ४२ ॥&lt;br&gt;&#xA;या गतिर्योगयुक्तस्य ब्रह्मज्ञस्य मनीषिणः ॥&lt;br&gt;&#xA;सा गतिस्त्यजतः प्राणान्मथुरायां नरस्य च ॥ ४३ ॥&lt;br&gt;&#xA;काश्यादिपुर्यो यदि सन्ति लोके तासां तु मध्ये मथुरैव धन्या ॥&lt;br&gt;&#xA;या जन्ममौञ्जीव्रतमुक्तिदानैर्नृणां चतुर्धा विदधाति मुक्तिम् ॥ ॥ ४४ ॥&lt;br&gt;&#xA;न योगैर्या गतिर्लभ्या मन्वन्तरशतैरपि ॥&lt;br&gt;&#xA;अन्यत्र हेलया साऽत्र लभ्यते मत्प्रसादतः ॥४५॥&lt;br&gt;&#xA;न पापेभ्यो भयं यत्र न भयं यत्र वै यमात् ॥&lt;br&gt;&#xA;न गर्भवासभीर्यत्र तत्क्षेत्रं को न संश्रयेत्॥ ४६॥&lt;br&gt;&#xA;मथुरायां च यत्पुण्यं तत्पुण्यस्य फलं शृणु ॥&lt;br&gt;&#xA;मथुरायां समासाद्य मथुरायां मृता हि ये ॥ ४७ ॥&lt;br&gt;&#xA;अपि कीटपतङ्गाद्या जायन्ते ते चतुर्भुजाः ॥&lt;br&gt;&#xA;कूलात्पतन्ति ये वृक्षास्तेऽपि यान्ति परां गतिम् ॥ ४८ ॥&lt;br&gt;&#xA;मूका जडान्धबधिरास्तपोनियमवर्जिताः ॥&lt;br&gt;&#xA;कालेनैव मृता ये च मम लोकं व्रजन्ति ते ॥ ४९ ॥&lt;br&gt;&#xA;सर्पदष्टाः पशुहताः पावकाम्बुविनाशिताः॥&lt;br&gt;&#xA;लब्धाऽपमृत्यवो ये च माथुरे मम लोकगाः ॥ 2.5.17.५० ॥&lt;br&gt;&#xA;सत्यं सत्यं मुनिश्रेष्ठ ब्रुवे शपथपूर्वकम् ॥&lt;br&gt;&#xA;सर्वाऽभीष्टप्रदं नान्यन्मथुरायाः समं क्वचित् ॥ ६१ ॥&lt;br&gt;&#xA;त्रिवर्गदा कामिनां या मुमुक्षूणां च मुक्तिदा ॥&lt;br&gt;&#xA;भक्तीच्छोर्भक्तिदा कस्तां मथुरां नाऽऽश्रयेद्बुधः ॥ ५२ ॥&lt;br&gt;&#xA;एतादृशी मधुपुरी कर्त्तव्या मार्गशीर्षके ॥&lt;br&gt;&#xA;तदभावे पुष्करं हि कर्तव्यं विधिपूर्वकम् ॥ ५३ ॥&lt;br&gt;&#xA;ज्येष्ठं हि ब्रह्मणः कुण्डं मध्यं कुण्डं च वैष्णवम् ॥&lt;br&gt;&#xA;कनिष्ठं रुद्रदैवत्यमिति जानीहि बुद्धिमन् ॥५४॥&lt;br&gt;&#xA;एषु स्नानं च दानं च श्राद्धं च विधिपूर्वकम् ॥&lt;br&gt;&#xA;पूजा च महती कार्या मम प्रीतिकरा सुत ॥ ५५ ॥&lt;br&gt;&#xA;पूर्णा या तु भवेत्पुत्र सहोमासे मम प्रिया ॥&lt;br&gt;&#xA;तस्यां यत्क्रियते पुण्यं मम प्रीतिकरं भवेत् ॥ ५६ ॥&lt;br&gt;&#xA;गोदानमन्नदानं च हेमदानं च पुत्रक ॥&lt;br&gt;&#xA;धरादानं च कर्तव्यं पूर्णायां विधिपूर्वकम् ॥ ५७ ॥&lt;br&gt;&#xA;सहोमासे हि पूर्णायां सद्मदानं च कारयेत् ॥&lt;br&gt;&#xA;यत्किञ्चित्क्रियते पूर्णं तदक्षय्यफलं भवेत् ॥ ५८ ॥&lt;br&gt;&#xA;ब्रह्मभोज्यं हि कर्तव्यं यथाविभवसारतः ॥&lt;br&gt;&#xA;पूर्णायामेव कर्तव्य उत्सवो व्रतपूर्त्तये ॥ ५९ ॥&lt;br&gt;&#xA;यादृशी मथुरा पुत्र सहोमासे मम प्रिया ॥&lt;br&gt;&#xA;न तथा तीर्थराजाद्यास्तदभावे च पुष्करम् ॥ 2.5.17.६० ॥&lt;br&gt;&#xA;पुष्करे मथुरायां वै पूर्णा कार्या विचक्षणैः ॥&lt;br&gt;&#xA;यत्र कुत्रापि वा कार्या विधियुक्ता च पूर्णिमा ॥ ६१ ॥&lt;br&gt;&#xA;स्नानं दानं तथा पूजां पूर्णायां न करोति यः ॥&lt;br&gt;&#xA;षष्टिवर्षसहस्राणि पच्यते रौरवादिषु ॥ ६२ ॥&lt;br&gt;&#xA;तस्मात्सर्वप्रयत्नेन मान्या पूर्णा विचक्षणैः ॥&lt;br&gt;&#xA;मार्गशीर्षेण संयुक्ता अनन्तफलदायिनी ॥ ६३ ॥&lt;br&gt;&#xA;यथा ते कथितं वत्स मार्गशीर्षं मम प्रियम् ॥&lt;br&gt;&#xA;करोति यो नरो भक्त्या तस्य पुण्यफलं शृणु ॥ ६४ ॥&lt;br&gt;&#xA;तीर्थायुतेषु यत्पुण्यं यत्पुण्यं व्रतकोटिभिः ॥&lt;br&gt;&#xA;सर्वयज्ञेषु यत्पुण्यं तत्पुण्यं समवाप्नुयात् ॥ ६५ ॥&lt;br&gt;&#xA;अपुत्रो लभते पुत्रं निर्धनो धनमेव च ॥&lt;br&gt;&#xA;विद्यार्थी च तथा विद्यां रूपार्थी रूपमाप्नुयात् ॥ ६६ ॥&lt;br&gt;&#xA;ब्राह्मणो ब्रह्मवर्चस्वी क्षत्रियो विजयी भवेत् ॥&lt;br&gt;&#xA;वैश्यो निधिपतित्वं च शूद्रः शुद्ध्येत पातकात् ॥ ६७ ॥&lt;br&gt;&#xA;यद्दुर्लभं च दुष्प्राप्यं त्रिषु लोकेषु मानद ॥&lt;br&gt;&#xA;तत्सर्वं प्राप्नुयान्मर्त्यः सहोमासे न संशयः ॥ ६८ ॥&lt;br&gt;&#xA;यद्यप्येतेषु कामेषु सक्ता ये मानवाः सुत ॥&lt;br&gt;&#xA;तुष्टा ह्यन्ते चतुर्वक्त्र न कामार्हा महाभुज ॥ ६९ ॥&lt;br&gt;&#xA;सुदुर्लभा हि सद्भक्तिर्मम वश्यकरी शुभा ॥&lt;br&gt;&#xA;सा वै सम्प्राप्यते पुत्र सहोमासे श्रुते तथा ॥ 2.5.17.७० ॥&lt;br&gt;&#xA;मम प्रीतिकरं मासं सर्वदा मम वल्लभम् ॥&lt;br&gt;&#xA;सर्वं सम्प्राप्यतेऽमुष्मान्मत्प्रसादाच्चतुर्मुख ॥ ७१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे ब्रह्मविष्णुसंवादे मार्गशीर्षमासमाहात्म्ये मथुरामाहात्म्यवर्णनन्नाम सप्तदशोऽध्यायः ॥ १७ ॥&lt;/p&gt;</description>
    </item>
  </channel>
</rss>
