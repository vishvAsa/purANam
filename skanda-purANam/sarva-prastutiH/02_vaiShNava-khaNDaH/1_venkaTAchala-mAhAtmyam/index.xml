<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१ वेङ्कटाचल-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/</link>
    <description>Recent content in &#43;१ वेङ्कटाचल-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/index.xml" rel="self" type="application/rss+xml" />
    <item>
      <title>००१ यज्ञवराहदर्शनप्राप्त्यादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/001_yajnavarAhadarshanaprAptyAdivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/001_yajnavarAhadarshanaprAptyAdivarNanam/</guid>
      <description>&lt;p&gt;वेङ्कटाचलमाहात्म्यम्&lt;br&gt;&#xA;नारदस्य सुमेरुशिखरस्थयज्ञवराहदर्शनम्&lt;br&gt;&#xA;पावने नैमिषारण्ये शौनकाद्या महर्षयः ॥&lt;br&gt;&#xA;चक्रिरे लोकरक्षार्थं सत्रं द्वादशवार्षिकम् ॥१॥&lt;br&gt;&#xA;तानभ्यगच्छत्कथको व्यासशिष्यो महामतिः ॥&lt;br&gt;&#xA;मुनिरुग्रश्रवा नाम रोमहर्षणसम्भवः ॥ २॥&lt;br&gt;&#xA;सम्यगभ्यर्चितस्त्वेषां सूतः पौराणिकोत्तमः ।&lt;br&gt;&#xA;कथयामास तद्दिव्यं पुराणं स्कन्दनामकम् ॥३ ॥&lt;br&gt;&#xA;सृष्टिसंहारवंशानां वंशानुचरितस्य च ।&lt;br&gt;&#xA;कथां मन्वन्तराणां च विस्तरात्स न्यवेदयत् ॥४॥&lt;br&gt;&#xA;कथास्तीर्थप्रभावाणां श्रुत्वा ते मुनिपुङ्गवाः ॥&lt;br&gt;&#xA;ऊचिरे वशिनं सूतं कथाश्रवणकाङ्क्षया ॥५॥&lt;br&gt;&#xA;॥ऋषय ऊचुः ॥&lt;br&gt;&#xA;रोमहर्षण सर्वज्ञ पुराणार्थविशारद ॥&lt;br&gt;&#xA;माहात्म्यं श्रोतुमिच्छामो गिरीन्द्राणां महीतले ॥&lt;br&gt;&#xA;ब्रूहि त्वं नो महाभाग के प्रधाना महीधराः ।६॥।&lt;br&gt;&#xA;॥श्रीसूत उवाच ॥&lt;br&gt;&#xA;एतमेव पुरा प्रश्नमपृच्छं जाह्नवीतटे ॥&lt;br&gt;&#xA;व्यासं मुनिवरश्रेष्ठं सोऽब्रवीन्मे गुरूत्तमः ॥ ७ ॥&lt;br&gt;&#xA;॥व्यास उवाच॥&lt;br&gt;&#xA;पुरा देवयुगे सूत नारदो मुनिसत्तमः ।&lt;br&gt;&#xA;सुमेरुशिखरं गत्वा नानारत्नसुशोभिनम् ॥८॥&lt;br&gt;&#xA;तन्मध्ये विपुलं दीप्तं ब्रह्मणो दिव्यमालयम् ।&lt;br&gt;&#xA;दृष्ट्वा तस्योत्तरे देशे पिप्पलद्रुममुत्तमम् ॥९॥&lt;br&gt;&#xA;सहस्रयोजनोच्छ्रायं विस्तीर्णं द्विगुणं तथा ।&lt;br&gt;&#xA;तन्मूले मण्डपं दिव्यं नानारत्नसमन्वितम् ॥2.1.1.१०॥&lt;br&gt;&#xA;पद्मरागमणिस्तम्भैः सहस्रैः समलङ्कृतम् ॥&lt;br&gt;&#xA;वैडूर्यमुक्तामणिभिः कृतस्वस्तिकमालिकम् ॥११॥&lt;br&gt;&#xA;नवरत्नसमाकीर्णं दिव्यतोरणशोभितम् ।&lt;br&gt;&#xA;मृगपक्षिभिराकीर्णं नवरत्नमयैः शुभैः ॥ १२॥&lt;br&gt;&#xA;पुष्परागमहाद्वारं सप्तभूमिकगोपुरम् ॥&lt;br&gt;&#xA;सन्दीप्तवज्रसुकृतकवाटद्वयशोभितम् ॥ १३।&lt;br&gt;&#xA;प्रविश्याऽसौ ददर्शान्तर्दिव्यमौक्तिकमण्डपम् ॥&lt;br&gt;&#xA;वैडूर्यवेदिकं तुङ्गमारुरोह महामुनिः ॥१४॥&lt;br&gt;&#xA;तन्मध्ये तुङ्गमतुलं वसुपादविराजितम् ॥&lt;br&gt;&#xA;ददर्श मुक्तासङ्कीर्णं सिंहासनं महाद्युति॥ १५॥&lt;br&gt;&#xA;तन्मध्ये पुष्करं दिव्यं सहस्रदलशोभितम् ॥&lt;br&gt;&#xA;श्वेतं चन्द्रसहस्राभं कर्णिकाकेसरोज्ज्वलम्॥ १६॥&lt;br&gt;&#xA;तस्य मध्ये समासीनं पूर्णचन्द्रायुतप्रभम्॥&lt;br&gt;&#xA;कैलासपर्वताकारं सुन्दरं पुरुषाकृतिम्॥ १७॥।&lt;br&gt;&#xA;चतुर्बाहुमुदाराङ्गं वराहवदनं शुभम्॥&lt;br&gt;&#xA;शङ्खचक्राभयवरान्बिभ्राणं पुरुषोत्तमम्॥१८॥&lt;br&gt;&#xA;पीताम्बरधरं देवं पुण्डरीकायतेक्षणम्॥&lt;br&gt;&#xA;पूर्णेन्दुसौम्यवदनं धूपगन्धिमुखाम्बुजम्॥ १९॥&lt;br&gt;&#xA;सामध्वनिं यज्ञमूर्तिं स्रुक्तुण्डं स्रुवनासिकम्॥&lt;br&gt;&#xA;क्षीरसागरसङ्काशं किरीटोज्ज्वलिताननम्॥2.1.1.२०॥&lt;br&gt;&#xA;श्रीवत्सवक्षसं शुभ्रयज्ञसूत्रविराजितम्॥&lt;br&gt;&#xA;कौस्तुभश्रीसमुद्द्योतं समुन्नतमहोरसम्॥ २१॥&lt;br&gt;&#xA;जाम्बूनदमयैर्दिव्यैः सुरत्नाभरणैर्युतम्॥&lt;br&gt;&#xA;विद्युन्मालापरिक्षिप्तशरन्मेघमिवोज्ज्वलम्॥ २२॥&lt;br&gt;&#xA;वामपादतलाक्रान्तपादपीठविराजितम्॥&lt;br&gt;&#xA;कटकाङ्गदकेयूरकुण्डलोज्ज्वलितं सदा॥२३॥&lt;br&gt;&#xA;चतुर्मुखवसिष्ठात्रिमार्कण्डेयैर्मुनीश्वरैः॥&lt;br&gt;&#xA;भृग्वादिभिरनेकैश्च सेव्यमानमहर्निशम् ॥ २४ ॥&lt;br&gt;&#xA;इन्द्रादिलोकपालैश्च गन्धर्वाप्सरसां गणैः ॥&lt;br&gt;&#xA;सेवितं देवदेवेशं प्रणिपत्याभिगम्य च ॥ २५ ॥&lt;br&gt;&#xA;दिव्यैरुपनिषद्भागैरभिष्टूय धराधरम् ॥&lt;br&gt;&#xA;नारदः परमप्रीतः स्थितो देवस्य सन्निधौ ॥ २६ ॥ ॥&lt;br&gt;&#xA;अथ वराहसन्निधिं प्रति धरण्यागमनम् ॥ ॥&lt;br&gt;&#xA;एतस्मिन्नन्तरे चाभूद्दिव्यदुन्दुभिनिःस्वनः ॥ २७ ॥&lt;br&gt;&#xA;ततस्तमागता देवी धरणी सखिसंयुता ॥&lt;br&gt;&#xA;सुरत्नसागराकारदिव्याम्बरसमुज्ज्वला ॥ २८ ॥&lt;br&gt;&#xA;सुमेरुमन्दराकारस्तनभारावनामिता ॥&lt;br&gt;&#xA;नवदूर्वादलश्यामा सर्वाभरणभूषिता ॥ २९ ॥&lt;br&gt;&#xA;इलया वै पिङ्गलया सखीभ्यां च समन्विता ॥&lt;br&gt;&#xA;ततस्ताभ्यां समानीतं पुष्पाणां निचयं मही ॥ 2.1.1.३० ॥&lt;br&gt;&#xA;श्रीमद्वराहदेवस्य पादमूले विकीर्य च ॥&lt;br&gt;&#xA;प्रणम्य देवदेवेशं कृताञ्जलिपुटा स्थिता ॥ ३१ ॥&lt;br&gt;&#xA;तां देवीं श्रीवराहोऽपि ह्यालिङ्ग्याङ्के निधाय च ॥ ३२ ॥&lt;br&gt;&#xA;॥ अथ धरणिवराहसंवादः ॥ ॥&lt;br&gt;&#xA;पप्रच्छ कुशलं पृथ्वीं प्रीतिप्रवणमानसः ॥ ३३ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;त्वां निवेश्य महीदेवि शेषशीर्षे सुखावहे ॥&lt;br&gt;&#xA;लोकं त्वयि निवेश्यैव त्वत्सहायान्धराधरान् ॥&lt;br&gt;&#xA;हहागतोऽस्म्यहं देवि किमर्थं त्वमिहागता ॥ ३४ ॥&lt;br&gt;&#xA;॥ पृथिव्युवाच ॥ ॥&lt;br&gt;&#xA;मां समुद्धृत्य पातालात्सहस्रफणशोभिते ॥&lt;br&gt;&#xA;रत्नपीठ इवोत्तुङ्गे सरत्नेऽनन्तमूर्धनि ॥&lt;br&gt;&#xA;कृत्वा मां सुस्थिरां देव भूधरान्सन्निवेश्य च ॥ ३५ ॥&lt;br&gt;&#xA;मद्धारणक्षमान्पुण्यांस्त्वन्मयान्पुरुषोत्तम ॥&lt;br&gt;&#xA;तेषु मुख्यान्महाबाहो मदाधारान्वदस्व मे ॥ ३६ ॥ ॥&lt;br&gt;&#xA;अथ शेषाचलस्यसर्वपर्वतातिशायित्ववर्णनम् ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;सुमेरुर्हिमवान्विन्ध्यो मन्दरो गन्धमादनः ॥&lt;br&gt;&#xA;सालग्रामश्चित्रकूटो माल्यवान्पारियात्रकः ॥ ३७ ॥&lt;br&gt;&#xA;महेन्द्रो मलयः सह्यः सिंहाद्रिरपि रैवतः ॥&lt;br&gt;&#xA;मेरुपुत्रोऽञ्जनो नाम शैलः स्वर्णमयो महान् ॥ ३८ ॥&lt;br&gt;&#xA;एते शैलवराः सर्वे त्वदाधारा वसुन्धरे ॥&lt;br&gt;&#xA;ये मया देवसङ्घैश्च ऋषिसङ्घैश्च सेविताः ॥३९॥&lt;br&gt;&#xA;एतेषु प्रवरान्वक्ष्ये तत्त्वतः शृणु माधवि ॥&lt;br&gt;&#xA;सालग्रामश्च सिंहाद्रिश्शैलेन्द्रो गन्धमादनः॥ ॥2.1.1.४०॥&lt;br&gt;&#xA;एते शैलवरा देवि दिशं हैमवतीं श्रिताः ॥&lt;br&gt;&#xA;दक्षिणस्यां प्रतीतांस्तु वक्ष्ये शैलान्वसुन्धरे ॥४१॥&lt;br&gt;&#xA;अरुणाद्रिर्हस्तिशैलो गृध्राद्रिर्घटिकाचलः ॥&lt;br&gt;&#xA;एते शैलवराः सर्वे क्षीरनद्यास्समीपगाः ॥ ४२॥&lt;br&gt;&#xA;हस्तिशैलादुत्तरतः पञ्चयोजनमात्रतः ॥&lt;br&gt;&#xA;सुवर्णमुखरीनाम नदीनां प्रवरा नदी ॥ ४३ ॥&lt;br&gt;&#xA;तस्या एवोत्तरे तीरे कमलाख्यं सरोवरम् ॥&lt;br&gt;&#xA;तत्तीरे भगवानास्ते शुकस्य वरदो हरिः॥४४॥&lt;br&gt;&#xA;बलभद्रेण संयुक्तः कृष्णो भक्तार्तिनाशनः॥&lt;br&gt;&#xA;वैखानसैर्मुनिगणैर्नित्यमाराधितोऽमलैः ।४५॥&lt;br&gt;&#xA;कमलाख्यस्य सरस उत्तरे काननोत्तमे ॥&lt;br&gt;&#xA;क्रोशद्वयार्धमात्रे तु हरिचन्दनशोभिते ॥&lt;br&gt;&#xA;श्रीवेङ्कटाचलोनाम वासुदेवालयो महान् ॥।४६॥&lt;br&gt;&#xA;सप्तयोजनविस्तीर्णः शैलेन्द्रो योजनोच्छ्रितः ॥&lt;br&gt;&#xA;अस्ति स्वर्णमयो देवि रत्नसानुभृदायतः ॥४७॥&lt;br&gt;&#xA;इन्द्राद्या दैवतगणा वसिष्ठाद्या मुनीश्वराः॥&lt;br&gt;&#xA;सिद्धाः साध्याश्च मरुतो दानवा दैत्यराक्षसाः ॥&lt;br&gt;&#xA;रम्भाद्या अप्सरःसङ्घा वसन्ति नियतं धरे ॥ ४० ॥&lt;br&gt;&#xA;तपश्चरन्ति नागाश्च गरुडाः किन्नरास्तथा ॥&lt;br&gt;&#xA;एतैरधिष्ठितास्तत्र सरितः पुण्यदर्शनाः ॥&lt;br&gt;&#xA;सरांसि विविधान्यत्र सन्ति दिव्यानि माधवि ॥ ४९ ॥&lt;br&gt;&#xA;॥ अथ स्वामिपुष्करिण्याः सर्वतीर्थातिशायित्ववर्णनम् ॥ ॥&lt;br&gt;&#xA;तीर्थानां चैव सर्वेषां शृणुष्व प्रवराणि वै ॥2.1.1.५०॥&lt;br&gt;&#xA;चक्रतीर्थं दैवतीर्थं वियद्गङ्गा तथैव च ॥&lt;br&gt;&#xA;कुमारधारिकातीर्थं पापनाशनमेव च ॥&lt;br&gt;&#xA;पाण्डवं नाम तीर्थं च स्वामिपुष्करिणी तथा ॥ ५१ ॥&lt;br&gt;&#xA;सप्तैतानि वराण्याहुर्नारायणगिरौ शुभे ॥&lt;br&gt;&#xA;एतेषु प्रवरा देवि स्वामिपुष्करिणी शुभा ॥ ५२ ॥&lt;br&gt;&#xA;अस्यास्तु पश्चिमे तीरं निवसामि त्वया सह ॥&lt;br&gt;&#xA;आस्तेऽस्या दक्षिणे तीरं श्रीनिवासो जगत्पतिः ॥ ५३ ॥&lt;br&gt;&#xA;गङ्गाद्यैः सकलैस्तीर्थैः समा सा सागराम्बरे ॥&lt;br&gt;&#xA;त्रैलोक्ये यानि तीर्थानि सरांसि सरितस्तथा ॥&lt;br&gt;&#xA;तेषां स्वामित्वमापन्नं धरे स्वामिसरोवरे ॥ ५४ ॥&lt;br&gt;&#xA;स्वामिपुष्करिणीं पुण्यां सेवितुं दिव्यभूधरे ॥&lt;br&gt;&#xA;वसन्ति सर्वतीर्थानि तेषां सङ्ख्यां वदामि ते ॥ ५५ ॥&lt;br&gt;&#xA;षट्षष्टिकोटितीर्थानि पुण्येऽस्मिन्भूधरोत्तमे ॥&lt;br&gt;&#xA;तेषु चात्यन्तमुख्यानि षट् तीर्थानि वसुन्धरे ॥ ५६ ॥&lt;br&gt;&#xA;पञ्चानां तीर्थराजानां तुम्बो गर्भसमो महान् ॥&lt;br&gt;&#xA;गर्भवासभयध्वंसी स्नातानां भूधरोत्तमे ॥ ५७ ॥&lt;br&gt;&#xA;॥ धरण्युवाच ॥ ॥&lt;br&gt;&#xA;षट् तीर्थानि महाबाहो त्वयोक्तानि महीधरे ॥&lt;br&gt;&#xA;माहात्म्यं वद तेषां मे यथाकालं यथाविधि ॥&lt;br&gt;&#xA;फलानि तेषु स्नातानां नराणां वद भूधर ॥ ५८ ॥ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;नारायणाद्रिमाहात्म्यं वदामि शृणु माधवि ॥ ५९ ॥&lt;br&gt;&#xA;देवाश्च ऋषयश्चैव योगिनः सनकादयः ॥&lt;br&gt;&#xA;कृतेंऽजनाद्रिं त्रेतायां नारायणगिरिं तथा ॥ 2.1.1.६० ॥&lt;br&gt;&#xA;द्वापरे सिंहशैलं च कलौ श्रीवेङ्कटाचलम् ॥&lt;br&gt;&#xA;प्रवदन्तीह विद्वांसः परमात्मालयं गिरिम् ॥ ६१ ॥&lt;br&gt;&#xA;योजनानां सहस्रान्ते द्वीपान्तरगतोऽपि वा ॥&lt;br&gt;&#xA;यो नमेद्भूधरेन्द्रं तद्दिशमुद्दिश्य भक्तितः ॥&lt;br&gt;&#xA;सर्वपापविनिर्मुक्तो विष्णुलोकं स गच्छति ॥ ६२ ॥&lt;br&gt;&#xA;तस्मिन्षट्तीर्थमाहात्म्यं यथाकालं वदामि ते ॥ ६३ ॥&lt;br&gt;&#xA;॥ अथ कुमारधारामाहात्म्यम् ॥ ॥&lt;br&gt;&#xA;शृणुष्वावहिता भद्रे सर्वपापप्रणाशनम् ॥&lt;br&gt;&#xA;कुभसंस्थे रवौ माघे पौर्णमास्यां महातिथौ ॥ ६४ ॥&lt;br&gt;&#xA;मघानक्षत्रयुक्तायां भूधरेन्द्रे वसुन्धरे ॥&lt;br&gt;&#xA;कुमारधारिकानाम सरसी लोकपावनी ॥ ६५ ॥&lt;br&gt;&#xA;यत्रास्ते पार्वतीसूनुः कार्तिकेयोऽग्निसम्भवः ॥&lt;br&gt;&#xA;देवसेनासमायुक्तः श्रीनिवासार्चकोऽमले ॥ ६६ ॥&lt;br&gt;&#xA;तस्यां यः स्नाति मध्याह्ने तस्य पुण्यफलं शृणु ॥&lt;br&gt;&#xA;गङ्गादिसर्वतीर्थेषु यः स्नाति नियमाद्धरं ॥&lt;br&gt;&#xA;द्वादशाब्दं जगद्धात्रि तत्फलं समवाप्नुयात् ॥ ६७ ॥&lt;br&gt;&#xA;योऽन्नं ददाति तत्तीर्थे शक्त्या दक्षिणयान्वितम् ॥&lt;br&gt;&#xA;स तावत्फलमाप्नोति स्नाने तूक्तं फलं यथा ॥ ६८ ॥&lt;br&gt;&#xA;॥ अथ तुम्बतीर्थमाहात्म्यम् ॥ ॥&lt;br&gt;&#xA;मानसंस्थे सवितरि पौर्णमासीतिथौ धरे ॥&lt;br&gt;&#xA;उत्तराफाल्गुनीयुक्ते चतुर्थे काल उत्तमे ॥ ६९ ॥&lt;br&gt;&#xA;पञ्चानामपि तीर्थानां तुम्बेऽथ गिरिगह्वरे ॥&lt;br&gt;&#xA;यः स्नाति मनुजो देवि पुनर्गर्भे न जायते ॥ 2.1.1.७० ॥&lt;br&gt;&#xA;अथ आकाशगङ्गामाहात्म्यम् ॥&lt;br&gt;&#xA;अग्निवाहस्थिते भानौ चित्रानक्षत्रसंयुते ॥&lt;br&gt;&#xA;पूर्णिमाख्ये तिथौ पुण्ये प्रातःकाले तथैव च ॥&lt;br&gt;&#xA;आकाशगङ्गासरिति स्नातो मोक्षमवाप्नुयात् ॥ ७१ ॥&lt;br&gt;&#xA;॥ अथ पाण्डवतीर्थमाहात्म्यम् ॥ ॥&lt;br&gt;&#xA;वृषभस्थे रवौ राधे द्वादश्यां रविवासरे ॥&lt;br&gt;&#xA;शुक्ले वाप्यथ वा कृष्णे पक्षे भौमसमन्विते ॥ ७२ ॥&lt;br&gt;&#xA;शुक्ले वाप्यथवा कृष्णे भानुवारेण संयुते ॥&lt;br&gt;&#xA;पुष्यनक्षत्रसंयुक्त हस्तर्क्षेण युतेऽपि वा ॥ ७३ ॥&lt;br&gt;&#xA;तीर्थे पाण्डवनाम्न्यत्र सङ्गवे स्नाति यो नरः ॥&lt;br&gt;&#xA;नेह दुःखमवाप्नोति परत्र सुखमश्नुते ॥ ७४ ॥&lt;br&gt;&#xA;अथ पापनाशनतीर्थमाहात्म्यम् ॥&lt;br&gt;&#xA;शुक्ले पक्षेऽथ वा कृष्णे यार्कवारेण सप्तमी ॥&lt;br&gt;&#xA;पुष्यनक्षत्रसंयुक्ता हस्तर्क्षेण युतापि वा ॥ ७५ ॥&lt;br&gt;&#xA;तस्यां तिथौ महाभागे पापनाशनसञ्ज्ञके ॥&lt;br&gt;&#xA;तीर्थे यः स्नाति नियमाद्भूधरेन्द्रस्य मस्तके ॥ ७६ ॥&lt;br&gt;&#xA;कोटिजन्मार्जितैः पापैर्मुच्यते स नरोत्तमः ॥ ७७ ॥&lt;br&gt;&#xA;॥ अथ देवतीर्थमाहात्म्यम् ॥ ॥&lt;br&gt;&#xA;शृणु देवि परं गुह्यमनन्ताख्ये महागिरौ ॥&lt;br&gt;&#xA;मद्दिव्यालयवायव्ये शिखरे गिरिगह्वरे ॥&lt;br&gt;&#xA;देवतीर्थमिति ख्यातं तटाकमतिशोभनम् ॥ ७८ ॥&lt;br&gt;&#xA;तस्मिन्पुण्यतमे देवि स्नानकालं वदामि ते ॥ ७९ ॥&lt;br&gt;&#xA;गुरुपुष्ये व्यतीपाते सोमश्रवणके तथा ॥&lt;br&gt;&#xA;दिनेष्वेतेषु यः स्नाति तस्य पुण्यफलं शृणु ॥ 2.1.1.८० ॥&lt;br&gt;&#xA;यानि कानीह पापानि ज्ञानाज्ञानकृतानि च ॥&lt;br&gt;&#xA;तानि सर्वाणि नश्यन्ति देवतीर्थेऽतिपावने ॥ ८१ ॥&lt;br&gt;&#xA;पुण्यान्यपि च वर्धन्ते देवतीर्थनिमज्जनात ॥&lt;br&gt;&#xA;दीर्घमायुरवाप्नोति पुत्रपौत्रसमन्वितः ॥&lt;br&gt;&#xA;अन्ते स्वर्गं समासाद्य चन्द्रलोके महीयते ॥ ८२ ॥&lt;br&gt;&#xA;तद्दिनेष्वन्नदो देवि यावज्जीवान्नदो भवेत् ॥&lt;br&gt;&#xA;अतिगुह्यतमं देवि प्रोक्तं तुभ्यं वसुन्धरे ॥ ॥ ८३ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;श्रुत्वाथ पृथिवी देवी प्रीतिप्रवणमानसा ॥&lt;br&gt;&#xA;इष्टाभिर्वाग्भिरतुलं तुष्टाव धरणीधरम् ॥ ८४ ॥&lt;br&gt;&#xA;॥ अथ धरणीकृत वराहस्तुतिः ॥&lt;br&gt;&#xA;॥ धरण्युवाच ॥ ॥&lt;br&gt;&#xA;नमस्ते देवदेवेश वराहवदनाच्युत ॥&lt;br&gt;&#xA;क्षीरसागरसङ्काश वज्रशृङ्ग महाभुज ॥ ८५ ॥&lt;br&gt;&#xA;उद्धृतास्मि त्वया देव कल्पादौ सागराम्भसः ॥&lt;br&gt;&#xA;सहस्रबाहुना विष्णो धारयामि जगन्त्यहम् ॥ ८६ ॥&lt;br&gt;&#xA;अनेकदिव्याभरणयज्ञसूत्रविराजित ॥&lt;br&gt;&#xA;अरुणारुणाम्बरधर दिव्यरत्नविभूषित ॥ ८७ ॥&lt;br&gt;&#xA;उद्यद्भानुप्रतीकाशपादपद्म नमोनमः ॥&lt;br&gt;&#xA;बालचन्द्राभदंष्ट्राग्रमहाबलपराक्रम ॥ ८८ ॥&lt;br&gt;&#xA;दिव्यचन्दनलिप्ताङ्ग तप्तकाञ्चनकुण्डल ॥&lt;br&gt;&#xA;इन्द्रनीलमणिद्योतिहेमाङ्गदविभूषित ॥ ८९ ॥&lt;br&gt;&#xA;वज्रदंष्ट्राग्रनिर्भिन्नहिणयाक्ष महाबल ॥&lt;br&gt;&#xA;पुण्डरीकाभिरामाक्ष सामस्वनमनोहर ॥ 2.1.1.९० ॥&lt;br&gt;&#xA;श्रुतिसीमन्तभूषात्मन्सर्वात्मश्चारुविक्रम ॥&lt;br&gt;&#xA;चतुराननशम्भुभ्यां वन्दिताऽऽयतलोचन ॥ ९१ ॥&lt;br&gt;&#xA;सर्वविद्यामयाकार शब्दातीत नमो नमः ॥&lt;br&gt;&#xA;आनन्दविग्रहाऽनन्त कालकाल नमोनमः ॥ ९२ ॥&lt;br&gt;&#xA;इति स्तुत्वाऽचला देवी ववन्दे पादयोर्विभुम् ॥&lt;br&gt;&#xA;वन्दमाना समुद्वीक्ष्य देवः फुल्लविलोचनः ॥ ९३ ॥&lt;br&gt;&#xA;उद्धृत्य धरणीं देवीमालिलिङ्गेऽथ बाहुभिः ॥&lt;br&gt;&#xA;आघ्राय धरणीवक्त्रं वामाङ्के सन्निवेश्य च ॥ ९४ ॥&lt;br&gt;&#xA;अथ वराहस्य भगवतो धरण्या साकं शेषाचलागमनम् ॥ ॥&lt;br&gt;&#xA;आरुह्य गरुडेशानं जगाम वृषभाचलम् ॥&lt;br&gt;&#xA;मुनीन्द्रैर्नारदाद्यैश्च स्तूयमानो महीपतिः ॥ ९५ ॥&lt;br&gt;&#xA;स्वामिपुष्करिणीतीरे पश्चिमे लोकपूजिते ॥&lt;br&gt;&#xA;आस्ते वराहवदनो मुनीन्द्रैस्तत्र पूजितः ॥&lt;br&gt;&#xA;वैखानसैर्महाभागैर्ब्रह्मतुल्यैर्महात्मभिः ॥ ९६ ॥&lt;br&gt;&#xA;॥ अथ वेङ्कटाचलमाहात्म्यश्रवणावसरः ॥&lt;br&gt;&#xA;॥ व्यास उवाच ॥ ॥&lt;br&gt;&#xA;तं दृष्ट्वा नारदः सूत मुनीनामुक्तवान्पुरा ॥&lt;br&gt;&#xA;तदेतदहमश्रौषं तत्र वै मुनिसंसदि ॥ ९७ ॥&lt;br&gt;&#xA;यत्पृष्टोऽहं त्वया सूत माहात्म्यं धरणीभृताम् ॥&lt;br&gt;&#xA;मया तूक्तं यथावद्धि नारदाच्च पुरा श्रुतम् ॥ ९८ ॥&lt;br&gt;&#xA;॥ अथाध्यायफलश्रुतिः ॥ ॥&lt;br&gt;&#xA;य इदं धर्मसंवादमावयोः सूत पावनम् ॥&lt;br&gt;&#xA;पठेद्वा देवपुरतो ब्राह्मणानां पुरस्तथा ॥ ९९ ॥&lt;br&gt;&#xA;सर्वेषामपि वर्णानां शृण्वतां भक्तिपूर्वकम् ॥&lt;br&gt;&#xA;स प्रतिष्ठामवाप्नोति पुत्रपौत्रैः समन्वितः ॥ 2.1.1.१०० ॥&lt;br&gt;&#xA;शृण्वतामपि सर्वेषां यदिष्टं तद्भविष्यति ॥ १०१ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इति मे भगवान्व्यासः प्रोवाच मुनिसेवितः ॥&lt;br&gt;&#xA;यथाश्रुतं मया पूर्वं कृष्णद्वैपायनाद्गुरोः ॥ १०२ ॥&lt;br&gt;&#xA;तत्तथा सर्वमेवात्र मयाप्युक्तं मुनीश्वराः ॥&lt;br&gt;&#xA;श्रुत्वा सूतवचस्त्वित्थं ते प्रीतमनसोऽभवन् ॥ १०३ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;सूत त्वयोक्तं भुवि पर्वतेषु पुण्येषु पुण्यस्य महीधरस्य ॥&lt;br&gt;&#xA;माहात्म्यमस्माकमहीन्द्रनाम्नः पापापहं मोक्षफलप्रदायकम् ॥ १०४ ॥&lt;br&gt;&#xA;ततो वृषाद्रिं सम्प्राप्य वराहो धरणीयुतः ॥&lt;br&gt;&#xA;किमुक्तवान्धरण्यै स तन्नो ब्रूहि महामते ॥ १०५ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये धरणीवराहसंवादे नारदस्य सुमेरुशिखरस्थ यज्ञवराहदर्शनप्राप्त्यादिवर्णनन्नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ श्रीवराहमन्त्राराधनविध्यादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/002_shrIvarAhamantrArAdhanavidhyAdivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/002_shrIvarAhamantrArAdhanavidhyAdivarNanam/</guid>
      <description>&lt;p&gt;॥ अथ श्रीवराहमन्त्राराधनविधिः ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;शृणुध्वं मुनयः सर्वे कथां पुण्यां पुरातनीम् ॥&lt;br&gt;&#xA;वैवस्वतेंऽतरे पूर्वं कृते पुण्यतमे युगे ॥ १ ॥&lt;br&gt;&#xA;नारायणाद्रौ देवेशं निवसन्तं क्षमापतिम् ॥&lt;br&gt;&#xA;वराहरूपिणं देवं धरणी सखिभिर्वृता ॥ २ ॥&lt;br&gt;&#xA;प्रणम्य परिपप्रच्छ रक्तपद्मायतेक्षणम् ॥ ३ ॥&lt;br&gt;&#xA;॥ धरण्युवाच ॥ ॥&lt;br&gt;&#xA;आराध्यः केन मन्त्रेण भवान्प्रीतो भविष्यति ॥&lt;br&gt;&#xA;तं मे वद त्वं देवेश यः प्रियो भवतः सदा ॥ ४ ॥&lt;br&gt;&#xA;जपतां सर्वसम्पत्तिकारकं पुत्रपौत्रदम् ॥&lt;br&gt;&#xA;सार्वभौमत्वदं चैव कामिनां कामदं सदा ॥ ॥ ५ ॥&lt;br&gt;&#xA;अन्ते यस्त्वत्पदप्राप्तिं ददाति नियमात्मनाम् ॥&lt;br&gt;&#xA;एवम्भूतं वद प्रीत्या मयि वाराह मानद ॥ ६ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;इति पृष्टस्तया भूम्या प्राह प्रीतिस्मिताननः ॥ ७ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;शृणु देवि परं गुह्यं सद्यः सम्पत्तिकारकम् ॥&lt;br&gt;&#xA;भूमिदं पुत्रदं गोप्यमप्रकाश्यं कदाचन ॥ ८ ॥&lt;br&gt;&#xA;किं च शुश्रूषवे वाच्यं भक्ताय नियतात्मने ॥ ९ ॥&lt;br&gt;&#xA;ॐ नमः श्रीवराहाय धरण्युद्धरणाय च ॥&lt;br&gt;&#xA;वह्निजायासमायुक्तः सदा जप्यो मुमुक्षुभिः ॥ 2.1.2.१० ॥&lt;br&gt;&#xA;अयं मन्त्रो धरादेवि सर्वसिद्धिप्रदायकः ॥&lt;br&gt;&#xA;ऋषिः सङ्कर्षणः प्रोक्तो देवता त्वहमेव हि ॥ ११ ॥&lt;br&gt;&#xA;छन्दः पङ्क्तिः समाख्याता श्रीबीजं समुदाहृतम् ॥&lt;br&gt;&#xA;चतुर्लक्षं जपेन्मन्त्रं सद्गुरोर्लब्धतन्मनुः ॥ १२ ॥&lt;br&gt;&#xA;जुहुयात्पायसान्नं वै क्षौद्रसर्पिःसमन्वितम् ॥&lt;br&gt;&#xA;अथ ध्यानं प्रवक्ष्यामि मनःशुद्धिप्रदायकम् ॥ १३ ॥&lt;br&gt;&#xA;शुद्धिस्फटिकशैलाभं रक्तपद्मदलेक्षणम् ॥&lt;br&gt;&#xA;वराहवदनं सौम्यं चतुर्बाहुं किरीटिनम् ॥ १४ ॥&lt;br&gt;&#xA;श्रीवत्सवक्षसं चक्रशङ्खाभयकराम्बुजम् ॥&lt;br&gt;&#xA;वामोरुस्थितया युक्तं त्वया मां सागराम्बरे ॥ १५ ॥&lt;br&gt;&#xA;रक्तपीताम्बरधरं रक्ताभरणभूषितम् ॥&lt;br&gt;&#xA;श्री कूर्मपृष्ठमध्यस्थशेषमूर्त्यब्जसंस्थितम् ॥ १६ ॥&lt;br&gt;&#xA;एवं ध्यात्वा जपेन्मन्त्रं सदा चाष्टोत्तरं शतम् ॥&lt;br&gt;&#xA;सर्वान्कामानवाप्नोति मोक्षं चान्ते व्रजेद्ध्रुवम् ॥ १७ ॥&lt;br&gt;&#xA;प्रोक्तं मया ते धरणि यत्पृष्टोऽहं त्वयाऽमले ॥&lt;br&gt;&#xA;अतः किं ते व्यवसितं ब्रूहि तद्विमलानने ॥ १८ ॥&lt;br&gt;&#xA;॥ ॥अथ श्रीवराहमन्त्रेण धर्मादीनां स्वाभीष्टसिद्धिवर्णनम् ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;एतच्छ्रुत्वा ततो भूमिः पप्रच्छ पुनरेव तम् ॥&lt;br&gt;&#xA;केनैवानुष्ठितं देव पुरा प्राप्तं फलं च किम् ॥ १९ ॥&lt;br&gt;&#xA;इति पृष्टः पुनर्देवः श्रीवराहोऽब्रवीदिदम् ॥&lt;br&gt;&#xA;पुरा कृतयुगे देवि धर्मो नाम मनुर्महान् ॥ 2.1.2.२० ॥&lt;br&gt;&#xA;ब्रह्मणोऽमुं मनुं लब्ध्वा जप्त्वास्मिन्धरणीधरे ॥&lt;br&gt;&#xA;मां च दृष्ट्वा वरं लब्ध्वा प्राप्तोऽभून्मामकं पदम् ॥ २१ ॥&lt;br&gt;&#xA;इन्द्रो दुर्वाससः शापात्पुरा भ्रष्टस्त्रिविष्टपात् ॥&lt;br&gt;&#xA;अनेनेष्ट्वाऽत्र मां देवि पुनः प्राप्तस्त्रिविष्टपम् ॥ २२ ॥&lt;br&gt;&#xA;अन्येऽपि मुनयो भूमे जप्त्वा प्राप्ताः परां गतिम् ॥&lt;br&gt;&#xA;अनन्तः पन्नगाधीशो ह्यमुं लब्ध्वाथ कश्यपात् ॥ २३ ॥&lt;br&gt;&#xA;श्वेतद्वीपे जपित्वैव बभूव धरणीधरः ॥&lt;br&gt;&#xA;तस्माज्जप्यः सदा चेह मनुष्यैश्च धरार्थिभिः ॥ २४ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;एतच्छ्रुत्वाथ सुप्रीता पुनः प्राह धराधरम् ॥ २५ ॥&lt;br&gt;&#xA;॥ धरण्युवाच ॥ ॥&lt;br&gt;&#xA;वेङ्कटाख्ये महाशैले श्रीनिवासो जगत्पतिः ॥&lt;br&gt;&#xA;कदा ह्यायाति देवेशः श्रीभूमिसहितोऽमलः ॥ २६ ॥&lt;br&gt;&#xA;कथं कल्पान्तरस्थायी भविष्यति जनार्दनः ॥&lt;br&gt;&#xA;एतद्ब्रूहि वराहात्मन्महत्कौतहलं मम ॥ २७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये धरणीवराहसंवादे श्रीवराहमन्त्राराधनविध्यादिवर्णनन्नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३ सर्वजनदृग्गोचरत्वादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/003_sarvajanadRggocharatvAdivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/003_sarvajanadRggocharatvAdivarNanam/</guid>
      <description>&lt;p&gt;अथ अगस्त्यप्रार्थनया भगवतः सर्वजनदृग्गोचरत्ववर्णनम् ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;हन्त ते कथयिष्यामि पुरावृत्तं वरानने ॥&lt;br&gt;&#xA;शृणु पुण्यं महादेवि सभविष्यं सहोत्तरम् ॥ १ ॥&lt;br&gt;&#xA;वैवस्वतेऽन्तरे देवि पूर्वे कृतयुगेंऽतरे ॥&lt;br&gt;&#xA;वायोस्तपो महद्दृष्ट्वा श्रीभूमिसहितोऽनघ ॥&lt;br&gt;&#xA;आगच्छच्छ्रीनिवासश्च स्वामिपुष्करिणीतटे ॥ २ ॥&lt;br&gt;&#xA;दक्षिणेऽस्मिन्पुण्यतम आनन्दाख्यविमानके ॥&lt;br&gt;&#xA;वसिष्यति च श्रीकान्तो वायोः प्रियकरो हरिः ॥ ३ ॥&lt;br&gt;&#xA;तदारभ्य हृषीकेशः सेनान्याराधितोऽनिशम् ॥&lt;br&gt;&#xA;आकल्पान्तमदृश्योऽस्मिन्विमानेऽसौ वसिष्यति ॥ ४ ॥&lt;br&gt;&#xA;॥ धरण्युवाच ॥ ॥&lt;br&gt;&#xA;अदृश्यो भगवान्मर्त्यैः कथ दृश्यो भविष्यति ॥ ५ ॥&lt;br&gt;&#xA;श्रीनिवासोऽपि देवेशो भवद्दक्षिणपार्श्वगः ॥&lt;br&gt;&#xA;एतद्वद सुराधीश जनैराराध्यते कथम् ॥ ६ ॥ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;अगस्त्योऽस्मिन्समासाद्य दृष्ट्वा देवं सनातनम् ॥&lt;br&gt;&#xA;आराध्य द्वादशाब्दं तं प्रीणयित्वा पुनःपुनः ॥ ७ ॥&lt;br&gt;&#xA;ययाचे तत्र सान्निध्यं भवान्दृश्यो भवत्विति ॥&lt;br&gt;&#xA;एवमुक्तो हृषीकेशः श्रीभूमिसहितो धरे ॥ ८ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;अहं दृश्यो भविष्यामि त्वत्कृते सर्वदेहिनाम् ॥&lt;br&gt;&#xA;एतद्विमानं देवर्षे न दृश्यं स्यात्कदाचन ॥ ९ ॥&lt;br&gt;&#xA;आकल्पान्तं मुनीन्द्रास्मिन्दृश्योऽहं नात्र संशयः ॥&lt;br&gt;&#xA;मुनिस्तद्वचनं श्रुत्वा प्रीतः प्रायात्स्वमाश्रमम् ॥ 2.1.3.१० ॥&lt;br&gt;&#xA;ततश्चतुर्भुजो देवः स दृश्योऽभून्नरादिभिः ॥&lt;br&gt;&#xA;विमाने मुनिचिन्त्येऽस्मिन्नासिता च तथोत्तरम् ॥ ११ ॥&lt;br&gt;&#xA;आराध्यमानः स्कन्देन वायुना सेवितः सदा ॥&lt;br&gt;&#xA;एवं गते महाकाले चतुर्युगसमन्विते ॥ १२ ॥&lt;br&gt;&#xA;॥अथ मित्रवर्मण आकाशराजाख्यसुतोत्पत्तिवर्णनम् ॥&lt;br&gt;&#xA;अष्टाविंशे तु सञ्जाते द्वापरान्ते वसुन्धरे ॥&lt;br&gt;&#xA;युद्धे च भारतेऽतीते तिष्ये सति युगे तथा ॥ १३ ॥&lt;br&gt;&#xA;विक्रमार्कादयो भूपाः शकाः शूद्रादयस्तथा ॥&lt;br&gt;&#xA;गमिष्यन्ति स्वर्गलोकं मामज्ञात्वा वरानने ॥ १४ ॥&lt;br&gt;&#xA;ततः सोमकुलोद्भूतो मित्रवर्मा महारथः ॥&lt;br&gt;&#xA;तुण्डीरमण्डले राजा नारायणपुरं वसन् ॥ १५ ॥&lt;br&gt;&#xA;भविष्यति वरारोहे महाभाग्योदयो महान् ॥&lt;br&gt;&#xA;तस्मिञ्छासति भूलोकं धर्मेण पृथिवीपतौ ॥ १६ ॥&lt;br&gt;&#xA;अकृष्टपच्या पृथिवी सर्वसस्यविभूषणा ॥&lt;br&gt;&#xA;निरीतिकोऽभवत्सर्वो जनो धर्मसमन्वितः ॥ १७ ॥&lt;br&gt;&#xA;तस्य पत्नी समभवत्पाण्ड्यकन्या मनोरमा ॥&lt;br&gt;&#xA;तस्य जज्ञे कुलोत्तंसो वियन्नामा सुतोऽस्य वै ॥ १८ ॥&lt;br&gt;&#xA;तस्य पत्नी तु धरणी नाम्नासीच्छकवंशजा ॥&lt;br&gt;&#xA;तस्मिन्राज्यं विनिक्षिप्य मित्रवर्मा नृपोत्तमः ॥ १९ ॥&lt;br&gt;&#xA;ययौ तपोवनं पुण्यं वेङ्कटाद्रेः समीपतः ॥ 2.1.3.२० ॥&lt;br&gt;&#xA;॥ अथ धरणीतलात्पद्मावत्युत्पत्तिक्रमः ॥ ॥&lt;br&gt;&#xA;आकाशनामा तु महान्राजाभूत्सार्वभौमकः ॥&lt;br&gt;&#xA;एकदारव्रतो राजा धरणीसक्तचेतनः ॥ २१ ॥&lt;br&gt;&#xA;यज्ञार्थं शोधयामास भुवमारणितीरतः ॥&lt;br&gt;&#xA;काञ्चनेन हलेनैव कृष्यमाणे धरातले ॥ २२ ॥&lt;br&gt;&#xA;बीजमुष्टिं विकिरता दृष्टा कन्या धरोद्गता ॥&lt;br&gt;&#xA;पद्मशय्यागता रम्या सर्वलक्षणलक्षिता ॥ २३ ॥&lt;br&gt;&#xA;तप्तजाम्बूनदमयी पुत्रिकेव विराजती ॥&lt;br&gt;&#xA;तां दृष्ट्वा स महीपालो विस्मयोत्फुल्ललोचनः ॥ २४ ॥&lt;br&gt;&#xA;आदाय तनया चेयं ममैवेति पुनःपुनः ॥&lt;br&gt;&#xA;जहर्ष मन्त्रिभिश्चैनं प्राह वागशरीरिणी ॥ २५ ॥&lt;br&gt;&#xA;सत्यं तवैव तनया वर्धयस्व सुलोचनाम् ॥&lt;br&gt;&#xA;ततः प्रीतमना राजा स्वपुरं प्रविवेश ह ॥ २६ ॥&lt;br&gt;&#xA;आहूय धरणीं देवीमिदमाह महीपतिः ॥&lt;br&gt;&#xA;देवदत्तामिमां पश्य भूतलादुत्थितां मम ॥ २७ ॥&lt;br&gt;&#xA;आवाभ्यां तदपुत्राभ्यां पुत्रीयं भविता ध्रुवम् ॥&lt;br&gt;&#xA;इत्युक्त्वा प्रददौ देव्या हस्ते प्रीत्या वियन्नृपः ॥ २८ ॥&lt;br&gt;&#xA;॥ अथ आकाशराजस्य धरण्याख्यपत्न्यां वसुदानाख्यसुतोत्पत्तिः ॥ ॥&lt;br&gt;&#xA;तस्यां गृहं प्रविष्टायां धरणी गर्भमादधौ ॥&lt;br&gt;&#xA;वियन्नृपश्च सुप्रीतो वीक्ष्य स्निग्धविलोचनाम् ॥ २९ ॥&lt;br&gt;&#xA;उवाच फलिता सुभ्रुर्लता सान्तानिकी च मे ॥ 2.1.3.३० ॥&lt;br&gt;&#xA;अथ सा धरणी देवी काले कमललोचना ॥&lt;br&gt;&#xA;सुप्रशस्ते मुहूर्ते च स्वोच्चसंस्थेषु पञ्चसु ॥&lt;br&gt;&#xA;ग्रहेषु सुषुवे पुत्रं मेषस्थे च दिवाकरे ॥ ३१ ॥&lt;br&gt;&#xA;देवदुन्दुभयो नेदुः पुष्पवृष्टिर्गृहेऽपतत् ॥&lt;br&gt;&#xA;ववौ वायुः सुखस्पर्शस्तज्जन्मदिवसे तदा ॥ ३२ ॥&lt;br&gt;&#xA;पुत्रसूतिप्रवक्तॄणां सुप्रीतः पुत्रजन्मनि ॥&lt;br&gt;&#xA;सर्वस्वदानमकरोच्छत्रचामर वर्जितम् ॥ ३३ ॥&lt;br&gt;&#xA;कपिलाकोटिदानं च वृषभाणां शताधिकम् ॥&lt;br&gt;&#xA;दिवसे द्वादशे पुण्ये जातकर्मादिकाः क्रिया ॥&lt;br&gt;&#xA;चकार नामधेयं च वसुदान इति स्वयम् ॥ ३४ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;आकाशतनयो देवि वसुदानो मनोरमः ॥&lt;br&gt;&#xA;ववृधे दिवसैर्बालः शुक्लपक्ष इवोडुराट् ॥ ३५ ॥&lt;br&gt;&#xA;उपनीतो विनीतोऽसौ गुरुभिर्ब्रह्मपारगैः ॥&lt;br&gt;&#xA;पितुरस्त्राणि शस्त्राणि मन्त्रवत्सोऽप्यशिक्षत ॥ ३६ ॥&lt;br&gt;&#xA;चतुष्पादं धनुर्वेदं साङ्गोपाङ्गमधीतवान् ॥&lt;br&gt;&#xA;पिता तेनातिबलिना दुराधर्षः परैरभूत् ॥ ३७ ॥&lt;br&gt;&#xA;आकाश इव निष्पङ्को ग्रीष्मे भानुमता युतः ॥&lt;br&gt;&#xA;वैशाख इव मध्याह्ने दुःसहो दुर्निरीक्षकः ॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये धरणीवराहसंवादेऽगस्त्यप्रार्थनयाभगवतः सर्वजनदृग्गोचरत्वादिवर्णनन्नाम तृतीयोऽध्यायः ॥ ३ ॥ ॥ छ ॥&lt;/p&gt;</description>
    </item>
    <item>
      <title>००४ श्रीनिवासमृगयादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/004_shrInivAsamRgayAdivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/004_shrInivAsamRgayAdivarNanam/</guid>
      <description>&lt;p&gt;॥ अथ उद्यानवासिन्याः पद्मावत्याः समीपे नारदागमनम् ॥&lt;br&gt;&#xA;॥ धरण्युवाच ॥ ॥&lt;br&gt;&#xA;उक्तं भगवता तस्य वियत्पुत्रस्य नाम च ॥&lt;br&gt;&#xA;अयोनिजायास्तत्पुत्र्याः किं नाम च तदाऽकरोत्॥१॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;इति पृष्टः पुनः प्राह श्रीवराहो जगत्पतिः ॥ २ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;आकाशराजो मतिमांस्तां दृष्ट्वा कमलेशयाम् ॥ ३ ॥&lt;br&gt;&#xA;पद्मिनीति च नाम्ना वै चकार वसुधासुताम् ॥&lt;br&gt;&#xA;तां तु यौवनसम्पन्नां सखीभिः परिवारिताम् ॥ ४ ॥&lt;br&gt;&#xA;आरामे विहरन्तीं च शुककोकिलनादिते ॥&lt;br&gt;&#xA;यदृच्छयाऽऽगतस्तत्र नारदो मुनिसत्तमः ॥ ५ ॥&lt;br&gt;&#xA;वनलक्ष्मीमिवालोक्य विस्मयादिदमब्रवीत् ॥ ६ ॥&lt;br&gt;&#xA;॥ नारद उवाच ॥ ॥&lt;br&gt;&#xA;कासि कस्य सुता भीरु हस्तं दर्शय मे तव ॥&lt;br&gt;&#xA;इत्युक्ता सा सुचार्वङ्गी स्वात्मानं मुनयेऽब्रवीत्॥ ७ ॥&lt;br&gt;&#xA;वियद्राजसुता ब्रह्मल्ँलक्षणानि वदस्व मे ॥&lt;br&gt;&#xA;इत्युक्तः स तदा प्राह नारदो मुनिसत्तमः ॥ ८ ॥&lt;br&gt;&#xA;॥ अथ नारदोदीरित पद्मावतीशरीरलक्षणानि ॥&lt;br&gt;&#xA;॥ नारदउवाच ॥&lt;br&gt;&#xA;शृणु त्वं चारुवदने लक्षणानि वदामि ते ॥&lt;br&gt;&#xA;पादौ प्रतिष्ठितौ सुभ्रु रक्तपद्मदलान्वितौ ॥ ९ ॥&lt;br&gt;&#xA;पादाङ्गुल्यः समा रक्ता रक्ततुङ्गनखान्विताः ॥&lt;br&gt;&#xA;गुल्फौ गूढौ समावेतौ जङ्घे चारोमशे शुभे ॥ 2.1.4.१० ॥&lt;br&gt;&#xA;जानुनी समसुस्निग्धे समावूरू क्रमादुरू ॥&lt;br&gt;&#xA;नितम्बौ पृथुलौ पीनौ जघनं चिन्त्यमेव हि ॥ ११ ॥&lt;br&gt;&#xA;नाभिर्मण्डलवान्निम्नः पार्श्वौ ते मेदुरावुभौ ॥&lt;br&gt;&#xA;त्रिवलीललितं मध्यं रोमराजिविराजितम् ॥ १२ ॥&lt;br&gt;&#xA;स्तनौ पीनौ घनौ स्निग्धाबुन्नतौ मग्नचूचुकौ ॥&lt;br&gt;&#xA;करौ ते रक्तपद्माभौ पद्मरेखासमन्वितौ ॥&lt;br&gt;&#xA;सुसूक्ष्मौ रक्तसत्पर्व निरन्तरसमाङ्गुली ॥ १३ ॥&lt;br&gt;&#xA;शुकतुण्डसमाकारनखपङ्क्तिविराजितौ ॥&lt;br&gt;&#xA;दीर्घौ च कोमलौ भद्रे भुजौ ते पुष्पदण्डवत् ॥ १४ ॥&lt;br&gt;&#xA;पृष्ठं ते वेदिवद्भाति विलग्नमृजु मध्यमम् ॥&lt;br&gt;&#xA;कण्ठस्तु रक्तो दीर्घश्च स्कन्धौ चावनतौ शुभे ॥ १५ ॥&lt;br&gt;&#xA;मुखं प्रसन्नं सततमकलङ्कशशिप्रभम् ॥&lt;br&gt;&#xA;कपोलौ कनकादर्शसदृशौ कुण्डलोज्ज्वलौ ॥ १६ ॥&lt;br&gt;&#xA;तिलपुष्पसमाकारा नासिका ते शुभानने ॥&lt;br&gt;&#xA;अकलङ्काष्टमीचन्द्रसदृशोऽतिमनोहरः ॥ १७॥&lt;br&gt;&#xA;दृश्यतेऽयं ललाटस्ते नीलालकसुशोभितः ॥&lt;br&gt;&#xA;मूर्धा ते समवृत्तश्च स्निग्धायतकचान्वितः ॥ १८ ॥&lt;br&gt;&#xA;स्मितसंशोभिदशनं बिम्बाधरसमन्वितम् ॥&lt;br&gt;&#xA;मुखं ते विष्णुयोग्यं स्यादिति मे निश्चिता मतिः ॥१९॥&lt;br&gt;&#xA;नाभिस्ते दक्षिणावर्त आवर्त इव गाङ्गजः ॥&lt;br&gt;&#xA;त्वं हि क्षीराब्धिसम्भूता लक्ष्मीरिव हि दृश्यसे ॥ 2.1.4.२० ॥&lt;br&gt;&#xA;॥ श्रीवराह उवाच ॥&lt;br&gt;&#xA;इत्युक्त्वा पूजितस्ताभिर्नारदोऽन्तर्दधे तदा ॥&lt;br&gt;&#xA;एतच्छ्रुत्वाऽथ तत्सख्यस्तामूचुः पद्मिनीं सखीम् ॥२१॥&lt;br&gt;&#xA;अथ पद्मावत्याः स्वसखीभिः साकं पुष्पाटवी गमनम् ॥ ॥&lt;br&gt;&#xA;वनं गच्छाम पुष्पार्थं वसन्तः समुपागतः ॥&lt;br&gt;&#xA;कर्णिकाराश्च चूताश्च चम्पकाः पारिभद्रकाः ॥२२॥&lt;br&gt;&#xA;पलाशाः पाटलाः कुन्दा रक्ताशोकाश्च पुष्पिताः॥&lt;br&gt;&#xA;पद्मिन्यः सिन्धुवाराश्च मालत्यो यूथिकालताः॥२३॥&lt;br&gt;&#xA;कह्लारकरवीराश्च सङ्घर्षादिव पुष्पिताः ॥&lt;br&gt;&#xA;पुष्पावचयनं कुर्मो वनेऽस्मिन्सुमनोहरे ॥२४॥&lt;br&gt;&#xA;इत्युक्त्वा ता वनं जग्मुराकाशतनयायुताः ॥&lt;br&gt;&#xA;पुष्पाण्याहरमाणास्तु विचरन्त्यस्ततस्ततः ॥ २५ ॥&lt;br&gt;&#xA;कञ्चिद्गजेन्द्रं ददृशुः शुभ्रदन्तद्वयोज्ज्वलम् ॥&lt;br&gt;&#xA;गण्डभित्तितलोद्भूतमदधाराद्वयोज्ज्वलम्॥२६॥&lt;br&gt;&#xA;उन्नतं करिणीयूथैः समुपेतं रजोज्ज्वलम् ॥&lt;br&gt;&#xA;फूत्कारिपुष्करप्रोद्यच्छीकरापूरिताननम्॥ २७ ॥&lt;br&gt;&#xA;दृष्ट्वा चोद्विग्नहृदया वनस्पतिमुपाश्रिताः ॥&lt;br&gt;&#xA;एतस्मिन्नन्तरे चाशु ददृशुर्हयमुत्तमम्॥२८॥&lt;br&gt;&#xA;अथ मृगयार्थं पुष्पाटवीं प्रति श्रीनिवासागमनम्॥&lt;br&gt;&#xA;अकलङ्केन्दुधवलं जाम्बूनदपरिष्कृतम् ॥&lt;br&gt;&#xA;स्फुरद्विद्युल्लतायुक्तशरन्मेघमिवोन्नतम् ॥ २९ ॥&lt;br&gt;&#xA;तस्मिंस्तु पुरुषं कृष्णं मदनाकारवर्चसम्॥&lt;br&gt;&#xA;पुण्डरीकदलाकारकर्णान्तायतलोचनम् ॥ 2.1.4.३० ॥&lt;br&gt;&#xA;सुसूक्ष्मक्षौमसंवीतनीलचूलिकयोज्ज्वलम् ॥&lt;br&gt;&#xA;पद्मरागमणिद्योतिस्फुरत्कुण्डलमण्डितम् ॥ ३१ ॥&lt;br&gt;&#xA;सुवर्णरत्नखचितशार्ङ्गदिव्यधनुर्धरम् ॥&lt;br&gt;&#xA;अपरेण करेणैव वहन्तं काञ्चनं शरम् ॥३२॥&lt;br&gt;&#xA;पीतकक्षोमसंवीतकटिदेशं सुमध्यमम् ॥&lt;br&gt;&#xA;रत्नकङ्कणकेयूरकटिसूत्रविराजितम॥३३॥&lt;br&gt;&#xA;विशालवक्षः संशोभिदक्षिणावर्तसंयुतम् ॥&lt;br&gt;&#xA;स्वर्णयज्ञोपवीतेन स्फुरत्स्कन्धं मनोहरम्॥३४॥&lt;br&gt;&#xA;ईहामृगं समुद्दिश्य महावेगादनुद्रुतम् ॥&lt;br&gt;&#xA;तं दृष्ट्वा विस्मिता नार्यः सस्मितास्तस्थुरत्र वै ॥३५॥&lt;br&gt;&#xA;तं दृष्ट्वा हयमारूढं गजेन्द्रो नम्रमस्तकः ॥&lt;br&gt;&#xA;तुण्डमुद्धृत्य गर्जन्वै विनिर्वृत्य ययौ वनम् ॥३६॥&lt;br&gt;&#xA;तस्मिन्गते गजे तत्र हयारूढः समाययौ ॥&lt;br&gt;&#xA;ईहामृगं विचिन्वानः पुष्पलावीसमीपतः॥३७॥&lt;br&gt;&#xA;॥ अथ भगवतः कन्यकानां चान्योन्यसंवादः॥ ॥&lt;br&gt;&#xA;ताः समेत्य स चोवाच तुरगोपरि संस्थितः॥&lt;br&gt;&#xA;अत्रागतो मृगः कश्चिदीहामृग इतीरितः ॥३८॥&lt;br&gt;&#xA;दृष्टो वा भवतीभिः स ब्रूत मे कन्यका इति ॥३९।&lt;br&gt;&#xA;॥ श्रीवराह उवाच ॥ ॥&lt;br&gt;&#xA;प्रत्यूचुस्तास्तु तं कन्या दृष्टोस्माभिर्न कश्चन ॥2.1.4.४०॥&lt;br&gt;&#xA;किमर्थमागतोस्माकं वनं वरधनुर्धरः ॥&lt;br&gt;&#xA;अत्रावध्या मृगाः सर्वे वर्तमाना निषादप ॥४१॥&lt;br&gt;&#xA;आशु गच्छ वनादस्मादाकाशनृपपालितात् ॥&lt;br&gt;&#xA;इति तासां वचः श्रुत्वा हयादवरुरोह सः ॥ ४२ ॥&lt;br&gt;&#xA;कास्तु यूयमियं चापि कन्यकाम्बुजसन्निभा ॥&lt;br&gt;&#xA;सुभगा चारुसर्वाङ्गी पीनोन्नतपयोधरा ॥&lt;br&gt;&#xA;ब्रूत मेऽहं गमिष्यामि श्रुत्वा स्वस्यालयं गिरिम् ॥ ४३ ॥&lt;br&gt;&#xA;इति तस्या वचः श्रुत्वा धरण्यात्मजयेरिता ॥&lt;br&gt;&#xA;सखी पद्मावती प्राह निषादं पर्वतालयम् ॥ ४४ ॥&lt;br&gt;&#xA;आकाशराजतनया वसुधातलसम्भवा ॥&lt;br&gt;&#xA;अस्माकं नायिका शूर पद्मिनीनाम नामतः ॥ ४५ ॥&lt;br&gt;&#xA;ब्रूहि त्वं सुभगाकार किन्नामा कस्य वा सुतः ॥&lt;br&gt;&#xA;जातिः का कुत्र ते वासः किमर्थं त्वमिहागतः ॥&lt;br&gt;&#xA;इति पृष्टः स ताः प्राह मन्दस्मितमुखाम्बुजः ॥ ४६ ॥&lt;br&gt;&#xA;दिवाकरकुलं प्राहुरस्माकं तु पुराविदः ॥&lt;br&gt;&#xA;यस्य नामान्यनन्तानि पावनानि मनीषिणाम् ॥ ४७ ॥&lt;br&gt;&#xA;वर्णतो नामतश्चापि कृष्णं प्राहुस्तपस्विनः ॥&lt;br&gt;&#xA;ब्रह्मद्विषां सुरारीणां यस्य चक्रं भयावहम् ॥ ४८ ॥&lt;br&gt;&#xA;यस्य शङ्खध्वनिं श्रुत्वा मोहमीयुर्हि वैरिणः ॥&lt;br&gt;&#xA;यस्य वै धनुषस्तुल्यं धनुर्नैवामरेष्वपि ॥ ४९ ॥&lt;br&gt;&#xA;तं मां वीरपतिं प्राहुर्वेङ्कटाद्रिनिवासिनम् ॥&lt;br&gt;&#xA;तस्मादद्रितटात्सोऽहं निषादैरनुगैर्वृतः ॥ 2.1.4.५० ॥&lt;br&gt;&#xA;मृगयार्थं हयारूढो युष्माकं वनमागतः ॥&lt;br&gt;&#xA;मयाप्यनुद्रुतः कश्चिन्मृगो वायुगतिर्ययौ ॥ ५१ ॥&lt;br&gt;&#xA;तमदृष्ट्वा वनं पश्यन्दृष्टवान्सुभगामिमाम् ॥&lt;br&gt;&#xA;कामादिहागतोऽहं वो मया किं लभ्यते न्वियम् ॥ ५२ ॥&lt;br&gt;&#xA;इति कृष्णवचः श्रुत्वा कुद्धास्ताः पुनरब्रुवन् ॥&lt;br&gt;&#xA;आकाशराजो दृष्ट्वा त्वां कृत्वा निगडबन्धनम् ॥&lt;br&gt;&#xA;यावन्नयति तावत्त्वं गच्छ शीघ्रं स्वमालयम् ॥५३॥&lt;br&gt;&#xA;तर्जितस्ताभिरेवं स हयमारुह्य शीघ्रगम् ॥&lt;br&gt;&#xA;युक्तः स्वानुचरैः सर्वैर्ययौ द्रुततरं गिरिम् ॥ ५४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये धरणीवराहसंवाद उद्यानवासिन्याः पद्मावत्यास्समीपे नारदागमन श्रीनिवासमृगयादिवर्णनन्नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५ श्रीनिवासस्यमोहप्राप्त्यादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/005_shrInivAsasyamohaprAptyAdivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/005_shrInivAsasyamohaprAptyAdivarNanam/</guid>
      <description>&lt;p&gt;अथ पद्मावतीदर्शनेन श्रीनिवासस्य मोहप्राप्तिः ॥ ॥ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;सम्प्राप्य चालयं दिव्यमवतीर्य हयोत्तमात् ॥&lt;br&gt;&#xA;विसृज्य सानुगान्सर्वान्देवान्कैरातरूपकान् ॥ १ ॥&lt;br&gt;&#xA;विश्रमध्वमिति प्रोच्य विवेश मणिमण्डपम् ॥&lt;br&gt;&#xA;आरुह्य मणिसोपानं पञ्चकक्षा अतीत्य च ॥ २ ॥&lt;br&gt;&#xA;मुक्तागृहं समासाद्य तस्मिल्ँलोलायिते शुभे ॥&lt;br&gt;&#xA;नवरत्नमये मञ्चे संविवेशावशो हरिः ॥ ३ ॥&lt;br&gt;&#xA;संस्मरन्पद्मगर्भाभां तामेवायतलोचनाम् ॥&lt;br&gt;&#xA;तनुमध्यां पीनकुचां मन्दस्मितसुखाम्बुजाम् ॥ ४ ॥&lt;br&gt;&#xA;क्षीराब्धितनयामेव मेने पद्मोद्भवां शुभाम् ॥&lt;br&gt;&#xA;तस्यां गतमना देवः श्रीनिवासो मुमोह च ॥ ५ ॥&lt;br&gt;&#xA;॥ अथ मुह्यमानं श्रीनिवासं प्रति बकुलमालिकोक्तिः ॥ ॥&lt;br&gt;&#xA;ततो मध्याह्नसमये कृत्वान्नं दिव्यमुत्तमम् ॥&lt;br&gt;&#xA;सूपदंशं सुगन्धं च देवार्हमतिशोभनम् ॥ ६ ॥&lt;br&gt;&#xA;शुद्धान्नं पायसान्नं च गौडं मुद्गान्नमेव च ॥&lt;br&gt;&#xA;कृत्वा पञ्चविधापूपान्पूरिकावटकानपि ॥ ७ ॥&lt;br&gt;&#xA;देवं द्रष्टुं ययौ शीघ्रं सखी वकुलमालिका ॥&lt;br&gt;&#xA;पद्मावतीपद्मपत्रा चित्ररेखासमन्विता ॥ ८ ॥&lt;br&gt;&#xA;निवेश्य द्वारि देवस्य ताः सर्वाः प्रमदोत्तमाः ॥&lt;br&gt;&#xA;विवेश तत्समीपं सा स्वयं बकुलमालिका ॥९॥&lt;br&gt;&#xA;गत्वा समीपं देवस्य ववन्दे भक्तिभावतः ॥&lt;br&gt;&#xA;दृष्ट्वाथ देवं विवशं पर्यङ्के रत्नभूषिते ॥ 2.1.5.१० ॥&lt;br&gt;&#xA;पादसंवाहनं कृत्वा निमीलितविलोचनम् ॥&lt;br&gt;&#xA;तं ध्यायन्तं च किमपि व्याजहार शुचिस्मिता ॥ ११ ॥&lt;br&gt;&#xA;उत्तिष्ठ देवदेवेश किं शेषे पुरुषोत्तम ॥&lt;br&gt;&#xA;परमान्नं कृतं देव भोक्तुमागच्छ माधव ॥ १२ ॥&lt;br&gt;&#xA;किं वा त्वमार्तवच्छेषे सर्वलोकार्तिनाशन ॥&lt;br&gt;&#xA;मृगयामटता देव कि दृष्टं भवता वने ॥ १३ ॥&lt;br&gt;&#xA;अवस्था ते विशालाक्ष कामुकस्येव दृश्यते ॥&lt;br&gt;&#xA;का दृष्टा देवकन्या वा मानुषी वाऽहिकन्यका ॥ ॥ १४ ॥&lt;br&gt;&#xA;ब्रूहि मे त्वमचिन्त्यात्मन्कन्यां तां चित्तहारिणीम् ॥ १५ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;तस्यास्तद्वचनं श्रुत्वा निःश्वासमकरोद्विभुः ॥&lt;br&gt;&#xA;निःश्वसन्तं पुनः प्राह प्रीता बकुलमालिका ॥ १६ ॥&lt;br&gt;&#xA;एवं मनोहरा का सा तवापि पुरुषोत्तम ॥&lt;br&gt;&#xA;तामवोचद्धृषीकेशो वक्ष्यामि शृणु तत्त्वतः ॥ १७ ॥&lt;br&gt;&#xA;॥ ॥ अथ श्रीनिवासोक्तपद्मावतीपरिणयकारणानि ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;पुरा त्रेतायुगे पुण्ये रावणं हतवानहम् ॥&lt;br&gt;&#xA;तदा वेदवती कन्या साहाय्यमकरोच्छ्रियः ॥१८॥&lt;br&gt;&#xA;सीतारूपाभवल्लक्ष्मीर्जनकस्य महीतलात् ॥&lt;br&gt;&#xA;गते मयि तु मारीचं हन्तुं पञ्चवटीवने ॥ १९ ॥&lt;br&gt;&#xA;ममानुजोऽपि मामेव सीतया चोदितोन्वयात् ॥&lt;br&gt;&#xA;तदन्तरे राक्षसेन्द्रो हर्तुं सीतामुपाययौ ॥ 2.1.5.२० ॥&lt;br&gt;&#xA;अग्निहोत्रगतो वह्निस्तं ज्ञात्वा रावणोद्यमम् ॥&lt;br&gt;&#xA;आदाय सीतां पाताले स्वाहायां सन्निवेश्य च ॥ २१ ॥&lt;br&gt;&#xA;तेनैव रक्षसा स्पृष्टां पुरा वेदवतीं शुभाम् ॥&lt;br&gt;&#xA;अग्नौ विसृष्टदेहां तां संहर्तुं रावणं पुनः ॥ २२ ॥&lt;br&gt;&#xA;सीताया रूपसदृशीं कृत्वा चैवोत्ससर्ज ह ॥&lt;br&gt;&#xA;सा रावणहृता भूत्वा लङ्कायां च निवेशिता ॥ २३ ॥&lt;br&gt;&#xA;हते तु रावणे पश्चात्पुनरग्निं विवेश सा ॥&lt;br&gt;&#xA;अग्निस्तु रक्षितां लक्ष्मीं स्वाहायां मम जानकीम् ॥ २४ ॥&lt;br&gt;&#xA;दत्त्वा हस्ते च मामाह सीतया सहितां सखीम ॥&lt;br&gt;&#xA;इयं वेदवती देव सीतायाः प्रियकारिणी ॥ २५ ॥&lt;br&gt;&#xA;सीतार्थं राक्षसपुरे तेन बन्दीकृता स्थिता ॥&lt;br&gt;&#xA;तस्मादेनां वरेणैव प्रीणय त्वं श्रिया सह ॥ २६ ॥&lt;br&gt;&#xA;इति वह्निवचः श्रुत्वा सीता मामवदच्छुभा ॥&lt;br&gt;&#xA;मम प्रीतिकरी नित्यमियं वेदवती विभो ॥ २७ ॥&lt;br&gt;&#xA;तस्मात्परं भागवतीं देवैनां वरय प्रभो ॥ २८ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;तथा देवि करिष्यामि ह्यष्टाविंशे कलौ युगे ॥&lt;br&gt;&#xA;तावदेषा ब्रह्मलोके वसत्वमरपूजिता ॥ २९ ॥&lt;br&gt;&#xA;पश्चात्तु भूमितनया भविष्यति वियत्सुता ॥&lt;br&gt;&#xA;इति दत्तवरा पूर्वं मया लक्ष्म्या च सुन्दरी ॥ 2.1.5.३० ॥&lt;br&gt;&#xA;अद्य नारायणपुरे सम्भूता धरणीतलात् ॥&lt;br&gt;&#xA;पद्मासमा पद्मनेत्री पद्मादत्तवरा सती ॥ ३१ ॥&lt;br&gt;&#xA;सखीभिरनुरूपाभिर्वने पुष्पाणि चिन्वती ॥&lt;br&gt;&#xA;मृगयामटता तत्र मया दृष्टा मनोरमा ॥ ३२ ॥&lt;br&gt;&#xA;तस्या रूपं मया वक्तुं न शक्यं शतहायनैः ॥&lt;br&gt;&#xA;लक्ष्म्येव च तया मेऽद्य सङ्गमो भविता यदि ॥ ३३ ॥&lt;br&gt;&#xA;प्राणाः स्थिरा भविष्यन्ति सत्यमित्यवधारय ॥ ३४ ॥&lt;br&gt;&#xA;॥ अथ वियद्राजपुरं प्रति बकुलमालिकागमनम्॥ ॥&lt;br&gt;&#xA;त्वं तत्र गत्वा तां कन्यां दृष्ट्वा बकुलमालिके ॥&lt;br&gt;&#xA;जानीहि रूपलावण्यादियं योग्येति चास्य वै ॥&lt;br&gt;&#xA;अनवद्या विशालाक्षी पद्मेन्दीवरलोचना ॥ ३५ ॥&lt;br&gt;&#xA;इत्युक्त्वा मोहमापन्नं तं प्राह बकुला पुनः ॥&lt;br&gt;&#xA;इतो गच्छामि देवेश मनोज्ञा तव यत्र सा ॥ ३६ ॥&lt;br&gt;&#xA;मार्गं वद रमाधीश गमिष्ये येन तां प्रति ॥&lt;br&gt;&#xA;एवमुक्तो रमाधीशस्तां प्राह वकुलस्रजम् ॥ ३७ ॥&lt;br&gt;&#xA;इतो गच्छ महाभागे श्रीनृसिंहगुहा यतः ॥&lt;br&gt;&#xA;तन्मार्गेणावतीर्यास्माद्भूधरेन्द्रान्मनोरमात् ॥ ३८ ॥&lt;br&gt;&#xA;अगस्त्याश्रममासाद्य दृष्ट्वा लिङ्गं तदर्चितम् ॥&lt;br&gt;&#xA;अगस्त्येश इति ख्यातं सुवर्णमुखरीतटे ॥ ३९ ॥&lt;br&gt;&#xA;तीरेणैव ततो गच्छ शुकब्रह्मऋषेर्वनम् ॥&lt;br&gt;&#xA;पश्यन्ती स्वर्णमुखरीं तत्र कल्लोलमालिनीम् ॥ 2.1.5.४० ॥&lt;br&gt;&#xA;तत्र पद्मसरोनाम पावनं पद्मसंयुतम् ॥&lt;br&gt;&#xA;तत्र स्नात्वाऽथ तत्तीरे तपन्तं मुनिसत्तमम् ॥ ४१ ॥&lt;br&gt;&#xA;छायाशुकं नमस्कृत्य कृष्णं च बलसंयुतम् ॥&lt;br&gt;&#xA;आराध्यमानं मुनिना शुकेन सततं शुभे ॥ ४२ ॥&lt;br&gt;&#xA;इन्द्रनीलमणिश्यामं पीतनिर्मलवाससम् ॥&lt;br&gt;&#xA;तीर्थयात्रां गमिष्यन्तं बलभद्रं सिताकृतिम् ॥ ४३ ॥&lt;br&gt;&#xA;उपासयन्तं मन्त्राणि मुक्तान्वितकरद्वयम् ॥&lt;br&gt;&#xA;उद्यन्तं पादुकायुक्तं बलभद्रं प्रणम्य च ॥ ४४ ॥&lt;br&gt;&#xA;आदाय स्वर्णकमलं सरसोऽस्माद्वरानने ॥&lt;br&gt;&#xA;तीर्त्वा सुवर्णमुखरीं वनान्युपवनानि च ॥ ४५ ॥&lt;br&gt;&#xA;अरणीतीरमासाद्य विश्रम्य च वनान्तरे ॥&lt;br&gt;&#xA;नारायणपुरीं दृष्ट्वा विस्मयं च गमिष्यसि ॥ ४६ ॥&lt;br&gt;&#xA;तस्याश्चोपवने वृक्षान्पुष्पाढ्यान्फलसंयुतान् ॥&lt;br&gt;&#xA;पनसाम्रशिरीषांश्च कुन्दतिन्दुकपाटलान् ॥ ४७ ॥&lt;br&gt;&#xA;पुन्नागनागवरणरसालाङ्कोलचम्पकान्॥&lt;br&gt;&#xA;बकुलामलकान्सालांस्तालहिन्तालपद्मकान् ॥ ४८ ॥&lt;br&gt;&#xA;जम्बूनिम्बकदम्बैलापिप्पलीमधुकार्जुनान् ॥&lt;br&gt;&#xA;प्रियङ्गुहिङ्गुखर्जूरमायूराशोकलोध्रकान् ॥ ४९ ॥&lt;br&gt;&#xA;अश्वत्थोदुम्बरप्लक्षबदरीभूर्जकीचकान् ॥&lt;br&gt;&#xA;चिञ्चाकिंशुकमन्दारशाल्मलीबीजपूरकान् ॥ 2.1.5.५० ॥&lt;br&gt;&#xA;पूगनारङ्गलिकुचनारिकेलवनाकुलान् ॥&lt;br&gt;&#xA;मल्लिकामालतीकुन्द यूथिकाकेतकीयुतान् ॥ ५१ ॥&lt;br&gt;&#xA;करवीराब्जसम्पन्नान्राजरम्भाविराजितान् ॥&lt;br&gt;&#xA;मयूरकीरगरुडशुकसारससङ्कुलान् ॥ ५२ ॥&lt;br&gt;&#xA;भृङ्गझङ्कारनिबिडानारामान्सुमनोहरान् ॥&lt;br&gt;&#xA;पश्यन्तीं परमं हर्षमवाप्य च नदीतटे ॥ ५३ ॥&lt;br&gt;&#xA;गत्वा पूर्वोत्तरे मार्गे पुरीमिन्द्रपुरीसमाम् ॥&lt;br&gt;&#xA;गङ्गयेवावृतां नित्यं सरितारणिनामया ॥ ५४ ॥&lt;br&gt;&#xA;आकाशराजनगरीं गत्वा तत्रोचितं कुरु ॥ ५५ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;इत्यादिश्य सुराधीशः सखीं तां बकुलाभिधाम् ॥&lt;br&gt;&#xA;विसृज्य शयने शुभ्रे स शिश्ये श्रीसमन्वितः ॥ ५६ ॥&lt;br&gt;&#xA;प्रणम्य देवदेवेशं सखी बकुलमालिका ॥&lt;br&gt;&#xA;गुञ्जामणिसमाकारं रक्ताश्वमधिरुह्य सा ॥ ५७ ॥&lt;br&gt;&#xA;यथोक्तमार्गेण ययौ पश्यन्ती विविधान्मृगान् ॥&lt;br&gt;&#xA;मत्तेभान्पर्वताकाराञ्छ्वेतदन्तविभूषितान् ॥ ॥ ५८ ॥&lt;br&gt;&#xA;करिणीयूथसहिताञ्जलदादानतत्परान् ॥&lt;br&gt;&#xA;सिंहाञ्छ्वे(?)तघनप्रख्यान्सिंहीयूथैरनुद्रुतान् ॥ ५९ ॥&lt;br&gt;&#xA;शार्दूलर्क्षांश्च खड्गांश्च शरभान्गवयान्मृगान् ॥&lt;br&gt;&#xA;कृष्णसारांश्च गोमायूञ्छशांश्च प्रियकानपि ॥ 2.1.5.६० ॥&lt;br&gt;&#xA;सारसांश्च मयूरांश्च मार्जारान्वनगोचरान् ॥&lt;br&gt;&#xA;वृकाञ्छुकान्सूकरांश्च सुवाचः पक्षिणस्तथा ॥ ६१ ॥&lt;br&gt;&#xA;पश्यन्ती विविधाकारांस्तुष्यन्ती च मुहुर्मुहुः ॥&lt;br&gt;&#xA;आससादारणीतीरं पश्चिमं पादपाकुलम् ॥ ६२ ॥&lt;br&gt;&#xA;अवतीर्यारुणादश्वादगस्त्येशसमीपतः ॥&lt;br&gt;&#xA;दृष्ट्वागस्त्येश्वरं लिङ्गमगस्त्येन सुपूजितम् ॥ ६३ ॥&lt;br&gt;&#xA;तत्र स्नात्वा च पीत्वा च विशश्राम नदीतटे ॥ ६४ ॥ ॥&lt;br&gt;&#xA;॥ अथ दिव्योद्यानस्थपद्मावतीसखीः प्रति बकुलमालिकोक्तिः ॥ ॥&lt;br&gt;&#xA;तत्रागता राजगृहाद्योषितो देवसन्निधौ ॥&lt;br&gt;&#xA;सखीः पद्मालयायास्ता दृष्ट्वा बकुलमालिका ॥ ६५ ॥&lt;br&gt;&#xA;गत्वा समीपे तासां सा किंवदन्तीं स्म पृच्छति ॥ ६६ ॥&lt;br&gt;&#xA;॥ बकुलमालिकोवाच ॥ ॥&lt;br&gt;&#xA;का यूयं योषितो ब्रूत विचित्राभरणस्रजः ॥&lt;br&gt;&#xA;कुतः समागता ह्यत्र किं कार्यं वोऽमलाननाः ॥ ६७ ॥&lt;br&gt;&#xA;तास्तु तस्या वचः श्रुत्वा स्मितपूर्वमथाब्रुवन् ॥&lt;br&gt;&#xA;शृणुष्वावहिता देवि वयं वक्ष्यामहेऽधुना ॥ ६८ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये धरणीवराहसंवादे पद्मावतीदर्शनेन श्रीनिवासस्यमोहप्राप्त्यादिवर्णनन्नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६ सखीविनिवेदितपद्मावत्युदन्तविष्णुभक्तलक्षणादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/006_sakhIviniveditapadmAvatyudantaviShNubhaktalaxa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/006_sakhIviniveditapadmAvatyudantaviShNubhaktalaxa/</guid>
      <description>&lt;p&gt;॥ अथ बकुलमालिकां प्रति सखीविनिवेदितपद्मावत्युदन्तः ॥&lt;br&gt;&#xA;॥ योषित ऊचुः ॥ ॥&lt;br&gt;&#xA;वयमाकाशराजस्य शुद्धान्तनिलयाः स्त्रियः ॥&lt;br&gt;&#xA;सख्यः पद्मालयाया वै दुहितुर्वसुधापतेः ॥ १ ॥&lt;br&gt;&#xA;राजपुत्रीं पुरस्कृत्य गताः पूर्वं वनान्तरम् ॥&lt;br&gt;&#xA;कुर्वन्त्यः पुष्पावचयं राजपुत्र्यर्थमाकुलाः ॥ २ ॥&lt;br&gt;&#xA;वृक्षमूले समासीनास्तत्र पश्याम पूरुषम् ॥&lt;br&gt;&#xA;इन्द्रनीलमणिश्याममिन्दिरामन्दिरोरसम्॥ ३ ॥&lt;br&gt;&#xA;ईषत्स्मितमुखं चारुपीनदीर्घभुजद्वयम् ॥&lt;br&gt;&#xA;मृष्टपीताम्बरं हेमबाणबाणासनोज्ज्वलम् ॥ ४ ॥&lt;br&gt;&#xA;सुवर्णमुकुटं हारकेयूरादिविभूषितम् ॥&lt;br&gt;&#xA;तं तु पद्मालया दृष्ट्वा सखी कमललोचना ॥ ५ ॥&lt;br&gt;&#xA;द्रुतहेमनिभाकारा पश्य पश्येति साब्रवीत् ॥&lt;br&gt;&#xA;पश्यन्तीनां तदास्माकं गतोऽन्तर्धानमाशु सः ॥ ६ ॥&lt;br&gt;&#xA;सा सखी मूर्च्छितास्माभिनीता राजगृहं ततः॥ ७ ॥ ॥&lt;br&gt;&#xA;अथ पद्मावतीमुद्दिश्य दैवज्ञं प्रति वियद्राजकृतप्रश्नादिः ॥ ॥&lt;br&gt;&#xA;दृष्ट्वाऽस्वस्थां नृपः पुत्रीमपृच्छद्दैवचिन्तकम् ॥&lt;br&gt;&#xA;वद विप्रेन्द्र पुत्र्या मे ग्रहचारफलं मुने ॥ ८ ॥&lt;br&gt;&#xA;बृहस्पतिसमो विप्रो विचार्यात्मनि खेचरान् ॥&lt;br&gt;&#xA;अनुकूला ग्रहाः सर्वे तव पुत्र्या नृपोत्तम ॥ ९ ॥&lt;br&gt;&#xA;किन्तु नित्यं ग्रहफलं किञ्चिद्भ्रान्तिकरं नृप ॥&lt;br&gt;&#xA;तमुवाच पुनर्धीमान्प्रश्नकालं विचार्य च ॥ 2.1.6.१० ॥&lt;br&gt;&#xA;छायां गुणित्वा लग्नं च तत्फलानि विचार्य च ॥&lt;br&gt;&#xA;लग्ने लग्नाधिपश्चन्द्रः केन्द्रे चैव बृहस्पतिः ॥ ११ ॥&lt;br&gt;&#xA;निद्राति दिनपक्षी तु प्रश्नपक्षी तु राज्यगः ॥&lt;br&gt;&#xA;शृणु राजन्फलं तस्य स्वास्थ्यमेव भविष्यति ॥ १२ ॥&lt;br&gt;&#xA;उत्तमः पुरुषः कश्चिदागतः कन्यकां प्रति ॥&lt;br&gt;&#xA;तं दृष्ट्वा मूर्च्छिता पुत्री तेन योगं समेष्यति ॥ १३ ॥&lt;br&gt;&#xA;तेनैव प्रेषिता काचिदागमिष्यति कन्यका ॥&lt;br&gt;&#xA;सा तु वक्ष्यति यद्वाक्यं तद्धितं ते भविष्यति ॥ १४ ॥&lt;br&gt;&#xA;तत्कुरुष्व महाराज सत्यंसत्यं वदाम्यहम् ॥&lt;br&gt;&#xA;किं च सर्वार्थदं यत्तु सर्वव्याधिविनाशनम् ॥ १५ ॥&lt;br&gt;&#xA;वक्ष्यामि तत्कुरुष्वाद्य पुत्र्यास्तव सुखावहम् ॥&lt;br&gt;&#xA;कारयागस्त्यलिङ्गस्य ब्राह्मणैरभिषेचनम् ॥ १६ ॥&lt;br&gt;&#xA;इत्युक्ताथ गृहं यातो राजानं दैवचितकः ॥ ॥ १७ ॥&lt;br&gt;&#xA;॥ अथ दैवज्ञोक्त्यागस्त्यलिङ्गार्चनाय विप्रादिप्रेषणम् ॥ ॥&lt;br&gt;&#xA;आकाशराजोऽपि तदा विप्रानाहूय वैदिकान् ॥&lt;br&gt;&#xA;अभ्यर्च्याज्ञापयामास गत्वा देवालयं द्विजाः ॥ १८ ॥&lt;br&gt;&#xA;महाभिषेकं शम्भोश्च कुरुध्वं मन्त्रपूर्वकम् ॥&lt;br&gt;&#xA;इत्यनुज्ञाप्य तानस्मानाहूयाभ्यवदच्छुभे ॥ १९ ॥&lt;br&gt;&#xA;महाभिषेकसम्भारान्सम्पादयत कन्यकाः ॥&lt;br&gt;&#xA;इत्याज्ञप्ता नृपेणैव वयं देवालयं गताः ॥ 2.1.6.२० ॥&lt;br&gt;&#xA;ब्रूहि त्वं सुभगेऽस्माकं त्वदागमनमञ्जसा ॥&lt;br&gt;&#xA;कुतोसि कस्य वार्थेन क्व वा जिगमिषा हि ते ॥ २१ ॥&lt;br&gt;&#xA;दिव्याश्वमधिरुह्येमं देवलोकादिवागता ॥ २२ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;इति ताभिस्तदा पृष्टा हृष्टा बकुलमालिका ॥&lt;br&gt;&#xA;प्रोवाच वाचं मधुरां हर्षयन्तीव बालिकाः ॥ २३ ॥&lt;br&gt;&#xA;॥ बकुलमालिकोवाच ॥ ॥&lt;br&gt;&#xA;श्रीवेङ्कटाद्रेः प्राप्ताहं नाम्ना बकुलमालिका ॥&lt;br&gt;&#xA;धरणीं द्रष्टुकामाहमारुह्येमं तुरङ्गमम् ॥ २४ ॥&lt;br&gt;&#xA;द्रष्टुं शक्या भवेद्देवी किमु तत्र नृपालये ॥&lt;br&gt;&#xA;इति तस्या वचः श्रुत्वा ताः प्रोचुर्नृपकन्यकाः ॥ २५ ॥&lt;br&gt;&#xA;अस्माभिः सहिता त्वं वै द्रक्ष्यसे धरणीं शुभे ॥&lt;br&gt;&#xA;इत्युक्ता सा ततस्ताभिरागता नृपमन्दिरम् ॥२६॥&lt;br&gt;&#xA;आगच्छन्तीषु तास्वेवं धरणी तु पुलिन्दिनीम् ॥ २७ ॥&lt;br&gt;&#xA;॥ अथ धरणीकृत प्रश्नस्य पुलिन्दिनीप्रतिवचनम् ॥ ॥&lt;br&gt;&#xA;आयान्तीं वीथिकायां सा सगुञ्जाशङ्खभूषिताम् ॥&lt;br&gt;&#xA;शिशुं स्तनं धयं पृष्ठे बद्ध्वा वस्त्राञ्चलेन वै ॥ २८ ॥&lt;br&gt;&#xA;वदामि सत्यं शृणुत भूतं भव्यं भविष्यकम् ॥&lt;br&gt;&#xA;वदन्ती वीथिवीथीषु तामाहूय शुचिस्मिता ॥ २९ ॥&lt;br&gt;&#xA;स्वर्णशूर्पं समादाय तस्मिन्मुक्ता निधाय च ॥&lt;br&gt;&#xA;त्रिप्रस्थमात्रांस्त्रीन्राशीन्कृत्वा तस्यै निधाय च ॥ 2.1.6.३० ॥&lt;br&gt;&#xA;वद सत्यं त्वमेष्यद्वा भूतमेव वा ॥&lt;br&gt;&#xA;इत्येवं धरणी देवी पृच्छन्ती तां स्थिताऽभवत् ॥ ३१ ॥&lt;br&gt;&#xA;पृष्टा सावददस्यास्तु मनसा यद्विचिन्तितम्॥&lt;br&gt;&#xA;मध्यराशौ चिन्तितं ते वद कल्याणि मे ऋजु ॥ ३२ ॥&lt;br&gt;&#xA;ओमित्याहाथ धरणी पुलिन्दां राजवल्लभा ॥&lt;br&gt;&#xA;॥ धरण्युवाच ॥ ॥&lt;br&gt;&#xA;राशिरुक्तः फलं ब्रूहि धनराशिं ददामि ते ॥ ३३ ॥&lt;br&gt;&#xA;॥ पुलिन्दोवाच ॥ ॥&lt;br&gt;&#xA;सत्यं वदामि ते सुभ्रु शिशोरन्नं प्रयच्छ मे ॥&lt;br&gt;&#xA;इत्युक्ता सा तु धरणी स्वर्णपात्रेऽन्नमाददे ॥ ३४ ॥&lt;br&gt;&#xA;दत्त्वा तस्यै पुलिन्दिन्यै सत्यं ब्रूहीति सावदत्॥&lt;br&gt;&#xA;सक्षीरमन्नमादाय दत्त्वा पुत्राय भामिनी ॥ ३५ ॥&lt;br&gt;&#xA;सा सत्यमवदत्सुभ्रूर्दुहितुर्देहशोषणम्॥&lt;br&gt;&#xA;पुरुषादागतं भीरु तद्रूपाऽदर्शनादियम् ॥ ३६ ॥&lt;br&gt;&#xA;अङ्गतापं समापन्ना ह्यनङ्गशरपीडिता ॥&lt;br&gt;&#xA;स तु देवादिदेवो वै वैकुण्ठादागतः स्वयम् ॥ ३७ ॥&lt;br&gt;&#xA;श्रीवेङ्कटाद्रिशिखरे स्वामिपुष्करिणीतटे ॥&lt;br&gt;&#xA;मायावी परमानन्दः श्रिया सह रमापतिः ॥ ३८ ॥&lt;br&gt;&#xA;कामरूपी विहरते भक्ताभीष्टप्रदो हरिः ॥&lt;br&gt;&#xA;स तुरङ्गं समारुह्य विहरन्काननान्तरे ॥ ३९ ॥&lt;br&gt;&#xA;आगत्योपवनं राज्ञि तव कन्यां स दृष्टवान् ॥&lt;br&gt;&#xA;रमासमामिमां दृष्ट्वा स्वयं कामवशं गतः ॥ 2.1.6.४० ॥&lt;br&gt;&#xA;स्वसखीं ललितां देवः प्रेषयिष्यति तेन्तिकम् ॥&lt;br&gt;&#xA;रमेव तं समेत्यैषा रमिष्यति सुखं चिरम् ॥ ४१ ॥&lt;br&gt;&#xA;एतत्सत्यं मम वचः पश्याद्यैव नृपात्मजे ॥&lt;br&gt;&#xA;पुत्रस्यान्नं प्रयच्छेति तूष्णीमास पुलिन्दिनी ॥ ४२ ॥&lt;br&gt;&#xA;अन्नं दत्त्वा पुनर्भूरि तस्यै तां विससर्ज ह ॥&lt;br&gt;&#xA;तस्यां विनिर्गतायां तु पुलिन्दिन्यामनिन्दिता ॥ ४३ ॥&lt;br&gt;&#xA;उत्थाय चाङ्गणात्तस्माद्विवेशान्तःपुरं शुभम् ॥&lt;br&gt;&#xA;यत्र पद्मालया कन्या समास्ते स्वसखीवृता ॥ ४४ ॥&lt;br&gt;&#xA;गत्वा पुत्रीसमीपस्था कन्यां कामातुरां सुताम्॥&lt;br&gt;&#xA;पुत्रि किं ते करिष्यामि वस्तु किं वा प्रियं शुभे ॥ ४५ ॥&lt;br&gt;&#xA;इति मात्राभिपृष्टा सा मन्दमाह मनस्विनी ॥ ४६ ॥&lt;br&gt;&#xA;॥ अथ पद्मावती निवेदित भगवद्भागवतयोर्लक्षणानि ॥ ॥&lt;br&gt;&#xA;नेत्राभिरामं यल्लोके सतामपि मनःप्रियम् ॥&lt;br&gt;&#xA;यद्द्रष्टुकामा ब्रह्माद्या यत्तु सर्वगतं महत् ॥ ४७ ॥&lt;br&gt;&#xA;तेजसामपि तेजस्वि देवानामपि दैवतम् ॥&lt;br&gt;&#xA;भक्तैस्सद्भिरिह प्राप्यमभक्तैर्न कदाचन ॥ ४८ ॥&lt;br&gt;&#xA;तस्मिन्नेव मनो मेऽम्ब वस्तुनीह प्रवर्तते॥&lt;br&gt;&#xA;तदेवान्विष्यतां मातर्भक्तानां सर्वकामदम् ॥ ४९ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;एतच्छ्रुत्वाथ धरणी तामपृच्छत्पुनः सुताम् ॥&lt;br&gt;&#xA;तद्भक्तलक्षणं ब्रूहि यैः प्राप्यं तत्सुलोचने ॥ 2.1.6.५० ॥&lt;br&gt;&#xA;॥ पद्मालयोवाच ॥ ॥&lt;br&gt;&#xA;भक्तानां लक्षणं मातः शृणु गुह्यं समाहिता ॥&lt;br&gt;&#xA;शङ्खचक्राङ्किता नित्यं भुजयुग्मे वसुन्धरे॥ ॥ ५१ ॥&lt;br&gt;&#xA;ऊर्ध्वपुण्ड्रं सान्तरालं तेषामेव विशेषतः ॥&lt;br&gt;&#xA;पुण्ड्रानि द्वादश पुनर्धारयन्ति तथापरे ॥ ५२ ॥&lt;br&gt;&#xA;ललाटोदरहृत्कण्ठे जठरे पार्श्वयोरपि ॥&lt;br&gt;&#xA;कूर्परयोर्भुजद्वन्द्वे पृष्ठे च गलपृष्ठके ॥ ५३ ॥&lt;br&gt;&#xA;केशवादीनि नामानि द्वादशाङ्गेषु द्वादश ॥&lt;br&gt;&#xA;वासुदेवेति तन्मूर्ध्नि धारयन्ति नमोऽस्त्विति ॥ ५४ ॥&lt;br&gt;&#xA;तेषां तु नियमान्वक्ष्ये मातः शृणु मनोरमान् ॥&lt;br&gt;&#xA;वेदपारायणरताः कर्म कुर्वन्ति वैदिकम् ॥ ५५ ॥&lt;br&gt;&#xA;सत्यं वदन्ति ये देवि नासूयन्ति परान्क्वचित् ॥&lt;br&gt;&#xA;परनिन्दां न कुर्वन्ति परस्वं न हरन्ति च ॥ ५६ ॥&lt;br&gt;&#xA;न स्मरन्ति न पश्यन्ति न स्पृशन्ति कदाचन ॥&lt;br&gt;&#xA;परदारान्सुरूपांश्च ये च तान्विद्धि वैष्णवान् ॥५७॥&lt;br&gt;&#xA;सर्वभूतदयावन्तः सर्वभूतहिते रताः ॥&lt;br&gt;&#xA;सदा गायन्ति देवेशमेतान्भक्तानवेहि वै ॥ ५८ ॥&lt;br&gt;&#xA;येन केन च सन्तुष्टाः स्वदारनिरताश्च ये ॥&lt;br&gt;&#xA;वीतरागभयक्रोधास्तान्भक्तान्विद्धि वैष्णवान् ॥ ५९ ॥&lt;br&gt;&#xA;एवंविधैर्गुणैर्युक्ताः पञ्चायुधधरा अपि ॥&lt;br&gt;&#xA;पित्रा चाचार्यरूपेण शिष्टेनान्येन वा पुनः ॥ 2.1.6.६० ॥&lt;br&gt;&#xA;स्वगृह्योक्तविधानेन वह्निमादाय वै बुधः ॥&lt;br&gt;&#xA;चक्राद्यायुधमन्त्रेण जुहुयात्षोडशाहुतीः ॥ ६१ ॥&lt;br&gt;&#xA;मूलमन्त्रेण सूक्तेन पौरुषेण ततः परम् ॥&lt;br&gt;&#xA;जातवेदः सुमन्त्रेण पश्चादष्टोत्तरं शतम् ॥ ६२ ॥&lt;br&gt;&#xA;हुत्वा महाव्याहृतिभिश्चक्रादींस्तत्र तापयेत् ॥&lt;br&gt;&#xA;सह्यान्सुतप्तान्गुरुणा मन्त्रवद्धारयेद्बुधः ॥ ६३ ॥&lt;br&gt;&#xA;भुजद्वये शङ्खचक्रे मूर्ध्नि शार्ङ्गशरौ तथा ॥&lt;br&gt;&#xA;ललाटे तु गदा धार्या हृदये खड्गमेव च ॥ ६४ ॥&lt;br&gt;&#xA;एवं धार्याणि पञ्चैव विष्णुभक्तैर्मुमुक्षुभिः ॥&lt;br&gt;&#xA;अथवा भुजयोश्चक्र शङ्खौ चैव सुलक्षणौ ॥ ६५ ॥&lt;br&gt;&#xA;एवं लाञ्छनयुक्ता ये भक्तास्ते वैष्णवाः स्मृताः ॥&lt;br&gt;&#xA;तैरेव लभ्यं तद्ब्रह्म सदाचारसमन्वितैः ॥ ६६ ॥&lt;br&gt;&#xA;तस्मिन्नेव मम प्रीतिस्तत्प्राप्तिं काङ्क्षते मनः ॥&lt;br&gt;&#xA;मातर्विष्णुविनान्येषु वाञ्छा काचिन्न जायते ॥ ६७ ॥&lt;br&gt;&#xA;स्मरामि श्यामलं विष्णुं वदामि हरिमच्युतम् ॥&lt;br&gt;&#xA;तेनैव मातर्जीवामि तद्योगे चिन्त्यतां विधिः ॥ ६८ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;इत्युक्त्वा मातरं दीना विररामाम्बुजानना ॥&lt;br&gt;&#xA;तच्छ्रुत्वा चिन्तयामास विष्णुः प्रीतः कथं भवेत्॥६९॥&lt;br&gt;&#xA;अथ बकुलमालिकया सार्द्धं सखीनां धरणीसमीप आगमनम्॥&lt;br&gt;&#xA;एतस्मिन्नन्तरे कन्या अगस्त्येशं समर्च्य च ॥&lt;br&gt;&#xA;आगता धरणीं द्रष्टुं सहैव बकुलस्रजा ॥ 2.1.6.७० ॥&lt;br&gt;&#xA;आगतान्ब्राह्मणान्साथ पूजयित्वा सुभोजनैः ॥&lt;br&gt;&#xA;दत्त्वाथ दक्षिणाः पूर्णा वस्त्रालङ्कारसंयुताः ॥ ७१ ॥&lt;br&gt;&#xA;आशिषौ वाचयित्वाथ वाञ्छितार्थस्य सिद्धये ॥&lt;br&gt;&#xA;विसृज्य व्राह्मणान्सर्वानथापृच्छत्स्वयोषितः ॥ ७२ ॥&lt;br&gt;&#xA;पूजयित्वा ह्यगस्त्येशमागतास्ता मनस्विनीः ॥ ७३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये धरणीवराहसंवादे बकुलमालिकां प्रति सखीविनिवेदितपद्मावत्युदन्तविष्णुभक्तलक्षणादिवर्णनन्नाम षष्ठोऽध्यायः ॥ ६ ॥ ॥&lt;/p&gt;</description>
    </item>
    <item>
      <title>००७ श्रीनिवासोदन्तकमलालयाकल्याणविध्यादिवृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/007_shrInivAsodantakamalAlayAkalyANavidhyAdivRttAn/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/007_shrInivAsodantakamalAlayAkalyANavidhyAdivRttAn/</guid>
      <description>&lt;p&gt;अथ धरणीदेव्यै बकुलमालिकानिवेदितश्रीनिवासोदन्तः ॥&lt;br&gt;&#xA;॥ धरण्युवाच ॥ ॥&lt;br&gt;&#xA;कैषा बत वरा कन्या युष्माभिः सङ्गता कुतः ॥&lt;br&gt;&#xA;किमर्थमागता चेह पूज्यैषा प्रतिभाति मे ॥ १ ॥&lt;br&gt;&#xA;॥ कन्यका ऊचुः ॥ ॥&lt;br&gt;&#xA;एषा दिव्याङ्गना देवी त्वयि कार्यार्थमागता ॥&lt;br&gt;&#xA;देवालये सङ्गतेयमस्माभिः शिवसन्निधौ ॥ २ ॥&lt;br&gt;&#xA;पृष्टावदच्च भवतीं द्रष्टुमेवागतेति वै ॥&lt;br&gt;&#xA;शक्या द्रष्टुं राजगृहे मया राज्ञी सुखेन वा ॥ ३ ॥&lt;br&gt;&#xA;एवं पृष्टास्ततो ब्रूमः सहास्माभिश्च गम्यताम्॥&lt;br&gt;&#xA;वयं तु धरणीदास्यो गमिष्यामो नृपालयम् ॥ ४ ॥&lt;br&gt;&#xA;इत्युक्तास्माभिरायाता त्वत्समीपं वसुन्धरे॥&lt;br&gt;&#xA;भवत्या पृच्छयतामेषा किमित्यागमनं तव ॥ ५ ॥&lt;br&gt;&#xA;श्रीवराह उवाच ॥ ॥&lt;br&gt;&#xA;इति तासां वचः श्रुत्वा तामपृच्छद्वसुन्धरा ॥ ६ ॥&lt;br&gt;&#xA;॥ धरण्युवाच ॥ ॥&lt;br&gt;&#xA;कुतस्त्वमागता देवि किं वा कार्यं मया तव ॥&lt;br&gt;&#xA;ब्रूहि सत्यं करिष्यामि त्वदागमनकारणम् ॥ ७ ॥ ॥&lt;br&gt;&#xA;बकुलमालिकोवाच ॥ ॥&lt;br&gt;&#xA;वेङ्कटाद्रेः समायाता नाम्ना बकुलमालिका ॥ ८ ॥&lt;br&gt;&#xA;स्वामी नारायणोऽस्माकमास्ते श्रीवेङ्कटाचले ॥&lt;br&gt;&#xA;कदाचिद्धयमारुह्य हंसशुक्लं मनोजवम् ॥ ९ ॥&lt;br&gt;&#xA;मृगयार्थं गतो राज्ञो वेङ्कटाद्रेः समीपतः ॥&lt;br&gt;&#xA;वनानि विचरन्काले शोभने कुसुमाकरे ॥ 2.1.7.१० ॥&lt;br&gt;&#xA;पश्यन्मृगान्गजान्सिंहान्गवयाञ्छरभान्रुरून् ॥&lt;br&gt;&#xA;शुकान्पारावतान्हंसान्पत्रिणोऽन्यान्वनान्तरे ॥ ११ ॥&lt;br&gt;&#xA;गजराजं तत्र कञ्चिद्यूथपं मदवर्षिणम् ॥&lt;br&gt;&#xA;करेणुसहितं तुङ्गमन्वगच्छत्सुरोत्तमः ॥ १२ ॥ ॥&lt;br&gt;&#xA;अथ श्रीनिवासोक्त्या शङ्खनृपस्य स्वामितीर्थे तपःकरणम् ॥ ॥&lt;br&gt;&#xA;वनाद्वनान्तरं गत्वा नृपं शङ्खमुपागमत् ॥&lt;br&gt;&#xA;तपस्यन्तं बृहच्छैले प्रतिष्ठाप्य जनार्दनम् ॥ १३ ॥&lt;br&gt;&#xA;श्रीभूमिसहितं नित्यमर्चयन्तं च भक्तितः ॥&lt;br&gt;&#xA;शङ्खनागबिलन्नाम सरः पावनमुत्तमम् ॥ १४ ॥&lt;br&gt;&#xA;तत्सरस्तीरमासाद्य तुरङ्गादवरुह्य च ॥&lt;br&gt;&#xA;राजवेषं समासाद्य तमपृच्छन्नृपोत्तमम्॥ १५ ॥&lt;br&gt;&#xA;क्रियते किं नृपश्रेष्ठ पादेऽस्मिच्छेषभूभृतः ॥ १६ ॥&lt;br&gt;&#xA;॥ शङ्ख उवाच ॥ ॥&lt;br&gt;&#xA;अहं हैहयदेशीयः पुत्रः श्वेतस्य भूभृतः ॥&lt;br&gt;&#xA;महाविष्णोः प्रीतयेऽत्र कृतवानखिलान्क्रतून् ॥ १७ ॥&lt;br&gt;&#xA;अदर्शनान्महाविष्णोर्निर्विण्णोहं नृपात्मज ॥&lt;br&gt;&#xA;तदानीमवदद्दिव्या वाणी सर्वार्त्तिनाशिनी ॥ १८ ॥&lt;br&gt;&#xA;राजन्नात्र भविष्यामि प्रत्यक्षस्ते वचः शृणु ॥&lt;br&gt;&#xA;गच्छ नारायणाद्रिं त्वं तपः कुर्विति मां स्फुटम् ॥ १९ ॥&lt;br&gt;&#xA;ततो देशमहं त्यक्त्वा तपसाऽऽराधयाम्यहम्॥&lt;br&gt;&#xA;अत्र देवं नृपाचिन्त्यं प्रतिष्ठाप्य श्रियः पतिम् ॥ 2.1.7.२० ॥&lt;br&gt;&#xA;अगस्त्यानुग्रहान्नित्यमर्चयामि विधानतः ॥&lt;br&gt;&#xA;इति तस्य वचः श्रुत्वा सोत्प्रासं प्राह तं विभुः॥ ॥ २१ ॥&lt;br&gt;&#xA;गच्छ नारायणाद्रिं त्वमस्य पादे किमास्यते ॥&lt;br&gt;&#xA;आरुह्यानेन मार्गेण पश्चिमे शिखरे स्थितम् ॥ २२ ॥&lt;br&gt;&#xA;प्रणम्य विष्वक्सेनं त्वं बालं न्यग्रोधमूलतः ॥&lt;br&gt;&#xA;स्वामिपुष्करिणीं गत्वा स्नात्वा तीरेऽथ पश्चिमे ॥ २३ ॥&lt;br&gt;&#xA;अश्वत्थं तत्र वल्मीकं द्रक्ष्यसे नृपनन्दन ॥&lt;br&gt;&#xA;तयोर्मध्यं समासाद्य तपः कुर्वित्यचोदयत् ॥ २४ ॥&lt;br&gt;&#xA;कश्चिच्छ्वेतो वराहोऽस्मिन्वल्मीके चरति धुवम् ॥&lt;br&gt;&#xA;स तु पुण्यवतामेव दर्शनं याति भूपते ॥२५ ॥&lt;br&gt;&#xA;॥ ॥ श्रीवराह उवाच ॥ ॥&lt;br&gt;&#xA;इत्यादिश्य हयारूढो जगाम मृगयां विभुः ॥&lt;br&gt;&#xA;चरन्वनाद्वनं सुभ्रूः समासाद्यारणीं नदीम् ॥ २६ ॥&lt;br&gt;&#xA;अवरुह्य हयात्तत्र विचचार तटे शुभे ॥&lt;br&gt;&#xA;वनान्तादागतो वायुः पद्मकह्लारशीतलः ॥&lt;br&gt;&#xA;श्रमापनयनो मन्दं सिषेवे पुरुषोत्तमम् ॥ २७ ॥&lt;br&gt;&#xA;तरवः पुष्पवर्षाणि विकिरन्तः सिषेविरे ॥&lt;br&gt;&#xA;एवं स विचरन्देवः पुष्पभारानतांस्तरून् ॥ २८ ॥&lt;br&gt;&#xA;विचिन्वन्गजराजं तं पुष्पलावीर्ददर्श ह ॥&lt;br&gt;&#xA;कन्याः सुवेषा रुचिरा मेघेष्विव शतह्रदाः ॥ २९ ॥।&lt;br&gt;&#xA;तासां मध्यगतां तन्वीं ददर्शातिमनोहराम् ॥&lt;br&gt;&#xA;लक्ष्मीसमां हेमवर्णां तस्यां सक्तमना अभूत् ॥ 2.1.7.३० ॥&lt;br&gt;&#xA;तां गृध्नुराह ताः कन्याः केयमित्येव पूरुषः ॥&lt;br&gt;&#xA;उक्तस्ताभिरियं कन्या वियद्राज्ञो महाबल ॥ ३१ ॥&lt;br&gt;&#xA;इदं श्रुत्वा वचस्तासां हयमारुह्य वेगवान् ॥&lt;br&gt;&#xA;आजगामाशु भगवान्स्वालयं रुचिरं गिरिम्॥ ३२ ॥&lt;br&gt;&#xA;तत्र स्वालयमासाद्य स्वामिपुष्करिणीतटे ॥&lt;br&gt;&#xA;मामाहूयावदद्देवो हला बकुलमालिके ॥ ३३ ॥&lt;br&gt;&#xA;वियद्राजपुरं गत्वा प्रविश्यान्तःपुरं सखि ॥&lt;br&gt;&#xA;तत्पत्नीं धरणीं प्राप्य पृष्ट्वा कुशलमेव च ॥ ३४ ॥&lt;br&gt;&#xA;याचस्व तनयां तस्या रुचिरां कमलालयाम् ॥&lt;br&gt;&#xA;राज्ञोभिमतमाज्ञाय शीघ्रमागच्छ भामिनि ॥ ३५ ॥&lt;br&gt;&#xA;इत्थं दैवेन चाज्ञप्ता देवि त्वद्गृहमागता ॥&lt;br&gt;&#xA;यथोचितं कुरुष्वेह राज्ञा मन्त्रियुतेन च ॥ ३६ ॥ ॥&lt;br&gt;&#xA;अथ बकुलमालिकोक्त्या धरण्यादिकृतविवाहनिश्चयः ॥ ॥&lt;br&gt;&#xA;कन्यया च विचार्यैव प्रोच्यतामुत्तरं वचः ॥ ३७ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;अथ तस्या वचः श्रुत्वा प्रीता राज्ञी बभूव ह ॥&lt;br&gt;&#xA;आहूयाकाशराजं तमुपेत्य कमलालयाम् ॥ ३८ ॥&lt;br&gt;&#xA;मन्त्रिमध्येऽवदद्देवी वचनं बकुलस्रजः ॥ श्रु&lt;br&gt;&#xA;त्वा प्रीतोऽवदद्राजा मन्त्रिणः सपुरोहितान् ॥ ३९ ॥&lt;br&gt;&#xA;॥ आकाशराज उवाच ॥ ॥&lt;br&gt;&#xA;कन्या त्वयोनिजा दिव्या सुभगा कमलालया ॥&lt;br&gt;&#xA;अर्थिता देवदेवेन वेङ्कटाद्रिनिवासिना ॥ 2.1.7.४० ॥&lt;br&gt;&#xA;पूर्णो मनोरथो मेऽद्य ब्रूत किं सम्मतं तु वः ॥&lt;br&gt;&#xA;श्रुत्वा मन्त्रिगणाः सर्वे राज्ञो वचनमुत्तमम् ॥ ४१ ॥&lt;br&gt;&#xA;प्रोचुः सुप्रीतमनसो वियद्राजं महीपतिम् ॥&lt;br&gt;&#xA;वयं कृतार्था राजेन्द्र कुलं सर्वोन्नतं भवेत् ॥ ४२ ॥&lt;br&gt;&#xA;भवत्कन्येयमतुला श्रिया सह रमिष्यति ॥&lt;br&gt;&#xA;दीयतां देवदेवाय शार्ङ्गिणे परमात्मने ॥ ४३ ॥&lt;br&gt;&#xA;अयं वसन्तः श्रीमांश्च शुभं शीघ्रं विधीयताम् ॥ ४४ ॥ ॥&lt;br&gt;&#xA;अथ बृहस्पत्युक्त्या विवाहलग्नस्थिरीकरणम् ॥ ॥&lt;br&gt;&#xA;आहूय धिषणं लग्नं विवाहार्थं विधीयताम् ॥ ४५ ॥&lt;br&gt;&#xA;तथास्त्वित्याह्वयामास सुरलोकाद्बृहस्पतिम् ॥&lt;br&gt;&#xA;पप्रच्छ कन्यावरयोर्विवाहार्थं नरेश्वरः ॥ ४६ ॥&lt;br&gt;&#xA;॥ राजोवाच ॥ ॥&lt;br&gt;&#xA;कन्याया जन्मनक्षत्रं मृगशीर्षमिति स्मृतम् ॥&lt;br&gt;&#xA;देवस्य श्रवणर्क्षन्तु तयोर्योगो विचार्यताम् ॥ ४७ ॥&lt;br&gt;&#xA;श्रुत्वाऽब्रवीत्स धिषणस्तयोरुत्तरफल्गुनी ॥&lt;br&gt;&#xA;सम्मता सुखवृद्ध्यर्थं प्रोच्यते दैवचिन्तकैः ॥ ४८ ॥&lt;br&gt;&#xA;तयोरुत्तरफल्गुन्यां विवाहः क्रियतामिति ॥&lt;br&gt;&#xA;वैशाखमासे विधिवत्क्रियतामिति सोऽब्रवीत् ॥ ४९ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;राजा तु धिषणं तत्र सम्पूज्याथ विसृज्य च ॥&lt;br&gt;&#xA;देवस्य दूतिकामाह गच्छ देवालयं शुभे ॥ ॥ 2.1.7.५० ॥&lt;br&gt;&#xA;वैशाखे देवदेवाय कल्याणं वद सुव्रते ॥&lt;br&gt;&#xA;वैवाहिकविधानं तु कृत्वा चागम्यतामिति ॥ ५१ ॥&lt;br&gt;&#xA;ततो देव्याः प्रियकरं शुकं दूतं तया सह ॥&lt;br&gt;&#xA;विसृज्य वायुं स्वसुतमिन्द्राद्यानयनेऽसृजत् ॥ ५२ ॥&lt;br&gt;&#xA;॥ अथ विश्वकर्मादिकृतपुरालङ्कारादिक्रमः ॥ ॥&lt;br&gt;&#xA;आहूय विश्वकर्माणं पुरालङ्कारकर्मणि ॥&lt;br&gt;&#xA;नियोजयामास सोऽपि निर्ममे निमिषान्तरात् ॥ ५३ ॥&lt;br&gt;&#xA;इन्द्रोऽसृजत्पुष्पवृष्टिं ननृतुश्चाप्सरोगणाः ॥&lt;br&gt;&#xA;धनदो धनधान्याद्यैः पूरयामास वेश्म तत् ॥ ॥ ५४ ॥&lt;br&gt;&#xA;यमस्तु रोगरहितांश्चकार मनुजान्भुवि ॥&lt;br&gt;&#xA;वरुणो रत्नजालानि मौक्तिकादीन्यपूरयत् ॥ ५५ ॥&lt;br&gt;&#xA;एवं सम्पाद्य सर्वाणि ययुर्देवा वृषाचलम् ॥ ॥ ५६ ॥&lt;br&gt;&#xA;॥ अथ शुकेन सह बकुलायाः श्रीनिवाससमीपे गमनम् ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;ततः सा हयमारुह्य शुकेन सहिता ययौ ॥&lt;br&gt;&#xA;श्रीवेङ्कटाद्रिमासाद्य देवालयसमीपतः ॥ ५७ ॥&lt;br&gt;&#xA;अवरुह्य तुरङ्गात्सा सशुकाऽभ्यन्तरं ययौ ॥&lt;br&gt;&#xA;दृष्ट्वा देवं रत्नपीठे श्रिया सह सुलोचनम् ॥ ॥ ५८ ॥&lt;br&gt;&#xA;प्रणम्य ह्यवदत्प्रीता कृत्यं तत्र कृतं विभो ॥&lt;br&gt;&#xA;माङ्गल्यवार्तां वक्तुं वै शुक एष समागतः ॥ ५९ ॥&lt;br&gt;&#xA;॥ अथ श्रीनिवासाय शुकावेदित पद्मावतीपरिणयवृत्तान्तः ॥ ॥&lt;br&gt;&#xA;वदेति देवेनाज्ञप्तः शुको नत्वा तमब्रवीत् ॥&lt;br&gt;&#xA;॥ शुक उवाच ॥ ॥&lt;br&gt;&#xA;त्वां प्रत्याह सुता भूमेर्मामङ्गीकुरु माधव ॥ 2.1.7.६० ॥&lt;br&gt;&#xA;वदामि तव नामानि स्मरामि त्वद्वपुस्सदा ॥&lt;br&gt;&#xA;ध्रियन्ते तव चिह्नानि भुजाद्यङ्गै रमापते ॥ ६१ ॥&lt;br&gt;&#xA;त्वद्भक्तानर्चयामीह पञ्चसंस्कारसंयुतान् ॥&lt;br&gt;&#xA;त्वत्प्रीतये हि कर्माणि करोमि मधुसूदन ॥ ६२ ॥&lt;br&gt;&#xA;एवं सदैवाचरन्त्याः पित्रोरनुमते मम ॥&lt;br&gt;&#xA;कुरु प्रसादं देवेश मामङ्गीकुरु माधव ॥ ६३ ॥&lt;br&gt;&#xA;इति विज्ञापयामास कमलस्था धरासुता ॥&lt;br&gt;&#xA;शुकस्य वचनं श्रुत्वा सुप्रियं त्वात्मनो हरिः ॥ ६४ ॥&lt;br&gt;&#xA;॥ अथ पद्मावत्याः शुकदत्तश्रीनिवासमालाधारणम्॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;कर्तुं कल्याणमुद्वाहमागमिष्यामि चाऽमरैः ॥&lt;br&gt;&#xA;शुक गच्छ वदैवं तामित्थं देवोऽब्रवीदिति ॥ ६५ ॥&lt;br&gt;&#xA;शुकः श्रुत्वा देववाक्यमादाय वनमालिकाम्॥&lt;br&gt;&#xA;देवदत्तां ययौ शीघ्रं वियद्राजसुतां प्रति ॥ ६६ ॥&lt;br&gt;&#xA;तुलसीमालिकां दत्त्वा मृगनाभिसुगन्धिनीम् ॥&lt;br&gt;&#xA;प्रणम्य देवीमवदच्छुको देववचः शुभम् ॥ ६७ ॥&lt;br&gt;&#xA;श्रुत्वा तन्मालिकां गृह्य भूमिजा शिरसा दधौ ॥&lt;br&gt;&#xA;चक्रेऽलङ्कारमुचितं देवागमनकाङ्क्षिणी ॥ ॥ ६८ ॥&lt;br&gt;&#xA;वियद्राजोऽपि सानन्दमिन्दुमाहूय सादरम्॥&lt;br&gt;&#xA;अन्नं विधीयतां राजन्विविधं रससंयुतम् ॥ ६९ ॥&lt;br&gt;&#xA;विष्णोर्नैवेद्ययोग्यं यत्परमान्नं विधीयताम् ॥&lt;br&gt;&#xA;देवानां च ऋषीणां च नराणामपि सम्मतम् ॥ 2.1.7.७० ॥&lt;br&gt;&#xA;चतुर्विधं सुगन्धाढ्यममृतांशैः सुधाकर ॥&lt;br&gt;&#xA;एवं कृत्वा संविधानं प्रतीक्ष्यागमनं विभोः ॥ ७१ ॥&lt;br&gt;&#xA;सभायां मन्त्रिसहितः समास्त प्रीतमानसः ॥&lt;br&gt;&#xA;पुत्रीमलङ्कृतां कृत्वा धरणीसहितो नृपः ॥ ७२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये धरणीवराहसंवादे धरणीदेव्यै बकुलमालिकानिवेदित श्रीनिवासोदन्तकमलालयाकल्याणविध्यादिवृत्तान्तवर्णनन्नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>००८ कमलालयापरिणयादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/008_kamalAlayApariNayAdivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/008_kamalAlayApariNayAdivarNanam/</guid>
      <description>&lt;p&gt;॥ अथ श्रीनिवासस्य लक्ष्म्यादिकृतपरिणयालङ्कारः ॥ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;ततो देवाधिदेवोऽपि लक्ष्मीमाहूय भामिनीम् ॥&lt;br&gt;&#xA;किं कार्यं वद कल्याणि विवाहार्थं सुलोचने ॥ १ ॥&lt;br&gt;&#xA;आज्ञापयस्व स्वसखी रमे कार्यं कुरु प्रियम् ॥&lt;br&gt;&#xA;श्रीस्तु कृष्णवचः श्रुत्वा सखीराहूय चोदयत् ॥ २ ॥&lt;br&gt;&#xA;श्रियाज्ञप्ता ततः प्रीतिः सुगन्धं तैलमाददौ ॥&lt;br&gt;&#xA;श्रुतिः क्षौमं समादाय तस्थौ देवस्य सन्निधौ ॥ ३ ॥&lt;br&gt;&#xA;भूषणानि समादाय स्मृतिरप्याययौ मुदा ॥&lt;br&gt;&#xA;धृतिरादर्शमाधत्त शान्तिर्मृगमदं दधौ ॥ ४ ॥&lt;br&gt;&#xA;यक्षकर्दममादाय ह्रीः स्थिता पुरतो हरेः ॥&lt;br&gt;&#xA;कीर्तिः कनकपट्टं च सरत्नं मुकुटं दधौ ॥ ५ ॥&lt;br&gt;&#xA;छत्रं दधौ तदेन्द्राणी चामरं तु सरस्वती ॥&lt;br&gt;&#xA;द्वितीयं चामरं गौरी व्यजने विजयाजये ॥ ६ ॥&lt;br&gt;&#xA;आगतास्ताः समालोक्य श्रीरुत्थायाथ सत्वरा ॥&lt;br&gt;&#xA;सुगन्धं तैलमादाय देवमभ्यज्य शीर्षतः ॥ ७ ॥&lt;br&gt;&#xA;उद्वर्तितं गन्धचूर्णैर्देवाङ्गं परिमृज्य च ॥&lt;br&gt;&#xA;आनीतान्करिभिस्तोयकलशान्काञ्चनाञ्छतम् ॥ ८ ॥&lt;br&gt;&#xA;वियद्गङ्गादितीर्थेभ्यः कर्पूरादिसुवासितान्॥&lt;br&gt;&#xA;एकमेकं समादाय त्वभ्यषिञ्चद्रमा हरिम् ॥ ९ ॥&lt;br&gt;&#xA;सन्धूप्य केशान्धूपेन तानाश्यामान्बबन्ध च ॥&lt;br&gt;&#xA;सुगन्धेनानुलिप्याङ्गं स्वर्णवर्णेन तद्विभोः ॥ 2.1.8.१० ॥&lt;br&gt;&#xA;पीतकौशेयकं बद्ध्वा कट्यां काञ्चीसमन्वितम् ॥&lt;br&gt;&#xA;मुकुटादिविभूषाभिर्भूषयामास चेन्दिरा ॥ ११ ॥&lt;br&gt;&#xA;अङ्गुलीयकरत्नानि सर्वास्वेवाङ्गुलीषु च ॥&lt;br&gt;&#xA;आदर्शं दर्शयामास धृतिर्देवस्य सन्निधौ ॥ १२ ॥&lt;br&gt;&#xA;दृष्ट्वादर्शं देवदेवो ह्यूर्ध्वपुण्ड्रं स्वयं दधौ ॥&lt;br&gt;&#xA;आरुह्य गरुडं पश्चात्स्वयं लक्ष्मीसमन्वितः ॥ १३ ॥ ॥&lt;br&gt;&#xA;अथ ब्रह्मादिभिस्साकं श्रीनिवासस्य वियद्राजपुरगमनम् ॥ ॥&lt;br&gt;&#xA;ब्रह्मेशवज्रिवरुणयमयक्षेशसेवितः ॥&lt;br&gt;&#xA;वसिष्ठाद्यैर्मुनीन्द्रैश्च सनकाद्यैश्च योगिभिः ॥ १४ ॥&lt;br&gt;&#xA;भक्तैर्भागवतैर्युक्तो नारायणपुरीं ययौ ॥&lt;br&gt;&#xA;जगुर्गन्धर्वपतयो ननृतुश्चाप्सरोगणाः ॥१५॥&lt;br&gt;&#xA;देवदुन्दुभयो नेदुस्तदा देवस्य सन्निधौ ॥&lt;br&gt;&#xA;जपन्तः स्वस्तिसूक्तानि मुनयस्तं समन्वयुः ॥ १६ ॥&lt;br&gt;&#xA;देवो देवगणैर्युक्तो विष्वक्सेनादिपार्षदैः ॥&lt;br&gt;&#xA;सखीभिस्स्यन्दनस्थाभिर्बकुलाद्याभिरन्वितः ॥&lt;br&gt;&#xA;आकाशराजस्य पुरमाससाद स्वलङ्कृतम् ॥ १७ ॥&lt;br&gt;&#xA;॥ अथ पद्मावतीपरिणयघट्टः ॥ ॥&lt;br&gt;&#xA;देवमागतमालोक्य कन्यामैरावतस्थिताम्॥&lt;br&gt;&#xA;पुरीं प्रदक्षणीकृत्य गोपुरद्वारमागताम् ॥ १८ ॥&lt;br&gt;&#xA;आलोक्याकाशराजोऽपि समानीय वधूवरौ ॥&lt;br&gt;&#xA;बन्धुभिः सहितस्तस्थौ देवमालोक्य केशवम् ॥ १९ ॥&lt;br&gt;&#xA;विष्णुर्मालां स्वकण्ठस्थां हस्तेनादाय सस्मितः ॥&lt;br&gt;&#xA;कमलायाः स्कन्धदेशे मुमोच सुमनश्चिताम् ॥ 2.1.8.२० ॥&lt;br&gt;&#xA;आदाय मल्लिकामाला साऽस्य कण्ठे समर्पयत् ॥&lt;br&gt;&#xA;एवं त्रिवारं तौ कृत्वा वाहनादवरुह्य च ॥ २१ ॥&lt;br&gt;&#xA;स्थित्वा पीठे क्षणं पश्चाद्गृहं विविशतुः शुभम् ॥&lt;br&gt;&#xA;ब्रह्मादिदेवयूथैश्च सहितौ भूमिजाहरी ओ। २२ ॥&lt;br&gt;&#xA;माङ्गल्यसूत्रबन्धादि साङ्कुरार्पणमब्जजः ॥&lt;br&gt;&#xA;वैवाहिकं कारयित्वा लाजहोमान्तमेव च ॥ २३ ॥&lt;br&gt;&#xA;व्रतादेशं समाज्ञाय शयितौ कमलाहरी ॥&lt;br&gt;&#xA;चतुर्थे दिवसे सर्वं समापय्य चतुर्मुखः ॥ २४ ॥&lt;br&gt;&#xA;अनुज्ञाप्य वियद्राजमारोप्य गरुडे हरिम् ॥&lt;br&gt;&#xA;देवीभ्यां सहितं देवं देवैर्गन्तुं प्रचक्रमे ॥ २५ ॥&lt;br&gt;&#xA;दिव्यदुन्दुभिर्निर्घोषैः सम्प्राप्य वृषभाचलम् ॥&lt;br&gt;&#xA;तुष्टुवुर्देवदेवेशं ब्रह्माद्या देवतागणाः ॥ २६ ॥&lt;br&gt;&#xA;शुकादयो मुनिगणास्तुष्टुवुः पुरुषोत्तमम् ॥&lt;br&gt;&#xA;स्तूयमानोऽथ देवोऽपि विवेश मणिमण्डपम् ॥ २७ ॥&lt;br&gt;&#xA;रमाधरणिजाभ्यां च तत्र सिंहासनं ययौ॥ २८ ॥&lt;br&gt;&#xA;॥ अथ वधूवरयोर्वियद्राजवितीर्णप्राभृतादिकम् ॥ ॥&lt;br&gt;&#xA;आकाशराजोऽपि तदा महेन्द्रादिसुरैः सह ॥&lt;br&gt;&#xA;पुत्रीविष्ण्वोः प्रियार्थं तु प्राभृतं कतुमुद्यतः ॥२९॥&lt;br&gt;&#xA;सौवर्णेषु कटाहेषु तण्डुलाञ्छालिसम्भवान्॥&lt;br&gt;&#xA;मुद्गपात्राण्यनेकानि घृतकुम्भशतानि च ॥ 2.1.8.३० ॥&lt;br&gt;&#xA;पयोघटसहस्राणि दधिभाण्डान्यनेकशः ॥&lt;br&gt;&#xA;दिव्यानि चूतकदलीनारिकेलफलानि च ॥ ३१ ॥&lt;br&gt;&#xA;धात्रीफलानि कूष्माडराजरम्भाफलानि च ॥&lt;br&gt;&#xA;पनसान्मातुलुङ्गांश्च शर्करापूरितान्घटान् ॥ ३२ ॥&lt;br&gt;&#xA;सुवर्णमणिमुक्ताश्च क्षौमकोट्यम्बराणि च ॥&lt;br&gt;&#xA;दासीदाससहस्राणि कोटिशो गास्तथैव च॥ ३३ ॥&lt;br&gt;&#xA;हंसेन्दुशुक्लवर्णानां हयानामयुतं ददौ ॥&lt;br&gt;&#xA;तुङ्गानां नित्यमत्तानां गजानामधिकं शतात् ॥ ३४ ॥&lt;br&gt;&#xA;अन्तःपुरचरा नारीर्नृत्तगीतविशारदाः ॥&lt;br&gt;&#xA;ददौ चतुःसहस्राणि श्रीनिवासाय विष्णवे ॥&lt;br&gt;&#xA;दत्त्वा चैतानि सर्वाणि तस्थौ देवपुरो विभुः ॥ ३५ ॥&lt;br&gt;&#xA;॥ अथ श्रीनिवासकृपया वियद्राजस्य भक्तिरूपवरप्राप्तिः ॥ ॥&lt;br&gt;&#xA;दृष्ट्वा देवोऽपि तत्सर्वं देवीभ्यां सहितो हरिः ॥ ३६ ॥&lt;br&gt;&#xA;सुप्रीतः प्राह राजानं श्वशुरं वेङ्कटेश्वरः ॥&lt;br&gt;&#xA;वरं वृणीष्व हे राजन्गुरो मत्तो यदीच्छसि ॥ ३७ ॥&lt;br&gt;&#xA;इति श्रीशवचः श्रुत्वा वियद्राजोऽवदद्विभुम् ॥&lt;br&gt;&#xA;त्वत्सेवैवेह देवैवं भूयादव्यभिचारिणी ॥ ३८ ॥&lt;br&gt;&#xA;मनस्त्वत्पादकमले त्वयि भक्तिर्ममास्तु वै ॥ ३९ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;त्वया यदुक्तं राजेन्द्र सर्वमेतद्भविष्यति ॥&lt;br&gt;&#xA;इति दत्त्वा वरं तस्मै सम्मान्यैव यथोचितम् ॥ 2.1.8.४० ॥&lt;br&gt;&#xA;॥ अथ विवाहार्थमागतानां ब्रह्मादीनां स्वावासगमनम् ॥ ॥&lt;br&gt;&#xA;ब्रह्मेशादिसुरान्सर्वान्समभ्यर्च्य यथोचितम् ॥&lt;br&gt;&#xA;स्वर्लोकगमनायैवमनुमेने मुदा हरिः ॥&lt;br&gt;&#xA;गतेषु तेषु सर्वेषु श्रिया भूमिजया युतः ॥ ४१ ॥&lt;br&gt;&#xA;विहरन्स यथापूर्वं स्वामिपुष्करिणीतटे ॥&lt;br&gt;&#xA;आस्ते दिव्यालये देवोप्यर्च्यमानो गुहेन वै ॥ ४२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये धरणीवराहसंवादे ब्रह्मादिभिः साकं श्रीनिवासस्य वियद्राजपुरगमन कमलालयापरिणयादिवर्णनन्नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९ निषादवृत्तान्तपद्मसरोमाहात्म्यादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/009_niShAdavRttAntapadmasaromAhAtmyAdivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/009_niShAdavRttAntapadmasaromAhAtmyAdivarNanam/</guid>
      <description>&lt;p&gt;॥ अथ वसुनामकनिषादवृत्तान्तः ॥&lt;br&gt;&#xA;॥ धरण्युवाच ॥ ॥&lt;br&gt;&#xA;कलौ युगे भूमिधर केन त्वं द्रक्ष्यसे प्रिय ॥&lt;br&gt;&#xA;विमानं केन ते देव कार्यतेऽस्मिन्महीधरे ॥ १ ॥&lt;br&gt;&#xA;श्रीनिवासोऽपि केनैव द्रक्ष्यते सुभगाकृतिः ॥&lt;br&gt;&#xA;एतद्ब्रूहि मम प्रीत्या श्रोतुं कौतूहलं विभो ॥ २ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;वक्ष्यामि शृणु हे देवि भविष्यद्यद्वदामि ते ॥&lt;br&gt;&#xA;अस्मिन्महीधरे पुण्ये निषादो वसुनामकः ॥ ३ ॥&lt;br&gt;&#xA;श्यामाकवनपालोऽभूद्भक्तिमान्पुरुषोत्तमे ॥&lt;br&gt;&#xA;श्यामाकतण्डुलान्पक्त्वा मधुना परिषिच्य च ॥ ४ ॥&lt;br&gt;&#xA;निवेद्य देवदेवाय श्रीभूमि सहिताय च ॥&lt;br&gt;&#xA;एवं भक्तिमतस्तस्य भार्या चित्रवती शुभा ॥ ५ ॥&lt;br&gt;&#xA;असूत तनयं बाला वीरनामानमुत्तमम् ॥&lt;br&gt;&#xA;वसुः पुत्रेण सहितो भार्यया पतिभक्तया ॥ ६ ॥&lt;br&gt;&#xA;कस्मिंश्चिद्दिवसे पुत्रं श्यामाकं पालयेति च ॥&lt;br&gt;&#xA;विसृज्य पत्न्या सहितो मध्वन्वेषणतत्परः ॥ ७ ॥&lt;br&gt;&#xA;गतो वनान्तरं शीघ्रं मधुच्छत्रदिदृक्षया ॥&lt;br&gt;&#xA;बालः श्यामाकपक्वानि गृहीत्वाग्नौ निधाय च ॥ ८ ॥&lt;br&gt;&#xA;पिष्ट्वा निवेदयामास वृक्षमूले श्रियः पतेः ॥&lt;br&gt;&#xA;नैवेद्यं भक्षयित्वैव वीरस्त्वास सुखेन वै॥ ९ ॥&lt;br&gt;&#xA;तदन्तरे वसुश्चापि मध्वादाय समागतः ॥&lt;br&gt;&#xA;श्यामाकान्भक्षितान्दृष्ट्वा सन्तर्ज्य सुतमात्मनः ॥ 2.1.9.१० ॥&lt;br&gt;&#xA;खड्गमादाय तं हन्तुं त्वरया हस्तमुद्दधौ ॥ ११ ॥&lt;br&gt;&#xA;॥ अथ सुतहननोद्युक्तं वसुं प्रति भगवदुक्तिः ॥ ॥&lt;br&gt;&#xA;तद्वृक्षस्थस्तदा विष्णुः खड्गं जग्राह पाणिना ॥&lt;br&gt;&#xA;खड्गो गृहीतः केनेति पश्यन्वृक्षं ददर्श सः ॥ १२ ॥&lt;br&gt;&#xA;शङ्खचक्रगदापाणिं वृक्षारूढार्धविग्रहम् ॥&lt;br&gt;&#xA;मुक्त्वा वसुश्च तं खड्गं प्रणम्योवाच केशवम् ॥ १३ ॥&lt;br&gt;&#xA;किमिदं देवदेवेश चेष्टितं क्रियते त्वया ॥ १४ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;वसो शृणु वचो मे त्वं पुत्रस्ते भक्तिमान्मयि ॥&lt;br&gt;&#xA;त्वत्तोऽपि मे प्रियतमस्तस्मात्प्रत्यक्षमागतः ॥१५॥&lt;br&gt;&#xA;अस्य सर्वत्र तिष्ठामि तव स्वामिसरस्तटे ॥&lt;br&gt;&#xA;इति देववचः श्रुत्वा प्रीतिमानभवद्वसुः ॥ १६ ॥&lt;br&gt;&#xA;एतस्मिन्नेव काले तु पाण्ड्यदेशात्समागतः ॥&lt;br&gt;&#xA;बाल्यात्प्रभृति शूद्रोऽपि विष्णुभक्तिसमन्वितः ॥ १७ ॥&lt;br&gt;&#xA;॥ अथ रङ्गदासस्य श्रीनिवाससेवार्थं श्रीशेषाचलागमनम् ॥ ॥&lt;br&gt;&#xA;नारायणपुरीं प्राप्य श्रीवराहं प्रणम्य च ॥&lt;br&gt;&#xA;तत्र श्रुत्वा श्रीनिवासं वेङ्कटाद्रिनिवासिनम् ॥ १८ ॥&lt;br&gt;&#xA;स्वयम्भुवं देवदेवसेवितं प्रययौ ततः ॥&lt;br&gt;&#xA;सुवर्णमुखरीं प्राप्य स्नात्वा चोत्तीर्य तत्तटे ॥ १९॥&lt;br&gt;&#xA;कमलाख्ये सरसि च स्नात्वा पुण्यप्रदायिनि ॥&lt;br&gt;&#xA;तत्तीरवासिनं देवं कृष्णं रामेण संवृतम् ॥ 2.1.9.२० ॥&lt;br&gt;&#xA;नमस्कृत्य ततः प्रायाद्वनं गजघटायुतम् ॥&lt;br&gt;&#xA;शनैः सम्प्राप्य शेषाद्रिं निर्झरं सन्ददर्श ह ॥ २१ ॥&lt;br&gt;&#xA;तत्समीपं समासाद्य कपिलापूजितं शिवम् ॥&lt;br&gt;&#xA;तत्पुरश्चक्रतीर्थं तदगाधं पापनाशनम् ॥ २२ ॥&lt;br&gt;&#xA;तत्र स्नात्वा ततोऽगच्छद्वेङ्कटाद्रिं शनैःशनैः ॥&lt;br&gt;&#xA;आराद्धुं गच्छता मार्गे युक्तो वैखानसेन च ॥ २३ ॥&lt;br&gt;&#xA;रङ्गदासस्त्वारुरोह बालो द्वादशवार्षिकः ॥&lt;br&gt;&#xA;स्वामिपुष्करिणीं प्राय स्नात्वा भक्तिसमन्वितः ॥२४॥&lt;br&gt;&#xA;वैखानसेन मुनिना गोपीनाथेन पूजितम् ॥&lt;br&gt;&#xA;वनमध्ये तरोर्मूले स्वामिपुष्करिणीतटे ॥२५॥&lt;br&gt;&#xA;तिष्ठन्तं पुण्डरीकाक्षं श्रीभूमिसहितं हरिम् ॥&lt;br&gt;&#xA;आकाशस्थं सन्ददर्श पीतनीलाकृतिं शुभम् ॥ २६ ॥&lt;br&gt;&#xA;पार्श्वस्थशङ्खचक्राभ्यां गदासिभ्यां निषेवितम्॥&lt;br&gt;&#xA;पक्षौ विस्तार्य चाकाशे देवमूर्ध्नि वितानवत् ॥२७॥&lt;br&gt;&#xA;स्थितं च गरुडेशानं पश्चाच्छार्ङ्गं शरं तथा ॥२८॥ ॥&lt;br&gt;&#xA;अथ श्रीनिवासार्थं रङ्गदासकृतदिव्योद्यानमण्डपादिनिर्माणानि ॥ ॥&lt;br&gt;&#xA;एवं दृष्ट्वा श्रीनिवासं विस्मितो रङ्गदासकः ॥&lt;br&gt;&#xA;अस्य देवस्य चारामं करिष्यामीत्यचिन्तयत् ॥ २९ ॥&lt;br&gt;&#xA;निश्चित्य मनसा सर्वं तरुमूलेऽवसत्सुधीः ॥&lt;br&gt;&#xA;कृत्वा वैखानसाद्विष्णोर्नैवेद्यं च दिनेदिने ॥ 2.1.9.३० ॥&lt;br&gt;&#xA;शनैश्छित्त्वा वनं घोरं वृक्षांश्चिच्छेद पार्श्वगान् ॥&lt;br&gt;&#xA;आस्थानचिञ्चां देवस्य रमायाश्चम्पकं तरुम् ॥३१॥&lt;br&gt;&#xA;देवाज्ञप्तो वर्जयित्वा तावुभौ देवसेवितौ ॥&lt;br&gt;&#xA;देवस्यपरितो भूमौ शिलाकुड्यं तदाकरोत् ॥३२॥&lt;br&gt;&#xA;तत्कुड्यस्यैव परितः पुष्पारामांश्चकार ह ॥&lt;br&gt;&#xA;मल्लिकाकरवीराब्जकुन्दमन्दारमालतीः ॥३३॥&lt;br&gt;&#xA;तुलसीचम्पकानां तु वनान्येव चकार ह ॥&lt;br&gt;&#xA;खनित्वा तत्र कूपं तु वर्धयंस्तज्जलैर्वनम् ॥ ३४ ॥&lt;br&gt;&#xA;आरामपुष्पाण्यादाय स्वयं दामान्यथाकरोत् ॥&lt;br&gt;&#xA;विचित्राणि तदा बद्ध्वा पूजकस्य करे ददौ ॥ ३५ ॥&lt;br&gt;&#xA;आदाय पूजकस्तानि स्कन्धे मूर्ध्नि बबन्ध च ॥&lt;br&gt;&#xA;श्रीनिवासस्य देवस्य श्रीभूमिसहितस्य च ॥ ३६ ॥&lt;br&gt;&#xA;एवं देवस्य कैङ्कर्यं कुर्वंस्तस्थावुदारधीः ॥&lt;br&gt;&#xA;तस्यैवं वर्तमानस्य समास्त्वा सप्ततेर्गताः ॥ ३७ ॥&lt;br&gt;&#xA;कुर्वाणे पुष्पावचयं रङ्गदासे महात्मनि ॥ ३८ ॥&lt;br&gt;&#xA;॥ अथ रङ्गदासस्य गन्धर्वक्रीडादर्शनेन भगवत्कैङ्कर्यविस्मृतिः ॥ ॥&lt;br&gt;&#xA;आरामे सरसि स्नातुं गन्धर्वः कश्चिदाययौ ॥&lt;br&gt;&#xA;गन्धर्वराजकन्याभिस्तरुणीभिः समन्वितः ॥ ३९ ॥&lt;br&gt;&#xA;जलक्रीडां करोति स्म दिवि स्थाप्य विमानकम्॥&lt;br&gt;&#xA;सुरूपाभिश्च सहितं क्रीडन्तं कमलाकरे ॥ 2.1.9.४० ॥&lt;br&gt;&#xA;पश्यञ्छ्रीरङ्गदासोऽयं व्यस्मरन्माल्यसञ्चयम् ॥&lt;br&gt;&#xA;जितेन्द्रियोऽपि तत्कक्रीडां पश्यन्रेतः ससर्ज ह ॥ ४१ ॥&lt;br&gt;&#xA;पश्यतस्तस्य सरसः समुत्तीर्य मनोहरम् ॥&lt;br&gt;&#xA;दिव्यवस्त्राणि चाच्छाद्य कान्ताभिः सह सस्मितम् ॥ ॥ ४२ ॥&lt;br&gt;&#xA;अधिरुह्य विमानं तु ययौ स धनदालयम् ॥&lt;br&gt;&#xA;गते गन्धर्वराजे तु रङ्गदासो विमोहितः ॥ ४३ ॥&lt;br&gt;&#xA;त्यक्त्वा च तानि माल्यानि स्नात्वा सरसि लज्जितः ॥&lt;br&gt;&#xA;पुनराहृत्य पुष्पाणि शनैर्देवालयं ययौ ॥ ४४ ॥&lt;br&gt;&#xA;वैखानसस्तु तं दृष्ट्वा पूजाकालमतीत्य च ॥&lt;br&gt;&#xA;आगतं किमिति प्राह सखेऽतिक्रम्य चागतः ॥ ४५ ॥&lt;br&gt;&#xA;न बद्धा मालिकाश्चापि त्वयाऽऽरामे च किं कृतम् ॥ ४६ ॥&lt;br&gt;&#xA;॥ श्रीवराहउवाच ॥ ॥&lt;br&gt;&#xA;इत्थं पृष्टो रङ्गदासो नावदल्लज्जया ततः ॥&lt;br&gt;&#xA;लज्जितं रङ्गदासं तं प्रोवाच मधुसूदनः ॥ ४७ ॥&lt;br&gt;&#xA;॥ अथ स्वरूपानुसन्धानेन लज्जितं रङ्गदासं प्रति श्रीनिवासवचनम्॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;लज्जया किं रङ्गदास मया त्वं मोहितो ह्यसि ॥&lt;br&gt;&#xA;त्वं तावज्जितकामोऽसि धीरो भव महामते ॥ ४८ ॥&lt;br&gt;&#xA;गन्धर्वराजवद्राजा भवितासि महीतले ॥&lt;br&gt;&#xA;तत्र भुक्त्वा महाभोगान्भक्तिमान्मयि सर्वदा ॥ ४९ ॥&lt;br&gt;&#xA;प्राकारं च विमानं च कारयिष्यसि मे तदा ॥&lt;br&gt;&#xA;तत्र मुक्तिं प्रदास्यामि प्रीत्या परमया युतः ॥ 2.1.9.५० ॥&lt;br&gt;&#xA;अत्रैव कुरु सेवां त्वमाशरीरविमोक्षणात् ॥&lt;br&gt;&#xA;मद्भक्तानां सकामानामेवं मुक्तिर्भविष्यति ॥ ५१ ॥&lt;br&gt;&#xA;इत्युक्त्वा भगवान्विष्णुः पुनर्नोवाच किञ्चन ॥&lt;br&gt;&#xA;श्रुत्वा तद्रङ्गदासोऽपि चकाराराममुत्तमम् ॥ ॥ ५२ ॥&lt;br&gt;&#xA;॥ अथ तोण्डमान्नामकनृपवृत्तान्तः ॥ ॥&lt;br&gt;&#xA;साग्रं शताब्दं सेवित्वा गतः स्वर्गममन्दधीः ॥&lt;br&gt;&#xA;जातः सोमकुले तुङ्गे तोण्डमानिति विश्रुतः ॥ ५३ ॥&lt;br&gt;&#xA;सुवीरतनयो वीरो नन्दिनीगर्भसम्भवः ॥&lt;br&gt;&#xA;स पञ्चवर्षादुद्भूतविष्णुभक्तिः स्वयं सुधीः ॥&lt;br&gt;&#xA;सौशील्यशौर्यवीर्यादिगुणानामाकरो महान्॥ ५४ ॥&lt;br&gt;&#xA;पाण्ड्यस्य तनयां पद्मामुपयेमे मनोहराम् ॥&lt;br&gt;&#xA;ततो राजा शतं कन्या नानादेश्याः स्वयंवराः ॥ ५५ ॥&lt;br&gt;&#xA;रेमे देवेन्द्रवद्भूमौ नारायणपुरे वसन्॥&lt;br&gt;&#xA;अनुज्ञां प्राप्य पितृतः पुत्रः पञ्चास्यविक्रमः॥ ५६ ॥&lt;br&gt;&#xA;उद्दिश्य मृगयां वीरो वेङ्कटाद्रेः समीपतः ॥ ५७ ॥&lt;br&gt;&#xA;॥ अथ तोण्डमान्नृपस्य मृगयार्थं श्रीशेषाचलगमनम् ॥ ॥&lt;br&gt;&#xA;पादचारेण विचरन्परिवारैः समन्वितः ॥&lt;br&gt;&#xA;मदधारां विमुञ्चन्तं ददर्श गजयूथपम् ॥ ५८ ॥&lt;br&gt;&#xA;तं दृष्ट्वा विस्मितो भूत्वा ग्रहीतुं तमनुद्रुतः ॥&lt;br&gt;&#xA;सुवर्णमुखरीं तीर्त्वा ब्रह्माष शुकमुत्तमम् ॥ ५९ ॥&lt;br&gt;&#xA;नमस्कृत्याभ्यनुज्ञातस्ततोऽगच्छद्वनाद्वनम् ॥&lt;br&gt;&#xA;ददर्श रेणुकां देवीं वल्मीकाकारसंस्थिताम् ॥ 2.1.9.६० ॥&lt;br&gt;&#xA;इष्टदामिष्टभक्तानां दिव्यारामनिवासिनीम्॥&lt;br&gt;&#xA;परिवारैः सदोपेतां पूजितां त्रिदशैरपि ॥६१ ॥&lt;br&gt;&#xA;तोण्डमानपि तां नत्वा ततः पश्चान्मुखो ययौ ॥ ६२ ॥&lt;br&gt;&#xA;॥ अथ श्रीनिवाससमीपस्थपञ्चवर्णशुकवृत्तान्तः ॥ ॥&lt;br&gt;&#xA;पञ्चवर्णं शुकं दृष्ट्वा तं जिघृक्षुरनुद्रुतः ॥&lt;br&gt;&#xA;स वदञ्छ्रीनिवासेति गिरिं शीघ्रतरं ययौ ॥ ६३ ॥&lt;br&gt;&#xA;अनुद्रवन्स राजापि गिरिराजं समारुहत् ॥&lt;br&gt;&#xA;दरीश्च विविधाः पश्यञ्छिखराणि समन्ततः॥ ॥ ६४ ॥&lt;br&gt;&#xA;शुकमन्वेषमाणोऽसौ श्यामाकवनमेयिवान् ॥&lt;br&gt;&#xA;तमदृष्ट्वा शुकवरं वनपालं ददर्श ह ॥ ६५ ॥&lt;br&gt;&#xA;तं तु राजानमायान्तं प्रत्युद्गच्छन्स सत्वरः ॥&lt;br&gt;&#xA;प्रणम्य विनयोपेतः कृताञ्जलिपुटः स्थितः ॥६६॥&lt;br&gt;&#xA;तोण्डमानपि सम्पूज्य तं पप्रच्छ वनेचरम्॥&lt;br&gt;&#xA;पञ्चवर्णः शुकः कश्चिद्दृष्टश्चात्रागतस्त्वया ॥ ६७ ॥&lt;br&gt;&#xA;श्रीनिवासेति च वदन्क्व गतोऽसौ वनेचर ॥ ६८ ॥&lt;br&gt;&#xA;॥ वनेचर उवाच ॥ ॥&lt;br&gt;&#xA;स पञ्चवर्णो राजेन्द्र श्रीनिवासप्रियः सदा ॥&lt;br&gt;&#xA;पार्श्ववर्ती सदा तस्य श्रीभूमिभ्यां विवर्धितः ॥ ६९ ॥&lt;br&gt;&#xA;स्वामिपुष्करिणीतीरे सदास्ते देवसन्निधौ ॥&lt;br&gt;&#xA;ग्रहीतुं स शुकः श्रीमान्न तु केनापि शक्यते ॥ 2.1.9.७० ॥&lt;br&gt;&#xA;विहृत्य स्वेच्छया नित्यमस्मिन्गिरिवरे शुभे ॥&lt;br&gt;&#xA;दिनान्ते देवमासाद्य तत्समीपे वसत्ययम् ॥ ७१ ॥&lt;br&gt;&#xA;तं देवमाराधयितुं गमिष्यामि नृपात्मज ॥&lt;br&gt;&#xA;विश्रम्यतां वृक्षमूले यावदागमनं मम ॥ ७२ ॥&lt;br&gt;&#xA;पुत्रेणानेन सहितो विहर त्वं यथासुखम् ॥ ७३ ॥&lt;br&gt;&#xA;॥ राजोवाच ॥ ॥&lt;br&gt;&#xA;त्वया सहागमिष्यामि द्रष्टुं देवं जनार्दनम् ॥&lt;br&gt;&#xA;त्वं मे दर्शय देवेशं वेङ्कटाद्रिनिवासिनम् ॥ ७४ ॥&lt;br&gt;&#xA;तस्य राज्ञो वचः श्रुत्वा श्यामाकं मधुमिश्रितम् ॥&lt;br&gt;&#xA;चूतपत्रपुटे क्षिप्त्वा राज्ञा सह ययौ हरिम् ॥ ७५ ॥&lt;br&gt;&#xA;॥ अथ तोण्डमान्नृपस्य निषादेन सह श्रीनिवाससमीपागमनम् ॥ ॥&lt;br&gt;&#xA;गत्वा सुदूरमध्वानं पश्यन्तौ तौ शिलातलम् ॥&lt;br&gt;&#xA;मुहूर्तादेव सम्प्राप्तौ स्वामिपुष्करिणीं शुभाम् ॥ ७६ ॥&lt;br&gt;&#xA;स्नात्वा तत्र विधानेन राज्ञा सह निषादपः ॥&lt;br&gt;&#xA;दर्शयामास देवशं राज्ञस्तस्य महात्मनः ॥ ७७ ॥&lt;br&gt;&#xA;स्वामिपुष्करिणीतीरे स्थितं श्रीवृक्षमूलके ॥&lt;br&gt;&#xA;अतसीपुष्पसङ्काशमम्बुजायतलोचनम् ॥ ७८ ॥&lt;br&gt;&#xA;चतुर्भुजमुदाराङ्गमीषत्स्मितमुखाम्बुजम् ॥&lt;br&gt;&#xA;दिव्यपीताम्बरधरं किरीटकटकोज्ज्वलम् ॥ ७९ ॥&lt;br&gt;&#xA;पार्श्वस्थाभ्यां सुरूपाभ्यां श्रीभूमिभ्यां समन्वितम् ॥&lt;br&gt;&#xA;परितः शङ्खचक्रासिगदाशार्ङ्गेषुसेवितम् ॥॥ 2.1.9.८० ॥&lt;br&gt;&#xA;अन्यैर्दिव्यायुधैश्चापि दिव्यमाल्यैर्निषेवितम् ॥&lt;br&gt;&#xA;स्कन्देनाराध्यमानं तं त्रिसन्ध्यं पुरुषोत्तमम् ॥ ८१ ॥&lt;br&gt;&#xA;वल्मीकगूढपादाब्जमाजानुपुरुषोत्तमम् ॥&lt;br&gt;&#xA;ततो दृष्ट्वा मुदा देवं प्रणेमतुरुभौ तदा ॥ ८२ ॥&lt;br&gt;&#xA;राजा तु प्राञ्जलिर्भूत्वा विस्मयोत्फुल्ललोचनः ॥&lt;br&gt;&#xA;आनन्दलहरीं प्राप्य न प्राज्ञायत किञ्चन ॥ ८३ ॥&lt;br&gt;&#xA;निषादोऽपि निवेद्यैव श्यामाकं मधुमिश्रितम् ॥&lt;br&gt;&#xA;राज्ञे तदर्धं दत्त्वैव शिष्टार्धं भुक्तवान्स्वयम् ॥ ८४ ॥&lt;br&gt;&#xA;पीत्वा पुष्करिणीतोयं तेन राज्ञा समन्वितः ॥&lt;br&gt;&#xA;स पुनः श्यामकवने पुण्यां पर्णकुटीं ययौ ॥ ८५ ॥&lt;br&gt;&#xA;उषित्वा चैकरात्रं तु प्रातरुत्थाय भूमिपः ॥&lt;br&gt;&#xA;स्वसैन्येन समायुक्तो निवृत्तः स्वपुरं ययौ ॥ ८६ ॥&lt;br&gt;&#xA;॥ अथ तोण्डमान्नृपं प्रति रेणुकोक्तिः ॥ ॥&lt;br&gt;&#xA;पुनर्देवीवनं गत्वा हयादवततार ह ॥&lt;br&gt;&#xA;चैत्रशुद्धनवम्यां तु पूजयामास रेणुकाम् ॥ ८७॥&lt;br&gt;&#xA;हविष्यं परमान्नं च सोपस्करमनेकशः ॥&lt;br&gt;&#xA;पशूपहारसहितं धूपदीपसमन्वितम् ॥ ८८ ॥&lt;br&gt;&#xA;सुराघटीशतं दत्त्वा जातीकेसरवासितम् ॥&lt;br&gt;&#xA;एवं सम्पूजिता देवी प्रीता राज्ञे वरं ददौ ॥ ८९ ॥&lt;br&gt;&#xA;आविष्टः पुरुषः कश्चिदवदन्नृपसत्तमम् ॥&lt;br&gt;&#xA;शृणु राजन्भविष्यं ते राज्यं निहतकण्टकम् ॥ 2.1.9.९० ॥&lt;br&gt;&#xA;राजंस्तवैव नाम्नात्र राजधानी भविष्यति ॥&lt;br&gt;&#xA;मत्समीपे महाराज चिरं राज्यं करिष्यसि ॥ ९१ ॥&lt;br&gt;&#xA;देवदेवप्रसादश्च भविष्यति तवानघ ॥&lt;br&gt;&#xA;इति दत्त्वा वरं तस्मा आविष्टः प्रकृतिं ययौ ॥ ९२ ॥&lt;br&gt;&#xA;ततो लब्धवरो राजा ययौ शुकमुनिं पुनः ॥ ९३ ॥&lt;br&gt;&#xA;॥ अथ शुकवर्णितपद्मसरोवरमाहात्म्यम् ॥ ॥&lt;br&gt;&#xA;अभिवाद्य मुनिं तेन पूजितो मुदितोऽभवत् ॥&lt;br&gt;&#xA;माहात्म्यं सरसो ब्रूहि कमलाख्यस्य मे मुने ॥ ९४ ॥&lt;br&gt;&#xA;॥ श्रीशुक उवाच ॥ ॥&lt;br&gt;&#xA;पुरा दुर्वाससः शापादवतीर्णा सुरालयात् ॥&lt;br&gt;&#xA;पद्मा पद्माक्षदयिता विष्णुना सहिता नृप ॥ ९५ ॥&lt;br&gt;&#xA;सरः काञ्चनपद्माढ्यमिदं प्राप्य महेश्वरी ॥&lt;br&gt;&#xA;तपश्चकार वर्षाणां दिव्यानामयुतं रमा ॥ ९६ ॥&lt;br&gt;&#xA;ततो देवा विचिन्वन्तः श्रियं विष्णुसमन्विताम् ॥&lt;br&gt;&#xA;पुरन्दरेण संयुक्ता राजन्नस्मिन्सरोवरे ॥ ९७ ॥&lt;br&gt;&#xA;स्थिता सुवर्णकमले पुण्डरीकाक्षसंयुताम् ॥&lt;br&gt;&#xA;दृष्ट्वा प्रीतिसमायुक्ताः प्रणम्याम्बुजधारिणीम् ॥&lt;br&gt;&#xA;कृताञ्जलिपुटाः सेन्द्रास्तुष्टुवुर्लोकमातरम् ॥ ॥ ९६ ॥&lt;br&gt;&#xA;॥ अथ देवादिकृतश्रीलक्ष्मीस्तुतिः ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;नमः श्रियै लोकधात्र्यै ब्रह्ममात्रे नमोनमः ॥&lt;br&gt;&#xA;नमस्ते पद्मनेत्रायै पद्ममुख्यै नमोनमः ॥ ९९ ॥&lt;br&gt;&#xA;प्रसन्नमुखपद्मायै पद्मकान्त्यै नमोनमः ॥&lt;br&gt;&#xA;नमो बिल्ववनस्थायै विष्णुपत्न्यै नमोनमः ॥ 2.1.9.१०० ॥&lt;br&gt;&#xA;विचित्रक्षौमधारिण्यै पृथुश्रोण्यै नमोनमः ॥&lt;br&gt;&#xA;पक्वबिल्वफलापीनतुङ्गस्तन्यै नमोनमः ॥ १०१ ॥&lt;br&gt;&#xA;सुरक्तपद्मपत्राभकरपादतले शुभे ॥&lt;br&gt;&#xA;सुरत्नाङ्गदकेयूरकाञ्चीनूपुरशोभिते ॥&lt;br&gt;&#xA;यक्षकर्दमसंलिप्तसर्वाङ्गे कटकोज्ज्वले ॥ १०२ ॥&lt;br&gt;&#xA;माङ्गल्याभरणैश्चित्रैर्मुक्ताहारैर्विभूषिते ॥&lt;br&gt;&#xA;ताटङ्कैरवतंसैश्च शोभमानमुखाम्बुजे ॥ १०३ ॥&lt;br&gt;&#xA;पद्महस्ते नमस्तुभ्यं प्रसीद हरिवल्लभे ॥&lt;br&gt;&#xA;ऋग्यजुःसामरूपायै विद्यायै ते नमोनमः ॥ १०४ ॥&lt;br&gt;&#xA;प्रसीदास्मान्कृपादृष्टिपातैरालोकयाब्धिजे ॥&lt;br&gt;&#xA;ये दृष्टास्ते त्वया ब्रह्मरुद्रेन्द्रत्वं समाप्नुयुः ॥ १०५ ॥&lt;br&gt;&#xA;॥ अथ इन्द्रादीन्प्रति स्तुतिप्रसन्नलक्ष्मीवचनम् ॥&lt;br&gt;&#xA;॥ श्रीशुक उवाच ॥ ॥&lt;br&gt;&#xA;इति स्तुता तदा दैवैर्विष्णुवक्षःस्थलालया ॥&lt;br&gt;&#xA;विष्णुना सह सन्दृश्या रमा प्रीतावदत्सुरान् ॥ १०६ ॥&lt;br&gt;&#xA;॥ श्रीरुवाच ॥ ॥&lt;br&gt;&#xA;सुरारीन्सहसा हत्वा स्वपदानि गमिष्यथ ॥&lt;br&gt;&#xA;ये स्थानहीनाः स्वस्थानाद्भ्रंशिता ये नरा भुवि ॥ १०७ ॥&lt;br&gt;&#xA;ते मामनेन स्तोत्रेण स्तुत्वा स्थानमवाप्नुयुः ॥&lt;br&gt;&#xA;अखण्डैर्बिल्वपत्रैर्मामर्चयन्ति नरा भुवि ॥ १०८ ॥&lt;br&gt;&#xA;स्तोत्रेणानेन ये देवा नरा युष्मत्कृतेन वै ॥&lt;br&gt;&#xA;धर्मार्थकाममोक्षाणामाकरास्ते भवन्ति वै ॥ १०९ ॥&lt;br&gt;&#xA;इदं पद्मसरो देवा ये केचन नरा भुवि ॥&lt;br&gt;&#xA;प्राप्य स्नानं करिष्यन्ति मां स्तुत्वा विष्णुवल्लभाम् ॥ 2.1.9.११० ॥&lt;br&gt;&#xA;तेऽपि श्रियं दीर्घमायुर्विद्यां पुत्रान्सुवर्चसः ॥&lt;br&gt;&#xA;लब्ध्वा भोगांश्च भुक्त्वाऽन्ते नरा मोक्षमवाप्नुयुः ॥ १११ ॥&lt;br&gt;&#xA;इति दत्त्वा वरं देवी देवेन सह विष्णुना ॥&lt;br&gt;&#xA;आरुह्य गरुडेशानं वैकुण्ठस्थानमाययौ ॥ ॥ ११२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये धरणीवराहसंवादे वसु नामक निषादवृत्तान्तपद्मसरोमाहात्म्यादिवर्णनन्नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१० तोण्डमांश्चक्रवर्तिवृत्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/010_toNDamAMshchakravartivRttavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/010_toNDamAMshchakravartivRttavarNanam/</guid>
      <description>&lt;p&gt;॥ अथ तोण्डमान्नृपस्य स्वपितुः सकाशाद्राज्यप्राप्तिः ॥&lt;br&gt;&#xA;॥ श्रीशुक उवाच ॥ ॥&lt;br&gt;&#xA;इदं पद्मसरोनाम राजन्पापप्रणाशनम् ॥&lt;br&gt;&#xA;कीर्तनात्स्मरणात्स्नानान्नृणां लक्ष्मीप्रदं भुवि ॥&lt;br&gt;&#xA;कृत्वा स्नानं त्वमप्यस्मिन्व्रज स्वपितुरन्तिकम् ॥ १ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;एतच्छुकवचः श्रुत्वा स्नात्वा पद्मसरोवरे ॥ २ ॥&lt;br&gt;&#xA;तं नत्वा हयमारुह्य तोण्डमान्स्वपुरं ययौ ॥&lt;br&gt;&#xA;तं पिता युवराजानं कृत्वा त्रीन्वत्सरानथ ॥ ३ ॥&lt;br&gt;&#xA;रञ्जकत्वं च सामर्थ्यं शौर्यं वीर्यं सुशीलताम् ॥&lt;br&gt;&#xA;भक्तिं विप्रेषु पुत्रस्य वीक्ष्य राजा स्वमन्त्रिभिः ॥ ४ ॥&lt;br&gt;&#xA;स्वपदे स्थापयामास स्वभिषिच्य विधानतः ॥&lt;br&gt;&#xA;अनुनीय सुतं पत्न्या सार्धं राजा वनं ययौ ॥ ५ ॥&lt;br&gt;&#xA;॥ अथ वसोर्वल्मीके श्रीवराहसन्दर्शनम् ॥ ॥&lt;br&gt;&#xA;तोण्डमानपि साम्राज्यं लब्ध्वा राज्यं चकार ह ॥&lt;br&gt;&#xA;निषादस्य वने देवो वाराहं रूपमास्थितः ॥ ६ ॥&lt;br&gt;&#xA;श्यामाकपक्वं भक्षित्वा रात्रौरात्रौ चचार ह ॥&lt;br&gt;&#xA;पदानि स वराहस्य चान्वियेष दिवादिवा ॥ ७ ॥&lt;br&gt;&#xA;अदृष्ट्वा तं वराहं स रात्रौ जाग्रद्धनुर्धरः ॥&lt;br&gt;&#xA;स्थितोऽपश्यच्चरन्तं तं चन्द्रकोटिसमप्रभम् ॥ ८ ॥&lt;br&gt;&#xA;वराहं सुभगाकारं श्यामाकवनमध्यतः ॥&lt;br&gt;&#xA;तं दृष्ट्वा धनुरादाय सिंहनादं चकार ह ॥ ९ ॥&lt;br&gt;&#xA;वराहस्तद्ध्वनिं श्रुत्वा वनान्निष्क्रम्य सत्वरम् ॥&lt;br&gt;&#xA;ययौ तं चाप्यनुययौ वराहं स निषादपः ॥ 2.1.10.१० ॥&lt;br&gt;&#xA;रात्रिशेषमनुद्रुत्य वने चन्द्रसमप्रभम् ॥&lt;br&gt;&#xA;वल्मीकं प्रविशन्तं च ददर्श स निषादपः ॥ ११ ॥&lt;br&gt;&#xA;गच्छन्तं पूर्णिमाचन्द्रमस्तं गिरिवरं यथा ॥&lt;br&gt;&#xA;विस्मितोऽखानयत्कोपाद्वल्मीकं स निषादपः ॥ १२ ॥&lt;br&gt;&#xA;धरावराहो ददृशे मूर्च्छितोऽयं पपात ह ॥&lt;br&gt;&#xA;पितरं मूर्च्छितं दृष्ट्वा तत्पुत्रो भक्तिमांस्तदा ॥ ॥ १३ ॥&lt;br&gt;&#xA;वराहदेवं तुष्टाव तेन प्रीतोऽभवद्धरिः ॥&lt;br&gt;&#xA;आविश्य पितरं तस्य प्रोवाच मधुसूदनः ॥ १४ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;अहं वराह देवेशो नित्यमस्मिन्वसाम्यहम् ॥&lt;br&gt;&#xA;राज्ञे त्वमुक्त्वा मामत्र प्रतिष्ठाप्यैव पूजय ॥ १५ ॥&lt;br&gt;&#xA;वल्मीकं कृष्णगोक्षीरैः क्षालयित्वा तदुत्थिते ॥&lt;br&gt;&#xA;शिलातले च वाराहमुद्धृत्य धरणीस्थितम् ॥ १६ ॥&lt;br&gt;&#xA;कारयित्वा प्रतिष्ठाप्य विप्रैर्वैखानसैश्च माम् ॥&lt;br&gt;&#xA;पूजयेद्विविधैर्भोगैस्तोण्डमान्राजसत्तमः ॥ १७ ॥&lt;br&gt;&#xA;इत्युक्त्वा तं जहौ देवः स च स्वस्थो बभूव ह ॥&lt;br&gt;&#xA;सुखासीनं तु पितरं नमस्कृत्य निषादजः ॥ १८ ॥&lt;br&gt;&#xA;न्यवेदयद्देववचः पित्रे सर्वं यथातथम् ॥&lt;br&gt;&#xA;स श्रुत्वा विस्मितो भूत्वा कृत्स्नं पुत्रवचः शुभम् ॥ १९ ॥ ॥&lt;br&gt;&#xA;अथ तोण्डमन्नृपाय वसुनिवेदितवाराहोदन्तः ॥ ॥&lt;br&gt;&#xA;राज्ञे वक्तुं ययौ शीघ्रं निषादः स्वानुगैः सह ॥&lt;br&gt;&#xA;वसुर्निषादाधिपती राजद्वारमुपागमत् ॥ 2.1.10.२० ॥&lt;br&gt;&#xA;निषादाधिपमाज्ञाय द्वारपालैर्नृपोत्तमः ॥&lt;br&gt;&#xA;आहूय तं निषादेशं सभायां मन्त्रिभिः सह ॥ ॥ २१ ॥&lt;br&gt;&#xA;सत्कृत्य तं वसुं राजा सपुत्रं सपरिच्छदम् ॥&lt;br&gt;&#xA;पप्रच्छ प्रीतिमान्राजा वसुं तं वनगोचरम्॥&lt;br&gt;&#xA;किमागमनकृत्यं ते वद त्वं वनगोचर ॥२२॥&lt;br&gt;&#xA;॥ ॥ वसुरुवाच ॥ ॥&lt;br&gt;&#xA;राजन्मम वने दृष्टमाश्चर्यं शृणु भूपते ॥ २३ ॥&lt;br&gt;&#xA;कश्चिच्छ्वेतवराहस्तु श्यामाकमचरन्निशि ॥ ॥&lt;br&gt;&#xA;तं वराहं धनुष्पाणिरन्वधावमहं नृप ॥ २४ ॥&lt;br&gt;&#xA;अनुद्रुतो वायुवेगो गत्वा वल्मीकमाविशत् ॥&lt;br&gt;&#xA;स्वामिपुष्करिणीतीरे पश्यते मम भूपते ॥ २५ ॥&lt;br&gt;&#xA;वल्मीकमखनं क्रोधान्मूर्च्छितो न्यपतं भुवि ॥&lt;br&gt;&#xA;मत्पुत्रोऽयं समागत्य मां दृष्ट्वा मूर्च्छितं भुवि ॥ २६ ॥&lt;br&gt;&#xA;शुचिर्भूत्वा देवदेवं तुष्टाव मधुसूदनम् ॥&lt;br&gt;&#xA;ततो मयि समाविश्य वराहोऽध्यवदत्सुतम् ॥ २७ ॥&lt;br&gt;&#xA;राज्ञे निवेदय क्षिप्रं मच्चरित्रं निषादप ॥&lt;br&gt;&#xA;कृष्णगोक्षीरसेकेन वल्मीकं क्षालयेन्नृपः ॥ २८ ॥&lt;br&gt;&#xA;दृश्यते च शिला काचिद्वल्मीकस्था सुशोभना ॥&lt;br&gt;&#xA;वामाङ्कस्थभुवं मां च वराहवदनं स्थितम् ॥ २९ ॥&lt;br&gt;&#xA;कारयित्वा शिल्पिनाथ प्रतिष्ठाप्य मुनीश्वरैः ॥&lt;br&gt;&#xA;वैखानसैर्मुनिवरैरर्चयेत्तोण्डमानपि ॥ 2.1.10.३० ॥&lt;br&gt;&#xA;अथ गत्वा श्रीनिवासं वल्मीकावृतपद्द्वयम् ॥&lt;br&gt;&#xA;कपिलाकृष्णगोक्षीरसेचनैः क्षालयेच्छनैः ॥ ॥ ३१ ॥&lt;br&gt;&#xA;आपादपीठपर्यन्तं क्षालयित्वा दिनेदिने ॥&lt;br&gt;&#xA;कुर्यात्प्राकारमुभयोरुत्तरे दक्षिणे तथा ॥ ३२ ॥&lt;br&gt;&#xA;इत्युक्त्वा चैव माऽमुञ्चद्देवः स्वस्थोऽभवं नृप ॥&lt;br&gt;&#xA;इदं ते वक्तुमायातो देवदेवचिकीर्षितम् ॥ ३३ ॥&lt;br&gt;&#xA;॥ अथ नृपस्य निषादवाक्यस्वप्नाभ्यां बिलमार्गेण शेषाचलगमनम् ॥ ॥ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;तोण्डमानपि तच्छ्रुत्वा सुप्रीतो विस्मितोऽभवत् ॥&lt;br&gt;&#xA;ततः कार्यं विनिश्चित्य मन्त्रिभिः पुष्करादिभिः ॥ ३४ ॥&lt;br&gt;&#xA;वेकटाद्रिं जिगमिषुर्गोपानाहूय सर्वशः ॥&lt;br&gt;&#xA;कृष्णाश्च कपिला गावो याः काश्चित्सन्ति मामिकाः ॥ ३५ ॥&lt;br&gt;&#xA;ताः सवत्सा आनयध्वं वेङ्कटाद्रिसमीपतः ॥&lt;br&gt;&#xA;इत्याज्ञाप्य नृपो गोपाञ्छ्वो यात्रेति च मन्त्रिणः ॥ ३६ ॥&lt;br&gt;&#xA;विसृज्य प्रकृतीः सर्वा विवेशान्तःपुरं वशी ॥&lt;br&gt;&#xA;उक्त्वा कथां तां पत्नीभ्यः सुष्वाप निशि पार्थिवः ॥ ३७ ॥&lt;br&gt;&#xA;तं स्वप्ने श्रीनिवासोऽपि बिलमार्गं ह्यदर्शयत् ॥&lt;br&gt;&#xA;स्वपुरादाबिलं मार्गे पल्लवानसृजद्धरिः ॥ ३८ ॥&lt;br&gt;&#xA;एवं स्वप्नं नृपो दृष्ट्वा प्रातरुत्थाय सत्वरः ॥&lt;br&gt;&#xA;आहूय मन्त्रिणः सर्वान्प्रकृतीर्ब्राह्मणानपि ॥ ३९ ॥&lt;br&gt;&#xA;स्वप्नं तथाविधं चोक्त्वाऽपश्यद्द्वारेऽथ पल्लवान् ॥&lt;br&gt;&#xA;युक्ते मुहूर्ते प्रययौ हयमारुह्य तोण्डमान् ॥ 2.1.10.४० ॥&lt;br&gt;&#xA;पश्यन्पल्लवभङ्गांश्च शनैः प्रीतो ययौ बिलम् ॥&lt;br&gt;&#xA;दृष्ट्वा विस्मयमापन्नो निर्ममे तत्र पत्तनम् ॥ ॥ ४१ ॥&lt;br&gt;&#xA;॥ अथ भगवदुक्त्या तोण्डमन्नृपकृतक्षीराभिषेकवप्रनिर्माणादिकम् ॥ ॥&lt;br&gt;&#xA;बिलमन्तःपुरे कृत्वा प्राकारं चाप्यकारयत् ॥&lt;br&gt;&#xA;वसंस्तत्र नृपेन्द्रोऽसौ निर्जित्य पृथिवीमिमाम्॥ ४२ ॥&lt;br&gt;&#xA;यथोक्तं देवदेवेन क्षीरप्रक्षालनादिकम् ॥&lt;br&gt;&#xA;कृत्वा प्राकारनिर्माणं कर्तुमुद्योगमाययौ ॥ ४३ ॥&lt;br&gt;&#xA;तदानीं देवदेवेन स्वयमाज्ञापितो नृपः ॥&lt;br&gt;&#xA;तिन्तिणीं चम्पकं चोभौ पालयैतौ नगोत्तमौ ॥ ४४ ॥&lt;br&gt;&#xA;मम चास्थानिकी चिञ्चा लक्ष्म्याः स्थानं च चम्पकः ॥&lt;br&gt;&#xA;नमस्कार्यौ नृपैस्तौ हि ऋषिदेवनरैः सदा ॥ ४५ ॥&lt;br&gt;&#xA;संस्थाप्यैतौ नृपश्रेष्ठ च्छेदयान्यान्नगोत्तमान् ॥&lt;br&gt;&#xA;प्राकारमात्रं कुरु मे द्वारगोपुरसंयुतम् ॥ ४६ ॥&lt;br&gt;&#xA;विमानं तु भवद्वंश्यो नाम्ना नारायणो नृपः ॥&lt;br&gt;&#xA;कारयिष्यति मद्भक्तः स्वर्णेनालङ्करिष्यति ॥ ४७ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;एवमुक्त्वा तोण्डमानं विरराम श्रियः पतिः ॥ ४८ ॥&lt;br&gt;&#xA;एवं देववचः श्रुत्वा कृत्वा प्राकारमेव च ॥&lt;br&gt;&#xA;पूजयामास मुनिभिर्वैखानसकुलोद्भवैः ॥ ४९ ॥&lt;br&gt;&#xA;नित्यं बिलेन चागत्य देवं नत्वा नृपोत्तमः ॥&lt;br&gt;&#xA;राज्यं चकार धर्मेण भुञ्जानो भोगमुत्तमम् ॥ 2.1.10.५० ॥&lt;br&gt;&#xA;॥ अथ गङ्गास्नानागतवीरशर्माख्यविप्रचरित्रम् ॥ ॥&lt;br&gt;&#xA;एतस्मिन्नेव काले तु दाक्षिणात्यो द्विजोत्तमः ॥ ५१ ॥&lt;br&gt;&#xA;गङ्गास्नानाय गच्छन्वै सदारः प्रययौ पुरात् ॥&lt;br&gt;&#xA;मार्गेऽथ गर्भिणी जाता ब्राह्मणी ब्राह्मणः स च ॥ ५२ ॥&lt;br&gt;&#xA;तां तु गर्भवतीं दृष्ट्वा स्वात्मानुगमनेऽक्षमाम् ॥&lt;br&gt;&#xA;राजानं द्रष्टुकामोऽसौ राजद्वारमुपागमत् ॥ ५३ ॥&lt;br&gt;&#xA;द्वाःस्थेनाज्ञापितो राजा तमाहूय द्विजोत्तमम् ॥&lt;br&gt;&#xA;पूजयित्वा तु विधिवत्पप्रच्छ कुशलं द्विजम् ॥ ५४ ॥&lt;br&gt;&#xA;॥ राजोवाच ॥ ॥&lt;br&gt;&#xA;किमागमनकृत्यं ते किं करिष्याम्यहं द्विज ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;वासिष्ठो वीरशर्माहं सामवेदी नृपोत्तम ॥ ५५ ॥&lt;br&gt;&#xA;सदारो निर्गतो राक्तगङ्गास्नानाय सादरः ॥&lt;br&gt;&#xA;मार्गे च गर्भिणी चेयं कौशिकी पुण्यशालिनी ॥ ५६ ॥&lt;br&gt;&#xA;नाम्ना लक्ष्मीरिति ख्याता शीला च पतिव्रता ॥&lt;br&gt;&#xA;संस्थाप्यैनां तव गृहे व्रतं निर्वर्तयाम्यहम् ॥ ५७ ॥&lt;br&gt;&#xA;तस्माद्राजन्प्रयच्छास्यै यथेष्टं भक्तवेतने ॥&lt;br&gt;&#xA;तावच्च रक्ष्यतां लक्ष्मीर्यावदागमनं मम ॥ ५८ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;राजा तस्य वचः श्रुत्वा तण्डुलानि धनान्यपि ॥&lt;br&gt;&#xA;दत्त्वा षण्मासपर्यन्तं गृहमन्तःपुरे ददौ ॥ ५९ ॥&lt;br&gt;&#xA;तां न्यस्य ब्राह्मणः प्रीतो गङ्गास्नानाय निर्ययौ ॥&lt;br&gt;&#xA;गत्वा भागीरथीं गङ्गां प्रयागे क्षेत्र उत्तमे ॥ 2.1.10.६० ॥&lt;br&gt;&#xA;स्नात्वा काशीं ततो गत्वा तत्रोषित्वा दिनत्रयम् ॥&lt;br&gt;&#xA;गयां प्राप्य पितृश्राद्धमकरोद्ब्राह्मणोत्तमः ॥ ६१ ॥&lt;br&gt;&#xA;गत्वायोध्यामपि पुरीं प्रययौ बदरीवनम् ॥&lt;br&gt;&#xA;सालग्रामं ततो गत्वा स्वदेशं प्रति निर्ययौ ॥ ६२ ॥&lt;br&gt;&#xA;संवत्सरद्वयेऽतीते चैत्रे मासि शुभे दिने ॥&lt;br&gt;&#xA;निवृत्तोऽसौ द्विजश्रेष्ठः शनैरागत्य माधवे ॥ ६३ ॥&lt;br&gt;&#xA;एकादश्यां शुक्लपक्षे पुना राजानमाययौ ॥&lt;br&gt;&#xA;राजा तु विस्मृत्य तदा ब्राह्मणीं नास्मरन्नृपः ॥ ६४ ॥&lt;br&gt;&#xA;ब्राह्मणी मानिनी गेहे मृता शुष्का बभूव ह ॥&lt;br&gt;&#xA;वीरशर्मा ततो विप्रो गङ्गातोयकरण्डकम् ॥ ६५ ॥&lt;br&gt;&#xA;विमुच्य बन्धनं त्वेकं गङ्गाम्भःकरकं शुभम् ॥&lt;br&gt;&#xA;प्रादाय राज्ञे पप्रच्छ पत्नी कुशलिनीति मे ॥ ६६ ॥&lt;br&gt;&#xA;स्मृत्वाथ राजा विप्रं तं स्थीयतामिति चाब्रवीत् ॥&lt;br&gt;&#xA;अन्तःपुरं ततो गत्वा तामपश्यन्मृतां गृहे ॥ ६७ ॥&lt;br&gt;&#xA;अनुक्त्वा ब्रह्मणे तस्मै प्रविश्य बिलमुत्तमम् ॥&lt;br&gt;&#xA;श्रीनृसिंहं नमस्कृत्य पुनः प्राप्य बिलोत्तमम् ॥ ६८ ॥&lt;br&gt;&#xA;श्रीनिवासं ययौ द्रष्टुं श्रीभूमिसहितं परम् ॥&lt;br&gt;&#xA;तं दृष्ट्वा सहसायान्तं जुगूहाते धरारमे ॥ ६९ ॥&lt;br&gt;&#xA;प्रणमन्तमवोचत्तं किमकाले नृपागतः॥&lt;br&gt;&#xA;नृपोऽवदत्प्रणम्येशं भीतोऽथ ब्राह्मणीं मृताम् ॥ 2.1.10.७० ॥&lt;br&gt;&#xA;॥ अथ अस्थिसरोवरमाहात्म्यम् ॥ ॥&lt;br&gt;&#xA;तच्छ्रुत्वा देवदेवोऽपि मा भै राजन्द्विजोत्तमात् ॥&lt;br&gt;&#xA;आन्दोलिकां तामारोप्य स्त्रीभिः स्वाभिः समन्विताम्॥ ७१ ॥&lt;br&gt;&#xA;मदालयात्पूर्वभागे द्वादश्यां स्नापय प्रभो ॥&lt;br&gt;&#xA;अस्थिनाम्नि सरस्यस्मिन्नपमृत्युनिवारणे ॥ ७२ ॥&lt;br&gt;&#xA;प्राप्तजीवा समं स्त्रीभिर्ब्राह्मणेन च योक्ष्यते ॥&lt;br&gt;&#xA;शीघ्रं याहि नृपश्रेष्ठ यथोक्तं वचनं कुरु ॥ ७३ ॥&lt;br&gt;&#xA;इति देववचः श्रुत्वा प्रययौ स्वपुरं नृपः ॥&lt;br&gt;&#xA;आन्दोलिकासु रम्यासु स्त्रिय आरोप्य तामपि ॥ ७४ ॥&lt;br&gt;&#xA;ब्राह्मणं च पुरस्कृत्य द्रष्टुं देवं ययौ नृपः ॥&lt;br&gt;&#xA;अस्थिकूटसरः प्राप्य स्नापयामास ताः स्त्रियः ॥ ७५.॥&lt;br&gt;&#xA;त्वगस्थिरूपा सा चापि ताभिः क्षिप्ता सरोवरे ॥&lt;br&gt;&#xA;प्राप्तजीवा यथापूर्वं सुव्यञ्जितशरीरजा ॥ ७६ ॥&lt;br&gt;&#xA;उत्थिता सरसः स्नात्वा राज्ञीभिः सहमङ्गला ॥&lt;br&gt;&#xA;प्राप्ता च ब्राह्मणं प्रीता भर्तारं पुनरागतम् ॥ ७७ ॥&lt;br&gt;&#xA;राजा हरिं पूजयित्वा ब्राह्मणाय धनं ददौ ॥&lt;br&gt;&#xA;सहस्रनिष्कपर्यन्तं वस्त्राणि विविधानि च ॥ ७८ ॥&lt;br&gt;&#xA;स्वदेशगमनायैव सादरं विससर्ज ह ॥&lt;br&gt;&#xA;विप्रः श्रुत्वा स्त्रियो वृत्तं प्रभावं वेङ्कटेशितुः ॥ ७९ ॥&lt;br&gt;&#xA;आशीः प्रयुज्य राज्ञेऽथ स्वदेशं प्रययौ द्विजः ॥&lt;br&gt;&#xA;विप्रे गते श्रीनिवासो राजानं पुनरब्रवीत् ॥ 2.1.10.८० ॥&lt;br&gt;&#xA;दिनेदिने च मध्याह्ने नैवेद्यानेतरं नृप ॥&lt;br&gt;&#xA;आगत्य मामर्चयित्वा यथेष्टं स्वर्णपङ्कजैः ॥ ८१ ॥&lt;br&gt;&#xA;गत्वा पुरीं स्वधर्मेण राज्यं कुरु नराधिप ॥&lt;br&gt;&#xA;यद्यदिष्टं तव नृप भविष्यति न संशयः ॥ ८२ ॥&lt;br&gt;&#xA;नागन्तव्यमकाले तु त्वया नृप कदाचन ॥&lt;br&gt;&#xA;एवं कालार्चनं कृत्वा गत्वा त्वं स्वपुरं वस ॥ ८३ ॥&lt;br&gt;&#xA;॥ राजोवाच ॥ ॥&lt;br&gt;&#xA;तथा करिष्ये देवेश मध्याह्ने चार्चयाम्यहम् ॥&lt;br&gt;&#xA;इति देवाज्ञया नित्यमर्चयन्स्वर्णपङ्कजैः ॥ ८४ ॥&lt;br&gt;&#xA;तदूर्ध्वं तुलसीपुष्पं जात्त्वपश्यत्स मृण्मयम् ॥ ८५ ॥&lt;br&gt;&#xA;॥ अथ कुर्वग्रामस्थकुलालवंशजभीमाख्यभक्तोदन्तः ॥ ॥&lt;br&gt;&#xA;विस्मितो देवदेवेशमपृच्छन्नृपसत्तमः ॥&lt;br&gt;&#xA;॥ राजोवाच ॥ ॥&lt;br&gt;&#xA;केनार्च्यसे मृन्मयैश्च कमलैस्तुलसीसमैः ॥ ८६ ॥&lt;br&gt;&#xA;राज्ञा पृष्टो देवदेवः स्मृत्वा राजानमब्रवीत् ॥&lt;br&gt;&#xA;कश्चित्कुलालो मद्भक्तः कुर्वग्रामे वसत्यसौ ॥ ८७ ॥&lt;br&gt;&#xA;स्वगृहेऽर्चयते राजंस्तदङ्गीक्रियते मया ॥&lt;br&gt;&#xA;इति देववचः श्रुत्वा तं द्रष्टुं प्रययौ नृपः ॥ ८८ ॥&lt;br&gt;&#xA;गत्वा कुर्वपुरं तस्य कुलालस्य गृहं ययौ ॥&lt;br&gt;&#xA;राजानमागतं दृष्ट्वा प्रणम्यैवाग्रतः स्थितः ॥ ८९ ॥&lt;br&gt;&#xA;स्थितं तं भीमनामानं पप्रच्छ नृपसत्तमः ॥ ॥&lt;br&gt;&#xA;॥ तोण्डमानुवाच ॥ ॥&lt;br&gt;&#xA;भीम पूजयसे देवं कथं वद कुलोत्तम ॥ 2.1.10.९० ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;पृष्टः प्राह कुलालोऽपि जातु जाने न चार्चनम् ॥&lt;br&gt;&#xA;केनोक्तं नृपतिश्रेष्ठ कुलालोऽर्चयतीति हि ॥ ९१ ॥&lt;br&gt;&#xA;॥ तोण्डमानुवाच ॥ ॥&lt;br&gt;&#xA;देवेन श्रीनिवासेन ममोक्तं हि त्वदर्चनम् ॥&lt;br&gt;&#xA;स तु श्रुत्वा नृपवचः स्मृत्वा देववरं पुरा ॥ ९२ ॥&lt;br&gt;&#xA;॥ भीम उवाच ॥ ॥&lt;br&gt;&#xA;यदा प्रकाशिता पूजा यदा राजा समागतः ॥&lt;br&gt;&#xA;तोण्डमांस्तेन संवादस्तदा मोक्षं गमिष्यसि ॥ ९३ ॥&lt;br&gt;&#xA;इति पूर्वं वरं देवो दत्तवान्वेकटेश्वरः ॥ ९४ ॥&lt;br&gt;&#xA;॥ अथ कुर्वग्रामस्थभीमाख्यभक्तस्य पत्न्या सह वैकुण्ठप्राप्तिः ॥ ॥&lt;br&gt;&#xA;इत्युक्त्वाथ कुलालोऽपि पत्न्या सार्धं तथैव च ॥&lt;br&gt;&#xA;विमानमागतं दृष्ट्वा देवं दृष्ट्वा जनार्दनम्॥९५॥&lt;br&gt;&#xA;प्रणमन्प्रजहौ प्राणान्सदारो भक्तसत्तमः ॥&lt;br&gt;&#xA;पश्यतो राजराजस्य विमानमधिरुह्य च ॥९६॥&lt;br&gt;&#xA;दिव्यरूपधरो देव्या सार्धं विष्णुपदं ययौ ॥&lt;br&gt;&#xA;दृष्ट्वा राजाद्भुतं तत्र स्वपुरं प्राप्य हर्षितः ॥ ९७ ॥&lt;br&gt;&#xA;स्वपुत्रं श्रीनिवासाख्यमभिषिच्य विधानतः ॥&lt;br&gt;&#xA;परिपालय धर्मेण मानवांश्च वसुन्धराम् ॥ ९८ ॥&lt;br&gt;&#xA;इत्याज्ञाप्य सुतं धीमांस्तताप परमं तपः ॥&lt;br&gt;&#xA;तप्यतस्तस्य देवोऽपि प्रत्यक्षमभवद्धरिः ॥ ९९ ॥&lt;br&gt;&#xA;॥ अथ श्रीनिवासकृपया तोण्डमन्नृपस्य सारूप्यप्राप्तिः ॥ ॥&lt;br&gt;&#xA;आरुह्य गरुडं देवो रमाभूमिसमन्वितः ॥ 2.1.10.१०० ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;किं करोमि नृपश्रेष्ठ तपसा तोषितस्तव ॥&lt;br&gt;&#xA;इत्युक्तो देवदेवेन तोण्डमानपि राजराट् ॥ १०१ ॥&lt;br&gt;&#xA;प्रीतिमान्प्राञ्जलिर्भूत्वा सगद्गदमुवाच ह ॥&lt;br&gt;&#xA;त्वल्लोके वस्तुमिच्छामि जरामरणवर्जिते ॥ १०२ ॥&lt;br&gt;&#xA;इदमेव वरं देहि माधवैतन्ममेप्सितम् ॥ १०३ ॥&lt;br&gt;&#xA;॥ श्रीवराह उवाच ॥ ॥&lt;br&gt;&#xA;इत्युक्त्वा निपपातोर्व्यां साष्टाङ्गं देवसन्निधौ ॥&lt;br&gt;&#xA;तदा कलेवरं मुक्त्वा विमानं त्वारुरोह च ॥ ॥ १०४ ॥&lt;br&gt;&#xA;गन्धर्वैः स्तूयमानोऽसौ सारूप्यं प्राप्य शार्ङ्गिणः ॥&lt;br&gt;&#xA;यच्छोकमोहहतं जरामरणवर्जितम् ॥ १०५ ॥&lt;br&gt;&#xA;पुनरावृत्तिरहितं तद्विष्णोः पदमाययौ ॥ १०६ ॥&lt;br&gt;&#xA;॥ अथैतन्माहात्म्यश्रवणपठनफलश्रुतिः ॥ ॥&lt;br&gt;&#xA;एतद्भविष्यं देवेशि मयोक्तं वरवर्णिनि ॥&lt;br&gt;&#xA;यः श्रावयेद्यः शृणुयाद्विष्णुलोकं स गच्छति ॥ १०७ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;इत्युक्तं देवदेवेन सभविष्यं सहोत्तरम् ॥&lt;br&gt;&#xA;शृणुयाद्यः पठेद्भक्त्या कथां पुण्यां पुरातनीम् ॥ १०८ ॥&lt;br&gt;&#xA;स तु भुक्त्वाखिलान्कामानन्ते विष्णुपदं व्रजेत् ॥ १०९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये धरणीवराहसंवादे भविष्यद्वर्णने तोण्डमांश्चक्रवर्तिवृत्तवर्णनन्नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>०११ काश्यपदोषनिवृत्तिः</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/011_kAshyapadoShanivRttiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/011_kAshyapadoShanivRttiH/</guid>
      <description>&lt;p&gt;॥ श्रीसूत उवाच ॥&lt;br&gt;&#xA;॥ अथ काश्यपस्य स्वामिपुष्करिणीस्नानेन महापातकनाशः ॥ ॥&lt;br&gt;&#xA;अथातः सम्प्रवक्ष्यामि स्वामिपुष्करिणीं शुभाम्॥&lt;br&gt;&#xA;लक्षीकृत्य कथामेकां पवित्रां द्विजसत्तमाः ॥ १ ॥&lt;br&gt;&#xA;काश्यपाख्यो द्विजः पूर्वमस्मिंस्तीर्थवरे शुभे ॥&lt;br&gt;&#xA;स्नात्वातिमहतः पापाद्विमुक्तो नरकप्रदात् ॥ २ ॥ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;मुने काश्यपनामासावकरोत्किं हि पातकम् ॥&lt;br&gt;&#xA;स्नात्वा तीर्थवरे ह्यत्र यस्मान्मुक्तोऽभवत्क्षणात् ॥ ३ ॥&lt;br&gt;&#xA;एतन्नः श्रद्दधानानां ब्रूहि सूत कृपाबलात् ॥&lt;br&gt;&#xA;त्वद्वचोऽमृततृप्तानां न पिपासापि विद्यते ॥ ४ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;श्रीस्वामिपुष्करिण्याश्च माहात्म्यप्रतिपादकम्॥&lt;br&gt;&#xA;इतिहासं प्रवक्ष्यामि पठतां पापनाशनम् ॥ ५ ॥&lt;br&gt;&#xA;॥ अथ परीक्षिद्वृत्तान्तः ॥ ॥&lt;br&gt;&#xA;अभिमन्युसुतो राजा परीक्षिन्नाम नामतः ॥&lt;br&gt;&#xA;अध्यास्त हास्तिनपुरं पालयन्धर्मतो महीम् ॥ ६ ॥&lt;br&gt;&#xA;स राजा जातु विपिने चचार मृगयारतः ॥&lt;br&gt;&#xA;षष्टिवर्षवया भूपः क्षुत्तृष्णापरिपीडितः ॥ ७ ॥&lt;br&gt;&#xA;नष्टमेकं स विपिने मार्गयन्मृगमादरात् ॥&lt;br&gt;&#xA;ध्यानारूढं मुनिं दृष्ट्वा प्राह भूपालकोत्तमः ॥ ८ ॥&lt;br&gt;&#xA;मया बाणेन विपिने मृगो विद्धोऽधुना मुने ॥&lt;br&gt;&#xA;दृष्टः स किं त्वया विद्वन्विद्रुतो भयकातरः ॥ ९ ॥&lt;br&gt;&#xA;समाधिनिष्ठो मौनित्वान्न किञ्चिदपि सोऽब्रवीत् ॥&lt;br&gt;&#xA;ततो धनुरटन्या स स्कन्धे तस्य महामुनेः ॥ 2.1.11.१० ॥&lt;br&gt;&#xA;निधाय मृतसर्पं तु कुपितः स्वपुरं ययौ ॥&lt;br&gt;&#xA;मुनेस्तस्य सुतः कश्चिच्छृङ्गीनाम बभूव वै ॥ ११ ॥&lt;br&gt;&#xA;सखा तस्य कृशाख्योऽभूच्छृङ्गिणो द्विजसत्तमः ॥&lt;br&gt;&#xA;सखायं शृङ्गिणं प्राह कृशाख्यः स सखा ततः ॥ १२ ॥&lt;br&gt;&#xA;पिता तव मृतं सर्पं स्कन्धेन वहतेऽधुना ॥&lt;br&gt;&#xA;मा भूद्दर्पस्तव सखे मा क्रुध्यस्त्वमिदं वृथा ॥ १३ ॥&lt;br&gt;&#xA;सोऽभवत्कुपितः शृङ्गी दित्सुः शापं नृपाय वै ॥&lt;br&gt;&#xA;मत्ताते शवसर्पं यो न्यस्तवान्मूढचेतनः ॥ ॥ १४ ॥&lt;br&gt;&#xA;स सप्तरात्रान्म्रियतां सन्दष्टस्तक्षकाहिना ॥&lt;br&gt;&#xA;शशापैवं मुनिसुतः सौभद्रेयं परीक्षितम् ॥ १५ ॥&lt;br&gt;&#xA;शमीकाख्यः पिता तस्य शप्तं श्रुत्वा सुतेन तम् ॥&lt;br&gt;&#xA;नृपं प्रोवाच तनयं शृङ्गिणं मुनिपुङ्गवः ॥ १६ ॥&lt;br&gt;&#xA;रक्षकं सर्वलोकानां नृपं किं शप्तवानसि ॥&lt;br&gt;&#xA;अराजके वयं लोके स्थास्यामः कथमञ्जसा ॥ १७ ॥&lt;br&gt;&#xA;क्रोधेन पातकं भूयाद्दयया प्राप्यते सुखम् ॥&lt;br&gt;&#xA;यः समुत्पादितं कोपं क्षमयैव निरस्यति ॥ १८ ॥&lt;br&gt;&#xA;इह लोके परत्रासावत्यन्तं सुखमश्नुते ॥&lt;br&gt;&#xA;क्षमायुक्ता हि पुरुषा लभन्ते श्रेय उत्तमम् ॥ १९ ॥&lt;br&gt;&#xA;ततः शमीकः स्वं शिष्यं प्राह गौरमुखाभिधम् ॥&lt;br&gt;&#xA;भो गौरमुख गत्वा त्वं वद भूपं परीक्षितम् ॥ 2.1.11.२० ॥&lt;br&gt;&#xA;इमं शापं मत्सुतोक्तं तक्षकाधिपदंशनम् ॥&lt;br&gt;&#xA;पुनरायाहि शीघ्रं त्वं मत्समीपं महामते ॥ २१ ॥&lt;br&gt;&#xA;एवमुक्तः शमीकेन ययौ गौरमुखो नृपम् ॥&lt;br&gt;&#xA;समेत्य चाब्रवीद्भूपं सौभद्रेयं परीक्षितम् ॥ २२ ॥&lt;br&gt;&#xA;दृष्ट्वा सर्पं पितुः स्कन्धे त्वया विनिहितं मृतम् ॥&lt;br&gt;&#xA;शमीकस्य सुतः शृङ्गी शशाप त्वां रुषान्वितः ॥ २३ ॥&lt;br&gt;&#xA;एतद्दिनात्सप्तमेऽह्नि तक्षकेण महाहिना ॥&lt;br&gt;&#xA;दष्टो विषाग्निना दग्धो भूयादाश्वभिमन्युजः ॥ २४ ॥&lt;br&gt;&#xA;एवं शशाप त्वां राजञ्छृङ्गी तस्य मुनेः सुतः ॥&lt;br&gt;&#xA;एतद्वक्तुं पिता तस्य प्राहिणोन्मां त्वदन्तिकम् ॥ २५ ॥&lt;br&gt;&#xA;इतीरयित्वा तं भूपमाशु गौरमुखो ययौ ॥&lt;br&gt;&#xA;गते गौरमुखे पश्चाद्राजा शोकपरायणः ॥ २६ ॥&lt;br&gt;&#xA;अभ्रंलिहमथोत्तुङ्गमेकस्तम्भं सुविस्तृतम् ॥&lt;br&gt;&#xA;मध्ये गङ्गं व्यतनुत मण्डपं नृपपुङ्गवः ॥ २७ ॥&lt;br&gt;&#xA;महागारुडमन्त्रज्ञैरोषधिज्ञैश्चिकित्सकैः ॥&lt;br&gt;&#xA;तक्षकस्य विषं हन्तुं यत्नं कुर्वन्समाहितः ॥ २८ ॥&lt;br&gt;&#xA;अनेकदेवब्रह्मर्षिराजर्षिप्रवरान्वितः ॥&lt;br&gt;&#xA;आस्ते तस्मिन्नृपस्तुङ्गे मण्डपे विष्णुभक्तिमान् ॥ २९ ॥&lt;br&gt;&#xA;तस्मिन्नवसरे विप्रः काश्यपो मान्त्रिकोत्तमः ॥&lt;br&gt;&#xA;राजानं रक्षितुं प्रायात्तक्षकस्य महाविषात् ॥ ॥ 2.1.11.३० ॥&lt;br&gt;&#xA;सप्तमेऽहनि विप्रेन्द्रो दरिद्रो धनकामुकः ॥&lt;br&gt;&#xA;अत्रान्तरे तक्षकोऽपि विप्ररूपी समाययौ ॥ ३१ ॥&lt;br&gt;&#xA;मध्येमार्गं विलोक्याथ काश्यपं प्रत्यभाषत ॥&lt;br&gt;&#xA;ब्राह्मण त्वं कुत्र यासि वद मेऽद्य महामुने ॥ ३२ ॥&lt;br&gt;&#xA;इति पृष्टस्तदाऽवादीत्काश्यपस्तक्षकं द्विजः ॥&lt;br&gt;&#xA;परीक्षितं महाराजं तक्षकोऽद्य विषाग्निना ॥ ३३ ॥&lt;br&gt;&#xA;धक्ष्यते तं शमयितुं तत्समीपमुपैम्यहम् ॥&lt;br&gt;&#xA;इत्युक्तः स च तं विप्रं तक्षकः पुनरब्रवीत् ॥ ३४ ॥&lt;br&gt;&#xA;तक्षकोऽहं द्विजश्रेष्ठ मया दष्टश्चिकित्सितुम् ॥&lt;br&gt;&#xA;न शक्योब्दशतेनाऽपि महामन्त्रायुतैरपि ॥ ३५ ॥&lt;br&gt;&#xA;चिकित्सितुं चेन्मद्दष्टं शक्तिरस्ति तवाधुना ॥&lt;br&gt;&#xA;अनेकयोजनोच्छ्रायं दशाम्युज्जीवय द्रुमम्॥ ३६ ॥&lt;br&gt;&#xA;ततो भवान्समर्थो हीत्येवं मे भाति हे द्विज ॥&lt;br&gt;&#xA;इतीरयित्वा तं वृक्षमदशत्तक्षकस्तदा ॥ ३७ ॥&lt;br&gt;&#xA;अभवद्भस्मसात्सोऽपि वृक्षोत्यन्तसमुच्छ्रितः ॥&lt;br&gt;&#xA;पूर्वमेव नरः कश्चित्तं वृक्षमधिरूढवान् ॥ ३८ ॥&lt;br&gt;&#xA;तक्षकस्य विषोल्काभिः सोऽपि दग्धोऽभवत्तदा ॥&lt;br&gt;&#xA;तन्नरं न विजज्ञाते तौ च काश्यपतक्षकौ ॥ ३९ ॥&lt;br&gt;&#xA;काश्यपः प्रतिजज्ञेऽथ तक्षकस्यापि शृण्वतः ॥&lt;br&gt;&#xA;मन्मन्त्रशक्तिं पश्यन्तु सर्वे विप्रादयोऽधुना ॥ 2.1.11.४० ॥&lt;br&gt;&#xA;इतीरयित्वा तं वृक्षं भस्मीभूतं विषाग्निना ॥&lt;br&gt;&#xA;आजीवयन्मन्त्रशक्त्या काश्यपो मान्त्रिकोत्तमः ॥ ४१ ॥&lt;br&gt;&#xA;स नरस्तेन वृक्षेण साकमुज्जीवितोऽभवत् ॥&lt;br&gt;&#xA;अथाब्रवीत्तक्षकस्तं काश्यपं मन्त्रकोविदम् ॥ ४२ ॥&lt;br&gt;&#xA;यथा न मुनिवाङ्मिथ्या भवेदेवं कुरु द्विज ॥&lt;br&gt;&#xA;यत्ते राजा धनं दद्यात्ततोऽपि द्विगुणं धनम् ॥ ४३ ॥&lt;br&gt;&#xA;ददाम्यहं निवर्तस्व शीघ्रमेव द्विजोत्तम ॥&lt;br&gt;&#xA;इत्युक्त्वानर्घरत्नानि तस्मै दत्त्वा स तक्षकः ॥ ४४ ॥&lt;br&gt;&#xA;न्यवर्तयत्काश्यपं तं ब्राह्मणं मन्त्रकोविदम् ॥&lt;br&gt;&#xA;अल्पायुषं नृपं मत्वा ज्ञानदृष्ट्या स काश्यपः ॥ ४५ ॥&lt;br&gt;&#xA;स्वाश्रमं प्रययौ तूष्णीं लब्धरत्नश्च तक्षकात् ॥&lt;br&gt;&#xA;सोऽब्रवीत्तक्षकः सर्पान्सर्वानाहूय तत्क्षणे ॥ ४६ ॥&lt;br&gt;&#xA;यूयं तं नृपतिं प्राप्य मुनीनां वेषधारिणः ॥&lt;br&gt;&#xA;उपहारफलान्याशु प्रयच्छत परीक्षिते ॥ ४७ ॥&lt;br&gt;&#xA;तथेत्युक्त्वा सर्वसर्पा ददू राज्ञे फलान्यमी ॥&lt;br&gt;&#xA;तक्षकोऽपि तथा तत्र कस्मिंश्चिद्बदरीफले ॥ ४८ ॥&lt;br&gt;&#xA;कृमिवेषधरो भूत्वा व्यतिष्ठद्दंशितुं नृपम् ॥&lt;br&gt;&#xA;अथ राजा प्रदत्तानि सर्वैर्ब्राह्मणरूपकैः ॥ ४९ ॥&lt;br&gt;&#xA;परीक्षिन्मन्त्रिवृद्धेभ्यो दत्त्वा सर्वफलान्यपि ॥ 2.1.11.५० ॥&lt;br&gt;&#xA;कौतूहलेन जग्राह स्थूलमेकं करे फलम् ॥&lt;br&gt;&#xA;तस्मिन्नवसरे सूर्योऽप्यस्ताचलमगाहत ॥ ५१ ॥&lt;br&gt;&#xA;मिथ्या ऋषिवचो माभूदिति तत्रत्यमानवाः ॥&lt;br&gt;&#xA;अन्योऽन्यमवदन्सर्वे ब्राह्मणाश्च नृपास्तदा ॥ ५२ ॥&lt;br&gt;&#xA;एवं वदत्सु सर्वेषु फले तस्मिन्नदृश्यत ॥&lt;br&gt;&#xA;साधु रक्तः कृमिः सर्वै राज्ञा चापि परीक्षिता ॥ ५३ ॥&lt;br&gt;&#xA;अयं किं मां दशेदद्य क्रिमिरित्युक्तवान्नृपः ॥&lt;br&gt;&#xA;निदधे तत्फलं कण्ठे सकृमि द्विजसत्तमाः ॥ ५४ ॥&lt;br&gt;&#xA;तक्षकोऽस्मिन्स्थितः कण्ठे कृमिरूपी फले तदा ॥&lt;br&gt;&#xA;निर्गत्य तत्फलादाशु नृपदेहमवेष्टयत् ॥ ५५ ॥&lt;br&gt;&#xA;तक्षकावेष्टिते भूपे पार्श्वस्था दुद्रुवुर्भयात् ॥&lt;br&gt;&#xA;अनन्तरं नृपो विप्रास्तक्षकस्य विषाग्निना ॥ ५६ ॥&lt;br&gt;&#xA;दग्धोभूद्भस्मसादाशु सप्रासादो बलीयसा ॥&lt;br&gt;&#xA;कृत्वौर्ध्वदेहिकं तस्य नृपस्य सपुरोहिताः ॥ ५७ ॥&lt;br&gt;&#xA;मन्त्रिणस्तत्सुतं राज्ये जनमेजयनामकम् ॥&lt;br&gt;&#xA;राजानमभ्यषिञ्चन्वै जगद्रक्षणवाच्छया ॥ ५८ ॥&lt;br&gt;&#xA;तक्षकाद्रक्षितुं भूपमायातः काश्यपाभिधः ॥&lt;br&gt;&#xA;यो ब्राह्मणो मुनिश्रेष्ठः स सर्वैर्निन्दितो जनैः ॥ ५९ ॥&lt;br&gt;&#xA;बभ्राम सकलान्देशाञ्छिष्टैः सर्वैश्च दूषितः ॥&lt;br&gt;&#xA;अवस्थानं न लेभे स ग्रामे वाप्याश्रमेऽपि वा ॥ 2.1.11.६० ॥&lt;br&gt;&#xA;यान्यान्देशानसौ यातस्तत्र तत्र महाजनैः ॥&lt;br&gt;&#xA;तत्तद्देशान्निरस्तः सञ्छाकल्यं शरणं ययौ ॥ ६१ ॥&lt;br&gt;&#xA;प्रणम्य शाकल्यमुनिं काश्यपो निन्दितो जनैः ॥&lt;br&gt;&#xA;इदं विज्ञापयामास शाकल्याय महात्मने॥ ॥ ६२॥&lt;br&gt;&#xA;॥ काश्यप उवाच ॥ ॥&lt;br&gt;&#xA;भगवन्सर्वधर्मज्ञ शाकल्य हरिवल्लभ ॥&lt;br&gt;&#xA;मुनयो ब्राह्मणाश्चान्ये मां निन्दन्ति सुहृज्जनाः ॥ ६३ ॥&lt;br&gt;&#xA;नास्याहं कारणं जाने किं मां निन्दन्ति मानवाः ॥&lt;br&gt;&#xA;ब्रह्महत्या सुरापानगुरुस्त्रीगमनं तथा ॥ ६४ ॥&lt;br&gt;&#xA;स्तेयं संसर्गदोषो वा मया नाचरितं क्वचित् ॥&lt;br&gt;&#xA;अन्यान्यपि च पापानि न कृतानि मया मुने ॥ ६५ ॥&lt;br&gt;&#xA;तथाऽपि निन्दन्ति जना वृथा मां बान्धवादयः ॥&lt;br&gt;&#xA;जानासि चेत्त्वं शाकल्य मया दोषं कृतं वद ॥ ॥ ६६ ॥&lt;br&gt;&#xA;उक्तोऽथ काश्यपेनैव शाकल्याख्यो महामुनिः ॥&lt;br&gt;&#xA;क्षणं ध्यात्वा बभाषे तं काश्यपं द्विजसत्तमाः ॥ ६७ ॥&lt;br&gt;&#xA;अथ शाकल्योक्तधर्माः ॥&lt;br&gt;&#xA;॥ शाकल्य उवाच ॥ ॥&lt;br&gt;&#xA;परीक्षितं महाराजं तक्षकाद्रक्षितुं भवान् ॥&lt;br&gt;&#xA;आयासीदर्धमार्गे तु तक्षकेण निवारितः ॥ ६८ ॥&lt;br&gt;&#xA;चिकित्सितुं समर्थोऽपि विषरोगादिपीडितम् ॥&lt;br&gt;&#xA;यो न रक्षति लोकेस्मिंस्तमाहुर्ब्रह्मघातकम् ॥ ६९ ॥&lt;br&gt;&#xA;क्रोधात्कामाद्भयाल्लोभान्मात्सर्यान्मोहतोऽपि वा ॥&lt;br&gt;&#xA;यो न रक्षति विप्रेन्द्र विषरोगातुरं नरम् ॥ 2.1.11.७० ॥&lt;br&gt;&#xA;ब्रह्महा च सुरापी वा स्तेयी च गुरुतल्पगः ॥&lt;br&gt;&#xA;संसर्गदोषदुष्टश्च नापि तस्य विनिष्कृतिः ॥ ७१ ॥&lt;br&gt;&#xA;कन्याविक्रयिणश्चापि हयविक्रयिणस्तथा ॥&lt;br&gt;&#xA;कृतघ्नस्याऽपि शास्त्रेषु प्रायश्चित्तं तु विद्यते ॥ ७२ ॥&lt;br&gt;&#xA;विषरोगातुरं यस्तु समर्थोऽपि न रक्षति ॥&lt;br&gt;&#xA;न तस्य निष्कृतिः प्रोक्ता प्रायश्चित्तायुतैरपि ॥ ७३ ॥&lt;br&gt;&#xA;न तेन सह पङ्क्तौ च भुञ्जीत सुकृती जनः ॥&lt;br&gt;&#xA;न तेन सह भाषेत न पश्येत्तं नरं क्वचित् ॥ ७४ ॥&lt;br&gt;&#xA;तत्सम्भाषणमात्रेण महापातकभाग्भवेत् ॥&lt;br&gt;&#xA;परीक्षित्स महाराजः पुण्यश्लोकश्च धार्मिकः ॥ ७५ ॥&lt;br&gt;&#xA;विष्णुभक्तो महायोगी चातुर्वर्ण्यस्य रक्षिता ॥&lt;br&gt;&#xA;व्यासपुत्राद्धरिकथां श्रुतवान्भक्तिपूर्वकम् ॥ ७६ ॥&lt;br&gt;&#xA;अरक्षित्वा नृपं तं तु वचसा तक्षकस्य यत् ॥&lt;br&gt;&#xA;निवृत्तस्तेन विप्रेन्द्रैर्बान्धवैरपि दूष्यसे ॥ ७७ ॥&lt;br&gt;&#xA;स परीक्षिन्महाराजो यद्यपि क्षणजीवितः ॥&lt;br&gt;&#xA;तथापि यावन्मरणं बुधैः कार्यं चिकित्सितम् ॥७८॥&lt;br&gt;&#xA;यावत्कण्ठगताः प्राणा मुमूषोर्मानवस्य हि ॥&lt;br&gt;&#xA;तावच्चिकित्सा कर्तव्या कालस्य कुटिला गतिः ॥ ७९ ॥&lt;br&gt;&#xA;इति प्राहुः पुरा श्लोकं भिषग्विद्याब्धिपारगाः ॥&lt;br&gt;&#xA;ततश्चिकित्साशक्तोऽपि यस्मादकृतभेषजः ॥ 2.1.11.८० ॥&lt;br&gt;&#xA;अर्धमार्गे निवृत्तश्च तेन त्वं गर्हितो ह्यसि ॥&lt;br&gt;&#xA;शाकल्येनैवमुदितः काश्यपः प्रत्यभाषत ॥ ८१ ॥&lt;br&gt;&#xA;॥ काश्यप उवाच ॥ ॥&lt;br&gt;&#xA;ममैतद्दोषशान्त्यर्थमुपायं वद सुव्रत ॥&lt;br&gt;&#xA;येन मां प्रतिगृह्णीयुर्बान्धवाः ससुहृज्जनाः ॥ ८२ ॥&lt;br&gt;&#xA;कृपां मयि कुरुष्व त्वं शाकल्य हरिवल्लभ ॥&lt;br&gt;&#xA;काश्यपेनैवमुक्तस्तु शाकल्योऽपि मुनीश्वरः ॥ ८३ ॥&lt;br&gt;&#xA;क्षणं ध्यात्वा जगादैवं काश्यपं कृपया तदा ॥ ८४ ॥&lt;br&gt;&#xA;॥ शाकल्य उवाच ॥&lt;br&gt;&#xA;अस्य पापस्य शान्त्यर्थमुपायं प्रवदामि ते ॥&lt;br&gt;&#xA;तत्कर्तव्यं त्वया शीघ्रं विलम्बं मा कृथा द्विज ॥ ८५ ॥&lt;br&gt;&#xA;सुवर्णमुखरीतीरे लक्ष्मीपतिनिवासभूः ॥&lt;br&gt;&#xA;वेङ्कटाद्रिरिति ख्यातः सर्वलोकेषु पूजितः ॥ ८६ ॥&lt;br&gt;&#xA;तस्मिञ्छेषगिरौ पुण्ये सुरासुरनमस्कृते ॥&lt;br&gt;&#xA;ब्रह्महत्यासुरापानस्वर्णस्तेयादिनाशके ॥ ८७ ॥&lt;br&gt;&#xA;स्वामिपुष्करिणी चेति सर्वपापापनोदिनी ॥&lt;br&gt;&#xA;उत्तरे श्रीनिवासस्य वर्तते मङ्गलप्रदा॥ ८८ ॥&lt;br&gt;&#xA;तं गत्वा वेङ्कटं शैलं स्वामिपुष्करिणीं शुभाम् ॥&lt;br&gt;&#xA;स्नात्वा सङ्कल्पपूर्वं तु वराहस्वामिनं हरिम् ॥ ८९ ॥&lt;br&gt;&#xA;सेवित्वा पश्चिमे तीरे निर्गत्य हरिमन्दिरम् ॥&lt;br&gt;&#xA;गत्वा तत्र विधानेन स्वर्णाचलनिवासिनम् ॥ 2.1.11.९० ॥&lt;br&gt;&#xA;श्रीनिवासं परं देवं भक्तानामभयप्रदम्॥&lt;br&gt;&#xA;शङ्खचक्रधरं देवं वनमालाविभूषितम् ॥ ९१ ॥&lt;br&gt;&#xA;दृष्ट्वा निर्धूतपापोऽसि संशयं मा कृथा द्विज ॥&lt;br&gt;&#xA;शाकल्येनैवमुक्तस्तु काश्यपो मुनिपुङ्गवः ॥ ९२ ॥&lt;br&gt;&#xA;गत्वा वेङ्कटशैलेन्द्रं सुरासुरनमस्कृतम् ॥&lt;br&gt;&#xA;पुष्करिण्यां शुभायां तु स्नातो नियमपूर्वकम् ॥ ९३ ॥&lt;br&gt;&#xA;स्वस्थोऽभूत्काश्यपो विप्रो भिषग्विद्याब्धिपारगः ॥&lt;br&gt;&#xA;सर्वे बन्धुजना विप्राः काश्यपं ब्राह्मणोत्तमम् ॥ ९४ ॥&lt;br&gt;&#xA;पूजयित्वा विधानेन पूज्योऽसि न च संशयः ॥&lt;br&gt;&#xA;एवं वः कथितं विप्रा वेङ्कटाचलवैभवम् ॥ ९५ ॥&lt;br&gt;&#xA;यः शृणोति नरो भक्त्या विष्णुलोके महीयते ॥ ९६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलस्थस्वामिपुष्करिणीमाहात्म्ये काश्यपदोषनिवृत्तिर्नामैकादशोऽध्यायः ॥ ११ ॥&lt;/p&gt;</description>
    </item>
    <item>
      <title>०१२ स्वामिपुष्करिणीतीर्थमहिमानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/012_svAmipuShkariNItIrthamahimAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/012_svAmipuShkariNItIrthamahimAnuvarNanam/</guid>
      <description>&lt;p&gt;॥ अथ स्वामिपुष्करिणी स्नानात्तामिस्रादिनरकनिस्तारः ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;सूत सर्वार्थतत्त्वज्ञ वेदवेदाङ्गपारग ॥&lt;br&gt;&#xA;श्रीस्वामिपुष्करिण्याश्च वैभवं वद नः प्रभो ॥ ॥ १ ॥&lt;br&gt;&#xA;यस्याः स्मरणमात्रेण मुक्तः स्यान्मानवो भुवि ॥ २ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;स्वामितीर्थं प्रशंसन्ति स्नान्ति वा कथयन्ति ये ॥&lt;br&gt;&#xA;अष्टाविंशतिभेदांस्ते नरकान्नोपभुञ्जते ॥ ३ ॥&lt;br&gt;&#xA;तामिस्रमन्धतामिस्रं महारौरवरौरवौ ॥&lt;br&gt;&#xA;कुम्भीपाकं कालसूत्रमसिपत्रवनं तथा ॥ ४ ॥&lt;br&gt;&#xA;कृमिभक्षोऽन्धकूपश्च सन्दंशः शाल्मली तथा ॥&lt;br&gt;&#xA;लालाभक्षो ह्यवीचिश्च सारमेयादनं तथा ॥ ५ ॥&lt;br&gt;&#xA;तथैव वज्रकणकः क्षारकर्दमपातनम् ॥&lt;br&gt;&#xA;रक्षोगणाशनं चापि शूलप्रोतनिरोधनम्॥ ६ ॥&lt;br&gt;&#xA;तिरोधानाभिधं विप्रास्तथा सूचीमुखाभिधम् ॥&lt;br&gt;&#xA;पूयशोणितभक्षं च विषाग्निपरिपीडनम् ॥ ७ ॥&lt;br&gt;&#xA;अष्टाविंशतिसङ्ख्यातमेतन्नरकसञ्चयम्॥&lt;br&gt;&#xA;न याति मनुजो विप्राः स्वामितीर्थनिमज्जनात् ॥ ८ ॥&lt;br&gt;&#xA;वित्तापत्यकलत्राणां योऽन्येषामपहारकः ॥&lt;br&gt;&#xA;स कालपाशबद्धोऽयं यमदूतैर्भयानकैः ॥ ९ ॥&lt;br&gt;&#xA;तामिस्रे नरके घोरे पात्यते बहुवत्सरम् ॥&lt;br&gt;&#xA;स्नाति चेत्स्वामितीर्थे स तस्मिन्नासौ निपात्यते ॥ 2.1.12.१० ॥&lt;br&gt;&#xA;मातरं पितरं विप्रान्यो द्वेष्टि पुरुषाधमः ॥&lt;br&gt;&#xA;स कालसूत्रनरके विस्तृतायुतयोजने ॥ ११ ॥&lt;br&gt;&#xA;अधस्तादग्निसन्तप्ते उपर्यर्कमरीचिभिः ॥&lt;br&gt;&#xA;खले ताम्रमये विप्राः पात्यते क्षुधयार्दितः ॥ १२ ॥&lt;br&gt;&#xA;स्नाति चेत्पुष्करिण्यां वै तस्मिन्नाऽसौ निपात्यते ॥&lt;br&gt;&#xA;यो वेदमार्गमुल्लङ्घ्य वर्तते कुपथे नरः ॥ १३ ॥&lt;br&gt;&#xA;सोऽसिपत्रवने घोरे पात्यते यमकिङ्करैः ॥&lt;br&gt;&#xA;स्नाति चेत्स्वामितीर्थे तु तस्मिन्नाऽसौ निपात्यते ॥ १४ ॥&lt;br&gt;&#xA;योऽश्नाति पङ्क्तिभेदेन पक्वं सूपादिकं नरः ॥&lt;br&gt;&#xA;अकृत्वा पञ्चयज्ञान्वा भुङ्क्ते मोहेन स द्विजाः ॥ १५ ॥&lt;br&gt;&#xA;पात्यतेऽयं यमभटैर्नरके कृमिभोजने ॥&lt;br&gt;&#xA;भक्ष्यमाणः कृमिशतैर्भक्षयन्कृमिसञ्चयान् ॥ १६ ॥&lt;br&gt;&#xA;स्वयं च कृमिभूतः संस्तिष्ठेद्यावदघक्षयम् ॥&lt;br&gt;&#xA;स्नाति चेत्स्वामितीर्थे वै तस्मिन्नाऽसौ निपात्यते ॥ १७ ॥&lt;br&gt;&#xA;यो हरेद्विप्रवित्तानि स्नेहेन बलतोऽपि वा ॥&lt;br&gt;&#xA;अन्येषामपि वित्तानि राजा तत्पुरुषोऽपि वा ॥ १८ ॥&lt;br&gt;&#xA;अयोमयाग्निकुण्डेषु सन्दंशैः सोऽपि पीडितः ॥&lt;br&gt;&#xA;सन्दंशे नरके घोरे पात्यते यमपूरुषैः ॥ १९ ॥&lt;br&gt;&#xA;स्नाति चेत्स्वामितीर्थे तु तस्मिन्नासौ निपात्यते ॥&lt;br&gt;&#xA;अगम्यां योभिगच्छेत स्त्रियं वै पुरुषाधमः ॥ 2.1.12.२० ॥&lt;br&gt;&#xA;अगम्यं पुरुषं योषिदभिगच्छेत वा द्विजाः ॥&lt;br&gt;&#xA;तावयोमयनारीं च पुरुषं चाप्ययोमयम् ॥ २१ ॥&lt;br&gt;&#xA;तप्तावालिङ्ग्य तिष्ठन्तौ यावच्चन्द्रदिवाकरम् ॥&lt;br&gt;&#xA;सूच्याख्ये नरके घोरे पात्येते यमकिङ्करैः ॥ २२ ॥&lt;br&gt;&#xA;स्नाति चेत्स्वामितीर्थे च तस्मिन्नासौ निपाप्यते ॥&lt;br&gt;&#xA;बाधते सर्वजन्तून्यो नानोपायैरुपद्रवैः ॥ २३ ॥&lt;br&gt;&#xA;शाल्मलीनरके घोरे पात्यते बहुकण्टके ॥&lt;br&gt;&#xA;स्नाति चेत्स्वामितीर्थे तु तस्मिन्नासौ निपात्यते ॥ २४ ॥&lt;br&gt;&#xA;राजा वा राजभृत्यो वा यः पाषण्डमनुद्रुतः ॥&lt;br&gt;&#xA;भेदको धर्मसेतूनां वैतरण्यां निपात्यते ॥ २५ ॥&lt;br&gt;&#xA;स्नाति चेत्स्वामितीर्थे तु तस्मिन्नासौ निपात्यते ॥&lt;br&gt;&#xA;वृषलीसङ्गदुष्टो वा शौचाद्याचारवर्जितः ॥ २६ ॥&lt;br&gt;&#xA;त्यक्तलज्जस्त्यक्तवेदः पशुचर्यारतः सदा ॥&lt;br&gt;&#xA;स पूयविष्ठामूत्रासृक्छ्लेष्मपित्तादिपूरिते ॥ २७ ॥&lt;br&gt;&#xA;अतिबीभत्सनरके पात्यते यमकिङ्करैः ॥&lt;br&gt;&#xA;स्नाति चेत्स्वामितीर्थे तु तस्मिन्नासौ निपात्यते ॥ २८ ॥&lt;br&gt;&#xA;यः श्वभिर्मृगयुर्वन्यान्बाणैर्वा बाधते मृगान् ॥&lt;br&gt;&#xA;स विध्यमानो बाणौघैः परत्र यमकिङ्करैः ॥ २९ ॥&lt;br&gt;&#xA;प्राणरोधाख्यनरके पात्यते यमकिङ्करैः ॥&lt;br&gt;&#xA;स्नाति चेत्स्वामितीर्थे तु तस्मिन्नासौ निपात्यते॥ 2.1.12.३० ॥&lt;br&gt;&#xA;दाम्भिको यः पशून्यज्ञे विध्यनुष्ठानवर्जितः ॥&lt;br&gt;&#xA;हन्त्यसौ परलोकेषु वैशसे नरके द्विजाः ॥३१॥&lt;br&gt;&#xA;कर्त्यमानो यमभटैः पात्यते यमकिङ्करैः ॥&lt;br&gt;&#xA;स्नाति चेत्पुष्करिण्यां वै तस्मिन्नासौ निपात्यते ॥३२॥&lt;br&gt;&#xA;आत्मभार्यां सवर्णां यो रेतः पाययते यदि ॥&lt;br&gt;&#xA;परत्र रेतःपायी स रेतःकुण्डे निपात्यते ॥ ३३ ॥&lt;br&gt;&#xA;स्नाति चेत्पुष्करिण्यां वै तस्मिन्नासौ निपात्यते ॥&lt;br&gt;&#xA;यो दस्युर्मार्गमाश्रित्य गरदो ग्रामदाहकः ॥ ॥ ३४ ॥&lt;br&gt;&#xA;वणिग्द्रव्यापहारी च स परत्र द्विजोत्तमाः ॥&lt;br&gt;&#xA;वज्रदंष्ट्राभिधे घोरे पात्यते नरके चिरम् ॥ ३५ ॥&lt;br&gt;&#xA;स्नाति चेत्स्वामितीर्थे तु तस्मिन्नासौ निपात्यते ॥&lt;br&gt;&#xA;विद्यन्ते यानि चान्यानि नरकाणि परत्र वै ॥ ३६ ॥&lt;br&gt;&#xA;तानि नाप्नोति मनुजः स्वामितीर्थनिमज्जनात् ॥&lt;br&gt;&#xA;पुष्करिण्यां सकृत्स्नानादश्वमेधफलं लभेत् ॥ ३७ ॥&lt;br&gt;&#xA;आत्मविद्या भवेत्साक्षान्मुक्तिश्चापि चतुर्विधा ॥&lt;br&gt;&#xA;न पापे रमते बुद्धिर्न भवेदुःखमेव वा ॥ ३८ ॥&lt;br&gt;&#xA;तुलापुरुषदानेन यत्फलं लभ्यते नरैः ॥&lt;br&gt;&#xA;तत्फलं लभ्यते पुम्भिः स्वामितीर्थनिमज्जनात् ॥ ३९ ॥&lt;br&gt;&#xA;गोसहस्रप्रदानेन यत्पुण्यं हि भवेन्नृणाम् ॥&lt;br&gt;&#xA;तत्पुण्यं लभते मर्त्यः स्वामितीर्थनिमजनात् ॥ 2.1.12.४० ॥&lt;br&gt;&#xA;धर्मार्थकाममोक्षाणां यं यमिच्छति पूरुषः ॥&lt;br&gt;&#xA;तं तं सद्यः समाप्नोति स्वामितीर्थनिमज्जनात् ॥ ४१ ॥&lt;br&gt;&#xA;महापातकयुक्तो वा युक्तो वा सर्वपातकैः ॥&lt;br&gt;&#xA;सद्यः पूतो भवेद्विप्राः स्वामितीर्थनिमज्जनात् ॥ ४२ ॥&lt;br&gt;&#xA;प्रज्ञा लक्ष्मीर्यशः सम्पज्ज्ञानं धर्मो विरक्तता ॥&lt;br&gt;&#xA;मनःशुद्धिर्भवेन्नृणां स्वामितीर्थनिषेवणात् ॥ ४३ ॥&lt;br&gt;&#xA;ब्रह्महत्याऽयुतं चापि सुरापानायुतं तथा ॥&lt;br&gt;&#xA;अयुतं गुरुदाराणां गमनं पापकारिणाम् ॥ ॥ ४४ ॥&lt;br&gt;&#xA;स्तेयायुतं सुवर्णानां तत्संसर्गाश्च कोटिशः ॥&lt;br&gt;&#xA;शीघ्रं विलयमायान्ति स्वामितीर्थनिमज्जनात् ॥ ४५ ॥&lt;br&gt;&#xA;ब्रह्महत्यासमानानि सुरापानसमानि च ॥&lt;br&gt;&#xA;गुरुस्त्रीगमनेनापि यानि तुल्यानि चास्तिकाः ॥ ४६ ॥&lt;br&gt;&#xA;सुवर्णस्तेयतुल्यानि तत्संसर्गसमानि च ॥&lt;br&gt;&#xA;तानि सर्वाणि नश्यन्ति स्वामितीर्थनिमज्जनात् ॥ ४७ ॥&lt;br&gt;&#xA;॥ अथ स्वामितीर्थमहिमाश्रद्धालूनां महानरकप्राप्तिः ॥ ॥&lt;br&gt;&#xA;उक्तेष्वेतेषु सन्देहो न कर्त्तव्यः कदाचन ॥&lt;br&gt;&#xA;जिह्वाग्रे परशुं तप्तं प्रक्षिपन्ति च किङ्कराः ॥ ४८ ॥&lt;br&gt;&#xA;अर्थवादमिमं सर्वं ब्रुवन्वै नरकं व्रजेत् ॥&lt;br&gt;&#xA;सूकरः स हि विज्ञेयः सर्वकर्मबहिष्कृतः ॥ ४९ ॥&lt;br&gt;&#xA;अहो मौर्ख्यमहो मौर्ख्यमहो मौर्ख्यं द्विजोत्तमाः ॥&lt;br&gt;&#xA;स्वामितीर्थाभिधे तीर्थे सर्वपातकनाशने ॥ 2.1.12.५० ॥&lt;br&gt;&#xA;अद्वैतज्ञानदे पुंसां भुक्तिमुक्तिप्रदायिनि ॥&lt;br&gt;&#xA;इष्टकामप्रदे नित्यं तथैवाज्ञाननाशने ॥ ५१ ॥&lt;br&gt;&#xA;स्थितेऽपि तद्विहायायं रमतेन्यत्र वै जनः ॥&lt;br&gt;&#xA;अहो मोहस्य माहात्म्यं मया वक्तुं न शक्यते ॥ ५२ ॥&lt;br&gt;&#xA;स्नातस्य स्वामितीर्थे तु नान्तकाद्भयमस्ति वै ॥&lt;br&gt;&#xA;स्वामितीर्थं च पश्यन्ति तत्र स्नान्ति च ये नराः ॥ ५३ ॥&lt;br&gt;&#xA;स्तुवन्ति च प्रशंसन्ति स्पृशन्ति च नमन्ति च ॥&lt;br&gt;&#xA;न पिबन्ति हि ते स्तन्यं मातॄणां द्विजपुङ्गवाः ॥ ५४ ॥&lt;br&gt;&#xA;एवं वः कथितं विप्राः स्वामितीर्थस्य वैभवम् ॥&lt;br&gt;&#xA;भुक्तिमुक्तिप्रदं नृणां सर्वपापनिबर्हणम् ॥५५॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये श्री स्वामिपुष्करिणीतीर्थमहिमानुवर्णनं नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३ स्वामिपुष्करिणीमहिमानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/013_svAmipuShkariNImahimAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/013_svAmipuShkariNImahimAnuvarNanam/</guid>
      <description>&lt;p&gt;॥ अथ धर्मगुप्तचरित्रवर्णनम् ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;भूयोपि सम्प्रवक्ष्यामि स्वामितीर्थस्य वैभवम् ॥&lt;br&gt;&#xA;युष्माकमादरेणाऽहं नैमिषारण्यवासिनः ॥ १ ॥&lt;br&gt;&#xA;नन्दोनाम महाराजः सोमवंशसमुद्भवः ॥&lt;br&gt;&#xA;धर्मेण पालयामास सागरान्तां धरामिमाम् ॥ २ ॥&lt;br&gt;&#xA;तस्य पुत्रः समभवद्धर्मगुप्त इति स्मृतः ॥&lt;br&gt;&#xA;राज्यरक्षाधुरं नन्दो निजपुत्रे निधाय सः ॥ ३ ॥&lt;br&gt;&#xA;जितेन्द्रियो जिताहारः प्रविवेश तपोवनम् ॥&lt;br&gt;&#xA;ताते तपोवनं याते धर्मगुप्ताभिधो नृपः ॥ ४ ॥&lt;br&gt;&#xA;मेदिनीं पालयामास धर्मज्ञो नीतितत्परः ॥&lt;br&gt;&#xA;ईजे वहुविधैर्यज्ञैर्देवानिन्द्र पुरोगमान् ॥ ५ ॥&lt;br&gt;&#xA;ब्राह्मणानां ददौ वित्तं क्षेत्राणि च बहूनि सः ॥&lt;br&gt;&#xA;सर्वे स्वधर्मनिरतास्तस्मिन्राजनि शासति ॥६॥&lt;br&gt;&#xA;कदाचिन्नाभवन्पीडास्तस्मिंश्चोरादिसम्भवाः ॥&lt;br&gt;&#xA;कदाचिद्धर्मगुप्तोऽयमारुह्य तुरगोत्तमम् ॥ ७ ॥&lt;br&gt;&#xA;वनं विवेश विप्रेन्द्रा मृगयारसकौतुकी ॥&lt;br&gt;&#xA;तमालतालहिन्तालकुरवाकुलदिङ्मुखे ॥ ८ ॥&lt;br&gt;&#xA;विचचार वने तस्मिन्सिंसहव्याघ्रभयानके ॥&lt;br&gt;&#xA;मत्तालिकुलसन्नादसम्मूर्च्छितदिगन्तरे ॥ ९ ॥&lt;br&gt;&#xA;पद्मकल्हारकुमुदनीलोत्पलवनाकुले ॥&lt;br&gt;&#xA;तटाके रससम्पूर्णे तपस्विजनमण्डिते ॥ 2.1.13.१० ॥&lt;br&gt;&#xA;तस्मिन्वने सञ्चरतो धर्मगुप्तस्य भूपतेः ॥&lt;br&gt;&#xA;अभूद्विभावरी विप्रास्तमसावृतदिङ्मुखा ॥ ११ ॥&lt;br&gt;&#xA;राजाऽपि पश्चिमां सन्ध्यामुपास्य विनयान्वितः ॥&lt;br&gt;&#xA;जजाप च वने तत्र गायत्रीं वेदमातरम् ॥ १२ ॥&lt;br&gt;&#xA;सिंहव्याघ्रादिभीत्यास्मिन्वृक्षमेकं समाश्रिते ॥&lt;br&gt;&#xA;राजपुत्रे तदभ्याशमृक्षः सिंहभयार्दितः ॥ १३ ॥&lt;br&gt;&#xA;अन्वधावत वृक्षं तमेकः सिंहो वनेचरः ॥&lt;br&gt;&#xA;अनुद्रुतः स सिंहेन ऋक्षो वृक्षमुपारुहत् ॥ १४ ॥&lt;br&gt;&#xA;आरुह्य ऋक्षो वृक्षं तं ददर्श जगतीपतिम् ॥&lt;br&gt;&#xA;वृक्षस्थितं महात्मानं महाबलपराक्रमम् ॥ १५ ॥&lt;br&gt;&#xA;उवाच भूपतिं दृष्ट्वा ऋक्षोयं वनगोचरः ॥&lt;br&gt;&#xA;मा भीतिं कुरु राजेन्द्र वत्स्यावो रजनीमिह ॥ १६ ॥&lt;br&gt;&#xA;महासत्त्वो महाकायो महादंष्ट्रसमाकुलः ॥&lt;br&gt;&#xA;वृक्षमूलं समायातः सिंहोऽयमतिभीषणः ॥ १७ ॥&lt;br&gt;&#xA;रात्र्यर्धं भज निद्रां त्वं रक्ष्यमाणो मयोद्यतः ॥&lt;br&gt;&#xA;ततः प्रसुप्तं मां रक्ष शर्वर्यर्धं महामते ॥ १८ ॥&lt;br&gt;&#xA;इति तद्वाक्यमाकर्ण्य सुप्ते नन्दसुते हरिः ॥&lt;br&gt;&#xA;प्रोवाच ऋक्षं सुप्तोऽयं नृपो मे त्यज्यतामिति ॥ १९ ॥&lt;br&gt;&#xA;तं सिंहमब्रवीदृक्षो धर्मज्ञो द्विजसत्तमाः ॥&lt;br&gt;&#xA;भवान्धर्मं न जानीते मृगराज वनेचर ॥ 2.1.13.२० ॥&lt;br&gt;&#xA;विश्वासघातिनां लोके महाकष्टं भवत्यहो ॥&lt;br&gt;&#xA;न हि मित्रद्रुहां पापं नश्येद्यज्ञायुतैरपि ॥ २१ ॥&lt;br&gt;&#xA;ब्रह्महत्यादिपापानां कथञ्चिन्निष्कृतिर्भवेत् ॥&lt;br&gt;&#xA;विश्वासघातिनां पापं न नश्येज्जन्मकोटिभिः ॥ २२ ॥&lt;br&gt;&#xA;नाहं मेरुं महाभारं मन्ये पञ्चास्य भूतले ॥&lt;br&gt;&#xA;महाभारमिमं मन्ये लोकविश्वासघातकम् ॥ २३ ॥&lt;br&gt;&#xA;एवमुक्तोऽथ ऋक्षेण सिंहस्तूष्णीं बभूव ह ॥&lt;br&gt;&#xA;धर्मगुप्ते प्रबुद्धे तु ऋक्षः सुष्वाप भूरुहे ॥ २४ ॥&lt;br&gt;&#xA;ततः सिंहोऽब्रवीद्भूपमेनमृक्षं त्यजस्व मे ॥&lt;br&gt;&#xA;एवमुक्तोऽथ सिंहेन राजा सुप्तमशङ्कितः ॥ २५ ॥&lt;br&gt;&#xA;स्वाङ्कन्यस्तशिरस्कं तमृक्षं तत्याज भूतले ॥&lt;br&gt;&#xA;पात्यमानस्ततो राज्ञा समालम्बितपादपः ॥ २६ ॥&lt;br&gt;&#xA;ऋक्षः पुण्यवशाद्वृक्षान्न पपात महीतले ॥&lt;br&gt;&#xA;स ऋक्षो नृपमभ्येत्य कोपाद्वाक्यमभाषत ॥ २७ ॥&lt;br&gt;&#xA;कामरूपधरो राजन्नहं भृगुकुलोद्भवः ॥&lt;br&gt;&#xA;ध्यानकाष्ठाभिधो नाम्ना ऋक्षरूपमधारयम् ॥ २८ ॥&lt;br&gt;&#xA;कस्मादनागसं सुप्तमत्याक्षीन्मां भवान्नृप ॥&lt;br&gt;&#xA;मच्छापादतिशीघ्रं त्वमुन्मत्तश्चर भूतले ॥ २९ ॥&lt;br&gt;&#xA;इति शप्त्वा मुनिर्भूपं ततः सिंहमभाषत ॥&lt;br&gt;&#xA;न सिंहस्त्वं महायक्षः कुबेरसचिवः पुरा ॥ 2.1.13.३० ॥&lt;br&gt;&#xA;हिमवद्गिरिमासाद्य कदाचित्तं वधूसखः ॥&lt;br&gt;&#xA;अज्ञानाद्गौतमाभ्याशे विहारमतनोर्मुदा ॥ ३१ ॥&lt;br&gt;&#xA;गौतमोऽप्युटजाद्दैवात्समिदाहरणाय वै ॥&lt;br&gt;&#xA;निर्गतस्त्वां विवसनं दृष्ट्वा शापमुदाहरत् ॥ ३२ ॥&lt;br&gt;&#xA;यस्मान्ममाश्रमेऽद्य त्वं विवस्त्रः स्थितवानसि ॥&lt;br&gt;&#xA;अतः सिंहत्वमद्यैव भविता ते न संशयः ॥ ३३ ॥&lt;br&gt;&#xA;इति गौतमशापेन सिंहत्वमगमत्पुरा ॥&lt;br&gt;&#xA;कुबेरसचिवो यक्षो भद्रनामा भवान्पुरा ॥ ३४ ॥&lt;br&gt;&#xA;कुबेरो धर्मशीलो हि तद्भृत्याश्च तथैव हि ॥&lt;br&gt;&#xA;अतः किमर्थं त्वं हंसि मामृषिं वनगोचरम् ॥ ३५ ॥&lt;br&gt;&#xA;एतत्सर्वमहं ध्यानाज्जानामि हि मृगाधिप ॥&lt;br&gt;&#xA;इत्युक्तो ध्यानकाष्ठेन त्यक्त्वा सिंहत्वमाशु सः ॥ ॥ ३६ ॥&lt;br&gt;&#xA;यक्षरूपं गतो दिव्यं कुबेरसचिवात्मकम् ॥&lt;br&gt;&#xA;ध्यानकाष्ठमसावाह प्राञ्जलिः प्रणतो मुनिम् ॥ ३७ ॥&lt;br&gt;&#xA;अद्य ज्ञातं मया सर्वं पूर्ववृत्तं महामुने ॥&lt;br&gt;&#xA;गौतमः शापकाले मे शापान्तमपि चोक्तवान् ॥ ३८ ॥&lt;br&gt;&#xA;ध्यानकाष्ठेन संवाद ऋक्षरूपेण ते यदा ॥&lt;br&gt;&#xA;तदा निर्धूय सिंहत्वं यक्षरूपमवाप्स्यसि ॥ ३९ ॥&lt;br&gt;&#xA;इति मामब्रवीद्ब्रह्मन्गौतमो मुनिपुङ्गवः ॥&lt;br&gt;&#xA;अद्य सिंहत्वनाशान्मे जानामि त्वां महामुने ॥ 2.1.13.४० ॥&lt;br&gt;&#xA;ध्यानकाष्ठाभिधं शुद्धं कामरूपधरं सदा ॥&lt;br&gt;&#xA;इत्युक्त्वा तं प्रणम्याथ ध्यानकाष्ठं स यक्षराट् ॥ ४१ ॥&lt;br&gt;&#xA;विमानवरमारुह्य प्रययावलकापुरीम् ॥&lt;br&gt;&#xA;उन्मत्तरूपं तं दृष्ट्वा मन्त्रिणस्तु नृपोत्तमम्॥ ॥ ४२ ॥&lt;br&gt;&#xA;पितुः सकाशमानिन्यू रेवातीरे नृपोत्तमम् ॥&lt;br&gt;&#xA;तस्मै निवेदयामासुर्मतिभ्रंशं सुतस्य च ॥ ४३ ॥&lt;br&gt;&#xA;ज्ञात्वा तु पुत्रवृत्तान्तं पिता वै नन्दनस्तदा ॥ ४४ ॥&lt;br&gt;&#xA;॥ अथ जैमिनिवाक्यात्स्वामितीर्थस्नातस्य धर्मगुप्तस्योन्मादनिवृत्तिः ॥ ॥&lt;br&gt;&#xA;पुत्रमादाय सहसा जैमिनेरन्तिकं ययौ ॥&lt;br&gt;&#xA;तस्मै निवेदयामास पुत्रवृत्तान्तमादितः ॥ ४५ ॥&lt;br&gt;&#xA;भगवञ्जैमिने पुत्रो ममाद्योन्मत्ततां गतः ॥&lt;br&gt;&#xA;अस्योन्मादविनाशाय ब्रूह्युपायं महामुने ॥ ४६ ॥&lt;br&gt;&#xA;इति पृष्टश्चिरं दध्यौ जैमिनिर्मुनिपुङ्गवः ॥&lt;br&gt;&#xA;ध्यात्वा तु सुचिरं कालं नृपनन्दनमब्रवीत् ॥ ४७ ॥&lt;br&gt;&#xA;ध्यानकाष्ठस्य शापेन ह्युन्मत्तस्ते सुतोऽभवत् ॥&lt;br&gt;&#xA;तस्य शापस्य मोक्षार्थमुपायं प्रब्रवीमि ते ॥ ४८ ॥&lt;br&gt;&#xA;सुवर्णमुखरीतीरे वेङ्कटेनाम पर्वते ॥&lt;br&gt;&#xA;सर्वपापहरे पुण्ये नानाधातुविनिर्मिते ॥ ४९ ॥&lt;br&gt;&#xA;स्वामिपुष्करिणी चेति तीर्थमस्ति महत्तरम् ॥&lt;br&gt;&#xA;पवित्राणां पवित्रं हि मङ्गलानां च मङ्गलम् ॥ 2.1.13.५० ॥&lt;br&gt;&#xA;श्रुतिसिद्धं महापुण्यं ब्रह्महत्यादिशोधकम् ॥&lt;br&gt;&#xA;नीत्वा तत्र सुतं तेऽद्य स्नापयस्व महामते ॥ ५१ ॥&lt;br&gt;&#xA;उन्मादस्तत्क्षणादेव तस्य नश्येन्न संशयः ॥&lt;br&gt;&#xA;इत्युक्तस्तं प्रणम्यासौ जैमिनिं मुनिपुङ्गवम् ॥ ५२ ॥&lt;br&gt;&#xA;नन्दः पुत्रं समादाय स्वामिपुष्करिणीं ययौ ॥&lt;br&gt;&#xA;तत्र च स्नापयामास पुत्रं नियमपूर्वकम् ॥ ५३ ॥&lt;br&gt;&#xA;स्नानमात्रात्ततः सद्यो नष्टोन्मादोऽभवत्सुतः ॥&lt;br&gt;&#xA;स्वयं सस्नौ स नन्दोऽपि स्वामिपुष्करिणीजले ॥ ५४ ॥&lt;br&gt;&#xA;उषित्वा दिनमेकं तु सहपुत्रः पिता तदा ॥&lt;br&gt;&#xA;सेवित्वा वेङ्कटेशं च श्रीनिवासं कृपानिधिम् ॥ ५५ ॥&lt;br&gt;&#xA;पुत्रमापृच्छ्य नन्दस्तं प्रययौ तपसे वनम् ॥&lt;br&gt;&#xA;गते पितरि पुत्रोऽपि धर्मगुप्तो नृपो द्विजाः ॥ ५६ ॥&lt;br&gt;&#xA;प्रददौ वेङ्कटेशस्य बहुवित्तानि भक्तितः ॥&lt;br&gt;&#xA;ब्राह्मणेभ्यो धनं धान्यं क्षेत्राणि च ददौ तदा ॥ ५७ ॥&lt;br&gt;&#xA;प्रययौ मन्त्रिभिः सार्धं स्वां पुरीं तदनन्तरम् ॥&lt;br&gt;&#xA;धर्मेण पालयामास राज्यं निहतकण्टकम् ॥ ५८ ॥&lt;br&gt;&#xA;पितृपैतामहं विप्रा धर्मगुप्तोतिधार्मिकः ॥&lt;br&gt;&#xA;उन्मादैरप्यपस्मारैर्ग्रहैर्दुष्टैश्च ये नराः ॥ ५९ ॥&lt;br&gt;&#xA;ग्रस्ता भवन्ति विप्रेन्द्रास्तेऽपि चात्र निमज्जनात् ॥&lt;br&gt;&#xA;पुष्करिण्यां विमुक्ताः स्युः सत्यं सत्यं वदाम्यहम् ॥ 2.1.13.६० ॥&lt;br&gt;&#xA;स्वामिपुष्करिणीं त्यक्त्वा तीर्थमन्यद्व्रजेत्तु यः ॥&lt;br&gt;&#xA;स्निग्धं स गोपयस्त्यक्त्वा स्नुहीक्षीरं प्रयाचते ॥ ६१ ॥&lt;br&gt;&#xA;स्वामितीर्थं स्वामितीर्थं स्वामितीर्थमिति द्विजाः ॥&lt;br&gt;&#xA;त्रिःपठन्तो नरा एवं यत्र क्वापि जलाशये ॥ ६२ ॥&lt;br&gt;&#xA;स्नान्ति सर्वे नरास्ते वै यास्यन्ति ब्रह्मणः पदम् ॥&lt;br&gt;&#xA;एवं वः कथिता विप्रा धर्मगुप्तकथा शुभा ॥ ६३ ॥&lt;br&gt;&#xA;यस्याः श्रवणमात्रेण ब्रह्महत्या विनश्यति ॥ ॥ ६४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहाल्ये स्वामिपुष्करिणीमहिमानुवर्णनन्नाम त्रयोदशोऽध्यायः ॥ १३ ॥ छ ॥&lt;/p&gt;</description>
    </item>
    <item>
      <title>०१४ स्वामिपुष्करिणीतीर्थमहिमानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/014_svAmipuShkariNItIrthamahimAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/014_svAmipuShkariNItIrthamahimAnuvarNanam/</guid>
      <description>&lt;p&gt;॥ अथ सुमत्याख्यद्विजवृत्तान्तः ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;भोभोस्तपोधनाः सर्वे नैमिषारण्यवासिनः ॥&lt;br&gt;&#xA;स्वामितीर्थस्य माहात्म्यं भूयोऽपि प्रवदाम्यहम् ॥ १ ॥&lt;br&gt;&#xA;पुरा किरातीसंसर्गात्सुमतिर्ब्राह्मणः सुराम् ॥&lt;br&gt;&#xA;पीतवान्पुष्करिण्यां स स्नात्वा पापाद्विमोचितः ॥ २ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;सुमतिः कस्य पुत्रोऽसौ कथं स च सुरां पपौ ॥&lt;br&gt;&#xA;कथं किरात्यासक्तोऽभूत्सूत पौराणिकोत्तम ॥ ३ ॥&lt;br&gt;&#xA;सर्वेषां विस्तरादेतद्वद त्वं कृपयाधुना ॥ ४ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;महाराष्ट्राभिधे देशे ब्राह्मणः कश्चिदास्तिकः ॥&lt;br&gt;&#xA;यज्ञदेव इति ख्यातो वेदवेदाङ्गपारगः ॥ ५ ॥&lt;br&gt;&#xA;दयालुरातिथेयश्च शिवनारायणार्चकः ॥&lt;br&gt;&#xA;सुमतिर्नामपुत्रोऽभूद्यज्ञदेवस्य तस्य वै ॥ ६ ॥&lt;br&gt;&#xA;पितरं स परित्यज्य भार्यामपि पतिव्रताम् ॥&lt;br&gt;&#xA;प्रययावुत्कले देशे विटगोष्ठीपरायणः ॥७॥&lt;br&gt;&#xA;काचित्किराती तद्देशे वसन्ती युवमोहनी ॥&lt;br&gt;&#xA;यूनां समस्तद्रव्याणि प्रलोभ्य जगृहे चिरम् ॥८॥&lt;br&gt;&#xA;तस्या गृहं स प्रययौ सुमतिर्ब्राह्मणाधमः ॥&lt;br&gt;&#xA;सुमतिं सा च जग्राह किराती निर्धनं द्विजम् ॥ ९ ॥&lt;br&gt;&#xA;॥अथ सुमत्याख्यद्विजस्य किरातीसङ्गान्महापातकप्राप्तिः ॥&lt;br&gt;&#xA;तया युक्तोऽथ सुमतिस्तत्संयोगैकतत्परः ॥&lt;br&gt;&#xA;इतस्ततश्चोरयित्वा बहुद्रव्याणि सन्ततम् ॥2.1.14.१०॥&lt;br&gt;&#xA;दत्त्वा तया चिरं रेमे तद्गृहे बुभुजे च सः॥&lt;br&gt;&#xA;एकेन चषकेणासौ तया सह सुरां पपौ ॥ ११ ॥&lt;br&gt;&#xA;एवं स बहुकालं वै रममाणस्तया सह ॥&lt;br&gt;&#xA;पितरौ निजपत्नीं च नास्मरद्विषयातुरः ॥ १२ ॥&lt;br&gt;&#xA;स कदाचित्किरातैस्तु चौर्यं कर्तुं ययौ सह ॥&lt;br&gt;&#xA;विप्रस्य कस्यचिद्गेहे सोऽपि कैरातवेषभृत् ॥ १३ ॥&lt;br&gt;&#xA;ययौ चोरयितुं द्रव्यं साहसी खङ्गहस्तवान् ॥&lt;br&gt;&#xA;तद्गृहस्वामिनं विप्रं हत्वा खङ्गेन साहसात् ॥१४॥&lt;br&gt;&#xA;समादाय बहु द्रव्यं किरातीभवनं ययौ ॥&lt;br&gt;&#xA;तं यान्तमनुयाति स्म ब्रह्महत्या भयङ्करी ॥ १५ ॥&lt;br&gt;&#xA;नीलवस्त्रधरा भीमा भृशं रक्तशिरोरुहा ॥&lt;br&gt;&#xA;गर्जन्ती साट्टहासं सा कम्पयन्ती च रोदसी ॥ १६ ॥&lt;br&gt;&#xA;अनुद्रुतस्तया सोऽयं बभ्राम जगतीतले ॥&lt;br&gt;&#xA;एवं भ्रमन्भुवं सर्वां कदाचित्सुमतिः स्वयम् ॥ १७ ॥&lt;br&gt;&#xA;स्वग्रामं प्रययौ भीत्या विप्रबन्धुर्दुरात्मवान्॥&lt;br&gt;&#xA;अनुद्रुतस्तया भीतः प्रययौ स्वगृहं प्रति ॥ १८ ॥&lt;br&gt;&#xA;ब्रह्महत्याप्यनुद्रुत्य तेन साकं गृहं ययौ ॥&lt;br&gt;&#xA;पितरं रक्षरक्षेति सुमतिः शरणं ययौ ॥ १९ ॥&lt;br&gt;&#xA;मा भैषीरिति तं प्रोच्य पिता रक्षितुमुद्यतः ॥&lt;br&gt;&#xA;तदानीं ब्रह्महत्येयं तत्तातं प्रत्यभाषत ॥ 2.1.14.२०॥&lt;br&gt;&#xA;॥ ब्रह्महत्योवाच॥ ॥&lt;br&gt;&#xA;मैव त्वं प्रतिगृह्णीष्व यज्ञदेव द्विजोत्तम ॥&lt;br&gt;&#xA;असौ सुरापी स्तेयी च ब्रह्महा चातिपातकी ॥२१॥&lt;br&gt;&#xA;मातृद्रोही पितृद्रोही भार्यात्यागी च पातकी ॥&lt;br&gt;&#xA;किरातीसङ्गदुष्टश्च ह्येनं मुञ्च दुरात्मकम् ॥ २२ ॥&lt;br&gt;&#xA;गृह्णासि चेदिमं विप्र महापातकिनं सुतम् ॥&lt;br&gt;&#xA;त्वद्भार्यामस्य भार्यां च त्वां च पुत्रमिमं द्विज ॥ २३ ॥&lt;br&gt;&#xA;भक्षयिष्यामि वंशं च तस्मान्मुञ्च सुतं त्विमम् ॥&lt;br&gt;&#xA;इमं त्यजसि चेत्पुत्रं युष्मान्मुचाम्मि साम्प्रतम्॥ ॥ २४ ॥&lt;br&gt;&#xA;नैकस्यार्थे कुलं हन्तुमर्हसि त्वं महामते ॥&lt;br&gt;&#xA;इत्युक्तः स तया तत्र यज्ञदेवोऽब्रवीच्च ताम् ॥ २५ ॥&lt;br&gt;&#xA;॥ यज्ञदेव उवाच ॥ ॥&lt;br&gt;&#xA;बाधते मां सुतस्नेहः कथमेनं परित्यजे ॥&lt;br&gt;&#xA;ब्रह्महत्या तदाकर्ण्य द्विजोक्तं तमभाषत ॥ २६ ॥&lt;br&gt;&#xA;॥ ब्रह्महत्योवाच ॥ ॥&lt;br&gt;&#xA;अयं हि पतितो भूत्वा वर्णाश्रम बहिष्कृतः ॥&lt;br&gt;&#xA;पुत्रेस्मिन्मा कुरु स्नेहं निन्दितं चास्य दर्शनम् ॥ २७ ॥&lt;br&gt;&#xA;इत्युक्त्वा ब्रह्महत्या सा यज्ञदेवस्य पश्यतः ॥&lt;br&gt;&#xA;तलेन प्रजहारास्य पुत्रं सुमतिनामकम् ॥ २८ ॥&lt;br&gt;&#xA;रुरोद ताततातेति पितरं प्रब्रुवन्मुहुः ॥ २९ ॥&lt;br&gt;&#xA;॥ अथ सुमतिं प्रति दुर्वासः कथित ब्रह्महत्यामुक्त्युपायः ॥ ॥&lt;br&gt;&#xA;रुरु दुर्जनको माता भार्यापि सुमतेस्तदा ॥&lt;br&gt;&#xA;एतस्मिन्नन्तरे तत्र दुर्वासाः शङ्करांशकः ॥ 2.1.14.३० ॥&lt;br&gt;&#xA;दिष्ट्या समाययौ योगी धार्मिको मुनिसत्तमः ॥&lt;br&gt;&#xA;यज्ञदेवोऽथ तं दृष्ट्वा मुनिं रुद्रावतारकम्॥ ३१ ॥&lt;br&gt;&#xA;स्तुत्वा प्रणम्य शरणं ययाचे पुत्रकारणात् ॥&lt;br&gt;&#xA;दुर्वासास्त्वं महायोगिन्साक्षाद्वै शङ्करांशकः ॥ ॥ ३२ ॥&lt;br&gt;&#xA;त्वद्दर्शनमपुण्यानां भविता न कदाचन ॥&lt;br&gt;&#xA;ब्रह्महा च सुरापी च स्तेयी चाभूत्सुतो मम ॥ ३३ ॥&lt;br&gt;&#xA;एनं प्रहर्तुमायाता ब्रह्महत्यापि वर्तते ॥&lt;br&gt;&#xA;स्याद्यथा मे पुत्रोऽयं महापातकमोचितः ॥ ३४ ॥&lt;br&gt;&#xA;घोरा च ब्रह्महत्येयं यथा शीघ्रं लयं व्रजेत् ॥&lt;br&gt;&#xA;तमुपायं वदस्वाद्य मम पुत्रे दयां कुरु ॥ ३५ ॥&lt;br&gt;&#xA;अयमेव हि पुत्रो मे नान्योऽस्ति तनयो मुने ॥&lt;br&gt;&#xA;अस्मिन्मृते तु वंशो मे समुच्छिद्येत मूलतः ॥ ३६ ॥&lt;br&gt;&#xA;ततः पितृभ्यः पिण्डानां दातापि न भवेद्ध्रुवम् ॥&lt;br&gt;&#xA;ततः कृपां कुरुष्व त्वमस्मासु भगवन्मुने ॥ ३७ ॥&lt;br&gt;&#xA;इत्युक्तः स तदोवाच दुर्वासाः शङ्करांशकः ॥&lt;br&gt;&#xA;ध्यात्वाथसुचिरं कालं यज्ञदेवं द्विजोत्तमम् ॥ ३८ ॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;यज्ञदेवकृतं षापमतिदूर सुतेन ते ॥&lt;br&gt;&#xA;नास्य पापस्य शातिः स्यात्प्रायश्चित्तायुतैरपि ॥ ॥ ३९ ॥&lt;br&gt;&#xA;तथापि ते सुतस्याहं तस्य पापस्य शान्तये ॥&lt;br&gt;&#xA;प्रायश्चित्तं वदिष्यामि शृणु नान्यमना द्विज ॥ 2.1.14.४० ॥&lt;br&gt;&#xA;वेङ्कटाद्रौ महापुण्ये सर्वपातकनाशने ॥&lt;br&gt;&#xA;स्वामिपुष्करिणी चेति वर्तते मङ्गलप्रदा ॥ ४१ ॥&lt;br&gt;&#xA;॥ अथ सुमतेः स्वामिपुष्करिणीस्नानाद्ब्रह्महत्या विमुक्तिः ॥ ॥&lt;br&gt;&#xA;स्नाति चेत्तव पुत्रोऽयं पातकान्मुच्यते क्षणात् ॥&lt;br&gt;&#xA;एवं श्रुत्वा मुनेर्वाक्यं यज्ञदेवो महामतिः ॥ ४२ ॥&lt;br&gt;&#xA;पुत्रमादाय सुमतिं स्वामिपुष्करिणीङ्गतः ॥&lt;br&gt;&#xA;स्नापयामास सुमतिं हत्यया पीडितं सुतम् ॥ ४३ ॥&lt;br&gt;&#xA;आकाशवाणी तं विप्रमुवाच मधुरस्वरा ॥&lt;br&gt;&#xA;यज्ञदेव महाभाग स्नानेनानेन सुव्रत ॥ ४४ ॥&lt;br&gt;&#xA;पूतोऽभवत्तव सुतः संशयं मा कृथा द्विज ॥&lt;br&gt;&#xA;एवम्प्रभावं तत्तीर्थं पापवृक्षकुठारकम् ॥ ४५ ॥&lt;br&gt;&#xA;एवं वः कथितं विप्रा इतिहासं पुरातनम्॥&lt;br&gt;&#xA;शृण्वतां पठतां चापि वाजपेयफलं लभेत् ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये स्वामिपुष्करिणीतीर्थमहिमानुवर्णनन्नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>०१५ रामकृष्णतीर्थमहिमानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/015_rAmakRShNatIrthamahimAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/015_rAmakRShNatIrthamahimAnuvarNanam/</guid>
      <description>&lt;p&gt;॥ अथ रामकृष्णतीर्थमाहात्म्यम् ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;वेङ्कटाख्ये महापुण्ये सर्वपातकनाशने ॥&lt;br&gt;&#xA;कृष्णतीर्थस्य माहात्म्यं शृणुध्वं सुसमाहिताः ॥ १ ॥&lt;br&gt;&#xA;यत्र मज्जनमात्रेण कृतघ्नोऽपि विमुच्यते ॥&lt;br&gt;&#xA;पितॄन्मातॄर्गुरूंश्चावमन्यन्ते मोहमोहिताः ॥ २ ॥&lt;br&gt;&#xA;ये चाप्यन्ये दुरात्मानः कृतघ्ना निरपत्रपाः ॥&lt;br&gt;&#xA;ते सर्वे कृष्णतीर्थेस्मिञ्छुद्ध्यन्ति स्नानमात्रतः ॥ ३ ॥&lt;br&gt;&#xA;कृष्णनामा मुनिः पूर्वं वेङ्कटाहृयभूधरे ॥&lt;br&gt;&#xA;अवर्तत तपः कुर्वन्विष्णुं ध्यायन्समाहितः ॥ ४ ॥&lt;br&gt;&#xA;स तत्र कल्पयामास स्नानार्थं तीर्थमुत्तमम् ॥&lt;br&gt;&#xA;तत्र स्नात्वा सकृन्मर्त्यः कृतघ्नोऽपि विमुच्यते ॥ ५ ॥&lt;br&gt;&#xA;अत्रेतिहासं वक्ष्यामि पुराणं पापनाशनम् ॥&lt;br&gt;&#xA;यस्य श्रवणमात्रेण नरो मुक्तिमवाप्नुयात्॥ ६ ॥&lt;br&gt;&#xA;पुरा बभूव विप्रेन्द्रो रामकृष्णो महामुनिः ॥&lt;br&gt;&#xA;सत्यवाञ्छीलवान्वाग्मी सर्वभूतदयान्वितः ॥ ७ ॥&lt;br&gt;&#xA;शत्रुमित्रसमो दान्तस्तपस्वी विजितेन्द्रियः ॥&lt;br&gt;&#xA;परे ब्रह्मणि निष्णातो ब्रह्मतत्त्वैकसंश्रयः ॥ ८ ॥&lt;br&gt;&#xA;एवम्प्रभावः स मुनिस्तपस्तेपे सुदारुणम् ॥&lt;br&gt;&#xA;स वै निश्चलसर्वाङ्गस्तिष्ठन्सर्वत्र भूतले ॥ ९ ॥&lt;br&gt;&#xA;परमाण्वन्तरं वापि न स्वस्थानाच्चचाल सः ॥&lt;br&gt;&#xA;स्थित्वा तत्र तपस्यन्तमनेकशतवत्सरान् ॥ 2.1.15.१० ॥&lt;br&gt;&#xA;तं चाक्रमत वल्मीकं छादिताङ्गं चकार वै ॥&lt;br&gt;&#xA;वल्मीकाक्रान्तदेहोऽपि रामकृष्णो महामुनिः ॥११॥&lt;br&gt;&#xA;अकरोत्तप एवासौ वल्मीकं न त्वबुध्यत ॥&lt;br&gt;&#xA;तस्मिंश्च तप्यति तपो वासवो मुनिपुङ्गवे॥ १२ ॥&lt;br&gt;&#xA;विसृज्य मेघजालानि वर्षयामास वेगवान् ॥&lt;br&gt;&#xA;एवं दिनानि सप्तायं ववर्ष च निरन्तरम् ॥ १३ ॥&lt;br&gt;&#xA;धारावर्षेण महता वृष्यमाणोपि वै मुनिः ॥&lt;br&gt;&#xA;तद्वर्षं प्रतिजग्राह निमीलितविलोचनः ॥ १४ ॥&lt;br&gt;&#xA;महता स्तनितेनाशु तदा बधिरयन्छ्रुतीः ॥&lt;br&gt;&#xA;वल्मीकस्योपरिष्टाद्वै निपपात महाशनिः ॥ १५ ॥&lt;br&gt;&#xA;तस्मिन्वर्षति पर्जन्ये शीतवातादिदुःसहे ॥ १६ ॥&lt;br&gt;&#xA;॥ अथ रामकृष्णाख्यमहर्षितपःप्रसन्नभगवदाविर्भावः ॥ ॥&lt;br&gt;&#xA;वल्मीकशिखरं ध्वस्तं बभूवाशनिताडितम्॥&lt;br&gt;&#xA;तदाप्रादुरभूद्देवः शङ्खचक्रगदाधरः ॥ १७ ॥&lt;br&gt;&#xA;विनतानन्दनारूढो वनमालाविभूषितः ॥&lt;br&gt;&#xA;रामकृष्णस्य तपसा तोषितो वाक्यमब्रवीत्॥ १८ ॥&lt;br&gt;&#xA;तपोनिधे रामकृष्ण वेदशास्त्रार्थपारग ॥&lt;br&gt;&#xA;मदाविर्भावदिवसे यः स्नाति मनुजोत्तमः ॥ १९ ॥&lt;br&gt;&#xA;तस्य पुण्यफलं वक्तुं शेषेणापि न शक्यते ॥&lt;br&gt;&#xA;मकरस्थे रवौ विप्र पौर्णमास्यां महातिथौ ॥ 2.1.15.२० ॥&lt;br&gt;&#xA;पुष्यनक्षत्रयुक्तायां स्नानकालो विधीयते ॥&lt;br&gt;&#xA;तद्दिने स्नाति यो मर्त्यः कृष्णतीर्थं महामतिः ॥ २१ ॥&lt;br&gt;&#xA;सर्वपापविनिर्मुक्तः सर्वान्कामाल्ँलभेत सः ॥&lt;br&gt;&#xA;मदाविर्भावदिवसे कृष्णतीर्थजले शुभे ॥ २२ ॥&lt;br&gt;&#xA;स्नातुं तत्र समायान्ति स्वपापपरिशुद्धये ॥&lt;br&gt;&#xA;देवा मनुष्याः सर्वे च दिक्पालाश्च महौजसः ॥ २३ ॥&lt;br&gt;&#xA;एते सर्वे महात्मानः कोटिसूर्यसमप्रभाः ॥&lt;br&gt;&#xA;ते सर्वे कृष्णतीर्थेस्मिन्स्नानात्पूता भवन्ति हि ॥ २४ ॥&lt;br&gt;&#xA;त्वन्नाम्नेदं महातीर्थं लोके प्रख्यातिमेष्यति ॥&lt;br&gt;&#xA;इत्युक्त्वा श्रीनिवासश्च तत्रैवान्तरधीयत ॥ २५ ॥&lt;br&gt;&#xA;एवं प्रभावं तत्तीर्थं महापापविशोधनम् ॥&lt;br&gt;&#xA;बुद्धिशुद्धिप्रदं पुसां सर्वैश्वर्यप्रदायकम् ॥ २६ ॥&lt;br&gt;&#xA;एवं वः कथितं विप्राः कृष्णतीर्थस्य वैभवम् ॥&lt;br&gt;&#xA;शृण्वतां पठतां चैव विष्णुलोकप्रदायकम् ॥ २७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां द्वितीये वैष्णवखण्डे श्रीवेङ्कटाचलमाहात्म्ये रामकृष्णतीर्थमहिमानुवर्णनन्नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>०१६ जलदानवैभववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/016_jaladAnavaibhavavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/016_jaladAnavaibhavavarNanam/</guid>
      <description>&lt;p&gt;॥ अथ श्रीवेङ्कटाद्रौ जलदानप्रशंसा ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;वेङ्कटाख्ये महापुण्ये तृषार्तानां विशेषतः ॥&lt;br&gt;&#xA;जलदानमकुर्वाणस्तिर्यग्योनिमवाप्नुयात् ॥१॥&lt;br&gt;&#xA;तस्माद्वेङ्कटशैलेन्द्रे यथाशक्त्यनुसारतः ॥&lt;br&gt;&#xA;जलदानं हि कर्तव्यं सर्वेषां जीवनं महत्॥ २ ॥&lt;br&gt;&#xA;अत्रैवोदाहरन्तीममितिहासं पुरातनम् ॥&lt;br&gt;&#xA;विप्रस्य गृहगोधायाः संवादं परमाद्भुतम् ॥ ३ ॥&lt;br&gt;&#xA;॥ अथ हेमाङ्गस्य जलदानाकरणेन गृहगोधिकात्वप्राप्तिः ॥ ॥&lt;br&gt;&#xA;पुरा चेक्ष्वाकुवंशेऽभूद्धेमाङ्ग इति भूमिपः ॥&lt;br&gt;&#xA;ब्रह्मण्यो ब्रह्मभूयिष्ठो जितामित्रो जितेन्द्रियः ॥४॥&lt;br&gt;&#xA;यावन्तो भूमिकणिका यावन्तस्तोयबिन्दवः ॥&lt;br&gt;&#xA;यावन्त्युडूनि गगने तावतीर्गा ददात्यसौ ॥ ५ ॥&lt;br&gt;&#xA;येनेष्टयज्ञदर्भैश्च भूमिर्बर्हिष्मती स्मृता ॥&lt;br&gt;&#xA;गोभूतिलहिरण्याद्यैस्तोषिता बहवो द्विजाः ॥ ६ ॥&lt;br&gt;&#xA;तेनादत्तानि दानानि न विद्यन्त इति श्रुतम् ॥&lt;br&gt;&#xA;तेनादत्तं जलं चैकं सुखलभ्यधिया द्विजाः ॥ ७ ॥&lt;br&gt;&#xA;बोधितो ब्रह्मपुत्रेण वसिष्ठेन महात्मना ॥&lt;br&gt;&#xA;अमूल्यं सर्वतोलभ्यं तद्दातुः किं फलं लभेत् ॥ ८ ॥&lt;br&gt;&#xA;इति दुर्धीर्हेतुवादैर्न जलं दत्तवान्विभुः ॥&lt;br&gt;&#xA;अलभ्यदाने पुण्यं स्यादित्यवादीत्सयुक्तिकम् ॥ ९ ॥&lt;br&gt;&#xA;स आनर्च द्विजान्व्यङ्गान्दरिद्रान्वृत्तिकर्शितान् ॥&lt;br&gt;&#xA;नानर्च श्रोत्रियान्विप्रान्ब्रह्मज्ञान्ब्रह्मवादिनः ॥ 2.1.16.१० ॥&lt;br&gt;&#xA;प्रख्यातान्पूजयिष्यन्ति सर्वलोकाः सहार्हणैः ॥&lt;br&gt;&#xA;अनाथानामविद्यानां व्यङ्गानां च कुटुम्बिनाम् ॥ ११ ॥&lt;br&gt;&#xA;दरिद्राणां गतिः का वा तस्मात्ते मद्दयास्पदाः ॥&lt;br&gt;&#xA;इति दुष्टेषु पात्रेषु दत्तवान्किमपि स्वकम् ॥ १२ ॥&lt;br&gt;&#xA;तेन दोषेण महता चातकत्वं त्रिजन्मसु ॥&lt;br&gt;&#xA;एकजन्मनि गृध्रत्वं श्वत्वं वा सप्त जन्मसु ॥ १३ ॥&lt;br&gt;&#xA;प्राप्य पश्चाद्गृहे जातो भूपोऽयं गृहगोधिका ॥&lt;br&gt;&#xA;श्रुतकीर्तेस्तु भूपस्य मिथिलाधिपतेर्द्विजाः ॥ १४ ॥&lt;br&gt;&#xA;गृहद्वारप्रतोल्यां स्म वर्तते कीटकाशनः ॥&lt;br&gt;&#xA;अष्टाशीतिषु वर्षेषु स्थितं तेन दुरात्मना ॥ १५ ॥&lt;br&gt;&#xA;॥ अथ श्रुतदेवपादोदकसेवनेन हेमाङ्गस्य जातिस्मरणम् ॥ ॥&lt;br&gt;&#xA;विदेहाधिपतेर्गेहं कदाचिदृषिसत्तमः ॥&lt;br&gt;&#xA;श्रुतदेव इति ख्यातः श्रान्तो मध्याह्न आगमत् ॥ १६ ॥&lt;br&gt;&#xA;तं दृष्ट्वा सहसोत्थाय जातहर्षो नराधिपः ॥&lt;br&gt;&#xA;मधुपर्कः सुसम्पूज्य तस्य पादावनेजनीः ॥ १७ ॥&lt;br&gt;&#xA;अपो मूर्ध्नावहत्क्षिप्रं तदोत्क्षिप्तैश्च बिन्दुभिः ॥&lt;br&gt;&#xA;दैवोपदिष्टकालेन प्रोक्षिता गृहगोधिका ॥ १८ ॥&lt;br&gt;&#xA;सद्यो जातिस्मृतिरभूत्कृतकर्मातिदुःखिता ॥&lt;br&gt;&#xA;त्राहि त्राहीति चुक्रोश ब्राह्मणं गृहमागतम् ॥ १९ ॥&lt;br&gt;&#xA;तिर्यग्जन्तुरवं श्रुत्वा ब्राह्मणो विस्मितोऽभवत् ॥&lt;br&gt;&#xA;कुतः क्रोशसि गोधे त्वं दशेयं केन कर्मणा ॥ 2.1.16.२० ॥&lt;br&gt;&#xA;उपदेवोऽथ देवो वा त्वं नृपोऽथ द्विजोत्तमः ॥&lt;br&gt;&#xA;कस्त्वं ब्रूहि महाभाग त्वामद्याहं समुद्धरे ॥ २१ ॥&lt;br&gt;&#xA;इत्युक्तः स नृपः प्राह श्रुतदेवं महाप्रभुः ॥&lt;br&gt;&#xA;अहमिक्ष्वाकुकुलजः शस्त्रविद्याविशारदः ॥ २२ ॥&lt;br&gt;&#xA;यावन्तो भूमिकणिका यावन्तस्तोयबिन्दवः ॥&lt;br&gt;&#xA;यावन्त्युडूनि गगने तावतीर्गा अदामहम् ॥ २३ ॥&lt;br&gt;&#xA;सर्वैर्यज्ञैर्मया चेष्टं पूर्तान्याचरितानि मे ॥&lt;br&gt;&#xA;दानान्यपि च दत्तानि धर्मजातं स्वनुष्ठितम् ॥ ॥ २४ ॥&lt;br&gt;&#xA;तथापि दुर्गतिर्जाता न मे चोर्ध्वगतिर्विभो ॥&lt;br&gt;&#xA;त्रिवारं चातकत्वं मे गृध्रत्वं चैकजन्मनि ॥२५॥&lt;br&gt;&#xA;सप्तजन्मसु च श्वत्वं प्राप्तं पूर्वं मया द्विज ॥&lt;br&gt;&#xA;धरतानेन भूपेन चापः पादावनेजनीः ॥ २६ ॥&lt;br&gt;&#xA;बिन्दवो दूरमुत्क्षिप्तास्तैः सिक्तोऽहं कथञ्चन ॥&lt;br&gt;&#xA;तदा जन्मस्मृतिरभूत्तेन मे हतपाप्मनः ॥ २७ ॥&lt;br&gt;&#xA;गोधाजन्मानि भाव्यानीत्यष्टाविंशति मे द्विज ॥&lt;br&gt;&#xA;दृश्यन्ते देवदिष्टानि बिभ्यते जन्मभिर्भृशम् ॥ २८ ॥&lt;br&gt;&#xA;न कारणं प्रपश्यामि तन्मे विस्तरतो वद ॥&lt;br&gt;&#xA;इत्युक्तः स द्विजः प्राह ज्ञातं विज्ञानचक्षुषा ॥ २९ ॥&lt;br&gt;&#xA;॥ अथ श्रुतदेवदत्तपुण्येन हेमाङ्गस्य गोधिकात्वविमुक्तिः ॥ ॥&lt;br&gt;&#xA;शृणु भूप प्रवक्ष्यामि तव दुर्गतिकारणम् ॥&lt;br&gt;&#xA;न जलं तु त्वया दत्तं वेङ्कटाह्वयभूधरे ॥ 2.1.16.३० ॥&lt;br&gt;&#xA;तज्जलं सुलभं मत्वा न मौल्यमिति निश्चितः ॥&lt;br&gt;&#xA;नाध्वगानां द्विजादीनां घर्मकालेऽप्यजानता ॥ ३१ ॥&lt;br&gt;&#xA;तथा पात्रं समुत्सृज्य ह्यपात्रे प्रतिपादितम् ॥&lt;br&gt;&#xA;ज्वलन्तमग्निमुत्सृज्य न हि भस्मनि हूयते ॥ ३२ ॥&lt;br&gt;&#xA;तुलसीं तु समुत्सृज्य बृहती पूज्यते नु किम् ॥&lt;br&gt;&#xA;अनाथव्यङ्गपङ्गुत्वं न प्रयोजकतामियात् ॥ ३३ ॥&lt;br&gt;&#xA;पङ्ग्वाद्या येप्यनाथा हि दयापात्रं हि केवलम् ॥&lt;br&gt;&#xA;तपोनिष्ठा ज्ञाननिष्ठाः श्रुतिशास्त्रपरायणाः ॥ ३४ ॥&lt;br&gt;&#xA;विष्णुरूपाः सदा पूज्या नेतरे तु कदाचन ॥&lt;br&gt;&#xA;तत्रापि ज्ञानिनोऽत्यर्थं प्रिया विष्णोः सदैव हि ॥ ३५ ॥&lt;br&gt;&#xA;ज्ञानिनामपि भूपाल विष्णुरेव सदा प्रियः ॥&lt;br&gt;&#xA;तस्माज्ज्ञानी सदा पूज्यः पूज्यात्पूज्यतरः स्मृतः ॥ ३६ ॥&lt;br&gt;&#xA;न जलं तु त्वया दत्तं साधवो वा न सेविताः ॥&lt;br&gt;&#xA;तेन ते दुर्गतिश्चेयं प्राप्ता चेक्ष्वाकुनन्दन ॥ ३७ ॥&lt;br&gt;&#xA;वेङ्कटाद्रौ कृतं पुण्यं तुभ्यं दास्यामि शान्तये ॥&lt;br&gt;&#xA;भूतं भव्यं भवत्तेन कर्मजातं विजेष्यसि ॥ ३८ ॥&lt;br&gt;&#xA;इत्युक्त्वाप उपस्पृश्य ददौ पुण्यमनुत्तमम् ॥&lt;br&gt;&#xA;यद्दत्तं ब्राह्मणेनापि स्नानं चैकदिने कृतम् ॥ ३९ ॥&lt;br&gt;&#xA;तेन ध्वस्ताखिलाऽऽगास्तु त्यक्त्वा च गृहगोधिका ॥&lt;br&gt;&#xA;रूपं कर्मोचितं घोरं सद्योऽदृश्यत पूरुषः ॥ 2.1.16.४० ॥&lt;br&gt;&#xA;दिव्यं विमानमारूढो दिव्यस्रग्वस्त्रभूषणः ॥&lt;br&gt;&#xA;पश्यतामेव साधूनां मैथिलस्य गृहान्तरे ॥ ४१ ॥&lt;br&gt;&#xA;बद्धाञ्जलिपुटो भूत्वा परिक्रम्य प्रणम्य च ॥&lt;br&gt;&#xA;अनुज्ञातो ययौ राजा स्तूयमानोऽमरैर्दिवम् ॥ ४२ ॥&lt;br&gt;&#xA;तत्र भुक्त्वा महाभोगान्वर्षायुतमतन्द्रितः ॥&lt;br&gt;&#xA;स एव चेक्ष्वाकुकुले ककुत्स्थोऽभून्महारथः ॥ ४३ ॥&lt;br&gt;&#xA;सप्तद्वीपप्रतीपालो ब्रह्मण्यः साधुसम्मतः ॥&lt;br&gt;&#xA;देवेन्द्रस्य समो विष्णोरम्श एवं महाप्रभुः ॥ ४४ ॥&lt;br&gt;&#xA;बोधितस्तु वसिष्ठेन सर्वान्धर्मान्मनोहरान् ॥&lt;br&gt;&#xA;अनुष्ठायाखिलान्राजा तेन ध्वस्ताशुभादिकः ॥ ४५ ॥&lt;br&gt;&#xA;दिव्यं ज्ञानं समासाद्य विष्णोः सायुज्यमाप्तवान् ॥&lt;br&gt;&#xA;तस्माद्वेङ्कटशैलेन्द्रः पुण्यः पापविनाशनः ॥ ४६ ॥&lt;br&gt;&#xA;तस्मिंश्च जलदानं तु विष्णुलोकप्रदायकम् ॥&lt;br&gt;&#xA;एवं वः कथितं विप्रा जलदानस्य वैभवम् ॥&lt;br&gt;&#xA;वेङ्कटाद्रौ महापुण्ये सर्वपातकनाशने ॥ ४७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये जलदानवैभववर्णनन्नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७ क्षेत्रमहिमानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/017_xetramahimAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/017_xetramahimAnuvarNanam/</guid>
      <description>&lt;p&gt;॥ अथ श्रीवेङ्कटाचलक्षेत्रादिवर्णनम् ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;वेङ्कटाद्रेस्तु माहात्म्यं भूयोऽपि प्रवदाम्यहम् ॥&lt;br&gt;&#xA;युष्माकं सावधानेन शृणुध्वं सुसमाहिताः ॥ १ ॥&lt;br&gt;&#xA;पृथिव्यां यानि तीर्थानि ब्रह्माण्डान्तर्गतानि च ॥&lt;br&gt;&#xA;तानि सर्वाणि वर्तन्ते वेङ्कटाह्वयभूधरे ॥ २ ॥&lt;br&gt;&#xA;तस्मिन्नगोत्तमे पुण्ये वसन्तं पुरुषोत्तमम् ॥&lt;br&gt;&#xA;शङ्खचक्रधरं देवं पीताम्बरधरं शुभम् ॥ ३ ॥&lt;br&gt;&#xA;कौस्तुभालङ्कृतोरस्कं भक्तानामभयप्रदम् ॥&lt;br&gt;&#xA;देवदेवं विशालाक्षं वेदवेद्यं सनातनम् ॥ ॥ ४ ॥&lt;br&gt;&#xA;अङ्गकोसलकर्णाटकाशीगुर्जरदेशगाः ॥&lt;br&gt;&#xA;चोलकेरलपाण्ड्यादिसर्वदेशसमुद्भवाः ॥ ५ ॥&lt;br&gt;&#xA;सकुटुम्बाश्च सेवार्थमायान्ति प्रतिवत्सरम् ॥&lt;br&gt;&#xA;देवाश्च ऋषयः सिद्धा योगिनः सनकादयः ॥ ६ ॥&lt;br&gt;&#xA;ये भाद्रपदमासे तु वेङ्कटेशमहोत्सवे ॥&lt;br&gt;&#xA;सेवां कुर्वन्ति ते सर्वे निष्पापा उत्तमोत्तमाः ॥ ७ ॥&lt;br&gt;&#xA;तत्र श्रीवेङ्कटेशस्य ब्रह्मा लोकपितामहः ॥&lt;br&gt;&#xA;चकार कन्यामासे तु ध्वजारोपमहोत्सवम् ॥ ८ ॥&lt;br&gt;&#xA;प्रतिवर्षं च तत्सेवा निमित्तं सर्वमानवाः ॥&lt;br&gt;&#xA;सर्वे देवाश्च गन्धर्वाः सिद्धाः साध्या महौजसः ॥ ९ ॥&lt;br&gt;&#xA;ब्रह्मोत्सवे भगवतः समायान्ति द्विजोत्तमाः ॥&lt;br&gt;&#xA;विद्यानां वेदविद्येव मन्त्राणां प्रणवो यथा ॥ 2.1.17.१० ॥&lt;br&gt;&#xA;प्राणवत्प्रियवस्तूनां धेनूनां कामधेनुवत् ॥&lt;br&gt;&#xA;तथा वेङ्कटशैलेन्द्रः क्षेत्राणामुत्तमोत्तमः ॥ ११ ॥&lt;br&gt;&#xA;शेषवत्सर्वनागानां पक्षिणां गरुडो यथा ॥&lt;br&gt;&#xA;देवानां तु यथा विष्णुर्वर्णानां ब्राह्मणो यथा ॥ १२ ॥&lt;br&gt;&#xA;तथा वेङ्कटशैलेन्द्रः क्षेत्राणामुत्तमोत्तमः ॥&lt;br&gt;&#xA;भूरुहाणां सुरतरुर्भार्येव सुहृदां यथा ॥ १३ ॥&lt;br&gt;&#xA;तीर्थानां तु यथा गङ्गा तेजसां तु रविर्यथा ॥&lt;br&gt;&#xA;तथा वेङ्कटशैलेन्द्रः क्षेत्राणामुत्तमोत्तमः ॥१४॥&lt;br&gt;&#xA;आयुधानां यथा वज्रं लोहानां काञ्चनं यथा ॥&lt;br&gt;&#xA;वैष्णवानां यथा रुद्रो रत्नानां कौस्तुभो यथा ॥ १५ ॥&lt;br&gt;&#xA;तथा वेङ्कटशैलेन्द्रः क्षेत्राणामुत्तमोत्तमः ॥&lt;br&gt;&#xA;नानेन सदृशो लोके विष्णुप्रीतिविवर्धनः ॥ १६ ॥&lt;br&gt;&#xA;न माधवसमो मासो न कृतेन समं युगम् ॥&lt;br&gt;&#xA;न च वेदसमं शास्त्रं न तीर्थं गङ्गया समम् ॥ १७ ॥&lt;br&gt;&#xA;न जलेन समं दानं न सुखं भार्यया समम्॥&lt;br&gt;&#xA;न कृषेस्तु समं वित्तं न लाभो जीवितात्परः ॥ १८ ॥&lt;br&gt;&#xA;न तपोऽनशनादन्यन्न दानात्परमं सुखम् ॥&lt;br&gt;&#xA;न धर्मस्तु दयातुल्यो न ज्योतिश्चक्षुषा समम् ॥ १९ ॥&lt;br&gt;&#xA;न तृप्तिरशनातुल्या न वाणिज्यं कृषेः समम् ॥&lt;br&gt;&#xA;न धर्मेण समं मित्रं न सत्येन समं यशः ॥ ॥ 2.1.17.२० ॥&lt;br&gt;&#xA;यथा तथा भगवतः स्थानेन सदृशं न हि ॥ २१ ॥&lt;br&gt;&#xA;यत्कीर्तनं सकलपापहरं मुनीन्द्रा यद्वन्दनं सकलसौख्यदमेव लोके ॥&lt;br&gt;&#xA;यात्रापि यं प्रति सुरैरपि पूजनीया तादृङ्महान्भवति वेङ्कटशैलमुख्यः ॥ २२ ॥&lt;br&gt;&#xA;तस्यानुभावं प्रवदामि भूयः समस्ततीर्थानि वसन्ति यत्र ॥&lt;br&gt;&#xA;एवं समस्तेषु च मुख्यतीर्थं श्रीस्वामिनामास्ति सरोवरं तत् ॥ २३ ॥&lt;br&gt;&#xA;माहात्म्यमेतस्य मयोच्यते कथं यत्पश्चिमे रोधसि भूवराहः ॥&lt;br&gt;&#xA;आलिङ्ग्य कान्तामतिसौम्यमूर्तिर्विराजते विश्वजनोपकारी ॥ २४ ॥&lt;br&gt;&#xA;श्रीस्वामिपुष्करिण्यां च दक्षिणे वेङ्कटेश्वरः ॥&lt;br&gt;&#xA;आलिङ्गितवपुर्लक्ष्म्या वरदो वर्तते चिरम् ॥ २५ ॥&lt;br&gt;&#xA;एवं वः कथितं विप्राः क्षेत्रमाहात्म्यमुत्तमम् ॥&lt;br&gt;&#xA;यः शृणोति सदा भक्त्या विष्णुलोके महीयते ॥ २६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये क्षेत्रमहिमानुवर्णनन्नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८ वेङ्कटेश्वरवैभवानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/018_venkaTeshvaravaibhavAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/018_venkaTeshvaravaibhavAnuvarNanam/</guid>
      <description>&lt;p&gt;॥ अथ श्रीवेङ्कटेश्वरवैभववर्णनम् ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;अथेदानीं प्रवक्ष्यामि वेङ्कटेश्वरवैभवम् ॥&lt;br&gt;&#xA;यच्छ्रुत्वा सर्वपापेभ्यो मुच्यते नात्र संशयः ॥ १ ॥&lt;br&gt;&#xA;श्रीवेङ्कटेश्वरं देवं यः पश्यति सकृन्नरः ॥&lt;br&gt;&#xA;स नरो मुक्तिमाप्नोति विष्णुसायुज्यमाप्नुयात् ॥ २ ॥&lt;br&gt;&#xA;दशवर्षैस्तु यत्पुण्यं क्रियते तु कृते युगे ॥&lt;br&gt;&#xA;त्रेतायामेकवर्षेण तत्पुण्यं साध्यते नृभिः ॥ ३ ॥&lt;br&gt;&#xA;द्वापरे पञ्चमासेन तद्दिनेन कलौ युगे ॥&lt;br&gt;&#xA;तत्फलं कोटिगुणितं निमिषेनिमिषे नृणाम् ॥ ४ ॥&lt;br&gt;&#xA;निःसन्देहं भवेदेवं श्रीनिवासविलोकिनाम्॥&lt;br&gt;&#xA;श्रीवेङ्कटेश्वरे देवे तीर्थानि सकलान्यपि ॥ ५ ॥&lt;br&gt;&#xA;विद्यन्ते सर्वदेवाश्च मुनयः पितरस्तथा ॥&lt;br&gt;&#xA;एककालं द्विकालं वा त्रिकालं सर्वदैव वा ॥ ६ ॥&lt;br&gt;&#xA;ये स्मरन्ति महादेवं श्रीनिवासं विमुक्तिदम् ॥&lt;br&gt;&#xA;कीर्तयन्त्यथवा विप्रास्ते मुक्ताः पापपञ्जरात् ॥ ७ ॥&lt;br&gt;&#xA;नारायणं परं देवं वेङ्कटेशं प्रयान्ति वै ॥&lt;br&gt;&#xA;पूजितं शङ्खराजेन सच्चिदानन्दविग्रहम् ॥ ८ ॥&lt;br&gt;&#xA;तस्य स्मरणमात्रेण यमपीडाऽपि नो भवेत् ॥&lt;br&gt;&#xA;श्रीनिवासं महादेवं येऽर्चयन्ति सकृन्नराः॥ ॥ ९ ॥&lt;br&gt;&#xA;किं दानैः किं व्रतैस्तेषां किं तपोभिः किमध्वरैः ॥&lt;br&gt;&#xA;वेङ्कटेशं परं देवं यो न चिन्तयति क्षणम् ॥ 2.1.18.१० ॥&lt;br&gt;&#xA;अज्ञानी स च पापी स्यात्स मूको बधिरस्तथा ॥&lt;br&gt;&#xA;स जडोऽन्धश्च विज्ञेयश्छिद्रं तस्य सदा भवेत् ॥ ११ ॥&lt;br&gt;&#xA;श्रीनिवासे महादेवे सकृद्दृष्टे मुनीश्वराः ॥&lt;br&gt;&#xA;किं काश्या गयया चैव प्रयागेनापि किं फलम्॥ १२ ॥&lt;br&gt;&#xA;दुर्लभं प्राप्य मानुष्यं मानवा इह भूतले ॥&lt;br&gt;&#xA;वेङ्कटेशं परं देवं ये पश्यन्त्यर्चयन्ति वा ॥ १३ ॥&lt;br&gt;&#xA;जन्म तेषां हि सफलं ते कृतार्थाश्च नेतरे ॥&lt;br&gt;&#xA;वेङ्कटेशे परे देवे दृष्टे वा पूजितेऽपि वा ॥ १४ ॥&lt;br&gt;&#xA;शम्भुना ब्रह्मणा किं वा शक्रेणाप्यखिलामरैः ॥&lt;br&gt;&#xA;वेङ्कटेशे महादेवे भक्तियुक्ताश्च ये नराः ॥ १५ ॥&lt;br&gt;&#xA;तेषां प्रणामस्मरणपूजायुक्तास्तु ये नराः ॥&lt;br&gt;&#xA;न ते पश्यन्ति दुःखानि नैव यान्ति यमालयम् ॥ १६ ॥&lt;br&gt;&#xA;ब्रह्महत्यासहस्राणि सुरापानायुतानि च ॥&lt;br&gt;&#xA;दृष्टे नारायणे देवे विलयं यान्ति कृत्स्नशः ॥ १७ ॥&lt;br&gt;&#xA;ये वाञ्छन्ति सदा भोगं राज्यं च त्रिदशालये ॥&lt;br&gt;&#xA;वेङ्कटाद्रिनिवासं ते प्रणमन्तु सकृन्मुदा ॥ १८ ॥&lt;br&gt;&#xA;यानि कानि च पापानि जन्मकोटिकृतानि च ॥&lt;br&gt;&#xA;तानि सर्वाणि नश्यन्ति वेङ्कटेश्वरदर्शनात् ॥ १९ ॥&lt;br&gt;&#xA;सम्पर्कात्कौतुकाल्लोभाद्भयाद्वापि च संस्मरन् ॥&lt;br&gt;&#xA;वेङ्कटेशं महादेवं नेहामुत्र च दुःखभाक् ॥ 2.1.18.२० ॥&lt;br&gt;&#xA;वेङ्कटाचलदेवेशं कीर्तयन्नर्चयन्नपि ॥&lt;br&gt;&#xA;अवश्यं विष्णुसारूप्यं लभते नात्र संशयः ॥ २१ ॥&lt;br&gt;&#xA;यथैधांसि समिद्धोऽग्निर्भस्मसात्कुरुते क्षणात् ॥&lt;br&gt;&#xA;तथा पापानि सर्वाणि वेङ्कटेश्वरदर्शनम् ॥ २२ ॥&lt;br&gt;&#xA;वेङ्कटेश्वरदेवस्य भक्तिरष्टविधा स्मृता ॥&lt;br&gt;&#xA;तद्भक्तजनवात्सल्यं तत्पूजापरितोषणम् ॥ २३ ॥&lt;br&gt;&#xA;स्वयं तत्पूजनं भक्त्या तदर्थे देहचेष्टितम् ॥&lt;br&gt;&#xA;तन्माहात्म्यकथावाञ्छाश्रवणेष्वादरस्तथा ॥ २४ ॥&lt;br&gt;&#xA;स्वरनेत्रशरीरेषु विकारस्फुरणं तथा ॥&lt;br&gt;&#xA;श्रीनिवासस्य देवस्य स्मरणं सततं तथा ॥ २५ ॥&lt;br&gt;&#xA;वेङ्कटाद्रिनिवासं तमाश्रित्यैवोपजीवनम्॥&lt;br&gt;&#xA;एवमष्टविधा भक्तिर्यस्मिन्म्लेच्छेऽपि वर्तते॥२६॥&lt;br&gt;&#xA;स एव मुक्तिमाप्नोति शौनकाद्या महौजसः॥&lt;br&gt;&#xA;भक्त्या त्वनन्यया मुक्तिर्ब्रह्मज्ञानेन निश्चिता॥ २७॥&lt;br&gt;&#xA;वेदान्तशास्त्रश्रवणाद्यतीनामूर्ध्वरेतसाम् ॥&lt;br&gt;&#xA;सा च मुक्तिर्विना ज्ञानं वेदान्तश्रवणोद्भवम्॥&lt;br&gt;&#xA;यत्याश्रमं विना विप्रा विरक्तिं च विना तथा ॥ २८ ॥&lt;br&gt;&#xA;सर्वेषां चैव वर्णानामखिलाश्रमिणामपि ॥&lt;br&gt;&#xA;वेकटेश्वरदेवस्य दर्शनादेव केवलम् ॥ २९ ॥&lt;br&gt;&#xA;अपुनर्भवदा मुक्तिर्भविष्यत्यविलम्बितम् ॥&lt;br&gt;&#xA;कृमिकीटाश्च देवाश्च मुनयश्च तपोधनाः ॥ 2.1.18.३० ॥&lt;br&gt;&#xA;तुल्या वेङ्कटशैलेन्द्रे श्रीनिवासप्रसादतः ॥&lt;br&gt;&#xA;पापं कृतं मयानेकमिति मा क्रियतां भयम् ॥ ३१ ॥&lt;br&gt;&#xA;मा गर्वः क्रियतां पुण्यं मयाऽकारीति वा जनैः ॥&lt;br&gt;&#xA;वेङ्कटेशे महादेवे श्रीनिवासे विलोकिते ॥ ३२ ॥&lt;br&gt;&#xA;न न्यूना नाधिकाश्च स्युः किन्तु सर्वे महाजनाः॥&lt;br&gt;&#xA;वेङ्कटाख्ये महापुण्ये सर्वपातकनाशने॥३३॥&lt;br&gt;&#xA;श्रीनिवासं परं देवं यः पश्यति सभक्तिकम्॥&lt;br&gt;&#xA;न तेन तुल्यतामेति चतुर्वेद्यापि भूतले॥३४॥&lt;br&gt;&#xA;वेङ्कटेश्वरदेवेशं यः पूजयति भक्तितः॥&lt;br&gt;&#xA;स कोटिकुलसंयुक्तः प्रयाति हरिमन्दिरम्॥३५॥&lt;br&gt;&#xA;श्रीनिवासाच्च न समं नाधिकं पुण्यमस्ति वै ॥&lt;br&gt;&#xA;वेङ्कटाद्रिनिवासं तं द्वेष्टि यो मोहमास्थितः ॥ ३६ ॥&lt;br&gt;&#xA;ब्रह्महत्यायुतं तेन कृतं नरककारणम् ॥&lt;br&gt;&#xA;तत्सम्भाषणमात्रेण मानवो नरकं व्रजेत् ॥ ३७ ॥&lt;br&gt;&#xA;श्रीनिवासपरा वेदाः श्रीनिवासपरा मखाः ॥&lt;br&gt;&#xA;श्रीनिवासपराः सर्वे तस्मादन्यन्न विद्यते ॥ ३८ ॥&lt;br&gt;&#xA;अन्यत्सर्वं परित्यज्य श्रीनिवासं समाश्रयेत् ॥&lt;br&gt;&#xA;सर्वयज्ञतपोदानतीर्थस्नाने तु यत्फलम् ॥ ३९ ॥&lt;br&gt;&#xA;तत्फलं कोटिगुणितं श्रीनिवासस्य सेवया ॥&lt;br&gt;&#xA;वेङ्कटाद्रिनिवासं तं चिन्तयन्घटिकाद्वयम् ॥ 2.1.18.४० ॥&lt;br&gt;&#xA;कुलैकविंशतिं धृत्वा विष्णुलोके महीयते ॥&lt;br&gt;&#xA;स्वामिपुष्करिणीतीर्थे स्नानं देवस्य दर्शनम् ॥ ४१ ॥&lt;br&gt;&#xA;यदि लभ्येत वै पुंसां किं गङ्गाजलसेवया ॥&lt;br&gt;&#xA;वेकटेशं परं देवं यः कदापि न पश्यति ॥ ४२ ॥&lt;br&gt;&#xA;सङ्करः स तु विज्ञेयो न पितुर्बीजसम्भवः ॥&lt;br&gt;&#xA;तस्मात्सर्वप्रयत्नेन वेङ्कटेशो दयानिधिः ॥ ४३ ॥&lt;br&gt;&#xA;द्रष्टव्योऽतिप्रयत्नेन परलोकेच्छया द्विजाः ॥&lt;br&gt;&#xA;एवं वः कथितं विप्रा वेङ्कटेशस्य वैभवम् ॥ ४४ ॥&lt;br&gt;&#xA;यस्त्वेतच्छृणुयान्नित्यं पठते च सभक्तिकम् ॥&lt;br&gt;&#xA;स वै वेङ्कटनाथस्य सेवाफलमवाप्नुयात् ॥ ४५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये वेङ्कटेश्वरवैभवानुवर्णनं नामाष्टादशोऽध्यायः ॥ १८ ॥ ॥&lt;/p&gt;</description>
    </item>
    <item>
      <title>०१९ पापविनाशनतीर्थमहिमानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/019_pApavinAshanatIrthamahimAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/019_pApavinAshanatIrthamahimAnuvarNanam/</guid>
      <description>&lt;p&gt;अथ ब्रह्मादीनां नैरन्तर्येण श्रीवेङ्कटाचले स्थितिवर्णनम् ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;अथातः सम्प्रवक्ष्यामि वेङ्कटाचलवैभवम् ॥&lt;br&gt;&#xA;युष्माकं सावधानेन शृणुध्वं सुसमाहिताः ॥ १ ॥&lt;br&gt;&#xA;लक्षकोटिसहस्राणि सरांसि सरितस्तथा ॥&lt;br&gt;&#xA;समुद्राश्च महापुण्या वनान्यप्याश्रमा अपि ॥ २ ॥&lt;br&gt;&#xA;पुण्यानि क्षेत्रजातानि वेदारण्यादिकानि च ॥&lt;br&gt;&#xA;मुनयश्च वसिष्ठाद्या सिद्धचारणकिन्नराः ॥ ३ ॥&lt;br&gt;&#xA;लक्ष्म्या सह धरण्या च भगवान्मधुसूदनः ॥&lt;br&gt;&#xA;सावित्र्या च सरस्वत्या सहैव चतुराननः ॥ ४ ॥&lt;br&gt;&#xA;पार्वत्या सह देवेशस्त्र्यम्बकस्त्रिपुरान्तकः ॥&lt;br&gt;&#xA;हेरम्बषण्मुखाद्याश्च देवाः सेन्द्रपुरोगमाः ॥ ५ ॥&lt;br&gt;&#xA;आदित्यादि ग्रहाश्चैव तथाष्टवसवो द्विजाः ॥&lt;br&gt;&#xA;पितरो लोकपालाश्च तथान्ये देवतागणाः ॥ ६ ॥&lt;br&gt;&#xA;महापातकसङ्घानां नाशने लोकपावने ॥&lt;br&gt;&#xA;दिवानिशं वसन्त्यन्तर्वेङ्कटाचलमूर्धनि ॥ ७ ॥&lt;br&gt;&#xA;तस्य दर्शनमात्रेण बुद्धिसौख्यं नृणां भवेत् ॥&lt;br&gt;&#xA;तन्मूर्धनि कृतावासा सिद्धचारणयोषितः ॥ ८ ॥&lt;br&gt;&#xA;पूजयन्ति सदाकालं वेङ्कटेशं कृपानिधिम् ॥&lt;br&gt;&#xA;कोटयो ब्रह्महत्यानामगम्यागमकोटयः ॥ ९ ॥&lt;br&gt;&#xA;अङ्गलग्ना विनश्यन्ति वेङ्कटाचलमारुतैः ॥ 2.1.19.१० ॥&lt;br&gt;&#xA;॥ अथ श्रीवेङ्कटाचलारोहणसमयानुसन्ध्यानक्रमः ॥ ॥&lt;br&gt;&#xA;वेङ्कटाद्रिं गिरिं तं तु प्रार्थयेत्पुण्यवर्धनम् ॥&lt;br&gt;&#xA;स्वर्णाचल महापुण्य सर्वदेवनिषेवित ॥ ११ ॥&lt;br&gt;&#xA;ब्रह्मादयोऽपि यं देवाः सेवन्ते श्रद्धया सह ॥&lt;br&gt;&#xA;तं भवन्तमहं पद्भ्यामाक्रमेयं नगोत्तम ॥ १२ ॥&lt;br&gt;&#xA;क्षमस्व तदघं मेऽद्य दयया पापचेतसः ॥&lt;br&gt;&#xA;त्वन्मूर्धनि कृतावासं माधवं दर्शयस्व मे ॥ १३ ॥&lt;br&gt;&#xA;प्रार्थयित्वा नरस्त्वेवं वेङ्कटाद्रिं नगोत्तमम् ॥&lt;br&gt;&#xA;ततो मृदुपदं गच्छेत्पावनं वेङ्कटाचलम् ॥ १४ ॥&lt;br&gt;&#xA;वेङ्कटाद्रौ महापुण्ये सर्वपातकनाशने ॥&lt;br&gt;&#xA;स्वामिपुष्करिणीतीर्थे स्नात्वा नियमपूर्वकम् ॥ १५ ॥&lt;br&gt;&#xA;पिण्डदानं ततः कुर्यादपि सर्षपमात्रकम् ॥&lt;br&gt;&#xA;शमीदलसमानान्वा दद्यात्पिण्डान्पितॄन्प्रति ॥ १६ ॥&lt;br&gt;&#xA;स्वर्गस्था मोक्षमायान्ति स्वर्गं नरकवासिनः ॥ १७ ॥&lt;br&gt;&#xA;॥ अथ पापविनाशनाख्यतीर्थमाहात्म्यम् ॥ ॥&lt;br&gt;&#xA;ततस्तस्योपरि महत्सर्वलोकेषु विश्रुतम् ॥&lt;br&gt;&#xA;सर्वतीर्थोत्तमं पुण्यं नाम्ना पापविनाशनम् ॥ १८ ॥&lt;br&gt;&#xA;अस्ति पुण्यतमे विप्राः पवित्रे वेङ्कटाचले ॥&lt;br&gt;&#xA;यस्य संस्मरणादेव गर्भवासो न विद्यते ॥ १९ ॥&lt;br&gt;&#xA;तत्प्राप्य तु नरः स्नायात्स्वामितीर्थस्य चोत्तरे ॥&lt;br&gt;&#xA;तत्र स्नानान्नरा यान्ति वैकुण्ठं नात्र संशयः ॥ 2.1.19.२० ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;सूत पापविनाशाख्यतीर्थस्य ब्रूहि वैभवम् ॥&lt;br&gt;&#xA;व्यासेन बोधितस्त्वं हि वेत्सि सर्वं महामुने ॥ २१ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;ब्रह्माश्रमपदे वृत्तां पार्श्वे हिमवतः शुभे ॥&lt;br&gt;&#xA;वक्ष्यामि ब्राह्मणश्रेष्ठा युष्माकं तु कथां शुभाम् ॥ २२ ॥&lt;br&gt;&#xA;तदाश्रमपदं पुण्यं ब्रह्माश्रमपदं शुभम्॥&lt;br&gt;&#xA;नानावृक्षसमाकीर्णं पार्श्वे हिमवतः शुभे ॥ २३ ॥&lt;br&gt;&#xA;बहुगुल्मलताकीर्णं मृगद्विपनिषेवितम् ॥&lt;br&gt;&#xA;सिद्धचारणसङ्घुष्टं रम्यं पुष्पितकाननम् ॥ ॥ २४ ॥&lt;br&gt;&#xA;यतिभिर्बहुभिः कीर्णं तापसैरुपशोभितम्॥&lt;br&gt;&#xA;ब्राह्मणैश्च महाभागैः सूर्यज्वलनसन्निभैः ॥ २५ ॥&lt;br&gt;&#xA;नियमव्रतसम्पन्नैः समाकीर्णे तपस्विभिः ॥&lt;br&gt;&#xA;दीक्षितैर्यागशीलैश्च यताहारैः कृतात्मभिः ॥२६॥&lt;br&gt;&#xA;वेदाध्ययनसम्पन्नैर्वैदिकैः परिवेष्टितम् ॥&lt;br&gt;&#xA;वर्णिभिश्च गृहस्थैश्च वानप्रस्थैश्च भिक्षुभिः ॥ २७ ॥&lt;br&gt;&#xA;स्वाश्रमाचारनिरतैः स्ववर्णोक्तविधायिभिः ॥&lt;br&gt;&#xA;वालखिल्यैश्च ऋषिभिः समन्तात्परिवेष्टितम् ॥२८ ॥&lt;br&gt;&#xA;॥ अथ दृढमत्याख्यशूद्रवृत्तान्तः ॥ ॥&lt;br&gt;&#xA;तत्राश्रमे पुरा कश्चिच्छूद्रो दृढमतिर्द्विजाः ॥&lt;br&gt;&#xA;साहसी ब्राह्मणाभ्याशमाजगाम मुदान्वितः ॥ २९ ॥&lt;br&gt;&#xA;आगतो ह्याश्रमपदं पूजितश्च तपस्विभिः ॥&lt;br&gt;&#xA;नाम्ना दृढमतिः शूद्रः साष्टाङ्गं प्रणनाम वै ॥ 2.1.19.३० ॥&lt;br&gt;&#xA;तान्स दृष्ट्वा मुनिगणान्देवकल्पान्महौजसः ॥&lt;br&gt;&#xA;कुर्वतो विविधान्यज्ञान्सम्प्राशहृष्यत शूद्रकः ॥ ३१ ॥&lt;br&gt;&#xA;अथास्य बुद्धिरभवत्तपः कर्तुमनुत्तमम् ॥&lt;br&gt;&#xA;ततोऽब्रवीत्कुलपतिं मुनिमागत्य तापसम् ॥ ३२ ॥ ॥&lt;br&gt;&#xA;दृढमतिरुवाच॥ ॥&lt;br&gt;&#xA;तपोधन नमस्तेऽस्तु रक्ष मां करुणानिधे ॥&lt;br&gt;&#xA;तव प्रसादादिच्छामि यागं कर्तुं प्रसीद मे ॥ ३३ ॥&lt;br&gt;&#xA;॥ अथ दृढमतिं प्रति कुलपत्याख्यमुन्युपदिष्टशूद्रधर्माः ॥ ॥&lt;br&gt;&#xA;एवमुक्तस्तु शूद्रेण तमाह ब्राह्मणस्तदा ॥ ३४ ॥&lt;br&gt;&#xA;॥ कुलपतिरुवाच ॥ ॥&lt;br&gt;&#xA;यागे दीक्षयितुं शक्यो न शूद्रो हीनजन्मभाक् ॥&lt;br&gt;&#xA;भूयते यदि ते बुद्धिः शुश्रूषा निरतो भव ॥ ३५ ॥&lt;br&gt;&#xA;उपदेशो न कर्तव्यो जातिहीनस्य कर्हिचित् ॥&lt;br&gt;&#xA;उपदेशे महान्दोष उपाध्यायस्यविद्यते ॥ ३६ ॥&lt;br&gt;&#xA;नाध्यापयेद्बुधः शूद्रं तथा नैव च याजयेत् ॥&lt;br&gt;&#xA;न पाठयेत्तथा शूद्रं शास्त्रं व्याकरणादिकम् ॥ ३७ ॥&lt;br&gt;&#xA;काव्यं वा नाटकं वापि तथालङ्कारमेव वा ॥&lt;br&gt;&#xA;पुराणमितिहासं च शूद्रं नैव तु पाठयेत् ॥ ३८ ॥&lt;br&gt;&#xA;यदि चोपदिशेद्विप्रः शूद्रस्यैतानि कर्हिचित् ॥&lt;br&gt;&#xA;त्यजेयुर्ब्राह्मणा विप्रं ते ग्रामाद्ब्रह्मसङ्कुलात् ॥ ३९ ॥&lt;br&gt;&#xA;शूद्राय चोपदेष्टारं द्विजं चण्डालवत्त्यजेत्॥&lt;br&gt;&#xA;शूद्रं चाक्षरसंयुक्तं दूरतः परिवर्जयेत् ॥ 2.1.19.४० ॥&lt;br&gt;&#xA;तच्छुश्रूषस्व भद्रं ते ब्राह्मणाच्छद्धयासह ॥&lt;br&gt;&#xA;शूद्रस्य द्विजशुश्रूषा मन्वादिभिरुदीरिता ॥ ४१ ॥&lt;br&gt;&#xA;न हि नैसर्गिकं कर्म परित्यक्तुं त्वमर्हसि ॥&lt;br&gt;&#xA;एवमुक्तः स मुनिना स शूद्रोऽचिन्तयत्तदा ॥ ४२ ॥&lt;br&gt;&#xA;किं कर्तव्यं मया त्वद्य व्रते श्रद्धा हि मे परा ॥&lt;br&gt;&#xA;यथा स्यान्ममसुज्ञान यतिष्येऽहं तथाद्य वै ॥ ४३ ॥&lt;br&gt;&#xA;इति निश्चित्य मनसा शूद्रो दृढमतिस्तदा ॥&lt;br&gt;&#xA;गत्वाश्रमपदादूरं कृतवानुटजशुभम्॥ ४४ ॥&lt;br&gt;&#xA;तत्र वै देवतागारं पुण्यान्यायतनानि च ॥&lt;br&gt;&#xA;पुष्पारामादिकं चापि तटाकखननादिकम् ॥ ४५॥&lt;br&gt;&#xA;श्रद्धया कारयामास तपः सिद्ध्यर्थमात्मन ॥&lt;br&gt;&#xA;अभिषेकांश्च नियमानुपवासादिकानपि ॥ ४६ ॥&lt;br&gt;&#xA;बलिं कृत्वा च हुत्वा च दैवतान्यभ्यपूजयत् ॥&lt;br&gt;&#xA;सङ्कल्पनियमोपेतः फलाहारो जितेन्द्रियः ॥ ४७ ॥&lt;br&gt;&#xA;नित्यं कन्दैश्च मूलैश्च पुष्पैरपि तथा फलैः ॥&lt;br&gt;&#xA;अतिथीन्पूजयामास यथावत्समुपागतान् ॥ ४८ ॥&lt;br&gt;&#xA;एवं हि सुमहान्कालो व्यतिचक्राम तस्य वै ॥ ४९ ॥&lt;br&gt;&#xA;॥ अथ दृढमतये सुमत्याख्यविप्रप्रकाशितकर्मानुष्ठानक्रमः ॥ ॥&lt;br&gt;&#xA;अथाश्रममगात्तस्य सुमतिर्नाम नामतः ॥&lt;br&gt;&#xA;द्विजो गर्गकुलोद्भूतः सत्यवादी जितेन्द्रियः ॥ 2.1.19.५० ॥&lt;br&gt;&#xA;स्वागतैर्मुनिमाराध्य तोषयित्वा फलादिकैः ॥&lt;br&gt;&#xA;कथयन्वै कथाः पुण्याः कुशलं पर्यपृच्छत ॥ ५१ ॥&lt;br&gt;&#xA;इत्थं विप्रः स पाद्याद्यैरुपचारैस्तु पूजितः ॥&lt;br&gt;&#xA;आशीर्भिरभिनन्द्यैनं प्रतिगृह्य च सत्क्रियाम् ॥ ५२ ॥&lt;br&gt;&#xA;तमापृच्छत्प्रहृष्टात्मा स्वाश्रमं पुनराययौ ॥&lt;br&gt;&#xA;एवं दिनेदिने विप्रः शूद्रेऽस्मिन्पक्षपातवान् ॥ ५३ ॥&lt;br&gt;&#xA;आगच्छदाश्रमं तस्य द्रष्टुं तं शूद्रयोनिजम् ॥&lt;br&gt;&#xA;बहुकालं द्विजस्याभूत्संसर्गः शूद्रयोनिना ॥ ५४ ॥&lt;br&gt;&#xA;स्नेहस्य वशमापन्नः शूद्रोक्तं नातिचक्रमे ॥&lt;br&gt;&#xA;अथागतं द्विजं शूद्रः प्राह स्नेहवशीकृतम् ॥ ५५ ॥&lt;br&gt;&#xA;हव्यकव्यविधानं मे ब्रूहि त्वं तु गुरुर्मतः ॥&lt;br&gt;&#xA;एवमुक्तः स शूद्रेण सर्वमेतदुपादिशत् ॥५६॥&lt;br&gt;&#xA;कारयामास शूद्रस्य पितृकार्यादिकं तदा ॥&lt;br&gt;&#xA;पितृकार्ये कृते तेन विसृष्टः स द्विजोत्तमः ॥ ५७ ॥&lt;br&gt;&#xA;॥ अथ शूद्रस्य वैदिककर्मोपदेशेन सुमत्यनुभूतदुर्गतिः ॥ ॥&lt;br&gt;&#xA;अथ दीर्घेण कालेन पोषितः शूद्रयोनिना ॥&lt;br&gt;&#xA;त्यक्तो विप्रगणैः सोऽयं पञ्चत्वमगमद्द्विजः ॥ ५८ ॥&lt;br&gt;&#xA;वैवस्वतभटैर्नीत्वा पातितो नरकेष्वपि ॥&lt;br&gt;&#xA;कल्पकोटिसहस्राणि कल्पकोटिशतानि च ॥ ५९ ॥&lt;br&gt;&#xA;भुक्त्वा क्रमेण नरकांस्तदन्ते स्थावरोऽभवत् ॥&lt;br&gt;&#xA;गर्दभस्तु ततो जज्ञे विड्वराहस्ततः परम् ॥ 2.1.19.६० ॥&lt;br&gt;&#xA;जज्ञेऽथ सारमेयोऽसौ पश्चाद्वायसतां गतः ॥&lt;br&gt;&#xA;अथ चण्डालतां प्राप्य शूद्रयोनिमगात्ततः ॥ ६१ ॥&lt;br&gt;&#xA;गतवान्वैश्यतां पश्चात्क्षत्रियस्तदनन्तरम् ॥&lt;br&gt;&#xA;प्रबलैर्बाध्यमानोऽसौ ब्राह्मणो वै तदाभवत् ॥ ६२ ॥&lt;br&gt;&#xA;उपनीतः स पित्रा तु वर्षे गर्भाष्टमे द्विजः ॥&lt;br&gt;&#xA;वर्तमानः पितुर्गेहे स्वाचाराभ्यासतत्परः ॥ ६३ ॥&lt;br&gt;&#xA;गच्छन्कदाचिद्गहने गृहीतो ब्रह्मरक्षसा ॥&lt;br&gt;&#xA;रुदन्भ्रमन्स्खलन्मूढः प्रलपन्प्रहसन्नसौ ॥ ६४ ॥&lt;br&gt;&#xA;शश्वद्धाहेति च वदन्वैदिकं कर्म सोऽत्यजत् ॥&lt;br&gt;&#xA;दृष्ट्वा सुतं तथाभूतं पिता दुःखेन पीडितः ॥ ६५ ॥&lt;br&gt;&#xA;सुतमादाय च स्नेहादगस्त्यं शरणं ययौ ॥&lt;br&gt;&#xA;सुवर्णमुखरीतीरे तपस्यन्तं शिवाग्रतः ॥६६॥&lt;br&gt;&#xA;भक्त्या मुनिं प्रणम्यासौ पिता तस्य सुतस्य वै ॥&lt;br&gt;&#xA;तस्मै निवेदयामास स्वपुत्रस्य विचेष्टितम् ॥६७॥&lt;br&gt;&#xA;॥ अथागस्त्योक्त्या दुर्गत्यपनोदनार्थं सुमतेर्वेङ्कटाद्रिगमनम् ॥ ॥&lt;br&gt;&#xA;अब्रवीच्च तदा विप्रः कुम्भजं मुनिपुङ्गवम् ॥&lt;br&gt;&#xA;एष मे तनयो ब्रह्मन्गृहीतो ब्रह्मरक्षसा ॥६८॥&lt;br&gt;&#xA;सुखं न लभते ब्रह्मन्रक्ष तं करुणादृशा ॥&lt;br&gt;&#xA;नास्ति मे तनयोऽप्यन्यः पितॄणामृणमुक्तये ॥ ६९ ॥&lt;br&gt;&#xA;तस्य पीडाविनाशार्थमुपायं ब्रूहि कुम्भज ॥&lt;br&gt;&#xA;त्वत्समस्त्रिषु लोकेषु तपःशीलो न विद्यते ॥ 2.1.19.७० ॥&lt;br&gt;&#xA;त्वां विनास्य परित्राता न मे पुत्रस्य विद्यते ॥&lt;br&gt;&#xA;पुत्रे दयां कुरु गुरो दयाशीला हि साधवः ॥ ७१ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;एवमुक्तस्तदा तेन कुम्भजो ध्यानमास्थितः ॥&lt;br&gt;&#xA;ध्यात्वा तु सुचिरं कालमब्रवीद्ब्राह्मणं ततः ॥७२॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;पूर्वजन्मनि ते पुत्रो ब्राह्मणोऽयं महामते ॥&lt;br&gt;&#xA;सुमतिर्नाम विप्रोऽयं मतिं शूद्राय वै ददौ ॥ ७३ ॥&lt;br&gt;&#xA;कर्माणि वैदिकान्येष सर्वाण्युपदिदेश वै ॥&lt;br&gt;&#xA;अतोऽयं नरकान्भुक्त्वा कल्पकोटिसहस्रकम् ॥ ७४ ॥&lt;br&gt;&#xA;जातो भुवि तदन्तेषु स्थावरादिषु योनिषु ॥&lt;br&gt;&#xA;इदानीं ब्राह्मणो जातः कर्मशेषेण ते सुतः ॥ ७५ ॥&lt;br&gt;&#xA;यमेन प्रेषितेनात्र गृहीतो ब्रह्मरक्षसा ॥&lt;br&gt;&#xA;क्रूरेण पातकेनाद्य पूर्वजन्मकृतेन वै ॥ ७६ ॥&lt;br&gt;&#xA;उपायं ते प्रवक्ष्यामि ब्रह्मरक्षोविनाशने ॥&lt;br&gt;&#xA;शृणुष्व श्रद्धया युक्तः समाधाय च मानसम्॥ ७७ ॥&lt;br&gt;&#xA;सुवर्णमुखरीतीरे ऋषिसङ्घनिषेविते ॥&lt;br&gt;&#xA;वर्तते दैवतैः सेव्यः पावनो वेङ्कटाचलः ॥ ७८ ॥&lt;br&gt;&#xA;तस्योपरि महातीर्थं नाम्ना पापविनाशनम्॥&lt;br&gt;&#xA;अस्ति पुण्यं प्रसिद्धं च महापातकनाशनम् ॥ ७९ ॥&lt;br&gt;&#xA;भूतप्रेतपिशाचानां वेतालब्रह्मरक्षसाम् ॥&lt;br&gt;&#xA;महतां चैव रोगाणां तीर्थं तन्नाशकं स्मृतम् ॥ 2.1.19.८० ॥&lt;br&gt;&#xA;सुतमादाय गच्छ त्वं तत्तीर्थं गिरिमध्यगम् ॥&lt;br&gt;&#xA;प्रयतः स्नापय सुतं तीर्थे पापविनाशने ॥ ८१ ॥&lt;br&gt;&#xA;स्नानेन त्रिदिनं तत्र बह्मरक्षो विनश्यति ॥&lt;br&gt;&#xA;नैवोपायान्तरं तस्य विनाशे विद्यते भुवि ॥ ८२ ॥&lt;br&gt;&#xA;तस्माच्छीघ्रं प्रयाहि त्वं वेङ्कटाह्वयपर्वतम् ॥&lt;br&gt;&#xA;तत्र पापविनाशाख्यतीर्थे स्नापय ते सुतम् ॥ ८३ ॥&lt;br&gt;&#xA;मा विलम्बं कुरुष्वात्र त्वरया याहि वै द्विज ॥&lt;br&gt;&#xA;इत्युक्तः स द्विजोऽगस्त्यं प्रणम्य भुवि दण्डवत् ॥ ८४ ॥&lt;br&gt;&#xA;अनुज्ञातश्च तेनासौ प्रययौ वेङ्कटाचलम् ॥&lt;br&gt;&#xA;सुतेन साकं विप्रोऽसौ गत्वा पापविनाशनम् ॥ ८५ ॥&lt;br&gt;&#xA;॥ अथ सुमतेः पापनाशनस्नानेन दुर्गत्यपनोदनम् ॥ ॥&lt;br&gt;&#xA;सङ्कल्पपूर्वं संस्नाप्य दिनत्रयमसौ सुतम् ॥&lt;br&gt;&#xA;सस्नौ स्वयं च विप्रेन्द्रः पिता पापविनाशने ॥ ८६ ॥&lt;br&gt;&#xA;समागतः पपौ तोयं कृत्वा चाप्याह्निकक्रमम् ॥&lt;br&gt;&#xA;अथ तस्य सुतस्तत्र विमुक्तो ब्रह्मरक्षसा ॥ ८७ ॥&lt;br&gt;&#xA;समजायत नीरोगः स्वस्थः सुन्दररूपधृक् ॥&lt;br&gt;&#xA;सर्वसम्पत्समृद्धोऽसौ भुक्त्वा भोगाननेकशः ॥ ८८ ॥&lt;br&gt;&#xA;देहान्ते प्रययौ मुक्तिं स्नानात्पापविनाशने ॥&lt;br&gt;&#xA;पितापि तत्र स्नानेन देहान्ते मुक्तिमाप्तवान् ॥ ८९ ॥&lt;br&gt;&#xA;॥ अथ वैदिककर्मानुष्ठातुर्दृढमतेर्दुर्गतिप्राप्त्यपनोदनम् ॥ ॥&lt;br&gt;&#xA;तेनोपदिष्टोऽयं शूद्रः स भुक्त्वा नरकान्क्रमात् ॥&lt;br&gt;&#xA;अनेकासु जनित्वा च कुत्सितास्वपि योनिषु ॥ 2.1.19.९० ॥&lt;br&gt;&#xA;गृध्रजन्माभवत्पश्चाद्वेङ्कटाचलभूधरे ॥&lt;br&gt;&#xA;स कदाचिज्जलं पातुं तीर्थे पापविनाशने ॥ ९१ ॥&lt;br&gt;&#xA;समागतः पपौ तोयं सिषिचे चात्मनस्तनुम् ॥&lt;br&gt;&#xA;तदैव दिव्यदेहः सन्सर्वाभरणभूषितः ॥ ९२ ॥&lt;br&gt;&#xA;दिव्यं विमानमारुह्य प्रययावमरालयम्॥ ९३ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;एवम्प्रभावमेतद्वै तीर्थं पापविनाशनम् ॥&lt;br&gt;&#xA;पापानां नाशनाद्विप्राः पापनाशाभिधं हि तत् ॥ ९४ ॥&lt;br&gt;&#xA;इत्थं रहस्यं कथितं मुनीन्द्रास्तद्वैभवं पापविनाशनस्य ॥&lt;br&gt;&#xA;यत्राभिषेकात्सहसा विमुक्तौ द्विजश्च शूद्रश्च विनिन्द्यकृत्यौ ॥ ९५ ॥&lt;br&gt;&#xA;॥ इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्यं पापविनाशनतीर्थमहिमानुवर्णनन्नामैकोनविंशतितमोऽध्यायः ॥ १९ ॥&lt;/p&gt;</description>
    </item>
    <item>
      <title>०२० भूदानफलानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/020_bhUdAnaphalAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/020_bhUdAnaphalAnuvarNanam/</guid>
      <description>&lt;p&gt;॥ अथ पापविनाशनतीर्थमाहात्म्यवर्णनम् ॥&lt;br&gt;&#xA;॥ ॥ श्रीसूत उवाच ॥ ॥&lt;br&gt;&#xA;पुनश्चाहं प्रवक्ष्यामि पापनाशनवैभवम् ॥&lt;br&gt;&#xA;भगवद्भक्तिभावेन शृणुध्वं सुसमाहिताः ॥ १ ॥&lt;br&gt;&#xA;इतिहासं प्रवक्ष्यामि सर्वपापविनाशनम् ॥&lt;br&gt;&#xA;यच्छ्रुत्वा सर्वपापेभ्यो मुच्यते नात्र संशयः ॥ २ ॥&lt;br&gt;&#xA;॥ अथ भद्रमत्याख्यदरिद्रद्विजवृत्तान्तः ॥ ॥&lt;br&gt;&#xA;आसीत्पुरा द्विजवरो वेदवेदाङ्गपारगः ॥&lt;br&gt;&#xA;दरिद्रो वृत्तिहीनश्च नाम्ना भद्रमतिर्द्विजः ॥ ३ ॥&lt;br&gt;&#xA;श्रुतानि सर्वशास्त्राणि तेन विप्रेण धीमता ॥&lt;br&gt;&#xA;श्रुतानि च पुराणानि धर्मशास्त्राणि सर्वशः ॥ ४ ॥&lt;br&gt;&#xA;अभवंस्तस्य षट् पत्न्यः कृता सिन्धुर्यशोवती ॥&lt;br&gt;&#xA;कामिनी मालिनी चैव शोभा चैव प्रकीर्तिताः ॥ ५ ॥&lt;br&gt;&#xA;तासु पत्नीषु तस्यासीत्पुत्राणां च शतद्वयम् ॥&lt;br&gt;&#xA;ते सर्वे तस्य पुत्राद्याः क्षुधया परिपीडिताः ॥ ६ ॥&lt;br&gt;&#xA;अकिञ्चनो भद्रमतिः क्षुधार्तानात्मजान्प्रियान् ॥&lt;br&gt;&#xA;पश्यन्प्रियाः क्षुधार्ताश्च विललापाकुलेन्द्रियः ॥ ७ ॥&lt;br&gt;&#xA;धिग्जन्म भाग्यरहितं धिग्जन्म धनवर्जितम् ॥&lt;br&gt;&#xA;धिग्जन्म कीर्तिरहितं धिग्जन्मातिथ्यवर्जितम् ॥ ८ ॥&lt;br&gt;&#xA;धिग्जन्माचाररहितं धिग्जन्म ज्ञानवर्जितम् ॥&lt;br&gt;&#xA;धिग्जन्म यत्नरहितं धिग्जन्म सुखवर्जितम् ॥ ॥ ९ ॥&lt;br&gt;&#xA;धिग्जन्म बन्धुरहितं धिग्जन्म ख्यातिवर्जितम् ॥&lt;br&gt;&#xA;नरस्य बह्वपत्यस्य धिग्जन्मैश्वर्यवर्जितम् ॥ 2.1.20.१० ॥&lt;br&gt;&#xA;अहो गुणाः सौम्यता च विद्वत्ता जन्म सत्कुले ॥&lt;br&gt;&#xA;दारिद्र्याम्बुधिमग्नस्य सर्वमेतन्न शोभते ॥ ११ ॥&lt;br&gt;&#xA;विप्राः पुत्राश्च पौत्राश्च बान्धवा भ्रातरस्तथा ॥&lt;br&gt;&#xA;शिष्याश्च सर्वे मनुजास्त्यजन्त्यैश्वर्यवर्जितम् ॥ १२ ॥&lt;br&gt;&#xA;इति निश्चित्य मतिमान्धीरो भद्रमतिर्द्विजः ॥&lt;br&gt;&#xA;चण्डालो वा द्विजो वापि भाग्यवानेव पूज्यते ॥ १३ ॥&lt;br&gt;&#xA;दरिद्रः पुरुषो लोके शववल्लोकनिन्दितः ॥&lt;br&gt;&#xA;अहो सम्पत्समायुक्तो निष्ठुरो वाप्यनिष्ठुरः ॥ १४ ॥&lt;br&gt;&#xA;गुणहीनोऽपि गुणवान्मूर्खो वापि स पण्डितः ॥&lt;br&gt;&#xA;निष्ठुरो वा गुणी वापि धर्महीनोऽथ वा नरः ॥ १५ ॥&lt;br&gt;&#xA;ऐश्वर्यगुणयुक्तश्चेत्पूज्य एव न संशयः ॥&lt;br&gt;&#xA;अहो दरिद्रता दुःखं तत्राप्याशातिदुःखदा ॥ १६ ॥&lt;br&gt;&#xA;आशाभिभूताः पुरुषा दुःखमश्नुवते क्षणात् ॥ १७ ॥&lt;br&gt;&#xA;आशाया ये दासा दासास्ते सर्वलोकस्य ॥&lt;br&gt;&#xA;आशा दासी येषां तेषां दासायते लोकः ॥ ॥ १८ ॥&lt;br&gt;&#xA;सर्वशास्त्रार्थवेत्तापि दरिद्रो भाति मूर्खवत् ॥&lt;br&gt;&#xA;आकिञ्चन्यमहाग्राहग्रस्तानां नास्ति मोचकः ॥ १९ ॥&lt;br&gt;&#xA;अहो दुःखमहो दुःखमहो दुःखं दरिद्रता ॥&lt;br&gt;&#xA;तत्रापि पुत्रदाराणां बाहुल्यमतिदुःखदम् ॥ 2.1.20.२० ॥&lt;br&gt;&#xA;एवमुक्त्वा भद्रमतिः सर्वशास्त्रार्थपारगः ॥&lt;br&gt;&#xA;अत्यैश्वर्यप्रदं धर्मं मनसा चिन्तयंस्तदा ॥&lt;br&gt;&#xA;तूष्णीं स्थितो भद्रमतिमहाक्लेशसमन्वितः ॥ २१ ॥&lt;br&gt;&#xA;॥ अथ भद्रमतेः कामिनीकृतवेङ्कटाद्रिगमनप्रोत्साहनम् ॥ ॥&lt;br&gt;&#xA;तदानीं तासु भार्यासु कामिनी पतिदेवता ॥ २२ ॥&lt;br&gt;&#xA;भार्या साधुगुणैर्युक्ता पतिं तं प्रत्यभाषत ॥ २३ ॥&lt;br&gt;&#xA;॥ कामिन्युवाच ॥ ॥&lt;br&gt;&#xA;भगवन्सर्वधर्मज्ञ सर्वशास्त्रार्थपारग ॥&lt;br&gt;&#xA;मम नाथ महाभाग वाक्यं शृणु महामते ॥ २४ ॥&lt;br&gt;&#xA;सुवर्णमुखरीतीरे ऋषिसङ्घनिषेविते ॥&lt;br&gt;&#xA;वर्तते दैवतैः सेव्यः पावनो वेङ्कटाचलः ॥ २५ ॥&lt;br&gt;&#xA;तस्मिन्वेङ्कटशैलेन्द्रे सुरासुरनमस्कृते ॥&lt;br&gt;&#xA;वर्तते पावनं तीर्थं पापानां दाहकं शुभम् ॥ २६ ॥&lt;br&gt;&#xA;तत्र गत्वा महाभाग पापनाशे महामते ॥&lt;br&gt;&#xA;कुरु स्नानं प्रयत्नेन भार्यापुत्रसमन्वितः ॥ २७ ॥&lt;br&gt;&#xA;तस्य तीर्थस्य माहात्म्यं नारदाच्च श्रुतं मया ॥&lt;br&gt;&#xA;बालभावे मम पितुरन्तिके प्रोक्तवान्मुनिः ॥ २८ ॥&lt;br&gt;&#xA;वेङ्कटाद्रौ महापुण्ये सर्वपातकनाशने ॥&lt;br&gt;&#xA;सर्वदुःखप्रशमने सर्वसम्पत्प्रदायके ॥ २९ ॥&lt;br&gt;&#xA;पापनाशे महातीर्थे स्नात्वा सङ्कल्पपूर्वकम् ॥&lt;br&gt;&#xA;अत्यैश्वर्यप्रदं धर्मं मनसा चिन्तयंस्तदा ॥ 2.1.20.३० ॥&lt;br&gt;&#xA;भूमिदानं विनिश्चित्य सर्वदानोत्तमोत्तमम् ॥&lt;br&gt;&#xA;प्रापकं परलोकस्य सर्वकामफलप्रदम् ॥ ३१ ॥&lt;br&gt;&#xA;दानानामुत्तमं दानं भूदानं परिकीर्तितम्॥&lt;br&gt;&#xA;तद्दत्त्वा समवाप्नोति यद्यदिष्टतमं नरः ॥ ३२ ॥&lt;br&gt;&#xA;इत्येवं नारदेनोक्तं श्रुत्वा मे जनको द्विजः ॥&lt;br&gt;&#xA;सम्प्रहृष्टमना भूत्वा शेषाद्रिं प्राप्तवांस्तदा ॥ ३३ ॥&lt;br&gt;&#xA;तत्र गत्वा महाभागः सर्वसम्पत्प्रदायकम् ॥&lt;br&gt;&#xA;भूदानं विप्रवर्याय श्रोत्रियाय प्रदत्तवान् ॥ ३४ ॥&lt;br&gt;&#xA;ततो मे जनको विद्वन्सर्वभाग्यसमन्वितः ॥&lt;br&gt;&#xA;इहलोके सुखं प्राप्य चान्ते विष्णुपुरं ययौ ॥ ३५ ॥&lt;br&gt;&#xA;त्वं च गत्वा महाभाग वेङ्कटाद्रिं नगोत्तमम् ॥&lt;br&gt;&#xA;कुरु दानं प्रयत्नेन भूदानं सर्वकामदम् ॥ ३६ ॥&lt;br&gt;&#xA;॥ अथ कामिनीकथितभूदानप्रशंसा ॥ ॥&lt;br&gt;&#xA;भूमिदानस्य माहात्म्यं शृणुष्व सुसमाहितः ॥&lt;br&gt;&#xA;न कोऽपि गदितुं शक्तो लोकेऽस्मिन्भगवन्प्रभो ॥ ३७ ॥&lt;br&gt;&#xA;भूमिदानात्परं दानं न भूतं न भविष्यति ॥&lt;br&gt;&#xA;परं निर्वाणमाप्नोति भूमिदो नात्र संशयः ॥ ३८ ॥&lt;br&gt;&#xA;स्वल्पामपि महीं दत्त्वा श्रोत्रियायाहिताग्नये ॥&lt;br&gt;&#xA;ब्रह्मलोकमवाप्नोति पुनरावृत्तिवर्जितम् ॥ ३९ ॥&lt;br&gt;&#xA;भूमिदः सर्वदः प्रोक्तो भूमिदो मोक्षभाग्भवेत् ॥&lt;br&gt;&#xA;भूभिदानं वृषाद्रौ च सर्वपापप्रणाशनम् ॥ 2.1.20.४० ॥&lt;br&gt;&#xA;महापातकयुक्तो वा युक्तो वा सर्वपातकैः ॥&lt;br&gt;&#xA;दशहस्तां महीं दत्त्वा सर्वपापैः प्रमुच्यते ॥ ४१ ॥&lt;br&gt;&#xA;सत्पात्रे भूमिदाता यः सर्वदानफलं लभेत् ॥&lt;br&gt;&#xA;भूमिदस्य समो नान्यस्त्रिषु लोकेषु विद्यते ॥ ४२ ॥&lt;br&gt;&#xA;द्विजस्य वृत्तिहीनस्य यः प्रदद्यान्महीं शुभाम्॥&lt;br&gt;&#xA;तस्य पुण्यफलं वक्तुं शेषो नार्हः कदाचन ॥ ४३ ॥&lt;br&gt;&#xA;विप्रस्य वृत्तिहीनस्य सदाचारस्य कस्यचित् ॥&lt;br&gt;&#xA;यो ऽल्पामपि महीं दद्यात्स विष्णुर्नात्र संशयः ॥ ४४ ॥&lt;br&gt;&#xA;इक्षुगोधूमकेदारपूगदृक्षादिसंयुता ॥&lt;br&gt;&#xA;पृथ्वी प्रदीयते येन स विष्णुर्नात्र संशयः ॥ ४५ ॥&lt;br&gt;&#xA;वृत्तिहीनस्य विप्रस्य दरिद्रस्य कुटुम्बिनः ॥&lt;br&gt;&#xA;स्वल्पामपि महीं दत्त्वा विष्णुसायुज्यमश्नुते ॥ ४६ ॥&lt;br&gt;&#xA;सक्तस्य देवपूजासु विप्रस्याटविका मही ॥&lt;br&gt;&#xA;दत्ता भवति गङ्गायां त्रिरात्रस्नानजं फलम्॥ ४७ ॥&lt;br&gt;&#xA;विप्रस्य वृत्तिहीनस्य सदाचाररतस्य च ॥&lt;br&gt;&#xA;द्रोणिकां पृथिवीं दत्त्वा यत्फलं लभते शृणु ॥ ४८ ॥&lt;br&gt;&#xA;गङ्गातीरेऽश्वमेधानां शतानि विधिवन्नरः ॥&lt;br&gt;&#xA;कृत्वा यत्फलमाप्नोति तदाप्नोति महत्फलम् ॥ ४९ ॥&lt;br&gt;&#xA;ददाति भारिकां भूमिं दरिद्राय द्विजातये ॥&lt;br&gt;&#xA;तस्य पुण्यं प्रवक्ष्यामि मन्नाथ भगवन्प्रभो ॥ 2.1.20.५० ॥&lt;br&gt;&#xA;अश्वमेधसहस्राणि वाजपेयशतानि च ॥&lt;br&gt;&#xA;विधाय जाह्नवीतीरे यत्फलं तल्लभेत सः ॥ ५१ ॥&lt;br&gt;&#xA;भूमिदानं महादानमतिदानं प्रकीर्तितम् ॥&lt;br&gt;&#xA;सर्वपापप्रशमनमपवर्गफलप्रदम् ॥ ५२ ॥&lt;br&gt;&#xA;यच्छ्रुत्वा श्रद्धया युक्तो भूमिदानफलं लभेत् ॥&lt;br&gt;&#xA;भार्याया वचनं श्रुत्वा त्वितिहाससमन्वितम् ॥ ५३ ॥&lt;br&gt;&#xA;सन्तुष्टो मनसि ध्यात्वा शेषाचलनिवासिनम् ॥ ५४ ॥&lt;br&gt;&#xA;॥ अथ भद्रमतये भूप्रदानात्सुघोषस्य सद्गतिः ॥ ॥&lt;br&gt;&#xA;गन्तुं प्रचक्रमे बुद्ध्या क्रीडाचलमनुत्तमम् ॥&lt;br&gt;&#xA;ततो भद्रमतिः सौम्यः सर्वधर्मपरायणः ॥ ५५ ॥&lt;br&gt;&#xA;सुशालिन्नाम नगरीं कलत्रसहितो ययौ ॥&lt;br&gt;&#xA;सुघोषं नाम विप्रेन्द्रं सर्वैश्वर्यसमन्वितम् ॥ ५६ ॥&lt;br&gt;&#xA;गत्वा याचितवान्भूमिं पञ्चहस्तायतां द्विजः ॥&lt;br&gt;&#xA;सुघोषो धर्मनिरतस्तं निरीक्ष्य कुटुम्बिनम् ॥ ॥ ५७ ॥&lt;br&gt;&#xA;मनसा प्रीतिमापन्नं समभ्यर्च्यैनमब्रवीत् ॥&lt;br&gt;&#xA;कृतार्थोऽहं भद्रमते सफलं मम जन्म च ॥&lt;br&gt;&#xA;मत्कुलं चानघं जातं त्वं हि ग्राह्योऽसि मे यतः ॥ ५८ ॥&lt;br&gt;&#xA;इत्युक्त्वा तं समभ्यर्च्य सुघोषो धर्मतत्परः ॥&lt;br&gt;&#xA;पञ्चहस्तप्रमाणां तां ददौ तस्मै महामतिः ॥ ५९ ॥&lt;br&gt;&#xA;पृथिवी वैष्णवी पुण्या पृथिवी विष्णुपालिता ॥&lt;br&gt;&#xA;पृथिव्यास्तु प्रदानेन प्रीयतां मे जनार्दनः ॥ 2.1.20.६० ॥&lt;br&gt;&#xA;मन्त्रेणानेन विप्रेन्द्राः सुघोषस्तं द्विजेश्वरम् ॥&lt;br&gt;&#xA;विष्णुबुद्ध्या समभ्यर्च्य तावतीं पृथिवीं ददौ ॥ ६१ ॥&lt;br&gt;&#xA;स भद्रमतये विप्रा धीमांस्तां याचितां भुवम् ॥&lt;br&gt;&#xA;दत्तवान्हरिभक्ताय श्रोत्रियाय कुटुम्बिने ॥ ६२ ॥&lt;br&gt;&#xA;सुघोषो भूमिदानेन कोटिवंशसमन्वितः ॥&lt;br&gt;&#xA;प्रपेदे विष्णुभवनं यत्र गत्वा न शोचति ॥ ६३ ॥&lt;br&gt;&#xA;॥ अथ भद्रमतेः पापनाशनतीरे भूदानार्थं वेङ्कटाद्रिगमनम्॥ ॥&lt;br&gt;&#xA;विप्रो भद्रमतिश्चापि पुत्रदारसमन्वितः ॥&lt;br&gt;&#xA;गतो वेङ्कटशैलेन्द्रं सुरासुरनमस्कृतम् ॥६४॥&lt;br&gt;&#xA;गन्धर्वयक्षशैलादिसेवितं मेरुपुत्रकम् ॥&lt;br&gt;&#xA;वैकुण्ठादागतं दिव्यं क्रीडाचलमनुत्तमम् ॥ ६५ ॥&lt;br&gt;&#xA;तत्र स्वामिसरस्तोये निर्मले पावने शुभे ॥&lt;br&gt;&#xA;दारपुत्रादिसंयुक्तः स्नात्वा सङ्कल्पपूर्वकम् ॥ ६६ ॥&lt;br&gt;&#xA;तत्पश्चिमतटे श्वेतसूकरं वसुधाधरम् ॥&lt;br&gt;&#xA;नत्वा तत्र विधानेन श्रीनिवासालयं गतः ॥६७॥&lt;br&gt;&#xA;तत्र ब्रह्मादिदेवैश्च सेवितं वेङ्कटेश्वरम् ॥&lt;br&gt;&#xA;दृष्टवान्सह पुत्राद्यैर्विष्णुभक्तो महामतिः॥६८॥&lt;br&gt;&#xA;भक्त्या प्रणम्य देवेशं श्रीनिवासं कृपानिधिम् ॥&lt;br&gt;&#xA;पुत्रदारादिसंयुक्तः पापनाशनमाययौ ॥ ६९ ॥&lt;br&gt;&#xA;तत्र स्नात्वा विधानेन कृतधर्मादिसत्क्रियः ॥&lt;br&gt;&#xA;कस्मैचिद्विष्णुभक्ताय श्रोत्रियाय महामतिः ॥2.1.20.७०॥&lt;br&gt;&#xA;विष्णुबुद्ध्या स प्रददौ भूदानं मोक्षदं शुभम्॥७१॥&lt;br&gt;&#xA;॥ अथ भूदानप्रभावेण भद्रमतेर्भगवत्साक्षात्कारः॥&lt;br&gt;&#xA;तदा प्रादुरभूद्देवः शङ्खचक्रगदाधरः ॥ ७२ ॥&lt;br&gt;&#xA;विनतानन्दनारूढो वनमालाविभूषितः ॥&lt;br&gt;&#xA;पापनाशस्य तीरे तु भूदानस्य प्रभावतः ॥७३॥&lt;br&gt;&#xA;तदा भद्रमतिः सौम्यः स्तोतुं समुपचक्रमे ॥ ७४ ॥&lt;br&gt;&#xA;नमोनमस्तेऽखिलकारणाय नमोनमस्तेऽखिलपालकाय ॥&lt;br&gt;&#xA;नमोनमस्तेऽमरनायकाय नमोनमो दैत्यविमर्दनाय ॥ ७५ ॥&lt;br&gt;&#xA;नमोनमो भक्तजनप्रियाय नमोनमः पापविदारणाय ॥&lt;br&gt;&#xA;नमोनमो दुर्जननाशकाय नमोऽस्तु तस्मै जगदीश्वराय ॥ ७६ ॥&lt;br&gt;&#xA;नमो नमः कारणवामनाय नारायणायामितविक्रमाय ॥&lt;br&gt;&#xA;श्रीशार्ङ्गचक्रासिगदाधराय नमोऽस्तु तस्मै पुरुषोत्तमाय ॥ ७७ ॥&lt;br&gt;&#xA;नमः पयोराशिनिवासकाय नमोऽस्तु लक्ष्मीपतयेऽव्ययाय ॥&lt;br&gt;&#xA;नमोऽस्तु सूर्याद्यमितप्रभाय नमोनमः पुण्यगतागताय ॥ ७८ ॥&lt;br&gt;&#xA;नमोनमोऽर्केन्दुविलोचनाय नमोऽस्तु ते यज्ञफलप्रदाय ॥&lt;br&gt;&#xA;नमोस्तु यज्ञाङ्गविराजिताय नमोऽस्तु ते सज्जनवल्लभाय ॥ ७९ ॥&lt;br&gt;&#xA;नमोनमः कारणकारणाय नमोऽस्तु शब्दादिविवर्जिताय ॥&lt;br&gt;&#xA;नमोऽस्तु तेऽभीष्टसुखप्रदाय नमोनमो भक्तमनोरमाय ॥ 2.1.20.८० ॥&lt;br&gt;&#xA;नमोनमस्तेऽद्भुतकारणाय नमोऽस्तु ते मन्दरधारकाय ॥&lt;br&gt;&#xA;नमोऽस्तु ते यज्ञवराहनाम्ने नमो हिरण्याक्षविदारकाय ॥ ८१ ॥&lt;br&gt;&#xA;नमोऽस्तु ते वामनरूपभाजे नमोऽस्तु ते क्षत्रकुलान्तकाय ॥&lt;br&gt;&#xA;नमोऽस्तु ते रावणमर्दनाय नमोऽस्तु ते नन्दसुताग्रजाय ॥ ८२ ॥&lt;br&gt;&#xA;नमस्ते कमलाकान्त नमस्ते सुखदायिने ॥&lt;br&gt;&#xA;श्रितार्तिनाशिने तुभ्यं भूयोभूयो नमोनमः ॥ ८३ ॥&lt;br&gt;&#xA;विप्रेण संस्तुतो देवो भगवान्भक्तवत्सलः ॥&lt;br&gt;&#xA;वात्सल्येनाब्रवीद्वाक्यं श्रीनिवासो दयानिधिः ॥ ८४ ॥&lt;br&gt;&#xA;तात तुष्टोऽस्मि भद्रं ते स्तोत्रेण महता द्विज ॥&lt;br&gt;&#xA;सर्वभोगसमायुक्तः पुत्रपौत्रादिभिर्युतः ॥ ८५ ॥&lt;br&gt;&#xA;इह लोके सुखं प्राप्य देहान्ते मुक्तिमाप्नुहि ॥&lt;br&gt;&#xA;इत्युक्त्वा भगवान्विष्णुस्तत्रैवान्तरधीयत ॥ ८६ ॥&lt;br&gt;&#xA;एवं वः कथितं विप्राः पापनाशनवैभवम् ॥&lt;br&gt;&#xA;तत्तीरे भूप्रदानस्य माहात्म्यं चापि वर्णितम् ॥ ८७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये पापविनाशनतीर्थे भूदानफलानुवर्णनन्नाम विंशतितमोऽध्यायः ॥ २० ॥&lt;/p&gt;</description>
    </item>
    <item>
      <title>०२१ रामानुजविप्रव्रतचर्यादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/021_rAmAnujavipravratacharyAdivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/021_rAmAnujavipravratacharyAdivarNanam/</guid>
      <description>&lt;p&gt;॥ अथ रामानुजाख्यद्विजवृत्तान्तः ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;भोभोस्तपोधनाः सर्वे नैमिषारण्यवासिनः ॥&lt;br&gt;&#xA;आकाशगङ्गातीर्थस्य माहात्म्यं प्रवदाम्यहम् ॥ १ ॥&lt;br&gt;&#xA;आकाशगङ्गानिकटे सर्वशास्त्रार्थपारगः ॥&lt;br&gt;&#xA;रामानुज इति ख्यातो विष्णुभक्तो जितेन्द्रियः ॥ २ ॥&lt;br&gt;&#xA;तपश्चकार धर्मात्मा वैखानसमते स्थितः ॥&lt;br&gt;&#xA;ग्रीष्मे पञ्चाग्निमध्यस्थो विष्णुध्यानपरायणः ॥ ३ ॥&lt;br&gt;&#xA;जपन्नष्टाक्षरं मन्त्रं ध्यायन्हृदि जनार्दनम् ॥&lt;br&gt;&#xA;वर्षास्वाकाशगो नित्यं हेमन्तेषु जलेशयः ॥ ४ ॥&lt;br&gt;&#xA;सर्वभूतहितो दान्तः सर्वद्वन्द्वविवर्जितः ॥&lt;br&gt;&#xA;वर्षाणि कतिचित्सोऽयं जीर्णपर्णाशनोभवत् ॥ ५ ॥&lt;br&gt;&#xA;कञ्चित्कालं जलाहारो वायुभक्षः कियत्समाः ॥६॥&lt;br&gt;&#xA;॥ अथाकाशगङ्गातीरे रामानुजतपस्तुष्टभगवदाविर्भावः ॥ ॥&lt;br&gt;&#xA;अथ तत्तपसा तुष्टो भगवान्भक्तवत्सलः ॥&lt;br&gt;&#xA;प्रत्यक्षतामगात्तस्य शङ्खचक्रगदाधरः ॥ ७ ॥&lt;br&gt;&#xA;विकचाम्बुजपत्राक्षः सूर्यकोटिसमप्रभः ॥&lt;br&gt;&#xA;विनतानन्दनारूढश्छत्रचामरशोभितः ॥ ८ ॥&lt;br&gt;&#xA;हारकेयूरमुकुटः कटकादिविभूषितः ॥&lt;br&gt;&#xA;विष्वक्सेनसुनन्दादि किङ्करैः परिवारितः ॥ ९ ॥&lt;br&gt;&#xA;वीणावेणुमृदङ्गादिवादकैर्नारदादिभिः ॥&lt;br&gt;&#xA;गीयमानः सुविभवः पीताम्बरविराजितः ॥2.1.21.१०॥&lt;br&gt;&#xA;लक्ष्मीविराजितोरस्को नीलमेघनिवच्छविः ॥&lt;br&gt;&#xA;सनकादिमहायोगिसेवितः पार्श्वयोर्द्वयोः ॥ ११ ॥&lt;br&gt;&#xA;मन्दस्मितेन सकलं मोहयन्भुवनत्रयम् ॥&lt;br&gt;&#xA;स्वभासा मानयन्सर्वा दिशो दश विराजयन्॥ १२ ॥&lt;br&gt;&#xA;सुभक्तसुलभो देवो वेङ्कटेशो दयानिधिः ॥&lt;br&gt;&#xA;पुनः सन्निदधे तस्य रामानुजमहामुनेः ॥ १३ ॥&lt;br&gt;&#xA;आविर्भूतं तदा दृष्ट्वा श्रीनिवासं कृपानिधिम् ॥&lt;br&gt;&#xA;पीताम्बरधरं देवं तुष्टिं प्राप महामुनिः ॥ १४ ॥&lt;br&gt;&#xA;भक्त्या परमया युक्तस्तुष्टाव जगदीश्वरम् ॥१५॥&lt;br&gt;&#xA;॥ अथ रामानुजाख्यविप्रकृतभगवत्स्तुतिः ॥&lt;br&gt;&#xA;॥ रामानुज उवाच ॥ ॥&lt;br&gt;&#xA;नमो देवाधिदेवाय शङ्खचक्रगदाभृते ॥&lt;br&gt;&#xA;नमो नित्याय शुद्धाय वेङ्कटशाय ते नमः ॥ १६ ॥&lt;br&gt;&#xA;नमो भक्तार्तिहन्त्रे ते हव्यकव्यस्वरूपिणे ॥&lt;br&gt;&#xA;नमस्त्रिमूर्तये तुभ्यं सृष्टिस्थित्यन्तकारिणे ॥ १७ ॥&lt;br&gt;&#xA;नमः परेशाय नमोऽतिभूम्ने नमोऽस्तु लक्ष्मीपतये विधात्रे ॥&lt;br&gt;&#xA;नमोऽस्तु सूर्येन्दुविलोचनाय नमो विरिञ्चाद्यभिवन्दिताय ॥ १८ ॥&lt;br&gt;&#xA;यो नाम जात्यादिविकल्पहीनः समस्तदोषैरपि वर्जितो यः ॥&lt;br&gt;&#xA;समस्तसंसारभयापहारिणे तस्मै नमो दैत्यविनाशकाय॥१९॥&lt;br&gt;&#xA;वेदान्तवेद्याय रमेश्वराय वृषादिवासाय विधातृपित्रे ॥&lt;br&gt;&#xA;नमोनमः सर्वजनार्तिहारिणे नारायणायामितविक्रमाय ॥ 2.1.21.२० ॥&lt;br&gt;&#xA;नमस्तुभ्यं भगवते वासुदेवाय शार्ङ्गिणे ॥&lt;br&gt;&#xA;भूयोभूयो नमस्तुभ्यं वेङ्कटाद्रिनिवासिने ॥ २१ ॥&lt;br&gt;&#xA;इति स्तुत्वा वेङ्कटेशं श्रीनिवासं जगद्गुरुम् ॥&lt;br&gt;&#xA;रामानुजो मुनिस्तूष्णीमास्ते विप्रवरोत्तमः ॥ २२ ॥&lt;br&gt;&#xA;श्रुत्वा स्तुतिं श्रुतिसुखां स्तुतस्तस्य महात्मनः ॥&lt;br&gt;&#xA;अवाप परमं तोषं वेङ्कटाचलनायकः ॥ २३ ॥&lt;br&gt;&#xA;अथालिङ्ग्य मुनिं शौरिश्चतुर्भिर्बाहुभिस्तदा ॥&lt;br&gt;&#xA;बभाषे प्रीतिसंयुक्तो वरं वै व्रियतामिति ॥ २४ ॥&lt;br&gt;&#xA;तुष्टोऽस्मि तपसा तेऽद्य स्तोत्रेणापि महामुने ॥&lt;br&gt;&#xA;नमस्कारेण च प्रीतो वरदोऽहं तवागतः ॥ २५ ॥&lt;br&gt;&#xA;॥ अथ रामानुजाख्यविप्रकृतभगवत्प्रार्थना ॥ ॥ ॥&lt;br&gt;&#xA;॥ रामानुज उवाच ॥ ॥&lt;br&gt;&#xA;नारायण रमानाथ श्रीनिवास जगन्मय ॥&lt;br&gt;&#xA;जनार्दन जगद्धाम गोविन्द नरकान्तक ॥ २६ ॥&lt;br&gt;&#xA;त्वद्दर्शनात्कृतार्थोऽस्मि वेङ्कटाद्रिशिरोमणे ॥&lt;br&gt;&#xA;त्वां नमस्यन्ति धर्मिष्ठा यतस्त्वं धर्मपालकः ॥ २७ ॥&lt;br&gt;&#xA;यं न वेत्ति भवो ब्रह्मा यं न वेत्ति त्रयी तथा ॥&lt;br&gt;&#xA;त्वां वेद्मि परमात्मानं किमस्मादधिकं परम् ॥ २८ ॥&lt;br&gt;&#xA;योगिनो यं न पश्यन्ति यं न पश्यन्ति कर्मठाः ॥&lt;br&gt;&#xA;पश्यामि परमात्मानं किमस्मादधिकं परम् ॥ २९ ॥&lt;br&gt;&#xA;एतेन च कृतार्थोऽस्मि वेङ्कटेश जगत्पते ॥&lt;br&gt;&#xA;यन्नामस्मृतिमात्रेण महापातकिनोऽपि च ॥ 2.1.21.३० ॥&lt;br&gt;&#xA;मुक्तिं प्रयान्ति मनुजास्तं पश्यामि जनार्दनम् ॥&lt;br&gt;&#xA;त्वत्पादपद्मयुगले निश्चला भक्तिरस्तु मे ॥ ३१ ॥&lt;br&gt;&#xA;॥ अथ भगवद्वर्णिताकाशगङ्गातीर्थस्नानकालः ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;मयि भक्तिर्दृढा तेस्तु रामानुज महामते ॥&lt;br&gt;&#xA;शृणु चाप्यपरं वाक्यमुच्यते ते मया द्विज ॥ ३२ ॥&lt;br&gt;&#xA;मेषसङ्क्रमणे भानोश्चित्रानक्षत्रसंयुते ॥&lt;br&gt;&#xA;पौर्णमास्यां च गङ्गायां स्नानं कुर्वन्ति ये जनाः ॥ ३३ ॥&lt;br&gt;&#xA;ते यान्ति परमं धाम पुनरावृत्तिवर्जितम् ॥&lt;br&gt;&#xA;वियद्गङ्गासमीपे त्वं वस रामानुज द्विज ॥ ३४ ॥&lt;br&gt;&#xA;एतत्प्रारब्धदेहान्ते मत्स्वरूपमवाप्स्यसि ॥&lt;br&gt;&#xA;बहुना किमिहोक्तेन वियद्गङ्गाजले शुभे ॥ ३५ ॥&lt;br&gt;&#xA;स्नान्ति ये वै जनाः सर्वे ते वै भागवतोत्तमाः ॥&lt;br&gt;&#xA;भवन्ति मुनिशार्दूल नात्र कार्या विचारणा ॥ ३६ ॥&lt;br&gt;&#xA;॥ रामानुज उवाच ॥ ॥&lt;br&gt;&#xA;किंलक्षणा भागवता ज्ञायन्ते केन कर्मणा ॥&lt;br&gt;&#xA;एतदिच्छाम्यहं श्रोतुं कौतूहलपरो यतः ॥ ३७ ॥ ॥&lt;br&gt;&#xA;॥ अथ भगवद्वर्णितभागवतलक्षणानि ॥&lt;br&gt;&#xA;॥ श्रीवेङ्कटेश उवाच ॥&lt;br&gt;&#xA;लक्ष्म भागवतानां तु शृणुष्व मुनिसत्तम ॥ ३८ ॥&lt;br&gt;&#xA;वक्तुं तेषां प्रभावं तु शक्यते नाब्दकोटिभिः ॥ ३९ ॥&lt;br&gt;&#xA;ये हिताः सर्वजन्तूनां गतासूया विमत्सराः ॥&lt;br&gt;&#xA;ज्ञानिनो निःस्पृहाः शान्तास्ते वै भागवतोत्तमाः ॥ 2.1.21.४० ॥&lt;br&gt;&#xA;कर्मणा मनसा वाचा परपीडां न कुर्वते ॥&lt;br&gt;&#xA;अपरिग्रहशीलाश्च ते वै भागवतोत्तमाः ॥ ४१ ॥&lt;br&gt;&#xA;सत्कथाश्रवणे येषां वर्तते सात्त्विकी मतिः ॥&lt;br&gt;&#xA;मत्पादाम्बुजभक्ता ये ते वै भागवतोत्तमाः ॥ ४२ ॥&lt;br&gt;&#xA;मातापित्रोश्च शुश्रूषां कुर्वते ये नरोत्तमाः ॥&lt;br&gt;&#xA;ये तु देवार्चनरता ये तु तत्साधका नराः ॥&lt;br&gt;&#xA;पूजां दृष्ट्वा तु मोदन्ते ते वै भागवतोत्तमाः ॥ ४३ ॥&lt;br&gt;&#xA;वर्णिनां च यतीनां च परिचर्यापराश्च ये ॥&lt;br&gt;&#xA;परनिन्दामकुर्वाणास्ते वै भागवतोत्तमाः ॥ ४४ ॥&lt;br&gt;&#xA;सर्वेषां हितवाक्यानि ये वदन्ति नरोत्तमाः ॥&lt;br&gt;&#xA;ये गुणग्राहिणो लोके ते वै भागवतोत्तमाः ॥ ४५ ॥&lt;br&gt;&#xA;आत्मवत्सर्वभूतानि ये पश्यन्ति नरोत्तमाः ॥&lt;br&gt;&#xA;तुल्याः शत्रुषु मित्रेषु ते वै भागवताः स्मृताः ॥ ४६ ॥&lt;br&gt;&#xA;धर्मशास्त्रप्रवक्तारः सत्यवाक्यरताश्च ये ॥&lt;br&gt;&#xA;तेषां शुश्रूषवो ये च ते वै भागवतोत्तमाः ॥ ४७ ॥&lt;br&gt;&#xA;व्याकुर्वन्ति पुराणानि तानि शृण्वन्ति ये तथा ॥&lt;br&gt;&#xA;तद्वक्तरि च भक्ता ये ते वै भागवतोत्तमाः ॥ ४८ ॥&lt;br&gt;&#xA;ये गोब्राह्मणशुश्रूषां कुर्वन्ति सततं नराः ॥&lt;br&gt;&#xA;तीर्थयात्रापरा ये च ते वै भागवतोत्तमाः ॥ ४९ ॥&lt;br&gt;&#xA;अन्येषामुदयं दृष्ट्वा येऽभिनन्दन्ति मानवाः ॥&lt;br&gt;&#xA;हरिनामपरा ये च ते वै भागवतोत्तमाः ॥ 2.1.21.५० ॥&lt;br&gt;&#xA;आरामारोपणरतास्तटाकपरिरक्षकाः ॥&lt;br&gt;&#xA;कासारकूपकर्तारस्ते वै भागवतोत्तमाः ॥ ५१ ॥&lt;br&gt;&#xA;ये वै तटाककर्तारो देवसद्मानि कुर्वते ॥&lt;br&gt;&#xA;गायत्रीनिरता ये च ते वै भागवतोत्तमाः ॥ ५२ ॥&lt;br&gt;&#xA;येऽभिनन्दन्ति नामानि हरेः श्रुत्वाऽतिहर्षिताः ॥&lt;br&gt;&#xA;रोमाञ्चितशरीराश्च ते वै भागवतोत्तमाः ॥ ५३ ॥&lt;br&gt;&#xA;तुलसीकाननं दृष्ट्वा ये नमस्कुर्वते नराः ॥&lt;br&gt;&#xA;तत्काष्ठाङ्कितकर्णा ये ते वै भागवतोत्तमाः ॥॥ ५४ ॥&lt;br&gt;&#xA;तुलसीगन्धमाघ्राय सन्तोषं कुर्वते तु ये ॥&lt;br&gt;&#xA;तन्मूलमुद्धरा ये च ते वै भागवतोत्तमाः ॥ ५५ ॥&lt;br&gt;&#xA;स्वाश्रमाचारनिरतास्तथैवातिथिपूजकाः ॥&lt;br&gt;&#xA;ये च वेदार्थवक्तारस्ते वै भागवतोत्तमाः ॥ ५६ ॥&lt;br&gt;&#xA;विदितानि च शास्त्राणि परार्थं प्रवदन्ति ये ॥&lt;br&gt;&#xA;सर्वत्र गुणभाजो ये ते वै भागवतोत्तमाः ॥ ५७ ॥&lt;br&gt;&#xA;पानीयदाननिरता ह्यन्नदानरताश्च ये ॥&lt;br&gt;&#xA;एकादशीव्रतपरास्ते वै भागवतोत्तमाः ॥ ५८ ॥&lt;br&gt;&#xA;गोदाननिरता ये च कन्यादानरताश्च ये ॥&lt;br&gt;&#xA;मदर्थं कर्मकर्तारस्ते वै भागवतोत्तमाः ॥ ५९ ॥&lt;br&gt;&#xA;मन्मानसाश्च मद्भक्ता ये मद्भजनलोलुपाः ॥&lt;br&gt;&#xA;मन्नामस्मरणासक्तास्ते वै भागवतोत्तमाः ॥॥ 2.1.21.६० ॥&lt;br&gt;&#xA;बहुनात्र किमुक्तेन सङ्क्षेपात्ते ब्रवीम्यहम् ॥&lt;br&gt;&#xA;सद्गुणाय प्रवर्तन्ते ते वै भागवतोत्तमाः ॥ ६१ ॥&lt;br&gt;&#xA;एते भागवता विप्राः केचिदत्र प्रकीर्तिताः ॥&lt;br&gt;&#xA;ममापि गदितुं शक्या नाब्दकोटिशतैरपि ॥ ६२ ॥&lt;br&gt;&#xA;रामानुज महाभाग मद्भक्तानां च लक्षणम् ॥&lt;br&gt;&#xA;मयि भक्ते त्वयि प्रीत्या युक्तं किल महामते ॥ ६३ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;एवं वः कथितं विप्राः शौनकाद्या महौजसः ॥&lt;br&gt;&#xA;वृषाद्रौ च वियद्गङ्गातीर्थमाहात्म्यमुत्तमम ॥ ॥ ६४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये आकाशगङ्गामाहात्म्य रामानुजविप्रव्रतचर्यादिवर्णनन्नामैकविंशतितमोऽध्यायः ॥ २१ ॥&lt;/p&gt;</description>
    </item>
    <item>
      <title>०२२ आकाशगङ्गामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/022_AkAshagangAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/022_AkAshagangAmAhAtmyavarNanam/</guid>
      <description>&lt;p&gt;॥ अथ दानार्हसत्पात्रनिर्णयः ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;भगवन्सूत सर्वज्ञ वेदवेदान्तकोविद ॥&lt;br&gt;&#xA;दानानि कस्मै देयानि दानकालश्च कीदृशः ॥ १ ॥&lt;br&gt;&#xA;कश्च तत्प्रतिगृह्णीयात्सर्वं नो वक्तुमर्हसि ॥ २ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;महापुण्यप्रदे क्षेत्रे वेङ्कटाख्ये द्विजोत्तमाः ॥&lt;br&gt;&#xA;सर्वेषामेव वर्णानां ब्राह्मणः परमो गुरुः ॥ ३ ॥&lt;br&gt;&#xA;तस्मै दानानि देयानि स तारयति पण्डितः ॥&lt;br&gt;&#xA;ब्राह्मणः प्रतिगृह्णीयाद्वर्जयित्वा त्ववर्णकम् ॥ ४ ॥&lt;br&gt;&#xA;षण्डस्य पुत्रहीनस्य दम्भाचाररतस्य च ॥&lt;br&gt;&#xA;वेदविद्वेषिणश्चैव द्विजविद्वेषिणस्तथा ॥ ५ ॥&lt;br&gt;&#xA;स्वकर्मत्यागिनश्चापि दत्तं भवति निष्फलम् ॥&lt;br&gt;&#xA;परदाररतस्यापि परद्रव्यरतस्य च ॥ ६ ॥&lt;br&gt;&#xA;गायकस्यापि विप्रस्य दत्तं भवति निष्फलम् ॥&lt;br&gt;&#xA;असूयाविष्टमनसः कृतघ्नस्य च मायिनः ॥ ७ ॥&lt;br&gt;&#xA;ज्ञानशून्यस्य विप्रस्य दत्तं भवति निष्फलम् ॥&lt;br&gt;&#xA;नित्यं याञ्चापरस्यापि हिंसकस्याबलस्य च ॥ ८ ॥&lt;br&gt;&#xA;नामविक्रयिणश्चैव वेदविक्रयिणस्तथा ॥&lt;br&gt;&#xA;स्मृतिविक्रयिणश्चैव धर्मविक्रयिणस्तथा ॥ ९ ॥&lt;br&gt;&#xA;परोपतापशीलस्य दत्तं भवति निष्फलम् ॥&lt;br&gt;&#xA;ये केचित्पापनिरता निन्दिताः सुकृतैस्तथा ॥ 2.1.22.१० ॥&lt;br&gt;&#xA;न तेभ्यः प्रतिगृह्णीयान्न देयं वापि किञ्चन ॥&lt;br&gt;&#xA;सत्कर्मनिरतायैव श्रोत्रियायाहिताग्नये ॥ ११ ॥&lt;br&gt;&#xA;वृत्तिहीनाय वै देयं दरिद्राय कुटुम्बिने ॥&lt;br&gt;&#xA;देवपूजासु सक्ताय पुराणकथकाय च ॥ १२ ॥&lt;br&gt;&#xA;देयं प्रयत्नतो विप्रा दरिद्रस्य विशेषतः ॥&lt;br&gt;&#xA;बहुना किमिहोक्तेन शृणुध्वं द्विजसत्तमाः ॥ १३ ॥&lt;br&gt;&#xA;सर्वेषां ब्राह्मणानां च प्रदातुं शक्यते सदा ॥&lt;br&gt;&#xA;वन्ध्याभर्त्रे प्रदत्तञ्चेद्रासभो जायते नरः ॥ १४ ॥&lt;br&gt;&#xA;नास्तिकं भिन्नमर्यादं पुत्रहीनं जडं खलम् ॥&lt;br&gt;&#xA;स्तेयिनं कितवं चैव कदाचिन्नाभिवादयेत् ॥ १५ ॥&lt;br&gt;&#xA;पाषण्डं पतितं व्रात्यं वेदविक्रयिणं तथा ॥&lt;br&gt;&#xA;कृतघ्नं पापनिरतं कदाचिन्नाभिवादयेत् ॥ १६ ॥&lt;br&gt;&#xA;तथा स्नानं प्रकुर्वन्तं समित्पुष्पकरं तथा ॥&lt;br&gt;&#xA;उदपात्रधरञ्चैव भुञ्जन्तं नाभिवादयेत् ॥ १७ ॥&lt;br&gt;&#xA;विवादशालिनं चण्डं वमन्तं जनमध्यगम् ॥&lt;br&gt;&#xA;भिक्षान्नधारिणं चैव शयानं नाभिवादयेत् ॥ १८ ॥&lt;br&gt;&#xA;वन्ध्याञ्च पुष्पिणीं जारां सूतिकां गर्भपातिनीम् ॥&lt;br&gt;&#xA;व्रतघ्नीञ्च तथा चण्डीं कदाचिन्नाभिवादयेत् ॥ १९ ॥&lt;br&gt;&#xA;सभायां यज्ञशालायां देवतायतनेष्वपि ॥&lt;br&gt;&#xA;प्रत्येकं तु नमस्कारो हन्ति पुण्यं पुरातनम् ॥ ॥ 2.1.22.२० ॥&lt;br&gt;&#xA;श्राद्धव्रते नियुक्तञ्च देवताभ्यर्चकं तथा ॥&lt;br&gt;&#xA;यज्ञं च तर्पणञ्चैव कुर्वन्तं नाभिवादयेत् ॥ २१ ॥&lt;br&gt;&#xA;कुर्वते वन्दनं यस्तु न कुर्यात्प्रतिवन्दनम् ॥&lt;br&gt;&#xA;नाभिवाद्यः स विज्ञेयो यथा शूद्रस्तथैव च ॥ २२ ॥&lt;br&gt;&#xA;तस्मात्सर्वेपु कालेषु बुद्धिमान्ब्राह्मणोत्तमः ॥&lt;br&gt;&#xA;वन्ध्यापतिं द्विजं क्रूरं कदाचिन्नाभिवादयेत् ॥ ॥ २३ ॥&lt;br&gt;&#xA;॥ अथाकाशगङ्गामाहात्म्यम्॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;अत्रेतिहासं वक्ष्यामि पुण्यशीलस्य धीमतः ॥&lt;br&gt;&#xA;सनत्कुमारमुनये नारदेन प्रभाषितम् ॥ २४ ॥&lt;br&gt;&#xA;तद्वक्ष्यामि मुनिश्रेष्ठाः शृणुध्वं सुसमाहिताः ॥&lt;br&gt;&#xA;पुरा गोदावरीतीरे सर्वधर्मपरायणः ॥ २५ ॥&lt;br&gt;&#xA;पुण्यशीलो द्विजवरः सत्यवादी जितेन्द्रियः ॥&lt;br&gt;&#xA;दयावान्सर्वभूतेषु देवाग्निद्विजपूजकः ॥२६॥&lt;br&gt;&#xA;कर्मणा जन्मशुद्धश्च मातापितृहिते रतः ॥&lt;br&gt;&#xA;गुरुभक्तिः सदाक्षिण्यो ब्रह्मण्यः साधुसम्मतः ॥ २७ ॥&lt;br&gt;&#xA;एतादृशगुणैर्युक्तः पुण्यशीलस्य धीमतः ॥ २८ ॥&lt;br&gt;&#xA;॥ अथ पुण्यशीलस्य वन्ध्यापतिनिमन्त्रणेन गर्दभमुखत्वप्राप्तिः ॥ ॥&lt;br&gt;&#xA;गृहं सम्प्राप्तवान्विप्रो वेदवेदाङ्गपारगः ॥&lt;br&gt;&#xA;प्रार्थितः पुण्यशीलेन पितृश्राद्धेऽतिवेगतः ॥ २९ ॥&lt;br&gt;&#xA;तं विप्रं श्रोत्रियं शान्तं पितृश्राद्धे नियोज्य वै ॥&lt;br&gt;&#xA;श्राद्धं चकार धर्मात्मा प्रत्याब्दिकमनुत्तमम्॥ 2.1.22.३० ॥&lt;br&gt;&#xA;ततः कालान्तरे तस्य पुण्यशीलस्य चानने ॥&lt;br&gt;&#xA;वैरूप्यं प्राप्तमत्युग्रं रासभाननवत्तदा ॥ ३१ ॥&lt;br&gt;&#xA;ततः खिन्नमना भूत्वा पुण्यशीलोऽतिधार्मिकः ॥&lt;br&gt;&#xA;निःश्वस्य बहुधा खिन्नः प्रपेदेऽगस्त्ययोगिनः ॥ ३२ ॥&lt;br&gt;&#xA;सुवर्णमुखरीतीरे ऋषिसङ्घनिषेविते ॥&lt;br&gt;&#xA;आश्रमं परमं दिव्यं सर्वकामफलप्रदम्॥ ३३ ॥&lt;br&gt;&#xA;तत्राश्रमे मुनिवरैः सेव्यमानमहर्निशम् ॥&lt;br&gt;&#xA;दृष्ट्वागस्त्यं महात्मानं सर्वलोकहितैषिणम् ॥ ३४ ॥&lt;br&gt;&#xA;प्रणाममकरोत्तस्मै गार्दभास्योऽतिदुःखितः ॥ ३५ ॥&lt;br&gt;&#xA;॥ पुण्यशील उवाच ॥ ॥&lt;br&gt;&#xA;तपोनिधे नमस्तुभ्यमगस्त्य मुनिसेवित ॥&lt;br&gt;&#xA;कुत्सितास्यं महापापं रक्षरक्ष दयानिधे ॥ ३६ ॥&lt;br&gt;&#xA;केन दोषेण मे चात्र मुखस्यासीत्कुरूपता ॥ ३७ ॥&lt;br&gt;&#xA;मयि प्रीत्या महाभाग वदस्व मुनिसत्तम ॥ ३८ ॥&lt;br&gt;&#xA;अगस्त्य उवाच ॥ ॥&lt;br&gt;&#xA;विप्रवर्य महाभाग पुण्यशील महामते ॥&lt;br&gt;&#xA;आननस्य विरूपं वै शृणु नान्यमना द्विज ॥३९॥ ॥&lt;br&gt;&#xA;अथ वन्ध्यापतेः श्राद्धनिमन्त्रणानर्हत्वकथनम् ॥ ॥&lt;br&gt;&#xA;कञ्चिद्विप्रं गुणनिधिं वेदवेदाङ्गपारगम् ॥&lt;br&gt;&#xA;श्रोत्रियं पुत्ररहितं श्राद्धे त्वं विनियुक्तवान् ॥ 2.1.22.४० ॥&lt;br&gt;&#xA;तेन दोषेण महता मुखे तव विरूपता ॥&lt;br&gt;&#xA;ये लोके हव्यकव्यादौ वन्ध्यायाः स्वामिनं द्विजम्॥ ४१ ॥&lt;br&gt;&#xA;नियोजयन्ति ते यान्ति मुखे गर्दभरूपताम् ॥&lt;br&gt;&#xA;शुभकर्मणि वा विप्र पैतृके वापि कर्मणि ॥ ॥ ४२ ॥&lt;br&gt;&#xA;वन्ध्यापतिं महापापं कदाचिन्न निमन्त्रयेत् ॥&lt;br&gt;&#xA;वन्ध्यापतिं महाक्रूरं वृषलीपतिमेव वा ॥ ४३ ॥&lt;br&gt;&#xA;श्रेयस्कामी हि विप्रेन्द्र श्राद्धे तु न निमन्त्रयेत् ॥&lt;br&gt;&#xA;वेदशास्त्रादियुक्तोऽपि कुलीनः कर्मठोऽपि वा ॥ ४४ ॥&lt;br&gt;&#xA;वन्ध्याभर्ता द्विजश्रेष्ठ श्राद्धे त्याज्यः कथञ्चन ॥&lt;br&gt;&#xA;ज्योतिष्टोमादियज्ञेषु व्रतेषु च तपःसु च ॥ ४५ ॥&lt;br&gt;&#xA;समर्थोऽपि द्विजश्रेष्ठः श्राद्धे वन्ध्यापतिं त्यजेत् ॥&lt;br&gt;&#xA;अलभ्ये तु द्विजे पात्रे तन्तुमात्रोपजीविनम् ॥ ४६ ॥&lt;br&gt;&#xA;पुत्रवन्तं सदाचारं श्राद्धार्थं तु निमन्त्रयेत् ॥&lt;br&gt;&#xA;तदभावे द्विजश्रेष्ठ पुत्रं वाऽनुजमेव वा ॥ ४७ ॥&lt;br&gt;&#xA;आत्मानं वा नियुञ्जीत श्राद्धे वन्ध्यापतिं त्यजेत् ॥&lt;br&gt;&#xA;पुण्यशील महाभाग चोद्धृत्य भुजमुच्यते ॥ ४८ ॥&lt;br&gt;&#xA;सर्वथा पुत्रहीनं तु श्राद्धार्थं न नियोजयेत् ॥&lt;br&gt;&#xA;वन्ध्यापतिं द्विजं यस्तु श्राद्धकर्ता नियोक्ष्यति ॥ ४९ ॥&lt;br&gt;&#xA;तच्छ्राद्धमासुरं ज्ञेयं कर्ता च नरकं व्रजेत् ॥ 2.1.22.५० ॥&lt;br&gt;&#xA;॥ अथाकाशगङ्गास्नानेन पुण्यशीलस्य तद्विकृतिनिवृत्तिः ॥ ॥&lt;br&gt;&#xA;बहुनात्र किमुक्तेन तद्दोषविनिवृत्तये ॥&lt;br&gt;&#xA;उपायं ते प्रवक्ष्यामि स्वर्णमुख्यास्तटे शुभे ॥ ५१ ॥&lt;br&gt;&#xA;वर्तते देवसङ्घैश्च सेवितो वेङ्कटाचलः ॥&lt;br&gt;&#xA;मेरुपुत्रो महापुण्यः सर्वकामफलप्रदः ॥ ॥ ५२ ॥&lt;br&gt;&#xA;तस्मिन्वेङ्कटशैलेन्द्रे सुरासुरनमस्कृते ॥&lt;br&gt;&#xA;वियद्गङ्गेति नाम्ना वै तीर्थमस्ति महत्तरम् ॥ ५३ ॥&lt;br&gt;&#xA;सर्वपापप्रशमनमायुरारोग्यवर्धनम् ॥&lt;br&gt;&#xA;त्वं गत्वा वेङ्कटं शैलं स्वामिपुष्करिणीजले ॥ ५४ ॥&lt;br&gt;&#xA;स्नात्वा सङ्कल्पपूर्वं तु गङ्गातीर्थमनन्तरम् ॥&lt;br&gt;&#xA;गत्वा तीर्थविधानेन स्नानं कुरु महामते ॥ ५५ ॥&lt;br&gt;&#xA;स्नानमात्रात्ततः सद्यो मुखस्यास्य महामते ॥&lt;br&gt;&#xA;वैरूप्यं तत्क्षणादेव नङ्क्ष्यत्येव न संशयः ॥५६॥&lt;br&gt;&#xA;एवमुक्तः पुण्यशीलो ह्यगस्त्येन महात्मना ॥&lt;br&gt;&#xA;तं प्रणम्य महात्मानं वेङ्कटाद्रिं ततो ययौ ॥५७ ॥&lt;br&gt;&#xA;तत्र गत्वा महाभागः स्वामिपुष्करिणीजले ॥&lt;br&gt;&#xA;स्नात्वा नियमपूर्वं तु वियद्गङ्गासमीपगः ॥ ५८ ॥&lt;br&gt;&#xA;तत्र स्नानेन धर्मात्मा कामवक्रोपमं मुखम् ॥&lt;br&gt;&#xA;प्राप्तवान्पुण्यशीलस्तु अहो तीर्थस्य वैभवम् ॥ ५९ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;एवं वः कथितं विप्रा नारदेन प्रभाषितम् ॥&lt;br&gt;&#xA;सनत्कुमारमुनये शौनकाद्या महौजसः ॥ 2.1.22.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्य आकाशगङ्गामाहात्म्यवर्णनन्नाम द्वाविंशतितमोऽध्यायः ॥ २२ ॥&lt;/p&gt;</description>
    </item>
    <item>
      <title>०२३ चक्रतीर्थमहिमानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/023_chakratIrthamahimAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/023_chakratIrthamahimAnuvarNanam/</guid>
      <description>&lt;p&gt;॥ अथ चक्रतीर्थमाहात्म्यम् ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;अथाहं सम्प्रवक्ष्यामि द्विजेन्द्राः सत्यवादिनः॥&lt;br&gt;&#xA;चक्रतीर्थस्य माहात्म्यं सर्वपापप्रणाशनम् ॥१॥&lt;br&gt;&#xA;ये शृण्वन्ति महापुण्यं चक्रतीर्थस्य वैभवम् ॥&lt;br&gt;&#xA;ते यान्ति विष्णुभवनं पुनरावृत्तिवर्जितम् ॥२॥&lt;br&gt;&#xA;अन्नदाने च विमुखा जलदाने तथैव च ॥&lt;br&gt;&#xA;गोदानविमुखा ये च शुद्धास्तेऽत्र निमज्जनात् ॥३॥&lt;br&gt;&#xA;तस्मात्पुण्यतमं तीर्थं चक्रतीर्थमनुत्तमम्॥ ४ ॥ ॥&lt;br&gt;&#xA;अथ पद्मनाभाख्यद्विजकृततपःप्रकारः ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;पुरा श्रीवत्सगोत्रीयः पद्मनाभो जितेन्द्रियः ॥&lt;br&gt;&#xA;चक्रपुष्करिणीतीरे सोऽतप्यत महत्तपः ॥ ५ ॥&lt;br&gt;&#xA;दयायुक्तो निराहारः सत्यवादी जितेन्द्रियः ॥&lt;br&gt;&#xA;आत्मवत्सर्वभूतानि पश्यन्विषयनिःस्पृहः ॥ ६ ॥&lt;br&gt;&#xA;सर्वभूतहितो दान्तः सर्वद्वन्द्वविवर्जितः ॥&lt;br&gt;&#xA;वर्षाणि कतिचित्सोऽयं जीर्णपर्णाशनोऽभवत् ॥ ७ ॥&lt;br&gt;&#xA;कञ्चित्कालं जलाहारो वायुभक्षः कियत्समाः ॥&lt;br&gt;&#xA;एवं द्वादश वर्षाणि पद्मनाभो महामुनिः ॥ ८ ॥&lt;br&gt;&#xA;॥ अथ चक्रतीर्थे पद्मनाभाख्यद्विजकृततपस्तुष्टभगवदाविर्भावः ॥ ॥&lt;br&gt;&#xA;अतप्यत तपो घोरं देवैरपि सुदुष्करम्॥&lt;br&gt;&#xA;अथ तत्तपसा तुष्टो भगवान्कमलापतिः ॥ ९ ॥&lt;br&gt;&#xA;प्रत्यक्षतामगात्तस्य शङ्खचक्रगदाधरः ॥&lt;br&gt;&#xA;विकचाम्बुजपत्राक्षः सूर्यकोटिसमप्रभः ॥ 2.1.23.१० ॥&lt;br&gt;&#xA;उन्मील्य चक्षुषी तत्र दृष्टवान्वेङ्कटेश्वरम् ॥&lt;br&gt;&#xA;शङ्खचक्रधरं शान्तं श्रीनिवासं कृपानिधिम् ॥&lt;br&gt;&#xA;दृष्ट्वा देवं महात्मानं स्तोतुं समुपचक्रमे ॥ ११ ॥&lt;br&gt;&#xA;॥ अथ पद्मनाभाख्यद्विजकृतश्रीनिवासस्तुतिः ॥ ॥&lt;br&gt;&#xA;नमो देवाधिदेवाय वेङ्कटेशाय शार्ङ्गिणे ॥&lt;br&gt;&#xA;नारायणाद्रिवासाय श्रीनिवासाय ते नमः ॥ १२ ॥&lt;br&gt;&#xA;नमः कल्मषनाशाय वासुदेवाय विष्णवे ॥&lt;br&gt;&#xA;शेषाचलनिवासाय श्रीनिवासाय ते नमः ॥ १३ ॥&lt;br&gt;&#xA;नमस्त्रैलोक्यनाथाय विश्वरूपाय साक्षिणे ॥&lt;br&gt;&#xA;शिवब्रह्मादिवन्द्याय श्रीनिवासाय ते नमः ॥ १४ ॥&lt;br&gt;&#xA;नमः कमलनेत्राय क्षीराब्धिशयनाय ते ॥&lt;br&gt;&#xA;दुष्टराक्षससंहर्त्रे श्रीनिवासाय ते नमः ॥ १५ ॥&lt;br&gt;&#xA;भक्तप्रियाय देवाय देवानां पतये नमः ॥ १६ ॥&lt;br&gt;&#xA;प्रणतार्तिविनाशाय श्रीनिवासाय ते नमः ॥ १७ ॥&lt;br&gt;&#xA;योगिनां पतये नित्यं वेदवेद्याय विष्णवे ॥&lt;br&gt;&#xA;भक्तानां पापसंहर्त्रे श्रीनिवासाय ते नमः ॥ १८ ॥&lt;br&gt;&#xA;एवं स्तुतो महाभागः श्रीनिवासो जगन्मयः ॥&lt;br&gt;&#xA;पद्मनाभाख्यऋषिणा चक्रतीर्थनिवासिना ॥ १९ ॥&lt;br&gt;&#xA;॥ अथ पद्मनाभस्य चक्रतीर्थे निरन्तरवासाय भगवन्नियमनम् ॥ ॥&lt;br&gt;&#xA;सन्तोषं परमं प्राप्य वेङ्कटेशो दयानिधिः ॥ 2.1.23.२० ॥&lt;br&gt;&#xA;पद्मनाभं द्विजवरं शान्तं धर्मपरायणम् ॥&lt;br&gt;&#xA;सुधाधारोपमं वाक्यमब्रवीत्पुरुषोत्तमः ॥ २१ ॥&lt;br&gt;&#xA;॥ श्रीनिवास उवाच ॥ ॥&lt;br&gt;&#xA;द्विजवर्य महाभाग मत्पादकमलार्चक ॥&lt;br&gt;&#xA;चक्रतीर्थस्य तीरे त्वमाकल्पं पूजयन्वस ॥ २२ ॥&lt;br&gt;&#xA;इत्युक्त्वा भगवान्विष्णुस्तत्रैवान्तरधीयत ॥&lt;br&gt;&#xA;अन्तर्धानं गते देवे श्रीनिवासे जगद्गुरौ ॥ २३ ॥&lt;br&gt;&#xA;चक्रतीर्थस्य तीरे तु वासं चक्रे महामतिः ॥&lt;br&gt;&#xA;ततः कालान्तरे कश्चिद्राक्षसो भीमदर्शनः ॥ २४ ॥&lt;br&gt;&#xA;मुनिं तं पद्मनाभाख्यं नारायणपरायणम् ॥&lt;br&gt;&#xA;आययौ भक्षितुं क्रूरः क्षुधया परिपीडतः ॥ २५ ॥&lt;br&gt;&#xA;ब्राह्मणं तरसा सोऽयं राक्षसो जगृहे तदा ॥&lt;br&gt;&#xA;गृहीतस्तरसा तेन् विप्रो वेदाङ्गपारगः ॥ ५४ ॥&lt;br&gt;&#xA;प्रचुक्रोश दयाम्भोधिमापन्नानां परायणम्॥&lt;br&gt;&#xA;नारायणं चक्रपाणिं पक्ष रक्षेति वै मुहुः॥ २७॥&lt;br&gt;&#xA;वेङ्कटेश दयासिन्धो शरणागतपालक ॥&lt;br&gt;&#xA;त्राहि मां पुरुषव्याघ्र रक्षोवशमुपागतम्॥२८॥&lt;br&gt;&#xA;लक्ष्मीकान्त हरे विष्णो वैकुण्ठ गरुडध्वज॥&lt;br&gt;&#xA;मां रक्ष राक्षसाक्रान्तं ग्राहाक्रान्तं गजं यथा॥ २९॥&lt;br&gt;&#xA;दामोदर जगन्नाथ हिरण्यासुरमर्दन ॥&lt;br&gt;&#xA;प्रह्लादमिव मां रक्ष राक्षसेनातिपीडितम् ॥ 2.1.23.३० ॥&lt;br&gt;&#xA;॥ अथ पद्मनाभहननोद्युक्तासुरवधाय भगवत्कृतचक्रप्रेषणम् ॥ ॥&lt;br&gt;&#xA;इत्येवं स्तुवततस्तस्य पद्मनाभस्य हे द्विजाः ॥&lt;br&gt;&#xA;स्वभक्तस्य भयं ज्ञात्वा चक्रपाणिर्दयानिधिः ॥ ३१ ॥&lt;br&gt;&#xA;स्वचक्रं प्रेषयामास भक्तरक्षणकारणात् ॥&lt;br&gt;&#xA;प्रेरितं विष्णुचक्रं तद्विष्णुना प्रभविष्णुना॥ ३२॥&lt;br&gt;&#xA;आजगामाथ वेगेन चक्रपुष्करिणीतटम्॥&lt;br&gt;&#xA;अनन्तादित्यसङ्काशमनन्ताग्निसमप्रभम्॥ ३३॥&lt;br&gt;&#xA;महाज्वालं महानाद महासुरविमर्दनम्॥&lt;br&gt;&#xA;दृष्ट्वा सुदर्शनं विष्णो राक्षसोऽथ प्रदुद्रुवे॥ ३४॥&lt;br&gt;&#xA;अथ भगवत्प्रेषितचक्रकृतासुरवधः॥&lt;br&gt;&#xA;द्रवमाणस्य तस्याशु राक्षसस्य सुदर्शनम्॥&lt;br&gt;&#xA;शिरश्चकर्त सहसा ज्वालामालादुरासदम् ॥ ३५ ॥&lt;br&gt;&#xA;ततो विप्रवरो दृष्ट्वा राक्षसं पतितं भुवि ॥&lt;br&gt;&#xA;मुदा परमया युक्तस्तुष्टाव च सुदर्शनम् ॥ ३६ ॥&lt;br&gt;&#xA;॥ पद्मनाभ उवाच ॥ ॥&lt;br&gt;&#xA;विष्णुचक्र नमस्तेऽस्तु विश्वरक्षणदीक्षित ॥&lt;br&gt;&#xA;नारायणकराम्भोज भूषणाय नमोऽस्तु ते ॥ ३७ ॥&lt;br&gt;&#xA;युद्धेष्वसुरसंहारकुशलाय महारव ॥&lt;br&gt;&#xA;सुदर्शन नमस्तुभ्यं भक्तानामार्तिनाशन ॥ ३८ ॥&lt;br&gt;&#xA;रक्ष मां भयसंविग्नं सर्वस्मादपि कल्मषात् ॥&lt;br&gt;&#xA;स्वामिन्सुदर्शन विभो चक्रतीर्थे सदा भवान् ॥ ३९ ॥&lt;br&gt;&#xA;सन्निधेहि हिताय त्वं जगतो मुक्तिकाङ्क्षिणः ॥&lt;br&gt;&#xA;ब्राह्मणेनैवमुक्तं तद्विष्णुचक्रं मुनीश्वराः ॥ 2.1.23.४० ॥&lt;br&gt;&#xA;तं प्राह पद्मनाभाख्यं प्रीणयन्निव सौहृदात् ॥ ४१ ॥&lt;br&gt;&#xA;॥ अथ द्विजप्रार्थनया चक्रकृतवरदानादिः ॥&lt;br&gt;&#xA;॥ सुदर्शन उवाच ॥ ॥&lt;br&gt;&#xA;पद्मनाभ महापुण्यं चक्रतीर्थमनुत्तमम्॥&lt;br&gt;&#xA;अस्मिन्वसामि सततं लोकानां हितकाम्यया ॥ ४२ ॥&lt;br&gt;&#xA;त्वत्पीडां परिचिन्त्याहं राक्षसेन दुरात्मना ॥ ४३ ॥&lt;br&gt;&#xA;प्रेरितो विष्णुना विप्र त्वरया समुपागतः ॥&lt;br&gt;&#xA;त्वत्पीडकोऽपि निहतो मयाऽयं राक्षसाधमः ॥ ४४ ॥&lt;br&gt;&#xA;मोचितस्त्वं भयादस्मात्त्वं हि भक्तो हरेः सदा ॥&lt;br&gt;&#xA;चक्रतीर्थे महापुण्ये सर्वपापहरे द्विज ॥ ४५ ॥&lt;br&gt;&#xA;सततं लोकरक्षार्थं सन्निधानं करोमि ते ॥&lt;br&gt;&#xA;अस्मिन्मत्सन्निधानात्ते तथान्येषामपि द्विज ॥ ४६ ॥&lt;br&gt;&#xA;इतः परं न पीडा स्याद्भूतराक्षससम्भवा ॥&lt;br&gt;&#xA;अस्मिन्मत्सन्निधानात्स्याच्चक्रतीर्थमिति प्रथा ॥ ४७ ॥&lt;br&gt;&#xA;स्नानं येऽत्र प्रकुर्वन्ति चक्रतीर्थे विमुक्तिदे ॥&lt;br&gt;&#xA;तेषां पुत्राश्च पौत्राश्च वंशजाः सर्व एव हि ॥ ४८ ॥&lt;br&gt;&#xA;विधूतपापा यास्यन्ति तद्विष्णोः परमं पदम् ॥&lt;br&gt;&#xA;इत्युक्त्वा विष्णुचक्रं तत्पद्मनाभस्य पश्यतः ॥ ४९ ॥&lt;br&gt;&#xA;अन्येषामपि विप्राणां पश्यतां सहसा द्विजाः ॥&lt;br&gt;&#xA;चक्रपुष्करिणीं तां तु प्राविशत्पापनाशिनीम् ॥ 2.1.23.५० ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;चक्रतीर्थस्य माहात्म्यं विप्रेन्द्राः पापनाशनम् ॥&lt;br&gt;&#xA;युष्माकं कथितं सर्वं शौनकाद्या महौजसः ॥ ५१ ॥&lt;br&gt;&#xA;चक्रतीर्थसमं तीर्थं न भूतं न भविष्यति ॥&lt;br&gt;&#xA;अत्र स्नात्वा नरा विप्रा मोक्षभाजो न संशयः ॥९२ ॥&lt;br&gt;&#xA;कीर्तयेदिममध्यायं शृणुयाद्वा समाहितः ॥&lt;br&gt;&#xA;चक्रतीर्थाभिषेकस्य प्राप्नोति फलमुत्तमम् ॥ ५३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये चक्रतीर्थमहिमानुवर्णनन्नाम त्रयोविंशतितमोऽध्यायः ॥ २३ ॥&lt;/p&gt;</description>
    </item>
    <item>
      <title>०२४ चक्रतीर्थमहिमानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/024_chakratIrthamahimAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/024_chakratIrthamahimAnuvarNanam/</guid>
      <description>&lt;p&gt;अथ सुन्दराख्यगन्धर्वस्य राक्षसत्वप्राप्तिनिवृत्त्योरुपोद्घातः ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;भगवन्राक्षसः कोऽसौ सूत पौराणिकोत्तम ॥&lt;br&gt;&#xA;विष्णुभक्तं महात्मानं यो ब्राह्मणमबाधत ॥ १ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;वक्ष्यामि राक्षसं क्रूरं तं विप्राः शृणुतादरात् ॥&lt;br&gt;&#xA;यथा च राक्षसो जातो मुनीनां शापवैभवात् ॥ २ ॥&lt;br&gt;&#xA;पुरा वैकुण्ठसदृशे श्रीरङ्गे विष्णुमन्दिरे ॥&lt;br&gt;&#xA;वसिष्ठात्रिमुखाः सर्वे विष्णुभक्ता महौजसः ॥ ॥ ३ ॥&lt;br&gt;&#xA;श्रीरङ्गनाथं देवेशं भक्तानामभयप्रदम् ॥&lt;br&gt;&#xA;उपासाञ्चक्रिरे मुक्त्यै श्रीरङ्गपुरवासिनः ॥ ४ ॥&lt;br&gt;&#xA;कदाचित्तत्र गन्धर्वो वीरबाहुसुतो बली ॥&lt;br&gt;&#xA;सुन्दरो नाम विप्रेन्द्रा विटगोष्ठीपरायणः ॥ ५ ॥&lt;br&gt;&#xA;ललनाशतसंयुक्तो विवस्त्रः सलिलाशये ॥&lt;br&gt;&#xA;चिक्रीड स विवस्त्राभिः साकं युवतिभिर्मुदा ॥ ६ ॥&lt;br&gt;&#xA;कवेरजायास्तीर्थे तु वसिष्ठो मुनिभिः सह ॥&lt;br&gt;&#xA;माध्याह्निकं कर्तुमना ययौ श्रीरङ्गमन्दिरात् ॥ ७ ॥&lt;br&gt;&#xA;तानृषीनवलोक्याथ रामास्ता भयकातराः ॥&lt;br&gt;&#xA;वासांस्याच्छादयामासुः सुन्दरो न तु साहसी ॥ ८ ॥&lt;br&gt;&#xA;ततो वसिष्ठः कुपितः शशापैनं गतत्रपम् ॥ ९ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;यस्मात्सुन्दर गन्धर्व दृष्ट्वाऽस्माल्ँलज्जया त्वया ॥&lt;br&gt;&#xA;वासो नाच्छादितं शीघ्रं याहि राक्षसतां ततः ॥ 2.1.24.१० ॥&lt;br&gt;&#xA;एवमुक्ते वसिष्ठेन रामाः प्राञ्जलयस्तदा ॥&lt;br&gt;&#xA;प्रणिपत्य वसिष्ठं तं भक्तिनम्रेण चेतसा ॥११॥&lt;br&gt;&#xA;मुनिमण्डलमध्ये तु वसिष्ठमिदमब्रुवन् ॥ १२ ॥&lt;br&gt;&#xA;॥ रामा ऊचुः ॥ ॥&lt;br&gt;&#xA;भगवन्सर्वधर्मज्ञ चतुरानननन्दन ॥&lt;br&gt;&#xA;दयासिन्धोऽवलोक्यास्मान्न कोपं कर्तुमर्हसि ॥ १३ ॥&lt;br&gt;&#xA;पतिरेव हि नारीणां भूषणं परमुच्यते ॥&lt;br&gt;&#xA;पतिहीना तु या नारी शतपुत्रापि सा मुने ॥ ॥ १४ ॥&lt;br&gt;&#xA;विधवेत्युच्यते लोके तासां जन्म निरर्थकम् ॥&lt;br&gt;&#xA;तत्प्रसादं कुरु मुने पत्यावस्माकमादरात् ॥ १५ ॥&lt;br&gt;&#xA;एकोऽपराधः क्षन्तव्यो मुनिभिस्तत्त्वदर्शिभिः ॥&lt;br&gt;&#xA;क्षमां कुरु दयासिन्धो युष्मच्छिष्येऽत्र सुन्दरे ॥ १६ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;वसिष्ठः प्रार्थितस्त्वेवं सुन्दरस्याङ्गनाजनैः ॥&lt;br&gt;&#xA;प्रोवाच वचनं भूयः प्रसन्नः स द्विजोत्तमः ॥ १७ ॥&lt;br&gt;&#xA;॥ अथ सुन्दराख्यस्य वसिष्ठोक्तराक्षत्वनिवृत्त्युपायः ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;न मे स्याद्वचनं मिथ्या कदाचिदपि सुभ्रुवः ॥&lt;br&gt;&#xA;उपायं वः प्रवक्ष्यामि शृणुध्वं श्रद्धया सह ॥ १८ ॥&lt;br&gt;&#xA;षोडशाब्दावधिः शापो भर्तुर्वै भविता ध्रुवम् ॥&lt;br&gt;&#xA;षोडशाब्दावधौ चैव सुन्दरो राक्षसाकृतिः ॥ १९ ॥&lt;br&gt;&#xA;यदृच्छया वेङ्कटाद्रिं सर्वपापहरं शुभम् ॥&lt;br&gt;&#xA;गत्वासौ चक्रतीर्थं तद्गमिष्यति सुराङ्गनाः ॥ 2.1.24.२० ॥&lt;br&gt;&#xA;आस्ते तत्र महायोगी पद्मनाभो मुनीश्वरः ॥&lt;br&gt;&#xA;भक्षार्थं तं मुनिं सोऽयं राक्षसोऽभिगमिष्यति ॥ २१ ॥&lt;br&gt;&#xA;ततो ब्राह्मणरक्षार्थ प्रेरितं चक्रमुत्तमम् ॥&lt;br&gt;&#xA;विष्णुनास्य शिरः कायाद्धरिष्यति न संशयः ॥ २२ ॥&lt;br&gt;&#xA;ततः स्वं रूपमासाद्य शापान्मुक्तः स सुन्दरः ॥&lt;br&gt;&#xA;पतिर्वस्त्रिदिवं भूयो गन्ता नास्त्यत्र संशयः ॥ २३ ॥&lt;br&gt;&#xA;ततस्त्रिदिवमासाद्य सुन्दरोऽयं पतिर्हि वः ॥&lt;br&gt;&#xA;रमयिष्यति सुन्दर्यो युष्मान्सुन्दरवेषभृत् ॥ २४ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;इत्युक्त्वा तु वसिष्ठस्ताः सुन्दरस्य वराङ्गनाः ॥&lt;br&gt;&#xA;स्वाश्रमं प्रययौ तूर्णं श्रीरङ्गेश्वरभक्तिमान् ॥ २५ ॥&lt;br&gt;&#xA;अथ रामास्तमालिङ्ग्य सुन्दरं पतिमात्मनः ॥&lt;br&gt;&#xA;रुरुदुः शोकसन्तप्ता दुःखसागरमध्यगाः ॥ २६ ॥&lt;br&gt;&#xA;दृश्यमानासु तास्वेवं सुन्दरो राक्षसोऽभवत् ॥&lt;br&gt;&#xA;महादंष्ट्रो महाकायो रक्तश्मश्रुशिरोरुहः ॥ २७ ॥&lt;br&gt;&#xA;तं दृष्ट्वा भयसंविग्ना जग्मू रामास्त्रिविष्टपम् ॥&lt;br&gt;&#xA;ततो राक्षसवेषोऽयं सुन्दरी भैरवाकृतिः ॥ २८ ॥&lt;br&gt;&#xA;भक्षयन्प्राणिनः सर्वान्देशाद्देशं वनाद्वनम्॥&lt;br&gt;&#xA;भ्रमन्ननिलवेगोऽयं वेङ्कटाद्रिं नगोत्तमम् ॥ २९ ॥&lt;br&gt;&#xA;प्रविश्यासौ महापापी चक्रतीर्थं ततो ययौ ॥&lt;br&gt;&#xA;एवं षोडशवर्षाणि भ्रमतोऽस्य ययुस्तदा ॥ 2.1.24.३० ॥&lt;br&gt;&#xA;ततस्तु षोडशाब्दान्ते राक्षसोऽयं मुनीश्वराः ॥&lt;br&gt;&#xA;भक्षितुं पद्मनाभं तं चक्रतीर्थनिवासिनम् ॥ ३१ ॥&lt;br&gt;&#xA;उपाद्रवद्वायुवेगः सचास्तौषीज्जनार्दनम् ॥&lt;br&gt;&#xA;योगिना च स्तुतो विष्णुस्तदा चक्रमचोदयत् ॥ ३२ ॥&lt;br&gt;&#xA;रक्षितुं पद्मनाभं तं राक्षसेन प्रपीडितम् ॥&lt;br&gt;&#xA;अथागत्य हरेश्चक्रं राक्षसस्य शिरोऽहरत् ॥ ॥ ३३ ॥&lt;br&gt;&#xA;॥ अथ सुन्दराख्यस्य राक्षसत्वविमुक्तिपूर्वकं स्वस्वरूपप्राप्तिः ॥ ॥&lt;br&gt;&#xA;ततोऽयं राक्षसं देहं त्यक्त्वा दिव्यकलेवरः ॥&lt;br&gt;&#xA;विमानवरमारुह्य सुन्दरः पुष्पवर्षितः ॥ ३४ ॥&lt;br&gt;&#xA;प्राञ्जलिः प्रणतो भूत्वा ववन्दे तत्सुदर्शनम् ॥&lt;br&gt;&#xA;तुष्टाव श्रुतिरम्याभिर्वाग्भिरग्र्याभिरादरात् ॥ ३५ ॥&lt;br&gt;&#xA;॥ सुन्दर उवाच ॥ ॥&lt;br&gt;&#xA;सुदर्शन नमस्तेऽस्तु विष्णुहस्तैकभूषण ॥&lt;br&gt;&#xA;नमस्तेऽसुरसंहर्त्रे सहस्रादित्यतेजसे ॥ ३६ ॥&lt;br&gt;&#xA;कृपावेशेन भवतस्त्यक्वाहं राक्षसीं तनुम् ॥&lt;br&gt;&#xA;स्वं रूपमभजं विष्णोश्चक्रायुध नमोऽस्तु ते ॥ ३७ ॥&lt;br&gt;&#xA;अनुजानीहि मां गन्तुं त्रिदिवं विष्णुवल्लभ ॥&lt;br&gt;&#xA;भार्या मे परिशोचन्ति विरहातुरचेतसः ॥ ३८ ॥&lt;br&gt;&#xA;त्वन्मनस्को भविष्यामि यावज्जीवं यथा ह्यहम् ॥&lt;br&gt;&#xA;तथा रूपं कुरुष्व त्वं मयि चक्र नमोऽस्तु ते ॥ ३९ ॥&lt;br&gt;&#xA;एवं स्तुतं विष्णुचक्रं सुन्दरेण सभक्तिकम् ॥&lt;br&gt;&#xA;अनुजग्राह सहसा तथास्त्विति मुनीश्वराः ॥ 2.1.24.४० ॥&lt;br&gt;&#xA;चक्रायुधाभ्यनुज्ञातः सुन्दरो ब्राह्मणोत्तमम् ॥&lt;br&gt;&#xA;प्रणम्य तेनानुज्ञातो गन्धर्वस्त्रिदिवं ययौ ॥ ४१ ॥&lt;br&gt;&#xA;सुन्दरे तु गते स्वर्गं पद्मनाभो मुनीश्वरः ॥&lt;br&gt;&#xA;तच्चक्रं प्रार्थयामास विष्ण्वायुध नमोऽस्तु ते ॥ ॥ ४२ ॥&lt;br&gt;&#xA;चक्रायुध नमामि त्वां महासुरविमर्दन ॥&lt;br&gt;&#xA;सन्निधानं कुरुष्व त्वं चक्रतीर्थेऽमले शुभे ॥४३॥&lt;br&gt;&#xA;त्वत्सन्निधानात्सर्वेषां स्नातानां पापिनामिह ॥&lt;br&gt;&#xA;पापनाशं कुरुष्व त्वं मोक्षं च कुरु शाश्वतम् ॥ ४४ ॥&lt;br&gt;&#xA;चक्रतीर्थमिति ख्यातिं लोकेऽस्य परिकल्पय ॥&lt;br&gt;&#xA;त्वत्सन्निधानादत्रत्यमुनीनां भयनाशनम् ॥ ४५ ॥&lt;br&gt;&#xA;इतः परं भवत्वार्य चक्रायुध नमोऽस्तु ते ॥&lt;br&gt;&#xA;भूतप्रेतपिशाचेभ्यो भयं मा भवतु प्रभो ॥ ४६ ॥&lt;br&gt;&#xA;इति सम्प्रार्थितं चक्रं पद्मनाभेन योगिना ॥&lt;br&gt;&#xA;तथैवास्त्विति सम्भाष्य तस्मिंस्तीर्थे तिरोहितम् ॥ ४७ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;एवं वः कथितं विप्रा राक्षसस्योद्भवे मया ॥&lt;br&gt;&#xA;माहात्म्यं चक्रतीर्थस्य कथितं च मलापहम् ॥ ४८ ॥&lt;br&gt;&#xA;यच्छुत्वा सर्वपापेभ्यो मुच्यते मानवो भुवि ॥ ४९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये चक्रतीर्थमहिमानुवर्णनन्नाम चतुर्विंशोऽध्यायः ॥ २४ ॥&lt;/p&gt;</description>
    </item>
    <item>
      <title>०२५ जाबालितीर्थमहिमानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/025_jAbAlitIrthamahimAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/025_jAbAlitIrthamahimAnuvarNanam/</guid>
      <description>&lt;p&gt;॥ अथ जाबालितीर्थमाहात्म्यवर्णनम् ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;भोभोस्तपोधनाः सर्वे नैमिषारण्यवासिनः ॥&lt;br&gt;&#xA;वेङ्कटाद्रौ महापुण्ये सर्वपातकनाशने ॥ १ ॥&lt;br&gt;&#xA;ततो जाबालितीर्थस्य माहात्म्यं वर्णयाम्यहम् ॥&lt;br&gt;&#xA;दुराचाराभिधो यत्र स्नात्वा मुक्तोऽभवद्द्विजाः ॥ २ ॥&lt;br&gt;&#xA;॥ मुनय ऊचुः ॥ ॥&lt;br&gt;&#xA;दुराचाराभिधः कोऽसौ सूत तत्त्वार्थकोविद ॥&lt;br&gt;&#xA;किञ्च पापं कृतं तेन दुराचारेण वै मुने ॥ ३ ॥&lt;br&gt;&#xA;कथं वा पातकान्मुक्तस्तीर्थेस्मिन्स्नानवैभवात् ॥&lt;br&gt;&#xA;एतच्छुश्रूषमाणानां विस्तराद्वद नो मुने ॥ ४ ॥&lt;br&gt;&#xA;॥ अथ कावेरीतीरवासिदुराचाराख्यद्विजोदन्तः ॥&lt;br&gt;&#xA;॥श्रीसूत उवाच ॥ ॥&lt;br&gt;&#xA;मुनयः श्रूयतां तस्य दुराचारस्य पातकम् ॥&lt;br&gt;&#xA;जाबालितीर्थस्नानेन यथा मुक्तश्च पातकात्॥ ५ ॥&lt;br&gt;&#xA;दुराचाराभिधो विप्रः कावेरीतीरमाश्रितः ॥&lt;br&gt;&#xA;कश्चिदास्ते द्विजः पापी क्रूरकर्मरतः सदा ॥ ६ ॥&lt;br&gt;&#xA;ब्रह्मघ्नैश्च सुरापैश्च स्तेयिभिर्गुरुतल्पगैः ॥&lt;br&gt;&#xA;सदा संसर्गदुष्टोऽसौ तैः साकं न्यवसद्द्विजाः ॥ ७ ॥&lt;br&gt;&#xA;महापातकसंसर्गदोषेणास्य द्विजस्य वै ॥&lt;br&gt;&#xA;ब्राह्मण्यं सकलं नष्टं निःशेषेण द्विजोत्तमाः ॥ ८ ॥&lt;br&gt;&#xA;महापातकिभिः सार्धं दिनमेकं तु यो द्विजः ॥&lt;br&gt;&#xA;निवसेत्सादरं तस्य तत्क्षणाद्वै द्विजन्मनः ॥ ९ ॥&lt;br&gt;&#xA;ब्राह्मणस्य तु चैकांशो नश्यत्येव न संशयः ॥&lt;br&gt;&#xA;द्विदिनं सेवनात्स्पर्शाद्दर्शनाच्छयनात्तथा ॥ 2.1.25.१० ॥&lt;br&gt;&#xA;भोजनात्सह पङ्क्तौ च महापातकिभिर्द्विजाः ॥&lt;br&gt;&#xA;द्वितीयभागो नश्येत ब्राह्मण्यस्य न संशयः ॥ ११ ॥&lt;br&gt;&#xA;त्रिदिनाच्च तृतीयांशो नश्यत्येव न संशयः ॥&lt;br&gt;&#xA;चतुर्दिनाच्चतुर्थांशो विलयं याति हि धुवम् ॥ १२ ॥&lt;br&gt;&#xA;अतः परं च तैः साकं शयनासनभोजनैः ॥&lt;br&gt;&#xA;तत्तुल्यपातकी भूयान्महापातकिसङ्गवान् ॥ १३ ॥&lt;br&gt;&#xA;तेन ब्राह्मण्यहीनोऽयं दुराचाराभिधो द्विज. ॥&lt;br&gt;&#xA;ग्रस्तोऽभवद्भीषणेन व्यालेनेव बलीयसा ॥ १४ ॥&lt;br&gt;&#xA;असौ परवशस्तेन वेतालेनातिपीडितः ॥&lt;br&gt;&#xA;देशाद्देशं भ्रमन्विप्रो वनाच्चैव वनान्तरम् ॥ १५ ॥&lt;br&gt;&#xA;पूर्वपुण्यविपाकेन दैवयोगेन स द्विजः ॥&lt;br&gt;&#xA;वेङ्कटाद्रिं महापुण्यं सर्वपातकनाशनम् ॥ १६ ॥ ॥&lt;br&gt;&#xA;अथ ज्ञाबालितीर्थस्नानाद्दुराचारवेतालयोर्महपातकादिनिवृत्तिः ॥ ॥&lt;br&gt;&#xA;अनुद्रुतः पिशाचेन वेतालेन द्विजो ययौ ॥&lt;br&gt;&#xA;न्यमज्जयत्स वेतालो महापातकनाशने ॥ १७ ॥&lt;br&gt;&#xA;जाबालितीर्थे विप्रेन्द्रा महापातकिसङ्गिनम् ॥&lt;br&gt;&#xA;उदतिष्ठत्क्षणादेव वेतालेन विमोचितः ॥ १८ ॥&lt;br&gt;&#xA;उत्थितोऽसौ द्विजो विप्रास्तस्मात्तीर्थात्तु पावनात् ॥&lt;br&gt;&#xA;स्वस्थो व्यचिन्तयत्कोऽयं स्वर्णमुख्याः समीपतः ॥ १९ ॥&lt;br&gt;&#xA;कथं मयागतमहो कावेरीतीरवासिना ॥&lt;br&gt;&#xA;इति चिन्ताकुलः सोऽयं जाबालेस्तीर्थमुत्तमम् ॥ 2.1.25.२० ॥&lt;br&gt;&#xA;जाबालिं च महात्मानं योगीन्द्रवरमुत्तमम् ॥&lt;br&gt;&#xA;समागम्य प्रणम्यासौ दुराचारोऽभ्यभाषत ॥ २१ ॥&lt;br&gt;&#xA;न जाने भगवन्विप्र पर्वतोऽयं वदाधुना ॥&lt;br&gt;&#xA;कावेरीतीरनिलयो दुराचाराभिधो ह्यहम् ॥ २२ ॥&lt;br&gt;&#xA;कृपया ब्रूहि मे ब्रह्मन्मयात्र कथमागतम्॥&lt;br&gt;&#xA;इति पृष्टो मुनिस्तेन दुराचारेण सुव्रतः ॥ २३ ॥&lt;br&gt;&#xA;ध्यात्वा मुहुर्तमवदद्दुराचारं कृपानिधिः ॥ २४ ॥ ॥&lt;br&gt;&#xA;॥ अथ जाबालिवर्णितपार्वणश्राद्धाकरणदोषकथनम् ॥&lt;br&gt;&#xA;॥ जाबालिरुवाच ॥ ॥&lt;br&gt;&#xA;महापातकिसंसर्गाद्दुराचारस्य ते पुरा ॥&lt;br&gt;&#xA;ब्राह्मण्यं नष्टमभवद्वेतालस्त्वां ततोऽग्रहीत् ॥ २५ ॥&lt;br&gt;&#xA;तेनाविष्टस्त्वमायातो विवशोऽत्र विमूढधीः ॥&lt;br&gt;&#xA;न्यमज्जयत्त्वां वेतालस्तीर्थेऽस्मिन्नतिपावने ॥ २६ ॥&lt;br&gt;&#xA;अत्र मज्जनमात्रेण विमुक्तः पातकाद्भवान् ॥&lt;br&gt;&#xA;जाबालितीर्थे ये स्नानं पुण्यं कुर्वन्ति मानवाः॥ २७॥&lt;br&gt;&#xA;तेषां नश्यन्ति वै सत्यं पञ्चपातकसञ्चयाः ॥&lt;br&gt;&#xA;सत्कर्मसाधने पुण्यतीर्थेऽस्मिन्स्नानमात्रतः ॥ २८ ॥&lt;br&gt;&#xA;महापातकिसंसर्गदोषस्ते विलयं गतः ॥&lt;br&gt;&#xA;त्वामग्रहीद्यो वेतालः पुरायं ब्राह्मणोऽभवत् ॥ २९ ॥&lt;br&gt;&#xA;मृतेऽहनि पितृश्राद्धं नाकरोत्पार्वणेन वै ॥&lt;br&gt;&#xA;तेन स्वपितृभिः शप्तो वेतालत्वमगादयम् ॥ 2.1.25.३० ॥&lt;br&gt;&#xA;सोऽपि जाबालितीर्थस्य जले स्नानप्रभावतः ॥&lt;br&gt;&#xA;वेतालत्वं विहायैव विष्णुलोकमवाप्तवान्॥ ३१ ॥&lt;br&gt;&#xA;न कुर्याद्यो नरः श्राद्धं मातापित्रोर्मृतेऽहनि ॥&lt;br&gt;&#xA;वेतालत्वमवाप्याशु पश्चान्नरकमश्नुते ॥ ३२ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;दुराचारो महापापी तीर्थेऽस्मित्स्नानमात्रतः ॥&lt;br&gt;&#xA;प्राप्तवान्विष्णुलोकं वै पुनरावृत्तिवर्जितम् ॥ ३३ ॥&lt;br&gt;&#xA;एवं वः कथितं पुण्यं दुराचारविमोक्षणम्॥&lt;br&gt;&#xA;तस्मात्पुण्यतमं तीर्थं सर्वपापहरं शुभम् ॥ ३४ ॥&lt;br&gt;&#xA;यत्र हि स्नानमात्रेण दुराचारो विमोचितः ॥&lt;br&gt;&#xA;यानि निष्कृतिहीनानि पापान्यपि विनाशयेत् ॥ ३५ ॥&lt;br&gt;&#xA;शूद्रेण पूजितं लिङ्गं विष्णुं वा यो नमेद्द्विजः ॥&lt;br&gt;&#xA;प्रायश्चित्तं न स्मृतिषु तस्योक्तं परमर्षिभिः ॥ ३६ ॥&lt;br&gt;&#xA;नश्येत्तस्यापि तत्पापं तीर्थे जाबालिसञ्ज्ञके ॥&lt;br&gt;&#xA;विप्रनिन्दाकृतां चैव प्रायश्चित्तं न विद्यते ॥ ३७ ॥&lt;br&gt;&#xA;विश्वासघातुकानां च कृतघ्नानां च निष्कृतिः ॥&lt;br&gt;&#xA;भ्रातृभार्यारतानां च प्रायश्चित्तं न विद्यते ॥ ३८ ॥&lt;br&gt;&#xA;तेषां जाबालितीर्थे वै स्नानाच्छुद्धिर्भविष्यति ॥&lt;br&gt;&#xA;एवं वः कथितं विप्रा जाबालेस्तीर्थवैभवम् ॥ ३९ ॥&lt;br&gt;&#xA;यच्छ्रुत्वा सर्वपापेभ्यो मुच्यते मानवो भुवि ॥ 2.1.25.४० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये जाबालितीर्थमहिमानुवर्णनन्नाम पञ्चविंशोऽध्यायः ॥ २५ ॥&lt;/p&gt;</description>
    </item>
    <item>
      <title>०२६ तुम्बुरुतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/026_tumburutIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/026_tumburutIrthamAhAtmyavarNanam/</guid>
      <description>&lt;p&gt;॥ अथ तुम्बुरु(घोण)तीर्थमाहात्म्यम् ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;अत्राहं सम्प्रवक्ष्यामि शौनकाद्या महौजसः ॥&lt;br&gt;&#xA;घोणतीर्थस्य माहात्म्यं सर्वपातकनाशनम् ॥ १ ॥&lt;br&gt;&#xA;तत्र स्नानं जनानां तु जन्मान्तरतपःफलम् ॥&lt;br&gt;&#xA;उत्तराफल्गुनीयुक्तशुक्लपक्षीयपर्वणि ॥ २ ॥&lt;br&gt;&#xA;तुम्बोस्तीर्थं मीनसंस्थे रवौ तीर्थानि सर्वशः ॥&lt;br&gt;&#xA;अपराह्ने समायान्ति गङ्गादीनि जगत्त्रये ॥ ३ ॥&lt;br&gt;&#xA;॥ ऋषय ऊचुः ॥॥ भगवन्सूत सर्वज्ञ सर्वशास्त्रार्थपारग ॥&lt;br&gt;&#xA;गङ्गायाः सरितः सर्वा घोणतीर्थेऽतिपावने ॥ ४ ॥&lt;br&gt;&#xA;किमर्थं स्नान्ति वै तत्र मीनसंस्थे प्रभाकरे ॥ ५ ॥&lt;br&gt;&#xA;॥ ॥ श्रीसूत उवाच ॥ ॥&lt;br&gt;&#xA;पापिनो मनुजाः सर्वे ह्यस्मासु स्नान्ति यत्नतः ॥&lt;br&gt;&#xA;विसृज्य पापजालानि कृतार्था यान्ति वै जनाः ॥ ६ ॥&lt;br&gt;&#xA;अस्माकं पापजालं तत्कथं नश्यति सर्वतः ॥&lt;br&gt;&#xA;एवमालोच्य तीर्थानि गङ्गादीनि प्रयत्नतः ॥ ७ ॥&lt;br&gt;&#xA;संस्मृत्य ब्रह्मपुत्रस्य नारदस्य महात्मनः ॥&lt;br&gt;&#xA;वाक्यं मनोहरं दिव्यं सर्वपापनिषूदनम् ॥ ८ ॥&lt;br&gt;&#xA;गत्वा श्रीवेङ्कटं शैलं ब्रह्महत्यादिशोषकम् ॥&lt;br&gt;&#xA;तत्र स्नात्वा तीर्थवर्ये स्वामिपुष्करिणीजले ॥ ९ ॥&lt;br&gt;&#xA;अनन्तरं ततो विप्रा घोणतीर्थेऽतिपावने ॥&lt;br&gt;&#xA;उत्तराफल्गुनीयुक्तशुक्त्यपक्षीयपर्वणि ॥ 2.1.26.१० ॥&lt;br&gt;&#xA;स्नान्ति तीर्थानि सर्वाणि मीनसंस्थे प्रभाकरे ॥&lt;br&gt;&#xA;तस्य तीर्थस्य माहात्म्यं को वेत्ति भुवनत्रये ॥ ११ ॥&lt;br&gt;&#xA;॥ अथ घोणतीर्थस्नानविमुखानां महादोषवर्णनम् ॥ ॥&lt;br&gt;&#xA;तस्मात्पुण्यतमं तीर्थं घोणतीर्थं द्विजोत्तमाः ॥१२॥&lt;br&gt;&#xA;आरामोच्छेदकं क्रूरं कन्यातुरगविक्रयम्॥&lt;br&gt;&#xA;घोणस्नानपरित्यक्तं तमाहुर्ब्रह्मघातुकम् ॥ १३ ॥&lt;br&gt;&#xA;देवद्रव्यापहन्तारं तथा दत्तापहारकम् ॥&lt;br&gt;&#xA;घोणस्नानपरित्यक्तं तमाहुर्ब्रह्मघातुकम् ॥ १४ ॥&lt;br&gt;&#xA;तटाकसेतुभेत्तारं परस्त्रीसङ्गलोलुपम् ॥&lt;br&gt;&#xA;घोणस्नानपरित्यक्तं तमाहुः स्तेयिनं बुधाः ॥ १५ ॥&lt;br&gt;&#xA;ददामीति द्विजायोक्त्वा पश्चाद्यो नास्तिकोऽधमः ॥&lt;br&gt;&#xA;घोणस्नानपरित्यक्तं सुरापं तं विदुर्बुधाः ॥ १६ ॥&lt;br&gt;&#xA;गुरुविप्रजनद्वेष्यमात्मस्तुतिपरायणम् ॥&lt;br&gt;&#xA;घोणस्नानपरित्यक्तं तमाहुः स्तेयिनं बुधाः ॥ १७ ॥&lt;br&gt;&#xA;असंस्कृतान्नभोक्तारं पितृशेषान्नभोजिनम्॥&lt;br&gt;&#xA;घोणस्नानपरित्यक्तं तमाहुः स्तेयिनं द्विजाः ॥ १८ ॥&lt;br&gt;&#xA;पितृशेषान्नदातारं मातापितृविरोधिनम्॥&lt;br&gt;&#xA;घोणस्नानपरित्यक्तं तमाहुः स्तेयिनं बुधाः ॥ १९ ॥&lt;br&gt;&#xA;परस्त्रीसङ्गनिरतं भ्रातृभार्यारतिप्रियम् ॥&lt;br&gt;&#xA;घोणस्नानपरित्यक्तं तमाहुर्गुरुतल्पगम् ॥ 2.1.26.२० ॥&lt;br&gt;&#xA;चण्डालभाषिणं विप्रं सदैवादर्भपाणिकम् ॥&lt;br&gt;&#xA;घोणस्नानपरित्यक्तं तत्संसर्गं तु पञ्चमम् ॥ २१ ॥&lt;br&gt;&#xA;रजस्वलाश्वचण्डालध्वनि श्रुत्वान्नभोजिनम् ॥&lt;br&gt;&#xA;घोणस्नानपरित्यक्तं तत्संसर्गं तु पञ्चमम् ॥ २२ ॥&lt;br&gt;&#xA;पुराणोद्वाहमौञ्ज्यादिधर्माणां विघ्नकारकम् ॥&lt;br&gt;&#xA;घोणस्नानपरित्यक्तं तमाहुः पशुघातुकम्॥ २३ ॥&lt;br&gt;&#xA;शरणागतहन्तारं सर्वतीर्थपराङ्मुखम्॥&lt;br&gt;&#xA;घोणस्नानपरित्यक्तं तमाहुर्भ्रूणहं बुधाः ॥२४ ॥&lt;br&gt;&#xA;पितृयज्ञ परित्यक्तं त्यक्तभार्यं कुलाधमम् ॥&lt;br&gt;&#xA;घोणस्नानपरित्यक्तं तमाहुर्गोविघातुकम् ॥ २५ ॥&lt;br&gt;&#xA;महापापसमानानि क्षुद्रपापानि यानि च ॥&lt;br&gt;&#xA;घोणस्नानपरित्यक्तमाश्रयन्ति द्विजोत्तमाः ॥ २६ ॥&lt;br&gt;&#xA;॥ अथ घोणस्नानस्यसर्वपापापनोदकत्ववर्णनम् ॥ ॥&lt;br&gt;&#xA;महापापरतं विप्राः श्वपचं वा कुलाधमम् ॥&lt;br&gt;&#xA;क्रूरं कुलान्तकं कष्टमदत्तं कर्मवर्जितम् ॥ २७ ॥&lt;br&gt;&#xA;पशुघ्नं च परद्रोहमाश्रितं पिशुनं तथा ॥&lt;br&gt;&#xA;असत्यभाषिणं दम्भपरदाररतं तथा ॥ २८ ॥&lt;br&gt;&#xA;मित्रद्रोहं कृतघ्नं च भ्रूणह चातिपातकम् ॥&lt;br&gt;&#xA;परदाररतं पापं पराणामर्थसूचकम् ॥ २९ ॥&lt;br&gt;&#xA;अनृतं कृषिकर्माणं स्वामिद्रोहं च वञ्चकम् ॥&lt;br&gt;&#xA;सलोभं पितृहन्तारं सर्वदेवपराङ्मुखम् ॥ 2.1.26.३० ॥&lt;br&gt;&#xA;आत्मप्रशंसां कुर्वाणं धर्मविघ्नकरं शठम् ॥&lt;br&gt;&#xA;अपात्रव्ययकर्तारं सानुकूल्यविभेदकम् ॥ ३१ ॥&lt;br&gt;&#xA;सुपल्लवफलोपेतवृक्षविच्छेदकारकम्॥&lt;br&gt;&#xA;विश्वासघातुकं चैव वीरहत्यापरायणम् ॥ ३२ ॥&lt;br&gt;&#xA;अनग्निकमपुत्रं च विषकर्मप्रयोगिणम् ॥&lt;br&gt;&#xA;गुरुद्वेषकरं पापं दम्पत्योर्विरसावहम् ॥ ३३ ॥&lt;br&gt;&#xA;ग्रामाधिपत्यं कुर्वाणं तथा देवालयस्य च ॥&lt;br&gt;&#xA;भृतकख्यापकं विप्रं कूरकर्मपरायणम् ॥ ३४ ॥&lt;br&gt;&#xA;प्रकृतीकृत पापौघं गुह्याघौघपरायणम् ॥&lt;br&gt;&#xA;अज्ञानादघकर्तारं ज्ञानाद्दुष्कर्मकारकम् ॥ ३५ ॥&lt;br&gt;&#xA;एतान्सर्वांश्च विप्रेन्द्रा घोणतीर्थं मनोहरम्॥&lt;br&gt;&#xA;पुनाति स्नानपानाद्यैरहो तीर्थस्य वैभवम् ॥ ३६ ॥&lt;br&gt;&#xA;॥ अथ तुम्बुर्वाख्यगन्धर्वचरितम् ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;अत्रेतिहासं वक्ष्यामि पुराणं पापनाशनम् ॥&lt;br&gt;&#xA;सर्वपापप्रशमनमपवर्गफलप्रदम् ॥ ३७ ॥&lt;br&gt;&#xA;पुरा गार्ग्यो महातेजाः सर्वविद्याविशारदः ॥&lt;br&gt;&#xA;सर्वज्ञो नीतिमान्विप्रः प्राह चेत्थं जितेन्द्रियः ॥ ३८ ॥&lt;br&gt;&#xA;देवलं च महात्मानं नमस्कृत्य प्रसन्नधीः ॥&lt;br&gt;&#xA;कथयस्व महाभाग मयि कारुणिको भव ॥&lt;br&gt;&#xA;घोणतीर्थस्य माहात्म्यं सर्वपापहरं शुभम् ॥॥ ३९ ॥&lt;br&gt;&#xA;॥ देवल उवाच ॥ ॥&lt;br&gt;&#xA;तुम्बुरुर्नाम गन्धर्वो भार्यां शप्त्वा पतिव्रताम् ॥&lt;br&gt;&#xA;अत्र स्नात्वा समभ्यर्च्य वेङ्कटेशं दयानिधिम् ॥ 2.1.26.४० ॥&lt;br&gt;&#xA;प्राप्तवान्विष्णुलोकं वै पुनरावृत्तिवर्जितम्॥ ४१ ॥&lt;br&gt;&#xA;॥ गार्ग्य उवाच ॥ ॥&lt;br&gt;&#xA;किमर्थं देवल ऋषे भार्यां रूपवतीं स्त्रियम् ॥&lt;br&gt;&#xA;तुम्बुरुर्नाम गन्धर्वः सर्वविद्याविशारदः ॥४२ ॥&lt;br&gt;&#xA;शप्तवान्केन दोषेण भार्यां सर्वगुणान्विताम् ॥&lt;br&gt;&#xA;तद्वदस्व महाभाग श्रोतुं कौतूहलं हि मे ॥ ४३ ॥&lt;br&gt;&#xA;॥ अथ स्वभार्यायै तुम्बुरूपदिष्टमाघस्नानविधिप्रकारः ॥ ॥&lt;br&gt;&#xA;तुम्बुरुर्नाम गन्धर्वो भार्यां प्रीत्या ह्युवाच ह ॥&lt;br&gt;&#xA;माघत्रये मया साकं स्नानं कुरु मलापहम् ॥ ॥ ४४ ॥&lt;br&gt;&#xA;माघमास्युदिते सूर्ये सर्वकल्मषनाशने ॥&lt;br&gt;&#xA;तीरेऽस्मिन्विष्णुपूजार्थं गोमयालेपनं कुरु ॥ ४५ ॥&lt;br&gt;&#xA;रङ्गवल्ल्यादिभिः शुभ्रपद्मस्वस्तिक धातुभिः ॥&lt;br&gt;&#xA;शुश्रूषां कुरु मे विष्णोर्मासेऽस्मिन्मङ्गलप्रदे ॥ ४६ ॥&lt;br&gt;&#xA;माघेऽस्मिन्माधवस्यास्य कुरु त्वं दीपवर्तिकाम् ॥&lt;br&gt;&#xA;सधूपं पावकं भक्त्या समर्पय हरेः पुरः ॥ ४७ ॥&lt;br&gt;&#xA;कुरु पाकं शुचिर्भूत्वा माधवाय महात्मने ॥&lt;br&gt;&#xA;प्रदक्षिणानमस्कारैर्भक्त्या माघे मया सह ॥ ४८ ॥&lt;br&gt;&#xA;कुरुष्व देवदेवस्य सपर्यां विष्णवेऽन्वहम् ॥&lt;br&gt;&#xA;पुराणश्रवणं विष्णोः कुरु नित्यमतन्द्रिता ॥ ४९ ॥&lt;br&gt;&#xA;नित्यं स्नात्वा प्रयत्नेन पिब पादोदकं हरेः ॥&lt;br&gt;&#xA;कृष्ण विष्णो मुकुन्देति नारायण जनार्दन ॥ 2.1.26.५० ॥&lt;br&gt;&#xA;अच्युतानन्त विश्वात्मन्निति कीर्तय सन्ततम् ॥&lt;br&gt;&#xA;क्रोधमात्सर्यलोभादींस्त्यक्त्वा त्वं व्रतमाचर ॥ ५१ ॥&lt;br&gt;&#xA;तेन ते जायते मुक्तिर्विष्णुलोकश्च शाश्वतः ॥&lt;br&gt;&#xA;॥ अथ भार्यां प्रति तुम्बुरुदत्तशापतद्विमुक्तिप्रकारौ ॥ ॥&lt;br&gt;&#xA;इत्थं सा भर्तृगदितं श्रुत्वा गन्धर्ववल्लभा ॥&lt;br&gt;&#xA;भर्तारमब्रवीत्कोपादसह्यं दुर्गतिप्रदम् ॥ ५२ ॥&lt;br&gt;&#xA;माघे चोद्भूतशीते तु प्रातर्मन्दोदिते रवौ ॥&lt;br&gt;&#xA;कथं निमज्जयेदस्मिन्माघे शीतार्तिकेऽनघ ॥ ५३ ॥&lt;br&gt;&#xA;यत्त्वयोक्तानि कर्माणि न शक्यानि मयाऽसकृत्॥&lt;br&gt;&#xA;न करोमि पते स्नानं प्रातःकाले त्वया सह ॥ ५४ ॥&lt;br&gt;&#xA;मृतौ शीतातिपातेन न च मे रक्षको भवान् ॥&lt;br&gt;&#xA;इत्येवमुदितं श्रुत्वा पतिर्गन्धर्ववल्लभः ॥ ५५ ॥&lt;br&gt;&#xA;सशान्तोऽपि शशापाथ भार्यां चाप्रियवादिनीम् ॥&lt;br&gt;&#xA;पुत्रं च धर्मविमुखं भार्यां चाप्रियभाषिणीम् ॥५६॥&lt;br&gt;&#xA;अब्रह्मण्यं च राजानं सद्यः शापेन दण्डयेत् ॥&lt;br&gt;&#xA;इति न्यायं विचिन्त्यासौ शशापेत्थं सतीं तदा ॥ ५७ ॥&lt;br&gt;&#xA;वेङ्कटाद्रौ महापुण्ये सर्वपातकनाशने ॥&lt;br&gt;&#xA;घोणतीर्थसमीपे च पिप्पलद्रुमकोटरे ॥ ५८ ॥&lt;br&gt;&#xA;तत्राम्बुरहिते मूढे मण्डूका भव केवलम् ॥&lt;br&gt;&#xA;इत्येवं भर्तृवाक्यं तच्छ्रुत्वा गन्धर्ववल्लभा ॥ ५९ ॥&lt;br&gt;&#xA;पतित्वा पादयोस्तस्य तुम्बरुं प्रार्थयत्सती ॥&lt;br&gt;&#xA;विशापमवदत्पश्चाद्भर्ता वै तुम्बुरुस्तदा ॥ 2.1.26.६० ॥&lt;br&gt;&#xA;अगस्त्यो वै महाभागस्तपस्वी विजितेन्द्रियः ॥&lt;br&gt;&#xA;घोणतीर्थवरे स्नात्वा पौर्णमास्यां महातिथौ ॥ ६१ ॥&lt;br&gt;&#xA;शिष्येभ्यो वै यदा तस्मिन्नश्वत्थद्रुमसन्निधौ ॥&lt;br&gt;&#xA;घोणतीर्थस्य माहात्म्यं वक्ति वै ब्राह्मणोत्तमः ॥ ६२ ॥&lt;br&gt;&#xA;तदा पिप्पलवृक्षस्य कोटरे त्वं समाहिता ॥&lt;br&gt;&#xA;श्रुत्वा वै घोणतीर्थस्य माहात्म्यं मोक्षदायकम् ॥ ६३ ॥&lt;br&gt;&#xA;विधूय सर्वपापानि मया साकं रमिष्यसि ॥&lt;br&gt;&#xA;इत्युक्ता विररामाथ धर्मपत्नी पतिव्रता ॥ ६४ ॥&lt;br&gt;&#xA;भर्तृशापान्महाघोरां मण्डूकतनुमाश्रिता ॥&lt;br&gt;&#xA;शेषाद्रिशिखरे तस्मिन्घोणतीर्थस्य दक्षिणे ॥ ॥ ६५ ॥&lt;br&gt;&#xA;शनैःशनैर्गता नारी पिप्पलद्रुमकोटरम् ॥&lt;br&gt;&#xA;अब्दायुतं गतं तस्या अश्वत्थद्रुमकोटरे ॥ ६६ ॥&lt;br&gt;&#xA;ततः कालान्तरेऽगस्त्यो वेङ्कटाद्रिं मनोहरम् ॥&lt;br&gt;&#xA;गत्वा श्रीस्वामितीर्थे च स्नात्वा नियमपूर्वकम् ॥ ६७ ॥&lt;br&gt;&#xA;वराहस्वामिनं देवं नत्वा तीर्थस्य दक्षिणे ॥&lt;br&gt;&#xA;वेङ्कटेशालयं गत्वा श्रीनिवासं कृपानिधिम्॥ ६८ ॥&lt;br&gt;&#xA;वेदवेद्यं विशालाक्षं देवदेवं सनातनम् ॥&lt;br&gt;&#xA;नत्वाऽगस्त्यो महाभागो घोणतीर्थं ततो ययौ ॥ ६९ ॥&lt;br&gt;&#xA;तत्र स्नात्वा तीर्थवर्ये स्वशिष्यै योगिनां वरः ॥&lt;br&gt;&#xA;पिप्पलद्रुमच्छायायां शिष्येभ्यो भक्तिपूर्वकम् ॥ 2.1.26.७० ॥&lt;br&gt;&#xA;घोणतीर्थस्य माहात्म्यं ब्रह्महत्याविनाशकम् ॥&lt;br&gt;&#xA;सर्वमङ्गलदं पुण्यं सर्वसम्पत्प्रदायकम्॥ ७१ ॥&lt;br&gt;&#xA;उक्तवान्योगिनां श्रेष्ठो ह्यगस्त्यो भगवानृषिः ॥ ७२ ॥&lt;br&gt;&#xA;॥ अथ घोणतीर्थे अगस्त्यदर्शनेन तुम्बुरुपत्न्या वर्षाभूत्व निवृत्तिः ॥ ॥&lt;br&gt;&#xA;तदा श्रुत्वा तु वर्षाभूः पादयोस्तस्य योगिनः ॥&lt;br&gt;&#xA;पतित्वा ज्ञानदीपेन विदित्वा वैभवं मुनेः ॥ ७३ ॥&lt;br&gt;&#xA;पूर्वरूपं समासाद्य नारी रूपं मनोहरम् ॥&lt;br&gt;&#xA;अगस्त्य योगिनां श्रेष्ठ रक्षरक्ष दयानिधे ॥ ७४ ॥&lt;br&gt;&#xA;मां रक्ष दयया ब्रह्मन्पतिवाक्यविरोधिनीम् ॥&lt;br&gt;&#xA;इत्युक्त्वा तं विक्षालाक्षी विरराम ततः परम् ॥ ७५ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;का त्वं सुश्रोणि भद्रं ते भेकजन्मप्रदायकम् ॥&lt;br&gt;&#xA;पापं पूर्वभवे चासीत्तद्वदस्व च मा चिरम् ॥७६॥&lt;br&gt;&#xA;॥ ॥ नार्युवाच ॥ ॥&lt;br&gt;&#xA;तुम्बुरुर्नाम गन्धर्वः सर्वविद्याविशारदः ॥&lt;br&gt;&#xA;तस्य भार्यास्म्यहं विप्र ह्यगस्त्य मुनिसेवित ॥ ७७ ॥&lt;br&gt;&#xA;भर्ता मे सर्वधर्मज्ञस्तुम्बुरुर्मुनिसत्तमः ॥&lt;br&gt;&#xA;सर्वधर्मान्मनोज्ञा त्वं कुरु नित्यं मया सह ॥ ७८ ॥&lt;br&gt;&#xA;पतिवाक्यं तदा श्रुत्वा परलोकोपकारकम् ॥&lt;br&gt;&#xA;असह्यं वाक्यमत्युग्रं दुर्गतिप्रदमेव हि ॥ ७९ ॥&lt;br&gt;&#xA;मया चोक्तं हि दुर्बुद्ध्या हे तात मुनिसत्तम ॥ 2.1.26.८० ॥&lt;br&gt;&#xA;॥ अथागस्त्यकथितपतिव्रताधर्माः ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;कुशाग्रबुद्धिस्ते भर्ता शशाप त्वां रुषान्वितः ॥&lt;br&gt;&#xA;एवं शापो युक्त एव पतिवाक्यविरोधिनीम् ॥ ८१ ॥&lt;br&gt;&#xA;पतिवाक्यमनादृत्य स्वेच्छया वर्तते तु या ॥&lt;br&gt;&#xA;सा नारी निरये घोरे पतत्याचन्द्रतारकम् ॥ ८२ ॥&lt;br&gt;&#xA;न स्वातन्त्र्यं तु नारीणां नोल्लङ्घ्यं पतिभाषणम् ॥&lt;br&gt;&#xA;पातिव्रत्येन पुण्येन पतिशुश्रूषणेन च ॥ ८३ ॥&lt;br&gt;&#xA;स्त्रियो विष्णुपदं यान्ति न चान्यैरपि सुव्रतैः ॥&lt;br&gt;&#xA;पतिर्माता पतिर्विष्णुः पतिर्ब्रह्मा पतिः शिवः ॥ ८४ ॥&lt;br&gt;&#xA;पतिर्गुरुः पतिस्तीर्थमिति स्त्रीणां विदुर्बुधाः ॥&lt;br&gt;&#xA;पतिवाक्यमपाकृत्य या नारी सुकृतैः परैः ॥ ८५ ॥&lt;br&gt;&#xA;सदैव युज्यते सापि नैव शुद्धा भवेत्सकृत् ॥&lt;br&gt;&#xA;पतिहीना तु या नारी गुरुभिर्धर्मवित्तमैः ॥ ८६ ॥&lt;br&gt;&#xA;सा कृतज्ञा विदध्यात्तु व्रतं धर्मफलप्रदम् ॥&lt;br&gt;&#xA;पतिना प्रेरिता सैव पतिबुद्धिपरायणा ॥ ८७ ॥&lt;br&gt;&#xA;पतिपादाब्जतीर्थेन या स्नाता सा हरिप्रिया ॥&lt;br&gt;&#xA;सा स्नाता सर्वतीर्थेषु गङ्गादिषु न संशयः ॥ ८८ ॥&lt;br&gt;&#xA;तस्मात्त्वत्कृतदोषस्तु त्वामायातीति तत्फलम् ॥&lt;br&gt;&#xA;भुञ्जन्त्यास्तेऽत्र शृण्वन्त्या घोणतीर्थस्य वैभवम् ॥ ८९ ॥&lt;br&gt;&#xA;मुक्तिरासीच्छुभाङ्गं तन्नारीरूपं पुनर्यथा ॥ ॥&lt;br&gt;&#xA;तस्माद्घोणस्य तीर्थस्य तुम्बुतीर्थमितीह वै ॥ 2.1.26.९० ॥&lt;br&gt;&#xA;लोके प्रसिद्धिरभवदहो तीर्थस्य वैभवम् ॥ ९१ ॥ ॥&lt;br&gt;&#xA;अथ घोणतीर्थस्नातॄणां नानाविधफलप्राप्तिः ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;घोणतीर्थे महापुण्ये सर्वपापविनाशिनि ॥&lt;br&gt;&#xA;स्नान्ति ये पौर्णमास्यां वै शौनकाद्या महौजसः ॥ ९२ ॥&lt;br&gt;&#xA;तेषां क्रतुफलं पुण्यं तीर्थायुतफलं भवेत् ॥&lt;br&gt;&#xA;कपिलागोसहस्रं तु यो ददाति दिनेदिने ॥ ९३ ॥&lt;br&gt;&#xA;तत्फलं समवाप्नोति स्नानात्तुम्बुरुतीर्थके ॥&lt;br&gt;&#xA;रत्नकोटिसहस्राणि यो ददाति दिनेदिने ॥ ९४ ॥&lt;br&gt;&#xA;मत्तेभानां सहस्राणि तथैवाश्वायुतान्यपि ॥&lt;br&gt;&#xA;तत्फलं समवाप्नोति घोणतीर्थावगाहनात् ॥ ९५ ॥&lt;br&gt;&#xA;कन्याकोटिप्रदानेन यत्फलं चर्षिभिः स्मृतम् ॥&lt;br&gt;&#xA;तत्फलं समवाप्नोति घोणतीर्थाच्च पावनात् ॥ ९६ ॥&lt;br&gt;&#xA;हेमाम्बरसहस्रं यः कुरुक्षेत्रे प्रयच्छति ॥&lt;br&gt;&#xA;तत्फलं समवाप्नोति घोणतीर्थस्य वैभवात् ॥ ९७ ॥&lt;br&gt;&#xA;गुर्वर्थे ब्राह्मणार्थे च स्वाम्यर्थे यस्त्यजेत्तनुम् ॥&lt;br&gt;&#xA;तत्फलं समवाप्नोति घोणतीर्थस्य वैभवात् ॥ ९८ ॥&lt;br&gt;&#xA;आपन्नार्तिहराणां च तीर्थसेवापरात्मनाम् ॥&lt;br&gt;&#xA;सत्यव्रतानां यत्पुण्यं घोणतीर्थाच्च तद्भवेत् ॥ ९९ ॥&lt;br&gt;&#xA;यत्फलं श्राद्धकर्तॄणां पितृणामिन्दुसङ्क्षये ॥&lt;br&gt;&#xA;तत्फलं समवाप्नोति घोणतीर्थाद्धि पावनात् ॥ 2.1.26.१०० ॥&lt;br&gt;&#xA;गङ्गायां नर्मदायां च सरयूचन्द्रभागयोः ॥&lt;br&gt;&#xA;सर्वेषु पुण्यतीर्थेषु यः स्नानं कुरुते नरः ॥&lt;br&gt;&#xA;तत्फलं समवाप्नोति घोणतीर्थाद्धि पावनात् ॥ १०१ ॥&lt;br&gt;&#xA;तस्मात्पुण्यतमं तीर्थं घोणतीर्थं विदुर्बुधाः ॥ १०२ ॥&lt;br&gt;&#xA;य इमं शृणुतेऽध्यायं सर्वपापनिबर्हणम् ॥&lt;br&gt;&#xA;वाजपेयफलं तस्य विष्णुलोकश्च शाश्वतः ॥ १०३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां द्वितीये वैष्णवखण्डे श्रीवेङ्कटाचलमाहात्म्ये तुम्बुरुतीर्थमाहात्म्यवर्णनन्नाम षड्विंशोऽध्यायः ॥ ॥ २६ ॥ ॥&lt;/p&gt;</description>
    </item>
    <item>
      <title>०२७ सर्वतीर्थमहिमोपसंहारपूर्वकपुराणश्रवणप्रक्रियाद्यनुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/027_sarvatIrthamahimopasaMhArapUrvakapurANashravaN/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/027_sarvatIrthamahimopasaMhArapUrvakapurANashravaN/</guid>
      <description>&lt;p&gt;अथ श्रीवेङ्कटाचलस्य सर्वपुण्यतीर्थाधारत्ववर्णनम् ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;वेङ्कटाद्रौ महापुण्ये सर्वसङ्कटनाशने ॥&lt;br&gt;&#xA;सन्ति वै कति तीर्थानि सूत पौराणिकोत्तम ॥ १ ॥&lt;br&gt;&#xA;तेषां सङ्ख्यां च मे ब्रूहि कति मुख्यानि तत्र वै ॥&lt;br&gt;&#xA;तत्राप्यत्यन्तमुख्यानि वद मे मुनिसत्तम ॥ २ ॥&lt;br&gt;&#xA;सद्धर्मरतिदान्यत्र कति मुख्यानि तानि च ॥&lt;br&gt;&#xA;कानि ज्ञानप्रदान्यत्र भक्तिवेराग्यदानि च ॥ ३ ॥&lt;br&gt;&#xA;मुक्तिप्रदानि कान्यत्र तानि मे वद सुव्रत ॥ ४ ॥ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;षट्षष्टिकोटितीर्थानि पुण्यान्यत्र नगोत्तमे ॥&lt;br&gt;&#xA;अष्टोत्तरसहस्राणि तेषु मुख्यानि सुव्रत ॥ ५ ॥&lt;br&gt;&#xA;सद्धर्मरतिदान्यत्र सन्ति चाष्टोत्तरं शतम् ॥&lt;br&gt;&#xA;सहस्रेभ्यश्च मुख्यानि पृथक्तेभ्यश्च तानि च ॥६॥&lt;br&gt;&#xA;भक्तिवैराग्यदान्यत्र षष्टिरष्टोत्तरे शते ॥ ७ ॥&lt;br&gt;&#xA;॥ अथ स्वामिपुष्करिण्यादिषट्तीर्थस्नानकालनिर्णयः ॥ ॥&lt;br&gt;&#xA;मुक्तिदान्यत्र षट् चैव वेङ्कटाचलमूर्धनि ॥&lt;br&gt;&#xA;स्वामिपुष्करिणी चैव वियद्गङ्गा ततः परम् ॥ ८ ॥&lt;br&gt;&#xA;पश्चात्पापविनाशं च पाण्डुतीर्थमतःपरम् ॥&lt;br&gt;&#xA;कुमारधारिकातीर्थं तुम्बोस्तीर्थमतः परम् ॥ ९ ॥&lt;br&gt;&#xA;कुम्भमासे पौर्णमास्यां मघायोगो यदा भवेत् ॥&lt;br&gt;&#xA;कुमारधारिकां यान्ति सर्वतीर्थानि हे द्विजाः ॥ 2.1.27.१० ॥&lt;br&gt;&#xA;तत्र यः स्नाति विप्रेन्द्रा राजसूयफलं लभेत् ॥&lt;br&gt;&#xA;मुक्तिश्च भविता तत्र नात्र कार्या विचारणा ॥ ११॥&lt;br&gt;&#xA;अन्नदानविधिस्तत्र सार्धं दक्षिणयाऽ द्विजाः ॥&lt;br&gt;&#xA;उत्तराफल्गुनीयुक्तशुक्लपक्षीयपर्वणि ॥ १२ ॥&lt;br&gt;&#xA;तुम्बोस्तीर्थं मीनसंस्थे रवौ तीर्थानि सर्वशः ॥&lt;br&gt;&#xA;अपराह्णे समायान्ति तत्र स्नातो न जायते॥१३॥&lt;br&gt;&#xA;मौञ्जीबन्धं विवाहं च कारयेद्द्रव्यदानतः ॥&lt;br&gt;&#xA;मेषसङ्क्रमणे भानौ चित्रानक्षत्रसंयुते ॥ ॥ १४ ॥&lt;br&gt;&#xA;पौर्णमास्यां समायान्ति वियद्गङ्गां तथैव च ॥&lt;br&gt;&#xA;तत्र स्नात्वा नरः सद्यः शतक्रतुफलं लभेत् ॥ १५॥&lt;br&gt;&#xA;सुवर्णं तत्र दातव्यं कन्यादानं विशेषतः ॥&lt;br&gt;&#xA;वृषभस्थे रवौ विप्रा द्वादश्यां हरिवासरे ॥ १६ ॥&lt;br&gt;&#xA;शुक्ले वाप्यथ कृष्णे वा भौमेनापि समन्विते ॥&lt;br&gt;&#xA;पाण्डुतीर्थं समायान्ति गङ्गादीनि जगत्त्रये ॥ १७ ॥&lt;br&gt;&#xA;तत्र स्नात्वा च गां दत्त्वा मुच्यते प्रतिबन्धकात् ॥&lt;br&gt;&#xA;आश्वयुक्छुक्लपक्षे च सप्तम्यां भानुवासरे ॥ १८ ॥&lt;br&gt;&#xA;उत्तराषाढयुक्तायां तथा पापविनाशनम् ॥&lt;br&gt;&#xA;उत्तराभाद्रयुक्तायां द्वादश्यां वा समागतः ॥ १९ ॥&lt;br&gt;&#xA;शालग्रामशिलां दत्त्वा स्नात्वा च विधिपूर्वकम् ॥&lt;br&gt;&#xA;मुच्यते सर्वपापैश्च जन्म कोटिशतोद्भवैः ॥ 2.1.27.२० ॥&lt;br&gt;&#xA;धनुर्मासे सिते पक्षे द्वादश्यामरुणोदये ॥&lt;br&gt;&#xA;आयान्ति सर्वतीर्थानि स्वामिपुष्करिणीजले ॥ २१ ॥&lt;br&gt;&#xA;तत्र स्नात्वा नरः सद्यो मुक्तिमेति न संशयः ॥&lt;br&gt;&#xA;यस्य जन्मसहस्रेषु पुण्यमेवार्जितं पुरा ॥ २२ ॥&lt;br&gt;&#xA;तस्य स्नानं भवेद्विप्रा नान्यस्य त्वकृतात्मनः ॥&lt;br&gt;&#xA;विभवानुगुणं दानं कार्यं तत्र यथाविधि॥ २३॥&lt;br&gt;&#xA;शालिग्रामशिलादानं गां दद्याच्च विशेषतः॥ २४॥&lt;br&gt;&#xA;॥ अथ पुराणश्रवणस्य विशेषतः प्राशस्त्यवर्णनम्॥ ॥&lt;br&gt;&#xA;ये शृण्वन्ति कथां विष्णोः सदा भुवनपावनीम् ॥&lt;br&gt;&#xA;ते वै मनुष्यलोकेऽस्मिन्विष्णुभक्ता भवन्ति हि॥२५॥&lt;br&gt;&#xA;यद्यशक्तः सदा श्रोतुं कथां भुवनपावनीम्॥&lt;br&gt;&#xA;मुहूर्तं वा तदर्धं वा क्षणं वा विष्णुसत्कथाम्॥&lt;br&gt;&#xA;यः शृणोति नरो भक्त्या दुर्गतिर्नास्ति तस्य हि॥ २६॥&lt;br&gt;&#xA;यत्फलं सर्वयज्ञेषु सर्वदानेषु यत्फलम् ॥&lt;br&gt;&#xA;सकृतपुराणश्रवणात्तत्फलं विन्दते नरः॥ २७॥&lt;br&gt;&#xA;कलौ युगे विशेषेण पुराणश्रवणादृते॥&lt;br&gt;&#xA;नास्ति धर्मः परः पुंसां नास्ति मुक्तिप्रदं परम्॥२८ ॥&lt;br&gt;&#xA;पुराणश्रवणं विष्णोर्नामसङ्कीर्तनं परम्॥&lt;br&gt;&#xA;उभे एव मनुष्याणां पुण्यद्रुममहाफले॥ २९॥&lt;br&gt;&#xA;पिबन्नेवामृतं यत्नादेकः स्यादजरामरः॥&lt;br&gt;&#xA;विण्णोः कथामृतं कुर्यात्कुलमेवाजरामरम् ॥ 2.1.27.३० ॥&lt;br&gt;&#xA;॥ अथ पुराणवक्तुः सर्वपूजनीयत्ववर्णनम् ॥ ॥&lt;br&gt;&#xA;बालो युवाथ वृद्धो वा दरिद्रो दुर्भगोऽपि वा ॥&lt;br&gt;&#xA;पुराणज्ञः सदा वन्द्यः स पूज्यः सुकृतात्मभिः ॥ ३१ ॥&lt;br&gt;&#xA;नीचबुद्धिं न कुर्वीत पुराणज्ञे कदाचन ॥&lt;br&gt;&#xA;यस्य वक्त्रोद्गता वाणी कामधेनुः शरीरिणाम् ॥ ३२ ॥&lt;br&gt;&#xA;भवकोटिसहस्रेषु भूत्वा भूत्वावसीदताम् ॥&lt;br&gt;&#xA;यो ददात्यपुनर्वृत्तिं कोऽन्यस्तस्मात्परो गुरुः ॥ ३३ ॥&lt;br&gt;&#xA;व्यासासनसमारूढो यदा पौराणिको द्विजः ॥&lt;br&gt;&#xA;आ समाप्तेः प्रसङ्गस्य नमस्कुर्यान्न कस्यचित् ॥ ३४ ॥&lt;br&gt;&#xA;न दुर्जनसमाकीर्णे न शूद्रश्वापदावृते ॥&lt;br&gt;&#xA;देशे न द्यूतसदने वदेत्पुण्यकथां सुधीः ॥ ३५ ॥&lt;br&gt;&#xA;सुग्रामे सुजनाकीर्णे सुक्षेत्रे देवतालये ॥&lt;br&gt;&#xA;पुण्ये वाथ नदीतीरे वदेत्पुण्यकथां सुधीः ॥३६॥&lt;br&gt;&#xA;श्रद्धाभक्तिसमायुक्ता नान्यकार्येषु लालसा ॥&lt;br&gt;&#xA;वाग्यताः शुचयोऽव्यग्राः श्रोतारः पुण्यभागिनः ॥ ३७ ॥&lt;br&gt;&#xA;अभक्त्या ये कथां पुण्यां शृण्वन्ति मनुजाधमाः ॥&lt;br&gt;&#xA;तेषां पुण्यफलं नास्ति दुःखं जन्मनि जन्मनि ॥ ३८ ॥&lt;br&gt;&#xA;पुराणं ये तु सम्पूज्य ताम्बूलाद्यैरुपायनैः ॥&lt;br&gt;&#xA;शृण्वन्ति च कथां भक्त्या न दरिद्रा न पापिनः ॥ ३९ ॥&lt;br&gt;&#xA;कथायां कथ्यमानायां ये गच्छन्त्यन्यतो नराः॥&lt;br&gt;&#xA;भोगान्तरे प्रणश्यन्ति तेषां दाराश्च सम्पदः ॥2.1.27.४०॥&lt;br&gt;&#xA;सोष्णीषमस्तका ये च कथां शृण्वन्ति पावनीम् ॥&lt;br&gt;&#xA;ते बालकाः प्रजायन्ते पापिनो मनुजाधमाः॥४१॥&lt;br&gt;&#xA;ताम्बूलं भक्षयन्तो ये कथां शृण्वन्ति पावनीम् ॥&lt;br&gt;&#xA;श्वविष्ठां भक्षयन्त्येते नरके च पतन्ति हि॥४२॥&lt;br&gt;&#xA;ये च तुङ्गासनारूढाः कथां शृण्वन्ति दाम्भिकाः ॥&lt;br&gt;&#xA;अक्षय्यान्नरकान्भुक्त्वा ते भवन्त्येव वायसाः ॥४३॥&lt;br&gt;&#xA;ये च वीरासनारूढा ये च सिंहासनस्थिता॥&lt;br&gt;&#xA;शृण्वन्ति सत्कथां ते वै भवन्त्यर्जुनपादपाः ॥४४॥&lt;br&gt;&#xA;असम्प्रणम्य शृण्वन्तो विषवृक्षा भवन्ति हि ॥&lt;br&gt;&#xA;तथा शयानाः शृण्वन्तो भवन्त्यजगरा हि ते ॥ ४५ ॥&lt;br&gt;&#xA;यः शृणोति कथां वक्तुः समानासनसंस्थितः॥&lt;br&gt;&#xA;गुरुतल्पसमं पापं सम्प्राप्य नरकं व्रजेत् ॥ ४६ ॥&lt;br&gt;&#xA;ये निन्दन्ति पुराणज्ञं सत्कथां पापहारिणीम् ॥&lt;br&gt;&#xA;ते वै जन्मशतं मर्त्याः शुनकाश्च भवन्ति हि ॥ ४७ ॥&lt;br&gt;&#xA;कथायां कीर्त्यमानायां ये वदन्ति दुरुत्तरम् ॥&lt;br&gt;&#xA;ते गर्दभाः प्रजायन्ते कृकलासास्ततःपरम् ॥ ४८ ॥&lt;br&gt;&#xA;कदाचिदपि ये पुण्यां न शृण्वन्ति कथां नराः ॥&lt;br&gt;&#xA;ते भुक्त्वा नरकान्घोरान्भवन्ति वनसूकराः ॥ ४९ ॥&lt;br&gt;&#xA;कथायां कीर्त्यमानायां विघ्नं कुर्वन्ति ये नराः ॥&lt;br&gt;&#xA;कोट्यब्दं नरकान्भुक्त्वा भवन्ति ग्रामसूकराः ॥ 2.1.27.५० ॥&lt;br&gt;&#xA;ये कथामनुमोदन्ते कीर्त्यमानां नरोत्तमाः ॥&lt;br&gt;&#xA;अशृण्वन्तोऽपि ते यान्ति शाश्वतं पदमव्ययम्॥ ॥ ५१ ॥&lt;br&gt;&#xA;ये श्रावयन्ति मनुजाः पुण्यां पौराणिकीं कथाम् ॥&lt;br&gt;&#xA;कल्पकोटिशतं साग्रं तिष्ठन्ति ब्रह्मणः पदे ॥ ५२ ॥&lt;br&gt;&#xA;आसनार्थं प्रयच्छन्ति पुराणज्ञस्य ये नराः ॥&lt;br&gt;&#xA;कम्बलाजिनवासांसि तथा मञ्चकमेव वा ॥ ५३ ॥&lt;br&gt;&#xA;स्वर्गलोकं समासाद्य भुक्त्वा भोगान्यथेप्सितान् ॥&lt;br&gt;&#xA;स्थित्वा ब्रह्मादिलोकेषु पदं यान्ति निरामयम् ॥ ५४ ॥&lt;br&gt;&#xA;पुराणस्य प्रयच्छन्ति ये च सूत्रं नवं वरम् ॥&lt;br&gt;&#xA;भोगिनो ज्ञानसम्पन्नास्ते भवन्ति भवे भवे ॥ ५५ ॥&lt;br&gt;&#xA;ये महापातकैर्युक्ता ह्युपपातकिनश्च ये ॥&lt;br&gt;&#xA;पुराणश्रवणादेव ते यान्ति परमं पदम् ॥ ५६ ॥&lt;br&gt;&#xA;वेङ्कटाद्रेस्तु माहात्म्यं श्रुत्वा त ऋषयस्ततः ॥&lt;br&gt;&#xA;व्यासप्रसादसम्पन्नं सूतं पौराणिकोत्तमम् ॥&lt;br&gt;&#xA;पूजयित्वा यथान्यायं प्रहर्षमतुलं गताः ॥ ५७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये सर्वतीर्थमहिमोपसंहारपूर्वकपुराणश्रवणप्रक्रियाद्यनुवर्णनन्नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>०२८ कटाहतीर्थप्रशंसनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/028_kaTAhatIrthaprashaMsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/028_kaTAhatIrthaprashaMsanam/</guid>
      <description>&lt;p&gt;॥ अथ कटाहतीर्थमाहात्म्यम् ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;सूत सर्वार्थतत्त्वज्ञ वेदवेदान्तपारग ॥&lt;br&gt;&#xA;श्रीवेङ्कटाचले तीर्थं कटाहाख्यं सुपावनम् ॥ ॥१॥&lt;br&gt;&#xA;श्रूयते तस्य माहात्म्यं घुष्यते च जगत्त्रये ॥&lt;br&gt;&#xA;अस्माकमेतद्ब्रूहि त्वं कृपया व्यासशासित ॥ २ ॥&lt;br&gt;&#xA;पुरा वै नारदः श्रीमान्ब्रह्मपुत्रो महानृषिः ॥&lt;br&gt;&#xA;दृष्ट्वा वै नैमिषारण्यं सम्प्राप्तो द्विजसत्तमः ॥ ३ ॥&lt;br&gt;&#xA;तदानीं ब्रह्मपुत्रं तमर्घ्यपाद्यादिभिः शुभैः ॥&lt;br&gt;&#xA;पूजयित्वा यथान्यायं पवित्रे च कुशासने ॥ ॥ ४ ॥&lt;br&gt;&#xA;सन्निवेश्य महाभक्त्या विनयानतकन्धराः ॥&lt;br&gt;&#xA;प्रणम्य प्रार्थयामासुरिमे सर्वे महर्षयः ॥ ५ ॥&lt;br&gt;&#xA;त्वां विना नारद श्रीमन्नस्माकं भुवनत्रये ॥&lt;br&gt;&#xA;धर्मोपदेशकः कश्चिन्नास्ति नास्ति महर्षिषु ॥ ६ ॥&lt;br&gt;&#xA;वेङ्कटाद्रौ महापुण्ये सर्वदेवनिषेविते॥&lt;br&gt;&#xA;वैकुण्डादागते दिव्ये सिद्धगन्धर्वसेविते ॥ ७ ॥&lt;br&gt;&#xA;कटाहतीर्थमाहात्म्यं वर्णयाद्य वनौकसाम् ॥ ८ ॥&lt;br&gt;&#xA;॥ श्रीनारद उवाच ॥ ॥&lt;br&gt;&#xA;शृणुध्वमृषयः सर्वे शौनकाद्या महौजसः ॥&lt;br&gt;&#xA;कटाहतीर्थमाहात्म्यं को वेत्ति भुवनत्रये ॥ ९ ॥&lt;br&gt;&#xA;महादेवो विजानाति तस्य तीर्थस्य वैभवम् ॥&lt;br&gt;&#xA;यानि कानि च पुण्यानि ब्रह्माण्डान्तर्गतानि वै ॥ 2.1.28.१० ॥&lt;br&gt;&#xA;तानि गङ्गादितीर्थानि स्वपापपरिशुद्धये ॥&lt;br&gt;&#xA;कटाहतीर्थसेवां च कुर्वन्ति द्विजसत्तमाः ॥ ११ ॥&lt;br&gt;&#xA;ब्राह्मणाः क्षत्त्रिया वैश्याः शूद्राश्चेतरजातयः ॥&lt;br&gt;&#xA;स्पृशन्ति तज्जलमिति न पिबेद्यो विमूढधीः ॥ १२ ॥&lt;br&gt;&#xA;स हि चण्डालतां प्राप्य कुम्भीपाके पतिष्यति ॥&lt;br&gt;&#xA;ब्रह्मचारी गृहस्थो वा वानप्रस्थो यतीश्वरः ॥ १३ ॥&lt;br&gt;&#xA;सेवया तस्य तीर्थस्य प्राप्नोति परमं पदम् ॥&lt;br&gt;&#xA;श्रुतिस्मृतिपुराणेषु तत्तीर्थस्य प्रशंसनम् ॥ १४ ॥&lt;br&gt;&#xA;बहुधा वर्ण्यते पञ्चमहापातकनाशनम् ॥&lt;br&gt;&#xA;अत्यद्भुततरं विप्राः सर्वलोकैकपावनम् ॥ १५ ॥&lt;br&gt;&#xA;ब्रह्महत्यायुतं चापि सुरापानायुतं तथा ॥&lt;br&gt;&#xA;अयुतं गुरुदाराणां गमनं पापकारणम् ॥ १६ ॥&lt;br&gt;&#xA;स्तेयायुतं सुवर्णानां तत्संसर्गाश्च कोटयः ॥&lt;br&gt;&#xA;शीघ्रं विलयमायान्ति तस्य तीर्थस्य सेवया ॥ १७ ॥&lt;br&gt;&#xA;यानि निष्कृतिहीनानि पापानि विविधानि च ॥&lt;br&gt;&#xA;तानि सर्वाणि नश्यन्ति तीर्थस्यास्य निषेवणात् ॥ १८ ॥&lt;br&gt;&#xA;इदं तीर्थं महापुण्यं भगवत्पादनिस्सृतम् ॥&lt;br&gt;&#xA;कुष्ठादिरोगयुक्तो यः प्रत्यहं च पिबेदिदम् ॥ १९ ॥ ॥&lt;br&gt;&#xA;॥ अथ कटाहतीर्थमहिमश्रद्धाशून्यानां महानरकप्राप्तिः ॥ ॥&lt;br&gt;&#xA;सोऽपि रोगविहीनः सन्विष्णुलोकं च गच्छति ॥&lt;br&gt;&#xA;भगवाञ्छङ्करो देवो रहस्यानुभवे पुरा ॥ 2.1.28.२० ॥&lt;br&gt;&#xA;पार्वत्यै कथयामास तस्य तीर्थस्य वैभवम् ॥&lt;br&gt;&#xA;उक्तेष्वेतेषु सन्देहो न कर्तव्यः कदाचन ॥ २१ ॥&lt;br&gt;&#xA;अर्थवादोऽयमिति च न वक्तव्यं कदाचन ॥&lt;br&gt;&#xA;येऽर्थवादमिदं ब्रूयुस्तेषां वै नास्तिकात्मनाम् ॥ २२ ॥&lt;br&gt;&#xA;जिह्वाग्रे परशुं तप्तं प्रक्षिपन्ति च किङ्कराः ॥&lt;br&gt;&#xA;तस्मात्कटाहतीर्थं तु सेवनीयं प्रयत्नतः ॥२३॥&lt;br&gt;&#xA;सर्वदुःखप्रशमनमपवर्गफलप्रदम् ॥&lt;br&gt;&#xA;यत्र पीत्वा नरो भक्त्या सर्वान्कामानवाप्नुयात्॥२४॥&lt;br&gt;&#xA;एवमुक्त्वा महाभागः काशीं त्रैलोक्यपावनीम् ॥&lt;br&gt;&#xA;सम्प्राप्तो नारदः श्रीमान्सूत पौराणिकोत्तम ॥ २५ ॥&lt;br&gt;&#xA;सङ्क्षेपतश्च भगवान्नैमिषे ह्युक्तवान्खलु ॥&lt;br&gt;&#xA;इदानीं श्रोतुमिच्छामः कटाहस्य च वैभवम् ॥ २६ ॥&lt;br&gt;&#xA;सुविस्तरेण चास्माकं वद सूत कृपावशात् ॥ २७ ॥&lt;br&gt;&#xA;॥ अथ कटाहतीर्थपानक्रमः ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;भोभोस्तपोधनाः सर्वे नैमिषारण्यवासिनः ॥&lt;br&gt;&#xA;कटाहतीर्थमाहात्म्यं शृणुध्वं द्विजसत्तमाः ॥ २८ ॥&lt;br&gt;&#xA;कटाहतीर्थं भो विप्राः सर्व लोकेषु विश्रुतम् ॥&lt;br&gt;&#xA;सर्वसम्पत्करं शुद्धं सर्वपापप्रणाशनम् ॥ २९ ॥&lt;br&gt;&#xA;दुःस्वप्ननाशनं ह्येतन्महापातकनाशनम् ॥&lt;br&gt;&#xA;महाविघ्नप्रशमनं महाशान्तिकरं नृणाम् ॥ 2.1.28.३० ॥&lt;br&gt;&#xA;स्मृतिमात्रेण यत्पुंसां सर्वपापनिषूदनम् ॥&lt;br&gt;&#xA;मन्त्रेणाष्टाक्षरेणैव पिबेत्तीर्थं मनोहरम् ॥ ३१ ॥&lt;br&gt;&#xA;अथवा केशवाद्यैश्च नामभिर्वा पिबेज्जलम् ॥&lt;br&gt;&#xA;यद्वा नामत्रयेणाऽपि पिबेत्तीर्थं शुभप्रदम् ॥ ३२ ॥&lt;br&gt;&#xA;आहोस्विद्वेङ्कटेशस्य मन्त्रेणाष्टाक्षरेण वै ॥&lt;br&gt;&#xA;पिबेत्कटाहतीर्थं तद्भुक्तिमुक्तिप्रदायकम् ॥ ३३ ॥&lt;br&gt;&#xA;विना मन्त्रेण यो विप्रः सम्पिबेत्तीर्थमुत्तमम् ॥&lt;br&gt;&#xA;पापं मे नाशय क्षिप्रं जन्मान्तरकृतं महत् ॥ ३४ ॥&lt;br&gt;&#xA;इत्युक्त्वा स पिबेन्नित्यं मोक्षमार्गैकसाधनम् ॥&lt;br&gt;&#xA;स्वामिपुष्करिणीस्नानं वराहश्रीशदर्शनम् ॥ ३५ ॥&lt;br&gt;&#xA;कटाहतीर्थपानं च त्रयं त्रैलोक्यदुर्लभम् ॥&lt;br&gt;&#xA;बहुना किमिहोक्तेन ब्रह्महत्यादिनाशनम् ॥ ३६ ॥&lt;br&gt;&#xA;॥ अथ केशवाख्यद्विजवृत्तान्तः ॥ ॥&lt;br&gt;&#xA;पुरा कश्चिद्द्विजो मोहात्केशवाख्यो बहुश्रुतम् ॥&lt;br&gt;&#xA;हत्वा खड्गेन दुर्बुद्ध्या ब्रह्महत्यामवाप्तवान् ॥ ३७ ॥&lt;br&gt;&#xA;सोऽपि तस्मिन्महातीर्थे पीत्वा जलमनुत्तमम् ॥&lt;br&gt;&#xA;केशवाख्यो महापापी विमुक्तो ब्रह्महत्यया ॥ ३८ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;कस्य पुत्रः केशवाख्यः कथं प्राप्तो भयङ्करीम् ॥&lt;br&gt;&#xA;ब्रह्महत्यामतिक्रूरामस्माकं वक्तुमर्हसि ॥ ३९ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;तुङ्गभद्रातटे रम्ये गन्धर्वैरुपसेविते ॥&lt;br&gt;&#xA;अग्रहारो महानासीद्वेदाढ्य इति नामतः ॥ 2.1.28.४० ॥&lt;br&gt;&#xA;तस्मिन्वेदपुरे रम्ये ब्राह्मणा वेदपारगाः ॥&lt;br&gt;&#xA;शब्दशास्त्रपराः सर्वे ज्योतिःशास्त्रप्रवर्तकाः ॥ ४१ ॥&lt;br&gt;&#xA;मीमांसातर्कशास्त्रज्ञाः सर्वे वेदान्तवादिनः ॥&lt;br&gt;&#xA;धर्मशास्त्रेषु निरता अन्नदानपराः सदा ॥ ४२ ॥&lt;br&gt;&#xA;पुत्रवन्तश्च ते सर्वे ह्यग्रहारे महाजनाः ॥&lt;br&gt;&#xA;वेदाढयेऽप्यग्रहारे वै पद्मनाभ इति श्रुतः ॥ ४३ ॥&lt;br&gt;&#xA;॥ अथ गणिकालम्पटस्य केशवद्विजस्य ब्रह्महत्याप्राप्तिक्रमः ॥ ॥&lt;br&gt;&#xA;तस्य पुत्रः केशवाख्यः सर्वकर्मबहिष्कृतः ॥&lt;br&gt;&#xA;मातरं पितरं त्यक्त्वा भार्यामपि पतिव्रताम् ॥ ४४ ॥&lt;br&gt;&#xA;सर्वदा गणिकासक्तो वेश्यागारं विवेश ह ॥&lt;br&gt;&#xA;दिनद्वये च तां वेश्यामनुभूय द्विजस्ततः ॥ ४५ ॥&lt;br&gt;&#xA;निष्कद्वयं प्रदातव्यं हस्ते दत्त्वा गतः सुखम् ॥&lt;br&gt;&#xA;वेश्यया चाधनस्त्यक्तस्तत्संयोगैकतत्परः ॥ ४६ ॥&lt;br&gt;&#xA;इतस्ततश्चोरयित्वा बहुद्रव्याणि सन्ततम् ॥&lt;br&gt;&#xA;दत्त्वा तया चिरं रेमे तद्गृहे बुभुजे च सः ॥ ४७ ॥&lt;br&gt;&#xA;एकेन चषकेणासौ तया सह सुरां पपौ ॥&lt;br&gt;&#xA;स कदाचित्किरातैस्तु द्रव्यं हर्तुं ययौ द्विजः ॥॥ ४८ ॥&lt;br&gt;&#xA;विप्रस्य कस्यचिद्गेहे सोऽपि कैरातवेषधृक् ॥&lt;br&gt;&#xA;केशवो विप्रबन्धुर्वै साहसी खङ्गहस्तवान् ॥ ४९ ॥&lt;br&gt;&#xA;तद्गृहस्वामिनं विप्रं हत्वा खड्गेन साहसात् ॥&lt;br&gt;&#xA;समादाय बहु द्रव्यं वेश्यागारं विवेश ह ॥ 2.1.28.५० ॥&lt;br&gt;&#xA;तं यान्तमनुयाति स्म ब्रह्महत्या भयङ्करी ॥&lt;br&gt;&#xA;नीलवस्त्रधरा भीमा भृशं रक्तशिरोरुहा ॥॥ ५१ ॥&lt;br&gt;&#xA;गर्जन्ती साट्टहासं सा कम्पयन्ती च रोदसी ॥&lt;br&gt;&#xA;अनुद्रुतस्तया विप्रो बभ्राम जगतीतले ॥ ५२ ॥&lt;br&gt;&#xA;एवं भ्रमन्धरां सर्वां विप्रबन्धुर्दुरात्मवान् ॥&lt;br&gt;&#xA;स्वग्रामं प्रययौ भीत्या शौनकाद्या महौजसः ॥ ५३ ॥&lt;br&gt;&#xA;अनुद्रुतस्तया भीतः प्रययौ स्वनिकेतनम्॥&lt;br&gt;&#xA;ब्रह्महत्याप्यनुद्रुत्य तेन साकं गृहं ययौ ॥५४॥&lt;br&gt;&#xA;जनकं रक्ष रक्षेति केशवः शरणं ययौ ॥&lt;br&gt;&#xA;मा भैषीरिति स प्रोच्य पिता रक्षितुमुद्यतः ॥ ५५ ॥&lt;br&gt;&#xA;॥ अथ स्वसुतरक्षणोद्युक्ते पद्मनाभे ब्रह्महत्योक्तिः ॥&lt;br&gt;&#xA;क्रूरैनं ब्रह्महत्या सा जनकं प्रत्यभाषत ॥ ५६ ॥&lt;br&gt;&#xA;॥ ब्रह्महत्योवाच ॥ ॥&lt;br&gt;&#xA;मैनं त्वं प्रतिगृह्णीष्व पद्मनाभ द्विजोत्तम ॥&lt;br&gt;&#xA;अयं सुरापी स्तेयी च ब्रह्महा चातिपातकी ॥ ५७ ॥&lt;br&gt;&#xA;मातृद्रोही पितृद्रोही भार्यात्यागी च दुष्टधीः ॥&lt;br&gt;&#xA;गणिकासक्तचित्तश्च ह्येनं मुञ्च दुरात्मकम् ॥ ५८ ॥&lt;br&gt;&#xA;गृह्णासि चेत्सुतं विप्र महापातकिनं वृथा ॥&lt;br&gt;&#xA;त्वद्भार्यामस्य भार्यां च त्वां च पुत्रमिमं द्विज ॥ ५९ ॥&lt;br&gt;&#xA;भक्षयिष्यामि वंशं च तस्मान्मुञ्च दुरात्मकम् ॥&lt;br&gt;&#xA;इमं त्यजसि चेत्पुत्रं युष्मान्मुञ्चामि साम्प्रतम् ॥ 2.1.28.६० ॥&lt;br&gt;&#xA;नैकस्यार्थे कुलं हन्तुमर्हसि त्वं महामते ॥&lt;br&gt;&#xA;इत्युक्तः स तया तत्र पद्मनाभोऽब्रवीच्च ताम् ॥ ६१ ॥ ॥&lt;br&gt;&#xA;॥ पद्मनाभ उवाच ॥ ॥&lt;br&gt;&#xA;बाधते मां सुतस्नेहः कथं पुत्रं परित्यजे ॥&lt;br&gt;&#xA;ब्रह्महत्या तदाकर्ण्य पद्मनाभं तमब्रवीत् ॥ ६२ ॥&lt;br&gt;&#xA;॥ ब्रह्महत्योवाच ॥ ॥&lt;br&gt;&#xA;पुत्रोऽयं पतितोऽभूत्ते वर्णाश्रमबहिष्कृतः ॥&lt;br&gt;&#xA;पुत्रेस्मिन्मा कुरु स्नेहं निन्दितं तस्य दर्शनम् ॥ ६३ ॥&lt;br&gt;&#xA;इत्युक्त्वा ब्रह्महत्या सा पद्मनाभस्य पश्यतः ॥&lt;br&gt;&#xA;हस्तेन प्रजहारास्य सुतं केशवनामकम् ॥ ६४ ॥&lt;br&gt;&#xA;रुरोद ताततातेति जनकं प्रब्रुवन्मुहुः ॥&lt;br&gt;&#xA;रुरुदुर्जनको माता भार्या तस्य दुरात्मनः ॥ ६५ ॥&lt;br&gt;&#xA;॥ अथ पद्मनाभं प्रति भरद्वाजकथितो ब्रह्महत्याविमुक्त्युपायः ॥ ॥&lt;br&gt;&#xA;तस्मिन्काले महाभागो भरद्वाजो महामुनिः ॥&lt;br&gt;&#xA;दिष्ट्या समाययौ योगी शौनकाद्या महौजसः ॥ ६६ ॥&lt;br&gt;&#xA;पद्मनाभोऽथ तं दृष्ट्वा भरद्वाजं महामुनिम् ॥&lt;br&gt;&#xA;स्तुत्वा प्रणम्य शरणं ययाचे पुत्रकारणात् ॥ ६७ ॥&lt;br&gt;&#xA;भरद्वाज महाभाग साक्षाद्विष्ण्वंशको भवान् ॥&lt;br&gt;&#xA;त्वद्दर्शनमपुण्यानां भविता न कदाचन ॥ ६८ ॥&lt;br&gt;&#xA;ब्रह्महा च सुरापी च स्तेयी चाभूत्सुतो मम ॥&lt;br&gt;&#xA;पुत्रं प्रहर्तुमा याता ब्रह्महत्या भयङ्करी ॥ ६९ ॥&lt;br&gt;&#xA;भूयाद्यथा मे पुत्रोयं महापातकमोचितः ॥&lt;br&gt;&#xA;घोरेयं ब्रह्महत्या च यथा शीघ्रं लयं व्रजेत् ॥ 2.1.28.७० ॥&lt;br&gt;&#xA;तमुपायं वदस्वाद्य मम पुत्रे दयां कुरु ॥&lt;br&gt;&#xA;एक एव हि पुत्रो मे नान्योऽस्ति तनयो मुने ॥ ७१ ॥&lt;br&gt;&#xA;सुते मृते तु वंशो मे समुच्छिद्येत मूलतः ॥&lt;br&gt;&#xA;ततः पितृभ्यः पिण्डानां दाताऽपि न भवेद्ध्रुवम् ॥ ७२ ॥&lt;br&gt;&#xA;ततः कृपां कुरुष्व त्वमस्मासु भगवन्मुने ॥&lt;br&gt;&#xA;इत्युक्तः स भरद्वाजः साक्षान्नारायणांशकः ॥ ७३ ॥&lt;br&gt;&#xA;ध्यात्वा तु सुचिरं कालं पद्मनाभं वचोऽब्रवीत् ॥ ७४ ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;पद्मनाभ कृतं पापमतिक्रूरं सुतेन ते ॥&lt;br&gt;&#xA;नास्य पापस्य शान्तिः स्यात्प्रायश्चित्तायुतैरपि ॥ ७५ ॥&lt;br&gt;&#xA;तथाऽपि ते सुतस्याहमस्य पापस्य शान्तये ॥&lt;br&gt;&#xA;प्रायश्चित्तं वदिष्यामि पद्मनाभ शृणु द्विज ॥ ७६ ॥&lt;br&gt;&#xA;गङ्गाया दक्षिणे भागे द्विशतीयोजने द्विज ॥&lt;br&gt;&#xA;पूर्वाम्भोधेः पश्चिमे तु पञ्चभिर्योजनैर्मिते ॥ ७७ ॥&lt;br&gt;&#xA;सुवर्णमुखरीतीरे चोत्तरे क्रोशमात्रके ॥&lt;br&gt;&#xA;वेङ्कटाद्रिति ख्यातः सर्वलोकनमस्कृतः ॥ ७८ ॥&lt;br&gt;&#xA;मेरुपुत्रो महापुण्यः सर्वदेवाभिवन्दितः ॥&lt;br&gt;&#xA;वैकुण्ठलोकादानीतो विष्णोः क्रीडाचलो महान् ॥ ७९ ॥&lt;br&gt;&#xA;गरुत्मता वेगवता स्वर्णमुख्यास्तटे शुभे ॥&lt;br&gt;&#xA;वर्तते देवसङ्घैश्च ऋषिसङ्घैश्च पूजितः ॥ 2.1.28.८० ॥&lt;br&gt;&#xA;तस्मिन्वेङ्कटशैलेन्द्रे साक्षान्नारायणः स्वयम् ॥&lt;br&gt;&#xA;लक्ष्मीदेव्या च भूदेव्या नीलादेव्या समागतः ॥ ८१ ॥&lt;br&gt;&#xA;वर्तते वेङ्कटेशः स साक्षान्मोक्षप्रदायकः ॥&lt;br&gt;&#xA;तस्य वेङ्कटनाथस्य ह्यालयस्य तथोत्तरे ॥ ८२ ॥&lt;br&gt;&#xA;कटाहतीर्थं विप्रेन्द्र वर्तते मङ्गलप्रदम् ॥&lt;br&gt;&#xA;ब्रह्महत्यादिपापघ्नं वाञ्छितार्थप्रदायकम् ॥ ८३ ॥&lt;br&gt;&#xA;सुतेन साकं विप्रेन्द्र पिब तीर्थं मनोहरम् ॥&lt;br&gt;&#xA;भरद्वाजस्य वाक्यं तच्छ्रुत्वा वै वेदसम्मितम् ॥ ८४ ॥&lt;br&gt;&#xA;शिरसा तं प्रणम्याथ ययौ वेङ्कटपर्वतम् ॥ ॥ ८५ ॥&lt;br&gt;&#xA;॥ अथ भरद्वाजोक्त्या कटाहतीर्थपानेन केशवस्य ब्रह्महत्याविमुक्तिः ॥ ॥&lt;br&gt;&#xA;तं गत्वा वेङ्कटं शैलं स्वामिपुष्करिणीजले ॥&lt;br&gt;&#xA;सुतेन साकं विप्रेन्द्रः सस्नौ नियमपूर्वकम् ॥ ८६ ॥&lt;br&gt;&#xA;वराहस्वामिनं नत्वा श्रीनिवासालयं गतः ॥&lt;br&gt;&#xA;प्रदक्षिणं ततः कृत्वा विमानं सम्प्रणम्य च ॥ ८७ ॥&lt;br&gt;&#xA;पद्मनाभोऽथ पुत्रेण केशवेन दुरात्मना ॥&lt;br&gt;&#xA;पपौ कटाहतीर्थं तद्ब्रह्महत्याविनाशकम् ॥ ८८ ॥&lt;br&gt;&#xA;तदानीं ब्रह्महत्या सा शीघ्रमेव लयं गता ॥&lt;br&gt;&#xA;अनन्तरं ततो गत्वा वेङ्कटेशं कृपानिधिम् ॥ ८९ ॥&lt;br&gt;&#xA;पुत्रेण सह विप्रेन्द्रः पद्मनाभो ददर्श सः ॥&lt;br&gt;&#xA;तदा प्रादुरभूद्देवो वेङ्कटेशो दयानिधिः ॥ 2.1.28.९० ॥&lt;br&gt;&#xA;कटाहतीर्थपानेन तोषितो वाक्यमब्रवीत् ॥ ९१ ॥&lt;br&gt;&#xA;॥ अथ ब्रह्महत्याविमुक्तसुतेन सहितं पद्मनाभं प्रति भगवदुक्तिः ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;पद्मनाभ महाबुद्धे वेदवेदान्तपारग ॥&lt;br&gt;&#xA;भरद्वाजस्य वाक्येन प्राप्य वेङ्कटपर्वतम् ॥ ९२ ॥&lt;br&gt;&#xA;कटाहतीर्थं त्वं पीत्वा कृतार्थोऽसि न संशयः ॥&lt;br&gt;&#xA;तव पुत्रः केशवाख्यो विमुक्तो ब्रह्महत्यया ॥ ९३ ॥&lt;br&gt;&#xA;तस्मात्कटाहतीर्थं तु सेवनीयं प्रयत्नतः ॥&lt;br&gt;&#xA;तस्मिंस्तीर्थे महाभाग पीत्वा जलमनुत्तमम् ॥ ९४ ॥&lt;br&gt;&#xA;पापिनोऽपि कृतार्थाः स्युः सत्यं सत्यं न संशयः ॥&lt;br&gt;&#xA;मामकं लोकमागत्य सुखी भव महामते ॥ ९५ ॥&lt;br&gt;&#xA;इत्युक्त्वा वेङ्कटेशोऽसावन्तर्धानं गतस्ततः ॥ ९६ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;तस्मात्तपोधनाः सर्वे शौनकाद्या महौजसः ॥&lt;br&gt;&#xA;कटाहतीर्थमाहात्म्यमितिहाससमन्वितम् ॥ ९७ ॥&lt;br&gt;&#xA;यथाश्रुतं मया सम्यक्तथोक्तं भवतां द्विजाः ॥ ९८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये सूतशौनक संवादे कटाहतीर्थप्रशंसनन्नामाष्टाविंशोऽध्यायः ॥ २८ ॥&lt;/p&gt;</description>
    </item>
    <item>
      <title>०२९ अर्जुनतीर्थयात्रागमनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/029_arjunatIrthayAtrAgamanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/029_arjunatIrthayAtrAgamanavarNanam/</guid>
      <description>&lt;p&gt;॥ ऋषय ऊचुः ॥ ॥&lt;br&gt;&#xA;तीर्थानामिह सर्वेषां प्रभावः कथितस्त्वया ॥&lt;br&gt;&#xA;नदीनां पर्वतानां च क्षेत्राणां सरसामपि ॥ १ ॥&lt;br&gt;&#xA;निदेशात्पद्मगर्भस्य सुवर्णमुखरी नदी ॥&lt;br&gt;&#xA;नीता भुवमगस्त्येन व्याख्याता भवतानघ ॥ २ ॥&lt;br&gt;&#xA;तदुत्पत्तिप्रभावं च तीर्थौघांस्तत्समाश्रयान् ॥&lt;br&gt;&#xA;श्रोतुं सम्प्रीतिरुत्पन्ना तन्नो वक्तुं त्वमर्हसि ॥ ३ ॥&lt;br&gt;&#xA;प्रणम्य शम्भुं नन्दीशं षडास्यं व्यासमेव च ॥&lt;br&gt;&#xA;मुनिभिः प्रार्थितः सूतस्तदा वक्तुं प्रचक्रमे ॥ ४ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;साधु पृष्टं महाभाग भवद्भिर्मङ्गलावहम् ॥&lt;br&gt;&#xA;आख्यानमेतदाम्नाय श्रवणोद्भूतसिद्धिदम् ॥ ५ ॥&lt;br&gt;&#xA;शृणुतावहिता दिव्यां कथां कल्मषनाशिनीम् ॥&lt;br&gt;&#xA;भरद्वाजेन कथितां पार्थाय कथयामि वः ॥ ६ ॥&lt;br&gt;&#xA;अवाप्य द्रुपदात्प्राज्ञाद्याज्ञसेनीं पृथासुताः ॥&lt;br&gt;&#xA;धृतराष्ट्रनिदेशेन जग्मुः करिपुरं शुभम् ॥ ७ ॥&lt;br&gt;&#xA;भीष्मेण चाम्बिकेयेन तत्र सम्मानितास्तदा ॥&lt;br&gt;&#xA;दुर्योधनादिभिः सार्द्धं न्यवसन्पञ्चवत्सरान् ॥ ८ ॥&lt;br&gt;&#xA;ततोऽनुशिष्टो भीष्माद्यैर्धृतराष्ट्रो महायशाः ॥&lt;br&gt;&#xA;सर्वेषां कुलवृद्धानां वासुदेवस्य चाग्रतः ॥ ९ ॥&lt;br&gt;&#xA;प्रददौ पाण्डुपुत्रेभ्यस्तत्सेवाहृष्टमानसः ॥&lt;br&gt;&#xA;सार्धराज्यं पुरवरं खाण्डवप्रस्थसञ्ज्ञिकम् ॥ 2.1.29.१० ॥&lt;br&gt;&#xA;आमन्त्र्य पाण्डुतनया धृतराष्ट्रादिकान्कुरून् ॥&lt;br&gt;&#xA;जग्मुस्तत्खाण्डवप्रस्थं पुरं कृष्णसमन्विताः । ११ ॥&lt;br&gt;&#xA;इन्द्रप्रस्थाह्वये तत्र रक्षिते विश्वकर्मणा ॥&lt;br&gt;&#xA;वसन्पुरेऽशिषत्पृथ्वीं सानुजो धर्मनन्दनः ॥१२॥&lt;br&gt;&#xA;गते कृष्णे निजपुरं नारदस्यानुशासनात्॥&lt;br&gt;&#xA;प्रतिज्ञां चक्रिरे पार्था धर्मज्ञा द्रौपदीं प्रति ॥ १३ ॥&lt;br&gt;&#xA;॥ अथार्जुनतीर्थयात्रोपोद्धातः ॥ ॥&lt;br&gt;&#xA;यथाक्रमेण सा कृष्णा वर्षमेकैकमादरात् ॥&lt;br&gt;&#xA;एकैकस्य गृहे तिष्ठेत्प्रतिनिर्णयपूर्वकम् ॥ १४ ॥&lt;br&gt;&#xA;यः पश्येत्तां परगृहे स्थितां पाञ्चालनन्दिनीम् ॥&lt;br&gt;&#xA;तेनैकहायनमितं विधेयं तीर्थसेवनम् ॥ १५ ॥&lt;br&gt;&#xA;एवं कृतप्रतिज्ञास्ते पाण्डुभूपालनन्दनाः ॥&lt;br&gt;&#xA;व्यापारैर्लोङ्कसामान्यैर्निन्युः कालमतन्द्रिताः ॥ १६ ॥&lt;br&gt;&#xA;अथ जानपदो विप्रो राजगेहाङ्गणे स्थितः ॥&lt;br&gt;&#xA;चुक्रोश बहुधा धेनुर्हृता मे तस्करैरिति ॥ १७ ॥&lt;br&gt;&#xA;समाश्वास्य च तं विप्रं प्रविवेश धनञ्जयः ॥&lt;br&gt;&#xA;आयुधानि समानेतुं त्वरया शस्त्रमन्दिरम् ॥ १८ ॥&lt;br&gt;&#xA;तत्रापश्यत्समासीनौ पाञ्चालीधर्मनन्दनौ ॥&lt;br&gt;&#xA;जानन्नपि प्रतिज्ञां स धनुर्जग्राह सेषुधि ॥ १९ ॥&lt;br&gt;&#xA;स गत्वा तस्करानाजौ निहत्य नृपनन्दनः ॥&lt;br&gt;&#xA;निवर्त्य धेनुं तां तस्मै ददौ विप्राय सादरम् ॥ 2.1.29.२० ॥&lt;br&gt;&#xA;अथ विज्ञापयामास फाल्गुनो धर्मनन्दनम् ॥&lt;br&gt;&#xA;तीर्थयात्रा मया कार्या समयोल्लङ्घनादिति ॥ २१ ॥&lt;br&gt;&#xA;अनुजस्य वचः श्रुत्वा सर्वधर्मविदां वरः ॥&lt;br&gt;&#xA;उवाच वचनं धीरः सादरं धर्मनन्दनः ॥ २२ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;गवार्थं ब्राह्मणार्थं च यद्वदेदनृतं वचः ॥&lt;br&gt;&#xA;यदाचरेदसत्कर्म तत्सत्यं तत्समञ्जसम् ॥ २३ ॥&lt;br&gt;&#xA;ब्राह्मणार्थं गवार्थं च त्वया कर्मेदृशं कृतम् ॥&lt;br&gt;&#xA;तदसद्भावमाप्नोति कथं कथय सुव्रत ॥ २४ ॥&lt;br&gt;&#xA;प्रजापालनकृत्यस्य चोरोपेक्षणशिक्षणैः ॥&lt;br&gt;&#xA;नूनं फलं भवेद्राज्ञो ब्रह्महत्याश्वमेधजम् ॥ २५ ॥&lt;br&gt;&#xA;असाध्यान्वैरिणो ज्ञात्वाऽप्यवनीशो न भद्रभाक् ॥&lt;br&gt;&#xA;स्वदेशोपप्लवकरास्तस्करा यद्यशिक्षिताः ॥ २६ ॥&lt;br&gt;&#xA;अस्माकं भूभुजां लोकजालस्य च हितं हि यत् ॥&lt;br&gt;&#xA;त्वयेदृशं कृतं कर्म नास्ति दोषो ह्यतस्तव ॥ २७ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;धर्मपुत्रस्य वचनमाकर्ण्य रचिताञ्जलिः ॥&lt;br&gt;&#xA;पुनर्विज्ञापयामास धर्मनित्यो धनञ्जयः ॥॥ २८ ॥&lt;br&gt;&#xA;॥ अर्जुन उवाच ॥ ॥&lt;br&gt;&#xA;मैवं भूपाल वादीस्त्वं स्वप्रतिज्ञातिलङ्घनम् ॥&lt;br&gt;&#xA;जानता धर्मसर्वस्वमुल्लसद्धर्ममूर्तिना ॥ २९ ॥&lt;br&gt;&#xA;कृत्याकृत्यविदा दक्षेणात्मना प्राक्समीरिता ॥&lt;br&gt;&#xA;नोल्लङ्घनीया सततं प्रतिज्ञा पुरुषेण हि ॥ 2.1.29.३० ॥&lt;br&gt;&#xA;अशक्तानां गतिः सेयं यद्बन्धुगुरुवाक्यतः ॥&lt;br&gt;&#xA;धर्मं त्यजन्ति समयं त्यक्ताः प्राक्स्वं समीरितम् ॥ ३१ ॥&lt;br&gt;&#xA;कृपया तीर्थगमनादार्यो यदि निवर्तयेत् ॥&lt;br&gt;&#xA;हतप्रतिज्ञं मां लोकाञ्जल्पतः को निवारयेत् ॥ ३२ ॥&lt;br&gt;&#xA;ममापि तीर्थयात्रायां कौतुकोत्तरलं मनः ॥&lt;br&gt;&#xA;कर्तव्यं च स्मृतं राजन्नारदादिष्टशासनम् ॥ ३३ ॥&lt;br&gt;&#xA;तत्प्रसीद महाराज यत्तीर्थगमनोद्यमे ॥&lt;br&gt;&#xA;सम्माननीयः प्रभुभिः समयो ह्यनुजीविनाम् ॥ ३४ ॥&lt;br&gt;&#xA;तथेति भ्रातृभिः सार्द्धं कृतानुमतिरर्जुनः ॥&lt;br&gt;&#xA;अग्रजं तोषयामास प्रणामप्रश्रयादिभिः ॥ ३५ ॥&lt;br&gt;&#xA;यथार्हं भीमसेनादीन्भ्रातॄनामन्त्र्य पाण्डवः ॥&lt;br&gt;&#xA;कृतस्वस्त्ययनो भव्यैर्निर्ययौ धरणीसुरैः ॥ ३६ ॥&lt;br&gt;&#xA;पौराणिका ज्यौतिषिका भिषजो धरणीसुराः ॥&lt;br&gt;&#xA;अनुजग्मुर्भृत्यगणाः शिल्पिनः सूतमागधाः ॥ ३७ ॥&lt;br&gt;&#xA;युधिष्ठिराज्ञया तस्य भोगत्यागक्षमं धनम् ॥&lt;br&gt;&#xA;गृहीत्वानुययुः स्निग्धाः सभ्याः कोशाधिकारिणः ॥ ३८ ॥&lt;br&gt;&#xA;॥ अथ अर्जुनस्य गङ्गादितीर्थावगाहनपूर्वक सुवर्णमुखर्यागमनम् ॥ ॥&lt;br&gt;&#xA;स राजपुत्रः प्रथमं प्राप्य भागीरथीं नदीम् ॥&lt;br&gt;&#xA;गङ्गाद्वारं प्रयागं च सिषेवे काशिकामपि ॥ ३९ ॥&lt;br&gt;&#xA;पश्यंस्तीर्थानि जाह्नव्यास्तत्तीरोपान्तवर्त्मना ॥&lt;br&gt;&#xA;आससाद समुत्तुङ्गकल्लोलं दक्षिणोदधिम् ॥ 2.1.29.४० ॥&lt;br&gt;&#xA;महानदीं महापुण्यां प्रसिद्धं पुरुषोत्तमम् ॥&lt;br&gt;&#xA;सिंहाचलं च संवीक्ष्य प्राप्तवान्कृतकृत्यताम् ॥ ४१ ॥&lt;br&gt;&#xA;ततो ददर्श कौन्तेयः पुण्यां गोदावरीं नदीम् ॥&lt;br&gt;&#xA;समस्तदुरितव्रातशातनोत्तीर्णगौरवाम् ॥ ४२ ॥&lt;br&gt;&#xA;कृताभिषेकस्तत्तोयैर्विधिवत्पाण्डुनन्दनः ॥&lt;br&gt;&#xA;प्रमोदं विविधैर्दानैरकरोद्भूसुवर्णकैः ॥ ४३ ॥&lt;br&gt;&#xA;नदीं मलापहाख्यां च दृष्ट्वा मोदं ययौ शुभम् ॥&lt;br&gt;&#xA;ततः समाससादासौ कृष्णवेणीं सरिद्वराम् ॥ ४४ ॥&lt;br&gt;&#xA;शिवस्य नियतावासं चतुर्द्वारसमन्वितम् ॥&lt;br&gt;&#xA;नानातीर्थगणाकीर्णं श्रीपर्वतमवैक्षत ॥ ४५ ॥&lt;br&gt;&#xA;नदीं पिनाकिनीं तीर्त्वा गत्वा देवर्षिसेवितम् ॥&lt;br&gt;&#xA;नारायणप्रियावासमपश्यद्वेङ्कटाचलम् ॥ ४६ ॥&lt;br&gt;&#xA;शृङ्गेऽस्य भूभृतस्तुङ्गे स्थितं लोकैकनायकम् ॥&lt;br&gt;&#xA;अपूजयद्धरिं भक्त्या प्रसिद्धं शुभसिद्धये ॥ ४७ ॥&lt;br&gt;&#xA;अवरुह्य वेङ्कटमहाद्रिशृङ्गतः स ददर्श सिद्धमुनिसङ्घसेविताम् ॥&lt;br&gt;&#xA;कलशोद्भवेन मुनिना समाहृतां तटिनीं सुवर्णमुखरीसमाह्वयाम् ॥ ४८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये सुवर्णमुखरीमाहात्म्ये अर्जुनतीर्थयात्रागमनवर्णनन्नामैकोनत्रिंशोऽध्यायः ॥ २९ ॥&lt;/p&gt;</description>
    </item>
    <item>
      <title>०३० भरद्वाजाश्रमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/030_bharadvAjAshramavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/030_bharadvAjAshramavarNanam/</guid>
      <description>&lt;p&gt;॥ अथ सुवर्णमुखरीवर्णनम् ॥&lt;br&gt;&#xA;॥ सूत उवाच ॥ ॥&lt;br&gt;&#xA;तथा सर्वाणि तीर्थानि समालोक्यागतस्य च ॥&lt;br&gt;&#xA;मुदं प्रगुणयाञ्चके सा पार्थस्य महापगा ॥ १ ॥&lt;br&gt;&#xA;यस्यास्तटनिकुञ्जेषु मोदन्ते वनिताः सुखाः ॥&lt;br&gt;&#xA;सिद्धाः संसेविता वातैः शीकरासारशीतलैः ॥॥ २ ॥&lt;br&gt;&#xA;या समुद्यतहस्तेव गङ्गामाकाशवाहिनीम् ॥&lt;br&gt;&#xA;आलिङ्गितुं समुत्तुङ्गैः कल्लोलैरभ्रसङ्गिभिः ॥ ३ ॥&lt;br&gt;&#xA;धूमैराहुतिसम्भूतैस्तरुशाखोपलम्भिभिः ॥&lt;br&gt;&#xA;वल्कलैश्च विराजन्ते यत्तटाश्रमभूमयः ॥ ४ ॥&lt;br&gt;&#xA;मुनीन्द्रैः सुरवर्यैश्च स्थापितानि समन्ततः ॥&lt;br&gt;&#xA;यत्तटद्वितये भान्ति दिव्यलिङ्गानि शूलिनः ॥ ५ ॥&lt;br&gt;&#xA;यदीयसैकतावासविश्रान्ता मानसं सरः ॥&lt;br&gt;&#xA;न स्मरन्ति निजावासं मराला विहगोत्तमाः ॥ ६ ॥&lt;br&gt;&#xA;शमितावग्रहातङ्कैः कुल्यामुखविनिर्गतैः ॥&lt;br&gt;&#xA;पुष्णाति तोयैः सस्यानि लोकरक्षाक्षमाणि या ॥ ७ ॥&lt;br&gt;&#xA;चक्रवाककुचोत्तुङ्गवीचिवल्लीविभूषिता ॥&lt;br&gt;&#xA;आवर्तनाभिविलसत्सैकतश्रोणि मण्डला ॥ ८ ॥&lt;br&gt;&#xA;प्रफुल्लपद्मवदना चलन्मीनयुगेक्षणा ॥&lt;br&gt;&#xA;विलसत्फेनवसना हंसयानमनोहरा ॥ ९ ॥&lt;br&gt;&#xA;जलपक्षिरवालापा नयनानन्दकारिणी ॥&lt;br&gt;&#xA;अपूर्वकामिनीरूपा या विभात्यम्बुधिप्रिया ॥ 2.1.30.१० ॥&lt;br&gt;&#xA;रोधस्यन्तरवाहिन्या नद्याः प्राच्यां धनञ्जयः ॥&lt;br&gt;&#xA;ददर्श शैलमुत्तुङ्गं कालहस्तिसमाहयम् ॥११॥&lt;br&gt;&#xA;उदग्रशिखराभोगोल्लिखिताकाशमण्डलम् ॥&lt;br&gt;&#xA;सप्तपातालमूलाधोरूढमूलोपलाञ्चितम् ॥ १२ ॥&lt;br&gt;&#xA;॥ अथ अर्जुनस्य स्वर्णमुखरीतीरस्थकालहस्तीश्वरादिसेवाप्राप्तिः ॥ ॥&lt;br&gt;&#xA;स्नात्वा तस्यां महानद्यां तस्मिञ्छैले सुरार्चितम् ॥&lt;br&gt;&#xA;अपश्यदर्जुनो देवं कालहस्तीशनामकम् ॥ १३ ॥&lt;br&gt;&#xA;सम्पूज्य च महादेवं नगेन्द्रतनयासखम् ॥&lt;br&gt;&#xA;मनसा भक्तियुक्तेन कृतार्थत्वमुपेयिवान् ॥ १४ ॥&lt;br&gt;&#xA;ततो महागिरौ तस्मिन्नद्भुतैकनिकेतने ॥&lt;br&gt;&#xA;चचाराभूतपूर्वाणां विशेषाणां दिदृक्षया ॥ १५ ॥&lt;br&gt;&#xA;सिद्धानालोकयामास वसतो गिरिसानुषु ॥&lt;br&gt;&#xA;गायतो देवदेवस्य चरित्राण्यबलायुतान् ॥ १६ ॥&lt;br&gt;&#xA;अप्सरोललनाजुष्टान्पुष्पासवमदाकुलान् ॥&lt;br&gt;&#xA;निकुञ्जेषु समासीनान्गन्धर्वानैक्षतादरात् ॥ १७ ॥&lt;br&gt;&#xA;विविक्तेषु प्रदेशेषु शिवध्यानपरायणान् ॥&lt;br&gt;&#xA;अपश्यद्योगिनो दिव्यानादरानन्दशालिनः ॥ १८ ॥&lt;br&gt;&#xA;प्रशान्तान्याश्रमपदान्यवैक्षत समन्ततः ॥&lt;br&gt;&#xA;बलिनीवारविलसद्द्वारभूमीश्च पाण्डवः ॥ १९ ॥&lt;br&gt;&#xA;निराहारान्वायुभुजः पर्णादानातपाशनान् ॥&lt;br&gt;&#xA;शान्तानालोकयामास मुनीन्नियमितेन्द्रियान् ॥ 2.1.30.२० ॥&lt;br&gt;&#xA;मुदं वितेनिरे तस्य नेत्रयोः कमलाकराः॥&lt;br&gt;&#xA;फुल्लसौगन्धिकामोदसंवासितदिगन्तराः ॥ २१ ॥&lt;br&gt;&#xA;मृगयासम्भृतधियश्चरतोऽधिज्यकार्मुकान् ॥ २२ ॥&lt;br&gt;&#xA;॥ अथाऽर्जुनस्य सुवर्णमुखरीतीरस्थभरद्वाजाश्रमगमनम् ॥ ॥&lt;br&gt;&#xA;ददर्शान्वेषितमृगान्किरातान्वनितायुतान् ॥&lt;br&gt;&#xA;ततो दक्षिणदिग्भागे चरन्नद्रेर्मनोहरे ॥ २३ ॥&lt;br&gt;&#xA;पुण्यमाश्रममद्राक्षीद्भरद्वाजस्य कौरवः ॥&lt;br&gt;&#xA;कदलीनारिकेलाम्रकोलचम्पकचन्दनैः ॥ २४ ॥&lt;br&gt;&#xA;तक्कोलाशोकहिन्तालतालकेतकिदाडिमैः ॥&lt;br&gt;&#xA;जम्बूकदम्वकतकखदिरार्जुनपाटलैः ॥॥ २५ ॥&lt;br&gt;&#xA;नागपुन्नागसरलदेवदारुकरञ्जकैः ॥&lt;br&gt;&#xA;लवङ्गलुङ्गलवलीप्रियङ्गुतिलकैरपि ॥ २६ ॥&lt;br&gt;&#xA;बिभीतश्रीफलाश्वत्थमधूकप्लक्षकेसरैः ॥&lt;br&gt;&#xA;पूगजम्बीरनारङ्गनिम्बामलककौशिकैः ॥ २७ ॥&lt;br&gt;&#xA;अन्यैश्च फलपुष्पाढ्यैः शोभितं धरणीरुहैः ॥&lt;br&gt;&#xA;वासन्तीकुन्दजात्यादिलताभिः परिवेष्टितम् ॥ २८ ॥&lt;br&gt;&#xA;अपूर्वसौरभाकृष्टभ्रमरीभिः समन्ततः ॥&lt;br&gt;&#xA;चक्रवाकबकक्रौञ्चहंसकारण्डवाश्रयैः ॥ २९ ॥&lt;br&gt;&#xA;सौगन्धिकोत्पलाम्भोजकैरवौघविराजितैः ॥&lt;br&gt;&#xA;सरोभिरमृतस्यन्दिमधुरस्फारवारिभिः ॥ 2.1.30.३० ॥&lt;br&gt;&#xA;समापादितलक्ष्मीकं कौतुकैकनिकेतनम् ॥&lt;br&gt;&#xA;सिंहदन्तावलव्याघ्रतरक्षुरुरुरङ्कुभिः ॥ ३१ ॥&lt;br&gt;&#xA;मृगैरन्यैः समाकीर्णमन्योऽन्यहितकारिभिः ॥&lt;br&gt;&#xA;जितचैत्ररथोद्यानमधरीकृतनन्दनम् ॥ ३२ ॥&lt;br&gt;&#xA;अतिवाङ्मनसोदारं परमानन्दकारणम् ॥&lt;br&gt;&#xA;शिवागमानां दिव्यानामर्थजातमनुत्तमम् ॥ ३३ ॥&lt;br&gt;&#xA;प्रकाशयन्ति शावानां यत्र मञ्जुगिरः शुकाः ॥&lt;br&gt;&#xA;यस्मिन्हुताशनो दारधूमश्यामलितं नभः ॥ ३४ ॥&lt;br&gt;&#xA;अकालजलदभ्रान्तिमातनोति शिखण्डिनाम् ॥&lt;br&gt;&#xA;यस्मिन्विहारश्रान्तानां सिंहानां स्वेच्छयागताः ॥ ३५ ॥&lt;br&gt;&#xA;निर्वापयन्ति गात्राणि करिणः करशीकरैः ॥&lt;br&gt;&#xA;तदाश्रमपदं पश्यन्विस्मयाक्रान्तमानसः ॥ ३६ ॥&lt;br&gt;&#xA;प्रभावं पाण्डुतनयः प्रशशम्स तपस्विनाम् ॥&lt;br&gt;&#xA;निवार्य तत्र तत्रैव सकलाननुजीविनः ॥ ३७ ॥&lt;br&gt;&#xA;॥ अथार्जुनकृतभरद्वाजसेवाक्रमः ॥ ॥&lt;br&gt;&#xA;मित्रैर्विप्रवरैः सार्धं प्रविवेश तमाश्रमम् ॥&lt;br&gt;&#xA;अग्रे ददर्श कौन्तेयः स्फुरत्पावकतेजसम् ॥ ३८ ॥&lt;br&gt;&#xA;भरद्वाजं मुनिवरैरनेकैः परिवारितम् ॥&lt;br&gt;&#xA;भस्मानुलिप्तसर्वाङ्गं मृगचर्मोत्तरीयकम् ॥ ३९ ॥&lt;br&gt;&#xA;नववारिदसंवीतं कैलासमिव भास्वरम् ॥&lt;br&gt;&#xA;जटाभिर्लम्बमानाभिर्भास्वन्तं स्वर्णकान्तिभिः ॥ 2.1.30.४० ॥&lt;br&gt;&#xA;स्थिरविद्युल्लताकीर्णमिव शारदनीरदम् ॥&lt;br&gt;&#xA;श्रुतिस्मृति पुराणार्थैरेकीभूय समागतैः ॥ ४१ ॥&lt;br&gt;&#xA;अङ्गीकृतमिवाकारं दिव्यज्ञानशुभास्पदम् ॥&lt;br&gt;&#xA;धृतिक्षान्तिदयातुष्टिशान्तिभिर्नित्यसेवितम् ॥ ४२ ॥&lt;br&gt;&#xA;प्रियाभिरिव रक्ताभिरखण्डब्रह्मवर्चसम् ॥&lt;br&gt;&#xA;उपगम्य शनैः पार्थस्तत्पादाम्बुजयोः पुरः ॥ ४३ ॥&lt;br&gt;&#xA;चक्रे प्रणामं साष्टाङ्गं समालिङ्गितभूतलम् ॥ ४४ ॥&lt;br&gt;&#xA;॥ अथार्जुनं प्रति भरद्वाजकृतातिथ्यप्रकारः॥&lt;br&gt;&#xA;तमागतं पृथापुत्रमुत्थाप्य मुनिपुङ्गवः॥&lt;br&gt;&#xA;आशीर्भिरेधयाञ्चक्रे प्रहर्षोत्फुल्लमानसः॥ ४५॥&lt;br&gt;&#xA;सम्पूज्य च यथान्यायं तमर्घ्याद्यैः प्रियातिथिम्॥&lt;br&gt;&#xA;विनिर्दिष्टासनासीनं समपृच्छदनामयम्॥४६॥&lt;br&gt;&#xA;सम्माननमवाप्यास्मान्मुनेः पाण्डवमध्यमः॥&lt;br&gt;&#xA;प्रियैर्वाक्यैर्मुनिपतेरकरोन्मनसो मुदम् ॥ ४७ ॥&lt;br&gt;&#xA;सस्माराथ भरद्वाजः स्वर्धेनुं कामदोहिनीम् ॥&lt;br&gt;&#xA;सा वितेनेऽतिमहतीं भक्ष्यभोज्यादिकल्पनाम् ॥ ४८ ॥&lt;br&gt;&#xA;भुक्त्वा पार्थः सानुचरस्तमुपास्य तपोनिधिम् ॥&lt;br&gt;&#xA;दिनशेषं कथालापकौतुकेनात्यवाहयत् ॥ ४९ ॥&lt;br&gt;&#xA;ततः सायन्तनीं सन्ध्यामुपास्य हुतपावकः ॥&lt;br&gt;&#xA;विप्रैरमात्यैः सहितो ययौ तस्य कुटीगृहान् ॥ 2.1.30.५० ॥&lt;br&gt;&#xA;तत्रासीनो मुनिपतेराशीर्भिरभिनन्दितः ॥&lt;br&gt;&#xA;आनन्द्यमानो मुमुदे तन्नदीशीतलानिलैः ॥ ५१ ॥&lt;br&gt;&#xA;सम्प्रापिता केन भुवः प्रभूता कस्मान्महीध्रादधिकप्रभावा ॥&lt;br&gt;&#xA;इति प्रभावं परिपृच्छ्य नद्याः श्रोतुं मुनीन्द्रान्मतिरस्य जज्ञे ॥ ५२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये सुवर्णमुखरीमाहात्म्यप्रशंसायां भरद्वाजाश्रमवर्णनन्नाम त्रिंशोऽध्यायः ॥ ३० ॥&lt;/p&gt;</description>
    </item>
    <item>
      <title>०३१ शङ्करविवाहागस्त्यदक्षिणदिग्गमनवर्णन</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/031_shankaravivAhAgastyadaxiNadiggamanavarNana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/031_shankaravivAhAgastyadaxiNadiggamanavarNana/</guid>
      <description>&lt;p&gt;॥ अथ सुवर्णमुखरीप्रभावशुश्रूषया भरद्वाजं प्रत्यर्जुनप्रश्रः ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;कृतसायन्तनविधिं हुताशनसमद्युतिम् ॥&lt;br&gt;&#xA;सुखासीनं मुनिपतिं प्रणम्य भरतर्षभः ॥ १ ॥&lt;br&gt;&#xA;तदीयशीतलामोदसुधापूरानुमोदितः ॥&lt;br&gt;&#xA;गम्भीरं प्रश्रयोपेतमिदं वचनमब्रवीत् ॥ २ ॥ ॥&lt;br&gt;&#xA;॥ अर्जुन उवाच ॥ ॥&lt;br&gt;&#xA;मुनिपुङ्गव लोकेऽस्मिन्धन्य एकोऽहमेव हि ॥&lt;br&gt;&#xA;पुत्राविशेषं भवता यदेवं सम्यगादृतः ॥ ३ ॥&lt;br&gt;&#xA;भवदादरसञ्जातकौतुकं मम मानसम् ॥&lt;br&gt;&#xA;भवद्वाक्यामृतं दिव्यं पातुं त्वरयतीव माम् ॥४॥&lt;br&gt;&#xA;कस्माच्छैलादियं जाता केनानीता महानदी ॥&lt;br&gt;&#xA;किं पुण्यं स्नानदानाद्यैः कृतैस्तत्रोपलभ्यते ॥५॥&lt;br&gt;&#xA;अस्याः प्रभावं प्रभवं प्रह्वस्य मम सन्मुने ॥&lt;br&gt;&#xA;वक्तुमर्हसि कार्यो हि भक्तानुग्रह एव ते ॥६॥&lt;br&gt;&#xA;अर्जुनस्य वचः श्रुत्वा भरद्वाजो द्विजोत्तमः ॥&lt;br&gt;&#xA;तदाननं समालोक्य वाक्यं वाक्यविदब्रवीत् ॥ ७ ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;त्वमर्जुन महाबाहो कौरवान्वयपावनः ॥&lt;br&gt;&#xA;विशेषान्मम मान्योऽसि धर्मपुत्रानुजो यतः ॥ ८ ॥&lt;br&gt;&#xA;अनेके भूमिपा दृष्टा न ते त्वमिव फाल्गुन ॥&lt;br&gt;&#xA;लीलार्जवदयौदार्यधैर्यगाम्भीर्यशालिनः ॥ ९ ॥&lt;br&gt;&#xA;कुलं विद्या धनं चैव बलिनां मदकारणम् ॥&lt;br&gt;&#xA;भवादृशानां भव्यानां तानि प्रश्रयकारणम् ॥ 2.1.31.१० ॥&lt;br&gt;&#xA;प्राज्येषु राज्यभोगेषु विद्यमानेषु कौरव ॥&lt;br&gt;&#xA;ऋते भवन्तं को वान्यो नोपैति विकृतेर्वशम् ॥ ११ ॥&lt;br&gt;&#xA;परवानस्मि कौन्तेय गुणैलाकोत्तरैस्तव ॥&lt;br&gt;&#xA;किमस्त्यकथनीयं ते कौतुकोपेतमानस ॥ १२ ॥&lt;br&gt;&#xA;शृणु राजन्कथां दिव्यां मया मुनिमुखाच्छुताम् ॥&lt;br&gt;&#xA;यां श्रुत्वा पातकातङ्कान्मुच्यन्ते सर्वजन्तवः ॥ १३ ॥&lt;br&gt;&#xA;॥ अथ भरद्वाजकथित शङ्करविवाहप्रक्रिया ॥ ॥&lt;br&gt;&#xA;पूर्वं दाक्षायणी देवी जनकेनावमानिता ॥&lt;br&gt;&#xA;त्यक्त्वा तनुं तां नीहारगिरेरभवदात्मजा ॥ १४ ॥&lt;br&gt;&#xA;सप्तर्षिभिरुपागम्य प्रार्थितो धरणीधरः ॥&lt;br&gt;&#xA;मृत्युञ्जयाय स्वां पुत्रीं विवाहे दातुमुद्यतः ॥ १५ ॥&lt;br&gt;&#xA;वृषभाङ्को जगत्स्वामी विवोढुं सर्वमङ्गलाम् ॥&lt;br&gt;&#xA;प्राप्तो हिमवदावासमोषधीप्रस्थनामकम् ॥ १६ ॥&lt;br&gt;&#xA;तच्छासनात्समाजग्मुः स्थावराणि चराणि च ॥&lt;br&gt;&#xA;भूतानि भूतनाथस्य कल्याणमभिनन्दितुम् ॥ १७ ॥&lt;br&gt;&#xA;तद्भूरिभारसम्भग्ना भूमिरुत्तरसंश्रया ॥&lt;br&gt;&#xA;निम्नतामाययौ तावद्यावत्पातालमास्थिता ॥१८॥&lt;br&gt;&#xA;निर्भारलाघवादस्माद्भृशं दक्षिणगामिनी ।&lt;br&gt;&#xA;ऊर्ध्वं गता च तं दृष्ट्वा सर्वेषामभवद्भयम् ॥१९॥&lt;br&gt;&#xA;ज्ञात्वा तां विकृतिं भूमेर्दृष्ट्वागस्त्यम्महेश्वरः ॥&lt;br&gt;&#xA;इत एहि महाप्राज्ञेत्युक्त्वा वचनमब्रवीत् ॥ 2.1.31.२० ॥&lt;br&gt;&#xA;आगतेषु समस्तेषु भूतेष्वत्र वसुन्धरा ॥&lt;br&gt;&#xA;तद्भारेण समाक्रान्ता विकृतिं समुपागता ॥ २१ ॥&lt;br&gt;&#xA;तद्भुवः साम्यकरणे त्वमर्हसि महामते ॥&lt;br&gt;&#xA;ऋते त्वामत्र हि त्वत्तः परेणैतत्कथं भवेत् ॥ २२ ॥&lt;br&gt;&#xA;मत्तेजःसम्भवो हि त्वं लोकसंरक्षणोद्यतः ॥&lt;br&gt;&#xA;तस्मान्मद्वचनाद्वत्स भुवमेतां समीकुरु ॥ २३ ॥&lt;br&gt;&#xA;मत्पाणिग्रहणाल्लोककौतुकायत्तबुद्धिषु ॥&lt;br&gt;&#xA;आगतेषु समस्तेषु स्थातव्यं भवताऽपि च ॥ २४ ॥&lt;br&gt;&#xA;त्वं न तिष्ठसि चेदत्र न कश्चिद्विकृतिं भुवः ॥&lt;br&gt;&#xA;अपनेतुं हि शक्नोति तद्गन्तव्यं त्वयानघ ॥ २५ ॥&lt;br&gt;&#xA;इमां गिरिसुतापाणिग्रहकल्याणभासुराम् ॥&lt;br&gt;&#xA;मूर्तिं प्रदर्शयिष्यामि यत्र तिष्ठसि तत्र ते ॥ २६ ॥&lt;br&gt;&#xA;॥ अथ भूसाम्यकरणायागस्त्यस्य हिमाद्रेर्दक्षिणदिग्गमनम् ॥ ॥&lt;br&gt;&#xA;इत्युक्त्वा तं परिष्वज्य विससर्ज महेश्वरः ॥&lt;br&gt;&#xA;तथेति प्रणम्यासौ ययौ याम्यां दिशं मुनिः ॥ २७ ॥&lt;br&gt;&#xA;विन्ध्याद्रिं समतिक्रम्य दक्षिणामागते दिशम् ॥&lt;br&gt;&#xA;अगस्त्ये मुनिशार्दूले मही साम्यमुपाययौ ॥ २८ ॥&lt;br&gt;&#xA;भुवोऽपनीय विकृतिं स्थितं कलशजं मुनिम् ॥&lt;br&gt;&#xA;तुष्टुवुर्हर्षतरलाः सुरगन्धर्वकिन्नराः ॥ २९ ॥&lt;br&gt;&#xA;स ददर्श ततो गत्वा कश्चिच्छैलं समुन्नतम् ॥&lt;br&gt;&#xA;विततैर्धरणीं पादैर्धृत्वा संस्थितमग्रतः ॥ 2.1.31.३० ॥&lt;br&gt;&#xA;महौषधीनां रत्नानामशेषाणां स्वयम्भुवा ॥&lt;br&gt;&#xA;अखण्डतेजोदीप्तानां विनिर्मितमिवाकरम् ॥ ३१ ॥&lt;br&gt;&#xA;समुन्नतैर्यः शिखरैर्निपतद्व्योमभूतले ॥&lt;br&gt;&#xA;उदारधारासम्पन्नैर्दधातीव निरन्तरम् ॥ ३२ ॥&lt;br&gt;&#xA;शनैरारुह्य तं शैलमगस्त्यो मुनिपुङ्गवः ॥&lt;br&gt;&#xA;निवासाय मतिं चक्रे रम्ये तच्छिखरस्थले ॥ ३३ ॥&lt;br&gt;&#xA;तस्यामृतोपमेयस्य पद्मोत्पलकुलश्रियः ॥&lt;br&gt;&#xA;नानाद्रुमपरीतस्य कासारस्योत्तरे तटे ॥ ३४ ॥&lt;br&gt;&#xA;मनोहरे महीभागे विधायाश्रममुत्तमम् ॥&lt;br&gt;&#xA;आराध्य पितृदेवर्षीन्विधिवद्वास्तुदेवताम् ॥ ३५ ॥&lt;br&gt;&#xA;उवास सुचिरं तत्र मुनिसङ्घसमन्वितः ॥&lt;br&gt;&#xA;देवतासिद्धगन्धर्वाप्सरोजुष्टमहीधरे ॥ ३६ ॥&lt;br&gt;&#xA;तपः समावेशितवित्तवृत्तौ तपोवने तिष्ठति कुम्भजाते ॥&lt;br&gt;&#xA;प्रशस्तसौभाग्यसमन्वितोऽद्रिरगस्त्यशैलाह्वयमाससाद ॥ ३७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे वेङ्कटाचलमाहात्म्ये सुवर्णमुखरीमाहात्म्यप्रशंसायामर्जुनभरद्वाजसंवादे शङ्करविवाहागस्त्यदक्षिणदिग्गमनवर्णननामैकत्रिंशोऽध्यायः ॥ ३१ ॥&lt;/p&gt;</description>
    </item>
    <item>
      <title>०३२ सुवर्णमुखर्याविर्भाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/032_suvarNamukharyAvirbhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/032_suvarNamukharyAvirbhAvavarNanam/</guid>
      <description>&lt;p&gt;॥ अथ नद्युत्पादनायागस्त्वं प्रति अशरीर्युक्तिः ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;स कदाचिन्मुनिवरः कृतपौर्वाह्निकक्रियः ॥&lt;br&gt;&#xA;विवेश देवतागारं समाराधयितुं शिवम्॥ १ ॥&lt;br&gt;&#xA;अदृश्यरूपा वाग्देवी तत्राश्रावि महात्मना ॥&lt;br&gt;&#xA;तेनाद्भुतोपपन्नेन व्यक्तवर्णसमुज्ज्वला ॥ २ ॥&lt;br&gt;&#xA;आकाशवाण्युवाचैनमगस्त्यं जपतां वरम् ॥&lt;br&gt;&#xA;नदीहीनो ह्ययं देशः प्रसिद्धोऽपि न शोभते ॥ ३ ॥&lt;br&gt;&#xA;ज्ञानविज्ञानविमुखः साकार इव भूसुरः ॥&lt;br&gt;&#xA;दीक्षेव दक्षिणाहीना ज्योत्स्नाहीनेव शर्वरी ॥ ४ ॥&lt;br&gt;&#xA;न विभाति नदीहीना पृथ्वीयं भूसुरोत्तम ॥&lt;br&gt;&#xA;प्रवर्तय नदीं काञ्चिल्लोकानां हितकाम्यया ॥ ५ ॥&lt;br&gt;&#xA;अगाधदुरितोद्भूतभीतिमोचनशालिनीम् ॥&lt;br&gt;&#xA;हितमेतत्सुरौघानामेतन्मुनिवरार्थितम् ॥ ६ ॥&lt;br&gt;&#xA;भद्रमेतन्मनुष्याणामेतदाचर सुव्रत ॥&lt;br&gt;&#xA;देवानामृषिवर्याणां भूजनानां हितावहाम् ॥ ७ ॥&lt;br&gt;&#xA;पापपङ्कप्रशमनीं प्रवर्तय महानदीम् ॥ ८ ॥&lt;br&gt;&#xA;॥ श्रीभरद्वाज उवाच ॥ ॥&lt;br&gt;&#xA;तदाकर्ण्य वचो विप्रः क्षणं चिन्तापरायणः ॥&lt;br&gt;&#xA;समाप्य देवतापूजां बहिर्वेद्यामुपाविशत् ॥ ९ ॥&lt;br&gt;&#xA;आनाययामास तदा तदाश्रमगतान्मुनीन् ॥&lt;br&gt;&#xA;तेषामकथयच्चासौ दिव्यवाणीरितं वचः ॥ 2.1.32.१० ॥&lt;br&gt;&#xA;तदद्भुतमुपश्रुत्य मुनयो हृष्टमानसाः ॥ ११ ॥&lt;br&gt;&#xA;अभिवन्द्य मुनिश्रेष्ठं मैत्रावरुणिमब्रुवन् ॥ १२ ॥&lt;br&gt;&#xA;॥ अथ सुवर्णमुखर्युत्पादनायागस्त्यं प्रति महर्षिप्रार्थना ॥&lt;br&gt;&#xA;॥ मुनय ऊचुः ॥ ॥&lt;br&gt;&#xA;आश्चर्याणां महाश्चर्यं मङ्गलानां च मङ्गलम् ॥&lt;br&gt;&#xA;तवैव शोभते दिव्यं त्वच्चरित्रं कृपानिधे ॥॥ १३ ॥&lt;br&gt;&#xA;तव हुङ्कारमात्रेण भ्रष्टो देवाधिराज्यतः ॥&lt;br&gt;&#xA;नहुषः कीटतां प्राप ततश्चित्रं न विद्यते ॥ १४ ॥&lt;br&gt;&#xA;समावृतधराचक्रः कल्लोलाताडिताम्बरः ॥&lt;br&gt;&#xA;किं न्वतो विद्यते चित्रं यदब्धिश्चुलकीकृतः ॥ १५ ॥&lt;br&gt;&#xA;सूर्यमार्गनिरोधार्थं प्रवृत्तो विन्ध्यभूधरः ॥&lt;br&gt;&#xA;त्वया प्रशान्तिं गमितः किं न्वतो विद्यते परम् ॥ १६ ॥&lt;br&gt;&#xA;तवाद्भुतानि कर्माणि कः स्तोतुं प्रभवेद्भुवि ॥&lt;br&gt;&#xA;मन्महाभाग्ययोगात्त्वं प्राप्तोऽसीति शरीरिताम् ॥ १७ ॥&lt;br&gt;&#xA;वयं कृतार्थाः सञ्जातास्त्रैलोक्ये यन्महामुने ॥&lt;br&gt;&#xA;निवसामोऽत्र भवता सनाथा ह्याश्रमस्थले ॥ १८ ॥&lt;br&gt;&#xA;वर्ण्यो हि याम्यतो दूरे विषयोऽयं द्विजोत्तम ॥&lt;br&gt;&#xA;समस्तवस्तुपूर्णोपि नदीहीनो न राजते ॥ १९ ॥&lt;br&gt;&#xA;किमलब्धनदीस्नानेनाऽमुना हतजन्मना ॥&lt;br&gt;&#xA;अनदीके जनपदे वासादजननं वरम् ॥ 2.1.32.२० ॥&lt;br&gt;&#xA;परिपाकस्तु भाग्यानामस्माकं समुपस्थितः ॥&lt;br&gt;&#xA;यदादिष्टोसि विबुधैः प्रवर्तय महानदीम् ॥ २१ ॥&lt;br&gt;&#xA;प्रवर्तितायां देशेस्मिन्महानद्यां तवानघ ॥&lt;br&gt;&#xA;कदा नु खलु यास्यामः कृतस्नाना कृतार्थताम् ॥ २२ ॥&lt;br&gt;&#xA;किं वितर्केण बहुना प्रयत्नः क्रियतां धुवम् ॥&lt;br&gt;&#xA;समानेतुं जगद्वन्द्यां शरण्यां सरिदुत्तमाम् ॥ २३ ॥ ॥&lt;br&gt;&#xA;॥ श्रीभरद्वाज उवाच ॥ ॥&lt;br&gt;&#xA;स तेषां वचनं हृद्यं मानयित्वा महाद्विजः ॥&lt;br&gt;&#xA;समानेष्यामि सरितमिति चक्रे विनिश्चयम् ॥ २४ ॥ ॥&lt;br&gt;&#xA;॥ अथ सुवर्णमुखर्याविर्भावायागस्त्यकृततपःप्रकारः ॥ ॥&lt;br&gt;&#xA;मुनीश्वरैरनुज्ञातस्तानभ्यर्च्य सुरानपि ॥&lt;br&gt;&#xA;विशेषपूजां विधिवद्विधाय पुरविद्विषः॥ २५ ॥&lt;br&gt;&#xA;अङ्गीकृत्य व्रतं गाढं बहुलक्लेशदुःसहम् ॥&lt;br&gt;&#xA;अनन्यसुलभं यत्नात्स चकार महत्तपः ॥ २६ ॥&lt;br&gt;&#xA;घोरेषु घर्मदिवसेष्वन्तरस्थो हविर्भुजाम् ॥&lt;br&gt;&#xA;चतुर्णां सवितृन्यस्तदृष्टिर्नापययौ क्लमम् ॥ २७ ॥&lt;br&gt;&#xA;वार्षिकेषु दिनेषूग्रवायुसम्पातदुःसहैः ॥&lt;br&gt;&#xA;आसारैस्ताड्यमानोऽपि नोद्वेगमगमद्धृदि ॥ २८ ॥&lt;br&gt;&#xA;हेमन्ते समये तिष्ठन्कण्ठदघ्नेषु वारिषु ॥&lt;br&gt;&#xA;जपध्यानपरो भूत्वा न किञ्चिद्विकृतिं ययौ ॥ २९ ॥&lt;br&gt;&#xA;ततः समीहितार्थस्य विलम्बमवलोक्य सः ॥&lt;br&gt;&#xA;पुनर्गाढतरां निष्ठां प्रपेदे लोकभीषणाम् ॥ 2.1.32.३० ॥&lt;br&gt;&#xA;निगृह्य मानसीं वृत्तिं निराहारो जितेन्द्रियः ॥&lt;br&gt;&#xA;अविज्ञातबहिर्वृत्तिस्तस्थौ पाषाणवत्तदा ॥ ३१ ॥&lt;br&gt;&#xA;एवं तपस्यतस्तस्य सर्वाङ्गेषु हुताशनः ॥&lt;br&gt;&#xA;अभ्रंलिहो ज्वलज्ज्योतिर्निश्चक्राम भयङ्करः ॥३२॥&lt;br&gt;&#xA;ततोऽद्भुतशिखाजालैरावृताः सर्वतो दिशः ॥&lt;br&gt;&#xA;समुदग्रभयोद्विग्ना जनौघाः परिचुक्रुशुः ॥ ३३ ॥&lt;br&gt;&#xA;तदा तथाविधं घोरं जगत्सङ्क्षोभमागतम् ॥&lt;br&gt;&#xA;देवा विज्ञापयामासुर्नमस्कृत्याब्जजन्मने ॥ ३४ ॥&lt;br&gt;&#xA;॥ अथागस्त्याश्रमं प्रति चतुर्मुखागमनम् ॥ ॥&lt;br&gt;&#xA;तानाश्वास्य ततो ब्रह्मा सिद्धगन्धर्वसेवितः ॥&lt;br&gt;&#xA;प्रादुरासीत्कुम्भभुवः पुरोभागे तपस्यतः ॥ ३५ ॥&lt;br&gt;&#xA;तमागतं समालोक्य ब्रह्माणं परमं द्विजः ॥&lt;br&gt;&#xA;प्रणम्य विविधैः स्तोत्रैस्तोषयामास तन्मनाः ॥ ३६ ॥&lt;br&gt;&#xA;ततस्तं विनयानम्रमगस्त्यं वीक्ष्य पद्मभूः ॥&lt;br&gt;&#xA;प्रसादसुमुखो भूत्वा पूतां गिरमुपाददे ॥ ३७ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;परितुष्टोऽस्मि तपसा दुश्चरेण तवानघ ॥&lt;br&gt;&#xA;वृणीष्व यद्यदिष्टं ते तत्तद्दास्यामि सुव्रत ॥ ३८ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;तव प्रसादात्सकलमुपपन्नं मम प्रभो ॥&lt;br&gt;&#xA;सम्प्रयच्छसि चेत्कामं याचे निःशङ्कया धिया ॥ ३९ ॥&lt;br&gt;&#xA;नदीहीनमिमं देशं दृष्ट्वा खिद्यति मे मनः ॥&lt;br&gt;&#xA;अर्थाववोधरहितं श्रुतिपाठमिवाधिकम् ॥ 2.1.32.४० ॥&lt;br&gt;&#xA;उर्वीं पावयितुं दक्षां रक्षितुं च महानदीम् ॥&lt;br&gt;&#xA;प्रसादं कुरु देवेश ममेष्टमिदमेव हि ॥ ४१ ॥&lt;br&gt;&#xA;॥ अथागस्त्यप्रार्थनया गङ्गां प्रति चतुर्मुखचोदना ॥&lt;br&gt;&#xA;॥ श्रीभरद्वाज उवाच ॥ ॥&lt;br&gt;&#xA;अगस्त्यस्य वचः श्रुत्वा भूयादेवमिति ब्रुवन् ॥&lt;br&gt;&#xA;सस्मार मनसा ब्रह्मा सुरवर्त्माश्रयां नदीम् ॥ ४२ ॥&lt;br&gt;&#xA;अथोपेत्य वियद्गङ्गा पुरस्तात्परमेष्ठिनः ॥&lt;br&gt;&#xA;अतिष्ठन्मुकुटन्यस्तप्रशस्ताञ्जलिभासुरा ॥ ४३ ॥&lt;br&gt;&#xA;स्वशासनात्समायातां विनयानतमस्तकाम् ॥&lt;br&gt;&#xA;तां सर्वजगतां धात्रीमिदं वचनमब्रवीत् ॥ ४४ ॥ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;गङ्गे मयानुशास्यासि कार्ये लोकोपकारके ॥&lt;br&gt;&#xA;तवापि लोकरक्षायां ममेव नियता स्थितिः ॥ ४५ ॥&lt;br&gt;&#xA;देशे नदीविहीनेऽत्र प्रवर्तयितुमापगाम् ॥&lt;br&gt;&#xA;हितार्थं सर्वलोकानां कुम्भजन्मा समीहते ॥ ४६ ॥&lt;br&gt;&#xA;तस्मात्त्वमवतीर्योर्वीं स्वांशेनैकेन भूजनान् ॥&lt;br&gt;&#xA;पुनीहि गच्छ वसुधामेतद्दर्शितवर्त्मना॥ ४७ ॥&lt;br&gt;&#xA;भूलोके सम्प्रवृत्ते तु प्रवाहे सिद्धिकाङ्क्षिणः ॥&lt;br&gt;&#xA;सेविष्यन्ते सुरवरा मुनिवर्याश्च सन्ततम् ॥ ४८ ॥&lt;br&gt;&#xA;नदीषूत्तमतां याहि त्राहि त्वत्संश्रयाञ्जनान् ॥&lt;br&gt;&#xA;कुरु प्रियमगस्त्यस्य गच्छ भद्रे यथासुखम् ॥ ४९ ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;इत्युक्त्वान्तर्दधे ब्रह्मा तया नद्या च तेन च ॥&lt;br&gt;&#xA;प्रणामपूजनस्तोत्रैर्विशेषैरभिनन्दितः ॥ 2.1.32.५० ॥&lt;br&gt;&#xA;॥ अथागस्त्यसमीपे स्वांशत्वेन गङ्गाकृतनद्युत्पत्त्यभ्युपगमः ॥ ॥&lt;br&gt;&#xA;अथ गङ्गा मुनिपतेः पुरस्तात्स्वांशसम्भवाम् ॥&lt;br&gt;&#xA;दिव्यतेजोमयीं मूर्तिं दर्शयित्वा वचोऽब्रवीत् ॥ ५१ ॥&lt;br&gt;&#xA;॥ गङ्गोवाच ॥ ॥&lt;br&gt;&#xA;मदीयांशोऽयमवनीं सम्प्राप्य मुनिवल्लभ ॥&lt;br&gt;&#xA;पूरयिष्यति तेऽभीष्टं नदीरूपं समाश्रितः ॥ ५२ ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;इत्युक्त्वा सिद्धवाहिन्यां गतायां तत्प्रयुक्तया ॥&lt;br&gt;&#xA;गन्तव्यं वर्त्मना केनेत्युक्तो मुनिरुवाच ताम् ॥ ५३ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;गच्छन्पुरस्तात्कल्याणि त्वदीयगमनोचितम् ॥&lt;br&gt;&#xA;अहं प्रदर्शयिष्यामि मार्गं त्वं मामनुव्रज ॥ ५४ ॥&lt;br&gt;&#xA;इत्युक्ता मुनिना तेन सम्प्रहृष्टा तवानघ ॥&lt;br&gt;&#xA;यदिष्टं तत्करिष्येऽहमिति प्रोवाच सा शुभा ॥ ५५ ॥&lt;br&gt;&#xA;अथ मुनिरवतार्य तां नगेन्द्राद्धृततटिनीतनुमभ्रसङ्गिशृङ्गात् ॥&lt;br&gt;&#xA;मुदिततरमना ययौ पुरस्तात्तदभिमतां पदवीं प्रदर्शयन्सः ॥ ५६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये श्रीसुवर्णमुखरीमाहात्म्यप्रशंसायां सुवर्णमुखर्याविर्भाववर्णनन्नाम द्वात्रिंशोऽध्यायः ॥ ३२ ॥&lt;/p&gt;</description>
    </item>
    <item>
      <title>०३३ सुवर्णमुखरीप्रभावप्रशंसा</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/033_suvarNamukharIprabhAvaprashaMsA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/033_suvarNamukharIprabhAvaprashaMsA/</guid>
      <description>&lt;p&gt;॥ अथ सुवर्णमुखरीं प्रति शक्रादिस्तुतिः ॥&lt;br&gt;&#xA;॥ भरद्वाज उवाच ॥&lt;br&gt;&#xA;तदा दिव्यविमानस्थाः शक्रमुख्या दिवौकसः ॥&lt;br&gt;&#xA;अगस्त्यमनुयान्तीं तामनुजग्मुर्महापगाम् ॥ १ ॥&lt;br&gt;&#xA;नवावतारां तां दिव्यां सर्वे च मुनिपुङ्गवाः ॥&lt;br&gt;&#xA;कृताञ्जलिपुटाः स्तोत्रैरनुयाताः सिषेविरे ॥ २ ॥&lt;br&gt;&#xA;सिद्धचारणगन्धर्वाः सम्भृताश्च सहस्रश ॥&lt;br&gt;&#xA;तां नदीं तं मुनीन्द्रं च प्रशशंसुः शुभैःस्तवैः ॥ ३ ॥&lt;br&gt;&#xA;सुधोपमानममलं दिष्ट्या लब्धमिदं जलम् ॥&lt;br&gt;&#xA;इत्यौत्सुक्यरसायत्ता ननन्दुर्धरणीजनाः ॥ ४ ॥&lt;br&gt;&#xA;तदा निदेशाद्देवस्य पद्मयोनेः समीरणः ॥&lt;br&gt;&#xA;शृण्वतां सर्वदेवानामिदं वचनमब्रवीत् ॥ ५ ॥&lt;br&gt;&#xA;॥ अथ वायुकथितसुवर्णमुखरीनामनिष्पत्तिः ॥&lt;br&gt;&#xA;॥ वायुरुवाच ॥ ॥&lt;br&gt;&#xA;सुवर्णमिव लोकानां भागधेयादियं नदी ॥&lt;br&gt;&#xA;नीता भुवमगस्त्येन मुखरीकृतदिङ्मुखा ॥ ६ ॥&lt;br&gt;&#xA;तस्माद्यास्यति विख्यातिं सर्वलोकाभिनन्दिताम् ॥&lt;br&gt;&#xA;सुवर्णमुखरी नाम्ना धाम्नि कैवल्यसम्पदः ॥ ७ ॥&lt;br&gt;&#xA;एषा सुवर्णमुखरी सरित्सु सकलास्वपि ॥&lt;br&gt;&#xA;विशिष्टा सेवनीया च ब्रह्मणो वचनं त्विदम् ॥ ८ ॥ ॥&lt;br&gt;&#xA;अथागस्त्यकृतस्वानीतसुवर्णमुखरीमहिमानुवर्णनम् ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;श्रुत्वेत्थं पवनेनोक्तं वचनं कुम्भसम्भवः ॥&lt;br&gt;&#xA;तुतोष विस्मयाक्रान्तः स्वान्तःपुलकिताङ्गकः ॥ ९ ॥&lt;br&gt;&#xA;एवमेषा दिव्यनदी स्नानपानादिकल्पनैः ॥&lt;br&gt;&#xA;सौख्यावहा मनुष्याणां प्रतिष्ठामगमद्भुवि ॥॥ 2.1.33.१० ॥&lt;br&gt;&#xA;आज्ञया पद्मगर्भस्य तटिन्याकाशवाहिनी। ॥&lt;br&gt;&#xA;सुवर्णमुखरीनाम्ना पुनात्यात्मैकसंश्रयान् ॥ ११ ॥&lt;br&gt;&#xA;बहून्गिरीन्द्रान्वनमण्डलं च देशाननेकान्सररिदुत्तमेयम् ॥&lt;br&gt;&#xA;क्रमादतिक्रम्य निषेव्यमाणा महानदीभिर्गिरिसम्भवाभिः ॥ १२ ॥&lt;br&gt;&#xA;रोगाहतानामधिकातुराणामनामयैकप्रतिपादकानि ॥&lt;br&gt;&#xA;अन्तर्बहिः सम्भृतभूरितापनिवारणानि प्रियकारणानि ॥ १३ ॥&lt;br&gt;&#xA;विहारलोलद्विरदप्रकाण्डशुण्डामहाघातरयोत्थितेन ॥&lt;br&gt;&#xA;पुष्पोपहारं पृषतोत्करेण हर्षाद्ददातीव दिवाकरस्य ॥ १४ ॥&lt;br&gt;&#xA;सौगन्धिकाम्भोरुहकैरवाणां सौरभ्यसंवासितदिङ्मुखानाम् ॥&lt;br&gt;&#xA;द्विरेफभाग्यैकनिकेतनानामाधारभूतान्प्रतिनिर्मलानि ॥ १५ ॥&lt;br&gt;&#xA;लीलावगाहोत्सुकनाकनारीसीमन्तसिन्दूररजोऽरुणानि ॥&lt;br&gt;&#xA;तत्केशपाशच्युतपारिजातप्रसूनगन्धैरधिवासितानि ॥ १६ ॥&lt;br&gt;&#xA;सा बिभ्रती सम्भृतमङ्गलानि स्वादून्यपङ्कान्यतिनिर्मलानि ॥&lt;br&gt;&#xA;सुधोपमानानि सुरेन्द्रसूनोः पयांसि पापप्रतिघातुकानि ॥ १७ ॥&lt;br&gt;&#xA;अगस्त्यशैलात्समवाप्तजन्मा नीता भुवं कुम्भसमुद्भवेन ॥&lt;br&gt;&#xA;प्रशस्ततीर्थौघविराजमाना समाययौ दक्षिणवारिराशिम् ॥ १८ ॥&lt;br&gt;&#xA;शीकराक्षतविन्यासै रत्नदीपार्पणैरपि ॥&lt;br&gt;&#xA;प्रत्युद्ययुस्तामम्भोधेर्वीचयोऽभिमुखागताः ॥ १९ ॥&lt;br&gt;&#xA;तरङ्गहस्तैरालिङ्ग्य सम्भाव्यैनां समागताम् ॥&lt;br&gt;&#xA;चकार सरितां नाथः प्रियमाघोषभाषणैः ॥॥ 2.1.33.२० ॥&lt;br&gt;&#xA;प्राप्तायामनुकूलायां तदा तस्यामपान्निधेः ॥&lt;br&gt;&#xA;प्रहृष्टेन तरङ्गेण जीवनं ववृधेतराम् ॥ २१ ॥&lt;br&gt;&#xA;इत्थं संसृज्य सरितमगस्त्यस्तामुदन्वता ॥&lt;br&gt;&#xA;स्तुत्वा ययौ समामन्त्र्य कृतकृत्यो यदृच्छया ॥ २२ ॥&lt;br&gt;&#xA;॥ अर्जुन उवाच ॥ ॥&lt;br&gt;&#xA;त्वयैष कथितो ब्रह्मन्महानद्याः समुद्भवः ॥&lt;br&gt;&#xA;अस्याः प्रभावं भगवन्निदानीं श्रोतुमुत्सहे ॥ २३ ॥&lt;br&gt;&#xA;॥ अथ भरद्वाजवर्णितसुवर्णमुखरीमाहात्म्यम् ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;अहो निवर्हणं सर्वश्रेयसामेककारणम् ॥&lt;br&gt;&#xA;शृणु माहात्म्यमस्यास्ते कथयिष्यामि पाण्डव ॥ २४ ॥&lt;br&gt;&#xA;पाश्चात्त्यं जन्म सम्प्राप्य ज्ञानिनां कर्मणः क्षये ॥&lt;br&gt;&#xA;सुवर्णमुखरीस्नानं सिद्ध्येद्ब्रह्मत्वकारणम् ॥ २५ ॥&lt;br&gt;&#xA;एतां सुवर्णमुखरीं योजनानां शतैरपि ॥&lt;br&gt;&#xA;स्मृत्वा मनुष्यः पापेभ्यो मुच्यते नात्र संशयः ॥॥ २६ ॥&lt;br&gt;&#xA;निःक्षिप्तमस्थि जन्तूनां सुवर्णमुखरीजले ॥&lt;br&gt;&#xA;सोपानतां समायाति ब्रह्मलोकाधिरोहणे ॥ २७ ॥&lt;br&gt;&#xA;स्मरन्तः स्वर्णमुखरीं यत्र कुत्रापि मानवाः ॥&lt;br&gt;&#xA;तोयान्तरेषु स्नात्वापि लभन्ते फलमुत्तमम् ॥ २८ ॥&lt;br&gt;&#xA;तावदेवाभिभूयन्ते नराः पातककोटिभिः॥&lt;br&gt;&#xA;सुवर्णमुखरीस्नानं यावत्तल्लभ्यते शुभम् ॥ २९ ॥&lt;br&gt;&#xA;दिव्यान्तरिक्षभौमानि तीर्थानि निजसिद्धये ॥&lt;br&gt;&#xA;स्मरन्त्यहरहः प्रातः सुवर्णमुखरीं नदीम् ॥ 2.1.33.३० ॥&lt;br&gt;&#xA;अगस्त्याचलसम्भूता दक्षिणोदधिगामिनी ॥&lt;br&gt;&#xA;पापानि स्वर्णमुखरी स्मरणादेव नाशयेत् ॥ ३१ ॥&lt;br&gt;&#xA;सुवर्णमुखरीस्नानलोलुपेनान्तरात्मना ॥&lt;br&gt;&#xA;वाञ्छन्ति मर्त्यतामेव देवाः शक्रपुरोगमाः ॥ ३२ ॥&lt;br&gt;&#xA;सुवर्णमुखरीतोयपुष्टसस्यान्नभोजिनः ॥&lt;br&gt;&#xA;न लिप्यन्ते महापापैर्दुर्भोजनशतोद्भवैः ॥ ४३ ॥&lt;br&gt;&#xA;अपि निष्कमितं पीतं सुवर्णमुखरीजलम् ॥&lt;br&gt;&#xA;नाशयेदद्रितुल्यानि ह्याशु पापानि देहिनाम् ॥ ३४ ॥&lt;br&gt;&#xA;प्राप्याऽपि मानुषं जन्म सुवणमुखरीजले ॥&lt;br&gt;&#xA;ये वा स्नानं न कुर्वन्ति तेषां जन्म निरर्थकम् ॥ ३५ ॥&lt;br&gt;&#xA;सुवर्णमुखरीस्नानं यदेकं विधिना कृतम् ॥&lt;br&gt;&#xA;जाह्नवीस्नानकोटीनां समं भवति पर्वसु ॥ ३६ ॥&lt;br&gt;&#xA;गोविन्द इव देवेषु नक्षत्रेष्विव चन्द्रमाः ॥&lt;br&gt;&#xA;नरेष्विव महीपालो भूरुहेष्विव कल्पकः ॥ ३७ ॥&lt;br&gt;&#xA;महाभूतेष्विव वियन्मायेवाखिलशक्तिषु ॥&lt;br&gt;&#xA;गायत्रीव च मन्त्रेषु वज्रं देवायुधेष्विव ॥ ३८ ॥&lt;br&gt;&#xA;तत्त्वेष्विवात्मनस्तत्त्वं रुद्राध्यायो यजुष्ष्विव ॥&lt;br&gt;&#xA;अनन्त इव नागेषु हिमाचल इवाद्रिषु ॥ ३९ ॥&lt;br&gt;&#xA;पोत्रिक्षेत्रमिव क्षेत्रेष्विन्द्रियेष्विव मानसम् ॥&lt;br&gt;&#xA;नदीष्वपि च सर्वासु सुवर्णमुखरी वरा ॥ 2.1.33.४० ॥&lt;br&gt;&#xA;नित्यं स्मरेन्नमस्कुर्यात्कीर्तयेन्मनसार्चयेत् ॥&lt;br&gt;&#xA;शुद्धिक्षेम शिवापेक्षी सुवर्णमुखरीं शुभाम् ॥ ४१ ॥&lt;br&gt;&#xA;अगस्त्याचलसम्भूतां दक्षिणोदधिगामिनीम् ॥&lt;br&gt;&#xA;समस्तपापहन्त्रीं त्वां सुवर्णमुखरीं श्रये ॥ ४२ ॥&lt;br&gt;&#xA;महापातकविप्लुष्टं गात्रं मम तवोदकैः ॥&lt;br&gt;&#xA;क्षालयामि जगद्धात्रि श्रेयसा योजयस्व माम् ॥ ४३ ॥&lt;br&gt;&#xA;इति सूक्तद्वयं सम्यगुच्चार्य नियतो नरः ॥&lt;br&gt;&#xA;सुवर्णमुखरीतोये स्नात्वा शुद्धः प्रमोदते ॥ ४४ ॥&lt;br&gt;&#xA;ब्रह्मणा निर्मिता पूर्वमगस्त्येन समाहृता ॥&lt;br&gt;&#xA;स्वयं मन्दाकिनी मूर्ता सुवर्णमुखरी वरा ॥ ४५ ॥&lt;br&gt;&#xA;एवम्प्रभावा दिव्येयं कीर्तनीया शुभार्थिभिः ॥&lt;br&gt;&#xA;मनसा भक्तियुक्तेन स्नातव्या शुभकाङ्क्षिभिः ॥ ४६ ॥&lt;br&gt;&#xA;सोमसूर्योपरागेषु स्नानदानादिकं कृतम् ॥&lt;br&gt;&#xA;स्यादमेयफलं पार्थ सुवर्णमुखरीतटे ॥ ४७ ॥&lt;br&gt;&#xA;सङ्क्रान्तावयने पुण्ये व्यतीपातेऽथ वासरे ॥&lt;br&gt;&#xA;सुवर्णमुखरीस्नानं कुलकोटिं समुद्धरेत् ॥ ४८ ॥&lt;br&gt;&#xA;जन्मर्क्षे जन्मदिवसे सुवर्णमुखरीजले ॥&lt;br&gt;&#xA;स्नात्वा विधिवदाप्नोति क्षेमारोग्यसुखश्रियः ॥ ४९ ॥&lt;br&gt;&#xA;दुःस्वप्नविघ्नजं भूतग्रहदुःस्थानजं तथा ॥&lt;br&gt;&#xA;सुवर्णमुखरीतोये स्नात्वा तरति किल्बिषम् ॥ 2.1.33.५० ॥&lt;br&gt;&#xA;सुवर्णमुखरीतीरे गोपादप्रमितां भुवम् ॥&lt;br&gt;&#xA;दत्त्वा सर्वमहीदानाद्यत्फलं तदवाप्नुयात् ॥ ५१ ॥&lt;br&gt;&#xA;धेनुं सवस्त्रालङ्कारां सुवर्णमुखरीतटे ॥&lt;br&gt;&#xA;दत्त्वा विप्राय विधिवद्याति ब्रह्म सनातनम् ॥ ५२ ॥&lt;br&gt;&#xA;पुण्यकालेषु दानानि विधेयान्यखिलान्यपि ॥&lt;br&gt;&#xA;इहामुत्र फलप्राप्त्यै सुवर्णमुखरीतटे ॥ ५३ ॥&lt;br&gt;&#xA;जपो होमस्तपो दानं पितृकर्म सुरार्चनम् ॥&lt;br&gt;&#xA;कृतं भवेच्छतगुणं सुवर्णमुखरीतटे ॥ ५४ ॥&lt;br&gt;&#xA;अन्यत्ते कथयिष्यामि विधेयं व्रतमुत्तमम् ॥&lt;br&gt;&#xA;सुवर्णमुखरीतीरे प्रतिवर्षं सुखार्थिभिः ॥ ५५ ॥&lt;br&gt;&#xA;मेघकाले रविकरैस्तिरोधानमुपागतः ॥&lt;br&gt;&#xA;यदोदेति मुनिः श्रीमान्मित्रावरुणनन्दनः॥ ५६ ॥&lt;br&gt;&#xA;तस्मिन्दिने ये नियताः स्नानमस्यां प्रकुर्वते ॥&lt;br&gt;&#xA;तैः कल्पं च सुरावासे स्थीयते कुरुनन्दन ॥ ५७ ॥&lt;br&gt;&#xA;तदागस्त्यस्य यद्रूपं सुवर्णेन विनिर्मितम् ॥&lt;br&gt;&#xA;विधिना ददते पार्थ ते यान्ति ब्रह्म शाश्वतम् ॥ ५८ ॥&lt;br&gt;&#xA;॥ अर्जुन उवाच ॥ ॥&lt;br&gt;&#xA;विधिना केन कर्तव्यं व्रतमेतन्महामुने ॥&lt;br&gt;&#xA;तन्ममाचक्ष्व सकलं जिज्ञासोस्तु महात्मनः ॥ ५९ ॥&lt;br&gt;&#xA;॥ अथागस्त्यप्रतिमादानविधिः ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;अगस्त्यस्योदयदिनं ज्ञात्वा नियतमानसः ॥&lt;br&gt;&#xA;स्वशक्त्या कारयेद्रूपं तस्य हेम्ना महामुनेः ॥ 2.1.33.६० ॥&lt;br&gt;&#xA;सुवर्णभास्वरच्छायं जटाबन्धमनोहरम् ॥&lt;br&gt;&#xA;दधानं करपद्माभ्यामक्षमालां कमण्डलुम् ॥ ६१ ॥&lt;br&gt;&#xA;वसानं मृदुलं वल्कं मृगचर्मोत्तरीयकम् ॥&lt;br&gt;&#xA;सौम्यं भस्माङ्करुचिरं रुद्राक्षकृतभूषणम् ॥ ६२ ॥&lt;br&gt;&#xA;एवं विधाय तद्रूपं स्नात्वा नियतमानसः ॥&lt;br&gt;&#xA;आचार्यं गन्धपुष्पाद्यैरलङ्कृत्य यथाविधि ॥ ६३ ॥&lt;br&gt;&#xA;शालेयतण्डुलानां तामाढकस्योपरि स्थिताम् ॥&lt;br&gt;&#xA;वस्त्रद्वयसमायुक्तां प्रतिमां प्रतिपूजयेत् ॥ ६४ ॥&lt;br&gt;&#xA;विन्ध्यसंस्तम्भनो वार्धिचुलकीकृतिपेशलः ॥&lt;br&gt;&#xA;ब्रह्मादिसर्वदेवानां तेजसा सुप्रकाशितः ॥ ६५ ॥&lt;br&gt;&#xA;अगस्त्यः कुम्भसम्भूतो देवासुरनमस्कृतः ॥&lt;br&gt;&#xA;प्रीतिमाप्नोतु महतीं दानेनानेन मे प्रभुः ॥ ६६ ॥&lt;br&gt;&#xA;इमं मन्त्रं समुच्चार्य धारापूर्वं सदक्षिणम् ॥&lt;br&gt;&#xA;दत्त्वा विमुक्तः पापेभ्यो याति ब्रह्म सनातनम् ॥ ६७ ॥&lt;br&gt;&#xA;जन्मान्तरकृतैर्नूनमिह जन्मकृतैरपि ॥&lt;br&gt;&#xA;महापापोपपापौघैर्मुच्यते नात्र संशयः ॥ ६८ ॥&lt;br&gt;&#xA;ब्रह्माद्याः सकला देवाः सनकाद्या महर्षयः ॥&lt;br&gt;&#xA;चराचराणि भूतानि प्रीतिं यान्ति न संशयः ॥ ६९ ॥&lt;br&gt;&#xA;कृत्वा व्रतमिदं पुण्यमगस्त्यस्य च सन्मुनेः ॥&lt;br&gt;&#xA;प्रीत्यर्थं भोजयेद्विप्रान्यथाशक्ति सदक्षिणम् ॥ 2.1.33.७० ॥&lt;br&gt;&#xA;तस्मिन्कर्मणि चाशक्तो यथाशक्ति महीसुरान् ॥&lt;br&gt;&#xA;स्वर्णधान्यादिदानेन तोषयेद्भक्तिसंयुतः ॥ ७१ ॥&lt;br&gt;&#xA;तिथिं न वितथीकुर्यात्तां यत्नेन समाचरेत् ॥&lt;br&gt;&#xA;यत्किञ्चिदपि चावश्यं कर्म कुर्याच्च पूरुषः ॥ ७२ ॥&lt;br&gt;&#xA;महामुनेरगस्त्यस्य परिपक्वं तपःफलम् ॥&lt;br&gt;&#xA;नदी सुवर्णमुखरी कीर्तनीया सुरासुरैः ॥ ७३ ॥&lt;br&gt;&#xA;एवं ते कथितः सम्यङ्महानद्याः समुद्भवः ॥&lt;br&gt;&#xA;प्रभावश्च तदाचक्ष्व यद्भूयः श्रोतुमिच्छसि ॥ ७४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे वेङ्कटाचलमाहात्म्ये सुवर्णमुखरीप्रभावप्रशंसानाम त्रयस्त्रिंशोऽध्यायः ॥ ३३ ॥&lt;/p&gt;</description>
    </item>
    <item>
      <title>०३४ श्रीवेङ्कटाचलमाहात्म्येऽगस्त्यतीर्थादिविविधतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/034_shrIvenkaTAchalamAhAtmye-gastyatIrthAdivividha/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/034_shrIvenkaTAchalamAhAtmye-gastyatIrthAdivividha/</guid>
      <description>&lt;p&gt;॥ अथागस्त्यतीर्थागस्त्येश्वरयोः प्रभावः ॥&lt;br&gt;&#xA;॥ अर्जुन उवाच ॥ ॥&lt;br&gt;&#xA;श्रोत्राञ्जलिभ्यां पीत्वापि भवद्वाक्यामृतं मुहुः ॥&lt;br&gt;&#xA;मनो नोपैति मे तृप्तिं भूयः श्रवणकाङ्क्षया ॥ १ ॥&lt;br&gt;&#xA;क्रियासमभिहारो मे त्वद्वाक्याकर्णनैषिणः ॥&lt;br&gt;&#xA;मनः खेदाय मा भूत्ते करुणाभरितात्मनः ॥ २ ॥&lt;br&gt;&#xA;इदानीं श्रोतुमिच्छामि नद्यामस्यां महामुने ॥&lt;br&gt;&#xA;कुत्र कुत्र समर्थानि तीर्थान्यघनिबर्हणे ॥ ३ ॥&lt;br&gt;&#xA;काः काः पुण्यतरङ्गिण्यः सङ्गता अनया मुने ॥&lt;br&gt;&#xA;कुत्र स्नानेन कृत्ताघा नोपयान्ति यमाद्भयम् ॥ ४ ॥&lt;br&gt;&#xA;हराच्युतादिदेवानां पुण्यान्यायतनानि च ॥&lt;br&gt;&#xA;यानियानि च पुण्यानि तिष्ठन्त्यस्यास्तटद्वये ॥॥ ५ ॥&lt;br&gt;&#xA;तेषु क्षेत्रेषु मनुजैर्यत्फलं समवाप्यते ॥&lt;br&gt;&#xA;विहितैर्विधिवत्स्नानदानादिशुभकर्मभिः ॥ ६ ॥&lt;br&gt;&#xA;सोपाख्यानमिदं सर्वं वेदितं वेदवित्तम ॥&lt;br&gt;&#xA;सञ्जाता महती प्रीतिर्विस्तार्याचक्ष्व मे क्रमात् ॥ ७ ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;यत्पृष्टं भवता पार्थ क्रमाद्विस्तार्य कथ्यते ॥&lt;br&gt;&#xA;आरभ्यागस्त्यतीर्थेन्द्रादस्यास्तीर्थौघवैभवम् ॥ ८ ॥&lt;br&gt;&#xA;अखण्डज्ञानरूपेण सर्वलोकहितैषिणा ॥&lt;br&gt;&#xA;सुरासुराणां सम्भाव्येनागस्त्येन महात्मना ॥ ९ ॥&lt;br&gt;&#xA;वसुधामवतीर्णायां प्रथमं तद्धराधरात् ॥&lt;br&gt;&#xA;स्नात्वा यत्र महानद्यां सम्प्राप्नोति कृतार्थताम् ॥ 2.1.34.१० ॥&lt;br&gt;&#xA;अगस्त्यतीर्थमित्युक्तं पावनं तज्जगत्त्रये ॥&lt;br&gt;&#xA;तत्र स्नानेन शुद्धिः स्यान्महापातकिनामपि ॥ ११ ॥&lt;br&gt;&#xA;अनेकजन्माचरितमहापातकसंहतिम्म् ॥&lt;br&gt;&#xA;निर दिवि मोदन्ते तत्र स्नानरता जनाः ॥ १२ ॥&lt;br&gt;&#xA;ये तत्र तीर्थे यतिनः कृतस्नाना यतेन्द्रियाः ॥&lt;br&gt;&#xA;गोभूतिलहिरण्यादिमहादानानि कुर्वते ॥ १३ ॥&lt;br&gt;&#xA;ते प्राप्नुवन्ति सम्पूर्णं गङ्गाद्वारे समाहितैः ॥&lt;br&gt;&#xA;विहितानां शतगुणं दानानां फलमर्जुन॥ ॥ १४ ॥&lt;br&gt;&#xA;अत्रास्ति भगवानीशः ख्यातोऽगस्त्येशसञ्ज्ञया ॥&lt;br&gt;&#xA;स्थापितोऽगस्त्यमुनिना लोकानन्दविधायिना ॥ १५ ॥&lt;br&gt;&#xA;स्नात्वा तस्यां महानद्यां तल्लिङ्गं पूजयन्ति ये ॥&lt;br&gt;&#xA;दशानामश्वमेधानां फलं सम्प्राप्नुवन्ति ते ॥ १६ ॥&lt;br&gt;&#xA;॥ अथ सुवर्णमुखरीस्नानकालनिर्णयः ॥ ॥&lt;br&gt;&#xA;धनूराशिं परित्यज्य यदा मकरमंशुमान्॥&lt;br&gt;&#xA;विशेत्तदयनं पुण्यमुत्तरं परिकीर्तितम् ॥ १७ ॥&lt;br&gt;&#xA;तस्मिन्दिने ये नियता नद्यां स्नात्वा समाहिताः ॥&lt;br&gt;&#xA;पश्यन्ति पार्वतीनाथमगस्त्येशं सुरार्चितम् ॥ १८ ॥&lt;br&gt;&#xA;अग्निष्टोमसहस्रस्य वाजपेयशतस्य च ॥&lt;br&gt;&#xA;फलं सम्प्राप्य मोदन्ते दिवि देवगणार्चिताः ॥ १९ ॥&lt;br&gt;&#xA;मृगसङ्क्रमवेलायां पुरुषैर्मङ्गलार्थिभिः ॥&lt;br&gt;&#xA;अवश्यमेव कर्तव्यमगस्त्येशस्य दर्शनम् ॥ 2.1.34.२० ॥&lt;br&gt;&#xA;॥ अथ देवर्षिपितृतीर्थमाहात्म्यम् ॥ ॥&lt;br&gt;&#xA;ऐशान्यां तस्य तीर्थस्य देशे क्रोशमितेऽर्जुन ॥&lt;br&gt;&#xA;अस्ति तीर्थत्रयं ख्यातं देवर्षिपितृनामभिः ॥ २१ ॥&lt;br&gt;&#xA;देवर्षिपितरस्तत्र मुनिना तेन पूजिताः ॥&lt;br&gt;&#xA;प्रददुर्हृष्टमनसः सर्वान्समभिवाञ्छितान्॥ २२ ॥&lt;br&gt;&#xA;तदा देवर्षिपितृभिरिदं तीर्थत्रयं क्रमात् ॥&lt;br&gt;&#xA;अस्मन्नामभिरीड्यं स्यादित्युक्तं तस्य सन्निधौ ॥ २३ ॥&lt;br&gt;&#xA;तस्मिंस्तीर्थत्रये ये तु स्नात्वा विहिततर्पणाः ॥&lt;br&gt;&#xA;ऋणत्रयविनिर्मुक्तास्ते यान्ति दिवमक्षयाम् ॥ २४ ॥&lt;br&gt;&#xA;॥ अथ वेणासुवर्णमुखरीसङ्गमवर्णनम् ॥ ॥&lt;br&gt;&#xA;ततः प्रागुत्तरक्षोण्यां योजनद्वयसीमनि ॥&lt;br&gt;&#xA;प्राप्ता सुवर्णमुखरी वेणानाम महानदी ॥ २५ ॥&lt;br&gt;&#xA;समुदग्ररयाघातनिपातिततटद्रुमा ॥&lt;br&gt;&#xA;कुल्यानिर्गतवाःपूरसमाप्लावितकानना ॥ २६ ॥&lt;br&gt;&#xA;उत्तुङ्गपुलिनोत्सङ्गखेलत्कोककुलाकुला ॥&lt;br&gt;&#xA;अम्बुजामोदलोलालिमालालीलारवान्विता ॥ २७ ॥&lt;br&gt;&#xA;अतिक्रम्य समुत्तुङ्गाननेकान्धरणीधरान्॥&lt;br&gt;&#xA;प्रभूततोयरुचिरा सुवर्णमुखरीं गता ॥ २८ ॥&lt;br&gt;&#xA;नदीद्वयव्यतिकरे कृतस्नाना यथाविधि ॥&lt;br&gt;&#xA;दशानामश्वमेधानामखण्डं प्राप्नुयुः फलम् ॥ २९ ॥&lt;br&gt;&#xA;सङ्गता वेणया पुण्या सुवर्णमुखरी नदी ॥&lt;br&gt;&#xA;गिरिदुर्गममार्गेण ययावुत्तरवाहिनी ॥ 2.1.34.३० ॥&lt;br&gt;&#xA;मध्यगेन महीध्राणां मार्गेण विषमेण सा ॥&lt;br&gt;&#xA;गत्वा विरेजे तटिनी योजनानां चतुष्टयम्॥ ३१ ॥&lt;br&gt;&#xA;पूर्वतस्तस्य देशस्य विषये सार्धयोजने ॥&lt;br&gt;&#xA;उदक्कूले महानद्याः प्राग्वाहिन्या मनोहरे ॥ ३२ ॥&lt;br&gt;&#xA;अगस्त्येश्वर नामास्ते ख्यातं लिङ्गं पुरद्विषः ॥&lt;br&gt;&#xA;स्मरणं देवमर्त्यानां समस्ताघनिवारणम् ॥ ३३ ॥&lt;br&gt;&#xA;तत्र स्नात्वा महानद्यां ये नरा नियतेन्द्रियाः ॥&lt;br&gt;&#xA;पश्यन्ति पार्वतीनाथमगस्त्येन प्रतिष्ठितम् ॥ ३४ ॥&lt;br&gt;&#xA;अनेकैः पूर्वजननैरर्जितं पापसञ्चयम् ॥&lt;br&gt;&#xA;ते निरस्य सुरावासे मोदन्ते कालमक्षयम् ॥ ॥ ३५ ॥&lt;br&gt;&#xA;ततः सोदङ्मुखी भूत्वा सुवर्णमुखरी ययौ ॥&lt;br&gt;&#xA;योजनार्धमिदं देशं तीर्थसङ्घसमन्विता ॥ ३६ ॥&lt;br&gt;&#xA;॥ अथ सुवर्णमुखर्या व्याघ्रपदाह्वय नदीसङ्गमः ॥ ॥&lt;br&gt;&#xA;तस्मिन्देशे तु हिन्तालतालसालमनोरमे ॥&lt;br&gt;&#xA;गता सुवर्णमुखरी नदी व्याघ्रपदाह्वया ॥ ३७ ॥&lt;br&gt;&#xA;दुर्वारभूरिदुरितविनिवारणपेशला ॥&lt;br&gt;&#xA;नीरन्धतीरवानीरवनमण्डलमण्डिता ॥ ३८ ॥&lt;br&gt;&#xA;सिद्धगन्धर्वललना लीलागाहनशालिनी ॥&lt;br&gt;&#xA;तपस्विकन्यानिःक्षिप्त बलिपुष्पविराजिता ॥ ॥ ३९ ॥&lt;br&gt;&#xA;हंसकारण्डवक्रौञ्चकुलकोलाहलाकुला ॥&lt;br&gt;&#xA;प्राक्प्रवाहा समागत्य शैलान्तरगताध्वना ॥ 2.1.34.४० ॥&lt;br&gt;&#xA;सङ्गमे सरितोस्तत्र कृतस्नाना नरोत्तमाः ॥&lt;br&gt;&#xA;समग्रमश्वमेधानां दशानाप्राप्नुयुः फलम् ॥ ४१ ॥&lt;br&gt;&#xA;॥ अथ शङ्खतीर्थवर्णनम् ॥ ॥&lt;br&gt;&#xA;तत्र व्याघ्रपदाख्यायास्तटे लोकमलापहे ॥&lt;br&gt;&#xA;अनघं सर्वपापघ्नं शङ्खतीर्थं विराजते ॥ ४२ ॥&lt;br&gt;&#xA;ब्रह्मर्षिनियतावासं सुरगन्धर्वसेवितम् ॥&lt;br&gt;&#xA;दर्शनस्नानपानाद्यैरमितानन्ददायकम्॥ ४३ ॥&lt;br&gt;&#xA;तत्रास्ते भगवानीशः शङ्खेशोनाम फाल्गुन ॥&lt;br&gt;&#xA;शङ्खनाम्ना मुनीन्द्रेण लिङ्गरूपं प्रतिष्ठितम् ॥ ४४ ॥&lt;br&gt;&#xA;ये तत्र तीर्थे सुस्नाताः पश्यन्ति वृषवाहनम् ॥&lt;br&gt;&#xA;दशाश्वमेधजं पुण्यं लब्ध्वा यान्ति सुरालयम् ॥ ४५ ॥&lt;br&gt;&#xA;युक्ता तया व्याघ्रपदाभिधानया गत्वा ततो योजनसम्मितां भुवम् ॥&lt;br&gt;&#xA;ययौ मुनीन्द्रैर्वृषभाचलान्तिकं संसेव्यमाना शुभनिर्मलोदका ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्येऽगस्त्यतीर्थादिविविधतीर्थमाहात्म्यवर्णनन्नाम चतुस्त्रिंशोऽध्यायः ॥ ३४ ॥&lt;/p&gt;</description>
    </item>
    <item>
      <title>०३५ सृष्ट्यादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/035_sRShTyAdivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/035_sRShTyAdivarNanam/</guid>
      <description>&lt;p&gt;॥ अथ सुवर्णमुखर्या कल्यानदीसङ्गमः ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;सुवर्णमुखरी तत्र सङ्गता मङ्गलप्रदा ॥&lt;br&gt;&#xA;कल्यानाम नदी पुण्या कालिन्दी जाह्नवीमिव ॥ १ ॥&lt;br&gt;&#xA;वृषभाचलसम्भूता तीर्थराजविराजिता ॥&lt;br&gt;&#xA;नदीनामुत्तमा कल्या कलुषौघविनाशिनी ॥ २ ॥&lt;br&gt;&#xA;नानातरुलताव्रातविभूषिततटद्वया ॥&lt;br&gt;&#xA;मुनिसङ्घसुखावासा पुण्याश्रमसमुत्कटा ॥ ३ ॥&lt;br&gt;&#xA;द्विजदत्तार्ध्यविलसत्कुशाक्षतलसत्तटा ॥&lt;br&gt;&#xA;अप्सरःकुचकस्तूरीपङ्कक्षालनपङ्किला ॥ ४ ॥&lt;br&gt;&#xA;दन्तावलकटच्योतन्मदाम्बुसुरभीकृता ॥&lt;br&gt;&#xA;विप्रभूपालविततमखयूप शतावृता ॥ ५ ॥&lt;br&gt;&#xA;अनाविलजलापूरतोषिताशेषमानवा ॥&lt;br&gt;&#xA;एकैवालं परा कर्तुं महानद्योस्तु पातकम् ॥ ६ ॥&lt;br&gt;&#xA;तयोः सङ्गतयोः स्तोतुं महिमानं क ईशते ॥&lt;br&gt;&#xA;यत्र ब्रह्मशिलानाम सरिन्मध्ये च वर्तते ॥ ७ ॥&lt;br&gt;&#xA;अगस्त्यतपसा पश्चाद्गया सान्निध्यमेति च ॥&lt;br&gt;&#xA;नदीद्वयजले तत्र स्नाताः पुण्ये कुरूद्वह ॥८॥&lt;br&gt;&#xA;मखानां पौण्डरीकाणां शतस्य फलमाप्नुयुः ॥&lt;br&gt;&#xA;ब्रह्महत्यादिपापानि समायान्ति परिक्षयम् ॥ ९ ॥&lt;br&gt;&#xA;तत्राभिषेकपूतानां नदीद्वितयसङ्गमे ॥&lt;br&gt;&#xA;सङ्गता भवनाशिन्या कृष्णवेणीव पावनी ॥ 2.1.35.१० ॥&lt;br&gt;&#xA;॥ अथ सुवर्णमुखरीतीरस्थितश्रीवेङ्कटाचलवर्णनम् ॥ ॥&lt;br&gt;&#xA;राजते स्वर्णमुखरी कल्यया सङ्गता तदा ॥ ११ ॥&lt;br&gt;&#xA;अथोदीच्यां महानद्या योजनार्द्धे विराजते ॥&lt;br&gt;&#xA;योजनोत्सेधसहितो विख्यातो वेङ्कटाचलः ॥ १२ ॥&lt;br&gt;&#xA;सर्वेषामेव तीर्थानामाश्रयोऽयं नगोत्तमः ॥&lt;br&gt;&#xA;अञ्जनानन्तवृषभनीलकेसरिपोत्रिणः ॥ १३ ॥&lt;br&gt;&#xA;एतान्युपवनान्यद्रेः स्युर्नारायणवेङ्कटौ॥&lt;br&gt;&#xA;वराहवपुषा पूर्वं स्वीकृतत्वान्मधुद्विषा ॥॥ १४ ॥&lt;br&gt;&#xA;वराहक्षेत्रमित्यार्यैः कीर्तितोऽयं महीधरः ॥&lt;br&gt;&#xA;सुवर्णमुखरीतीरे विख्याते वेङ्कटाचले ॥ १५ ॥&lt;br&gt;&#xA;निवसत्यच्युतो नित्यमब्धीन्द्रतनयान्वितः॥&lt;br&gt;&#xA;तस्मिन्गिरौ श्रिया सार्द्धं वसन्ते वेङ्कटाधिपम्॥ १६॥&lt;br&gt;&#xA;सेवन्ते सिद्धगन्धर्वमुनिमानवदानवाः॥&lt;br&gt;&#xA;तस्मिन्विन्यस्तचित्तानां भक्तानां पुरुषोत्तमे॥ १७॥&lt;br&gt;&#xA;वाञ्छितान्याशु सिध्यन्ति नश्यन्ति विपदोऽर्जुन ॥&lt;br&gt;&#xA;ये स्मरन्ति जगन्नाथं वेङ्कटाद्रिनिवासिनम् ॥१८॥&lt;br&gt;&#xA;निरस्तदोषास्ते यान्ति शाश्वतं पदमव्ययम् ॥१९॥&lt;br&gt;&#xA;॥ ॥ अर्जुन उवाच ॥ ॥&lt;br&gt;&#xA;वेङ्कटाद्रौ महापुण्ये सुरासुरनमस्कृतः ॥&lt;br&gt;&#xA;कथं प्रादुरभूद्देवो भगवान्कमलापतिः ॥ 2.1.35.२० ॥&lt;br&gt;&#xA;कस्य वा कृतिनस्तत्र प्रसन्नो निजमद्भुतम् ॥&lt;br&gt;&#xA;रूपं प्रकाशयाञ्चक्रे भुक्तिमुक्तिफलप्रदम् ॥ २१ ॥&lt;br&gt;&#xA;विष्णोर्देवादिदेवस्य महिमानं महामुने ॥&lt;br&gt;&#xA;श्रोतुमिच्छामि तत्त्वेन तन्मे कथय विस्तरात् ॥ २२ ॥&lt;br&gt;&#xA;॥ अथ श्रीवेङ्कटाचलवासिभगवद्वैभववर्णनम् ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;शृणु वेङ्कटनाथस्य महिमानं समाहितः ॥&lt;br&gt;&#xA;विस्तरेण समाख्यातुं ब्रह्मणापि न शक्यते ॥ २३ ॥&lt;br&gt;&#xA;धन्योऽसि देवदेवस्य माहात्म्यं मधुविद्विषः ॥&lt;br&gt;&#xA;यद्भक्तियुक्ताभूत्तात श्रोतुं मतिररिन्दम ॥ २४ ॥&lt;br&gt;&#xA;कृतपुण्योऽस्म्यहं पार्थ सर्वभूतपतेर्हरेः ॥&lt;br&gt;&#xA;पवित्राणि चरित्राणि स्तोष्यन्ते यन्मयाऽधुना ॥ २५ ॥&lt;br&gt;&#xA;पुरा भागीरथीतीरे जनकाय महात्मने ॥&lt;br&gt;&#xA;क्रतुदीक्षाप्रसक्ताय विशुद्धज्ञानशालिने ॥ २६ ॥&lt;br&gt;&#xA;वामदेवेन कथितां कथां पापप्रणाशिनीम् ॥&lt;br&gt;&#xA;कथयिष्यामि ते पार्थ विष्णुकीर्तनपावनीम् ॥ २७ ॥&lt;br&gt;&#xA;सर्वेषामेव भूतानामाद्यो नारायणः प्रभुः ॥&lt;br&gt;&#xA;जगन्मयो जगत्कर्ता चित्स्वरूपो निरञ्जनः ॥ ॥ २८ ॥&lt;br&gt;&#xA;सहस्रशीर्षा भगवान्सहस्राक्षः सहस्रपात् ॥&lt;br&gt;&#xA;यस्य भासा जगदिदं विभाति सचराचरम् ॥ २९ ॥&lt;br&gt;&#xA;तस्मात्परतरं तेजस्तस्मात्परतरं तपः ॥&lt;br&gt;&#xA;तस्मात्परतरं ज्ञानं योगस्तस्मात्परो न च ॥ 2.1.35.३० ॥&lt;br&gt;&#xA;विद्या तस्मादपि परा नास्ति पार्थ नरर्षभ ॥&lt;br&gt;&#xA;सर्वेष्वपि च भूतेषु सदा सन्निहितः प्रभुः ॥ ३१ ॥&lt;br&gt;&#xA;सर्वाण्यपि च भूतानि तस्मिन्नेवासते सुखम् ॥&lt;br&gt;&#xA;स एव यज्ञो यज्वा च साधनं स्रुक्स्रुवादिकम् ॥ ३२ ॥&lt;br&gt;&#xA;फलं फलप्रदाता च तत्सम्प्राप्या गतिस्तथा ॥&lt;br&gt;&#xA;वह्नौ प्रणीते पशुना प्रोक्षितेन प्रजुह्वति ॥&lt;br&gt;&#xA;ये तं प्रयान्ति ते यान्ति गतिं तत्प्रतिपादिताम् ॥ ३३ ॥&lt;br&gt;&#xA;कर्मबन्धं पशुं कृत्वा ज्ञानाग्नौ सम्प्रवर्तिते ॥&lt;br&gt;&#xA;ये जुह्वते तमुद्दिश्य ते तत्सायुज्यभागिनः ॥ ३४ ॥&lt;br&gt;&#xA;हरिः सदाशिवो ब्रह्मा महेन्द्रः परमः स्वराट् ॥&lt;br&gt;&#xA;सर्वेश्वरस्य तस्यैते पर्यायाः परिकीर्तिताः ॥ ३५ ॥&lt;br&gt;&#xA;ममाहितोऽनुसन्धत्ते य इदं परमात्मनः ॥&lt;br&gt;&#xA;नारायणस्य माहात्म्यं स न याति पुनर्भवम् ॥ ३६ ॥&lt;br&gt;&#xA;चिदानन्दमयः साक्षी निर्गुणो निरुपाधिकः ॥&lt;br&gt;&#xA;नित्योऽपि भजते तान्तामवस्थां स यदृच्छया ॥ ३७ ॥&lt;br&gt;&#xA;पवित्राणां पवित्रं यो ह्यगतीनां परा गतिः ॥&lt;br&gt;&#xA;दैवतं देवतानां च श्रेयसां श्रेय उत्तमम् ॥ ३८ ॥&lt;br&gt;&#xA;बोध्यानां बोध्य एकोऽसौ ध्येयानां ध्येय उत्तमः ॥&lt;br&gt;&#xA;विनयानां समधिको विनयो नयसंयुतः ॥ ३९ ॥&lt;br&gt;&#xA;तेजसां जनकं तेजः प्रकृष्टं तपसां तपः ॥&lt;br&gt;&#xA;आधारः सर्वभूतानामनाद्यन्तो जनार्दनः ॥ 2.1.35.४० ॥&lt;br&gt;&#xA;तस्येदं भावविज्ञाने मूढा ब्रह्मादयोऽपि च ॥&lt;br&gt;&#xA;अजो गृह्णाति जननं सर्वात्मा हन्ति विद्विषः ॥ ४१ ॥&lt;br&gt;&#xA;स्वतन्त्रोऽपि स्वभक्तानां परतन्त्रः प्रवर्तते ॥&lt;br&gt;&#xA;स साक्षी कर्मणां देवः सर्वज्ञो गरुडध्वजः ॥ ४२ ॥&lt;br&gt;&#xA;तस्य स्वरूपं मुनयो मृगयन्ते समाहिताः ॥&lt;br&gt;&#xA;सङ्कर्षणो वासुदेवः प्रद्युम्नश्च तथा पुनः ॥ ४३ ॥&lt;br&gt;&#xA;अनिरुद्ध इति ख्यातं तन्मूर्तीनां चतुष्टयम् ॥&lt;br&gt;&#xA;कीर्तितः प्रणवः पश्चाद्धृदयं तस्य भास्वरम् ॥ ४४ ॥&lt;br&gt;&#xA;भगवान्वासुदेवश्च मन्त्रोऽयं तत्प्रकाशकः ॥ ४५ ॥&lt;br&gt;&#xA;मन्त्रराजमिमं नित्यं प्रजपेद्यः समाहितः ॥&lt;br&gt;&#xA;स विष्णोः करुणायोगात्सिद्धीनां भाजनं भवेत् ॥ ४६ ॥&lt;br&gt;&#xA;॥ अथ भगवत्कृतभूतसृष्ट्यादिवर्णनम् ॥ ॥&lt;br&gt;&#xA;आपन्निवारकः सम्पत्प्रापको भुक्तिमुक्तिदः ॥&lt;br&gt;&#xA;यथा ससर्ज भूतानि कल्पादावेव माधवः ॥ ४७ ॥&lt;br&gt;&#xA;तत्सर्वं कथयिष्यामि समाहितमनाः शृणु ॥&lt;br&gt;&#xA;तस्य चिन्तयतः सर्गं तेजोरूपं परं हरेः ॥ ४८ ॥&lt;br&gt;&#xA;विरिञ्च इति विख्यातं राजसं गुणमाश्रितम् ॥&lt;br&gt;&#xA;तस्य देवस्य वदनाच्छक्रो देवः सपावकः ॥&lt;br&gt;&#xA;जज्ञे यश्च त्रिलोकेशः पाककर्मणि यः प्रभुः ॥ ४९ ॥&lt;br&gt;&#xA;मनसश्चाभवच्चन्द्रः करुणानित्यशीतलात् ॥&lt;br&gt;&#xA;अपां सर्वौषधीनां च विप्राणां रक्षकः सदा ॥ ॥ 2.1.35.५० ॥&lt;br&gt;&#xA;नेत्राभ्यामुदभूत्सूर्यस्तस्य विश्वप्रकाशकः ॥&lt;br&gt;&#xA;शीतोष्णवर्षकृत्कालकारणं तेजसां निधिः ॥ ५१ ॥&lt;br&gt;&#xA;प्राणेभ्योऽस्य जगत्प्राणः समीरः समजायत ॥&lt;br&gt;&#xA;धर्ता ग्रहर्क्षस्वर्गङ्गा विमानानां महाबलः ॥ ५२ ॥&lt;br&gt;&#xA;नाभिदेशात्समुत्पन्नमन्तरिक्षं महात्मनः ॥&lt;br&gt;&#xA;तस्यासीच्छिरसो व्योम भूतसम्भवकारणम् ॥ ५३ ॥&lt;br&gt;&#xA;पादाम्बुजाभ्यामुदभूद्भूमिर्भूतगणाश्रया ॥&lt;br&gt;&#xA;विनिःसृता दिशः सर्वाः श्रोत्राभ्यां परमात्मनः ॥ ५४ ॥&lt;br&gt;&#xA;भूर्भुवाद्यास्तथा लोकाः स्मरणात्तस्य जज्ञिरे ॥&lt;br&gt;&#xA;रसातलादिलोकाश्च यक्षरक्षोगणादयः ॥ ५५ ॥&lt;br&gt;&#xA;मुखबाहूरुपादेभ्यो जनयामास स क्रमात् ॥&lt;br&gt;&#xA;ब्राह्मणान्क्षत्त्रियान्वैश्याञ्छूद्रादींश्च कुरूद्वह ॥ ५६ ॥&lt;br&gt;&#xA;छन्दांसि यज्ञस्तुरगा गावो मेषाविकादयः ॥&lt;br&gt;&#xA;अतर्क्यप्रभवां तस्मादुत्पत्तिं प्रतिपेदिरे ॥ ५७ ॥&lt;br&gt;&#xA;सङ्कल्पाद्देवदेवस्य तस्य स्थावरजङ्गमम् ॥&lt;br&gt;&#xA;भूतजातमभूत्कालो भूतो भावी भवंस्तथा ॥ ५८ ॥&lt;br&gt;&#xA;पिबत्यम्बु समुद्राणां बडवानलरूपधृक ॥&lt;br&gt;&#xA;कल्पान्तकाले तत्सर्वं विसृजत्यात्मनि स्थितम् ॥ ५९ ॥&lt;br&gt;&#xA;सञ्चारयति भूतानां वृत्तिं सूर्येन्दुरूपधृक् ॥&lt;br&gt;&#xA;तमोनिरसनाच्चापि कालधर्मप्रवर्तनात् ॥ 2.1.35.६० ॥&lt;br&gt;&#xA;जगन्ति कल्पविरमे विन्यस्य स्वोदरान्तरे ॥&lt;br&gt;&#xA;लीलाबालाकृतिः शेते वटपत्रे महाम्बुधौ ॥ ६१ ॥&lt;br&gt;&#xA;अथ चोदग्रभोगीन्द्रभोगतल्पे सुखोचिते ॥&lt;br&gt;&#xA;योगनिद्रामवाप्नोति सद्वितीयोऽब्जवासया ॥ ६२ ॥&lt;br&gt;&#xA;नाभिकासारसम्भूताज्जनयामास पङ्कजात् ॥ ६३ ॥&lt;br&gt;&#xA;सर्वेषां जगतां नाथो विधातारं चतुर्मुखम् ॥ ६४ ॥&lt;br&gt;&#xA;लीला ह्येषा मुकुन्दस्य स्वेच्छायोगप्रवर्तिनः ॥&lt;br&gt;&#xA;विज्ञायते न केनाऽपि याथार्थ्येन स ईश्वरः ॥ ६४ ॥&lt;br&gt;&#xA;यदा धर्मस्य हानिः स्यादधर्मो वर्धते यदा ॥&lt;br&gt;&#xA;यदा वा महतीं पीडां भजन्ते देवतागणाः ॥ ६५ ॥&lt;br&gt;&#xA;यदावलेपदुर्वारा यान्ति वृद्धिं सुरद्रुहः ॥&lt;br&gt;&#xA;भूमेर्भूमिजनानां च यदोदेति महद्भयम् ॥ ६६ ॥&lt;br&gt;&#xA;यदा वा निजभक्तानां साधूनामनिवारिता ॥&lt;br&gt;&#xA;दुरन्तातङ्कजननी विपत्समुपजायते ॥ ६७ ॥&lt;br&gt;&#xA;तदा तदनुरूपाणि रूपाण्यास्थाय कौतुकात् ॥&lt;br&gt;&#xA;अधर्ममवधूयाशु कुरुते जगतो हितम् ॥ ६८ ॥&lt;br&gt;&#xA;सृजति विधिसमाख्यो राजसेनात्मनाऽसौ वहति हरिसमाख्यः सत्त्वनिष्ठः प्रपञ्चम् ॥&lt;br&gt;&#xA;हरति हरसमाख्यस्तामसीमेत्य वृत्तिं मधुमथनमहिम्नामस्ति वेत्ता न कोऽपि ॥ ६९ ॥&lt;br&gt;&#xA;यज्ञाङ्गैः कृतसकलाङ्गसन्धिबन्धं वाराहं वपुरधिगम्य लोकनाथः ॥&lt;br&gt;&#xA;शैलेऽस्मिन्नभजदसौ यथा निवासं तद्वक्ष्ये शृणु विबुधाधिनाथसूनो ॥ 2.1.35.७० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये सुवर्णमुखरीमाहात्म्ये विष्णुमाहात्म्यप्रस्तावे सृष्ट्यादिवर्णनन्नाम पञ्चत्रिंशोऽध्यायः ॥ ३५ ॥ ॥&lt;/p&gt;</description>
    </item>
    <item>
      <title>०३६ वराहावतारकीर्तनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/036_varAhAvatArakIrtanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/036_varAhAvatArakIrtanam/</guid>
      <description>&lt;p&gt;॥ अथ वराहकृतधरण्युद्धरणक्रमः॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;पुरा निशात्यये धातुः प्रबुद्धो मधुसूदनः ॥&lt;br&gt;&#xA;पुनः प्रवृत्तिं भूतानामन्वियेष धिया भृशम् ॥१॥&lt;br&gt;&#xA;विना वसुमतीमन्ये भूतौघधरणक्षमाः ॥&lt;br&gt;&#xA;न भवन्तीति हृदये तर्कस्तस्याजनिष्ट च ॥ २ ॥&lt;br&gt;&#xA;अपश्यत्प्रणिधानेन महीं पातालगोचराम्॥&lt;br&gt;&#xA;अतिमात्रभयोद्विग्नां परीतां महताम्बुना ॥ ३ ॥&lt;br&gt;&#xA;प्रतिपेदे तदा रूपं भूसमुद्धरणोचितम् ॥&lt;br&gt;&#xA;उपकर्मोष्ठमनलजिह्वं प्रणवघोषणम् ॥४॥&lt;br&gt;&#xA;चतुराम्नायचरणं प्रायश्चित्तखुराञ्चितम् ॥&lt;br&gt;&#xA;प्राग्वंशकायं विलसद्दर्भरोमावलीयुतम् ॥ ५ ॥&lt;br&gt;&#xA;प्रवर्ग्यावर्तसम्पन्नं दक्षिणाग्न्युदरान्वितम् ॥&lt;br&gt;&#xA;स्रुक्तुण्डमखिलैः सर्वैः संविभक्ताङ्गसन्धिकम् ॥ ६ ॥&lt;br&gt;&#xA;दिव्यसूक्तसटाजालं परत्रह्मशिरस्तथा ॥&lt;br&gt;&#xA;हव्यकव्यरयोपेतं विशुद्धपशुजानुकम् ॥ ७ ॥&lt;br&gt;&#xA;उक्तात्युक्तादिकच्छन्दोमार्गमन्त्र बलान्वितम् ॥&lt;br&gt;&#xA;सर्वयज्ञमयं दिव्यं वाराहं रूपमास्थितः ॥ ८ ॥&lt;br&gt;&#xA;अन्वेष्टुं धरणीमब्धेर्विवेश सलिलान्तरम् ॥&lt;br&gt;&#xA;दंष्ट्राबालशशाङ्कोत्थलसत्कान्तिचयैर्हठात्॥ ॥ ९ ॥&lt;br&gt;&#xA;कल्पान्तसमयस्फीतं तमिस्रमपसारयन् ॥&lt;br&gt;&#xA;अभिभूताम्बुभृद्घोषैर्मुहुर्ब्रह्माण्डकन्दराम् ॥ 2.1.36.१० ॥&lt;br&gt;&#xA;निनादमुखरां कुर्वन्गाढैर्घुरुघुरुस्वनैः ॥&lt;br&gt;&#xA;खुरप्रखुरविन्यासैर्जर्जरीकृतविग्रहम् ॥ ११ ॥&lt;br&gt;&#xA;इतस्ततो विलुठयन्नुरगाणामधीश्वरम् ॥&lt;br&gt;&#xA;तीव्रैर्निःश्वासपवनैरापातालं सरित्पतेः ॥ १२ ॥&lt;br&gt;&#xA;प्रापयन्नतलस्पर्शमन्तरं दर्शनीयताम् ॥&lt;br&gt;&#xA;अतिदीर्घेण पात्रेण मग्नोन्मग्नेन वारिधेः ॥ १३ ॥&lt;br&gt;&#xA;सङ्क्षोभितानि पाथांसि कुर्वन्नन्तर्ययौ तदा ॥&lt;br&gt;&#xA;सप्तपातालमूलाधः स्थितां तोये भयाकुलाम् ॥ १४ ॥&lt;br&gt;&#xA;वेपमानां समालोक्य धरणीं हृष्टमानसः ॥&lt;br&gt;&#xA;तामारोप्य स्वदंष्ट्राग्रमुन्ममज्ज सरित्पतेः ॥ १५ ॥&lt;br&gt;&#xA;संस्तूयमानो मुनिभिर्जनलोकनिवासिभिः ॥&lt;br&gt;&#xA;तस्मिन्नुद्वहति प्रेम्णा देवे वसुमतीं क्षणम् ॥ १६ ॥&lt;br&gt;&#xA;प्रतिसारा बभूवाधो वारिधेमर्ङ्गलोचिता ॥&lt;br&gt;&#xA;तदुत्तारणवेलायां वराहवपुषोऽर्जुन ॥ १७ ॥&lt;br&gt;&#xA;गम्भीरघोषैरम्भोधिः प्राप मङ्गलतूर्यताम् ॥&lt;br&gt;&#xA;उद्वृत्तवीचिविक्षिप्तशीकरासारसङ्गतः ॥ १८ ॥&lt;br&gt;&#xA;भेजे मुक्ताफलचयो मङ्गलाक्षतविभ्रमम्॥&lt;br&gt;&#xA;उदूढा तेन देवेन सा बभौ सलिलाप्लुता ॥ १९ ॥&lt;br&gt;&#xA;गाढरागसमुत्पन्नस्वेदक्लिन्नतनूरिव ॥&lt;br&gt;&#xA;इत्थमुद्धृत्य भगवान्महीं पातालमूलतः ॥ 2.1.36.२० ॥&lt;br&gt;&#xA;सुदृढं स्थापयामास मध्येऽम्बुनिधिपाथसाम् ॥&lt;br&gt;&#xA;तेनोद्धृतायां मेदिन्यां पूर्णं तद्भूनभोन्तरे ॥ २१ ॥&lt;br&gt;&#xA;जलं तत्कृतमर्यादाऽव्यवच्छिन्नमभूत्तदा ॥&lt;br&gt;&#xA;संस्थाप्य पृथिवीमित्थं तदीयाधारसिद्धये ॥ २२ ॥&lt;br&gt;&#xA;दिग्गजानहिराजं च कमठं च न्यवेशयत् ॥&lt;br&gt;&#xA;तेषामपि च सर्वेषामाधारत्वेन सादरम् ॥ २३ ॥&lt;br&gt;&#xA;अव्यक्तरूपां स्वां शक्तिं युयोज च दयानिधिः ॥&lt;br&gt;&#xA;ततो धरां समुद्धृत्य स्थितं किटितनुं हरिम् ॥ २४ ॥&lt;br&gt;&#xA;तुष्टुवुः सनकाद्यास्तं जनलोकनिवासिनः ॥&lt;br&gt;&#xA;तदा वराहवपुषमाराध्य पुरुषोत्तमम् ॥ २५ ॥&lt;br&gt;&#xA;तदाज्ञया जगद्ब्रह्मा यथापूर्वमकल्पयत् ॥ २६ ॥&lt;br&gt;&#xA;॥ अर्जुन उवाच ॥ ॥&lt;br&gt;&#xA;कल्पान्तसलिले मग्ना कथं तिष्ठति भूरियम् ॥&lt;br&gt;&#xA;सप्तपाताललोकाधः किमाधारा महामुने ॥ २७ ॥&lt;br&gt;&#xA;कल्पकालः कियानेष स्यात्तद्वृत्तिश्च कीदृशी ॥ २८ ॥&lt;br&gt;&#xA;॥ अथ कल्पवृत्तान्तवर्णनपूर्वकं श्वेतवराहावतारवर्णनम् ॥ ॥&lt;br&gt;&#xA;एतद्विस्तार्य सकलं मम ब्रह्मन्मुने वद ॥ २९ ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;विनाडिकानां षष्ट्या स्यान्नाडिकैका दिनं भवेत् ॥&lt;br&gt;&#xA;तत्षष्ट्या दिवसास्त्रिंशन्मासः पक्षद्वयात्मकः ॥ 2.1.36.३० ॥&lt;br&gt;&#xA;मासौ द्वावृतुरित्युक्तस्तैः षङ्भिर्वत्सरो भवेत् ॥&lt;br&gt;&#xA;अयनद्वितयाकारः शीतवर्षोष्णसंश्रयः ॥ ३१ ॥&lt;br&gt;&#xA;देवासुराणामन्योयमहोरात्रं विपर्ययात् ॥&lt;br&gt;&#xA;उत्तरं दक्षिणे भानोरयने ते यथाक्रमम् ॥ ३२ ॥&lt;br&gt;&#xA;मानुषाब्दैः खखव्योमखाक्षिपावकसागरैः ॥&lt;br&gt;&#xA;महायुगं भवेत्पार्थ कृताद्याकारसंयुतम् ॥ ॥ ३३ ॥&lt;br&gt;&#xA;सप्तत्या सैकया कालो युगानामन्तरं मनोः ॥&lt;br&gt;&#xA;अस्मिञ्छ्वेतवराहाख्ये कल्पे जातान्मनूञ्छृणु ॥ ३४ ॥&lt;br&gt;&#xA;स्वायम्भुवः स्यात्प्रथमस्ततः स्वारोचिषो मनुः ॥&lt;br&gt;&#xA;उत्तमस्तामसाख्यश्च रैवतश्चाक्षुषाह्वयः ॥ ३५ ॥&lt;br&gt;&#xA;एते गताः प्राङ्मनवः षट्सेन्द्रसुरतापसाः ॥&lt;br&gt;&#xA;वैवस्वतो वर्ततेऽद्य सप्तमो मनुरर्जुन ॥ ३६ ॥&lt;br&gt;&#xA;आदित्यवसुरुद्राद्यास्तत्काले देवतागणाः ॥&lt;br&gt;&#xA;इष्ट्वाश्वमेधशतकं तेजस्वी प्राप शक्रताम् ॥ ३७ ॥&lt;br&gt;&#xA;विश्वामित्रोऽहमत्रिश्च जमदग्निश्च कश्यपः ॥&lt;br&gt;&#xA;वसिष्ठो गौतमश्चैव ते वै सप्तर्षयोऽर्जुन ॥ ३८ ॥&lt;br&gt;&#xA;इक्ष्वाकुप्रमुखाः शूरा मनुपुत्रा महाबलाः ॥&lt;br&gt;&#xA;अवनिं पालयामासुर्नित्यं धर्मपरायणाः ॥ ३९ ॥&lt;br&gt;&#xA;सूर्यदक्षब्रह्मधर्मरुद्राणां पञ्च सूनवः ॥&lt;br&gt;&#xA;सावर्णिरौच्यभौमाद्या भविष्यन्मनुसप्तकम् ॥ 2.1.36.४० ॥&lt;br&gt;&#xA;चतुर्दश विधातुस्ते भवन्ति मनवोऽहनि ॥&lt;br&gt;&#xA;तत्कल्पसञ्ज्ञं तस्यान्ते निशा स्यात्तत्समा शृणु ॥ ४१ ॥&lt;br&gt;&#xA;दिनावसानसमये ब्रह्मणः पाण्डुनन्दन ॥&lt;br&gt;&#xA;जायतेऽवग्रहो घोरः पृथिव्यां शतवार्षिकः ॥ ४२॥&lt;br&gt;&#xA;तस्मिन्नवग्रहे पृथ्व्यां नीरसायां धनञ्जय ॥&lt;br&gt;&#xA;चतुर्विधानि भूतानि समायान्ति परिक्षयम् ॥ ४३ ॥&lt;br&gt;&#xA;तदा तप्तशिखाकारैरुपेतो घर्मदीधितिः ॥&lt;br&gt;&#xA;मयूखैरग्निसदृशैर्वमद्भिः पावकच्छटाः ॥ ४४ ॥&lt;br&gt;&#xA;विनष्टग्रामनगरशैलवृक्षादिकानना ॥&lt;br&gt;&#xA;कूर्मपृष्ठोपमोर्वी स्यात्तप्तायःपिण्डसन्निभा ॥ ४५ ॥&lt;br&gt;&#xA;ततो विधातुर्गात्रेभ्यः समुत्पन्ना महाघनाः ॥&lt;br&gt;&#xA;आच्छादयन्तो गगनं गर्जितध्वानबन्धुराः ॥ ४६ ॥&lt;br&gt;&#xA;सितपीतारुणश्यामाश्चित्रवर्णाश्च भीषणाः ॥&lt;br&gt;&#xA;शैलेभसौधवृक्षादिनानारूपसमन्विताः ॥ ४७ ॥&lt;br&gt;&#xA;ते शताब्दमितं कालं महावृष्टिं वितन्वते ॥&lt;br&gt;&#xA;तेनाम्भसा शमं याति सूर्योद्भूतो महानलः ॥ ४८ ॥&lt;br&gt;&#xA;भूयश्च शतवर्षाणि वर्षन्त्युग्रं महाघनाः ॥&lt;br&gt;&#xA;तदम्भसा समुद्वेला विकृतिं यान्ति वार्द्धयः ॥ ४९ ॥&lt;br&gt;&#xA;कल्पान्ताम्बुदनिर्मुक्तं लोकान्व्याप्नोति तज्जलम् ॥&lt;br&gt;&#xA;भूर्भुवःस्वर्महर्लोकानावृणोति तमो महत् ॥&lt;br&gt;&#xA;तदा निमग्ना सलिले मही पातालमूलगा ॥ 2.1.36.५० ॥&lt;br&gt;&#xA;अनष्टा कथमप्यास्ते ब्रह्मशक्त्यवलम्बिता ॥&lt;br&gt;&#xA;अथ निःश्वाससम्भूतो मारुतो ब्रह्मणोऽर्जुन ॥ ५१ ॥&lt;br&gt;&#xA;उत्सारयति तान्सर्वान्कल्पान्तोत्थान्महाघनान् ॥&lt;br&gt;&#xA;एवं प्रवृद्धः पवनः शतसंवत्सरात्मकम् ॥ ५२ ॥&lt;br&gt;&#xA;कालं निरन्तरं वाति दुर्निवाररयोत्थितः ॥&lt;br&gt;&#xA;तमुग्रमनिलं हित्वा हरेर्नाभिसरोरुहे ॥ ५३ ॥&lt;br&gt;&#xA;योगनिद्रामवाप्नोति तस्मिन्पाथसि पद्मभूः ॥&lt;br&gt;&#xA;योगनिद्रानुषक्तस्य याति तस्य जगद्विभोः ॥ ५४ ॥&lt;br&gt;&#xA;तावती शर्वरी पार्थ दिनं यावत्प्रमाणकम् ॥&lt;br&gt;&#xA;निशायां समतीतायामुत्थितो वेगवान्पुनः ॥ ५५ ॥&lt;br&gt;&#xA;सृजप्यखिलजन्तून्वै पूर्ववच्छासनाद्धरेः ॥&lt;br&gt;&#xA;कल्पेकल्पे समुचितै रूपैः पाति जगद्धरिः । ५६ ॥&lt;br&gt;&#xA;अस्मिन्कल्पे श्वेतवर्णां प्राप्तवान्यज्ञपोत्रिताम्॥&lt;br&gt;&#xA;वराहवपुषा देवो विहरन्नवनीतले ॥५७॥&lt;br&gt;&#xA;स्वपूर्वनियतावासं प्रपेदे वेङ्कटाचलम् ॥&lt;br&gt;&#xA;स्वामिपुष्करिणीतीरे चरंश्चिरमधोक्षजः॥५८॥&lt;br&gt;&#xA;भक्त्या परमया युक्तमपश्यज्जलजासनम् ॥&lt;br&gt;&#xA;सम्पूज्य प्रार्थयामास ब्रह्मा तं भूतभावनम् ॥ ५९ ॥&lt;br&gt;&#xA;पुरातनीं निजां स्वामिन्भज दिव्यां तनूमिति ॥&lt;br&gt;&#xA;गृहीत्वानुनयं तस्य त्यक्त्वा तां सूकराकृतिम् ॥ 2.1.36.६० ॥&lt;br&gt;&#xA;अनन्यभजनीयां स्वां प्राप विश्वात्मिकां तनुम् ॥&lt;br&gt;&#xA;तथास्थितं गिरौ तत्र कृत्वाप्युत्साहमूर्जितम् ॥॥ ६१ ॥&lt;br&gt;&#xA;द्रष्टुं न शेकुः सर्वेऽपि कालेन बहुनापि च ॥ ६२ ॥&lt;br&gt;&#xA;॥ अर्जुन उवाच ॥ ॥&lt;br&gt;&#xA;दर्शनस्मरणादीनां हरिरित्थमगोचरः ॥&lt;br&gt;&#xA;कथं प्रत्यक्षतां प्राप मानुषाणां महामुने ॥ ६३ ॥&lt;br&gt;&#xA;भाग्यभूतोऽथ जगतां यः को वाऽऽराध्य तं विभुम् ॥&lt;br&gt;&#xA;इह प्रकाशयामास कथामेतां निवेदय ॥ ६४ ॥&lt;br&gt;&#xA;हरिकथाश्रवणं दुरितापहं कथयतां सकलागमविद्भवान् ॥&lt;br&gt;&#xA;सुकृतिनां ननु सम्प्रति धुर्यता मुनिवरेण्य ममाद्य समागता ॥ ६५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये सुवर्णमुखरीमाहात्म्यप्रशंसायां वराहावतारकीर्तनं नाम षट्त्रिंशोऽध्यायः ॥ ३६ ॥&lt;/p&gt;</description>
    </item>
    <item>
      <title>०३७ शङ्खागस्त्याद्यागमनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/037_shankhAgastyAdyAgamanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/037_shankhAgastyAdyAgamanavarNanam/</guid>
      <description>&lt;p&gt;॥ ॥ अथ शङ्खाभिधाननृपवृत्तान्तः ॥&lt;br&gt;&#xA;॥ भारद्वाज उवाच ॥ ॥&lt;br&gt;&#xA;शृणु पार्थ प्रवक्ष्यामि कथामाश्चर्यकारिणीम् ॥&lt;br&gt;&#xA;यथाऽसौ भगवानस्मिञ्छैले प्राप प्रकाशताम् ॥ १ ॥&lt;br&gt;&#xA;श्रुताभिधानो नृपतिरस्ति हैहयवंशजः ॥&lt;br&gt;&#xA;यः प्रजाः स्वा इव चिरं शशास धरणीं शुभाम् ॥ २ ॥&lt;br&gt;&#xA;तस्य पुत्रो गुणनिधिः शङ्खो नाम महीपतिः ॥&lt;br&gt;&#xA;पालयामास वसुधां सर्वशास्त्रविशारदः ॥ ३ ॥&lt;br&gt;&#xA;तस्य विष्णौ जगन्नाथे पुण्डरीकायतेक्षणे ॥&lt;br&gt;&#xA;बभूव निश्चला भक्तिः परित्यक्तान्यसंश्रया ॥ ४ ॥&lt;br&gt;&#xA;देवदेवं जगन्नाथमनन्तं पुरुषोत्तमम् ॥&lt;br&gt;&#xA;प्रगाढनिश्चयो नित्यं ध्यायन्नद्भुतवैभवम् ॥ ५ ॥&lt;br&gt;&#xA;चक्रे व्रतानि दानानि पुण्यानि विविधानि च ॥&lt;br&gt;&#xA;वेदवेद्यस्य नियतं प्रीत्यर्थं मधुविद्विषः ॥ ६ ॥&lt;br&gt;&#xA;तमुद्दिश्यैव विदधे वाजिमेधादिकान्क्रतून् ॥&lt;br&gt;&#xA;यथोक्तदक्षिणायोगात्प्रीणिताशेषभूसुरः ॥ ॥ ७ ॥&lt;br&gt;&#xA;इष्टापूर्त्तात्मकं चक्रे कर्मजातमतन्द्रितः ॥&lt;br&gt;&#xA;विन्यस्तहृदयो नित्यं केशवे भक्तवत्सले ॥ ८ ॥&lt;br&gt;&#xA;स्मरत्यजस्रं गोविन्दं जपत्यच्युतमव्ययम् ॥&lt;br&gt;&#xA;पूजयत्यब्जनयनं सङ्कीर्तयति शार्ङ्गिणम् ॥ ९ ॥&lt;br&gt;&#xA;शृणोति सततं राजा संसारार्णवतारिणीः ॥&lt;br&gt;&#xA;पौराणिकैः समाख्याताः पवित्रा वैष्णवी कथाः ॥2.1.37.१०॥&lt;br&gt;&#xA;ब्राह्मणानर्चति स्मायं हरिप्रीत्यर्थमेव च ॥&lt;br&gt;&#xA;इत्थं सर्वात्मना युक्तोऽप्यश्रान्तः पृथिवीपतिः ॥ ११ ॥&lt;br&gt;&#xA;नापश्यच्छाश्वतैश्वर्यं स्वतन्त्रं पुरुषोत्तमम् ॥&lt;br&gt;&#xA;अप्राप्य दर्शनं विष्णोः सर्वयज्ञमयात्मनः ॥ १२ ॥&lt;br&gt;&#xA;सशोकाक्रान्तहृदयः परां चिन्तामुपागमत् ॥ १३ ॥&lt;br&gt;&#xA;॥ शङ्ख उवाच ॥ ॥&lt;br&gt;&#xA;परः सहस्रैर्जनैरतीतदुष्कृतं बहु ॥&lt;br&gt;&#xA;कृतं मया यदप्राप्तं हृषीकेशस्य दर्शनम् ॥ १४ ॥&lt;br&gt;&#xA;उपार्जितानां तमसामनेकैः पूर्वजन्मभिः ॥&lt;br&gt;&#xA;अखण्डं हि फलं विष्णोर्दर्शनं मधुघातिनः ॥ १५ ॥&lt;br&gt;&#xA;कथं नु यायाद्भगवान्विषयं मम नेत्रयोः ॥&lt;br&gt;&#xA;कदा वा लभ्यते श्रेयस्तद्वाक्याकर्णनात्मकम् ॥ १६ ॥&lt;br&gt;&#xA;हा धिङ्मां विहितागस्कं क्रियासाफल्यवर्जितम् ॥&lt;br&gt;&#xA;नारायणकृपादूरं संसारक्लेशगोचरम् ॥ १७ ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;इति चिन्ताकुले तस्मिन्राज्ञि जीवितनिःस्पृहे ॥&lt;br&gt;&#xA;अदृश्यमूर्तिः सर्वेषां शृण्वतामाह केशवः ॥ १८ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;मा शोकस्य वशं यायाः शृणु वक्ष्याभि ते हितम् ॥&lt;br&gt;&#xA;मदेकशरणं साधुं त्वां त्यक्ष्यामि कथं नृप ॥ १९ ॥&lt;br&gt;&#xA;अयं वेङ्कटनामाद्रिस्त्रिषु लोकेषु विश्रुतः ॥&lt;br&gt;&#xA;वैकुण्ठादपि मे राजन्नावासोऽतिप्रियावहः ॥ ॥2.1.37.२०॥&lt;br&gt;&#xA;तं गत्वा भूधरवरं तव भक्त्या तपस्यतः ॥&lt;br&gt;&#xA;गते सहस्रे वर्षाणां यास्याम्यालोकनीयताम् ॥२१॥&lt;br&gt;&#xA;भवानिवोद्यतोऽगस्त्यो मम दर्शनमञ्जसा ॥&lt;br&gt;&#xA;क्व वा सन्दृश्यते विष्णुरेवमाह चतुर्मुखम् ॥ २२ ॥&lt;br&gt;&#xA;वृषभाद्रौ हरिर्द्रष्टुं लभ्यते नियतात्मभिः ॥&lt;br&gt;&#xA;गच्छ तत्रेति मुनये कथयामास पद्मभूः ॥ २३॥&lt;br&gt;&#xA;अम्भोजसम्भवेनेत्थमादिष्टः कुम्भसम्भवः ॥&lt;br&gt;&#xA;अञ्जनाद्रौ महावासे तपस्तप्तुं समेष्यति ॥ २४ ॥&lt;br&gt;&#xA;तस्मिन्महीधरे पुण्ये कृतवासो भवानपि ॥&lt;br&gt;&#xA;आराध्य मां तपोनिष्ठो मम दर्शनमाप्स्यसि ॥ २५ ॥&lt;br&gt;&#xA;॥ अथ भगवदुक्त्या शङ्खनृपस्य श्रीवेङ्कटाचलागमनम् ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;इत्याज्ञप्तो भगवता शङ्खो दानववैरिणा ॥&lt;br&gt;&#xA;जगाम प्रीतिमतुलां धन्योस्मीति स्वचेतसि ॥ २६ ॥&lt;br&gt;&#xA;विन्यस्य तनयं वज्रं प्रजापालनकर्मणि ॥&lt;br&gt;&#xA;गोविन्ददर्शनापेक्षी नारायणगिरिं ययौ ॥ २७ ॥&lt;br&gt;&#xA;तस्य शृङ्गे समुत्तुङ्गे स्वामिपुष्करिणीं शुभाम् ॥&lt;br&gt;&#xA;दिव्यैः पयोभिरापूर्णामपश्यदमृतोपमैः ॥ २८ ॥&lt;br&gt;&#xA;अनेकसिद्धगन्धर्वदेवर्षिगणसेविताम् ॥&lt;br&gt;&#xA;भवतापप्रशमनी सर्वतीर्थसमाश्रयाम् ॥ २९ ॥&lt;br&gt;&#xA;जलकाकबकक्रौञ्चहंसकारण्डवाकुलाम् ॥&lt;br&gt;&#xA;कुमुदोत्पलराजीवसौगन्धिकमनोहराम् ॥ 2.1.37.३० ॥&lt;br&gt;&#xA;तां दृष्ट्वा पद्मिनीं दिव्यां तत्तीरे विहितोटजः ॥&lt;br&gt;&#xA;तोषितः स्नानपानाद्यैर्निर्विकल्पमनोगतिः ॥ ३१ ॥&lt;br&gt;&#xA;सर्वकर्माणि विन्यस्य जगदीशे जनार्दने ॥ ३२ ॥&lt;br&gt;&#xA;॥ अथ भगवद्दर्शनार्थमगस्त्यस्य वेङ्कटाचलागमनम् ॥ ॥&lt;br&gt;&#xA;जपध्यानपरो नित्यं तपस्तेपे सुदारुणम् ॥&lt;br&gt;&#xA;तस्मिन्नेव मुनिः काले शासनात्परमेष्ठिनः ॥ ३३ ॥&lt;br&gt;&#xA;अगस्त्योऽप्याससादाद्यं शैलं मुनिशतावृतः ॥&lt;br&gt;&#xA;प्रतीचीं दिशमारभ्य कृतयत्नः प्रदक्षिणे ॥ ३४ ॥&lt;br&gt;&#xA;पश्यंस्तीर्थानि पुण्यानि बभ्राम सुचिरं गिरौ ॥&lt;br&gt;&#xA;तत्र तत्र ददर्शासौ हरिदर्शनलालसान् ॥ ३५ ॥&lt;br&gt;&#xA;विरिञ्चिगुहशक्रेशविष्वक्सेनादिकान्क्रमात् ॥&lt;br&gt;&#xA;सनकाद्यांश्च योगीन्द्रान्नारदप्रमुखानृषीन् ॥ ३६ ॥&lt;br&gt;&#xA;सिद्धगन्धर्वदैतेययक्षराक्षसपन्नगान् ॥&lt;br&gt;&#xA;तैस्तैः सम्मान्यमानोऽसौ प्रश्रयप्रियभाषणैः ॥ ३७ ॥&lt;br&gt;&#xA;पश्यन्नाश्चर्यभूतानि सर्वाणि विचचार ह ॥&lt;br&gt;&#xA;स्नात्वा तीर्थेषु सर्वेषु स्कन्दधारादिकेषु च ॥ ३८ ॥&lt;br&gt;&#xA;तत्र तत्रार्चयामास गोविन्दं जगतां पतिम् ॥&lt;br&gt;&#xA;एवं भ्रान्त्वा गतेऽब्दानां सहस्रे मुनिसत्तमः ॥ ३९ ॥&lt;br&gt;&#xA;नापश्यत्पुण्डरीकाक्षं चिन्ताशोकपरोऽभवत् ॥ 2.1.37.४० ॥&lt;br&gt;&#xA;॥ अथागस्त्यं प्रति गुरुवस्वाद्युक्तिः ॥ ॥&lt;br&gt;&#xA;तस्मिन्काले समाजग्मुर्धिषणोशनसौ पुनः ॥&lt;br&gt;&#xA;राजोपरिचरो नाम वसुश्च तमृषीश्वरम् ॥ ४१ ॥&lt;br&gt;&#xA;अस्माकं सफलं जातं जीवितं मुनिसत्तम ॥&lt;br&gt;&#xA;दृष्टो भवान्यदस्माभिर्नारायण इवापरः ॥ ४२ ॥&lt;br&gt;&#xA;ब्रह्मणा लोकनाथेन यदादिष्टा वयं मुने ॥&lt;br&gt;&#xA;अच्युतालोकनपरास्तदिदं कथ्यते तव ॥ ४३ ॥&lt;br&gt;&#xA;अस्ति दक्षिणदिग्भागे वेङ्कटोनाम भूधरः ॥&lt;br&gt;&#xA;श्वेतद्वीपादपि हरेरावासोऽयमभीप्सितः ॥ ४४ ॥&lt;br&gt;&#xA;तस्मिन्गिरावगस्त्यस्य शङ्खस्य च महीपतेः ॥&lt;br&gt;&#xA;दर्शयिष्यति गोविन्दो निजरूपं जगद्गुरुः ॥ ४५ ॥&lt;br&gt;&#xA;तदानीं सर्वदेवानामृषीणां यक्षरक्षसाम् ॥&lt;br&gt;&#xA;अस्माकं देवदेवस्य दर्शनं सम्भविष्यति ॥ ४६ ॥&lt;br&gt;&#xA;अचिरेणैव तद्भावि ततः सन्त्यक्तकल्मषाः ॥&lt;br&gt;&#xA;अन्वेष्टुं गच्छतागस्त्यं तस्मिन्नारायणाचले ॥ ४७ ॥&lt;br&gt;&#xA;इत्याज्ञप्ता वयं धात्रा समागम्यात्र भाग्यतः ॥&lt;br&gt;&#xA;दृष्टवन्तो महाभागं भवन्तं भूरितेजसम् ॥ ४८ ॥&lt;br&gt;&#xA;भवता सहिता गत्वा स्वामिपुष्करिणीतटे ॥&lt;br&gt;&#xA;तमप्यालोकयिष्यामः शङ्खं भागवतोत्तमम् ॥ ४९ ॥ ॥&lt;br&gt;&#xA;अथागस्त्यादिकृतश्रीवेङ्कटाचलस्थरम्यवस्तुदर्शनम् ॥&lt;br&gt;&#xA;॥ ॥ भरद्वाज उवाच ॥ ॥&lt;br&gt;&#xA;गीष्पतिप्रमुखैरित्थमादिष्टः कुम्भसम्भवः ॥&lt;br&gt;&#xA;शोकजालं परित्यज्य ययौ तैः सहितो द्रुतम् ॥ 2.1.37.५० ॥&lt;br&gt;&#xA;स ददर्श महावृक्षान्फलपुष्पभरानतात् ॥&lt;br&gt;&#xA;प्ररूढशाखानिकरच्छायाच्छादितदिक्तटान् ॥ ५१ ॥&lt;br&gt;&#xA;सिंहदन्तावलव्याघ्रवराहमहिषादिकान् ॥&lt;br&gt;&#xA;मृगानालोकयामास पन्थानं चान्तरान्तरा ॥ ५२ ॥&lt;br&gt;&#xA;तैस्तदानीं ददृशिरे सानवोऽप्यम्बुभृद्भृतः ॥&lt;br&gt;&#xA;सुवर्णरौप्यताम्रादिशोभितास्तत्र तत्र तु ॥ ५३ ॥&lt;br&gt;&#xA;उच्चलच्छीकरासारनिर्वाहितदिवौकसः ॥&lt;br&gt;&#xA;वेगोद्धृतशिला दृष्टाः शतशो गिरिनिर्झराः ॥ ५४ ॥&lt;br&gt;&#xA;तेषामापादयामास प्रमोदं मन्दमारुतः ॥&lt;br&gt;&#xA;कमलामोदसंवाही विचरन्गिरिसानुषु ॥ ५५ ॥&lt;br&gt;&#xA;शुकानां कोकिलानां च तदा शुश्रुविरे गिरः ॥ ५६ ॥&lt;br&gt;&#xA;तत्र तत्र समासीनान्विस्तीर्णासु दृषत्सु ते ॥&lt;br&gt;&#xA;सिद्धानपश्यन्कृष्णस्य गायतो गुणवैभवम् ॥ ५७ ॥&lt;br&gt;&#xA;अगस्त्यप्रमुखाः सर्वे परिक्रम्य मुनीश्वराः ॥&lt;br&gt;&#xA;स्वामिपुष्करिणीं दिव्यां ददृशुर्विमलोदकाम् ॥ ५८ ॥&lt;br&gt;&#xA;तत्तीरे विहितावासमपश्यच्छङ्खभूपतिम् ॥&lt;br&gt;&#xA;वाङ्मनःकायजं कर्म सन्निवेश्य स्थितं हरौ ॥ ५९ ॥&lt;br&gt;&#xA;स तानालोक्य सहसा मुनीन्द्रान्संशितव्रतान् ॥&lt;br&gt;&#xA;यथोक्तमकरोत्पूजां प्रणामस्तुतिपूर्विकाम् ॥ 2.1.37.६० ॥&lt;br&gt;&#xA;आसीनास्तत्र ते सर्वे सम्भाव्यान्योऽन्यमुत्सुकाः ॥&lt;br&gt;&#xA;गोविन्दकीर्तनपराः कृतार्थत्वं प्रपेदिरे ॥ ६१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये सुवर्णमुखरीमाहात्म्यप्रशंसायां श्रीवेङ्कटाचलं प्रति शङ्खागस्त्याद्यागमनवर्णनन्नाम सप्तत्रिंशोऽध्यायः ॥ ३७ ॥&lt;/p&gt;</description>
    </item>
    <item>
      <title>०३८ सुवर्णमुखरीमाहात्म्यप्रशंसायामगस्त्यशङ्खादितपस्तुष्टश्रीवेङ्कटेशाविर्भावादिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/038_suvarNamukharImAhAtmyaprashaMsAyAmagastyashank/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/038_suvarNamukharImAhAtmyaprashaMsAyAmagastyashank/</guid>
      <description>&lt;p&gt;॥ अथाऽगस्त्यशङ्खादितपस्तुष्टस्य भगवत आविर्भावः ॥&lt;br&gt;&#xA;॥ भरद्वाज उवाच ॥&lt;br&gt;&#xA;तेषां हरौ जगन्नाथे समावेशितचेतसाम् ॥&lt;br&gt;&#xA;दिनत्रयं गतं तत्र पूजास्तोत्रपरात्मनाम् ॥ १ ॥&lt;br&gt;&#xA;तृतीये दिवसे प्राप्ते ते सर्वे निद्रिता निशि ॥&lt;br&gt;&#xA;अन्ते चतुर्थयामस्य ददृशुः स्वप्नमुत्तमम् ॥ २ ॥&lt;br&gt;&#xA;शङ्खचक्रगदापाणिं प्रसन्नं पुरुषोत्तमम् ॥&lt;br&gt;&#xA;वरदानाय सम्प्राप्तमपश्यन्स्मेरलोचनम् ॥ ३ ॥&lt;br&gt;&#xA;उत्थाय मुदितात्मानो गृहान्निर्गत्य पावने ॥&lt;br&gt;&#xA;स्वामिपुष्करिणीतोये सस्नुर्विधिवदादरात् ॥ ४ ॥&lt;br&gt;&#xA;विधाय विधिवत्कर्म सर्वे दिनमुखोचितम् ॥&lt;br&gt;&#xA;गृहान्प्रत्याययुर्देवमाराधयितुमच्युतम् ॥ ५ ॥&lt;br&gt;&#xA;सद्यः श्रेयस्करं मार्गे निमित्तं पक्षिसृचितम् ॥&lt;br&gt;&#xA;दृष्ट्वा प्रसादं देवस्य करस्थं मेनिरे तदा ॥ ६ ॥&lt;br&gt;&#xA;ततस्त्रिलोककर्तारं पूजयित्वा जनार्दनम् ॥&lt;br&gt;&#xA;तुष्टुवुर्विविधैः स्तोत्रैः पवित्रैर्वेदवर्णितैः ॥ ७ ॥&lt;br&gt;&#xA;स्तोत्रावसाने कौन्तेय मुनीन्द्रः कुम्भसम्भवः ॥&lt;br&gt;&#xA;जजाप शङ्खसहितो मन्त्रमष्टाक्षरं हरेः ॥ ८ ॥&lt;br&gt;&#xA;इत्थं तेषां जगत्स्वामिन्यच्युतेऽर्पितचेतसाम् ॥&lt;br&gt;&#xA;अग्रभागे प्रादुरभूदेकं तेजो महाद्भुतम् ॥ ९ ॥&lt;br&gt;&#xA;अनेककोटिसङ्ख्यानामादित्येन्दु हविर्भुजाम् ॥&lt;br&gt;&#xA;एकीभूयाम्बरतले ज्योतिर्जालमिव स्थितम् ॥ 2.1.38.१० ॥&lt;br&gt;&#xA;तत्तेजो वीक्ष्य ते सर्वेऽमितान्ताश्चर्यगोचराः ॥&lt;br&gt;&#xA;दध्युर्नारायणं दिव्यं परमानन्दविग्रहम् ॥ ११ ॥&lt;br&gt;&#xA;वाङ्मानसपथातीतं विश्रुतैश्वर्यभासुरम् ॥&lt;br&gt;&#xA;सहस्रनेत्रं साहस्रबाहुपादैः समन्वितम् ॥ १२ ॥&lt;br&gt;&#xA;तप्तकार्तस्वरनिभस्फुरत्कान्तिमनोहरम ॥&lt;br&gt;&#xA;दंष्ट्राकरालं दुर्दर्शं वमन्तं दहनच्छटाः ॥ १३ ॥&lt;br&gt;&#xA;कौस्तुभेन विराजन्तं दधानमुरसि श्रियम् ॥&lt;br&gt;&#xA;अविचिन्त्यमनाद्यन्तमत्यन्तभयदायकम् ॥ ॥ १४ ॥&lt;br&gt;&#xA;प्रकाशयन्तं ब्रह्माण्डं सर्वमात्मनि सर्वगम् ॥&lt;br&gt;&#xA;अगस्त्यशङ्खप्रमुखास्ते सर्वे हृष्टचेतसः ॥ १५ ॥&lt;br&gt;&#xA;तमालोक्य जगन्नाथं भूयोभूयो ववन्दिरे ॥&lt;br&gt;&#xA;भ्रमन्ति लोकरक्षार्थमायुधानि तदा हरेः ॥ १६ ॥&lt;br&gt;&#xA;निजतेजोबलोपेतान्याजग्मुस्तं निषेवितुम् ॥&lt;br&gt;&#xA;चक्रमर्कप्रभं दिव्या गदा खङ्गश्च नन्दकः ॥ ॥ १७ ॥&lt;br&gt;&#xA;पुण्डरीकं चोग्ररवः पाञ्चजन्यः शशिप्रभः ॥&lt;br&gt;&#xA;तदा ब्रह्माण्डमखिलं पूरयामास निर्भरः ॥ १८ ॥&lt;br&gt;&#xA;पाञ्चजन्यस्य निनदः सर्वासुरभयङ्करः ॥&lt;br&gt;&#xA;पाञ्चजन्यध्वनिं श्रुत्वा नितान्ताश्चर्यभीषणम् ॥ १९ ॥&lt;br&gt;&#xA;आययुर्देवताः सर्वाः स्वंस्वं वाहनमास्थिताः ॥&lt;br&gt;&#xA;ब्रह्मा रुद्रः शतमखः सनकाद्याश्च योगिनः॥ ॥ 2.1.38.२० ॥&lt;br&gt;&#xA;वसिष्ठमुख्या मुनयो गन्धर्वोरगकिन्नराः ॥&lt;br&gt;&#xA;विष्वक्सेनो गरुत्मांश्च विष्णुभृत्या जयादयः ॥ २१ ॥&lt;br&gt;&#xA;सरूपाश्चैव ये नित्याः श्वेतद्वीपनिवासिनः ॥&lt;br&gt;&#xA;सुमनोद्रुमसम्भूता सुमनोवृष्टिरद्भुता ॥२२॥&lt;br&gt;&#xA;पपात मेदुरामोदमोदिताशेषमानसा ॥&lt;br&gt;&#xA;ननृतुर्दिव्यसुदृशो जगुः किन्नरपुङ्गवाः ॥ २३ ॥&lt;br&gt;&#xA;तुष्टुवुर्हर्षतरलाः सुरगन्धर्वचारणाः ॥&lt;br&gt;&#xA;दृष्ट्वा ते पुण्डरीकाक्षं प्रसन्नं भक्तवत्सलम् ॥ २४ ॥&lt;br&gt;&#xA;प्रणम्य तोषयामासुः साष्टाङ्गं विविधैस्तवैः ॥ २५ ॥&lt;br&gt;&#xA;॥ ब्रह्मादय ऊचुः ॥ ॥&lt;br&gt;&#xA;जय विष्णो कृपासिन्धो जय तामरसेक्षण ॥&lt;br&gt;&#xA;जय लोकैकवरद जय भक्तार्तिभञ्जन ॥ २६ ॥&lt;br&gt;&#xA;अनन्तमक्षरं शान्तमवाङ्मनसगोचरम् ॥&lt;br&gt;&#xA;को वा भवन्तं जानाति चिदानन्दमयात्मकम् ॥ २७ ॥&lt;br&gt;&#xA;अणोरणुतरं स्थूलात्स्थूलं सर्वान्तरस्थितम् ॥&lt;br&gt;&#xA;त्वामामनन्ति पुरुषं प्रकृतेः परमच्युतम् ॥ ॥ २८ ॥&lt;br&gt;&#xA;वेदान्तसाररूपं त्वां सर्वान्तर्बाह्यवर्तिनम् ॥&lt;br&gt;&#xA;को हि वर्णयितुं शक्तो मायायत्तेषु देहिषु ॥ २९ ॥&lt;br&gt;&#xA;भवदीयमिदं रूपं दृष्ट्वातिभयदायकम् ॥&lt;br&gt;&#xA;भयोद्विग्ना वयं सर्वे शान्तं रूपं भजस्व ह ॥ 2.1.38.३० ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;इति स्तुतो विरिञ्चाद्यैः प्रसन्नो गरुडध्वजः ॥&lt;br&gt;&#xA;मेघघोषप्रतिमया वाचा सादरमब्रवीत ॥ ३१ ॥&lt;br&gt;&#xA;॥ अथ ब्रह्मादिप्रार्थनया भगवद्गृहीतसौम्यरूपप्रकारः ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;भयावहामिमां मूर्तिमुत्सृज्याहं प्रियावहम् ॥&lt;br&gt;&#xA;शान्तं रूपं भजिष्यामि मां पश्यत निराकुलाः ॥ ३२ ॥&lt;br&gt;&#xA;इत्युक्त्वान्तर्हितो भूत्वा तस्मिन्नेव क्षणान्तरे ॥&lt;br&gt;&#xA;विमाने रत्नखचिते बभूव सुखदर्शनः ॥ ३३ ॥&lt;br&gt;&#xA;चन्द्रबिम्बाननः शान्तो नीलोत्पलदलद्युतिः ॥&lt;br&gt;&#xA;सुवर्णवर्णवसनो रत्नभूषणभूषितः ॥ ३४ ॥&lt;br&gt;&#xA;शङ्खचक्रगदापद्मलसत्करचतुष्टयः ॥&lt;br&gt;&#xA;तमालोक्य रमाकान्तं भूयो भूयो ववन्दिरे ॥ ३५ ॥&lt;br&gt;&#xA;सन्तोषयित्वा ब्रह्मादीनभीष्टप्रतिपादनैः ॥&lt;br&gt;&#xA;अवोचद्विनयानम्रमगस्त्यं मुनिपुङ्गवम् ॥ ३६ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;त्वं मुनीन्द्र व्रतैर्घोरैश्चीर्णैर्मां प्रति सम्प्रति ॥&lt;br&gt;&#xA;परिक्लिष्टोऽसि दास्यामि वरांस्तेऽभीप्सितान्वद ॥ ३७ ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;निशम्य वाक्यं श्रीभर्तुः प्रणम्य च पुनःपुनः ॥&lt;br&gt;&#xA;स रोमाञ्चितसर्वाङ्गः कुम्भजन्मा वचोऽब्रवीत् ॥ ३८ ॥&lt;br&gt;&#xA;॥ अथागस्त्यप्रार्थनया स्वर्णमुखरीनद्या भगवद्वत्तसर्वाधिकत्वप्राप्तिः ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;यद्धुतं यत्तपस्तप्तं यदधीतं श्रुतं मया ॥&lt;br&gt;&#xA;तत्सर्वं सफलं जातमादृतोऽस्मि यतस्त्वया ॥ ३९ ॥&lt;br&gt;&#xA;एषोऽहमेव धर्मात्मा त्रिषु लोकेष्वपि प्रभो ॥&lt;br&gt;&#xA;त्वां विचिन्वन्तमधुना मामन्विष्यागतोऽसि यत् ॥ 2.1.38.४० ॥&lt;br&gt;&#xA;त्वत्प्रसादात्पुरैवाहं प्राप्ताखिलमनोरथः ॥&lt;br&gt;&#xA;न पश्यामि विचिन्त्यापि प्राप्यं सम्प्रति माधव ॥ ४१ ॥&lt;br&gt;&#xA;तथापि चापलादेतत्तव विज्ञाप्यते प्रभो ॥&lt;br&gt;&#xA;त्वत्पादाम्बुजयोर्भक्तिमेवं कुरु निरन्तरम् ॥ ४२ ॥&lt;br&gt;&#xA;अवधारय चैतत्त्वं सुरप्रार्थनया मया ॥&lt;br&gt;&#xA;नदी सुवर्णमुखरी स्नाताघौघविनाशिनी ॥ ४३ ॥&lt;br&gt;&#xA;सा भवच्छैलकटकसमासन्ना समागता ॥&lt;br&gt;&#xA;तां कृतार्थय लोकेश त्वदनुग्रहवृत्तिभिः ॥ ४४ ॥&lt;br&gt;&#xA;सुवर्णमुखरीतोये स्नात्वा ये वेङ्कटे स्थितम् ॥&lt;br&gt;&#xA;पश्यन्ति भुक्तिमुक्त्योस्तु भूयासुर्भाजनानि ते ॥ ४५ ॥&lt;br&gt;&#xA;अल्पायुषो नरा मूढा ज्ञानयोगपरिच्युताः ॥&lt;br&gt;&#xA;न शक्नुवन्ति त्वां द्रष्टुं व्रताध्ययनकर्मभिः ॥ ४६ ॥&lt;br&gt;&#xA;सदास्मिन्नास्थितः शैले सर्वेषां च जगद्गुरो ॥&lt;br&gt;&#xA;प्रसादसुमुखो देव काङ्क्षितार्थप्रदो भव ॥ ॥ ४७ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;यत्प्रार्थितं त्वया विप्र तत्तथैव भविष्यति ॥&lt;br&gt;&#xA;नूनमप्रतिमा लोके मयि भक्तिः कृता त्वया ॥ ४८ ॥&lt;br&gt;&#xA;जाह्नवीव नदी सेयं सुवर्णमुखरी मुने ॥&lt;br&gt;&#xA;स्यादाशास्या सुराणां च वाञ्छितश्रीविधायिनी ॥ ४९ ॥&lt;br&gt;&#xA;स्वामिपुष्करिणी चेयं नदी मूर्त्या समन्विता ॥&lt;br&gt;&#xA;सङ्क्रमिष्यति तां दिव्यां नदीं तीर्थौघसंश्रयाम् ॥ 2.1.38.५० ॥&lt;br&gt;&#xA;वैकुण्ठनाम्नि शैलेऽस्मिन्नद्यप्रभृति सर्वदा ॥&lt;br&gt;&#xA;कृतावासो भविष्यामि मुने प्रार्थनया तव ॥ ॥ ५१ ॥&lt;br&gt;&#xA;सुवर्णमुखरीस्नानक्षालिताघौघकर्दमाः ॥&lt;br&gt;&#xA;अस्मिन्वैकुण्ठशैले मां ये पश्यन्ति समाहिताः ॥ ५२ ॥&lt;br&gt;&#xA;भुवि पुत्रादिसम्पन्नाः सर्वैश्वर्यसमन्विताः ॥&lt;br&gt;&#xA;मृतास्त्रिविष्टपे भोगानाकल्पमनुभूय च ॥ ५३ ॥&lt;br&gt;&#xA;पुनरावृत्तिरहितं केवलानन्दभासुरम् ॥&lt;br&gt;&#xA;मत्पदं समवाप्स्यन्ति नात्र कार्या विचारणा ॥ ॥ ५४ ॥&lt;br&gt;&#xA;मां द्रष्टुमागतान्सर्वान्प्रतीक्ष्याभीप्सितैः शुभैः ॥&lt;br&gt;&#xA;योजयिष्यामि सततं त्वद्वचोगौरवान्मुने ॥ ५५ ॥&lt;br&gt;&#xA;पुत्रार्थिनां बहून्पुत्रान्धनानि च धनार्थिनाम् ॥&lt;br&gt;&#xA;तथैवारोग्यकामानां रोगशान्तिं गरीयसीम् ॥ ५६ ॥&lt;br&gt;&#xA;तीव्रापत्परिभूतानां तथैवापन्निवारणम् ॥&lt;br&gt;&#xA;दास्याम्यभीप्सितान्भोगान्दुर्लभानपि सर्वदा ॥ ५७ ॥&lt;br&gt;&#xA;ये यान्कामानपेक्ष्येह प्रेक्षन्ते मां समागताः ॥&lt;br&gt;&#xA;अवाप्नुवन्ति ते सर्वे तांस्तान्कामान्न संशयः ॥ ५८ ॥&lt;br&gt;&#xA;स्थिता वा यत्र कुत्रापि मां स्मरन्ति नरोत्तमाः ॥&lt;br&gt;&#xA;ते सर्वे वाञ्छितां सिद्धिं लभन्ते मत्प्रसादतः ॥ ५९ ॥&lt;br&gt;&#xA;॥ अथ शङ्खनृपवरप्रदानपूर्वकं भगवदन्तर्धानम् ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;इत्युक्त्वा तं मुनिं देवः शङ्खमालोक्य भूपतिम् ॥&lt;br&gt;&#xA;शृण्वतां ब्रह्ममुख्यानामिदं वचनमब्रवीत् ॥ 2.1.38.६० ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;प्रीतोऽस्मि शङ्ख भक्त्या ते वृणीष्वाभीप्सितं वरम् ॥&lt;br&gt;&#xA;ददामि वरदोऽहं ते क्रशिष्ठस्य तपस्यतः ॥ ६१ ॥&lt;br&gt;&#xA;॥ शङ्ख उवाच ॥ ॥&lt;br&gt;&#xA;न याचेऽन्यन्महाबाहो त्वत्पादाम्बुजसेवनात् ॥&lt;br&gt;&#xA;यां प्राप्नुवन्ति त्वद्भक्तास्तां याचे गतिमुत्तमाम् ॥ ६२ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;यत्प्रार्थितं त्वया शङ्ख तत्तथैव भविष्यति ॥&lt;br&gt;&#xA;मत्सेवायोगभव्यानामलभ्यं किमु विद्यते ॥ ६३ ॥&lt;br&gt;&#xA;आकल्पमिन्द्रलोकस्थो ह्यप्सरोगणसेवितः ॥&lt;br&gt;&#xA;भुक्त्वा बहुविधान्भोगांस्ततो मल्लोकमेष्यसि ॥ ६४ ॥&lt;br&gt;&#xA;एवं ददौ वरानिष्टाञ्छङ्खाय पृथिवीपते ॥&lt;br&gt;&#xA;नारायणो जगद्योनिर्भजतां कल्पभूरुहः ॥ ६५ ॥&lt;br&gt;&#xA;ततो ब्रह्मादिकान्सर्वान्विसृज्य कमलेक्षणः ॥&lt;br&gt;&#xA;संस्तूय मानसैर्भक्त्या तत्रैवान्तर्दधे प्रभुः ॥ ६६ ॥&lt;br&gt;&#xA;॥ अथ भरद्वाजवर्णितश्रीवेङ्कटाचलमाहात्म्यनिगमनम् ॥ ॥ ॥&lt;br&gt;&#xA;॥ भरद्वाज उवाच ॥ ॥&lt;br&gt;&#xA;वेङ्कटाद्रेः प्रभावोऽयमाख्यातो भवतेऽर्जुन ॥&lt;br&gt;&#xA;नराः पापैः प्रमुच्यन्ते श्रुत्वेमां पावनीं कथाम् ॥६७॥&lt;br&gt;&#xA;वाराहं रूपमुत्सृज्य ब्रह्मणाभ्यर्थितो हरिः ॥&lt;br&gt;&#xA;मुमोदात्राद्भुताकारो मायया मोहयञ्जगत् ॥ ६८ ॥&lt;br&gt;&#xA;पश्चादगस्त्यशङ्खाभ्यां प्रार्थितः सुखदर्शनम् ॥&lt;br&gt;&#xA;ददौ नितान्तसुभगं शान्तं भोगात्मकं वपुः ॥ ६९ ॥&lt;br&gt;&#xA;नारायणं वेङ्कटाद्रिं स्वामिपुष्करिणीं तथा ॥&lt;br&gt;&#xA;इमामाख्यां च संस्मृत्य मुच्यन्ते पातकैर्जनाः ॥ 2.1.38.७० ॥&lt;br&gt;&#xA;वेङ्कटाद्रिसमं स्थानं ब्रह्माण्डे नास्ति किञ्चन ॥&lt;br&gt;&#xA;वेङ्कटेशसमो देवो न भूतो न भविष्यति ॥ ७१ ॥&lt;br&gt;&#xA;वेङ्कटाद्रिसमं स्थानं न भूतं न भविष्यति ॥&lt;br&gt;&#xA;स्वामितीर्थसरस्तुल्यं न कुत्रापि च विद्यते ॥ ७२ ॥&lt;br&gt;&#xA;प्रातरुत्थाय ये नित्यं वेङ्कटेशं स्मरन्ति वै ॥&lt;br&gt;&#xA;तेषां करस्था मोक्षश्रीर्नात्र कार्या विचारणा ॥ ७३॥&lt;br&gt;&#xA;स्वामिपुष्करिणीतीर्थे स्नात्वा सर्वात्मकं हरिम् ॥&lt;br&gt;&#xA;ये वा पश्यन्ति नियता वराहाचलवासिनम् ॥७४॥&lt;br&gt;&#xA;तेऽश्वमेधसहस्रस्य वाजपेयशतस्य च ॥&lt;br&gt;&#xA;प्राप्नुवन्ति फलं पूर्णं नात्र कार्या विचारणा ॥ ७५ ॥&lt;br&gt;&#xA;वेङ्कटाचलमाहात्म्यं ये शृण्वन्ति नरोत्तमाः ॥&lt;br&gt;&#xA;तेषां मुक्तिश्च भुक्तिश्च इह लोके परत्र च ॥ ७६ ॥&lt;br&gt;&#xA;वेङ्कटाचलमाहात्म्यं सङ्क्षिप्य कथितं तव ॥&lt;br&gt;&#xA;अतः परं महानद्याः प्रभावः कथ्यतेऽर्जुन ॥७७॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये सुवर्णमुखरीमाहात्म्यप्रशंसायामगस्त्यशङ्खादितपस्तुष्टश्रीवेङ्कटेशाविर्भावादिमाहात्म्यवर्णनं नामाष्टत्रिंशोऽध्यायः ॥ ३८ ॥&lt;/p&gt;</description>
    </item>
    <item>
      <title>०३९ अञ्जनातपःकरणप्रकारादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/039_anjanAtapaHkaraNaprakArAdivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/039_anjanAtapaHkaraNaprakArAdivarNanam/</guid>
      <description>&lt;p&gt;॥ अथ पुत्रार्थमञ्जनाकृततपःप्रकारः ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;पुत्रहीनाञ्जना पूर्वं दुःखिता तपसि स्थिता ॥&lt;br&gt;&#xA;तां दृष्ट्वा मुनिशार्दूलो मतङ्गो विष्णुतत्परः ॥ १ ॥&lt;br&gt;&#xA;अञ्जनाख्यामुवाचेदमत्युग्रे तपसि स्थिताम् ॥ २ ॥&lt;br&gt;&#xA;॥ मतङ्ग उवाच ॥ ॥&lt;br&gt;&#xA;समुत्तिष्ठाञ्जने देवि किमर्थं तपसि स्थिता ॥&lt;br&gt;&#xA;वद देवि महाभागे कार्यं तव वरानने ॥ ३ ॥&lt;br&gt;&#xA;॥ अञ्जनोवाच ॥ ॥&lt;br&gt;&#xA;मतङ्ग मुनिशार्दूल वचनं मे शृणुष्व ह ॥&lt;br&gt;&#xA;पिता मे केसरी नाम राक्षसः शिवतत्परः ॥ ४ ॥&lt;br&gt;&#xA;शैवं घोरं तपश्चक्रे पुत्रार्थं तु सुदुष्करम् ॥&lt;br&gt;&#xA;पार्वतीसहितः शम्भुर्वृषभोपरि संस्थितः ॥ ५ ॥&lt;br&gt;&#xA;प्रादुरासीत्तदा देवो ददौ तस्मै वरं शुभम् ॥ ६ ॥&lt;br&gt;&#xA;॥ शम्भुरुवाच ॥ ॥&lt;br&gt;&#xA;शृणु राजन्प्रवक्ष्यामि विधिना निर्मितं तव ॥&lt;br&gt;&#xA;अस्मिजन्मन्यपुत्रत्वं तथाप्यन्यद्ददामि ते ॥ ७ ॥&lt;br&gt;&#xA;विश्रुता सर्वलोकेषु पुत्री तव भविष्यति ॥&lt;br&gt;&#xA;तस्याः पुत्रो महाबुद्धिस्तव प्रीतिं करिष्यति ॥ ८ ॥&lt;br&gt;&#xA;इति तस्मै वरं दत्त्वा तत्रैवान्तर्दधे हरः ॥&lt;br&gt;&#xA;मां लब्ध्वा मत्पिता विप्रः कृतकृत्यो बभूवू ह ॥ ९ ॥&lt;br&gt;&#xA;ततः कालान्तरे विप्रः केसर्याख्यो महाकपिः ॥&lt;br&gt;&#xA;ययाचेमां ददस्वेति पितरं मे ततः पिता ॥ ॥ 2.1.39.१० ॥&lt;br&gt;&#xA;तस्मै मां दत्तवांश्चैव पारिबर्हं ददौ च सः ॥&lt;br&gt;&#xA;गवां लक्षसहस्राणि गजलक्षं महामनाः ॥ ११ ॥&lt;br&gt;&#xA;वाजिनामर्बुदं चैव रथानामर्बुदं तथा ॥&lt;br&gt;&#xA;वस्त्ररत्नान्यनेकानि दासदासीसहस्रकम् ॥ १२ ॥&lt;br&gt;&#xA;अन्तःपुरचरीर्नारीर्नृत्यगीतविशारदाः ॥&lt;br&gt;&#xA;ददौ वासः सहस्रं च मया साकं महामते ॥ १३ ॥&lt;br&gt;&#xA;पत्या मे रममाणाया भूयान्कालो गतो मुने ॥&lt;br&gt;&#xA;अपुत्रा दुःखिता विप्र व्रतानि विविधानि च ॥ १४ ॥&lt;br&gt;&#xA;कृतानि च मया तत्र किष्किन्धायां महापुरि ॥&lt;br&gt;&#xA;माघे मासि च विप्रेन्द्र वैशाखे कार्तिके तथा ॥ १५ ॥&lt;br&gt;&#xA;स्नानदानव्रतादीनि चातुर्मास्यव्रतं तथा ॥&lt;br&gt;&#xA;नमस्कारस्तथा विप्र प्रदक्षिणमनुत्तमम् ॥ ॥१६ ॥&lt;br&gt;&#xA;शालग्रामान्नदानानि दीपदानं तथैव च ॥&lt;br&gt;&#xA;गोदानं तिलदानं च वस्त्रदानं महामुने ॥ १७ ॥&lt;br&gt;&#xA;भूदानं वारिदानं च दत्त्वा पुष्पादिकं मुने ॥&lt;br&gt;&#xA;यानि यानि च मुख्यानि वैष्णवानि व्रतानि च ॥&lt;br&gt;&#xA;मया कृतानि सर्वाणि सत्पुत्रफलकाङ्क्षया ॥ १८ ॥&lt;br&gt;&#xA;श्रवणादिषु यत्प्रोक्तं व्रतं विप्रैमहात्मभिः ॥&lt;br&gt;&#xA;मया कृतं च विप्रेद्रं तुष्ट्यर्थं मधुविद्विषः ॥ १९ ॥&lt;br&gt;&#xA;यानि यानि च मुख्यानि फलानि विविधानि च ॥&lt;br&gt;&#xA;मया दत्तानि सर्वाणि सत्पुत्रफलकाङ्क्षया ॥ 2.1.39.२० ॥&lt;br&gt;&#xA;मया कृतान्यसङ्ख्यानि व्रतानि विविधानि च ॥&lt;br&gt;&#xA;पुत्रं तथाप्यलब्ध्वाहं दुःखिता तपसि स्थिता ॥ २१ ॥&lt;br&gt;&#xA;भविष्यति कथं विप्र पुत्रस्त्रैलोक्यविश्रुतः ॥&lt;br&gt;&#xA;याचेऽहं तु मुनिश्रेष्ठ प्रणता च तवाग्रतः ॥ २२ ॥&lt;br&gt;&#xA;वद त्वं मुनिशार्दूल दीनाहं तपसि स्थिता ॥ २३ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;एवं वदन्तीं तां प्राह मतङ्गो मुनिसत्तमः ॥&lt;br&gt;&#xA;शृणु मद्वचनं देवि पुत्रपौत्रप्रदायकम् ॥ २४ ॥&lt;br&gt;&#xA;इतो दक्षिणदिग्भागे दशयोजनदूरतः ॥&lt;br&gt;&#xA;घनाचल इति ख्यातो नृसिंहस्य निवासभूः ॥ २५ ॥&lt;br&gt;&#xA;तस्योपरि महाभागे ब्रह्मतीर्थं मनोहरम् ॥&lt;br&gt;&#xA;तस्यापि पूर्वदिग्भागे दशयोजनमात्रतः ॥ २६ ॥&lt;br&gt;&#xA;सुवर्णमुखरी नाम नदीनां प्रवरा नदी ॥&lt;br&gt;&#xA;तस्या एवोत्तरे भागे वृषभाचलनामतः ॥ २७ ॥&lt;br&gt;&#xA;तस्याग्रे सरसी नाम्ना स्वामिपुष्करिणी शुभा ॥&lt;br&gt;&#xA;गत्वा दृष्ट्वा शुभं तोयं मनःशुद्धिं गमिष्यसि ॥ २८ ॥&lt;br&gt;&#xA;तत्र स्नात्वा विधानेन वराहं तं प्रणम्य च ॥&lt;br&gt;&#xA;वेङ्कटेशं नमस्कृत्य ततो गच्छ वरानने ॥ २९ ॥&lt;br&gt;&#xA;उत्तरे स्वामितीर्थस्य सिंहशादूलसंयुते ॥&lt;br&gt;&#xA;चूतपुन्नागपनसैर्बकुलामलकः शुभैः ॥ 2.1.39.३० ॥&lt;br&gt;&#xA;चन्दनागुरुनिम्बैश्च तालहिन्तालकिंशुकैः ॥&lt;br&gt;&#xA;कपित्थाश्वत्थबिल्वैश्च इङ्गुदैश्च वरानने ॥ ३१ ॥&lt;br&gt;&#xA;एतादृशैर्महापुण्यैर्वृक्षैश्च विविधैः शुभैः ॥&lt;br&gt;&#xA;वियद्गङ्गेति विख्यातं तीर्थमेकं विराजते ॥ ३२ ॥&lt;br&gt;&#xA;तस्मिंस्तीर्थेऽञ्जने देवि सङ्कल्पविधिपूर्वकम् ॥&lt;br&gt;&#xA;स्नात्वा पीत्वा शुभं तीर्थं तीर्थस्याभिमुखी स्थिता ॥ ३३ ॥&lt;br&gt;&#xA;वायुमुद्दिश्य हे देवि तपः कुरु वरानने ॥&lt;br&gt;&#xA;देवैश्च राक्षसैर्विप्रैर्मनुजैर्मुनिसत्तमैः ॥ ३४ ॥&lt;br&gt;&#xA;भृङ्गैः पक्षिभिरस्त्रैश्च शस्त्रैश्च विविधैः शुभैः ॥&lt;br&gt;&#xA;अवध्यो भविता पुत्रस्तपसा ते न संशयः ॥ ३५ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;इति प्रोक्ताञ्जना देवी तं प्रणम्य पुनःपुनः ॥&lt;br&gt;&#xA;भर्त्रा साकं ययावाशु वेङ्कटाचलसञ्ज्ञकम् ॥ ३६ ॥&lt;br&gt;&#xA;कापिलं तीर्थमासाद्य स्नात्वा निर्मलमानसा ॥&lt;br&gt;&#xA;वेङ्कटाद्रिं समारुह्य स्वामिपुष्करिणीं ययौ । ३७ ॥&lt;br&gt;&#xA;स्नात्वा वराहमानम्य वेङ्कटेशकृतानतिः ॥&lt;br&gt;&#xA;मतङ्गस्य ऋषेर्वाक्यं स्मरन्ती च मुहुर्मुहुः ॥ ३८ ॥&lt;br&gt;&#xA;वियद्गङ्गां ययावाशु चाञ्जना मञ्जुभाषिणी ॥&lt;br&gt;&#xA;स्नात्वा पीत्वा शुभं तोयं तीरं तस्य तदुन्मुखी ॥ ३९ ॥&lt;br&gt;&#xA;प्राणवायुं समुद्दिश्य तपश्चक्रे यतव्रता ॥&lt;br&gt;&#xA;फलाहारा जलाहारा निराहारा ततः परम् ॥ 2.1.39.४० ॥&lt;br&gt;&#xA;सहस्राब्दं तपश्चक्रे न्यस्तनासाग्रदृष्टिका ॥&lt;br&gt;&#xA;वयस्या विपुला नाम शुश्रूषामकरोच्छुभा ॥ ४१ ॥&lt;br&gt;&#xA;वर्षाणां च सहस्रान्ते वायुर्देवो महामतिः ॥&lt;br&gt;&#xA;प्रादुरासीत्तदा तां वै भाषमाणो महामतिः ॥ ४२ ॥&lt;br&gt;&#xA;मेषसङ्क्रमणं भानौ सम्प्राप्ते मुनिसत्तमाः ॥&lt;br&gt;&#xA;पूर्णिमाख्ये तिथौ पुण्ये चित्रानक्षत्रसंयुते ॥ ४३ ॥&lt;br&gt;&#xA;तवेप्सितमहं दास्ये वरं वरय सुव्रते ॥&lt;br&gt;&#xA;इति तद्वचनं श्रुत्वा ततः प्राहाञ्जना सती ॥ ४४ ॥&lt;br&gt;&#xA;पुत्रं देहि महाभाग वायो देव महामते ॥&lt;br&gt;&#xA;तस्यास्तद्वचनं श्रुत्वा मातरिश्वाब्रवीत्ततः ॥ ४५ ॥&lt;br&gt;&#xA;पुत्रस्तेऽहं भविष्यामि ख्यातिं दास्ये शुभानने ॥&lt;br&gt;&#xA;इति तस्यै वरं दत्त्वा तत्रैवास्ते महाबलः ॥ ४६ ॥&lt;br&gt;&#xA;तदा ब्रह्मादयो देवा इन्द्राद्या लोकपालकाः ॥&lt;br&gt;&#xA;वसिष्ठाद्या महात्मानः सनकाद्याश्च योगिनः ॥ ४७ ॥&lt;br&gt;&#xA;व्यासादयश्च विप्रेन्द्रा लक्ष्म्या साकं जगत्पतिः ॥&lt;br&gt;&#xA;मुनिपत्न्यो देवपत्न्य ऋषिपत्न्यस्तथैव च ॥ ४८ ॥&lt;br&gt;&#xA;स्वं स्वं वाहनमारुह्य दारभृत्यसुतादिभिः ॥&lt;br&gt;&#xA;आगतास्ते महात्मानो द्रष्टुं तां तपसि स्थिताम् ॥ ४९ ॥&lt;br&gt;&#xA;आश्चर्यमाश्चर्यमिति ब्रुवाणा ब्रह्मादयो देवगणाश्च सर्वे ॥&lt;br&gt;&#xA;आलोकयन्तो दिवि दूरतस्ते स्थितास्तदा ब्रह्ममहेशमुख्याः ॥ 2.1.39.५० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्ये अञ्जनातपःकरणप्रकारादिवर्णनं नामैकोनचत्वारिंशोऽध्यायः ॥ ३९ ॥&lt;/p&gt;</description>
    </item>
    <item>
      <title>०४० स्नानकालनिर्णयादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/040_snAnakAlanirNayAdivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/1_venkaTAchala-mAhAtmyam/040_snAnakAlanirNayAdivarNanam/</guid>
      <description>&lt;p&gt;॥ अथ व्यासप्रोक्ताकाशगङ्गास्नानकालनिर्णयः ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;अञ्जनापि वरं लब्ध्वा भर्त्रा साकं मुमोद ह ॥&lt;br&gt;&#xA;ब्रह्मादीनागतान्दृष्ट्वा विस्मयाविष्टमानसा ॥ १ ॥&lt;br&gt;&#xA;पत्या साकं ततः स्वस्था चाञ्जना मञ्जुभाषिणी ॥&lt;br&gt;&#xA;ब्रह्मादिभिरनुज्ञातो व्यासो वेदविदां वरः ॥ २ ॥&lt;br&gt;&#xA;अञ्जना तामुवाचेदं मेघगम्भीरया गिरा ॥ ३ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;अञ्जने शृणु मद्वाक्यं सर्वलोकोपकारकम् ॥&lt;br&gt;&#xA;मतङ्गस्य ऋषेर्वाक्यं श्रुत्वा निर्मलचेतसा ॥ ४ ॥&lt;br&gt;&#xA;यस्मात्तु वेङ्कटं गत्वा तपः कृत्वा सुदुष्करम् ॥&lt;br&gt;&#xA;प्रसूयते त्वया पुत्रः शूरस्त्रैलोक्यविक्रमः ॥ ५ ॥&lt;br&gt;&#xA;इदं तीर्थोत्तमं तस्मात्प्रत्यक्षदिवसे तव ॥&lt;br&gt;&#xA;गङ्गाद्यानि च तीर्थानि समायान्ति जगत्त्रये ॥ ६ ॥&lt;br&gt;&#xA;वेङ्कटाद्रिसमं तीर्थं ब्रह्माण्डे नास्ति किञ्चन ॥&lt;br&gt;&#xA;तत्राप्यत्यन्तपुण्या वै स्वामिपुष्करिणी शुभा ॥ ७ ॥&lt;br&gt;&#xA;ततोऽधिकमिदं तीर्थं प्रत्यक्षं दिवसे तव ॥&lt;br&gt;&#xA;स्नानार्थं ये समायान्ति चित्राऋक्षसमन्विते ॥ ८ ॥&lt;br&gt;&#xA;मेषं पूषणि सम्प्राप्ते पूर्णिमायां शुभे दिने ॥&lt;br&gt;&#xA;शृणु तेषां फलं देवि वक्ष्यामि तव सुव्रते ॥ ९ ॥&lt;br&gt;&#xA;गङ्गादिसर्वतीर्थेषु द्वादशाब्दं वरानने ॥&lt;br&gt;&#xA;यत्फलं विद्यते देवि तत्फलं भवति धुवम् ॥ 2.1.40.१० ॥&lt;br&gt;&#xA;दानानि कुर्वतां पुंसां तेषां शृणु फलोन्नतिम् ॥&lt;br&gt;&#xA;स्थाने तूक्तं फलं देवि विद्धि तेषां वरानने ॥ ११ ॥&lt;br&gt;&#xA;॥ अञ्जनोवाच ॥ ॥&lt;br&gt;&#xA;कार्याणि यानि दानानि वेङ्कटाद्रौ नगोत्तमे ॥&lt;br&gt;&#xA;तानि सर्वाणि विप्रेन्द्र वद वेदविदां वर ॥ १२ ॥&lt;br&gt;&#xA;॥ अथ व्यासप्रोक्तश्रीवेङ्कटाचलकरणीयदानप्रशंसा ॥&lt;br&gt;&#xA;॥ व्यास उवाच ॥&lt;br&gt;&#xA;अन्नदानं वस्त्रदानं द्वयमेतत्प्रशस्यते ॥&lt;br&gt;&#xA;पितुः श्राद्धं विशेषेण वेङ्कटाद्रौ नगोत्तमे ॥ १३ ॥&lt;br&gt;&#xA;सुवर्णं ये प्रयच्छन्ति प्रीतये मधुघातिनः ॥&lt;br&gt;&#xA;सर्वलोकं समासाद्य मोदन्ते मुनिसत्तमाः ॥ १४ ॥&lt;br&gt;&#xA;शालग्रामशिलादानं ये कुर्वन्ति नगोत्तमे ॥&lt;br&gt;&#xA;अङ्गभङ्गमवाप्नोति स्वानुभूतिं च विन्दति ॥ १५ ॥&lt;br&gt;&#xA;यो ददाति द्विजेन्द्राय गोदानं च कुटुम्बिने ॥&lt;br&gt;&#xA;रोमसङ्ख्याप्रमाणेन विष्णुलोके विराजते ॥ १६ ॥&lt;br&gt;&#xA;भूमिं ददाति यो देवि ब्राह्मणाय कुटुम्बिने ॥&lt;br&gt;&#xA;तस्याश्च पुण्यफलं वक्तुं कः शक्तो दिवि वा भुवि ॥ १७ ॥&lt;br&gt;&#xA;कन्यां ददाति यो देवि श्रोत्रियाय द्विजातये ॥&lt;br&gt;&#xA;विष्णुलोकं समासाद्य मोदते पितृभिः सह ॥ ॥ १८ ॥&lt;br&gt;&#xA;प्रपां कुर्वन्ति ये देवि शीतलोदकसंयुताम् ॥&lt;br&gt;&#xA;तेषां पुण्यफलं वक्तुं शेषेणापि न शक्यते ॥ १९ ॥&lt;br&gt;&#xA;तिलं ददाति विप्राय श्रोत्रियाय कुटुम्बिने ॥&lt;br&gt;&#xA;सर्वपापविनिर्मुक्तो विष्णुलोकं स गच्छति ॥ 2.1.40.२० ॥&lt;br&gt;&#xA;धान्यदानं प्रशंसन्ति विप्रा वेदविदां वराः ॥&lt;br&gt;&#xA;बहुपुत्रा भविष्यन्ति धान्यदानं प्रकुर्वताम् ॥ २१ ॥&lt;br&gt;&#xA;गन्धचम्पकपुष्पादीञ्छत्रव्यजनचामरान् ॥&lt;br&gt;&#xA;ताम्बूलघनसारादीन्यो ददाति द्विजातये ॥ २२ ॥&lt;br&gt;&#xA;भुक्त्वा भोगं चिरं कालं स्वर्गलोकं ततो व्रजेत् ॥&lt;br&gt;&#xA;दिव्यवर्षसहस्रं च भुक्त्वा भोगाननेकशः ॥ २३ ॥&lt;br&gt;&#xA;सार्वभौमस्ततो भूत्वा तत्र भुक्त्वा चिरं महीम् ॥&lt;br&gt;&#xA;ततो विप्रत्वमासाद्य वेदवेदान्तपारगः ॥ २४ ॥&lt;br&gt;&#xA;ततो मुक्तिं समायाति प्रसादाच्चक्रपाणिनः ॥&lt;br&gt;&#xA;इत्येतत्कथितं देवि वेङ्कटाचलवैभवम् ॥ २५ ॥&lt;br&gt;&#xA;य एतच्छृणुयान्नित्यं यश्चापि परिकीर्तयेत् ॥&lt;br&gt;&#xA;सर्वपापविनिर्मुक्तो विष्णुलोकं स गच्छति ॥ २६ ॥&lt;br&gt;&#xA;इत्येतत्कथितं पूर्वं व्यासेनैव महात्मना ॥&lt;br&gt;&#xA;शृणुयाद्वा पठेद्वापि कृतकृत्यो भविष्यति ॥ २७ ॥&lt;br&gt;&#xA;तस्यैव वंशजाः सर्वे मुक्तिं यान्ति न संशयः ॥ २८ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीवेङ्कटाचलमाहात्म्येऽञ्जनावरलब्ध्याकाशगङ्गा स्नानकालनिर्णयादिवर्णनन्नाम चत्वारिंशोऽध्यायः ॥ ४० ॥&lt;/p&gt;</description>
    </item>
  </channel>
</rss>
