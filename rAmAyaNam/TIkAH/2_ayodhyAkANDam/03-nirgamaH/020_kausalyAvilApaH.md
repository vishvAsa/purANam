+++
title = "०२० कौसल्याविलापः"
title_english = "020 Kausalya s grief"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-020-Kousalya_Vilapaha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/03-nirgamaH/020_kausalyAvilApaH.md">
<details><summary><h3>IITK ...{Loading}...</h3></summary>

Rama enters to the inner apartment of his mother Kausalya--informs her
of his exile to the forest--lamentations of Kausalya.



#### श्लोकः
##### मूलम्
तस्मिंस्तु पुरुषव्याघ्रे निष्क्रामति कृताञ्जलौ।  
आर्तशब्दो महान् जज्ञे स्त्रीणामन्तःपुरे तदा॥2.20.1॥

##### शब्दार्थः
तदा then, पुरुषव्याघ्रे tiger among men, तस्मिन् that Rama, कृताज्ञलौ with folded palms, निष्क्रामति while (he was) leaving, अन्तःपुरे in the inner apartment, स्त्रीणाम् women's, महान्  
great, आर्तशब्दः cries of distress, जज्ञे arose.

##### आङ्ग्लानुवादः
When the tiger among men (Rama) was coming out with folded palms, there arose a huge cry of distress among the ladies of the haremः



#### श्लोकः
##### मूलम्
कृत्येष्वचोदितः पित्रा सर्वस्यान्तःपुरस्य च।  
गतिर्यश्शरणं चापि स रामोऽद्य प्रवत्स्यति॥2.20.2॥

##### शब्दार्थः
यः who (Rama), पित्रा by father, कृत्येषु in his duty, अचोदितः without being urged, सर्वस्य entire, अन्तः पुरस्य for the inner apartment, गतिः refuge, शरणं च (आसीत्) was protector, सः रामः that Rama, अद्य now, प्रवत्स्यति is now going on exile.

##### आङ्ग्लानुवादः
Rama was the refuge and protector of all the inmates lot of the inner apartment although it was not his duty nor was he forced by his father to safeguard them. That Rama is now going on exile.



#### श्लोकः
##### मूलम्
कौशल्यायां यथा युक्तो जनन्यां वर्तते सदा।  
तथैव वर्ततेऽस्मासु जन्मप्रभृति राघवः॥2.20.3॥

##### शब्दार्थः
जन्मप्रभृति right from birth, राघवः Rama, जनन्याम् with regard to his mother, कौशल्यायाम् in Kausalya, सदा always, युक्तः devoted, यथा how, वर्तते is conducting himself, अस्मासु in all  
of us, तथैव in the same way, वर्तते is conducting.

##### आङ्ग्लानुवादः
Rama conducted himself towards us in the same way as he did towards his mother Kausalya right from the begining.



#### श्लोकः
##### मूलम्
न क्रुध्यत्यभिशप्तोऽपि क्रोधनीयानि वर्जयन्।  
क्रुद्धान्प्रसादयन्सर्वान् स इतोऽद्य प्रवत्स्यति॥2.20.4॥

##### शब्दार्थः
क्रोधनीयानि deeds that cause anger, वर्जयन् avoiding, क्रुद्धान् सर्वान् all cholerictempered persons, प्रसादयन् pacifying them, अभिशप्तोऽपि even cursed, न क्रुध्यति does not get angry, सः such Rama, अद्य today, इतः from here, प्रवत्स्यति is going on exile.

##### आङ्ग्लानुवादः
Rama who used to avoid deeds that caused anger, pacified those who were angry with him, and never lost his cool even when cursed, that Rama is going on exile today.



#### श्लोकः
##### मूलम्
अबुद्धिर्बत नो राजा जीवलोकं चरत्ययम्।  
यो गतिं सर्वभूतानां परित्यजति राघवम्॥.2.20.5॥

##### शब्दार्थः
बत alas यः who (Dasaratha), सर्वभूतानाम् of all beings, गतिम् who is the refuge, राघवम् to the son of the Raghus (Rama), परित्यजति is abandoning, अयम् this, नः राजा our king, अबुद्धिः devoid of intellect, जीवलोकम् in the world of living beings, चरति moving.

##### आङ्ग्लानुवादः
Alas our king who has lost his brain, who has ordered the banishment of Rama, the refuge of all living beings, (on the other hand) is moving about in the world.



#### श्लोकः
##### मूलम्
इति सर्वा महिष्यस्ता विवत्सा इव धेनवः।  
पतिमाचुक्रुशुश्चैव सस्वरं चापि चुक्रुशुः॥2.20.6॥

##### शब्दार्थः
इति thus, सर्वाः all, ताः महिष्यः the king's wives, विवत्साः calfless, धेनवः इव like cows, सस्वरम् loudly, चुक्रुशुः च अपि cried and also, पतिम् husband, अचुक्रुशुश्च एव blamed also.

##### आङ्ग्लानुवादः
Thus all the queens like calfless cows cried loudly blaming their husband.



#### श्लोकः
##### मूलम्
स हि चान्तःपुरे घोरमार्तशब्दं महीपतिः।  
पुत्रशोकाभिसन्तप्तः श्रुत्वा व्यालीयताऽसने॥2.20.7॥

##### शब्दार्थः
सः महीपतिः that lord of the earth (king), अन्तःपुरे in the harem, घोरम् painful, आर्तशब्दम् cries of distress, श्रुत्वा having heard, पुत्र शोकाभिसन्तप्तः tormented with grief on account of his son, आसने in his seat, व्यालीयत sank down.

##### आङ्ग्लानुवादः
Tormented with grief on account of his son, the king sank in his seat on hearing the cries of distress from the inner apartment



#### श्लोकः
##### मूलम्
रामस्तु भृशमायस्तो निश्श्वसन्निव कुञ्जरः।  
जगाम सहितो भ्रात्रा मातुरन्तःपुरं वशी॥2.20.8॥

##### शब्दार्थः
वशी having selfcontrol, रामस्तु Rama however, भृशम् highly, आयस्तः troubled, कुञ्जरः इव like an elephant, निःश्वसन् heaving sighs, भ्रात्रा brother, सहितः together with, मातुः mother's, अन्तःपुरम् towards inner apartment, जगाम went.

##### आङ्ग्लानुवादः
Deeply pained yet selfpossessed Rama, heaving sighs like an elephant went towards the inner apartment of his mother along with his brother.



#### श्लोकः
##### मूलम्
सोऽपश्यत्पुरुषं तत्र वृद्धं परमपूजितम्।  
उपविष्टं गृहद्वारि तिष्ठतश्चापरान्बहून्॥2.20.9॥

##### शब्दार्थः
सः he, तत्र there, गृहद्वारि at the entrance of the residence, उपविष्टम् seated, परमपूजितम् highly venerable, वृद्धं पुरुषम् aged man, तिष्ठतः standing, बहून् many, अपरांश्च others, अपश्यत् beheld.

##### आङ्ग्लानुवादः
Rama beheld a highly venerable elderly man seated at the entrance of the residence and many others standing (nearby).



#### श्लोकः
##### मूलम्
दृष्ट्वैव तु तदा रामं ते सर्वे सहसोत्थिताः।  
जयेन जयतां श्रेष्ठं वर्धयन्ति स्म राघवम्॥2.20.10॥

##### शब्दार्थः
तदा then, रामम् Rama, दृष्ट्वैव on seeing, ते सर्वे all of them, सहसा immediately, उत्थिताः stood up, जयताम् among victors, श्रेष्ठम् best, राघवम् to the scion of the Raghu dynasty (Rama), जयेन with victory, वर्धयन्ति स्म caused prosperity.

##### आङ्ग्लानुवादः
On seeing Rama, all the eminent among the victors got up immediately and greeted him, saying, 'Victory to you'.



#### श्लोकः
##### मूलम्
प्रविश्य प्रथमां कक्ष्यां द्वितीयायां ददर्श सः।  
ब्राह्मणान्वेदसम्पन्नान्वृद्धान्राज्ञाऽभिसत्कृतान्॥2.20.11॥

##### शब्दार्थः
सः he (Rama), प्रथमां कक्ष्याम् first courtyard, प्रविश्य having entered, द्वितीयायाम् in the second courtyard, वेदसम्पन्नान् learned in the Vedas, राज्ञा by the king, अभिसत्कृतान् wellhonoured, वृद्धान् aged, ब्राह्मणान् brahmins, ददर्श saw.

##### आङ्ग्लानुवादः
With the first courtyard crossed, Rama saw in the second aged brahmins versed in the Vedas, and duly honoured by the king.



#### श्लोकः
##### मूलम्
प्रणम्य रामस्तान्विप्रांस्तृतीयायां ददर्श सः।  
स्त्रियो वृद्धास्तथा बाला द्वाररक्षणतत्पराः॥2.20.12॥

##### शब्दार्थः
सः राम that Rama, तान् विप्रान् those brahmins, प्रणम्य having paid obeisance, तृतीयायाम् in the third courtyard, द्वाररक्षणतत्पराः vigilantly guarding the door, स्त्रियः women, वृद्धाः the old, तथा as also, बालाः young children, ददर्श saw.

##### आङ्ग्लानुवादः
Rama wished the brahmins and saw old men, women and children vigilantly guarding the door in the third courtyard.



#### श्लोकः
##### मूलम्
वर्धयित्वा प्रहृष्टास्ताः प्रविश्य च गृहं स्त्रियः।  
न्यवेदयन्त त्वरिता राममातुः प्रियं तदा॥2.20.13॥

##### शब्दार्थः
तदा then, ताः those, स्त्रियः women, प्रहृष्टाः were very pleased, वर्धयित्वा greeting him with   words wishing prosperity, त्वरिताः in great haste, गृहम् in the apartment, प्रविश्य having entered, राममातुः Rama's mother, (Kausalya), प्रियम् pleasant (tidings), न्यवेदयन्त informed.

##### आङ्ग्लानुवादः
Wellpleased, the women then greeted him wishing prosperity. They hurried into the abode of Kausalya and gave her the happy news (of Rama's arrival).



#### श्लोकः
##### मूलम्
कौशल्यापि तदा देवी रात्रिं स्थित्वा समाहिता।  
प्रभाते त्वकरोत्पूजां विष्णोः पुत्रहितैषिणी॥2.20.14॥

##### शब्दार्थः
तदा then, कौशल्या Kausalya, रात्रिम् night, समाहिता with composed mind, स्थित्वा remaining (in meditation), प्रभाते in the early morning, पुत्रहितैषिणी to secure her son's welfare, विष्णोः Visnu's, पूजाम् worship, अकरोत् performed.

##### आङ्ग्लानुवादः
Having spent the night with a composed mind (abosorbed in meditation), Kausalya was worshipping lord Visnu in the early morning to secure her son's welfare.



#### श्लोकः
##### मूलम्
सा क्षौमवसना हृष्टा नित्यं व्रतपरायणा।  
अग्निं जुहोति स्म तदा मन्त्रवत्कृतमङ्गला॥2.20.15॥

##### शब्दार्थः
नित्यम् always, व्रतपरायणा devoted to performing vows, सा she, क्षौमवसना clad in silk cloth, हृष्टा in delight, कृतमङ्गला having performed the rituals of auspiciousness, मन्त्रवत् in accordance with mantras, अग्निं fire, जुहोति स्म offered oblations.

##### आङ्ग्लानुवादः
Always engaged in the observance of vows, Kausalya (then) clad in silk cloth was performing rituals of auspiciousness, offering oblations to the firegod in accordance with mantras (Vedic hymns).



#### श्लोकः
##### मूलम्
प्रविश्य च तदा रामो मातुरन्तःपुरं शुभम्।  
ददर्श मातरं तत्र हावयन्तीं हुताशनम्॥2.20.16॥

##### शब्दार्थः
तदा then, रामः Rama, शुभम् auspicious, मातुः अन्तःपुरम् inner apartment of his mother, प्रविश्य having entered, तत्र there, हुताशनम् to Agni, हावयन्तीम् exhorting the priests to offer sacrificial oblations, मातरम् to mother, ददर्श saw.

##### आङ्ग्लानुवादः
Rama entered the auspicious inner apartment of his mother and saw her exhorting the priests to offer sacrificial oblations to Agni (firegod).



#### श्लोकः
##### मूलम्
देवकार्यनिमित्तं च तत्रापश्यत्समुद्यतम्।  
दध्यक्षतं घृतं चैव मोदकान्हविषस्तथा॥2.20.17॥  
लाजान्माल्यानि शुक्लानि पायसं कृसरं तथा।  
समिधः पूर्णकुम्भांश्च ददर्श रघुनन्दनः॥2.20.18॥

##### शब्दार्थः
रघुनन्दनः scion of the Raghus or delight of the Raghu race (Rama), तत्र there, देवकार्यनिमित्तम् on account of religious acts, समुद्यतम् (things) kept ready, अपश्यत् saw, दध्यक्षतम् curd, grains of rice (smeared with turmeric), घृतं चैव also clarified butter, मोदकान् sweetmeats, तथा as also, हविषः oblations, लाजान् parched grain, शुक्लानि white, माल्यानि garlands of flowers, पायसम् porridge, कृसरम् sesame seeds mixed with cooked rice, समिधः sacrirficial faggots, पूर्णकुम्भान् vessels filled with water, ददर्श saw.

##### आङ्ग्लानुवादः
There Rama saw  curd, grains of rice, clarified butter, sweetmeats, oblations, parched grain, white garlands, porridge of cooked rice mixed with sesame seeds, sacrirficial faggots, vessels filled with water, etc. kept ready for religious rites.



#### श्लोकः
##### मूलम्
तां शुक्लक्षौमसंवीतां व्रतयोगेन कर्शिताम्।  
तर्पयन्तीं ददर्शाद्भिर्देवतां देववर्णिनीम्॥2.20.19॥

##### शब्दार्थः
शुक्लक्षौमसंवीताम् wearing white silk, व्रतयोगेन due to observance of vows, कर्शिताम् emaciated, देववर्णिनीम् having divine complexion, अद्भिः with water, देवताम् to deities, तर्पयन्तीम् engaged in propitiating, ताम् her (Kausalya), ददर्श beheld.

##### आङ्ग्लानुवादः
Kausalya, emaciated due to observance of vows and clad in white silk looked like a celestial being. She was engaged in offering libations to the deities.



#### श्लोकः
##### मूलम्
सा चिरस्यात्मजं दृष्ट्वा मातृनन्दनमागतम्।  
अभिचक्राम संहृष्टा किशोरं बडबा यथा॥2.20.20॥

##### शब्दार्थः
सा she, चिरस्य after a long time, आगतम् arrived, मातृनन्दनम् delight to mother, आत्मजम् her son, दृष्ट्वा having seen, संहृष्टा in great delight, बडबा mare, किशोरं यथा like its offspring, अभिचक्राम went towards him.

##### आङ्ग्लानुवादः
Seeing her son who had come after a long time and who is a source of joy to his  
mother, Kausalya approached him with great delight like a mare to her young calf.



#### श्लोकः
##### मूलम्
स मातरमभिक्रान्तामुपसंगृह्य राघवः।  
परिष्वक्तश्च बाहुभ्यामुपाघ्रातश्च मूर्धनि॥2.20.21॥

##### शब्दार्थः
सः राघवः that scion of the Raghus (Rama), अभिक्रान्ताम् who had come to him, मातरम् mother, उपसंगृह्य with respectful salutations, बाहुभ्याम् with both arms, परिष्वक्तः was embraced, मूर्धनि on his forehead, उपाघ्रातश्च was kissed.

##### आङ्ग्लानुवादः
The scion of the Raghus saw his mother coming and bowed her. She held him in both her arms and kissed his forehead.



#### श्लोकः
##### मूलम्
तमुवाच दुराधर्षं राघवं सुतमात्मनः।  
कौशल्या पुत्रवात्सल्यादिदं प्रियहितं वचः॥2.20.22॥

##### शब्दार्थः
कौशल्या Kausalya, दुराधर्षम् invincible, आत्मनः her own, सुतम् son, तं राघवम् that Rama, पुत्रवात्सल्यात् out of filial affection, प्रियहितम् pleasant and beneficial, इदम् these, वचः words, उवाच spoke.

##### आङ्ग्लानुवादः
Out of love for her son, the invincible scion of the Raghu dynasty, Kausalya spoke with gentle and pleasant wordsः



#### श्लोकः
##### मूलम्
वृद्धानां धर्मशीलानां राजर्षीणां महात्मनाम्।  
प्राप्नुह्यायुश्च कीर्तिं च धर्मं चोपहितं कुले॥2.20.23॥

##### शब्दार्थः
वृद्धानाम् of the aged, धर्मशीलानाम् of the virtuous, महात्मनाम् great, राजर्षीणाम् of the rajarsis, आयुश्च long life, कीर्तिं च fame, कुले in the race, उपहितम् maintained over a long time, धर्मं च righteousness, प्राप्नु हि you may attain.

##### आङ्ग्लानुवादः
May you attain long life and fame like those of the aged, virtuous and great rajarsis  who upheld the righteousness in the race.



#### श्लोकः
##### मूलम्
सत्यप्रतिज्ञं पितरं राजानं पश्य राघव।  
अद्यैव हि त्वां धर्मात्मा यौवराज्येऽभिषेक्ष्यति॥2.20.24॥

##### शब्दार्थः
राघव scion of the Raghu dynasty (Rama), सत्यप्रतिज्ञम् true to his promise, पितरम् your father, राजानम् king, पश्य see, धर्मात्मा righteous one, त्वाम् you, अद्यैव today, यौवराज्ये as heirapparent, अभिषेक्ष्यति will coronate you.

##### आङ्ग्लानुवादः
O scion of the Raghu race see the king, your righteous and truthful father, who will consecrate you as princeregent today itself.



#### श्लोकः
##### मूलम्
दत्तमासनमालभ्य भोजनेन निमन्त्रितः।  
मातरं राघवः किञ्चिद्व्रीडात्प्रसार्याञ्जलिमब्रवीत्॥2.20.25॥

##### शब्दार्थः
भोजनेन with food, निमन्त्रितः a man invited, राघवः Rama, दत्तम् provided, आसनम् seat, आलभ्य having touched, व्रोडात् out of shame, किञ्चित् a little, अञ्जलिम् with folded hands, प्रसार्य having stretched, मातरम् to mother, अब्रवीत् said.

##### आङ्ग्लानुवादः
Invited (by Kausalya) to partake the food, Rama out of abashment only touched the seat provided to him and having stretched his folded palms spoke to his mother.



#### श्लोकः
##### मूलम्
स स्वभावविनीतश्च गौरवाच्च तदा नतः।  
प्रस्थितो दण्डकारण्यमाप्रष्टुमुपचक्रमे॥2.20.26॥

##### शब्दार्थः
स्वभावविनीतश्च by nature modest, तदा then, गौरवात् out of reverence (for his mother), नतः च humble also, सः he, दण्डकारण्यम् to Dandaka forest, प्रस्थितः for his departure, अप्रष्टुम् to seek her permission, उपचक्रमे commenced.

##### आङ्ग्लानुवादः
Modest by nature, Rama with respectful humility began seeking her permission for his departure to Dandaka forestः



#### श्लोकः
##### मूलम्
देवि नूनं न जानीषे महद्भयमुपस्थितम्।  
इदं तव च दुःखाय वैदेह्या लक्ष्मणस्य च॥2.20.27॥

##### शब्दार्थः
देवि O Devi, नूनम् certainly, उपस्थितम् has befallen, महत् great, भयम् misfortune, न जानीषे you do not know, इदम् this one, तव च to you, वैदेह्याः of Sita, लक्ष्मणस्य च of Lakshmana also, दुःखाय for distress.

##### आङ्ग्लानुवादः
O mother surely you do not know that a great misfortune has befallen, causing distress to you, Sita and Lakshmana, too.



#### श्लोकः
##### मूलम्
गमिष्ये दण्डकारण्यं किमनेनासनेन मे।  
विष्टरासनयोग्यो हि कालोऽयं मामुपस्थितः॥2.20.28॥

##### शब्दार्थः
दण्डकारण्यम् to Dandaka forest, गमिष्ये setting forth, मे for me, अनेन आसनेन with this seat, किम् what is the purpose, विष्टरासनयोग्यः worthy of a mat made of kusa grass, अयम् this, कालः time, मम for me, उपस्थितः has come.

##### आङ्ग्लानुवादः
I am setting forth to Dandaka forest.  What is this seat for? A time has come for me when I am fit for a seat of kusa grass.



#### श्लोकः
##### मूलम्
चतुर्दश हि वर्षाणि वत्स्यामि विजने वने।  
मधुमूलफलैर्जीवन्हित्वा मुनिवदामिषम्॥2.20.29॥

##### शब्दार्थः
अमिषम् all meat, हित्वा abstaining, मुनिवत् like a hermit, मधुमूलफलैः honey, fruits and roots, जीवन् while living on, चतुर्दश fourteen, वर्षाणि years, विजने in a solitary, वने in the forest, वत्स्यामि am to dwell.

##### आङ्ग्लानुवादः
Abstaining from eating meat like hermits and living on honey, fruits and roots, I am to live in the solitary forest for fourteen years.



#### श्लोकः
##### मूलम्
भरताय महाराजो यौवराज्यं प्रयच्छति।  
मां पुनर्दण्डकारण्ये विवासयति तापसम्॥2.20.30॥

##### शब्दार्थः
महाराजः great king, भरताय to Bharata, यौवराज्यम् status of heirapparent, प्रयच्छति is conferring, मां पुनः for me again, तापसम् like an ascetic, दण्डकारण्ये in Dandaka forest, विवासयति  sending in exile.

##### आङ्ग्लानुवादः
The great king is conferring the status of heirapparent on Bharata while he is banishing me to Dandaka forest to live like an ascetic.



#### श्लोकः
##### मूलम्
स षट्चाष्टौ च वर्षाणि वत्स्यामि विजने वने।  
आसेवमानो वन्यानि फलमूलैश्च वर्तयन्॥2.20.31॥

##### शब्दार्थः
सः that (I am), वन्यानि forest products, आसेवमानः eating, फलमूलैः fruits and roots, वर्तयन् while living, षट्चाष्टौ च six and eight (fourteen), वर्षाणि years, विजने वने in the desolate forest, वत्स्यामि shall dwell.

##### आङ्ग्लानुवादः
Living on things available in the forest, on fruits and roots, I am to dwell in the uninhabited jungle for fourteen years.



#### श्लोकः
##### मूलम्
सा निकृत्तेव सालस्य यष्टिः परशुना वने।  
पपात सहसा देवी देवतेव दिवश्च्युता॥2.20.32॥

##### शब्दार्थः
सा देवी that Kausalya, परशुना with an axe, वने in the forest, निकृत्ता severed, सालस्य sal tree's, यष्टिः इव like a stick (branch), दिवः from heaven, च्युता fallen down, देवतेव like a celestial, सहसा suddenly, पपात fell down.

##### आङ्ग्लानुवादः
All on a sidden Kausalya fell down on the ground like the branch of a sal tree in the forest severed by an axe, like a goddess dropped from heaven.



#### श्लोकः
##### मूलम्
तामदुःखोचितां दृष्ट्वा पतितां कदलीमिव।  
रामस्तूत्थापयामास मातरं गतचेतसम्॥2.20.33॥

##### शब्दार्थः
अदुःखोचिताम् who does not deserve sorrow, पतिताम् fallen on the ground, कदलीमिव like a  
plantain tree, गतचेतसम् deprived of her senses, तां मातरम् to that mother, दृष्ट्वा having seen, रामः Rama, उत्थापयामास lifted her up.

##### आङ्ग्लानुवादः
Seeing his mother who had done nothing to deserve (this) suffering and who had fallen down like a plantain tree, deprived of her senses, Rama raised her up (from the ground).



#### श्लोकः
##### मूलम्
उपावृत्त्योत्थितां दीनां बडबामिव वाहिताम्।  
पांसुकुण्ठितसर्वाङ्गीं विममर्श च पाणिना॥2.20.34॥

##### शब्दार्थः
उपावृत्त्य rolled on the ground, उत्थिताम् arisen, वाहिताम् for drawing (heavy burden), बडबामिव like a mare, दीनाम् miserable, पांसुकुण्ठितसर्वाङ्गीम् all her body covered with dust, पाणिना  with the hand, विममर्श caressed (wiped away).

##### आङ्ग्लानुवादः
Rama gently wiped away the dust that had covered her body as Kausalya stood miserable, like a mare who stands up after having rolled on the ground while pulling the load.



#### श्लोकः
##### मूलम्
सा राघवमुपासीनमसुखार्ता सुखोचिता।  
उवाच पुरुषव्याघ्रमुपशृण्वति लक्ष्मणे॥2.20.35॥

##### शब्दार्थः
असुखार्ता struck by lack of happiness, सुखोचिता deserving happiness, सा she Kausalya, लक्ष्मणे in Lakshmana, उपशृण्वति while listening, उपासीनम् sitting nearby, पुरुषव्याघ्रम् to the tiger (the best) among men, राघवम् to Rama, उवाच said.

##### आङ्ग्लानुवादः
Kausalya who deserved happiness yet was struck down by (this) distress spoke to Rama, the tiger among men who was sitting nearby, while Lakshmana was listening.



#### श्लोकः
##### मूलम्
यदि पुत्र न जायेथा मम शोकाय राघव।  
न स्म दुःखमतो भूयः पश्येयमहमप्रजाः॥2.20.36॥

##### शब्दार्थः
पुत्र O my son, राघव Rama, मम to me, शोकाय to cause sorrow, न जायेथाः यदि if you were  
not born, अहम् I, अप्रजाः without progeny, अतः more than this, भूयः greater, दुःखम् sorrow, न स्म पश्येयम् would not have seen.

##### आङ्ग्लानुवादः
O my son, if you were not born to me, I, even as a woman without  progeny, would not have experienced grief, more intense than this.



#### श्लोकः
##### मूलम्
एक एव हि वन्ध्याया श्शोको भवति मानसः।  
अप्रजाऽस्मीति सन्तापो न ह्यन्यः पुत्र विद्यते॥2.20.37॥

##### शब्दार्थः
पुत्र O my son, वन्ध्यायाः for a barren woman, अप्रजाः issueless, अस्मि I am, इति thus, मानसः in mind, एकः one, शोकः affliction, भवति हि surely happens, अन्यः any other, सन्तापः sorrow, न विद्यते हि does not exist.

##### आङ्ग्लानुवादः
O my son a barren woman has only one mental agony that she has no progeny.  Except that she does not have any other sorrow.



#### श्लोकः
##### मूलम्
न दृष्टपूर्वं कल्याणं सुखं वा पतिपौरुषे।  
अपि पुत्रे ऽपि पश्येयमिति रामाऽस्थितं मया॥2.20.38॥

##### शब्दार्थः
राम O Rama, पतिपौरुषे when my husband was exercising authority, कल्याणम् auspicious moment, सुखं वा or pleasure, न दृष्टपूर्वम् was not seen earlier, पुत्रेऽपि in son, पश्येयम् can I  
see, इति thus, मया by me, आस्थितम् life is sustained.

##### आङ्ग्लानुवादः
I did not have the fortune, O Rama, to enjoy any auspicious moment or pleasure earlier when my husband was in authority. I exist with the hope that I will have it when my son assumes authority.



#### श्लोकः
##### मूलम्
सा बहून्यमनोज्ञानि वाक्यानि हृदयच्छिदाम्।  
अहं श्रोष्ये सपत्नीनामवराणां वरा सती॥2.20.39॥

##### शब्दार्थः
सा अहम् such am I वरा सती being the eldest (of the queens), अवराणाम् by the younger ones, हृदयच्छिदाम् heartbreaking, सपत्नीनाम् cowives, अमनोज्ञानि unpleasant, बहूनि many,  
वाक्यानि words, श्रोष्ये will have to listen.

##### आङ्ग्लानुवादः
I, being the eldest (of the queens) will have to listen to many heartbreaking and unpleasant words from my fellowwives who are younger to me.



#### श्लोकः
##### मूलम्
अतो दुःखतरं किं नु प्रमदानां भविष्यति।  
मम शोको विलापश्च यादृशोऽयमनन्तकः॥2.20.40॥

##### शब्दार्थः
मम to me, अनन्तकः unending, यादृशः शोकः such sorrow, विलापश्च lamentation, अतः now, प्रमदानाम् for women, दुःखतरम् more distress, किं नु भविष्यति  what else can be there?

##### आङ्ग्लानुवादः
There cannnot be greater distress for any woman than such unending grief and lamentation (which I am now experiencing).



#### श्लोकः
##### मूलम्
त्वयि सन्निहितेऽप्येवमहमासं निराकृता।  
किं पुनः प्रोषिते तात ध्रुवं मरणमेव मे॥2.20.41॥

##### शब्दार्थः
तात O child, त्वयि you, सन्निहितेऽपि even when you are nearby, अहम् I, एवम् in this way, निराकृता आसम् I am rejected, प्रोषिते when you are banished, किं पुनः what to say again, मे  for me, मरणम् death, ध्रुवम् is certain.

##### आङ्ग्लानुवादः
O child even when you are nearby I am neglected like this. What to say when you are banished. Death is certain to me.



#### श्लोकः
##### मूलम्
अत्यन्तनिगृहीतास्मि भर्तुर्नित्यमतन्त्रिता।  
परिवारेण कैकेय्यास् समा वाप्यथवाऽवरा॥2.20.42॥

##### शब्दार्थः
कैकेय्याः of Kaikeyi's, परिवारेण attendants, समा वा equal to, अथवा or, अवरा inferior, अतन्त्रिता  without independence, नित्यम् always, भर्तुः by husband, अत्यन्तनिगृहीता अस्मि am greatly repressed.

##### आङ्ग्लानुवादः
Treating me as an equal or inferior to the attendants of Kaikeyi and making me  
always dependent, my husband has greatly suppressed me.



#### श्लोकः
##### मूलम्
योऽहि मां सेवते कश्चिदथवाप्यनुवर्तते।  
कैकेय्याः पुत्रमन्वीक्ष्य स्वश्चि जनो नाभिभाषते॥2.20.43॥

##### शब्दार्थः
यः whoever, कश्चित् any one, माम् me, सेवते serving, अथवा or, अनुवर्तते following me, सः जनः such person, कैकेय्याः Kaikeyi's, पुत्रम् son, अन्वीक्ष्य having seen, नाभिभाषते हि will not talk to me.

##### आङ्ग्लानुवादः
Any one who serves me or follows me will not talk to me after seeing Bharata (installed as heirapparent).



#### श्लोकः
##### मूलम्
नित्यक्रोधतया तस्याः कथं नु खरवादितत्।  
कैकेय्या वदनं द्रष्टुं पुत्र शक्ष्यामि दुर्गता॥2.20.44॥

##### शब्दार्थः
पुत्र O son, दुर्गता fallen into a bad state, नित्यक्रोधतया due to being always in temper, खरवादि speaking harsh words, तस्याः कैकेय्याः that Kaikeyi's, तत्वदनम् that face, द्रष्टुम् to look at, कथं नु how, शक्ष्यामि will be able?

##### आङ्ग्लानुवादः
Fallen into an unfortunate state how can I look at Kaikeyi's face who is always harsh and in temper?



#### श्लोकः
##### मूलम्
दश सप्त च वर्षाणि जातस्य तव राघव  
अतितानि प्रकाङ्क्षन्त्या मया दुःखपरिक्षयम्॥2.20.45॥

##### शब्दार्थः
राघव Rama, तव जातस्य after you were (re) born (after your investiture with the sacred thread regarded as second birth), दश सप्त च ten and seven (seventeen), वर्षाणि years, दुःखपरिक्षयम् end of my sorrows, प्रकाङ्क्षन्त्या longing, मया by me, अतितानि have been spent.

##### आङ्ग्लानुवादः
O Rama, I have spent the last seventeen years after your birth with the expectaion that my sorrows would come to an end.



#### श्लोकः
##### मूलम्
तदक्षयं महद्दुःखं नोत्सहे सहितुं चिरम्।  
विप्रकारं सपत्नीनामेवं जीर्णाऽपि राघव॥2.20.46॥

##### शब्दार्थः
राघव Rama, तत् for that reason, एवम् like this, जीर्णापि grown old, अक्षयम् unending, महत् great, दुःखम् sorrow, सपत्नीनाम् of my cowives, विप्रकारम् insult, चिरम् for long time, सहितुम् to tolerate, नोत्सहे do not desire.

##### आङ्ग्लानुवादः
Therefore, O Rama, I cannot at this old age endure this great, endless sorrow and the insults from cowives for long.



#### श्लोकः
##### मूलम्
अपश्यन्ती तव मुखं परिपूर्णशशिप्रभम्।  
कृपणा वर्तयिष्यामि कथं कृपणजीविकाम्॥2.20.47॥

##### शब्दार्थः
कृपणा wretched I am, तव your, परिपूर्णशशिप्रभम् as bright as the full Moon, मुखम् face, अपश्यन्ती without beholding, कृपणजीविकाम् pitiable means of existence, कथम् how, वर्तयिष्यामि will live.

##### आङ्ग्लानुवादः
Without beholding your face that is as bright as the full Moon, how can this wretched woman live this pitiable life?



#### श्लोकः
##### मूलम्
उपवासैश्च योगैश्च बहुभिश्च परिश्रमैः।  
दुःखं संवर्धितो मोघं त्वं हि दुर्गतया मया॥2.20.48॥

##### शब्दार्थः
त्वम् you, दुर्गतया मया by me so unfortunate, उपवासैश्च through fasts, योगैश्च through meditation, बहुभिः many, परिश्रमैश्च with efforts, दुःखम् with difficulty, मोघम् in vain, संवर्धितः have been brought up.

##### आङ्ग्लानुवादः
Through meditation, through fasts and with a great deal of efforts you have been brought up by this luckless (mother). But alas this is all in vain.



#### श्लोकः
##### मूलम्
स्थिरं तु हृदयं मन्ये ममेदं यन्न दीर्यते।  
प्रावृषीव महानद्या स्पृष्टं कूलं नवाम्भसा॥2.20.49॥

##### शब्दार्थः
प्रावृषि in rainy season, नवाम्भसा with fresh water, स्पृष्टम् contacted, महानद्याः mighty river's, कूलम् इव like bank, मम my, इदम् this, हृदयम् heart, यत् for which reason, न दीर्यते does not break, स्थिरम् firm (hard), मन्ये am thinking.

##### आङ्ग्लानुवादः
I think my heart must be very firm (hard) like the bark of a great river which, touched by (a flood of) fresh water in the rainy season does not disintegrate.



#### श्लोकः
##### मूलम्
ममैव नूनं मरणं न विद्यते  
न चावकाऽशोस्ति यमक्षयेऽमम।  
यदन्तकोऽद्यैव न मां जिहीर्षति।  
प्रसह्य सिंहो रुदतीं मृगीमिव॥2.20.50॥

##### शब्दार्थः
सिंहः lion, रुदतीम् crying, मृगीमिव like a female deer, माम् myself, अन्तकः Yama, (the god of death), प्रसह्य forcibly, अद्यैव now itself, यत् since, न जिहीर्षति is not willing to carry, मम to me, नूनम् certainly, मरणम् death, न विद्यते does not befall, मम for me, यमक्षये in the abode of (the god of death), Yama, अवकाशः opportunity, नास्ति not there.

##### आङ्ग्लानुवादः
There is no room for me in the abode of Yama (the god of death). If he does not  
carry me off forcibly like a lion carrying away a crying female deer, certainly there is no death for me.



#### श्लोकः
##### मूलम्
स्थिरं हि नूनं हृदयं ममायसं  
न भिद्यते यद्भुवि नावदीर्यते।  
अनेन दुःखेन च देहमर्पितं  
ध्रुवं ह्यकाले मरणं न विद्यते॥2.20.51॥

##### शब्दार्थः
नूनम् assuredly, मम my, स्थिरम् still (hard), हृदयम् heart, आयसम् is made of iron, यत् since, न भिद्यते is not breaking, भुवि on this earth, नावदीर्यते does not disintegrate, अनेन this, दुःखेन due to sorrow, देहम् body, अर्पितम् surrendered (pervaded), अकाले untimely, मरणम् death, न विद्यते may not be possible, ध्रुवम् this is certain.

##### आङ्ग्लानुवादः
Surely my still (hard) heart is made of iron. It neither bursts nor breaks down on the ground. Pervaded by grief, there is no untimely death for this my body, too.



#### श्लोकः
##### मूलम्
इदं हि दुःखं यदनर्थकानि मे  
व्रतानि दानानि च संयमाश्च हि।  
तपश्च तप्तं यदपत्यकारणा  
त्सुनिष्फलं बीजमिवोप्तमूषरे॥2.20.52॥

##### शब्दार्थः
मे my, व्रतानि mortifications, दानानि च charitable gifts, संयमाश्च selfrestraint, अनर्थकानीति यत् are all meaningless, इदम् this, दुःखम् regret, अपत्यकारणात् for the sake of progeny, तप्तम् practised, यत् which, तपः asceticism, ऊषरे in a barren land, उप्तम् sown, बीजम् इव like a seed, सुनिष्फलम् was fruitless.

##### आङ्ग्लानुवादः
My regret is that all my mortifications, gifts of charity and penances are of no avail. Even the asceticism which I practised for the sake of progeny was fruitless like a seed sown in a barren land.



#### श्लोकः
##### मूलम्
यदि ह्यकाले मरणं स्वयेच्छया  
लभेत कश्चिद्गुरुदुःखकर्शितः।  
गताहमद्यैव परेतसंसदं  
विना त्वया धेनुरिवात्मजेन वै॥2.20.53॥

##### शब्दार्थः
कश्चित् any one, गुरुदुःखकर्शितः tormented with deep grief, स्वया of one's own, इच्छया by free will, अकाले untimely, मरणम् death, लभेत यदि if he gets, अहम् I, अद्यैव now itself, आत्मजेन विना without offspring, धेनुरिव like a cow, त्वया विना without you, परेतसंसदम् to the  
assembly of Yama, गता would have reached.

##### आङ्ग्लानुवादः
If any one, tormented with great sorrow, could willingly commit suicide I would have gone the way to the assembly of Yama (the lord of death) right away as without you I will be now like a cow without a calf.



#### श्लोकः
##### मूलम्
अथापि किं जीवितमद्य मे वृथा  
त्वया विना चन्द्रनिभाननप्रभ।  
अनुव्रजिष्यामि वनं त्वयैव गौ  
स्सुदुर्बला वत्समिवानुकाङ्क्षया॥2.20.54॥

##### शब्दार्थः
अथापि even then, चन्द्रनिभाननप्रभ one having a countenance resembling the splendour of the full Moon, त्वया विना without you, मे my, जीवितम् life, अद्य today, किम् what use, वृथा fruitless, सुदुर्बला  enfeebled, गौः cow, वत्सम् इव like a calf, अनुकाङ्क्षया in its affection, त्वयैव with you alone, अद्य now, वनम् to the forest, अनुव्रजिष्यामि shall follow.

##### आङ्ग्लानुवादः
What is the use of this life now? What is life without you whose countenance glows like the full Moon? Like a cow emaciated by its search for the calf, I will follow you into the forest.



#### श्लोकः
##### मूलम्
भृशमसुखममर्षिता तदा  
बहु विललाप समीक्ष्य राघवम्।  
व्यसनमुपनिशम्य सा मह  
त्सुतमिव बद्धमवेक्ष्य किन्नरी॥2.20.55॥

##### शब्दार्थः
सा that (Kausalya), राघवम् Rama, समीक्ष्य having seen, महत् great, व्यसनम् misfortune, उपनिशम्य having heard, बद्धम् is made captive, सुतम् son, अवेक्ष्य looking on, किन्नरीव like a kinnari, तदा then, असुखम् unhappy, अमर्षिता wrathful, भृशम् extremely, बहु much, विललाप lamented.

##### आङ्ग्लानुवादः
Kausalya, filled with anger due to extreme sorrow reflected over her misfortune, and burst into harrowing tears, looking at Rama, like a kinnari looking at her grownup son taken captive.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे विंशस्सर्गः॥  
Thus ends the twentieth sarga of Ayodhyakanda of the the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/03-nirgamaH/020_kausalyAvilApaH.md">
<details><summary><h3>भूषणम् ...{Loading}...</h3></summary>



तस्मिंस्तु पुरुषव्याघ्रे निष्क्रामति कृताञ्जलौ ।  

आर्त्तशब्दो महान् जज्ञे स्त्रीणामतःपुरे तदा  ॥  २।२०।१  ॥   

तस्मिन्निति । आर्तशब्दः आर्तानां यादृशः शब्दस्तादृश इत्यर्थः  ॥  २।२०।१
 ॥   

  

कृत्येष्वचोदितः पित्रा सर्वस्यान्तःपुरस्य च ।  

गतिर्यः शरणं चापि स रामो ऽद्य प्रवत्स्यति  ॥  २।२०।२  ॥   

कृत्येष्विति । अन्तःपुरस्य कृत्येषु कर्त्तव्येषु विषये । गतिः कर्तृत्वेन
प्राप्यः । शरणं रक्षिता । "शरणं गृहरक्षित्रोः" इत्यमरः  ॥  २।२०।२  ॥   

  

कौसल्यायां यथा युक्तो जनन्यां वर्त्तते सदा ।  

तथैव वर्तते ऽस्मासु जन्मप्रभृति राघवः  ॥  २।२०।३  ॥   

कौसल्यायामिति । युक्तः सावधानः । वर्तते शुश्रूषते  ॥  २।२०।३  ॥   

  

न क्रुध्यत्यभिशप्तो ऽपि क्रोधनीयानि वर्ज्जयन् ।  

क्रुद्धान् प्रसादयन् सर्वान् स इतो ऽद्य प्रवत्स्यति  ॥  २।२०।४  ॥   

न क्रुध्यतीति । यः अभिशप्तो ऽपि परुषमुक्तो ऽपि न क्रुद्ध्यति ।
क्रोधनीयाने क्रोधहेतुकर्माणि वर्जयन् क्रुद्धान् केवलमाग्रहेण कुपितान्
प्रसादयंश्च वर्त्तते, सः इतः अस्माद्देशात्प्रवत्स्यति । हन्तेति शेषः  ॥ 
२।२०।४  ॥   

  

अबुद्धिर्बत नो राजा जीवलोकं चरत्ययम् ।  

यो गतिं सर्वलोकानां परित्यजति राघवम्  ॥  २।२०।५  ॥   

अबुद्धिरिति । यः सर्वभूतानां गतिं राघवं परित्यजति स नो राजा अबुद्धिः सन्
लोकान् चरति भक्षयति नाशयतीत्यर्थः । "चर गतिभक्षणयोः" इति धातुः  ॥  २।२०।५
 ॥   

  

इति सर्वा महिष्यस्ता विवत्सा इव धेनवः ।  

पतिमाचुक्रुशुश्चैव सस्वरं चापि चुक्रुशुः  ॥  २।२०।६  ॥   

इतीति । आचुक्रुशुः निन्दति स्म । चुक्रुशुः रुरुदुः  ॥  २।२०।६  ॥   

  

स हि चान्तःपुरे घोरमार्त्तशब्दं महीपतिः ।  

पुत्रशोकाभिसन्तप्तः श्रुत्वा व्यालीयतासने  ॥  २।२०।७  ॥   

स इति । व्यालीयत लज्जादुःखभरेण शय्यायां विलीनो ऽभूदित्यर्थः  ॥  २।२०।७
 ॥   

  

रामस्तु भृशमायस्तो निश्वसन्निव कुञ्जरः ।  

जगाम सहितो भ्रात्रा मातुरन्तःपुरं वशी  ॥  २।२०।८  ॥   

राम इति । भृशमायस्तः ऽव्यसनेषु मनुष्याणां भृशं भवति दुःखितःऽ
इत्युक्तगुणवत्तयान्तःपुरार्तस्वनश्रवणेनातिशयेन सञ्जातदुःखः । निश्वसन्निव
कुञ्जरः परदुःखस्यापरिहार्यतां मत्वा गुप्तदुःखस्सन्, कुञ्जर इव
निश्वसन्नित्यर्थः । वशी स्वायत्तीकृतेन्द्रियः  ॥  २।२०।८  ॥   

  

सो ऽपश्यत्पुरुषं तत्र वृद्धं परमपूजितम् ।  

उपविष्टं गृहद्वारि तिष्ठतश्चापरान् बहून्  ॥  २।२०।९  ॥   

स इति । पुरुषं द्वारपालाध्यक्षम्  ॥  २।२०।९  ॥   

  

दृष्टैव तु तदा रामं ते सर्वे सहसोत्थिताः ।  

जयेन जयतां श्रेष्ठं वर्द्धयन्ति स्म राघवम्  ॥  २।२०।१०  ॥   

प्रविश्य प्रथमां कक्ष्यां द्वितीयायां ददर्श सः ।  

ब्राह्मणान् वेदसम्पन्नान् वृद्धान् राज्ञाभिसत्कृतान्  ॥  २।२०।११  ॥   

प्रणम्य रामस्तान् वृद्धांस्तृतीयायां ददर्श सः ।  

स्त्रियो वृद्धाश्च बालाश्च द्वाररक्षणतत्पराः  ॥  २।२०।१२  ॥   

दृष्ट्वेति । जयेन विजयस्वेति जयाशिषा  ॥  २।२०।१०१२  ॥   

  

वर्द्धयित्वा प्रहृष्टास्ताः प्रविश्य च गृहं स्त्रियः ।  

न्यवेदयन्त त्वरिता रामामतुः प्रियं तदा  ॥  २।२०।१३  ॥   

वर्धयित्वेति । वर्द्धयित्वा जयाशिषेति शेषः  ॥  २।२०।१३  ॥   

  

कौसल्यापि तदा देवी रात्रिं स्थित्वा समाहिता ।  

प्रभाते त्वकरोत् पूजां विष्णोः पुत्रहितैषिणी  ॥  २।२०।१४  ॥   

कौसल्येति । रात्रिं रात्रौ "कालाध्वनोरत्यन्तसंयोगे" इति द्वितीया ।
समाहिता नियमयुक्ता  ॥  २।२०।१४  ॥   

  

सा क्षौमवसना हृष्टा नित्यं व्रतपरायणा ।  

अग्निं जुहोति स्म तदा मन्त्रवत् कृतमङ्गला  ॥  २।२०।१५  ॥   

सेति । जुहोति हावयति, अत एव हावयन्तीमिति वक्ष्यति । ब्राह्मणैरिति शेषः
 ॥  २।२०।१५  ॥   

  

प्रविश्य च तदा रामो मातुरन्तःपुरं शुभम् ।  

ददर्श मातरं तत्र हावयन्तीं हुताशनम् ।  

देवकार्यनिमित्तं च तत्रापश्यत् समुद्यतम्  ॥  २।२०।१६  ॥   

प्रविश्येत्यादि । देवकार्यनिमित्तमिति द्रव्यजातमिति शेषः  ॥  २।२०।१६  ॥   

  

दध्यक्षतं घृतं चैव मोदकान् हविषस्तथा  ॥  २।२०।१७  ॥   

दधीत्यादि । हविषः हवींषि  ॥  २।२०।१७  ॥   

  

लाजान् माल्यानि शुक्लानि पायसं कृसरं तथा ।  

समिधः पूर्णकुम्भाश्च ददर्श रघुनन्दनः  ॥  २।२०।१८  ॥   

लाजानिति । कृसरं तिलौदनम् । दध्यक्षतमित्यारभ्य वाक्यान्तरम्, अतो न
क्रियाद्वयविरोधः । पूर्वं देवकार्यनिमित्तमिति द्रव्याणि सामान्येनोक्तानि
। अथ विशेषेणेति विवेकः  ॥  २।२०।१८  ॥   

  

तां शुक्लक्षौमसंवीतां व्रतयोगेन कर्शिताम् ।  

तर्पयन्तीं ददर्शाद्भिर्देवतां देववर्णिनीम्  ॥  २।२०।१९  ॥   

तामिति । तर्प्पयन्तीं प्रीणयन्तीम्  ॥  २।२०।१९  ॥   

  

सा चिरस्यात्मजं दृष्ट्वा मातृनन्दनमागतम् ।  

अभिचक्राम संहृष्टा किशोरं वडवा यथा  ॥  २।२०।२०  ॥   

सेति । अभिचक्राम अभिमुखं जगाम । किशोरम् अश्वबालकम् । वडवा अश्वस्त्री  ॥ 
२।२०।२०  ॥   

  

स मातरमभिक्रान्तामुपसंगृह्य राघवः ।  

परिष्वक्तश्च बाहुभ्यामुपाघ्रातश्च मूर्द्धनि  ॥  २।२०।२१  ॥   

तमुवाच दुराधर्षं राघवं सुतमात्मनः ।  

कौसल्यां पुत्रवात्सल्यादिदं प्रियहितं वचः  ॥  २।२०।२२  ॥   

वृद्धानां धर्मशीलानां राजर्षीणां महात्मनाम् ।  

प्राप्नुह्यायुश्च कीर्तिं च धर्मं चोपहितं कुले  ॥  २।२०।२३  ॥   

स इति । उपसंगृह्य अभिवाद्य । स्थित इति शेषः  ॥  २।२०।२१२३  ॥   

  

सत्यप्रतिज्ञं पितरं राजानं पश्य राघव ।  

अद्यैव हि त्वां धर्मात्मा यौवराज्ये ऽभिषेक्ष्यति  ॥  २।२०।२४  ॥   

सत्यप्रतिज्ञमिति । अभिषेक्ष्यतीत्यत्र हेतुः । इदानीमप्यभिषेको नारब्ध इति
नाशङ्कनीयमिति भावः । पश्य जानीहि  ॥  २।२०।२४  ॥   

  

दत्तमासनमालभ्य भोजनेन निमन्त्रितः ।  

मातरं राघवः किञ्चिद्व्रीडात्प्राञ्जलिरब्रवीत्  ॥  २।२०।२५  ॥   

दत्तमित्यादि श्लोकद्वयमेकान्वयम् । स राघवः । भोजनेन निमन्त्रितः सन्
दत्तमासनम् । आलभ्य स्पृष्ट्वा । दण्डकारण्यं प्रस्थितो ऽहम् आप्रष्टुं
गमनं निमन्त्रयितुम् । उपचक्रमे उद्योगमकार्षमिति मातरमब्रवीदितिसम्बन्धः ।
यद्वा दत्तमिति भोजनेन निमन्त्रितः भोजनार्थं निमन्त्रितः । भोजनार्थं
दत्तमासनमालभ्य तिष्ठन् दत्तासने उपवेशनाभावेपि स्पर्शमात्रं
कार्यमित्यागमात् किञ्चिद्व्रीडात् एवं ब्रुवन्त्यै मात्रे कथं मया
प्रस्थानं कथनीयमिति लज्जया अब्रवीत्  ॥  २।२०।२५  ॥   

  

स स्वभावविनीतश्च गौरवाच्च तदानतः ।  

प्रस्थितो दण्डकारण्यमाप्रष्टुमुपचक्रमे  ॥  २।२०।२६  ॥   

किमर्थमासनमुपलभ्य नोपविष्टवानित्यत्राह--स इति । गौरवात् मातरि बहुमानात्
। प्रस्थितः प्रस्थातुमुद्यतः । आप्रष्टुम् अनुज्ञां कारयितुम् । उपचक्रमे
उपक्रान्तवान्  ॥  २।२०।२६  ॥   

  

देवि नूनं न जानीषे महद्भयमुपस्थितम् ।  

इदं तव च दुःखाय वैदेह्या लक्ष्मणस्य च  ॥  २।२०।२७  ॥   

अब्रवीदित्युक्तमाह--देवीत्यादि । भयं तवेति शेषः । इदं वक्ष्यमाणं वचनं
दुःखाय, तथापि वक्ष्यामीत्यर्थः  ॥  २।२०।२७  ॥   

  

गमिष्ये दण्डकारण्यं किमनेनासनेन मे ।  

विष्टरासनयोग्यो हि कालो ऽयं मामुपस्थितः  ॥  २।२०।२८  ॥   

इदंशब्दार्थमाह--गमिष्य इति । अनेन रत्नमयेन । विष्टरेत्यादि । विष्टरो नाम
पञ्चविंशतिदर्भनिर्मितस्तापसासनविशेषः । "पञ्चाशद्भिर्भवेद्ब्रह्मा
तदर्द्धेन तु विष्टरः" इति स्मृतेः  ॥  २।२०।२८  ॥   

  

चतुर्दश हि वर्षाणि वत्स्यामि विजने वने ।  

मधुमूलफलैर्जीवन् हित्वा मुनिवदामिषम्  ॥  २।२०।२९  ॥   

चतुर्दशेति । मुनिवत् वत्स्यामीति सम्बन्धः । अत्रामिषशब्देन सूदैः
संस्कृतं मांसमुच्यते । केवलं मांसस्वीकारस्योत्तरत्र वक्ष्यमाणत्वात् "इदं
मेध्यमिदं स्वादु निष्टप्तमिदमग्निना" इति  ॥  २।२०।२९  ॥   

  

भरताय महाराजो यौवराज्यं प्रयच्छति ।  

मां पुनर्दण्डकारण्ये विवासयति तापसम्  ॥  २।२०।३०  ॥   

कुत एवामित्यत्राह--भरतायेति  ॥  २।२०।३०  ॥   

  

स षट् चाष्टौ च वर्षाणि वत्स्यामि विजने वने ।  

आसेवमानो वन्यानि फलमूलैश्च वर्त्तयन्  ॥  २।२०।३१  ॥   

स इति । सो ऽहमित्यर्थः । लघुत्वप्रदर्शनाय षट् चाष्टौ चेत्युक्तम् ।
चतुर्दशेत्युक्ते हि गौरवं गम्यते । वन्यानि वनसम्बन्धीनि ।
वानप्रस्थयोग्यकर्माणीति यावत् । आसेवमानः आचरन् । वर्त्तयन् जीवनं कुर्वन्
 ॥  २।२०।३१  ॥   

  

सा निकृत्तेव सालस्य यष्टिः परशुना वने ।  

पपात सहसा देवी देवतेव दिवश्च्युता  ॥  २।२०।३२  ॥   

सेति । सा पुत्रोक्तं श्रुतवती । सालस्य वृक्षस्य "अनोकहः कुटः सालः"
इत्यमरः । परशुनेति हठात् छेदनज्ञापनाय, नगरे तथा छेदनाभावात् वन
इत्युक्तम्  ॥  २।२०।३२  ॥   

  

तामदुःखोचितां दृष्ट्वा पतितां कदलीमिव ।  

रामस्तूत्थापयामास मातरं गतचेतसम्  ॥  २।२०।३३  ॥   

तामिति । गतचेतसं मूर्च्छिताम्  ॥  २।२०।३३  ॥   

  

उपावृत्त्योत्थितां दीनां वडवामिव वाहिताम् ।  

पांसुकुण्ठितसर्वाङ्गीं विममर्श च पाणिना  ॥  २।२०।३४  ॥   

उपावृत्त्येति । उपावृत्त्योत्थितां श्रमनिवृत्त्यर्थं भुवि वेष्टनं
कृत्वोत्थिताम् । वाहितां भारवहनं प्रापिताम्  ॥  २।२०।३४  ॥   

  

सा राघवमुपासीनमसुखार्त्ता सुखोचिता ।  

उवाच पुरुषव्यार्घमुपशृण्वति लक्ष्मणे  ॥  २।२०।३५  ॥   

सेति । असुखार्ता दुःखार्ता  ॥  २।२०।३५  ॥   

  

यदि पुत्र न जायेथा मम शोकाय राघव ।  

न स्म दुःखमतो भूयः पश्येयमहमप्रजाः  ॥  २।२०।३६  ॥   

यदीति । हे पुत्र त्वं यदि न जायेथाः, अतः अजननात् । भूयः अतिशयितम् ।
दुःखम् इष्टपुत्रविश्लेषजम् न पश्येयम् । अप्रजाः वन्ध्या  ॥  २।२०।३६  ॥   

  

एक एव हि वन्ध्यायाः शोको भवति मानसः ।  

अप्रजास्मीति सन्तापो न ह्यन्यः पुत्र विद्यते  ॥  २।२०।३७  ॥   

इदमेवोपपादयति--एक इति । अन्यः विश्लेषजः, भूलुण्ठनादिः कायिकश्च ।
अप्रजास्मीत्यसिजभावआर्षः  ॥  २।२०।३७  ॥   

  

न दृष्टपूर्वं कल्याणं सूखं वा पतिपौरुषे ।  

अपि पुत्रे तु पश्येयमिति राम स्थितं मया  ॥  २।२०।३८  ॥   

नेति । पतिपौरुषे सत्यपि कल्याणं
ज्येष्ठपत्नीत्वोचितग्रामाभरणाद्यैश्वर्यरूपं शुभम् । सुखं वा
भर्तृसम्माननादिजनितसौख्यं वा । अपि पुत्र इति अपिःसम्भावनायाम् । पुत्रे
सति तद्बलात् पश्येयमिति मया स्थितमित्यर्थः  ॥  २।२०।३८  ॥   

  

सा बहून्यमनोज्ञानि वाक्यानि हृदयच्छिदाम् ।  

अहं श्रोष्ये सपत्नीनामवराणां वरा सती  ॥  २।२०।३९  ॥   

भूतदुःखमुक्त्वा भविष्यद्दुःखमाह--सेति । सा एवं सुखमलभमाना ।
बहूनीत्युक्तेः पूर्वमपि स्वल्पानि सन्तीति गम्यते । अमनोज्ञानि परुषाणि ।
परुषाणीत्युक्ते मनोज्ञमिश्रत्वमपि प्रतीयेत । वाक्यानि न तु सूचकपदानि ।
हृदयच्छिदां भर्त्तृहृदयवैकल्यकारिणीनाम् । अवराणां स्वेनैव तथा
वक्तुमुचितानां सपत्नीनां न तु स्वाधीनानाम् । वरा सती स्वस्याप्यवरत्वे न
किञ्चिद्दुःखमिति भावः । क्रोधेन सपत्नीनामिति बहुवचनोक्तिः । तत्र हठात्
स्वगृहं मा गच्छेत्युक्तिः, कोपेन भर्त्तृसकाशात् निर्याहीत्युक्तिः,
अपुत्रायाः किमुत्सवेनेत्युक्तिः इत्येवमादीनि सपत्नीवाक्यानि बोद्ध्यानि
 ॥  २।२०।३९  ॥   

  

अतो दुःखतरं किन्नु प्रमदानां भविष्यति ।  

मम शोको विलापश्च यादृशो ऽयमनन्तकः  ॥  २।२०।४०  ॥   

अत इति । अतः सपत्नीवाक्यश्रवणजाद्दुःखात् । प्रमदानां किं नु दुःखतरम्,
तस्मान्मम शोको विलापश्च यादृशः इयत्तया वक्तुमशक्यः । अनन्तकः दुष्पारः  ॥ 
२।२०।४०  ॥   

  

त्वयि सन्निहितेप्येवमहमासं निराकृता ।  

किं पुनः प्रोषिते तात ध्रुवं मरणमेवमे  ॥  २।२०।४१  ॥   

उक्तं दुःखं निदर्शयति--त्वयीति । बलवति त्वयि सन्निहिते ऽपि, एवं
भवदनुभूतप्रकारेण, निराकृता । त्वयि प्रोषिते किं पुनः अतो मे मरणं
ध्रुवमिति योजना  ॥  २।२०।४१  ॥   

  

अत्यन्तं निगृहीतास्मि भर्तुर्नित्यमतन्त्रिता ।  

परिवारेण कैकेय्याः समा वाप्यथवा वरा  ॥  २।२०।४२  ॥   

अत्यन्तमिति । भर्त्तुः भर्त्रा निगृहीता अहं अतन्त्रिता अप्रधानीकृतास्मि
। "तन्त्रं प्रधाने सिद्धान्ते" इति निघण्टुः । अतः कैकेय्याः परिवारेण
दासीजनेन समा कृतास्मि । अथवा विचार्यमाणे अवरा न्यूना कृतास्मि  ॥  २।२०।४२
 ॥   

  

यो हि मां सेवते कश्चिदथवाप्यनुवर्त्तते ।  

कैकेय्याः पुत्रमन्वीक्ष्य स जनो नाभिभाषते  ॥  २।२०।४३  ॥   

दुःखान्तरमाह--य इति । त्वयि प्रोषिते यः स्वजनः मां सेवते परिचरति ।
अनुवर्त्तते प्रियोक्तिं करोति । सो ऽपि कैकेय्याः पुत्रं भरतमन्वीक्ष्य
तद्भयादित्यर्थः । नाभिभाषते नाभिभाषेत  ॥  २।२०।४३  ॥   

  

नित्यक्रोधतया तस्याः कथं नु खरवादि तत् ।  

कैकेय्या वदनं द्रष्टुं पुत्र शक्ष्यामि दुर्गता  ॥  २।२०।४४  ॥   

नित्यक्रोधतयेति । खरवादि परुषवचनशीलम् । तत् पूर्वानुभूतम् । दुर्गता
अगतिका  ॥  २।२०।४४  ॥   

  

दश सप्त च वर्षाणि तव जातस्य राघव ।  

आसितानि प्रकांक्षन्त्या मया दुःखपरिक्षयम्  ॥  २।२०।४५  ॥   

दशेति । तव जातस्य त्वयि जाते सति । दश सप्त च वर्षाणि दुःखपरिक्षयं
प्रकाङ्क्षन्त्या तव यौवराज्येनेति भावः । मया सुखमासितानि आस्थितानि । ननु
"ऊनषोडशवर्षो मे रामो राजीवलोचनः" इति विश्वामित्रं प्रति दशरथवचनात्
विवाहानन्तरम् "उषित्वा द्वादश समा इक्ष्वाकूणां निवेशने" इत्युपरि सीतया
वक्ष्यमाणत्वाच्च रामस्याष्टाविंशतिवर्षाणि वर्त्तन्ते । तत्कथं दश सप्त च
वर्षाणीत्युच्यते इति चेत्, नैष दोषः । अत्र जातस्येत्युक्तिः
द्वितीयजन्मापेक्षया "गर्भैकादशेषु राजन्यम्" इति बहुवचने गर्भनवममारभ्य
क्षत्र्रियस्योपनयनकालत्वोक्तेः । "वयसा पञ्चविंशकः" इति सीतावचनात्
वचनान्तरविरोधपरिहारादिकं बालकाण्ड एव कृतम् ऽऊनषोडशवर्षो मेऽ इत्यत्र  ॥ 
२।२०।४५  ॥   

  

तदक्षयमहं दुःखं नोत्सहे सहितुं चिरम् ।  

विप्रकारं सपत्नीनामेवं जीर्णापि राघव  ॥  २।२०।४६  ॥   

तदिति । सहितुं सोढुं चिरं नोत्सहे । जीर्णापि सपत्नीदुर्वाक्यश्रवणदुःखेन
जीर्णापि । विप्रकारम् अपकाररूपं दुःखमित्यन्वयः  ॥  २।२०।४६  ॥   

  

अपश्यन्ती तव मुखं परिपूर्णशशिप्रभम् ।  

कृपणा वर्तयिष्यामि कथं कृपणजीविकाम्  ॥  २।२०।४७  ॥   

अपश्यन्तीति । कृपणजीविकां दीनजीवनम् । वर्तयिष्यामि करिष्यामीत्यर्थः ।
"आजीवो जीविका वार्ता वृत्तिर्वर्तनजीवने" इत्यमरः  ॥  २।२०।४७  ॥   

  

उपवासैश्च योगैश्च बहुभिश्च परिश्रमैः ।  

दुःखसंवर्द्धितो मोघं त्वं हि दुर्गतया मया  ॥  २।२०।४८  ॥   

स्थिरं तु हृदयं मन्ये ममेदं यन्न दीर्यते ।  

प्रावृषीव महानद्याः स्पृष्टं कूलं नवाम्भसा  ॥  २।२०।४९  ॥   

ममैव नूनं मरणं न विद्यते न चावकाशो ऽस्ति यमक्षये मम ।  

यदन्तको ऽद्यैव न मां जिहीर्षति प्रसह्य सिंहो रुदतीं मृगीमिव  ॥  २।२०।५०
 ॥   

उपवासैरिति । योगैः देवताध्यानैः । परिश्रमैः व्रतैः । मोघं निष्फलं यथा
भवति तथा । दुर्गतया भाग्यरहितयेति यावत्  ॥  २।२०।४८५०  ॥   

  

स्थिरं हि नूनं हृदयं ममायसं न भिद्यते यद्भुवि नावदीर्यते ।  

अनेन दुःखेन च देहमर्पितं ध्रुवं ह्यकाले मरणं न विद्यते  ॥  २।२०।५१  ॥   

स्थिरं हीति । अनेन दुःखेन अर्पितम् आहतम् मम हृदयं न भिद्यते इति यत् अतः
स्थिरं हि नाशरहितमेव । देहं च नावदीर्यत इति यत् अतः आयसम् अयोनिर्मितम्,
नूनम् । तथाहि अकाले अविहितकाले मरणं न विद्यते ध्रुवम्  ॥  २।२०।५१  ॥   

  

इदं तु दुःखं यदनर्थकानि मे व्रतानि दानानि न संयमाश्च हि ।  

तपश्च तप्तं यदपत्यकारणात् सुनिष्फलं बीजमिवोप्तमूषरे  ॥  २।२०।५२  ॥   

इदं त्विति । इदं वक्ष्यमाणं दुःखं तु पूर्वदुःखेभ्यो विलक्षणम् । तदेवाह
यदिति । यस्मान्मे अपत्यकारणात् कृतानि व्रतानि दानानि, संयमाःध्यानानि च
अनर्थकानि जातानि । "सामान्ये नपुंसकम्" इति नपुंसकत्वम् । तप्तं तपश्च
ऊषरे उप्तं बीजमिव सुनिष्फलमासीत् । इदन्तु दुःखमित्यन्वयः  ॥  २।२०।५२  ॥   

  

यदि ह्यकाले मरणं स्वयेच्छया लभेत कश्चिद्गुरुदुःखकर्शितः ।  

गताहमद्यैव परेतसंसदं विना त्वया धेनुरिवात्मजेन वै  ॥  २।२०।५३  ॥   

ऽध्रुवं ह्यकाले मरणं न विद्यतेऽ इत्येतत् सकार्यं दर्शयति--यदि हीति । यदि
लभेत तदाहं परेतसंसदं यमसभां गता स्यामित्यन्वयः  ॥  २।२०।५३  ॥   

  

अथापि किञ्जीवितमद्य मे वृथा त्वया विना चन्द्रनिभाननप्रभ ।  

अनुव्रजिष्यामि वनं त्वयैव गौः सुदुर्बला वत्समिवानुकांक्षया  ॥  २।२०।५४
 ॥   

अथेति । अथापि अकालमरणाभावेपि । किञ्जीवितं कुत्सितजीवितम् वृथा सुदुर्बला,
अधीरेति यावत् । अनुकाङ्क्षया वात्सल्येन  ॥  २।२०।५४  ॥   

  

भृशमसुखममर्षिता तदा बहु विललाप समीक्ष्य राघवम् ।  

व्यसनमुपनिशाम्य सा महत् सुतमिव बद्धमवेक्ष्य किन्नरी  ॥  २।२०।५५  ॥   

भृशमिति । असुखं दुःखम् । अमर्षिता सोढुमशक्ता । व्यसनं रामविश्लेषभवं
व्यसनम् । उपनिशाम्य आलोच्य  ॥  २।२०।५५  ॥   

  

इत्यार्षे श्रीरामायणे वाल्मीकीये आदिकाव्ये श्रीमदयोध्याकाण्डे विंशः
सर्गः  ॥  २०  ॥   

इति श्रीगोविन्दराजविरचिते श्रीरामायणभूषणे पीताम्बराख्याने
अयोध्याकाण्डव्याख्याने विंशः सर्गः  ॥  २०  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/03-nirgamaH/020_kausalyAvilApaH.md">
<details><summary><h3>शिरोमणी ...{Loading}...</h3></summary>



प्रवेशप्रकारं वर्णयन्नाह-- तस्मिन्निति । पुरुषव्याघ्रे पुरुषश्रेष्ठे
अनिष्क्रामति प्रविशति सति अन्तःपुरे राज्ञ्यन्तर्गृहे स्त्रीणां
महानार्तशब्दो जज्ञे  ॥  २।२०।१  ॥   

  

तच्छब्दार्थमाविष्कुर्वन्नाह-- कृत्येष्विति । सर्वस्यान्तःपुरस्य कृत्येषु
अभिप्रेतकार्येषु यः पित्रा अचोदितः अप्रेरितो ऽपि गतिः निर्वाहकर्ता शरणं
रक्षकश्चासीत् स रामः प्रवत्स्यति वनं गमिष्यति  ॥  २।२०।२  ॥   

  

कौसल्यायामिति । कौशल्यायां जनन्यां स्वमातरि यथा आयुक्तः एकाग्रचित्तः सन्
कार्यकारी वर्तते तथैव अस्मास्वपि  ॥  २।२०।३  ॥   

  

नेति । अभिशप्तः दुरुक्तो ऽपि क्रोधनीयानि क्रोधकारणीभूतवचनानि वर्जयन्
विस्मरन् न क्रुध्यति क्रुद्धानस्मान्महिषीजनान्यः प्रसादयन्सन्वर्तत इति
शेषः । स रामो ऽद्य प्रवत्स्यति  ॥  २।२०।४  ॥   

  

अबुद्धिरिति । यो ऽयं राजा जीवलोकं चरति दिग्जिगीषया अगच्छदित्यर्थः ।
सर्वभूतानां गतिं राघवं रामं परित्यजति च स राजा अबुद्धिः
कर्तव्यविषयकनिश्चयरहितो नो न अवश्यकर्तव्यमुद्दिश्यैव प्रेषयतीत्यर्थः ।
विनापि चं समुच्चयः  ॥  २।२०।५  ॥   

  

इतीति । इति अनेन प्रकारेण विवत्सा धेनवः इव विद्यमानाः सर्वा महिष्यः
सस्वरं शब्दं कुर्वन्तं जनमित्यर्थः । आचुक्रुशुः निनिन्दुः पतिं राजानं
चुक्रुशुः । हे पते भवद्विचारितं नास्मद्बुद्धिविषय
इत्युच्चारयामासुरित्यर्थः  ॥  २।२०।६  ॥   

  

स इति । महीपतिः स दशरथः अन्तःपुरे घोरं श्रवणानर्हमार्तशब्दं
कारुण्यसंपादकस्वनं श्रुत्वा आसने व्यालीयत वस्त्रेण
स्वशरीरमाच्छाद्यावाङ्मुखो ऽतिष्ठदित्यर्थः  ॥  २।२०।७  ॥   

  

राम इति । रामस्तु भृशमत्यन्तमायस्तः आसमन्ताद्भावेन एः कामस्य
स्वेशितस्येत्यर्थः । अः प्राप्तिस्तस्माद्भावक्विबन्तगत्यर्थकासधातोरूपम
इति । अनिःश्वसन् क्रोधादिरहित इत्यर्थः । कुञ्जरो गज इव मातुरन्तःपुरं
जगाम प्राप  ॥  २।२०।८  ॥   

  

स इति । तत्र अन्तःपुरद्वारे उपविष्टं स्थितिमन्तं परमपूजितमतिसत्कृतं
वृद्धं ज्ञानवयोभ्यामधिकं पुरुषं द्वारपालमुख्यं गृहद्वारि तिष्ठतः
अपरांश्च द्वारपालानपश्यत्  ॥  २।२०।९  ॥   

  

दृष्ट्वेति । समुपस्थिताः समीपं प्राप्ताः सर्वे जयतां श्रेष्ठं
विजयिमुख्यं रामं जयेन जयशब्देन वर्धयन्ति स्म राघवस्य जयः
स्यादित्यन्तमुच्चारयन्ति स्मेत्यर्थः । "जय" इति पाठे त्वं जय
सर्वोत्कर्षेण वर्तस्व इति वर्धयन्ति उत्साहयन्ति स्मेत्यर्थः  ॥  २।२०।१०
 ॥   

  

प्रविश्येति । प्रथमां कक्ष्यां द्वारं प्रविश्य अतिक्रम्येत्यर्थः  ॥ 
२।२०।११  ॥   

  

प्रणम्येति । तान्द्वितीयाकक्ष्यास्थितान् प्रणम्य तृतीयायां
स्त्र्यादीन्ददर्श  ॥  २।२०।१२  ॥   

  

वर्धयित्वेति । प्रहृष्टाः रामदर्शनेनातिहर्षं प्राप्ताः ताः
द्वाररक्षणतत्पराः स्त्रियः वर्धयित्वा तवातिवृद्धिकालः प्राप्त
इत्युक्त्या राममातुः प्रियमत्यन्तं प्रीतिविषयीभूतं रामागमनमित्यर्थः ।
न्यवेदयन्त तस्यै एवेति प्रत्यासत्तिन्यायलभ्यम्  ॥  २।२०।१३  ॥   

  

निवेदनकालं बोधयन्नाह-- कौशल्येत्यादि । पुत्रहितैषिणी कौशल्या विष्णोः
सूर्यस्य पूजामकरोत् । रामस्य सूर्यमण्डलमध्यस्थत्वेन स्वकुलमूलपुरुषत्वेन
चातिस्नोहात्तत्पूजायां प्रवृत्तिरिति सूचितम्  ॥  २।२०।१४  ॥   

  

सेति । क्षौमवसना क्षुमाया अतस्याः विकारः क्षैमं तद्वसनं यस्याः सा
मन्त्रवत् मन्त्रविशिष्टं यथा स्यात्तथा अग्निं जुहोति स्म  ॥  २।२०।१५  ॥   

  

प्रविश्येति । शुभं मातुरन्तःपुरं प्रविश्य हावयन्ती ब्राह्मणैरिति शेषः ।
मातरं ददर्श एतदनुरोधेन  

पूर्वत्र जुहोतीत्यस्य हावयन्तीत्यर्थः । अत्रैव स्वार्थे णिज्वा  ॥ 
२।२०।१६  ॥   

  

देवेति । देवकार्यनिमित्तं देवकार्यार्थं समुद्यतं प्राप्तं दध्यादि ददर्श
। श्लोकद्वयमेकान्वयि तत्र हविष इत्यत्र लिङ्गव्यत्यय आर्षः । कृसरं
द्विदलमिश्रतण्डुलम्  ॥  २।२०।१७१८  ॥   

  

तामिति । अद्भिर्जलैः देवतां तर्पयन्तीं वरवर्णिनीमुत्तमवर्णविशिष्टां
गौराङ्गीमित्यर्थः, ददर्श  ॥  २।२०।१९  ॥   

  

सेति । चिरस्य बहुकालमात्मजं दृष्ट्वा संहृष्टा सती अभिचक्राम
प्रत्युज्जगाम । तत्र दृष्टान्तः किशोरमश्वबालं वडवा अश्वत्वजातिविशिष्ठा
स्त्री वा किंच अवगतः प्रादुर्भूतः रवः हे पुत्रागच्छेत्यादिः शब्दो यस्याः
सा यथावदभिचक्राम । भागुरिमतेनावाकारलोपः रलयोरैक्याद्रेफस्य लकारः
डलयोश्चैक्याल्लस्य डः  ॥  २।२०।२०  ॥   

  

स इति । उपक्रान्तां स्वसमीपमागतां मातरमुपसंगृह्य कराभ्यां कण्ठे गृहीत्वा
यो राघवो ऽतिष्ठदिति शेषः । सः बाहुभ्यां परिष्वक्तः मूर्धनि अवघ्रातश्च
मात्रेति शेषः  ॥  २।२०।२१  ॥   

  

तमिति । प्रियहितं प्रियत्वसमानाधिकरणहितत्वविशिष्टमुवाच  ॥  २।२०।२२  ॥   

  

तद्वचनमेवाह-- वृद्धानामिति द्वाभ्याम् । वृद्धानां ज्ञानवयोभ्यामधिकानां
राजर्षीणामायुः आयुस्तुल्यमायुः प्राप्नुहि आयुश्शब्दः स्वसदृशे लाक्षणिकः
मुख्यस्येहासंभवात् । कीर्तिधर्मयोरप्येषैव गतिः एकचकारस्येवार्थकत्वे तु
मुख्यत्वे ऽपि न क्षतिः  ॥  २।२०।२३  ॥   

  

सत्येति । पितरं सत्यप्रतिज्ञं पश्य जानीहि अत एव स राजा
त्वामद्यैवाभिषेक्ष्यति किंच यः स धर्मात्मा धर्मेण सहितः आत्मा प्रयत्नो
यस्य धर्मनिष्पादकप्रयत्नवानित्यर्थः । राजा त्वां यौवराज्ये ऽभिषेक्ष्यति
त्वत्कर्मकयौवराज्यसंपादकाभिषेकानुकूलव्यापारं करोति तं राजानं त्वं
सत्यप्रतिज्ञं पश्य जानीहि दृशिर्ज्ञानसामान्ये
लृडुपात्तभविष्यत्कालस्याविवक्षा  ॥  २।२०।२४  ॥   

  

कौसल्योक्तिं संवर्ण्य रामोक्तिं वर्णयितुमुपक्रमते-- दत्तमिति । अञ्जलिं
प्रसार्य आसनग्रहणार्थं हस्तमुत्थाप्येत्यर्थः । दत्तं मात्रा
समर्पितमासनमालभ्य प्रसारिताञ्जलिना गृहीत्वा भोजनेन भोजनार्थं निमन्त्रितः
मात्रेति शेषः । गौरवात्सर्वश्रेष्ठत्वादानतः सर्वैर्नमस्कृतः स्वभावविनीतः
स्वभावतो नम्रः दण्डकारण्यं प्रस्थितो राघवः आप्रष्टुं गमनायाज्ञां
ग्रहीतुमुपचक्रमे अत एव मातरं किं चिदब्रवीत् । ऽप्रसाद्याञ्जलिःऽ इति पाठे
प्रकर्षेण संनाञ्जलिः विशीर्णाञ्जलिरित्यर्थः । इति कश्चित् मातुः
प्रसादनयोग्याञ्जलिरित्यर्थः । उचित इति भट्टाः । "व्रीडाञ्जलिः" इति
भूषणपाठः । श्लोकद्वयमेकान्वयि  ॥  २।२०।२५,२६  ॥   

  

तद्वचनमेवाह--देवीति । हे देवि उपस्थितं प्राप्तं महद्भयं
राक्षसहेतुकदण्डकारण्यस्थऋषिमहाभीतिं त्वं जानीषे अतः दण्डकारण्यमहं
गमिष्ये अतः इदं मत्कर्तृकदण्डकारण्यगमनं तव वैदेह्याश्च लक्ष्मणस्य च
दुःखाय न भवतु इति शेषः । अतः विष्टरासनयोग्यः
पञ्चविंशतिसंख्याकदर्भनिर्मितासनविशेषार्हः तादृशासनप्रापक इत्यर्थः । अयं
कालः मामुपस्थितः प्राप्तः अतः अनेन आसनेन मे किं न किंचिदित्यर्थः ।
श्लोकद्वयमेकान्वयि । "पञ्चाशद्भिर्भवेद्ब्रह्मा तदर्धेन तु विष्टरः" इति
स्मृतिः  ॥  २।२०।२७,२८  ॥   

  

वनवासावधिं बोधयन्नाह-- चतुर्दशेति । विजने विशिष्टजनसहिते वने
मुनिवद्वत्स्यामि आमिषं राजभोग्यं वस्तु हित्वा त्यक्त्वा "आकर्षणे ऽपि
पुंसि स्यादामिषं पुंनपुंसकम् । भोग्यवस्तुनि संभोगे ऽप्युत्कोचे पलले ऽपि
च" इति मेदिनी । "तां तदा दर्शयित्वा तु मैथिलीं गिरिनिम्नगाम् । निषण्णां
तां गिरिप्रस्थे सीतां मांसेन छन्दयन्  ॥  इदं मेध्यमिदं स्वादु
निष्टप्तमिदमग्निना । एवमास्ते स धर्मात्मा सीतया सह राघवः" इति
पद्यघटकीभूतमांसशब्दार्थस्तु मांसेन मुनिभोग्यफलादिना छन्दयन् लालयन् ।  

लालनप्रकारमाह-- इदमित्यादिना । तथा च मेदिनी "मांसं स्यादामिषे क्लीबम्"
इति । तत्रामिषशब्दः भोग्यवस्त्वर्थकः पूर्वोदाहृतकोशात्  ॥  २।२०।२९  ॥   

  

ननु तव स्वातन्त्र्येण गमनमनुचितमित्यत आह-- भरतायेति । महाराजः यौवराज्यं
युवराजोचितं प्रजापालनमित्यर्थः । तापसमनेकविधतपस्विविशिष्टं दण्डकारण्यं
विवासयति प्रेषयतीत्यर्थः  ॥  २।२०।३०  ॥   

  

वक्ष्यमाणकौशल्यापतनहेतुत्वेनोक्तमर्थं पुनराह-- स इति । षट् अष्टौ वर्षाणि
वन्यानि सुखानि आसेवमानः सो ऽहं वत्स्यामि इति रामोक्तं श्रुत्वेति शेषः ।
परशुना निकृत्ता छिन्ना शालस्य वृक्षविशेषस्य यष्टिरिव दिवश्च्युता देवतेव
सा देवी कौशल्या पपात । श्लोकद्वयमेकान्वयि  ॥  २।२०।३१,३२  ॥   

  

तामिति । गतचेतसं श्रुतवियोगजनितदुःखेन तिरोहितचैतन्यां मातरमुत्थापयामास
 ॥  २।२०।३३  ॥   

  

उपेति । वाहितामभिषेकविषयकप्रयत्नकर्त्रीमवडवामवगतः प्रादुर्भूतः हे पुत्र
इत्यादिशब्दो यस्याः तां पांसुगुण्ठितसर्वाङ्गीं
धूलीव्याप्तशरीरामुपावृत्त्य कराभ्यां गृहीत्वैव उत्थितामुत्थापितां तां
पाणिना विममर्श परिममार्ज अन्तर्भावितणिजर्थस्तिष्ठतिः । इवशब्द एवार्थे  ॥ 
२।२०।३४  ॥   

  

सेति । उपासीनं स्वां सेवमानं राघवमसुखार्ता असुखेन सुखविरोधिना
दुःखेनेत्यर्थः । आर्ता व्याप्ता सा कौशल्या उवाच  ॥  २।२०।३५  ॥   

  

तद्वचनमेवाह-- यदीति । हे पुत्र मम शोकाय शोकमपनेतुं यदि त्वं न जायेथाः
अजायथास्तदा एवं दुःखं न पश्येयमपश्यमतः वियोगात्तु भूयो ऽधिकं दुःखं
पश्येयम् । स्मशब्द एवमर्थे  ॥  २।२०।३६  ॥   

  

पूर्वदुःखस्याल्पत्वे हेतुं वदन्ती आह-- एकेति । वन्ध्यायाः पुत्ररहितायाः
अहमप्रजा पुत्ररहिता ऽस्मीति मानसः एक एव शोको भवति अन्यः
पुत्रदुःखादिनिमित्तः संतापो न विद्यते । एतेन पुत्रवियोगे वियोगजनितदुःखं
पुत्रदुःखादिश्रवणजनितदुःखं चास्तीति दुःखाधिक्यं सूचितम्  ॥  २।२०।३७  ॥   

  

त्वच्चिकीर्षितस्य सिद्धिर्भवितैवेत्याह-- नेति । हे राम पतिपौरुषे
पतिकर्तृकदिग्विजयादावित्यर्थः । यत्कल्याणं श्रोतृ़णां कल्याणसंपादकं सुखं
न दृष्टं पूर्वं नानुभूतमित्यर्थः । तदपि कल्याणं सुखं पुत्रे त्वयि वनस्थे
सत्यपीति शेषः । विपश्येयमनुभवितास्मीत्यर्थः । इति मया स्थितं निश्चितम् ।
एतेन त्वत्कर्तृकविजये ऽस्माकं संशयो नास्तीति सूचितम्  ॥  २।२०।३८  ॥   

  

त्वत्कर्तृकविजयकालात्पूर्वं ममातीव दुःखमित्याह-- सेति । सा
अभिषेकोचितप्रेषितपुत्रा अहममनोज्ञानि अप्रियाणि
हृदयच्छिदामस्मत्समृद्धिदर्शनेन विदीर्णहृदयानामवराणामैश्वर्यादितो
न्यूनानां सपत्नीनां शत्रुस्त्रीणां बहूनि वाक्यानि
अस्मद्भाग्यवत्ताहानिसूचकवचनानि श्रोष्ये श्रोतास्मि  ॥  २।२०।३९  ॥   

  

अत इति । अतः एवं दुरुक्तश्रवणाद्दुःखतरं प्रमदानामस्माकं किंनु भविष्यति न
भविष्यतीत्यर्थः । अतः यादृशः अयं त्वद्वियोगजनितः शोको विलापश्च तादृशः
अनन्तकः त्वद्विजयात्पूर्वकाले अविनाशी भविष्यति । भविष्यतीत्युभयान्वयि  ॥ 
२।२०।४०  ॥   

  

त्वयीति । हे तात संनिहिते ऽपि त्वयि अहं निराकृता भविष्यत्वद्वियोगश्रवणेन
विभिन्नचित्ता आसमभवम् । अतः त्वयि प्रोषिते मरणमिव दुःखं स्यादिति किं
वक्तव्यम् एव इवार्थे  ॥  २।२०।४१  ॥   

  

अत्यन्तेति । भर्तुः परिवारेण परिवारसदृशेन सुमन्त्रेणेत्यर्थः । केकय्या च
असमा श्रेष्ठेत्यर्थः । आवरा तदत्यन्तस्वीकारकर्त्री अहं यतो ऽसंमता
प्रव्राजने तत्संमतिं न प्राप्ता अतः अत्यन्तनिगृहीता  

दुःखितास्मीत्यर्थः । "अतन्द्रिता" इति टीकासंमतपाठे । संमत्यग्रहणेन
अप्रधानीकृतेत्यर्थः । "तन्त्रं प्रधाने सिद्धान्ते" इति निघण्टुः  ॥ 
२।२०।४२  ॥   

  

स्वमहत्त्वं प्रकटयन्ती आह-- य इति । केकय्याः पुत्रं भरतं यः कश्चित्सेवते
अनुवर्तते वा स जनः मामन्वीक्ष्य नाभिभाषते मत्संकोचान्मौनीभूय
तिष्ठतीत्यर्थः  ॥  २।२०।४३  ॥   

  

नित्येति । नित्यकः त्वद्वियोगहेतुकनित्यविक्षेपाद्धेतोः अधतया
पोषणानुकूलव्यापारराहित्येनोपलक्षिताहं वदनमिह स्थितिमन्तं केकय्याः
खरवादिनं केकयीकर्मककठोरवक्तारं जनं द्रष्टुं बोधयितुं कथं शक्ष्यामि । अत
एवामोलुगभावे मत्क्लेशकल्पनं दृशिर्ज्ञानसामान्ये वदनमित्यत्र
स्थैर्यार्थको वदति । तेन नेह मम स्थातुं योग्यतेति सूचितम् । "खरवादवत्"
(खरवादि तत् ?) इति भूषणपाठः  ॥  २।२०।४४  ॥   

  

दशेति । दुःखपरिक्षयं दण्डकारण्यऋषिपीडाध्वंसं प्रकाङ्क्षन्त्या मया जातस्य
मत्तः प्रकटीभूतस्य तव दश सप्त दश च दशचेत्येकशेषः विंशतिरित्यर्थः । ते च
सप्त च च एकश्च दशसप्तचाः अष्टाविंश्ातिरित्यर्थः । ते एव वर्षाणि किंच
सप्तशब्दस्यैवैकशेषः तेन सप्तशब्देन चतुर्दशलाभः चशब्देनैकत्वलाभः एवं च
दशसप्त च वर्षाणीत्यस्य पञ्चविंशतिवर्षाणीत्यर्थः अतीतानि
चशब्देनैकत्वलाभस्तु चन्द्रमो वाचकत्वेन यथा चैतस्यायमर्थः तथा बालकाण्डे
निरूपितम्  ॥  २।२०।४५  ॥   

  

तदिति । अक्षयमन्यैर्विनाशयितुमशक्यं दुःखं राक्षसहेतुकऋषिक्लेशं चिरात्
बहुकालं सहितुं क्षन्तुं नोत्सहे । एवमनेन प्रकारेण सपत्नीनां शत्रुस्तीणां
विप्रकारं युवराजत्वोचितः अस्याः पुत्रः प्रव्रजित इति दुर्भाग्यमस्या इति
दुरुक्तिं चिरात्सहितुं नोत्सहे एतेनान्यतरक्लेशस्य दुर्निवारत्वं सूचितम्
 ॥  २।२०।४६  ॥   

  

अपश्यन्तीति । कृपणजीविका कृपणा क्षीणा जीविका जीवनप्रवृत्तिर्यस्याः सा  ॥ 
२०।४७  ॥   

  

उपवासैरिति । दुःखं यथा भवति तथा दुर्गतया विविधचिन्तां प्राप्तया मया
उपवासाद्यैः संवर्धितस्त्वममोघं क्रियासाफल्यमित्यर्थः कुर्विति शेषः ।
एतेनास्मदाज्ञापरिपालनं तवोचितमेवेति सूचितम्  ॥  २।२०।४८  ॥   

  

वियोगस्यासह्यत्वं बोधयन्ती आह-- स्थिरमिति । स्थिरं कठिनं प्रावृषि
वर्षर्तौ महानद्याः गङ्गादेः  ॥  २।२०।४९  ॥   

  

भवदागमनं विना मम दुःखक्षयो न भविष्यतीत्याह-- ममेति । यद्यतः मम यमक्षये
यमकर्तृकमत्कर्मकविनाशने अवकाशः यमकर्तृकप्रकाशः यमसामर्थ्यमिति
यावन्नास्ति तस्मान्मम मरणं नैव विद्यते अत एव अन्तकः यमः मां नैव
जिहीर्षति आनेतुमिच्छति । एतेन यदि मरणं स्यात्तर्हि दुःखक्षयः
स्यात्तस्याभावाद्दुःखविनाशः त्वदधीन एवेति सूचितम्  ॥  २।२०।५०  ॥   

  

स्थिरमिति । यत् यतः अकाले अल्पकाले ईश्वराधीनकाले इत्यर्थः । मम मरणं न
विद्यते अत एव विशेषणविशिष्टं हृदयं न विदीर्यते अतः अनेन
भविष्यत्वद्वियोगदुःखेन अर्पितं व्याप्तं देहमस्तीति शेषः देहशब्दः
अर्धर्चादिः  ॥  २।२०।५१  ॥   

  

इदमिति । यद्यतो मे व्रतादीनि अनर्थकानि न अर्थः प्राकृतविषयः फलत्वेन येषु
प्राकृतविलक्षणार्थफलकानीत्यर्थः । अपत्यकाम्यया तपश्च सुतप्तमतः इदं
दुःखमूषरे उप्तं बीजमिव सुनिष्फलं भविष्यतीति शेषः । शीघ्रमेव
विनङ्क्ष्यतीत्यर्थः । एतेन क्षिप्रं ते विजयो भविष्यतीति ध्वनितम्  ॥ 
२।२०।५२  ॥   

  

यदिति । त्वया विना गुरुदुःखकर्षितः कश्चित्पतिरित्यर्थः । अकाले
कालभयशून्यत्वे ऽपि  

यदृच्छया स्वेच्छया मरणं हि मरणमिव लोकान्तरगमनमित्यर्थः लभेत
कुर्यादित्यर्थः । तदा परेतसंसदं मृतसभामिव गता प्राप्ता आत्मजने विना
धेनुरिवाहं स्यामिति शेषः । एव इवार्थे । एतेन राजकर्तव्यं तया ज्ञातमिति
सूचितम्  ॥  २।२०।५३  ॥   

  

त्वद्वियोगे जीवनं वृथेत्याह-- अथेति । त्वया विना मे किंजीवितं जीवनमपि
कुत्सितमित्यर्थः । अथातो हेतोः वृथा निरर्थकमित्यर्थः । अतस्त्वयैव सह
वनमनुव्रजिष्यामि अभिकाङ्क्षया सुखेच्छया  ॥  २।२०।५४  ॥   

  

भृशमिति । यदा महद्व्यसनं सुतवियोगजनितमहादुःखमुपनिशाम्य संस्मृत्य
अमर्षिता तद्दुःखसहनसामर्थ्यहीना आसेति शेषः । तदा बद्धं पितृनियन्त्रितं
राघवं बहु अत्यन्तं समीक्ष्य सा विलालाप  ॥  २।२०।५५  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे विंशः
सर्गः  ॥  २।२०  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/03-nirgamaH/020_kausalyAvilApaH.md">
<details><summary><h3>तिलकम् ...{Loading}...</h3></summary>



तस्मिन्निति  ॥  २।२०।१  ॥   

  

यः पित्रा ऽचोदितो ऽपि सर्वस्य जनस्यान्तःपुरस्य च कृत्येषु प्रवर्तत इति
शेषः । यो गतिः प्राप्यस्य वस्तुनः प्राप्तिमार्गः शरणं रक्षणम्  ॥  २।२०।२
 ॥   

  

युक्तः सेवातत्परः  ॥  २।२०।३  ॥   

  

अभिशप्तो ऽप्यन्येन कृतवाक्पारुष्यो ऽपि न क्रुध्यति । क्रोधनीयान्यन्यस्य
क्रोधोत्पादकान्यनुकम्पया वर्जयन् । अनेन क्रोधक्रियाकर्तृत्वकर्मत्वयोः
प्रतिपेधः । यत्र कुत्रापि क्रुद्धान्स्वयं प्रसादयन् तिष्ठतीति शेषः  ॥ 
२।२०।४  ॥   

  

जीवलोकं सर्वप्रजारूपं चरति भक्षयति नाशयतीति यावत्  ॥  २।२०।५  ॥   

  

पतिमाचुक्रुशुर्निनिन्दुः । सस्वनं चुक्रुशुः रुरुदुः  ॥  २।२०।६  ॥   

  

व्यालीयत देहमवगुण्ठ्यावाङ्मुखो विलीन इवाभूदित्यर्थः  ॥  २।२०।७  ॥   

  

आयस्तः स्वजनदुःखतः प्राप्तखेदः कुञ्जर इव निःश्वसन् । "आयत्तः" इति पाठे
आयत्तः पराधीनो यः कुञ्जरः स यथा निःश्वसिति तद्वदित्यर्थः  ॥  २।२०।८  ॥   

  

पुरुषं द्वाराद्यक्षम्  ॥  २।२०।९  ॥   

  

जयेन विजयी भवेति शब्देनेत्यर्थः । "जयेति" इति पाठे जयेति शब्देनेत्यर्थः
 ॥  २।२०।१०,११  ॥   

  

स रामस्तृणीकृतराज्यो रामः  ॥  २।२०।१२  ॥   

  

वर्धयित्वा । जयशब्देनेत्यर्थः । प्रियं रामागमनम्  ॥  २।२०।१३,१४  ॥   

  

अग्निमग्निहोत्रं मन्त्रवज्जुहोति स्म । ज्येष्ठपत्नीत्वादृत्विजेति शेषः
 ॥  २।२०।१५  ॥   

  

तदाह हावयन्तीमिति  ॥  २।२०।१६  ॥   

  

हविषो हवीषि  ॥  २।२०।१७  ॥   

  

कृसरं तिलमुद्गतण्डुलौदनम्  ॥  २।२०।१८  ॥   

  

व्रतयोगेन पुत्राभ्युदयकामनया तद्वदेवोपवासव्रतयोगेनेत्यर्थः । देवतां
तर्पयन्तीं वरवर्णिनीं तां ददर्शेत्यन्वयः  ॥  २।२०।१९  ॥   

  

अभिचक्रामाभिमुखं जगाम । किशोरो ऽस्वबालकः  ॥  २।२०।२०  ॥   

  

उपसंगृह्याभिवाद्य स्थितस्तया परिष्वक्त इत्यन्वयः  ॥  २।२०।२१,२२  ॥   

  

कुले उचितं कुलस्योचितमिति यावत्  ॥  २।२०।२३  ॥   

  

राजानं पश्य गत्वेति शेषः । कौसल्याया
राजगृहगमनादिव्यापारापरिज्ञानादेवमुक्तिः  ॥  २।२०।२४  ॥   

  

अत्रोपविश्य भुक्त्वा राजानं द्रष्टुं गच्छेति भोजनेन फलेन निमन्त्रितो
राघवः केवलमासनमालभ्य स्पृष्ट्वा न तूपविष्टो व्रीडया किंचिदञ्जलिं  

प्रसार्यावाङ्मुख एवाब्रवीत् । "प्रसाद्याञ्जलिः" इति पाठे प्रकर्षेण  

सन्नाञ्जलिर्विशीर्णाञ्जलिरित्यर्थ इति कश्चित् । मातुः
प्रसादनयोग्याञ्जलिरित्यर्थ उचितः । किंचिदित्यस्य चावाङ्गमुख इति शेषः  ॥ 
२।२०।२५  ॥   

  

गौरवाच्च मातृत्वप्रयुक्तगौरवाच्च आनतः सन्प्रस्थितः प्रस्थातुमुपक्रान्त  

आप्रष्टुमनुज्ञां कारयितुमुपचक्रमे  ॥  २।२०।२६  ॥   

  

तव च तवैवाज्ञत्वात् । लोकदृष्ट्याह वैदेह्या इत्यादि  ॥  २।२०।२७  ॥   

  

विष्टरस्तपस्विनामासनविशेषः । "पञ्चाशद्भिर्भवेद्ब्रह्मा तदर्धेन तु
विष्टरः" इत्युक्तेः  ॥  २।२०।२८  ॥   

  

मुनिवदामिषं सूदैर्विशिष्टसंस्कारसंस्कृतं मांसम् । तेन "इदं मेध्यमिदं
स्वादु निष्टप्तमिदमग्निना" इति वक्ष्यमाणेन न विरोधः तस्य
शुद्धमांसपरत्वात् मुनिवदित्युक्त्या श्राद्धीयादिमांसपरत्वाच्च  ॥ 
२।२०।२९,३०  ॥   

  

वन्यानि वानप्रस्थयोग्यकर्माण्यासेवमान आचरन्, यद्वा वन्यानि वल्कलानि
दधानः । वर्तयञ्जीवयन्  ॥  २।२०।३१  ॥   

  

यष्टिः शाखा  ॥  २।२०।३२,३३  ॥   

  

वाहितां पूर्वं वाहितभारां ततः श्रमनिवृत्तय उपावृत्य भुवि लुण्ठनं
कृत्वोत्थितां वडवामिव  ॥  २।२०।३४  ॥   

  

असुखेन सुखनाशेनार्ता । उपासीनं समीपे स्थितम्  ॥  २।२०।३५  ॥   

  

अप्रजा वन्ध्या । अतो वन्ध्यात्वात् भूयो वन्ध्याधिकं पुत्रवियोगदुःखं न
पश्येयम्  ॥  २।२०।३६  ॥   

  

वन्ध्यात्वदुःखमितः सुसहमित्याह एक एवेति । अप्रजास्मीति मानसशोकाभिनयः ।
समासान्ताभावो ऽनित्यत्वात् संधिर्वार्षत्वात्  ॥  २।२०।३७  ॥   

  

स्वस्य सदा दुःखित्वमिति शोचति नेति । पत्युः पौरुषमनुरागकृतं रञ्जनं
तस्मिन्यत्प्राप्यं  

कल्याणं प्रशस्तवस्त्राभरणादिजसौभाग्याधिक्यं सुखं वा पतिसंभोगजम् तन्मया न
दृष्टपूर्वम् । अपीति लोकोक्तौ । पुत्रे जाते तदुभयमुक्तकल्याणं
पुत्रदर्शनजं सुखं च पश्येयमित्याशया राम मया स्थितं जीवनं स्थापितम्  ॥ 
२।२०।३८  ॥   

  

साहमवराणां कनिष्ठानां सपत्नीनां त्वद्बलादिदानीं परा सती हृदयच्छिदां
हृदयविदारिकाणां तासाममनोज्ञानि वाक्यान्येवं जीर्णापि श्रोष्ये  ॥  २।२०।३९
 ॥   

  

अतः सपत्नीधिक्कारवाक्यश्रवणजात्परं दुःखं स्त्रीणां नास्ति । ममायमनन्तको
ऽपारः शोको यादृशस्तादृशो वाचापि वक्तुमशक्य इति शेषः  ॥  २।२०।४०  ॥   

  

निराकृता सपत्न्येति शेषः । ध्रुवम् प्राप्तमिति शेषः ।
शोकग्रस्तत्वान्न्यूनपदता न दोषः  ॥  २।२०।४१  ॥   

  

निगृहीता भर्तृकृतनिग्रहप्रकारमाह-- परिवारेणेति । कैकेय्या दासीजनेन समा  

अथवावरा ततो ऽपि निकृष्टा कृतास्मीति शेषः । "प्यधरा वरा" इति पाठे वरा
श्रेष्ठाप्यधरा निकृष्टा कृतास्मीत्यर्थः  ॥  २।२०।४२  ॥   

  

स सर्वो ऽपीष्टो जनः कदाचिदागतं कैकेय्याः पुत्रमवलोक्य मां नाभिभाषते ।  

इदानीमप्येवमवस्था मम वर्तते, त्वयि गते तु किं वक्तव्यमिति भावः  ॥ 
२।२०।४३  ॥   

  

खरवादिनम् । लुगभाव आर्षः । खरवादि परुषवदनशीलं तस्या वदनं कथं द्रष्टुं
शक्ष्यामि । दुर्गता त्वद्वियोगेन दुर्दशामापन्ना  ॥  २।२०।४४  ॥   

  

जातस्य उपनयनाख्यद्वितीयजन्मनेति शेषः । "ऊनषोडशवर्षो मे रामो राजीवलोचनः"
इति विश्वामित्रमुद्दिश्य दशरथोक्त्या विवाहकाले पञ्चदशवर्षत्वोक्तेः,
"तत्र द्वादशवर्षाणि राघवः सह सीतया । रमयामास धर्मात्मा नारायण इव श्रिया
 ॥  तस्मिन्काले महाराजः प्रीतो रामस्य सद्गुणैः । ज्येष्ठं राज्येन
संयोक्तुमैच्छत्सर्वनृपाज्ञया  ॥  इति पाद्मोक्तेश्च । उपनयनं च गर्भैकादशे
। "एकादशे वा राजन्यम्" इति स्मृतेर्दशमे वर्षे इति बोध्यम् ।
एवमुपनयनोत्तरं सप्तदश वर्षाण्यतीतानि जातस्य तव । अतः परं यौवराज्येन
दुःखपरिक्षयं प्रकाङ्क्षन्त्या मया तद्विघाते तस्या वदनं कथं नु
द्रष्ट्व्यमित्यनुकर्षः । वस्तुतस्तु "इग्यणः संप्रसारणम्" इति
सूत्रस्थभाष्योक्तरीत्या "प्रविश पिण्डीम्" इत्यादौ यथा "प्रविश गृहं
पिण्डीं भक्षय" इति वाक्यार्थे प्रविशेति पिण्डीमिति च वाक्यैकदेशस्य
प्रयोगः, तथा विदेशेतिवाक्यस्यार्थे वाक्यैकदेशप्रयोगो ऽयम् । द्विरावृत्ता
दश विंशतिः सप्त चेत्यर्थः । अत्र तात्पर्यग्राहिका विश्वासिनं प्रति
दशरथोक्तिः पाद्मोक्तिश्च तादृशप्रयोगश्च कौसल्याया पुत्रवियोगदुःखार्ततया
वाल्मीकेश्च वर्णनीयमयीभावेन न दोषायेति ध्येयम्  ॥  २।२०।४५  ॥   

  

दुःखं त्वद्वियोगजम् । अक्षयं तव राज्यनाशात्क्षयसंभावनारहितमपि । अपि च
एवं जीर्णा सपत्नीनां विप्रकारं सहितुं सोढुं नोत्सहे  ॥  २।२०।४६  ॥   

  

कृपणजीविका शोच्यजीवना  ॥  २।२०।४७  ॥   

  

दुर्गतया भाग्यहीनया मया बहुपरिश्रमजनकैरुपवासैर्योगैर्देवताध्यानैर्दुःखं
यथा तथा मोघं वर्धितो ऽसि यदि विप्रवत्स्यसीति शेषः ।
त्वद्वर्धनजफलालाभादिति भावः  ॥  २।२०।४८  ॥   

  

न दीर्यते त्वद्विप्रयोगश्रवणे ऽपीति शेषः  ॥  २।२०।४९  ॥   

  

ममैवेति । लौकिक्यतिवृद्धोक्तिजातिरियम् । मरणं न विद्यत एव न
जिहीर्षत्येवेत्यन्वयः । अवकाशो ऽवस्थितये स्थलम्  ॥  २।२०।५०  ॥   

  

आयसमयसा निर्मितम् । यद्यतो न भिद्यते भुवि पतित्वा नो विदीर्यते । भेदो
दुःखेनार्पितं व्याप्तं देहं देहो न भिद्यत इत्याद्यन्वयः ।
अर्धर्चादिर्देहशब्दः हि यतो न  

भिद्यते ऽतो ऽकाले मरणं न विद्यत इति जाने इति शेषः  ॥  २।२०।५१  ॥   

  

यद्व्रतादीन्यनर्थकानि तदिदं महद्दुःखम् । ऊषरे उप्तमत एव निष्फलं बीजमिव
 ॥  २।२०।५२  ॥   

  

गुरुदुःखेन कर्शितः पीडितः । परेतसंसदं यमसभाम् अहं गता स्याम् । तत्तु न  

लभ्यत इति शेषः  ॥  २।२०।५३  ॥   

  

अथापि मरणाभावे ऽपि त्वया विना त्वत्संनिधिं विना किंजीवितं कुत्सितं
जीवितं वृथा व्यर्थमतो ऽनुव्रजिष्यामि अभिकाङ्क्षया वात्सल्येन  ॥  २।२०।५४
 ॥   

  

भृशमसुखं दुःखममर्षितासहमाना रामवियोगमूलं सपत्न्यादिकृतं महद्व्यसनं दुःखं
निशाम्य पर्यालोच्य सत्यपाशबद्धं सुतमवेक्ष्य यथोक्तनिमित्तवती किंनरी
विललाप  ॥  २।२०।५५  ॥   

  

इति श्रीरामाभिरामे श्रीरामीये रामयणतिलके वाल्मीकीय आदिकाव्ये
ऽयोध्याकाण्डे विंशः सर्गः  ॥  २।२०  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/03-nirgamaH/020_kausalyAvilApaH.md">
<details><summary><h3>द्राविडपाठः ...{Loading}...</h3></summary>



  
तस्मिंस्तु पुरुषव्याघ्रे निष्क्रामति कृताञ्जलौ।  
आर्त्तशब्दो महान् जज्ञे स्त्रीणामतःपुरे तदा ॥ 2.20.1 ॥   
कृत्येष्वचोदितः पित्रा सर्वस्यान्तःपुरस्य च।  
गतिर्यः शरणं चापि स रामोऽद्य प्रवत्स्यति ॥ 2.20.2 ॥   
कौसल्यायां यथा युक्तो जनन्यां वर्त्तते सदा।  
तथैव वर्ततेऽस्मासु जन्मप्रभृति राघवः ॥ 2.20.3 ॥   
न क्रुध्यत्यभिशप्तोऽपि क्रोधनीयानि वर्ज्जयन्।  
क्रुद्धान् प्रसादयन् सर्वान् स इतोऽद्य प्रवत्स्यति ॥ 2.20.4 ॥   
अबुद्धिर्बत नो राजा जीवलोकं चरत्ययम्।  
यो गतिं सर्वलोकानां परित्यजति राघवम् ॥ 2.20.5 ॥   
इति सर्वा महिष्यस्ता विवत्सा इव धेनवः।  
पतिमाचुक्रुशुश्चैव सस्वरं चापि चुक्रुशुः ॥ 2.20.6 ॥   
स हि चान्तःपुरे घोरमार्त्तशब्दं महीपतिः।  
पुत्रशोकाभिसन्तप्तः श्रुत्वा व्यालीयतासने ॥ 2.20.7 ॥   
रामस्तु भृशमायस्तो निश्वसन्निव कुञ्जरः।  
जगाम सहितो भ्रात्रा मातुरन्तःपुरं वशी ॥ 2.20.8 ॥   
सोऽपश्यत्पुरुषं तत्र वृद्धं परमपूजितम्।  
उपविष्टं गृहद्वारि तिष्ठतश्चापरान् बहून् ॥ 2.20.9 ॥   
दृष्टैव तु तदा रामं ते सर्वे सहसोत्थिताः।  
जयेन जयतां श्रेष्ठं वर्द्धयन्ति स्म राघवम् ॥ 2.20.10 ॥   
प्रविश्य प्रथमां कक्ष्यां द्वितीयायां ददर्श सः।  
ब्राह्मणान् वेदसम्पन्नान् वृद्धान् राज्ञाभिसत्कृतान् ॥ 2.20.11 ॥   
प्रणम्य रामस्तान् वृद्धांस्तृतीयायां ददर्श सः।  
स्त्रियो वृद्धाश्च बालाश्च द्वाररक्षणतत्पराः ॥ 2.20.12 ॥   
वर्द्धयित्वा प्रहृष्टास्ताः प्रविश्य च गृहं स्त्रियः।  
न्यवेदयन्त त्वरिता रामामतुः प्रियं तदा ॥ 2.20.13 ॥   
कौसल्यापि तदा देवी रात्रिं स्थित्वा समाहिता।  
प्रभाते त्वकरोत् पूजां विष्णोः पुत्रहितैषिणी ॥ 2.20.14 ॥   
सा क्षौमवसना हृष्टा नित्यं व्रतपरायणा।  
अग्निं जुहोति स्म तदा मन्त्रवत् कृतमङ्गला ॥ 2.20.15 ॥   
ददर्श मातरं तत्र हावयन्तीं हुताशनम्।  
देवकार्यनिमित्तं च तत्रापश्यत् समुद्यतम् ॥ 2.20.16 ॥   
दध्यक्षतं घृतं चैव मोदकान् हविषस्तथा ॥ 2.20.17 ॥   
लाजान् माल्यानि शुक्लानि पायसं कृसरं तथा।  
समिधः पूर्णकुम्भाश्च ददर्श रघुनन्दनः ॥ 2.20.18 ॥   
तां शुक्लक्षौमसंवीतां व्रतयोगेन कर्शिताम्।  
तर्पयन्तीं ददर्शाद्भिर्देवतां देववर्णिनीम् ॥ 2.20.19 ॥   
सा चिरस्यात्मजं दृष्ट्वा मातृनन्दनमागतम्।  
अभिचक्राम संहृष्टा किशोरं वडवा यथा ॥ 2.20.20 ॥   
स मातरमभिक्रान्तामुपसङ्गृह्य राघवः।  
परिष्वक्तश्च बाहुभ्यामुपाघ्रातश्च मूर्द्धनि ॥ 2.20.21 ॥   
तमुवाच दुराधर्षं राघवं सुतमात्मनः।  
कौसल्यां पुत्रवात्सल्यादिदं प्रियहितं वचः ॥ 2.20.22 ॥   
वृद्धानां धर्मशीलानां राजर्षीणां महात्मनाम्।  
प्राप्नुह्यायुश्च कीर्तिं च धर्मं चोपहितं कुले ॥ 2.20.23 ॥   
सत्यप्रतिज्ञं पितरं राजानं पश्य राघव।  
अद्यैव हि त्वां धर्मात्मा यौवराज्येऽभिषेक्ष्यति ॥ 2.20.24 ॥   
दत्तमासनमालभ्य भोजनेन निमन्त्रितः।  
मातरं राघवः किञ्चिद्व्रीडात्प्राञ्जलिरब्रवीत् ॥ 2.20.25 ॥   
स स्वभावविनीतश्च गौरवाच्च तदानतः।  
प्रस्थितो दण्डकारण्यमाप्रष्टुमुपचक्रमे ॥ 2.20.26 ॥   
देवि नूनं न जानीषे महद्भयमुपस्थितम्।  
इदं तव च दुःखाय वैदेह्या लक्ष्मणस्य च ॥ 2.20.27 ॥   
गमिष्ये दण्डकारण्यं किमनेनासनेन मे।  
विष्टरासनयोग्यो हि कालोऽयं मामुपस्थितः ॥ 2.20.28 ॥   
चतुर्दश हि वर्षाणि वत्स्यामि विजने वने।  
मधुमूलफलैर्जीवन् हित्वा मुनिवदामिषम् ॥ 2.20.29 ॥   
भरताय महाराजो यौवराज्यं प्रयच्छति।  
मां पुनर्दण्डकारण्ये विवासयति तापसम् ॥ 2.20.30 ॥   
स षट् चाष्टौ च वर्षाणि वत्स्यामि विजने वने।  
आसेवमानो वन्यानि फलमूलैश्च वर्त्तयन् ॥ 2.20.31 ॥   
सा निकृत्तेव सालस्य यष्टिः परशुना वने।  
पपात सहसा देवी देवतेव दिवश्च्युता ॥ 2.20.32 ॥   
तामदुःखोचितां दृष्ट्वा पतितां कदलीमिव।  
रामस्तूत्थापयामास मातरं गतचेतसम् ॥ 2.20.33 ॥   
उपावृत्त्योत्थितां दीनां वडवामिव वाहिताम्।  
पांसुकुण्ठितसर्वाङ्गीं विममर्श च पाणिना ॥ 2.20.34 ॥   
सा राघवमुपासीनमसुखार्त्ता सुखोचिता।  
उवाच पुरुषव्यार्घमुपशृण्वति लक्ष्मणे ॥ 2.20.35 ॥   
यदि पुत्र न जायेथा मम शोकाय राघव।  
न स्म दुःखमतो भूयः पश्येयमहमप्रजाः ॥ 2.20.36 ॥   
एक एव हि वन्ध्यायाः शोको भवति मानसः।  
अप्रजास्मीति सन्तापो न ह्यन्यः पुत्र विद्यते ॥ 2.20.37 ॥   
न दृष्टपूर्वं कल्याणं सूखं वा पतिपौरुषे।  
अपि पुत्रे तु पश्येयमिति राम स्थितं मया ॥ 2.20.38 ॥   
सा बहून्यमनोज्ञानि वाक्यानि हृदयच्छिदाम्।  
अहं श्रोष्ये सपत्नीनामवराणां वरा सती ॥ 2.20.39 ॥   
अतो दुःखतरं किन्नु प्रमदानां भविष्यति।  
मम शोको विलापश्च यादृशोऽयमनन्तकः ॥ 2.20.40 ॥   
त्वयि सन्निहितेप्येवमहमासं निराकृता।  
किं पुनः प्रोषिते तात ध्रुवं मरणमेवमे ॥ 2.20.41 ॥   
अत्यन्तं निगृहीतास्मि भर्तुर्नित्यमतन्त्रिता।  
परिवारेण कैकेय्याः समा वाप्यथवा वरा ॥ 2.20.42 ॥   
यो हि मां सेवते कश्चिदथवाप्यनुवर्त्तते।  
कैकेय्याः पुत्रमन्वीक्ष्य स जनो नाभिभाषते ॥ 2.20.43 ॥   
नित्यक्रोधतया तस्याः कथं नु खरवादि तत्।  
कैकेय्या वदनं द्रष्टुं पुत्र शक्ष्यामि दुर्गता ॥ 2.20.44 ॥   
दश सप्त च वर्षाणि तव जातस्य राघव।  
आसितानि प्रकाङ्क्षन्त्या मया दुःखपरिक्षयम् ॥ 2.20.45 ॥   
तदक्षयमहं दुःखं नोत्सहे सहितुं चिरम्।  
विप्रकारं सपत्नीनामेवं जीर्णापि राघव ॥ 2.20.46 ॥   
अपश्यन्ती तव मुखं परिपूर्णशशिप्रभम्।  
कृपणा वर्तयिष्यामि कथं कृपणजीविकाम् ॥ 2.20.47 ॥   
उपवासैश्च योगैश्च बहुभिश्च परिश्रमैः।  
दुःखसंवर्द्धितो मोघं त्वं हि दुर्गतया मया ॥ 2.20.48 ॥   
स्थिरं तु हृदयं मन्ये ममेदं यन्न दीर्यते।  
प्रावृषीव महानद्याः स्पृष्टं कूलं नवाम्भसा ॥ 2.20.49 ॥   
ममैव नूनं मरणं न विद्यते न चावकाशोऽस्ति यमक्षये मम।  
यदन्तकोऽद्यैव न मां जिहीर्षति प्रसह्य सिंहो रुदतीं मृगीमिव ॥ 2.20.50 ॥   
स्थिरं हि नूनं हृदयं ममायसं न भिद्यते यद्भुवि नावदीर्यते।  
अनेन दुःखेन च देहमर्पितं ध्रुवं ह्यकाले मरणं न विद्यते ॥ 2.20.51 ॥   
इदं तु दुःखं यदनर्थकानि मे व्रतानि दानानि न संयमाश्च हि।  
तपश्च तप्तं यदपत्यकारणात् सुनिष्फलं बीजमिवोप्तमूषरे ॥ 2.20.52 ॥   
यदि ह्यकाले मरणं स्वयेच्छया लभेत कश्चिद्गुरुदुःखकर्शितः।  
गताहमद्यैव परेतसंसदं विना त्वया धेनुरिवात्मजेन वै ॥ 2.20.53 ॥   
अथापि किञ्जीवितमद्य मे वृथा त्वया विना चन्द्रनिभाननप्रभ।  
अनुव्रजिष्यामि वनं त्वयैव गौः सुदुर्बला वत्समिवानुकाङ्क्षया ॥ 2.20.54 ॥   
भृशमसुखममर्षिता तदा बहु विललाप समीक्ष्य राघवम्।  
व्यसनमुपनिशाम्य सा महत् सुतमिव बद्धमवेक्ष्य किन्नरी ॥ 2.20.55 ॥   

</details>
</div>
