<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;३ बदरीकाश्रम-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/</link>
    <description>Recent content in &#43;३ बदरीकाश्रम-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/index.xml" rel="self" type="application/rss+xml" />
    <item>
      <title>००१ सर्वतीर्थाधिकत्ववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/001_sarvatIrthAdhikatvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/001_sarvatIrthAdhikatvavarNanam/</guid>
      <description>&lt;p&gt;॥ शौनक उवाच ॥ ॥&lt;br&gt;&#xA;सूतसूत महाभाग सर्वधर्मविदां वर ॥&lt;br&gt;&#xA;सर्वशास्त्रार्थतत्त्वज्ञ पुराणे परिनिष्ठित ॥ १ ॥&lt;br&gt;&#xA;व्यासः सत्यवतीपुत्रो भगवान्विष्णुरव्ययः ॥&lt;br&gt;&#xA;तस्य यत्प्रियशिष्यस्त्वं त्वत्तो वेत्ता न कश्चन ॥ २ ॥&lt;br&gt;&#xA;प्राप्ते कलियुगे घोरे सर्वधर्मबहिष्कृते ॥&lt;br&gt;&#xA;जना वै दुष्टकर्माणः सर्वधर्मविवर्जिताः ॥३॥&lt;br&gt;&#xA;क्षुद्रायुषः क्षुद्रप्राणबलवीर्यतपःक्रियाः ॥&lt;br&gt;&#xA;अधर्मनिरताः सर्वे वेदशास्त्रविवर्जिताः ॥ ४ ॥&lt;br&gt;&#xA;तीर्थाटनतपोदानहरिभक्तिविवर्जिताः ॥&lt;br&gt;&#xA;कथमेषामल्पकानामुद्धारोऽल्पप्रयत्नतः ॥ ५ ॥&lt;br&gt;&#xA;तीर्थानामुत्तमं तीर्थं क्षेत्राणामुत्तमं तथा ॥&lt;br&gt;&#xA;मुमुक्षूणां कुतः सिद्धिः कुत्र वा ऋषिसञ्चयः ॥६ ॥&lt;br&gt;&#xA;कुत्र वाल्पप्रयत्नेन तपो मन्त्राश्च सिद्धिदाः ॥&lt;br&gt;&#xA;कुत्र वा वसति श्रीमाञ्जगतामीश्वरेश्वरः॥&lt;br&gt;&#xA;भक्तानामनुरक्तानामनुग्रहकृपालयः॥ ७ ॥&lt;br&gt;&#xA;एतदन्यच्च सर्वं मे परार्थैकप्रयोजनम् ॥&lt;br&gt;&#xA;ब्रूहि भद्राय लोकानामनुग्रहविचक्षण ॥ ८ ॥&lt;br&gt;&#xA;॥ सूत उवाच ॥ ॥&lt;br&gt;&#xA;साधु साधु महाभाग भवान्परहिते रतः ॥&lt;br&gt;&#xA;हरिभक्तिकृतासक्तिप्रक्षालितमनोमलः ॥ ९ ॥&lt;br&gt;&#xA;अथ मे देवकीपुत्रो हृत्पद्ममधिरोहति ॥&lt;br&gt;&#xA;प्रसङ्गात्तव विप्रर्षे दुर्ल्लभः साधुसङ्गमः ॥ 2.3.1.१० ॥&lt;br&gt;&#xA;हरति दुष्कृतसञ्चयमुत्तमां गतिमलं तनुते तनुमानिनाम् ॥&lt;br&gt;&#xA;अधिकपुण्यवशादवशात्मनां जगति दुर्लभः साधुसमागमः ॥ ११ ॥&lt;br&gt;&#xA;हरति हृदयबन्धं कर्मपाशार्दितानां वितरति पदमुच्चैरल्पजल्पैकभाजाम ॥&lt;br&gt;&#xA;जननमरणकर्मश्रान्तविश्रान्तिहेतुस्त्रिजगति मनुजानां दुर्ल्लभः सत्प्रसङ्गः ॥ १२ ॥&lt;br&gt;&#xA;॥ सूत उवाच ॥ ॥&lt;br&gt;&#xA;अयं प्रश्नः पुरा साधो स्कन्देनाकारि सर्वतः ॥&lt;br&gt;&#xA;कैलासशिखरे रम्य ऋषीणां परिशृण्वताम् ॥&lt;br&gt;&#xA;पुरतो गिरिजाभर्तुः कर्तुं निःश्रेयसं सताम्॥१३॥&lt;br&gt;&#xA;॥ स्कन्द उवाच॥ ॥&lt;br&gt;&#xA;भगवन्सर्वलोकानां कर्त्ता हर्त्ता पिता गुरुः ॥&lt;br&gt;&#xA;क्षेमाय सर्वजन्तूनां तपसे कृतनिश्चयः ॥ १४ ॥&lt;br&gt;&#xA;कलिकाले ह्यनुप्राप्ते वेदशास्त्रविवर्जिते ॥&lt;br&gt;&#xA;कुत्र वा वसति श्रीमान्भगवान्सात्वतां पतिः ॥ १५ ॥&lt;br&gt;&#xA;क्षेत्राणि कानि पुण्यानि तीर्थानि सरितस्तथा ॥&lt;br&gt;&#xA;केन वा प्राप्यते साक्षाद्भगवान्मधुसूदनः ॥&lt;br&gt;&#xA;श्रद्दधानाय भगवन्कृपया वद मे पितः ॥ १६ ॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;बहूनि सन्ति तीर्थानि क्षेत्राणि च षडानन ॥&lt;br&gt;&#xA;हरिवासनिवासैकपराणि परमार्थिनाम् ॥ १७ ॥&lt;br&gt;&#xA;काम्यानि कानिचित्सन्ति कानिचिन्मुक्तिदान्यपि ॥&lt;br&gt;&#xA;इहामुत्रार्थदान्येव बहुपुण्यप्रदानि वै ॥ १६ ॥&lt;br&gt;&#xA;गङ्गा गोदावरी रेवा तपती यमुना सरित् ॥&lt;br&gt;&#xA;क्षिप्रा सरस्वती पुण्या गौतमी कौशिकी तथा ॥ १९ ॥&lt;br&gt;&#xA;कावेरी ताम्रपर्णी च चन्द्रभागा महेन्द्रजा ॥&lt;br&gt;&#xA;चित्रोत्पला वेत्रवती सरयूः पुण्यवाहिनी ॥ 2.3.1.२० ॥&lt;br&gt;&#xA;चर्मण्वती शतद्रूश्च पयस्विन्यत्रिसम्भवा ॥&lt;br&gt;&#xA;गण्डिका बाहुदा सर्वाः पुण्याः सिन्धुः सरस्वती ॥ २१ ॥&lt;br&gt;&#xA;भुक्तिमुक्तिप्रदाश्चैताः सेव्यमाना मुहुर्मुहुः ॥&lt;br&gt;&#xA;अयोध्या द्वारका काशी मधुरावन्तिका तथा ॥ ॥२२॥&lt;br&gt;&#xA;कुरुक्षेत्रं रामतीर्थं काञ्ची च पुरुषोत्तमम् ॥&lt;br&gt;&#xA;पुष्करं दर्दुरं क्षेत्रं वाराहं विधिनिर्मितम् ॥&lt;br&gt;&#xA;बदर्य्याख्यं महापुण्यं क्षेत्रं सर्वार्थसाधनम् ॥ २३ ॥&lt;br&gt;&#xA;अयोध्यां विधिवद्दृष्ट्वा पुरीं मुक्त्येकसाधनीम् ॥&lt;br&gt;&#xA;सर्वपापविनिर्मुक्ताः प्रयान्ति हरिमन्दिरम् ॥ २४ ॥&lt;br&gt;&#xA;विविधविष्णुनिषेवणपूर्वकाचरितपूजननर्तनकीर्तनाः ॥&lt;br&gt;&#xA;गृहमपास्य हरेरनुचिन्तनाज्जितगृहार्जितमृत्युपराक्रमाः ॥ २५ ॥&lt;br&gt;&#xA;स्वर्गद्वारे नरः स्नात्वा दृष्ट्वा रामालयं शुचिः ॥&lt;br&gt;&#xA;न तस्य कृत्यं पश्यामि कृतकृत्यो भवेद्यतः ॥ २६ ॥&lt;br&gt;&#xA;द्वारिकायां हरिः साक्षात्स्वालयं नैव मुञ्चति ॥&lt;br&gt;&#xA;अद्यापि भवनं कैश्चित्पुण्यवद्भिः प्रदृश्यते ॥ २७ ॥&lt;br&gt;&#xA;गोमत्यां तु नरः स्नात्वा दृष्ट्वा कृष्णमुखाम्बुजम् ॥&lt;br&gt;&#xA;मुक्तिः प्रजायते शेषो विना साङ्ख्यं षडानन ॥ २८ ॥&lt;br&gt;&#xA;असीवरुणयोर्मध्ये पञ्चक्रोश्यां महाफलम् ॥&lt;br&gt;&#xA;अमरा मृत्युमिच्छन्ति का कथा इतरे जनाः ॥ २९ ॥&lt;br&gt;&#xA;मणिकर्ण्यां ज्ञानवाप्यां विष्णुपादोदके तथा ॥&lt;br&gt;&#xA;ह्रदे पञ्चनदे स्नात्वा न मातुः स्तनपो भवेत् ॥ 2.3.1.३० ॥&lt;br&gt;&#xA;प्रसङ्गेनापि विश्वेशं दृष्ट्वा काश्यां षडानन ॥&lt;br&gt;&#xA;मुक्तिः प्रजायते पुंसां जन्ममृत्युविवर्जिता ॥ ३१ ॥&lt;br&gt;&#xA;बहुना किमिहोक्तेन नैतत्क्षेत्रसमं क्वचित् ॥&lt;br&gt;&#xA;तपोपवासनिरतो मथुरायां षडानन ॥&lt;br&gt;&#xA;जन्मस्थानं समासाद्य सर्वपापैः प्रमुच्यते ॥ ३२ ॥&lt;br&gt;&#xA;विश्रान्तितीर्थे विधिवत्स्नात्वा कृत्वा तिलोदकम् ॥&lt;br&gt;&#xA;पितॄनुद्धृत्य नरकाद्विष्णुलोकं प्रगच्छति ॥ ३३ ॥&lt;br&gt;&#xA;यदि कुर्यात्प्रमादेन पातकं तत्र मानवः ॥&lt;br&gt;&#xA;विश्रान्ते स्नानमासाद्य भस्मीभवति तत्क्षणात् ॥ ३४ ॥&lt;br&gt;&#xA;अवन्त्यां विधिवत्स्नात्वा शिप्रायां माधवे नराः ॥&lt;br&gt;&#xA;पिशाचत्वं न पश्यन्ति जन्मान्तरशतैरपि ॥ ३५ ॥&lt;br&gt;&#xA;कोटितीर्थे नरः स्नात्वा भोजयित्वा द्विजोत्तमान्॥&lt;br&gt;&#xA;महाकालं हरं दृष्ट्वा सर्वपापैः प्रमुच्यते ॥ ३६ ॥&lt;br&gt;&#xA;मुक्तिक्षेत्रमिदं साक्षान्मम लोकैकसाधनम् ॥&lt;br&gt;&#xA;दानाद्दरिद्रताहानिरिह लोके परत्र च ॥ ३७ ॥&lt;br&gt;&#xA;कुरुक्षेत्रे रामतीर्थे स्वर्णं दत्त्वा स्वशक्तितः ॥&lt;br&gt;&#xA;सूर्योपरागे विधिवत्स नरो मुक्तिभाग्भवेत् ॥ ३८ ॥&lt;br&gt;&#xA;ये तत्र प्रतिगृह्णन्ति नरा लोभवशङ्गताः ॥&lt;br&gt;&#xA;पुरुषत्वं न तेषां वै कल्पकोटिशतैरपि ॥ ३९ ॥&lt;br&gt;&#xA;हरिक्षेत्रे हरिं दृष्ट्वा स्नात्वा पादोदके जनः ॥&lt;br&gt;&#xA;सर्वपापविनिर्मुक्तो हरिणा सह मोदते ॥ 2.3.1.४० ॥&lt;br&gt;&#xA;खगगणा विविधा निवसन्त्यहो ऋषिगणाः फलमूलदलाशनाः ॥&lt;br&gt;&#xA;पवनसंयमनक्रमनिर्जितेन्द्रियपराक्रमणा मुनयस्त्विह ॥ ४१ ॥&lt;br&gt;&#xA;विष्णुकाञ्च्यां हरिः साक्षाच्छिवकाञ्च्यां शिवः स्वयम् ॥&lt;br&gt;&#xA;अभेदादुभयोर्भक्त्या मुक्तिः करतले स्थिता ॥&lt;br&gt;&#xA;विभेदजननात्पुंसां जायते कुत्सिता गतिः ॥ ४२ ॥&lt;br&gt;&#xA;सकृद्दृष्ट्वा जगन्नाथं मार्कण्डेयह्रदे प्लुतः ॥&lt;br&gt;&#xA;विना ज्ञानेन योगेन न मातुः स्तनपो भवेत् ॥ ४३ ॥&lt;br&gt;&#xA;रोहिण्यामुदधौ स्नात्वा इन्द्रद्युम्नह्रदे तथा ॥&lt;br&gt;&#xA;भुक्त्वा निेवेदितं विष्णोर्वैकुण्ठे वसतिं लभेत्॥ ४४॥&lt;br&gt;&#xA;दशयोजनविस्तीर्णं क्षेत्रं शङ्खोपरि स्थितम्॥&lt;br&gt;&#xA;चतु्र्भुजत्वमायान्ति कीटा अपि न संशयः॥ ४५॥&lt;br&gt;&#xA;कार्त्तिक्यां पुष्करे स्नात्वा श्राद्धं कृत्वा सदक्षिणम्॥&lt;br&gt;&#xA;भोजयित्वा द्विजान्भक्त्या ब्रह्मलोके महीयते॥४६॥&lt;br&gt;&#xA;सकृत्स्नात्वा ह्रदे तस्मिन्यूपं दृष्ट्वा समाहितः ॥&lt;br&gt;&#xA;सर्वपापविनिर्मुक्तो जायते द्विजसत्तमः ॥ ४७ ॥&lt;br&gt;&#xA;षष्टिवर्षसहस्राणि योगाभ्यासेन यत्फलम् ॥&lt;br&gt;&#xA;सौकरे विधिवत्स्नात्वा पूजयित्वा हरिं शुचिः ॥४८ ॥&lt;br&gt;&#xA;सप्तजन्मकृतं पापं तत्क्षणादेव नश्यति ॥&lt;br&gt;&#xA;तीर्थराजं महापुण्यं सर्वतीर्थनिषेवितम् ॥ ४९ ॥&lt;br&gt;&#xA;कामिनां सर्वजन्तूनामीप्सितं कर्मभिर्भवेत् ॥&lt;br&gt;&#xA;वेण्यां स्नात्वा शुचिर्भूत्वा कृत्वा माधवदर्शनम् ॥&lt;br&gt;&#xA;भुक्त्वा पुण्यवतां भोगानन्ते माधवतां व्रजेत् ॥ ॥ 2.3.1.५० ॥&lt;br&gt;&#xA;माघे मासि नरः स्नात्वा त्रिवेण्यां भक्तिभावितः ॥&lt;br&gt;&#xA;बदरीकीर्तनात्पुण्यं तत्समाप्नोति मानवः ॥ ५१ ॥&lt;br&gt;&#xA;दशाश्वमेधिकं तीर्थं दशयज्ञफलप्रदम् ॥&lt;br&gt;&#xA;सङ्क्षेपात्कथितं पुत्र किं भूयः श्रोतुमिच्छसि ॥ ५२ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;बदर्य्याख्यं हरेः क्षेत्रं त्रिषु लोकेषु दुर्लभम् ॥&lt;br&gt;&#xA;क्षेत्रस्य स्मरणादेव महापातकिनो नराः ॥&lt;br&gt;&#xA;विमुक्तकिल्विषाः सद्यो मरणान्मुक्तिभागिनः ॥ ५३ ॥&lt;br&gt;&#xA;अन्यतीर्थे कृतं येन तपः परमदारुणम् ॥&lt;br&gt;&#xA;तत्समा बदरीयात्रा मनसापि प्रजायते ॥ ५४ ॥&lt;br&gt;&#xA;बहूनि सन्ति तीर्थानि दिवि भूमौ रसातले ॥&lt;br&gt;&#xA;बदरीसदृशं तीर्थं न भूतं न भविष्यति ॥ ५५ ॥&lt;br&gt;&#xA;अश्वमेध सहस्राणि वायुभोज्ये च यत्फलम् ॥&lt;br&gt;&#xA;क्षेत्रान्तरे विशालायां तत्फलं क्षणमात्रतः ॥ ५६ ॥&lt;br&gt;&#xA;कृते मुक्तिप्रदा प्रोक्ता त्रेतायां योगसिद्धिदा ॥&lt;br&gt;&#xA;विशाला द्वापरे प्रोक्ता कलौ बदरिकाश्रमः ॥ ५७ ॥&lt;br&gt;&#xA;स्थूलसूक्ष्मशरीरं तु जीवस्य वसतिस्थलम् ॥&lt;br&gt;&#xA;तद्विनाशयति ज्ञानाद्विशाला तेन कथ्यते ॥ ५८ ॥&lt;br&gt;&#xA;अमृतं स्रवते या हि बदरीतरुयोगतः ॥&lt;br&gt;&#xA;बदरी कथ्यते प्राज्ञैर्ऋषीणां यत्र सञ्चयः ॥ ५९ ॥&lt;br&gt;&#xA;त्यजेत्सर्वाणि तीर्थानि कालेकाले युगेयुगे ॥&lt;br&gt;&#xA;बदरीं भगवान्विष्णुर्न मुञ्चति कदाचन ॥ 2.3.1.६० ॥&lt;br&gt;&#xA;सर्वतीर्थावगाहेन तपोयोगसमाधितः ॥&lt;br&gt;&#xA;तत्फलं प्राप्यते सम्यग्बदरीदर्शनाद्गुह ॥ ६१ ॥&lt;br&gt;&#xA;षष्टिवर्षसहस्राणि योगाभ्यासेन यत्फलम् ॥&lt;br&gt;&#xA;वाराणस्यां दिनैकेन तत्फलं बदरीं गतौ ॥ ६२ ॥&lt;br&gt;&#xA;तीर्थानां वसतिर्यत्र देवानां वसतिस्तथा ॥&lt;br&gt;&#xA;ऋषीणां वसतिर्यत्र विशाला तेनकथ्यते ॥ ६३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे बदरिकाश्रममाहात्म्ये शिवकार्त्तिकेयसंवादे बदरिकाश्रमस्य सर्वतीर्थाधिकत्ववर्णनन्नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ श्रीबदरिकाश्रममाहात्म्येऽग्निकृतभगवत्स्तुतिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/002_shrIbadarikAshramamAhAtmye-gnikRtabhagavatstut/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/002_shrIbadarikAshramamAhAtmye-gnikRtabhagavatstut/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;कथमेतत्समुत्पन्नं कैर्वा क्षेत्रं निषेवितम् ॥&lt;br&gt;&#xA;को वा तस्याप्यधीशः स्यादेतद्विस्तरतो वद ॥ १ ॥&lt;br&gt;&#xA;॥ शिव उवाच ॥ ॥&lt;br&gt;&#xA;अनादिसिद्धमेतत्तु यथा वेदा हरेस्तनूः ॥&lt;br&gt;&#xA;अधिष्ठाता हरिः साक्षान्नारदाद्यैर्निषेवितम् ॥ २ ॥&lt;br&gt;&#xA;पुरा कृतयुगस्यादौ स्वीयां दुहितरं विधिः ॥&lt;br&gt;&#xA;रूपयौवनसम्पन्नां स तां यभितुमुद्यतः ॥ ३ ॥&lt;br&gt;&#xA;तं दृष्ट्वा तादृशं रोषाच्छिरः खड्गेन पञ्चधा ॥&lt;br&gt;&#xA;चिच्छेदाऽहं कपालं तद्ब्रह्महत्यासमुद्यते ॥ ४ ॥&lt;br&gt;&#xA;हस्ते कृत्वा जगामाशु तत्र तीर्थानि सेवितुम् ॥&lt;br&gt;&#xA;दिवि भूमौ च पाताले तपश्चरणपूर्वकम् ॥ ५ ॥&lt;br&gt;&#xA;न गता ब्रह्महत्या मे कपालं तादृशं करे ॥&lt;br&gt;&#xA;तदा वैकुण्ठमगमं द्रष्टुं लक्ष्मीपतिं हरिम् ॥ ६ ॥&lt;br&gt;&#xA;विनयावनतो भूत्वा नमस्कृत्य पुनः पुनः ॥&lt;br&gt;&#xA;सर्वमाख्यातवांस्तस्मै व्यसनं करुणात्मने ॥ ७ ॥&lt;br&gt;&#xA;तस्योपदिष्टमादाय बदरीं समुपागतः ॥&lt;br&gt;&#xA;तत्क्षणाद्ब्रह्महत्या मे वेपमाना मुहुर्मुहुः ॥ ८ ॥&lt;br&gt;&#xA;अन्तर्हितं कपालं तत्कराद्विगलितं मम ॥&lt;br&gt;&#xA;ततःप्रभृति तत्क्षेत्रं पार्वत्या सह सादरम् ॥९॥&lt;br&gt;&#xA;तिष्ठामि तप आस्थाय ऋषीणां प्रीतिमावहन् ॥&lt;br&gt;&#xA;वाराणस्यां यथा प्रीतिः श्रीशैलशिखरे तथा ॥ 2.3.2.१० ॥&lt;br&gt;&#xA;कैलासे शिवया सार्द्धं ततोनन्तगुणाधिका ॥&lt;br&gt;&#xA;अन्यत्र भरणान्मुक्तिः स्वधर्मविधिपूर्वकात ॥ ११ ॥&lt;br&gt;&#xA;बदरी दर्शनादेव मुक्तिः पुंसां करे स्थिता ॥&lt;br&gt;&#xA;हरेश्चरणसान्निध्यं यत्र वैश्वानरः स्वयम् ॥ १२॥&lt;br&gt;&#xA;तत्र केदाररूपेण मम लिङ्गं प्रतिष्ठितम् ॥&lt;br&gt;&#xA;केदारदर्शनात्स्पर्शादर्च्चनाद्भक्तिभावतः॥ १३॥&lt;br&gt;&#xA;कोटिजन्मकृतं पापं भस्मीभवति तत्क्षणात् ॥&lt;br&gt;&#xA;कलामात्रेण तिष्ठामि तत्र क्षेत्रे विशेषतः ॥ १४॥&lt;br&gt;&#xA;कला पञ्चदशैवात्र मूर्तिमध्ये ह्यवस्थितम् ॥ १५॥&lt;br&gt;&#xA;जितकृतान्तभयाः शिवयोगिनः कृतमृगाजिनकृत्तिसुवाससः ॥&lt;br&gt;&#xA;वरविभूतिजटान्वितभूषणाः स्वयमुपासत एव जटाधरम् ॥ १६॥&lt;br&gt;&#xA;फलदलाम्बुसमीरणतोषिताः शिवमनोजितमृत्युपरिश्रमाः ॥&lt;br&gt;&#xA;गिरिवरस्थितनिर्जितमानसाः प्रसरनिर्म्मलबुद्धिमहोदयाः ॥ १७ ॥&lt;br&gt;&#xA;कमलकोमलकान्तिमुखाम्बुजाः शिवकृपाजितनिर्भरवैरिणः ॥&lt;br&gt;&#xA;करधृताञ्जलिमौलिशिवेक्षणाः शिवमुपासत एव निशामुखे ॥ १८ ॥&lt;br&gt;&#xA;करधृतजपमालाः शान्तिसन्तोषभाजः कृतनतिपरनित्यप्रार्थनाश्चन्द्रमौलौ ॥&lt;br&gt;&#xA;हरचरणसरोजध्यानविज्ञानमूर्तिव्यथितजनमनोजाः सर्वभावान्नितान्तम् ॥ १९ ॥&lt;br&gt;&#xA;वाराणस्यां मृतानां च तारकं ब्रह्मसञ्ज्ञकम् ॥&lt;br&gt;&#xA;जनानां पूजनात्तत्र मम लिङ्गस्य जायते ॥ 2.3.2.२० ॥&lt;br&gt;&#xA;वह्नितीर्थं परिभ्राजद्भगवच्चरणान्तिके ॥&lt;br&gt;&#xA;केदाराख्यं महालिङ्गं दृष्ट्वा नो जन्मभाग्भवेत् ॥ २१ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;कथं वैश्वानरः श्रीमान्सर्वलोकैककारणम् ॥&lt;br&gt;&#xA;बदरीमनुसन्तस्थौ तन्मे वद महामते ॥ २२ ॥ ॥&lt;br&gt;&#xA;॥ शिव उवाच ॥ ॥&lt;br&gt;&#xA;पुरा समाजः समभूदृषीणामूर्ध्वरेतसाम् ॥&lt;br&gt;&#xA;गङ्गा भगवती यत्र कालिन्द्या सह सङ्गता ॥२३॥&lt;br&gt;&#xA;दशाश्वमेधिकं नाम तीर्थं त्रैलोक्यविश्रुतम् ॥&lt;br&gt;&#xA;बभूव तत्र भगवान्हुतभुक्प्रश्रयानतः ॥&lt;br&gt;&#xA;ऋषीणामग्रतः स्थित्वा प्रष्टुं समुपचक्रमे ॥ २४ ॥&lt;br&gt;&#xA;॥ वैश्वानर उवाच ॥ ॥&lt;br&gt;&#xA;दृष्ट्वा इहैकदृग्ज्ञाना भवन्तो ब्रह्मवित्तमाः ॥&lt;br&gt;&#xA;दीनार्थे करुणापूर्णा हृदयार्द्रा दयालवः ॥ २५ ॥&lt;br&gt;&#xA;सर्वदुर्लक्षणोद्भूतपातकालिप्तचेतसः ॥&lt;br&gt;&#xA;कथं स्यान्निरयान्मुक्तिर्मम ब्रह्मविदुत्तमाः ॥ २६ ॥&lt;br&gt;&#xA;सर्वेषामृषिवर्य्याणामाजगाम मुनीश्वरः ॥&lt;br&gt;&#xA;गङ्गाम्भसि समाप्लुत्य वाक्यं चेदमुवाच ह ॥ २७ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;अस्त्येकः परमोपायो भवतः पापनिष्कृतौ ॥&lt;br&gt;&#xA;सर्वभक्षाख्यदोषस्य बदरीं शरणं श्रय ॥ २८ ॥&lt;br&gt;&#xA;यत्रास्ते भगवान्साक्षाद्देवदेवो जनार्द्दनः ॥&lt;br&gt;&#xA;भक्तानामप्यभक्तानामघहा मधुसूदनः ॥ २९ ॥&lt;br&gt;&#xA;तत्र गङ्गाम्भसि स्नात्वा कृत्वा प्रदक्षिणां हरेः ॥&lt;br&gt;&#xA;दण्डवत्प्रणिपातेन सर्वपापक्षयो भवेत् ॥ 2.3.2.३० ॥&lt;br&gt;&#xA;ततो व्यासमुखाच्छ्रुत्वा ऋषीणामनुवादतः ॥&lt;br&gt;&#xA;उत्तराभिमुखो वह्निर्गन्धमादनमाययौ ॥ ३१ ॥&lt;br&gt;&#xA;ततो बदरिकां प्राप्य स्नात्वा गङ्गाम्भसि स्वयम्॥&lt;br&gt;&#xA;नारायणाश्रमं गत्वा नत्वा प्रोवाच भक्तिमान् ॥ ३२ ॥&lt;br&gt;&#xA;॥ अग्निरुवाच ॥ ॥&lt;br&gt;&#xA;विशुदविज्ञानघनं पुराणं सनातनं विश्वसृजां पतिं गुरुम् ॥&lt;br&gt;&#xA;अनेकमेकं जगदेकनाथं नमाम्यनन्ताश्रितशुद्धबुद्धिम् ॥ ३३ ॥&lt;br&gt;&#xA;मायामयीं शक्तिमुपेत्य विश्वकर्त्तारमुद्दिश्य रजोपयुक्तम् ॥&lt;br&gt;&#xA;सत्त्वेन चास्य स्थितिहेतुमुग्रमथो तमोभिग्रसितारमीडे ॥३४॥&lt;br&gt;&#xA;अविद्यया विश्वविमोहितात्मा विद्यैकरूपं विततं त्रिलोक्याम् ॥&lt;br&gt;&#xA;विद्याश्रितत्वात्सकलज्ञमीशं त्वविद्यया जीवमहं प्रपद्ये ॥ ३५ ॥&lt;br&gt;&#xA;भक्तेच्छयाविष्कृतदेहयोगमाभोगभोगार्पितयोगयोगम् ॥&lt;br&gt;&#xA;कौशेयपीताम्बरजुष्टशक्तिं विचित्रशक्त्यष्टमयेष्टमीडे ॥ ३६ ॥&lt;br&gt;&#xA;अथ प्रसन्नो भगवान्स्तुतः सर्वैर्हृदि स्थितः ॥&lt;br&gt;&#xA;प्रोवाच मधुरं वाक्यं पावकं पावनार्थिनम् ॥ ३७ ॥&lt;br&gt;&#xA;॥ श्रीनारायण उवाच ॥&lt;br&gt;&#xA;वरं वरय भद्रं ते वरदोऽहमुपागतः ॥&lt;br&gt;&#xA;स्तवेनानेन तुष्टोऽस्मि विनयेन तवानध ॥ ३८ ॥&lt;br&gt;&#xA;॥ अग्निरुवाच ॥ ॥&lt;br&gt;&#xA;ज्ञातं भगवता सर्वं यदर्थमहमागतः ॥&lt;br&gt;&#xA;तथापि कथयाम्येतदीश्वराज्ञानुपालनम् ॥ ३९ ॥&lt;br&gt;&#xA;सर्वभक्षो भवाम्येव निष्कृतिस्तु कथं भवेत् ॥&lt;br&gt;&#xA;अत्यन्तभयसम्पत्तिरेतस्माज्जायते मम ॥ 2.3.2.४० ॥&lt;br&gt;&#xA;॥ श्रीनारायण उवाच ॥ ॥&lt;br&gt;&#xA;क्षेत्रदर्शनमात्रेण प्राणिनां नास्ति पातकम् ॥&lt;br&gt;&#xA;मत्प्रसादात्पातकं तु त्वयि मास्तु कदाचन ॥ ४१ ॥&lt;br&gt;&#xA;ततः प्रभृति भूतात्मा पावकः सर्वतो भृशम् ॥&lt;br&gt;&#xA;कलयावस्थितश्चात्र सर्वदोषविवर्जितः ॥ ४२ ॥&lt;br&gt;&#xA;य एतत्प्रातरुत्थाय शृणोति श्रावयेच्छुचिः ॥&lt;br&gt;&#xA;अग्नितीर्थकृतस्नानं फलं प्राप्नोत्यसंशयम् ॥ ४३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे श्रीबदरिकाश्रममाहात्म्येऽग्निकृतभगवत्स्तुतिवर्णनन्नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३ अग्नितीर्थनारदशिलामार्कण्डेयशिलामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/003_agnitIrthanAradashilAmArkaNDeyashilAmAhAtmyava/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/003_agnitIrthanAradashilAmArkaNDeyashilAmAhAtmyava/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;भगवन्सर्वभूतेषु सर्वधर्मविशारद ॥&lt;br&gt;&#xA;अग्नितीर्थस्य माहात्म्यं कृपया वद मे पितः ॥ १ ॥&lt;br&gt;&#xA;॥ शिव उवाच ॥ ॥&lt;br&gt;&#xA;अतिगुह्यतमं तीर्थं सर्वतीर्थनिषेवितम् ॥&lt;br&gt;&#xA;सङ्क्षेपात्कथयाम्येतत्तवादरवशादहम्॥ २ ॥&lt;br&gt;&#xA;महापातकिनो ये च अतिपातकिनस्तथा ॥&lt;br&gt;&#xA;स्नानमात्रेण शुद्ध्यन्ति विनायासेन पुत्रक ॥ ३ ॥&lt;br&gt;&#xA;प्रायश्चित्तेन यत्पापं न गच्छेन्मरणान्तिकम्॥&lt;br&gt;&#xA;स्नानमात्रेण तीर्थस्य पावकस्य विशुद्ध्यति ॥ ४ ॥&lt;br&gt;&#xA;अत्यन्तमलसम्बद्धं यथा शुद्ध्यति हाटकम् ॥&lt;br&gt;&#xA;तथाग्नितीर्थमासाद्य देही पापैर्विशुद्ध्यति ॥ ५ ॥&lt;br&gt;&#xA;कुशाग्रेणोदबिन्दुं च पीत्वा वर्षत्रयं नरः ॥&lt;br&gt;&#xA;अन्यक्षेत्रे तपः कृत्वा तदत्र स्नानमात्रतः ॥ ६ ॥&lt;br&gt;&#xA;ब्राह्मणान्भोजयित्वास्मिन्यथाविभवसम्भवैः ॥&lt;br&gt;&#xA;दरिद्रता कुले तेषां न कदाचित्प्रजायते ॥७ ॥&lt;br&gt;&#xA;उपवासेन यः प्राणान्वह्नितीर्थे त्यजेन्नरः ॥&lt;br&gt;&#xA;स भित्त्वा सूर्यलोकादीन्विष्णुलोकं प्रपद्यते ॥८॥&lt;br&gt;&#xA;चान्द्रायणसहस्रैस्तु कृच्छ्रैः कोटिभिरेव च ॥&lt;br&gt;&#xA;यत्फलं लभते मर्त्यस्तत्स्नानाद्वह्नितीर्थतः ॥ ९ ॥&lt;br&gt;&#xA;पञ्चधा ये प्रकुर्वन्ति पापमस्मिन्षडानन ॥&lt;br&gt;&#xA;जपेन पवनायामैर्विशुद्धिरिति मे मतिः ॥ 2.3.3.१० ॥&lt;br&gt;&#xA;ज्ञानेन मोहवशतः पापं कुर्वन्ति येऽधमाः ॥&lt;br&gt;&#xA;पैशाचीं योनिमायामति यावदिन्द्राश्चतुर्दश ॥ ११ ॥&lt;br&gt;&#xA;अनाश्रमी चाश्रमी वा यावद्देहस्यधारणम् ॥&lt;br&gt;&#xA;न तीर्थे पावके कुर्यात्पातकं बुद्धिपूर्वकम् ॥ १२ ॥&lt;br&gt;&#xA;स्नानं दानं जपो होमः सन्ध्या देवार्चनं तथा ॥&lt;br&gt;&#xA;अत्रानन्तगुणं प्रोक्तमन्यतीर्थात्षडानन ॥ १३ ॥&lt;br&gt;&#xA;बहूनि सन्ति तीर्थानि पावनानि महान्त्यपि ॥&lt;br&gt;&#xA;वह्नितीर्थसमं तीर्थं न भूतं न भविष्यति ॥ १४ ॥&lt;br&gt;&#xA;न ब्रह्मा न शिवः शेषो न देवा न च तापसाः ॥&lt;br&gt;&#xA;शक्नुवन्ति फलं नालं वक्तुं पावकतीर्थजम् ॥१५॥&lt;br&gt;&#xA;किं तेषां बहुभिर्यज्ञैः किं दानैर्नियमैर्यमैः॥&lt;br&gt;&#xA;येषां पावकतीर्थेऽस्मिन्स्नानं दशदिनं भवेत् ॥ १६ ॥&lt;br&gt;&#xA;उपवासेन यः प्राणान्वह्नितीर्थे जयेन्नरः ॥&lt;br&gt;&#xA;उपवासत्रयं कृत्वा पूजयित्वा जनार्द्दनम्॥&lt;br&gt;&#xA;नरः पावकतीर्थेऽस्मिन्स भवेत्पावकोपमः ॥ १७ ॥&lt;br&gt;&#xA;शिलापञ्चकमध्यस्थं सान्निध्यं नित्यदा हरेः ॥&lt;br&gt;&#xA;तत्रैव पावकं तीर्थं सर्वपापप्रणाशनम् ॥१८ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;कथं तत्र शिलाः पञ्च केन वा तत्र निर्मिताः ॥&lt;br&gt;&#xA;किं पुण्यं किं फलं तासां वक्तुमर्हस्यशेषतः ॥ १९ ॥&lt;br&gt;&#xA;॥ शिव उवाच ॥ ॥&lt;br&gt;&#xA;नारदी नारसिंही च वाराही गारुडी तथा ॥&lt;br&gt;&#xA;मार्कण्डेयीति विख्याताः शिलाः सर्वार्थसिद्धिदाः ॥ 2.3.3.२० ॥&lt;br&gt;&#xA;नारदो भगवांस्तेपे तपः परमदारुणम्॥&lt;br&gt;&#xA;दर्शनार्थं महाविष्णोः शिलायां वायुभोजनः ॥ २१ ॥&lt;br&gt;&#xA;षष्टिवर्षसहस्राणि शिलायां वृक्षवृत्तिमान्॥&lt;br&gt;&#xA;तदासौ भगवान्विष्णुस्तत्र ब्राह्मणरूपधृक् ॥ २२ ॥&lt;br&gt;&#xA;जगाम पुरतस्तस्य कृपया मुनिसत्तमम् ॥&lt;br&gt;&#xA;उवाच वचनं चारु किमिति क्लिश्यते ह्यृषे ॥&lt;br&gt;&#xA;किं वा तवेप्सितं ब्रूहि तपसा क्षीणकल्मष ॥ २३ ॥&lt;br&gt;&#xA;॥ नारद उवाच ॥ ॥&lt;br&gt;&#xA;को भवान्विजनेऽरण्ये ममानुग्रहतत्परः ॥&lt;br&gt;&#xA;मनः प्रसन्नतामेति दर्शनात्ते द्विजोत्तम ॥ २४ ॥&lt;br&gt;&#xA;इत्युक्तो नारदेनासौ शङ्खचक्रगदाधरः ॥&lt;br&gt;&#xA;पीताम्बरलसत्पद्मवनमालाविभूषणः ॥ २५ ॥&lt;br&gt;&#xA;श्रीवत्सकौस्तुभभ्राजत्कमलाविमलालयः ॥&lt;br&gt;&#xA;सुनन्दनप्रमुख्यैः स स्तूयमानो जनार्द्दनः ॥ २६ ॥&lt;br&gt;&#xA;दर्शयामास रूपं स्वं नारदाय कृपार्दितः ॥&lt;br&gt;&#xA;तं दृष्ट्वा सहसोत्थाय तनुं प्राण इवागतः ॥ २७ ॥&lt;br&gt;&#xA;कृताञ्जलिपुटो भूत्वा नमस्कृत्य पुनः पुनः ॥&lt;br&gt;&#xA;तुष्टाव प्रणतो भूत्वा जगतामीश्वरेश्वरम् ॥ २८ ॥&lt;br&gt;&#xA;॥ नारद उवाच ॥ ॥&lt;br&gt;&#xA;यः सर्वसाक्षी जगतामधीश्वरो भक्तेच्छया जातशरीरसम्पदः ॥&lt;br&gt;&#xA;कृपामहाम्भोनिधिराश्रितानां प्रसीदतां पावनदिव्यमूर्तिः ॥ २९ ॥&lt;br&gt;&#xA;हिताय लोकस्य सतां पुनर्मनः सुतोषणायाचिरमुत्कलादिभिः ॥&lt;br&gt;&#xA;प्रसन्नलीलाहसितावलोकनः प्रसीदतां सत्त्वनिकायमूर्तिमान् ॥ 2.3.3.३० ॥&lt;br&gt;&#xA;कन्दर्प्पलावण्यविलाससुन्दरः प्रसन्नगम्भीरगिरेन्दिरोत्सवः ॥&lt;br&gt;&#xA;स्वमाश्रितानां वरकल्पपादपः प्रसीदतां दीनदयार्द्रमानसः ॥ ३१ ॥&lt;br&gt;&#xA;यदङ्घ्रिपद्मार्चननिर्मलान्तरा ज्ञानासिना शातितबन्धहेतवः ॥&lt;br&gt;&#xA;विदन्ति यद्ब्रह्मसुखं गतक्लमाः प्रसीदतां दीनदयार्द्रमानसः ॥३२॥&lt;br&gt;&#xA;संसारवारान्निधिबद्धसेतुर्यः सृष्टिपालान्तविधानहेतुः ॥&lt;br&gt;&#xA;उपान्तनामा गुणलब्धमूर्तिः प्रसीदतां ब्रह्मसुखानुभूतिः ॥ ३३ ॥&lt;br&gt;&#xA;य इन्द्रियाधिष्ठितभूतसूक्ष्माद्विकासहेतुर्द्युतिमद्वरिष्ठः ॥&lt;br&gt;&#xA;जीवात्मतां गच्छति मायया स्वया स एक ईशो भगवान्प्रसीदताम् ॥ ३४ ॥&lt;br&gt;&#xA;स्वदृग्गुणैर्येन विलिप्यते महान्गुणाश्रयं येन च पाञ्चभौतिकम्॥&lt;br&gt;&#xA;एकोऽपि नानागुणसम्प्रयुक्तः प्रसीदतां दीनदयालुवर्यः ॥ ३५ ॥&lt;br&gt;&#xA;यस्यानुवर्तिनो देवा विपदां पदमम्बुधिम् ॥&lt;br&gt;&#xA;कृत्वा वत्सपदं स्वर्गे निरातङ्का वसन्ति हि ॥३६॥&lt;br&gt;&#xA;नमस्ते वासुदेवाय नमः सङ्कर्षणाय च ॥&lt;br&gt;&#xA;प्रद्युम्नायानिरुद्धाय सर्वभूतात्मने नमः ॥ ३७ ॥&lt;br&gt;&#xA;अद्य मे जीवितं धन्यमद्य मे सफलं तपः ॥&lt;br&gt;&#xA;अद्य मे सफलं ज्ञानं दर्शनात्ते जनार्दन ॥ ३८ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;तुष्टोऽहं तपसानेन स्तोत्रेण तव नारद ॥&lt;br&gt;&#xA;त्वत्तो भक्तो न मे कश्चित्त्रिषु लोकेषु विद्यते ॥ ३९ ॥&lt;br&gt;&#xA;वरं वरय भद्रं ते वरदोऽहं तवाग्रतः ॥&lt;br&gt;&#xA;मद्दर्शनात्ते कामः स्यात्संसिद्धो विद्धि नारद॥ 2.3.3.४० ॥&lt;br&gt;&#xA;॥ नारद उवाच ॥ ॥&lt;br&gt;&#xA;वरदो यदि मे देव वरार्हो यदि वाप्यहम् ॥&lt;br&gt;&#xA;भक्तिं तव पदाम्भोजे निश्चलां देहि मे विभो ॥ ४१ ॥&lt;br&gt;&#xA;पच्छिलासन्निधानं च न त्याज्यं ते कदाचन ॥&lt;br&gt;&#xA;मत्तीर्थदर्शनात्स्पर्शात्स्नानादाचमनात्तथा ॥&lt;br&gt;&#xA;देहैर्न युज्यते देयस्ततीयस्तु वरो मम ॥ ४२ ॥&lt;br&gt;&#xA;॥ श्रीभगवानुवाच॥ ॥&lt;br&gt;&#xA;एवमस्तु तव स्नेहात्तव तीर्थे वसाम्यहम् ॥&lt;br&gt;&#xA;चराचराणां जन्तूनां विदेहाय न संशयः ॥ ४३॥&lt;br&gt;&#xA;एवमुक्त्वा हरिः साक्षात्तत्रैवान्तरधीयत ॥&lt;br&gt;&#xA;नारदोऽपि महातेजा दिनानि कतिचित्सह ॥&lt;br&gt;&#xA;बदरीमावसन्हृष्टो ययौ मधुपुरीं ततः ॥ ४४ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;मार्कण्डेयशिलायास्तु महिमानं वदस्व मे ॥&lt;br&gt;&#xA;किं पुण्यं किं फलं तस्याः सञ्ज्ञा च तादृशी कथम् ॥४५॥&lt;br&gt;&#xA;॥शिव उवाच ॥ ॥&lt;br&gt;&#xA;पुरा त्रेतायुगस्यान्ते मृकण्डुतनयो महान् ॥&lt;br&gt;&#xA;स्वल्पायुषं निजं ज्ञात्वा जजाप परमं जपम् ॥ ४६ ॥&lt;br&gt;&#xA;द्वादशाक्षरमन्त्रेण पूजितो हरिरव्ययः ॥&lt;br&gt;&#xA;सप्तकल्पायुषं ज्ञात्वा तत्रैवान्तरतो ययौ ॥ ४७ ॥&lt;br&gt;&#xA;मार्कण्डेयस्ततः श्रुत्वा तीर्थाटनपरिश्रमम् ॥&lt;br&gt;&#xA;दर्शनं नारदस्यासीन्मथुरायां षडानन ॥ ४८ ॥&lt;br&gt;&#xA;पूजितो वन्दितस्तेन नारदो मुनिसत्तमः ॥&lt;br&gt;&#xA;कथयामास माहात्म्यं बदर्या यत्र केशवः ॥ ४९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;किमिति क्लिश्यते साधो तीर्थाटनपरिश्रमैः ॥&lt;br&gt;&#xA;बदर्याख्यं महाक्षेत्रं सान्निध्यं नित्यदा हरेः ॥ 2.3.3.५० ॥&lt;br&gt;&#xA;तत्र याहि यत्र साक्षाद्धरिं पश्यसि चक्षुषा ॥&lt;br&gt;&#xA;तच्छ्रुत्वा विस्मयोपेतो विशालामाययावृषिः ॥ ५१ ॥&lt;br&gt;&#xA;स्नात्वा शिलामुपविशञ्जजापाष्टाक्षरं परम् ॥&lt;br&gt;&#xA;ततःप्रसन्नो भगवाँस्त्रिरात्र्यन्ते जनार्दनः ॥ ५२ ॥&lt;br&gt;&#xA;शङ्खचक्रगदापद्मवनमालाविभूषणम् ॥&lt;br&gt;&#xA;तं दृष्ट्वा सहसोत्थाय प्रेमगद्गदया गिरा ॥&lt;br&gt;&#xA;तुष्टाव प्रणतो भूत्वा मार्कण्डेयो जनार्दनम् ॥ ५३ ॥&lt;br&gt;&#xA;॥ मार्कण्डेय उवाच ॥ ॥&lt;br&gt;&#xA;अशाश्वते च संसारे सारे ते चरणाम्बुजे ॥&lt;br&gt;&#xA;समुद्धारः कथं नृणां त्राहि मां परमेश्वर ॥५४॥&lt;br&gt;&#xA;तापत्रयपरिश्रान्तमनेकाज्ञानजृम्भितम् ॥&lt;br&gt;&#xA;संसारकुहरे भ्रान्तं त्राहि मां कृपयाऽच्युत ॥ ५५ ॥&lt;br&gt;&#xA;अनेकयोनियन्त्रेषु निःसृतेस्तनुवेदनाम् ॥&lt;br&gt;&#xA;गर्भवासकृतां प्राप्तं त्राहि मां करुणाम्बुधे ॥५६॥&lt;br&gt;&#xA;कृमिभक्षितसर्वाङ्गं क्षुत्पिपासाकुलं च हि ॥&lt;br&gt;&#xA;आन्त्रमालाकुलेगर्भे त्राहि मां मधुसूदन ॥ ५७॥&lt;br&gt;&#xA;अमेध्यादिभिरालिप्तं निश्चेष्टश्रममाकुलम्॥&lt;br&gt;&#xA;स्मरन्तं निजकर्मोत्थं त्राहि मां मधुसूदन ॥ ५८ ॥&lt;br&gt;&#xA;वचनादाननिःश्वासाशक्तं भयमुपागतम्॥&lt;br&gt;&#xA;गर्भवासमहादुःखं त्राहि मां मधुसूदन ॥ ५९ ॥&lt;br&gt;&#xA;जरामरणबाल्यादिदुःखसंसारपीडितम् ॥&lt;br&gt;&#xA;दुःखाब्धौ सुखबुद्धिं मां कृपासिन्धो प्रपालय ॥ 2.3.3.६० ॥&lt;br&gt;&#xA;कदाचित्कृमितां प्राप्तं कदाचित्स्वेदजन्मिताम्॥&lt;br&gt;&#xA;कदाचिदुद्भिज्जत्वं च कदाचिन्नरतां गतम् ॥६१॥&lt;br&gt;&#xA;सर्वयोनिसमापन्नं विपन्नं विगतप्रभम्॥&lt;br&gt;&#xA;अनाथं त्वां समापन्नं त्राहि मां कृपयाऽच्युत॥६२॥&lt;br&gt;&#xA;एवं स्तुतस्ततः कृष्णो मार्कण्डेयेन धीमता ॥&lt;br&gt;&#xA;प्रीतस्तमाह विप्रर्षे वरं मे व्रियतामिति ॥६३॥&lt;br&gt;&#xA;॥ श्रीमार्कण्डेय उवाच ॥ ॥&lt;br&gt;&#xA;यदि तुष्टो भवान्मह्यं भगवन्दीनवत्सल ॥&lt;br&gt;&#xA;निश्चलां देहि मे भक्तिं पूजायां दर्शने तव ॥&lt;br&gt;&#xA;शिलायां तव सान्निध्यमेष एव वरो मम ॥॥ ६४ ॥&lt;br&gt;&#xA;॥ सूत उवाच ॥ ॥&lt;br&gt;&#xA;तथेत्युक्त्वा महाविष्णुर्ययावन्तर्हितं द्विज ॥&lt;br&gt;&#xA;मार्कण्डेयस्ततस्तुष्टो जगाम पितुराश्रमम् ॥ ६५ ॥&lt;br&gt;&#xA;उपस्थानमिदं पुण्यं सर्वपापप्रणाशनम् ॥&lt;br&gt;&#xA;शृणुयाच्छ्रावयेन्मर्त्यो गोविन्दे लभते गतिम् ॥ ६६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे शिवकार्तिकेयसंवादे अग्नितीर्थनारदशिलामार्कण्डेयशिलामाहात्म्यवर्णनन्नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>००४ नारसिंहीशिलामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/004_nArasiMhIshilAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/004_nArasiMhIshilAmAhAtmyavarNanam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;वैनतेयशिलायास्तु माहात्म्यं वद मे पितः ॥&lt;br&gt;&#xA;किं पुण्यं किं फलं चास्य अनुभावं च किं भवेत् ॥ १ ॥&lt;br&gt;&#xA;॥ शिव उवाच ॥ ॥&lt;br&gt;&#xA;कश्यपाद्विनतागर्भे महाबलपराक्रमौ ॥&lt;br&gt;&#xA;गरुडारुणौ प्रजातौ द्वावरुणः सूर्यसारथिः ॥ २ ॥&lt;br&gt;&#xA;बदर्य्या दक्षिणे भागे गन्धमादनशृङ्गके ॥&lt;br&gt;&#xA;गरुडस्तप आतेपे हरिवाहनकाम्यया ॥ ३ ॥&lt;br&gt;&#xA;फलमूलजलाहारो निर्द्वन्द्वो जपतां वरः ॥&lt;br&gt;&#xA;पदैकेनोपसङ्क्रम्य भुवि जेपे निरामयः ॥ ४ ॥&lt;br&gt;&#xA;त्रिंशद्वर्षसहस्राणि हरिदर्शन लालसः ॥&lt;br&gt;&#xA;ततस्तु भगवान्साक्षात्पीतवासा निजायुधः ॥ ५ ॥&lt;br&gt;&#xA;आविरासीद्यथा प्राच्यां दिशीन्दुरिव पुष्कलः ॥&lt;br&gt;&#xA;उवाच वचनं सम्यङ्मेघगम्भीरनिस्वनः ॥ ६ ॥&lt;br&gt;&#xA;तथापि न बहिर्वृत्तिर्दध्मौ दरवरं ततः ॥&lt;br&gt;&#xA;तथापि न बहिर्वृत्तिर्गरुडस्य महात्मनः ॥ ७ ॥&lt;br&gt;&#xA;ततः प्रविश्य भगवानन्तरं पवनक्रमात् ॥&lt;br&gt;&#xA;बहिरुन्मुखतां चैव रचयन्बहिराबभौ ॥ ८ ॥&lt;br&gt;&#xA;भगवन्तं हरिं दृष्ट्वा गरुडो गतसाध्वसः ॥&lt;br&gt;&#xA;पुलकाङ्कित सर्वाङ्गस्तुष्टाव विहिताञ्जलिः ॥ ९ ॥&lt;br&gt;&#xA;॥ गरुड उवाच ॥ ॥&lt;br&gt;&#xA;जयजय त्रिभुवनजनमनोभवन विदलिताघगुण सकलगीर्वाणवन्दित चरणकमलयुगलपरिमलबहलरिपुवनविभञ्जन विद्योतमान सकलसुरासुरमुकुटकोटिविलसित निजपीठकमलनिरसित निजजनहृदयतिमिरपटलबहल हिमकर इव त्रिविधसन्तापसन्दोहहरणचरण&lt;br&gt;&#xA;जगदुदयस्थितिलयविलासविलसित त्रिविधमूर्तिकीर्तिविस्फूर्जित जगदुदयसन्दोह दिनकर इव निजजनमानससरोजषट्पदविदित सकलवेदविद्योतमान मानस निजजनमुनिजनवन्दित पदनखनीरपवित्रीकृत गीर्वाणमुनिमानसवन्दित चरणरजःप्रसादसारभूत जगतामधीश नमस्ते नमस्ते ॥ ॥ 2.3.4.१० ॥&lt;br&gt;&#xA;अपि च ॥&lt;br&gt;&#xA;अष्टशक्तिसहितो वनमाली पीतचैलकुसुमावलिशोभः ॥&lt;br&gt;&#xA;पङ्कजाकरविराजितपादः पातु मामवहितेन्द्रियवर्गः ॥ ११ ॥&lt;br&gt;&#xA;भक्तहृत्कमलराजितमूर्तिर्दुष्टदैत्यदलनोत्थितकीर्तिः ॥&lt;br&gt;&#xA;बद्धसेतुरविताश्रितलोकः पातु मामनुदिनं भुवनेशः ॥ १२ ॥&lt;br&gt;&#xA;स्थिरचलत्रिविधतापहिमांशुर्भासमानतरणिप्रतिभासः ॥&lt;br&gt;&#xA;एक एव बहुधा कृतवेषो माययावतु महामतिरीशः ॥ १३ ॥&lt;br&gt;&#xA;भक्तचिन्तनकृते कृतरूपः शैशवेन बहुशासितभूपः ॥&lt;br&gt;&#xA;वेदमार्ग उरुधा हितकारी रीतिरीशितुरियं गुणशाली ॥ १४ ॥&lt;br&gt;&#xA;यज्ञभुग्घृदयबन्धनधारी विश्वमूर्तिरबलांशुकहारी॥&lt;br&gt;&#xA;पालनेऽपि महतां बहुदेहो रास एष तनुमानवतान्नः ॥१५॥&lt;br&gt;&#xA;प्रेमभक्तिपुरुषैरुपलभ्यः पूरुषः कृतसमस्तनिवासः ॥&lt;br&gt;&#xA;दास्यवृन्दहृषितो निजदासः प्रेक्षणैककरुणोवतु विश्वम् ॥ १६ ॥&lt;br&gt;&#xA;कण्ठलम्बिततरक्षुनखाग्रक्रुष्टगोपरमणीकुचभारः॥&lt;br&gt;&#xA;लीलया युवतिभिः कृतवेषः शेष एष भवतादुपशान्त्यै॥१७॥&lt;br&gt;&#xA;दण्डपाणिरयमेव जनानां शासितात्मनियमोक्तहितानाम्॥&lt;br&gt;&#xA;पावनाय महतामनुशाली विश्वदुःखशमनो भवतान्नः ॥१८॥&lt;br&gt;&#xA;एवं स्तुतस्ततः साक्षाद्गरुडेन महात्मना ॥&lt;br&gt;&#xA;पूजार्थमाजुहावैनां गङ्गां त्रिपथगामिनीम् ॥१९॥&lt;br&gt;&#xA;ततः पञ्चमुखी साक्षादाविरासीन्नगोपरि॥&lt;br&gt;&#xA;तेनोदकेन पादार्घं चकार विनतासुतः ॥2.3.4.२०॥&lt;br&gt;&#xA;व्रियतां वर इत्युक्तो गरुडो हरिणा ततः ॥&lt;br&gt;&#xA;तवैकवाहनः श्रीमान्बलवीर्यपराक्रमः ॥&lt;br&gt;&#xA;अजेयो देवदैत्यानां स्यामहं ते प्रसादतः ॥ २१ ॥&lt;br&gt;&#xA;इयं मन्नामविख्याता सर्वपापहरा शिला ॥&lt;br&gt;&#xA;एतस्याः स्मरणात्पुंसां विषव्याधिर्न जायताम्॥२२॥&lt;br&gt;&#xA;एवमुक्त्वा ततस्तूष्णीं बभूव विनतासुतः ॥&lt;br&gt;&#xA;ओमित्युक्त्वा ततो विष्णुरुवाचेदं वचो हितम् ॥२३॥&lt;br&gt;&#xA;बदरीं त्वं प्रयाहीति नारदेन निषेविताम् ॥&lt;br&gt;&#xA;स्नानं नारदतीर्थादावुपवासत्रयं शुचिः ॥&lt;br&gt;&#xA;कृत्वा मद्दर्शनं तत्र सुलभं ते भविष्यति ॥ २४ ॥&lt;br&gt;&#xA;इत्युक्त्वान्तर्द्दधे विष्णुस्तडित्सौदामनी यथा ॥&lt;br&gt;&#xA;गरुडस्तु ततः शीघ्रमागत्य बदरीं मुदा ॥ २५ ॥&lt;br&gt;&#xA;वह्नितीर्थं समासाद्य शिलामाश्रित्य तत्परः ॥&lt;br&gt;&#xA;स्नात्वा नारदतीर्थेषु व्रतचर्यामथाकरोत् ॥ २६ ॥&lt;br&gt;&#xA;ततस्तु नारदे तीर्थे दृष्ट्वा भगवतः स्थितिम् ॥&lt;br&gt;&#xA;नमस्कृत्य विधानेन तदाज्ञातः पुरं ययौ ॥ २७ ॥&lt;br&gt;&#xA;ततः प्रभृति त्रैलोक्ये गारुडीति शिलोच्यते ॥ २८ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;वाराह्या वद माहात्म्यं कीदृशं हीश्वरेश्वर ॥&lt;br&gt;&#xA;किं पुण्यं किं फलं तस्या अभिधानं तथा कथम् ॥ २९ ॥&lt;br&gt;&#xA;॥ शिव उवाच ॥ ॥&lt;br&gt;&#xA;रसातलात्समुद्धृत्य महीं दैवतवैरिणम् ॥&lt;br&gt;&#xA;हिरण्याक्षं रणे हत्वा बदरीं समुपागतः ॥ 2.3.4.३० ॥&lt;br&gt;&#xA;आकल्पान्तं महादेवो योगधारणया स्थितः ॥&lt;br&gt;&#xA;बदर्याः सौष्ठवादेव विदधे स्थितिमात्मनः ॥ ३१ ॥&lt;br&gt;&#xA;शिलारूपेण भगवान्स्थितिं तत्र चकार ह ॥&lt;br&gt;&#xA;तत्र गत्वा तु मनुजः स्नात्वा गङ्गाजलेऽमले ॥ ३२ ॥&lt;br&gt;&#xA;दानं दत्त्वा स्वशक्त्या वै गङ्गाम्भः शान्तमानसः ॥&lt;br&gt;&#xA;अहोरात्रे स्थितो भूत्वा जपेदेकाग्रमानसः ॥ ३३ ॥&lt;br&gt;&#xA;शिलायां देवदृष्टिश्च तस्य पुंसः प्रजायते ॥&lt;br&gt;&#xA;बहुना किमिहोक्तेन यद्वदिष्यति साधकः ॥ ३४ ॥&lt;br&gt;&#xA;तत्तस्य सिध्यति क्षिप्रं यद्यपि स्यात्सुदुष्करम् ॥ ३५ ॥ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;नारसिंहीशिलायास्तु माहात्म्यं वद मे प्रभो ॥&lt;br&gt;&#xA;त्वत्प्रसादान्महादेव दुर्ल्लभं श्रुतवानहम् ॥३६॥&lt;br&gt;&#xA;॥ शिव उवाच ॥ ॥&lt;br&gt;&#xA;हिरण्यकशिपुं हत्वा नखाग्रेणैव लीलया ॥&lt;br&gt;&#xA;क्रोधाग्निना प्रदीप्ताङ्गः प्रलयानलसन्निभः ॥ ३७ ॥&lt;br&gt;&#xA;तदा देवैः समागत्य स्थित्वा दूरे दयालुभिः ॥&lt;br&gt;&#xA;स्तुतोऽसौ भगवान्देवो लीलया धृतविग्रहः ॥ ३८ ॥&lt;br&gt;&#xA;तदा प्रसन्नो हरिरुग्रविक्रमः स्वतेजसा व्याप्तसुरासुरोत्तमः ॥&lt;br&gt;&#xA;उवाच मत्तो वरमावृणीध्वं गीर्वाणनिर्वाण सुखैकहेतुम् ॥ ३९ ॥&lt;br&gt;&#xA;तदासुराणामधिपः स्वयम्भूरुवाच वाक्यं स्मितशोभिताननः ॥&lt;br&gt;&#xA;रूपं तवात्युग्रमशेषदेहिनां भयावहं संहर नारसिम्ह ॥ 2.3.4.४० ॥&lt;br&gt;&#xA;अनेकधैतद्विधिवद्विधाय निधाय शैलादिषु दिव्यमूर्तिम् ॥&lt;br&gt;&#xA;उवाच किं वः प्रकरोमि कृत्यमहं प्रसन्नस्त्रिदशाः परन्तपाः ॥ ४१ ॥&lt;br&gt;&#xA;ततोमरा ऊचुरनेन चैव रूपेण सङ्क्षोभितविश्वमूर्ते ॥&lt;br&gt;&#xA;प्रशान्तमन्तःसुखहेतुबन्धि चतुर्भुजत्वं वरमीप्सितं नः ॥ ४२ ॥&lt;br&gt;&#xA;ततो हरिर्वीक्ष्य निरीक्षणेन दिव्येन विश्वं प्रययौ विशालाम्॥&lt;br&gt;&#xA;गङ्गाजले क्रीडति विष्टचेताः सुरासुरेभ्यो भगवानुवाच ॥ ४३ ॥&lt;br&gt;&#xA;ततोऽमराः शान्तभया अथैनं निरीक्ष्य देवं जलमध्यसंस्थम् ॥ ॥&lt;br&gt;&#xA;नत्वा परिक्रम्य तदा समाययुर्निरूढभावाः स्वपुरं ततः क्रमात् ॥ ४४ ॥&lt;br&gt;&#xA;ततः समस्ता ऋषयस्तपोधनाः समाययुर्भक्तिभरावनम्राः ॥&lt;br&gt;&#xA;नृसिंहमत्यद्भुतविकमं हरिं समीडिरे बद्धकरा वचोभिः ॥ ४५ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;नमोनमस्ते जगतामधीश विश्वेश विश्वाभय विश्वमूर्ते ॥&lt;br&gt;&#xA;कृपाम्बुराशे भजनीयतीर्थ पादाम्बुज श्रीश दयां विधेहि ॥ ४६ ॥&lt;br&gt;&#xA;एकोऽसि नाना निजमायया स्वया घटे पयो यद्वदुपाधिभिन्नम् ॥&lt;br&gt;&#xA;भक्तेच्छयोपात्तविचित्रविग्रह प्रसीद विश्वानन विश्वभावन ॥ ४७ ॥&lt;br&gt;&#xA;ततः प्रसन्नो भगवान्नृसिंहः सिंहविक्रमः ॥&lt;br&gt;&#xA;उवाच वचनं चारु वरं मे व्रियतामिति ॥ ४८ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;यदि प्रसन्नो भगवन्कृपया जगतां पते ॥&lt;br&gt;&#xA;विशाला न परित्याज्या वरोऽस्माकमभीप्सितः ॥ ४९ ॥&lt;br&gt;&#xA;एवमस्तु ततः सर्वे स्वाश्रमं ह्यृषयो ययुः ॥&lt;br&gt;&#xA;नृसिंहोऽपि शिलारूपी जलक्रीडापरोऽभवत् ॥ 2.3.4.५० ॥&lt;br&gt;&#xA;उपवासत्रयं कृत्वा जपध्यानपरायणः ॥&lt;br&gt;&#xA;नृसिंहरूपिणं साक्षात्पश्यत्येव न संशयः ॥ ५१ ॥&lt;br&gt;&#xA;य एतच्छ्रद्धया मर्त्यः शृणोति श्रावयञ्छुचिः ॥&lt;br&gt;&#xA;सर्वपापविनिर्मुक्तो वैकुण्ठे वसतिं लभेत्॥५२॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे बदरिकाश्रममाहात्म्ये शिवकार्त्तिकेयसंवादे गरुडशिला वाराहीशिला नारसिंहीशिलामाहात्म्यवर्णनन्नाम चतुर्थोऽध्यायः ॥४ ॥&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/005/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;किमर्थं भगवांस्तत्र वसति श्रद्धया पुनः ॥&lt;br&gt;&#xA;किं पुण्यं किं फलं तस्य दर्शनस्पर्शनादिभिः ॥ १ ॥&lt;br&gt;&#xA;नैवेद्यभक्षणं चापि महापूजाकृतेस्तथा ॥&lt;br&gt;&#xA;प्रदक्षिणस्य च फलं ब्रूहि मे कृपया पितः ॥ २ ॥&lt;br&gt;&#xA;॥ शिव उवाच ॥ ॥&lt;br&gt;&#xA;पुरा कृतयुगस्यादौ सर्वभूतहिताय च ॥&lt;br&gt;&#xA;मूर्तिमान्भगवांस्तत्र तपोयोगसमाश्रितः ॥ ३ ॥&lt;br&gt;&#xA;त्रेतायुगे ह्यृषिगणैर्योगाभ्यासैकतत्परः ॥&lt;br&gt;&#xA;द्वापरे समनुप्राप्ते ज्ञाननिष्ठो हि दुर्लभः ॥ ४ ॥&lt;br&gt;&#xA;ऋषीणां देवतानां च दुर्दर्शो भगवानभूत् ॥&lt;br&gt;&#xA;ततो ह्यृषिगणा देवा अलभ्य भगवद्गतिम् ॥ ५ ॥&lt;br&gt;&#xA;स्वायम्भुवं पदं याता विस्मयाकुलचेतसः ॥&lt;br&gt;&#xA;तत्र गत्वा नमस्कृत्य ऊचुर्लोकेश्वरं मुदा ॥&lt;br&gt;&#xA;बृहस्पतिं पुरस्कृत्य ऋषयश्च तपोधनाः ॥ ६ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;नमस्ते सर्वलोकानामाश्रयः शरणार्तिहा ॥&lt;br&gt;&#xA;वृत्तिदः करुणापूर्णः पितामह सुरेश्वर ॥&lt;br&gt;&#xA;निवेदनीया विपदः समुद्धर्ता पितासि नः ॥ ७ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;किमर्थमागता यूयं विस्मयाकुलमानसाः ॥&lt;br&gt;&#xA;मिलिता ऋषिभिः साकं ब्रूतागमनकारणम् ॥ ८ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;द्वापरे समनुप्राप्ते विशालायां विशालधीः ॥&lt;br&gt;&#xA;भगवान्दृश्यते नैव तत्र किं कारणं वद ॥ ९ ॥&lt;br&gt;&#xA;विशाला किं परित्यक्ता ततो वा क्व गतः स्वयम् ॥&lt;br&gt;&#xA;अपराधादुतास्माकं कथं चासौ प्रसीदति ॥ 2.3.5.१० ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;नाहमेतद्विजानामि श्रुतं चाद्य मुखाद्धि वः ॥&lt;br&gt;&#xA;को हेतुर्दृक्पथातीतो भगवान्भवतां सुराः ॥&lt;br&gt;&#xA;आगच्छत वयं यामस्तीरं क्षीरपयोनिधेः ॥११॥&lt;br&gt;&#xA;इत्युक्तास्ते पुरोधाय ब्रह्माणं त्रिदिवौकसः ॥&lt;br&gt;&#xA;ययुः क्षीराम्बुधेस्तीरमृषयश्च तपोधनाः॥१२॥&lt;br&gt;&#xA;तत्र गत्वा जगन्नाथं देवदेवं वृषाकपिम् ॥&lt;br&gt;&#xA;गीर्भिश्चित्रपदार्थाभिस्तुष्टुवुर्जगदीश्वरम् ॥ १३ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;नमस्ते पुरुषाध्यक्ष सर्वभूतगुहाशय ॥&lt;br&gt;&#xA;वासुदेवाखिलाधार जगद्धेतो जगन्मय ॥ १४ ॥&lt;br&gt;&#xA;त्वमेव सर्वभूतानां हेतुः पतिरुताश्रयः ॥&lt;br&gt;&#xA;मायाशक्तिमुपाश्रित्य विचरस्येकसुन्दर ॥ १५ ॥&lt;br&gt;&#xA;एको नानायते योऽसौ नटवज्जायतेऽव्ययः ॥&lt;br&gt;&#xA;व्यापकोऽपि कृपालुत्वाद्भक्तहृत्पद्मषट्पद ॥&lt;br&gt;&#xA;ददाति विविधानन्दं तं वन्दे जगतां पतिम् ॥ १६ ॥ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;विपद्वनान्ते हुतभुग्जनानां गृहीतसत्त्वस्त्रिदशावनीशः ॥&lt;br&gt;&#xA;चराचरात्मा भगवाननन्तः कृपाकटाक्षैरवलोकतां नः ॥ १७ ॥&lt;br&gt;&#xA;सकृद्यन्नामपीयूषरसपानपरः पुमान् ॥&lt;br&gt;&#xA;निःश्रेयसं तृणमिव मन्यते तं हरिं भजे॥ १८ ॥&lt;br&gt;&#xA;अविद्याप्रतिबिम्बत्वाज्जीवभावमुपागतः ॥&lt;br&gt;&#xA;विज्ञत्वादुपशान्तात्मा स पुनातु जगत्त्रयम् ॥१९॥&lt;br&gt;&#xA;॥ गन्धर्वा ऊचुः ॥ ॥&lt;br&gt;&#xA;पिबन्ति ये हरेः पदाम्बुसङ्गलेशतः पयः पयो न ते पुनःपुनः पिबन्ति मातुरङ्कतः ॥&lt;br&gt;&#xA;प्रसङ्गतो यदा भिधासुधां निपीय मानवा मृताऽमृतं व्रजन्त्यधो न जातु यान्त्यशङ्किताः ॥ 2.3.5.२० ॥&lt;br&gt;&#xA;ततः स्तुतो हरिः साक्षात्सिन्धोरुत्थाय चाब्रवीत् ॥&lt;br&gt;&#xA;अलक्षितोऽपरैर्ब्रह्मा परं तद्वेद नापरः ॥ २१ ॥&lt;br&gt;&#xA;ब्रह्मा तदुपधार्याथ नत्वा तस्मै दिवौकस ॥&lt;br&gt;&#xA;बोधयामास सकलं सुराः शृणुत सादरम् ॥ २२ ॥&lt;br&gt;&#xA;अन्तर्हितोऽसौ भगवान्दृष्ट्वा लोकान्कुमेधसः ॥&lt;br&gt;&#xA;श्रुत्वेत्थं वचनं तस्य सर्वे देवा दिवं ययुः ॥२३॥&lt;br&gt;&#xA;ततोऽहं यतिरूपेण तीर्थान्नारदसञ्ज्ञकात् ॥&lt;br&gt;&#xA;उद्धृत्य स्थापयिष्यामि हरिं लोकहितेच्छया ॥ २४ ॥&lt;br&gt;&#xA;यस्य दर्शनमात्रेण पातकानि महान्त्यपि ॥&lt;br&gt;&#xA;विलीयन्ते क्षणादेव सिंहं दृष्ट्वा मृगा इव ॥ २५ ॥&lt;br&gt;&#xA;धर्माधर्मान्विजित्याथ बदरीशं विभुं हरिम् ॥&lt;br&gt;&#xA;दृष्ट्वा मुक्तिमुपायान्ति विनाऽऽयासं षडानन ॥ २६ ॥&lt;br&gt;&#xA;त्यक्तप्रायाणि तीर्थानि हरिणा कलिकालतः ॥&lt;br&gt;&#xA;बदरीं समनुप्राप्य साक्षादेवावतिष्ठते ॥ २७ ॥&lt;br&gt;&#xA;कलिकालमनुप्राप्य मुक्तिर्येषामभीप्सिता ॥&lt;br&gt;&#xA;द्रष्टव्या बदरी तैस्तु हित्वा तीर्थान्यशेषतः ॥ २८ ॥&lt;br&gt;&#xA;विना ज्ञानेन योगेन तीर्थाटनपरिश्रमैः ॥&lt;br&gt;&#xA;एकेन जन्मना जन्तुः कैवल्यं पदमश्नुते ॥ २९ ॥&lt;br&gt;&#xA;जन्मान्तरसहस्रैस्तु येन चाराधितो हरिः ॥&lt;br&gt;&#xA;स गच्छेद्बदरीं द्रष्टुं यत्र जन्तुर्न शोचति ॥ 2.3.5.३० ॥&lt;br&gt;&#xA;बदरीबदरीत्युक्त्वा प्रसङ्गान्मनुजोत्तमः ॥&lt;br&gt;&#xA;संसारतिमिराबाधे दीपमुज्वालयत्यसौ ॥ ३१ ॥&lt;br&gt;&#xA;यथा दीपावलोकेन तमोबाधा न जायते ॥&lt;br&gt;&#xA;तथैव बदरीं दृष्ट्वा पुंसो मृत्युभयं कुतः ॥३२॥&lt;br&gt;&#xA;दर्शनाद्यस्य पापानि रुदन्त्यव्याहतानि च ॥&lt;br&gt;&#xA;मुक्तिमार्गमुपालक्ष्य तं वन्दे बदरीपतिम् ॥ ॥३३॥&lt;br&gt;&#xA;सशैलकानना भूमिर्दशधा दक्षिणीकृता ॥&lt;br&gt;&#xA;हरेः प्रदक्षिणं तद्वद्बदर्यां तत्पदेपदे ॥ ३४ ॥&lt;br&gt;&#xA;अश्वमेधे तु यत्पुण्यं वाजपेयशतेन च ॥&lt;br&gt;&#xA;हरेः प्रदक्षिणात्तद्वद्बदर्यां तत्पदेपदे ॥ ३५ ॥&lt;br&gt;&#xA;चतुर्मासे तु यत्पुण्यं ब्रह्माण्डदानतस्तथा ॥&lt;br&gt;&#xA;हरेः प्रदक्षिणं तद्वद्बदर्यां तत्पदेपदे ॥ ३६ ॥&lt;br&gt;&#xA;अतिकृच्छ्रैर्महाकृच्छ्रैश्छान्दसैः सुकृतं भवेत् ॥&lt;br&gt;&#xA;हरेः प्रदक्षिणं तद्वद्बदर्यां तत्पदेपदे ॥ ३७ ॥&lt;br&gt;&#xA;बदर्यां विष्णुनैवेद्यं सिक्थमात्रं षडानन ॥&lt;br&gt;&#xA;अशनाच्छोधयेत्पापं तुषाग्निरिव काञ्चनम् ॥ ३८ ॥&lt;br&gt;&#xA;यदन्नं भगवानत्ति ऋषिभिर्न्नारदादिभिः ॥&lt;br&gt;&#xA;तत्सत्त्वशुद्धये सर्वैर्भोक्तव्यमविचारितम् ॥ ३९ ॥&lt;br&gt;&#xA;अमरा अपि यन्नूनं व्याजेनेच्छन्ति सर्वतः ॥&lt;br&gt;&#xA;भोक्तुं बदरिकां विष्णोर्नैवेद्यं यान्ति तत्पराः ॥ 2.3.5.४० ॥&lt;br&gt;&#xA;भोजनानन्तरं विष्णोः प्रगच्छन्ति स्वमालयम् ॥&lt;br&gt;&#xA;प्रह्लादप्रमुखा भक्ताः प्रविशन्ति हरेः पदम् ॥ ४१ ॥&lt;br&gt;&#xA;बाल्ययौवनवार्द्धक्ये यत्पापं ज्ञानतः कृतम् ॥&lt;br&gt;&#xA;नैवेद्यभक्षणाद्विष्णोर्बदर्यां तद्विलीयते ॥ ४२ ॥&lt;br&gt;&#xA;प्राणान्तं यस्य पापस्य प्रायश्चित्तं प्रकीर्तितम् ॥&lt;br&gt;&#xA;विष्णोर्निवेदितं भुक्त्वा बदर्य्यां तन्निवर्त्तते ॥४६॥&lt;br&gt;&#xA;तीर्थान्तरेषु यत्नेन मुक्तिं गच्छति मानवः ॥&lt;br&gt;&#xA;नैवेद्यभक्षणाद्विष्णोः सालोक्यं लभते नरः ॥४४॥&lt;br&gt;&#xA;हृदि रूपं मुखे नाम नैवेद्यमुदरे हरेः ॥&lt;br&gt;&#xA;पादोदकं सनिर्माल्यं मस्तके यस्य सोऽच्युतः॥४५॥&lt;br&gt;&#xA;ब्रह्महत्या सुरापानं स्तेयं गुर्वङ्गनागमः ॥&lt;br&gt;&#xA;नैवेद्यभक्षणाद्विष्णोर्बदर्यां यान्ति सङ्क्षयम् ॥ ४६ ॥&lt;br&gt;&#xA;बदरीसदृशं क्षेत्रं नैवेद्यसदृशं वसु ॥&lt;br&gt;&#xA;नारदीयसमं क्षेत्रं न भूतं न भविष्यति ॥४७॥&lt;br&gt;&#xA;बदरी यत्नतो गम्या भोक्तव्यं तन्निवेदितम् ॥&lt;br&gt;&#xA;द्रष्टव्यो भगवान्वह्नितीर्थे स्नानं सुदुर्लभम् ॥ ४८ ॥&lt;br&gt;&#xA;पृथिव्यां यानि तीर्थानि व्रतानि नियमास्तथा ॥&lt;br&gt;&#xA;पादोदकं विशालायां पावनं पुरतो भवेत् ॥ ४९ ॥&lt;br&gt;&#xA;किं तस्य दानैस्तपसा तीर्थाटनपरिश्रमैः ॥&lt;br&gt;&#xA;बदर्यां विष्णुपादोदबिन्दुमात्रं लभेद्यदि ॥ 2.3.5.५० ॥&lt;br&gt;&#xA;प्रायश्चित्तानि जल्पन्ति तावदेव षडानन ॥&lt;br&gt;&#xA;यावन्न लभ्यते विष्णोर्बदर्यां चरणोदकम् ॥ ५१ ॥&lt;br&gt;&#xA;अनायासेन येषां वा इच्छा मुक्तिपथे नृणाम् ॥&lt;br&gt;&#xA;कर्त्तव्यं तैः प्रयत्नेन विष्णोर्नैवेद्यभक्षणम् ॥ ५२ ॥&lt;br&gt;&#xA;ये नराः प्रतिगृह्णन्ति पापाः संसारभागिनः ॥&lt;br&gt;&#xA;यात्राकृतं फलं तेषां न कदाचित्प्रजायते ॥ ॥ ५३ ॥&lt;br&gt;&#xA;नैवेद्यनिन्दनाद्विष्णोर्निन्द्यन्ते ते तमोगताः ॥&lt;br&gt;&#xA;नैवेद्यभक्षणात्सत्त्वशुद्धिरेव न संशयः ॥ ५४ ॥&lt;br&gt;&#xA;नैवेद्यं स्वयमानीय ब्राह्मणान्भोजयन्ति ये ॥&lt;br&gt;&#xA;तुलापुरुषदानेन किं फलं ते कृतार्थिनः ॥ ५५ ॥&lt;br&gt;&#xA;कुरुक्षेत्रे समासाद्य राहुग्रस्ते दिवाकरे ॥&lt;br&gt;&#xA;महादानेन यत्पुण्यं बदर्य्यां ग्रासमात्रतः ॥ ५६ ॥&lt;br&gt;&#xA;बदरीक्षेत्रमासाद्य ग्रासमात्रं प्रयत्नतः ॥&lt;br&gt;&#xA;उपायोऽयं महांस्तत्र बदर्यां हरितोषणे ॥&lt;br&gt;&#xA;यतिभ्यो भोजनाद्विष्णोरपराध्यपि वल्लभः ॥ ५७ ॥&lt;br&gt;&#xA;न विष्णोः सदृशो देवो न विशाला समा पुरी ॥&lt;br&gt;&#xA;न भिक्षुसदृशं पात्रमृषितीर्थसमं न हि ॥ ५८ ॥&lt;br&gt;&#xA;चातुर्मास्यं प्रकुर्वन्ति ये नराः पुण्यशालिनः॥&lt;br&gt;&#xA;तेषां पुण्यफलं वक्तुं ब्रह्मणापि न शक्यते ॥ ५९ ॥&lt;br&gt;&#xA;भिक्षुकाणां फलावाप्तिर्विशेषादिह कीर्त्यते ॥&lt;br&gt;&#xA;वेदान्तश्रवणात्पुण्यं दशधा यत्प्रकीर्तितम् ॥ 2.3.5.६० ॥&lt;br&gt;&#xA;बदरी दृष्टिमात्रेण भिक्षुकाणां तदिष्यते ॥&lt;br&gt;&#xA;चातुर्मास्ये विशेषेण कैवल्यफलभागिनः ॥ ६१ ॥&lt;br&gt;&#xA;न्यासिनो बदरीस्थाने विनायासेन पुत्रक ॥&lt;br&gt;&#xA;ये मूर्खा जाड्यमापन्ना दम्भकाषायवाससः ॥&lt;br&gt;&#xA;बदरीदर्शनात्तेषां मुक्तिः करतले स्थिता ॥ ६२ ॥&lt;br&gt;&#xA;ज्ञानिनोऽज्ञानिनो वापि न्यासिनो नियतव्रता ॥&lt;br&gt;&#xA;द्रष्टव्या बदरी तैस्तु फलानि समभीप्सुभिः ॥ ६३ ॥&lt;br&gt;&#xA;श्रुत्वाऽध्यायमिमं पुण्यं प्रसङ्गेनापि मानवः ॥&lt;br&gt;&#xA;सर्वपापविनिर्मुक्तो विष्णुलोके महीयते ॥ ६४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे बदरिकाश्रममाहात्म्ये शिवकार्त्तिकेयसंवादे पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६ वसुधारातीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/006_vasudhArAtIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/006_vasudhArAtIrthamAhAtmyavarNanam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;कराद्विगलितं यत्र कपालं ते महेश्वर ॥&lt;br&gt;&#xA;तस्य तीर्थस्य माहात्म्यं कृपया वद मे पितः ॥ १ ॥&lt;br&gt;&#xA;॥ ॥ शिव उवाच ॥ ॥&lt;br&gt;&#xA;अतिगुह्यमिदं तीर्थं सुरासुरनमस्कृतम् ॥&lt;br&gt;&#xA;ब्रह्महाऽपि नरो यत्र स्नानमात्रेण शुद्ध्यति ॥ २ ॥&lt;br&gt;&#xA;पञ्च तीर्थानि तिष्ठन्ति कपाले पापमोचने ॥&lt;br&gt;&#xA;तत्र स्नानं तपो दानं सर्वमक्षयमिष्यते ॥ ३ ॥&lt;br&gt;&#xA;पिण्डं विधाय विधिवन्नरकात्तारयेत्पितॄन् ॥&lt;br&gt;&#xA;पितृतीर्थमिदं प्रोक्तं गयातोऽष्टगुणाधिकम् ॥ ४ ॥&lt;br&gt;&#xA;तिलतर्प्पणतो यान्ति पितरः स्वर्गमुत्तमम् ॥ ५ ॥&lt;br&gt;&#xA;अहोरात्रं स्थिरो भूत्वा जपनिष्ठः समाहितः ॥&lt;br&gt;&#xA;तस्येष्टसिद्धिर्महती तत्क्षणादेव जायते ॥ ६ ॥&lt;br&gt;&#xA;पारलौकिककर्माणि सर्वाण्यव्याहतानि च ॥&lt;br&gt;&#xA;कपालमोचने तीर्थे नाधिकं पितृकर्मणि ॥ ७ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;कुत्र वा ब्रह्मतीर्थं वै फलं वा कीदृशं भवेत् ॥&lt;br&gt;&#xA;के वा तत्र वसन्तीह कृपया वद मे पितः ॥ ८ ॥&lt;br&gt;&#xA;शिव उवाच ॥ ॥&lt;br&gt;&#xA;एकदा विष्णुनाभ्यम्भोरुहस्थस्य प्रजापतेः ॥&lt;br&gt;&#xA;वेदान्मुखाम्बुजाद्धृत्वा जग्मतुर्मधुकैटभौ ॥ ९ ॥&lt;br&gt;&#xA;ततो ह्युत्थाय शयनात्सिसृक्षुरब्जसम्भवः ॥&lt;br&gt;&#xA;स्रष्टुं विनाऽगमं लोके न शशाक हृतस्मृतिः ॥ 2.3.6.१० ॥&lt;br&gt;&#xA;तदा बदरिकामेत्य हरिणा प्रतिपालिताम् ॥&lt;br&gt;&#xA;तुष्टाव प्रणतो भूत्वा भगवन्तं सनातनम् ॥ ११ ॥&lt;br&gt;&#xA;ततः कुण्डात्समुद्भूतो हयशीर्षो निजायुधः ॥&lt;br&gt;&#xA;पीताम्बरधरः शुक्लश्चतुर्बाहुः सुदृप्तदृक् ॥ १२ ॥&lt;br&gt;&#xA;अत्यद्भुतः प्रकटकठोरलोचनश्चलच्छटाविच्छुरितमेघडम्बरः ॥&lt;br&gt;&#xA;स्वतेजसा हतनिखिलप्रभाकुलः कृपान्वितो द्रुहिणपुरःसरोऽभवत् ॥ १३ ॥&lt;br&gt;&#xA;निरीक्ष्य तं विधिरपि विस्मयाकुलः प्रणम्य च स्तुतिमकरोत्प्रसन्नदृक् ॥ १४ ॥ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;नमः कमलनाभाय नमस्ते कमलाश्रय ॥&lt;br&gt;&#xA;नमस्ते कमलावासविशालवनमालिने ॥ १५ ॥&lt;br&gt;&#xA;नमो विज्ञानभात्राय गुहावास निवासिने ॥&lt;br&gt;&#xA;हृषीकेशाय शान्ताय तुभ्यं भगवते नमः ॥ १६ ॥&lt;br&gt;&#xA;स्वभक्तरक्षणकृते धृतदेहाय शार्ङ्गिणे ॥&lt;br&gt;&#xA;अनन्तक्लेशनाशाय गदिने ब्रह्मणे नमः ॥॥ १७ ॥&lt;br&gt;&#xA;संसारविविधासारनिवृत्तिकृतकर्मणे ॥&lt;br&gt;&#xA;रक्षित्रे सर्वजन्तूनां विष्णवे जिष्णवे नमः ॥ १८ ॥&lt;br&gt;&#xA;नमो विश्वम्भराशेषनिवृत्तगुणवृत्तये ॥&lt;br&gt;&#xA;सुरासुरवरस्तम्भनिवृत्तिस्थितिकीर्तये ॥१९॥&lt;br&gt;&#xA;इतीरितः सुरपतिना महेश्वरो हृदिस्थितोऽखिलविदशेषकर्मभिः ॥&lt;br&gt;&#xA;ततोऽन्तरं सपदि गतो निबध्य तौ सुरद्रुहौ किल निजघान लीलया ॥ 2.3.6.२० ॥&lt;br&gt;&#xA;ततो निगममादाय ब्रह्मणोंऽतिकमाययौ॥&lt;br&gt;&#xA;दत्त्वा स्वनिगमं तस्मै स्वस्थोऽभूत्स समीडितः ॥ २१ ॥&lt;br&gt;&#xA;ततः प्रभृति तत्तीर्थं ब्रह्मणा प्रकटीकृतम् ॥&lt;br&gt;&#xA;ब्रह्मकुण्डमिति ख्यातं त्रिषु लोकेषु विश्रुतम् ॥ २२ ॥&lt;br&gt;&#xA;यस्य दर्शनमात्रेण महापातकिनो जनाः ॥&lt;br&gt;&#xA;विमुक्तकिल्बिषाः सद्यो ब्रह्मलोकं व्रजन्ति ते ॥ २३ ॥&lt;br&gt;&#xA;स्नानं कुर्वन्ति ये लोका व्रतचर्यामथापि वा ॥&lt;br&gt;&#xA;ब्रह्मलोकमतिक्रम्य विष्णुलोकं व्रजन्ति ते ॥ २४ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;ततः किमकरोद्धाता लब्ध्वा वेदाञ्जनार्द्दनात् ॥&lt;br&gt;&#xA;एतदन्यच्च सर्वं मे कृपया वद साम्प्रतम् ॥ २५ ॥&lt;br&gt;&#xA;॥ महादेव उवाच ॥ ॥&lt;br&gt;&#xA;चतुर्णामपि वेदानां दृष्ट्वा बदरिकाश्रमम् ॥&lt;br&gt;&#xA;मतिर्न जायते गन्तुं ब्रह्मणा सह पुत्रक ॥ २६ ॥&lt;br&gt;&#xA;ततस्तु विकलं दृष्ट्वा ब्रह्माणं जनवासिनः ॥&lt;br&gt;&#xA;सिद्धास्तु विधिवत्स्तुत्वा प्रणिपत्येदमब्रुवन् ॥ २७ ॥&lt;br&gt;&#xA;॥ सिद्धा ऊचुः ॥ ॥&lt;br&gt;&#xA;आज्ञा भगवतः कार्या सर्वैः स्थावरजङ्गमैः ॥&lt;br&gt;&#xA;भगवान्सर्वजन्तूनां कर्त्ता हर्ता पिता गुरुः ॥ २८ ॥&lt;br&gt;&#xA;स्थितिर्ब्रह्मान्तिके वश्च हरिणैवानुकल्पिता ॥&lt;br&gt;&#xA;निवृत्तिर्वर्तते चैषा तथाप्येतन्निरामयम् ॥२९॥&lt;br&gt;&#xA;एकान्ते द्रवरूपेण मूर्तिर्वोऽत्रावतिष्ठताम् ॥&lt;br&gt;&#xA;द्वितीया ब्रह्मणा सार्द्धं ब्रह्मलोकं व्रजेत्पुनः ॥ 2.3.6.३० ॥&lt;br&gt;&#xA;ततः सहृदया वेदा द्वैधीकृतात्मरूपकाः ॥&lt;br&gt;&#xA;ब्रह्मणा ब्रह्मलोकं ते ययुः सार्द्धं प्रहर्षिताः ॥ ३१ ॥&lt;br&gt;&#xA;ततस्त्रिलोकं विधिवत्ससर्ज चतुराननः ॥&lt;br&gt;&#xA;द्रवरूपेषु वेदेषु स्नानदानतपःक्रियाः ॥&lt;br&gt;&#xA;कृता विच्छेदिता न स्युर्यावदाभूतसम्प्लवम् ॥ ३२ ॥&lt;br&gt;&#xA;फलमुद्दिश्य कुर्वन्ति उपवासत्रयं नराः ॥&lt;br&gt;&#xA;चतुर्णामपि वेदानां व्याख्यातारो न संशयः ॥ ३३ ॥&lt;br&gt;&#xA;अनुक्रमेण तिष्ठन्ति वेदाश्चत्वार एव च ॥&lt;br&gt;&#xA;ऋग्यजुःसामाथर्वाख्या भगवत्पार्श्ववर्तिनः ॥ ३४ ॥&lt;br&gt;&#xA;ये पुण्यवन्तोऽकलुषा वेदवेदाङ्गपारगाः ॥&lt;br&gt;&#xA;ते वेदघोषं विरलाः शृण्वन्त्यपि कलौ युगे ॥ ३५ ॥&lt;br&gt;&#xA;चतुर्णामपि वेदानामुदगस्ति सरस्वती ॥&lt;br&gt;&#xA;जप्ताथ सा नृणां हन्ति जडतां जलरूपिणी ॥ ३६ ॥&lt;br&gt;&#xA;सरस्वत्या जले स्थित्वा जपं कृत्वा समाहितः ॥&lt;br&gt;&#xA;मनोस्तस्य न विच्छेदः कदाचिदपि जायते ॥ ३७ ॥&lt;br&gt;&#xA;वेदव्यासोऽपि भगवान्यत्प्रसादादुदारधीः ॥&lt;br&gt;&#xA;पुराणसंहितार्थज्ञोऽभवदत्र न संशयः ॥ ३८ ॥&lt;br&gt;&#xA;त्रयाणामपि लोकानां हिताय जगतां पतिः ॥&lt;br&gt;&#xA;स्थापयामास विधिना वाणीं वाग्विभवप्रदाम् ॥ ३९ ॥&lt;br&gt;&#xA;दर्शनस्पर्शनस्नानपूजास्तुत्यभिवन्दनैः ॥&lt;br&gt;&#xA;सरस्वत्या न विच्छेदः कुले तस्य कदाचन ॥ 2.3.6.४० ॥&lt;br&gt;&#xA;मन्त्रसिद्धिर्विशेषेण सरस्वत्यास्तटे नृणाम् ॥&lt;br&gt;&#xA;जपतामचिरणैव जायते नात्र संशयः ॥४१॥&lt;br&gt;&#xA;बहुना किमिहोक्तेन वाणी वाग्विभवप्रदा ॥&lt;br&gt;&#xA;द्रवरूपधरा नृणां दर्शनात्पूतिरुज्ज्वला ॥ ४२ ॥&lt;br&gt;&#xA;ततोऽर्वाग्दक्षिणे भागे द्रवधारेति विश्रुतम् ॥&lt;br&gt;&#xA;तीर्थमिन्द्रपदं यत्र तपश्चक्रे पुरन्दरः ॥ ४३ ॥&lt;br&gt;&#xA;सुदारुणं तपः कृत्वा परितोष्य जनार्द्दनम् ॥&lt;br&gt;&#xA;पदमैन्द्रं समालेभे सुरासुरनमस्कृतम् ॥ ४४ ॥&lt;br&gt;&#xA;तपो दानं जपो होमो व्रतानि नियमा यमाः ॥&lt;br&gt;&#xA;तत्रानन्तगुणं प्रोक्तं तत्तीर्थमतिदुर्लभम् ॥ ४५ ॥&lt;br&gt;&#xA;प्रतिमासे त्रयोदश्यां शुक्लायां हरितोषणे ॥&lt;br&gt;&#xA;स्नात्वा सुतीर्थे सुत्रामाच्छन्दं चोपेत्य सङ्गतः ॥ ४६ ॥&lt;br&gt;&#xA;उपवासद्वयं कृत्वा पूजयित्वा जनार्द्दनम् ॥&lt;br&gt;&#xA;सर्वपापविनिर्मुक्तः शक्रलोके महीयते ॥ ४७ ॥&lt;br&gt;&#xA;तत्रैव मानसोद्भेदः सर्वपापप्रणाशनः ॥&lt;br&gt;&#xA;दुर्लभः सर्वजन्तूनां यत्र ते स्युर्महर्षयः ॥ ४८ ॥&lt;br&gt;&#xA;मानसं चिदचिद्ग्रन्थिमुद्ग्रथ्नन्ति च सर्वतः ॥&lt;br&gt;&#xA;मानसोद्भेव इत्याख्या ऋषिभिः परिगीयते ॥ ४९ ॥&lt;br&gt;&#xA;भिन्दन्ति हृदयग्रन्थीश्छिन्दन्ति बहुसंशयम् ॥&lt;br&gt;&#xA;कर्माणि क्षपयन्त्यस्मान्मानसोद्भेद इत्यभूत् ॥ 2.3.6.५० ॥&lt;br&gt;&#xA;यदि भाग्यवशादत्र बिन्दुमात्रं लभेन्नरः ॥&lt;br&gt;&#xA;तत्क्षणान्मुक्तिमाप्नोति किमतस्त्वधिकं भवेत् ॥ ५१ ॥&lt;br&gt;&#xA;गिरिदरीनिलये निवसत्यमी ऋषिगणाः फलमूलजलाशनाः ॥&lt;br&gt;&#xA;जितमनोविषयाः शितबुद्धयः कलिभयादिव पापभयाकुलाः ॥ ५२ ॥&lt;br&gt;&#xA;फलसमीरणगह्वरनिर्झराश्रमभरादुपलब्धपटोत्तमाः ॥&lt;br&gt;&#xA;त्रिषवणक्रमनिर्जितदुर्जयेन्द्रियपराक्रमणा मुनयस्त्वमी ॥ ५३ ॥&lt;br&gt;&#xA;साधनानि बहून्येव कायक्लेशकराण्यहो ॥&lt;br&gt;&#xA;सुलभं साधनं लोके मानसोद्भेददर्शनम् ॥ ५४ ॥&lt;br&gt;&#xA;यस्मिन्दिने जलं चैतल्लभते पुण्यवाञ्जनः ॥&lt;br&gt;&#xA;भवति व्याससदृशो यमपितृसमः क्रमात् ॥ ५५ ॥&lt;br&gt;&#xA;काम्यतीर्थमिदं नॄणां कामनावशकृत्पुनः ॥&lt;br&gt;&#xA;अकामतस्तु मुक्तिः स्यादुभयोरेष निश्चयः ॥ ५६ ॥&lt;br&gt;&#xA;यदि कश्चित्प्रमादेन कामनां कुरुते नरः ॥&lt;br&gt;&#xA;फलं भुक्त्वा पुनर्मुक्तिर्भवत्येव न संशयः ॥५७॥&lt;br&gt;&#xA;महरादिषु लोकेषु भुक्त्वा भोगान्यथेप्सितान् ॥&lt;br&gt;&#xA;भोगे भुक्ते पुनर्याति कामनावशतो जनः ॥५८॥&lt;br&gt;&#xA;पुरुषार्थसमावाप्त्यै यतनीयं मनीषिभिः ॥&lt;br&gt;&#xA;मानसोद्भेदने तीर्थे नापेत्यत्रेति मे मतिः ॥ ५९ ॥&lt;br&gt;&#xA;मानसोद्भेदनात्प्रत्यग्दिशि सर्वमनोहरम् ॥&lt;br&gt;&#xA;वसुधारेति विख्यातं तीर्थं त्रैलोक्यदुर्लभम् ॥ ॥ 2.3.6.६० ॥&lt;br&gt;&#xA;त्रिलोक्यां सर्वतीर्थेभ्यः श्रेष्ठो बदरिकाश्रमः ॥&lt;br&gt;&#xA;श्रुत्वा तन्नारदात्सर्वे वसवः समुपागताः ॥ ६१ ॥&lt;br&gt;&#xA;त्रिंशद्वर्षसहस्राणि तपः परमदारुणम् ॥&lt;br&gt;&#xA;दलाम्बुप्राशनाश्चक्रुस्ततः सिद्धिमुपाययुः ॥ ६२ ॥&lt;br&gt;&#xA;भगवद्दर्शनात्प्राप्तानन्दनिर्वृत्तविक्लमाः ॥&lt;br&gt;&#xA;हृदयानन्दसन्दोहप्रफुल्लितमुखाम्बुजाः ॥ ६३ ॥&lt;br&gt;&#xA;दृष्ट्वा नारायणं देवं वरं लब्ध्वा मनोरमम्॥&lt;br&gt;&#xA;हरिभक्तिसुखैश्वर्य्यं परं लब्ध्वा मुदं ययुः॥६४॥&lt;br&gt;&#xA;अत्र स्नात्वा जलं पीत्वा पूजयित्वा जनार्द्दनम्॥&lt;br&gt;&#xA;इह लोके सुखं भुक्त्वा यात्यन्ते परमं पदम् ॥६५॥&lt;br&gt;&#xA;अत्र पुण्यवतां ज्योतिर्दृश्यते जलमध्यतः॥&lt;br&gt;&#xA;यद्दृष्ट्वा न पुनर्भूयो गर्भवासं प्रपद्यते ॥ ६६ ॥&lt;br&gt;&#xA;येऽशुद्धपितृजाः पापाः पाषण्डमतिवृत्तयः ॥&lt;br&gt;&#xA;न तेषां शिरसि प्रायः पतन्त्यापः कदाचन ॥ ६७ ॥&lt;br&gt;&#xA;दिनत्रयं शुचिर्भूत्वा पूजयित्वा जनार्दनम् ॥&lt;br&gt;&#xA;उपोष्य भगवद्भक्त्या सिद्धान्पश्यन्ति साधवः ॥६८॥&lt;br&gt;&#xA;ये तत्र चपलास्तथ्यं न वदन्ति च लोलुपाः ॥&lt;br&gt;&#xA;परिहासपरद्रव्यपरस्त्रीकपटाग्रहाः ॥६९॥&lt;br&gt;&#xA;मलचैलावृताऽशान्ताऽशुचयस्त्यक्तसत्क्रियाः ॥&lt;br&gt;&#xA;तेषां मलिनचित्तानां फलमत्र न जायते ॥ 2.3.6.७० ॥&lt;br&gt;&#xA;ये तत्र साधकाः शान्ता विरला विधिवर्त्मगाः ॥&lt;br&gt;&#xA;तेषां जपस्तपोहोमो दानव्रतजपक्रियाः ॥ ॥ ७१ ॥&lt;br&gt;&#xA;क्रियमाणा यथाशक्त्या ह्यक्षय्यफलदायकाः ॥ ७२ ॥&lt;br&gt;&#xA;यत्किञ्चिच्छुभकर्माणि क्रियमाणानि देहिनाम् ॥&lt;br&gt;&#xA;महदादिफलं दद्युर्निःश्रेयसमनुत्तमम् ॥ ७३ ॥&lt;br&gt;&#xA;श्रावणीयमिह किं फलाधिकं यत्र यान्ति विबुधाः फलार्थिनः ॥&lt;br&gt;&#xA;पूजितादनु हरेः प्रियार्थिनः स्वर्गमार्गनिरताः प्रमोदिनः ॥ ७४ ॥&lt;br&gt;&#xA;यत्र सन्ति न च विघ्नकारिणः कर्मणां हरिभयात्सुसिध्यति ॥&lt;br&gt;&#xA;निर्विशन्ति च फलं विवेकिनः कर्ममार्गनिरताः सुदेहिनः ॥ ७५ ॥&lt;br&gt;&#xA;ये पठन्त्यथ च पाठयन्त्यहो पुण्यतीर्थविषयं प्रकाशितम् ॥&lt;br&gt;&#xA;भक्तिभावसमलङ्कृताश्च ते सम्प्रयान्ति हरिमन्दिरं शुभम् ॥ ७६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे बदरिकाश्रममाहात्म्ये शिवकार्त्तिकेयसंवादे वसुधारातीर्थमाहात्म्यवर्णनन्नाम षष्ठोऽध्यायः ॥ ६ ॥ ॥&lt;br&gt;&#xA;॥ शिव उवाच ॥ ॥&lt;/p&gt;</description>
    </item>
    <item>
      <title>००७ पञ्चधारादितीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/007_panchadhArAditIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/007_panchadhArAditIrthamAhAtmyavarNanam/</guid>
      <description>&lt;p&gt;॥ शिव उवाच ॥ ॥&lt;br&gt;&#xA;ततो नैर्ऋत्यदिग्भागे पञ्चधाराः पतन्त्यधः ॥&lt;br&gt;&#xA;प्रभासं पुष्करं चैव गयां नैमिषमेव च ॥&lt;br&gt;&#xA;कुरुक्षेत्रं विजानीहि द्रवरूपं षडानन ॥ १ ॥&lt;br&gt;&#xA;पुरा ते ब्रह्मणः स्थानं गता मलिनरूपिणः ॥&lt;br&gt;&#xA;पापिनां पापदोषेण विकृताः कृतबुद्धयः ॥ २ ॥&lt;br&gt;&#xA;तत्र गत्वा नमस्कृत्य ब्रह्माणं लोकभावनम् ॥&lt;br&gt;&#xA;ऊचुः प्राञ्जलयः सर्वे निजागमनकारणम् ॥ ३ ॥&lt;br&gt;&#xA;तच्छ्रुत्वा ध्यानमालम्ब्य प्रहस्य जगदीश्वरः ॥&lt;br&gt;&#xA;उवाच वचनं चारु स्मृत्वा बदरीकाश्रमम् ॥ ४ ॥&lt;br&gt;&#xA;मा भैष्ट गच्छत क्षिप्रं हरेर्बदरिकाश्रमम् ॥&lt;br&gt;&#xA;यस्य निर्देशमात्रेण सद्यः पुण्यं भविष्यति ॥५॥&lt;br&gt;&#xA;ततस्ते हर्षवेगेन नमस्कृत्य पितामहम् ॥&lt;br&gt;&#xA;जग्मुरुत्फुल्लनयना विशालाममितप्रभाम् ॥ ६ ॥&lt;br&gt;&#xA;यस्य निर्वेशमात्रेण तत्क्षणाद्विगतेनसः ॥&lt;br&gt;&#xA;ततो द्विरूपमास्थाय स्वस्थानं ययुरुत्सुकाः ॥ ७ ॥&lt;br&gt;&#xA;द्रवरूपेण चान्येन पञ्च तिष्ठन्ति निर्मलाः ॥&lt;br&gt;&#xA;तेषु स्नात्वा विधानेन कृत्वा नित्यक्रियां शुचिः ॥ ८ ॥&lt;br&gt;&#xA;तत्तत्तीर्थफलं लब्ध्वा यात्यन्ते परमं पदम् ॥&lt;br&gt;&#xA;पञ्चोपवास निरतः पूजयित्वा जनार्दनम् ॥ ९ ॥&lt;br&gt;&#xA;इह भोगान्बहून्भुक्त्वा हरेः सालोक्यमाप्नुयात् ॥ 2.3.7.१० ॥&lt;br&gt;&#xA;ततस्तु विमलं तीर्थं सोमकुण्डाभिधं परम् ॥&lt;br&gt;&#xA;तपश्चकार भगवान्सोमो यत्र कलानिधिः ॥ ११ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;सोमकुण्डस्य माहात्म्यं वद मे वदतां वर ॥&lt;br&gt;&#xA;त्वत्प्रसादादहं श्रोतुमिच्छामि परमेश्वर ॥ १२ ॥&lt;br&gt;&#xA;॥ शिव उवाच ॥ ॥&lt;br&gt;&#xA;पुरात्रितनयः श्रीमान्सोमः सम्प्राप्य यौवनम्॥&lt;br&gt;&#xA;श्रुत्वा स्वर्वासिनां सौख्यं गन्धर्वेभ्यो मुहुर्मुहुः ॥&lt;br&gt;&#xA;तदा स्वपितरं प्रायात्प्रष्टुं तल्लभते कथम् ॥ १३ ॥&lt;br&gt;&#xA;॥ सोम उवाच ॥ ॥&lt;br&gt;&#xA;भगवन्सर्वधर्मज्ञ करुणामृतसागर ॥&lt;br&gt;&#xA;कथं वा लभ्यते स्वर्गः सर्वेषामुत्तमोत्तमः ॥ १४ ॥&lt;br&gt;&#xA;ग्रहनक्षत्रताराणामोषधीनां पतिः प्रभो ॥&lt;br&gt;&#xA;स्यामहं येन तं यत्नं कृपया वद मे पितः ॥ १५ ॥&lt;br&gt;&#xA;॥ अत्रिरुवाच ॥ ॥&lt;br&gt;&#xA;तपसाराध्य गोविन्दं यमैर्वा नियमैः सुत ॥&lt;br&gt;&#xA;किं दुर्ल्लभं तु साधूनामिह लोके परत्र च ॥ १६ ॥&lt;br&gt;&#xA;ततस्तु नारदाच्छ्रुत्वा क्षेत्रं परमनिर्मलम् ॥&lt;br&gt;&#xA;जगाम बदरीं नत्वा पितरं दिशमुत्तराम् ॥ १७ ॥&lt;br&gt;&#xA;तत्र गत्वा फलैर्मेध्यैर्विष्णोः पूजामकल्पयत् ॥&lt;br&gt;&#xA;जजाप परमं जाप्यमष्टाक्षरं मनोहरम् ॥ १८ ॥&lt;br&gt;&#xA;अष्टाशीतिसहस्राणि वर्षाणि भगवत्परम् ॥&lt;br&gt;&#xA;तपस्तेपेऽतिपरमं सर्वलोकभयावहम् ॥ १९ ॥&lt;br&gt;&#xA;ततस्तुष्टः समागत्य भगवान्भक्तवत्सलः ॥&lt;br&gt;&#xA;उवाच सोमं विधिवद्वरं वरय सुव्रत ॥2.3.7.२०॥&lt;br&gt;&#xA;ततः सोमः समुत्थाय नमस्कृत्य पुनःपुनः ॥&lt;br&gt;&#xA;ग्रहनक्षत्रताराणामोषधीनामहं पतिः ॥&lt;br&gt;&#xA;द्विजानामपि सर्वेषां भूयासं ते प्रसादतः ॥ २१ ॥&lt;br&gt;&#xA;॥ हरिरुवाच ॥ ॥&lt;br&gt;&#xA;वरमन्यं वृणुष्वातो दुर्ल्लभं त्वं भवादृशाम् ॥&lt;br&gt;&#xA;वरान्नो वरयामास तदा तं हिमजात्मज ॥ २२ ॥&lt;br&gt;&#xA;ततोऽतिविमनाः सोमः पुनस्तेपे तपो महत् ॥&lt;br&gt;&#xA;त्रिंशद्वर्षसहस्राणि देवमानेन पुत्रक ॥२३॥&lt;br&gt;&#xA;तदासौ करुणापूर्णहृदयो भगवानगात् ॥&lt;br&gt;&#xA;वरं वरय भद्रं ते वरदोऽहं तवाग्रतः ॥&lt;br&gt;&#xA;सोमस्तु तादृशं वव्रे तच्छ्रुत्वान्तर्द्दधे हरिः॥२४॥&lt;br&gt;&#xA;ततोऽतिविमनाः सोमः पुनस्तेपे तपो महत्॥&lt;br&gt;&#xA;चत्वारिंशत्सहस्राणि तपस्तप्तं सुदुष्करम् ॥२५॥&lt;br&gt;&#xA;ततस्तुष्टो हरिः साक्षाच्छङ्खचक्रगदाधरः ॥&lt;br&gt;&#xA;उवाच वचनं चारु सोमं श्रान्तं तपोनिधिम् ॥२६॥&lt;br&gt;&#xA;उत्तिष्ठोत्तिष्ठ भद्रं ते वरं वरय सुव्रत ॥&lt;br&gt;&#xA;तपसाराधितो नूनं त्वयाहं तपसां निधिः ॥ २७ ॥&lt;br&gt;&#xA;॥ सोम उवाच ॥ ॥&lt;br&gt;&#xA;यदि तुष्टो भवान्मह्यं भगवान्वरदर्षभः ॥&lt;br&gt;&#xA;ग्रहनक्षत्रताराणामाधिपत्यं प्रयच्छ मे ॥&lt;br&gt;&#xA;तथौषधीनां विप्राणां यामिन्याश्च जगत्पते ॥ २८ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;दुर्ल्लभं प्रार्थितं वत्स वितरामि तथाप्यहम् ॥&lt;br&gt;&#xA;एवमस्तु ततः सर्वे समागत्य दिवौ कसः ॥&lt;br&gt;&#xA;अभिषिक्तवन्तो विधिवत्सोमं राजानमादृताः ॥ २९ ॥&lt;br&gt;&#xA;ततो विमानमारूढो रथेन शुभ्रवाससा ॥&lt;br&gt;&#xA;अभिष्टुतः सुरैरभूद्दिवं गतो निशाकरः ॥ ॥ 2.3.7.३० ॥&lt;br&gt;&#xA;ततः प्रभृति तीर्थं तत्सोमकुण्डेति दुर्ल्लभम् ॥&lt;br&gt;&#xA;यद्दृष्टिमात्रान्मनुजा गतदोषा भवन्ति हि ॥ ३१ ॥&lt;br&gt;&#xA;यदुपस्पर्शनाद्यान्ति सोमलोकं विनिन्दिताः ॥&lt;br&gt;&#xA;यत्र स्नात्वा विधानेन सन्तर्प्य पितृदेवताः ॥३२॥&lt;br&gt;&#xA;सोमलोकं विनिर्भिद्य विष्णुलोकं प्रपद्यते ॥&lt;br&gt;&#xA;उपवासत्रयं कृत्वा पूजयित्वा जनार्द्दनम् ॥ ॥ ३३ ॥&lt;br&gt;&#xA;न तेषां पुनरावृत्तिः कल्पकोटिशतैरपि ॥&lt;br&gt;&#xA;त्रिरात्रेण स्थितो भूत्वा पूजयित्वा जनार्द्दनम् ॥&lt;br&gt;&#xA;जपं कुर्वन्विशेषेण मन्त्रसिद्धिः प्रजायते ॥ ॥ ३४ ॥&lt;br&gt;&#xA;कर्मणा मनसा वाचा यत्कृतं पातकं नृभिः ॥&lt;br&gt;&#xA;तत्सर्वं क्षयमायाति सोमकुण्डेक्षणादिह ॥ ३५ ॥&lt;br&gt;&#xA;ततस्तु द्वादशादित्यतीर्थं पापहरं परम् ॥&lt;br&gt;&#xA;यत्र तप्त्वा पुनः कृच्छ्रं काश्यपः सूर्यतां ययौ ॥ ३६ ॥&lt;br&gt;&#xA;दुर्ल्लभं त्रिषु लोकेषु तपःसिद्ध्येककारणम् ॥&lt;br&gt;&#xA;रविवारेषु सप्तम्यां सङ्क्रात्यां विधिवन्नरः ॥&lt;br&gt;&#xA;सप्तजन्मकृतात्पापात्स्नानमात्रेण शुद्ध्यति ॥ ३७ ॥&lt;br&gt;&#xA;पाराकं विधिवत्कृत्वा पूजनीयो जनार्द्दनः ॥&lt;br&gt;&#xA;सूर्यलोके सुखं भुक्त्वा विष्णुलोके महीयते ॥ ॥ ३८ ॥&lt;br&gt;&#xA;महारोगाभिभूतस्तु स्नात्वा पीत्वा जलं शुचिः ॥&lt;br&gt;&#xA;रोगमुक्तोऽचिरादेव नात्र कार्या विचारणा ॥ ३९ ॥&lt;br&gt;&#xA;चतुःस्रोतं परं तीर्थं विलोचनमनोहरम् ॥&lt;br&gt;&#xA;धर्मार्थकाममोक्षास्ते तिष्ठन्ति द्रवरूपिणः ॥ 2.3.7.४० ॥&lt;br&gt;&#xA;हरेराज्ञानुसारेण क्षेत्रेऽस्मिन्वैष्णवे स्वयम् ॥&lt;br&gt;&#xA;पुरुषार्था द्रवीभूता भूतानां मुक्तिहेतवः ॥ ॥ ४१ ॥&lt;br&gt;&#xA;पूर्वादिदिक्षु क्रमसन्निविष्टा धर्मप्रधाना इव रूपभाजः ॥&lt;br&gt;&#xA;भजन्ति ये तान्क्रमसन्निविष्टान्प्रसन्नतैषां सततं भवेद्धि ॥ ४२ ॥&lt;br&gt;&#xA;नान्यत्र क्षेत्रे मिलिताः कथञ्चिच्चत्वार एते त्रिदशैरलभ्याः ॥&lt;br&gt;&#xA;तानग्रिमं जन्म जवेन लब्ध्वा पश्यन्ति पूर्वार्जितपुण्यपुञ्जाः ॥ ४३ ॥&lt;br&gt;&#xA;ये दुर्जना दुर्जनसङ्गभाजः क्षमार्जवप्राणजयप्रधानाः ॥&lt;br&gt;&#xA;क्रीडामृगा ग्राम्यवधूजनानां न ते प्रपश्यन्त्यचिरात्पुमर्थान्॥४४॥&lt;br&gt;&#xA;तथैव पश्यन्त्यचिरेण तत्त्वज्ञानैकहेतूनपि तान्पुमर्थान् ॥ ४५ ॥&lt;br&gt;&#xA;अत्र ब्रह्मादयो देवा ऋषयश्च तपोधनाः ॥&lt;br&gt;&#xA;पर्वणि प्रयताः स्नातुं समायान्ति षडानन ॥ ४६ ॥&lt;br&gt;&#xA;ततः सत्यपदन्नाम तीर्थं सर्वमनोहरम् ॥&lt;br&gt;&#xA;त्रिकोणाकारमेवैतत्कुण्डं कल्मषनाशनम् ॥&lt;br&gt;&#xA;एकादश्यां हरिस्तत्र स्वयमायाति पावने ॥४७॥&lt;br&gt;&#xA;तत्पश्चादृषयः सर्वे मुनयश्च तपोधनाः ॥&lt;br&gt;&#xA;स्नातुमायान्ति विधिवत्कुण्डे सत्यपदाभिधे ॥४८॥&lt;br&gt;&#xA;गन्धर्वाप्सरसां यत्र मध्याह्ने हरिवासरे ॥&lt;br&gt;&#xA;गानं शृण्वन्ति विरलाः सत्यव्रतपरायणाः ॥ ४९ ॥&lt;br&gt;&#xA;दर्शनाद्यस्य तीर्थस्य पातकानि महान्त्यपि ॥&lt;br&gt;&#xA;पलायन्ते भयेनैव सिंहं दृष्ट्वा मृगा इव ॥2.3.7.५०॥&lt;br&gt;&#xA;स्वशाखोक्तविधानेन स्नानं कृत्वा विचक्षणः ॥&lt;br&gt;&#xA;सत्यलोकमवाप्नोति ततो नैःश्रेयसं पदम् ॥ ५१ ॥&lt;br&gt;&#xA;अहोरात्रं शुचिर्भूत्वा उपोष्य च जनार्द्दनम् ॥&lt;br&gt;&#xA;पूजयित्वा यथाशक्त्या स जीवन्मुक्तिभाजनः ॥ ५२ ॥&lt;br&gt;&#xA;ब्रह्मा विष्णुश्च रुद्रश्च त्रिकोणस्थाः समाहिताः ॥&lt;br&gt;&#xA;तपः कुर्वन्त्यनुदिनं सर्वलोकादितोषणम् ॥ ५३ ॥&lt;br&gt;&#xA;त्रिकोणमण्डितं तीर्थं नाम्ना सत्यपदप्रदम् ॥&lt;br&gt;&#xA;दर्शनीयं प्रयत्नेन सर्वपापमुमुक्षुभिः ॥ ५४ ॥&lt;br&gt;&#xA;जपं तपो हरिस्तोत्रं पूजां स्तुत्यभिवन्दनम् ॥&lt;br&gt;&#xA;माहात्म्यं कुर्वतां वक्तुं ब्रह्मणापि न शक्यते ॥ ५५ ॥&lt;br&gt;&#xA;ततोऽतिविमलं नाम नरनारायणाश्रमम् ॥&lt;br&gt;&#xA;द्विविधं दृश्यते तत्र पाथः परमनिर्मलम् ॥ ५६ ॥&lt;br&gt;&#xA;उभाभ्यामुभयोः प्रीतिर्भवतीति विनिश्चितम् ॥&lt;br&gt;&#xA;तत्र स्नात्वा प्रयत्नेन पूजयित्वा जनार्द्दनम् ॥&lt;br&gt;&#xA;सर्वपापविनिर्मुक्तस्तत्क्षणान्नात्र संशयः ॥ ५७ ॥&lt;br&gt;&#xA;ततो नारायणावासशिखरे विमलाकृति ॥&lt;br&gt;&#xA;तीर्थं पवित्रमुर्वश्या अभिव्यक्तिकरं भवेत् ॥ ५८ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;अभिव्यक्तिः कथं तस्या उर्वश्याः शिखरे पितः ॥&lt;br&gt;&#xA;किं पुण्यं किं फलं तत्र परं कौतूहलं वद ॥५९॥&lt;br&gt;&#xA;॥ शिव उवाच ॥ ॥&lt;br&gt;&#xA;धर्मस्यपत्नी मूर्त्यासीत्तस्यां जातौ षडानन ॥&lt;br&gt;&#xA;नरनारायणौ साक्षाद्भगवानेव केवलम् ॥ 2.3.7.६० ॥&lt;br&gt;&#xA;पित्रोराज्ञामनुप्राप्य तपोऽर्धं कृतमानसौ ॥&lt;br&gt;&#xA;उभयोर्नगयोस्तौ तु तपोमूर्ती इव स्थितौ ॥ ६१ ॥&lt;br&gt;&#xA;तौ दृष्ट्वा विस्मितः शक्रः प्रेषयामास मन्मथम् ॥&lt;br&gt;&#xA;सगणं तपसो ध्वंसो यथा स्याद्गन्धमादनम् ॥ ६२ ॥&lt;br&gt;&#xA;विक्रम्य विधिवत्ते तु नारायणबलोदयम् ॥&lt;br&gt;&#xA;ज्ञात्वा हतमनस्कास्तानुवाच जगतीपतिः ॥ ६३ ॥&lt;br&gt;&#xA;॥ हरिरुवाच ॥ ॥&lt;br&gt;&#xA;किमर्थमागता यूयमातिथ्यं गृह्यतामिति ॥ ६४ ॥&lt;br&gt;&#xA;इत्युक्त्वा फलमूलानि तेभ्यो दत्त्वोर्वशीं तथा ॥&lt;br&gt;&#xA;दत्त्वान्तर्धिमगादेव पश्यतां विघ्नकारिणीम् ॥ ६५ ॥&lt;br&gt;&#xA;ते तु गत्वा दिवं भीते शक्रायोचुर्बलं हरेः ॥&lt;br&gt;&#xA;शक्रस्तामुर्वशीं प्राप्य हर्षणैकयुतोऽभवत् ॥ ६६ ॥&lt;br&gt;&#xA;ततः प्रभृति तत्तीर्थमुर्वशी नामतः पृथक् ॥&lt;br&gt;&#xA;प्रसिद्धं यत्र भगवान्स्वयमास्ते तपोमयः ॥ ६७ ॥&lt;br&gt;&#xA;तत्र स्नात्वा विधानेन उपोष्य रजनिद्वयम् ॥&lt;br&gt;&#xA;पूजयित्वा हरिस्तत्र नरो नारायणो भवेत् ॥ ६८ ॥&lt;br&gt;&#xA;उर्वशीकुण्डमासाद्य कामनावशतो नरः ॥&lt;br&gt;&#xA;उर्वशीलोकमाप्नोति स्नानमात्रेण पुत्रक ॥ ६९ ॥&lt;br&gt;&#xA;सदैव भगवांस्तत्र उर्वशीकुण्ड सन्निधौ ॥&lt;br&gt;&#xA;भूतानां भावयन्भव्यं तपोमूर्तिर्व्यवस्थितः ॥ 2.3.7.७० ॥&lt;br&gt;&#xA;आमोदं तदुपरि वै प्रभञ्जनोऽपि श्रीभर्तुर्वहति पदाम्बुजैकलब्धम् ॥&lt;br&gt;&#xA;यत्सङ्गात्कलियुगकल्मषातुराणामुत्सङ्गे न भवति पापभारपाकः ॥ ७१ ॥&lt;br&gt;&#xA;यत्सङ्गाद्धर्षमुपावहत्पदश्रीनिर्विण्णो गिरिविवरेच्युतैकसेवी ॥&lt;br&gt;&#xA;श्रीभर्तुश्चरणयुगं वहन्समन्तादभ्येति प्रशममहस्तपःसमीरे ॥७२॥&lt;br&gt;&#xA;गीर्वाणानुपहसति स्वघेन पूर्णः कीटोऽपिप्रशमितदुर्नयो निरीहः॥&lt;br&gt;&#xA;यत्रस्थः कुसुमनिवेदमात्मयोगपर्युष्टं जहदुपयास्यते पदं तत् ॥ ७३ ॥&lt;br&gt;&#xA;यत्रेत्वा मुनिमतयो बहिःपदार्थान्नापश्यन्निहितपदाम्बुजैकभाजः ॥&lt;br&gt;&#xA;यत्रस्थः स्वयमपि गोपतिर्जनानामाधत्ते स्वपदमनुक्रमागतानाम् ॥ ७४ ॥&lt;br&gt;&#xA;बहूनि सन्ति तीर्थानि गिरौ नारायणाश्रिते ॥&lt;br&gt;&#xA;सर्वपापहराण्याशु तान्यहं वेद नो जनः ॥ ७५ ॥&lt;br&gt;&#xA;संसारकुहरे घोरे यत्र स्थगितमात्मनः ॥&lt;br&gt;&#xA;उर्वशीकुण्डमासाद्य दिनमेकं वसेन्नरः ॥ ७६ ॥&lt;br&gt;&#xA;उर्वशीदक्षिणे भागे आयुधानि जगत्पतेः ॥&lt;br&gt;&#xA;विद्यन्ते दर्शनात्तेषां न शस्त्रभयभाग्भवेत् ॥ ७७ ॥&lt;br&gt;&#xA;य इदं शृणुयाद्भक्त्या श्रावयेद्वा समाहितः ॥&lt;br&gt;&#xA;सर्वपापविनिर्मुक्तः सालोक्यं लभते हरेः ॥७८॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे बदरिकाश्रममाहात्म्ये शिवकार्त्तिकेयसंवादे पञ्चधारादितीर्थमाहात्म्यवर्णनन्नाम सप्तमोध्यायः ॥ ७ ॥ ॥ ॥&lt;/p&gt;</description>
    </item>
    <item>
      <title>००८ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/008_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/3_badarIkAshrama-mAhAtmyam/008_varNanam/</guid>
      <description>&lt;p&gt;॥ शिव उवाच ॥ ॥&lt;br&gt;&#xA;ब्रह्मकुण्डाद्दक्षिणतो नरावासगिरिर्महान् ॥&lt;br&gt;&#xA;यत्र भगवता मेरुः स्थापितो लोकसुन्दरः ॥ १ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;कथं भगवता मेरुः स्थापितो नरसन्निधौ ॥&lt;br&gt;&#xA;महत्कौतूहलं तात कथ्यतां यदि रोचते ॥ २ ॥&lt;br&gt;&#xA;॥ महादेव उवाच ॥ ॥&lt;br&gt;&#xA;यदा भगवतो वासो विशालायां समागतः ॥&lt;br&gt;&#xA;देवा महर्षयः सिद्धाः सविद्याधरचारणाः ॥३॥&lt;br&gt;&#xA;विहाय मेरुशृङ्गाणि भगवद्दर्शनोत्सुकाः ॥&lt;br&gt;&#xA;भगवद्दर्शनाह्लादतिरस्कृतसुरालयाः ॥ ४ ॥&lt;br&gt;&#xA;तदा तु भगवांस्तेषां सुखहेतोः षडानन ॥&lt;br&gt;&#xA;उत्पाद्य मेरुशृङ्गाणि करेणैकेन लीलया ॥&lt;br&gt;&#xA;स्थापयामास सर्वेषां भगवान्प्रीतिवर्द्धनः ॥५॥&lt;br&gt;&#xA;ततः सर्वे समालोक्य गिरिं काञ्चननिर्मितम् ॥&lt;br&gt;&#xA;प्रसन्नास्तुष्टुवुः सर्वे नारायणमनामयम्॥६॥&lt;br&gt;&#xA;॥देवा ऊचुः॥ ॥&lt;br&gt;&#xA;योस्मत्सुखाय भवविश्रमणाय बिभ्रल्लीलातनूः कनकशैलमिहानिनाय ॥&lt;br&gt;&#xA;जेता सुरार्द्दनशतं त्रिदशैकपक्षस्तस्मै विधेम नम उग्रतपःश्रियाय॥७॥&lt;br&gt;&#xA;यद्यत्करोति कृपया कृपणार्तितूलशैलाग्निराश्रितकृदेकविदां वरिष्ठः॥&lt;br&gt;&#xA;स्वेनैव तेन करणेन स तुष्यतां नो यस्यान्वकारि पुरुषेण न केनचिद्वै ॥८॥&lt;br&gt;&#xA;अस्माकमुन्नतधियां विदधाति सम्यक्छिक्षां पितेव करुणो निजलाभपूर्णः॥&lt;br&gt;&#xA;त्रैलोक्यरक्षणविचक्षणदृष्टिपातपूर्णामृताम्बुधिरसौ विपदः प्रपायात् ॥ ९ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;येनाध्यस्तं भाति समस्तं जगदेकं क्रीडाभाण्डं सत्यतयाऽजस्य विभूम्नः ॥&lt;br&gt;&#xA;भानां वृदं यद्वदनेप्याश्रितमूर्तिस्तस्मै नित्यं शाश्वत तुभ्यं प्रणमाम ॥ 2.3.8.१० ॥&lt;br&gt;&#xA;॥ सिद्धा ऊचुः ॥ ॥&lt;br&gt;&#xA;यत्कृपालवत एव महान्तः सिद्धिमीयुरितरे भवभाजः ॥&lt;br&gt;&#xA;तेऽचिरेण भवभीमपयोधिं तीर्णवन्त इति नः सुमनीषा ॥११॥&lt;br&gt;&#xA;॥ विद्याधरा ऊचुः॥ ॥&lt;br&gt;&#xA;विभो सद्गुणग्राम कल्याणमूर्ते परेशान सम्मानसन्तानहेतो ॥&lt;br&gt;&#xA;भवत्पादपद्मासवस्वादमत्ताः कृतार्था न चित्रं भवत्यत्र किञ्चित् ॥१२॥&lt;br&gt;&#xA;ततस्तुष्टोऽथ भगवांस्तेषामासीद्दिवौकसाम् ॥&lt;br&gt;&#xA;वरं वृणुध्वमित्युक्तास्ते प्रोचुर्वरदर्षभम्॥१३॥&lt;br&gt;&#xA;परितुष्टो भवान्साक्षाद्देवदेवो रमापतिः॥&lt;br&gt;&#xA;बदरी न त्वया त्याज्या न च मेरुः कदाचन॥१४॥&lt;br&gt;&#xA;मेरुशृङ्गं प्रपश्यन्ति ये जनाः पुण्यभागिनः ॥&lt;br&gt;&#xA;तेषां वै त्वत्प्रसादेन मेरौ वासः प्रजायताम्॥१५॥&lt;br&gt;&#xA;तत्र भुक्त्वा चिराद्भोगान्भूयादन्ते लयस्त्वयि॥&lt;br&gt;&#xA;एवमस्त्विति चाभाष्य तत्रैवान्तर्हितो हरिः ॥ १६ ॥&lt;br&gt;&#xA;ततः प्रभृति ते सर्वे मेरुशृङ्गविहारिणः ॥&lt;br&gt;&#xA;नरनारायणस्यान्ते पाल्यमाना मुहुर्मुहुः॥१७॥&lt;br&gt;&#xA;कदाचिद्दिवि तिष्ठन्ति कदाचिन्मेरुमध्यतः॥&lt;br&gt;&#xA;निर्विशङ्का निरुद्वेगा ऋषयश्च तपोधनाः॥१८॥&lt;br&gt;&#xA;भगवानपि तत्रैव नररूपेण तिष्ठति॥&lt;br&gt;&#xA;धनुर्बाणधरः श्रीमांस्तपसा पावकोपमः॥&lt;br&gt;&#xA;आनन्दमृषिवृन्दस्य जनयंस्तप आस्थितः ॥ १९ ॥&lt;br&gt;&#xA;ततस्तु परमं तीर्थं लोकपालाभिवन्दितम् ॥&lt;br&gt;&#xA;यत्र संस्थापयामास लोकपालान्हरिः स्वयम् ॥2.3.8.२०॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;कथं भगवता तत्र लोकपालाश्च स्थापिताः ॥&lt;br&gt;&#xA;महत्कौतूहलं तात कथयस्व महामते ॥ २१ ॥&lt;br&gt;&#xA;॥ शिव उवाच ॥ ॥&lt;br&gt;&#xA;एकदा मेरुमध्यस्थाश्रयानिह हरन्हरिः॥&lt;br&gt;&#xA;देवानामृषिमुख्यानां चरितं द्रष्टुमुद्यतः ॥२१॥&lt;br&gt;&#xA;तं दृष्ट्वा सहसोत्थाय नमस्कृत्य दिवौकसः ॥&lt;br&gt;&#xA;ऊचुस्ते विनयात्सर्वे प्रसीद भगवन्विभो ॥ २३ ॥&lt;br&gt;&#xA;क्षणं विश्राम्य विधिवद्दृष्ट्वा तां विरलां भुवम् ॥&lt;br&gt;&#xA;सान्निध्यमृषिदेवानामयुक्तं भावयन्मिथः ॥ २४ ॥&lt;br&gt;&#xA;ततः प्रहस्य भगवानुवाच मधुसूदनः ॥&lt;br&gt;&#xA;लोकपालान्समाहूय नात्र स्थेयं भवद्विधैः ॥ २५ ॥&lt;br&gt;&#xA;ऋषयस्तापसाः सिद्धाः सस्त्रीका निवसन्ति हि ॥&lt;br&gt;&#xA;भवद्विधानामास्थानं पुरेव कल्पितं मया ॥२६॥&lt;br&gt;&#xA;ततः स त्वरितो गत्वा रम्ये गिरिवरे हरिः ॥&lt;br&gt;&#xA;लोकपालान्समाहूय स्थापयामास तान्गुह ॥ २७ ॥&lt;br&gt;&#xA;तत्रैव शैलदण्डेन हत्वाग्निं जलकाङ्क्षया ॥&lt;br&gt;&#xA;क्रीडापुष्करणीं तेषां निर्ममे सुमनोहराम ॥ २८ ॥&lt;br&gt;&#xA;सस्त्रीका यत्र गीर्वाणा विचरन्ति निजेच्छया ॥&lt;br&gt;&#xA;गायन्ति स्वनुमोदन्ति गन्धर्वास्त्रिदिवौकसाम् ॥ २९ ॥&lt;br&gt;&#xA;वनानि कुसुमामोदरम्याणि परितोषतः ॥&lt;br&gt;&#xA;दिनानि यत्र गच्छन्ति क्षणप्रायाणि देहिनाम् ॥ 2.3.8.३० ॥&lt;br&gt;&#xA;भगवानपि तत्रैव तेषामानन्दमावहन्॥&lt;br&gt;&#xA;द्वादश्यां पौर्णमास्यां च स्वयमायाति मज्जने ॥ ३१ ॥&lt;br&gt;&#xA;तत्पश्चादृषयः सर्वे मुनयश्च तपोधनाः ॥&lt;br&gt;&#xA;यत्र स्नात्वा विधानेन गुह मध्याह्नकालतः ॥&lt;br&gt;&#xA;असङ्गं परमं ज्योतिर्जले पश्यन्ति चक्षुषा ॥ ३२ ॥&lt;br&gt;&#xA;सर्वतीर्थावगाहेन यत्फलं परिकीर्तितम् ॥&lt;br&gt;&#xA;तत्फलं तत्क्षणादेव दण्डपुष्करिणीक्षणात् ॥ ॥ ३३ ॥&lt;br&gt;&#xA;यत्र काम्यानि कर्माणि सफलानि मनीषिणाम् ॥&lt;br&gt;&#xA;यत्र पिण्डप्रदानेन गयातोऽष्टगुणं फलम् ॥३४॥&lt;br&gt;&#xA;यज्ञो दानं तपः कर्म सर्वमक्षयमुच्यते॥&lt;br&gt;&#xA;द्वादश्यां शुक्लपक्षस्य ज्येष्ठे मासि षडानन ॥ ३५ ॥&lt;br&gt;&#xA;तत्र स्नात्वा विधानेन कृतकृत्यो भवेद्यतः ॥&lt;br&gt;&#xA;बदरीतीर्थमध्ये तु गुप्तमेतत्सुरोत्तमैः ॥&lt;br&gt;&#xA;न वाच्यं यत्र कुत्रापि तव प्रीत्या मयोदितम् ॥३६॥&lt;br&gt;&#xA;वक्तव्यं किमिह बहु प्रभूतपुण्याः पश्यन्ति प्रथितमिदं सुरैकगुप्तम् ॥&lt;br&gt;&#xA;नान्येषां कथमपि चेतसि प्रसङ्गाद्देवैः स्यादनुदिनचिन्तितं गुहैतत् ॥ ३७ ॥&lt;br&gt;&#xA;येषां वै भगवति चेत्समग्रकर्म स्वाध्यायाभ्यसनविधिक्रमेण जातम् ॥&lt;br&gt;&#xA;पश्यन्ति त्रिभुवनदुर्ल्लभं सुतीर्थं दण्डोदं न भवति चान्यथा सुदृष्टम् ॥३८॥&lt;br&gt;&#xA;दण्डोदकात्परं तीर्थं न विष्णोः सदृशोऽमरः ॥&lt;br&gt;&#xA;विशालासदृशं क्षेत्रं न भूतं न भविष्यति ॥३९॥&lt;br&gt;&#xA;सेवनीया प्रयत्नेन विशाला च विचक्षणैः ॥&lt;br&gt;&#xA;य इच्छेत्सततं धाम भगवत्पार्श्ववर्ति वै ॥ 2.3.8.४० ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;गङ्गामाश्रित्य तीर्थानि कानि सन्तीह सत्पदे ॥&lt;br&gt;&#xA;श्रेयस्कराणि भूरीणि सङ्क्षेपात्तानि मे वद ॥ ४१ ॥&lt;br&gt;&#xA;॥ महादेव उवाच ॥ ॥&lt;br&gt;&#xA;गङ्गायां यत्र संयोगो मानसोद्भेदसन्निधौ ॥&lt;br&gt;&#xA;तत्तीर्थं विमलं पुण्यं प्रयागादधिकं महत् ॥ ४२ ॥&lt;br&gt;&#xA;त्रिंशद्वर्षसहस्राणि वायुभोजनतो भवेत् ॥&lt;br&gt;&#xA;तत्फलं स्नानमात्रेण गङ्गायाः सङ्गमे नृणाम् ॥ ४३ ॥&lt;br&gt;&#xA;सङ्गमाद्दक्षिणे भागे धर्मक्षेत्रं प्रकीर्तितम् ॥&lt;br&gt;&#xA;यत्र मूर्त्या श्रुतौ जातौ नरनारायणावृषी ॥४४॥&lt;br&gt;&#xA;तत्क्षेत्रं पावनं मर्त्ये सर्वेषामुत्तमोत्तमम् ॥&lt;br&gt;&#xA;धर्मस्तत्रैव भगवांश्चतुष्पादवतिष्ठति ॥ ४५ ॥&lt;br&gt;&#xA;यत्र यज्ञास्तपो दानं यत्किञ्चित्क्रियते नृभिः ॥&lt;br&gt;&#xA;तत्पुण्यस्य क्षयो नास्ति कल्पकोटिशतैरपि ॥ ४६ ॥&lt;br&gt;&#xA;ततो दक्षिणदिग्भाग उर्वशी सङ्गमाभिधम् ॥&lt;br&gt;&#xA;सर्वपापहरं पुंसां स्नानमात्रेण देहिनाम् ॥ ४७ ॥&lt;br&gt;&#xA;कूर्मोद्धारस्ततः साक्षाद्धरिभक्त्येकसाधनम् ॥&lt;br&gt;&#xA;स्नानमात्रेण भूतानां सत्त्वशुद्धिः प्रजायते ॥ ४८ ॥&lt;br&gt;&#xA;ब्रह्मावर्त्तस्ततः साक्षाद्ब्रह्मलोकैककारणम् ॥&lt;br&gt;&#xA;दर्शनादेव तीर्थस्य सर्वपापक्षयो भवेत् ॥ ४९ ॥&lt;br&gt;&#xA;बहूनि सन्ति तीर्थानि दुर्गम्यानीह देहिनाम् ॥&lt;br&gt;&#xA;सङ्क्षेपात्कथितं वत्स तवादरवशादिदम् ॥ 2.3.8.५० ॥&lt;br&gt;&#xA;य इदं शृणुयान्नित्यं श्रावयेद्वा समाहितः ॥&lt;br&gt;&#xA;सर्वपापविनिर्मुक्तः पदं विष्णोः प्रपद्यते ॥॥ ५१ ॥&lt;br&gt;&#xA;राजा विजयमाप्नोति सुतार्थी लभते सुतम् ॥&lt;br&gt;&#xA;कन्यार्थी लभते कन्यां कन्या विन्दति सत्पतिम् ॥ ५२ ॥&lt;br&gt;&#xA;धनार्थी धनमाप्नोति सर्वकामैकसाधनम् ॥ ५३ ॥&lt;br&gt;&#xA;मासमात्रं नरो भक्त्या शृणुयाद्यः समाहितः ॥&lt;br&gt;&#xA;तस्याभीष्टसमावाप्तिर्दुर्लभोपि न संशयः ॥ ५४ ॥&lt;br&gt;&#xA;आधिव्याधिभयं घोरं दारिद्र्य कलहं तथा ॥&lt;br&gt;&#xA;यस्य गेहेषु माहात्म्यं तत्रैतानि न कर्हिचित् ॥ ५५ ॥&lt;br&gt;&#xA;नापमृत्युर्न सर्पादि दौर्भाग्यं चापि वर्तते ॥&lt;br&gt;&#xA;दुःस्वप्नग्रहपीडा च परराष्ट्रभयं तथा ॥ ५६ ॥&lt;br&gt;&#xA;युद्धे यात्राप्रयाणे च पठनीयं प्रयत्नतः ॥&lt;br&gt;&#xA;विवाहे च विवादे च शुभकर्मणि यत्नतः ॥ ५७ ॥&lt;br&gt;&#xA;पूर्णं वाऽध्यायमात्रं वा तदर्धं वा विचक्षणैः ॥&lt;br&gt;&#xA;सर्वकार्यप्रसिद्धिः स्यान्नात्र कार्या विचारणा ॥ ५८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे बदरिकाश्रममाहात्म्ये शिवकार्त्तिकेयसंवादे बदरिकाश्रमे मेरुसंस्थापनतीर्थलोकपालतीर्थदण्डपुष्करिणीतीर्थधर्मक्षेत्रादिविविधतीर्थक्षेत्रमाहात्म्य वर्णनन्नामाष्टमोऽध्यायः ॥ ८ ॥ ॥ छ ॥&lt;/p&gt;</description>
    </item>
  </channel>
</rss>
