+++
title = "०३१ रामेण लक्ष्मणप्रेषणम्"
title_english = "031 Lakshmana s fury"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-031-Ramena_Lakshmana_Preshanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/03-sugrIva-bodhanam/031_rAmeNa_laxmaNapreShaNam.md">
<details><summary><h3>IITK ...{Loading}...</h3></summary>

Lakshmana arrives at Sugriva's cavepalace -- Lakshmana's anger over
Sugriva's slackness -- monkeys fear Lakshamana.



#### श्लोकः
##### मूलम्
स कामिनं दीनमदीनसत्त्वं  
शोकाभिपन्नं समुदीर्णकोपम्।  
नरेन्द्रसूनुर्नरदेवपुत्रं  
रामानुजः पूर्वजमित्युवाच4.31.1॥

##### शब्दार्थः
नरेन्द्रसूनुः son of a king, सः he, रामानुजः Rama's younger brother, कामिनम् lovesick, दीनम् dejected, अदीनसत्त्वम् indomitable hero, शोकाभिपन्नम् overcome by grief, समुदीर्णकोपम् very angry, नरदेवपुत्रम् son of lord of the people, अग्रजम् elder brother, इति this, उवाच spoke.

##### आङ्ग्लानुवादः
Seeing the indomitable hero, his elder brother, son of a king, lovesick, dejected and overcome by anger and grief, spoke prince Lakshmanaः



#### श्लोकः
##### मूलम्
न वानरः स्थास्यति साधुवृत्ते  
न मंस्यते कर्मफलानुषङ्गान्।  
न भोज्यते वानरराज्यलक्ष्मीं  
तथाहि नाभिक्रमतेऽस्य बुद्धिः4.31.2॥

##### शब्दार्थः
वानरः monkey (Sugriva), साधुवृत्ते well conducted, स्थास्यति abide, कर्मफलानुषङ्गान् sharing fruits of action equally, मंस्यते not recognised, वानरराज्यलक्ष्मीम् prosperous kingship of the monkeys, न भोज्यते not enjoy, तथाहि hence, अस्य his, बुद्धिः intellect, नाभिक्रमते not conducted in our favour (search of Sita)

##### आङ्ग्लानुवादः
'Sugriva has not stuck to the conduct of the virtuous, of sharing the fruits of action equally. He does not realize that he obtained the prosperous kingship of vanaras as a  
result of your (friendly) action. He does not have the intelligence of conducting himself in your favour (of searching Sita). Therefore he will not enjoy the kingship for long.



#### श्लोकः
##### मूलम्
मतिक्षयाद्ग्राम्यसुखेषु सक्त  
स्तव प्रसादाप्रतिकारबुद्धिः।  
हतोऽग्रजं पश्यतु वीर तस्य  
न राज्यमेवं विगुणस्य देयम्4.31.3॥

##### शब्दार्थः
वीर hero, तव your, प्रसादाप्रतिकारबुद्धिः ingratitude to the benefactor, मतिक्षयात् mind grown smaller, ग्राम्यसुखेषु in rustic, vulgar pleasures, सक्तः engaged, हतः killed, अग्रजम् elder brother, तस्य his, पश्यतु let him see, एवम् that way, विगुणस्य desttitute of virtues, राज्यम् kingdom, न देयम् not to be given.

##### आङ्ग्लानुवादः
'O hero he is too ungrateful to return the favour done to him, Engaged in rustic, vulgar pleasures, he is not thinking of it. Let him see his killed elder brother. Kingship should not be given to an individual who is a destitute of virtues.



#### श्लोकः
##### मूलम्
न धारये कोपमुदीर्णवेगं  
निहन्मि सुग्रीवमसत्यमद्य।  
हरिप्रवीरैस्सह वालिपुत्रो  
नरेन्द्रपत्न्या विचयं करोतु4.31.4॥

##### शब्दार्थः
उदीर्णवेगम् overflow, कोपम् anger, न धारये I do not hold, अद्य now, असत्यम् untruthful, सुग्रीवम् Sugriva, निहन्मि kill, वालिपुत्रः Vali's son, हरिप्रवीरैः with foremost of monkeys, सह along with, नरेन्द्रपत्न्याः queen, विचयम् search, करोतु let him make.

##### आङ्ग्लानुवादः
'I cannot hold my overflowing anger. I shall kill this untruthful Sugriva. Let Vali's son along with the foremost of monkeys search for the queen (Sita).'



#### श्लोकः
##### मूलम्
तमात्तबाणासनमुत्पतन्तं  
निवेदितार्थं रणचण्डकोपम्।  
उवाच रामः परवीरहन्ता  
स्ववेक्षितं सानुनयं च वाक्यम्4.31.5॥

##### शब्दार्थः
परवीरहन्ता a slayer of enemy heroes, रामः Rama, निवेदितार्थम् who seek refuge, रणचण्डकोपम् fierce in war, आत्तबाणासनम् wielding bow and arrow, उत्पतन्तम् suddenly standing up, तम् him, स्ववेक्षितम् his own angle of vision, सानुनयं च in a conciliatory tone, वाक्यम् these words, उवाच spoke.

##### आङ्ग्लानुवादः
Rama, a slayer of enemy heroes but not of those who seek his refuge, spoke in a conciliatory tone to Lakshmana who jumped, wielding bow and arrows, inspired with his fierce fighting spirit.



#### श्लोकः
##### मूलम्
न हि वै त्वद्विधो लोके पापमेवं समाचरेत्।  
पापमार्येण यो हन्ति स वीरः पुरुषोत्तमः4.31.6॥

##### शब्दार्थः
त्वद्विधः a man like you, लोके in the world, एवम् in this way, पापम् sin, न समाचरेत् not commit, यः whoever, आर्येण of noble attitude, (कोपम् anger), हन्ति kills, सः वीरः such a hero, पुरुषोत्तमः best of men

##### आङ्ग्लानुवादः




#### श्लोकः
##### मूलम्
नेदमत्र त्वया ग्राह्यं साधुवृत्तेन लक्ष्मण।  
तां प्रीतिमनुवर्तस्व पूर्ववृत्तं च सङ्गतम्4.31.7॥

##### शब्दार्थः
लक्ष्मण Lakshmana, साधुवृत्तेन with good conduct, त्वया by you, अत्र here, इदम् thus, ग्राह्यम् keeping, ताम् that, प्रीतिम् affection, पूर्ववृत्तम् as earlier, सङ्गतं च also friendship, अनुवर्तस्व follow.

##### आङ्ग्लानुवादः
'O Lakshmana with your good conduct you should not do so.  Keeping in view the affectionate friendship extended (by Sugriva) earlier, be friendly.



#### श्लोकः
##### मूलम्
सामोपहितया वाचा रूक्षाणि परिवर्जयन्।  
वक्तुमर्हसि सुग्रीवं व्यतीतं कालपर्यये4.31.8॥

##### शब्दार्थः
कालपर्यये not attempting timely action, व्यतीतम् who exceeded, सुग्रीवम् to Sugriva, रूक्षाणि harsh, परिवर्जयन् avoiding, सामोपहितया adopting conciliating, वाचा with word, वक्तुम् to speak, अर्हसि proper for you.

##### आङ्ग्लानुवादः
'Sugriva has exceeded the time limit. Avoiding harsh words, you ought to speak to him in a conciliatory manner.



#### श्लोकः
##### मूलम्
सोऽग्रजेनानुशिष्टार्थो यथावत्पुरुषर्षभः।  
प्रविवेश पुरीं वीरो लक्ष्मणः परवीरहा4.31.9॥

##### शब्दार्थः
अग्रजेन by the elder brother, यथावत् duly, अनुशिष्टार्थः briefed, पुरुषर्षभः bull among men, परवीरहा destroyer of enemies, वीरः hero, सः लक्ष्मणः Lakshmana, पुरीम् city, प्रविवेश entered.

##### आङ्ग्लानुवादः
Having been duly briefed by his elder brother, the heroic Lakshmana, destroyer of enemies, a bull among men entered the city.



#### श्लोकः
##### मूलम्
ततश्शुभमतिः प्राज्ञो भ्रातुः प्रियहिते रतः।  
लक्ष्मणः प्रतिसंरब्धो जगाम भवनं कपेः4.31.10॥  
शक्रबाणासनप्रख्यं धनुः कालान्तकोपमः।  
प्रगृह्य गिरिशृङ्गाभं मन्दरः सानुमानिव॥4.31.11॥

##### शब्दार्थः
ततः then, शुभमतिः good hearted man, प्राज्ञः wise man, प्रियहिते benevolent person, रतः  
involved, प्रतिसम्रब्धः eager to please, कालान्तकोपमः resembling the anger of the god of death, लक्ष्मणः Lakshmana, शक्रबाणासनप्रख्यम् comparable to the bow of Indra, गिरिशृङ्गाभम् like a mountain peak, धनुः bow, प्रगृह्य holding, मन्दरः Mandara, सानुमानिव like mountain peak, कपेः monkey's, भवनम् to the mansion, जगाम went.

##### आङ्ग्लानुवादः
The noblehearted, benevolent and wise Lakshmana, eager to please Rama, picked up his bow looking like a mountain peak, comparable to the bow of Indra and agitated with the anger of the god of Death entered the mansion of Sugriva which stood like the mountain peak of Mandara.



#### श्लोकः
##### मूलम्
यथोक्तकारी वचनमुत्तरं चैव सोत्तरम्।  
बृहस्पतिसमो बुद्ध्या मत्वा रामानुजस्तदा4.31.12॥  
कामक्रोधसमुत्थेन भ्रातुः कोपाग्निना वृतः।  
प्रभञ्जन इवाप्रीतः प्रययौ लक्ष्मणस्तदा4.31.13॥

##### शब्दार्थः
तदा then, यथोक्तकारी obedient, रामानुजः Rama's younger brother, भ्रातुः brother's, कामक्रोधसमुत्थेन inspired by love and anger, कोपाग्निना by the fire of anger, वृतः encompassed, अप्रीतः displeased, बुद्ध्या in his mind, बृहस्पतिसमः like Brihaspati, लक्ष्मणः Lakshmana, सोत्तरम् answer to be given, उत्तरं वचनम् words of reply, मत्वा thinking over, तदा then, प्रभञ्जन इव like stormy wind, प्रययौ marched.

##### आङ्ग्लानुवादः
Then Lakshmana, obedient, intelligent like Brihaspati, like a tempest, encompassed by the fire of anger and deliberating in his mind as to the possible questions from Sugriva and the reply from him.



#### श्लोकः
##### मूलम्
सालतालाश्वकर्णांश्च तरसा पातयन्बहून्।  
पर्यस्यन्गिरिकूटानि द्रुमानन्यांश्च वेगतः4.31.14॥  
शिलाश्च शकलीकुर्वन्पद्भ्यां गज इवाशुगः।  
दूरामेकपदं त्यक्त्वा ययौ कार्यवशाद्द्रुतम्4.31.15॥

##### शब्दार्थः
आशुगः swift, गज इव like an elephant, वेगतः speedily, तरसा vigorously, सालतालाश्वकर्णांश्च sala, tala, and asvakarna, पातयन् felling trees, अन्यान् and others, द्रुमांश्च trees, गिरिकूटानि mountain rocks, बलात् forcibly, पर्यस्यन् turning them, पद्भ्याम् with his feet, शिलाः rocks, शकलीकुर्वन् breaking to pieces, दूरम् a distance, एकपदे with one foot, त्यक्त्वा pushing, कार्यवशात् to carry out the task, द्रुतम् quickly, ययौ went.

##### आङ्ग्लानुवादः
'Lakshmana rushed on foot speedily, cutting the branches of sala, tala and asvakarna and other trees on the way  and forcibly turning and crushing the mountain rocks into pieces with a single foot, like a swiftmoving elephant taking long strides, to carry out the task.



#### श्लोकः
##### मूलम्
तामपश्यद्बलाकीर्णां हरिराजमहापुरीम्।  
दुर्गामिक्ष्वाकुशार्दूलः किष्किन्धां गिरिसङ्गटे4.31.16॥

##### शब्दार्थः
इक्ष्वाकुशार्दूलः tiger of the Ikshvaku race, गिरिसङ्कटे in between the mountains, बलाकीर्णाम् filled by the army, दुर्गाम् inaccessible, हरिराजमहापुरीम् vanara king's capital city, ताम् that, किष्किन्धाम् Kishkinda, अपश्यत् saw.

##### आङ्ग्लानुवादः
The tiger of the Ikshvaku race saw the inaccessible Kishkinda, the capital of vanara kingdom, located between mountains and fortified with the army.



#### श्लोकः
##### मूलम्
रोषात्प्रस्फुरमाणोष्ठस् सुग्रीवं प्रति लक्ष्मणः।  
ददर्श वानरान्भीमाकनिष्किन्धाया बहिश्चरान्4.31.17॥

##### शब्दार्थः
सुग्रीवम् प्रति Sugriva in turn, रोषात् due to anger, प्रस्फुरमाणोष्ठः lips trembling, लक्ष्मणः Lakshmana, किष्किन्धायाः Kishkinda's, बहिश्चरान् front guards, भीमान् fierceful ones, वानरान् monkeys, ददर्श saw.

##### आङ्ग्लानुवादः
His lips trembling in anger, Lakshmana saw fierceful monkey guards of Sugriva at the entrance of Kishkinda city.



#### श्लोकः
##### मूलम्
तं दृष्ट्वा वानरास्सर्वे लक्ष्मणं पुरुषर्षभम्।  
शैलशृङ्गाणि शतशः प्रवृद्धांश्च महीरुहान्4.31.18॥  
जगृहुः कुञ्जरप्रख्या वानराः पर्वतान्तरे।

##### शब्दार्थः
पर्वतान्तरे in between the mountains, कुञ्जरप्रख्याः comparable to elephants in size, सर्वे all, वानराः monkeys, पुरुषर्षभम् bull among men, तं लक्ष्मणम् that Lakshmana, दृष्ट्वा after seeing, शतशः in hundreds, शैलशृङ्गाणि boulders of rocks, प्रवृद्धान् fully grown, महीरुहान् च huge trees, जगृहुः seized.

##### आङ्ग्लानुवादः
Hundreds of monkeys of the size of elephants stood holding huge trees and boulders of rocks on seeing Lakshmana, the bull among men.



#### श्लोकः
##### मूलम्
तान्गृहीतप्रहरणान्सर्वान्दृष्ट्वा तु लक्ष्मणः4.31.19॥  
बभूव द्विगुणं क्रुद्धो बह्विन्धन इवानलः।

##### शब्दार्थः
लक्ष्मणः Lakshmana, गृहीतप्रहरणान् seized weapons, तान् them, हरीन् monkeys, दृष्ट्वा on seeing, बह्विन्धनः lots of firewood, अनलः इव like fire, द्विगुणम् doubled, क्रुद्धः angry, बभूव became.

##### आङ्ग्लानुवादः
On seeing the monkeys wielding weapons, Lakshmana's anger doubled like logs of firewood put to burning.



#### श्लोकः
##### मूलम्
तं ते भयपरीताङ्गाः क्रुद्धं दृष्ट्वा प्लवङ्गमाः4.31.20॥  
कालमृत्युयुगान्ताभं शतशो विद्रुता दिशः।

##### शब्दार्थः
शतशः in hundreds, ते they, प्लवङ्गमाः monkeys, क्रुद्धम्  enraged, कालमृत्युयुगान्ताभम् seemed like the god of death at the end of creation, तम् him, दृष्ट्वा after seeing, भयपरीताङ्गाः limbs shaking in fear, दिशः directions, विद्रुताः fled.

##### आङ्ग्लानुवादः
Seeing enraged Lakshmana, who looked like a veritable god of Death at the time of dissolution of the universe, hundreds of monkeys, their limbs trembling in fear ran in different directions.



#### श्लोकः
##### मूलम्
ततस्सुग्रीवभवनं प्रविश्य हरिपुङ्गवाः4.31.21॥  
क्रोधमागमनं चैव लक्ष्मणस्य न्यवेदयन्।

##### शब्दार्थः
ततः then, हरिपुङ्गवाः monkeychiefs, सुग्रीवभवनम् to Sugriva's mansion, प्रविश्य having entered, लक्ष्मणस्य Lakshmana's, आगमनम् about the arrival, क्रोधं चैव and his anger, न्यवेदयन् reported.

##### आङ्ग्लानुवादः
Having entered Sugriva's palace, the monkeychiefs reported the arrival of angry Lakshmana.



#### श्लोकः
##### मूलम्
तारया सहितः कामी सक्तः कपिवृषो रहः4.31.22॥  
न तेषां कपिवीराणां शुश्राव वचनं तदा।

##### शब्दार्थः
तदा then, कामी passionate, तारया with Tara, सहितः along with, रहः in privy, सक्तः engrossed in love, कपिवृषः bull among monkeys, तेषाम् their, कपिवीराणाम् of the monkeychiefs, वचनम् words, न शुश्राव not heed.

##### आङ्ग्लानुवादः
But Sugriva who was engrossed in overtures with passionate Tara, did not heed the words of the monkeychiefs.



#### श्लोकः
##### मूलम्
ततस्सचिवसन्दिष्टा हरयो रोमहर्षणाः।  
गिरिकुञ्जर मेघाभा नगर्या निर्ययुस्तदा॥4.31.23॥

##### शब्दार्थः
ततः then, रोमहर्षणाः who causes horripilation, गिरिकुञ्जरमेघाभाः fierceful like the mountains, elephants and clouds, हरयः the monkeys, सचिवसन्दिष्टाः commaded by the ministers, तदा then, नगरात् from the city, निर्ययुः they left.

##### आङ्ग्लानुवादः
Commanded by the ministers, the monkeys who looked like fierce mountains, elephants and clouds that caused horripilation, left the place at once.



#### श्लोकः
##### मूलम्
नखदंष्ट्रायुधा घोरास्सर्वे विकृतदर्शनाः4.31.24॥  
सर्वे शार्दूलदर्पाश्च सर्वे च विकृताननाः।

##### शब्दार्थः
घोराः dreadful, नखदंष्ट्रायुधाः nails and teeth as weapons, सर्वे all, विकृतदर्शनाः horrifying to look, सर्वे all, शार्दूलदर्पाः proud as tigers, सर्वे च and all, विकृताननाः of deformed faces.

##### आङ्ग्लानुवादः
The monkeys, their faces, deformed, their nails and teeth like weapons were dreadful and horrifying in appearance, proud as tigers



#### श्लोकः
##### मूलम्
दशनागबलाः केचित्केचिद्दशगुणोत्तराः4.31.25॥  
केचिन्नागसहस्रस्य बभूवुस्तुल्यविक्रमाः।

##### शब्दार्थः
केचित् some, दशनागबलाः possessed the strength of ten elephants, केचित् some, दशगुणोत्तराः of a hundred elephants in strength, केचित् some, नागसहस्रस्य of a thousand elephants in strength, तुल्यविक्रमाः equal in valour, बभूवुः were.

##### आङ्ग्लानुवादः
Of them some possessed the strength of ten, some a hundred and some a thousand elephants. All of them were of equal valour.



#### श्लोकः
##### मूलम्
कृत्स्नांहि कपिभिर्व्याप्तां द्रुमहस्सैर्महाबलैः4.31.26॥  
अपश्यल्लक्ष्मणः क्रुद्धः किष्किन्धां तां दुरासदाम्।

##### शब्दार्थः
कृत्स्नां entire palace, क्रुद्धः angry, लक्ष्मणः Lakshmana, द्रुमहस्तैः holding trees in hands, महाबलैः mighty strong, कपिभिः monkeys, व्याप्ताम् huge, दुरासदाम् inaccessible, तां किष्किन्धाम् that Kishkinda, अपश्यत् saw.

##### आङ्ग्लानुवादः
Enraged Lakshmana saw the huge inacccessible city of Kishkinda filled with  mighty strong and fierce monkeys holding trees in hand.



#### श्लोकः
##### मूलम्
ततस्ते हरयस्सर्वे प्राकारपरिघान्तरात्4.31.27॥  
निष्क्रम्योदग्रसत्त्वास्तु तस्थुराविष्कृतं तदा।

##### शब्दार्थः
ततः then, उदग्रसत्त्वाः with marked strength, सर्वे all, ते हरयः the monkeys, प्राकारपरिघान्तरात्  
crossing the ironboundary from beneath, निष्क्रम्य came out, तदा then, अविष्कृतम्  made their appearance, तस्थुः stood.

##### आङ्ग्लानुवादः
The mighty monkeys came out of the entrance of the ironboundary wall from beneath and made their appearance and stood in full attention.



#### श्लोकः
##### मूलम्
सुग्रीवस्य प्रमादं च पूर्वजं चार्तमात्मवान्4.31.28॥  
बुद्ध्वा कोपवशं वीरः पुनरेव जगाम सः।

##### शब्दार्थः
आत्मवान् sensible, सः वीरः that warrior, सुग्रीवस्य Sugriva's, प्रमादम् dereliction, पूर्वजं च and his elder brother, आर्तम् helpless, बुद्ध्वा  recognising, पुनरेव once again, क्रोधवशम् under the grip of anger, जगाम was drawn.

##### आङ्ग्लानुवादः
The sensible warrior, recognising Sugriva's dereliction of duty and his own brother's agony once again flew into fury.



#### श्लोकः
##### मूलम्
स दीर्घोष्णमहोच्छवासः कोपसंरक्तलोचनः4.31.29॥  
बभूव नरशार्दूलस् सधूम इव पावकः।

##### शब्दार्थः
दीर्घोष्णमहोच्छवासः sighing with hot deep breath, कोपसंरक्तलोचनः with his eyes turned red out of anger, नरशार्दूलः tiger among men, सः he, सधूमः with smoke, पावकः इव like fire, बभूव appeared.

##### आङ्ग्लानुवादः
Sighing hot, deep breath, eyes turned red in anger, this tiger among men appeared like fire with smoke (The sigh was smoke and red eyes, fire).



#### श्लोकः
##### मूलम्
बाणशल्यस्फुरज्जिह्वस्सायकासनभोगवान्4.31.30॥  
स्वतेजोविषसङ्घातः पञ्चास्य इव पन्नगः।

##### शब्दार्थः
बाणशल्यस्फुरज्जिह्वः the iron nails fixed on the arrows as moving fangs, सायकासनभोगवान् bow as the snake, स्वतेजोविषसङ्घातः his own brightness as poison, पञ्चास्यः fivehooded, पन्नगः इव snake like.

##### आङ्ग्लानुवादः
His bow was like the hood of a snake,with the iron nails fixed on the tip of his arrows like moving fangs and his own brightness like the venom of the fivehooded snake.



#### श्लोकः
##### मूलम्
तं दीप्तमिव कालाग्निं नागेन्द्रमिव कोपितम्4.31.31॥  
समासाद्याङ्गदस्त्रासाद्विषादमगमद्भृशम्।

##### शब्दार्थः
अङ्गदः Angada, दीप्तम् glowing, कालाग्निम् इव like fire at the dissolution of the world, कोपितम् enraged, नागेन्द्रमिव like lord of snakes, तम् him, समासाद्य on nearing, त्रासात् with fear, भृशम् greatly, विषादम् worry, अगमत् felt.

##### आङ्ग्लानुवादः
Dismayed, Angada approached Lakshmana, who was glowing like fire at the time of dissolution of the world and enraged like the lord of serpents.



#### श्लोकः
##### मूलम्
सोऽङ्गदं रोषताम्राक्षस्सन्दिदेश महायशाः4.31.32॥  
सुग्रीवः कथ्यतां वत्स ममागमनमित्युत।

##### शब्दार्थः
रोषताम्राक्षः eyes red with anger, महायशाः renowned, सः he, अङ्गदम् to Angada, वत्स child, सुग्रीवः Sugriva, मम about my, आगमनम् arrival, कथ्यताम्  inform, इति उत thus, सन्दिदेश sent word.

##### आङ्ग्लानुवादः
Renowned Lakshmana, with his eyes turned red in anger said to Angada 'O dear, inform Sugriva, about my arrival'.



#### श्लोकः
##### मूलम्
एष रामानुजः प्राप्तस्वत्सकाशमरिन्दम4.31.33॥  
भ्रातुर्व्यसनसन्तप्तो द्वारि तिष्ठति लक्ष्मणः।  
तस्य वाक्यं यदि रुचिः क्रियतां साधु वानर4.31.34॥  
इत्युक्त्वा शीघ्रमागच्छ वत्स वाक्यमरिन्दम।

##### शब्दार्थः
अरिन्दम O subduer of enemies, वत्स dear, भ्रातुः brother's, व्यसनसन्तप्तः burning in grief,  
रामानुजः Rama's younger brother, एषः लक्ष्मणः this Lakshmana, त्वत्सकाशम् to your presence, प्राप्तः arrived, द्वारि at the entrance, तिष्ठति stands, वानर Vanara, रुचिः यदि if you like, तस्य his, वाक्ये words, साधु well, क्रियताम् do accordingly, इति thus, उक्त्वा having spoken, शीघ्रम् swiftly, आगच्छ come.

##### आङ्ग्लानुवादः
'O subduer of enemies speak in this wayः 'Lakshmana, the dear younger brother of Rama has come to you and waits for your presence at the entrance, burning in grief of his elder brother. Well, if you like to hear his words, do as you please.' 'Return swiftly after saying so.'



#### श्लोकः
##### मूलम्
लक्ष्मणस्य वचः श्रुत्वा शोकाविष्टोऽङ्गदोऽब्रवीत्।  
पितुस्समीपमागम्य सौमित्रिरयमागतः4.31.35॥

##### शब्दार्थः
लक्ष्मणस्य Lakshmana's, वचः words, श्रुत्वा on hearing, शोकाविष्टः griefstricken, अङ्गदः Angada, पितुः father's, समीपम् near, आगम्य reached, अयम् this, सौमित्रिः Saumitri, आगतः has come, अब्रवीत् said.

##### आङ्ग्लानुवादः
On hearing Lakshmana's words Angada became sad. He approached his father (Sugriva) and said 'Saumitri has come'. (This sloka appears an interpolation).



#### श्लोकः
##### मूलम्
अथाङ्गदस्तस्य वचो निशम्य  
सम्भ्रान्तभावः परिदीनवक्त्रः।  
निपत्य तूर्णं नृपतेस्तरस्वी  
ततः रुमायाश्चरणौ ववन्दे4.31.36॥

##### शब्दार्थः
अथ then, तरस्वी powerful, अङ्गदः Angada, तस्य his, वचः word, निशम्य on hearing, सम्भ्रान्तभावः agitated in mind, परदीनवक्त्रः face turned pale, निपत्य prostrating, तूर्णं at once, नृपतेः king's, ततः then, रुमायाः Ruma's, चरणौ feet, ववन्दे offered salutations.

##### आङ्ग्लानुवादः
On hearing Lakshmana's words powerful Angada felt agitated. His face turned pale. He went and prostrated at once to the king and then to the queen, Ruma.



#### श्लोकः
##### मूलम्
संङ्गृह्य पादौ पितुरग्र्यतेजाः  
जग्राह मातुः पुनरेव पादौ।  
पादौ रुमायाश्च निपीडयित्वा  
निवेदयामास ततस्तमर्थम्4.31.37॥

##### शब्दार्थः
अग्रतेजाः highly brilliant Angada, पितुः father's, पादौ feet, सङ्गृह्य holding, पुनरेव again, मातुः mother's, पादौ feet, जग्राह held, रुमायाः Ruma's, पादौ च feet, निपीडयित्वा pressing, तमर्थम् the message, ततः then, निवेदयामास revealed.

##### आङ्ग्लानुवादः
Highly brilliant Angada holding his father's feet first, then mother's and thereafter Ruma's, reported the matter to  Sugriva.



#### श्लोकः
##### मूलम्
स निद्रामदसंवीतो वानरो न विबुद्धवान्।  
बभूव मदमत्तश्च मदनेन च मोहितः4.31.38॥

##### शब्दार्थः
निद्रामदसंवीतः overcome by drinks and sleep, वानरः monkey, न विबुद्धवान् he did not come to his senses, मदमत्तश्च intoxicated, मदनेन च overwhelmed by love, मोहितः deluded, बभूव appeared.

##### आङ्ग्लानुवादः
The monkey was too drowsy with drink, too intoxicated with passion to come back to his senses.



#### श्लोकः
##### मूलम्
ततः किलकिलां चक्रुर्लक्ष्मणं प्रेक्ष्य वानराः।  
प्रसादयन्तस्तं क्रुद्धं भयमोहितचेतसः4.31.39॥

##### शब्दार्थः
ततः then, क्रुद्धम् angry, लक्ष्मणम् Lakshmana, प्रेक्ष्य  looking, वानराः monkeys, भयमोहितचेतसः feeling scared at heart, तम् them, प्रसादयन्तः  pleasing him, किलकिलाम् चक्रुः made a noise.

##### आङ्ग्लानुवादः
Looking at angry Lakshmana, and scared at heart, the monkeys started making a noise in order to please him.



#### श्लोकः
##### मूलम्
ते महौघनिभं दृष्ट्वा वज्राशनिसमस्वनम्।  
सिंहनादं समं चक्रुर्लक्ष्मणस्य समीपतः4.31.40॥

##### शब्दार्थः
ते they, दृष्ट्वा  seeing, महौघनिभम् looked like a mighty flood, वज्राशनिसमस्वनम् noise like a thunderbolt, सिंहनादम् lion's roar, समम् like, लक्ष्मणस्य Lakshmana's, समीपतः near, चक्रुः made.

##### आङ्ग्लानुवादः
They saw Lakshmana advancing like a mighty flood and went near him making sounds like the thunderbolt or a lion.



#### श्लोकः
##### मूलम्
तेन शब्देन महता प्रत्यबुध्यत वानरः।  
मदविह्वलताम्राक्षो व्याकुलस्रग्विभूषणः4.31.41॥

##### शब्दार्थः
महता by the great, तेन शब्देन by that sound, वानरः monkey, मदविह्वलताम्राक्षः having red eyes due to intoxication, व्याकुलस्रग्विभूषणः ornaments and garlands in disarry, प्रत्यबुध्यत awakened.

##### आङ्ग्लानुवादः
By the great sound (of the monkeys) the drunken redeyed vanara king awakened, his garlands and ornaments in disarray.



#### श्लोकः
##### मूलम्
अथाङ्गदवचः श्रुत्वा तेनैव च समागतौ।  
मन्त्रिणौ वानरेन्द्रस्य सम्मतौ दारदर्शिनौ4.31.42॥  
प्लक्षश्चैव प्रभावश्च मन्त्रिणावर्थधर्मयोः।  
वक्तुमुच्चावचं प्राप्तं लक्ष्मणं तौ शशंसतुः4.31.43॥

##### शब्दार्थः
अथ then, अङ्गदवचः Angada's words, श्रुत्वा hearing, तेनैव along with him, समागतौ both of them assembled, सम्मतौ दारदर्शिनौ both of them permitted to have audience with womenfolk, अर्थधर्मयोः in matters of wealth and righteousness, मन्त्रिणौ ministers, प्लक्षश्चैव Plaksha and, प्रभावश्च Prabhava also, तौ both, वानरेन्द्रस्य the king's, मन्त्रिणौ both  
ministers, लक्ष्मणम् Lakshmana's, प्राप्तम् arrived, वक्तुम् to tell, उच्चावचम् to talk , शंसतुः both of them spoke.

##### आङ्ग्लानुवादः
On hearing Angada's words the two ministers named Plaksha and Prabhava who were perrmitted to have audience with the queens went to the harem on invitation from Angada. They reported to Sugriva about the arrival of Lakshmana who had come to speak to him about matters regading wealth and righteousness.



#### श्लोकः
##### मूलम्
प्रसादयित्वा सुग्रीवं वचनैस्सामनिश्चितैः।  
आसीनं पर्युपासीनौ यथा शक्रं मरुत्पतिम्4.31.44॥

##### शब्दार्थः
आसीनम् seated, सुग्रीवम् Sugriva, मरुत्पतिम् lord of Maruts, शक्रं यथा like Indra, पर्युपासीनौ both seated close, सामनिश्चितैः by conciliatory words, वचनैः with words, प्रसादयित्वा after pleasing.

##### आङ्ग्लानुवादः
Both of them sat close by Sugriva who was like Indra and said these pleasing wordsः



#### श्लोकः
##### मूलम्
सत्यसन्धौ महाभागौ भ्रातरौ रामलक्ष्मणौ।  
वयस्यभावं सम्प्राप्तौ राज्यार्हौ राज्यदायिनौ4.31.45॥

##### शब्दार्थः
सत्यसन्धौ both true to their promise, महाभागौ both venerable, राज्यार्हौ  deserving kingdom, राज्यदायिनौ have given sovereignty, भ्रातरौ two brothers, रामलक्ष्मणौ Rama and Lakshmana, वयस्यभावम् friendship, सम्प्राप्तौ extended .

##### आङ्ग्लानुवादः
'Rama and Lakshmana, both the brothers venerable and true to their promise, have conferred on you sovereignty and have extended friendship.'



#### श्लोकः
##### मूलम्
तयोरेको धनुष्पाणिर्द्वारि तिष्ठति लक्ष्मणः।  
यस्य भीताः प्रवेपन्तो नादान्मुञ्चन्ति वानराः4.31.46॥

##### शब्दार्थः
तयोः between the two, एकः only, लक्ष्मणः Lakshmana, धनुष्पाणिः wielding a bow in his hand, द्वारि at the entrance, तिष्ठति is standing, यस्य his, भीताः frightened ones, प्रवेपन्तः are  
trembling, वानराः monkeys, नादान् sounds, मुञ्चन्ति are producing.

##### आङ्ग्लानुवादः
'Of the two, only Lakshmana is standing at the entrance wielding his bow in hand. The monkeys are trembling in fear and running about, making a loud noise'.



#### श्लोकः
##### मूलम्
स एष राघवभ्राता लक्ष्मणो वाक्यसारथिः।  
व्यवसायरथः प्राप्तस्तस्य रामस्य शासनात्4.31.47॥

##### शब्दार्थः
तस्य his, रामस्य Rama's, शासनात् by the command, राघवभ्राता Rama's brother, सः एषः लक्ष्मणः that Lakshmna, वाक्यसारथिः his words as a charioteer, व्यवसायरथः his work a chariot, पाप्तः has come.

##### आङ्ग्लानुवादः
'By the command of Rama, his brother has come to you, Rama's words as charioteer and his work as chariot'.



#### श्लोकः
##### मूलम्
अयं च दयितो राजंस्ताराया स्तनयोऽङ्गदः।  
लक्ष्मणेन सकाशं ते प्रेषितस्त्वरयाऽनघ4.31.48॥

##### शब्दार्थः
अनघ O sinless one, राजन् O king, तारायाः Tara's, तनयः son, दयितः dear one, अयं अङ्गदः this Angada, लक्ष्मणेन by Lakshmana, त्वरया at once, ते सकाशम् to your presence, प्रेषितः is sent to you.

##### आङ्ग्लानुवादः
'O blameless king Tara's son, Angada, has sent us into your presence. Lakshmana has come.'



#### श्लोकः
##### मूलम्
सोऽयं रोषपरीताक्षो द्वारि तिष्ठति वीर्यवान्।  
वानरान्वानरपते चक्षुषा प्रदहन्निव4.31.49॥

##### शब्दार्थः
वानरपते O lord of vanaras, वीर्यवान् valiant, अयम् this person, रोषपरीताक्षः angereyed, चक्षुषा with his eyes, वानरान् monkeys, प्रदहन्निव as if burning, द्वारि at the entrance, तिष्ठति is waiting.

##### आङ्ग्लानुवादः
'O lord of monkeys Valiant Lakshmana is standing at the entrance,eyes filled with anger as if he would burn the vanaras'.



#### श्लोकः
##### मूलम्
तस्य मूर्ध्ना प्रणम्य त्वं सपुत्रस्सहबन्धुभिः।  
गच्छ शीघ्रं महाराज रोषो ह्यस्य निवर्त्यताम्4.31.50॥

##### शब्दार्थः
महाराज O great king, त्वम् you, सपुत्रः with your son, सहबान्धवः with your relations, शीघ्रम् quickly, गच्छ go, मूर्ध्ना face, तस्य his, प्रणम्य after saluting, अद्य now, रोषः anger, निवर्त्यताम् may be averted.

##### आङ्ग्लानुवादः
'O great king Go at once with your son and relations, salute him now and avert his anger'.



#### श्लोकः
##### मूलम्
यदाह रामो धर्मात्मा तत्कुरुष्व समाहितः।  
राजं स्तिष्ठस्व समये भव सत्यप्रतिश्रवाः4.31.51॥

##### शब्दार्थः
राजन् O king, धर्मात्मा righteous, रामः Rama, यत् whatever, आह says तत् that, समाहितः with a steady mind, कुरुष्व  you may do, सत्यप्रतिश्रवाः be true to your promise, स्वसमये your agreement, भव you.

##### आङ्ग्लानुवादः
'O king be true to your promise to his brother, righteous Rama without fail. Honour the agreement.'  

#### समाप्तिः
 श्रीमद्रामायणे वाल्मीकीय आदिकाव्ये किष्किन्धाकाण्डे एकत्रिंशस्सर्गः॥  
Thus ends the thirtyfirst sarga of Kishkindakanda of the Holy Ramayana, the first epic, composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/03-sugrIva-bodhanam/031_rAmeNa_laxmaNapreShaNam.md">
<details><summary><h3>भूषणम् ...{Loading}...</h3></summary>



स कामिनं दीनमदीनसत्त्वं शोकाभिपन्नं समुदीर्णकोपम् ।  

नरेन्द्रसूनुर्नरदेवपुत्रं रामानुजः पूर्वजमित्युवाच  ॥  ४।३१।१  ॥   

अथाङ्गदेन लक्ष्मणकोपकथनं सुग्रीवायैकत्रिंशे स कामिनमिति । कामिनम्
अधिककामम् । अत एव दीनम् । तथाप्यदीनसत्त्वम् । एतेन वस्तुतः अदीनसत्त्वो
ऽपि दैन्यं भावयतीति गम्यते । शोकाभिपन्नं शोकं प्राप्तम् । समुदीर्णकोपम्
अभिवृद्धकोपम् । अस्मिन् श्लोके नरदेवपुत्रमित्यत्र देकारो गायात्र्या
एकादशाक्षरम् । दशसहस्रश्लोका गताः  ॥  ४।३१।१  ॥   

  

न वानरः स्थास्यति साधुवृत्ते न मंस्यते कर्मफलानुषङ्गान् ।  

न भोक्ष्यते वानरराज्यलक्ष्मीं तथाहि नाभिक्रमते ऽस्य बुद्धिः  ॥  ४।३१।२
 ॥   

नेति । साधुवृत्ते साधूनां मित्रसमानसुखदुःखानां सुहृदां वृत्ते आचारे न
स्थास्यति । कर्मफलानुषङ्गान् अग्निसाक्षिकसख्यरूपकर्मणा
वालिनिरसनराज्यदारलाभरूपफलानुबन्धान् न मंस्यते । वानरराज्यलक्ष्मीं न
भोक्ष्यते । तथा ह्यस्य बुद्धिः नाभिक्रमते अस्मत्प्रयोजनाभिमुख्येन न
वर्तत इति योजना  ॥  ४।३१।२  ॥   

  

मतिक्षयाद्ग्राम्यसुखेषु सक्तस्तव प्रसादाप्रतिकारबुद्धिः ।  

हतो ऽग्रजं पश्यतु वीर तस्य न राज्यमेवं विगुणस्य देयम्  ॥  ४।३१।३  ॥   

मतीति । मतिभ्रमात् बुद्धिविपर्यासात् । तव प्रसादाप्रतिकारबुद्धिः
प्रसादस्य राज्यप्रदानादिरूपस्य अप्रतिकारबुद्धिः प्रत्युपकारबुद्धिरहितः ।
अत एव हतः सुग्रीवः अग्रजं वालिनं पश्यतु । एवं विगुणस्य तस्य राज्यं न
देयम् । वालिनमिति क्वचित्पाठः । तत्र वृत्तमुपजातिः  ॥  ४।३१।३  ॥   

  

न धारये कोपमुदीर्णवेगं निहन्मि सुग्रीवमसत्यमद्य ।  

हरिप्रवीरैः सह वालिपुत्रो नरेन्द्रपत्न्या विचयं करोतु  ॥  ४।३१।४  ॥   

नेति । न धारये अकार्यकरणं कर्तुं न क्षम इत्यर्थः । असत्यं सत्यवचनरहितम्
। नरेन्द्रपत्न्याः सीतायाः । विचयम् अन्वेषणम्  ॥  ४।३१।४  ॥   

  

तमात्तबाणासनमुत्पतन्तं निवेदितार्थं रणचण्डकोपम् ।  

उवाच रामः परवीरहन्ता स्ववेक्षितं सानुनयं च वाक्यम्  ॥  ४।३१।५  ॥   

मम अहृदयवचनमात्रेण अयं तं हन्यादेवेत्यनुतप्तो रामः प्राह स्म ।
परवीरहन्ता, न तु स्वाश्रितहन्ता । स्ववेक्षितं सुष्ठु निरूपितम्  ॥  ४।३१।५
 ॥   

  

न हि वै त्वद्विधो लोके पापमेवं समाचरेत् ।  

पापमार्येण यो हन्ति स वीरः पुरुषोत्तमः  ॥  ४।३१।६  ॥   

न हीति । पापं मित्रहननाध्यवसायरूपम् । आर्येण सम्यग्विवेकेन  ॥  ४।३१।६
 ॥   

  

नेदमद्य त्वया ग्राह्यं साधुवृत्तेन लक्ष्मण ।  

तां प्रीतिमनुवर्तस्व पूर्ववृत्तं च सङ्गतम्  ॥  ४।३१।७  ॥   

इदं मित्रहननाध्यवसायरूपं पापम् । पूर्ववृत्तं च सङ्गतं पूर्वकृतं सख्यरूपं
बान्धवं च  ॥  ४।३१।७  ॥   

  

सामोपहितया वाचा रूक्षाणि परिवर्जयन् ।  

वक्तुमर्हसि सुग्रीवं व्यतीतं कालपर्यये  ॥  ४।३१।८  ॥   

सो ऽग्रजेनानुशिष्टार्थो यथावत्पुरुषर्षभः ।  

प्रविवेष पुरीं वीरो लक्ष्मणः परवीरहा  ॥  ४।३१।९  ॥   

सामेति । कालपर्यये कालक्रमे विषये व्यतीतं व्यतिक्रान्तवन्तं सुग्रीवं
रूक्षाणि परुषाणि परिवर्जयन् सामोपहितयासान्त्वयुक्तया वाचा वक्तुमर्हसि  ॥ 
४।३१।८,९  ॥   

  

ततः शुभमतिः प्राज्ञो भ्रातुः प्रियहिते रतः ।  

लक्ष्मणः प्रतिसंरब्धो जगाम भवनं कपेः  ॥  ४।३१।१०  ॥   

तत इति । प्रतिसंरब्धः प्रतिनिवृत्तहननाद्ध्यवसायः  ॥  ४।३१।१०  ॥   

  

शक्रबाणासनप्रख्यं धनुः कालान्तकोपमः ।  

प्रगृह्य गिरिशृङ्गाभं मन्दरः सानुमानिव  ॥  ४।३१।११  ॥   

सो ऽग्रजेनेत्यादिश्लोकद्वयोक्तं विस्तरेणाह शक्रेत्यादिना । धनुः प्रगृह्य
सानुमान् पर्वत इव स्थितः  ॥  ४।३१।११  ॥   

  

यथोक्तकारी वचनमुत्तरं चैव सोत्तरम् ।  

बृहस्पतिसमो बुद्ध्या मत्वा रामानुजस्तथा  ॥  ४।३१।१२  ॥   

कामक्रोधसमुत्थेन भ्रातुः कोपाग्निना वृतः ।  

प्रभञ्जन इवाप्रीतः प्रययौ लक्ष्मणस्तदा  ॥  ४।३१।१३  ॥   

सालतालाश्वकर्णाश्च तरसा पातयन् बहून् ।  

पर्यस्यन् गिरिकूटानि द्रुमानन्यांश्च वेगतः  ॥  ४।३१।१४  ॥   

शिलाश्च शकलीकुर्वन् पद्भ्यां गज इवाशुगः ।  

दूरमेकपदं त्यक्त्वा ययौ कार्यवशाद् द्रुतम्  ॥  ४।३१।१५  ॥   

यथोक्तेति । यथोक्तं रामोक्तमनतिक्रम्य करोतीति यथोक्तकारी लक्ष्मणः । वचनं
सुग्रीवं प्रति स्वेन वक्तव्यं वचनम् । यथोक्तकारीति विशेषणाद्रामोपदिष्टं
वचनमिति सिद्धम् । उत्तरं च स्ववचनस्य सुग्रीवेण वक्ष्यमाणमुत्तरं च ।
सोत्तरं स्वेन वक्ष्यमाणोत्तरसहितं मत्वा आलोच्य प्रययाविति सम्बन्धः ।
दूरमिति । एकपदं पौरस्त्यपदं दूरं त्यक्त्वा दूरे क्षिप्त्वा । अनेन
द्रुतगमनं सूचितम् । द्रुतं गच्छन् हि पुरुषः पुरः पादं दूरे क्षिपति  ॥ 
४।३१।१२१५  ॥   

  

तामपश्यद्वलाकीर्णां हरि राजमहापुरीम् ।  

दुर्गामिक्ष्वाकुशार्दूलः किष्किन्धां गिरिसङ्कटे  ॥  ४।३१।१६  ॥   

रोषात् प्रस्फुरमाणोष्ठः सुग्रीवं प्रति लक्ष्मणः ।  

ददर्श वानरान् भीमान् किष्किन्धाया बहिश्चरान्  ॥  ४।३१।१७  ॥   

तामिति । गिरिसङ्कटे निबिडगिरिमध्ये । अनेन पूर्वोक्तगुहाशब्दो विवृतः  ॥ 
४।३१।१६,१७  ॥   

  

तं दृष्ट्वा वानराः सर्वे लक्ष्मणं पुरुषर्षभम् ।  

शैलशृङ्गाणि शतशः प्रवृद्धांश्च महीरुहान् ।  

जगृहुः कुञ्जरप्रख्या वानराः पर्वतान्तरे  ॥  ४।३१।१८  ॥   

तान् गृहीतप्रहरणान् हरीन् दृष्ट्वा तु लक्ष्मणः ।  

वभूव द्विगुणं क्रुद्धो बह्विन्धन इवानलः  ॥  ४।३१।१९  ॥   

तं ते भयपरिताङ्गाः क्रुद्धं दृष्ट्वा प्लवङ्गमाः ।  

कालमृत्युयुगान्ताभं शतशो विद्रुता दिशः  ॥  ४।३१।२०  ॥   

ततः सुग्रीवभवनं प्रविश्य हरिपुङ्गवाः ।  

क्रोधमागमनं चैव लक्ष्मणस्य न्यवेदयन्  ॥  ४।३१।२१  ॥   

तारया सहितः कामी सक्तः कपिवृषो रहः ।  

न तेषां कपिवीराणां शुश्राव वचनं तदा  ॥  ४।३१।२२  ॥   

ततः सचिवसन्दिष्टा हरयो रोमहर्षणाः ।  

गिरिकुञ्जरमेघाभा नगर्या निर्ययुस्तदा  ॥  ४।३१।२३  ॥   

नखदंष्ट्रायुधा घोराः सर्वे विकृतदर्शनाः ।  

सर्वे शार्दूलदर्पाश्च सर्वे च विकृताननाः । ४।३१।२४  ॥   

दशनागबलाः केचित्केचिद्दशगुणोत्तराः ।  

केचिन्नागसहस्रस्य बभूवुस्तुल्याविक्रमाः  ॥  ४।३१।२५  ॥   

कृत्स्नां हि कपिभिर्व्याप्तां द्रुमहस्तैर्महाबलैः ।  

अपश्यल्लक्ष्मणः क्रुद्धः किष्कन्धां तां दुरसदाम्  ॥  ४।३१।२६  ॥   

तं दृष्ट्वेत्यादि । वानराः पूर्वोक्ता बहिश्चराः  ॥  ४।३१।१८२६  ॥   

  

ततस्ते हरयः सर्वे प्राकारपरिघान्तरात् ।  

निष्क्रम्योदग्रसत्त्वास्तु तस्थुराविष्कृतं तदा  ॥  ४।३१।२७  ॥   

ततस्त इति । प्रकारपरिघान्तरान्निष्क्रम्य आविष्कृतं प्रकाशं यथा भवति तथा
तस्थुः  ॥  ४।३१।२७  ॥   

  

सुग्रीवस्य प्रमादं च पूर्वजं चार्तमात्मवान् ।  

बुद्ध्वा कोपवशं वीरः पुनरेव जगाम सः  ॥  ४।३१।२८  ॥   

स दीर्घोष्णमहोच्छ्वासः कोपसंरक्तलोचनः ।  

बभूव नरशार्दूलः सधूम इव पावकः  ॥  ४।३१।२९  ॥   

सुग्रवस्येति । आर्तं कामपीडितम्  ॥  ४।३१।२८,२९  ॥   

  

बाणशल्यस्फुरज्जिह्वः सायकासनभोगवान् ।  

स्वतेजोविषसङ्घातः पञ्चास्य इव पन्नगः  ॥  ४।३१।३०  ॥   

तं दीप्तमिव कालाग्निं नागेन्द्रमिव कोपितम् ।  

समासाद्याङ्गदस्त्रासाद्विषादमगमद् भृशम्  ॥  ४।३१।३१  ॥   

बाणेति । बाणशल्यं बाणाग्रमेव स्फुरन्ती जिह्वा यस्य स तथा । सायकासनं धनुः
तदेव भोगः फणा बभूवेति पूर्वेण सम्बन्धः  ॥  ४।३१।३०,३१  ॥   

  

सो ऽङ्दं रोषताम्राक्षः सन्दिदेश महायशाः ।  

सुग्रीवः कथ्यतां वत्स ममागमनमित्युत  ॥  ४।३१।३२  ॥   

एष रामानुजः प्राप्तस्त्वत्सकाशमरिन्दमः ।  

भ्रातुर्व्यसनसन्तप्तो द्वारि तिष्ठति लक्ष्मणः  ॥  ४।३१।३३  ॥   

तस्य वाक्ये यदि रुचिः क्रियतां साधु वानर ।  

इत्युक्त्वा शीघ्रमागच्छ वत्स वाक्यमरिन्दम  ॥  ४।३१।३४  ॥   

सो ऽङ्गदमित्यादि । वत्स अरिन्दमः एष रामानुजः त्वत्सकाशं प्राप्त इति
ममागमनं सुग्रीवः कथ्यताम् । भ्रातृव्यसनसन्तप्तः स लक्ष्मणः द्वारि
तिष्ठति । तस्य वाक्ये तव यदि रुचिः तर्हि साधु युक्तम् । तत्र तव गमनं वा
अत्रैव तस्यानयनं वा क्रियताम् । इत्येतद्वाक्यमुक्त्वा शीघ्रमागच्छ इति सो
ऽङ्गदं सन्दिदेशेति सम्बन्धः  ॥  ४।३१।३२३४  ॥   

  

लक्ष्मणस्य वचः श्रुत्वा शोकाविष्टो ऽङ्गदो ऽब्रवीत् ।  

पितुः समीपमागम्य सौमित्रिरयमागतः  ॥  ४।३१।३५  ॥   

लक्ष्मणस्येति । अयमागत इत्यनन्तरमिति करणं बोध्यम्  ॥  ४।३१।३५  ॥   

  

अथाङ्गदस्तस्य वचो निशम्य सम्भ्रान्तभावः परिदीनवक्त्रः ।  

निपत्य तूर्णं नृपतेस्तरस्वी ततः कुमारश्चरणौ ववन्दे  ॥  ४।३१।३६  ॥   

उक्तं विस्तृणाति अथेति  ॥  ४।३१।३६  ॥   

  

सङ्गृह्य पादौ पितुरग्र्यतेजा जग्राह मातुः पुनरेव पादौ ।  

पादौ रुमायाश्च निपीडयित्वा निवेदयामास ततस्तमर्थम्  ॥  ४।३१।३७  ॥   

सङ्गृह्येति । मातुः पुनरेवेत्यनेन मातुः पृथग्वन्दनमुच्यते  ॥  ४।३१।३७
 ॥   

  

स निद्रामदसंवीतो वानरो न विबुद्धवान् ।  

बभूव मदमत्तश्च मदनेन च मोहितः  ॥  ४।३१।३८  ॥   

स इति । मदमत्तः पानकृतमदमत्तः  ॥  ४।३१।३८  ॥   

  

ततः किलकिलां चक्रुर्लक्ष्मणं प्रेक्ष्य वानराः ।  

प्रसादयन्तस्तं क्रुद्धं भयमोहितचेतसः  ॥  ४।३१।३९  ॥   

तत इति । किलकिलेति वानराणां शब्द उच्यते  ॥  ४।३१।३९  ॥   

  

ते महौघनिभं दृष्ट्वा वज्राशनिसमस्वनम् ।  

सिंहनादं समं चक्रुर्लक्ष्मणस्य समीपतः  ॥  ४।३१।४०  ॥   

तेन शब्देन महता प्रत्यबुध्यत वानरः ।  

मदविह्वलताम्राक्षो व्याकुलस्रग्विभूषणः  ॥  ४।३१।४१  ॥   

त इति । महौघनिभं महाप्रवाहतुल्यं लक्ष्मणम् । समं युगपत्  ॥  ४।३१।४०,४१
 ॥   

  

अथाङ्गदवचः श्रुत्वा तेनैव च समागतौ ।  

मन्त्रिणौ वानरेन्द्रस्य सम्मतौ दारदर्शिनौ  ॥  ४।३१।४२  ॥   

प्लक्षश्चैव प्रभावश्च मन्त्रिणावर्थधर्मयोः ।  

वक्तुमुञ्चावचं प्राप्तं लक्ष्मणं तौ शशंसतुः  ॥  ४।३१।४३  ॥   

अथेति । तेनैव समागतौ तदाह्वानेन समागतौ मन्त्रिणौ प्रशस्तमन्त्रौ
अर्थधर्मयोर्विषये उञ्चावचं वक्तुं प्राप्तं लक्ष्मणं शशंसतुः  ॥ 
४।३१।४२,४३  ॥   

  

प्रसादयित्वा सुग्रीवं वचनैः सामनिश्चितैः ।  

आसीनं पर्युपासीनौ यथा शक्रं मरुत्पतिम्  ॥  ४।३१।४४  ॥   

सत्यसन्धौ महाभागौ भ्रातरौ रामलक्ष्मणौ ।  

वयस्यभावं सम्प्राप्तौ राज्यार्हौ राज्यदायिनौ  ॥  ४।३१।४५  ॥   

प्रसादयित्वेत्यादि । सामनिश्चैतैः सान्त्वविषये निश्चितैः ऊचतुरिति शेषः
 ॥  ४।३१।४४,४५  ॥   

  

तयोरेको धनुष्पाणिर्द्वारि तिष्ठति लक्ष्मणः ।  

यस्य भीताः प्रवेपन्तो नादान् मुञ्चन्ति वानराः  ॥  ४।३१।४६  ॥   

यस्येति । यस्य भीताः यस्मात् भीताः  ॥  ४।३१।४६  ॥   

  

स एष राघवभ्राता लक्ष्मणो वाक्यसारथिः ।  

व्यवसायरथः प्राप्तस्तस्य रामस्य शासनात्  ॥  ४।३१।४७  ॥   

अयं च दयितो राजन् तारायास्तनयो ऽङ्गदः ।  

लक्ष्मणेन सकाशं ते प्रेषितस्त्वरया ऽनघ  ॥  ४।३१।४८  ॥   

सो ऽयं रोषपरीताक्षो द्वारि तिष्ठति वीर्यवान् ।  

वानरान्वानरपते चक्षुषा निर्दहन्निव  ॥  ४।३१।४९  ॥   

तस्य मूर्ध्ना प्रणम्य त्वं सपुत्रः सह बन्धुभिः ।  

गच्छ शीघ्रं महाराज रोषो ह्यस्य निवर्त्यताम्  ॥  ४।३१।५०  ॥   

वाक्यसारथिः रामवाक्यप्रेरित इत्यर्थः । कथमिदं दुर्गमेकः
प्रविष्टवानित्यत्राह व्यवसायरथ इति । प्रतिपक्षनिरासाध्यवसायरथः । तस्य
तस्मै  ॥  ४।३१।४७५०  ॥   

  

यदाह रामो धर्मात्मा तत्कुरुष्व समाहितः ।  

राजंस्तिष्ठ स्वसमये भव सत्यप्रतिश्रवः  ॥  ४।३१।५१  ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
एकत्रिंशः सर्गः  ॥  ३१  ॥   

स्वसमये स्वमर्यादायाम् । सत्यप्रतिश्रवः सत्यप्रतिज्ञो भव  ॥  ४।३१।५१  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने एकत्रिंशः सर्गः  ॥  ३१  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/03-sugrIva-bodhanam/031_rAmeNa_laxmaNapreShaNam.md">
<details><summary><h3>शिरोमणी ...{Loading}...</h3></summary>



रामवचनश्रवणानन्तरकालिकां लक्ष्मणोक्तिमाह स इत्यादिभिः । शोकाभिपन्नं
प्रियावियोगजनितशोकविशिष्टम् अत एव कामिनं तदन्वेषणविषयकोत्कटेच्छावन्तम्
अत एव समुदीर्णः संस्मृतः कामः सुग्रीवो येन तं दीनं दीनत्वेन प्रतीयमानम्
अदीनसत्त्वम् अक्षीणमहापराक्रमं नरदेवपुत्रं पूर्वजं ज्येष्ठं रामं
रामानुजः स लक्ष्मणः इत्युवाच  ॥  ४।३१।१  ॥   

  

तद्वचनाकारमाह नेति । अस्य सुग्रीवस्य बुद्धिस्तथा उक्तप्रकारेण अति
अत्यन्तं नाक्रमते अन्वेषणे न प्रवर्तत इत्यर्थः । तत्र हेतुः वानरः
सुग्रीवः कर्मफलानुषङ्गान् उद्योगनिष्पादितराज्यप्राप्तिरूपफलसाधकावस्मान्न
मन्यते अतः साधुवृत्ते महात्मभिः सेविते धर्मेण राज्यपालन इत्यर्थः, न
स्थास्यति अधर्मं करिष्यतीत्यर्थः । अतः वानरराजलक्ष्मीं न भोक्ष्यते ।
एतेन तद्बुद्धिभ्रंशो जात इति सूचितम्  ॥  ४।३१।२  ॥   

  

तत्र गमकमाह मतीति । मतिक्षयात् बुद्धिभ्रंशात् हेतोः प्रसादात्
अतिप्रसन्नतां प्राप्य ग्राम्यसुखेषु सक्तः अत एव प्रतिकारबुद्धेः
प्रत्युपकारविषयिणी मतिर्न अतः हतः सन् अग्रजं वीरवालिनं पश्यतु एवं
विगुणस्य धर्मविरोधिगुणवतः राज्यं तव न देयं नञ आवृत्तिः । किंच
प्रतिकारबुद्धिः विनष्टमतिः सुग्रीवविशेषणम् अस्मिन् पक्षे कार इति कोरूपम्
?  ॥  ४।३१।३  ॥   

  

नेति । उदीर्णवेगं कोपं न धारये निवर्तयामीत्यर्थः, अतः असत्यं सुग्रीवं
निहन्मि अतः नरेन्द्रपुत्र्याः जनकात्मजायाः विचयमन्वेषणं हरिप्रवीरैः सह
वालिपुत्रो ऽङ्गदः करोतु  ॥  ४।३१।४  ॥   

  

तमिति । आत्तबाणासनं गृहीतधनुषं निवेदितार्थं बोधितगमनप्रयोजनं रणचण्डकोपं
रणकारकचण्डकोपविशिष्टं तं लक्ष्मणं परवीरहन्ता रामः स्वेन निश्चितं सानुनयं
वाक्यमुवाच । किंच स्ववीक्षितमिति लक्ष्मणविशेषणं स्वस्मिन् वीक्षितं
वीक्षणं यस्येत्यर्थः  ॥  ४।३१।५  ॥   

  

तद्वचनाकारमाह नहीति । त्वद्विधः धर्मज्ञ इत्यर्थः, एवं मित्रविघातरूपं
पापं नैव समाचरेत् धारयेत् । ननु गृहीतकोपस्य का गतिरित्यत आह आर्येण
विवेकेन कोपं यो हन्ति स वीरः स एव पुरुषोत्तमः पुरुषश्रेष्ठश्च । एतेन
कोपं त्यजेति सूचितम्  ॥  ४।३१।६  ॥   

  

नेति । तां समागमकालां प्रीतिं परस्परं प्रेमसंगतमुचितं पूर्ववृत्तं
परस्परोक्तिं च अनुवर्तस्व स्मरेत्यर्थः, अत एव इदं मित्रीभूतसुग्रीवविहननं
साधुवृत्तेन त्वया न ग्राह्यं निश्चेतव्यम्  ॥  ४।३१।७  ॥   

  

तात्कालिककर्तव्यमाह सामेति । सामोपहितया सान्त्वयुक्तया वाचा रूक्षाणि
परिवर्जयन् सन् कालपर्यये कालातिक्रमे स्थितं सुग्रीवं व्यतीतं कालं
वक्तुमर्हसि कालो व्यतीत इति बोधयेत्यर्थः  ॥  ४।३१।८  ॥   

  

स इति । अग्रजेन अनुशिष्टः अर्थो यस्मै स लक्ष्मणः पुरीं किष्किन्धां
यथावत्प्रविवेश  ॥  ४।३१।९  ॥   

  

तत इति । ततः पुरीप्रवेशानन्तरं भ्रातुः प्रियहिते रतः अत एव प्रतिसंरब्धः
अन्वेषणकालातीतेन जातकोपो लक्ष्मणः शक्रबाणासनप्रख्यं इन्द्रधनुःसदृशं
कालान्तकोपमं संहारककालसदृशं गिरिशृङ्गाभं पर्वतशिखरसदृशं धनुः प्रगृह्य
सानुमान् शृङ्गविशिष्टः मन्दर इव कपेः सुग्रीवस्य भवनं जगाम ।
श्लोकद्वयमेकान्वयि  ॥  ४।३१।१०,११  ॥   

  

यथेति । यथोक्तकारी रामोक्तमनतिक्रम्य सकलकार्यकरणशीलः भ्रातुः
कामक्रोधसमुत्थेत्र कामः सीतान्वेषणविषयकोत्कटेच्छा
तद्विघातकसुग्रीवानवधानतेत्यर्थः, तस्मात्समुत्थेन जातेन क्रोधाग्निना
स्वकोपरूपवह्निना वृतः अत एव अप्रीतः सुग्रीवविषयकप्रीतिरहितः बुद्ध्या
बृहस्पतेः समः रामानुजो लक्ष्मणः सोत्तरं
दास्यमानसुग्रीवप्रत्युत्तरसहितमुत्तरं
सुग्रीवप्रत्युत्तरानन्तरकालकदास्यमानस्वप्रत्युत्तरं वचनं
किंचोत्तरमुत्कृष्टं सोत्तरमुरत्वसहितमुत्तरमित्यर्थः, मत्वा निश्चित्य
प्रभञ्जनः वेगेन वायुरिव प्रययौ  ॥  श्लोकद्वयमेकान्वयि  ॥  ४।३१।१२,१३  ॥   

  

गमनप्रकारं वर्णयन्नाह-- सालेति । बलात् तरसा वेगेन सालादीन् पातयन्
गिरिकूटानि अन्यांश्च द्रुमान् पर्यस्यन् उत्पाट्य इतस्ततः प्रक्षिपन् गज
इव पद्भ्यां शिलाः शकलीकुर्वन् खण्डीकुर्वाणः एकपदं दूरं त्यक्त्वा दूरे
दूरे पादं धृत्वेत्यर्थः, वेगितः अतिवेगं प्राप्तः अत एव आशुगः लक्ष्मणः
कार्यवशात् द्रुतं ययौ । श्लोकद्वयमेकान्वयि  ॥  ४।३१।१४,१५  ॥   

  

तामिति । गिरिसंकटे पर्वतमध्ये विद्यमानां बलाकीर्णां वानरसेनासंयुक्तामत
एव दुर्गां परैरगम्यां हरिराजमहापुरीं तां प्रसिद्धां किष्किन्धां
इक्ष्वाकुशार्दूलः लक्ष्मणः अपश्यत्  ॥  ४।३१।१६  ॥   

  

रोषादिति । सुग्रीवं प्रति रोषाद्धेतोः प्रस्फुरमाणौ औष्ठौ यस्य स लक्ष्मणः
किष्किन्धायाः बहिश्चरान् वानरान् ददर्श  ॥  ४।३१।१७  ॥   

  

तमिति । वानराः नरा इव कुञ्जरप्रख्याः सर्वे वानराः तं लक्ष्मणं दृष्ट्वा
पर्वतान्तरे पर्वतमध्ये विद्यमानानि शतशः शैलशृङ्गाणि प्रवृद्धान्
महीरुहांश्च जगृहुः । वाशब्द इवार्थे । सार्धश्लोक एकान्वयी  ॥  ४।३१।१८
 ॥   

  

तानिति । गृहीतप्रहरणान् स्वीकृतायुधान् तान् वानरान् दृष्ट्वा लक्ष्मणः
बह्विन्धना ऽनल इव द्विगुणं क्रुद्धः क्रोधेन प्रज्वलितो बभूव  ॥  ४।३१।१९
 ॥   

  

तमिति । समायान्तं कालमृत्युं कालमृत्युमिव क्षुब्धं तं लक्ष्मणं दृष्ट्वा
भयपरीताङ्गाः शतशो वानराः दिशो विद्रुताः । कालमृत्युशब्द आचारक्विबन्तः  ॥ 
४।३१।२०  ॥   

  

तत इति हरिपुङ्गवाः वानरश्रेष्ठाः सुग्रीवस्य भवनं प्रविश्य
लक्ष्मणस्यागमनं क्रोधं च न्यवेदयन्  ॥  ४।३१।२१  ॥   

  

तारयेति । कामीविषयभोगेच्छुः अत एव सक्तः तत्र प्रसक्तः तारया सहितः
कपिवृषः सुग्रीवः कपिसिंहानां वचनं न शुश्राव  ॥  ४।३१।२२  ॥   

  

तत इति । ततः वचनश्रवणाभावानन्तरं सचिवसंदिष्टाः सचिवैराज्ञप्ताः अत एव
रोमहर्षणाः जातहर्षाः गिरिकुञ्जरमेघाभाः हरयः नगरात् निर्ययुः  ॥  ४।३१।२३
 ॥   

  

नखेति । सर्वे नखदंष्ट्रायुधाः अत एव घोराः भयंकराः सर्वे विकृतदर्शना
विकृतनयनाश्च सर्वे शार्दूलदंष्ट्राः शार्दूलसदृशदंष्ट्रावन्तश्च सर्वे
विकृताननाश्च  ॥  ४।३१।२४  ॥   

  

दशेति । केचित् दशनागबलाः केचित् दशगुणोत्तराः नागबलाद्दशगुणमधिकबला
इत्यर्थः, केचित् नागसहस्रस्य तुल्यविक्रमाः बभूवुः । "तुल्यवर्चसः" इत्यपि
पाठः  ॥  ४।३१।२५  ॥   

  

तत इति । द्रुमहस्तैः कपिभिर्व्याप्तामत एव दुरासदां किष्किन्धां क्रुद्धो
लक्ष्मणः अपश्यत्  ॥  ४।३१।२६  ॥   

  

तत इति । उदग्रसत्त्वाः महाबलाः सर्वे हरयः प्राकारपरिखान्तरात् निष्क्रम्य
आविष्कृतं यथा भवति तथा तस्थुः  ॥  ४।३१।२७  ॥   

  

सुग्रीवस्येति । आत्मवान् धैर्यवान् लक्ष्मणसुग्रीवस्य प्रमादं
समीपानागमनानुमितानवधानतां पूर्वजस्य ज्येष्ठभ्रातुः अर्थं च दृष्ट्वा
ज्ञात्वा पुनः क्रोधवशं कोपकान्तिं जगाम  ॥  ४।३१।२८  ॥   

  

स इति । दीर्घोष्णः अत्युष्णः महोच्छ्रवासो यस्य स नरशार्दूलः स लक्ष्मणः
सधूमः पावक इव बभूव  ॥  ४।३१।२९  ॥   

  

बाणेति । बाणशल्यं बाणाग्रभाग एव स्फुरन्ती जिह्वा यस्य सः सायकासनं धनुरेव
भोगः तद्वान् स्वतेजोविषसंभूतः स्वतेजोरूपविषेण व्याप्तः पञ्चास्यः पन्नग
इव लक्ष्मणो दृश्यत इति शेषः  ॥  ४।३१।३०  ॥   

  

तमिति । दीप्तं कालाग्निमिव कोपितं नागेन्द्रमिव तं लक्ष्मणं समासाद्य
प्राप्य त्रासात् लक्ष्मणकोपदर्शनजनितोद्वेगात् परं विषादमगमत्  ॥  ४।३१।३१
 ॥   

  

स इति । दोषताम्राक्षः स लक्ष्मणः अङ्गदं संदिदेश संदेशं कथयामास ।
तदाकारमाह हे वत्स इति एवं ममागमनं सुग्रीवः कथ्यताम्  ॥  ४।३१।३२  ॥   

  

कथनप्रकारमाह एष इति । भ्रातुर्व्यसनसंतप्तः एष रामानुजः त्वत्सकाशं
त्वत्समीपं प्राप्तः सन् द्वारि तिष्ठति  ॥  ४।३१।३३  ॥   

  

तस्येति । तस्य लक्ष्मणस्य वाक्ये यदि रुचिः तर्हि साधु क्रियताम् इतीदं मम
वाक्यमुक्त्वा शीघ्रमागच्छ  ॥  ४।३१।३४  ॥   

  

लक्ष्मणस्येति । लक्ष्मणस्य वचः श्रुत्वा शोकाविष्टः व्याप्तशोको ऽङ्गदः
पितुः समीपमागम्य अयं सौमित्रिरागत इत्यब्रवीत्  ॥  ४।३१।३५  ॥   

  

गमनप्रकारं बोधयन्नाह अथेति । अथ लक्ष्मणवचनश्रवणानन्तरं तस्य लक्ष्मणस्य
सुतीव्रवाचा उग्रवचनेन संभ्रान्तभावः संभ्रान्तचित्तः अत एव परदीनवक्रः
म्लानमुखो ऽङ्गदः निर्गत्य लक्ष्मणसमीपदेशादागत्य पूर्वं नृपतेः सुग्रीवस्य
चरणौ ववन्दे । ततो रुमायास्तदुपलक्षिततारायाश्च चरणौ ववन्दे  ॥  ४।३१।३६
 ॥   

  

संगृह्येति । उग्रतेजा अङ्गदः पितुः पादौ संगृह्य पुनर्मातुस्तारायाः पादौ
जग्राह रुमायाश्च पादौ निपीडयित्वा निपीड्य ततः तम् अयं सौमित्रिरागतः
इत्येतद्रूपमर्थं निवेदयामास  ॥  ४।३१।३७  ॥   

  

स इति । यः मदनेन कामेन मोहितः अत एव मदमत्तः मादकद्रव्यादिनोन्मत्तः अत एव
निद्राक्लान्तसंवीतः निद्राक्लान्तेन निद्राजनितग्लान्या संवीतो व्याप्तो
बभूव स सुग्रीवो न विबुद्धवान् प्रबोधं प्राप  ॥  ४।३१।३८  ॥   

  

तत इति । ततः सुग्रीवप्रबोधाभावानन्तरं क्रुद्धं लक्ष्मणं प्रेक्ष्य
भयमोहितचेतसः वानराः अङ्गदप्रभृतयस्तं प्रसादयन्तः सन्तः किलकिलां
दीनतासूचकस्वजातीयशब्दं चक्रुः  ॥  ४।३१।३९  ॥   

  

ते इति । ते बुद्धिमन्तो वानराः लक्ष्मणस्य लक्ष्मणं दृष्ट्वा महौघनिभं
महाप्रवाहस्वनसदृशस्वनं वज्राशनिसमस्वनं च सिंहनादं च सममेककालावच्छेदेन
समीपतः सुग्रीवसंनिधौ चक्रुः । सुग्रीवप्रबोधायेति शेषः  ॥  ४।३१।४०  ॥   

  

तेनेति । मदविह्वलताम्राक्षः मदेन विह्वलः ताम्रे अक्षिणी यस्य स एव स इति
कर्मधारयः अत एव व्याकुलः अस्वस्थचित्तः स्रग्विभूषणः मालया शोभितः वानरः
सुग्रीवः तेन महता शब्देन प्रत्यबुध्यत गतनिद्रो ऽभवत्  ॥  ४।३१।४१  ॥   

  

अथेति । अथ प्रबोधानन्तरमङ्गदवचः लक्ष्मणसंदेशकथनाय राजा भवद्भ्यां गन्तव्य
इत्याकारिकामङ्गदोक्तिं श्रुत्वा वानरेन्द्रस्य संमतौ प्रीतिविषयीभूतौ
उदारं दर्शनं ययोस्तावेव ताविति कर्मधारयः । वानरेन्द्रस्य मन्त्रिणौ
तेनाङ्गदेन सह समागतौ । वानरेन्द्रस्येत्युभयान्वयि  ॥  ४।३१।४२  ॥   

  

मन्त्रिणोर्नाम निर्दिशन्नाह प्लक्ष इति । अर्थधर्मयोः उच्चावचं वक्तुं
बोधयितुं यौ मन्त्रिणो आसातामिति शेषः, तौ प्लक्षः प्रभावश्च प्राप्तं
लक्ष्मणं शशंसतुः सुग्रीवसमीपे इति शेषः  ॥  ४।३१।४३  ॥   

  

शंसनप्रकारमाह प्रसादयित्वेति । मरुत्पतिं देवेशमिवासीर्नं सुग्रीवं
प्रयुपासीनौ समीपे स्थितौ मन्त्रिणौ सार्थनिश्चयैः अर्थनिश्चयसहितैर्वचनैः
प्रसादयित्वा मनुष्यभावं मनुष्याकृतिं संप्राप्तौ नित्यं स्वीकृतवन्तौ
राज्यदायिनौ तुभ्यमिति शेषः । यौ रामलक्ष्मणौ तयोर्मध्ये एकः यस्य भीता
वानराः प्रवेपन्तः सन्तो महानादान् मुञ्चन्ति स धनुष्याणिर्लक्ष्मणो द्वारि
तिष्ठति अर्द्धषट्कमेकान्वयि  ॥  ४।३१।४४४६  ॥   

  

स इति । वाक्यं रामवचनं सारथिर्यस्य व्यवसायः करणीयार्थविषयकनिश्चयः रथो
यस्य स लक्ष्मणः रामशासनादेव प्राप्तः  ॥  ४।३१।४७  ॥   

  

अयमिति । ताराया दयितः प्रियस्तनयो ऽयमङ्गदस्ते तव सकाशं समीपं लक्ष्मणेन
त्वरया प्रेषितः  ॥  ४।३१।४८  ॥   

  

स इति । रोषपरीताक्षः सो ऽयं लक्ष्मणः वानरान् चक्षुषा निर्दहन्निव द्वारि
तिष्ठति  ॥  ४।३१।४९  ॥   

  

तस्येति । तस्य समीपमद्यैव शीघ्रं गच्छ । तत्प्रयोजनमाह रोषः लक्ष्मणकोपः
उपशाम्यताम् तत्र न श्रम इत्याह मूर्ध्ना प्रणामं त्वं कुरुष्वेति शेषः ।
हिरेवार्थकः  ॥  ४।३१।५०  ॥   

  

यथेति । धर्मात्मा रामः यथा येन प्रकारेण यदुपदिशतीति शेषः तेन प्रकारेण
तत् कुरुष्व । रामो यथा समाहितः स्वस्थचित्तो भवेत् तत्कुरुष्व । अत एव
समये स्वकृतान्वेषणसंकेते तिष्ठ अन्वेषणं कुरुष्वेत्यर्थः, अत एव
सत्यप्रतिश्रवः सत्यप्रतिज्ञो भव  ॥  ४।३१।५१  ॥   

  

इति श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे
एकत्रिंशः सर्गः  ॥  ४।३१  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/03-sugrIva-bodhanam/031_rAmeNa_laxmaNapreShaNam.md">
<details><summary><h3>तिलकम् ...{Loading}...</h3></summary>



स लक्ष्मणः  ॥  ४।३१।१  ॥   

  

साधुवृत्ते साधूनां वृत्ते स्थिरस्नेहतालक्षणे । कर्मणा
जनितान्फलानुषङ्गानकण्टकराज्यभोगसंबन्धान्न मन्यते सख्यमूलानिति शेषः । अत
एव वानरराज्यलक्ष्मीं न भोक्ष्यते । हि यस्मात्तस्मात्तथा तत्प्रकारा ऽस्य
बुद्धिः प्रेमपरिपालने ऽत्यन्तं न क्रमते । "तथा हि नातिक्रमते" इति पाठः
पाङ्क्तः  ॥  ४।३१।२ ॥   

  

तत्र हेतुमाह मतिक्षयादिति । मतिक्षये हेतुस्तवाप्रसादः । अतस्तस्य
प्रतिकारबुद्धिः प्रत्युपकार बुद्धिर्न वर्तत इति शेषः । न देयम् दत्तं
नानुपालनीयमित्यर्थः  ॥  ४।३१।३  ॥   

  

न धारये धारयितुं न शक्नोमि । वालिपुत्रो ऽङ्गदो विचयमन्वेषणम् । सुग्रीवं
हत्वा तस्मै राज्यसमर्पणादिति भावः  ॥  ४।३१।४  ॥   

  

निवेदितार्थं विज्ञापितसुग्रीववधप्रवृत्तिम् । स्ववीक्षितं सुष्ट्ववीक्षितं
समयोचितम्  ॥  ४।३१।५  ॥   

  

त्वद्विधो धर्मज्ञः पापं मित्रवधाध्यवसायरूपम् । आर्येण सम्यग्विवेकेन  ॥ 
४।३१।६ ॥   

  

इदं मित्रघातरूपं वस्तु न ग्राह्यं न निश्चेयम् । साधुवृत्तं साधुत्वं तेन
तां पूर्वकृतां प्रीतिमनुवर्तस्व, सुग्रीवे इति शेषः । पूर्ववृत्तं सङ्गतं
च सख्यं च स्मरेति शेषः  ॥  ४।३१।७  ॥   

  

कालपर्यये कालातिक्रमे व्यतीतमतिक्रममेव कालो ऽतिक्रान्त इत्येव
वक्तुमर्हसि नापरं किञ्चिदित्यर्थः  ॥  ४।३१।८  ॥   

  

अग्रजेन रामेण  ॥  ४।३१।९  ॥   

  

भवनं प्रतिजगाम । संरब्धो नाटितकालातिक्रमजकोपः  ॥  ४।३१।१०  ॥   

  

कालान्तकोपमं कालादिवद्भयङ्करम् । सानुमान्मन्दर इव जगामेत्यन्वयः  ॥ 
४।३१।११  ॥   

  

यथोक्तकारी रामस्येति शेषः । वचनं सुग्रीवं प्रति स्वेन वक्तव्यम् उत्तरं
तदुपरि सुग्रीवेण वक्तव्यम् सोत्तरं तदुपरि स्ववक्तव्योत्तरसहितम् मत्वा ऽ
ऽलोच्य  ॥  ४।३१।१२  ॥   

  

भ्रातू रामस्य यः कामो मनोरथस्तज्जन्यो यः क्रोधस्तद्विघातजन्यः
क्रोधस्तत्समुत्थेन तज्जन्येन क्रोधाग्निना वृतः, अत एवाप्रीतः प्रभञ्जनो
वायुरिव वेगेन प्रययौ  ॥  ४।३१।१३  ॥   

  

तरसोरुवेगेन पर्यस्यन्क्षिपन् । वेगितः सञ्जातवेगः  ॥  ४।३१।१४  ॥   

  

एकपदमेकैकपदं दूरं यथा भवति तथा त्यक्त्वा कार्यवशाद्द्रुतं ययौ  ॥  ४।३१।१५
 ॥   

  

बलाकीर्णां वानरसेनाव्याप्ताम् । गिरिसङ्कटे भूधरमध्ये वर्तमानान्  ॥ 
४।३१।१६,१७  ॥   

  

क्रुद्धलक्ष्मणदर्शनेन भीत्या शैलशृङ्गादिग्रहो वानराणाम्  ॥  ४।३१।१८  ॥   

  

द्विगुणं क्रुद्धः । मां दृष्ट्वेमे प्रणामं त्यक्त्वा प्रहरणं गृह्णन्तीति
कोपद्वैगुण्यम्  ॥  ४।३१।१९२२  ॥   

  

ततः सचिवसन्दिष्टाः सुग्रीवं बोधयित्वा तदनुमत्या लक्ष्मणो
ऽस्माभिर्यावत्प्रवेश्यते तावद्धठाल्लक्ष्मणप्रवेशं निरुन्धानास्तिष्ठत
इत्येवं सचिवैर्हनूमदादिभिः सन्दिष्टा हरयो नगरान्निर्ययुः  ॥  ४।३१।२३  ॥   

  

विकृतदर्शना भीमदर्शनाः । विवृतदर्शनाः प्रकटदर्शनाः  ॥  ४।३१।२४  ॥   

  

दशगुणोत्तराः शतनागबला इत्यर्थः । नागसहस्रस्य तुल्यवर्चसो
नागसहस्रतेजस्तुल्यतेजसः  ॥  ४।३१।२५  ॥   

  

दुरासदामपश्यदित्यन्वयः  ॥  ४।३१।२६  ॥   

  

प्राकाराद्बहिर्वर्तिनी परिखा तदन्तरात्तदवधेरपि बहिर्निष्कम्याविष्कृतं
प्रकटितं यथा तथा तस्थुः  ॥  ४।३१।२७  ॥   

  

प्रमादं च चाद्वानरप्रतिरोधं च । पूर्वजस्य रामस्यार्थं च दृष्ट्वा विचार्य
 ॥  ४।३१।२८  ॥   

  

दीर्घ उष्णो महानुच्छ्वासो यस्य  ॥  ४।३१।२९  ॥   

  

बाणस्य शल्यमेव स्फुरन्ती जिह्वा यस्य सः सायकासनं धनुरेव भोगो यस्य
स्वतेजोरूपविषेण संभूतं व्याप्तः  ॥  ४।३१।३०  ॥   

  

विषादमगमत् । एतावत्पर्यन्तं रामकार्यं न चिन्तितमिति विषादः  ॥ 
४।३१।३१ ॥   

  

इत्युत एवंप्रकारेणेत्यर्थः  ॥  ४।३१।३२  ॥   

  

तं प्रकारं दर्शयति-- एष इति  ॥  ४।३१।३३  ॥   

  

इदमुक्तं मम वाक्यं तस्मै इत्युक्तप्रकारेणोक्त्वा स वानरः सुग्रीवः साधु
साधुकारी यथा भवति तथा क्रियताम् । अनन्तरं तस्यास्मासु यदि रुचिर्भवति तदा
तस्य वाक्यं श्रुत्वा शीघ्रमागच्छ  ॥  ४।३१।३४,३५  ॥   

  

"लक्ष्मणस्य" इति श्लोकेन संक्षिप्योक्तस्यार्थस्य विस्तरः-- अथेति ।
संभ्रान्तभावः संभ्रान्तचित्तः । परदीनवक्त्रः परमतिशयेन दीनं वक्त्रः यस्य
सः । "परिदीन इति पाठान्तरम् । निर्गत्य
लक्ष्मणसंनिहितदेशात्परावृत्येत्यर्थः । पूर्वं नृपतेस्ततो रुमायाः ।
इदमुपलक्षणम् तारायाश्चरणावित्यन्वयः  ॥  ४।३१।३६  ॥   

  

तदेव विस्तारयति-- सङ्गृह्येति । मातुस्तारायाः  ॥  ४।३१।३७  ॥   

  

निद्रया क्लान्तः संवीतः व्याप्तश्चेत्यर्थः । न विबुद्धवान् तन्नर्ति
तद्वचनं चेत्यर्थः । यतो मदनेन मोहितो मदमत्तश्च बभूवासीत्  ॥  ४।३१।३८  ॥   

  

ततो ऽङ्गदस्य सुग्रीवसमीपगमनानन्तरं वानराणां भयक्रोधादिजः शब्दसमूहः
किलकिला । तं लक्ष्मणम्  ॥  ४।३१।३९  ॥   

  

ते लक्ष्मणं दृष्ट्वा महौघनिभं तच्छब्दसदृशशब्दं वज्रादिसदृशशब्दं च समं सह
सिंहनादं चक्रुः सुग्रीवोद्बोधनायेति शेषः  ॥  ४।३१।४०,४१  ॥   

  

अथेति । वानरशब्देन प्रबुद्धस्य वानरेन्द्रस्य सुग्रीवस्य समीपमङ्गदवचः
श्रुत्वा तेनाङ्गदेनैव सह मन्त्रिणौ वानरेन्द्रस्य समीपमागतौ संमतौ च
तावुदारदर्शनौ च संमतोदारदर्शनौ  ॥  ४।३१।४२  ॥   

  

कौ तौ तत्राह प्लक्ष इत्यादि । अर्थधर्मयोर्विषय उच्चावचं स्वयं वक्तुं
प्राप्तं लक्ष्मणं शशंसतुः  ॥  ४।३१।४३  ॥   

  

सार्थनिष्ठितैरर्थनिश्चयसहितैर्वचनैः प्रसादयित्वा शशंसतुरित्यन्वयः  ॥ 
४।३१।४४ ॥   

  

राज्यार्हौ त्रिलोकीराज्यार्हौ । राज्यदायिनौ तवेति शेषः । मनुष्यभावं
प्राप्तावित्यनेन वस्तुतो न मनुष्याविति सूचितम्  ॥  ४।३१।४५  ॥   

  

यस्य भीता यस्माद्भीताः  ॥  ४।३१।४६  ॥   

  

वाक्यं रामवाक्यं सारथिर्यस्य व्यवसायः कर्तव्यार्थनिश्चयः स रथो यस्य  ॥ 
४।३१।४७५०  ॥   

  

धर्मात्मा वदतीति शेषः । सत्यप्रतिश्रवः सत्यप्रतिज्ञः  ॥  ४।३१।५१  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे एकत्रिंशः सर्गः  ॥  ४।३१  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/03-sugrIva-bodhanam/031_rAmeNa_laxmaNapreShaNam.md">
<details><summary><h3>द्राविडपाठः ...{Loading}...</h3></summary>



  
स कामिनं दीनमदीनसत्त्वं शोकाभिपन्नं समुदीर्णकोपम्।  
नरेन्द्रसूनुर्नरदेवपुत्रं रामानुजः पूर्वजमित्युवाच ॥ 4.31.1 ॥   
न वानरः स्थास्यति साधुवृत्ते न मंस्यते कर्मफलानुषङ्गान्।  
न भोक्ष्यते वानरराज्यलक्ष्मीं तथाहि नाभिक्रमतेऽस्य बुद्धिः ॥ 4.31.2 ॥   
मतिक्षयाद्ग्राम्यसुखेषु सक्तस्तव प्रसादाप्रतिकारबुद्धिः।  
हतोऽग्रजं पश्यतु वीर तस्य न राज्यमेवं विगुणस्य देयम् ॥ 4.31.3 ॥   
न धारये कोपमुदीर्णवेगं निहन्मि सुग्रीवमसत्यमद्य।  
हरिप्रवीरैः सह वालिपुत्रो नरेन्द्रपत्न्या विचयं करोतु ॥ 4.31.4 ॥   
तमात्तबाणासनमुत्पतन्तं निवेदितार्थं रणचण्डकोपम्।  
उवाच रामः परवीरहन्ता स्ववेक्षितं सानुनयं च वाक्यम् ॥ 4.31.5 ॥   
न हि वै त्वद्विधो लोके पापमेवं समाचरेत्।  
पापमार्येण यो हन्ति स वीरः पुरुषोत्तमः ॥ 4.31.6 ॥   
नेदमद्य त्वया ग्राह्यं साधुवृत्तेन लक्ष्मण।  
तां प्रीतिमनुवर्तस्व पूर्ववृत्तं च सङ्गतम् ॥ 4.31.7 ॥   
सामोपहितया वाचा रूक्षाणि परिवर्जयन्।  
वक्तुमर्हसि सुग्रीवं व्यतीतं कालपर्यये ॥ 4.31.8 ॥   
सोऽग्रजेनानुशिष्टार्थो यथावत्पुरुषर्षभः।  
प्रविवेष पुरीं वीरो लक्ष्मणः परवीरहा ॥ 4.31.9 ॥   
ततः शुभमतिः प्राज्ञो भ्रातुः प्रियहिते रतः।  
लक्ष्मणः प्रतिसंरब्धो जगाम भवनं कपेः ॥ 4.31.10 ॥   
शक्रबाणासनप्रख्यं धनुः कालान्तकोपमः।  
प्रगृह्य गिरिशृङ्गाभं मन्दरः सानुमानिव ॥ 4.31.11 ॥   
यथोक्तकारी वचनमुत्तरं चैव सोत्तरम्।  
बृहस्पतिसमो बुद्ध्या मत्वा रामानुजस्तथा ॥ 4.31.12 ॥   
कामक्रोधसमुत्थेन भ्रातुः कोपाग्निना वृतः।  
प्रभञ्जन इवाप्रीतः प्रययौ लक्ष्मणस्तदा ॥ 4.31.13 ॥   
सालतालाश्वकर्णाश्च तरसा पातयन् बहून्।  
पर्यस्यन् गिरिकूटानि द्रुमानन्यांश्च वेगतः ॥ 4.31.14 ॥   
शिलाश्च शकलीकुर्वन् पद्भ्यां गज इवाशुगः।  
दूरमेकपदं त्यक्त्वा ययौ कार्यवशाद् द्रुतम् ॥ 4.31.15 ॥   
तामपश्यद्वलाकीर्णां हरि राजमहापुरीम्।  
दुर्गामिक्ष्वाकुशार्दूलः किष्किन्धां गिरिसङ्कटे ॥ 4.31.16 ॥   
रोषात् प्रस्फुरमाणोष्ठः सुग्रीवं प्रति लक्ष्मणः।  
ददर्श वानरान् भीमान् किष्किन्धाया बहिश्चरान् ॥ 4.31.17 ॥   
शैलशृङ्गाणि शतशः प्रवृद्धांश्च महीरुहान्।  
जगृहुः कुञ्जरप्रख्या वानराः पर्वतान्तरे ॥ 4.31.18 ॥   
तान् गृहीतप्रहरणान् हरीन् दृष्ट्वा तु लक्ष्मणः।  
वभूव द्विगुणं क्रुद्धो बह्विन्धन इवानलः ॥ 4.31.19 ॥   
तं ते भयपरिताङ्गाः क्रुद्धं दृष्ट्वा प्लवङ्गमाः।  
कालमृत्युयुगान्ताभं शतशो विद्रुता दिशः ॥ 4.31.20 ॥   
ततः सुग्रीवभवनं प्रविश्य हरिपुङ्गवाः।  
क्रोधमागमनं चैव लक्ष्मणस्य न्यवेदयन् ॥ 4.31.21 ॥   
तारया सहितः कामी सक्तः कपिवृषो रहः।  
न तेषां कपिवीराणां शुश्राव वचनं तदा ॥ 4.31.22 ॥   
ततः सचिवसन्दिष्टा हरयो रोमहर्षणाः।  
गिरिकुञ्जरमेघाभा नगर्या निर्ययुस्तदा ॥ 4.31.23 ॥   
नखदंष्ट्रायुधा घोराः सर्वे विकृतदर्शनाः।  
सर्वे शार्दूलदर्पाश्च सर्वे च विकृताननाः ॥ 4.31.24 ॥   
दशनागबलाः केचित्केचिद्दशगुणोत्तराः।  
केचिन्नागसहस्रस्य बभूवुस्तुल्याविक्रमाः ॥ 4.31.25 ॥   
कृत्स्नां हि कपिभिर्व्याप्तां द्रुमहस्तैर्महाबलैः।  
अपश्यल्लक्ष्मणः क्रुद्धः किष्कन्धां तां दुरसदाम् ॥ 4.31.26 ॥   
ततस्ते हरयः सर्वे प्राकारपरिघान्तरात्।  
निष्क्रम्योदग्रसत्त्वास्तु तस्थुराविष्कृतं तदा ॥ 4.31.27 ॥   
सुग्रीवस्य प्रमादं च पूर्वजं चार्तमात्मवान्।  
बुद्ध्वा कोपवशं वीरः पुनरेव जगाम सः ॥ 4.31.28 ॥   
स दीर्घोष्णमहोच्छ्वासः कोपसंरक्तलोचनः।  
बभूव नरशार्दूलः सधूम इव पावकः ॥ 4.31.29 ॥   
बाणशल्यस्फुरज्जिह्वः सायकासनभोगवान्।  
स्वतेजोविषसङ्घातः पञ्चास्य इव पन्नगः ॥ 4.31.30 ॥   
तं दीप्तमिव कालाग्निं नागेन्द्रमिव कोपितम्।  
समासाद्याङ्गदस्त्रासाद्विषादमगमद् भृशम् ॥ 4.31.31 ॥   
सोऽङ्दं रोषताम्राक्षः सन्दिदेश महायशाः।  
सुग्रीवः कथ्यतां वत्स ममागमनमित्युत ॥ 4.31.32 ॥   
एष रामानुजः प्राप्तस्त्वत्सकाशमरिन्दमः।  
भ्रातुर्व्यसनसन्तप्तो द्वारि तिष्ठति लक्ष्मणः ॥ 4.31.33 ॥   
तस्य वाक्ये यदि रुचिः क्रियतां साधु वानर।  
इत्युक्त्वा शीघ्रमागच्छ वत्स वाक्यमरिन्दम ॥ 4.31.34 ॥   
लक्ष्मणस्य वचः श्रुत्वा शोकाविष्टोऽङ्गदोऽब्रवीत्।  
पितुः समीपमागम्य सौमित्रिरयमागतः ॥ 4.31.35 ॥   
अथाङ्गदस्तस्य वचो निशम्य सम्भ्रान्तभावः परिदीनवक्त्रः।  
निपत्य तूर्णं नृपतेस्तरस्वी ततः कुमारश्चरणौ ववन्दे ॥ 4.31.36 ॥   
सङ्गृह्य पादौ पितुरग्र्यतेजा जग्राह मातुः पुनरेव पादौ।  
पादौ रुमायाश्च निपीडयित्वा निवेदयामास ततस्तमर्थम् ॥ 4.31.37 ॥   
स निद्रामदसंवीतो वानरो न विबुद्धवान्।  
बभूव मदमत्तश्च मदनेन च मोहितः ॥ 4.31.38 ॥   
ततः किलकिलां चक्रुर्लक्ष्मणं प्रेक्ष्य वानराः।  
प्रसादयन्तस्तं क्रुद्धं भयमोहितचेतसः ॥ 4.31.39 ॥   
ते महौघनिभं दृष्ट्वा वज्राशनिसमस्वनम्।  
सिंहनादं समं चक्रुर्लक्ष्मणस्य समीपतः ॥ 4.31.40 ॥   
तेन शब्देन महता प्रत्यबुध्यत वानरः।  
मदविह्वलताम्राक्षो व्याकुलस्रग्विभूषणः ॥ 4.31.41 ॥   
अथाङ्गदवचः श्रुत्वा तेनैव च समागतौ।  
मन्त्रिणौ वानरेन्द्रस्य सम्मतौ दारदर्शिनौ ॥ 4.31.42 ॥   
प्लक्षश्चैव प्रभावश्च मन्त्रिणावर्थधर्मयोः।  
वक्तुमुञ्चावचं प्राप्तं लक्ष्मणं तौ शशंसतुः ॥ 4.31.43 ॥   
प्रसादयित्वा सुग्रीवं वचनैः सामनिश्चितैः।  
आसीनं पर्युपासीनौ यथा शक्रं मरुत्पतिम् ॥ 4.31.44 ॥   
सत्यसन्धौ महाभागौ भ्रातरौ रामलक्ष्मणौ।  
वयस्यभावं सम्प्राप्तौ राज्यार्हौ राज्यदायिनौ ॥ 4.31.45 ॥   
तयोरेको धनुष्पाणिर्द्वारि तिष्ठति लक्ष्मणः।  
यस्य भीताः प्रवेपन्तो नादान् मुञ्चन्ति वानराः ॥ 4.31.46 ॥   
स एष राघवभ्राता लक्ष्मणो वाक्यसारथिः।  
व्यवसायरथः प्राप्तस्तस्य रामस्य शासनात् ॥ 4.31.47 ॥   
अयं च दयितो राजन् तारायास्तनयोऽङ्गदः।  
लक्ष्मणेन सकाशं ते प्रेषितस्त्वरयाऽनघ ॥ 4.31.48 ॥   
सोऽयं रोषपरीताक्षो द्वारि तिष्ठति वीर्यवान्।  
वानरान्वानरपते चक्षुषा निर्दहन्निव ॥ 4.31.49 ॥   
तस्य मूर्ध्ना प्रणम्य त्वं सपुत्रः सह बन्धुभिः।  
गच्छ शीघ्रं महाराज रोषो ह्यस्य निवर्त्यताम् ॥ 4.31.50 ॥   
यदाह रामो धर्मात्मा तत्कुरुष्व समाहितः।  
राजंस्तिष्ठ स्वसमये भव सत्यप्रतिश्रवः ॥ 4.31.51 ॥   

</details>
</div>
