+++
title = "०५१ हनुमता रामकथानिरूपणम्"
title_english = "051 Hanuma narrates the story of"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_5/Kanda_5_SK-051-Hanuma_narrates_the_story_of.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/5_sundarakANDam/07-lankA-dahanam/051_hanumatA_rAmakathAnirUpaNam.md">
<details><summary><h3>IITK ...{Loading}...</h3></summary>

Hanuman tenders both sound advice and stern warning to Ravana.



#### श्लोकः
##### मूलम्
तं समीक्ष्य महासत्त्वं सत्त्ववान्हरिसत्तमः।  
वाक्यमर्थवदव्यग्रस्तमुवाच दशाननम्॥5.51.1॥

##### शब्दार्थः
सत्त्ववान् courageous, हरिसत्तमः best of monkeys, महासत्त्वम् very powerful, तं दशाननम् the tenheaded, समीक्ष्य after observing, अव्यग्रम् slowly, अर्थवत् meaningful, वाक्यम् these words, तत् such, उवाच spoke.

##### आङ्ग्लानुवादः
Hanuman, the best of monkeys, looking at the very powerful Ravana spoke slowly  these highly meaningful words.



#### श्लोकः
##### मूलम्
अहं सुग्रीवसंदेशादिह प्राप्तस्तवालयम्।  
राक्षसेन्द्र हरीशस्त्वां भ्राता कुशलमब्रवीत्॥5.51.2॥

##### शब्दार्थः
राक्षसेन्द्र O lord of demons, अहम् I am, सुग्रीवसंदेशात् by the orders of Sugriva, इह here, तव आलयम् your realm, प्राप्तः reached, भ्राता brotherlike, हरीशः lord of monkeys, त्वाम् to you, कुशलम् good wishes, अब्रवीत् spoke.

##### आङ्ग्लानुवादः
"O lord of demons I reached your realm here by the orders of Sugriva, lord of monkeys who is like your brother. He conveys his good wishes to you.



#### श्लोकः
##### मूलम्
भ्रातुश्शृणु समादेशं सुग्रीवस्य महात्मनः।  
धर्मार्थोपहितं वाक्यमिह चामुत्र च क्षमम्॥5.51.3॥

##### शब्दार्थः
महात्मनः the great self, भ्रातुः brother, सुग्रीवस्य Sugriva's, समादेशम् message, इह च pertinent to this world and, अमुत्र च in the other world, क्षमम् that which is beneficial, धर्मार्थोपहितम् consistent with righteousness and propriety, वाक्यम् words, शृणु you may listen.

##### आङ्ग्लानुवादः
"The great Sugriva who is like your brother sends you a message pertinent to this world and the other world, that which is beneficial and consistent with righteousness and propriety (धर्म and अर्थ). Listenः



#### श्लोकः
##### मूलम्
राजा दशरथो नाम रथकुञ्जरवाजिमान्।  
पितेव बन्धुर्लोकस्य सुरेश्वरसमद्युतिः॥5.51.4॥

##### शब्दार्थः
रथकुञ्जरवाजिमान् who was richly endowed with chariots, horses and elephants, बन्धुः friend, लोकस्य of this world, पितेव like a father, सुरेश्वरसमद्युतिः equal to Indra in splendour, दशरथो नाम named Dasaratha, राजा emperor.

##### आङ्ग्लानुवादः
"There was an emperor named Dasaratha richly endowed with chariots, horses and elephants. He was a friend to the world and was like a father and equal to Indra in splendour.



#### श्लोकः
##### मूलम्
ज्येष्ठस्तस्य महाबाहुः पुत्रः प्रियकरः प्रभुः।  
पितुर्निदेशान्निष्क्रान्तः प्रविष्टो दण्डकावनम्॥5.51.5॥  
लक्ष्मणेन सह भ्रात्रा सीतया चापि भार्यया।  
रामो नाम महातेजा धर्म्यं पन्थानमास्थितः॥5.51.6॥

##### शब्दार्थः
तस्य his, ज्येष्ठः पुत्रः eldest son, महाबाहुः strongarmed, प्रियकरः very dear, प्रभुः a lord, महातेजाः highly effulgent one, रामो नाम named Rama, धर्म्यम् righteous, पन्थानम् आस्थितः has entered a path, पितुः father's, निर्देशात् by order, निष्क्रान्तः went in exile, भ्रात्रा by his brother, लक्ष्मणेन with Lakshmana, भार्यया with his wife, सीतया चापि by Sita also, दण्डकावनम् Dandaka forest, प्रविष्टः entered.

##### आङ्ग्लानुवादः
"His eldest son, a highly effulgent one, named Rama who was dear to the king, accepting his father's orders went into exile with brother Lakshmana and wife Sita also accepting a righteous path and entered Dandaka forest.



#### श्लोकः
##### मूलम्
तस्य भार्या वने नष्टा सीता पतिमनुव्रता।  
वैदेहस्य सुता राज्ञो जनकस्य महात्मनः॥5.51.7॥

##### शब्दार्थः
वैदेहस्य of Videha, महात्मनः  of the great self, जनकस्य Janka's, राज्ञः  king's, सुता daughter, पतिम् husband, अनुव्रता follwing, तस्य his, भार्या wife, सीता Sita, वने in the forest, नष्टा lost.

##### आङ्ग्लानुवादः
"Sita, daughter of king Janaka of Videha kingdom, loyally followed her husband, Rama. She was lost in the forest.



#### श्लोकः
##### मूलम्
स मार्गमाणस्तां देवीं राजपुत्रः सहानुजः।  
ऋश्यमूकमनुप्राप्तः सुग्रीवेण समागतः॥5.51.8॥

##### शब्दार्थः
तां देवीम् that divine lady, मार्गमाणः searching, सहानुजः along with his brother, सः राजपुत्रः that prince, ऋश्यमूकम् to Rshyamuka, अनुप्राप्तः reached, सुग्रीवेण with Sugriva, समागतः united.

##### आङ्ग्लानुवादः
"Searching for the divine lady the prince reached mount Rshyamuka along with his brother and there he met Sugriva.



#### श्लोकः
##### मूलम्
तस्य तेन प्रतिज्ञातं सीतायाः परिमार्गणम्।  
सुग्रीवस्यापि रामेण हरिराज्यं निवेदितम्॥5.51.9॥

##### शब्दार्थः
तेन by him, तस्य his, सीतायाः Sita's, परिमार्गणम् to search, प्रतिज्ञातम् is promised, रामेणापि even by Rama also, सुग्रीवस्य Sugriva's, हरिराज्यम् kingdom of monkeys, निवेदितम् assured.

##### आङ्ग्लानुवादः
"Sugriva promised Rama to undertake search for Sita and Rama assured Sugriva of securing him the kingdom of the monkeys.



#### श्लोकः
##### मूलम्
ततस्तेन मृधे हत्वा राजपुत्रेण वालिनम्।  
सुग्रीवः स्थापितो राज्ये हर्यृक्षाणां गणेश्वरः॥5.51.10॥

##### शब्दार्थः
ततः then, तेन by him, राजपुत्रेण by the prince, वालिनम् Vali, मृधे in battle, हत्वा after killing, सुग्रीवः Sugriva, हर्यृऋक्षाणाम् kingdom of apes and bears, गणेश्वरः lord of the troops, राज्ये in kingdom, स्थापितः was established.

##### आङ्ग्लानुवादः
"Then prince Rama killed Vali in battle and made Sugriva, king of the vanaras and bears and restored the kingship of Sugriva.



#### श्लोकः
##### मूलम्
त्वया विज्ञातपूर्वश्च वाली वानरपुङ्गवः।  
रामेण निहतस्सङ्ख्ये शरेणैकेन वानरः॥5.51.11॥

##### शब्दार्थः
वानरपुङ्गवः chief of vanaras, वाली Vali, त्वया by you, विज्ञातपूर्वश्च is known earlier, वानरः vanara, रामेण by Rama, सङ्ख्ये in a combat, एकेन by only one, शरेण with an arrow, निहतः is killed.

##### आङ्ग्लानुवादः
"You know of Vali, chief of the vanaras, in the past. Rama killed him with a single arrow in the combat.



#### श्लोकः
##### मूलम्
स सीतामार्गणे व्यग्रस्सुग्रीवः सत्यसङ्गरः।  
हरीन् सम्प्रेषयामास दिशस्सर्वा हरीश्वरः॥5.51.12॥

##### शब्दार्थः
सत्यसङ्गरः one who is a faithful warrior, हरीश्वरः  king of monkeys, सः सुग्रीवः that Sugriva, सीतामार्गणे in searching Sita, व्यग्रः was anxious, सर्वाः all, दिशः directions, हरीन् vanaras, सम्प्रेषयामास sent.

##### आङ्ग्लानुवादः
"Sugriva, who is true to his word and a faithful warrior, king of monkeys anxiously sent vanaras in all directions for searching Sita.



#### श्लोकः
##### मूलम्
तां हरीणां सहस्राणि शतानि नियुतानि च।  
दिक्षु सर्वासु मार्गन्ते ह्यधश्चोपरि चाम्बरे॥5.51.13॥

##### शब्दार्थः
हरीणाम् of monkeys, सहस्राणि in thousands, शतानि hundreds, नियुतानि च of unlimited  
numbers, ताम् her, सर्वासु in all, दिक्षु in directions, अधश्च underworld, उपरि in heavens, अम्बरे च in the sky, मार्गन्ते are searching.

##### आङ्ग्लानुवादः
"Hundreds, thousands and unlimited number of monkeys are searching (for Sita) in all directions, in the underworld and heavens and the sky.



#### श्लोकः
##### मूलम्
वैनतेयसमाः केचित्केचित्तत्रानिलोपमाः।  
असङ्गगतयशशीघ्रा हरिवीरा महाबलाः॥5.51.14॥

##### शब्दार्थः
तत्र there, महाबलाः very powerful, केचित् some, हरिवीराः heroic vanaras, वैनतेयसमाः like Vainateya (Garuda), केचित् a few, अनिलोपमाः are like the Windgod, शीघ्राः swiftfooted warriors, असङ्गगतयः went without touching the earth.

##### आङ्ग्लानुवादः
"Some of the very powerful heroes equal to Garuda, equal to the Windgod (in swiftness) have gone (in quest of Sita) without touching the earth.



#### श्लोकः
##### मूलम्
अहं तु हनुमान्नाम मारुतस्यौरसस्सुतः।  
सीतायास्तु कृते तूर्णं शतयोजनमायतम्॥5.51.15॥  
समुद्रं लङ्घयित्वैव तां दिदृक्षुरिहागतः।

##### शब्दार्थः
मारुतस्य Maruta's, औरसः सुतः own son, हनुमान्नाम Hanuman by name, अहं तु I too, सीतायाः कृते for Sita, तूर्णम् swiftly, शतयोजनम् a hundred yojanas, आयतम् broad, समुद्रम् ocean, लङ्घयित्वैव  leaping, ताम् her, दिदृक्षुः  desirous of seeing, इह here, आगतः came.

##### आङ्ग्लानुवादः
"I, Maruta's son, Hanuman by name too came swiftly leaping across a hundred yojanas across the ocean searching for Sita.



#### श्लोकः
##### मूलम्
भ्रमता च मया दृष्टा गृहे ते जनकात्मजा॥5.51.16॥  
तद्भवान् दृष्टधर्मार्थस्तपःकृतपरिग्रहः।  
परदारान् महाप्राज्ञ नोपरोद्धुं त्वमर्हसि॥5.51.17॥

##### शब्दार्थः
भ्रमता while roaming, मया by myself, ते your, गृहे in house, जनकात्मजा Janaka's daughter, दृष्टा saw, भवान् you, दृष्टधर्मार्थः knower of the truth of righteousness, तपः कृतपरिग्रहः carried out great austerities, तत् such, महाप्राज्ञ very wise person, त्वम् you, परदारान् another man's wife, उपरोद्धुम् to abduct, न अर्हसि  it does not behove you.

##### आङ्ग्लानुवादः
"While I was roaming I saw Janaka's daughter Sita at your house.You are a knower of the truth of righteousness. You are very wise and carrried out great austerities. It does not behove you to abduct another man's wife.



#### श्लोकः
##### मूलम्
न हि धर्मविरुद्धेषु बह्वपायेषु कर्मसु।  
मूलघातिषु सज्जन्ते बुद्धिमन्तो भवद्विधाः॥5.51.18॥

##### शब्दार्थः
भवद्विधाः respectable people like you, बुद्धिमन्तः wise men, धर्मविरुद्धेषु acts which are unrighteous, बह्वपायेषु indulge in such actions, मूलघातिषु  striking at the very root, कर्मसु in actions, न सज्जन्ते हि do not involve indeed.

##### आङ्ग्लानुवादः
"Indeed, respectable people and wise men like you should not indulge in actions opposed to righteousness as it will strike at the very root of your existence.



#### श्लोकः
##### मूलम्
कश्च लक्ष्मणमुक्तानां रामकोपानुवर्तिनाम्।  
शराणामग्रतः स्थातुं शक्तो देवासुरेष्वपि॥5.51.19॥

##### शब्दार्थः
लक्ष्मणमुक्तानाम् released by Lakshmana, रामकोपानुवर्तिनाम् following Rama's wrath, शराणाम् of those arrows, अग्रतः in front, स्थातुम् to stand, देवासुरेष्वपि even among gods and asuras, कः who, शक्तः has power.

##### आङ्ग्लानुवादः
"Who, even among gods and asuras can withstand the arrows released by Lakshmana in obedience to the infuriated Rama's orders?



#### श्लोकः
##### मूलम्
न चापि त्रिषु लोकेषु राजन्विद्येत कश्चन।  
राघवस्य व्यलीकं यः कृत्वा सुखमवाप्नुयात्॥5.51.20॥

##### शब्दार्थः
राजन् O king, यः whoever, राघवस्य Rama's, व्यलीकम् displeasure, कृत्वा after doing, सुखम् happiness, अवाप्नुयात् can experience, त्रिषु in the three, लोकेषु in worlds, कश्चन who, न विद्येत may not be there.

##### आङ्ग्लानुवादः
"O king  there is none in these three worlds who can enjoy happiness by displeasing Rama.



#### श्लोकः
##### मूलम्
तत् त्रिकालहितं वाक्यं धर्म्यमर्थानुबन्धि च।  
मन्यस्व नरदेवाय जानकी प्रतिदीयताम्॥5.51.21॥

##### शब्दार्थः
तत् that, त्रिकालहितम् good for all three times, past present and future, धर्म्यम् is righteous, अर्थानुबन्धि च and provide you material wealth, वाक्यम् these words, मन्यस्व think, नरदेवाय to the lord of the people, जानकी Janaki, प्रतिदीयताम् return.

##### आङ्ग्लानुवादः
"Think that my advice is beneficial to you for you present, past and future. It is righteous. It will provide you material wealth too. Hence return Sita to the lord of the people.



#### श्लोकः
##### मूलम्
दृष्टा हीयं मया देवी लब्धं यदिह दुर्लभम्।  
उत्तरं कर्म यच्छेषं निमित्तं तत्र राघवः॥5.51.22॥

##### शब्दार्थः
मया by me, इयं देवी this divine lady, दृष्टा हि indeed seen, यत् such, दुर्लभम् difficult, इह here, लब्धम् attained, उत्तरम् in future, यत् such, कर्म action, शेषम् remaining, तत्र there, राघवः Rama, निमित्तम् may plan.

##### आङ्ग्लानुवादः
"I have actually spotted the divine lady here which was most difficult. Rama will plan the remaining course of action.



#### श्लोकः
##### मूलम्
लक्षितेयं मया सीता तथा शोकपरायणा।  
गृह्य यां नाभिजानासि पञ्चास्यामिव पन्नगीम्॥5.51.23॥

##### शब्दार्थः
तथा like that, शोकपरायणा immersed in deep sorrow, इयं सीता this Sita, मया by me, लक्षिता is seen, पञ्चास्याम् five hooded, पन्नगीमिव like a female serpent, याम् whom, गृह्य after abducting, नाभिजानासि you do not realise.

##### आङ्ग्लानुवादः
"I have seen Sita immersed in deep sorrow. You do not realise that by abducting her you are keeping a fivehooded female serpent in your house.



#### श्लोकः
##### मूलम्
नेयं जरयितुं शक्या सासुरैरमरैरपि।  
विषसंसृष्टमत्यर्थं भुक्तमन्नमिवौजसा ॥5.51.24॥

##### शब्दार्थः
अत्यर्थम् excessive, विषसंसृष्टम् mixed with poison, भुक्तम् eaten, अन्नमिव like food, इयम् this, सासुरैः including asuras, अमरैरपि even gods, ओजसा absorb, जरयितुम् to weaken, न शक्या not possible.

##### आङ्ग्लानुवादः
"Just as food mixed with venom cannot be digested by the great fire (fire of hunger), it is not possible to keep Sita even by gods and demons. (Sita is like food mixed with poison. Ravana cannot digest her with all his power.)



#### श्लोकः
##### मूलम्
तपस्सन्तापलब्धस्ते योऽयं धर्मपरिग्रहः।  
न स नाशयितुं न्याय्य आत्मप्राणपरिग्रहः॥5.51.25॥

##### शब्दार्थः
तपस्सन्तापलब्धः obtained by the the virtue of austerity, ते to you, यः that, अयम् this, धर्मपरिग्रहः accumlation of righteousness, आत्मप्राणपरिग्रहः at the cost of your life, सः that, नाशयितुम् to destroy, न न्याय्यः not proper.

##### आङ्ग्लानुवादः
"You have acquired the merit of righteousness by prolonged hardships experienced during your penance. It is not proper to forfeit your own life in this way.



#### श्लोकः
##### मूलम्
अवध्यतां तपोभिर्यां भवान् समनुपश्यति।  
आत्मनः सासुरैर्देवैर्हेतुस्तत्राप्ययं महान्॥5.51.26॥

##### शब्दार्थः
भवान् your self, तपोभिः with austerities, आत्मनः of yourself, सासुरैः including asuras, देवैः  
by devas, याम् whom, अवध्यताम् not to be killed, समनुपश्यसि you see, तत्रापि even then, अयम् this, महान् great, हेतुः cause.

##### आङ्ग्लानुवादः
"You know you will not be killed by asuras or gods. In that case also this (keeping Sita with you) may be the prime cause of your death.



#### श्लोकः
##### मूलम्
सुग्रीवो न हि देवोऽयं नासुरो न च राक्षसः।  
न दानवो न गन्धर्वो न यक्षो न च पन्नगः॥5.51.27॥  
तस्मात्प्राणपरित्राणं कथं राजन्करिष्यसि।

##### शब्दार्थः
अयं सुग्रीवः this Sugriva, न हि not indeed, असुरः च an asura, राक्षसः च न not a demon, दानवः न not danava, गन्धर्वः न not a gandharva, यक्षः न not a yaksha, पन्नगश्च न not a pannga, राजन् O king, तस्मात् therefore, प्राणपरित्राणम् to protect your life, कथम् how, करिष्यसि you will do.

##### आङ्ग्लानुवादः
"Sugriva is not an demon, nor a danava nor gandharva, nor a yaksha nor even a pannaga. Therefore how can you save your life from Sugriva?



#### श्लोकः
##### मूलम्
न तु धर्मोपसंहारमधर्मफलसंहितम्॥5.51.28॥  
तदेव फलमन्वेति धर्मश्चाधर्मनाशनः।

##### शब्दार्थः
धर्मोपसंहारम् exceeding rigteousness, अधर्मफलसंहितम् yields results of unrighteousness, न तु not, तत् that, फलमेव result itself, अन्वेति follows, धर्मश्च righteousness, अधर्मनाशनः will destroy unrighteousness.

##### आङ्ग्लानुवादः
"The fruit of dharma does not accrue to one who has reached the culmination of  adharma. Unrighteousness will destroy  the fruits of righteousness.



#### श्लोकः
##### मूलम्
प्राप्तं धर्मफलं तावद्भवता नात्र संशयः।  
फलमस्याप्यधर्मस्य क्षिप्रमेव प्रपत्स्यसे॥5.51.29॥

##### शब्दार्थः
भवता by you, धर्मफलम् merits earned through righteousness, प्राप्तं तावत् you reaped, अत्र here, संशयः no doubt, न not, अस्य of this, अधर्मस्य of unrighteousness, फलमपि result also, क्षिप्रमेव quickly, प्रपत्स्यसे reap

##### आङ्ग्लानुवादः
"There is no doubt you have earned merit through righteousness (dharma destroys adharma and yields sweet fruit ultimately). But now you will quickly reap the result of your unrighteousness also.



#### श्लोकः
##### मूलम्
जनस्थानवधं बुद्ध्वा बुद्ध्वा वालिवधं तथा॥5.51.30॥  
रामसुग्रीवसख्यं च बुध्यस्व हितमात्मनः।

##### शब्दार्थः
जनस्थानवधम् killing of all ogres at Janasthana, बुद्ध्वा after realising, तथा that way, वालिवधम् killing of Vali, बुद्ध्वा after realising, रामसुग्रीवसख्यं च alliance of Rama and Sugriva also, आत्मनः your own, हितम् benefit, बुध्यस्व know (Judge and adopt suitable course of action.)

##### आङ्ग्लानुवादः
"You know about the killing of all ogres at Janasthana and of Vali also. You know about the alliance of Rama and Sugriva. You may  decide on a proper course of action for the sake of your own welfare.



#### श्लोकः
##### मूलम्
कामं खल्वहमप्येकस्सवाजिरथकुञ्जराम्॥5.51.31॥  
लङ्कां नाशयितुं शक्तस्तस्यैष तु न निश्चयः।

##### शब्दार्थः
अहम् I, एकोऽपि all alone also, सवाजिरथकुञ्जराम् full of horses, chariots and elephants, लङ्काम् Lanka, नाशयितुम् to destroy, कामम् indeed, शक्तः खलु I have the energy, एषः this, तु indeed, निश्चयः resolution, न not.

##### आङ्ग्लानुवादः
" Alone, I can destroy this entire Lanka teeming with horses, chariots and elephants. Indeed I have the energy but not the mandate of Sri Rama.



#### श्लोकः
##### मूलम्
रामेण हि प्रतिज्ञातं हर्यृक्षगणसन्निधौ॥5.51.32॥  
उत्सादनममित्राणां सीता यैस्तु प्रधर्षिता।

##### शब्दार्थः
रामेण by Rama, हर्यृक्षगणसन्निधौ in the presence of bears and vanaras, यैः by those, सीता Sita, प्रधर्षिता is troubled, अमित्राणाम् of enemy troops, उत्सादनम् exterminate, प्रतिज्ञातं हि indeed made a vow.

##### आङ्ग्लानुवादः
"Rama made a vow in the presence of bears and vanaras that he would exterminate the arrogant enemy troops  by whom Sita is abducted and assaulted.



#### श्लोकः
##### मूलम्
अपकुर्वन् हि रामस्य साक्षादपि पुरन्दरः॥5.51.33॥  
न सुखं प्राप्नुयादन्यः किं पुनस्त्वद्विधो जनः।

##### शब्दार्थः
रामस्य to Rama, अपकुर्वन् while offending, साक्षात् personally, पुरन्दरः अपि even the destroyer of enemy citadel, Indra, सुखम् happiness, नप्राप्नुयात् will not have, त्वद्विधः people like you, किं पुनः what to say again.

##### आङ्ग्लानुवादः
"Indra, the destroyer of enemy citadels cannot live happily if he offends Rama. What to speak of persons like you?



#### श्लोकः
##### मूलम्
यां सीतेत्यभिजानासि येयं तिष्ठति ते वशे॥5.51.34॥  
कालरात्रीति तां विद्धि सर्वलङ्काविनाशिनीम्।

##### शब्दार्थः
याम् whom, सीता इति as Sita, अभिजानासि know, या इयम् whosoever, ते वशे under your custody, तिष्ठति stays, ताम् her, सर्वलङ्काविनाशिनीम् destroyer of the entire Lanka, कालरात्रीति the dark night of dissolution, विद्धि you may know.

##### आङ्ग्लानुवादः
"Sita who is under your custody is no ordinary lady. She is indeed the dark night of dissolution, destroyer of entire Lanka. Know this.



#### श्लोकः
##### मूलम्
तदलं कालपाशेन सीताविग्रहरूपिणा॥5.51.35॥  
स्वयं स्कन्धावसक्तेन क्षेममात्मनि चिन्त्यताम्।

##### शब्दार्थः
तत् therefore, सीताविग्रहरूपिणा in the form of Sita, स्वयम् personally, स्कन्धावसक्तेन on your  
shoulder, कालपाशेन by the noose of death, अलम् enough, आत्मनि for your sake, क्षेमम् welfare, चिन्त्यताम् think over.

##### आङ्ग्लानुवादः
"Stop holding the noose of death in Sita's form whom you yourself have placed on your shoulders. Think of your own welfare.



#### श्लोकः
##### मूलम्
सीतायास्तेजसा दग्धां रामकोपप्रपीडिताम्॥5.51.36॥  
दह्यमानामिमां पश्य पुरीं साट्टप्रतोलिकाम्।

##### शब्दार्थः
Sita's, तेजसा by the glowing fire, दग्धाम् burnt, रामकोपप्रपीडिताम् pressed by Rama's wrath, दह्यमानाम् being burnt, साट्टप्रतोलिकाम् including its marketplaces and streets, इमाम् of this, पुरीम् city, पश्य see.

##### आङ्ग्लानुवादः
"Visualize this city of Lanka including its marketplaces and main streets as  burnt by Sita's power of chastity and  Rama's anger.



#### श्लोकः
##### मूलम्
स्वानि मित्राणि मन्त्रींश्च ज्ञातीन् भ्रात्रून् सुतान् हितान्॥5.51.37॥  
भोगान्दारांश्च लङ्कां च मा विनाशमुपानय।

##### शब्दार्थः
स्वानि your, मित्राणि friends, मन्त्रींश्च ministers, ज्ञातीन् clan, भ्रात्रून् brothers and sisters, सुतान् sons, हितान् wellwishers, भोगान् pleasures, दारांश्च and wives, लङ्कां च and Lanka, विनाशम् destruction, मा उपानय do not lead.

##### आङ्ग्लानुवादः
"Do not pave the path of your friends, ministers, clan, brothers and sisters, sons, wellwishers, wives and luxuries and Lanka to destruction.



#### श्लोकः
##### मूलम्
सत्यं राक्षसराजेन्द्र शृणुष्व वचनं मम॥5.51.38॥  
रामदासस्य दूतस्य वानरस्य विशेषतः।

##### शब्दार्थः
राक्षसराजेन्द्र O king of demons, रामदासस्य of Rama's servant, दूतस्य of a messenger's, विशेषतः specially, वानरस्य of a vanara, मम my, सत्यम् true, वचनम् word, शृणुष्व listen.

##### आङ्ग्लानुवादः
"O king of demon listen to the words of truth of the servant of Rama, his messenger and specially a vanara.



#### श्लोकः
##### मूलम्
सर्वान् लोकान् सुसंहृत्य सभूतान् सचराचरान्॥5.51.39॥  
पुनरेव तथा स्रष्टुं शक्तो रामो महायशाः।

##### शब्दार्थः
महायशाः illustrious, रामः Rama, सभूतान् including all creatures, सचराचरान् including movables and immovable, सर्वान् all, लोकान् worlds, सुसंहृत्य after putting an end, पुनरेव once again, तथा in the same way, स्रष्टुम् to recreate, शक्तः has the power.

##### आङ्ग्लानुवादः
"Illustrious Rama can put an end  to and dissolve all creatures including both movable and immovables of all worlds. He can recreate all of them in the same way. He has such superhuman powers.



#### श्लोकः
##### मूलम्
देवासुरनरेन्द्रेषु यक्षरक्षोगणेषु च॥5.51.40॥  
विद्याधरेषु सर्वेषु गन्धर्वेषूरगेषु च।  
सिद्धेषु किन्नरेन्द्रेषु पतत्रिषु च सर्वतः॥5.51.41॥  
सर्वभूतेषु सर्वत्र सर्वकालेषु नास्ति सः।  
यो रामं प्रतियुध्येत विष्णुतुल्यपराक्रमम्॥5.51.42॥

##### शब्दार्थः
विष्णुतुल्यपराक्रमम् equal to Visnu in valour, रामम् Rama, यः whoever, प्रतियुध्येत may combat, सः he, देवासुरनरेन्द्रेषु among the kings of gods and asuras, यक्षरक्षोगणेषु च even among yakshas and rakshasas, सर्वेषु among all, विद्याधरेषु in vidyadharas, गन्धर्वेषु gandharvas, उरगेषु च even among uragas, सिद्धेषु among siddhas, किन्नरेन्द्रेषु among kings of kinnaras, सर्वतः all over, पतत्रिषु among birds, सर्वभूतेषु in all beings, सर्वत्र at all places, सर्वकालेषु at all times, नास्ति not there.

##### आङ्ग्लानुवादः
"He is equal to Visnu in valour. There is none who can dare face his rage, be it among gods, asuras, yakshas, rakshasas, vidyadharas, gandharvas uragas, siddhas, kings of kinnaras, birds and all beings at all places and at all times.



#### श्लोकः
##### मूलम्
सर्वलोकेश्वरस्यैवं कृत्वा विप्रियमुत्तमम्।  
रामस्य राजसिंहस्य दुर्लभं तव जीवितम्॥5.51.43॥

##### शब्दार्थः
सर्वलोकेश्वरस्य of the lord of all worlds, राजसिंहस्य of a lion among kings, रामस्य Rama's, एवम् in this, उत्तमम् great, विप्रियम् offence, कृत्वा having done, तव your, जीवितम् life, दुर्लभम् is difficult to sustain.

##### आङ्ग्लानुवादः
"Rama is the supreme lord of all worlds, a lion among kings. Having pained him it is very difficult for you to sustain your life after offending him to this extent.



#### श्लोकः
##### मूलम्
देवाश्च दैत्याश्च निशाचरेन्द्र गन्धर्वविद्याधरनागयक्षाः।  
रामस्य लोकत्रयनायकस्य स्थातुं न शक्तास्समरेषु सर्वे॥5.51.44॥

##### शब्दार्थः
निशाचरेन्द्र O king of demons, देवाश्च even devas, दैत्याश्च daityas, गन्धर्वविद्याधरनागयक्षाः gandharvas, vidyadharas, nagas and yakshas, सर्वे all, लोकत्रयनायकस्य of the lord of the three worlds, रामस्य Rama's, समरेषु in war, स्थातुम् to face his challenge, न शक्ताः do not have the power.

##### आङ्ग्लानुवादः
"O king of demons, even devas, daityas, gandharvas, vidyadharas, nagas, and yakshas are incompetent to face Rama the lord of the three worlds in wars.



#### श्लोकः
##### मूलम्
ब्रह्मा स्वयम्भूश्चतुराननो वा रुद्रस्त्रिणेत्रस्त्रिपुरान्तको वा।  
इन्द्रो महेन्द्रस्सुरनायको वा त्रातुं न शक्ता युधि रामवध्यम्॥5.51.45॥

##### शब्दार्थः
युधि in war, रामवध्यम्  deemed to be killed by Rama, स्वयंभूः selfborn Brahma, चतुराननः fourfaced one, ब्रह्मा वा even Brahma also, त्रिणेत्रः threeeyed Siva, त्रिपुरान्तकः killer of the demon Tripura, रुद्रो वा or even Rudra, इन्द्रः Indra, सुरनायकः king of suras, महेन्द्रः वा or even Mahendra, त्रातुम् to save, न शक्ताः do not have the power.

##### आङ्ग्लानुवादः
"Even the selfborn, fourfaced Brahma, the threeeyed Siva who destroyed Tripura, Mahendra, the king of suras do not have the power to save one whom Rama decides to kill".



#### श्लोकः
##### मूलम्
स सौष्ठवोपेतमदीनवादिनः कपेर्निशम्याप्रतिमोऽप्रियं वचः।  
दशाननः कोपविवृत्तलोचनः समादिशत्तस्य वधं महाकपेः॥5.51.46॥

##### शब्दार्थः
अप्रतिमः unequal in strength, सः दशाननः that tenheaded one, अदीनवादिनः of Hanuman who expressed his opinion with all dignity, कपेः of a vanara, सौष्ठवोपेतम् in an extremely skilful manner, अप्रियम् unplesant, वचः words, निशम्य after hearing, कोपविवृत्तलोचनः eyes rolling in anger, तस्य his, महाकपेः of great Hanuman, वधम् death, समादिशत् ordered.

##### आङ्ग्लानुवादः
The tenheaded Ravana who was of matchless strength, hearing the unpleasant words of advice and warning expressed skilfully with dignity by the great Hanuman, enraged Ravana, his eyes rolling in anger ordered the execution of Hanuman.  

#### समाप्तिः
 श्रीमद्रामायणे वाल्मीकीये आदिकाव्ये सुन्दरकाण्डे एकपञ्चाशस्सर्गः॥  
Thus ends the fiftyfirst sarga of Sundarakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/5_sundarakANDam/07-lankA-dahanam/051_hanumatA_rAmakathAnirUpaNam.md">
<details><summary><h3>भूषणम् ...{Loading}...</h3></summary>



तं समीक्ष्य महासत्त्वं सत्त्ववान् हरिसत्तमः ।  

वाक्यमर्थवदव्यग्रस्तमुवाच दशाननम्  ॥  ५।५१।१ ॥   

तं समीक्ष्येत्यादि । समीक्षणोक्तिक्रियाभेदात्तच्छब्दद्वयम्  ॥  ५।५१।१ ॥   

  

अहं सुग्रीवसन्देशादिह प्राप्तस्तवालयम् ।  

राक्षसेन्द्र हरीशस्त्वां भ्राता कुशलमब्रवीत्  ॥  ५।५१।२ ॥   

अहं रामदूत एव, सन्देशास्तु सुग्रीवस्येति भावः । सुग्रीवसन्देशात्
सुग्रीवसन्देशाद्धेतोः, सन्देशप्रापणार्थमित्यर्थः । "सन्देशवाग्वाचिकं
स्यात्" इत्यमरः । इह लङ्कायाम् । भ्राता भ्रातृवद्धितकरः । अब्रवीत्
अप्राक्षीत् । यद्यपि सुग्रवेण न सन्दिष्टं तथापि दूतोक्तं सर्वं
स्वाम्युक्तमेवेत्याशयेनोक्तम्  ॥  ५।५१।२ ॥   

  

भ्रातुः शृणु समादेशं सुग्रीवस्य महात्मनः ।  

धर्मार्थोपहितं वाक्यमिह चामुत्र च क्षमम्  ॥  ५।५१।३ ॥   

राजा दशरथो नाम रथकुञ्जरवाजिमान् ।  

पितेव बन्धुर्लोकस्य सुरेश्वरसमद्युतिः  ॥  ५।५१।४ ॥   

ज्येष्ठस्तस्य महाबाहुः पुत्रः प्रियकरः प्रभुः ।  

पितुर्निर्देशान्निष्क्रान्तः प्रविष्टो दण्डकावनम्  ॥  ५।५१।५ ॥   

भ्रातुरिति । समादेशं सन्देशरूपमिति वाक्यविशेषणम् । इह अस्मिँल्लोके ।
अमुत्र परलोके । क्षमम् अभ्युदयसाधनम्  ॥  ५।५१।३५ ॥   

  

लक्ष्मणेन सह भ्रात्रा सीतया चापि भार्यया ।  

रामो नाम महातेजा धर्म्यं पन्थानमाश्रितः  ॥  ५।५१।६ ॥   

तस्य भार्या वने नष्टा सीता पतिमनुव्रता ।  

वैदेहस्य सुता राज्ञो जनकस्य महात्मनः  ॥  ५।५१।७ ॥   

धर्म्यं धर्मादनपेतम् । "धर्मपथ्यर्थन्यायादनपेते" इति यत्प्रत्ययः  ॥ 
५।५१।६७ ॥   

  

स मार्गमाणस्तां देवीं राजपुत्रः सहानुजः ।  

ऋश्यमूकमनुप्राप्तः सुग्रीवेण समागतः  ॥  ५।५१।८ ॥   

तस्य तेन प्रतिज्ञातं सीतायाः परिमार्गणम् ।  

सुग्रीवस्यापि रामेण हरिराज्यं निवेदितम्  ॥  ५।५१।९ ॥   

ततस्तेन मृधे हत्वा राजपुत्रेण वालिनम् ।  

सुग्रीवः स्थापितो राज्ये हर्यृक्षाणां गणेश्वरः  ॥  ५।५१।१० ॥   

त्वया विज्ञातपूर्वश्च वाली वानरपुङ्गवः ।  

रामेण निहतः सङ्ख्ये शरेणैकेन वानरः  ॥  ५।५१।११ ॥   

स मार्गमाण इति । सुग्रीवेण,मयेति शेषः । यद्वा लोके वक्तारः
स्वात्मानमन्यमिव निर्दिशन्त्यौद्धत्यादिशयात् । यद्वा अत्रानुवादात्
पूर्वं सुग्रीवेणैवं वक्तव्यमिति पठितं तथैव हनुमान् पठतीति
समादेशप्राधान्यादन्यवाक्यमपि तथोच्यत इति कोचित् प्राहुः । यद्वा
सुग्रीवसन्देशस्य रामप्रयोजनपरत्वात्सन्देशोपयोगितया
रामसुग्रीवयोस्सख्यादिकं दर्शयति राजा दशरथ इत्यादिना  ॥  ५।५१।८११ ॥   

  

स सीतामार्गणे व्यग्रः सुग्रीवः सत्यसङ्गरः ।  

हरीन् संप्रेषयामास दिशः सर्वा हरीश्वरः  ॥  ५।५१।१२ ॥   

स इति । सत्यसङ्गरः सत्यप्रतिज्ञः । "कर्बुरे च प्रतिज्ञाजिसंविदापत्सु
सङ्गरः" इत्यमरः  ॥  ५।५१।१२ ॥   

  

तां हरीणां सहस्राणि शतानि नियुतानि च ।  

दिक्षु सर्वासु मार्गन्ते ह्यधश्चोपरि चाम्बरे  ॥  ५।५१।१३ ॥   

तामिति । अधश्चोपरि चाम्बरे, पाताले भूमौ आकाशे चेत्यर्थः  ॥  ५।५१।१३ ॥   

  

वैनतेयसमाः केचित् केचित्तत्रानिलोपमाः ।  

असङ्गगतयः शीघ्रा हरिवीरा महाबलाः  ॥  ५।५१।१४ ॥   

वैनतेयेति । असङ्गगतय इति शीघ्रत्वे हेतुः  ॥  ५।५१।१४ ॥   

  

अहं तु हनुमान्नाम मारुतस्यौरसः सुतः ।  

सीतायास्तु कृते तूर्णं शतयोजनमायतम्  ॥  ५।५१।१५ ॥   

समुद्रं लङ्घयित्वैव तां दिदृक्षुरिहागतः ।  

भ्रमता च मया दृष्टा गृहे ते जनकात्मजा  ॥  ५।५१।१६ ॥   

अहन्त्विति । औरसस्सुतः क्षेत्रजत्वव्यावृत्तये औरसपदम् । सीतायास्तु कृते
सीतालाभाय तां दिदृक्षरिति योज्यम्  ॥  ५।५१।१५,१६ ॥   

  

तद्भवान् दृष्टधर्मार्थस्तपः कृतपरिग्रहः ।  

परदारान् महाप्राज्ञ नोपरोद्धुं त्वमर्हसि  ॥  ५।५१।१७ ॥   

एवं सुग्रीवसंबन्धं प्रतिपाद्य सुग्रीवसन्देशं वदति तद्भवानित्यादिना ।
दृष्टधर्मार्थः शास्त्रेण विदितधर्मार्थस्वरूप इत्यर्थः । तपःकृतपरिग्रहः
तपसि विषये कृतस्वीकारः । यद्वा तपसा स्वयं कृतपरिग्रहः । स्वारसिकतपस्क
इति यावत् । हेतुगर्भे विशेषेण  ॥  ५।५१।१७ ॥   

  

न हि धर्मविरुद्धेषु बह्वपायेषु कर्मसु ।  

मूलघातिषु सज्जन्ते बुद्धिमन्तो भवद्विधाः  ॥  ५।५१।१८ ॥   

धर्मविरुद्धेषु धर्मशास्त्रविरुद्धेषु । धर्मविरुद्धत्वे ऽपि यत्सौख्यावहं
तत्कार्यमित्यत्राह बह्वपायेष्विति । बहुहानिकरेष्वित्यर्थः । अपायाः
कथंचित्परिह्रियन्त इत्याशङ्क्याह मूलघातिष्विति । स्वविनाशकरेष्वित्यर्थः
। कर्मसु परदारापहारेषु । न सज्जन्ते नोद्युक्ता भवन्ति । ४।५१।१८  ॥   

  

कश्च लक्ष्मणमुक्तानां रामकोपानुवर्तिनाम् ।  

शराणामग्रतः स्थातुं शक्तो देवासुरेष्वपि  ॥  ५।५१।१९ ॥   

रामकोपानुवर्तिनां रामकोपानुसारेण निर्गतानामित्यर्थः  ॥  ५।५१।१९ ॥   

  

न चापि त्रिषु लोकेषु राजन् विद्येत कश्चन ।  

राघवस्य व्यलीकं यः कृत्वा सुखमवाप्नुयात्  ॥  ५।५१।२० ॥   

व्यलीकम् अप्रियम् । "व्यलीकं त्वप्रिये ऽनृते" इत्यमरः  ॥  ५।५१।२० ॥   

  

तत्त्रिकालहितं वाक्यं धर्म्यमर्थानुबन्धि च ।  

मन्यस्व नरदेवाय जानकी प्रतिदीयताम्  ॥  ५।५१।२१ ॥   

तदिति । तत्तस्मात् अधर्मावहत्वात् रामापराधस्य परिहर्तव्यत्वाच्च ।
त्रिकालहितं भूतभविष्यद्वर्तमानकालहितम् । दारुणाधर्मस्य
स्वपूर्वपुरुषविनाशकत्वेन तत्परिहारस्य भूतकालहितत्वं मन्यस्व । मत्वा
प्रतिदीयतामिति योज्यम्  ॥  ५।५१।२१ ॥   

  

दृष्टा हीयं मया देवी लब्धं यदिह दुर्लभम् ।  

उत्तरं कर्म यच्छेषं निमित्तं तत्र राघवः  ॥  ५।५१।२२ ॥   

जानकीहरणे किं मानं तत्राह दृष्टा हीति । यत् सीतादर्शनम् दुर्लभम् ।
इतरवानरालभ्यं तल्लब्धम् । तर्हि सा नीयतामित्यत्राह उत्तरमिति ।
सीतादर्शनोत्तरं यच्छेषं कर्म सीतानयनं तत्र राघवो निमित्तम् ।
आज्ञप्तस्यैव मया कर्तव्यत्वादिति भावः  ॥  ५।५१।२२ ॥   

  

लक्षितेयं मया सीता तथा शोकपायणा ।  

गृह्य यां नाभिजानासि पञ्चास्यामिव पन्नगीम्  ॥  ५।५१।२३ ॥   

दृष्टया ऽपि मद्वंशवदया सीतया रामः किं करिष्यतीत्याशङ्क्याह लक्षितेयमिति
। तथेति वाचामगोचरत्वोक्तिः । नेयं तव वश्या प्रत्युत पन्नगीव तव
प्राणहारिणीति भावः  ॥  ५।५१।२३ ॥   

  

नेयं जरयितुं शक्या सासुरैरमरैरपि ।  

विषसंसृष्टमत्यर्थं भुक्तमन्नमिवौजसा  ॥  ५।५१।२४ ॥   

नेयमिति । ओजसा अमरपक्षे प्रतापेन । अन्नपक्षे जाठराग्निना  ॥  ५।५१।२४ ॥   

  

तपस्सन्तापलब्धस्ते यो ऽय धर्मपरिग्रहः ।  

न स नाशयितुं न्याय्यमात्मप्राणपरिग्रहः  ॥ । ५।५१।२५ ॥   

तपःकृच्छ्रलब्धमिष्टं महज्जीवनं वृथा मा नाशयेत्याह तप इति । तपस्सन्तापः
तपश्चर्या । ओदनपाकं पचतीतिवन्निर्देशः । तेन लब्धः । परिगृह्यत इति
परिग्रहः फलं धर्मपरिग्रहः धर्मफलम् । तादृशो यो ऽयमात्मप्राणपरिग्रहः
आत्मनः प्राणानां च परिग्रहः स्वीकारः, जीवनमिति यावत् । स नाशयितुं न
न्याय्यं न युक्तम् । अव्ययमेतत् । तपःक्लेशलब्धं तद्व्यतिरिक्तधर्मफलभूतं
च यज्जीवनमायुः तन्न विनाशयेत्यर्थः । चकाराभावादित्थमेव योजना  ॥ 
५।५१।२५ ॥   

  

अवध्यतां तपो ऽभिर्यां भवान् समनुपश्यति ।  

आत्मनः सासुरैर्देवैर्हेतुस्तत्राप्ययं महान्  ॥  ५।५१।२६ ॥   

सर्वावध्यस्येह मे को ऽयमायुर्विनाशक इत्याशङ्क्य परिहरति अवध्यतामिति ।
तपोभिरार्जितां सासुरैर्देवैर्याम् आत्मनो ऽवध्यतां भवान् समनुपश्यति ।
तत्रापि अवध्यतायां सत्यामपि । अयं वक्ष्यमाणः । हेतुः भवद्वधहेतुरस्ति ।
महान् अपरिहार्यः  ॥ । ५।५१।२६ ॥   

  

सुग्रीवो न हि देवो ऽयं नासुरो न च राक्षसः ।  

न दानवो न गन्धर्वो न यक्षो न च पन्नगः ।  

तस्मात् प्राणपरित्राणं कथं राजन् करिष्यसि  ॥  ५।५१।२७ ॥   

तमेव हेतुमाह सुग्रीव इति । न च राक्षस इति पाठस्सम्यक् । न च मानुष इति
पाठे प्रतिषेधप्रसक्तिरपि नास्तीत्युच्यते । "तृणभूता हि मे सर्वे प्राणिनो
मानुषादयः" इत्युत्तरश्रीरामायणे मनुष्यादिभिरवध्यत्वस्याप्रार्थित्वात् ।
न च तिर्यञ्च इति न प्रसज्य च प्रतिषिद्ध्यत इति भावः । तस्मात्सुग्रीवात्
 ॥  ५।५१।२७ ॥   

  

न तु धर्मोपसंहारमधर्मफलसंहितम् ।  

तदेव फलमन्वेति धर्मश्चाधर्मनाशनः  ॥  ५।५१।२८ ॥   

प्राप्तं धर्मफलं तावद्भवता नात्र संशयः ।  

फलमस्याप्यधर्मस्य क्षिप्रमेव प्रपत्स्यसे  ॥  ५।५१।२९ ॥   

ननु किमनेनोपदेशेन, कृतानि मया पापानि तैश्चावश्यं
फलप्रदैर्भवितव्यमित्याशङ्क्याह न त्विति । तुशब्द उक्तशङ्काव्यावर्तकः ।
धर्मः उपसंह्रियते ऽनेनेति धर्मोपसंहारं धर्मफलम् । फलेन
धर्मस्योपसंह्रियमाणत्वात् । क्लीबत्वमार्षम् । तत् अधर्मफलसंहितं न भवति ।
कुत इत्यत्राह तदेव फलमन्वेतीति । धर्मफलमोवानुवर्तते । नन्वधर्मे च
विद्यमाने कथं तत्फलाननुवृत्तिस्तत्राह धर्मश्चाधर्मनाशन इति । च
उक्तशङ्कानिवृत्त्यर्थः । विरोधिनि धर्मे जाग्रति कथमधर्मवार्ता ऽपीत्यर्थः
। "धर्मेण पापमपनुदति" इति श्रुतेः । यद्वा व्यत्ययो वा किं न स्यात्तत्राह
धर्मश्चेति । चो ऽवधारणे । धर्म एवाधर्मनाशनः तथा श्रुतेः । न त्वधर्मः
प्रमाणाभावादिति भावः । ननु यदि धर्मः अधर्मनाशनः तर्हि प्राथमिक एव धर्मः
आधिनिकानधर्मान्निवर्तयेदित्याशङ्क्याह प्राप्तमिति । तावच्छब्दः
कार्त्स्न्यवाची । कृत्स्नं धर्मफलम् । फलमस्येति । तथा च क्षिप्रं
धर्ममाचर अन्यथा सद्यस्ते विनाशो भविष्यतीति भावः । अत्र कर्तव्यत्वेन
विधीयमानो धर्मस्सीताप्रदानपूर्वकरामविषयशरणागतिरेव ।
शूरस्याशौर्यप्रवृत्त्या धर्मफलं सर्वं क्षीणमिति हनुमता ऽवगतमिति
मन्तव्यम्  ॥  ५।५१।२८,२९ ॥ ऀ  

  

जनस्थानवधं बुद्ध्वा बुद्ध्वा वालिवधं तथा ।  

रामसुग्रीवसख्यं च बुद्ध्यस्व हितमात्मनः  ॥  ५।५२।३० ॥   

मा भूद्धर्मापेक्षा कार्योपस्थितिरवेक्ष्यतामित्याह जनस्थानेति ।
रामुसुग्रीवसख्यं चेति  

परोक्षनिर्देशस्य गतिः पूर्वमुक्ता  ॥  ५।५१।३० ॥   

  

कामं खल्वहमप्येकः सवाजिरथकुञ्जराम् ।  

लङ्कां नाशयितुं शक्तस्तस्यैष तु न निश्चयः  ॥  ५।५१।३१ ॥   

कामम् अत्यन्तम् । अहं सुग्रीवः । एषः तन्नाशनम् । तस्य रामस्य । निश्चयः
निश्चयविषयः  ॥  ५।५१।३१ ॥   

  

रामेण हि प्रतिज्ञातं हर्यृक्षगणसन्निधौ ।  

उत्सादनममित्राणां सीता यैस्तु प्रधर्षिता  ॥  ५।५१।३२ ॥   

अपकुर्वन् हि रामस्य साक्षादपि पुरन्दरः ।  

न सुखं प्राप्नुयादन्यः किं पुनस्त्वद्विधो जनः  ॥  ५।५१।३३ ॥   

कथमित्यत्राह रामेणेति । हर्यृक्षगणसन्निधौ वृद्धसभायां
प्रतिज्ञातमनतिक्रमणीयमिति भावः  ॥  ५।५१।३२,३३ ॥   

  

यां सीतेत्यभिजानासि येयं तिष्ठति ते वशे ।  

कालरात्रीति तां विद्धि सर्वलङ्काविनाशिनीम्  ॥  ५।५१।३४ ॥   

कालरात्रीति काचिच्छक्तिरिति वदन्ति । "समी च कालरात्रिश्च भैरवी गणनायिका"
इत्यमरशेषः  ॥  ५।५१।३४ ॥   

  

तदलं कालपाशेन सीताविग्रहरूपिणा ।  

स्वयं स्कन्धावसक्तेन क्षममात्मनि चिन्त्यताम्  ॥  ५।५१।३५ ॥   

तदिति । कालपाशेन यमपाशेन । अतस्सीतां रामाय देहीति हृदयम्  ॥  ५।५१।३५ ॥   

  

सीतायास्तेजसा दग्धां रामकोपप्रपीडिताम् ।  

दह्यमानामिमां पश्य पुरीं साट्टप्रतोलिकाम्  ॥  ५।५१।३६ ॥   

अट्टः अट्टालः । प्रतोलिका वीथिका  ॥  ५।५१।३६ ॥   

  

स्वानि मित्राणि मन्त्रीश्च ज्ञातीन् भ्रातृ़न् सुतान् हितान् ।  

भोगान् दारांश्च लङ्कां च मा विनाशमुपानय  ॥  ५।५१।३७ ॥   

स्वानीति । मन्त्रीन् मन्त्रिणः । इकारान्तत्वमार्षम्  ॥  ५।५१।३७ ॥   

  

सत्यं राक्षसराजेन्द्र शृणुष्व वचनं मम ।  

रामदासस्य दृतस्य वानरस्य विशेषतः  ॥  ५।५१।३८ ॥   

सत्यमिति । रामदासस्येत्यनेन रामसामर्थ्यपरिज्ञानमुक्तम् । दूतस्येत्यनेन
हितोपदेशाधिकारः । वानरस्येति माध्यस्थ्यम्  ॥  ५।५१।३८ ॥   

  

सर्वान्लोकान् सुसंहृत्य सभूतान् सचराचरान् ।  

पुनरेव तथा स्रष्टुं शक्तो रामो महायशाः  ॥  ५।५१।३९ ॥   

देवासुरनरेन्द्रेषु यक्षरक्षोगणेषु च ।  

विद्याधरेषु सर्वेषु गन्धर्वेषूरगेषु च  ॥  ५।५१।४० ॥   

सिद्धेषु किन्नरेन्द्रेषु पतत्त्रिषु च सर्वतः  ॥  ५।५१।४१ ॥   

सर्वभूतेषु सर्वत्र सर्वकालेषु नास्ति सः ।  

यो रामं प्रतियुद्ध्येत विष्णुतुल्यपराक्रमम्  ॥  ५।५१।४२ ॥   

सर्वलोकेश्वरस्यैवं कृत्वा विप्रियमुत्तमम् ।  

रामस्य राजसिंहस्य दुर्लभं तव जीवितम्  ॥  ५।५१।४३ ॥   

देवाश्च दैत्याश्च निशाचरेन्द्र गन्धर्वविद्याधरनागयक्षाः ।  

रामस्य लोकत्रयनायकस्य स्थातुं न शक्ताः समरेषु सर्वे  ॥  ५।५१।४४ ॥   

सर्वानिति । लोकान् भूरादीन् । सभूतान्
पृथिव्यप्तेजोवाय्वाकाशरूपपञ्महाभूतयुक्तान् । सचराचरान् चतुर्मुखद्वारा
सृष्टजङ्गमाजङ्गमयुक्तान् । संहृत्य प्रलयावसाने रुद्रद्वारा स्वयं च
संहृत्य पुनः कल्पादौ तथैव "धाता यथापूर्वमकल्पयत्" इति श्रुत्युक्तरीत्या
स्रष्टुं समर्थः । तत्र प्रमाणमाह महायशा इति । " न तस्येशे कश्चन तस्य नाम
महद्यशःऽ इति हि श्रुतिः । श्रुतिस्मृतिषु तथा प्रसिद्ध इत्यर्थः  ॥ 
५।५१।३९४४ ॥   

  

ब्रह्मा स्वयम्भूश्चतुराननो वा रुद्रस्त्रिनेत्रस्त्रिपुरान्तको वा ।  

इन्द्रो महेन्द्रः सुरनायको वा त्रातुं न शक्ता युधि रामवध्यम्  ॥ 
५।५१।४५ ॥   

मा भूवन् शक्तास्सामान्यदेवाः, ईश्वराश्शक्ताः स्युरित्याशङ्क्याह
ब्रह्मेति । अत्र विशेषणान्तरोपादानं तेषां सामर्थ्यविशेषद्योतनार्थम् ।
पतत्प्रकर्षत्वपरिहाराय व्युत्क्रमेण योजनीयम् । इन्द्रः परैश्वर्यवान् ।
"इदि परमैश्वर्ये" इत्यस्माद्धातोः "ऋज्रेन्द्राग्न--" इत्यादिना
निपातनात्साधुत्वम् । त्रैलोक्याधिपतिरपि त्रातुं न शक्त इत्यर्थः । तस्य
त्रैलोक्याधिपतित्वे ऽपि परनिरसनसामर्थ्याभावशक्ततेत्याह महेन्द्र इति ।
वृत्रहननप्रसिद्धसामर्थ्यो ऽपि न शक्तः । "यो वृत्रमवधीदिति तन्महेन्द्रस्य
महेन्द्रत्वम्" इति श्रौतनिर्वचनम् । स्वयं चतुरो ऽपि सहायसम्पत्त्यभावान्न
शक्त इत्यत्राह सुरनायक इति । स्वतुल्यत्रयस्त्रिंशत्कोटिसुरगणसहायो ऽपि न
शक्त इत्यर्थः । माभूत्क्षुद्रइन्द्रश्शक्तः, सर्वसंहारको रुद्रस्तु
शक्तस्स्यात्तत्राह रुद्र इति । संहारकाले प्रजाः रोदयतीति रुद्रः ।
"रोदेर्णिलुक् चऽ इति रप्रत्ययः । कालविशेषे संहारको
ऽपीदानीमप्राप्तकालत्वादशक्त इत्याह त्रिनेत्र इति ।
निटिलनयनदहनज्वालाविलोपितमदनो ऽपीत्यर्थः । काकतालीयत्वशङ्काव्युदासायाह
त्रिपुरान्तक इति । प्रबलतरमहासुरसंहारको ऽपीत्यर्थः । मा भूत्तस्य शक्तिः
"ब्रह्मणः पुत्राय ज्येष्ठाय श्रेष्ठाय" इत्युक्तरीत्या रुद्रस्यापि पिता
ब्रह्मा शक्तस्स्यात्, तत्राह ब्रह्मेति । बृंहतीति ब्रह्मा । "बृहेरम्
नलोपश्च" इति मनिन् अमागमो नकारलोपश्च । रुद्रपिता स्वयं कर्मवश्यः कथं
शक्नुयात् तत्राह स्वयंभूरिति । कर्मवश्यत्वे ऽपीतरसाधारण्येनानुत्पन्नः
स्वयंभूः । स्वयंभूत्वेपि सहायसंपत्त्यभावात्कथं त्रायेतेत्यत्राह चतुरानन
इति । युगपदेव सर्ववेदोच्चारणसम्पादितातिशयो ऽपि न शक्तः ।
प्रत्येकमशक्तत्वे ऽपि किं संभूयागताश्शक्नुवन्ति? तत्राह न शक्ता इति ।
बहुवचनेनायमर्थो लभ्यते वधमर्हतीति वध्यः । दण्डादित्वाद्यः । रामस्य वध्यो
रामवध्यः । तं त्रातुं न शक्ताः । स्थानविन्निग्रहस्य चऽ इत्युचितवधार्हस्य
त्राता कः । युधि यद्धे न शक्ताः किन्तु शरणं गत्वा त्रातुं शक्ता इत्यर्थः
। अत्र "हिरण्यगर्भस्समवर्तताग्रे । न सन्न चासीच्छिव एव केवलः । इन्द्रो
मायाभिः पुरुरूप ईयते" इति परदेवतात्वेन प्रसक्तात्त्रिकादधिकत्वमुक्तम् ।
राम इत्यनेन वेदान्तोदितानां सद्ब्रह्मादिसामान्यशब्दानां
हिरण्यगर्भशिवेन्द्रादिविशेषशब्दानां च व्यक्तिविशेषपरत्वं व्यञ्जितम् ।
त्रातृत्वेन प्रसक्तप्रधानदेवतानिराकरणप्रकरणे विष्णोरनुपादानात्
पारिशेष्याद्राम एव विष्णुरिति प्रतिपादितम्  ॥  ५।५१।४५ ॥   

  

स सौष्ठवोपेतमदीनवादिनः कपेर्निशम्याप्रतिमो ऽप्रियं वचः ।  

दशाननः कोपविवृत्तलोचनः समादिशत् तस्य वधं महाकपेः  ॥  ५।५१।४६ ॥   

इत्यार्षे श्रीरामायणे वाल्मीकीये आदिकाव्ये श्रीमत्सुन्दरकाण्डे एकपञ्चाशः
सर्गः  ॥  ५।५१ ॥   

अस्माच्छ्लोकात्परं स सौष्ठवेति श्लोकः । तस्य तद्वचनमिति श्लोकस्तु
उत्तरसर्गादिः । अत्र स प्रमादाल्लिखितः  ॥  ५।५१।४६ ॥   

इति श्रीगोविन्दराजविरचिते श्रीरामायणभूषणे श्रृङ्गारतिलकाख्याने
सुन्दरकाण्डव्याख्याने एकपञ्चाशः सर्गः  ॥  ५।५१ ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/5_sundarakANDam/07-lankA-dahanam/051_hanumatA_rAmakathAnirUpaNam.md">
<details><summary><h3>शिरोमणी ...{Loading}...</h3></summary>



रावणं प्रति हनुमदुक्तिमुपक्रमते तमिति । महासत्वं तं रावणं समीक्ष्य
अर्थवत् सप्रयोजनं वाक्यं हरिसत्तमो हनुमानुवाच  ॥  ५।५१।१  ॥   

  

तद्वचनाकारमाह अहमित्यादिभिः । सुग्रीवसंदेशात् हेतोः तवान्तिके अहं
प्राप्तः । संदेशमेवाह हे राक्षसेश भ्राता हितोपदेशकर्तृत्वेन भ्रातृसदृशः
हरीशः सुग्रीवः त्वां कुशलमब्रवीत्  ॥  ५।५१।२  ॥   

  

भ्रातुरिति । भ्रातुस्तव हितस्य सुग्रीवस्य समादेशं सम्यगादेश उपदेशो
यस्मिन् तत् धर्मार्थसहितम् अत एव इह लोके अमुत्र परलोके च क्षमं योग्यं च
वाक्यं शृणु  ॥  ५।५१।३  ॥   

  

तद्वाक्यमेवाह राजेत्यादिभिः । सुरेश्वरसमद्युतिः दशरथो नाम राजा अभवदिति
शेषः  ॥  ५।५१।४  ॥   

  

ज्येष्ठ इति । धर्म्यं पन्थानमाश्रितः तस्य दशरथस्य ज्येष्ठः पुत्रः
दण्डकावनं प्रविष्टः । श्लोकद्वयमेकान्वयि  ॥  ५।५१।५,६  ॥   

  

तस्येति । विश्रुता सर्वत्र प्रख्याता वैदेहस्य सुता तस्य रामस्य भार्या
जनस्थाने नष्टा हृता  ॥  ५।५१।७  ॥   

  

मार्गमाण इति । देवीं सीतां मार्गमाणः रामः ऋष्यमूकमनुप्राप्तः सुग्रीवेण
संगतः सख्यं प्राप्तश्च  ॥  ५।५१।८  ॥   

  

तस्येति । तस्य रामस्य समीपे सीतायाः परिमार्गणे तेन सुग्रीवेण प्रतिज्ञातं
रामेणापि सुग्रीवस्य हरिराज्यं निवेदितुं प्रतिज्ञातम्  ॥  ५।५१।९  ॥   

  

तत इति । ततः प्रतिज्ञाकरणानन्तरं तेन रामेण वालिनं हत्वा हर्यक्षणां
गणेश्वरः तद्योग्यः सुग्रीवः राज्ये स्थापितः  ॥  ५।५१।१०  ॥   

  

त्वयेति । त्वया विज्ञातपूर्वः पौर्वकालिकत्वनिष्ठविज्ञानविषयीभूतः यो वाली
सः एकेन शरेण निहतः  ॥  ५।५१।११  ॥   

  

स इति । सः कृतोपकारः सुग्रीवः सीतामार्गणे व्यग्रः सन् हरीन् संप्रेषयामास
 ॥  ५।५१।१२  ॥   

  

तामिति । हरीणां सहस्रादीनि मार्गन्ते  ॥  ५।५१।१३  ॥   

  

वैनतेय इति । तत्र तेषु वानरेषु केचित् वैनतेयसमाः केचित् असङ्गगतयः
आलम्बरहितगतिविशिष्टाः आकाशगामिन इत्यर्थः  ॥  ५।५१।१४  ॥   

  

अहमिति । मारुतस्य औरसः मुख्यः सुतः हनुमान्नामाहं तु सीतायाः कृते
सीतार्थं शतयोजनमायतं समुद्रं लङ्घयित्वा तां सीतां दिदृक्षुः सन् इह
लङ्कायामागतः अत एव भ्रमता मया ते गृहे जनकात्मजा दृष्टा ।
श्लोकद्वयमेकान्वयी  ॥  ५।५१।१५,१६  ॥   

  

तदिति । दृष्टौ साक्षात्कृतौ धर्मार्थौ येन सः तपसा कृतः परिग्रहः
धनादिसंग्रहो येन सः अत एव भवान् पूज्यस्त्वं परदारान् उपरोद्धुं नार्हसि
 ॥  ५।५१।१७  ॥   

  

नहीति । धर्मात् वेदबोधितकर्मणः विरुद्धेषु अत एव बह्वपायेषु
विपुलापायसंपादकेषु अत एव मूलघातिषु कर्मसु भवद्विधाः बुद्धिमन्तो न
सज्जन्ते  ॥  ५।५१।१८  ॥   

  

ननूक्तविरुद्धकर्मजनितपापं प्रायश्चित्तेनापनेता ऽस्मीति
तद्विरुद्धकर्माचरणे का नः क्षतिरित्यत आह क इति । रामकोपानुवर्तिनां
रामक्रोधाधीनानां लक्ष्मणमुक्तानां शराणामग्रतः स्थातुं देवासुरेष्वपि कः
शक्तः न को ऽपीत्यर्थः  ॥  ५।५१।१९  ॥   

  

नेति । राघवस्य व्यलीकमपराधं कृत्वा यः सुखमवाप्नुयात् सः त्रिषु लोकेषु
कश्चन न विद्येत विद्यते । एतेन प्रायश्चित्तेन
देहान्तरभोग्यपापनिवृत्तावपि रामप्रसादनमन्तरा तव कल्याणं नैव भविष्यतीति
सूचितम्  ॥  ५।५१।२०  ॥   

  

तदिति । नरशार्दूल हे पुरुषश्रेष्ठ तत् उक्तहेतोः त्रिकालहितं सर्वकाले
हितकारकं धर्म्यं धर्मादनपेतम् अर्थानुयायि अर्थप्रापकं वाक्यं मन्यस्व अत
एव जानकी प्रदीयताम् । "नग्देवाय" इति तीर्थपाठः  ॥  ५।५१।२१  ॥   

  

दृष्टेति । देवी इयं सीता मया दृष्टा अत एव दुर्लभं दूतैः दुखेन लभ्यं तत्
यशः इह अस्मिन् काले मया लब्धं शेषमवशिष्टं यदुत्तरमुत्तरकालकं सीतानयनं
तत्र राघव एव निमित्तं राघव एव नेष्यतीत्यर्थः  ॥  ५।५१।२२  ॥   

  

तदेव भङ्ग्यन्तरेणाह लक्षितेति । गृहे स्थितां पन्नगीमिव यां त्वं
नाभिजानासि यत्प्रभावं न वेत्सि सा सीता मया लक्षिता  ॥  ५।५१।२३  ॥   

  

नेति । अत्यर्थमत्यन्तं विषसंस्पृष्टम् ओजसा भुक्तमन्नमिव अमरैरपि इयं सीता
जरयितुं गोपयितुमित्यर्थः, न शक्या  ॥  ५।५१।२४  ॥   

  

तप इति । तपःसंतापेन तपसः करणेन लब्धः यः कर्मपरिग्रहः धर्मसाधकः
महैश्वर्यमित्यर्थः, सः यश्च आत्मप्राणपरिग्रहः स्वप्राणस्य परिग्रहः
चिरजीवित्वमित्यर्थः । स च नाशयितुं विध्वंसयितुं न न्याय्यः । एतेन
सीतासमर्पणमन्तरा ते सर्वं विनङ्क्ष्यतीति ध्वनितम्  ॥  ५।५१।२५  ॥   

  

ननु मम वरहेतुकावध्यत्वात्कथं विघात इत्यत आह अवध्यतामिति । तपोभिः
तपोहेतुकवरप्राप्त्या सुरादिभिः आत्मनो वध्यतां यां भवान् समनुपश्यति तत्र
अयं महान् हेतुः कारणम्  ॥  ५।५१।२६  ॥   

  

हेतुमाह सुग्रीव इति । अयं सुग्रीवः राघवश्च देवादिर्न किं तु सुग्रीवो
हरीश्वरः राघवश्च मानुषः नित्यमनुष्यः । एतेन आभ्यां तवाभयदानं नास्तीति
सूचितं तस्मात् प्राणपरित्राणं कथं करिष्यसि  ॥  ५।५१।२७  ॥   

  

ननु तपोबलात् मम विध्वंसो नैव भविष्यतीत्यत आह न त्विति । यः अधर्मफलसंहितः
अधर्मसिद्धिं प्राप्तः अधर्मकारीत्यर्थः, तं धर्मोपसंहारं धर्मवन्तमपि
नान्वेति प्राप्नोति धर्मफलमिति शेषः, किंतु तदधर्मफलमेव अन्वेति । ननु
सर्वेषां किञ्चिदधर्मवत्त्वसत्त्वात् धर्मफलप्राप्तिः केषांचिदपि न
स्यादित्यत आह धर्मो विपुलसत्कर्मानुष्ठानम् अधर्मनाशनः अल्पाधर्मविध्वंसकः
। एतेन तवाधर्मस्यैवाधिक्यात् धर्मफलं नैव भविष्यतीति सूचितम्  ॥  ५।५१।२८
 ॥   

  

ननु मत्तपसो वैयर्थ्यं स्यादित्यत आह प्राप्तमिति । तावत् इतः पूर्वमेव
धर्मफलं प्राप्तम् अतः अस्यापहरणरूपस्य अधर्मस्य फलं क्षिप्रमेव
प्रपत्स्यसे  ॥  ५।५१।२९  ॥   

  

जनस्थानेति । जनस्थानवधादि बुद्ध्या संस्मृत्य रामसुग्रीवसख्यमेव हितं
बुध्यस्व  ॥  ५।५१।३०  ॥   

  

काममिति । लङ्कां नाशयितुमहमेव शक्तः । ननु कुतो न नाशयसीत्यत आह तस्य
रामस्य एषः सत्कर्तृकतादृशलङ्काविध्वंसविषयकः निश्चयो न  ॥  ५।५१।३१  ॥   

  

रामेणेति । यैः सीता प्रधर्षिता तेषाममित्राणामुत्सादनं रामेण प्रतिज्ञातम्
 ॥  ५।५१।३२  ॥   

  

अपेति । रामस्य अपकुर्वन् पुरन्दरो ऽपि सुखं न प्राप्नुयात्  ॥  ५।५१।३३
 ॥   

  

यामिति । यां सीतेत्येव अभिजानासि सा कालरात्री राक्षसविध्वंससमयनियामिका
इति हेतोः तां सर्वलङ्काविनाशिनीं विद्धि जानीहि  ॥  ५।५१।३४  ॥   

  

तदिति । स्वयं स्कन्धावसक्तेन स्कन्धयोर्धृतेन सीताविग्रहरूपिणा कालपाशेन
अलं न प्रियतामित्यर्थः । तत्र हेतुः आत्मनि आत्मार्थं क्षेमं चिन्त्यताम्
 ॥  ५।५१।३५ ॥   

  

सीताया इति । दग्धां दग्धप्रायां रामकोपेन प्रदीपिताम् अत एव दह्यमानां
पुरीं लङ्कां पश्य  ॥  ५।५१।३६  ॥   

  

स्वानीति । मित्रादीनि विनाशं मा उपानय प्राप्य  ॥  ५।५१।३७  ॥   

  

सत्यमिति । रामदासस्य मम वचनं विसेषतः शृणुष्व  ॥  ५।५१।३८  ॥   

  

तद्वचनमेवाह सर्वानिति । सुसंहृत्य रुद्रादिद्वारा विनाश्य स्रष्टुं कर्तुं
शक्तः समर्थः  ॥  ५।५१।३९  ॥   

  

देवेति । विष्णुः तुल्यपराक्रमो यस्य तं रामं यः प्रतियुध्येत स नास्ति ।
सार्धश्लोकद्वयमेकान्वयि  ॥  ५।५१।४०,४१  ॥   

  

सर्वेति । रामस्य विप्रियं कृत्वा तव जीवितं दुर्लभम्  ॥  ५।५१।४२  ॥   

  

देवा इति । देवादयः रामस्य समरे स्थातुं न शक्ताः  ॥  ५।५१।४३  ॥   

  

ब्रह्मेति । ब्रह्मादयः स्थातुं न शक्ताः  ॥  ५।५१।४४  ॥   

  

स इति । अप्रतिमः सादृश्यरहितः स रावणः कपेर्वचः निशम्य कोपविवृत्तलोचनः
सन् महाकपेर्वधं समादिशत्  ॥  ५।५१।४५  ॥   

  

इति श्रीमद्वाल्मीकीयरामायणव्याख्याने रामायणशिरोमणौ सुन्दरकाण्डे
एकाधिकपञ्चाशत्तमः सर्गः  ॥  ५।५१  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/5_sundarakANDam/07-lankA-dahanam/051_hanumatA_rAmakathAnirUpaNam.md">
<details><summary><h3>तिलकम् ...{Loading}...</h3></summary>



अथ सुग्रीवसन्देशकथनव्याजेन सामदण्डान्यतरविषयत्वनिश्चयाय न्यायानुसारी न
वेति जिज्ञासति-- तमित्यादि  ॥  ५।५१।१  ॥   

  

भ्राता हरीश इति स्नेहप्रकाशिका लोकोक्तिः । कुशलमब्रवीत्
अप्राक्षीदित्यर्थः  ॥   

५।५१।२  ॥   

क्षमं सुखसपादकम्  ॥  ५।५१।३  ॥   

  

अथ सन्देशं वक्तुमुपोद्धातः-- राजेति । पितेव बन्धुः रक्षक इत्यर्थः  ॥ 
५।५१।४६ ॥   

  

भ्रष्टा मृता ऽपहृता वेति विशिष्य न ज्ञातमित्यर्थः  ॥  ५।५१।७  ॥   

  

तां मार्गमाणः स रामो ऋष्यमूकं प्राप्तः सुग्रीवेण सङ्गतश्च । अनेनैव
ज्ञायते नेदं सुग्रीवसन्देशवाक्यम् । तदा हि "मया चैव सुसङ्गतः" इत्येव
वदेत्  ॥  ५।५१।८ ॥   

  

निवेदितुं प्रतिज्ञातमित्यनुकर्षः  ॥  ५।५१।९,१०  ॥   

  

त्वया विज्ञातपूर्वो वालीति रावणं प्रति मर्मोक्तिस्तेन रामबलातिशयबोधनम्
 ॥  ५।५१।१११५  ॥   

  

"त्वां दिदृक्षुरिहागतः" इति पाठः । त्वां सुग्रीवभ्रातरं रावणम् ।
तस्मिन्दृष्टे सर्वलोकवृत्तान्तज्ञः स सीतागतिं वक्ष्यतीति
सुग्रीवेणोक्तत्वात्त्वां दिदृक्षुरिहागतः । दैवात्पङ्गूपरि गङ्गापातवत्तव
गृहे भ्रमता मया जानकी दृष्टा  ॥  ५।५१।१६  ॥   

  

अतः परं यद्वक्तव्यं मित्रपक्षस्य तद्वदामीत्याह-- तद्भवानिति ।
दृष्टधर्मार्थो धर्मार्थतत्त्वसाक्षात्कारवान् ।
तपःकृतपरिग्रहस्तपोबलजातधनधान्यादिपरिग्रहः । यत एतादृशस्त्वम्, अतः
परदारानुपरोद्धुं नार्हसि । दृष्टधर्मार्थतत्त्वत्वादेव महाप्राज्ञत्वम्  ॥ 
५।५१।१७  ॥   

  

नन्वनेन मम का हानिस्तत्राह-- नहीति । धर्मविरुद्धत्वादेव बह्वपायेषु
बह्वनर्थकारणेषु । ननु सर्वापायप्रतीकारसमर्थस्य किमनया विभीषिकयेत्यत आह--
मूलघातिषु । समूलं नष्टस्य कथं प्रतीकारसमार्थ्यमिति भावः  ॥  ५।५१।१८  ॥   

  

मूलघातित्वमेव प्रपञ्चयति कश्चेति  ॥  ५।५१।१९  ॥   

  

विद्येत विद्यते । व्यलीकमपराधम्  ॥  ५।५१।२०  ॥   

  

तत्तस्मात्त्रिकालहितम्, सीतादानेन
पूर्वापराधनाशाद्वर्तमानैश्वर्याविरोधाद्भाविशुभहेतुत्वाच्च
त्रिकालहितत्वम् । अर्थानुयायिनीति शास्त्रानुगतम् वाक्यं मयोच्यमानम् ।
"नरशार्दूल" इति पाङ्क्तः पाठ इति कतकः । पुरुषश्रेष्ठ इत्यर्थः । तदेव
वाक्यमाह जानकी प्रतिदीयतामिति  ॥  ५।५१।२१  ॥   

  

अत्र सीता नास्तीत्यपह्नवस्त्वशक्य इत्याह-- दृष्टा हीति । यतस्त्वद्गृहे
मया दृष्टा, अतो ऽपलापो ऽशक्य इति भावः । किं च यद्वानरकोटिभिरपि दुर्लभं
सीतादर्शनं तन्मया लब्धम्, अतः शेषं शिष्टं यदुत्तरं कर्म सीतानयनरूपं तत्र
तत्साधने राघवः स एव निमित्तं कारणम् । मत्कृत्यं त्वन्विष्य
निवेदनमात्रमिति भावः  ॥  ५।५१।२२  ॥   

  

पुना रावणहितमाह-- लक्षितेति । पन्नगीमिव स्वनाशिकां यां न जानासि सा मया
शोकपरायणा लक्षिता । तदीयशोकाग्निनैव पन्नगीविषाग्निनेव त्वन्नगरं दग्धं
भविष्यतीति भावः  ॥  ५।५१।२३  ॥   

  

ओजसा ऽ ऽहारशक्तिबलेन  ॥  ५।५१।२४  ॥   

  

तपःसन्तापेन तपःकरणेन यो लब्धो धर्मपरिग्रहो धर्मसाध्यः परिग्रह एश्वर्यम्,
आत्मप्राणपरिग्रहश्चात्मप्राणानां चिरकालं परिग्रह आयुर्वृद्धिश्च स
परदारपरिग्रहरूपपरमाधर्मेण नाशयितुं न न्याय्यः  ॥  ५।५१।२५  ॥   

  

अपि च यां देवाद्यवध्यतां मन्यसे तत्रापि तपोजन्यसुकृतमेव कारणम्, अतो
धर्माहानिर्न कार्येति वदति-- अवध्यतामिति । तत्राप्ययं महानयमेव
तपोमयधर्मस्कन्ध एव हेतुरित्यर्थः  ॥  ५।५१।२६  ॥   

  

किं च देवाद्यवध्यस्यापि प्राणत्राणं दुष्करमित्याह-- सुग्रीव इति ।
यस्माद्वरग्रहणवेलायां त्वच्छङ्कितहन्तृभ्यो ऽन्य एवायं रामश्च
अतस्तस्मात्सुग्रीवात्ते प्राणत्राणे सामर्थ्यं नास्तीति भावः  ॥  ५।५१।२७
 ॥   

  

ननु तपोबलान्मे सर्वतो जयो भविष्यतीत्यत आह-- न त्विति । यः
पुमानधर्मफलसंहितबलवत्तया फलोन्मुखाधर्मसंबद्धस्यं पुरुषं धर्मोपसंहारमपि
धर्मोपसङ्ग्रहवन्तमपि न त्वन्वेति, धर्मफलमिति शेषः । किं तु तदेव फलं
फलोन्मुखाधर्ममेवान्वेति । ननु धर्मबलादधर्मनाशो भविष्यतीत्यत्राह--
धर्मश्चेति । उत्कटो ऽधर्मोत्तरभावी धर्मो ऽधर्मस्य नाशनः । चादुत्कटाधर्मो
धर्मनाशकः । एवं चास्याधर्मस्य
त्वत्कृतसकलधर्मापेक्षयोत्कटत्वादुत्तरकालत्वाच्चायमेव त्वया
प्राक्सञ्चितस्य सकलधर्मस्य नाशक इति भावः । केचित्तु
"धर्मोपसंहारमधर्मफलसंहितम्" इति पाठः । धर्मोपसंहारं धर्ममुपसंह्रियते
ऽनेनेति धर्मफलं सुखं तदधर्मफलसंहितं न संभवत्यधर्मफलेन दुःखेन सहानुभवं न
भवति, तत्तस्मादेव फलमन्वेति धर्मो धर्मफलं सुखमेवान्वेति, एवमधर्मो दुःखं
दुःखरूपं फलमेवान्वेति । अग्रे "धर्मो नाधर्मनाशनः" इति पाठः । पूर्वकृतो
धर्मो ऽधर्मस्येदानीं कृतस्य न नाशनः । चादधर्मो ऽपि धर्मनाशनो नेत्यर्थ
इति वदन्ति । तत्रार्थसामञ्जस्यं व्युत्पन्नैर्विभाव्यम्  ॥  ५।५१।२८  ॥   

  

ननु किं मे धर्मो व्यर्थ एव नेत्याह-- प्राप्तमिति । तावत्प्रथमम् । इतः
पूर्वमिति यावत् । अस्य परदारहरणरूपस्य । क्षिप्रमेव प्रपत्स्यसे
"अत्युत्कटैः पुण्यपापैः" इति न्यायादिति भावः  ॥  ५।५१।२९  ॥   

  

अतः स्वहितं चिन्तयेत्याह-- जनस्थानेति । सख्यं च बुद्ध्वा ऽ ऽत्मनो हितं
बुद्ध्यस्वेत्यन्वयः  ॥  ५।५१।३०  ॥   

  

नन्वेवं कटुवादिनस्तव को रक्षकः इति चेत्तत्राह-- काममिति ।
यथेष्टमित्यर्थः । तर्हि कुतस्तन्नाशे न करोषीत्यत्राह-- तस्य यस्याहं
दूतस्तस्य रामस्यैव मत्कर्तृकलङ्कानाशविषयो निश्चयो न । स्वाम्याज्ञां विना
तदनुष्ठानमशक्यमिति भावः  ॥  ५।५१।३१  ॥   

  

तदीयनिश्चयाभावं स्पष्टयति-- रामेणेति । स्वामिना स्वकर्तव्यत्वेन
प्रतिज्ञातस्यार्थस्य सेवकेनानुष्ठानमयुक्तं कर्तुमिति भावः  ॥  ५।५१।३२
 ॥   

  

उक्तमेवार्थं दार्ढ्याय पुनरप्याह-- अपकुर्वन्निति  ॥  ५।५१।३३  ॥   

  

कालरात्री महाप्रलयकर्त्री भगवतः शक्तिः  ॥  ५।५१।३४  ॥   

  

विग्रहः शरीरम् । स्कन्धावसक्तेन स्कन्धसंबद्धकरणेन । आत्मन्यात्मत्राणे  ॥ 
५।५१।३५  ॥   

  

दह्यमानां वर्तमानसमीपे लट् । प्रतोलिका वीथिः  ॥  ५।५१।३६,३७  ॥   

  

विशेषतः निष्कृष्योच्यमानं वचनमित्यर्थः । रामदासस्येत्यादिविशेषणत्रयेण
राममहिमवेत्तृत्वं स्वस्य परोक्तवाक्यानुवादपूर्वं हितोपदेशाधिकारं
नररक्षोतिरिक्तजात्यन्तरत्वेनापक्षपाततो न्याय्यवक्तृत्वं च सूचितम्  ॥ 
५।५१।३८  ॥   

  

सभूतान्सर्वजातीयप्राणिसहितान् अनेन जगत्स्थित्युत्पत्तिसंहारकर्तृत्वं
बोधितम्  ॥  ५।५१।३९,४०  ॥   

  

सर्वत्र देशे  ॥  ५।५१।४१,४२  ॥   

  

उक्तमेवार्थं दार्ढ्याय पुनराह-- देवाश्चेति  ॥  ५।५१।४३  ॥   

  

रामद्रुहो देवताभिरपि न त्राणमित्याह-- ब्रह्मेत्यादि । ब्रह्मा
स्वयंभूरित्यनेन हिरण्यगर्भः सर्वादिरुक्तः, चतुराननस्ततः
प्राप्तस्रष्टृत्वाधिकारः त्रिनेत्रस्त्रिपुरोन्तको रुद्रो वेत्यनेन
संहाराधिकारी सुरनायको महेन्द्रो महैश्वर्यवानिन्द्रः । उपेन्द्रो विष्णुः
पालनाधिकारी एवं त्रिमूर्तिभिरपि रक्षा न सिद्ध्यति रामस्यैव
त्रिमूर्तित्वात्  ॥  ५।५१।४४,४५  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे एकपञ्चाशः सर्गः  ॥  ५।५१  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/5_sundarakANDam/07-lankA-dahanam/051_hanumatA_rAmakathAnirUpaNam.md">
<details><summary><h3>द्राविडपाठः ...{Loading}...</h3></summary>



  
तं समीक्ष्य महासत्त्वं सत्त्ववान् हरिसत्तमः।  
वाक्यमर्थवदव्यग्रस्तमुवाच दशाननम् ॥ 5.51.1 ॥   
अहं सुग्रीवसन्देशादिह प्राप्तस्तवालयम्।  
राक्षसेन्द्र हरीशस्त्वां भ्राता कुशलमब्रवीत् ॥ 5.51.2 ॥   
भ्रातुः शृणु समादेशं सुग्रीवस्य महात्मनः।  
धर्मार्थोपहितं वाक्यमिह चामुत्र च क्षमम् ॥ 5.51.3 ॥   
राजा दशरथो नाम रथकुञ्जरवाजिमान्।  
पितेव बन्धुर्लोकस्य सुरेश्वरसमद्युतिः ॥ 5.51.4 ॥   
ज्येष्ठस्तस्य महाबाहुः पुत्रः प्रियकरः प्रभुः।  
पितुर्निर्देशान्निष्क्रान्तः प्रविष्टो दण्डकावनम् ॥ 5.51.5 ॥   
लक्ष्मणेन सह भ्रात्रा सीतया चापि भार्यया।  
रामो नाम महातेजा धर्म्यं पन्थानमाश्रितः ॥ 5.51.6 ॥   
तस्य भार्या वने नष्टा सीता पतिमनुव्रता।  
वैदेहस्य सुता राज्ञो जनकस्य महात्मनः ॥ 5.51.7 ॥   
स मार्गमाणस्तां देवीं राजपुत्रः सहानुजः।  
ऋश्यमूकमनुप्राप्तः सुग्रीवेण समागतः ॥ 5.51.8 ॥   
तस्य तेन प्रतिज्ञातं सीतायाः परिमार्गणम्।  
सुग्रीवस्यापि रामेण हरिराज्यं निवेदितम् ॥ 5.51.9 ॥   
ततस्तेन मृधे हत्वा राजपुत्रेण वालिनम्।  
सुग्रीवः स्थापितो राज्ये हर्यृक्षाणां गणेश्वरः ॥ 5.51.10 ॥   
त्वया विज्ञातपूर्वश्च वाली वानरपुङ्गवः।  
रामेण निहतः सङ्ख्ये शरेणैकेन वानरः ॥ 5.51.11 ॥   
स सीतामार्गणे व्यग्रः सुग्रीवः सत्यसङ्गरः।  
हरीन् सम्प्रेषयामास दिशः सर्वा हरीश्वरः ॥ 5.51.12 ॥   
तां हरीणां सहस्राणि शतानि नियुतानि च।  
दिक्षु सर्वासु मार्गन्ते ह्यधश्चोपरि चाम्बरे ॥ 5.51.13 ॥   
वैनतेयसमाः केचित् केचित्तत्रानिलोपमाः।  
असङ्गगतयः शीघ्रा हरिवीरा महाबलाः ॥ 5.51.14 ॥   
अहं तु हनुमान्नाम मारुतस्यौरसः सुतः।  
सीतायास्तु कृते तूर्णं शतयोजनमायतम् ॥ 5.51.15 ॥   
समुद्रं लङ्घयित्वैव तां दिदृक्षुरिहागतः।  
भ्रमता च मया दृष्टा गृहे ते जनकात्मजा ॥ 5.51.16 ॥   
तद्भवान् दृष्टधर्मार्थस्तपः कृतपरिग्रहः।  
परदारान् महाप्राज्ञ नोपरोद्धुं त्वमर्हसि ॥ 5.51.17 ॥   
न हि धर्मविरुद्धेषु बह्वपायेषु कर्मसु।  
मूलघातिषु सज्जन्ते बुद्धिमन्तो भवद्विधाः ॥ 5.51.18 ॥   
कश्च लक्ष्मणमुक्तानां रामकोपानुवर्तिनाम्।  
शराणामग्रतः स्थातुं शक्तो देवासुरेष्वपि ॥ 5.51.19 ॥   
न चापि त्रिषु लोकेषु राजन् विद्येत कश्चन।  
राघवस्य व्यलीकं यः कृत्वा सुखमवाप्नुयात् ॥ 5.51.20 ॥   
तत्त्रिकालहितं वाक्यं धर्म्यमर्थानुबन्धि च।  
मन्यस्व नरदेवाय जानकी प्रतिदीयताम् ॥ 5.51.21 ॥   
दृष्टा हीयं मया देवी लब्धं यदिह दुर्लभम्।  
उत्तरं कर्म यच्छेषं निमित्तं तत्र राघवः ॥ 5.51.22 ॥   
लक्षितेयं मया सीता तथा शोकपायणा।  
गृह्य यां नाभिजानासि पञ्चास्यामिव पन्नगीम् ॥ 5.51.23 ॥   
नेयं जरयितुं शक्या सासुरैरमरैरपि।  
विषसंसृष्टमत्यर्थं भुक्तमन्नमिवौजसा ॥ 5.51.24 ॥   
तपस्सन्तापलब्धस्ते योऽय धर्मपरिग्रहः।  
न स नाशयितुं न्याय्यमात्मप्राणपरिग्रहः ॥ 5.51.25 ॥   
अवध्यतां तपोऽभिर्यां भवान् समनुपश्यति।  
आत्मनः सासुरैर्देवैर्हेतुस्तत्राप्ययं महान् ॥ 5.51.26 ॥   
न दानवो न गन्धर्वो न यक्षो न च पन्नगः।  
तस्मात् प्राणपरित्राणं कथं राजन् करिष्यसि ॥ 5.51.27 ॥   
न तु धर्मोपसंहारमधर्मफलसंहितम्।  
तदेव फलमन्वेति धर्मश्चाधर्मनाशनः ॥ 5.51.28 ॥   
प्राप्तं धर्मफलं तावद्भवता नात्र संशयः।  
फलमस्याप्यधर्मस्य क्षिप्रमेव प्रपत्स्यसे ॥ 5.51.29 ॥   
जनस्थानवधं बुद्ध्वा बुद्ध्वा वालिवधं तथा।  
रामसुग्रीवसख्यं च बुद्ध्यस्व हितमात्मनः ॥ 5.51.30 ॥   
कामं खल्वहमप्येकः सवाजिरथकुञ्जराम्।  
लङ्कां नाशयितुं शक्तस्तस्यैष तु न निश्चयः ॥ 5.51.31 ॥   
रामेण हि प्रतिज्ञातं हर्यृक्षगणसन्निधौ।  
उत्सादनममित्राणां सीता यैस्तु प्रधर्षिता ॥ 5.51.32 ॥   
अपकुर्वन् हि रामस्य साक्षादपि पुरन्दरः।  
न सुखं प्राप्नुयादन्यः किं पुनस्त्वद्विधो जनः ॥ 5.51.33 ॥   
यां सीतेत्यभिजानासि येयं तिष्ठति ते वशे।  
कालरात्रीति तां विद्धि सर्वलङ्काविनाशिनीम् ॥ 5.51.34 ॥   
तदलं कालपाशेन सीताविग्रहरूपिणा।  
स्वयं स्कन्धावसक्तेन क्षममात्मनि चिन्त्यताम् ॥ 5.51.35 ॥   
सीतायास्तेजसा दग्धां रामकोपप्रपीडिताम्।  
दह्यमानामिमां पश्य पुरीं साट्टप्रतोलिकाम् ॥ 5.51.36 ॥   
स्वानि मित्राणि मन्त्रीश्च ज्ञातीन् भ्रातॄन् सुतान् हितान्।  
भोगान् दारांश्च लङ्कां च मा विनाशमुपानय ॥ 5.51.37 ॥   
सत्यं राक्षसराजेन्द्र शृणुष्व वचनं मम।  
रामदासस्य दृतस्य वानरस्य विशेषतः ॥ 5.51.38 ॥   
सर्वान्लोकान् सुसंहृत्य सभूतान् सचराचरान्।  
पुनरेव तथा स्रष्टुं शक्तो रामो महायशाः ॥ 5.51.39 ॥   
देवासुरनरेन्द्रेषु यक्षरक्षोगणेषु च।  
विद्याधरेषु सर्वेषु गन्धर्वेषूरगेषु च ॥ 5.51.40 ॥   
सिद्धेषु किन्नरेन्द्रेषु पतत्त्रिषु च सर्वतः ॥ 5.51.41 ॥   
सर्वभूतेषु सर्वत्र सर्वकालेषु नास्ति सः।  
यो रामं प्रतियुद्ध्येत विष्णुतुल्यपराक्रमम् ॥ 5.51.42 ॥   
सर्वलोकेश्वरस्यैवं कृत्वा विप्रियमुत्तमम्।  
रामस्य राजसिंहस्य दुर्लभं तव जीवितम् ॥ 5.51.43 ॥   
देवाश्च दैत्याश्च निशाचरेन्द्र गन्धर्वविद्याधरनागयक्षाः।  
रामस्य लोकत्रयनायकस्य स्थातुं न शक्ताः समरेषु सर्वे ॥ 5.51.44 ॥   
ब्रह्मा स्वयम्भूश्चतुराननो वा रुद्रस्त्रिनेत्रस्त्रिपुरान्तको वा।  
इन्द्रो महेन्द्रः सुरनायको वा त्रातुं न शक्ता युधि रामवध्यम् ॥ 5.51.45 ॥   
स सौष्ठवोपेतमदीनवादिनः कपेर्निशम्याप्रतिमोऽप्रियं वचः।  
दशाननः कोपविवृत्तलोचनः समादिशत् तस्य वधं महाकपेः ॥ 5.51.46 ॥   

</details>
</div>
