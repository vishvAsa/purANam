<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ on पुराणे विश्वासटिप्पन्यः</title>
    <link>https://vishvAsa.github.io/purANam/shAktam/devI-bhAgavatam/01/</link>
    <description>Recent content in &#43;०१ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/shAktam/devI-bhAgavatam/01/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/purANam/shAktam/devI-bhAgavatam/01/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/01/</guid>
      <description>&lt;p&gt;ॐ सर्वचैतन्यरूपां तां आद्यां विद्यां च धीमहि ।&lt;br&gt;&#xA;बुद्धिं या नः प्रचोदयात् ॥ १ ॥&lt;br&gt;&#xA;शौनक उवाच -&lt;br&gt;&#xA;सूत सूत महाभाग धन्योऽसि पुरुषर्षभ ।&lt;br&gt;&#xA;यदधीतास्त्वया सम्यक् पुराणसंहिताः शुभाः ॥ २ ॥&lt;br&gt;&#xA;अष्टादश पुराणानि कृष्णेन मुनिनानघ ।&lt;br&gt;&#xA;कथितानि सुदिव्यानि पठितानि त्वयानघ ॥ ३ ॥&lt;br&gt;&#xA;पञ्चलक्षणयुक्तानि सरहस्यानि मानद ।&lt;br&gt;&#xA;त्वया ज्ञातानि सर्वाणि व्यासात्सत्यवतीसुतात् ॥ ४ ॥&lt;br&gt;&#xA;अस्माकं पुण्ययोगेन प्राप्तस्त्वं क्षेत्रमुत्तमम् ।&lt;br&gt;&#xA;दिव्यं विश्वसनं पुण्यं कलिदोषविवर्जितम् ॥ ५ ॥&lt;br&gt;&#xA;समाजोऽयं मुनीनां हि श्रोतुकामोऽस्ति पुण्यदाम् ।&lt;br&gt;&#xA;पुराणसंहितां सूत ब्रूहि त्वं नः समाहितः ॥ ६ ॥&lt;br&gt;&#xA;दीर्घायुर्भव सर्वज्ञ तापत्रयविवर्जितः ।&lt;br&gt;&#xA;कथयाद्य महाभाग पुराणं ब्रह्मसम्मितम् ॥ ७ ॥&lt;br&gt;&#xA;श्रोत्रेन्द्रिययुताः सूत नराः स्वादविचक्षणाः ।&lt;br&gt;&#xA;न शृण्वन्ति पुराणानि वञ्चिता विधिना हि ते ॥ ८ ॥&lt;br&gt;&#xA;यथा जिह्वेन्द्रियाह्लादः षड्‌रसैः प्रतिपद्यते ।&lt;br&gt;&#xA;तथा श्रोत्रेन्द्रियाह्लादो वचोभिः सुधियां स्मृतः ॥ ९ ॥&lt;br&gt;&#xA;अश्रोत्राः फणिनः कामं मुह्यन्ति हि नभोगुणैः ।&lt;br&gt;&#xA;सकर्णा ये न शृण्वन्ति तेऽप्यकर्णाः कथं न च ॥ १० ॥&lt;br&gt;&#xA;अतः सर्वे द्विजाः सौम्य श्रोतुकामाः समाहिताः ।&lt;br&gt;&#xA;वर्तन्ते नैमिषारण्ये क्षेत्रे कलिभयार्दिताः ॥ ११ ॥&lt;br&gt;&#xA;येन केनाप्युपायेन कालातिवाहनं स्मृतम् ।&lt;br&gt;&#xA;व्यसनैरिह मूर्खाणां बुधानां शास्त्रचिन्तनैः ॥ १२ ॥&lt;br&gt;&#xA;शास्त्राण्यपि विचित्राणि जल्पवादयुतानि च ।&lt;br&gt;&#xA;त्रिविधानि पुराणानि शास्त्राणि विविधानि च ।&#xA;विताण्डाच्छलयुक्तानि गर्वामर्षकराणि च ।&lt;br&gt;&#xA;नानार्थवादयुक्तानि हेतुमन्ति बृहन्ति च ॥ १३ ॥&lt;br&gt;&#xA;सात्त्विकं तत्र वेदान्तं मीमांसा राजसं मतम् ।&lt;br&gt;&#xA;तामसं न्यायशास्त्रं च हेतुवादाभियन्त्रितम् ॥ १४ ॥&lt;br&gt;&#xA;तथैव च पुराणानि त्रिगुणानि कथानकैः ।&lt;br&gt;&#xA;कथितानि त्वया सौम्य पञ्चलक्षणवन्ति च ॥ १५ ॥&lt;br&gt;&#xA;तत्र भागवतं पुण्यं पञ्चमं वेदसम्मितम् ।&lt;br&gt;&#xA;कथितं यत्त्वया पूर्वं सर्वलक्षणसंयुतम् ॥ १६ ॥&lt;br&gt;&#xA;उद्देशमात्रेण तदा कीर्तितं परमाद्‌भुतम् ।&lt;br&gt;&#xA;मुक्तिप्रदं मुमुक्षूणां कामदं धर्मदं तथा ॥ १७ ॥&lt;br&gt;&#xA;विस्तरेण तदाख्याहि पुराणोत्तममादरात् ।&lt;br&gt;&#xA;श्रोतुकामा द्विजाः सर्वे दिव्यं भागवतं शुभम् ॥ १८ ॥&lt;br&gt;&#xA;त्वं तु जानासि धर्मज्ञ पौराणीं संहितां किल ।&lt;br&gt;&#xA;कृष्णोक्तां गुरुभक्तत्वात् सम्यक् सत्त्वगुणाश्रयः ॥ १९ ॥&lt;br&gt;&#xA;श्रुतान्यन्यानि सर्वज्ञ त्वन्मुखान्निःसृतानि च ।&lt;br&gt;&#xA;नैव तृप्तिं व्रजामोऽद्य सुधापानेऽमरा यथा ॥ २० ॥&lt;br&gt;&#xA;धिक्सुधां पिबतां सूत मुक्तिर्नैव कदाचन ।&lt;br&gt;&#xA;पिबन्भागवतं सद्यो नरो मुच्येत सङ्कटात् ॥ २१ ॥&lt;br&gt;&#xA;सुधापाननिमित्तं यत् कृता यज्ञाः सहस्रशः ।&lt;br&gt;&#xA;न शान्तिमधिगच्छामः सूत सर्वात्मना वयम् ॥ २२ ॥&lt;br&gt;&#xA;मखानां हि फलं स्वर्गः स्वर्गात्प्रच्यवनं पुनः ।&lt;br&gt;&#xA;एवं संसारचक्रेऽस्म्निन् भ्रमणं च निरन्तरम् ॥ २३ ॥&lt;br&gt;&#xA;विना ज्ञानेन सर्वज्ञ नैव मुक्तिः कदाचन ।&lt;br&gt;&#xA;भ्रमतां कालचक्रेऽत्र नराणां त्रिगुणात्मके ॥ २४ ॥&lt;br&gt;&#xA;अतः सर्वरसोपेतं पुण्यं भागवतं वद ।&lt;br&gt;&#xA;पावनं मुक्तिदं गुह्यं मुमुक्षूणां सदा प्रियम् ॥ २५ ॥&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/purANam/shAktam/devI-bhAgavatam/01/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/02/</guid>
      <description>&lt;p&gt;सूत उवाच&lt;br&gt;&#xA;धन्योऽहमतिभाग्योऽहं पावितोऽहं महात्मभिः ।&lt;br&gt;&#xA;यत्पृष्टं सुमहत्पुण्यं पुराणं वेदविश्रुतम् ॥ १ ॥&lt;br&gt;&#xA;तदहं सम्प्रवक्ष्यामि सर्वश्रुत्यर्थसम्मतम् ।&lt;br&gt;&#xA;रहस्यं सर्वशास्त्राणामागमानामनुत्तमम् ॥ २ ॥&lt;br&gt;&#xA;नत्वा तत्पदपङ्कजं सुललितं मुक्तिप्रदं योगिनां ॥&lt;br&gt;&#xA;ब्रह्माद्यैरपि सेवितं स्तुतिपरैर्ध्येयं मुनीन्द्रैः सदा ।&lt;br&gt;&#xA;वक्ष्याम्यद्य सविस्तरं बहुरसं श्रीमत्पुराणोत्तमं ॥&lt;br&gt;&#xA;भक्त्या सर्वरसालयं भगवतीनाम्ना प्रसिद्धं द्विजाः ॥ ३ ॥&lt;br&gt;&#xA;या विद्येत्यभिधीयते श्रुतिपथे शक्तिः सदाद्या परा ॥&lt;br&gt;&#xA;सर्वज्ञा भवबन्धछित्तिनिपुणा सर्वाशये संस्थिता ।&lt;br&gt;&#xA;दुर्ज्ञेया सुदुरात्मभिश्च मुनिभिर्ध्यानास्पदं प्रापिता ॥&lt;br&gt;&#xA;प्रत्यक्षा भवतीह सा भगवती सिद्धिप्रदा स्यात्सदा ॥ ४ ॥&lt;br&gt;&#xA;सृष्ट्वाखिलं जगदिदं सदसत्स्वरूपं&lt;br&gt;&#xA;शक्त्या स्वया त्रिगुणया परिपाति विश्वम् ।&lt;br&gt;&#xA;संहृत्य कल्पसमये रमते तथैका&lt;br&gt;&#xA;तां सर्वविश्वजननीं मनसा स्मरामि ॥ ५ ॥&lt;br&gt;&#xA;ब्रह्मा सृजत्यखिलमेतदिति प्रसिद्धं&lt;br&gt;&#xA;पौराणिकैश्च कथितं खलु वेदविद्भिः ।&lt;br&gt;&#xA;विष्णोस्तु नाभिकमले किल तस्य जन्म&lt;br&gt;&#xA;तैरुक्तमेव सृजते न हि स स्वतन्त्रः ॥ ६ ॥&lt;br&gt;&#xA;विष्णुस्तु शेषशयने स्वपितीति काले&lt;br&gt;&#xA;तन्नाभिपद्यमुकुले खलु तस्य जन्म ।&lt;br&gt;&#xA;आधारतां किल गतोऽत्र सहस्रमौलिः&lt;br&gt;&#xA;सम्बोध्यतां स भगवान् हि कथं मुरारिः ॥ ७ ॥&lt;br&gt;&#xA;एकार्णवस्य सलिलं रसरूपमेव&lt;br&gt;&#xA;पात्रं विना न हि रसस्थितिरस्ति कच्चित् ।&lt;br&gt;&#xA;या सर्वभूतविषये किल शक्तिरूपा&lt;br&gt;&#xA;तां सर्वभूतजननीं शरणं गतोऽस्मि ॥ ८ ॥&lt;br&gt;&#xA;योगनिद्रामीलिताक्षं विष्णुं दृष्ट्वाम्बुजे स्थितः ।&lt;br&gt;&#xA;अजस्तुष्टाव यां देवीं तामहं शरणं गतः ॥ ९ ॥&lt;br&gt;&#xA;तां ध्यात्वा सगुणां मायां मुक्तिदां निर्गुणां तथा ।&lt;br&gt;&#xA;वक्ष्ये पुराणमखिलं शृण्वन्तु मुनयस्त्विह ॥ १० ॥&lt;br&gt;&#xA;पुराणमुत्तमं पुण्यं श्रीमद्भागवताभिधम् ।&lt;br&gt;&#xA;अष्टादश सहस्राणि श्लोकास्तत्र तु संस्कृताः ॥ ११ ॥&lt;br&gt;&#xA;स्कन्धा द्वादश चैवात्र कृष्णेन विहिताः शुभाः ।&lt;br&gt;&#xA;त्रिशतं पूर्णमध्याया अष्टादशयुताः स्मृताः ॥ १२ ॥&lt;br&gt;&#xA;विंशतिः प्रथमे तत्र द्वितीये द्वादशैव तु ।&lt;br&gt;&#xA;त्रिंशच्चैव तृतीये तु चतुर्थे पञ्चविंशतिः ॥ १३ ॥&lt;br&gt;&#xA;पञ्चत्रिंशत्तथाध्यायाः पञ्चमे परिकीर्तिताः ।&lt;br&gt;&#xA;एकत्रिंशत्तथा षष्ठे चत्वारिंशच्च सप्तमे ॥ १४ ॥&lt;br&gt;&#xA;अष्टमे तत्त्वसङ्ख्याश्च पञ्चाशन्नवमे तथा ।&lt;br&gt;&#xA;त्रयोदश तु सम्प्रोक्ता दशमे मुनिना किल ॥ १५ ॥&lt;br&gt;&#xA;तथा चैकादशस्कन्धे चतुर्विंशतिरीरिताः ।&lt;br&gt;&#xA;चतुर्दशैव चाध्याया द्वादशे मुनिसत्तमाः ॥ १६ ॥&lt;br&gt;&#xA;एवं सङ्ख्या समाख्याता पुराणेऽस्मिन्महात्मना ।&lt;br&gt;&#xA;अष्टादशसहस्रीया सङ्ख्या च परिकीर्तिता ॥ १७ ॥&lt;br&gt;&#xA;सर्गश्च प्रतिसर्गश्च वंशो मन्वन्तराणि च ।&#xA;वंशानुचरितं चैव पुराणं पञ्चलक्षणम् ॥ १८ ॥&lt;br&gt;&#xA;निर्गुणा या सदा नित्या व्यापिका विकृता शिवा ।&lt;br&gt;&#xA;योगगम्याखिलाधारा तुरीया या च संस्थिता ॥ १९ ॥&lt;br&gt;&#xA;तस्यास्तु सात्त्विकी शक्ती राजसी तामसी तथा ।&lt;br&gt;&#xA;महालक्ष्मीः सरस्वती महाकालीति ताः स्त्रियः ॥ २० ॥&lt;br&gt;&#xA;तासां तिसॄणां शक्तीनां देहाङ्गीकारलक्षणः ।&lt;br&gt;&#xA;सृष्ट्यर्थं च समाख्यातः सर्गः शास्त्रविशारदैः ॥ २१ ॥&lt;br&gt;&#xA;हरिद्रुहिणरुद्राणां समुत्पत्तिस्ततः स्मृता ।&lt;br&gt;&#xA;पालनोत्पत्तिनाशार्थं प्रतिसर्गः स्मृतो हि सः ॥ २२ ॥&lt;br&gt;&#xA;सोमसूर्योद्भवानां च राज्ञां वंशप्रकीर्तनम् ।&lt;br&gt;&#xA;हिरण्यकशिप्वादीनां वंशास्ते परिकीर्तिताः ॥ २३ ॥&lt;br&gt;&#xA;स्वायम्भुवमुखानां च मनूनां परिवर्णनम् ।&lt;br&gt;&#xA;कालसङ्ख्या तथा तेषां तत्तन्मन्वन्तराणि च ॥ २४ ॥&lt;br&gt;&#xA;तेषां वंशानुकथनं वंशानुचरितं स्मृतम् ।&lt;br&gt;&#xA;पञ्चलक्षणयुक्तानि भवन्ति मुनिसत्तमाः ॥ २५ ॥&lt;br&gt;&#xA;सपादलक्षं च तथा भारतं मुनिना कृतम् ।&lt;br&gt;&#xA;इतिहास इति प्रोक्तं पञ्चमं वेदसम्मतम् ॥ २६ ॥&lt;br&gt;&#xA;शौनक उवाच&lt;br&gt;&#xA;कानि तानि पुराणानि ब्रूहि सूत सविस्तरम् ।&lt;br&gt;&#xA;कतिसङ्ख्यानि सर्वज्ञ श्रोतुकामा वयं त्विह ॥ २७ ॥&lt;br&gt;&#xA;कलिकालविभीताः स्मो नैमिषारण्यवासिनः ।&lt;br&gt;&#xA;ब्रह्मणात्र समादिष्टाश्चक्रं दत्त्वा मनोमयम् ॥ २८ ॥&lt;br&gt;&#xA;कथितं तेन नः सर्वान्गच्छन्त्वेतस्य पृष्ठतः ।&lt;br&gt;&#xA;नेमिः संशीर्यते यत्र स देशः पावनः स्मृतः ॥ २९ ॥&lt;br&gt;&#xA;कलेस्तत्र प्रवेशो न कदाचित् सम्भविष्यति ।&lt;br&gt;&#xA;तावत्तिष्ठन्तु तत्रैव यावत्सत्ययुगं पुनः ॥ ३० ॥&lt;br&gt;&#xA;तच्छ्रुत्वा वचनं तस्य गृहीत्वा तत्कथानकम् ।&lt;br&gt;&#xA;चालयन्निर्गतस्तूर्णं सर्वदेशदिदृक्षया ॥ ३१ ॥&lt;br&gt;&#xA;प्रेत्यात्र चालयंश्चक्रं नेमिः शीर्णोऽत्र पश्यतः ।&lt;br&gt;&#xA;तेनेदं नैमिषं प्रोक्तं क्षेत्रं परमपावनम् ॥ ३२ ॥&lt;br&gt;&#xA;कलिप्रवेशो नैवात्र तस्मात्स्थानं कृतं मया ।&lt;br&gt;&#xA;मुनिभिः सिद्धसङ्घैश्च कलिभीतैर्महात्मभिः ॥ ३३ ॥&lt;br&gt;&#xA;पशुहीनाः कृता यज्ञाः पुरोडाशादिभिः किल ।&lt;br&gt;&#xA;कालातिवाहनं कार्यं यावत्सत्ययुगागमः ॥ ३४ ॥&lt;br&gt;&#xA;भाग्ययोगेन सम्प्राप्तः सूत त्वं चात्र सर्वथा ।&lt;br&gt;&#xA;कथयाद्य पुराणं हि पावनं ब्रह्मसम्मतम् ॥ ३५ ॥&lt;br&gt;&#xA;सूत शुश्रूषवः सर्वे वक्ता त्वं मतिमानथ ।&lt;br&gt;&#xA;निर्व्यापारा वयं नूनमेकचित्तास्तथैव च ॥ ३६ ॥&lt;br&gt;&#xA;त्वं सूत भव दीर्घायुस्तापत्रयविवर्जितः ।&lt;br&gt;&#xA;कथयाद्य पुराणं हि पुण्यं भागवतं शिवम् ॥ ३७ ॥&lt;br&gt;&#xA;यत्र धर्मार्थकामानां वर्णनं विधिपूर्वकम् ।&lt;br&gt;&#xA;विद्यां प्राप्य तया मोक्षः कथितो मुनिना किल ॥ ३८ ॥&lt;br&gt;&#xA;द्वैपायनेन मुनिना कथितं यच्च पावनम् ।&lt;br&gt;&#xA;न तृप्यामो वयं सूत कथां श्रुत्वा मनोरमाम् ॥ ३९ ॥&lt;br&gt;&#xA;सकलगुणगणानामेकपात्रं पवित्र- ॥&lt;br&gt;&#xA;मखिलभुवनमातुर्नाट्यवद्यद्विचित्रम् ।&lt;br&gt;&#xA;निखिलमलगणानां नाशकृत्कामकन्दं ॥&lt;br&gt;&#xA;प्रकटय भगवत्या नामयुक्तं पुराणम् ॥ ४० ॥&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/purANam/shAktam/devI-bhAgavatam/01/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/03/</guid>
      <description>&lt;p&gt;सूत उवाच&lt;br&gt;&#xA;शृण्वन्तु सम्प्रवक्ष्यामि पुराणानि मुनीश्वराः ।&lt;br&gt;&#xA;यथाश्रुतानि तत्त्वेन व्यासात्सत्यवतीसुतात् ॥ १ ॥&lt;br&gt;&#xA;मद्वयं भद्वयं चैव ब्रत्रयं वचतुष्टयम् ।&lt;br&gt;&#xA;अनापलिङ्गकूस्कानि पुराणानि पृथक्पृथक् ॥ २ ॥&lt;br&gt;&#xA;चतुर्दशसहस्रं च मत्स्यमाद्यं प्रकीर्तितम् । ॥&lt;br&gt;&#xA;तथा ग्रहसहस्रं तु मार्कण्डेयं महाद्भुतम् ॥ ३ ॥ ॥&lt;br&gt;&#xA;चतुर्दशसहस्राणि तथा पञ्चशतानि च । ॥&lt;br&gt;&#xA;भविष्यं परिसङ्ख्यातं मुनिभिस्तत्त्वदर्शिभिः ॥ ४ ॥&lt;br&gt;&#xA;अष्टादशसहस्रं वै पुण्यं भागवतं किल ।&lt;br&gt;&#xA;तथा चायुतसङ्ख्याकं पुराणं ब्रह्मसञ्ज्ञकम् ॥ ५ ॥&lt;br&gt;&#xA;द्वादशैव सहस्राणि ब्रह्माण्डं च शताधिकम् ।&lt;br&gt;&#xA;तथाष्टादशसाहस्रं ब्रह्मवैवर्तमेव च ॥ ६ ॥&lt;br&gt;&#xA;अयुतं वामनाख्यं च वायव्यं षट्शतानि च ।&lt;br&gt;&#xA;चतुर्विंशतिसङ्ख्यातः सहस्राणि तु शौनक ॥ ७ ॥&lt;br&gt;&#xA;त्रयोविंशतिसाहस्रं वैष्णवं परमाद्भुतम् ।&lt;br&gt;&#xA;चतुर्विंशतिसाहस्रं वाराहं परमाद्भुतम् ॥ ८ ॥&lt;br&gt;&#xA;षोडशैव सहस्राणि पुराणं चाग्निसञ्ज्ञितम् ।&lt;br&gt;&#xA;पञ्चविंशतिसाहस्रं नारदं परमं मतम् ॥ ९ ॥&lt;br&gt;&#xA;पञ्चपञ्चाशत्साहस्रं पद्माख्यं विपुलं मतम् ।&lt;br&gt;&#xA;एकादशसहस्राणि लिङ्गाख्यं चातिविस्मृतम् ॥ १० ॥&lt;br&gt;&#xA;एकोनविंशत्साहस्रं गारुडं हरिभाषितम् ।&lt;br&gt;&#xA;सप्तदशसहस्रं च पुराणं कूर्मभाषितम् ॥ ११ ॥&lt;br&gt;&#xA;एकाशीतिसहस्राणि स्कन्दाख्यं परमाद्भुतम् ।&lt;br&gt;&#xA;पुराणाख्या च सङ्ख्या च विस्तरेण मयानघाः ॥ १२ ॥&lt;br&gt;&#xA;तथैवोपपुराणानि शृण्वन्तु ऋषिसत्तमाः ।&lt;br&gt;&#xA;सनत्कुमारं प्रथमं नारसिंहं ततः परम् ॥ १३ ॥&lt;br&gt;&#xA;नारदीयं शिवं चैव दौर्वाससमनुत्तमम् ।&lt;br&gt;&#xA;कापिलं मानवं चैव तथा चौशनसं स्मृतम् ॥ १४ ॥&lt;br&gt;&#xA;वारुणं कालिकाख्यं च साम्बं नन्दिकृतं शुभम् ।&lt;br&gt;&#xA;सौरं पाराशरप्रोक्तमादित्यं चातिविस्तरम् ॥ १५ ॥&lt;br&gt;&#xA;माहेश्वरं भागवतं वासिष्ठं च सविस्तरम् ।&lt;br&gt;&#xA;एतान्युपपुराणानि कथितानि महात्मभिः ॥ १६ ॥&lt;br&gt;&#xA;अष्टादश पुराणानि कृत्वा सत्यवतीसुतः ।&lt;br&gt;&#xA;भारताख्यानमतुलं चक्रे तदुपबृंहितम् ॥ १७ ॥&lt;br&gt;&#xA;मन्वन्तरेषु सर्वेषु द्वापरे द्वापरे युगे ।&lt;br&gt;&#xA;प्रादुःकरोति धर्मार्थी पुराणानि यथाविधि ॥ १८ ॥&lt;br&gt;&#xA;द्वापरे द्वापरे विष्ण्णुर्व्यासरूपेण सर्वदा ।&lt;br&gt;&#xA;वेदमेकं स बहुधा कुरुते हितकाम्यया ॥ १९ ॥&lt;br&gt;&#xA;अल्पायुषोऽल्पबुद्धींश्च विप्रान्ज्ञात्वा कलावथ ।&lt;br&gt;&#xA;पुराणसंहितां पुण्यां कुरुतेऽसौ युगे युगे ॥ २० ॥&lt;br&gt;&#xA;स्त्रीशूद्रद्विजबन्धूनां न वेदश्रवणं मतम् ।&lt;br&gt;&#xA;तेषामेव हितार्थाय पुराणानि कृतानि च ॥ २१ ॥&lt;br&gt;&#xA;मन्वन्तरे सप्तमेऽत्र शुभे वैवस्वताभिधे ।&lt;br&gt;&#xA;अष्टाविंशतिमे प्राप्ते द्वापरे मुनिसत्तमाः ॥ २२ ॥&lt;br&gt;&#xA;व्यासः सत्यवतीसूनुर्गुरुर्मे धर्मवित्तमः ।&lt;br&gt;&#xA;एकोनत्रिंशत्सम्प्राप्ते द्रौणिर्व्यासो भविष्यति ॥ २३ ॥&lt;br&gt;&#xA;अतीतास्तु तथा व्यासाः सप्तविंशतिरेव च ।&lt;br&gt;&#xA;पुराणसंहितास्तैस्तु कथितास्तु युगे युगे ॥ २४ ॥&lt;br&gt;&#xA;ऋषय ऊचुः&lt;br&gt;&#xA;ब्रूहि सूत महाभाग व्यासाः पूर्वयुगोद्भवाः ।&lt;br&gt;&#xA;वक्तारस्तु पुराणानां द्वापरे द्वापरे युगे ॥ २५ ॥&#xA;सूत उवाच&lt;br&gt;&#xA;द्वापरे प्रथमे व्यस्ताः स्वयं वेदाः स्वयम्भुवा ।&lt;br&gt;&#xA;प्रजापतिर्द्वितीये तु द्वापरे व्यासकार्यकृत् ॥ २६ ॥&lt;br&gt;&#xA;तृतीये चोशना व्यासश्चतुर्थे तु बृहस्पतिः ।&lt;br&gt;&#xA;पञ्चमे सविता व्यासः षष्ठे मृत्युस्तथापरे ॥ २७ ॥&lt;br&gt;&#xA;मघवा सप्तमे प्राप्ते वसिष्ठस्त्वष्टमे स्मृतः ।&lt;br&gt;&#xA;सारस्वतस्तु नवमे त्रिधामा दशमे तथा ॥ २८ ॥&lt;br&gt;&#xA;एकादशेऽथ त्रिवृषो भरद्वाजस्ततः परम् ।&lt;br&gt;&#xA;त्रयोदशे चान्तरिक्षो धर्मश्चापि चतुर्दशे ॥ २९ ॥&lt;br&gt;&#xA;त्रय्यारुणिः पञ्चदशे षोडशे तु धनञ्जयः ।&lt;br&gt;&#xA;मेधातिथिः सप्तदशे व्रती ह्यष्टादशे तथा ॥ ३० ॥&lt;br&gt;&#xA;अत्रिरेकोनविंशेऽथ गौतमस्तु ततः परम् ।&lt;br&gt;&#xA;उत्तमश्चैकविंशेऽथ हर्यात्मा परिकीर्तितः ॥ ३१ ॥&lt;br&gt;&#xA;वेनो वाजश्रवाश्चैव सोमोऽमुष्यायणस्तथा ।&lt;br&gt;&#xA;तृणबिन्दुस्तथा व्यासो भार्गवस्तु ततः परम् ॥ ३२ ॥&lt;br&gt;&#xA;ततः शक्तिर्जातुकर्ण्यः कृष्णद्वैपायनस्ततः ।&lt;br&gt;&#xA;अष्टाविंशतिसङ्ख्येयं कथिता या मया श्रुता ॥ ३३ ॥&lt;br&gt;&#xA;कृष्णद्वैपायनात्प्रोक्तं पुराणं च मया श्रुतम् ।&lt;br&gt;&#xA;श्रीमद्भागवतं पुण्यं सर्वदुःखौघनाशनम् ॥ ३४ ॥&lt;br&gt;&#xA;कामदं मोक्षदं चैव वेदार्थपरिबृंहितम् ।&lt;br&gt;&#xA;सर्वागमरसारामं मुमुक्षूणां सदा प्रियम् ॥ ३५ ॥&lt;br&gt;&#xA;व्यासेन कृत्वातिशुभं पुराणं&lt;br&gt;&#xA;शुकाय पुत्राय महात्मने यत् ।&lt;br&gt;&#xA;वैराग्ययुक्ताय च पाठितं वै&lt;br&gt;&#xA;विज्ञाय चैवारणिसम्भवाय ॥ ३६ ॥&lt;br&gt;&#xA;श्रुतं मया तत्र तथा गृहीतं&lt;br&gt;&#xA;यथार्थवद्‌व्यासमुखान्मुनीन्द्राः ।&lt;br&gt;&#xA;पुराणगुह्यं सकलं समेतं&lt;br&gt;&#xA;गुरोः प्रसादात्करुणानिधेश्च ॥ ३७ ॥&lt;br&gt;&#xA;सूतेन पृष्टः सकलं जगाद&lt;br&gt;&#xA;द्वैपायनस्तत्र पुराणगुह्यम् ।&lt;br&gt;&#xA;अयोनिजेनाद्‌भुतबुद्धिना वै&lt;br&gt;&#xA;श्रुतं मया तत्र महाप्रभावम् ॥ ३८ ॥&lt;br&gt;&#xA;श्रीमद्भागवतामराङ्घ्रिपफलास्वादादरः सत्तमाः&lt;br&gt;&#xA;संसारार्णवदुर्विगाह्यसलिलं सन्तर्तुकामः शुकः ।&lt;br&gt;&#xA;नानाख्यानरसालयं श्रुतिपुटैः प्रेम्णाशृणोदद्‌भुतं&lt;br&gt;&#xA;तच्छ्रुत्वा न विमुच्यते कलिभयादेवंविधः कः क्षितौ ॥ ३९ ॥&lt;br&gt;&#xA;पापीयानपि वेदधर्मरहितः स्वाचारहीनाशयो ॥&lt;br&gt;&#xA;व्याजेनापि शृणोति यः परमिदं श्रीमत्पुराणोत्तमम् ।&lt;br&gt;&#xA;भुक्त्या भोगकलापमत्र विपुलं देहावसानेऽचलं&lt;br&gt;&#xA;योगिप्राप्यमवाप्नुयाद्भगवतीनामाङ्‌कितं सुन्दरम् ॥ ४० ॥&lt;br&gt;&#xA;या निर्गुणा हरिहरादिभिरप्यलभ्या&lt;br&gt;&#xA;विद्या सतां प्रियतमाथ समाधिगम्या ।&lt;br&gt;&#xA;सा तस्य चित्तकुहरे प्रकरोति भावं&lt;br&gt;&#xA;यः संशृणोति सततं तु सतीपुराणम् ॥ ४१ ॥&lt;br&gt;&#xA;सम्प्राप्य मानुषभवं सकलाङ्गयुक्तं&lt;br&gt;&#xA;पोतं भवार्णवजलोत्तरणाय कामम् ।&lt;br&gt;&#xA;सम्प्राप्य वाचकमहो न शृणोति मूढः&lt;br&gt;&#xA;स वञ्चितोऽत्र विधिना सुखदं पुराणम् ॥ ४२ ॥&lt;br&gt;&#xA;यः प्राप्य कर्णयुगलं पटुमानुषत्वे&lt;br&gt;&#xA;रागी शृणोति सततं च परापवादान् ।&lt;br&gt;&#xA;सर्वार्थदं रसनिधिं विमलं पुराणं&lt;br&gt;&#xA;नष्टः कुतो न शृणुते भुवि मन्दबुद्धिः ॥ ४३ ॥&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/purANam/shAktam/devI-bhAgavatam/01/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/04/</guid>
      <description>&lt;p&gt;ऋषय ऊचुः&lt;br&gt;&#xA;सौम्य व्यासस्य भार्यायां कस्यां जातः सुतः शुकः ।&lt;br&gt;&#xA;कथं वा कीदृशो येन पठितेयं सुसंहिता ॥ १ ॥&lt;br&gt;&#xA;अयोनिजस्त्वया प्रोक्तस्तथा चारणिजः शुकः ।&lt;br&gt;&#xA;सन्देहोऽस्ति महांस्तत्र कथयाद्य महामते ॥ २ ॥&lt;br&gt;&#xA;गर्भयोगी श्रुतः पूर्वं शुको नाम महातपाः ।&lt;br&gt;&#xA;कथं च पठितं तेन पुराणं बहुविस्तरम् ॥ ३ ॥&lt;br&gt;&#xA;सूत उवाच&lt;br&gt;&#xA;पुरा सरस्वतीतीरे व्यासः सत्यवतीसुतः ।&lt;br&gt;&#xA;आश्रमे कलविङ्कौ तु दृष्ट्वा विस्मयमागतः ॥ ४ ॥&lt;br&gt;&#xA;जातमात्रं शिशुं नीडे मुक्तमण्डान्मनोहरम् ।&lt;br&gt;&#xA;ताम्रास्यं शुभसर्वाङ्गं पिच्छाङ्कुरविवर्जितम् ॥ ५ ॥&lt;br&gt;&#xA;तौ तु भक्ष्यार्थमत्यन्तं रतौ श्रमपरायणौ ।&lt;br&gt;&#xA;शिशोश्चञ्चुपुटे भक्ष्यं क्षिपन्तौ च पुनः पुनः ॥ ६ ॥&lt;br&gt;&#xA;अङ्गेनाङ्गानि बालस्य घर्षयन्तौ मुदान्वितौ ।&lt;br&gt;&#xA;चुम्बन्तौ च मुखं प्रेम्णा कलविङ्कौ शिशोः शुभम् ॥ ७ ॥&lt;br&gt;&#xA;वीक्ष्य प्रेमाद्‌भुतं तत्र बाले चटकयोस्तदा ।&lt;br&gt;&#xA;व्यासश्चिन्तातुरः कामं मनसा समचिन्तयत् ॥ ८ ॥&lt;br&gt;&#xA;तिरश्चामपि यत्प्रेम पुत्रे समभिलक्ष्यते ।&lt;br&gt;&#xA;किं चित्रं यन्मनुष्याणां सेवाफलमभीप्सताम् ॥ ९ ॥&lt;br&gt;&#xA;किमेतौ चटकौ चास्य विवाहं सुखसाधनम् ।&lt;br&gt;&#xA;विरच्य सुखिनौ स्यातां दृष्ट्वा वध्वा मुखं शुभम् ॥ १० ॥&lt;br&gt;&#xA;अथवा वार्धके प्राप्ते परिचर्यां करिष्यति ।&lt;br&gt;&#xA;पुत्रः परमधर्मिष्ठः पुण्यार्थं कलविङ्कयोः ॥ ११ ॥&lt;br&gt;&#xA;अर्जयित्वाथवा द्रव्यं पितरौ तर्पयिष्यति ।&lt;br&gt;&#xA;अथवा प्रेतकार्याणि करिष्यति यथाविधि ॥ १२ ॥&lt;br&gt;&#xA;अथवा किं गयाश्राद्धं गत्वा संवितरिष्यति ।&lt;br&gt;&#xA;नीलोत्सर्गं च विधिवत्प्रकरिष्यति बालकः ॥ १३ ॥&lt;br&gt;&#xA;संसारेऽत्र समाख्यातं सुखानामुत्तमं सुखम् ।&lt;br&gt;&#xA;पुत्रगात्रपरिष्वङ्गो लालनञ्च विशेषतः ॥ १४ ॥&lt;br&gt;&#xA;अपुत्रस्य गतिर्नास्ति स्वर्गो नैव च नैव च ।&lt;br&gt;&#xA;पुत्रादन्यतरन्नास्ति परलोकस्य साधनम् ॥ १५ ॥&lt;br&gt;&#xA;मन्वादिभिश्च मुनिभिर्धर्मशास्त्रेषु भाषितम् ।&lt;br&gt;&#xA;पुत्रवान्स्वर्गमाप्नोति नापुत्रस्तु कथञ्चन ॥ १६ ॥&lt;br&gt;&#xA;दृश्यतेऽत्र समक्षं तन्नानुमानेन साध्यते ।&lt;br&gt;&#xA;पुत्रवान्मुच्यते पापादाप्तवाक्यं च शाश्वतम् ॥ १७ ॥&lt;br&gt;&#xA;आतुरे मृत्युकालेऽपि भूमिशय्यागतो नरः ।&lt;br&gt;&#xA;करोति मनसा चिन्तां दुःखितः पुत्रवर्जितः ॥ १८ ॥&lt;br&gt;&#xA;धनं मे विपुलं गेहे पात्राणि विविधानि च ।&lt;br&gt;&#xA;मन्दिरं सुन्दरं चैतत्कोऽस्य स्वामी भविष्यति ॥ १९ ॥&lt;br&gt;&#xA;मृत्युकाले मनस्तस्य दुःखेन भ्रमते यतः ।&lt;br&gt;&#xA;अतोऽस्य दुर्गतिर्नूनं भ्रान्तचित्तस्य सर्वथा ॥ २० ॥&lt;br&gt;&#xA;एवं बहुविधां चिन्तां कृत्वा सत्यवतीसुतः ।&lt;br&gt;&#xA;निःश्वस्य बहुधा चोष्णं विमनाः सम्बभूव ह ॥ २१ ॥&lt;br&gt;&#xA;विचार्य मनसात्यर्थं कृत्वा मनसि निश्चयम् ।&lt;br&gt;&#xA;जगाम च तपस्तप्तुं मेरुपर्वतसनिधौ ॥ २२ ॥&lt;br&gt;&#xA;मनसा चिन्तयामास कं देवं समुपास्महे ।&lt;br&gt;&#xA;वरप्रदाननिपुणं वाञ्छितार्थप्रदं तथा ॥ २३ ॥&lt;br&gt;&#xA;विष्णुं रुद्रं सुरेन्द्रं वा ब्रह्माणं वा दिवाकरम् ।&lt;br&gt;&#xA;गणेशं कार्तिकेयं च पावकं वरुणं तथा ॥ २४ ॥&lt;br&gt;&#xA;एवं चिन्तयतस्तस्य नारदो मुनिसत्तमः ।&lt;br&gt;&#xA;यदृच्छया समायातो वीणापाणिः समाहितः ॥ २५ ॥&lt;br&gt;&#xA;तं दृष्ट्वा परमप्रीतो व्यासः सत्यवतीसुतः ।&lt;br&gt;&#xA;कृत्वार्घ्यमासनं दत्त्वा पप्रच्छ कुशलं मुनिम् ॥ २६ ॥&lt;br&gt;&#xA;श्रुत्वाथ कुशलप्रश्नं पप्रच्छ मुनिसत्तमः ।&lt;br&gt;&#xA;चिन्तातुरोऽसि कस्मात्त्वं द्वैपायन वदस्व मे ॥ २७ ॥&lt;br&gt;&#xA;व्यास उवाच&lt;br&gt;&#xA;अपुत्रस्य गतिर्नास्ति न सुखं मानसे यतः ।&lt;br&gt;&#xA;तदर्थं दुःखितश्चाहं चिन्तयामि पुन पुनः ॥ २८ ॥&lt;br&gt;&#xA;तपसा तोषयाम्यद्य कं देवं वाच्छितार्थदम् ।&lt;br&gt;&#xA;इति चिन्तातुरोऽस्म्यद्य त्वामहं शरणं गतः ॥ २९ ॥&lt;br&gt;&#xA;सर्वज्ञोऽसि महर्षे त्वं कथयाशु कृपानिधे ।&lt;br&gt;&#xA;कं देवं शरणं यामि यो मे पुत्रं प्रदास्यति ॥ ३० ॥&lt;br&gt;&#xA;सूत उवाच&lt;br&gt;&#xA;इति व्यासेन पृष्टस्तु नारदो वेदविन्मुनिः ।&lt;br&gt;&#xA;उवाच परया प्रीत्या कृष्णं प्रति महामनाः ॥ ३१ ॥&lt;br&gt;&#xA;नारद उवाच&lt;br&gt;&#xA;पाराशर्य महाभाग यत्त्वं पृच्छसि मामिह ।&lt;br&gt;&#xA;तमेवार्थं पुरा पृष्टः पित्रा मे मधुसूदनः ॥ ३२ ॥&lt;br&gt;&#xA;ध्यानस्थं च हरिं दृष्ट्वा पिता मे विस्मयं गतः ।&lt;br&gt;&#xA;पर्यपृच्छत देवेशं श्रीनाथं जगतः पतिम् ॥ ३३ ॥&lt;br&gt;&#xA;कौस्तुभोद्भासितं दिव्यं शङ्खचक्रगदाधरम् ।&lt;br&gt;&#xA;पीताम्बरं चतुर्बाहुं श्रीवत्साङ्‌कितवक्षसम् ॥ ३४ ॥&#xA;कारणं सर्वलोकानां देवदेवं जगद्गुरुम् ।&lt;br&gt;&#xA;वासुदेवं जगन्नाथं तप्यमानं महत्तपः ॥ ३५ ॥&lt;br&gt;&#xA;ब्रह्मोवाच&lt;br&gt;&#xA;देवदेव जगन्नाथ भूतभव्यभवत्प्रभो ।&lt;br&gt;&#xA;तपश्चरसि कस्मात्त्वं किं ध्यायसि जनार्दन ॥ ३६ ॥&lt;br&gt;&#xA;विस्मयोऽयं ममात्यर्थं त्वं सर्वजगतां प्रभुः ।&lt;br&gt;&#xA;ध्यानयुक्तोऽसि देवेश किं च चित्रमतः परम् ॥ ३७ ॥&lt;br&gt;&#xA;त्वन्नाभिकमलाज्जातः कर्ताहमखिलस्य ह ।&lt;br&gt;&#xA;त्वत्तः कोऽप्यधिकोऽस्त्यत्र तं देवं ब्रूहि मापते ॥ ३८ ॥&lt;br&gt;&#xA;जानाम्यहं जगन्नाथ त्वमादिः सर्वकारणम् ।&lt;br&gt;&#xA;कर्ता पालयिता हर्ता समर्थः सर्वकार्यकृत् ॥ ३९ ॥&lt;br&gt;&#xA;इच्छया ते महाराज सृजाम्यहमिदं जगत् ।&lt;br&gt;&#xA;हरः संहरते काले सोऽपि ते वचने सदा ॥ ४० ॥&lt;br&gt;&#xA;सूर्यो भ्रमति चाकाशे वायुर्वाति शुभाशुभः ।&lt;br&gt;&#xA;अग्निस्तपति पर्जन्यो वर्षतीश त्वदाज्ञया ॥ ४१ ॥&lt;br&gt;&#xA;त्वं तु ध्यायसि कं देवं संशयोऽयं महान्मम ।&lt;br&gt;&#xA;त्वत्तः परं न पश्यामि देवं वै भुवनत्रये ॥ ४२ ॥&lt;br&gt;&#xA;कृपां कृत्वा वदस्वाद्य भक्तोऽस्मि तव सुव्रत ।&lt;br&gt;&#xA;महतां नैव गोप्यं हि प्रायः किञ्चिदिति स्मृतिः ॥ ४३ ॥&lt;br&gt;&#xA;तच्छ्रुत्वा वचनं तस्य हरिराह प्रजापतिम् ।&lt;br&gt;&#xA;शृणुष्वैकमना ब्रह्मंस्त्वां ब्रवीमि मनोगतम् ॥ ४४ ॥&lt;br&gt;&#xA;यद्यपि त्वां शिवं मां च स्थितिसृष्ट्यन्तकारणम् ।&lt;br&gt;&#xA;ते जानन्ति जनाः सर्वे सदेवासुरमानुषाः ॥ ४५ ॥&lt;br&gt;&#xA;स्रष्टा त्वं पालकश्चाहं हरः संहारकारकः ।&lt;br&gt;&#xA;कृताः शक्त्येति सन्तर्कः क्रियते वेदपारगैः ॥ ४६ ॥&lt;br&gt;&#xA;जगत्सञ्जनने शक्तिस्त्वयि तिष्ठति राजसी ।&lt;br&gt;&#xA;सात्त्विकी मयि रुद्रे च तामसी परिकीर्तिता ॥ ४७ ॥&lt;br&gt;&#xA;तया विरहितस्त्वं न तत्कर्मकरणे प्रभुः ।&lt;br&gt;&#xA;नाहं पालयितुं शक्तः संहर्तुं नापि शङ्करः ॥ ४८ ॥&lt;br&gt;&#xA;तदधीना वयं सर्वे वर्तामः सततं विभो ।&lt;br&gt;&#xA;प्रत्यक्षे च परोक्षे च दृष्टान्तं शृणु सुव्रत ॥ ४९ ॥&lt;br&gt;&#xA;शेषे स्वपिमि पर्यङ्के परतन्त्रो न संशयः ।&lt;br&gt;&#xA;तदधीनः सदोत्तिष्ठे काले कालवशं गतः ॥ ५० ॥&lt;br&gt;&#xA;तपश्चरामि सततं तदधीनोऽस्म्यहं सदा ।&lt;br&gt;&#xA;कदाचित्सह लक्ष्या च विहरामि यथासुखम् ॥ ५१ ॥&lt;br&gt;&#xA;कदाचिद्दानवैः सार्धं सङ्ग्रामं प्रकरोम्यहम् ।&lt;br&gt;&#xA;दारुणं देहदमनं सर्वलोकभयङ्करम् ॥ ५२ ॥&lt;br&gt;&#xA;प्रत्यक्षं तव धर्मज्ञ तस्मिन्नेकार्णवे पुरा ।&lt;br&gt;&#xA;पञ्चवर्षसहस्राणि बाहुयुद्धं मया कृतम् ॥ ५३ ॥&lt;br&gt;&#xA;तौ कर्णमलजौ दुष्टौ दानवौ मदगर्वितौ ।&lt;br&gt;&#xA;देव देव्याः प्रसादेन निहतौ मधुकैटभौ ॥ ५४ ॥&lt;br&gt;&#xA;तदा त्वया न किं ज्ञातं कारणं तु परात्परम् ।&lt;br&gt;&#xA;शक्तिरूपं महाभाग किं पृच्छसि पुनः पुनः ॥ ५५ ॥&lt;br&gt;&#xA;यदिच्छः पुरुषो भूत्वा विचरामि महार्णवे ।&lt;br&gt;&#xA;कच्छपः कोलसिंहश्च वामनश्च युगे युगे ॥ ५६ ॥&lt;br&gt;&#xA;न कस्यापि प्रियो लोके तिर्यग्योनिषु सम्भवः ।&lt;br&gt;&#xA;नाभवं स्वेच्छया वामवराहादिषु योनिषु ॥ ५७ ॥&lt;br&gt;&#xA;विहाय लक्ष्या सह संविहारं&lt;br&gt;&#xA;को याति मत्स्यादिषु हीनयोनिषु ।&lt;br&gt;&#xA;शय्यां च मुक्त्वा गरुडासनस्थः&lt;br&gt;&#xA;करोमि युद्धं विपुलं स्वतन्त्रः ॥ ५८ ॥&lt;br&gt;&#xA;पुरा पुरस्तेऽज शिरो मदीयं&lt;br&gt;&#xA;गतं धनुर्ज्यास्खलनात्क्व चापि ।&lt;br&gt;&#xA;त्वया तदा वाजिशिरो गृहीत्वा&lt;br&gt;&#xA;संयोजितं शिल्पिवरेण भूयः ॥ ५९ ॥&lt;br&gt;&#xA;हयाननोऽहं परिकीर्तितश्च&lt;br&gt;&#xA;प्रत्यक्षमेतत्तव लोककर्तः ।&lt;br&gt;&#xA;विडम्बनेयं किल लोकमध्ये&lt;br&gt;&#xA;कथं भवेदात्मपरो यदि स्याम् ॥ ६० ॥&lt;br&gt;&#xA;तस्मान्नाहं स्वतन्त्रोऽस्मि शक्त्यधीनोऽस्मि सर्वथा ।&lt;br&gt;&#xA;तामेव शक्तिं सततं ध्यायामि च निरन्तरम् ॥ ६१ ॥&lt;br&gt;&#xA;नातः परतरं किञ्चिज्जानामि कमलोद्भव ।&lt;br&gt;&#xA;नारद उवाच&lt;br&gt;&#xA;इत्युक्तं विष्णुना तेन पद्मयोनेस्तु सन्निधौ ॥ ६२ ॥&lt;br&gt;&#xA;तेन चाप्यहमुक्तोऽस्मि तथैव मुनिपुङ्गव ।&lt;br&gt;&#xA;तस्मात्त्वमपि कल्याण पुरुषार्थाप्तिहेतवे ॥ ६३ ॥&lt;br&gt;&#xA;असंशयं हृदम्भोजे भज देवीपदाम्बुजम् ।&lt;br&gt;&#xA;सर्वं दास्यति सा देवी यद्यदिष्टं भवेत्तव ॥ ६४ ॥&lt;br&gt;&#xA;सूत उवाच&lt;br&gt;&#xA;नारदेनैवमुक्तस्तु व्यासः सत्यवतीसुतः ।&lt;br&gt;&#xA;देवीपादाब्जनिष्णातस्तपसे प्रययौ गिरौ ॥ ६५ ॥&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/purANam/shAktam/devI-bhAgavatam/01/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/05/</guid>
      <description>&lt;p&gt;ऋषय ऊचुः&lt;br&gt;&#xA;सूतास्माकं मनः कामं मग्नं संशयसागरे ।&lt;br&gt;&#xA;यथोक्तं महदाश्चर्यं जगद्विस्मयकारकम् ॥ १ ॥&lt;br&gt;&#xA;यन्मूर्धा माधवस्यापि गतो देहात्पुनः परम् ।&lt;br&gt;&#xA;हयग्रीवस्ततो जातः सर्वकर्ता जनार्दनः ॥ २ ॥&lt;br&gt;&#xA;वेदोऽपि स्तौति यं देवं देवाः सर्वे यदाश्रयाः ।&lt;br&gt;&#xA;आदिदेवो जगन्नाथः सर्वकारणकारणः ॥ ३ ॥&lt;br&gt;&#xA;तस्यापि वदनं छिन्नं दैवयोगात्कथं तदा ।&lt;br&gt;&#xA;तत्सर्वं कथयाशु त्वं विस्तरेण महामते ॥ ४ ॥&lt;br&gt;&#xA;सूत उवाच&lt;br&gt;&#xA;शृण्वन्तु मुनयः सर्वे सावधानाः समन्ततः ।&lt;br&gt;&#xA;चरितं देवदेवस्य विष्णोः परमतेजसः ॥ ५ ॥&lt;br&gt;&#xA;कदाचिद्दारुणं युद्धं कृत्वा देवः सनातनः ।&lt;br&gt;&#xA;दशवर्षसहस्राणि परिश्रान्तो जनार्दनः ॥ ६ ॥&lt;br&gt;&#xA;समे देशे शुभे स्थाने कृत्वा पद्मासनं विभुः ।&lt;br&gt;&#xA;अवलम्ब्य धनुः सज्यं कण्ठदेशे धरास्थितम् ॥ ७ ॥&lt;br&gt;&#xA;दत्त्वा भारं धनुष्कोट्यां निद्रामाप रमापतिः ।&lt;br&gt;&#xA;श्रान्तत्वाद्दैवयोगाच्च जातस्तत्रातिनिद्रितः ॥ ८ ॥&lt;br&gt;&#xA;तदा कालेन कियता देवाः सर्वे सवासवाः ।&lt;br&gt;&#xA;ब्रह्मेशसहिताः सर्वे यज्ञं कर्तुं समुद्यताः ॥ ९ ॥&lt;br&gt;&#xA;गताः सर्वेऽथ वैकुण्ठं द्रष्टुं देवं जनार्दनम् ।&lt;br&gt;&#xA;देवकार्यार्थसिद्ध्यर्थं मखानामधिपं प्रभुम् ॥ १० ॥&lt;br&gt;&#xA;अदृष्ट्वा तं तदा तत्र ज्ञानदृष्ट्या विलोक्य ते ।&lt;br&gt;&#xA;यत्रास्ते भगवान् विष्णुर्जग्मुस्तत्र तदा सुराः ॥ ११ ॥&lt;br&gt;&#xA;ददृशुस्ते तदेशानं योगनिद्रावशं गतम् ।&lt;br&gt;&#xA;विचेतनं विभुं विष्णुं तत्रासाञ्चक्रिरे सुराः ॥ १२ ॥&lt;br&gt;&#xA;स्थितेषु सर्वदेवेषु निद्रासुप्ते जगत्पतौ ।&lt;br&gt;&#xA;चिन्तामापुः सुराः सर्वे ब्रह्मरुद्रपुरोगमाः ॥ १३ ॥&lt;br&gt;&#xA;तानुवाच ततः शक्रः किं कर्तव्यं सुरोत्तमाः ।&lt;br&gt;&#xA;निद्राभङ्गः कथं कार्यश्चिन्तयन्तु सुरोत्तमाः ॥ १४ ॥&lt;br&gt;&#xA;तमुवाच तदा शम्भुर्निद्राभङ्गेऽस्ति दूषणम् ।&lt;br&gt;&#xA;कार्यं चैव प्रकर्तव्यं यज्ञस्य सुरसत्तमाः ॥ १५ ॥&lt;br&gt;&#xA;उत्पादिता तदा वम्री ब्रह्मणा परमेष्ठिना ।&lt;br&gt;&#xA;तया भक्षयितुं तत्र धनुषोऽग्रं धरास्थितम् ॥ १६ ॥&lt;br&gt;&#xA;भक्षितेऽग्रे तदा निम्नं गमिष्यति शरासनम् ।&lt;br&gt;&#xA;तदा निद्राविमुक्तोऽसौ देवदेवो भविष्यति ॥ १७ ॥&lt;br&gt;&#xA;देवकार्यं तदा सर्वं भविष्यति न संशयः ।&lt;br&gt;&#xA;स वम्रीं सन्दिदेशाथ देवदेवः सनातनः ॥ १८ ॥&lt;br&gt;&#xA;तमुवाच तदा वम्री देवदेवस्य मापतेः ।&lt;br&gt;&#xA;निद्राभङ्गः कथं कार्यो देवस्य जगतां गुरोः ॥ १९ ॥&lt;br&gt;&#xA;निद्राभङ्गः कथाच्छेदो दम्पत्योः प्रीतिभेदनम् ।&lt;br&gt;&#xA;शिशुमातृविभेदश्च ब्रह्महत्यासमं स्मृतम् ॥ २० ॥&lt;br&gt;&#xA;तत्कथं देवदेवस्य करोमि सुखनाशनम् ।&lt;br&gt;&#xA;किं फलं भक्षणाद्देव येन पापं करोम्यहम् ॥ २१ ॥&lt;br&gt;&#xA;सर्वः स्वार्थवशो लोकः कुरुते पातकं किल ।&lt;br&gt;&#xA;तस्मादहं करिष्यामि स्वार्थमेव प्रभक्षणम् ॥ २२ ॥&lt;br&gt;&#xA;ब्रह्मोवाच&lt;br&gt;&#xA;तव भागं करिष्यामो मखमध्ये यथा शृणु ।&lt;br&gt;&#xA;तेन त्वं कुरु कार्यं नो विष्णुं बोधय माचिरम् ॥ २३ ॥&lt;br&gt;&#xA;होमकर्मणि पार्श्वे च हविर्दानात्पतिष्यति ।&lt;br&gt;&#xA;तत्ते भागं विजानीहि कुरु कार्यं त्वरान्विता ॥ २४ ॥&lt;br&gt;&#xA;सूत उवाच&lt;br&gt;&#xA;इत्युक्ता ब्रह्मणा वम्री धनुषोऽग्रं त्वरान्विता ।&lt;br&gt;&#xA;चखाद संस्थितं भूमौ विमुक्ता ज्या तदाभवत् ॥ २५ ॥&lt;br&gt;&#xA;प्रत्यञ्जायां विमुक्तायां मुक्ता कोटिस्तथोत्तरा ।&lt;br&gt;&#xA;शब्दः समभवद्‌घोरस्तेन त्रस्ताः सुरास्तदा ॥ २६ ॥&lt;br&gt;&#xA;ब्रह्माण्डं क्षुभितं सर्वं वसुधा कम्पिता तदा ।&lt;br&gt;&#xA;समुद्राश्च समुद्विग्नास्त्रेसुश्च जलजन्तवः ॥ २७ ॥&lt;br&gt;&#xA;ववुर्वातास्तथा चोग्राः पर्वताश्च चकम्पिरे ।&lt;br&gt;&#xA;उल्कापाता महोत्पाता बभूवुर्दुःखशंसिनः ॥ २८ ॥&lt;br&gt;&#xA;दिशो घोरतराश्चासन्सूर्योऽप्यस्तङ्गतोऽभवत् ।&lt;br&gt;&#xA;चिन्तामापुः सुराः सर्वे किं भविष्यति दुर्दिने ॥ २९ ॥&lt;br&gt;&#xA;एवं चिन्तयतां तेषां मूर्धा विष्णोः सकुण्डलः ।&lt;br&gt;&#xA;गतः समुकुटः क्वापि देवदेवस्य तापसाः ॥ ३० ॥&lt;br&gt;&#xA;अन्धकारे तदा घोरे शान्ते ब्रह्महरौ तदा ।&lt;br&gt;&#xA;शिरोहीनं शरीरं तु ददृशाते विलक्षणम् ॥ ३१ ॥&lt;br&gt;&#xA;दृष्ट्वा कबन्धं विष्णोस्ते विस्मिताः सुरसत्तमाः ।&lt;br&gt;&#xA;चिन्तासागरमग्नाश्च रुरुदुः शोककर्शिताः ॥ ३२ ॥&lt;br&gt;&#xA;हा नाथ किं प्रभो जातमत्यद्‌भुतममानुषम् ।&lt;br&gt;&#xA;वैशसं सर्वदेवानां देवदेव सनातन ॥ ३३ ॥&lt;br&gt;&#xA;मायेयं कस्य देवस्य यया तेऽद्य शिरो हृतम् ।&lt;br&gt;&#xA;अच्छेद्यस्त्वमभेद्योऽसि अप्रदाह्योऽसि सर्वदा ॥ ३४ ॥&lt;br&gt;&#xA;एवं गते त्वयि विभो मरिष्यन्ति च देवताः ।&lt;br&gt;&#xA;कीदृशस्त्वयि नः स्नेहः स्वार्थेनैव रुदामहे ॥ ३५ ॥&lt;br&gt;&#xA;नायं विघ्नः कृतो दैत्यैर्न यक्षैर्न च राक्षसैः ।&lt;br&gt;&#xA;देवैरेव कृतः कस्य दूषणं च रमापते ॥ ३६ ॥&lt;br&gt;&#xA;पराधीनाः सुराः सर्वे किं कुर्मः क्व व्रजाम च ।&lt;br&gt;&#xA;शरणं नैव देवेश सुराणां मूढचेतसाम् ॥ ३७ ॥&lt;br&gt;&#xA;न चैषा सात्त्विकी माया राजसी न च तामसी ।&lt;br&gt;&#xA;यया छिन्नं शिरस्तेऽद्य मायेशस्य जगद्‌गुरोः ॥ ३८ ॥&lt;br&gt;&#xA;क्रन्दमानांस्तदा दृष्ट्वा देवाञ्छिवपुरोगमान् ।&lt;br&gt;&#xA;बृहस्पतिस्तदोवाच शमयन्वेदवित्तमः ॥ ३९ ॥&lt;br&gt;&#xA;रुदितेन महाभागाः क्रन्दितेन तथापि किम् ।&lt;br&gt;&#xA;उपायश्चात्र कर्तव्यः सर्वथा बुद्धिगोचरः ॥ ४० ॥&lt;br&gt;&#xA;दैवं पुरुषकारश्च देवेश सदृशावुभौ ।&lt;br&gt;&#xA;उपायश्च विधातव्यो दैवात्फलति सर्वथा ॥ ४१ ॥&lt;br&gt;&#xA;इन्द्र उवाच&lt;br&gt;&#xA;दैवमेव परं मन्ये धिक्पौरुषमनर्थकम् ।&lt;br&gt;&#xA;विष्णोरपि शिरश्छिन्नं सुराणां चैव पश्यताम् ॥ ४२ ॥&lt;br&gt;&#xA;ब्रह्मोवाच&lt;br&gt;&#xA;अवश्यमेव भोक्तव्यं कालेनापादितं च यत् ।&lt;br&gt;&#xA;शुभं वाप्यशुभं वापि दैवं कोऽतिक्रमेत्पुनः ॥ ४३ ॥&lt;br&gt;&#xA;देहवान्सुखदुःखानां भोक्ता नैवात्र संशयः ।&lt;br&gt;&#xA;यथा कालवशात्कृत्तं शिरो मे शम्भुना पुरा ॥ ४४ ॥&lt;br&gt;&#xA;तथैव लिङ्गपातश्च महादेवस्य शापतः ।&lt;br&gt;&#xA;तथैवाद्य हरेर्मूर्धा पतितो लवणाम्भसि ॥ ४५ ॥&lt;br&gt;&#xA;सहस्रभगसम्प्राप्तिर्दुःखं चैव शचीपतेः ।&lt;br&gt;&#xA;स्वर्गाद्‌भ्रंशस्तथा वासः कमले मानसे सरे ॥ ४६ ॥&lt;br&gt;&#xA;एते दुःखस्य भोक्तारः केन दुःखं न भुज्यते ।&lt;br&gt;&#xA;संसारेऽस्मिन्महाभागास्तस्माच्छोकं त्यजन्तु वै ॥ ४७ ॥&lt;br&gt;&#xA;चिन्तयन्तु महामायां विद्यादेवीं सनातनीम् ।&lt;br&gt;&#xA;सा विधास्यति नः कार्यं निर्गुणा प्रकृतिः परा ॥ ४८ ॥&lt;br&gt;&#xA;ब्रह्मविद्यां जगद्धात्रीं सर्वेषां जननीं तथा ।&lt;br&gt;&#xA;यया सर्वमिदं व्याप्तं त्रैलोक्यं सचराचरम् ॥ ४९ ॥&lt;br&gt;&#xA;सूत उवाच&lt;br&gt;&#xA;इत्युक्त्वा वै सुरान्वेधा निगमानादिदेश ह ।&lt;br&gt;&#xA;देहयुक्तान्स्थितानग्रे सुरकार्यार्थसिद्धये ॥ ५० ॥&lt;br&gt;&#xA;ब्रह्मोवाच&lt;br&gt;&#xA;स्तुवन्तु परमां देवीं ब्रह्मविद्यां सनातनीम् ।&lt;br&gt;&#xA;गूढाङ्गीं च महामायां सर्वकार्यार्थसाधनीम् ॥ ५१ ॥&lt;br&gt;&#xA;तच्छ्रुत्वा वचनं तस्य वेदाः सर्वाङ्गसुन्दराः ।&lt;br&gt;&#xA;तुष्टुवुर्ज्ञानगम्यां तां महामायां जगत्स्थिताम् ॥ ५२ ॥&lt;br&gt;&#xA;वेदा ऊचुः&lt;br&gt;&#xA;नमो देवि महामाये विश्वोत्पत्तिकरे शिवे ।&lt;br&gt;&#xA;निर्गुणे सर्वभूतेशि मातः शङ्करकामदे ॥ ५३ ॥&lt;br&gt;&#xA;त्वं भूमिः सर्वभूतानां प्राणाः प्राणवतां तथा ।&lt;br&gt;&#xA;धीः श्रीः कान्तिः क्षमा शान्तिः श्रद्धा मेधा धृतिः स्मृतिः ॥ ५४ ॥&lt;br&gt;&#xA;त्वमुद्‌गीथेऽर्धमात्रासि गायत्री व्याहृतिस्तथा ।&lt;br&gt;&#xA;जया च विजया धात्री लज्जा कीर्तिः स्पृहा दया ॥ ५५ ॥&lt;/p&gt;</description>
    </item>
    <item>
      <title>०६</title>
      <link>https://vishvAsa.github.io/purANam/shAktam/devI-bhAgavatam/01/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/06/</guid>
      <description>&lt;p&gt;ऋषय ऊचुः&lt;br&gt;&#xA;सौम्य यच्च त्वया प्रोक्तं शौरेर्युद्धं महार्णवे ।&lt;br&gt;&#xA;मधुकैटभयोः सार्धं पञ्चवर्षसहस्रकम् ॥ १ ॥&lt;br&gt;&#xA;कस्मात्तौ दानवौ जातौ तस्मिन्नेकार्णवे जले ।&lt;br&gt;&#xA;महावीर्यो दुराधर्षौ देवैरपि सुदुर्जयौ ॥ २ ॥&lt;br&gt;&#xA;कथं तावसुरौ जातौ कथं च हरिणा हतौ ।&lt;br&gt;&#xA;तदाचक्ष्व महाप्राज्ञ चरितं परमाद्‌भुतम् ॥ ३ ॥&lt;br&gt;&#xA;श्रोतुकामा वयं सर्वे त्वं वक्ता च बहुश्रुतः ।&lt;br&gt;&#xA;दैवाच्चात्रैव सञ्जातः संयोगश्च तथावयोः ॥ ४ ॥&lt;br&gt;&#xA;मूर्खेण सह संयोगो विषादपि सुदुर्जरः ।&lt;br&gt;&#xA;विज्ञेन सह संयोगः सुधारससमः स्मृतः ॥ ५ ॥&lt;br&gt;&#xA;जीवन्ति पशवः सर्वे खादन्ति मेहयन्ति च ।&lt;br&gt;&#xA;जानन्ति विषयाकारं व्यवायसुखमद्‌भुतम् ॥ ६ ॥&lt;br&gt;&#xA;न तेषां सदसज्ज्ञानं विवेको न च मोक्षदः ।&lt;br&gt;&#xA;पशुभिस्ते समा ज्ञेया येषां न श्रवणादरः ॥ ७ ॥&lt;br&gt;&#xA;मृगाद्याः पशवः केचिज्जानन्ति श्रावणं सुखम् ।&lt;br&gt;&#xA;अश्रोत्राः फणिनश्चैव मुमुहुर्नादपानतः ॥ ८ ॥&lt;br&gt;&#xA;पञ्चानामिन्द्रियाणां वै शुभे श्रवणदर्शने ।&lt;br&gt;&#xA;श्रवणाद्वस्तुविज्ञानं दर्शनाच्चित्तरञ्जनम् ॥ ९ ॥&lt;br&gt;&#xA;श्रवणं त्रिविधं प्रोक्तं सात्त्विकं राजसं तथा ।&lt;br&gt;&#xA;तामसं च महाभाग सुज्ञोक्तं निश्चयान्वितम् ॥ १० ॥&lt;br&gt;&#xA;सात्त्विकं वेदशास्त्रादि साहित्यं चैव राजसम् ।&lt;br&gt;&#xA;तामसं युद्धवार्ता च परदोषप्रकाशनम् ॥ ११ ॥&lt;br&gt;&#xA;सात्त्विकं त्रिविधं प्रोक्तं प्रज्ञावद्‌भिश्च पण्डितैः ।&lt;br&gt;&#xA;उत्तमं मध्यमं चैव तथैवाधममित्युत ॥ १२ ॥&lt;br&gt;&#xA;उत्तमं मोक्षफलदं स्वर्गदं मध्यमं तथा ।&lt;br&gt;&#xA;अधमं भोगदं प्रोक्तं निर्णीय विदितं बुधैः ॥ १३ ॥&lt;br&gt;&#xA;साहित्यं चैव त्रिविधं स्वीयायां चोत्तमं स्मृतम् ।&lt;br&gt;&#xA;मध्यमं वारयोषायां परोढायां तथाधमम् ॥ १४ ॥&lt;br&gt;&#xA;तामसं त्रिविधं ज्ञेयं विद्वद्‌भिः शास्त्रदर्शिभिः ।&lt;br&gt;&#xA;आततायिनियुद्धं यत्तदुत्तममुदाहृतम् ॥ १५ ॥&lt;br&gt;&#xA;मध्यमं चापि विद्वेषात्पाण्डवानां तथारिभिः ।&lt;br&gt;&#xA;अधमं निर्निमित्तं तु विवादे कलहे तथा ॥ १६ ॥&lt;br&gt;&#xA;तदत्र श्रवणं मुख्यं पुराणस्य महामते ।&lt;br&gt;&#xA;बुद्धिप्रवर्धनं पुण्यं ततः पापप्रणाशनम् ॥ १७ ॥&lt;br&gt;&#xA;तदाख्याहि महाबुद्धे कथां पौराणिकीं शुभाम् ।&lt;br&gt;&#xA;श्रुतां द्वैपायनात्पूर्वं सर्वार्थस्य प्रसाधिनीम् ॥ १८ ॥&lt;br&gt;&#xA;सूत उवाच&lt;br&gt;&#xA;यूयं धन्या महाभागा धन्योऽहं पृथिवीतले ।&lt;br&gt;&#xA;येषां श्रवणबुद्धिश्च ममापि कथने किल ॥ १९ ॥&lt;br&gt;&#xA;पुरा चैकार्णवे जाते विलीने भुवनत्रये ।&lt;br&gt;&#xA;शेषपर्यङ्कसुप्ते च देवदेवे जनार्दने ॥ २० ॥&lt;br&gt;&#xA;विष्णुकर्णमलोद्भूतौ दानवौ मधुकैटभौ ।&lt;br&gt;&#xA;महाबलौ च तौ दैत्यौ विवृद्धौ सागरे जले ॥ २१ ॥&lt;br&gt;&#xA;कीडमानौ स्थितौ तत्र विचरन्तावितस्ततः ।&lt;br&gt;&#xA;तावेकदा महाकायौ क्रीडासक्तौ महार्णवे ॥ २२ ॥&lt;br&gt;&#xA;चिन्तामवापतुश्चित्ते भ्रातराविव संस्थितौ ।&lt;br&gt;&#xA;नाकारणं भवेत्कार्यं सर्वत्रैषा परम्परा ॥ २३ ॥&#xA;आधेयं तु विनाधारं न तिष्ठति कथञ्चन ।&lt;br&gt;&#xA;आधाराधेयभावस्तु भाति नो चित्तगोचरः ॥ २४ ॥&lt;br&gt;&#xA;क्व तिष्ठति जलं चेदं सुखरूपं सुविस्तरम् ।&lt;br&gt;&#xA;केन सृष्टं कथं जातं मग्नावावाञ्जले स्थितौ ॥ २५ ॥&lt;br&gt;&#xA;आवां वा कथमुत्पन्नौ केन वोत्पादितावुभौ ।&lt;br&gt;&#xA;पितरौ क्वेति विज्ञानं नास्ति कामं तथावयोः ॥ २६ ॥&lt;br&gt;&#xA;सूत उवाच&lt;br&gt;&#xA;एवं कामयमानौ तौ जग्मतुर्न विनिश्चयम् ।&lt;br&gt;&#xA;उवाच कैटभस्तत्र मधुं पार्श्वे स्थितं जले ॥ २७ ॥&lt;br&gt;&#xA;कैटभ उवाच&lt;br&gt;&#xA;मधो वामत्र सलिले स्थातुं शक्तिर्महाबला ।&lt;br&gt;&#xA;वर्तते भ्रातरचला कारणं सा हि मे मता ॥ २८ ॥&lt;br&gt;&#xA;तया ततमिदं तोयं तदाधारं च तिष्ठति ।&lt;br&gt;&#xA;सा एव परमा देवी कारणञ्च तथावयोः ॥ २९ ॥&lt;br&gt;&#xA;एवं विबुध्यमानौ तौ चिन्ताविष्टौ यदासुरौ ।&lt;br&gt;&#xA;तदाकाशे श्रुतं ताभ्यां वाग्बीजं सुमनोहरम् ॥ ३० ॥&lt;br&gt;&#xA;गृहीतं च ततस्ताभ्यां तस्याभ्यासो दृढः कृतः ।&lt;br&gt;&#xA;तदा सौदामनी दृष्टा ताभ्यां खे चोत्थिता शुभा ॥ ३१ ॥&lt;br&gt;&#xA;ताभ्यां विचारितं तत्र मन्त्रोऽयं नात्र संशयः ।&lt;br&gt;&#xA;तथा ध्यानमिदं दृष्टं गगने सगुणं किल ॥ ३२ ॥&lt;br&gt;&#xA;निराहारौ जितात्मानौ तन्मनस्कौ समाहितौ ।&lt;br&gt;&#xA;बभूवतुर्विचिन्त्यैवं जपध्यानपरायणौ ॥ ३३ ॥&lt;br&gt;&#xA;एवं वर्षसहस्रं तु ताभ्यां तप्तं महत्तपः ।&lt;br&gt;&#xA;प्रसन्ना परमा शक्तिर्जाता सा परमा तयोः ॥ ३४ ॥&lt;br&gt;&#xA;खिन्नौ तौ दानवौ दृष्ट्वा तपसे कृतनिश्चयौ ।&lt;br&gt;&#xA;तयोरनुग्रहार्थाय वागुवाचाशरीरिणी ॥ ३५ ॥&lt;br&gt;&#xA;वरं वां वाञ्छितं दैत्यौ ब्रूतं परमसम्मतम् ।&lt;br&gt;&#xA;ददामि परितुष्टास्मि युवयोस्तपसा किल ॥ ३६ ॥&lt;/p&gt;</description>
    </item>
    <item>
      <title>०७</title>
      <link>https://vishvAsa.github.io/purANam/shAktam/devI-bhAgavatam/01/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/07/</guid>
      <description>&lt;p&gt;सूत उवाच&lt;br&gt;&#xA;तौ वीक्ष्य बलिनौ ब्रह्मा तदोपायानचिन्तयत् ।&lt;br&gt;&#xA;सामदानभिदादींश्च युद्धान्तान्सर्वतन्त्रवित् ॥ १ ॥&lt;br&gt;&#xA;न जानेऽहं बलं नूनमेतयोर्वा यथातथम् ।&lt;br&gt;&#xA;अज्ञाते तु बले कामं नैव युद्धं प्रशस्यते ॥ २ ॥&lt;br&gt;&#xA;स्तुतिं करोमि चेदद्य दुष्टयोर्मदमत्तयोः ।&lt;br&gt;&#xA;प्रकाशितं भवेन्नूनं निर्बलत्वं मया स्वयम् ॥ ३ ॥&lt;br&gt;&#xA;वधिष्यति तदैकोऽपि निर्बलत्वे प्रकाशिते ।&lt;br&gt;&#xA;दानं नैवाद्य योग्यं वा भेदः कार्यो मया कथम् ॥ ४ ॥&lt;br&gt;&#xA;विष्णुं प्रबोधयाम्यद्य शेषे सुप्तं जनार्दनम् ।&lt;br&gt;&#xA;चतुर्भुजं महावीर्यं दुःखहा स भविष्यति ॥ ५ ॥&lt;br&gt;&#xA;इति सञ्चिन्त्य मनसा पद्मनालगतोऽब्जजः ।&lt;br&gt;&#xA;जगाम शरणं विष्णुं मनसा दुःखनाशकम् ॥ ६ ॥&lt;br&gt;&#xA;तुष्टाव बोधनार्थं तं शुभैः सम्बोधनैर्हरिम् ।&lt;br&gt;&#xA;नारायणं जगन्नाथं निस्पन्दं योगनिद्रया ॥ ७ ॥&lt;br&gt;&#xA;ब्रह्मोवाच&lt;br&gt;&#xA;दीननाथ हरे विष्णो वामनोत्तिष्ठ माधव ।&lt;br&gt;&#xA;भक्तार्तिहृद्धृषीकेश सर्वावास जगत्पते ॥ ८ ॥&lt;br&gt;&#xA;अन्तर्यामिन्नमेयात्मन्वासुदेव जगत्पते ।&lt;br&gt;&#xA;दुष्टारिनाशनैकाग्रचित्त चक्रगदाधर ॥ ९ ॥&lt;br&gt;&#xA;सर्वज्ञ सर्वलोकेश सर्वशक्तिसमन्वित ।&lt;br&gt;&#xA;उत्तिष्ठोत्तिष्ठ देवेश दुःखनाशन पाहि माम् ॥ १० ॥&lt;br&gt;&#xA;विश्वम्भर विशालाक्ष पुण्यश्रवणकीर्तन ।&lt;br&gt;&#xA;जगद्योने निराकार सर्गस्थित्यन्तकारक ॥ ११ ॥&lt;br&gt;&#xA;इमौ दैत्यौ महाराज हन्तुकामौ मदोद्धतौ ।&lt;br&gt;&#xA;न जानास्यखिलाधार कथं मां सङ्कटे गतम् ॥ १२ ॥&lt;br&gt;&#xA;उपेक्षसेऽतिदुःखार्तं यदि मां शरणं गतम् ।&lt;br&gt;&#xA;पालकत्वं महाविष्णो निराधारं भवेत्ततः ॥ १३ ॥&lt;br&gt;&#xA;एवं स्तुतोऽपि भगवान् न बुबोध यदा हरिः ।&lt;br&gt;&#xA;योगनिद्रासमाक्रान्तस्तदा ब्रह्मा ह्यचिन्तयत् ॥ १४ ॥&lt;br&gt;&#xA;नूनं शक्तिसमाक्रान्तो विष्णुर्निद्रावशं गतः ।&lt;br&gt;&#xA;जजागार न धर्मात्मा किं करोम्यद्य दुःखितः ॥ १५ ॥&lt;br&gt;&#xA;हन्तुकामावुभौ प्राप्तौ दानवौ मदगर्वितौ ।&lt;br&gt;&#xA;किं करोमि क्व गच्छामि नास्ति मे शरणं क्वचित् ॥ १६ ॥&lt;br&gt;&#xA;इति सञ्चिन्त्य मनसा निश्चयं प्रतिपद्य च ।&lt;br&gt;&#xA;तुष्टाव योगनिद्रां तामेकाग्रहृदयस्थितः ॥ १७ ॥&lt;br&gt;&#xA;विचार्य मनसाप्येवं शक्तिर्मे रक्षणे क्षमा ।&lt;br&gt;&#xA;यया ह्यचेतनो विष्णुः कृतोऽस्ति स्पन्दवर्जितः ॥ १८ ॥&lt;br&gt;&#xA;व्यसुर्यथा न जानाति गुणाच्छब्दादिकानिह ।&lt;br&gt;&#xA;तथा हरिर्न जानाति निद्रामीलितलोचनः ॥ १९ ॥&lt;br&gt;&#xA;न जहाति यतो निद्रां बहुधा संस्तुतोऽप्यसौ ।&lt;br&gt;&#xA;मन्ये नास्य वशे निद्रा निद्रयायं वशीकृतः ॥ २० ॥&lt;br&gt;&#xA;यो यस्य वशमापन्तः स तस्य किङ्करः किल ।&lt;br&gt;&#xA;तस्माच्च योगनिद्रेयं स्वामिनी मापतेर्हरेः ॥ २१ ॥&lt;br&gt;&#xA;सिन्धुजाया अपि वशे यया स्वामी वशीकृतः ।&lt;br&gt;&#xA;नूनं जगदिदं सर्वं भगवत्या वशीकृतम् ॥ २२ ॥&lt;br&gt;&#xA;अहं विष्णुस्तथा शम्भुः सावित्री च रमाप्युमा ।&lt;br&gt;&#xA;सर्वे वयं वशे यस्या नात्र किञ्चिद्विचारणा ॥ २३ ॥&lt;br&gt;&#xA;हरिरप्यवशः शेते यथान्यः प्राकृतो जनः ।&lt;br&gt;&#xA;ययाभिभूतः का वार्ता किलान्येषां महात्मनाम् ॥ २४ ॥&lt;br&gt;&#xA;स्तौम्यद्य योगनिद्रां वै यया मुक्तो जनार्दनः ।&lt;br&gt;&#xA;घटयिष्यति युद्धे च वासुदेवः सनातनः ॥ २५ ॥&lt;br&gt;&#xA;इति कृत्वा मतिं ब्रह्मा पद्मनालस्थितस्तदा ।&lt;br&gt;&#xA;तुष्टाव योगनिद्रां तां विष्णोरङ्गेषु संस्थिताम् ॥ २६ ॥&lt;br&gt;&#xA;ब्रह्मोवाच&lt;br&gt;&#xA;देवि त्वमस्य जगतः किल कारणं हि&lt;br&gt;&#xA;ज्ञातं मया सकलवेदवचोभिरम्ब ।&lt;br&gt;&#xA;यद्विष्णुरप्यखिललोकविवेककर्ता&lt;br&gt;&#xA;निद्रावशं च गमितः पुरुषोत्तमोऽद्य ॥ २७ ॥&lt;br&gt;&#xA;को वेद ते जननि मोहविलासलीलां&lt;br&gt;&#xA;मूढोऽस्म्यहं हरिरयं विवशश्च शेते ।&lt;br&gt;&#xA;ईदृक्तया सकलभूतमनोनिवासे&lt;br&gt;&#xA;विद्वत्तमो विबुधकोटिषु निर्गुणायाः ॥ २८ ॥&lt;br&gt;&#xA;साङ्ख्या वदन्ति पुरुषं प्रकृतिं च यां तां&lt;br&gt;&#xA;चैतन्यभावरहितां जगतश्च कर्त्रीम् ।&lt;br&gt;&#xA;किं तादृशासि कथमत्र जगन्निवास-&lt;br&gt;&#xA;श्चैतन्यताविरहितो विहितस्त्वयाद्य ॥ २९ ॥&lt;br&gt;&#xA;नाट्यं तनोषि सगुणा विविधप्रकारं&lt;br&gt;&#xA;नो वेत्ति कोऽपि तव कृत्यविधानयोगम् ।&lt;br&gt;&#xA;ध्यायन्ति यां मुनिगणा नियतं त्रिकालं&lt;br&gt;&#xA;सन्ध्येति नाम परिकल्प्य गुणान् भवानि ॥ ३० ॥&lt;br&gt;&#xA;बुद्धिर्हि बोधकरणा जगतां सदा त्वं&lt;br&gt;&#xA;श्रीश्चासि देवि सततं सुखदा सुराणाम् ।&#xA;कीर्तिस्तथा मतिधृती किल कान्तिरेव&lt;br&gt;&#xA;श्रद्धा रतिश्च सकलेषु जनेषु मातः ॥ ३१ ॥&lt;br&gt;&#xA;नातः परं किल वितर्कशतैः प्रमाणं&lt;br&gt;&#xA;प्राप्तं मया यदिह दुःखगतिं गतेन ।&lt;br&gt;&#xA;त्वं चात्र सर्वजगतां जननीति सत्यं&lt;br&gt;&#xA;निद्रालुतां वितरता हरिणात्र दृष्टम् ॥ ३२ ॥&lt;br&gt;&#xA;त्वं देवि वेदविदुषामपि दुर्विभाव्या&lt;br&gt;&#xA;वेदोऽपि नूनमखिलार्थतया न वेद ।&lt;br&gt;&#xA;यस्मात्त्वदुद्‌भवमसौ श्रुतिराप्नुवाना&lt;br&gt;&#xA;प्रत्यक्षमेव सकलं तव कार्यमेतत् ॥ ३३ ॥&lt;br&gt;&#xA;कस्ते चरित्रमखिलं भुवि वेद धीमा-&lt;br&gt;&#xA;न्नाहं हरिर्न च भवो न सुरास्तथान्ये ।&lt;br&gt;&#xA;ज्ञातुं क्षमाश्च मुनयो न ममात्मजाश्च&lt;br&gt;&#xA;दुर्वाच्य एव महिमा तव सर्वलोके ॥ ३४ ॥&lt;br&gt;&#xA;यज्ञेषु देवि यदि नाम न ते वदन्ति&lt;br&gt;&#xA;स्वाहेति वेदविदुषो हवने कृतेऽपि ।&lt;br&gt;&#xA;न प्राप्नुवन्ति सततं मखभागधेयं&lt;br&gt;&#xA;देवास्त्वमेव विबुधेष्वपि वृत्तिदासि ॥ ३५ ॥&lt;br&gt;&#xA;त्राता वयं भगवति प्रथमं त्वया वै&lt;br&gt;&#xA;देवारिसम्भवभयादधुना तथैव ।&lt;br&gt;&#xA;भीतोऽस्मि देवि वरदे शरणं गतोऽस्मि&lt;br&gt;&#xA;घोरं निरीक्ष्य मधुना सह कैटभं च ॥ ३६ ॥&lt;br&gt;&#xA;नो वेत्ति विष्णुरधुना मम दुःखमेत-&lt;br&gt;&#xA;ज्जाने त्वयात्मविवशीकृतदेहयष्टिः ।&lt;br&gt;&#xA;मुञ्चादिदेवमथवा जहि दानवेन्द्रौ&lt;br&gt;&#xA;यद्‌रोचते तव कुरुष्व महानुभावे ॥ ३७ ॥&lt;br&gt;&#xA;जानन्ति ये न तव देवि परं प्रभावं&lt;br&gt;&#xA;ध्यायन्ति ते हरिहरावपि मन्दचित्ताः ।&lt;br&gt;&#xA;ज्ञातं मयाद्य जननि प्रकटं प्रमाणं&lt;br&gt;&#xA;यद्विष्णुरप्यतितरां विवशोऽथ शेते ॥ ३८ ॥&lt;br&gt;&#xA;सिन्धूद्‌भवापि न हरिं प्रतिबोधितुं वै&lt;br&gt;&#xA;शक्ता पतिं तव वशानुगमद्य शक्त्या ।&lt;br&gt;&#xA;मन्ये त्वया भगवति प्रसभं रमापि&lt;br&gt;&#xA;प्रस्वापिता न बुबुधे विवशीकृतेव ॥ ३९ ॥&lt;br&gt;&#xA;धन्यास्त एव भुवि भक्तिपरास्तवाङ्घ्रौ&lt;br&gt;&#xA;त्यक्त्वान्यदेवभजनं त्वयि लीनभावाः ।&lt;br&gt;&#xA;कुर्वन्ति देवि भजनं सकलं निकामं&lt;br&gt;&#xA;ज्ञात्वा समस्तजननीं किल कामधेनुम् ॥ ४० ॥&lt;br&gt;&#xA;धीकान्तिकीर्तिशुभवृत्तिगुणादयस्ते&lt;br&gt;&#xA;विष्णोर्गुणास्तु परिहृत्य गताः क्व चाद्य ।&lt;br&gt;&#xA;बन्दीकृतो हरिरसौ ननु निद्रयात्र&lt;br&gt;&#xA;शक्त्या तवैव भगवत्यतिमानवत्याः ॥ ४१ ॥&lt;br&gt;&#xA;त्वं शक्तिरेव जगतामखिलप्रभावा&lt;br&gt;&#xA;त्वन्निर्मितं च सकलं खलु भावमात्रम् ।&lt;br&gt;&#xA;त्वं क्रीडसे निजविनिर्मितमोहजाले&lt;br&gt;&#xA;नाट्ये यथा विहरते स्वकृते नटो वै ॥ ४२ ॥&lt;br&gt;&#xA;विष्णुस्त्वया प्रकटितः प्रथमं युगादौ&lt;br&gt;&#xA;दत्ता च शक्तिरमला खलु पालनाय ।&lt;br&gt;&#xA;त्रातं च सर्वमखिलं विवशीकृतोऽद्य&lt;br&gt;&#xA;यद्‌रोचते तव तथाम्ब करोषि नूनम् ॥ ४३ ॥&lt;br&gt;&#xA;सृष्ट्वात्र मां भगवति प्रविनाशितुं चे-&lt;br&gt;&#xA;न्नेच्छास्ति ते कुरु दयां परिहृत्य मौनम् ।&lt;br&gt;&#xA;कस्मादिमौ प्रकटितौ किल कालरूपौ&lt;br&gt;&#xA;यद्वा भवानि हसितुं नु किमिच्छसे माम् ॥ ४४ ॥&lt;br&gt;&#xA;ज्ञातं मया तव विचेष्टितमद्‌भुतं वै&lt;br&gt;&#xA;कृत्वाखिलं जगदिदं रमसे स्वतन्त्रा ।&lt;br&gt;&#xA;लीनं करोषि सकलं किल मां तथैव&lt;br&gt;&#xA;हन्तुं त्वमिच्छसि भवानि किमत्र चित्रम् ॥ ४५ ॥&lt;br&gt;&#xA;कामं कुरुष्व वधमद्य ममैव मात-&lt;br&gt;&#xA;र्दुःखं न मे मरणजं जगदम्बिकेऽत्र ।&lt;br&gt;&#xA;कर्ता त्वयैव विहितः प्रथमं स चायं&lt;br&gt;&#xA;दैत्याहतोऽथ मृत इत्ययशो गरिष्ठम् ॥ ४६ ॥&lt;br&gt;&#xA;उत्तिष्ठ देवि कुरु रूपमिहाद्‌भुतं त्वं&lt;br&gt;&#xA;मां वा त्विमौ जहि यथेच्छसि बाललीले ।&lt;br&gt;&#xA;नो चेत्प्रबोधय हरिं निहनेदिमौ य-&lt;br&gt;&#xA;स्त्वत्साध्यमेतदखिलं किल कार्यजातम् ॥ ४७ ॥&lt;br&gt;&#xA;सूत उवाच&lt;br&gt;&#xA;एवं स्तुता तदा देवी तामसी तत्र वेधसा ।&lt;br&gt;&#xA;निःसृत्य हरिदेहात्तु संस्थिता पार्श्वतस्तदा ॥ ४८ ॥&lt;br&gt;&#xA;त्यक्त्वाङ्गानि च सर्वाणि विष्णोरतुलतेजसः ।&lt;br&gt;&#xA;निर्गता योगनिद्रा सा नाशाय च तयोस्तदा ॥ ४९ ॥&lt;br&gt;&#xA;विस्पन्दितशरीरोऽसौ यदा जातो जनार्दनः ।&lt;br&gt;&#xA;धाता परमिकां प्राप्तो मुदं दृष्ट्वा हरिं ततः ॥ ५० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां सहितायां&lt;br&gt;&#xA;प्रथमस्कन्धे विष्णुप्रबोधो नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>०८</title>
      <link>https://vishvAsa.github.io/purANam/shAktam/devI-bhAgavatam/01/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/08/</guid>
      <description>&lt;p&gt;ऋषय ऊचुः&lt;br&gt;&#xA;सन्देहोऽत्र महाभाग कथायां तु महाद्‌भुतः ।&lt;br&gt;&#xA;वेदशास्त्रपुराणैश्च निश्चितं तु सदा बुधैः ॥ १ ॥&lt;br&gt;&#xA;ब्रह्मा विष्णुश्च रुद्रश्च त्रयो देवाः सनातनाः ।&lt;br&gt;&#xA;नातः परतरं किञ्चिद्‌ब्रह्माण्डेऽस्मिन्महामते ॥ २ ॥&lt;br&gt;&#xA;ब्रह्मा सृजति लोकान्वै विष्णुः पात्यखिलं जगत् ।&lt;br&gt;&#xA;रुद्रः संहरते काले त्रय एतेऽत्र कारणम् ॥ ३ ॥&lt;br&gt;&#xA;एका मूर्तिस्त्रयो देवा ब्रह्मविष्णुमहेश्वराः ।&lt;br&gt;&#xA;रजःसत्त्वतमोभिश्च संयुताः कार्यकारकाः ॥ ४ ॥&lt;br&gt;&#xA;तेषां मध्ये हरिः श्रेष्ठो माधवः पुरुषोत्तमः ।&lt;br&gt;&#xA;आदिदेवो जगन्नाथः समर्थः सर्वकर्मसु ॥ ५ ॥&lt;br&gt;&#xA;नान्यः कोऽपि समर्थोऽस्ति विष्णोरतुलतेजसः ।&lt;br&gt;&#xA;स कथं स्वापितः स्वामी विवशो योगमायया ॥ ६ ॥&lt;br&gt;&#xA;क्व गतं तस्य विज्ञानं जीवतश्चेष्टितं कुतः ।&lt;br&gt;&#xA;सन्देहोऽयं महाभाग कथयस्व यथाशुभम् ॥ ७ ॥&lt;br&gt;&#xA;का सा शक्तिः पुरा प्रोक्ता यया विष्णुजितः प्रभुः ।&lt;br&gt;&#xA;कुतो जाता कथं शक्ता का शक्तिर्वद सुव्रत ॥ ८ ॥&lt;br&gt;&#xA;यस्तु सर्वेश्वरो विष्णुर्वासुदेवो जगद्‌गुरुः ।&lt;br&gt;&#xA;परमात्मा परानन्दः सच्चिदानन्दविग्रहः ॥ ९ ॥&lt;br&gt;&#xA;सर्वकृत्सर्वभृत्स्रष्टा विरजः सर्वगः शुचिः ।&lt;br&gt;&#xA;स कथं निद्रया नीतः परतन्त्रः परात्परः ॥ १० ॥&lt;br&gt;&#xA;एतदाश्चर्यभूतो हि सन्देहो नः परन्तप ।&lt;br&gt;&#xA;छिन्धि ज्ञानासिना सूत व्यासशिष्य महामते ॥ ११ ॥&lt;br&gt;&#xA;सूत उवाच&lt;br&gt;&#xA;कः सन्देहं भिनत्त्येनं त्रैलोक्ये सचराचरे ।&lt;br&gt;&#xA;मुह्यन्ति मुनयः कामं ब्रह्मपुत्राः सनातनाः ॥ १२ ॥&lt;br&gt;&#xA;नारदः कपिलश्चैव प्रश्नेऽस्मिन्मुनिसत्तमाः ।&lt;br&gt;&#xA;किं ब्रवीमि महाभागा दुर्घटेऽस्मिन्विमर्शने ॥ १३ ॥&lt;br&gt;&#xA;देवेषु विष्णुः कथितः सर्वगः सर्वपालकः ।&lt;br&gt;&#xA;यतो विराडिदं सर्वमुत्पन्नं सचराचरम् ॥ १४ ॥&lt;br&gt;&#xA;ते सर्वे समुपासन्ते नत्वा देवं परात्परम् ।&lt;br&gt;&#xA;नारायणं हृषीकेशं वासुदेवं जनार्दनम् ॥ १५ ॥&lt;br&gt;&#xA;तथा केचिन्महादेवं शङ्करं शशिशेखरम् ।&lt;br&gt;&#xA;त्रिनेत्रं पञ्चवक्त्रं च शूलपाणिं वृषध्वजम् ॥ १६ ॥&lt;br&gt;&#xA;तथा वेदेषु सर्वेषु गीतं नाम्ना त्रियम्बकम् ।&lt;br&gt;&#xA;कपर्दिनं पञ्चवक्त्रं गौरीदेहार्धधारिणम् ॥ १७ ॥&lt;br&gt;&#xA;कैलासवासनिरतं सर्वशक्तिसमन्वितम् ।&lt;br&gt;&#xA;भूतवृन्दयुतं देवं दक्षयज्ञविघातकम् ॥ १८ ॥&lt;br&gt;&#xA;तथा सूर्यं वेदविदः सायम्प्रातर्दिने दिने ।&lt;br&gt;&#xA;मध्याह्ने तु महाभागाः स्तुवन्ति विविधैः स्तवैः ॥ १९ ॥&lt;br&gt;&#xA;तथा वेदेषु सर्वेषु सूर्योपासनमुत्तमम् ।&lt;br&gt;&#xA;परमात्मेति विख्यातं नाम तस्य महात्मनः ॥ २० ॥&lt;br&gt;&#xA;अग्निः सर्वत्र वेदेषु संस्तुतो वेदवित्तमैः ।&lt;br&gt;&#xA;इन्द्रश्चापि त्रिलोकेशो वरुणश्च तथापरः ॥ २१ ॥&lt;br&gt;&#xA;यथा गङ्गा प्रवाहैश्च बहुभिः परिवर्तते ।&lt;br&gt;&#xA;तथैव सर्वदेवेषु विष्णुः प्रोक्तो महर्षिभिः ॥ २२ ॥&lt;br&gt;&#xA;त्रीण्येव हि प्रमाणानि पठितानि सुपण्डितैः ।&lt;br&gt;&#xA;प्रत्यक्षं चानुमानं च शाब्दं चैव तृतीयकम् ॥ २३ ॥&lt;br&gt;&#xA;चत्वार्येवेतरे प्राहुरुपमानयुतानि च ।&lt;br&gt;&#xA;अर्थापत्तियुतान्यन्ये पञ्च प्राहुर्महाधियः ॥ २४ ॥&lt;br&gt;&#xA;सप्त पौराणिकाश्चैव प्रवदन्ति मनीषिणः ।&lt;br&gt;&#xA;एतैः प्रमाणैर्दुर्ज्ञेयं यद्‌ब्रह्म परमं च तत् ॥ २५ ॥&#xA;वितर्कश्चात्र कर्तव्यो बुद्ध्या चैवागमेन च ।&lt;br&gt;&#xA;निश्चयात्मिकया युक्त्या विचार्य च पुनः पुनः ॥ २६ ॥&lt;br&gt;&#xA;प्रत्यक्षतस्तु विज्ञानं चिन्त्यं मतिमता सदा ।&lt;br&gt;&#xA;दृष्टान्तेनापि सततं शिष्टमार्गानुसारिणा ॥ २७ ॥&lt;br&gt;&#xA;विद्वांसोऽपि वदन्त्येवं पुराणैः परिगीयते ।&lt;br&gt;&#xA;द्रुहिणे सृष्टिशक्तिश्च हरौ पालनशक्तिता ॥ २८ ॥&lt;br&gt;&#xA;हरे संहारशक्तिश्च सूर्ये शक्तिः प्रकाशिका ।&lt;br&gt;&#xA;धराधरणशक्तिश्च शेषे कूर्मे तथैव च ॥ २९ ॥&lt;br&gt;&#xA;साद्या शक्तिः परिणता सर्वस्मिन्या प्रतिष्ठिता ।&lt;br&gt;&#xA;दाहशक्तिस्तथा वह्नौ समीरे प्रेरणात्मिका ॥ ३० ॥&lt;br&gt;&#xA;शिवोऽपि शवतां याति कुण्डलिन्या विवर्जितः ।&lt;br&gt;&#xA;शक्तिहीनस्तु यः कश्चिदसमर्थः स्मृतो बुधैः ॥ ३१ ॥&lt;br&gt;&#xA;एवं सर्वत्र भूतेषु स्थावरेषु चरेषु च ।&lt;br&gt;&#xA;ब्रह्मादिस्तम्बपर्यन्तं ब्रह्माण्डेऽस्मिन्महातपाः ॥ ३२ ॥&lt;br&gt;&#xA;शक्तिहीनं तु निन्द्यं स्याद्वस्तुमात्रं चराचरम् ।&lt;br&gt;&#xA;अशक्तः शत्रुविजये गमने भोजने तथा ॥ ३३ ॥&lt;br&gt;&#xA;एवं सर्वगता शक्तिः सा ब्रह्मेति विविच्यते ।&lt;br&gt;&#xA;सोपास्या विविधैः सम्यग्विचार्या सुधिया सदा ॥ ३४ ॥&lt;br&gt;&#xA;विष्णौ च सात्त्विकी शक्तिस्तया हीनोऽप्यकर्मकृत् ।&lt;br&gt;&#xA;द्रुहिणे राजसी शक्तिर्यया हीनो ह्यसृष्टिकृत् ॥ ३५ ॥&lt;br&gt;&#xA;शिवे च तामसी शक्तिस्तया संहारकारकः ।&lt;br&gt;&#xA;इत्यूह्यं मनसा सर्वं विचार्य च पुनः पुनः ॥ ३६ ॥&lt;br&gt;&#xA;शक्तिः करोति ब्रह्माण्डं सा वै पालयतेऽखिलम् ।&lt;br&gt;&#xA;इच्छया संहरत्येषा जगदेतच्चराचरम् ॥ ३७ ॥&lt;br&gt;&#xA;न विष्णुर्न हरः शक्रो न ब्रह्मा न च पावकः ।&lt;br&gt;&#xA;न सूर्यो वरुणः शक्तः स्वे स्वे कार्ये कथञ्चन ॥ ३८ ॥&lt;br&gt;&#xA;तया युक्ता हि कुर्वन्ति स्वानि कार्याणि ते सुराः ।&lt;br&gt;&#xA;सैव कारणकार्येषु प्रत्यक्षेणावगम्यते ॥ ३९ ॥&lt;br&gt;&#xA;सगुणा निर्गुणा सा तु द्विधा प्रोक्ता मनीषिभिः ।&lt;br&gt;&#xA;सगुणा रागिभिः सेव्या निर्गुणा तु विरागिभिः ॥ ४० ॥&lt;br&gt;&#xA;धर्मार्थकाममोक्षाणां स्वामिनी सा निराकुला ।&lt;br&gt;&#xA;ददाति वाच्छितान्कामान्पूजिता विधिपूर्वकम् ॥ ४१ ॥&lt;br&gt;&#xA;न जानन्ति जना मूढास्तां सदा माययावृताः ।&lt;br&gt;&#xA;जानन्तोऽपि नराः केचिन्मोहयन्ति परानपि ॥ ४२ ॥&lt;br&gt;&#xA;पण्डिताः स्वोदरार्थं वै पाखण्डानि पूथक्पृथक् ।&lt;br&gt;&#xA;प्रवर्तयन्ति कलिना प्रेरिता मन्दचेतसः ॥ ४३ ॥&lt;br&gt;&#xA;कलावस्मिन्महाभागा नानाभेदसमुत्थिताः ।&lt;br&gt;&#xA;नान्ये युगे तथा धर्मा वेदबाह्याः कथञ्चन ॥ ४४ ॥&lt;br&gt;&#xA;विष्णुश्चरत्यसावुग्र तपो वर्षाण्यनेकशः ।&lt;br&gt;&#xA;ब्रह्मा हरस्त्रयो देवा ध्यायन्तः कमपि धुवम् ॥ ४५ ॥&lt;br&gt;&#xA;कामयानाः सदा कामं ते त्रयः सर्वदैव हि ।&lt;br&gt;&#xA;यजन्ति यज्ञान्विविधान्ब्रह्मविष्णुमहेश्वराः ॥ ४६ ॥&lt;br&gt;&#xA;ते वै शक्तिं परां देवीं ब्रह्माख्यां परमात्मिकाम् ।&lt;br&gt;&#xA;ध्यायन्ति मनसा नित्यं नित्यां मत्वा सनातनीम् ॥ ४७ ॥&lt;br&gt;&#xA;तस्माच्छक्तिः सदा सेव्या विद्वद्‌भिः कृतनिश्चयैः ।&lt;br&gt;&#xA;निश्चयः सर्वशास्त्राणां ज्ञातव्यो मुनिसत्तमाः ॥ ४८ ॥&lt;br&gt;&#xA;कृष्णाच्छ्रुतं मया चैतत्तेन ज्ञातं तु नारदात् ।&lt;br&gt;&#xA;पितुः सकाशात्तेनापि ब्रह्मणा विष्णुवाक्यतः ॥ ४९ ॥&lt;br&gt;&#xA;न श्रोतव्यं न मन्तव्यमन्येषां वचनं बुधैः ।&lt;br&gt;&#xA;शक्तिरेव सदा सेव्या विद्वद्‌भिः कृतनिश्चयैः ॥ ५० ॥&lt;br&gt;&#xA;प्रत्यक्षमपि द्रष्टव्यमशक्तस्य विचेष्टितम् ।&lt;br&gt;&#xA;अतः सर्वेषु भूतेषु ज्ञातव्या शक्तिरेव हि ॥ ५१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;प्रथमस्कन्धे आराध्यनिर्णयवर्णनं नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>०९</title>
      <link>https://vishvAsa.github.io/purANam/shAktam/devI-bhAgavatam/01/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/09/</guid>
      <description>&lt;p&gt;सूत उवाच&lt;br&gt;&#xA;यदा विनिर्गता निद्रा देहात्तस्य जगद्‌गुरोः ।&lt;br&gt;&#xA;नेत्रास्यनासिकाबाहुहृदयेभ्यस्तथोरसः ॥ १ ॥&lt;br&gt;&#xA;निःसृत्य गगने तस्थौ तामसी शक्तिरुत्तमा ।&lt;br&gt;&#xA;उदतिष्ठज्जगन्नाथो जृम्भमाणः पुनः पुनः ॥ २ ॥&lt;br&gt;&#xA;तदापश्यत् स्थितं तत्र भयत्रस्तं प्रजापतिम् ।&lt;br&gt;&#xA;उवाच च महातेजा मेघगम्भीरया गिरा ॥ ३ ॥&lt;br&gt;&#xA;विष्णुरुवाच&lt;br&gt;&#xA;किमागतोऽसि भगवंस्तपस्त्यक्त्वात्र पद्मज ।&lt;br&gt;&#xA;कस्माच्चिन्तातुरोऽसि त्वं भयाकुलितमानसः ॥ ४ ॥&lt;br&gt;&#xA;ब्रह्मोवाच&lt;br&gt;&#xA;त्वत्कर्णमलजौ देव दैत्यौ च मधुकैटभौ ।&lt;br&gt;&#xA;हन्तुं मां समुपायातौ घोररूपौ महाबलौ ॥ ५ ॥&lt;br&gt;&#xA;भयात्तयोः समायातस्त्वत्समीपं जगत्पते ।&lt;br&gt;&#xA;त्राहि मां वासुदेवाद्य भयत्रस्तं विचेतनम् ॥ ६ ॥&lt;br&gt;&#xA;विष्णुरुवाच&lt;br&gt;&#xA;तिष्ठाद्य निर्भयो जातस्तौ हनिष्याम्यहं किल ।&lt;br&gt;&#xA;युद्धायाजग्मतुर्मूढौ मत्समीपं गतायुषौ ॥ ७ ॥&lt;br&gt;&#xA;सूत उवाच&lt;br&gt;&#xA;एवं वदति देवेशे दानवौ तौ महाबलौ ।&lt;br&gt;&#xA;विचिन्वानावजं चोभौ सम्प्राप्तौ मदगर्वितौ ॥ ८ ॥&lt;br&gt;&#xA;निराधारौ जले तत्र संस्थितौ विगतज्वरौ ।&lt;br&gt;&#xA;तावूचतुर्मदोन्मत्तौ ब्रह्माणं मुनिसत्तमाः ॥ ९ ॥&lt;br&gt;&#xA;पलायित्वा समायातः सन्निधावस्य किं ततः ।&lt;br&gt;&#xA;युद्धं कुरु हनिष्यावः पश्यतोऽस्यैव सन्निधौ ॥ १० ॥&lt;br&gt;&#xA;पश्चादेनं हनिष्यावः सर्पभोगोपरिस्थितम् ।&lt;br&gt;&#xA;त्वमद्य कुरु सङ्ग्रामं दासोऽस्मीति च वा वद ॥ ११ ॥&lt;br&gt;&#xA;सूत उवाच&lt;br&gt;&#xA;तच्छ्रुत्वा वचनं विष्णुस्तावुवाच जनार्दनः ।&lt;br&gt;&#xA;कुरुतं समरं कामं मया दानवपुङ्गवौ ॥ १२ ॥&lt;br&gt;&#xA;हरिष्यामि मदं चाहं युवयोर्मत्तयोः किल ।&lt;br&gt;&#xA;आगच्छतं महाभागौ श्रद्धा चेद्वां महाबलौ ॥ १३ ॥&lt;br&gt;&#xA;सूत उवाच&lt;br&gt;&#xA;श्रुत्वा तद्वचनं चोभौ क्रोधव्याकुललोचनौ ।&lt;br&gt;&#xA;निराधारौ जलस्थौ च युद्धोद्युक्तौ बभूवतुः ॥ १४ ॥&lt;br&gt;&#xA;मधुश्च कुपितस्तत्र हरिणा सह संयुगम् ।&lt;br&gt;&#xA;कर्तुं प्रचलितस्तूर्णं कैटभस्तु तथा स्थितः ॥ १५ ॥&lt;br&gt;&#xA;बाहुयुद्धं तयोरासीन्मल्लयोरिव मत्तयोः ।&lt;br&gt;&#xA;श्रान्ते मधौ कैटभस्तु सङ्ग्राममकरोत्तदा ॥ १६ ॥&lt;br&gt;&#xA;पुनर्मधुः कैटभश्च युयुधाते पुनः पुनः ।&lt;br&gt;&#xA;बाहुयुद्धेन रागान्धौ विष्णुना प्रभविष्णुना ॥ १७ ॥&lt;br&gt;&#xA;प्रेक्षकस्तु तदा ब्रह्मा देवी चैवान्तरिक्षगा ।&lt;br&gt;&#xA;न मम्लतुस्तदा तौ तु विष्णुस्तु ग्लानिमाप्तवान् ॥ १८ ॥&lt;br&gt;&#xA;पञ्चवर्षसहस्राणि यदा जातानि युद्ध्यता ।&lt;br&gt;&#xA;हरिणा चिन्तितं तत्र कारणं मरणे तयोः ॥ १९ ॥&lt;br&gt;&#xA;पञ्चवर्षसहस्राणि मया युद्धं कृतं किल ।&lt;br&gt;&#xA;न श्रान्तौ दानवौ घोरौ श्रान्तोऽहं चैतदद्‌भुतम् ॥ २० ॥&lt;br&gt;&#xA;क्व गतं मे बलं शौर्यं कस्माच्चेमावनामयौ ।&lt;br&gt;&#xA;किमत्र कारणं चिन्त्यं विचार्य मनसा त्विह ॥ २१ ॥&lt;br&gt;&#xA;इति चिन्तापरं दृष्ट्वा हरिं हर्षपरावुभौ ।&lt;br&gt;&#xA;ऊचतुस्तौ मदोन्मत्तौ मेघमम्भीरनिःस्वनौ ॥ २२ ॥&lt;br&gt;&#xA;तव नोचेद्‌बलं विष्णो यदि श्रान्तोऽसि युद्धतः ।&lt;br&gt;&#xA;ब्रूहि दासोऽस्मि वां नूनं कृत्वा शिरसि चाञ्जलिम् ॥ २३ ॥&lt;br&gt;&#xA;न चेद्युद्धं कुरुष्वाद्य समर्थोऽसि महामते ।&lt;br&gt;&#xA;हत्वा त्वां निहनिष्यावः पुरुषं च चतुर्मुखम् ॥ २४ ॥&lt;br&gt;&#xA;सूत उवाच&lt;br&gt;&#xA;श्रुत्वा तद्‌भाषितं विष्णुस्तयोस्तस्मिन्महोदधौ ।&lt;br&gt;&#xA;उवाच वचनं श्लक्ष्णं सामपूर्वं महामनाः ॥ २५ ॥&lt;br&gt;&#xA;हरिरुवाच&lt;br&gt;&#xA;श्रान्ते भीते त्यक्तशस्त्रे पतिते बालके तथा ।&lt;br&gt;&#xA;प्रहरन्ति न वीरास्ते धर्म एष सनातनः ॥ २६ ॥&lt;br&gt;&#xA;पञ्चवर्षसहस्राणि कृतं युद्धं मया त्विह ।&lt;br&gt;&#xA;एकोऽहं भ्रातरौ वां च बलिनौ सदृशौ तथा ॥ २७ ॥&lt;br&gt;&#xA;कृतं विश्रमणं मध्ये युवाभ्यां च पुनः पुनः ।&lt;br&gt;&#xA;तथा विश्रमणं कृत्वा युध्येऽहं नात्र संशयः ॥ २८ ॥&lt;br&gt;&#xA;तिष्ठतं हि युवां तावद्‌बलवन्तौ मदोत्कटौ ।&lt;br&gt;&#xA;विश्रम्याहं करिष्यामि युद्धं वा न्यायमार्गतः ॥ २९ ॥&lt;br&gt;&#xA;सूत उवाच&lt;br&gt;&#xA;इति श्रुत्वा वचस्तस्य विश्रब्धौ दानवोत्तमौ ।&lt;br&gt;&#xA;संस्थितौ दूरतस्तत्र सङ्ग्रामे कृतनिश्चयौ ॥ ३० ॥&lt;br&gt;&#xA;अतिदूरे च तौ दृष्ट्वा वासुदेवश्चतुर्भुजः ।&lt;br&gt;&#xA;दध्यौ च मनसा तत्र कारणं मरणे तयोः ॥ ३१ ॥&lt;br&gt;&#xA;चिन्तनाज्ज्ञानमुत्पन्नं देवीदत्तवरावुभौ ।&lt;br&gt;&#xA;कामं वाञ्छितमरणौ न मम्लतुरतस्त्विमौ ॥ ३२ ॥&lt;br&gt;&#xA;वृथा मया कृतं युद्धं श्रमोऽयं मे वृथा गतः ।&lt;br&gt;&#xA;करोमि च कथं युद्धमेवं ज्ञात्वा विनिश्चयम् ॥ ३३ ॥&lt;br&gt;&#xA;अकृते च तथा युद्धे कथमेतौ गमिष्यतः ।&lt;br&gt;&#xA;विनाशं दुःखदौ नित्यं दानवौ वरदर्पितौ ॥ ३४ ॥&lt;br&gt;&#xA;भगवत्या वरो दत्तस्तया सोऽपि च दुर्घटः ।&lt;br&gt;&#xA;मरणं चेच्छया कामं दुःखितोऽपि न वाञ्छति ॥ ३५ ॥&lt;br&gt;&#xA;रोगग्रस्तोऽपि दीनोऽपि न मुमूर्षति कश्चन ।&lt;br&gt;&#xA;कथं चेमौ मदोन्मत्तौ मर्तुकामौ भविष्यतः ॥ ३६ ॥&lt;br&gt;&#xA;नन्वद्य शरणं यामि विद्यां शक्तिं सुकामदाम् ।&lt;br&gt;&#xA;विना तया न सिध्यन्ति कामाः सम्यक्प्रसन्नया ॥ ३७ ॥&lt;br&gt;&#xA;एवं सञ्चिन्त्यमानस्तु गगने संस्थितां शिवाम् ।&lt;br&gt;&#xA;अपश्यद्‌भगवान्विष्णुर्योगनिद्रां मनोहराम् ॥ ३८ ॥&lt;br&gt;&#xA;कृताज्जलिरमेयात्मा तां च तुष्टाव योगवित् ।&lt;br&gt;&#xA;विनाशार्थं तयोस्तत्र वरदां भुवनेश्वरीम् ॥ ३९ ॥&lt;br&gt;&#xA;विष्णुरुवाच&lt;br&gt;&#xA;नमो देवि महामाये सृष्टिसंहारकारिणि ।&lt;br&gt;&#xA;अनादिनिधने चण्डि भुक्तिमुक्तिप्रदे शिवे ॥ ४० ॥&lt;br&gt;&#xA;न ते रूपं विजानामि सगुणं निर्गुणं तथा ।&lt;br&gt;&#xA;चरित्राणि कुतो देवि सङ्ख्यातीतानि यानि ते ॥ ४१ ॥&lt;br&gt;&#xA;अनुभूतो मया तेऽद्य प्रभावश्चातिदुर्घटः ।&lt;br&gt;&#xA;यदहं निद्रया लीनः सञ्जातोऽस्मि विचेतनः ॥ ४२ ॥&#xA;ब्रह्मणा चातियत्नेन बोधितोऽपि पुनः पुनः ।&lt;br&gt;&#xA;न प्रबुद्धः सर्वथाहं सङ्कोचितषडिन्द्रियः ॥ ४३ ॥&lt;br&gt;&#xA;अचेतनत्वं सम्प्राप्तः प्रभावात्तव चाम्बिके ।&lt;br&gt;&#xA;त्वया मुक्तः प्रबुद्धोऽहं युद्धं च बहुधा कृतम् ॥ ४४ ॥&lt;br&gt;&#xA;श्रान्तोऽहं न च तौ श्रान्तौ त्वया दत्तवरौ वरौ ।&lt;br&gt;&#xA;ब्रह्माणं हन्तुमायातौ दानवौ मदगर्वितौ ॥ ४५ ॥&lt;br&gt;&#xA;आहूतौ च मया कामं द्वन्द्वयुद्धाय मानदे ।&lt;br&gt;&#xA;कृतं युद्धं महाघोरं मया ताभ्यां महार्णवे ॥ ४६ ॥&lt;br&gt;&#xA;मरणे वरदानं ते ततो ज्ञातं महाद्‌भुतम् ।&lt;br&gt;&#xA;ज्ञात्वाहं शरणं प्राप्तस्त्वामद्य शरणप्रदाम् ॥ ४७ ॥&lt;br&gt;&#xA;साहाय्यं कुरु मे मातः खिन्नोऽहं युद्धकर्मणा ।&lt;br&gt;&#xA;दृप्तौ तौ वरदानेन तव देवार्तिनाशने ॥ ४८ ॥&lt;br&gt;&#xA;हन्तुं मामुद्यतौ पापौ किं करोमि क्व यामि च ।&lt;br&gt;&#xA;इत्युक्ता सा तदा देवी स्मितपूर्वमुवाच ह ॥ ४९ ॥&lt;br&gt;&#xA;प्रणमन्तं जगन्नाथं वासुदेवं सनातनम् ।&lt;br&gt;&#xA;देवदेव हरे विष्णो कुरु युद्धं पुनः स्वयम् ॥ ५० ॥&lt;br&gt;&#xA;वञ्चयित्वा त्विमौ शूरौ हन्तव्यौ च विमोहितौ ।&lt;br&gt;&#xA;मोहयिष्याम्यहं नूनं दानवौ वक्रया दृशा ॥ ५१ ॥&lt;br&gt;&#xA;जहि नारायणाशु त्वं मम मायाविमोहितौ ।&lt;br&gt;&#xA;सूत उवाच&lt;br&gt;&#xA;तच्छ्रुत्वा वचनं विष्णुस्तस्याः प्रीतिरसान्वितम् ॥ ५२ ॥&lt;br&gt;&#xA;सङ्ग्रामस्थलमासाद्य तस्थौ तत्र महार्णवे ।&lt;br&gt;&#xA;तदायातौ च तौ वीरौ युद्धकामौ महाबलौ ॥ ५३ ॥&lt;br&gt;&#xA;वीक्ष्य विष्णुं स्थितं तत्र हर्षयुक्तौ बभूवतुः ।&lt;br&gt;&#xA;तिष्ठ तिष्ठ महाकाम कुरु युद्धं चतुर्भुज ॥ ५४ ॥&lt;br&gt;&#xA;दैवाधीनौ विदित्वाद्य नूनं जयपराजयौ ।&lt;br&gt;&#xA;सबलो जयमाप्नोति दैवाज्जयति दुर्बलः ॥ ५५ ॥&lt;br&gt;&#xA;सर्वथैव न कर्तव्यौ हर्षशोकौ महात्मना ।&lt;br&gt;&#xA;पुरा वै बहवो दैत्या जिता दानववैरिणा ॥ ५६ ॥&lt;br&gt;&#xA;अधुना चावयोः सार्धं युध्यमानः पराजितः ।&lt;br&gt;&#xA;सूत उवाच&lt;br&gt;&#xA;इत्युक्त्वा तौ महाबाहू युद्धाय समुपस्थितौ ॥ ५७ ॥&lt;br&gt;&#xA;वीक्ष्य विष्णुर्जघानाशु मुष्टिनाद्‌भुतकर्मणा ।&lt;br&gt;&#xA;तावप्यतिबलोन्मत्तौ जध्नतुर्मुष्टिना हरिम् ॥ ५८ ॥&lt;br&gt;&#xA;एवं परस्परं जातं युद्धं परमदारुणम् ।&lt;br&gt;&#xA;युध्यमानौ महावीर्यौ दृष्ट्वा नारायणस्तदा ॥ ५९ ॥&lt;br&gt;&#xA;अपश्यत्सम्मुखं देव्याः कृत्वा दीनां दृशं हरिः ।&lt;br&gt;&#xA;सूत उवाच&lt;br&gt;&#xA;तं वीक्ष्य तादृशं विष्णुं करुणारससंयुतम् ॥ ६० ॥&lt;br&gt;&#xA;जहासातीव ताम्राक्षी वीक्षमाणा तदासुरौ ।&lt;br&gt;&#xA;तौ जघान कटाक्षैश्च कामबाणैरिवापरैः ॥ ६१ ॥&lt;br&gt;&#xA;मन्दस्मितयुतैः कामं प्रेमभावयुतैरनु ।&lt;br&gt;&#xA;दृष्ट्वा मुमुहतुः पापौ देव्या वक्रविलोकनम् ॥ ६२ ॥&lt;br&gt;&#xA;विशेषमिति मन्वानौ कामबाणातिपीडितौ ।&lt;br&gt;&#xA;वीक्षमाणौ स्थितौ तत्र तां देवीं विशदप्रभाम् ॥ ६३ ॥&lt;br&gt;&#xA;हरिणापि च तद्‌दृष्टं देव्यास्तत्र चिकीर्षितम् ।&lt;br&gt;&#xA;मोहितौ तौ परिज्ञाय भगवान्कार्यवित्तमः ॥ ६४ ॥&lt;br&gt;&#xA;उवाच तौ हसन् श्लक्ष्णं मेघगम्भीरया गिरा ।&lt;br&gt;&#xA;वरं वरयतां वीरौ युवयोर्योऽभिवाच्छितः ॥ ६५ ॥&lt;br&gt;&#xA;ददामि परमप्रीतो युद्धेन युवयोः किल ।&lt;br&gt;&#xA;दानवा बहवो दृष्टा युध्यमाना मया पुरा ॥ ६६ ॥&lt;br&gt;&#xA;युवयोः सदृशः कोऽपि न दृष्टो न च वै श्रुतः ।&lt;br&gt;&#xA;तस्मात्तुष्टोऽस्मि कामं वै निस्तुलेन बलेन च ॥ ६७ ॥&lt;br&gt;&#xA;भ्रात्रोश्च वाञ्छितं कामं प्रयच्छामि महाबलौ ।&lt;br&gt;&#xA;सूत उवाच&lt;br&gt;&#xA;तच्छ्रुत्वा वचनं विष्णोः साभिमानौ स्मरातुरौ ॥ ६८ ॥&lt;br&gt;&#xA;वीक्षमाणौ महामायां जगदानन्दकारिणीम् ।&lt;br&gt;&#xA;तमूचतुश्च कामार्तौ विष्णुं कमललोचनौ ॥ ६९ ॥&lt;br&gt;&#xA;हरे न याचकावावां त्वं किं दातुमिहेच्छसि ।&lt;br&gt;&#xA;ददाव तुल्यं देवेश दातारौ नौ न याचकौ ॥ ७० ॥&lt;br&gt;&#xA;प्रार्थय त्वं हृषीकेश मनोऽभिलषितं वरम् ।&lt;br&gt;&#xA;तुष्टौ स्वस्तव युद्धेन वासुदेवाद्‌भुतेन च ॥ ७१ ॥&lt;br&gt;&#xA;तयोस्तद्वचनं श्रुत्वा प्रत्युवाच जनार्दनः ।&lt;br&gt;&#xA;भवेतामद्य मे तुष्टौ मम वध्यावुभावपि ॥ ७२ ॥&lt;br&gt;&#xA;सूत उवाच&lt;br&gt;&#xA;तच्छ्रुत्वा वचनं विष्णोर्दानवौ चातिविस्मितौ ।&lt;br&gt;&#xA;वञ्चिताविति मन्वानौ तस्थतुः शोकसंयुतौ ॥ ७३ ॥&lt;br&gt;&#xA;विचार्य मनसा तौ तु दानवौ विष्णुमूचतुः ।&lt;br&gt;&#xA;प्रेक्ष्य सर्वं जलमयं भूमिं स्थलविवर्जिताम् ॥ ७४ ॥&lt;br&gt;&#xA;हरे योऽयं वरो दत्तस्त्वया पूर्वं जनार्दन ।&lt;br&gt;&#xA;सत्यवागसि देवेश देहि तं वाञ्छितं वरम् ॥ ७५ ॥&lt;br&gt;&#xA;निर्जले विपुले देशे हनस्व मधुसूदन ।&lt;br&gt;&#xA;वध्यावावां तु भवतः सत्यवाग्भव माधव ॥ ७६ ॥&lt;br&gt;&#xA;स्मृत्वा चक्रं तदा विष्णुस्तावुवाच हसन्हरिः ।&lt;br&gt;&#xA;हन्म्यद्य वां महाभागौ निर्जले विपुले स्थले ॥ ७७ ॥&lt;br&gt;&#xA;इत्युक्त्या देवदेवेश ऊरू कृत्वातिविस्तरौ ।&lt;br&gt;&#xA;दर्शयामास तौ तत्र निर्जलं च जलोपरि ॥ ७८ ॥&lt;br&gt;&#xA;नास्त्यत्र दानवौ वारि शिरसी मुञ्चतामिह ।&lt;br&gt;&#xA;सत्यवागहमद्यैव भविष्यामि च वां तथा ॥ ७९ ॥&lt;br&gt;&#xA;तदाकर्ण्य वचस्तथ्यं विचिन्त्य मनसा च तौ ।&lt;br&gt;&#xA;वर्धयामासतुर्देहं योजनानां सहस्रकम् ॥ ८० ॥&lt;br&gt;&#xA;भगवान्द्विगुणं चक्रे जघनं विस्मितौ तदा ।&lt;br&gt;&#xA;शीर्षे सन्दधतां तत्र जघने परमाद्‌भुते ॥ ८१ ॥&lt;br&gt;&#xA;रथाङ्गेन तदा छिन्ने विष्णुना प्रभविष्णुना ।&lt;br&gt;&#xA;जघनोपरि वेगेन प्रकृष्टे शिरसी तयोः ॥ ८२ ॥&lt;br&gt;&#xA;गतप्राणौ तदा जातौ दानवौ मधुकैटभौ ।&lt;br&gt;&#xA;सागरः सकलो व्याप्तस्तदा वै मेदसा तयोः ॥ ८३ ॥&lt;br&gt;&#xA;मेदिनीति ततो जातं नाम पृथ्व्याः समन्ततः ।&lt;br&gt;&#xA;अभक्ष्या मृत्तिका तेन कारणेन मुनीश्वराः ॥ ८४ ॥&lt;br&gt;&#xA;इति वः कथितं सर्वं यत्पृष्टोऽस्मि सुनिश्चितम् ।&lt;br&gt;&#xA;महाविद्या महामाया सेवनीया सदा बुधैः ॥ ८५ ॥&lt;br&gt;&#xA;आराध्या परमा शक्तिः सर्वैरपि सुरासुरैः ।&lt;br&gt;&#xA;नातः परतरं किञ्चिदधिकं भुवनत्रये ॥ ८६ ॥&lt;br&gt;&#xA;सत्यं सत्यं पुनः सत्यं वेदशास्त्रार्थनिर्णयः ।&lt;br&gt;&#xA;पूजनीया परा शक्तिर्निर्गुणा सगुणाथवा ॥ ८७ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;प्रथमस्कन्धे हरिकृतमधुकैटभवधवर्णनं नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>१०</title>
      <link>https://vishvAsa.github.io/purANam/shAktam/devI-bhAgavatam/01/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/10/</guid>
      <description>&lt;p&gt;ऋषय ऊचुः&lt;br&gt;&#xA;सूत पूर्वं त्वया प्रोक्तं व्यासेनामिततेजसा ।&lt;br&gt;&#xA;कृत्वा पुराणमखिलं शुकायाध्यापितं शुभम् ॥ १ ॥&lt;br&gt;&#xA;व्यासेन तु तपस्तप्त्वा कथमुत्पादितः शुकः ।&lt;br&gt;&#xA;विस्तरं ब्रूहि सकलं यच्छ्रुतं कृष्णतस्त्वया ॥ २ ॥&lt;br&gt;&#xA;सूत उवाच&lt;br&gt;&#xA;प्रवक्ष्यामि शुकोत्पत्तिं व्यासात्सत्यवतीसुतात् ।&lt;br&gt;&#xA;यथोत्पन्नः शुकः साक्षाद्योगिनां प्रवरो मुनिः ॥ ३ ॥&lt;br&gt;&#xA;मेरुशृङ्गे महारम्ये व्यासः सत्यवतीसुतः ।&lt;br&gt;&#xA;तपश्चचार सोऽत्युग्रं पुत्रार्थं कृतनिश्चयः ॥ ४ ॥&lt;br&gt;&#xA;जपन्नेकाक्षरं मन्त्रं वाग्बीजं नारदाच्छ्रुतम् ।&lt;br&gt;&#xA;ध्यायन्परां महामायां पुत्रकामस्तपोनिधिः ॥ ५ ॥&lt;br&gt;&#xA;अग्नेर्भूमेस्तथा वायोरन्तरिक्षस्य चाप्ययम् ।&lt;br&gt;&#xA;वीर्येण सम्मितः पुत्रो मम भूयादिति स्म ह ॥ ६ ॥&lt;br&gt;&#xA;अतिष्ठत्स गताहारः शतसंवत्सरं प्रभुः ।&lt;br&gt;&#xA;आराधयन्महादेवं तथैव च सदाशिवाम् ॥ ७ ॥&lt;br&gt;&#xA;शक्तिः सर्वत्र पूज्येति विचार्य च पुनः पुनः ।&lt;br&gt;&#xA;अशक्तो निन्द्यते लोके शक्तस्तु परिपूज्यते ॥ ८ ॥&lt;br&gt;&#xA;यत्र पर्वतशृङ्गे वै कर्णिकारवनाद्‌भुते ।&lt;br&gt;&#xA;क्रीडन्ति देवताः सर्वे मुनयश्च तपोऽधिकाः ॥ ९ ॥&lt;br&gt;&#xA;आदित्या वसवो रुद्रा मरुतश्चाश्विनौ तथा ।&lt;br&gt;&#xA;वसन्ति मुनयो यत्र ये चान्ये ब्रह्मवित्तमाः ॥ १० ॥&lt;br&gt;&#xA;तत्र हेमगिरेः शृङ्गे सङ्गीतध्वनिनादिते ।&lt;br&gt;&#xA;तपश्चचार धर्मात्मा व्यासः सत्यवतीसुतः ॥ ११ ॥&lt;br&gt;&#xA;ततोऽस्य तेजसा व्याप्तं विश्वं सर्वं चराचरम् ।&lt;br&gt;&#xA;अग्निवर्णा जटा जाता पाराशर्यस्य धीमतः ॥ १२ ॥&lt;br&gt;&#xA;ततोऽस्य तेज आलक्ष्य भयमाप शचीपतिः ।&lt;br&gt;&#xA;तुरासाहं तदा दृष्ट्वा भयत्रस्तं श्रमातुरम् ॥ १३ ॥&lt;br&gt;&#xA;उवाच भगवान् रुद्रो मघवन्तं तथास्थितम् ।&lt;br&gt;&#xA;शङ्कर उवाच&lt;br&gt;&#xA;कथमिन्द्राद्य भीतोऽसि किं दुःखं ते सुरेश्वर ॥ १४ ॥&lt;br&gt;&#xA;अमर्षो नैव कर्तव्यस्तापसेषु कदाचन ।&lt;br&gt;&#xA;तपश्चरन्ति मुनयो ज्ञात्वा मां शक्तिसंयुतम् ॥ १५ ॥&lt;br&gt;&#xA;न त्वेतेऽहितमिच्छन्ति तापसाः सर्वथैव हि ।&lt;br&gt;&#xA;इत्युक्तवचनः शक्रस्तमुवाच वृषध्वजम् ॥ १६ ॥&lt;br&gt;&#xA;कस्मात्तपस्यति व्यासः कोऽर्थस्तस्य मनोगतः ।&lt;br&gt;&#xA;शिव उवाच&lt;br&gt;&#xA;पाराशर्यस्तु पुत्रार्थी तपश्चरति दुश्चरम् ॥ १७ ॥&lt;br&gt;&#xA;पूर्णवर्षशतं जातं ददाम्यद्य सुतं शुभम् ।&#xA;सूत उवाच&lt;br&gt;&#xA;इत्युक्त्या वासवं रुद्रो दयया मुदिताननः ॥ १८ ॥&lt;br&gt;&#xA;गत्वा ऋषिसमीपं तु तमुवाच जगद्‌गुरुः ।&lt;br&gt;&#xA;उत्तिष्ठ वासवीपुत्र पुत्रस्ते भविता शुभः ॥ १९ ॥&lt;br&gt;&#xA;सर्वतेजोमयो ज्ञानी कीर्तिकर्ता तवानघ ।&lt;br&gt;&#xA;अखिलस्य जनस्यात्र वल्लभस्ते सुतः सदा ॥ २० ॥&lt;br&gt;&#xA;भविष्यति गुणैः पूर्णः सात्त्विकैः सत्यविक्रमः ।&lt;br&gt;&#xA;सूत उवाच&lt;br&gt;&#xA;तदाकर्ण्य वचः श्लक्ष्णं कृष्णद्वैपायनस्तदा ॥ २१ ॥&lt;br&gt;&#xA;शूलपाणिं नमस्कृत्य जगामाश्रममात्मनः ।&lt;br&gt;&#xA;स गत्वाश्रममेवाशु बहुवर्षश्रमातुरः ॥ २२ ॥&lt;br&gt;&#xA;अरणीसहितं गुह्यं ममन्थाग्निं चिकीर्षया ।&lt;br&gt;&#xA;मन्थनं कुर्वतस्तस्य चित्ते चिन्ताभरस्तदा ॥ २३ ॥&lt;br&gt;&#xA;प्रादुर्बभूव सहसा सुतोत्पत्तौ महात्मनः ।&lt;br&gt;&#xA;मन्थानारणिसंयोगान्मन्थनाच्च समुद्‌भवः ॥ २४ ॥&lt;br&gt;&#xA;पावकस्य यथा तद्वत्कथं मे स्यात्सुतोद्‌भवः ।&lt;br&gt;&#xA;पुत्रारणिस्तु या ख्याता सा ममाद्य न विद्यते ॥ २५ ॥&lt;br&gt;&#xA;तरुणी रूपसम्पन्ना कुलोत्पन्ता पतिव्रता ।&lt;br&gt;&#xA;कथं करोमि कान्तां च पादयोः शृङ्खलासमाम् ॥ २६ ॥&lt;br&gt;&#xA;पुत्रोत्पादनदक्षां च पातिव्रत्ये सदा स्थिताम् ।&lt;br&gt;&#xA;पतिव्रतापि दक्षापि रूपवत्यपि कामिनी ॥ २७ ॥&lt;br&gt;&#xA;सदा बन्धनरूपा च स्वेच्छासुखविधायिनी ।&lt;br&gt;&#xA;शिवोऽपि वर्तते नित्यं कामिनीपाशसंयुतः ॥ २८ ॥&lt;br&gt;&#xA;कथं करोम्यहं चात्र दुर्घटं च गृहाश्रमम् ।&lt;br&gt;&#xA;एवं चिन्तयतस्तस्य घृताची दिव्यरूपिणी ॥ २९ ॥&lt;br&gt;&#xA;प्राप्ता दृष्टिपथं तत्र समीपे गगने स्थिता ।&lt;br&gt;&#xA;तां दृष्ट्वा चञ्चलापाङ्गीं समीपस्थां वराप्सराम् ॥ ३० ॥&lt;br&gt;&#xA;पञ्चबाणपरीताङ्गस्तूर्णमासीद्‌धृतव्रतः ।&lt;br&gt;&#xA;चिन्तयामास च तदा किं करोम्यद्य सङ्कटे ॥ ३१ ॥&lt;br&gt;&#xA;धर्मस्य पुरतः प्राप्ते कामभावे दुरासदे ।&lt;br&gt;&#xA;अङ्गीकरोमि यद्येनां वञ्चनार्थमिहागताम् ॥ ३२ ॥&lt;br&gt;&#xA;हसिष्यन्ति महात्मानस्तापसा मां तु विह्वलम् ।&lt;br&gt;&#xA;तपस्तप्त्वा महाघोरं पूर्णवर्षशतं त्विह ॥ ३३ ॥&lt;br&gt;&#xA;दृष्ट्वाप्सरां च विवशः कथं जातो महातपाः ।&lt;br&gt;&#xA;कामं निन्दापि भवतु यदि स्यादतुलं सुखम् ॥ ३४ ॥&lt;br&gt;&#xA;गहस्थाश्रमसम्भूतं सुखदं पुत्रकामदम् ।&lt;br&gt;&#xA;स्वर्गदं च तथा प्रोक्तं ज्ञानिनां मोक्षदं तथा ॥ ३५ ॥&lt;br&gt;&#xA;न भविष्यति तन्नूनमया देवकन्यया ।&lt;br&gt;&#xA;नारदाच्च मया पूर्वं श्रुतमस्ति कथानकम् ।&lt;br&gt;&#xA;यथोर्वशीवशो राजा पराभूतः पुरूरवाः ॥ ३६ ॥&lt;br&gt;&#xA;इति श्रीमद्देवीभागवते महायुराणेऽष्टादशसाहस्र्यां संहितायां&lt;br&gt;&#xA;प्रथमस्कन्धे शिववरदानवर्णनं नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>११</title>
      <link>https://vishvAsa.github.io/purANam/shAktam/devI-bhAgavatam/01/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/11/</guid>
      <description>&lt;p&gt;ऋषय ऊचुः&lt;br&gt;&#xA;कोऽसौ पुरूरवा राजा कोर्वशी देवकन्यका ।&lt;br&gt;&#xA;कथं कष्टं च सम्प्राप्तं तेन राज्ञा महात्मना ॥ १ ॥&lt;br&gt;&#xA;सर्वं कथानकं ब्रूहि लोमहर्षणजाधुना ।&lt;br&gt;&#xA;श्रोतुकामा वयं सर्वे त्वन्मुखाब्जच्युतं रसम् ॥ २ ॥&lt;br&gt;&#xA;अमृतादपि मिष्टा ते वाणी सूत रसात्मिका ।&lt;br&gt;&#xA;न तृप्यामो वयं सर्वे सुधया च यथामराः ॥ ३ ॥&lt;br&gt;&#xA;सूत उवाच&lt;br&gt;&#xA;शृणुध्वं मुनयः सर्वे कथां दिव्यां मनोरमाम् ।&lt;br&gt;&#xA;वक्ष्याम्यहं यथाबुद्ध्या श्रुतां व्यासवरोत्तमात् ॥ ४ ॥&lt;br&gt;&#xA;गुरोस्तु दयिता भार्या तारा नामेति विश्रुता ।&lt;br&gt;&#xA;रूपयौवनयुक्ता सा चार्वङ्गी मदविह्वला ॥ ५ ॥&lt;br&gt;&#xA;गतैकदा विधोर्धाम यजमानस्य भामिनी ।&lt;br&gt;&#xA;दृष्टा च शशिनात्यर्थं रूपयौवनशालिनी ॥ ६ ॥&lt;br&gt;&#xA;कामातुरस्तदा जातः शशी शशिमुखीं प्रति ।&lt;br&gt;&#xA;सापि वीक्ष्य विधुं कामं जाता मदनपीडिता ॥ ७ ॥&lt;br&gt;&#xA;तावन्योन्यं प्रेमयुक्तौ स्मरार्तौ च बभूवतुः ।&lt;br&gt;&#xA;तारा शशी मदोन्मत्तौ कामबाणप्रपीडितौ ॥ ८ ॥&lt;br&gt;&#xA;रेमाते मदमत्तौ तौ परस्परस्पृहान्वितौ ।&lt;br&gt;&#xA;दिनानि कतिचित्तत्र जातानि रममाणयोः ॥ ९ ॥&lt;br&gt;&#xA;बृहस्पतिस्तु दुःखार्तस्तारामानयितुं गृहम् ।&lt;br&gt;&#xA;प्रेषयामास शिष्यं तु नायाता सा वशीकृता ॥ १० ॥&lt;br&gt;&#xA;पुनः पुनर्यदा शिष्यं परावर्तत चन्द्रमाः ।&lt;br&gt;&#xA;बृहस्पतिस्तदा क्रुद्धो जगाम स्वयमेव हि ॥ ११ ॥&lt;br&gt;&#xA;गत्वा सोमगृहं तत्र वाचस्पतिरुदारधीः ।&lt;br&gt;&#xA;उवाच शशिनं क्रुद्धः स्मयमानं मदान्वितम् ॥ १२ ॥&lt;br&gt;&#xA;किं कृतं किल शीतांशो कर्म धर्मविगर्हितम् ।&lt;br&gt;&#xA;रक्षिता मम भार्येयं सुन्दरी केन हेतुना ॥ १३ ॥&lt;br&gt;&#xA;तव देव गुरुश्चाहं यजमानोऽसि सर्वथा ।&lt;br&gt;&#xA;गुरुभार्या कथं मूढ भुक्ता किं रक्षिताथवा ॥ १४ ॥&lt;br&gt;&#xA;ब्रह्महा हेमहारी च सुरापो गुरुतल्पगः ।&lt;br&gt;&#xA;महापातकिनो ह्येते तत्संसर्गी च पञ्चमः ॥ १५ ॥&lt;br&gt;&#xA;महापातकयुक्तस्त्वं दुराचारोऽतिगर्हितः ।&lt;br&gt;&#xA;न देवसदनार्होऽसि यदि भुक्तेयमङ्गना ॥ १६ ॥&lt;br&gt;&#xA;मुञ्चेमामसितापाङ्गीं नयामि सदनं मम ।&lt;br&gt;&#xA;नोचेद्वक्ष्यामि दुष्टात्मन् गुरुदारापहारिणम् ॥ १७ ॥&lt;br&gt;&#xA;इत्येवं भाषमाणं तमुवाच रोहिणीपतिः ।&lt;br&gt;&#xA;गुरुं क्रोधसमायुक्तं कान्ताविरहदुःखितम् ॥ १८ ॥&lt;br&gt;&#xA;इन्दुरुवाच&lt;br&gt;&#xA;क्रोधात्ते तु दुराराध्या ब्राह्मणाः क्रोधवर्जिताः ।&lt;br&gt;&#xA;पूजार्हा धर्मशास्त्रज्ञा वर्जनीयास्ततोऽन्यथा ॥ १९ ॥&lt;br&gt;&#xA;आगमिष्यति सा कामं गृहं ते वरवर्णिनी ।&lt;br&gt;&#xA;अत्रैव संस्थिता बाला का ते हानिरिहानघ ॥ २० ॥&lt;br&gt;&#xA;इच्छया संस्थिता चात्र सुखकामार्थिनी हि सा ।&lt;br&gt;&#xA;दिनानि कतिचित्स्थित्वा स्वेच्छया चागमिष्यति ॥ २१ ॥&lt;br&gt;&#xA;त्वयैवोदाहृतं पूर्वं धर्मशास्त्रमतं तथा ।&lt;br&gt;&#xA;न स्त्री दुष्यति चारेण न विप्रो वेदकर्मणा ॥ २२ ॥&lt;br&gt;&#xA;इत्युक्तः शशिना तत्र गुरुरत्यन्तदुःखितः ।&lt;br&gt;&#xA;जगाम स्वगृहं तूर्णं चिन्ताविष्टः स्मरातुरः ॥ २३ ॥&lt;br&gt;&#xA;दिनानि कतिचित्तत्र स्थित्वा चिन्तातुरो गुरुः ।&lt;br&gt;&#xA;ययावथ गृहं तस्य त्वरितश्चौषधीपतेः ॥ २४ ॥&lt;br&gt;&#xA;स्थितः क्षत्रा निषिद्धोऽसौ द्वारदेशे रुषान्वितः ।&lt;br&gt;&#xA;नाजगाम शशी तत्र चुकोपाति बृहस्पतिः ॥ २५ ॥&lt;br&gt;&#xA;अयं मे शिष्यतां यातो गुरुपत्नीं तु मातरम् ।&lt;br&gt;&#xA;जग्राह बलतोऽधर्मी शिक्षणीयो मयाधुना ॥ २६ ॥&lt;br&gt;&#xA;उवाच वाचं कोपात्तु द्वारदेशस्थितो बहिः ।&lt;br&gt;&#xA;किं शेषे भवने मन्द पापाचार सुराधम ॥ २७ ॥&lt;br&gt;&#xA;देहि मे कामिनीं शीघ्रं नोचेच्छापं ददाम्यहम् ।&lt;br&gt;&#xA;करोमि भस्मसान्नूनं न ददासि प्रियां मम ॥ २८ ॥&lt;br&gt;&#xA;सूत उवाच&lt;br&gt;&#xA;क्रूराणि चैवमादीनि भाषणानि बृहस्पतेः ।&lt;br&gt;&#xA;श्रुत्वा द्विजपतिः शीघ्रं निर्गतः सदनाद्‌बहिः ॥ २९ ॥&lt;br&gt;&#xA;तमुवाच हसन्सोमः किमिदं बहु भाषसे ।&lt;br&gt;&#xA;न ते योग्यासितापाङ्गी सर्वलक्षणसंयुता ॥ ३० ॥&lt;br&gt;&#xA;कुरूपां च स्वसदृशीं गृहाणान्यां स्त्रियं द्विज ।&lt;br&gt;&#xA;भिक्षुकस्य गृहे योग्या नेदृशी वरवर्णिनी ॥ ३१ ॥&lt;br&gt;&#xA;रतिः स्वसदृशे कान्ते नार्याः किल निगद्यते ।&lt;br&gt;&#xA;त्वं न जानासि मन्दात्मन् कामशास्त्रविनिर्णयम् ॥ ३२ ॥&lt;br&gt;&#xA;यथेष्टं गच्छ दुर्बुद्धे नाहं दास्यामि कामिनीम् ।&lt;br&gt;&#xA;यच्छक्यं कुरु तत्कामं न देया वरवर्णिनी ॥ ३३ ॥&lt;br&gt;&#xA;कामार्तस्य च ते शापो न मां बाधितुमर्हति ।&lt;br&gt;&#xA;नाहं ददे गुरो कान्तां यथेच्छसि तथा कुरु ॥ ३४ ॥&lt;br&gt;&#xA;सूत उवाच&lt;br&gt;&#xA;इत्युक्तः शशिना चेज्यश्चिन्तामाप रुषान्वितः ।&lt;br&gt;&#xA;जगाम तरसा सद्म क्रोधयुक्तः शचीपतेः ॥ ३५ ॥&lt;br&gt;&#xA;दृष्ट्वा शतक्रतुस्तत्र गुरुं दुःखातुरं स्थितम् ।&lt;br&gt;&#xA;पाद्यार्घ्याचमनीयाद्यैः पूजयित्वा सुसंस्थितः ॥ ३६ ॥&lt;br&gt;&#xA;पप्रच्छ परमोदारस्तं तथावस्थितं गुरुम् ।&lt;br&gt;&#xA;का चिन्ता ते महाभाग शोकार्तोऽसि महामुने ॥ ३७ ॥&lt;br&gt;&#xA;केनापमानितोऽसि त्वं मम राज्ये गुरुश्च मे ।&lt;br&gt;&#xA;त्वदधीनमिदं सर्वं सैन्यं लोकाधिपैः सह ॥ ३८ ॥&lt;br&gt;&#xA;बह्मा विष्णुस्तथा शम्भुर्ये चान्ये देवसत्तमाः ।&lt;br&gt;&#xA;करिष्यन्ति च साहाय्यं का चिन्ता वद साम्प्रतम् ॥ ३९ ॥&lt;br&gt;&#xA;गुरुरुवाच&lt;br&gt;&#xA;शशिनापहृता भार्या तारा मम सुलोचना ।&lt;br&gt;&#xA;न ददाति स दुष्टात्मा प्रार्थितोऽपि पुनः पुनः ॥ ४० ॥&lt;br&gt;&#xA;किं करोमि सुरेशान त्वमेव शरणं मम ।&lt;br&gt;&#xA;साहाय्यं कुरु देवेश दुःखितोऽस्मि शतक्रतो ॥ ४१ ॥&lt;br&gt;&#xA;इन्द्र उवाच&lt;br&gt;&#xA;मा शोकं कुरु धर्मज्ञ दासोऽस्मि तव सुव्रत ।&lt;br&gt;&#xA;आनयिष्याम्यहं नूनं भार्यां तव महामते ॥ ४२ ॥&#xA;प्रेषिते चेन्मया दूते न दास्यति मदाकुलः ।&lt;br&gt;&#xA;ततो युद्धं करिष्यामि देवसैन्यैः समावृतः ॥ ४३ ॥&lt;br&gt;&#xA;इत्याश्वास्य गुरुं शक्रो दूतं वक्तृविचक्षणम् ।&lt;br&gt;&#xA;प्रेषयामास सोमाय वार्ताशंसिनमद्‌भुतम् ॥ ४४ ॥&lt;br&gt;&#xA;स गत्वा शशिलोकं तु त्वरितः सुविचक्षणः ।&lt;br&gt;&#xA;उवाच वचनेनैव वचनं रोहिणीपतिम् ॥ ४५ ॥&lt;br&gt;&#xA;प्रेषितोऽहं महाभाग शक्रेण त्वां विवक्षया ।&lt;br&gt;&#xA;कथितं प्रभुणा यच्च तद्‌ब्रवीमि महामते ॥ ४६ ॥&lt;br&gt;&#xA;धर्मज्ञोऽसि महाभाग नीतिं जानासि सुव्रत ।&lt;br&gt;&#xA;अत्रिः पिता ते धर्मात्मा न निद्यं कर्तुमर्हसि ॥ ४७ ॥&lt;br&gt;&#xA;भार्या रक्ष्या सर्वभूतैर्यथाशक्ति ह्यतन्द्रितैः ।&lt;br&gt;&#xA;तदर्थे कलहः कामं भविता नात्र संशयः ॥ ४८ ॥&lt;br&gt;&#xA;यथा तव तथा तस्य यत्नः स्याद्दाररक्षणे ।&lt;br&gt;&#xA;आत्मवत्सर्वभूतानि चिन्तय त्वं सुधानिधे ॥ ४९ ॥&lt;br&gt;&#xA;अष्टाविंशतिसङ्ख्यास्ते कामिन्यो दक्षजाः शुभाः ।&lt;br&gt;&#xA;गुरुपत्नीं कथं भोक्तुं त्वमिच्छसि सुधानिधे ॥ ५० ॥&lt;br&gt;&#xA;स्वर्गे सदा वसन्त्येता मेनकाद्या मनोरमाः ।&lt;br&gt;&#xA;भुङ्क्ष्व ताः स्वेच्छया कामं मुञ्च पत्नीं गुरोरपि ॥ ५१ ॥&lt;br&gt;&#xA;ईश्वरा यदि कुर्वन्ति जुगुप्सितमहन्तया ।&lt;br&gt;&#xA;अज्ञास्तदनुवर्तन्ते तदा धर्मक्षयो भवेत् ॥ ५२ ॥&lt;br&gt;&#xA;तस्मान्मुञ्च महाभाग गुरोः पत्नीं मनोरमाम् ।&lt;br&gt;&#xA;कलहस्त्वन्निमित्तोऽद्य सुराणां न भवेद्यथा ॥ ५३ ॥&lt;br&gt;&#xA;सूत उवाच&lt;br&gt;&#xA;सोमः शक्रवचः श्रुत्वा किञ्चित्क्रोधसमाकुलः ।&lt;br&gt;&#xA;भङ्ग्या प्रतिवचः प्राह शक्रदूतं तदा शशी ॥ ५४ ॥&lt;br&gt;&#xA;इन्दुरावाच&lt;br&gt;&#xA;धर्मज्ञोऽसि महाबाहो देवानामधिपः स्वयम् ।&lt;br&gt;&#xA;पुरोधापि च ते तादृग्युवयोः सदृशी मतिः ॥ ५५ ॥&lt;br&gt;&#xA;परोपदेशे कुशला भवन्ति बहवो जनाः ।&lt;br&gt;&#xA;दुर्लभस्तु स्वयं कर्ता प्राप्ते कर्मणि सर्वदा ॥ ५६ ॥&lt;br&gt;&#xA;बार्हस्पत्यप्रणीतं च शास्त्रं गृह्णन्ति मानवाः ।&lt;br&gt;&#xA;को विरोधोऽत्र देवेश कामयानां भजन्स्त्रियम् ॥ ५७ ॥&lt;br&gt;&#xA;स्वकीयं बलिनां सर्वं दुर्बलानां न किञ्चन ।&lt;br&gt;&#xA;स्वीया च परकीया च भ्रमोऽयं मन्दचेतसाम् ॥ ५८ ॥&lt;br&gt;&#xA;तारा मय्यनुरक्ता च यथा न तु तथा गुरौ ।&lt;br&gt;&#xA;अनुरक्ता कथं त्याज्या धर्मतो न्यायतस्तथा ॥ ५९ ॥&lt;br&gt;&#xA;गृहारम्भस्तु रक्तायां विरक्तायां कथं भवेत् ।&lt;br&gt;&#xA;विरक्तेयं यदा जाता चकमेऽनुजकामिनीम् ॥ ६० ॥&lt;br&gt;&#xA;न दास्येऽहं वरारोहां गच्छ दूत वद स्वयम् ।&lt;br&gt;&#xA;ईश्वरोऽसि सहस्राक्ष यदिच्छसि कुरुष्व तत् ॥ ६१ ॥&lt;br&gt;&#xA;सूत उवाच&lt;br&gt;&#xA;इत्युक्तः शशिना दूतः प्रययौ शक्रसन्निधिम् ।&lt;br&gt;&#xA;इन्द्रायाचष्ट तत्सर्वं यदुक्तं शीतरश्मिना ॥ ६२ ॥&lt;br&gt;&#xA;तुराषाडपि तच्छ्रुत्वा क्रोधयुक्तो बभूव ह ।&lt;br&gt;&#xA;सेनोद्योगं तथा चक्रे साहाय्यार्थं गुरोर्विभुः ॥ ६३ ॥&lt;br&gt;&#xA;शुक्रस्तु विग्रहं श्रुत्वा गुरुद्वेषात्ततो ययौ ।&lt;br&gt;&#xA;मा ददस्वेति तं वाक्यमुवाच शशिनं प्रति ॥ ६४ ॥&lt;br&gt;&#xA;साहाय्यं ते करिष्यामि मन्त्रशक्त्या महामते ।&lt;br&gt;&#xA;भविता यदि सङ्ग्रामस्तव चेन्द्रेण मारिष ॥ ६५ ॥&lt;br&gt;&#xA;शङ्करस्तु तदाकर्ण्य गुरुदाराभिमर्शनम् ।&lt;br&gt;&#xA;गुरुशत्रुं भृगुं मत्वा साहाय्यमकरोत्तदा ॥ ६६ ॥&lt;br&gt;&#xA;सङ्ग्रामस्तु तदा वृत्तो देवदानवयोर्द्रुतम् ।&lt;br&gt;&#xA;बहूनि तत्र वर्षाणि तारकासुरवत्किल ॥ ६७ ॥&lt;br&gt;&#xA;देवासुरकृतं युद्धं दृष्ट्वा तत्र पितामहः ।&lt;br&gt;&#xA;हंसारूढो जगामाशु तं देशं क्लेशशान्तये ॥ ६८ ॥&lt;br&gt;&#xA;राकापतिं तदा प्राह मुञ्च भार्यां गुरोरिति ।&lt;br&gt;&#xA;नोचेद्विष्णुं समाहूय करिष्यामि तु सङ्क्षयम् ॥ ६९ ॥&lt;br&gt;&#xA;भृगुं निवारयामास ब्रह्मा लोकपितामहः ।&lt;br&gt;&#xA;किमन्यायमतिर्जाता सङ्गदोषान्महामते ॥ ७० ॥&lt;br&gt;&#xA;निषेधयामास ततो भृगुस्तं चौषधीपतिम् ।&lt;br&gt;&#xA;मुञ्च भार्यां गुरोरद्य पित्राहं प्रेषितस्तव ॥ ७१ ॥&lt;br&gt;&#xA;सूत उवाच&lt;br&gt;&#xA;द्विजराजस्तु तच्छ्रुत्वा भृगोर्वचनमद्‌भुतम् ।&lt;br&gt;&#xA;ददौ च तत्प्रियां भार्यां गुरोर्गर्भवतीं शुभाम् ॥ ७२ ॥&lt;br&gt;&#xA;प्राप्य कान्तां गुरुर्हृष्टः स्वगृहं मुदितो ययौ ।&lt;br&gt;&#xA;ततो देवास्ततो दैत्या ययुः स्वान्स्वान्गृहान्प्रति ॥ ७३ ॥&lt;br&gt;&#xA;ब्रह्मा स्वसदनं प्राप्तः कैलासं चापि शङ्करः ।&lt;br&gt;&#xA;बृहस्पतिस्तु सन्तुष्टः प्राप्य भार्यां मनोरमाम् ॥ ७४ ॥&lt;br&gt;&#xA;ततः कालेन कियता तारासूत सुतं शुभम् ।&lt;br&gt;&#xA;सुदिने शुभनक्षत्रे तारापतिसमं गुणैः ॥ ७५ ॥&lt;br&gt;&#xA;दृष्ट्वा पुत्रं गुरुर्जातं चकार विधिपूर्वकम् ।&lt;br&gt;&#xA;जातकर्मादिकं सर्वं प्रहृष्टेनान्तरात्मना ॥ ७६ ॥&lt;br&gt;&#xA;श्रुतं चन्द्रमसा जन्म पुत्रस्य मुनिसत्तमाः ।&lt;br&gt;&#xA;दूतं च प्रेषयामास गुरुं प्रति महामतिः ॥ ७७ ॥&lt;br&gt;&#xA;न चायं तव पुत्रोऽस्ति मम वीर्यसमुद्‌भवः ।&lt;br&gt;&#xA;कथं त्वं कृतवान्कामं जातकर्मादिकं विधिम् ॥ ७८ ॥&lt;br&gt;&#xA;तच्छ्रुत्वा वचनं तस्य दूतस्य च बृहस्पतिः ।&lt;br&gt;&#xA;उवाच मम पुत्रो मे सदृशो नात्र संशयः ॥ ७९ ॥&lt;br&gt;&#xA;पुनर्विवादः सञ्जातो मिलिता देवदानवाः ।&lt;br&gt;&#xA;युद्धार्थमागतास्तेषां समाजः समजायत ॥ ८० ॥&lt;br&gt;&#xA;तत्रागतः स्वयं ब्रह्मा शान्तिकामः प्रजापतिः ।&lt;br&gt;&#xA;निवारयामास मुखे संस्थितान्युद्धदुर्मदान् ॥ ८१ ॥&lt;br&gt;&#xA;तारां पप्रच्छ धर्मात्मा कस्यायं तनयः शुभे ।&lt;br&gt;&#xA;सत्यं वद वरारोहे यथा क्लेशः प्रशाम्यति ॥ ८२ ॥&lt;br&gt;&#xA;तमुवाचासितापाङ्गी लज्जमानाप्यधोमुखी ।&lt;br&gt;&#xA;चन्द्रस्येति शनैरन्तर्जगाम वरवर्णिनी ॥ ८३ ॥&lt;br&gt;&#xA;जग्राह तं सुतं सोमः प्रहृष्टेनान्तरात्मना ।&lt;br&gt;&#xA;नाम चक्रे बुध इति जगाम स्वगृहं पुनः ॥ ८४ ॥&lt;br&gt;&#xA;ययौ ब्रह्मा स्वकं धाम सर्वे देवाः सवासवाः ।&lt;br&gt;&#xA;यथागतं गतं सर्वैः सर्वशः प्रेक्षकैर्जनैः ॥ ८५ ॥&lt;br&gt;&#xA;कथितेयं बुधोत्पत्तिर्गुरुक्षेत्रे च सोमतः ।&lt;br&gt;&#xA;यथा श्रुता मया पूर्वं व्यासात्सत्यवतीसुतात् ॥ ८६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां सहितायां&lt;br&gt;&#xA;प्रथमस्कन्धे बुधोत्पत्तिर्नामेकादशोऽध्यायः ॥ ११ ॥&lt;/p&gt;</description>
    </item>
    <item>
      <title>१२</title>
      <link>https://vishvAsa.github.io/purANam/shAktam/devI-bhAgavatam/01/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/12/</guid>
      <description>&lt;p&gt;सूत उवाच&lt;br&gt;&#xA;ततः पुरूरवा जज्ञे इलायां कथयामि वः ।&lt;br&gt;&#xA;बुधपुत्रोऽतिधर्मात्मा यज्ञकृद्दानतत्परः ॥ १ ॥&lt;br&gt;&#xA;सुद्युम्नो नाम भूपालः सत्यवादी जितेन्द्रियः ।&lt;br&gt;&#xA;सैन्धवं हयमारुह्य चचार मृगयां वने ॥ २ ॥&lt;br&gt;&#xA;युतः कतिपयामात्यैर्दर्शितश्चारुकुण्डलः ।&lt;br&gt;&#xA;धनुराजगवं बद्ध्वा बाणसङ्घं तथाद्‌भुतम् ॥ ३ ॥&lt;br&gt;&#xA;स भ्रमंस्तद्वनोद्देशे हन्यमानो रुरून्मृगान् ।&lt;br&gt;&#xA;शशांश्च सूकरांश्चैव खड्गांश्च गवयांस्तथा ॥ ४ ॥&lt;br&gt;&#xA;शरभान्महिषांश्चैव साम्भरान्वनकुक्कुटान् ।&lt;br&gt;&#xA;निघ्नन्मेध्यान् पशून् राजा कुमारवनमाविशत् ॥ ५ ॥&lt;br&gt;&#xA;मेरोरधस्तले दिव्यं मन्दारद्रुमराजितम् ।&lt;br&gt;&#xA;अशोकलतिकाकीर्णं बकुलैरधिवासितम् ॥ ६ ॥&lt;br&gt;&#xA;सालैस्तालैस्तमालैश्च चम्पकैः पनसैस्तथा ।&lt;br&gt;&#xA;आम्रैर्नीपैर्मधूकैश्च माधवीमण्डपावृतम् ॥ ७ ॥&lt;br&gt;&#xA;दाडिमैर्नारिकेलैश्च कदलीखण्डमण्डितम् ।&lt;br&gt;&#xA;यूथिकामालतीकुन्दपुष्पवल्लीसमावृतम् ॥ ८ ॥&lt;br&gt;&#xA;हंसकारण्डवाकीर्णं कीचकध्वनिनादितम् ।&lt;br&gt;&#xA;भ्रमरालिरुतारामं वनं सर्वसुखावहम् ॥ ९ ॥&lt;br&gt;&#xA;दृष्ट्वा प्रमुदितो राजा सुद्युम्नः सेवकैर्वृतः ।&lt;br&gt;&#xA;वृक्षान्सुपुष्पितान्वीक्ष्य कोकिलारावमण्डितान् ॥ १० ॥&lt;br&gt;&#xA;प्रविष्टस्तत्र राजर्षिः स्त्रीत्वमाप क्षणात्ततः ।&lt;br&gt;&#xA;अश्वोऽपि वडवा जातश्चिन्ताविष्टः स भूपतिः ॥ ११ ॥&lt;br&gt;&#xA;किमेतदिति चिन्तार्तश्चिन्त्यमानः पुनः पुनः ।&lt;br&gt;&#xA;दुःखं बहुतरं प्राप्तः सुद्युम्नो लज्जयान्वितः ॥ १२ ॥&lt;br&gt;&#xA;किं करोमि कथं यामि गृहं स्त्रीभावसंयुतः ।&lt;br&gt;&#xA;कथं राज्यं करिष्यामि केन वा वञ्चितो ह्यहम् ॥ १३ ॥&lt;br&gt;&#xA;ऋषय ऊचुः&lt;br&gt;&#xA;सूताश्चर्यमिदं प्रोक्तं त्वया यल्लोमहर्षण ।&lt;br&gt;&#xA;सुद्युम्नः स्त्रीत्वमापन्नो भूपतिर्देवसन्निभः ॥ १४ ॥&lt;br&gt;&#xA;किं तत्कारणमाचक्ष्व वने तत्र मनोहरे । किं कृतं तेन राज्ञा च विस्तरं वद सुव्रत ॥ १५ ॥&lt;br&gt;&#xA;सूत उवाच&lt;br&gt;&#xA;एकदा गिरिशं द्रष्टुमृषयः सनकादयः ।&lt;br&gt;&#xA;दिशो वितिमिराभासाः कुर्वन्तः समुपागमन् ॥ १६ ॥&lt;br&gt;&#xA;तस्मिंश्च समये तत्र शङ्करः प्रमदायुतः ।&lt;br&gt;&#xA;क्रीडासक्तो महादेवो विवस्त्रा कामिनी शिवा ॥ १७ ॥&lt;br&gt;&#xA;उत्सङ्गे संस्थिता भर्तू रममाणा मनोरमा ।&lt;br&gt;&#xA;तान्विलोक्याम्बिका देवी विवस्त्रा व्रीडिता भृशम् ॥ १८ ॥&lt;br&gt;&#xA;भर्तुरङ्कात्समुत्थाय वस्त्रमादाय पर्यधात् ।&lt;br&gt;&#xA;लज्जाविष्टा स्थिता तत्र वेपमानातिमानिनी ॥ १९ ॥&lt;br&gt;&#xA;ऋषयोऽपि तयोर्वीक्ष्य प्रसङ्गं रममाणयोः ।&lt;br&gt;&#xA;परिवृत्य ययुस्तूर्णं नरनारायणाश्रमम् ॥ २० ॥&lt;br&gt;&#xA;ह्रीयुतां कामिनीं वीक्ष्य प्रोवाच भगवान्हरः ।&lt;br&gt;&#xA;कथं लज्जातुरासि त्वं सुखं ते प्रकरोम्यहम् ॥ २१ ॥&lt;br&gt;&#xA;अद्यप्रभृति यो मोहात्पुमान्कोऽपि वरानने ।&lt;br&gt;&#xA;वनं च प्रविशेदेतत्स वै योषिद्‌भविष्यति ॥ २२ ॥&lt;br&gt;&#xA;इति शप्तं वनं तेन ये जानन्ति जनाः क्वचित् ।&lt;br&gt;&#xA;वर्जयन्तीह ते कामं वनं दोषसमृद्धिमत् ॥ २३ ॥&lt;br&gt;&#xA;सुद्युम्नस्तु तदज्ञानात्प्रविष्टः सचिवैः सह ।&lt;br&gt;&#xA;तथैव स्त्रीत्वमापन्नस्तैः सहेति न संशयः ॥ २४ ॥&lt;br&gt;&#xA;चिन्ताविष्टः स राजर्षिर्न जगाम गृहं ह्रिया ।&lt;br&gt;&#xA;विचचार बहिस्तस्माद्वनदेशादितस्ततः ॥ २५ ॥&lt;br&gt;&#xA;इलेति नाम सम्प्राप्तं स्त्रीत्वे तेन महात्मना ।&lt;br&gt;&#xA;विचरंस्तत्र सम्प्राप्तो बुधः सोमसुतो युवा ॥ २६ ॥&lt;br&gt;&#xA;स्त्रीभिः परिवृतां तां तु दृष्ट्वा कान्तां मनोरमाम् ।&lt;br&gt;&#xA;हावभावकलायुक्तां चकमे भगवाम्बुधः ॥ २७ ॥&lt;br&gt;&#xA;सापि तं चकमे कान्तं बुधं सोमसुतं पतिम् ।&lt;br&gt;&#xA;संयोगस्तत्र सञ्जातस्तयोः प्रेम्णा परस्परम् ॥ २८ ॥&lt;br&gt;&#xA;स तस्यां जनयामास पुरूरवसमात्मजम् ।&lt;br&gt;&#xA;इलायां सोमपुत्रस्तु चक्रवर्तिनमुत्तमम् ॥ २९ ॥&lt;br&gt;&#xA;सा प्रासूत सुतं बाला चिन्ताविष्टा वने स्थिता ।&lt;br&gt;&#xA;सस्मार स्वकुलाचार्यं वसिष्ठं मुनिसत्तमम् ॥ ३० ॥&lt;br&gt;&#xA;स तदास्य दशां दृष्ट्वा सुद्युम्नस्य कृपान्वितः ।&lt;br&gt;&#xA;अतोषयन्महादेवं शङ्करं लोकशङ्करम् ॥ ३१ ॥&lt;br&gt;&#xA;तस्मै स भगवांस्तुष्टः प्रददौ वाञ्छितं वरम् ।&lt;br&gt;&#xA;वसिष्ठः प्रार्थयामास पुंस्त्वं राज्ञः प्रियस्य च ॥ ३२ ॥&#xA;शङ्करस्तु निजां वाचमृतां कुर्वन्नुवाच ह ।&lt;br&gt;&#xA;मासं पुमांस्तु भविता मासं स्त्री भूपतिः किल ॥ ३३ ॥&lt;br&gt;&#xA;इत्थं प्राप्य वरं राजा जगाम स्वगृहं पुनः ।&lt;br&gt;&#xA;चक्रे राज्यं स धर्मात्मा वसिष्ठस्याप्यनुग्रहात् ॥ ३४ ॥&lt;br&gt;&#xA;स्त्रीत्वे तिष्ठति हर्म्येषु पुंस्त्वे राज्यं प्रशास्ति च ।&lt;br&gt;&#xA;प्रजास्तस्मिन्समुद्विग्ना नाभ्यनन्दन्महीपतिम् ॥ ३५ ॥&lt;br&gt;&#xA;काले तु यौवनं प्राप्तः पुत्रः पुरूरवास्तदा ।&lt;br&gt;&#xA;प्रतिष्ठां नृपतिस्तस्मै दत्त्वा राज्यं वनं ययौ ॥ ३६ ॥&lt;br&gt;&#xA;गत्वा तस्मिन्वने रम्ये नानाद्रुमसमाकुले ।&lt;br&gt;&#xA;नारदान्मन्त्रमासाद्य नवाक्षरमनुत्तमम् ॥ ३७ ॥&lt;br&gt;&#xA;जजाप मन्त्रमत्यर्थं प्रेमपूरितमानसः ।&lt;br&gt;&#xA;परितुष्टा तदा देवी सगुणा तारिणी शिवा ॥ ३८ ॥&lt;br&gt;&#xA;सिंहारूढा स्थिता चाग्रे दिव्यरूपा मनोरमा ।&lt;br&gt;&#xA;वारुणीपानसम्मत्ता मदाघूर्णितलोचना ॥ ३९ ॥&lt;br&gt;&#xA;दृष्ट्वा तां दिव्यरूपां च प्रेमाकुलितलोचनः ।&lt;br&gt;&#xA;प्रणम्य शिरसा प्रीत्या तुष्टाव जगदम्बिकाम् ॥ ४० ॥&lt;br&gt;&#xA;इलोवाच&lt;br&gt;&#xA;दिव्यं च ते भगवति प्रथितं स्वरूपं&lt;br&gt;&#xA;दृष्टं मया सकललोकहितानुरूपम् ।&lt;br&gt;&#xA;वन्दे त्वदङ्घ्रिकमलं सुरसङ्घसेव्यं&lt;br&gt;&#xA;कामप्रदं जननि चापि विमुक्तिदं च ॥ ४१ ॥&lt;br&gt;&#xA;को वेत्ति तेऽम्ब भुवि मर्त्यतनुर्निकामं&lt;br&gt;&#xA;मुह्यन्ति यत्र मुनयश्च सुराश्च सर्वे ।&lt;br&gt;&#xA;ऐश्वर्यमेतदखिलं कृपणे दयां च&lt;br&gt;&#xA;दृष्ट्वैव देवि सकलं किल विस्मयो मे ॥ ४२ ॥&lt;br&gt;&#xA;शम्भुर्हरिः कमलजो मघवा रविश्च&lt;br&gt;&#xA;वित्तेशवह्निवरुणाः पवनश्च सोमः ।&lt;br&gt;&#xA;जानन्ति नैव वसवोऽपि हि ते प्रभावं&lt;br&gt;&#xA;बुध्येत्कथं तव गुणानगुणो मनुष्यः ॥ ४३ ॥&lt;br&gt;&#xA;जानाति विष्णुरमितद्युतिरम्ब साक्षा-&lt;br&gt;&#xA;त्त्वां सात्त्विकीमुदधिजां सकलार्थदां च ।&lt;br&gt;&#xA;को राजसीं हर उमां किल तामसीं त्वां&lt;br&gt;&#xA;वेदाम्बिके न तु पुनः खलु निर्गुणां त्वाम् ॥ ४४ ॥&lt;br&gt;&#xA;क्वाहं सुमन्दमतिरप्रतिमप्रभावः&lt;br&gt;&#xA;क्वायं तवातिनिपुणो मयि सुप्रसादः ।&lt;br&gt;&#xA;जाने भवानि चरितं करुणासमेतं&lt;br&gt;&#xA;यत्सेवकांश्च दयसे त्वयि भावयुक्तान् ॥ ४५ ॥&lt;br&gt;&#xA;वृत्तस्त्वया हरिरसौ वनजेशयापि&lt;br&gt;&#xA;नैवाचरत्यपि मुदं मधुसूदनश्च ।&lt;br&gt;&#xA;पादौ तवादिपुरुषः किल पावकेन&lt;br&gt;&#xA;कृत्वा करोति च करेण शुभौ पवित्रौ ॥ ४६ ॥&lt;br&gt;&#xA;वाञ्छत्यहो हरिरशोक इवातिकामं&lt;br&gt;&#xA;पादाहतिं प्रमुदितः पुरुषः पुराणः ।&lt;br&gt;&#xA;तां त्वं करोषि रुषिता प्रणतं च पादे&lt;br&gt;&#xA;दृष्ट्वा पतिं सकलदेवनुतं स्मरार्तम् ॥ ४७ ॥&lt;br&gt;&#xA;वक्षःस्थले वससि देवि सदैव तस्य&lt;br&gt;&#xA;पर्यङ्कवत्सुचरिते विपुलेऽतिशान्ते ।&lt;br&gt;&#xA;सौदामिनीव सुघने सुविभूषिते च&lt;br&gt;&#xA;किं ते न वाहनमसौ जगदीश्वरोऽपि ॥ ४८ ॥&lt;br&gt;&#xA;त्वं चेज्जहासि मधुसूदनमम्ब कोपा-&lt;br&gt;&#xA;न्नैवार्चितोऽपि स भवेत्किल शक्तिहीनः ।&lt;br&gt;&#xA;प्रत्यक्षमेव पुरुषं स्वजनास्त्वजन्ति&lt;br&gt;&#xA;शान्तं श्रियोज्झितमतीव गुणैर्वियुक्तम् ॥ ४९ ॥&lt;br&gt;&#xA;ब्रह्मादयः सुरगणा न तु किं युवत्यो&lt;br&gt;&#xA;ये त्वत्पदाम्बुजमहर्निशमाश्रयन्ति ।&lt;br&gt;&#xA;मन्ये त्वयैव विहिताः खलु ते पुमांसः&lt;br&gt;&#xA;किं वर्णयामि तव शक्तिमनन्तवीर्ये ॥ ५० ॥&lt;br&gt;&#xA;त्वं नापुमान्न च पुमानिति मे विकल्पो&lt;br&gt;&#xA;याकासि देवि सगुणा ननु निर्गुणा वा ।&lt;br&gt;&#xA;तां त्वां नमामि सततं किल भावयुक्तो&lt;br&gt;&#xA;वाञ्छामि भक्तिमचलां त्वयि मातरं तु ॥ ५१ ॥&lt;br&gt;&#xA;सूत उवाच&lt;br&gt;&#xA;इति स्तुत्वा महीपालो जगाम शरणं तदा ।&lt;br&gt;&#xA;परितुष्टा ददौ देवी तत्र सायुज्यमात्मनि ॥ ५२ ॥&lt;br&gt;&#xA;सुद्युम्नस्तु ततः प्राप पदं परमकं स्थिरम् ।&lt;br&gt;&#xA;तस्या देव्याः प्रसादेन मुनीनामपि दुर्लभम् ॥ ५३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां ॥&lt;br&gt;&#xA;प्रथमस्कन्धे सुद्युम्नस्तुतिर्नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>१३</title>
      <link>https://vishvAsa.github.io/purANam/shAktam/devI-bhAgavatam/01/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/13/</guid>
      <description>&lt;p&gt;सूत उवाच&lt;br&gt;&#xA;सुद्युने तु दिवं याते राज्यं चक्रे पुरूरवाः ।&lt;br&gt;&#xA;सगुणश्च सुरूपश्च प्रजारञ्जनतत्परः ॥ १ ॥&lt;br&gt;&#xA;प्रतिष्ठाने पुरे रम्ये राज्यं सर्वनमस्कृतम् ।&lt;br&gt;&#xA;चकार सर्वधर्मज्ञः प्रजारक्षणतत्परः ॥ २ ॥&lt;br&gt;&#xA;मन्त्रः सुगुप्तस्तस्यासीत्परत्राभिज्ञता तथा ।&lt;br&gt;&#xA;सदैवोत्साहशक्तिश्च प्रभुशक्तिस्तथोत्तमा ॥ ३ ॥&lt;br&gt;&#xA;सामदानादयः सर्वे वशगास्तस्य भूपतेः ।&lt;br&gt;&#xA;वर्णाश्रमान्स्वधर्मस्थान्कुर्वन् राज्यं शशास ह ॥ ४ ॥&lt;br&gt;&#xA;यज्ञांश्च विविधांश्चक्रे स राजा बहुदक्षिणान् ।&lt;br&gt;&#xA;दानानि च पवित्राणि ददावथ नराधिपः ॥ ५ ॥&lt;br&gt;&#xA;तस्य रूपगुणौदार्यशीलद्रविणविक्रमान् ।&lt;br&gt;&#xA;श्रुत्वोर्वशी वशीभूता चकमे तं नराधिपम् ॥ ६ ॥&lt;br&gt;&#xA;ब्रह्मशापाभितप्ता सा मानुषं लोकमास्थिता ।&lt;br&gt;&#xA;गुणिनं तं नृपं मत्वा वरयामास मानिनी ॥ ७ ॥&lt;br&gt;&#xA;समयं चेदृशं कृत्वा स्थिता तत्र वराङ्गना ।&lt;br&gt;&#xA;एतावुरणकौ राजन्न्यस्तौ रक्षस्व मानद ॥ ८ ॥&lt;br&gt;&#xA;घृतं मे भक्षणं नित्यं नान्यत्किञ्चिन्नृपाशनम् ।&lt;br&gt;&#xA;नेक्षे त्वां च महाराज नग्नमन्यत्र मैथुनात् ॥ ९ ॥&lt;br&gt;&#xA;भाषाबन्धस्त्वयं राजन् यदि भग्नो भविष्यति ।&lt;br&gt;&#xA;तदा त्यक्त्वा गमिष्यामि सत्यमेतद्‌ब्रवीम्यहम् ॥ १० ॥&lt;br&gt;&#xA;अङ्गीकृतं च तद्‌राज्ञा कामिन्या भाषितं तु यत् ।&lt;br&gt;&#xA;स्थिता भाषणबन्धेन शापानुगहकाम्यया ॥ ११ ॥&lt;br&gt;&#xA;रेमे तदा स भूपालो लीनो वर्षगणान्बहून् ।&lt;br&gt;&#xA;धर्मकर्मादिकं त्यक्त्वा चोर्वश्या मदमोहितः ॥ १२ ॥&lt;br&gt;&#xA;एकचित्तस्तु सञ्जातस्तन्मनस्को महीपतिः ।&lt;br&gt;&#xA;न शशाक तया हीनः क्षणमप्यतिमोहितः ॥ १३ ॥&lt;br&gt;&#xA;एवं वर्षगणान्ते तु स्वर्गस्थः पाकशासनः ।&lt;br&gt;&#xA;उर्वशीं नागतां दृष्ट्वा गन्धर्वानाह देवराट् ॥ १४ ॥&lt;br&gt;&#xA;उर्वशीमानयध्वं भो गन्धर्वाः सर्व एव हि ।&lt;br&gt;&#xA;हृत्वोरणौ गृहात्तस्य भूपतेः समये किल ॥ १५ ॥&lt;br&gt;&#xA;उर्वशीरहितं स्थानं मदीयं नातिशोभते ।&lt;br&gt;&#xA;येन केनाप्युपायेन तामानयत कामिनीम् ॥ १६ ॥&lt;br&gt;&#xA;इत्युक्तास्तेऽथ गन्धर्वा विश्वावसुपुरोगमाः ।&lt;br&gt;&#xA;ततो गत्वा महागाढे तमसि प्रत्युपस्थिते ॥ १७ ॥&#xA;जह्रुस्तावुरणौ देवा रममाणं विलोक्य तम् ।&lt;br&gt;&#xA;चक्रन्दतुस्तदा तौ तु ह्रियमाणौ विहायसा ॥ १८ ॥&lt;br&gt;&#xA;उर्वशी तदुपाकर्ण्य क्रन्दितं सुतयोरिव ।&lt;br&gt;&#xA;कुपितोवाच राजानं समयोऽयं कृतो मया ॥ १९ ॥&lt;br&gt;&#xA;नष्टाहं तव विश्वासाद्धृतौ चोरैर्ममोरणौ ।&lt;br&gt;&#xA;राजन्पुत्रसमावेतौ त्वं किं शेषे स्त्रिया समः ॥ २० ॥&lt;br&gt;&#xA;हतास्म्यहं कुनाथेन नपुंसा वीरमानिना ।&lt;br&gt;&#xA;उरणौ मे गतौ चाद्य सदा प्राणप्रियौ मम ॥ २१ ॥&lt;br&gt;&#xA;एवं विलप्यमानां तां दृष्ट्वा राजा विमोहितः ।&lt;br&gt;&#xA;नग्न एव ययौ तूर्णं पृष्ठतः पृथिवीपतिः ॥ २२ ॥&lt;br&gt;&#xA;विद्युत्प्रकाशिता तत्र गन्धर्वैर्नृपवेश्मनि ।&lt;br&gt;&#xA;नग्नभूतस्तया दृष्टो भूपतिर्गन्तुकामया ॥ २३ ॥&lt;br&gt;&#xA;त्यक्त्वोरणौ गताः सर्वे गन्धर्वाः पथि पार्थिवः ।&lt;br&gt;&#xA;नग्नो जग्राह तौ श्रान्तो जगाम स्वगृहं प्रति ॥ २४ ॥&lt;br&gt;&#xA;तदोर्वशीं गतां दृष्ट्वा विललापातिदुःखितः ।&lt;br&gt;&#xA;नग्नं वीक्ष्य पतिं नारी गता सा वरवर्णिनी ॥ २५ ॥&lt;br&gt;&#xA;क्रन्दन्स देशदेशेषु बभ्राम नृपतिः स्वयम् ।&lt;br&gt;&#xA;तच्चित्तो विह्वलः शोचन्विवशः काममोहितः ॥ २६ ॥&lt;br&gt;&#xA;भ्रमन्वै सकलां पृथ्वीं कुरुक्षेत्रे ददर्श ताम् ।&lt;br&gt;&#xA;दृष्ट्वा संहृष्टवदनः प्राह सूक्तं नृपोत्तमः ॥ २७ ॥&lt;br&gt;&#xA;अये जाये तिष्ठ तिष्ठ घोरे न त्यक्तुमर्हसि ।&lt;br&gt;&#xA;मां त्वं त्वन्मनसं कान्तं वशगं चाप्यनागसम् ॥ २८ ॥&lt;br&gt;&#xA;स देहोऽयं पतत्यत्र देवि दूरं हृतस्त्वया ।&lt;br&gt;&#xA;खादन्त्येनं वृकाः काकास्त्वया त्यक्तं वरोरु यत् ॥ २९ ॥&lt;br&gt;&#xA;एवं विलपमानं तं राजानं प्राह चोर्वशी ।&lt;br&gt;&#xA;दुःखितं कृपणं श्रान्तं कामार्तं विवशं भृशम् ॥ ३० ॥&lt;br&gt;&#xA;उर्वश्युवाच&lt;br&gt;&#xA;मूर्खोऽसि नृपशार्दूल ज्ञानं कुत्र गतं तव ।&lt;br&gt;&#xA;क्वापि सख्यं न च स्त्रीणां वृकाणामिव पार्थिव ॥ ३१ ॥&lt;br&gt;&#xA;न विश्वासो हि कर्तव्यः स्त्रीषु चौरेषु पार्थिवैः ।&lt;br&gt;&#xA;गृहं गच्छ सुखं भुङ्क्ष्व मा विषादे मनः कृथाः ॥ ३२ ॥&lt;br&gt;&#xA;इत्येवं बोधितो राजा न विवेदातिमोहितः ।&lt;br&gt;&#xA;दुःखं च परमं प्राप्तः स्वैरिणीस्नेहयन्त्रितः ॥ ३३ ॥&lt;br&gt;&#xA;सूत उवाच&lt;br&gt;&#xA;इति सर्वं समाख्यातमुर्वशीचरितं महत् ।&lt;br&gt;&#xA;वेदे विस्तरितं चैतत्सङ्क्षेपात्कथितं मया ॥ ३४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां सहितायां प्रथमस्कन्धे&lt;br&gt;&#xA;पुरूरवस उर्वश्याश्च चरित्रवर्णनं नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>१४</title>
      <link>https://vishvAsa.github.io/purANam/shAktam/devI-bhAgavatam/01/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/14/</guid>
      <description>&lt;p&gt;सूत उवाच&lt;br&gt;&#xA;दृष्ट्वा तामसितापाङ्गीं व्यासश्चिन्तापरोऽभवत् ।&lt;br&gt;&#xA;किं करोमि न मे योग्या देवकन्येयमप्सराः ॥ १ ॥&lt;br&gt;&#xA;एवं चिन्तयमानं तु दृष्ट्वा व्यासं तदाप्सराः ।&lt;br&gt;&#xA;भयभीता हि सञ्जाता शापं मा विसृजेदयम् ॥ २ ॥&lt;br&gt;&#xA;सा कृत्वाथ शुकीरूपं निर्गता भयविह्वला ।&lt;br&gt;&#xA;कृष्णस्तु विस्मयं प्राप्तो विहङ्गीं तां विलोकयन् ॥ ३ ॥&lt;br&gt;&#xA;कामस्तु देहे व्यासस्य दर्शनादेव सङ्गतः ।&lt;br&gt;&#xA;मनोऽतिविस्मितं जातं सर्वगात्रेषु विस्मितः ॥ ४ ॥&lt;br&gt;&#xA;स तु धैर्येण महता निगह्णन्मानसं मुनिः ।&lt;br&gt;&#xA;न शशाक नियन्तुं च स व्यासः प्रसृतं मनः ॥ ५ ॥&lt;br&gt;&#xA;बहुशो गृह्यमाणं च घृताच्या मोहितं मनः ।&lt;br&gt;&#xA;भावित्वान्नैव विधृतं व्यासस्यामिततेजसः ॥ ६ ॥&lt;br&gt;&#xA;मन्धनं कुर्वतस्तस्य मुनेरग्निचिकीर्षया ।&lt;br&gt;&#xA;अरण्यामेव सहसा तस्य शुक्रमथापतत् ॥ ७ ॥&lt;br&gt;&#xA;सोऽविचिन्त्य तथा पातं ममन्थारणिमेव च ।&lt;br&gt;&#xA;तस्माच्छुकः समुद्‌भूतो व्यासाकृतिमनोहरः ॥ ८ ॥&lt;br&gt;&#xA;विस्मयं जनयन्बालः सञ्जातस्तदरण्यजः ।&lt;br&gt;&#xA;यथाध्वरे समिद्धोऽग्निर्भाति हव्येन दीप्तिमान् ॥ ९ ॥&lt;br&gt;&#xA;व्यासस्तु सुतमालोक्य विस्मयं परमं गतः ।&lt;br&gt;&#xA;किमेतदिति सञ्चिन्त्य वरदानाच्छिवस्य वै ॥ १० ॥&lt;br&gt;&#xA;तेजोरूपी शुको जातोऽप्यरणीगर्भसम्भवः ।&lt;br&gt;&#xA;द्वितीयोऽग्निरिवात्यर्थं दीप्यमानः स्वतेजसा ॥ ११ ॥&lt;br&gt;&#xA;विलोकयामास तदा व्यासस्तु मुदितं सुतम् ।&lt;br&gt;&#xA;दिव्येन तेजसा युक्तं गार्हपत्यमिवापरम् ॥ १२ ॥&lt;br&gt;&#xA;गङ्गान्तः स्नापयामास समागत्य गिरेस्तदा ।&lt;br&gt;&#xA;पुष्पवृष्टिस्तु खाज्जाता शिशोरुपरि तापसाः ॥ १३ ॥&lt;br&gt;&#xA;जातकर्मादिकं चक्रे व्यासस्तस्य महात्मनः ।&lt;br&gt;&#xA;देवदुन्दुभयो नेदुर्ननृतुश्चाप्सरोगणाः ॥ १४ ॥&lt;br&gt;&#xA;जगुर्गन्धर्वपतयो मुदितास्ते दिदृक्षवः ।&lt;br&gt;&#xA;विश्वावसुर्नारदश्च तुम्बुरुः शुकसम्भवे ॥ १५ ॥&lt;br&gt;&#xA;तुष्टुवुर्मुदिताः सर्वे देवा विद्याधरास्तथा ।&lt;br&gt;&#xA;दृष्ट्वा व्याससुतं दिव्यमरणीगर्भसम्भवम् ॥ १६ ॥&lt;br&gt;&#xA;अन्तरिक्षात्पपातोर्व्यां दण्डः कृष्णाजिनं शुभम् ।&lt;br&gt;&#xA;कमण्डलुस्तथा दिव्यः शुकस्यार्थे द्विजोत्तमाः ॥ १७ ॥&lt;br&gt;&#xA;सद्यः स ववृधे बालो जातमात्रोऽतिदीप्तिमान् ।&lt;br&gt;&#xA;तस्योपनयनं चक्रे व्यासो विद्याविधानवित् ॥ १८ ॥&lt;br&gt;&#xA;उत्पन्नमात्रं तं वेदाः सरहस्याः ससङ्ग्रहाः ।&lt;br&gt;&#xA;उपतस्थुर्महात्मानं यथास्य पितरं तथा ॥ १९ ॥&lt;br&gt;&#xA;यतो दृष्टं शुकीरूपं घृताच्याः सम्भवे तदा ।&lt;br&gt;&#xA;शुकेति नाम पुत्रस्य चकार मुनिसत्तमः ॥ २० ॥&lt;br&gt;&#xA;बृहस्पतिमुपाध्यायं कृत्वा व्याससुतस्तदा ।&lt;br&gt;&#xA;व्रतानि ब्रह्मचर्यस्य चकार विधिपूर्वकम् ॥ २१ ॥&lt;br&gt;&#xA;सोऽधीत्य निखिलान्वेदान् सरहस्यान्ससङ्ग्रहान् ।&lt;br&gt;&#xA;धर्मशास्त्राणि सर्वाणि कृत्वा गुरुकुले शुकः ॥ २२ ॥&lt;br&gt;&#xA;गुरवे दक्षिणां दत्त्वा समावृत्तो मुनिस्तदा ।&lt;br&gt;&#xA;आजगाम पितुः पार्श्वं कृष्णद्वैपायनस्य च ॥ २३ ॥&lt;br&gt;&#xA;दृष्ट्वा व्यासः शुकं प्राप्तं प्रेम्णोत्थाय ससम्भ्रमः ।&lt;br&gt;&#xA;आलिलिङ्ग मुहुर्घ्राणं मूर्ध्नि तस्य चकार ह ॥ २४ ॥&lt;br&gt;&#xA;पप्रच्छ कुशलं व्यासस्तथा चाध्ययनं शुचि ।&lt;br&gt;&#xA;आश्वास्य स्थापयामास शुकं तत्राश्रमे शुभे ॥ २५ ॥&lt;br&gt;&#xA;दारकर्म ततो व्यासः शुकस्य पर्यचिन्तयत् ।&lt;br&gt;&#xA;कन्यां मुनिसुतां कान्तामपृच्छदतिवेगवान् ॥ २६ ॥&lt;br&gt;&#xA;शुकं प्राह सुतं व्यासो वेदोऽधीतस्त्वयानघ ।&lt;br&gt;&#xA;धर्मशास्त्राणि सर्वाणि कुरु भार्यां महामते ॥ २७ ॥&lt;br&gt;&#xA;गार्हस्थ्यं च समासाद्य यज देवान्पितॄनथ ।&lt;br&gt;&#xA;ऋणान्मोचय मां पुत्र प्राप्य दारान्मनोरमान् ॥ २८ ॥&lt;br&gt;&#xA;अपुत्रस्य गतिर्नास्ति स्वर्गो नैव च नैव च ।&lt;br&gt;&#xA;तस्मात्पुत्र महाभाग कुरुष्वाद्य गृहाश्रमम् ॥ २९ ॥&lt;br&gt;&#xA;कृत्वा गृहाश्रमं पुत्र सुखिनं कुरु मां शुक ।&lt;br&gt;&#xA;आशा मे महती पुत्र पूरयस्व महामते ॥ ३० ॥&lt;br&gt;&#xA;तपस्तप्त्वा महाघोरं प्राप्तोऽसि त्वमयोनिजः ।&lt;br&gt;&#xA;देवरूपी महाप्राज्ञ पाहि मां पितरं शुक ॥ ३१ ॥&lt;br&gt;&#xA;सूत उवाच&lt;br&gt;&#xA;इति वादिनमभ्याशे प्राप्तः प्राह शुकस्तदा ।&lt;br&gt;&#xA;विरक्तः सोऽतिरक्तं तं साक्षात्पितरमात्मनः ॥ ३२ ॥&lt;br&gt;&#xA;शुक उवाच&lt;br&gt;&#xA;किं त्वं वदसि धर्मज्ञ वेदव्यास महामते ।&lt;br&gt;&#xA;तत्त्वेन शाधि शिष्यं मां त्वदाज्ञां करवाण्यलम् ॥ ३३ ॥&lt;br&gt;&#xA;व्यास उवाच&lt;br&gt;&#xA;त्वदर्थे यत्तपस्तप्तं मया पुत्र शतं समाः ।&lt;br&gt;&#xA;प्राप्तस्त्वं चातिदुःखेन शिवस्याराधनेन च ॥ ३४ ॥&lt;br&gt;&#xA;ददामि तव वित्तं तु प्रार्थयित्वाथ भूपतिम् ।&#xA;सुखं भुङ्क्ष्व महाप्राज्ञ प्राप्य यौवनमुत्तमम् ॥ ३५ ॥&lt;br&gt;&#xA;शुक उवाच&lt;br&gt;&#xA;किं सुखं मानुषे लोके ब्रूहि तात निरामयम् ।&lt;br&gt;&#xA;दुःखविद्धं सुखं प्राज्ञा न वदन्ति सुखं किल ॥ ३६ ॥&lt;br&gt;&#xA;स्त्रियं कृत्वा महाभाग भवामि तद्वशानुगः ।&lt;br&gt;&#xA;सुखं किं परतन्त्रस्य स्त्रीजितस्य विशेषतः ॥ ३७ ॥&lt;br&gt;&#xA;कदाचिदपि मुच्येत लोहकाष्ठादियन्त्रितः ।&lt;br&gt;&#xA;पुत्रदारैर्निबद्धस्तु न विमुच्येत कर्हिचित् ॥ ३८ ॥&lt;br&gt;&#xA;विण्मूत्रसम्भवो देहो नारीणां तन्मयस्तथा ।&lt;br&gt;&#xA;कः प्रीतिं तत्र विप्रेन्द्र विबुधः कर्तुमिच्छति ॥ ३९ ॥&lt;br&gt;&#xA;अयोनिजोऽहं विप्रर्षे योनौ मे कीदृशी मतिः ।&lt;br&gt;&#xA;न वाञ्छाम्यहमग्रेऽपि योनावेव समुद्‌भवम् ॥ ४० ॥&lt;br&gt;&#xA;विट्सुखं किमु वाञ्छामि त्यक्त्वाऽऽत्मसुखमद्‌भुतम् ।&lt;br&gt;&#xA;आत्मारामश्च भूयोऽपि न भवत्यतिलोलुपः ॥ ४१ ॥&lt;br&gt;&#xA;प्रथमं पठिता वेदा मया विस्तारिताश्च ते ।&lt;br&gt;&#xA;हिंसामयास्ते पतिताः कर्ममार्गप्रवर्तकाः ॥ ४२ ॥&lt;br&gt;&#xA;बृहस्पतिर्गुरुः प्राप्तः सोऽपि मग्नो गृहार्णवे ।&lt;br&gt;&#xA;अविद्याग्रस्तहृदयः कथं तारयितुं क्षमः ॥ ४३ ॥&lt;br&gt;&#xA;रोगग्रस्तो यथा वैद्यः पररोगचिकित्सकः ।&lt;br&gt;&#xA;तथा गुरुर्मुमुक्षोर्मे गृहस्थोऽयं विडम्बना ॥ ४४ ॥&lt;br&gt;&#xA;कृत्वा प्रणामं गुरवे त्वत्समीपमुपागतः ।&lt;br&gt;&#xA;त्राहि मां तत्त्वबोधेन भीतं संसारसर्पतः ॥ ४५ ॥&lt;br&gt;&#xA;संसारेऽस्मिन्महाघोरे भ्रमणं नभचक्रवत् ।&lt;br&gt;&#xA;न च विश्रमणं क्यापि सूर्यस्येव दिवानिशि ॥ ४६ ॥&lt;br&gt;&#xA;किं सुखं तात संसारे निजतत्त्वविचारणात् ।&lt;br&gt;&#xA;मूढानां सुखबुद्धिस्तु विट्सु कीटसुखं यथा ॥ ४७ ॥&lt;br&gt;&#xA;अधीत्य वेदशास्त्राणि संसारे रागिणश्च ये ।&lt;br&gt;&#xA;तेभ्यः परो न मूर्खोऽस्ति सधर्मा श्वाश्वसूकरैः ॥ ४८ ॥&lt;br&gt;&#xA;मानुष्यं दुर्लभं प्राप्य वेदशास्त्राण्यधीत्य च ।&lt;br&gt;&#xA;बध्यते यदि संसारे को विमुच्येत मानवः ॥ ४९ ॥&lt;br&gt;&#xA;नातः परतरं लोके क्वचिदाश्चर्यमद्‌भुतम् ।&lt;br&gt;&#xA;पुत्रदारगृहासक्तः पण्डितः परिगीयते ॥ ५० ॥&lt;br&gt;&#xA;न बाध्यते यः संसारे नरो मायागुणैस्त्रिभिः ।&lt;br&gt;&#xA;स विद्वान्स च मेधावी शास्त्रपारं गतो हि सः ॥ ५१ ॥&lt;br&gt;&#xA;किं वृथाध्ययनेनात्र दृढबन्धकरेण च ।&lt;br&gt;&#xA;पठितव्यं तदेवाशु मोचयेद्‌भवबन्धनात् ॥ ५२ ॥&lt;br&gt;&#xA;गह्णाति पुरुषं यस्माद्‌गृहं तेन प्रकीर्तितम् ।&lt;br&gt;&#xA;क्व सुखं बन्धनागारे तेन भीतोऽस्म्यहं पितः ॥ ५३ ॥&lt;br&gt;&#xA;येऽबुधा मन्दमतयो विधिना मुषिताश्च ये ।&lt;br&gt;&#xA;ते प्राप्य मानुषं जन्म पुनर्बन्धं विशन्त्युत ॥ ५४ ॥&lt;br&gt;&#xA;व्यास उवाच&lt;br&gt;&#xA;न गृहं बन्धनागारं बन्धने न च कारणम् ।&lt;br&gt;&#xA;मनसा यो विनिर्मुक्तो गृहस्थोऽपि विमुच्यते ॥ ५५ ॥&lt;br&gt;&#xA;न्यायागतधनः कुर्वन्वेदोक्तं विधिवत्क्रमात् ।&lt;br&gt;&#xA;गृहस्थोऽपि विमुच्येत श्राद्धकृत्सत्यवाक् शुचिः ॥ ५६ ॥&lt;br&gt;&#xA;ब्रह्मचारी यतिश्चैव वानप्रस्थो व्रतस्थितः ।&lt;br&gt;&#xA;गृहस्थं समुपासन्ते मध्याह्नातिक्रमे सदा ॥ ५७ ॥&lt;br&gt;&#xA;श्रद्धया चान्नदानेन वाचा सूनृतया तथा ।&lt;br&gt;&#xA;उपकुर्वन्ति धर्मस्था गृहाश्रमनिवासिनः ॥ ५८ ॥&lt;br&gt;&#xA;गृहाश्रमात्परो धर्मो न दृष्टो न च वै श्रुतः ।&lt;br&gt;&#xA;वसिष्ठादिभिराचार्यैर्ज्ञानिभिः समुपाश्रितः ॥ ५९ ॥&lt;br&gt;&#xA;किमसाध्यं महाभाग वेदोक्तानि च कुर्वतः ।&lt;br&gt;&#xA;स्वर्गं मोक्षं च सज्जन्म यद्यद्वाञ्छति तद्‌भवेत् ॥ ६० ॥&lt;br&gt;&#xA;आश्रमादाश्रमं गच्छेदिति धर्मविदो विदुः ।&lt;br&gt;&#xA;तस्मादग्निं समाधाय कुरु कर्माण्यतन्द्रितः ॥ ६१ ॥&lt;br&gt;&#xA;देवान्पितॄन्मनुष्यांश्च सन्तर्प्य विधिवत्सुत ।&lt;br&gt;&#xA;पुत्रमुत्पाद्य धर्मज्ञ संयोज्य च गृहाश्रमे ॥ ६२ ॥&lt;br&gt;&#xA;त्यक्त्वागृहं वनं गत्वा कर्तासि व्रतमुत्तमम् ।&lt;br&gt;&#xA;वानप्रस्थाश्रमं कृत्वा सन्न्यासं च ततः परम् ॥ ६३ ॥&lt;br&gt;&#xA;इन्द्रियाणि महाभाग मादकानि सुनिश्चितम् ।&lt;br&gt;&#xA;अदारस्य दुरन्तानि पञ्चैव मनसा सह ॥ ६४ ॥&lt;br&gt;&#xA;तस्माद्दारान्प्रकुर्वीत तज्जयाय महामते ।&lt;br&gt;&#xA;वार्धके तप आतिष्ठेदिति शास्त्रोदितं वचः ॥ ६५ ॥&lt;br&gt;&#xA;विश्वामित्रो महाभाग तपः कृत्वातिदुश्चरम् ।&lt;br&gt;&#xA;त्रीणि वर्षसहस्राणि निराहारो जितेन्द्रियः ॥ ६६ ॥&lt;br&gt;&#xA;मोहितश्च महातेजा वने मेनकया स्थितः ।&lt;br&gt;&#xA;शकुन्तला समुत्पन्ना पुत्री तद्वीर्यजा शुभा ॥ ६७ ॥&lt;br&gt;&#xA;दृष्ट्वा दाशसुतां कालीं पिता मम पराशरः ।&lt;br&gt;&#xA;कामबाणार्दितः कन्यां तां जग्राहोडुपे स्थितः ॥ ६८ ॥&lt;br&gt;&#xA;ब्रह्मापि स्वसुतां दृष्ट्वा पञ्चबाणप्रपीडितः ।&lt;br&gt;&#xA;धावमानश्च रुद्रेण मूर्च्छितश्च निवारितः ॥ ६९ ॥&lt;br&gt;&#xA;तस्मात्त्वमपि कल्याण कुरु मे वचनं हितम् ।&lt;br&gt;&#xA;कुलजां कन्यकां वृत्वा वेदमार्गं समाश्रय ॥ ७० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां प्रथमस्कन्धे&lt;br&gt;&#xA;व्यासेन गृहस्थधर्मवर्णनं नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>१५</title>
      <link>https://vishvAsa.github.io/purANam/shAktam/devI-bhAgavatam/01/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/15/</guid>
      <description>&lt;p&gt;श्रीशुक उवाच&lt;br&gt;&#xA;नाहं गृहं करिष्यामि दुःखदं सर्वदा पितः ।&lt;br&gt;&#xA;वागुरासदृशं नित्यं बन्धनं सर्वदेहिनाम् ॥ १ ॥&lt;br&gt;&#xA;धनचिन्तातुराणां हि क्व सुखं तात दृश्यते ।&lt;br&gt;&#xA;स्वजनैः खलु पीड्यन्ते निर्धना लोलुपा जनाः ॥ २ ॥&lt;br&gt;&#xA;इन्द्रोऽपि न सुखी तादृग्यादृशो भिक्षुनिःस्पृहः ।&lt;br&gt;&#xA;कोऽन्यः स्यादिह संसारे त्रिलोकीविभवे सति ॥ ३ ॥&lt;br&gt;&#xA;तपन्तं तापसं दृष्ट्वा मघवा दुःखितोऽभवत् ।&lt;br&gt;&#xA;विघ्नान्बहुविधानस्य करोति च दिवस्पतिः ॥ ४ ॥&lt;br&gt;&#xA;ब्रह्मापि न सुखी विष्णुर्लक्ष्मीं प्राप्य मनोरमाम् ।&lt;br&gt;&#xA;खेदं प्राप्नोति सततं सङ्ग्रामैरसुरैः सह ॥ ५ ॥&lt;br&gt;&#xA;करोति विपुलान्यत्नांस्तपश्चरति दुश्चरम् ।&lt;br&gt;&#xA;रमापतिरपि श्रीमान्कस्यास्ति विपुलं सुखम् ॥ ६ ॥&lt;br&gt;&#xA;शङ्करोऽपि सदा दुःखी भवत्येव च वेद्म्यहम् ।&lt;br&gt;&#xA;तपश्चर्यां प्रकुर्वाणो दैत्ययुद्धकरः सदा ॥ ७ ॥&lt;br&gt;&#xA;कदाचिन्न सुखी शेते धनवानपि लोलुपः ।&lt;br&gt;&#xA;निर्धनस्तु कथं तात सुखं प्राप्नोति मानवः ॥ ८ ॥&lt;br&gt;&#xA;जानन्नपि महाभाग पुत्रं वा वीर्यसम्भवम् ।&lt;br&gt;&#xA;नियोक्ष्यसि महाघोरे संसारे दुःखदे सदा ॥ ९ ॥&lt;br&gt;&#xA;जन्मदुःखं जरादुःखं दुःखं च मरणे तथा ।&lt;br&gt;&#xA;गर्भवासे पुनर्दुःखं विष्ठामूत्रमये पितः ॥ १० ॥&lt;br&gt;&#xA;तस्मादतिशयं दुःखं तृष्णालोभसमुद्‌भवम् ।&lt;br&gt;&#xA;याञ्चायां परमं दुःखं मरणादपि मानद ॥ ११ ॥&lt;br&gt;&#xA;प्रतिग्रहधना विप्रा न बुद्धिबलजीवनाः ।&lt;br&gt;&#xA;पराशा परमं दुःखं मरणं च दिने दिने ॥ १२ ॥&lt;br&gt;&#xA;पठित्वा सकलान् वेदाञ्छास्त्राणि च समन्ततः ।&lt;br&gt;&#xA;गत्वा च धनिनां कार्या स्तुतिः सर्वात्मना बुधैः ॥ १३ ॥&lt;br&gt;&#xA;एकोदरस्य का चिन्ता पत्रमूलफलादिभिः ।&lt;br&gt;&#xA;येनकेनाप्युपायेन सन्तुष्ट्या च प्रपूर्यते ॥ १४ ॥&lt;br&gt;&#xA;भार्या पुत्रास्तथा पौत्राः कुटुम्बे विपुले सति ।&lt;br&gt;&#xA;पूरणार्थं महद्दुःखं क्व सुखं पितरद्‌भुतम् ॥ १५ ॥&lt;br&gt;&#xA;योगशास्त्रं वद मम ज्ञानशास्त्रं सुखाकरम् ।&lt;br&gt;&#xA;कर्मकाण्डेऽखिले तात न रमेऽहं कदाचन ॥ १६ ॥&lt;br&gt;&#xA;वद कर्मक्षयोपायं प्रारब्धं सञ्चितं तथा ।&lt;br&gt;&#xA;वर्तमानं यथा नश्येत् त्रिविधं कर्ममूलजम् ॥ १७ ॥&lt;br&gt;&#xA;जलूकेव सदा नारी रुधिरं पिबतीति वै ।&lt;br&gt;&#xA;मूर्खस्तु न विजानाति मोहितो भावचेष्टितैः ॥ १८ ॥&lt;br&gt;&#xA;भोगैर्वीर्यं धनं पूर्णं मनः कुटिलभाषणैः ।&lt;br&gt;&#xA;कान्ता हरति सर्वस्वं कः स्तेनस्तादृशोऽपरः ॥ १९ ॥&lt;br&gt;&#xA;निद्रासुखविनाशार्थं मूर्खस्तु दारसङ्ग्रहम् ।&lt;br&gt;&#xA;करोति वञ्चितो धात्रा दुःखाय न सुखाय च ॥ २० ॥&lt;br&gt;&#xA;सूत उवाच&lt;br&gt;&#xA;एवंविधानि वाक्यानि श्रुत्वा व्यासः शुकस्य च ।&lt;br&gt;&#xA;सम्प्राप महतीं चिन्तां किं करोमीत्यसंशयम् ॥ २१ ॥&lt;br&gt;&#xA;तस्य सुस्रुवुरश्रूणि लोचनादुःखजानि च ।&lt;br&gt;&#xA;वेपथुश्च शरीरेऽभूद्‌ग्लानिं प्राप मनस्तथा ॥ २२ ॥&lt;br&gt;&#xA;शोचन्तं पितरं दृष्ट्वा दीनं शोकपरिप्लुतम् ।&lt;br&gt;&#xA;उवाच पितरं व्यासं विस्मयोत्फुल्ललोचनः ॥ २३ ॥&lt;br&gt;&#xA;अहो मायाबलं चोग्रं यन्मोहयति पण्डितम् ।&lt;br&gt;&#xA;वेदान्तस्य च कर्तारं सर्वज्ञं वेदसम्मितम् ॥ २४ ॥&lt;br&gt;&#xA;न जाने का च सा माया किंस्वित्सातीव दुष्करा ।&lt;br&gt;&#xA;या मोहयति विद्वांसं व्यासं सत्यवतीसुतम् ॥ २५ ॥&lt;br&gt;&#xA;पुराणानां च वक्ता च निर्माता भारतस्य च ।&lt;br&gt;&#xA;विभागकर्ता वेदानां सोऽपि मोहमुपागतः ॥ २६ ॥&lt;br&gt;&#xA;तां यामि शरणं देवीं या मोहयति वै जगत् ।&lt;br&gt;&#xA;ब्रह्मविष्णुहरादींश्च कथान्येषां च कीदृशी ॥ २७ ॥&lt;br&gt;&#xA;कोऽप्यस्ति त्रिषु लोकेषु यो न मुह्यति मायया ।&lt;br&gt;&#xA;यन्मोहं गमिताः पूर्वे ब्रह्मविष्णुहरादयः ॥ २८ ॥&lt;br&gt;&#xA;अहो बलमहो वीर्यं देव्या खलु विनिर्मितम् ।&lt;br&gt;&#xA;माययैव वशं नीतः सर्वज्ञ ईश्वरः प्रभुः ॥ २९ ॥&lt;br&gt;&#xA;विष्ण्वंशसम्भवो व्यास इति पौराणिका जगुः ।&lt;br&gt;&#xA;सोऽपि मोहार्णवे मग्नो भग्नपोतो वणिग्यथा ॥ ३० ॥&lt;br&gt;&#xA;अश्रुपातं करोत्यद्य विवशः प्राकृतो यथा ।&lt;br&gt;&#xA;अहो मायाबलं चैतद्दुस्त्यजं पण्डितैरपि ॥ ३१ ॥&lt;br&gt;&#xA;कोऽयं कोऽहं कथं चेह कीदृशोऽयं भ्रमः किल ।&lt;br&gt;&#xA;पञ्चभूतात्मके देहे पितापुत्रेति वासना ॥ ३२ ॥&lt;br&gt;&#xA;बलिष्ठा खलु मायेयं मायिनामपि मोहिनी ।&lt;br&gt;&#xA;ययाभिभूतः कृष्णोऽपि करोति रोदनं द्विजः ॥ ३३ ॥&lt;br&gt;&#xA;सूत उवाच&lt;br&gt;&#xA;तां नत्वा मनसा देवीं सर्वकारणकारणाम् ।&#xA;जननीं सर्वदेवानां ब्रह्मादीनां तथेश्वरीम् ॥ ३४ ॥&lt;br&gt;&#xA;पितरं प्राह दीनं तं शोकार्णवपरिप्लुतम् ।&lt;br&gt;&#xA;अरणीसम्भवो व्यासं हेतुमद्वचनं शुभम् ॥ ३५ ॥&lt;br&gt;&#xA;पाराशर्य महाभाग सर्वेषां बोधदः स्वयम् ।&lt;br&gt;&#xA;किं शोकं कुरुषे स्वामिन्यथाज्ञः प्राकृतो नरः ॥ ३६ ॥&lt;br&gt;&#xA;अद्याहं तव पुत्रोऽस्मि न जाने पूर्वजन्मनि ।&lt;br&gt;&#xA;कोऽहं कस्त्वं महाभाग विभ्रमोऽयं महात्मनि ॥ ३७ ॥&lt;br&gt;&#xA;कुरु धैर्यं प्रबुध्यस्व मा विषादे मनः कृथाः ।&lt;br&gt;&#xA;मोहजालमिमं मत्वा मुञ्च शोकं महामते ॥ ३८ ॥&lt;br&gt;&#xA;क्षुधानिवृत्तिर्भक्ष्येण न पुत्रदर्शनेन च ।&lt;br&gt;&#xA;पिपासा जलपानेन याति नैवात्मजेक्षणात् ॥ ३९ ॥&lt;br&gt;&#xA;घ्राणं सुखं सुगन्धेन कर्णजं श्रवणेन च ।&lt;br&gt;&#xA;स्त्रीसुखं तु स्त्रिया नूनं पुत्रोऽहं किं करोमि ते ॥ ४० ॥&lt;br&gt;&#xA;अजीगर्तेन पुत्रोऽपि हरिश्चन्द्राय भूभुजे ।&lt;br&gt;&#xA;पशुकामाय यज्ञार्थे दत्तो मौल्येन सर्वथा ॥ ४१ ॥&lt;br&gt;&#xA;सुखानां साधनं द्रव्यं धनात्सुखसमुच्चयः ।&lt;br&gt;&#xA;धनमर्जय लोभश्चेत्पुत्रोऽहं किं करोम्यहम् ॥ ४२ ॥&lt;br&gt;&#xA;मां प्रबोधय बुद्ध्या त्वं दैवज्ञोऽसि महामते ।&lt;br&gt;&#xA;यथा मुच्येयमत्यन्तं गर्भवासभयान्मुने ॥ ४३ ॥&lt;br&gt;&#xA;दुर्लभं मानुषं जन्म कर्मभूमाविहानघ ।&lt;br&gt;&#xA;तत्रापि ब्राह्मणत्वं वै दुर्लभं चोत्तमे कुले ॥ ४४ ॥&lt;br&gt;&#xA;बद्धोऽहमिति मे बुद्धिर्नापसर्पति चित्ततः ।&lt;br&gt;&#xA;संसारवासनाजाले निविष्टा वृद्धिगामिनी ॥ ४५ ॥&lt;br&gt;&#xA;सूत उवाच&lt;br&gt;&#xA;इत्युक्तस्तु तदा व्यासः पुत्रेणामितबुद्धिना ।&lt;br&gt;&#xA;प्रत्युवाच शुकं शान्तं चतुर्थाश्रममानसम् ॥ ४६ ॥&lt;br&gt;&#xA;व्यास उवाच&lt;br&gt;&#xA;पठ पुत्र महाभाग मया भागवतं कृतम् ।&lt;br&gt;&#xA;शुभं न चातिविस्तीर्णं पुराणं ब्रह्मसम्मितम् ॥ ४७ ॥&lt;br&gt;&#xA;स्कन्धा द्वादश तत्रैव पञ्चलक्षणसंयुतम् ।&lt;br&gt;&#xA;सर्वेषां च पुराणानां भूषणं मम सम्मतम् ॥ ४८ ॥&lt;br&gt;&#xA;सदसज्ज्ञानविज्ञानं श्रुतमात्रेण जायते ।&lt;br&gt;&#xA;येन भागवतेनेह तत्पठ त्वं महामते ॥ ४९ ॥&lt;br&gt;&#xA;वटपत्रशयानाय विष्णवे बालरूपिणे ।&lt;br&gt;&#xA;केनास्मि बालभावेन निर्मितोऽहं चिदात्मना ॥ ५० ॥&lt;br&gt;&#xA;किमर्थं केन द्रव्येण कथं जानामि चाखिलम् ।&lt;br&gt;&#xA;इत्येवं चिन्त्यमानाय मुकुन्दाय महात्मने ॥ ५१ ॥&lt;br&gt;&#xA;श्लोकार्धेन तया प्रोक्तं भगवत्याखिलार्थदम् ।&lt;br&gt;&#xA;सर्वं खल्विदमेवाहं नान्यदस्ति सनातनम् ॥ ५२ ॥&lt;br&gt;&#xA;तद्वचो विष्णुना पूर्वं संविज्ञातं मनस्यपि ।&lt;br&gt;&#xA;केनोक्ता वागियं सत्या चिन्तयामास चेतसा ॥ ५३ ॥&lt;br&gt;&#xA;कथं वेद्मि प्रवक्तारं स्त्रीपुंसौ वा नपुंसकम् ।&lt;br&gt;&#xA;इति चिन्ताप्रपन्नेन धृतं भागवतं हृदि ॥ ५४ ॥&lt;br&gt;&#xA;पुनः पुनः कृतोच्चारस्तस्मिनेवास्तचेतसा ।&lt;br&gt;&#xA;वटपत्रे शयानः सन्नभूच्चिन्तासमन्वितः ॥ ५५ ॥&lt;br&gt;&#xA;तदा शान्ता भगवती प्रादुरास चतुर्भुजा ।&lt;br&gt;&#xA;शङ्खचक्रगदापद्मवरायुधधरा शिवा ॥ ५६ ॥&lt;br&gt;&#xA;दिव्याम्बरधरा देवी दिव्यभूषणभूषिता ।&lt;br&gt;&#xA;संयुता सदृशीभिश्च सखीभिः स्वविभूतिभिः ॥ ५७ ॥&lt;br&gt;&#xA;प्रादुर्बभूव तस्याग्रे विष्णोरमिततेजसः ।&lt;br&gt;&#xA;मन्दहास्यं प्रयुञ्जाना महालक्ष्मीः शुभानना ॥ ५८ ॥&lt;br&gt;&#xA;सूत उवाच&lt;br&gt;&#xA;तां तथा संस्थितां दृष्ट्वा हृदये कमलेक्षणः ।&lt;br&gt;&#xA;विस्मितः सलिले तस्मिन्निराधारा मनोरमाम् ॥ ५९ ॥&lt;br&gt;&#xA;रतिर्भूतिस्तथा बुद्धिर्मतिः कीर्तिः स्मृतिर्धृतिः ।&lt;br&gt;&#xA;श्रद्धा मेधा स्वधा स्वाहा क्षुधा निद्रा दया गतिः ॥ ६० ॥&lt;br&gt;&#xA;तुष्टिः पुष्टिः क्षमा लज्जा जृम्भा तन्द्रा च शक्तयः ।&lt;br&gt;&#xA;संस्थिताः सर्वतः पार्श्वे महादेव्याः पृथक्पृथक् ॥ ६१ ॥&lt;br&gt;&#xA;वरायुधधराः सर्वा नानाभूषणभूषिताः ।&lt;br&gt;&#xA;मन्दारमालाकुलिता मुक्ताहारविराजिताः ॥ ६२ ॥&lt;br&gt;&#xA;तां दृष्ट्वा ताश्च संवीक्ष्य तस्मिन्नेकार्णवे जले ।&lt;br&gt;&#xA;विस्मयाविष्टहृदयः सम्बभूव जनार्दनः ॥ ६३ ॥&lt;br&gt;&#xA;चिन्तयामास सर्वात्मा दृष्टमायोऽतिविस्मितः ।&lt;br&gt;&#xA;कुतो भूताः स्त्रियः सर्वाः कुतोऽहं वटतल्पगः ॥ ६४ ॥&lt;br&gt;&#xA;अस्मिन्नेकार्णवे घोरे न्यग्रोधः कथमुत्थितः ।&lt;br&gt;&#xA;केनाहं स्थापितोऽस्म्यत्र शिशुं कृत्वा शुभाकृतिम् ॥ ६५ ॥&lt;br&gt;&#xA;ममेयं जननी नो वा माया वा कापि दुर्घटा ।&lt;br&gt;&#xA;दर्शनं केनचित्त्वद्य दत्तं वा केन हेतुना ॥ ६६ ॥&lt;br&gt;&#xA;किं मया चात्र वक्तव्यं गन्तव्यं वा न वा क्वचित् ।&lt;br&gt;&#xA;मौनमास्थाय तिष्ठेयं बालभावादतन्द्रितः ॥ ६७ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;प्रथमस्कन्धे शुकवैराग्यवर्णनं नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>१६</title>
      <link>https://vishvAsa.github.io/purANam/shAktam/devI-bhAgavatam/01/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/16/</guid>
      <description>&lt;p&gt;व्यास उवाच&lt;br&gt;&#xA;दृष्ट्वा तं विस्मितं देवं शयानं वटपत्रके ।&lt;br&gt;&#xA;उवाच सस्मितं वाक्यं विष्णो किं विस्मितो ह्यसि ॥ १ ॥&lt;br&gt;&#xA;महाशक्त्याः प्रभावेण त्वं मां विस्मृतवान्पुरा ।&lt;br&gt;&#xA;प्रभवे प्रलये जाते भूत्वा भूत्वा पुनः पुनः ॥ २ ॥&lt;br&gt;&#xA;निर्गुणा सा परा शक्तिः सगुणस्त्वं तथाप्यहम् ।&lt;br&gt;&#xA;सात्त्विकी किल या शक्तिस्तां शक्तिं विद्धि मामिकाम् ॥ ३ ॥&lt;br&gt;&#xA;त्वन्नाभिकमलाद्‌ब्रह्मा भविष्यति प्रजापतिः ।&lt;br&gt;&#xA;स कर्ता सर्वलोकस्य रजोगुणसमन्वितः ॥ ४ ॥&lt;br&gt;&#xA;स तदा तप आस्थाय प्राप्य शक्तिमनुत्तमाम् ।&lt;br&gt;&#xA;रजसा रक्तवर्णञ्च करिष्यति जगत्त्रयम् ॥ ५ ॥&lt;br&gt;&#xA;सगुणान्पञ्चभूतांश्च समुत्पाद्य महामतिः ।&lt;br&gt;&#xA;इन्द्रियाणीन्द्रियेशांश्च मनःपूर्वान्समन्ततः ॥ ६ ॥&lt;br&gt;&#xA;करिष्यति ततः सर्गं तेन कर्ता स उच्यते ।&lt;br&gt;&#xA;विश्वस्यास्य महाभाग त्वं वै पालयिता तथा ॥ ७ ॥&lt;br&gt;&#xA;तद्‌भुवोर्मध्यदेशाच्च क्रोधाद्‌रुद्रो भविष्यति ।&lt;br&gt;&#xA;तपः कृत्वा महाघोरं प्राप्य शक्तिं तु तामसीम् ॥ ८ ॥&lt;br&gt;&#xA;कल्पान्ते सोऽपि संहर्ता भविष्यति महामते ।&lt;br&gt;&#xA;तेनाहं त्वामुपायाता सात्त्विकीं त्वमवेहि माम् ॥ ९ ॥&lt;br&gt;&#xA;स्थास्येऽहं त्वत्समीपस्था सदाहं मधुसूदन ।&lt;br&gt;&#xA;हृदये ते कृतावासा भवामि सततं किल ॥ १० ॥&lt;br&gt;&#xA;विष्णुरुवाच&lt;br&gt;&#xA;श्लोकस्यार्धं मया पूर्वं श्रुतं देवि स्फुटाक्षरम् ।&lt;br&gt;&#xA;तत्केनोक्तं वरारोहे रहस्यं परमं शिवम् ॥ ११ ॥&lt;br&gt;&#xA;तन्मे ब्रूहि वरारोहे संशयोऽयं वरानने ।&lt;br&gt;&#xA;निर्धनो हि यथा द्रव्यं तत्स्मरामि पुनः पुनः ॥ १२ ॥&lt;br&gt;&#xA;व्यास उवाच&lt;br&gt;&#xA;विष्णोस्तद्वचनं श्रुत्वा महालक्ष्मीः स्मितानना ।&lt;br&gt;&#xA;उवाच परया प्रीत्या वचनं चारुहासिनी ॥ १३ ॥&lt;br&gt;&#xA;महालक्ष्मीरुवाच&lt;br&gt;&#xA;शृणु शौरे वचो मह्यं सगुणाहं चतुर्भुजा ।&lt;br&gt;&#xA;मां जानासि न जानासि निर्गुणां सगुणालयाम् ॥ १४ ॥&lt;br&gt;&#xA;त्वं जानीहि महाभाग तया तत्प्रकटीकृतम् ।&lt;br&gt;&#xA;पुण्यं भागवतं विद्धि वेदसारं शुभावहम् ॥ १५ ॥&lt;br&gt;&#xA;कृपां च महतीं मन्ये देव्याः शत्रुनिषूदन ।&lt;br&gt;&#xA;यया प्रोक्तं परं गुह्यं हिताय तव सुव्रत ॥ १६ ॥&lt;br&gt;&#xA;रक्षणीयं सदा चित्ते न विस्मार्यं कदाचन ।&lt;br&gt;&#xA;सारं हि सर्वशास्त्राणां महाविद्याप्रकाशितम् ॥ १७ ॥&lt;br&gt;&#xA;नातः परं वेदितव्यं वर्तते भुवनत्रये ।&lt;br&gt;&#xA;प्रियोऽसि खलु देव्यास्त्वं तेन ते व्याहृतं वचः ॥ १८ ॥&lt;br&gt;&#xA;व्यास उवाच&lt;br&gt;&#xA;इति श्रुत्वा वचो देव्या महालक्ष्याश्चतुर्भुजः ।&lt;br&gt;&#xA;दधार हृदये नित्यं मत्वा मन्त्रमनुत्तमम् ॥ १९ ॥&lt;br&gt;&#xA;कालेन कियता तत्र तन्नाभिकमलोद्‌भवः ।&lt;br&gt;&#xA;ब्रह्मा दैत्यभयात्त्रस्तो जगाम शरणं हरेः ॥ २० ॥&lt;br&gt;&#xA;ततः कृत्वा महायुद्धं हत्वा तौ मधुकैटभौ ।&lt;br&gt;&#xA;जजाप भगवान्विष्णुः श्लोकार्धं विशदाक्षरम् ॥ २१ ॥&lt;br&gt;&#xA;जपन्तं वासुदेवं च दृष्ट्वा देवः प्रजापतिः ।&lt;br&gt;&#xA;पप्रच्छ परमप्रीतः कञ्जजः कमलापतिम् ॥ २२ ॥&lt;br&gt;&#xA;किं त्वं जपसि देवेश त्वत्तः कोऽप्यधिकोऽस्ति वै ।&lt;br&gt;&#xA;यत्कृत्वा पुण्डरीकाक्ष प्रीतोऽसि जगदीश्वर ॥ २३ ॥&lt;br&gt;&#xA;हरिरुवाच&lt;br&gt;&#xA;मयि त्वयि च या शक्तिः क्रियाकारणलक्षणा ।&lt;br&gt;&#xA;विचारय महाभाग या सा भगवती शिवा ॥ २४ ॥&lt;br&gt;&#xA;यस्याधारे जगत्सर्वं तिष्ठत्यत्र महार्णवे ।&lt;br&gt;&#xA;साकारा या महाशक्तिरमेया च सनातनी ॥ २५ ॥&lt;br&gt;&#xA;यया विसृज्यते विश्वं जगदेतच्चराचरम् ।&lt;br&gt;&#xA;सैषा प्रसन्ना वरदा नृणां भवति मुक्तये ॥ २६ ॥&lt;br&gt;&#xA;सा विद्या परमा मुक्तेर्हेतुभूता सनातनी ।&lt;br&gt;&#xA;संसारबन्धहेतुश्च सैव सर्वेश्वरेश्वरी ॥ २७ ॥&lt;br&gt;&#xA;अहं त्वमखिलं विश्वं तस्याश्चिच्छक्तिसम्भवम् ।&lt;br&gt;&#xA;विद्धि ब्रह्मन्न सन्देहः कर्तव्यः सर्वदानघ ॥ २८ ॥&lt;br&gt;&#xA;श्लोकार्धेन तया प्रोक्तं तद्वै भागवतं किल ।&lt;br&gt;&#xA;विस्तरो भविता तस्य द्वापरादौ युगे तथा ॥ २९ ॥&lt;br&gt;&#xA;व्यास उवाच&lt;br&gt;&#xA;ब्रह्मणा सङ्गृहीतं च विष्णोस्तु नाभिपङ्कजे ।&#xA;नारदाय च तेनोक्तं पुत्रायामितबुद्धये ॥ ३० ॥&lt;br&gt;&#xA;नारदेन तथा मह्यं दत्तं हि मुनिना पुरा ।&lt;br&gt;&#xA;मया कृतमिदं पूर्णं द्वादशस्कन्धविस्तरम् ॥ ३१ ॥&lt;br&gt;&#xA;तत्पठस्व महाभाग पुराणं ब्रह्मसम्मितम् ।&lt;br&gt;&#xA;पञ्चलक्षणयुक्तं च देव्याश्चरितमुत्तमम् ॥ ३२ ॥&lt;br&gt;&#xA;तत्त्वज्ञानरसोपेतं सर्वेषामुत्तमोत्तमम् ।&lt;br&gt;&#xA;धर्मशास्त्रसमं पुण्यं वेदार्थेनोपबृंहितम् ॥ ३३ ॥&lt;br&gt;&#xA;वृत्रासुरवधोपेतं नानाख्यानकथायुतम् ।&lt;br&gt;&#xA;ब्रह्मविद्यानिधानं तु संसारार्णवतारकम् ॥ ३४ ॥&lt;br&gt;&#xA;गृहाण त्वं महाभाग योग्योऽसि मतिमत्तरः ।&lt;br&gt;&#xA;पुण्यं भागवतं नाम पुराणं पुरुषर्षभ ॥ ३५ ॥&lt;br&gt;&#xA;अष्टादशसहस्राणां श्लोकानां कुरु सङ्ग्रहम् ।&lt;br&gt;&#xA;अज्ञाननाशनं दिव्यं ज्ञानभास्करबोधकम् ॥ ३६ ॥&lt;br&gt;&#xA;सुखदं शान्तिदं धन्यं दीर्घायुष्यकरं शिवम् ।&lt;br&gt;&#xA;शृण्वतां पठतां चेदं पुत्रपौत्रविवर्धनम् ॥ ३७ ॥&lt;br&gt;&#xA;शिष्योऽयं मम धर्मात्मा लोमहर्षणसम्भवः ।&lt;br&gt;&#xA;पठिष्यति त्वया सार्धं पुराणीं संहितां शुभाम् ॥ ३८ ॥&lt;br&gt;&#xA;सूत उवाच&lt;br&gt;&#xA;इत्युक्तं तेन पुत्राय मह्यं च कथितं किल ।&lt;br&gt;&#xA;मया गृहीतं तत्सर्वं पुराणं चातिविस्तरम् ॥ ३९ ॥&lt;br&gt;&#xA;शुकोऽधीत्य पुराणं तु स्थितो व्यासाश्रमे शुभे ।&lt;br&gt;&#xA;न लेभे शर्म धर्मात्मा ब्रह्मात्मज इवापरः ॥ ४० ॥&lt;br&gt;&#xA;एकान्तसेवी विकलः स शून्य इव लक्ष्यते ।&lt;br&gt;&#xA;नात्यन्तभोजनासक्तो नोपवासरतस्तथा ॥ ४१ ॥&lt;br&gt;&#xA;चिन्ताविष्टं शुकं दृष्ट्वा व्यासः प्राह सुतं प्रति ।&lt;br&gt;&#xA;किं पुत्र चिन्त्यते नित्यं कस्माद्व्यग्रोऽसि मानद ॥ ४२ ॥&lt;br&gt;&#xA;आस्से ध्यानपरो नित्यमृणग्रस्त इवाधनः ।&lt;br&gt;&#xA;का चिन्ता वर्तते पुत्र मयि ताते तु तिष्ठति ॥ ४३ ॥&lt;br&gt;&#xA;सुखं भुङ्क्ष्व यथाकामं मुञ्च शोकं मनोगतम् ।&lt;br&gt;&#xA;ज्ञानं चिन्तय शास्त्रोक्तं विज्ञाने च मतिं कुरु ॥ ४४ ॥&lt;br&gt;&#xA;न चेन्मनसि ते शान्तिर्वचसा मम सुव्रत ।&lt;br&gt;&#xA;गच्छ त्वं मिथिलां पुत्र पालितां जनकेन ह ॥ ४५ ॥&lt;br&gt;&#xA;स ते मोहं महाभाग नाशयिष्यति भूपतिः ।&lt;br&gt;&#xA;जनको नाम धर्मात्मा विदेहः सत्यसागरः ॥ ४६ ॥&lt;br&gt;&#xA;तं गत्वा नृपतिं पुत्र सन्देहं स्वं निवर्तय ।&lt;br&gt;&#xA;वर्णाश्रमाणां धर्मांस्त्वं पृच्छ पुत्र यथातथम् ॥ ४७ ॥&lt;br&gt;&#xA;जीवन्मुक्तः स राजर्षिर्बह्मज्ञानमतिः शुचिः ।&lt;br&gt;&#xA;तथ्यवक्तातिशान्तश्च योगी योगप्रियः सदा ॥ ४८ ॥&lt;/p&gt;</description>
    </item>
    <item>
      <title>१७</title>
      <link>https://vishvAsa.github.io/purANam/shAktam/devI-bhAgavatam/01/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/17/</guid>
      <description>&lt;p&gt;सूत उवाच&lt;br&gt;&#xA;इत्युक्त्वा पितरं पुत्रः पादयोः पतितः शुकः ।&lt;br&gt;&#xA;बद्धाञ्जलिरुवाचेदं गन्तुकामो महामनाः ॥ १ ॥&lt;br&gt;&#xA;आपृच्छे त्वां महाभाग ग्राह्यं ते वचनं मया ।&lt;br&gt;&#xA;विदेहान्द्रष्टुमिच्छामि पालिताञ्जनकेन तु ॥ २ ॥&lt;br&gt;&#xA;विना दण्डं कथं राज्यं करोति जनकः किल ।&lt;br&gt;&#xA;धर्मे न वर्तते लोको दण्डश्चेन्न भवेद्यदि ॥ ३ ॥&lt;br&gt;&#xA;धर्मस्य कारणं दण्डो मन्वादिप्रहितः सदा ।&lt;br&gt;&#xA;स कथं वर्तते तात संशयोऽयं महान्मम ॥ ४ ॥&lt;br&gt;&#xA;मम माता त्वियं वन्ध्या तद्वद्‌भाति विचेष्टितम् ।&lt;br&gt;&#xA;पृच्छामि त्वां महाभाग गच्छामि च परन्तप ॥ ५ ॥&lt;br&gt;&#xA;सूत उवाच&lt;br&gt;&#xA;तं दृष्ट्वा गन्तुकामं च शुकं सत्यवतीसुतः ।&lt;br&gt;&#xA;आलिङ्ग्योवाच पुत्रं तं ज्ञानिनं निःस्पृहं दृढम् ॥ ६ ॥&lt;br&gt;&#xA;व्यास उवाच&lt;br&gt;&#xA;स्वस्त्यस्तु शक दीर्घायुर्भव पुत्र महामते ।&lt;br&gt;&#xA;सत्यां वाचं प्रदत्त्वा मे गच्छ तात यथासुखम् ॥ ७ ॥&lt;br&gt;&#xA;आगन्तव्यं पुनर्गत्वा ममाश्रममनुत्तमम् ।&lt;br&gt;&#xA;न कुत्रापि च गन्तव्यं त्वया पुत्र कथञ्चन ॥ ८ ॥&lt;br&gt;&#xA;सुखं जीवामि पुत्राहं दृष्ट्वा ते मुखपङ्कजम् ।&lt;br&gt;&#xA;अपश्यन्दुःखमाप्नोमि प्राणस्त्वमसि मे सुत ॥ ९ ॥&lt;br&gt;&#xA;दृष्ट्वा त्वं जनकं पुत्र सन्देहं विनिवर्त्य च ।&lt;br&gt;&#xA;अत्रागत्य सुखं तिष्ठ वेदाध्ययनतत्परः ॥ १० ॥&lt;br&gt;&#xA;सूत उवाच&lt;br&gt;&#xA;इत्युक्तः सोऽभिवाद्यार्यं कृत्वा चैव प्रदक्षिणाम् ।&lt;br&gt;&#xA;चलितस्तरसातीव धनुर्मुक्तः शरो यथा ॥ ११ ॥&lt;br&gt;&#xA;सम्पश्यन्विविधान्देशाल्ँलोकांश्च वित्तधर्मिणः ।&lt;br&gt;&#xA;वनानि पादपांश्चैव क्षेत्राणि फलितानि च ॥ १२ ॥&lt;br&gt;&#xA;तापसांस्तप्यमानांश्च याजकान्दीक्षयान्वितान् ।&lt;br&gt;&#xA;योगाभ्यासरतान्योगिवानप्रस्थान्वनौकसः ॥ १३ ॥&lt;br&gt;&#xA;शैवान्पाशुपतांश्चैव सौराञ्छाक्तांश्च वैष्णवान् ।&lt;br&gt;&#xA;वीक्ष्य नानाविधान्धर्माञ्जगामातिस्मयन्मुनिः ॥ १४ ॥&lt;br&gt;&#xA;वर्षद्वयेन मेरुं च समुल्लङ्घ्य महामतिः ।&lt;br&gt;&#xA;हिमाचलं च वर्षेण जगाम मिथिलां प्रति ॥ १५ ॥&lt;br&gt;&#xA;प्रविष्टो मिथिलां मध्ये पश्यन्सर्वर्द्धिमुत्तमाम् ।&lt;br&gt;&#xA;प्रजाश्च सुखिताः सर्वाः सदाचाराः सुसंस्थिताः ॥ १६ ॥&lt;br&gt;&#xA;क्षत्रा निवारितस्तत्र कस्त्वमत्र समागतः ।&lt;br&gt;&#xA;किं ते कार्यं वदस्वेति पृष्टस्तेन न चाब्रवीत् ॥ १७ ॥&lt;br&gt;&#xA;निःसृत्य नगरद्वारात्स्थितः स्थाणुरिवाचलः ।&lt;br&gt;&#xA;विस्मितोऽतिहसंस्तस्थौ वचो नोवाच किञ्चन ॥ १८ ॥&lt;br&gt;&#xA;प्रतीहार उवाच&lt;br&gt;&#xA;ब्रूहि मूकोऽसि किं ब्रह्मन्किमर्थं त्वमिहागतः ।&lt;br&gt;&#xA;चलनं च विना कार्यं न भवेदिति मे मतिः ॥ १९ ॥&lt;br&gt;&#xA;राजाज्ञया प्रवेष्टव्यं नगरेऽस्मिन्सदा द्विज ।&lt;br&gt;&#xA;अज्ञातकुलशीलस्य प्रवेशो नात्र सर्वथा ॥ २० ॥&lt;br&gt;&#xA;तेजस्वी भासि नूनं त्वं ब्राह्मणो वेदवित्तमः ।&lt;br&gt;&#xA;कुलं कार्यं च मे ब्रूहि यथेष्टं गच्छ मानद ॥ २१ ॥&lt;br&gt;&#xA;शुक उवाच&lt;br&gt;&#xA;यदर्थमागतोऽस्म्यत्र तत्प्राप्तं वचनात्तव ।&lt;br&gt;&#xA;विदेहनगरं द्रष्टुं प्रवेशो यत्र दुर्लभः ॥ २२ ॥&lt;br&gt;&#xA;मोहोऽयं मम दुर्बुद्धेः समुल्लङ्घ्य गिरिद्वयम् ।&lt;br&gt;&#xA;राजानं द्रष्टुकामोऽहं पर्यटन्समुपागतः ॥ २३ ॥&lt;br&gt;&#xA;वञ्चितोऽहं स्वयं पित्रा दूषणं कस्य दीयते ।&lt;br&gt;&#xA;भ्रामितोऽहं महाभाग कर्मणा वा महीतले ॥ २४ ॥&lt;br&gt;&#xA;धनाशा पुरुषस्येह परिभ्रमणकारणम् ।&lt;br&gt;&#xA;सा मे नास्ति तथाप्यत्र सम्प्राप्तोऽस्मि भ्रमात्किल ॥ २५ ॥&lt;br&gt;&#xA;निराशस्य सुखं नित्यं यदि मोहे न मज्जति ।&lt;br&gt;&#xA;निराशोऽहं महाभाग मग्नोऽस्मिन्मोहसागरे ॥ २६ ॥&lt;br&gt;&#xA;क्व मेरुर्मिथिला क्वेयं पद्‌भ्यां च समुपागतः ।&lt;br&gt;&#xA;परिश्रमफलं किं मे वञ्चितो विधिना किल ॥ २७ ॥&lt;br&gt;&#xA;प्रारब्धं किल भोक्तव्यं शुभं वाप्यथवाशुभम् ।&lt;br&gt;&#xA;उद्यमस्तद्वशे नित्यं कारयत्येव सर्वथा ॥ २८ ॥&lt;br&gt;&#xA;न तीर्थं न च वेदोऽत्र यदर्थमिह मे श्रमः ।&lt;br&gt;&#xA;अप्रवेशः पुरे जातो विदेहो नाम भूपतिः ॥ २९ ॥&lt;br&gt;&#xA;इत्युक्त्या विररामाशु मौनीभूत इव स्थितः ।&lt;br&gt;&#xA;ज्ञातो हि प्रतिहारेण ज्ञानी कश्चिद्‌द्विजोत्तमः ॥ ३० ॥&lt;br&gt;&#xA;सामपूर्वमुवाचासौ तं क्षत्ता संस्थितं मुनिम् ।&lt;br&gt;&#xA;गच्छ भो यत्र ते कार्यं यथेष्टं द्विजसत्तम ॥ ३१ ॥&lt;br&gt;&#xA;अपराधो मम ब्रह्मन्यन्निवारितवानहम् ।&lt;br&gt;&#xA;तत्क्षन्तव्यं महाभाग विमुक्तानां क्षमा बलम् ॥ ३२ ॥&lt;br&gt;&#xA;शुक उवाच&lt;br&gt;&#xA;किं तेऽत्र दूषणं क्षत्तः परतन्त्रोऽसि सर्वदा ।&#xA;प्रभुकार्यं प्रकर्तव्यं सेवकेन यथोचितम् ॥ ३३ ॥&lt;br&gt;&#xA;न भूपदूषणं चात्र यदहं रक्षितस्त्वया ।&lt;br&gt;&#xA;चोरशत्रुपरिज्ञानं कर्तव्यं सर्वथा बुधैः ॥ ३४ ॥&lt;br&gt;&#xA;ममैव सर्वथा दोषो यदहं समुपागतः ।&lt;br&gt;&#xA;गमनं परगेहे यल्लघुतायाश्च कारणम् ॥ ३५ ॥&lt;br&gt;&#xA;प्रतीहार उवाच&lt;br&gt;&#xA;किं सुखं द्विज किं दुःखं किं कार्यं शुभमिच्छता ।&lt;br&gt;&#xA;कः शत्रुर्हितकर्ता को ब्रूहि सर्वं ममाद्य वै ॥ ३६ ॥&lt;br&gt;&#xA;शुक उवाच&lt;br&gt;&#xA;द्वैविध्यं सर्वलोकेषु सर्वत्र द्विविधो जनः ।&lt;br&gt;&#xA;रागी चैव विरागी च तयोश्चित्तं द्विधा पुनः ॥ ३७ ॥&lt;br&gt;&#xA;विरागी त्रिविधः कामं ज्ञातोऽज्ञातश्च मध्यमः ।&lt;br&gt;&#xA;रागी च द्विविधः प्रोक्तो मूर्खश्च चतुरस्तथा ॥ ३८ ॥&lt;br&gt;&#xA;चातुर्यं द्विविधं प्रोक्तं शास्त्रजं मतिजं तथा ।&lt;br&gt;&#xA;मतिस्तु द्विविधा लोके युक्तायुक्तेति सर्वथा ॥ ३९ ॥&lt;br&gt;&#xA;प्रतीहार उवाच&lt;br&gt;&#xA;यदुक्तं भवता विद्वन्नार्थज्ञोऽहं द्विजोत्तम ।&lt;br&gt;&#xA;तत्सर्वं विस्तरेणाद्य यथार्थं वद सत्तम ॥ ४० ॥&lt;br&gt;&#xA;शुक उवाच&lt;br&gt;&#xA;रागो यस्यास्ति संसारे स रागीत्युच्यते ध्रुवम् ।&lt;br&gt;&#xA;दुःखं बहुविधं तस्य सुखं च विविधं पुनः ॥ ४१ ॥&lt;br&gt;&#xA;धनं प्राप्य सुतान्दारान्मानं च विजयं तथा ।&lt;br&gt;&#xA;तदप्राप्य महद्दुःखं भवत्येव क्षणे क्षणे ॥ ४२ ॥&lt;br&gt;&#xA;कार्यस्तस्य सुखोपायः कर्तव्यं सुखसाधनम् ।&lt;br&gt;&#xA;तस्यारातिः स विज्ञेयः सुखविघ्नं करोति यः ॥ ४३ ॥&lt;br&gt;&#xA;सुखोत्पादयिता मित्रं रागयुक्तस्य सर्वदा ।&lt;br&gt;&#xA;चतुरो नैव मुह्येत मूर्खः सर्वत्र मुह्यति ॥ ४४ ॥&lt;br&gt;&#xA;विरक्तस्यात्मरक्तस्य सुखमेकान्तसेवनम् ।&lt;br&gt;&#xA;आत्मानुचिन्तनं चैव वेदान्तस्य च चिन्तनम् ॥ ४५ ॥&lt;br&gt;&#xA;दुःखं तदेतत्सर्वं हि संसारकथनादिकम् ।&lt;br&gt;&#xA;शत्रवो बहवस्तस्य विज्ञस्य शुभमिच्छतः ॥ ४६ ॥&lt;br&gt;&#xA;कामः क्रोधः प्रमादश्च शत्रवो विविधाः स्मृताः ।&lt;br&gt;&#xA;बन्धुः सन्तोष एवास्य नान्योऽस्ति भुवनत्रये ॥ ४७ ॥&lt;br&gt;&#xA;सूत उवाच&lt;br&gt;&#xA;तच्छ्रुत्वा वचनं तस्य मत्वा तं ज्ञानिनं द्विजम् ।&lt;br&gt;&#xA;क्षत्ता प्रवेशयामास कक्षां चातिमनोरमाम् ॥ ४८ ॥&lt;br&gt;&#xA;नगरं वीक्षमाणः संस्त्रैविध्यजनसङ्कुलम् ।&lt;br&gt;&#xA;नानाविपणिद्रव्याढ्यं क्रयविक्रयकारकम् ॥ ४९ ॥&lt;br&gt;&#xA;रागद्वेषयुतं कामलोभमोहाकुलं तथा ।&lt;br&gt;&#xA;विवदत्सुजनाकीर्णं वसुपूर्णं महत्तरम् ॥ ५० ॥&lt;br&gt;&#xA;पश्यन्स त्रिविधाल्ँलोकान्प्रासरद्‌राजमन्दिरम् ।&lt;br&gt;&#xA;प्राप्तः परमतेजस्वी द्वितीय इव भास्करः ॥ ५१ ॥&lt;br&gt;&#xA;निवारितश्च तत्रैव प्रतीहारेण काष्ठवत् ।&lt;br&gt;&#xA;तत्रैव च स्थितो द्वारि मोक्षमेवानुचिन्तयन् ॥ ५२ ॥&lt;br&gt;&#xA;छायायामातपे चैव समदर्शी महातपाः ।&lt;br&gt;&#xA;ध्यानं कृत्वा तथैकान्ते स्थितः स्थाणुरिवाचलः ॥ ५३ ॥&lt;br&gt;&#xA;तं मुहूर्तादुपागत्य राज्ञोऽमात्यः कृताञ्जलिः ।&lt;br&gt;&#xA;प्रावेशयत्ततः कक्षां द्वितीयां राजवेश्मनः ॥ ५४ ॥&lt;br&gt;&#xA;तत्र दिव्यं मनोरम्यं पुष्पितं दिव्यपादपम् ।&lt;br&gt;&#xA;तद्वनं दर्शयित्वा तु कृत्वा चातिथिसत्क्रियाम् ॥ ५५ ॥&lt;br&gt;&#xA;वारमुख्याः स्त्रियस्तत्र राजसेवापरायणाः ।&lt;br&gt;&#xA;गीतवादित्रकुशलाः कामशास्त्रविशारदाः ॥ ५६ ॥&lt;br&gt;&#xA;ता आदिश्य च सेवार्थं शुकस्य मन्त्रिसत्तमः ।&lt;br&gt;&#xA;निर्गतः सदनात्तस्माद्व्यासपुत्रः स्थितस्तदा ॥ ५७ ॥&lt;br&gt;&#xA;पूजितः परया भक्त्या ताभिः स्त्रीभिर्यथाविधि ।&lt;br&gt;&#xA;देशकालोपपन्नेन नानान्नेनातितोषितः ॥ ५८ ॥&lt;br&gt;&#xA;ततोऽन्तःपुरवासिन्यस्तस्यान्तःपुरकाननम् ।&lt;br&gt;&#xA;रम्यं सन्दर्शयामासुरङ्गनाः काममोहिताः ॥ ५९ ॥&lt;br&gt;&#xA;स युवा रूपवान्कान्तो मृदुभाषी मनोरमः ।&lt;br&gt;&#xA;दृष्ट्वा ता मुमुहुः सर्वास्तं च काममिवापरम् ॥ ६० ॥&lt;br&gt;&#xA;जितेन्द्रियं मुनिं मत्त्वा सर्वाः पर्यचरंस्तदा ।&lt;br&gt;&#xA;आरणेयस्तु शुद्धात्मा मातृभावमकल्पयत् ॥ ६१ ॥&lt;br&gt;&#xA;आत्मारामो जितक्रोधो न हृष्यति न तप्यति ।&lt;br&gt;&#xA;पश्यंस्तासां विकारांश्च स्वस्थ एव स तस्थिवान् ॥ ६२ ॥&lt;br&gt;&#xA;तस्मै शय्यां सुरम्यां च ददुर्नार्यः सुसंस्कृताम् ।&lt;br&gt;&#xA;परार्ध्यास्तरणोपेतां नानोपस्करसंवृताम् ॥ ६३ ॥&lt;br&gt;&#xA;स कृत्वा पादशौचं च कुशपाणिरतन्द्रितः ।&lt;br&gt;&#xA;उपास्य पश्चिमां सन्ध्यां ध्यानमेवान्वपद्यत ॥ ६४ ॥&lt;br&gt;&#xA;याममेकं स्थितो ध्याने सुष्वाप तदनन्तरम् ।&lt;br&gt;&#xA;सुप्त्वा यामद्वयं तत्र चोदतिष्ठत्ततः शुकः ॥ ६५ ॥&lt;br&gt;&#xA;पाश्चात्यं यामिनीयामं ध्यानमेवान्वपद्यत ।&lt;br&gt;&#xA;स्नात्वा प्रातःक्रियाः कृत्वा पुनरास्ते समाहितः ॥ ६६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;प्रथमस्कन्धे शुकस्य राजमन्दिरप्रवेशवर्णनं नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>१८</title>
      <link>https://vishvAsa.github.io/purANam/shAktam/devI-bhAgavatam/01/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/18/</guid>
      <description>&lt;p&gt;सूत उवाच&lt;br&gt;&#xA;श्रुत्वा तमागतं राजा मन्त्रिभिः सहितः शुचिः ।&lt;br&gt;&#xA;पुरः पुरोहितं कृत्वा गुरुपुत्रं समभ्यगात् ॥ १ ॥&lt;br&gt;&#xA;कृत्वार्हणां नृपः सम्यग्दत्तासनमनुत्तमम् ।&lt;br&gt;&#xA;पप्रच्छ कुशलं गां च विनिवेद्य पयस्विनीम् ॥ २ ॥&lt;br&gt;&#xA;स च तां नृपपूजां वै प्रत्यगृह्णाद्यथाविधि ।&lt;br&gt;&#xA;पप्रच्छ कुशलं राज्ञे स्वं निवेद्य निरामयम् ॥ ३ ॥&lt;br&gt;&#xA;कृत्वा कुशलसम्प्रश्नमुपविष्टं सुखासने ।&lt;br&gt;&#xA;शुक व्याससुतं शान्तं पर्यपृच्छत पार्थिवः ॥ ४ ॥&lt;br&gt;&#xA;किं निमित्तं महाभाग निःस्पृहस्य च मां प्रति ।&lt;br&gt;&#xA;जातं ह्यागमनं ब्रूहि कार्यं तन्मुनिसत्तम ॥ ५ ॥&lt;br&gt;&#xA;शुक उवाच&lt;br&gt;&#xA;व्यासेनोक्तो महाराज कुरु दारपरिग्रहम् ।&lt;br&gt;&#xA;सर्वेषामाश्रमाणां च गृहस्थाश्रम उत्तमः ॥ ६ ॥&lt;br&gt;&#xA;मया नाङ्गीकृतं वाक्यं मत्त्वा बन्धं गुरोरपि ।&lt;br&gt;&#xA;न बन्धोऽस्तीति तेनोक्तो नाहं तत्कृतवान्पुनः ॥ ७ ॥&lt;br&gt;&#xA;इति सन्दिग्धमनसं मत्वा स मुनिसत्तमः ।&lt;br&gt;&#xA;उवाच वचनं तथ्यं मिथिलां गच्छ मा शुचः ॥ ८ ॥&lt;br&gt;&#xA;याज्योऽस्ति जनकस्तत्र जीवन्मुक्तो नराधिपः ।&lt;br&gt;&#xA;विदेहो लोकविदितः पाति राज्यमकण्टकम् ॥ ९ ॥&lt;br&gt;&#xA;कुर्वन् राज्यं तथा राजा मायापाशैर्न बध्यते ।&lt;br&gt;&#xA;त्वं बिभेषि कथं पुत्र वनवृत्तिः परन्तप ॥ १० ॥&lt;br&gt;&#xA;पश्य तं नृपशार्दूलं त्यज मोहं मनोगतम् ।&lt;br&gt;&#xA;कुरु दारान्महाभाग पृच्छ वा भूपतिं च तम् ॥ ११ ॥&lt;br&gt;&#xA;सन्देहं ते मनोजातं कथयिष्यति पार्थिवः ।&lt;br&gt;&#xA;तच्छ्रुत्वा वचनं तस्य मामेहि तरसा सुत ॥ १२ ॥&lt;br&gt;&#xA;सम्प्राप्तोऽहं महाराज त्वत्पुरे च तदाज्ञया ।&lt;br&gt;&#xA;मोक्षकामोऽस्मि राजेन्द्र ब्रूहि कृत्यं ममानघ ॥ १३ ॥&lt;br&gt;&#xA;तपस्तीर्थव्रतेज्याश्च स्वाध्यायस्तीर्थसेवनम् ।&lt;br&gt;&#xA;ज्ञानं वा वद राजेन्द्र मोक्षं प्रति च कारणम् ॥ १४ ॥&lt;br&gt;&#xA;जनक उवाच&lt;br&gt;&#xA;शृणु विप्रेण कर्तव्यं मोक्षमार्गाश्रितेन यत् ।&lt;br&gt;&#xA;उपनीतो वसेदादौ वेदाभ्यासाय वै गुरौ ॥ १५ ॥&lt;br&gt;&#xA;अधीत्य वेदवेदान्तान्दत्त्वा च गुरुदक्षिणाम् ।&lt;br&gt;&#xA;समावृत्तस्तु गार्हस्थ्ये सदारो निवसेन्मुनिः ॥ १६ ॥&lt;br&gt;&#xA;न्यायवृत्तिस्तु सन्तोषी निराशी गतकल्मषः ।&lt;br&gt;&#xA;अग्निहोत्रादिकर्माणि कुर्वाणः सत्यवाक्शुचिः ॥ १७ ॥&lt;br&gt;&#xA;पुत्रं पौत्रं समासाद्य वानप्रस्थाश्रमे वसेत् ।&lt;br&gt;&#xA;तपसा षड्‌रिपूञ्जित्वा भार्यां पुत्रे निवेश्य च ॥ १८ ॥&lt;br&gt;&#xA;सर्वानग्नीन्यथान्यायमात्मन्यारोप्य धर्मवित् ।&lt;br&gt;&#xA;वसेत्तुर्याश्रमे श्रान्तः शुद्धे वैराग्यसम्भवे ॥ १९ ॥&lt;br&gt;&#xA;विरक्तस्याधिकारोऽस्ति सन्न्यासे नान्यथा क्वचित् ।&lt;br&gt;&#xA;वेदवाक्यमिदं तथ्यं नान्यथेति मतिर्मम ॥ २० ॥&lt;br&gt;&#xA;शुकाष्टचत्वारिशद्वै संस्कारा वेदबोधिताः ।&lt;br&gt;&#xA;चत्वारिंशद्‌गृहस्थस्य प्रोक्तास्तत्र महात्मभिः ॥ २१ ॥&lt;br&gt;&#xA;अष्टौ च मुक्तिकामस्य प्रोक्ताः शमदमादयः ।&lt;br&gt;&#xA;आश्रमादाश्रमं गच्छेदिति शिष्टानुशासनम् ॥ २२ ॥&lt;br&gt;&#xA;शुक उवाच&lt;br&gt;&#xA;उत्पन्ने हृदि वैराग्ये ज्ञानविज्ञानसम्भवे ।&lt;br&gt;&#xA;अवश्यमेव वस्तव्यमाश्रमेषु वनेषु वा ॥ २३ ॥&lt;br&gt;&#xA;जनक उवाच&lt;br&gt;&#xA;इन्द्रियाणि बलिष्ठानि न नियुक्तानि मानद ।&lt;br&gt;&#xA;अपक्वस्य प्रकुर्वन्ति विकारांस्ताननेकशः ॥ २४ ॥&lt;br&gt;&#xA;भोजनेच्छां सुखेच्छां च शय्येच्छामात्मजस्य च ।&lt;br&gt;&#xA;यती भूत्वा कथं कुर्याद्विकारे समुपस्थिते ॥ २५ ॥&lt;br&gt;&#xA;दुर्जरं वासनाजालं न शान्तिमुपयाति वै ।&lt;br&gt;&#xA;अतस्तच्छमनार्थाय क्रमेण च परित्यजेत् ॥ २६ ॥&lt;br&gt;&#xA;ऊर्ध्वं सुप्तः पतत्येव न शयानः पतत्यधः ।&lt;br&gt;&#xA;परिव्रज्य परिभ्रष्टो न मार्गं लभते पुनः ॥ २७ ॥&lt;br&gt;&#xA;यथा पिपीलिका मूलाच्छाखायामधिरोहति ।&lt;br&gt;&#xA;शनैः शनैः फलं याति सुखेन पदगामिनी ॥ २८ ॥&lt;br&gt;&#xA;विहङ्गस्तरसा याति विघ्नशङ्कामुदस्य वै ।&lt;br&gt;&#xA;श्रान्तो भवति विश्रम्य सुखं याति पिपीलिका ॥ २९ ॥&lt;br&gt;&#xA;मनस्तु प्रबलं काममजेयमकृतात्मभिः ।&lt;br&gt;&#xA;अतः क्रमेण जेतव्यमाश्रमानुक्रमेण च ॥ ३० ॥&#xA;गृहस्थाश्रमसंस्थोऽपि शान्तः सुमतिरात्मवान् ।&lt;br&gt;&#xA;न च हृष्येन्न च तपेल्लाभालाभे समो भवेत् ॥ ३१ ॥&lt;br&gt;&#xA;विहतं कर्म कुर्वाणस्त्यजंश्चिन्तान्वितं च यत् ।&lt;br&gt;&#xA;आत्मलाभेन सन्तुष्टो मुच्यते नात्र संशयः ॥ ३२ ॥&lt;br&gt;&#xA;पश्याहं राज्यसंस्थोऽपि जीवन्मुक्तो यथानघ ।&lt;br&gt;&#xA;विचरामि यथाकामं न मे किञ्चित्प्रजायते ॥ ३३ ॥&lt;br&gt;&#xA;भुञ्जानो विविधान्भोगान्कुर्वन्कार्याण्यनेकशः ।&lt;br&gt;&#xA;भविष्यामि यथाहं त्वं तथा मुक्तो भवानघ ॥ ३४ ॥&lt;br&gt;&#xA;कथ्यते खलु यद्‌दृश्यमदृश्यं बध्यते कुतः ।&lt;br&gt;&#xA;दृश्यानि पञ्चभूतानि गुणास्तेषां तथा पुनः ॥ ३५ ॥&lt;br&gt;&#xA;आत्मा गम्योऽनुमानेन प्रत्यक्षो न कदाचन ।&lt;br&gt;&#xA;स कथं बध्यते ब्रह्मन्निर्विकारो निरञ्जनः ॥ ३६ ॥&lt;br&gt;&#xA;मनस्तु सुखदुःखानां महतां कारणं द्विज ।&lt;br&gt;&#xA;जाते तु निर्मले ह्यस्मिन्सर्वं भवति निर्मलम् ॥ ३७ ॥&lt;br&gt;&#xA;भ्रमन्सर्वेषु तीर्थेषु स्नात्वा स्नात्वा पुनः पुनः ।&lt;br&gt;&#xA;निर्मलं न मनो यावत्तावत्सर्वं निरर्थकम् ॥ ३८ ॥&lt;br&gt;&#xA;न देहो न च जीवात्मा नेन्द्रियाणि परन्तप ।&lt;br&gt;&#xA;मन एव मनुष्याणां कारणं बन्धमोक्षयोः ॥ ३९ ॥&lt;br&gt;&#xA;शुद्धो मुक्तः सदैवात्मा न वै बध्येत कर्हिचित् ।&lt;br&gt;&#xA;बन्धमोक्षौ मनःसंस्थौ तस्मिञ्छान्ते प्रशाम्यति ॥ ४० ॥&lt;br&gt;&#xA;शत्रुर्मित्रमुदासीनो भेदाः सर्वे मनोगताः ।&lt;br&gt;&#xA;एकात्मत्वे कथं भेदः सम्भवेद्‌द्वैतदर्शनात् ॥ ४१ ॥&lt;br&gt;&#xA;जीवो ब्रह्म सदैवाहं नात्र कार्या विचारणा ।&lt;br&gt;&#xA;भेदबुद्धिस्तु संसारे वर्तमाना प्रवर्तते ॥ ४२ ॥&lt;br&gt;&#xA;अविद्येयं महाभाग विद्या चैतन्निवर्तनम् ।&lt;br&gt;&#xA;विद्याविद्ये च विज्ञेये सर्वदैव विचक्षणैः ॥ ४३ ॥&lt;br&gt;&#xA;विनातपं हि छायाया ज्ञायते च कथं सुखम् ।&lt;br&gt;&#xA;अविद्यया विना तद्वत्कथं विद्यां च वेत्ति वै ॥ ४४ ॥&lt;br&gt;&#xA;गुणा गुणेषु वर्तन्ते भूतानि च तथैव च ।&lt;br&gt;&#xA;इन्द्रियाणीन्द्रियार्थेषु को दोषस्तत्र चात्मनः ॥ ४५ ॥&lt;br&gt;&#xA;मर्यादा सर्वरक्षार्थं कृता वेदेषु सर्वशः ।&lt;br&gt;&#xA;अन्यथा धर्मनाशः स्यात्सौगतानामिवानघ ॥ ४६ ॥&lt;br&gt;&#xA;धर्मनाशे विनष्टः स्याद्वर्णाचारोऽतिवर्तितः ।&lt;br&gt;&#xA;अतो वेदप्रदिष्टेन मार्गेण गच्छतां शुभम् ॥ ४७ ॥&lt;br&gt;&#xA;शुक उवाच&lt;br&gt;&#xA;सन्देहो वर्तते राजन्न निवर्तति मे क्वचित् ।&lt;br&gt;&#xA;भवता कथितं यत्तच्छृण्वतो मे नराधिप ॥ ४८ ॥&lt;br&gt;&#xA;वेदधर्मेषु हिंसा स्यादधर्मबहुला हि सा ।&lt;br&gt;&#xA;कथं मुक्तिप्रदो धर्मो वेदोक्तो बत भूपते ॥ ४९ ॥&lt;br&gt;&#xA;प्रत्यक्षेण त्वनाचारः सोमपानं नराधिप ।&lt;br&gt;&#xA;पशूनां हिंसनं तद्वद्‌भक्षणं चामिषस्य च ॥ ५० ॥&lt;br&gt;&#xA;सौत्रामणौ तथा प्रोक्तः प्रत्यक्षेण सुराग्रहः ।&lt;br&gt;&#xA;द्यूतक्रीडा तथा प्रोक्ता व्रतानि विविधानि च ॥ ५१ ॥&lt;br&gt;&#xA;श्रूयते स्म पुरा ह्यासीच्छशबिन्दुर्नृपोत्तमः ।&lt;br&gt;&#xA;यज्वा धर्मपरो नित्यं वदान्यः सत्यसागरः ॥ ५२ ॥&lt;br&gt;&#xA;गोप्ता च धर्मसेतूनां शास्ता चोत्पथगामिनाम् ।&lt;br&gt;&#xA;यज्ञाश्च विहितास्तेन बहवो भूरिदक्षिणाः ॥ ५३ ॥&lt;br&gt;&#xA;चर्मणां पर्वतो जातो विन्ध्याचलसमः पुनः ।&lt;br&gt;&#xA;मेघाम्बुप्लावनाज्जाता नदी चर्मण्वती शुभा ॥ ५४ ॥&lt;br&gt;&#xA;सोऽपि राजा दिवं यातः कीर्तिरस्याचला भुवि ।&lt;br&gt;&#xA;एवं धर्मेषु वेदेषु न मे बुद्धिः प्रवर्तते ॥ ५५ ॥&lt;br&gt;&#xA;स्त्रीसङ्गेन सदा भोगे सुखमाप्नोति मानवः ।&lt;br&gt;&#xA;अलाभे दुःखमत्यन्तं जीवन्मुक्तः कथं भवेत् ॥ ५६ ॥&lt;br&gt;&#xA;जनक उवाच&lt;br&gt;&#xA;हिंसा यज्ञेषु प्रत्यक्षा साहिंसा परिकीर्तिता ।&lt;br&gt;&#xA;उपाधियोगतो हिंसा नान्यथेति विनिर्णयः ॥ ५७ ॥&lt;br&gt;&#xA;यथा चेन्धनसंयोगादग्नौ धूमः प्रवर्तते ।&lt;br&gt;&#xA;तद्वियोगात्तथा तस्मिन्निर्धूमत्वं विभाति वै ॥ ५८ ॥&lt;br&gt;&#xA;अहिंसां च तथा विद्धि वेदोक्तां मुनिसत्तम ।&lt;br&gt;&#xA;रागिणां सापि हिंसैव निःस्पृहाणां न सा मता ॥ ५९ ॥&lt;br&gt;&#xA;अरागेण च यत्कर्म तथाहङ्कारवर्जितम् ।&lt;br&gt;&#xA;अकृतं वेदविद्वांसः प्रवदन्ति मनीषिणः ॥ ६० ॥&lt;br&gt;&#xA;गृहस्थानां तु हिंसैव या यज्ञे द्विजसत्तम ।&lt;br&gt;&#xA;अरागेण च यत्कर्म तथाहङ्कारवर्जितम् ॥ ६१ ॥&lt;br&gt;&#xA;साहिंसैव महाभाग मुमुक्षूणां जितात्मनाम् ॥ ६२ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;प्रथमस्कन्धे शुकाय जनकोपदेशवर्णनं नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>१९</title>
      <link>https://vishvAsa.github.io/purANam/shAktam/devI-bhAgavatam/01/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/19/</guid>
      <description>&lt;p&gt;शुक उवाच&lt;br&gt;&#xA;सन्देहोऽयं महाराज वर्तते हृदये मम ।&lt;br&gt;&#xA;मायामध्ये वर्तमानः स कथं निःस्पृहो भवेत् ॥ १ ॥&lt;br&gt;&#xA;शास्त्रज्ञानं च सम्प्राप्य नित्यानित्यविचारणम् ।&lt;br&gt;&#xA;त्यजते न मनो मोहं स कथं मुच्यते नरः ॥ २ ॥&lt;br&gt;&#xA;अन्तर्गतं तमश्छेत्तुं शास्त्राद्‌बोधो हि न क्षमः ।&lt;br&gt;&#xA;यथा न नश्यति तमः कृतया दीपवार्तया ॥ ३ ॥&lt;br&gt;&#xA;अद्रोहः सर्वभूतेषु कर्तव्यः सर्वदा बुधैः ।&lt;br&gt;&#xA;स कथं राजशार्दूल गृहस्थस्य भवेत्तथा ॥ ४ ॥&lt;br&gt;&#xA;वित्तैषणा न ते शान्ता तथा राज्यसुखैषणा ।&lt;br&gt;&#xA;जयैषणा च सङ्ग्रामे जीवन्मुक्तः कथं भवेः ॥ ५ ॥&lt;br&gt;&#xA;चौरेषु चौरबुद्धिस्तु साधुबुद्धिस्तु तापसे ।&lt;br&gt;&#xA;स्वपरत्वं तवाप्यस्ति विदेहस्त्वं कथं नृप ॥ ६ ॥&lt;br&gt;&#xA;कटुतीक्ष्णुकषायाम्लरसान्वेत्सि शुभाशुभान् ।&lt;br&gt;&#xA;शुभेषु रमते चित्तं नाशुभेषु तथा नृप ॥ ७ ॥&lt;br&gt;&#xA;जाग्रत्स्वप्नसुषुप्तिश्च तव राजन् भवन्ति हि ।&lt;br&gt;&#xA;अवस्थास्तु यथाकालं तुरीया तु कथं नृप ॥ ८ ॥&lt;br&gt;&#xA;पदात्यश्वरथेभाश्च सर्वे वै वशगा मम ।&lt;br&gt;&#xA;स्वाम्यहं चैव सर्वेषां मन्यसे त्वं न मन्यसे ॥ ९ ॥&lt;br&gt;&#xA;मिष्टमत्सि सदा राजन्मुदितो विमनास्तथा ।&lt;br&gt;&#xA;मालायां च तथा सर्पे समदृक् क्व नृपोत्तम ॥ १० ॥&lt;br&gt;&#xA;विमुक्तस्तु भवेद्‌राजन् समलोष्टाश्मकाञ्चनः ।&lt;br&gt;&#xA;एकात्मबुद्धिः सर्वत्र हितकृत्सर्वजन्तुषु ॥ ११ ॥&lt;br&gt;&#xA;न मेऽद्य रमते चित्तं गृहदारादिषु क्वचित् ।&lt;br&gt;&#xA;एकाकी निःस्पृहोऽत्यर्थं चरेयमिति मे मतिः ॥ १२ ॥&lt;br&gt;&#xA;निःसङ्गो निर्ममः शान्तः पत्रमूलफलाशनः ।&lt;br&gt;&#xA;मृगवद्विचरिष्यामि निर्द्वन्द्वो निष्परिग्रहः ॥ १३ ॥&lt;br&gt;&#xA;किं मे गृहेण वित्तेन भार्यया च सुरूपया ।&lt;br&gt;&#xA;विरागमनसः कामं गुणातीतस्य पार्थिव ॥ १४ ॥&lt;br&gt;&#xA;चिन्त्यसे विविधाकारं नानारागसमाकुलम् ।&lt;br&gt;&#xA;दम्भोऽयं किल ते भाति विमुक्तोऽस्मीति भाषसे ॥ १५ ॥&lt;br&gt;&#xA;कदाचिच्छत्रुजा चिन्ता धनजा च कदाचन ।&lt;br&gt;&#xA;कदाचित्सैन्यजा चिन्ता निश्चिन्तोऽसि कदा नृप ॥ १६ ॥&lt;br&gt;&#xA;वैखानसा ये मुनयो मिताहारा जितव्रताः ।&lt;br&gt;&#xA;तेऽपि मुह्यन्ति संसारे जानन्तोऽपि ह्यसत्यताम् ॥ १७ ॥&lt;br&gt;&#xA;तव वंशसमुत्थानां विदेहा इति भूपते ।&lt;br&gt;&#xA;कुटिलं नाम जानीहि नान्यथेति कदाचन ॥ १८ ॥&lt;br&gt;&#xA;विद्याधरो यथा मूर्खो जन्मान्धस्तु दिवाकरः ।&lt;br&gt;&#xA;लक्ष्मीधरो दरिद्रश्च नाम तेषां निरर्थकम् ॥ १९ ॥&lt;br&gt;&#xA;तव वंशोद्‌भवा ये ये श्रुताः पूर्वे मया नृपाः ।&lt;br&gt;&#xA;विदेहा इति विख्याता नामतः कर्मतो न ते ॥ २० ॥&lt;br&gt;&#xA;निमिनामाभवद्‌राजा पूर्वं तव कुले नृप ।&lt;br&gt;&#xA;यज्ञार्थं स तु राजर्षिर्वसिष्ठं स्वगुरुं मुनिम् ॥ २१ ॥&lt;br&gt;&#xA;निमन्त्रयामास तदा तमुवाच नृपं मुनिः ।&lt;br&gt;&#xA;निमन्त्रितोऽस्मि यज्ञार्थं देवेन्द्रेणाधुना किल ॥ २२ ॥&lt;br&gt;&#xA;कृत्वा तस्य मखं पूर्णं करिष्यामि तवापि वै ।&lt;br&gt;&#xA;तावत्कुरुष्व राजेन्द्र सम्भारं तु शनैः शनैः ॥ २३ ॥&lt;br&gt;&#xA;इत्युक्त्या निर्ययौ सोऽथ महेन्द्रयजने मुनिः ।&lt;br&gt;&#xA;निमिरन्यं गुरुं कृत्वा चकार मखमुत्तमम् ॥ २४ ॥&lt;br&gt;&#xA;तच्छ्रुत्वा कुपितोऽत्यर्थं वसिष्ठो नृपतिं पुनः ।&lt;br&gt;&#xA;शशाप च पतत्वद्य देहस्ते गुरुलोपक ॥ २५ ॥&lt;br&gt;&#xA;राजापि तं शशापाथ तवापि च पतत्वयम् ।&lt;br&gt;&#xA;अन्योन्यशापात्पतितौ तावेव च मया श्रुतम् ॥ २६ ॥&lt;br&gt;&#xA;विदेहेन च राजेन्द्र कथं शप्तो गुरुः स्वयम् ।&lt;br&gt;&#xA;विनोद इव मे चित्ते विभाति नृपसत्तम ॥ २७ ॥&lt;/p&gt;</description>
    </item>
    <item>
      <title>२०</title>
      <link>https://vishvAsa.github.io/purANam/shAktam/devI-bhAgavatam/01/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/01/20/</guid>
      <description>&lt;p&gt;ऋषय ऊचुः&lt;br&gt;&#xA;शुकस्तु परमां सिद्धिमाप्तवान्देवसत्तमः ।&lt;br&gt;&#xA;किं चकार ततो व्यासस्तन्नो ब्रूहि सविस्तरम् ॥ १ ॥&lt;br&gt;&#xA;सूत उवाच&lt;br&gt;&#xA;शिष्या व्यासस्य येऽप्यासन्वेदाभ्यासपरायणाः ।&lt;br&gt;&#xA;आज्ञामादाय ते सर्वे गताः पूर्वं महीतले ॥ २ ॥&lt;br&gt;&#xA;असितो देवलश्चैव वैशम्पायन एव च ।&lt;br&gt;&#xA;जैमिनिश्च सुमन्तुश्च गताः सर्वे तपोधनाः ॥ ३ ॥&lt;br&gt;&#xA;तानेतान्वीक्ष्य पुत्रं च लोकान्तरितमप्युत ।&lt;br&gt;&#xA;व्यासः शोकसमाक्रान्तो गमनायाकरोन्मतिम् ॥ ४ ॥&lt;br&gt;&#xA;सस्मार मनसा व्यासस्तां निषादसुतां शुभाम् ।&lt;br&gt;&#xA;मातरं जाह्नवीतीरे मुक्तां शोकसमन्विताम् ॥ ५ ॥&lt;br&gt;&#xA;स्मृत्वा सत्यवतीं व्यासस्त्यक्त्वा तं पर्वतोत्तमम् ।&lt;br&gt;&#xA;आजगाम महातेजा जन्मस्थानं स्वकं मुनिः ॥ ६ ॥&lt;br&gt;&#xA;द्वीपं प्राप्याथ पप्रच्छ क्व गता सा वरानना ।&lt;br&gt;&#xA;निषादास्तं समाचख्युर्दत्ता राज्ञे तु कन्यका ॥ ७ ॥&lt;br&gt;&#xA;दाशराजोऽपि सम्पूज्य व्यासं प्रीतिपुरःसरम् ।&lt;br&gt;&#xA;स्वागतेनाभिसत्कृत्य प्रोवाच विहिताञ्जलिः ॥ ८ ॥&lt;br&gt;&#xA;दाशराज उवाच&lt;br&gt;&#xA;अद्य मे सफलं जन्म पावितं नः कुलं मुने ।&lt;br&gt;&#xA;देवानामपि दुर्दर्शं यज्जातं तव दर्शनम् ॥ ९ ॥&lt;br&gt;&#xA;यदर्थमागतोऽसि त्वं तद्‌ब्रूहि द्विजसत्तम ।&lt;br&gt;&#xA;अपि दारा धनं पुत्रास्त्वदायत्तमिदं विभो ॥ १० ॥&lt;br&gt;&#xA;सरस्वत्यास्तटे रम्ये चकाराश्रममण्डलम् ।&lt;br&gt;&#xA;व्यासस्तपःसमायुक्तस्तत्रैवास समाहितः ॥ ११ ॥&lt;br&gt;&#xA;सत्यवत्याः सुतौ जातौ शन्तनोरमितद्युतेः ।&lt;br&gt;&#xA;मत्वा तौ भ्रातरौ व्यासः सुखमाप वने स्थितः ॥ १२ ॥&lt;br&gt;&#xA;चित्राङ्गदः प्रथमजो रूपवाञ्छत्रुतापनः ।&lt;br&gt;&#xA;बभूव नृपतेः पुत्रः सर्वलक्षणसंयुतः ॥ १३ ॥&lt;br&gt;&#xA;विचित्रवीर्यनामासौ द्वितीयः समजायत ।&lt;br&gt;&#xA;सोऽपि सर्वगुणोपेतः शन्तनोः सुखवर्धनः ॥ १४ ॥&lt;br&gt;&#xA;गाङ्गेयः प्रथमस्तस्य महावीरो बलाधिकः ।&lt;br&gt;&#xA;तथैव तौ सुतौ जातौ सत्यवत्यां महाबलौ ॥ १५ ॥&lt;br&gt;&#xA;शन्तनुस्तान्सुतान्वीक्ष्य सर्वलक्षणसंयुतान् ।&lt;br&gt;&#xA;अमंस्ताजय्यमात्मानं देवादीनां महामनाः ॥ १६ ॥&lt;br&gt;&#xA;अथ कालेन कियता शन्तनुः कालपर्ययात् ।&lt;br&gt;&#xA;तत्याज देहं धर्मात्मा देही जीर्णमिवाम्बरम् ॥ १७ ॥&lt;br&gt;&#xA;कालधर्मगते राज्ञि भीष्मश्चक्रे विधानतः ।&lt;br&gt;&#xA;प्रेतकार्याणि सर्वाणि दानानि विविधानि च ॥ १८ ॥&lt;br&gt;&#xA;चित्राङ्गदं ततो राज्ये स्थापयामास वीर्यवान् ।&lt;br&gt;&#xA;स्वयं न कृतवान् राज्यं तस्माद्देवव्रतोऽभवत् ॥ १९ ॥&lt;br&gt;&#xA;चित्राङ्गदस्तु वीर्येण प्रमत्तः परदुःखदः ।&lt;br&gt;&#xA;बभूव बलवान्वीरः सत्यवत्यात्मजः शुचिः ॥ २० ॥&lt;br&gt;&#xA;अथैकदा महाबाहुः सैन्येन महतावृतः ।&lt;br&gt;&#xA;प्रचचार वनोद्देशात्पश्यन्वध्यान्मृगान् रुरून् ॥ २१ ॥&lt;br&gt;&#xA;चित्राङ्गदस्तु गन्धर्वो दृष्ट्वा तं मार्गगं नृपम् ।&lt;br&gt;&#xA;उत्ततारान्तिकं भूमेर्विमानवरमास्थितः ॥ २२ ॥&lt;br&gt;&#xA;तत्राभूच्च महद्युद्धं तयोः सदृशवीर्ययोः ।&lt;br&gt;&#xA;कुरुक्षेत्रे महास्थाने त्रीणि वर्षाणि तापसाः ॥ २३ ॥&lt;br&gt;&#xA;इन्द्रलोकमवापाशु गन्धर्वेण हतो रणे ।&lt;br&gt;&#xA;भीष्मः श्रुत्वा चकाराशु तस्यौर्ध्वदैहिकं तदा ॥ २४ ॥&lt;br&gt;&#xA;गाङ्गेयः कृतशोकस्तु मन्त्रिभिः परिवारितः ।&lt;br&gt;&#xA;विचित्रवीर्यनामानं राज्येशं च चकार ह ॥ २५ ॥&lt;br&gt;&#xA;मन्त्रिभिर्बोधिता पश्चाद्‌गुरुभिश्च महात्मभिः ।&lt;br&gt;&#xA;स्वपुत्रं राज्यगं दृष्ट्वा पुत्रशोकहतापि च ॥ २६ ॥&lt;br&gt;&#xA;सत्यवत्यतिसन्तुष्टा बभूव वरवर्णिनी ।&lt;br&gt;&#xA;व्यासोऽपि भ्रातरं श्रुत्वा राजानं मुदितोऽभवत् ॥ २७ ॥&lt;br&gt;&#xA;यौवनं परमं प्राप्तः सत्यवत्याः सुतः शुभः ।&lt;br&gt;&#xA;चकार चिन्तां भीष्मोऽपि विवाहार्थं कनीयसः ॥ २८ ॥&lt;br&gt;&#xA;काशिराजसुतास्तिस्रः सर्वलक्षणसंयुताः ।&lt;br&gt;&#xA;तेन राज्ञा विवाहार्थं स्थापिताश्च स्वयंवरे ॥ २९ ॥&lt;br&gt;&#xA;राजानो राजपुत्राश्च समाहूताः सहस्रशः ।&lt;br&gt;&#xA;इच्छास्वयंवरार्थं वै पूज्यमानाः समागताः ॥ ३० ॥&lt;br&gt;&#xA;तत्र भीष्मो महातेजास्ता जहार बलेन वै ।&lt;br&gt;&#xA;निर्मथ्य राजकं सर्वं रथेनैकेन वीर्यवान् ॥ ३१ ॥&lt;br&gt;&#xA;स जित्वा पार्थिवान्सर्वांस्ताश्चादाय महारथः ।&lt;br&gt;&#xA;बाहुवीर्येण तेजस्वी ह्याससाद गजाह्वयम् ॥ ३२ ॥&lt;br&gt;&#xA;मातृवद्‌भगिनीवच्च पुत्रीवच्चिन्तयन्किल ।&lt;br&gt;&#xA;तिस्रः समानयामास कन्यका वामलोचनाः ॥ ३३ ॥&lt;br&gt;&#xA;सत्यवत्यै निवेद्याशु द्विजानाहूय सत्वरः ।&lt;br&gt;&#xA;दैवज्ञान्वेदविदुषः पर्यपृच्छच्छुभं दिनम् ॥ ३४ ॥&lt;br&gt;&#xA;कृत्वा विवाहसम्भारं यदा वै भ्रातरं निजम् ।&lt;br&gt;&#xA;विचित्रवीर्यं धर्मिष्ठं विवाहयति ता यदा ॥ ३५ ॥&lt;br&gt;&#xA;तदा ज्येष्ठाप्युवाचेदं कन्यका जाह्नवीसुतम् ।&lt;br&gt;&#xA;लज्जमानासितापाङ्गी तिसॄणां चारुलोचना ॥ ३६ ॥&lt;br&gt;&#xA;गङ्गापुत्र कुरुश्रेष्ठ धर्मज्ञ कुलदीपक ।&lt;br&gt;&#xA;मया स्वयंवरे शाल्वो वृतोऽस्ति मनसा नृपः ॥ ३७ ॥&lt;br&gt;&#xA;वृताहं तेन राज्ञा वै चित्ते प्रेमसमाकुले ।&#xA;यथायोग्यं कुरुष्वाद्य कुलस्यास्य परन्तप ॥ ३८ ॥&lt;br&gt;&#xA;तेनाहं वृतपूर्वाऽस्मि त्वं च धर्मभृतां वरः ।&lt;br&gt;&#xA;बलवानसि गाङ्गेय यथेच्छसि तथा कुरु ॥ ३९ ॥&lt;br&gt;&#xA;सूत उवाच&lt;br&gt;&#xA;एवमुक्तस्तया तत्र कन्यया कुरुनन्दनः ।&lt;br&gt;&#xA;अपृच्छत् ब्राह्मणान्वृद्धान्मातरं सचिवांस्तथा ॥ ४० ॥&lt;br&gt;&#xA;सर्वेषां मतमाज्ञाय गाङ्गेयो धर्मवित्तमः ।&lt;br&gt;&#xA;गच्छेति कन्यकां प्राह यथारुचि वरानने ॥ ४१ ॥&lt;br&gt;&#xA;विसर्जिताथ सा तेन गता शाल्वनिकेतनम् ।&lt;br&gt;&#xA;उवाच तं वरारोहा राजानं मनसेप्सितम् ॥ ४२ ॥&lt;br&gt;&#xA;विनिर्मुक्तास्मि भीष्मेण त्वन्मनस्केति धर्मतः ।&lt;br&gt;&#xA;आगतास्मि महाराज गृहाणाद्य करं मम ॥ ४३ ॥&lt;br&gt;&#xA;धर्मपत्नी तवात्यन्तं भवामि नृपसत्तम ।&lt;br&gt;&#xA;चिन्तितोऽसि मया पूर्वं त्वयाहं नात्र संशयः ॥ ४४ ॥&lt;br&gt;&#xA;शाल्व उवाच&lt;br&gt;&#xA;गृहीता त्वं वरारोहे भीष्मेण पश्यतो मम ।&lt;br&gt;&#xA;रथे संस्थापिता तेन न ग्रहीष्ये करं तव ॥ ४५ ॥&lt;br&gt;&#xA;परोच्छिष्टां च कः कन्यां गृह्णाति मतिमान्नरः ।&lt;br&gt;&#xA;अतोऽहं न ग्रहीष्यामि त्यक्तां भीष्मेण मातृवत् ॥ ४६ ॥&lt;br&gt;&#xA;रुदती विलपन्ती सा त्यक्ता तेन महात्मना ।&lt;br&gt;&#xA;पुनर्भीष्मं समागत्य रुदती चेदमब्रवीत् ॥ ४७ ॥&lt;br&gt;&#xA;शाल्वो मुक्तां त्वया वीर न गृह्णाति गृहाण माम् ।&lt;br&gt;&#xA;धर्मज्ञोऽसि महाभाग मरिष्याम्यन्यथा ह्यहम् ॥ ४८ ॥&lt;br&gt;&#xA;भीष्म उवाच&lt;br&gt;&#xA;अन्यचित्तां कथं त्वां वै गृह्णामि वरवर्णिनि ।&lt;br&gt;&#xA;पितरं स्वं वरारोहे व्रज शीघ्नं निराकुला ॥ ४९ ॥&lt;br&gt;&#xA;तथोक्ता सा तु भीष्मेण जगाम वनमेव हि ।&lt;br&gt;&#xA;तपश्चकार विजने तीर्थे परमपावने ॥ ५० ॥&lt;br&gt;&#xA;द्वे भार्ये चातिरूपाढ्ये तस्य राज्ञो बभूवतुः ।&lt;br&gt;&#xA;अम्बालिका चाम्बिका च काशिराजसुते शुभे ॥ ५१ ॥&lt;br&gt;&#xA;राजा विचित्रवीर्योऽसौ ताभ्यां सह महाबलः ।&lt;br&gt;&#xA;रेमे नानाविहारैश्च गृहे चोपवने तथा ॥ ५२ ॥&lt;br&gt;&#xA;वर्षाणि नव राजेन्द्रः कुर्वन् क्रीडा मनोरमाम् ।&lt;br&gt;&#xA;प्रापासौ मरणं भूयो गृहीतो राजयक्ष्मणा ॥ ५३ ॥&lt;br&gt;&#xA;मृते पुत्रेऽतिदुःखार्ता जाता सत्यवती तदा ।&lt;br&gt;&#xA;कारयामास पुत्रस्य प्रेतकार्याणि मन्त्रिभिः ॥ ५४ ॥&lt;br&gt;&#xA;भीष्ममाह तदैकान्ते वचनं चातिदुःखिता ।&lt;br&gt;&#xA;राज्यं कुरु महाभाग पितुस्ते शन्तनोः सुत ॥ ५५ ॥&lt;br&gt;&#xA;भ्रातुर्भार्यां गृहाण त्वं वंशञ्च परिरक्षय ।&lt;br&gt;&#xA;यथा न नाशमायाति ययातेर्वंश इत्युत ॥ ५६ ॥&lt;br&gt;&#xA;भीष्म उवाच&lt;br&gt;&#xA;प्रतिज्ञा मे श्रुता मातः पित्रर्थे या मया कृता ।&lt;br&gt;&#xA;नाहं राज्यं करिष्यामि न चाहं दारसङ्ग्रहम् ॥ ५७ ॥&lt;br&gt;&#xA;सूत उवाच&lt;br&gt;&#xA;तदा चिन्तातुरा जाता कथं वंशो भवेदिति ।&lt;br&gt;&#xA;नालसाद्धि सुखं मह्यं समुत्पन्ने ह्यराजके ॥ ५८ ॥&lt;br&gt;&#xA;गाङ्गेयस्तामुवाचेदं मा चिन्तां कुरु भामिनि ।&lt;br&gt;&#xA;पुत्रं विचित्रवीर्यस्य क्षेत्रजं चोपपादय ॥ ५९ ॥&lt;br&gt;&#xA;कुलीनं द्विजमाहूय वध्वा सह नियोजय ।&lt;br&gt;&#xA;नात्र दोषोऽस्ति वेदेऽपि कुलरक्षाविधौ किल ॥ ६० ॥&lt;br&gt;&#xA;पौत्रं चैवं समुत्पाद्य राज्यं देहि शुचिस्मिते ।&lt;br&gt;&#xA;अहं च पालयिष्यामि तस्य शासनमेव हि ॥ ६१ ॥&lt;br&gt;&#xA;तच्छ्रुत्वा वचनं तस्य कानीनं स्वसुतं मुनिम् ।&lt;br&gt;&#xA;जगाम मनसा व्यासं द्वैपायनमकल्मषम् ॥ ६२ ॥&lt;br&gt;&#xA;स्मृतमात्रस्ततो व्यास आजगाम स तापसः ।&lt;br&gt;&#xA;कृत्वा प्रणामं मात्रेऽथ संस्थितो दीप्तिमान्मुनिः ॥ ६३ ॥&lt;br&gt;&#xA;भीष्मेण पूजितः कामं सत्यवत्या च मानितः ।&lt;br&gt;&#xA;तस्थौ तत्र महातेजा विधूमोऽग्निरिवापरः ॥ ६४ ॥&lt;br&gt;&#xA;तमुवाच मुनिं माता पुत्रमुत्पादयाधुना ।&lt;br&gt;&#xA;क्षेत्रे विचित्रवीर्यस्य सुन्दरं तव वीर्यजम् ॥ ६५ ॥&lt;br&gt;&#xA;व्यासः श्रुत्वा वचो मातुराप्तवाक्यममन्यत ।&lt;br&gt;&#xA;ओमित्युक्त्वा स्थितस्तत्र ऋतुकालमचिन्तयत् ॥ ६६ ॥&lt;br&gt;&#xA;अम्बिका च यदा स्नाता नारी ऋतुमती तदा ।&lt;br&gt;&#xA;सङ्गं प्राप्य मुनेः पुत्रमसूतान्धं महाबलम् ॥ ६७ ॥&lt;br&gt;&#xA;जन्मान्धं च सुतं वीक्ष्य दुःखिता सत्यवत्यपि ।&lt;br&gt;&#xA;द्वितीयां च वधूमाह पुत्रमुत्पादयाशु वै ॥ ६८ ॥&lt;br&gt;&#xA;ऋतुकालेऽथ सम्प्राप्ते व्यासेन सह सङ्गता ।&lt;br&gt;&#xA;तथा चाम्बालिका रात्रौ गर्भं नारी दधार सा ॥ ६९ ॥&lt;br&gt;&#xA;सोऽपि पाण्डुः सुतो जातो राज्ययोग्यो न सम्मतः ।&lt;br&gt;&#xA;पुत्रार्थे प्रेरयामास वर्षान्ते च पुनर्वधूम् ॥ ७० ॥&lt;br&gt;&#xA;आहूय च ततो व्यासं सम्प्रार्थ्य मुनिसत्तमम् ।&lt;br&gt;&#xA;प्रेषयामास रात्रौ सा शयनागारमुत्तमम् ॥ ७१ ॥&lt;br&gt;&#xA;न गता च वधूस्तत्र प्रेष्या सम्प्रेषिता तया ।&lt;br&gt;&#xA;तस्यां च विदुरो जातो दास्यां धर्मांशतः शुभः ॥ ७२ ॥&lt;br&gt;&#xA;एवं व्यासेन ते पुत्रा धृतराष्ट्रादयस्त्रयः ।&lt;br&gt;&#xA;उत्पादिता महावीरा वंशरक्षणहेतवे ॥ ७३ ॥&lt;br&gt;&#xA;एतद्वः सर्वमाख्यातं तस्य वंशसमुद्‌भवम् ।&lt;br&gt;&#xA;व्यासेन रक्षितो वंशो भ्रातृधर्मविदानघाः ॥ ७४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां ॥&lt;br&gt;&#xA;प्रथमस्कन्धे धृतराष्ट्रादीनामुत्पत्तिवर्णनं नाम विंशोऽध्यायः ॥ २० ॥&lt;/p&gt;</description>
    </item>
  </channel>
</rss>
