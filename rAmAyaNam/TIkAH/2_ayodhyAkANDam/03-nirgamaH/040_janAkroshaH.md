+++
title = "०४० जनाक्रोशः"
title_english = "040 Rama s departure from Ayodhya"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-040-Jana_Kroshaha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/03-nirgamaH/040_janAkroshaH.md">
<details><summary><h3>IITK ...{Loading}...</h3></summary>

Rama, Lakshmana and Sita set out for the forest--wailing of citizens,
queens and the king.



#### श्लोकः
##### मूलम्
अथ रामश्च सीता च लक्ष्मणश्च कृताञ्जलिः।  
उपसङ्गृह्य राजानं चक्रुर्दीनाः प्रदक्षिणम्॥2.40.1॥

##### शब्दार्थः
अथ thereafter, कृताज्ञलिः folded hands, रामश्च Rama also, सीता च  Sita also, लक्ष्मणश्च Lakshmana also, राजानम् king, उपसङ्गृह्य holding, दीनाः forlom, प्रदक्षिणं चक्रुः circumambulated him.

##### आङ्ग्लानुवादः
Thereafter, Sita, Rama and Lakshmana with folded palms in a forlom state touched (the feet of) the king and circumambulated him.



#### श्लोकः
##### मूलम्
तं चापि समनुज्ञाप्य धर्मज्ञस्सीतया सह।  
राघव श्शोकसम्मूढो जननीमभ्यवादयत्॥2.40.2॥

##### शब्दार्थः
धर्मज्ञः knower of duty, राघवः Rama, सीतया सह along with Sita, तम् (to him), समनुज्ञाप्य after taking leave of, शोकसम्मूढः griefstricken, जननीम् to mother, अभ्यवादयत् paid obeisance.

##### आङ्ग्लानुवादः
Taking leave of Dasaratha, the righteous descendant of the Raghus (Rama) along with Sita paid obeisance to his mother Kausalya who was afflicted with deep grief.



#### श्लोकः
##### मूलम्
अअन्वक्षं लक्ष्मणो भ्रातुः कौशल्यामभ्यवादयत्।  
अथ मातुस् सुमित्राया जग्राह चरणौ पुनः॥2.40.3॥

##### शब्दार्थः
लक्ष्मणः Lakshmana, भ्रातुः to his brother, अन्वक्षम् following immediately, कौशल्याम् of Kausalya, अभ्यवादयत् paid obeisance, अथ thereafter, मातुः of his mother, सुमित्रायाः Sumitra's, चरणौ feet, पुनः again, जग्राह held.

##### आङ्ग्लानुवादः
Immediately following Rama, his brother, Lakshmana also paid obeisance to Kausalya and, thereafter, held the feet of his own mother Sumitra.



#### श्लोकः
##### मूलम्
तं वन्दमानं रुदती माता सौमित्रिमब्रवीत्।  
हितकामा महाबाहुं मूध्नर्युपाघ्राय लक्ष्मणम्॥2.40.4॥

##### शब्दार्थः
माता mother, वन्दमानम् who was paying homage, सौमित्रिम् her son, महाबाहुम्   mightyarmed, लक्ष्मणम् of Lakshmana, मूर्ध्नि on his forehead, उपाघ्राय having smelt, रुदती  wailing, हितकामा wellwisher, अब्रवीत् said.

##### आङ्ग्लानुवादः
While the mightyarmed Lakshmana paid her homage, Sumitra wailed, kissed him on his forehead, wished him well and saidः



#### श्लोकः
##### मूलम्
सृष्टस्त्वं वनवासाय स्वनुरक्तस्सुहृज्जने।  
रामे प्रमादं मा कार्षीः पुत्र भ्रातरि गच्छति॥2.40.5॥

##### शब्दार्थः
पुत्र O son, सुहृज्जने in beloved ones, स्वनुरक्तः deeply attached, वनवासाय to dwell in the forest,  सृष्टः born , गच्छति leaving for the forest, भ्रातरि with regard to your brother, रामे of Rama, प्रमादम् inattention, मा कार्षीः never do.

##### आङ्ग्लानुवादः
Although deeply attached to your beloved ones, O Son, you are born to dwell in the forest. Never be inattentive towards your brother Rama who is on his way (to the forest).



#### श्लोकः
##### मूलम्
व्यसनी वा समृद्धो वा गतिरेष तवानघ।  
एष लोके सतां धर्मो यज्ज्येष्ठवशगो भवेत्॥2.40.6॥

##### शब्दार्थः
अनघ O sinless one, व्यसनी वा in adversity, समृद्धो वा or in prosperity, एषः this one,  तव your, गतिः is refuge, ज्येष्ठवशगः following the eldest brother, भवेत् इति यत् if it happens,  एषः this, लोके in this world, सताम् of virtuous men, धर्मः is the duty.

##### आङ्ग्लानुवादः
Rama is your refuge in times of adversity or prosperity, O sinless one To be  
obedient to the eldest (brother) is the duty of virtuous men in this world.



#### श्लोकः
##### मूलम्
इदं हि वृत्तमुचितं कुलस्यास्य सनातनम्।  
दानं दीक्षा च यज्ञेषु तनुत्यागो मृधेषु च॥2.40.7॥

##### शब्दार्थः
दानम् charity, यज्ञेषु in sacrifices, दीक्षा च initiation, मृधेषु in battles, तनुत्यागः च giving one's  body, इदम् this one, अस्य कुलस्य of this race, उचितम् befitting, सनातनम् ancient, वृत्तं हि is the tradition.

##### आङ्ग्लानुवादः
Charity, initiation at sacrifices and yielding life in battles are the befitting ancient traditions prevailing in your race.



#### श्लोकः
##### मूलम्
लक्ष्मणं त्वेवमुक्त्वा सा संसिद्धं प्रियराघवम्।  
सुमित्रा गच्छ गच्छेति पुनः पुनरुवाच तम्॥2.40.8॥

##### शब्दार्थः
सा सुमित्रा that Sumitra, प्रियराघवम् to beloved Rama, संसिद्धम् fully prepared, लक्ष्मणम्  Lakshmana, एवम् thus, उक्त्वा having said, गच्छ गच्छ इति exclaiming 'go, go', तम् to him, पुनः पुनः again and again, उवाच said.

##### आङ्ग्लानुवादः
Having said this to Lakshmana Sumitra again and again said to her beloved Rama, who was fully prepared, 'Go, go'.



#### श्लोकः
##### मूलम्
रामं दशरथं विद्धि मां विद्धि जनकात्मजाम्।  
अयोध्यामटवीं विध्दि गच्छ तात यथासुखम्॥2.40.9॥

##### शब्दार्थः
रामम् to Rama, दशरथम् as Dasaratha, विद्धि know, जनकात्मजाम् Sita, माम् as me, विद्धि know, अटवीम् forest, अयोध्याम् as Ayodhya, विद्धि know, तात child, यथासुखम् in peace, गच्छ go.

##### आङ्ग्लानुवादः
(To Lakshmana she said) Regard Rama as Dasaratha, Sita as me and the forest as Ayodhya. My child, go in peace.



#### श्लोकः
##### मूलम्
ततः सुमन्त्रः काकुत्स्थं प्राञ्जलिर्वाक्यमब्रवीत्।  
विनीतो विनयज्ञश्च मातलिर्वासवं यथा॥2.40.10॥

##### शब्दार्थः
ततः then, विनीतः humble, विनयज्ञश्च knower of politeness, सुमन्त्रः Sumantra, प्राञ्जलिः with folded palms, मातलिः Matali, वासवं यथा as Indra, काकुत्स्थम् to the scion of the Kakutstha race, वाक्यम् these words, अब्रवीत् spoke.

##### आङ्ग्लानुवादः
Then Sumantra who knows the ways of politeness and humility spoke to Rama, with folded hands as Matali did to Indra.



#### श्लोकः
##### मूलम्
ररथमारोह भद्रं ते राजपुत्र महायशः।  
क्षिप्रं त्वां प्रापयिष्यामि यत्र मां राम वक्ष्यसि॥2.40.11॥

##### शब्दार्थः
राजपुत्र O Prince, महायशः O illustrious one, रथं chariot, आरोह mount, ते to you, भद्रम् wish  
you well, यत्र whereever, वक्ष्यसि you guide (one), त्वाम् you, क्षिप्रम् speedily, प्रापयिष्यामि I will take.

##### आङ्ग्लानुवादः
O Illustrious prince, wish you well Mount the chariot. I shall convey you speedily whereever you want.



#### श्लोकः
##### मूलम्
चतुर्दश हि वर्षाणि वस्तव्यानि वने त्वया।  
तान्युपक्रमितव्यानि यानि देव्यासि चोदितः॥2.40.12॥

##### शब्दार्थः
चतुर्दश fourteen, वर्षाणि years, त्वया by you, वने in the forest,  वस्तव्यानिव you will dwell, यानि those, देव्या by queen Kaikeyi, चोदितः असि you have been directed, तानि those,  उपक्रमितव्यानि should be commenced.

##### आङ्ग्लानुवादः
You have been directed by Kaikeyi to live in the forest for fourteen years. Accordingly you must now commence counting those years as directed.



#### श्लोकः
##### मूलम्
तं रथं सूर्यसङ्काशं सीता हृष्टेन चेतसा।  
आरुरोह वरारोहा कृत्वालङ्कारमात्मनः॥2.40.13॥

##### शब्दार्थः
वरारोहा lovely limbs, सीता Sita, आत्मनः her person, अलङ्कारम् decoration, कृत्वा having made, हृष्टेन with pleased, चेतसा mind, सूर्यसङ्काशम् resembling the Sun, तं रथम् that chariot,  आरुरोह boarded.

##### आङ्ग्लानुवादः
Sita of lovely limbs decorated herself and with a cheerful mind boarded the chariot which was shining like the Sun.



#### श्लोकः
##### मूलम्
अथो ज्वलनसङ्काशं चामीकरविभूषितम्।  
तमारुरुहतुस्तूर्णं भ्रातरौ रामलक्ष्मणौ॥2.40.14॥

##### शब्दार्थः
अथ thereafter, भ्रातरौ both the brothers, रामलक्ष्मणौ Rama and Lakshmana, उज्वलनसङ्काशम्  appearing like blazing fire, चामीकरविभूषितम् decorated with gold, तम् the chariot, तूर्णम्  immediately, आरुरुहतुः both ascended.

##### आङ्ग्लानुवादः
Thereafter, Rama and Lakshmana also boarded that chariot decorated with gold and  shining like blazing fire.



#### श्लोकः
##### मूलम्
वनवासं हि संख्याय वासांस्याभरणानि च।  
भर्तारमनुगच्छन्त्यै सीतायै श्वशुरो ददौ॥2.40.15॥

##### शब्दार्थः
श्वशुरः fatherinlaw (Dasaratha), भर्तारम् to the husband, अनुगच्छन्त्यै following, सीतायै to Sita, वनवासम् going to dwell in the forest, संख्याय having counted, वासांसि clothes, आभरणानि च ornamets, ददौ gave.

##### आङ्ग्लानुवादः
Fatherinlaw (Dasaratha) gave clothes and ornaments on the assessment of the number of years Sita was going to spend in the forest with her husband.



#### श्लोकः
##### मूलम्
तथैवायुधजालानि भ्रातृभ्यां कवचानि च।  
रथोपस्थे प्रतिन्यस्य सचर्म कठिनं च तत्॥2.40.16॥  
सीतातृतीयानारूढान् दृष्ट्वा दृष्टमचोदयत्।  
सुमन्त्रस्सम्मतानश्वान् वायुवेगसमान्जवे॥2.40.17॥

##### शब्दार्थः
तथैव similarly, भ्रातृभ्याम् for brothers, आयुधजालानि multitude of weapons, कवचानि armours, सचर्म along with shield, तत् कठिनं च protective leather covering the hand,  रथोपस्थे in the centre of the chariot,  प्रतिन्यस्य placing, सुमन्त्रः Sumantra, सीतातृतीयान् Rama and Lakshmana with Sita as third person, आरूढान् ascended, दृष्ट्वा having seen, सम्मतान् honoured, जवे in speed, वायुवेग समान् like the speed of the wind, अश्वान् horses, धृष्टम् briskly, अचोदयत् drove them.

##### आङ्ग्लानुवादः
So also Dasaratha secured a multitude of weapons, shields and protective leathercoverings for hands and placed them at the centre of the chariot, for use by the brothers. When Sumantra ensured that Sita, Rama and Lakshmana boarded the chariot,  he briskly hastened the horses which were as speedy as the wind.



#### श्लोकः
##### मूलम्
प्रतियाते महारण्यं चिररात्राय राघवे।  
बभूव नगरे मूर्छा बलमूर्छा जनस्य च॥2.40.18॥

##### शब्दार्थः
राघवे Rama, चिररात्राय for a long period, महारण्यम् to the great forest, प्रतियाते having set out, नगरे  in the city, मूर्छा बभूव was deprived of  senses, जनस्य for men, बलमूर्छा च were deprived of their strength.

##### आङ्ग्लानुवादः
Having seen Rama set out  for the great forest for a long period, the city was stilled and men were enervated.



#### श्लोकः
##### मूलम्
तत्समाकुलसम्भ्रान्तं मत्तसङ्कुपितद्विपम्।  
हयशिञ्जितनिर्घोषं पुरमासीन्महास्वनम्॥2.40.19॥

##### शब्दार्थः
तत् पुरम् that city, मत्तसङ्कुपितद्विपम् with elephants intoxicated and provoked (by sounds), हयशिञ्जितनिर्घोषम्  the tinkling of bells and the neighing of the horses, महास्वनम् mighty roar, आकुलसम्भ्रान्तम् आसीत् became flurried and distressed.

##### आङ्ग्लानुवादः
The city was distressed and flurried by the intoxicated elephants, provoked by the  
mighty sound of the tinkling of bells and the neighing of the horses.



#### श्लोकः
##### मूलम्
ततस् सबालवृद्धा सा पुरी परमपीडिता।  
राममेवाभिदुद्राव घर्मार्ता सलिलं यथा॥2.40.20॥

##### शब्दार्थः
ततः thereafter, बालवृद्धा including young and old, सा पुरी that city, परमपीडिता extremely afflicted, घर्मार्तः oppressed with heat, सलिलं यथा like water, रामम् एव towards Rama only,  अभिदुद्राव ran.

##### आङ्ग्लानुवादः
Thereafter the extremely afflicted people of the city, including young and old alike, ran towards Rama like men oppressed with heat running for water.



#### श्लोकः
##### मूलम्
पार्श्वतः पृष्ठतश्चापि लम्बमानास्तदुन्मुखाः।  
बाष्पपूर्णमुखास्सर्वे तमूचुर्भृशनिस्वनाः॥2.40.21॥

##### शब्दार्थः
सर्वे all, पार्श्वतः by his side, पृष्ठतश्चैव behind, लम्बमानाः hanging upon, तदुन्मुखाः facing him, बाष्पपूर्णमुखाः faces covered with tears, भृशनिस्वनाः heaving deeply, तम् addressing that Sumantra, ऊचुः said.

##### आङ्ग्लानुवादः
All the people hanging from the chariot from behind and by the sides, heaving deeply, their faces covered with tears, thus addressed to Sumantraः



#### श्लोकः
##### मूलम्
संयच्छ वाजिनां रश्मीन् सूत याहि शनैश्शनैः।  
मुखं द्रक्ष्याम रामस्य दुर्दर्शं नो भविष्यति॥2.40.22॥

##### शब्दार्थः
सूत O charioteer, वाजिनाम् horses, रश्मीन् reins, संयच्छ control, शनैः शनैः slowly, slowly,  याहि go, रामस्य Rama's, मुखम् face, द्रक्ष्यामः we will see,  नः for us, दुर्दर्शम् difficult to see,  भविष्यति will become.

##### आङ्ग्लानुवादः
O charioteer, control the reins of the horses and go slow so that we may look at the face of Rama, for soon we will not be able to see him.



#### श्लोकः
##### मूलम्
आयसं हृदयं नूनं राममातुरसंशयम्।  
यद्देवगर्भप्रतिमे वनं याति न भिद्यते॥2.40.23॥

##### शब्दार्थः
देवगर्भप्रतिमे resembling the offspring of gods, वनम् to the forest, याति while going, यत् for what reason, न भिद्यते does not break, नूनम् certainly, राममातुः of the mother of Rama (Kausalya's),  हृदयम् heart, आयसम् is made of iron, असंशयम् no doubt.

##### आङ्ग्लानुवादः
Alas, the heart of Kausalya whose son, Rama, resembles the offspring of the gods, does not break even though he is going to the forest Undoubtedly it must be made of iron.



#### श्लोकः
##### मूलम्
कृतकृत्या हि वैदेही छायेवानुगता पतिम्।  
न जहाति रता धर्मे मेरुमर्कप्रभा यथा॥2.40.24॥

##### शब्दार्थः
धर्मे in duty, रता attached, छायेव like shadow, अनुगता following, वैदेहि Sita, अर्कप्रभा sunlight, मेरुम् यथा like mount Meru, पतिम् her husband, न जहाति does not leave,   कृतकृत्या हि accomplished her purpose.

##### आङ्ग्लानुवादः
Sita, deeply attached to her duty, and with her desire fulfilled is following her husband like a shadow just as the sunlight which never leaves mount Meru.



#### श्लोकः
##### मूलम्
अहो लक्ष्मण सिद्धार्थस् सततं प्रियवादिनम्।  
भ्रातरं देवसङ्काशं यस्त्वं परिचरिष्यसि॥2.40.25॥

##### शब्दार्थः
लक्ष्मण O Lakshmana, यः त्वम् such as you, प्रियवादिनम् who speaks pleasant words, देवसङ्काशम् godlike, भ्रातरम् to brother, सततम् always, परिचरिष्यसि attend, सिद्धार्थः fulfilled the purpose, अहो oh.

##### आङ्ग्लानुवादः
With your desires fulfilled, O Lakshmana, you will attend to your godlike brother who always speaks pleasant words.



#### श्लोकः
##### मूलम्
महत्येषा हि ते सिध्दिरेष चाभ्युदयो महान्।  
एष स्वर्गस्य मार्गश्च यदेनमनुगच्छसि॥2.40.26॥

##### शब्दार्थः
एनम् this Rama, अनुगच्छसि (इति) यत् the fact that you are following him,  एषा that one, ते for you, महती great, सिध्दिः achievement, एषः this, महान् great, अभ्युदयः prosperity, एषः this one, स्वर्गस्य to heaven, मार्गश्च way.

##### आङ्ग्लानुवादः
The very fact that you are  following Rama is a great achievement and a great fortune for you. This, in fact, is the way to heaven.



#### श्लोकः
##### मूलम्
एवं वदन्तस्ते सोढुं न शेकुर्बाष्पमागतम्।  
नरास्तमनुगच्छन्तः प्रियमिक्ष्वाकुनन्दनम्॥2.40.27॥

##### शब्दार्थः
एवम् thus, वदन्तः speaking, इक्ष्वाकुनन्दनम् delight of Ikshawaku dynasty, प्रियम् beloved, तम्  
that Rama, अनुगच्छन्तः following, ते नराः those people, आगतम् having arrived, बाष्पम् tears, सोढुम् to bear, न शेकुः were not able.

##### आङ्ग्लानुवादः
Speaking thus, the people following their beloved Rama, the delight of the Ikshvaku dynasty, were not able to bear (restrain) the tears flowing from their eyes.



#### श्लोकः
##### मूलम्
अथ राजा वृत स्त्रीभिर्दीनाभिर्दीनचेतनः।  
निर्जगाम प्रियं पुत्रं द्रक्ष्यामीति ब्रुवन् गृहात्॥2.40.28॥

##### शब्दार्थः
अथ then, दीनचेतनः in desolation, राजा king, प्रियम् beloved, पुत्रम् son, द्रक्ष्यामीति I wish to see him, ब्रुवन् saying, दीनाभिः distressed, स्त्रीभिः by ladies, वृतः surrounded, गृहात् from the palace, निर्जगाम emerged.

##### आङ्ग्लानुवादः
I wish to see my beloved son said the king with a sense of desolation and emerged, surrounded by forlorn women, from the palace.



#### श्लोकः
##### मूलम्
शुश्रुवे चाग्रतः स्त्रीणां रुदन्तीनां महास्वनः।  
यथा नादः करेणूनां बद्धे महति कुञ्जरे॥2.40.29॥

##### शब्दार्थः
अग्रतः in front of, रुदन्तीनाम् crying, स्त्रीणाम् of women, महास्वनः loud sound, महति when great,  कुञ्जरे elephant, बद्धे when fastened, करेणूनाम् of female elephants, नादः यथा like a sound,  शुश्रुवे heard.

##### आङ्ग्लानुवादः
He heard the women crying loudly in front like wailings of cowelephants when their bull elephant is captured.



#### श्लोकः
##### मूलम्
पिता हि राजा काकुत्स्थः श्रीमान् सन्नस्तदाऽभवत्।  
परिपूर्णः शशी काले ग्रहेणोपप्लुतो यथा॥2.40.30॥

##### शब्दार्थः
श्रीमान् one of great prosperity, काकुत्स्थः born in the race of Kakutstha (Dasaratha), पिता father, राजा king, तदा then, काले at that time, ग्रहेण by Rahu, उपप्लुतः eclipsed, पूर्णशशी यथा like the full Moon, सन्नः अभवत् was shrunk.

##### आङ्ग्लानुवादः
The king born in the race of Kakutstha, though bright, looked dull then like the full Moon eclipsed (by Rahu).



#### श्लोकः
##### मूलम्
स च श्रीमानचिन्त्यात्मा रामो दशरथात्मजः।  
सूतं सञ्चोदयामास त्वरितं वाह्यतामिति॥2.40.31॥

##### शब्दार्थः
श्रीमान् glorious one, अचिन्त्यात्मा unimaginable form, सः दशरथात्मजः that son of Dasaratha, रामः Rama, त्वरितम् fast, वाह्यताम् इति drive, सूतम् charioteer,  सञ्चोदयामास exhorted.

##### आङ्ग्लानुवादः
The son of Dasaratha, glorious Rama of inconceivable courage, exhorted the charioteer to drive the chariot fast.



#### श्लोकः
##### मूलम्
रामो याहीति सूतं तं तिष्ठेति स जनस्तदा।  
उभयं नाशकत्सूतः कर्तुमध्वनि चोदितः॥2.40.32॥

##### शब्दार्थः
तदा then, रामः Rama, याहि इति saying 'drive on', जनः citizens, तिष्ठेति 'stay, stay', तं सूतम्  
to the charioteer, चोदितः urged, सूतः that charioteer, अध्वनि on the way, उभयम् both the acts, कर्तुम् to do, नाशकत् was unable.

##### आङ्ग्लानुवादः
Urged by Rama to drive fast on the one hand and by the citizens to stay, on the other, the charioteer could do neither on the way.



#### श्लोकः
##### मूलम्
निर्गच्छति महाबाहौ रामे पौरजनाश्रुभिः।  
पतितैरभ्यवहितं प्रशशाम महीरजः॥2.40.33॥

##### शब्दार्थः
महाबाहौ mightyarmed, रामे Rama, निर्गच्छति going away, अभ्यवहितम् raised, महीरजः dust of the earth, पतितैः by the fallen, पौरजनाश्रुभिः with the tears of the citizens, प्रशशाम subsided.

##### आङ्ग्लानुवादः
As the mightyarmed Rama was going away, the dust raised from the earth subsided with the tears falling from the citizens' (eyes).



#### श्लोकः
##### मूलम्
रुदिताश्रुपरिद्यूनं हाहाकृतमचेतनम्।  
प्रयाणे राघवस्यासीत्पुरं परमपीडितम्॥2.40.34॥

##### शब्दार्थः
राघवस्य Rama's, प्रयाणे at the time of departure, पुरम् the city, रुदिताश्रुपरिद्यूनम् drenched  with tears from weeping, हाहाकृतम् 'Alas, Alas', अचेतनम् insensate, परम पीडितम् आसीत् became tormented.

##### आङ्ग्लानुवादः
At the time of Rama's departure, the insensate city was drenched with tears of the deeply afflicted people crying, 'Alas, Alas'.



#### श्लोकः
##### मूलम्
सुस्राव नयनैः स्त्रीणामस्रमायाससम्भवम्।  
मीनसङ्क्षोभचलितैस् सलिलं पङ्कजैरिव॥2.40.35॥

##### शब्दार्थः
स्त्रीणाम् women's, नयनैः with (from) eyes, आयाससम्भवम् born of anguish, अस्रम् tears, मीनसङ्क्षोभ चलितैः shaken by the movements of fish, पङ्कजैः by lotuses, सलिलमिव like waterdrops, सुस्राव fell.

##### आङ्ग्लानुवादः
Tears born of anguish fell from the eyes of women just as waterdrops fall from lotuses shaken by the movements of fishes.



#### श्लोकः
##### मूलम्
दृष्ट्वा तु नृपति श्श्रीमानेकचित्तगतं पुरम्।  
निपपातैव दुःखेन हतमूल इव द्रुमः॥2.40.36॥

##### शब्दार्थः
श्रीमान् prosperous, नृपतिः king, एकचित्तगतम् absorbed in the same thought, पुरम् the city,  दृष्ट्वा having seen, दुःखेन with grief, हतमूलः with roots severed, द्रुमः इव like tree, निपपातैव  fell down.

##### आङ्ग्लानुवादः
Having seen the city (people) absorbed in one single thought, the prosperous king, griefstricken, fell down on the ground like a tree severed at its root.



#### श्लोकः
##### मूलम्
ततो हलहलाशब्दो जज्ञे रामस्य पृष्ठतः।  
नराणां प्रेक्ष्य राजानं सीदन्तं भृशदुःखितम्॥2.40.37॥

##### शब्दार्थः
ततः then, भृश दुःखितम् intensely grieved, सीदन्तम् enfeebled, राजानम् king, प्रेक्ष्य having seen, नराणाम् men's, हलहलाशब्दः a tumultous roar, रामस्य Rama's, पृष्ठतः behind, जज्ञे emanated.

##### आङ्ग्लानुवादः
When the people saw the king enfeebled by deep grief, they raised an uproar behind Rama's (chariot).



#### श्लोकः
##### मूलम्
हा रामेति जनाः केचिद्राममातेति चापरे।  
अन्तःपुरं समृद्धं च क्रोशन्तः पर्यदेवयन्॥2.40.38॥

##### शब्दार्थः
केचित् some, जनाः people, हा रामेति O Rama, अपरे some others, राममातेति O mother of Rama, क्रोशन्तः while crying, समृद्धम् loudly, अन्तःपुरं च inner apartment, पर्यदेवयन् made them weep.

##### आङ्ग्लानुवादः
Some among them wailed 'Oh Rama', while some others cried 'Oh mother of Rama' By crying loudly, they made the women in the inner apartment cry too.



#### श्लोकः
##### मूलम्
अन्वीक्षमाणो रामस्तु विषण्णं भ्रान्तचेतसम्।  
राजानं मातरं चैव ददर्शानुगतौ पथि॥2.40.39॥

##### शब्दार्थः
रामस्तु Rama, अन्वीक्षमाणः glanced back, विषण्णम् dejected, भ्रान्तचेतसम् with a disturbed mind, राजानम् king, मातरं चैव mother also, पथि on the highway, अनुगतौ following, ददर्श  beheld.

##### आङ्ग्लानुवादः
When Rama glanced back, he saw his mother and father trailing behind him on the highway, with an agitated and dejected mind.



#### श्लोकः
##### मूलम्
स बद्ध इव पाशेन किशोरो मातरं यथा।  
धर्मपाशेन सङ्क्षिप्तः प्रकाशं नाभ्युदैक्षत॥2.40.40॥

##### शब्दार्थः
पाशेन बद्धः fastened by cord, किशोरः इव like a foal, सः Rama, धर्मपाशेन by bonds of duty,  सङ्क्षिप्तः restrained, मातरं यथा like mother, प्रकाशम् clearly, नाभ्युदैक्षत did not see.

##### आङ्ग्लानुवादः
Like a fastened foal cannot see its mother, Rama restrained by bonds of duty could not see his parents clearly.



#### श्लोकः
##### मूलम्
पदातिनौ च यानार्हावदुःखार्हौ सुखोचितौ।  
दृष्ट्वा सञ्चोदयामास शीघ्रं याहीति सारथिम्॥2.40.41॥

##### शब्दार्थः
यानार्हौ worthy of going on chariot, पदातिनौ (now) going on foot, सुखोचितौ accustomed to comforts, अदुःखार्हौ unworthy of experiencing sorrow, दृष्ट्वा having seen, शीघ्रम् swiftly,  याहि इति 'go' thus, सारथिम् of charioteer, सञ्चोदयामास urged.

##### आङ्ग्लानुवादः
Seeing his parents, who were worthy of riding a chariot now going on foot, who were accustomed to comforts and did not deserve any suffering, Rama urged his charioteer to drive fast.



#### श्लोकः
##### मूलम्
न हि तत्पुरुषव्याघ्रो दुःखदं दर्शनं पितुः।  
मातुश्च सहितुं शक्तस्तोत्रार्दित इव द्विपः॥2.40.42॥

##### शब्दार्थः
पुरुषव्याघ्रः tiger (best) among men, तोत्रार्दितः tormented by the goads, द्विपः इव like an elephant, दुःखदम् causing agony, पितुः father's, मातुश्च mother's, तत् दर्शनम् that sight, सहितुम् to endure, न शक्तः हि was not able.

##### आङ्ग्लानुवादः
Rama the best among men, could not, like an elephant tormented by the goad, endure that pitiful sight of his father and mother.



#### श्लोकः
##### मूलम्
प्रत्यगारमिवायान्ती वत्सला वत्सकारणात्।  
बद्धवत्सा यथा धेनू राममाताभ्यधावत॥2.40.43॥

##### शब्दार्थः
बद्धवत्सा fastened calf, वत्सला affectionate, अगारं प्रति towards the shed, आयन्ती coming,  
धेनुः इव like cow, वत्सकारणात् यथा for its calf, राममाता Rama's mother, अभ्यधावत ran behind.

##### आङ्ग्लानुवादः
Rama's mother ran after the chariot, like an affectionate cow running towards the shed to join its fastened calf.



#### श्लोकः
##### मूलम्
तथा रुदन्तीं कौसल्यां रथं तमनुधावतीम्।  
क्रोशन्तीं राम रामेति हा सीते लक्ष्मणेति च॥2.40.44॥  
रामलक्ष्मणसीतार्थं स्रवन्तीं वारि नेत्रजम्।  
असकृत्प्रैक्षत तदा नृत्यन्तीमिव मातरम्॥2.40.45॥

##### शब्दार्थः
(सः Rama), तथा thus, रुदन्तीम् weeping, राम रामेति O Rama, O Rama, हा सीते O Sita, लक्ष्मणेति च O Lakshmana, क्रोशन्तीम् crying, रामलक्ष्मणसीतार्थम् for Rama, Lakshmana and Sita, नेत्रजम् born of eyes, वारि tears, स्रवन्तीम् shedding, नृत्यन्तीम् इव like a dancer, मातरम् mother, तां कौशल्याम् that Kausalya, असकृत् repeatedly, प्रैक्षत saw.

##### आङ्ग्लानुवादः
While Kausalya was weeping and running after the chariot, crying O 'Rama, O Sita, O Lakshmana, shedding tears for them, Rama repeatedly glanced at her who was  
twisting and bending as if in a dancing pose.



#### श्लोकः
##### मूलम्
तिष्ठेति राजा चुक्रोश याहि याहीति राघवः।  
सुमन्त्रस्य बभूवात्मा चक्रयोरिव चान्तरा॥2.40.46॥

##### शब्दार्थः
राजा king, तिष्ठेति 'stay, stay', चुक्रोश cried, राघवः Rama, याहि इति 'go, go', सुमन्त्रस्य Sumantra's, आत्मा mind, चक्रयोः two wheels, अन्तरा इव like in between, बभूव became.

##### आङ्ग्लानुवादः
The king cried, 'Stay, Stay', while Rama said 'Go on, Go on'. Sumantra's mind was caught as if in between two wheels.



#### श्लोकः
##### मूलम्
नाश्रौषमिति राजानमुपालब्धोऽपि वक्ष्यसि।  
चिरं दुःखस्य पापिष्ठमिति रामस्तमब्रवीत्॥2.40.47॥

##### शब्दार्थः
उपालब्धोऽपि even when reproached, नाश्रौषमिति 'I did not hear', राजानम् to the king, वक्ष्यसि you will tell, दुःखस्य agony, चिरम् for long time, पापिष्ठम् cannot be endured, इति thus, रामः  Rama, तम् to him, अब्रवीत् said.

##### आङ्ग्लानुवादः
When the king reproaches you for not stopping the chariot, you can say 'I could not hear'.Prolonging agony is sinful, said Rama to Sumantra.



#### श्लोकः
##### मूलम्
रामस्य स वचः कुर्वन्ननुज्ञाप्य च तं जनम्।  
व्रजतोऽपि हयान् शीघ्रं चोदयामास सारथिः॥2.40.48॥

##### शब्दार्थः
स सारथिः charioteer, रामस्य Rama's, वचः words, कुर्वन् obeying, तम् जनम् that multitude of people, अनुज्ञाप्य having given permision (taking leave), व्रजतोऽपि even though moving, हयान् horses, शीघ्रम् with greater speed, चोदयामास hastened.

##### आङ्ग्लानुवादः
Obeying the command of Rama and after taking leave of the people, Sumantra hastened the horses although they were galloping.



#### श्लोकः
##### मूलम्
न्यवर्तत जनो राज्ञो रामं कृत्वा प्रदक्षिणम्।  
मनसाप्यश्रुवेगैश्च न न्यवर्तत मानुषम्॥2.40.49॥

##### शब्दार्थः
राज्ञः king's, जनः people, रामम् of Rama, प्रदक्षिणं कृत्वा circumanbulating him in imaginataion, न्यवर्तत returned, मानुषम् people, मनसा अपि even mentally, अश्रुवेगैश्च flow of their tears, न न्यवर्तत did not stop.

##### आङ्ग्लानुवादः
The king's men returned, with Rama circumambulated (on the plane of their minds). But from their minds they could not hold back their tears (grief).



#### श्लोकः
##### मूलम्
यमिच्छेत्पुनरायान्तं नैनं दूरमनुव्रजेत्।  
इत्यमात्या महाराजमूचुर्दशरथं वचः॥2.40.50॥

##### शब्दार्थः
यम् whom, पुनः again, आयान्तम् returning, इच्छेत् desires, एनम् him, दूरम् for a long  
distance,  न अनुव्रजेत् should not follow, इति thus, अमात्याः ministers, महाराजम् king, दशरथम्  to Dasaratha, वचः words, ऊचुः said.

##### आङ्ग्लानुवादः
We should not follow over a long distance those we wish to return, said the ministers to king Dasaratha.



#### श्लोकः
##### मूलम्
तेषां वचः सर्वगुणोपपन्नं  
प्रस्विन्नगात्रः प्रविषण्णरूपः।  
निशम्य राजा कृपणः सभार्यो  
व्यवस्थितस्तं सुतमीक्षमाणः॥2.40.51॥

##### शब्दार्थः
प्रस्विन्नगात्रः with a perspiring body, प्रविषण्णरूपः with a melancholic appearance, कृपणः overcome with grief, सभार्यः along with his wives, राजा the king, तेषाम् their,  सर्वगुणोपपन्नम् endowed with every virtue, वचः words, निशम्य having heard, तं सुतम् that son, ईक्षमाणः while looking at, व्यवस्थितः stood there.

##### आङ्ग्लानुवादः
Dasaratha and his wives, overcome with grief, heard their words steeped in virtue  
(wisdom). The king stood there with his perspiring body and melancholic appearance, fixing his gaze on his son.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे चत्वारिंशस्सर्गः॥  
Thus ends the fortieth sarga of Ayodhyakanda of the holy Ramayana, the first epic  composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/03-nirgamaH/040_janAkroshaH.md">
<details><summary><h3>भूषणम् ...{Loading}...</h3></summary>



अथ रामश्च सीता च लक्ष्मणश्च कृताञ्जलिः ।  

उपसंगृह्य राजानं चक्रुर्दीनाः प्रदक्षिणम्  ॥  २।४०।१  ॥   

तं चापि समनुज्ञाप्य धर्मज्ञः सीतया सह ।  

राघवः शोकसम्मूढो जननीमभ्यवादयत्  ॥  २।४०।२  ॥   

अथेति । उपसंगृह्य पादग्रहणपूर्वकं प्रणम्य । दीनाः वृद्धयोर्मातापित्रोः
शुश्रूषा न लब्धेति दीनाः  ॥  २।४०।१२  ॥   

  

अन्वक्षं लक्ष्मणो भ्रातुः कौसल्यामभ्यवादयत् ।  

अथ मातुः सुमित्राया जग्राह चरणौ पुनः  ॥  २।४०।३  ॥   

तं वन्दमानं रुदती माता सौमित्रिमब्रवीत् ।  

हितकामा महाबाहुं मूर्ध्न्युपाघ्राय लक्ष्मणम्  ॥  २।४०।४  ॥   

अन्वक्षमिति । अन्वक्षम् अनुपदम् । "अन्वगन्वक्षमनुगेनुपदम्" इत्यमरः  ॥ 
२।४०।३४  ॥   

  

सृष्टस्त्वं वनवासाय स्वनुरक्तः सुहृज्जने ।  

रामे प्रमादं मा कार्षीः पुत्र भ्रातरि गच्छति  ॥  २।४०।५  ॥   

सृष्ट इति । सृष्टस्त्वम्, दैवेनेति शेषः । भ्रातरि गच्छति देव्या सह
पुष्पितवनदर्शनपारवश्येन गच्छति सतीत्यर्थः । प्रमादम् अनवधानम् । मा
कार्षीः सावधानो भवेत्यर्थः । सृष्ट इति यथा कौसल्या लोकरक्षणार्थं पुत्रं
प्रासूत एवं मया सुहृज्जने रामे स्वनु रक्तस्त्वं वनवासाय सृष्टः । वने
रामानुवर्तनायोत्पादितः, अतो रामे गच्छति प्रमादं मा कार्षीः ।
रामगमनसौन्दर्याकृष्टमनस्कतया रक्षणकर्मण्यनवहितो माभूरित्यर्थः । यद्वा
रामे वनं गच्छति त्वमत्रैव मा तिष्ठेति भावः  ॥  २।४०।५  ॥   

  

व्यसनी वा समृद्धो वा गतिरेष तवानघ ।  

एष लोके सतां धर्मो यज्ज्येष्ठवशगो भवेत्  ॥  २।४०।६  ॥   

रामगमने गन्तव्यतायां निमित्तमाह--व्यसनीति । गतित्वे धर्मशास्त्रानुमतिं
दर्शयति एष इति  ॥  २।४०।६  ॥   

  

इदं हि वृत्तमुचितं कुलस्यास्य सनातनम् ।  

दानं दीक्षा च यज्ञेषु तनुत्यागो मृधेषु च  ॥  २।४०।७  ॥   

\[ज्येष्ठस्याप्यनुवृत्तिश्च राजवंशस्य लक्षणम् ।\]  

ज्येष्ठानुवर्तनादपि परमधर्मं कुलोचितं दर्शयति--इदमिति । मृधेषु युद्धेषु
। तनुत्यागेनापि रामो रक्षणीय इति भावः  ॥  २।४०।७  ॥   

  

लक्ष्मणं त्वेवमुक्त्वा सा संसिद्धं प्रियराघवम् ।  

सुमित्रा गच्छगच्छेति पुनःपुनरुवाच तम्  ॥  २।४०।८  ॥   

लक्ष्मणमिति । संसिद्धं "षिधु गत्याम्" इत्यस्माद्धातोर्निष्ठायां रूपम् ।
गमनोद्युक्तमित्यर्थः । गच्छगच्छेति वीप्सया सुमित्राया अपि रामानुवर्त्तने
महानादरो द्योत्यते  ॥  २।४०।८  ॥   

  

रामं दशरथं विद्धि मां विद्धि जनकात्मजाम् ।  

अयोध्यामटवीं विद्धि गच्छ तात यथासुखम्  ॥  २।४०।९  ॥   

ततः सुमन्त्रः काकुत्स्थं प्राञ्चलिर्वाक्यमब्रवीत् ।  

विनीतो विनयज्ञश्च मातलिर्वासवं यथा  ॥  २।४०।१०  ॥   

वनवासे पितृमातृनगरस्मरणे मनश्चाञ्चल्यं भविष्यतीतिधिया तत्रैव प्रतिनिधिं
कल्पयति--रामतिति । यथामुखं गच्छेत्यस्य इत्युवाचेति पूर्वेण सम्बन्धः ।
रामं दशरथं विद्धि, पितरमवगच्छेत्यर्थः । जनकात्मजां मां विद्धि, मातरं
विद्धीत्यर्थः । अटवीमयोध्याम्, तद्वत् भोगस्थानं विद्धि । गच्छ तात
यथासुखम् तदनुवर्तनमेव उचितं सुखमित्यर्थः । यद्वा रामं दशरथं विद्धि दशति
मत्स्यकच्छपोरगादीन् दंष्ट्राव्यापारविषयान् करोतीति दशः पक्षी "दशं दशने"
इति धातुः । दशनं दंष्ट्राव्यापारः । पचाद्यच् । पृषोदरादित्वा
दनुनासिकलोपः । स गरुडः रथो यस्य तम्, विष्णुं विद्धीत्यर्थः । जनकात्मजां
मां लक्ष्मीं विद्धि । अटवीमयोध्याम् अपराजिताख्यां वैकुण्ठनगरीं विद्धि ।
तद्वासस्थानमिति भावः । यद्वा रामं दशरथं च विद्धि, उभयोस्तारतम्यं
पश्येत्यर्थः । मां जनकात्मजां च विद्धि, गुणतः आलोचय मदपेक्षया सीतैव तव
हितपरेति भावः । अयोध्याम् अटवीं च विद्धि एतन्नगरापेक्षया वनमेव तव
कैङ्कर्यैकान्तस्थानतयोत्कृष्टमित्यर्थः । यद्वा दशरथं रामम् उपरतं विद्धि,
मां जनकस्य पितुरात्मजां विद्धि, कैकेयीविवासिततया पितृगृहवर्तिनीं
विद्धीत्यर्थः । अयोध्यामटवीं विद्धि, निर्जनेयं भविष्यतीत्यर्थः । एवं
तात्पर्यान्तराण्यूह्यानि  ॥  २।४०।९१०  ॥   

  

रथमारोह भद्रं ते राजपुत्र महायशः ।  

क्षिप्रं त्वां प्रापयिष्यामि यत्र मां राम वक्ष्यसि  ॥  २।४०।११  ॥   

रथमिति । यत्र यस्मिन् प्रदेशविषये  ॥  २।४०।११  ॥   

  

चतुर्दश हि वर्षाणि वस्तव्यानि वने त्वया ।  

तान्युपक्रमितव्यानि यानि देव्या ऽसि चोदितः  ॥  २।४०।१२  ॥   

चतुर्दशेति । चतुर्दशवर्षेष्वेकदिवसापनयनमपि महान् लाभ इति धिया त्वरयति
तान्युपक्रमितव्यानीति । देव्यासि चोदितः अद्यैव गच्छ इति कैकेय्या
चोदितत्वादित्यर्थः ।  ॥  २।४०।१२  ॥   

  

तं रथं सूर्यसङ्काशं सीता हृष्टेन चेतसा ।  

आरुरोह वरारोहा कृत्वालङ्कारमात्मनः  ॥  २।४०।१३  ॥   

तमिति । अलङ्कारं कृत्वा, श्वशुरदत्तवस्त्राभरणादिभिरिति शेषः  ॥  २।४०।१३
 ॥   

  

अथो ज्वलनसङ्काशं चामीकरविभूषितम् ।  

तमारुरुहतुस्तूर्णं भ्रातरौ रामलक्ष्मणौ  ॥  २।४०।१४  ॥   

वनवासं हि सङ्ख्याय वासांस्याभरणानि च ।  

भर्तारमनुगच्छन्त्यै सीतायै श्वशुरो ददौ  ॥  २।४०।१५  ॥   

तथैवायुधजालानि भ्रातृभ्यां कवचानि च ।  

रथोपस्थे प्रतिन्यस्य सचर्म कठिनं च तत्  ॥  २।४०।१६  ॥   

सीतातृतीयानारूढान् दृष्ट्वा धृष्टमचोदयत् ।  

सुमन्त्रः संमतानश्वान् वायुवेगसमान् जवे  ॥  २।४०।१७  ॥   

एतच्श्लोकानन्तरमथोज्वलनेति श्लोकः पठितव्यः । अथो अति । ज्वलनसङ्काशम्
आयुधपूर्णत्वादिति भावः । वनवासं हीति श्लोकस्तथैवेति
श्लोकस्सीतातृतीयानितिश्लोकश्चैकं वाक्यम् । श्वशुरो दशरथः । सीतायै यानि
ददौ तानि च रथोपस्थे प्रतिन्यस्य तथा भ्रातृभ्यां दत्तान्यायुधजालानि
कवचानि सचर्म चर्मपिनद्धम् अल्पकण्डोलं कठिनं तत् खनित्रं च रथमध्ये
प्रतिन्यस्य सीता तृतीयानारूढान् दृष्ट्वा अश्वानचोदयदिति योजना । धृष्टं
सधैर्यम् । सम्मतान् श्रेष्ठानित्यर्थः । यथान्यासमेव वास्तु । तदा तं
रथमितिश्लोको वनवासमिति श्लोकः तथैवेति श्लोकश्चैकं वाक्यम् । सीतात्मानो
ऽलङ्कारं कृत्वा यानि श्वशुरो ददौ यानि भ्रातृभ्यामानीतानि आयुधजालानि
कवचानि सचर्म कठिनं च तत्सर्वं रथोपस्थे प्रतिन्यस्यारुरोहेत्यन्वयः  ॥ 
२।४०।१४१७  ॥   

  

प्रतियाते महारण्यं चिररात्राय राघवे ।  

बभूव नगरे मूर्च्छा बलमूर्च्छा जनस्य च  ॥  २।४०।१८  ॥   

प्रतियात इति । चिररात्राय चिरकालम् । नगरे मूर्च्छा बभूव
नगरस्थस्त्रीबालादिषु दुःखातिशयेन विसंज्ञता बभूवेत्यर्थः । बलमूर्च्छा
अश्वगजादिमोहः । जनस्य उत्सवार्थमागतजनपदजनस्य  ॥  २।४०।१८  ॥   

  

तत्समाकुलसम्भ्रान्तं मत्तसङ्कुपितद्विपम् ।  

हयशिञ्जितनिर्घाषं पुरमासीन्महास्वनम्  ॥  २।४०।१९  ॥   

तदिति । समाकुलम् अन्तःकरणक्षोभयुक्तम् । सम्भ्रान्तं
बाह्येन्द्रियक्षोभयुक्तं, सर्वेन्द्रियक्षोभवत् पौरजनयुक्तमित्यर्थः ।
मत्तसङ्कुपितद्विपं व्यसनातिशयेन सङ्कुपितमत्तद्विपमित्यर्थः ।
हयशिञ्जितनिर्घोषं परितापातिशयेन ततइतश्चलतां हयानां भूषणरवेण
सञ्जातघोषमित्यर्थः । "भूषणानां तु शिञ्जितम्" इत्यमरः । अत एव
महास्वनमासीत्  ॥  २।४०।१९  ॥   

  

ततः सबालवृद्धा सा पुरी परमपीडिता ।  

राममेवाभिदुद्राव घर्मार्त्ता सलिलं यथा  ॥  २।४०।२०  ॥   

तत इति । परमपीडिता रामविरहदुःखेनेति शेषः  ॥  २।४०।२०  ॥   

पार्श्वतः पृष्ठतश्चापि लम्बमानास्तदुन्मुखाः ।  

बाष्पपूर्णमुखाः सर्वे तमूचुर्भृशनिस्वनाः  ॥  २।४०।२१  ॥   

संयच्छ वाजिनां रश्मीन् सूत याहि शनैः शनैः ।  

मुखं द्रक्ष्याम रामस्य दुर्दर्शं नो भविष्यति  ॥  २।४०।२२  ॥   

पार्श्वत इति । लम्बमानाः रथैकदेशमाश्रित्येति शेषः  ॥  २।४०।२१२२  ॥   

  

आयसं हृदयं नूनं राममातुरसंशयम् ।  

यद्देवगर्भप्रतिमे वनं यानि न भिद्यते  ॥  २।४०।२३  ॥   

आयसमिति । देव गर्भप्रतिमे देवकुमारसदृशे  ॥  २।४०।२३  ॥   

  

कृतकृत्या हि वैदेही छायेवानुगता पतिम् ।  

न जहाति रता धर्मे मेरुमर्कप्रभा यथा  ॥  २।४०।२४  ॥   

अहो लक्ष्मण सिद्धार्थः सततं प्रियवादिनम् ।  

भ्रातरं देवसङ्काशं यस्त्वं परिचरिष्यसि  ॥  २।४०।२५  ॥   

महत्येषा हि ते सिद्धिरेष चाभ्युदयो महान् ।  

एष स्वर्गस्य मार्गश्च यदेनमनुगच्छसि  ॥  २।४०।२६  ॥   

एवं वदन्तस्ते सोढुं न शेकुर्बाष्पमागतम् ।  

नरास्तमनुगच्छन्तः प्रियमिक्ष्वाकुनन्दनम्  ॥  २।४०।२७  ॥   

अथ राजा वृतः स्त्रीभिर्दीनाभिर्दीनचेतनः ।  

निर्ज्जगाम प्रियं पुत्रं द्रक्ष्यामीति ब्रुवन् गृहात्  ॥  २।४०।२८  ॥   

शुश्रुवे चाग्रतः स्त्रीणां रुदन्तीनां महास्वनः ।  

यथा नादः करेणूनां बद्धे महति कुञ्जरे  ॥  २।४०।२९  ॥   

कृत्यकृत्येति । मेरुमर्कप्रभा यथेति सूर्यस्य प्रादक्षिण्येन मेरुगमनमिति
सर्वदा तस्य मेरुसम्बन्धो ऽस्त्येव  ॥  २।४०।२४२९  ॥   

  

पिता हि राजा काकुत्स्थः श्रीमान् सन्नस्तदाभवत् ।  

परिपूर्णः शशी काले ग्रहेणोपप्लुतो यथा  ॥  २।४०।३०  ॥   

पितेति । सन्नः अवसन्नतेजा इत्यर्थः  ॥  २।४०।३०  ॥   

  

स च श्रीमानचिन्त्यात्मा रामो दशरथात्मजः ।  

सूतं सञ्चोदयामास त्वरितं वाह्यतामिति  ॥  २।४०।३१  ॥   

स इति । अचिन्त्यात्मा इयत्तया परिच्छेत्तुमशक्यधैर्यइत्यर्थः  ॥  २।४०।३१
 ॥   

  

रामो याहीति सूतं तं तिष्ठेति स जनस्तदा ।  

उभयं नाशकत् सूतं कर्तुमध्वनि चोदितः  ॥  २।४०।३२  ॥   

राम इति । याहि तिष्ठेति उभयत्राचोदयदिति शेषः । उभयं यानं स्थानं च ।
अध्वनि रामजनाभ्यां चोदितः सन् कर्तुं नाशकत्  ॥  २।४०।३२  ॥   

  

निर्गच्छति महाबाहौ रामे पौरजनाश्रुभिः ।  

पतितैरभ्यवहितं प्रशशाम महीरजः  ॥  २।४०।३३  ॥   

निर्गच्छतीति । अभ्यवहितं सिक्तम्  ॥  २।४०।३३  ॥   

  

रुदिताश्रुपरिद्यूनं हाहाकृतमचेतनम् ।  

प्रयाणे राघवस्यासीत् पुरं परमपीडितम्  ॥  २।४०।३४  ॥   

रुदिताश्रुपरिद्यूनमिति । हाहाकृतं हाहाकारवत् । मत्त्वर्थीयलोपः । अचेतनं
मूढम् । राघवस्य दशरथस्य । पुरं पुरस्थजनाः  ॥  २।४०।३४  ॥   

  

सुस्राव नयनैः स्त्रीणामास्रमायाससम्भवम् ।  

मीनसंक्षोभचलितैः सलिलं पङ्कजैरिव  ॥  २।४०।३५  ॥   

सुस्रावेति । नयनैः नयनेभ्यः । आयाससम्भवं खेदजनितम् । संक्षोभः उल्ललनम् ।
सलिलं मकरन्दरूपम्  ॥  २।४०।३५  ॥   

  

दृष्ट्वा तु नृपतिः श्रीमानेकचित्तगतं पुरम् ।  

निपपातैव दुःखेन हतमूल इव द्रुमः  ॥  २।४०।३६  ॥   

दृष्ट्वेति । एकचित्तगतम् एकचित्ततां गतम्  ॥  २।४०।३६  ॥   

  

ततो हलहलाशब्दो जज्ञे रामस्य पृष्ठतः ।  

नराणां प्रेक्ष्य राजानं सीदन्तं भृशदुःखितम्  ॥  २।४०।३७  ॥   

तत इति । प्रेक्ष्य, स्थितानामिति शेषः  ॥  २।४०।३७  ॥   

  

हा रामेति जनाः केचिद्राममातेति चापरे ।  

अन्तःपुरं समृद्धं च क्रोशन्तः पर्यदेवयन्  ॥  २।४०।३८  ॥   

हा रामेति । हा रामेति परिदेवनप्रकारः । राममातेत्यत्रापि हेत्यनुषञ्जनीयम्
। सन्धिरार्षः । राममातरित्यर्थः । जनाः क्रोशन्तः सन्तः । पर्यदेवयन्
अरुदन् । समृद्धम् अन्तःपुरम् । अन्तःपुरजनश्च पर्यदेवयदिति
विपरिणामेनानुषङ्गः  ॥  २।४०।३८  ॥   

  

अन्वीक्षमाणो रामस्तु विषण्णं भ्रान्तचेतसम् ।  

राजानं मातरं चैव ददर्शानुगतौ पथि  ॥  २।४०।३९  ॥   

अन्वीक्षमाण इति । अन्वीक्षमाणः आक्रोशानुसोरण पश्चात्सामान्यत ईक्षमाणः  ॥ 
२।४०।३९  ॥   

  

स बद्ध इव पाशेन किशोरो मातरं यथा ।  

धर्मपाशेन संक्षिप्तः प्रकाशं नाभ्युदैक्षत  ॥  २।४०।४०  ॥   

पदातिनौ च यानार्हावदुःखार्हौ सुखोचितौ ।  

दृष्ट्वा संचोदयामास शीघ्रं याहीति सारथिम्  ॥  २।४०।४१  ॥   

स इति । किशोरो ऽश्वबालः । संक्षिप्तः बद्ध इति यावत् । प्रकाशं
नाभ्युदैक्षत अपाङ्गेनाभ्युदैक्षतेत्यर्थः  ॥  २।४०।४०४१  ॥   

  

न हि तत् पुरुषव्याघ्रो दुःखजं दर्शनं पितुः ।  

मातुश्च सहितुं शक्तस्तोत्रार्दित इव द्विपः  ॥  २।४०।४२  ॥   

नहीति । सहितुं सोढुम् । तोत्रार्दितः वैणुकेन पीडितः । "तोत्रं वैणुकम्"
इत्यमरः  ॥  २।४०।४२  ॥   

  

प्रत्यगारमिवायान्ती वत्सला वत्सकारणात् ।  

बद्धवत्सा यथा धेनू राममाता ऽभ्यधावत  ॥  २।४०।४३  ॥   

प्रत्यगारमिति । बद्धवत्सा वत्सकारणात् अगारं प्रत्यायान्ती धेनुरिव ।
वत्सला राममाता अभ्यधावत् रथमिति शेषः  ॥  २।४०।४३  ॥   

  

तथा रुदन्तीं कौसल्यां रथं तमनुधावतीम् ।  

क्रोशन्तीं रामरामेति हा सीते लक्ष्मणेति च  ॥  २।४०।४४  ॥   

रामलक्ष्मणसीतार्थं स्रवन्तीं वारि नेत्रजम् ।  

असकृत् प्रैक्षत सतां नृत्यन्तीमिव मातरम्  ॥  २।४०।४५  ॥   

तथेत्यादि । नृत्यन्तीमिवेति तद्वदितस्ततः परिभ्रमन्तीमित्यर्थः  ॥ 
२।४०।४४४५  ॥   

  

तिष्ठेति राजा चुक्रोश याहियाहीति राघवः ।  

सुमन्त्रस्य बभूवात्मा चक्रयोरिव चान्तरा  ॥  २।४०।४६  ॥   

तिष्ठेति । सुमन्त्रस्य आत्मा मनः चक्रयोरन्तरेव
रथपूर्वपश्चाद्भागस्थितयोश्चक्रयोर्मध्यगतः पुरुष इव बभूव ।
दशरथरामवचनाभ्यामतिसङ्कटं प्राप्त इत्यर्थः  ॥  २।४०।४६  ॥   

  

नाश्रौषमिति राजानमुपालब्धोपि वक्ष्यसि ।  

चिरं दुःखस्य पापिष्ठमिति रामस्तमब्रवीत्  ॥  २।४०।४७  ॥   

राजवचनातिक्रमणे महान् दोषो भविष्यतीत्याशङ्कायामाह--नाश्रौषमिति ।
पुनरागमनानन्तरं राज्ञा किमर्थं मद्वाक्ये न स्थितो ऽसीति निन्दितोपि
नाश्रौषं त्वद्वचनमिति वक्ष्यसि । किमर्थमेवमसत्यवचनम् ?तत्राह चिरमिति ।
दुःखस्य इदानीमनुभूयमानदुःखस्य । चिरं विलम्बः पापिष्ठम् अतिदुस्सहम्  ॥ 
२।४०।४७  ॥   

  

रामस्य स वचः कुर्वन्ननुज्ञाप्य च तं जनम् ।  

व्रजतोपि हयान् शीघ्रं चोदयामास सारथिः  ॥  २।४०।४८  ॥   

रामस्येति । तं जनं कौसल्यां परिवेष्ट्यागतमवरोधजनम् । अनुज्ञाप्य
रामेणानुज्ञां प्रापय्येत्यर्थः  ॥  २।४०।४८  ॥   

  

न्यवर्त्तत जनो राज्ञो रामं कृत्वा प्रदक्षिणम् ।  

मनसाप्यश्रुवेगैश्च न न्यवर्त्तत मानुषम्  ॥  २।४०।४९  ॥   

न्यवर्ततेति । राज्ञो जनः राजसम्बन्ध्यवरोधजनः । मानुषं मानुषाणां समूहः ।
समूहार्थे ऽण्प्रत्ययः । मनसा अश्रुवेगैश्च निवृत्तावरोधजनस्य मनसा
अश्रुवेगैश्च सह न न्यवर्ततेति सम्बन्धः  ॥  २।४०।४९  ॥   

  

यमिच्छेत् पुनरायान्तं नैनं दूरमनुव्रजेत् ।  

इत्यमात्या महाराजमूचुर्दशरथं वचः  ॥  २।४०।५०  ॥   

कालोचितकर्तव्यज्ञाः सचिवाः शास्त्रार्थकथनेन राजानं
निवर्तयन्ति--यमिच्छेदिति  ॥  २।४०।५०  ॥   

  

तेषां वचः सर्वगुणोपपन्नं प्रस्विन्नगात्रः प्रविषण्णरूपः ।  

निशम्य राजा कृपणः सभार्यो व्यवस्थितस्तं सुतमीक्षमाणः  ॥  २।४०।५१  ॥   

तेषामिति । व्यवस्थितः स्थितवान्  ॥  २।४०।५१  ॥   

  

इत्यार्षे श्रीरामायणे वाल्मीकीये आदिकाव्ये श्रीमदयोध्याकाण्डे चत्वारिंशः
सर्गः  ॥  ४०  ॥   

इति श्रीगोविन्दराज० श्रीरामायणभूषणे पीताम्बराख्याने
अयोध्याकाण्डव्याख्याने चत्वारिंशः सर्गः  ॥  ४०  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/03-nirgamaH/040_janAkroshaH.md">
<details><summary><h3>शिरोमणी ...{Loading}...</h3></summary>



रामादिवृत्तमाह-- अथेति । उपसङ्गृह्य पितृपादस्पर्शनपूर्वकप्रणतिं कृत्वा
दीनाः राक्षसक्षयकारकाः रामादयो राजानं प्रदक्षिणं चक्रुः ।
अन्तर्भावितणिजर्थो दीङ्कर्माविवक्षया कर्तरि निष्ठा  ॥  २।४०।१  ॥   

  

तमिति । तं राजानं समनुज्ञाप्य तत्सम्मतिं लब्ध्वेत्यर्थः । शोकसम्मूढः
शोकः सम्मूढो येन सः शोकापहर्तेत्यर्थः । सीतया सह धर्मज्ञो राघवः
जननीमभ्यवादयत्प्राणमत्  ॥  २।४०।२  ॥   

  

अन्वक्षमिति । भ्रातुः रामस्य अन्वक्षमनुपदं लक्ष्मणः
कौशल्यामभ्यवादयन्मातुः सुमित्रायाः अपि चरणौ जग्राह  ॥  २।४०।३  ॥   

  

तमिति । हितकामा पुत्रप्रियमिच्छन्ती रुदती वियोगहेतुकरोदनं कुर्वती माता
सुमित्रा तां वन्दमानं सौमित्रिं मूर्ध्न्युपाघ्राय आघ्राणं कृत्वा
अब्रवीत्  ॥  २।४०।४  ॥   

  

तद्वचनमवाह-- सृष्ट इति । हे पुत्र सुहृज्जने सुहृदं सौहार्दं जनयति
उत्पादयति स तस्मिन् गच्छति भ्रातरि रामे स्वनुरक्तः अत्यनुरागविशिष्टः अत
एव वनवासाय सृष्टो मया प्रेरितस्त्वं प्रमादं तत्सेवायामनवधानतां मा
कार्षीः  ॥  २।४०।५  ॥   

  

तत्सेवावश्यं कर्तव्येत्यत्र हेतुं वदन्ती आह-- व्यसनीति । हे अनघ
कपटसंसर्गशून्यव्यसनी त्यक्तैश्वर्यः समृद्धः स्वीकृतैश्वर्यो वा एष राम एव
लोके सर्वभुवने तव गतिः तत्र हेतुः यद्यस्माद्धेतोः ज्येष्ठवशगो भवेत्
अनुजम् इति शेषः । एषः ज्येष्ठवशगत्वभावः सतां धर्मः  ॥  २।४०।६  ॥   

  

वने राक्षसादिहेतुकभीतिर्न कार्येति बोधयन्ती आह-- इदमिति । उचितं
राजकुलयोग्यमिदं वृत्तमस्य रघुसम्बन्धिनः कुलस्य सनातनं सार्वकालिकम् ।
तद्वृत्तमेवाह-- दानं याचकेप्सितसमर्पणं यज्ञेषु दीक्षा च मृधेषु
सङ्ग्रामेषु तनुत्यागः शत्रुतनुत्याजनं च  ॥  २।४०।७  ॥   

  

लक्ष्मणमिति । एवमनेन प्रकारेण उक्त्वा उपदिश्य संसिद्धं
गमनानुकूलव्यापारवन्तं प्रियराघवं  

सर्वप्रीतिविषयीभूतरामं त्वं गच्छ गच्छ इत्यसौ सुमित्रा तं लक्ष्मणं पुनः
पुनरुवाच संसिद्धमित्यत्र गत्यर्थकषिधो निष्ठा पुनः पुनरित्यनेन
सुमित्रायाः रामविषयकप्रीत्यतिशयः सूचितः  ॥  २।४०।८  ॥   

  

रामसेवान्तरायकारकपित्रादिस्मरणमपि न कर्तव्यमिति बोधयन्तीं आह-- राममिति ।
रामं दशरथं वात्सल्यरसहेतुत्वेन दशरथसदृशं विद्धि जानीहि एवं जनकात्मजां
सीतां मां स्वजननीं विद्धि अटवीं वनमयोध्यां सर्वसम्पत्सम्प्रापकत्वेन
अयोध्यासदृशं विद्धि अतः यथासुखं सुखमनतिक्रम्य गच्छ रामेण सहेति शेषः ।
यत्त्वस्यार्थान्तरवर्णनाय दशतीति दशः पक्षी स गरुडो रथो यस्येति
व्युत्पत्त्या दशरथशब्दस्य विष्णुपरत्वं भूषणे व्याख्यातं तच्चिन्त्यम्
दशशब्दस्य गरुड दशरथशब्दस्य विष्णौ शक्त्यभावात् दंशधातोरचि दश इति
रूपस्यासिद्धत्वाच्च मूलविभुजादित्वकल्पनं तु निष्प्रामाणिकत्वाद्धेयमत एव
ब्रह्मेशानाच्युतेशायत्यादिभिर्न विरोधः । एवं तृतीयार्थकल्पनाय रामशब्दः
उपरतपरत्वेन व्याख्यातस्तदपि उपाद्युपपदमन्तरा विरुद्धम्, एवं मां जनकस्य
पितुः आत्मजां विद्धि कैकेयीविवासिततया पितृगृहवर्तिनीं विद्धीत्यर्थो
व्याख्यातः । सो ऽपि दुर्लभः जनकजाशब्दस्य कयाचिदपि वृत्त्या स्वरसतः
पितृगेहवर्तिनीत्वाबोधनात् तस्माद्यथोक्तमेव न्याय्यमिति दिक्  ॥  २।४०।९
 ॥   

  

तत इति । विनीतो विनम्रः विनयज्ञः सुमन्त्रः वासवमिन्द्रं
मातलिस्तत्सारथिरिव काकुत्स्थं राममब्रवीत्  ॥  २।४०।१०  ॥   

  

तद्वचनमेवाह-- रथमिति । हे राजपुत्र महायशः हे राम रथं त्वमारोह ।
तत्प्रयोजनमाह-- यत्र यस्मिन् देशे मां त्वं वक्ष्यसे प्रापणार्थं
नियोजयिष्यसि तस्मिन् देशे त्वां क्षिप्रं प्रापयिष्यामि  ॥  २।४०।११  ॥   

  

चतुर्दशेति । यानि चतुर्दष वर्षाणि वने त्वया वस्तव्यानि देव्या केकय्या
त्वं प्रचोदितः राजाभिप्रायनिरूपणेनाज्ञापितो ऽसि तानि वर्षाणि
उपक्रमितव्यानि अद्यैवारम्भणीयानि एतेनेतःप्रभृत्यत्र स्थितावाज्ञाभङ्गः
स्यादिति सूचितं तेन सुमन्त्रस्य परमधर्मज्ञत्वं व्यक्तम्  ॥  २।४०।१२  ॥   

  

तमिति । वरारोहा वरः अयोनिजात्वेन सर्वोत्कृष्टः आरोहः प्रादुर्भावो यस्याः
सा सीता आत्मनः स्वदेहस्य अलङ्कारं स्वकीयवस्त्राभरणादिभूषां कृत्वा
हृष्टेन चेतसा सूर्यसङ्काशं सूर्यस्यापि प्रकाशकं तं रथमारुरोह  ॥  २।४०।१३
 ॥   

  

वनेति । वनंवासं वनवासनियमितवर्षपरिधानयोग्यतां सङ्ख्याय ज्ञात्वा यत्
प्रयत्नवान् श्वशुरो दशरथः वास आदीनि यथा सीतायै ददौ तथा आयुधजातानि
शस्त्रास्त्रसमूहान् कवचानि वर्माणि च कठिनं दृढं सचर्म चर्मणा पिनद्धं
शस्त्रास्त्रस्थापनयोग्यमञ्जूषाविशेषमित्यर्थः । भ्रातृभ्यां
रामलक्ष्मणार्थे रथोपस्थे रथैकदेशविशेषे प्रविन्यस्य संस्थाप्य ददौ
बोधयामासेत्यर्थः । किञ्च स इति कर्तृविशेषणं चर्मशब्दः
खड्गादिघातवारकयन्त्रविशेषपरः । श्लोकद्वयमेकान्वयि  ॥  २।४०।१४,१५  ॥   

  

अथेति । अथ स्वोद्देश्यकशस्त्रादिस्थापनानन्तरं चामीकरविभूषितं
रचितस्वर्णविशेषैः शोभितं ज्वलनसङ्काशं वह्नेरपि प्रकाशकं तं
संस्थापितशस्त्रास्त्रविशिष्टं रथं रामलक्ष्मणौ तूर्णं शीघ्रमारुरुहतुः  ॥ 
२।४०।१६  ॥   

  

सीतेति । सीतातृतीयान् सीता तृतीया येषु तान् सीतारामलक्ष्मणान् रथमारूढान्
दृष्ट्वा वायुवेगसमान् वायुवेगसदृशवेगविशिष्टान् सम्मतान् स्वानुकूलान्
अश्वान् जवे अतिवेगचलनयोग्ये रथे स्थितः सुमन्त्रः अचोदयत्  ॥  २।४०।१७  ॥   

  

प्रयाते इति । राघवे रामे चिररात्राय बहुकालं वासार्थं महारण्यं प्रयाते
सति नगरे अयोध्यायां विद्यमानस्य जनस्य मूर्छा बभूव बलमूर्छा सेनायाः
मूर्छा च बभूव चिररात्रायेत्यव्ययम्  ॥  २।४०।१८  ॥   

  

तदिति । समाकुलसम्भ्रान्तं समाकुलं व्याप्तं सम्भ्रान्तमुद्वेगो
यस्मिंस्तन्मत्तसङ्कुपितद्विपं मत्तेन सर्वदैन्यावलोकनेन सङ्कुपिताः
दैन्यसम्पादनहेतुभूता दृष्टादिविषयककोपविशिष्टाः द्विपाः हस्तिनो
यस्मिंस्तदत एव हयसिञ्जितनिर्घोषं हयानामश्वानां सिञ्जितैर्वचोभिः नितरां
घोषो यस्मिंस्तदत एव महास्वनमतिशब्दविशिष्टं तत्पुरमयोध्या आसीत्  ॥ 
२।४०।१९  ॥   

  

तत इति । सबालवृद्धा बालवृद्धसहिता परमपीडिता रामवियोगहेतुकातिपीडां
प्राप्ता पुरी सा अयोध्या राममेवाभिदुद्राव रामेण सह जगामेत्यर्थः । तत्र
दृष्टान्तः घर्मार्तः घर्मपीडितः । पुरी परमपीडितेत्यनेन तस्याश्चेतनात्वं
व्यक्तम्  ॥  २।४०।२०  ॥   

  

पार्श्वत इति । पार्श्वादौ लम्बमानाः गच्छन्तः तदुन्मुखाः रामं पश्यन्त
इत्यर्थः । भृशनिस्वनाः परस्परं स्वस्वदुःखकथनेनातिशब्दविशिष्टाः सर्वे
ऽयोध्यावासिनस्तं सुमन्त्रमूचुः  ॥  २।४०।२१  ॥   

  

तद्वचनमेवाह-- संयच्छेति । वाजिनामश्वानां रश्मीन् संयच्छ आकर्षय ।
तत्प्रयोजनमाह-- हे सूत शनैश्शनैर्याहि गच्छ । तस्यापि प्रयोजनमाह-- रामस्य
मुखं द्रक्ष्याम द्रक्ष्यामः । तत्र हेतुर्दुर्दर्शं द्रष्टुमशक्यं नो
ऽस्माकं भविष्यति  ॥  २।४०।२२  ॥   

  

आयसमिति । देवगर्भप्रतिमे देवगर्भो देवजन्मा देवताविशेष इत्यर्थः । स एव
प्रतिमा उपमेयं यस्य तस्मिन् रामे याति गच्छति सति राममातुः यद्धृदयं न
भिद्यते तदायसं लोहनिर्मितम् मन्ये इति शेषः  ॥  २।४०।२३  ॥   

  

कृतेति । धर्मे पातिव्रतरूपकर्मणि रता अत एव पतिमनुगता वैदेही सीता यतः
पतिं न जहाति अतः कृतकृत्या साधितस्वनिखिलप्रयोजना । पतिमित्युभयान्वयि ।
हिर्हेतौ  ॥  २।४०।२४  ॥   

  

अहो इति । हे लक्ष्मण सततं निरवच्छिन्नं प्रियवादिनं
प्रीत्युत्पादकवचनविशिष्टं देवसङ्काशं  

देवानामपि प्रकाशकं भ्रातरं रामं यस्त्वं परिचरिष्यसि तत्परिचर्यां कर्तासि
स त्वं सिद्धार्थः निष्पादितनिखिलप्रयोजनः अहो अतिभाग्योदयमेतत्  ॥  २।४०।२५
 ॥   

  

सिद्धार्थत्वे हेतुं वदन्नाह-- महतीति । यद् यमेनमनुगच्छसि स एषः स्वर्गस्य
साभ्यातिशयरहितसुखविशेषस्य मार्गः उपाय इत्यर्थः । अतः एषः रामसहगमनमेव
महानभ्युदयः अत एव एषा रामसहगमनसाधिका ते बुद्धिमेहती  ॥  २।४०।२६  ॥   

  

एवमिति । प्रियं सर्वप्रीतिविषयीभूतमिक्ष्वाकुनन्दनं तं राममनुगच्छन्तः एवं
वदन्तस्ते नराः जनाः आगतं बाष्पं सोढुं न शेकुः  ॥  २।४०।२७  ॥   

  

अथेति । अथ रामरथनिर्गमनानन्तरं प्रियं पुत्रमहं द्रक्ष्यामि इति ब्रुवन्
सन् राजा गृहात् निर्जगाम  ॥  २।४०।२८  ॥   

  

शुश्रुव इति । कुञ्जरे बद्धे सति करेणूनां हस्तिनीनां यथा नादः नाद इव
रुदन्तीनां स्त्रीणां महास्वनः अग्रतः शुश्रुवे राज्ञेति शेषः  ॥  २।४०।२९
 ॥   

  

पितेति । काले ज्योतिःशास्त्रोक्तसमये ग्रहेण राहुणा उपप्लुत उपद्रुतः शशी
चन्द्र इव सन्नः खेदं प्राप्तः राजा तदा निर्गमनसमये बभौ जनैर्ददृशे
इत्यर्थः । अबभाविति वा छेदः तत्राकारो निषेधार्थकमव्ययम्  ॥  २।४०।३०  ॥   

  

स इति । अचिन्त्यात्मा तत्कृपामन्तरा चिन्तनाशक्यस्वरूपो रामस्त्वरितं
शीघ्रं वाह्यतामिति सञ्चोदयामास  ॥  २।४०।३१  ॥   

  

नोदनमेव वर्णयन्नाह-- राम इति । याहीति रामः तिष्ठेति जनश्च
सञ्चोदयामासेत्यनुकृष्यते अत एव चोदितः उभयप्रेरितः सूतः उभयं वाहनस्थापनं
नाशकत् । न च रामाज्ञापनात् जनप्रेरणायाः दौर्बल्याद्बाधसम्भवेनोभयं
नाशकदिति विरुद्धमिति वाच्यम् । राजादीनामपि जनान्तःपातित्वेन
तदनुमतिसम्भावनया तस्यापि बलवत्त्वेन अतिविचारमन्तरा बाधायोगात्  ॥  २।४०।३२
 ॥   

  

निरिति । रामे निर्गच्छति सति पतितैः पौरजनाश्रुभिः अभ्यवहितं
रथचलनैरभ्युत्थितं महीरजः प्रणनाश प्रशशाम  ॥  २।४०।३३  ॥   

  

रुदितेति । राघवस्य प्रयाणे सति रुदिताश्रुपरिद्यूनं
रोदनाश्रुज्ञाप्योत्साहाभाववदत एव अचेतनं चेतनाभाववत्पुरमासीत्  ॥  २।४०।३४
 ॥   

  

सुस्रावेति । आयाससम्भवं वियोगजनितदुःखसम्भूतमस्रमश्रु स्त्रीणां
नयनैर्नेत्रेभ्यः सुस्राव । तत्र दृष्टान्तः मीनसङ्क्षोभचलितैः मीनानां यः
सङ्क्षोभः आकुलतया सञ्चलनं तेन चलितैः पङ्कजैः पङ्कजेभ्यः सलिलमिव  ॥ 
२।४०।३५  ॥   

  

दृष्ट्वेति । एकचित्तगतं रामवियोगासहिष्णुत्वेन समानचित्ततां प्राप्तं पुरं
दृष्ट्वा नृपतिः पपात । तत्र दृष्टान्तः कृत्तमूलः कृत्तं छिन्नं मूलं यस्य
स द्रुम इव  ॥  २।४०।३६  ॥   

  

तत इति । ततः दशरथपातानन्तरं सीदन्तं राजनं प्रेक्ष्य विद्यमानानां नराणां
भृगदुःखितं यथा स्यात्तथा हलहलाशब्दः एककालसर्वजनप्रभूतत्वेन महास्वनविशेषः
जज्ञे बभूव । यदि च सीदन्तमित्यस्य समीपं प्राप्तमित्यर्थः । तदा
भृशदुःखितमिति राजविशेषणम्  ॥  २।४०।३७  ॥   

  

हा रामेति । अन्तःपुरसमृद्धमन्तःपुरसहितमित्यर्थः । क्रोशन्तं
राजानमवलोक्येति शेषः । केचित् हा राम इति अपरे राममातेति पर्यदेवयन्
व्यलपन्  ॥  २।४०।३८  ॥   

  

अन्वीक्षमाण इति । पथि अनुगतौ प्राप्तौ "पुमान् स्त्रिया" इति एकश्ोषः  ॥ 
२।४०।३९  ॥   

  

स इति । धर्मपाशेन धर्मस्य पः पालनं तस्य अशो व्याप्तिस्तेन संयुक्तः स
रामः पाशेन बद्धः किशोरो ऽश्वसूनुरिव प्रकाशं यथा स्यात्तथा मातरं
नाभ्युदैक्षत तेन रामस्य सुशीलतातिशयो व्यक्तः  

"धर्मपाशेन सङ्क्षिप्तः" इति भूषणपाठः तत्र धर्मपालनव्याप्त्या सम्प्रेरित
इत्यर्थः । व्याप्तेः प्रेरिकात्वं च भिक्षा वासयतीत्यादाविव भाक्तम्  ॥ 
२।४०।४०  ॥   

  

पदातिनाविति । यानार्हौ नित्यं यानगमनयोग्यौ सुखोचितौ नित्यं
सुखप्राप्तियोग्यौ मातापितरौ पदातिनौ दुःखार्तौ च दृष्ट्वा शीघ्रं याहि रथं
प्रापयेति सारथिं सञ्चोदयामास  ॥  २।४०।४१  ॥   

  

शीघ्रं यापने हेतुं वदन्नाह-- नहीति । दुःखजं दुःखजनकं पितुर्मातुश्च
दर्शनं सहितुं नैव शक्तः, तत्र दृष्टान्तः तोत्रैरङ्कुशैर्नुन्नः प्रेरितो
द्विप इव  ॥  २।४०।४२  ॥   

  

प्रत्यगारमिति । सा राममाता अभ्यधावत रथमिति शेषः । तत्र दृष्टान्तः
बद्धवत्सा बद्धः गृहे निरुद्धो वत्सो यस्याः सा सवत् प्रयत्नसहिता
वत्सकारणात् वत्सार्थं प्रत्यगारं प्रतिदिनमागन्तव्यगृहमायान्ती धावन्ती
धेनुर्यथा  ॥  २।४०।४३  ॥   

  

तथेति । तेन प्रकारेण रथमनुधावतीमनुधावन्तीं नेत्रजं वारि स्रवन्तीं
नृत्यन्तीं गात्रविक्षेपं कुर्वन्तीं तां मारतं कौशल्यां स रामः असकृदेव
प्रैक्षत । इव एवार्थे श्लोकद्वयमेकान्वयि  ॥  २।४०।४४,४५  ॥   

  

तिष्ठेति । सुमन्त्रस्य आत्मा मनः चक्रयोः युद्धार्थं
विष्णुद्वयप्रक्षेपितसुदर्शनयोरन्तरा मध्ये इव बभूव  ॥  २।४०।४६  ॥   

  

मत्कर्तृकनिवारणे ऽपि त्वया रथः किमर्थं न स्थापित इति राज्ञा पृष्टेन मया
किमुत्तरयितव्यमिति सुमन्त्रशङ्कामुपलभ्य राम आह-- नाश्रौषमिति । उपालब्धः
राज्ञा भर्त्सनपूर्वकं पृष्टो ऽपि त्वं दुःखस्य चिरं विलम्बः
पापिष्ठमतिपापानुमापकमित्यर्थः । अतो नाश्रौषं
रथनिवारणफलकभवद्वचनकर्मकश्रुत्यनुकूलव्यापारानुकूलकृतिमान्नासमिति वक्ष्यसि
इति तं सुमन्त्रं रामो ऽब्रवीत् अत्र नैयायिकमते फलव्यापारौ धात्वर्थौ
कृतिः प्रत्ययार्थः वैयाकरणमते ऽपि न क्षतिः । तन्मते कृतेर्धात्वर्थत्वात्
प्राचीनमते ऽपि व्यापारस्य धात्वर्थत्वेन तस्य च व्यापारो भावना
सैवेत्यादिना कृत्यनतिरेकात् तस्या अपि धात्वर्थत्वं सिद्धमेव । प्राचीनमते
कृतिजन्यत्वेन व्यापारस्य न बोधविषयत्वं नवीनमते तत्त्वेनापीत्यन्यदेतत् ।
अत्रैवङ्कल्पने धर्मात्मा सत्यसन्धश्च सत्यवाक्यो दृढव्रत इत्यादिना नित्यं
सत्यादिधर्मपरायणस्य रामस्य न मिथ्योपदेशकत्वम् । न च कृतेर्निषेधे
तज्जन्यव्यापारजनितश्रुतेरपि निषेधापत्त्या मिथ्योपदेशकर्तृत्वं तदवस्थमिति
वाच्यं कृतिजन्यव्यापारमन्तरा ऽपि श्रुतेरनुभवसिद्धत्वात् । तथाच
कृतिजन्यव्यापारजनितश्रुतेर्निषेधे ऽपि
विषयेन्द्रियसम्बन्धजनितश्रूतेर्निषेधात् न मिथ्यासंसर्गित्वम् ।
कृतिजन्यव्यापारजनितश्रुतेर्निषेधो विषयेन्द्रियसम्बन्धजनितश्रुतेरपि निषेध
इति तु न भ्रमितव्यं श्यामं घटं न पश्येत्युक्तं
श्यामेतरघटविषयकदर्शननिषेधस्यानुभ्ावविरुद्धत्वात् चिरं दुःखस्य
पापिष्ठमित्युक्तेः स्थितावधिकं दुःखं भवितेति ध्वनितम्  ॥  २।४०।४७  ॥   

  

स इति । स सुमन्त्रः तं समीपस्थं जनमनुज्ञाप्य तदनुमतिं गृहीत्वा व्रजतः
चलतो ऽपि हयान् शीघ्रमतिवेगं यथा स्यात्तथा चोदयामास  ॥  २।४०।४८  ॥   

  

न्यवर्ततेति । राज्ञो जनः राजकीयः पुरुषः रामं प्रदक्षिणं कृत्वा न्यवर्तत
दशरथसमीपं प्रापेत्यर्थः । आशुवेगेन मनसा तु राजकीयो जनः मानुषं साधारणजनो
ऽपि न न्यवर्तत जनस्य नञश्चावृत्तिः  ॥  २।४०।४९  ॥   

  

राजकीयपुरुषस्य राजसमीपगमने प्रयोजनं वदन्नाह-- यमिति । पुनरायातं
पुनरागमनविशिष्टं यं जनमिच्छेत्तं जनं दूरं नैवानुव्रजेत् इति वचो ऽमात्या
ऊचुः  ॥  २।४०।५०  ॥   

  

तेषामिति । तेषाममात्यानां वचो निशम्य श्रुत्वा सभार्यो राजा व्यवस्थितः
तत्रैवातिष्ठदित्यर्थः  ॥  २।४०।५१  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे
चत्वारिंशः सर्गः  ॥  २।४०  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/03-nirgamaH/040_janAkroshaH.md">
<details><summary><h3>तिलकम् ...{Loading}...</h3></summary>



उपसङ्गृह्य पादपतनपूर्वकं प्रणम्य दीना मातापित्रोः शोकदर्शनाद्दीना इव  ॥ 
२।४०।१  ॥   

  

समनुज्ञाप्य कृतानुमतिकं कृत्वा शोकसंमूढो मातृदुःखदर्शनात्स इव  ॥ 
२।४०।२ ॥   

  

अन्वक्षमनुपदं रामेण कौसल्यावन्दनानन्तरं भ्रातुः जननीमिति शेषः ।
कौसल्यामभ्यवादयत् पुनः कौसल्यावन्दनानन्तरं मातुः सुमित्राया अपिनान्यासां
च  ॥  २।४०।३,४  ॥   

  

अत्रत्यसुहृज्जने स्वनुरक्तो ऽपि त्वं मया वनवासाय सृष्टो ऽनुमतः वनं
गच्छति भ्रातरि रामे प्रमादमनवधानं मा कार्षीः भ्रातरीत्यनेन सोदरवदेवायं
द्रष्टव्य इति सूचितम्  ॥  २।४०।५  ॥   

  

कनीयसो ज्येष्ठानुवर्तनं परमो धर्म इत्याह व्यसनी वेति । राज्याभावेन  ॥ 
२।४०।६  ॥   

  

इदं ज्येष्ठानुवर्तनरूपं धर्मान्तरमपि क्षत्रोचितमाह दानमित्यादि । मृधेषु
युद्धेषु तनुत्यागस्तनावनास्थापूर्वकं युद्धकरणम्  ॥  २।४०।७  ॥   

  

असावेवं स्वपुत्रं लक्ष्मणमुक्त्वा संसिद्धं वनं गन्तुं निश्चितमनस्कं
प्रियराघवं प्रियरूपं राघवं गच्छ गच्छेति पुनः पुनरुवाच शकुनसंपत्तय इति  

भावः तं लक्ष्मणं पुनरुवाचेत्यनुकर्षः  ॥  २।४०।८  ॥   

  

तद्वचनमाह राममिति । एवं च पितृमातृनगरस्मरणेन मनश्चाञ्चल्यं मा कुर्विति
ध्वनितम् । रामस्य पितृवत्सेव्यत्वं सीतायां मातृवद्भावकरणमटव्या
अयोध्यावत्पाल्यत्वं तेन तत्रत्यजन्तूनामनुद्वेगकरणं च ध्वनितम्  ॥ 
२।४०।९।१०  ॥   

  

यत्र यद्देशप्रापणे मां वक्ष्यसे नियोजयसि तं देशं क्षिप्रं प्रापयिष्यामि
नेह रजन्यां वस्तव्यमिति शेषः  ॥  २।४०।११  ॥   

  

कुतस्तत्राह चतुर्दशेति । यानि चतुर्दश वर्षाणि वने वस्तव्यानि
तान्यद्यैवोपक्रमितव्यान्यारम्भणीयानि यतो देव्या कैकेय्याद्यैव वनं
गच्छेति प्रेरितो ऽसि  ॥  २।४०।१२  ॥   

  

हृष्टेन चेतसेत्यनेन "अङ्गिरा मन उत्साहम्" इत्युक्तो मुख्यः शकुनो ध्वनितः
 ॥  २।४०।१३  ॥   

  

अलङ्कारकरणोपायमुक्तं स्मरयति-- वनवासं हीति । यानि ददौ तानि रथोपस्थे
विन्यस्येत्यन्वयः अग्रिमश्लोके तथैवेतिपदस्वरसात्  ॥  २।४०।१४  ॥   

  

भातृभ्यां भ्रात्रोरित्यर्थः सचर्म चर्मपिनद्धं पेटकं कठिनं खनित्रं
प्रविन्यस्य स्थापयित्वा  ॥   

२।४०।१५  ॥   

अथो अनन्तरमारुरुहतुः  ॥  २।४०।१६  ॥   

  

संमतान्संमतसर्वलक्षणान्  ॥  २।४०।१७  ॥   

  

चिररात्रायेत्यव्ययं चिरकालावस्थित्यर्थमित्यर्थः । नगरे विद्यमानस्य
सर्वमनुष्यस्य बलस्याश्वगजादेर्मूर्च्छा जनस्य तिर्यग्जन्तुरूपस्य च
मूर्च्छा बभूवेत्यर्थः  ॥  २।४०।१८  ॥   

  

तदेव प्रपञ्चयति तदिति । समाकुलमिति कर्तव्यतामूढं च तत्संभ्रान्तं
रामानुगमनाय त्वरायुक्तं मत्ता रामवियोगेन सङ्कुपिता द्विपा यस्मिन्,
हयानां दुःखेन सिञ्जितानां शब्दवतां पर्याकुलप्राणिभूषणानां विर्घोषो
यस्मिन्  ॥  २।४०।१९  ॥   

  

परमपीडिता रामवियोगदुःखेनेति शेषः  ॥  २।४०।२०  ॥   

  

तं सुमन्त्रम्  ॥  २।४०।२१,२२  ॥   

  

देवगर्भप्रतिमे स्कन्दतुल्ये, यद्वा देवगर्भो
देवनिधिर्हिरण्यगर्भस्तत्प्रतिमे याति गच्छति सति  ॥  २।४०।२३  ॥   

  

मेरुमित्यादि । नित्यं तत्प्रदक्षिणसञ्चारात्  ॥  २।४०।२४  ॥   

  

यस्त्वं भ्रातरं परिचरिष्यसि स त्वं सिद्धार्थः कृतार्थः  ॥  २।४०।२५  ॥   

  

तदेवाह महतीत्यादि । अभ्युदय ऐहिकः  ॥  २।४०।२६२८  ॥   

  

करेणूनां तत्पालकवृद्धिकरिणीनाम्  ॥  २।४०।२९  ॥   

  

सन्नः खिन्नः ग्रहेण राहुणा  ॥  २।४०।३०  ॥   

  

अचिन्त्यात्माहं ममताभिमानराहित्येन तद्वद्भिरज्ञेयस्वरूपः । एतेन सर्वथा
ममताराहित्यं सूचितम् । तदेव स्वस्य ध्वनयन्नाह त्वरितं वाह्यतामिति  ॥ 
२।४०।३१  ॥   

  

तं सुमन्त्रम् आहेति शेषः । उभयं नाशकत् एवं च नातिमन्दं
नातिवेगमवाहयदित्यर्थः  ॥  २।४०।३२  ॥   

  

अभ्यवहितं रथनेम्युद्धतम्  ॥  २।४०।३३  ॥   

  

रुदिताश्रुपरिद्यूनमनुत्साहवत्  ॥  २।४०।३४  ॥   

  

आयासः खेदः चलितैस्तिर्यग्भूतैः पङ्कजैः वर्षसंभूतोदकैरिति बोध्यम् ।
अपादानस्यैव करणत्वविवक्षा  ॥  २।४०।३५  ॥   

  

एकचित्तगतं दुःखेनैकचित्ततां प्राप्तम्  ॥  २।४०।३६  ॥   

  

सीदन्तं मूर्छन्तम्  ॥  २।४०।३७  ॥   

  

अन्तःपुरसमृद्धमन्तःपुरसहितं क्रोशन्तमुच्चैः शब्देन रुदन्तं राजानं
दृष्ट्वा केचिन्नरा हा रामेति केचिद्धा राममातेति पर्यदेवयञ्शुशुचुः ।
उपलक्षणमेतत् । केचिद्धा  

राजन्नित्यपि राममातेत्यार्षम्  ॥  २।४०।३८  ॥   

  

अनु पश्चाद्भाग ईक्षमाणो रामो मातरं राजानं च स्वमनुगतौ ददर्श  ॥  २।४०।३९
 ॥   

  

पाशेन निबद्धः किशोरो ऽश्वबालो मातरं यथा न पश्यति, एवं धर्मपाशेन संयुक्तः
संबद्ध इव नित्यमुक्तस्वभावत्वादेवमुक्तिः प्रकाशं नाभ्युदैक्षत
सङ्कुचितदर्शनव्यापारो ऽभूदित्यर्थः  ॥  २।४०।४०  ॥   

  

यानार्हत्वादिगुणविशिष्टौ पितरौ दृष्ट्वेत्यन्वयः  ॥  २।४०।४१  ॥   

  

दुःखजं दुःखं जायते ऽस्मात्तादृशम् "अन्यत्रापि दृश्यते" इति डः ।
"दुःखदम्" इति पाठान्तरम् । लोकदृष्ट्येदम् सहितुम् "तीषसह" इति वेट् ।
दुःखितौ पितरौ द्रष्टुं न शक्त इति यावत् तोत्रमङ्लुशस्तत्पीडितो द्विपो
यथा स्वपृष्ठवर्तिवस्तुदर्शनाशक्तस्तद्वत् अस्य च कैकेयीवाक्यमेवाङ्कुशः  ॥ 
२।४०।४२  ॥   

  

वत्सकारणात्प्रत्यगारं वत्सावस्थितिमद्गृहमुद्दिश्यागच्छन्ती सवत्सा
बद्धवत्सा धेनुर्यथा धावति, एवं राममाताधावत । एषु सवत्सेत्याद्यधिककथनं
कवेरपि शोकाविष्टत्वान्न दोषाय  ॥  २।४०।४३,४४  ॥   

  

रामलक्ष्मणसीतार्थं तद्वियोगजशोकवशान्नेत्रजं वारि स्रवन्तीं मुञ्चन्तीं
नृत्यन्तीमिवेतस्ततः परिभ्रमन्तीमसकृत्प्रैक्षत राम इति शेषः  ॥  २।४०।४५
 ॥   

  

चक्रयोर्युयुत्सुसेनयोरन्तरा स्थित उदासीनः पुरुष इव सुमन्त्रस्यात्मा
दोलायितो बभूव  ॥  २।४०।४६  ॥   

  

ननु राजवचनातिक्रमे दोषः स्यादत आह नेति । उपालब्धो ऽपि मया बहुशस्तिष्ठ
तिष्ठेत्युक्तो ऽपि मद्वचनं वक्ष्यसि दुःखस्य मद्दुःखस्य हेतुभूतं
पापिष्ठमतिदुःखजनकत्वात् पापिष्ठं चिरविलम्बनमिति हेतोः शीघ्रं गच्छेति
रामस्तमब्रवीत्  ॥  २।४०।४७  ॥   

  

तं जनमनुव्रजत्पौरजनमनुज्ञाप्य रामेण कृतां पुनः परावृत्त्य गमनानुज्ञां
प्रापय्य व्रजतो ऽपि स्वतो गच्छतो ऽपि पुनः शीघ्रं शीघ्रगत्यर्थम्  ॥ 
२।४०।४८  ॥   

  

राज्ञो जनो राजसंबन्धी जनः, अवरोधजन उपजीविजनश्च रामं मनसा प्रदक्षिणं
कृत्वा न्यवर्तत देहमात्रेणेति शेषः । रथस्य शीघ्रगत्वादिति भावः आशुवेगेन
मनसा तु न न्यवर्तत, मानुषमितरमनुष्यसमूह आशुवेगेन मनसापि न न्यवर्तत अपिना
देहेन च न न्यवर्तत । "मनसाप्यश्रुवेगैश्च" इति पाठान्तरम् । अत्र पाठे
मनसो ऽनिवृत्तेरश्रुवेगो ज्ञापकः  ॥  २।४०।४९  ॥   

  

उत्कटदिदृक्षावतो राज्ञस्तु सचिववचनान्निवृत्तिरित्याह यमिच्छेदिति  ॥   

२।४०।५०  ॥   

व्यवस्थितो ऽवस्थितः  ॥  २।४०।५१  ॥   

  

इति श्रीरामाभिरामे श्रीरामीये रामायणतिलके वाल्मीकीय  

आदिकाव्ये ऽयोध्याकाण्डे चत्वारिंशः सर्गः  ॥  २।४०  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/03-nirgamaH/040_janAkroshaH.md">
<details><summary><h3>द्राविडपाठः ...{Loading}...</h3></summary>



  
अथ रामश्च सीता च लक्ष्मणश्च कृताञ्जलिः।  
उपसङ्गृह्य राजानं चक्रुर्दीनाः प्रदक्षिणम् ॥ 2.40.1 ॥   
तं चापि समनुज्ञाप्य धर्मज्ञः सीतया सह।  
राघवः शोकसम्मूढो जननीमभ्यवादयत् ॥ 2.40.2 ॥   
अन्वक्षं लक्ष्मणो भ्रातुः कौसल्यामभ्यवादयत्।  
अथ मातुः सुमित्राया जग्राह चरणौ पुनः ॥ 2.40.3 ॥   
तं वन्दमानं रुदती माता सौमित्रिमब्रवीत्।  
हितकामा महाबाहुं मूर्ध्न्युपाघ्राय लक्ष्मणम् ॥ 2.40.4 ॥   
सृष्टस्त्वं वनवासाय स्वनुरक्तः सुहृज्जने।  
रामे प्रमादं मा कार्षीः पुत्र भ्रातरि गच्छति ॥ 2.40.5 ॥   
व्यसनी वा समृद्धो वा गतिरेष तवानघ।  
एष लोके सतां धर्मो यज्ज्येष्ठवशगो भवेत् ॥ 2.40.6 ॥   
इदं हि वृत्तमुचितं कुलस्यास्य सनातनम्।  
दानं दीक्षा च यज्ञेषु तनुत्यागो मृधेषु च ॥ 2.40.7 ॥   
लक्ष्मणं त्वेवमुक्त्वा सा संसिद्धं प्रियराघवम्।  
सुमित्रा गच्छगच्छेति पुनःपुनरुवाच तम् ॥ 2.40.8 ॥   
*रामं दशरथं विद्धि मां विद्धि जनकात्मजाम्।  
अयोध्यामटवीं विद्धि गच्छ तात यथासुखम् ॥ 2.40.9 ॥   
ततः सुमन्त्रः काकुत्स्थं प्राञ्चलिर्वाक्यमब्रवीत्।  
विनीतो विनयज्ञश्च मातलिर्वासवं यथा ॥ 2.40.10 ॥   
रथमारोह भद्रं ते राजपुत्र महायशः।  
क्षिप्रं त्वां प्रापयिष्यामि यत्र मां राम वक्ष्यसि ॥ 2.40.11 ॥   
चतुर्दश हि वर्षाणि वस्तव्यानि वने त्वया।  
तान्युपक्रमितव्यानि यानि देव्याऽसि चोदितः ॥ 2.40.12 ॥   
तं रथं सूर्यसङ्काशं सीता हृष्टेन चेतसा।  
आरुरोह वरारोहा कृत्वालङ्कारमात्मनः ॥ 2.40.13 ॥   
*अथो ज्वलनसङ्काशं चामीकरविभूषितम्।  
तमारुरुहतुस्तूर्णं भ्रातरौ रामलक्ष्मणौ ॥ 2.40.14 ॥   
वनवासं हि सङ्ख्याय वासांस्याभरणानि च।  
भर्तारमनुगच्छन्त्यै सीतायै श्वशुरो ददौ ॥ 2.40.15 ॥   
तथैवायुधजालानि भ्रातृभ्यां कवचानि च।  
रथोपस्थे प्रतिन्यस्य सचर्म कठिनं च तत् ॥ 2.40.16 ॥   
सीतातृतीयानारूढान् दृष्ट्वा धृष्टमचोदयत्।  
सुमन्त्रः सम्मतानश्वान् वायुवेगसमान् जवे ॥ 2.40.17 ॥   
प्रतियाते महारण्यं चिररात्राय राघवे।  
बभूव नगरे मूर्च्छा बलमूर्च्छा जनस्य च ॥ 2.40.18 ॥   
तत्समाकुलसम्भ्रान्तं मत्तसङ्कुपितद्विपम्।  
हयशिञ्जितनिर्घाषं पुरमासीन्महास्वनम् ॥ 2.40.19 ॥   
ततः सबालवृद्धा सा पुरी परमपीडिता।  
राममेवाभिदुद्राव घर्मार्त्ता सलिलं यथा ॥ 2.40.20 ॥   
पार्श्वतः पृष्ठतश्चापि लम्बमानास्तदुन्मुखाः।  
बाष्पपूर्णमुखाः सर्वे तमूचुर्भृशनिस्वनाः ॥ 2.40.21 ॥   
संयच्छ वाजिनां रश्मीन् सूत याहि शनैः शनैः।  
मुखं द्रक्ष्याम रामस्य दुर्दर्शं नो भविष्यति ॥ 2.40.22 ॥   
आयसं हृदयं नूनं राममातुरसंशयम्।  
यद्देवगर्भप्रतिमे वनं यानि न भिद्यते ॥ 2.40.23 ॥   
कृतकृत्या हि वैदेही छायेवानुगता पतिम्।  
न जहाति रता धर्मे मेरुमर्कप्रभा यथा ॥ 2.40.24 ॥   
अहो लक्ष्मण सिद्धार्थः सततं प्रियवादिनम्।  
भ्रातरं देवसङ्काशं यस्त्वं परिचरिष्यसि ॥ 2.40.25 ॥   
महत्येषा हि ते सिद्धिरेष चाभ्युदयो महान्।  
एष स्वर्गस्य मार्गश्च यदेनमनुगच्छसि ॥ 2.40.26 ॥   
एवं वदन्तस्ते सोढुं न शेकुर्बाष्पमागतम्।  
नरास्तमनुगच्छन्तः प्रियमिक्ष्वाकुनन्दनम् ॥ 2.40.27 ॥   
अथ राजा वृतः स्त्रीभिर्दीनाभिर्दीनचेतनः।  
निर्ज्जगाम प्रियं पुत्रं द्रक्ष्यामीति ब्रुवन् गृहात् ॥ 2.40.28 ॥   
शुश्रुवे चाग्रतः स्त्रीणां रुदन्तीनां महास्वनः।  
यथा नादः करेणूनां बद्धे महति कुञ्जरे ॥ 2.40.29 ॥   
पिता हि राजा काकुत्स्थः श्रीमान् सन्नस्तदाभवत्।  
परिपूर्णः शशी काले ग्रहेणोपप्लुतो यथा ॥ 2.40.30 ॥   
स च श्रीमानचिन्त्यात्मा रामो दशरथात्मजः।  
सूतं सञ्चोदयामास त्वरितं वाह्यतामिति ॥ 2.40.31 ॥   
रामो याहीति सूतं तं तिष्ठेति स जनस्तदा।  
उभयं नाशकत् सूतं कर्तुमध्वनि चोदितः ॥ 2.40.32 ॥   
निर्गच्छति महाबाहौ रामे पौरजनाश्रुभिः।  
पतितैरभ्यवहितं प्रशशाम महीरजः ॥ 2.40.33 ॥   
रुदिताश्रुपरिद्यूनं हाहाकृतमचेतनम्।  
प्रयाणे राघवस्यासीत् पुरं परमपीडितम् ॥ 2.40.34 ॥   
सुस्राव नयनैः स्त्रीणामास्रमायाससम्भवम्।  
मीनसङ्क्षोभचलितैः सलिलं पङ्कजैरिव ॥ 2.40.35 ॥   
दृष्ट्वा तु नृपतिः श्रीमानेकचित्तगतं पुरम्।  
निपपातैव दुःखेन हतमूल इव द्रुमः ॥ 2.40.36 ॥   
ततो हलहलाशब्दो जज्ञे रामस्य पृष्ठतः।  
नराणां प्रेक्ष्य राजानं सीदन्तं भृशदुःखितम् ॥ 2.40.37 ॥   
हा रामेति जनाः केचिद्राममातेति चापरे।  
अन्तःपुरं समृद्धं च क्रोशन्तः पर्यदेवयन् ॥ 2.40.38 ॥   
अन्वीक्षमाणो रामस्तु विषण्णं भ्रान्तचेतसम्।  
राजानं मातरं चैव ददर्शानुगतौ पथि ॥ 2.40.39 ॥   
स बद्ध इव पाशेन किशोरो मातरं यथा।  
धर्मपाशेन सङ्क्षिप्तः प्रकाशं नाभ्युदैक्षत ॥ 2.40.40 ॥   
पदातिनौ च यानार्हावदुःखार्हौ सुखोचितौ।  
दृष्ट्वा सञ्चोदयामास शीघ्रं याहीति सारथिम् ॥ 2.40.41 ॥   
न हि तत् पुरुषव्याघ्रो दुःखजं दर्शनं पितुः।  
मातुश्च सहितुं शक्तस्तोत्रार्दित इव द्विपः ॥ 2.40.42 ॥   
प्रत्यगारमिवायान्ती वत्सला वत्सकारणात्।  
बद्धवत्सा यथा धेनू राममाताऽभ्यधावत ॥ 2.40.43 ॥   
तथा रुदन्तीं कौसल्यां रथं तमनुधावतीम्।  
क्रोशन्तीं रामरामेति हा सीते लक्ष्मणेति च ॥ 2.40.44 ॥   
रामलक्ष्मणसीतार्थं स्रवन्तीं वारि नेत्रजम्।  
असकृत् प्रैक्षत सतां नृत्यन्तीमिव मातरम् ॥ 2.40.45 ॥   
तिष्ठेति राजा चुक्रोश याहियाहीति राघवः।  
सुमन्त्रस्य बभूवात्मा चक्रयोरिव चान्तरा ॥ 2.40.46 ॥   
नाश्रौषमिति राजानमुपालब्धोपि वक्ष्यसि।  
चिरं दुःखस्य पापिष्ठमिति रामस्तमब्रवीत् ॥ 2.40.47 ॥   
रामस्य स वचः कुर्वन्ननुज्ञाप्य च तं जनम्।  
व्रजतोपि हयान् शीघ्रं चोदयामास सारथिः ॥ 2.40.48 ॥   
न्यवर्त्तत जनो राज्ञो रामं कृत्वा प्रदक्षिणम्।  
मनसाप्यश्रुवेगैश्च न न्यवर्त्तत मानुषम् ॥ 2.40.49 ॥   
यमिच्छेत् पुनरायान्तं नैनं दूरमनुव्रजेत्।  
इत्यमात्या महाराजमूचुर्दशरथं वचः ॥ 2.40.50 ॥   
तेषां वचः सर्वगुणोपपन्नं प्रस्विन्नगात्रः प्रविषण्णरूपः।  
निशम्य राजा कृपणः सभार्यो व्यवस्थितस्तं सुतमीक्षमाणः ॥ 2.40.51 ॥   

</details>
</div>
