<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | शिवधर्मोत्तर</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/shaivam/shiva-dharmottaram/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/shaivam/shiva-dharmottaram/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/shaivam/shiva-dharmottaram/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="शिवधर्मोत्तर">
  <meta property="og:description" content="IFP transcript no. 72 from page 25 itself a copy of Adyar Library, Madras  ms. no.: 75425">
  <meta property="og:locale" content="en_us">
  <meta property="og:type" content="article">
    <meta property="article:section" content="shaivam">

  <meta itemprop="name" content="शिवधर्मोत्तर">
  <meta itemprop="description" content="IFP transcript no. 72 from page 25 itself a copy of Adyar Library, Madras  ms. no.: 75425">
  <meta itemprop="wordCount" content="17852">
  <meta name="twitter:card" content="summary">
  <meta name="twitter:title" content="शिवधर्मोत्तर">
  <meta name="twitter:description" content="IFP transcript no. 72 from page 25 itself a copy of Adyar Library, Madras  ms. no.: 75425">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/shaivam\/shiva-dharmottaram\/".replace(basePath, "/");
  pageVars.pageParams = {};
  pageVars.pageSource = "shaivam\/shiva-dharmottaram.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/shaivam/shiva-dharmottaram/" />
<link rel="alternate" hreflang="sa-Deva" href="https://vishvAsa.github.io/purANam/shaivam/shiva-dharmottaram/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/shaivam/shiva-dharmottaram/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/shaivam/shiva-dharmottaram/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/shaivam/shiva-dharmottaram/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/shaivam/shiva-dharmottaram/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/shaivam/shiva-dharmottaram/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/shaivam/shiva-dharmottaram/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/shaivam/shiva-dharmottaram/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/shaivam/shiva-dharmottaram/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/shaivam/shiva-dharmottaram/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/shaivam/shiva-dharmottaram/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/shaivam/shiva-dharmottaram/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/shaivam/shiva-dharmottaram/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/shaivam/shiva-dharmottaram/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/shaivam/shiva-dharmottaram/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/shaivam/shiva-dharmottaram/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/shaivam/shiva-dharmottaram/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/shaivam/shiva-dharmottaram/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/shaivam/shiva-dharmottaram/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/shaivam/shiva-dharmottaram/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/shaivam/shiva-dharmottaram/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/shaivam/shiva-dharmottaram/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/shaivam/shiva-dharmottaram/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/shaivam/shiva-dharmottaram/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/shaivam/shiva-dharmottaram/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/shaivam/shiva-dharmottaram/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/shaivam/shiva-dharmottaram/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/shaivam/shiva-dharmottaram/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/shaivam/shiva-dharmottaram/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/shaivam/shiva-dharmottaram/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/shaivam/shiva-dharmottaram/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/shaivam/shiva-dharmottaram/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/shaivam/shiva-dharmottaram/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/shaivam/shiva-dharmottaram/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/shaivam/shiva-dharmottaram/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/shaivam/shiva-dharmottaram/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/shaivam/shiva-dharmottaram/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/shaivam/shiva-dharmottaram/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/shaivam/shiva-dharmottaram/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/shaivam/shiva-dharmottaram/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/shaivam/shiva-dharmottaram/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/shaivam/shiva-dharmottaram/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/shaivam/shiva-dharmottaram/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/shaivam/shiva-dharmottaram/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> शिवधर्मोत्तर</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="शिवधर्मोत्तर">शिवधर्मोत्तर</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/shaivam/shiva-dharmottaram.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>शिवधर्मोत्तरः</p>
<p>प्। २५(१)</p>
<p>श्रीः</p>
<p>ॐ गणेशाय नमः । शिवायनमः ॥</p>
<p>गजाननकटद्वन्द्वविनिष्यन्दिमदाम्बुनम् ।<br>
प्रत्यूहपङ्कनिवहं प्रक्षालयतु सन्ततम् ॥ १-१ ॥</p>
<p>शिवमादौ शिवम्मध्ये शिवमन्ते च सर्वदा ।<br>
सर्वेषां शिवभक्तानामनुगानां भवेच्छिवम् ॥ १-२ ॥</p>
<p>मेरुपृष्ठे समासीनम् ऋषिसङ्घैस्समावृतम् ।<br>
लोकानुग्रहकं शान्तं सर्वज्ञं नन्दिकेश्वरम् ॥ १-३ ॥</p>
<p>तेषाम्मध्ये समुत्थाय मुनिः ब्रह्मसुतोत्तमः ।<br>
सनत्कुमारस्सुतपाः पृच्छतिस्म यथाविधि ॥ १-४ ॥</p>
<p>भगवन्सर्वधर्मज्ञ शिवधर्मपरायण ।<br>
श्रोतुकामाः परन्धर्ममिमे सर्वे समागताः ॥ १-५ ॥</p>
<p>अग्निष्ठोमादयोयज्ञाः बहुवित्तक्रियान्विताः ।<br>
अशक्तास्ते यतः कर्तुमल्पवित्तैर्द्विजादिभिः ॥ १-६ ॥</p>
<p>सुखोपायमतो ब्रूहि सर्वकामार्थसाधकम् ।<br>
हिताय सर्वमर्त्यानां शिवधर्मं सनातनम् ॥ १-७ ॥</p>
<p>येन सिद्धास्सुरा दैत्या गन्धर्वोरगराक्षसाः ।<br>
ऋषयः किन्नरा यक्षाः तथा किम्पुरुषादयः ॥ १-८ ॥</p>
<p>प्। २ (२८)</p>
<p>गणाश्च विविधाश्चान्ये शिवधर्मपरायणाः ।<br>
सम्पूज्यास्ससुरास्सर्वे तद्भक्त्या शिवधार्मिकाः ॥ १-९ ॥</p>
<p>श्रीनन्दिकेश्वर उवाच</p>
<p>श्रूयतामभिधास्यामि सुखोपायम्महत्फलम् ।<br>
परमं सर्वधर्माणां शिवधर्मं शिवात्मकम् ॥ १-१० ॥</p>
<p>शिवेन कथितं पूर्वं पार्वत्याष्षण्मुखस्य च ।<br>
गणानान्देवमुख्यानामस्माकञ्च विशेषतः ॥ १-११ ॥</p>
<p>अज्ञानार्णवमग्नानां सर्वेषां प्राणिनामयम् ।<br>
शिवधर्मोडुपः श्रीमानुत्तारार्थमुदाहृतः ॥ १-१२ ॥</p>
<p>यैरयं शान्तचेतस्कैः शिवभक्तैश्शिवार्थिभिः ।<br>
संसेव्यते परोधर्मः ते रुद्रा नात्र संशयः ॥ १-१३ ॥</p>
<p>ग्रामे वा यदि वारण्ये जलेवापि स्थलेऽपि वा ।<br>
यत्रैव दृश्यते लिङ्गं सर्वतीर्थानि तत्र वै ॥ १-१४ ॥</p>
<p>एककालं द्विकालं वा त्रिकालं नित्यमेव वा ।<br>
ये स्मरन्ति विरूपाक्षं विज्ञेयास्ते गणेश्वराः ॥ १-१५ ॥</p>
<p>सङ्कीर्तयन्ति ये रुद्रं सकृदप्याशु ते नराः ।<br>
सर्वपापैः प्रमुच्यन्ते सप्तजन्मकृतैरपि ॥ १-१६ ॥</p>
<p>येर्चयन्ति सदारुद्रं न ते प्राकृतमानुषाः ।<br>
रुद्रलोकादिहं प्राप्ताः ते रुद्राः नात्र संशयः ॥ १-१७ ॥</p>
<p>जाते नात्मद्रुहा येन न ना * * तो भगवान् * * * ।</p>
<p>प्। ३ (२९)</p>
<p>सुचिरं सञ्चरत्यस्मिन् संसारे दुःखसागरे ॥ १-१८ ॥</p>
<p>तस्य चिम्महच्छिद्रं सम्मोहस्यान्ध्यमूकता ।<br>
यत् क्षणं वा मुहूर्तं वा शर्वमेको न चिन्तयेत् ॥ १-१९ ॥</p>
<p>दुर्लभं प्राप्यमानुष्यं यर्चयन्ति सदाशिवम् ।<br>
तेषां हि सफलं जन्म कृतार्थास्ते नरोत्तमाः ॥ १-२० ॥</p>
<p>भवभक्तिपराये तु भवप्रणतचेतसः ।<br>
भवसंस्मरणो युक्ताः तेन दुःखस्य भाजनम् ॥ १-२१ ॥</p>
<p>भवनानि मनोज्ञानि विभ्रमा भरणाः स्त्रियः ।<br>
धनञ्चादृष्टपर्यन्तं शिवपूजा विधेः फलम् ॥ १-२२ ॥</p>
<p>ये वाञ्छन्ति महाभोगान् राज्यं वा त्रिदशालयम् ।<br>
येर्चयन्ति सदा कालं हरस्य चरणाम्बुजम् ॥ १-२३ ॥</p>
<p>सौभाग्यं कान्तिमद्रूपं सत्यं त्यागः प्रभावता(प्रवक्तृता) ।<br>
शौर्यञ्च जगतिख्यातिः शिवमर्चयतां फलम् ॥ १-२४ ॥</p>
<p>ध्यायन्ति ये शिवं नित्यमन्तर्यामिणमन्ततः ।<br>
सम्भवन्ति सदा तेषामायुरारोग्यसम्पदः ॥ १-२५ ॥</p>
<p>जपतां ध्यायतान्नित्यं शिवमर्चयतां सदा ।<br>
नमतां च चतुर्वर्गफलं मुक्तिश्चतुर्विधा ॥ १-२६ ॥</p>
<p>नारुद्रस्संस्मरेद्रुद्रं नारुद्रो रुद्रमर्चयेत् ।<br>
नारुद्रः कीर्तयेद्रुद्रं नारुद्रोरुद्रमाप्नुयात् ॥ १-२७ ॥</p>
<p>सम्पर्कात् कौतुकाल्लाभात् भयाद्वापि च संस्मरेत् ।</p>
<p>प्। ४ (२८)</p>
<p>कीर्तयेदर्चयेद्वापि सोप्यवश्यं गणो भवेत् ॥ १-२८ ॥</p>
<p>शिवधर्मस्य सारोयं शिवभक्तिश्च निश्चला ।<br>
साचाष्टाङ्गी शिवेनोक्ता कार्या नित्यं प्रयत्नतः ॥ १-२९ ॥</p>
<p>श्रीभगवानुवाच</p>
<p>मद्भक्तजनवात्सल्यं पूजायाञ्चानुमोदनम् ।<br>
स्वयमभ्यर्चनं भक्त्या ममार्थे चाङ्गचेष्टनम् ॥ १-३० ॥</p>
<p>मत्कथाश्रवणे भक्तिस्वरनेत्राङ्गविक्रिया ।<br>
ममानुस्मरणं नित्यं कीर्तनेनोपजीवति ॥ १-३१ ॥</p>
<p>भक्तिरष्टविधाह्येषा यस्मिन् म्लेच्छेऽपि वर्तते ।<br>
सं विप्रेन्द्रो मुनिश्श्रीमान् सयतिस्स च पण्डितः ॥ १-३२ ॥</p>
<p>येर्चयन्ति सदा भक्त्या हीनाश्च विभवैरपि ।<br>
पत्रपुष्पफलैस्तोयैः मत्तुल्यायान्ति मत्पदम् ॥ १-३३ ॥</p>
<p>पूजोपकरणं वापि पूजाया द्रव्यमेव वा ।<br>
मम बक्तोपकारं च मनोवाक्कायकर्मभिः ॥ १-३४ ॥</p>
<p>तस्य वित्तग्रहक्षेत्रप्रदानमपि पूजनम् ।<br>
मत्पूजायास्समं पुण्यं सत्यमेव वदाम्यहम् ॥ १-३५ ॥</p>
<p>न मे प्रियश्चतुर्वेदी मद्भक्तश्श्वपचोपि वा ।<br>
तस्मै देयं ततो ग्राह्यं स सम्पूज्यो यथाह्यहम् ॥ १-३६ ॥</p>
<p>पत्रं पुष्पं फलन्तोयं यो मे भक्त्या प्रयच्छति ।<br>
तदहं प्रीतिभावेन ह्यश्नामि प्रयतात्मनः ॥ १-३७ ॥</p>
<p>प्। ५(३१)</p>
<p>यो मां पश्यति सर्वत्र सर्वं च मयि पश्यति ।<br>
तस्याहं न प्रणश्यामि स च मे न प्रणश्यति ॥ १-३८ ॥</p>
<p>अर्चयेन्न सदात्मस्थं यो मांसमयमास्थितः ।<br>
नैति दुर्गेषु मार्गेषु मार्गमाणोपि पश्यति ॥ १-३९ ॥</p>
<p>यो मां सर्वगतं पश्येत् सर्वं च मयि संस्थितम् ।<br>
तस्याहन्नित्यमात्मस्थः स च नित्यम्मयि स्थितः ॥ १-४० ॥</p>
<p>श्रीनन्दिकेश्वरः</p>
<p>सुदुर्लभा शिवे भक्तिः दुर्लभञ्च शिवार्चनम् ।<br>
सुदुर्लभं शिवज्ञानं शिवहोमञ्च दुर्लभम् ॥ १-४१ ॥</p>
<p>सुदुर्लभं शिवज्ञानं तदभ्यासोपि दुर्लभः ।<br>
सुदुर्लभतरं ज्ञेयं जपध्यानं शिवात्मकम् ॥ १-४२ ॥</p>
<p>सुदुर्लभा तयोः प्राप्तिः तदभ्यासोपि दुर्लभः ।<br>
सुदुर्लभं शिवं ज्ञात्वा शिवे भक्तिं समाश्रयेत् ॥ १-४३ ॥</p>
<p>लाभस्तेषां मनुष्याणां ये शिवं शरणं गताः ।<br>
तेषान्दिवा च रात्रौ च नित्यं शिवगता स्मृतिः ॥ १-४४ ॥</p>
<p>नमस्कारादिसंयुक्तं शिवायेत्यक्षरत्रयम् ।<br>
जिह्वाग्रे वर्तते यस्य सफलं तस्य जीवितम् ॥ १-४५ ॥</p>
<p>इत्येष वस्समासेन शिवधर्मोखिलः क्रमात् ।<br>
निर्दिष्टः प्रथमाध्याये शेषोस्यैव प्रविस्तरः ॥ १-४६ ॥</p>
<p>य इमं पठते नित्यं शृणुयाद्वापि भक्तितः ।</p>
<p>प्। ६ (३२)</p>
<p>स मुक्तस्सर्वपापेभ्यः शिवलोके महीयते ॥ १-४७ ॥</p>
<p>डाकिन्यो विविधाकारा राक्षसाः प्रेतनायकाः ।<br>
तस्य पीठान्न कुर्वन्ति तथा चान्येपि हिंसकाः ॥ १-४८ ॥</p>
<p>शत्रवो नाशमायान्ति सङ्ग्रामे जयमाप्नुयात् ।<br>
सर्वरोगैर्नबाध्येत आपदो न स्पृशन्ति तम् ॥ १-४९ ॥</p>
<p>धनमायुर्यशो विद्यां प्रभावमतुलं भवेत् ।<br>
शुम्भेनोपचयं यान्ति नित्यं पूर्णमनोरथः ॥ १-५० ॥</p>
<p>इति श्रीशिवधर्मोत्तरे श्रीनन्दिकेश्वरप्रोक्ते शिवभक्तलक्षणं नाम<br>
प्रथमोध्यायः ॥</p>
<p>प्। ७ (३३)</p>
<p>श्रीः</p>
<p>अथ द्वितीयोध्यायः</p>
<p>सनत्कुमारः उवाच</p>
<p>लिङ्गार्चनविधिं पुण्यं श्रोतुमिच्चामि तत्त्वतः ।<br>
त्वत्प्रसादाद्विशेषण भगवन्नन्दिकेश्वर ॥ २-१ ॥</p>
<p>यत्पुण्यं स्थापिते लिङ्गे कृते यच्च शिवालये ।<br>
सम्मार्जने च यत्पुण्यं यत्पुण्यमनुलेपने ॥ २-२ ॥</p>
<p>नीराजनोषधीबीज स्नानमङ्गलवादने ।<br>
यत्पुण्यमर्घ्यदानेन तोयस्नानेन यद्भवेत् ॥ २-३ ॥</p>
<p>उद्वर्तनन्तरस्नाने कुशपुष्पोदकेन च ॥ २-४ ॥</p>
<p>पञ्चगव्यपयस्नाने दधिस्नानेन यत्फलम् ।<br>
घृताभ्यङ्गेन यत्पुण्यं घृतस्नानेन यद्भवेत् ॥ २-५ ॥</p>
<p>सुवर्णरत्नतोयैश्च स्वच्छतो येन यत्फलम् ।<br>
विलेपनैश्च गन्धाद्यैः विलिप्तेन च यद्भवेत् ॥ २-६ ॥</p>
<p>बिल्वबृन्दप्रदानेन दीपदर्पणदर्शने ।<br>
मुक्तपुष्पार्चने चैव मालाभिर्लिङ्गपूरणे ॥ २-७ ॥</p>
<p>पुष्पमण्टपिकायाञ्च पुष्पमालावलम्बने ।<br>
पूजाभक्तिविशेषैश्च वेद्यामालेपकल्पने ॥ २-८ ॥</p>
<p>पुष्पजातिविशेषेषु धूपेष्वपि च यत्फलम् ।</p>
<p>प्। ८(३४)</p>
<p>वस्त्रालङ्कारदानेन दीपिकार्पणदर्शने ॥ २-९ ॥</p>
<p>भक्ष्यभोज्यान्नपानादिफलकन्दनिवेदने ।<br>
प्रदक्षिणनमस्कार प्रणामस्तात्रकीर्तनैः ॥ २-१० ॥</p>
<p>छत्रध्वजपताकानां घण्टावादित्रशङ्खयोः ।<br>
वितानवस्त्रपूजायां बलिहोमक्रियासु च ॥ २-११ ॥</p>
<p>गजाश्वभृत्यनागानां भूमिदानेन यत्फलम् ।<br>
ग्रामखेटपुराणां च दशदानेन यत्फलम् ॥ २-१२ ॥</p>
<p>स्त्रीणां सङ्गीतदानेन नाट्ये नैव विशेषतः ।<br>
स्वयम्माल्योपहारेण पुंसां पुण्यन्तु यद्भवेत् ॥ २-१३ ॥</p>
<p>तत्पुण्यस्यापहारेण पुण्यापुण्यं च यद्भवेत् ।<br>
यतीनामन्नपानादिमठोपकरणानि च ॥ २-१४ ॥</p>
<p>दत्वा किं लभते पुण्यं कृत्वा वा तत्प्रतिश्रयम् ।<br>
तत्संस्कारे तथा तेषां प्रत्युत्थादाभिवादनैः ॥ २-१५ ॥</p>
<p>यद्यदन्यद्भवेत् सूक्ष्मज्ञानान्न प्रचोदितम् ।<br>
तत्सर्वं कथयास्माकं भक्तानामनुकम्पया ॥ २-१६ ॥</p>
<p>इति शिवधर्मोत्तरे प्रश्नभेदो नाम द्वितीयोध्यायः ॥</p>
<p>प्। ९ (३५)</p>
<p>श्रीः</p>
<p>अथ तृतीयोध्यायः</p>
<p>नन्दिकेश्वर उवाच</p>
<p>त्वमतीव शिवे भक्तः पद्मयोनिसुतोत्तम ।<br>
तेन ते निखिलं वक्ष्ये श्रुणुष्वेकाग्रमानसः ॥ ३-१ ॥</p>
<p>पूर्वमेकार्णवे घोरे नष्टे स्थावरजङ्गमे ।<br>
विवादस्तु महानासीत् ब्रह्मविष्ण्वोः परस्परम् ॥ ३-२ ॥</p>
<p>अहं कर्तास्म्यहं कर्ता न मत्तोन्यो जगत्प्रभुः ।<br>
एवमाह हरिं ब्रह्मा ब्रह्माणं च हरिस्तथा ॥ ३-३ ॥</p>
<p>तयोर्दर्पापहाराय प्रबोधाय च देवयोः ।<br>
मध्ये समुद्भवल्लिङ्गमैश्वरन्तैजसः परम् ॥ ३-४ ॥</p>
<p>ज्वालामालावृतन्दिव्यमप्रमेयमनूपमम् ।<br>
योजनायुतविस्तीर्णं स्थितन्तद्विमलाम्भसि ॥ ३-५ ॥</p>
<p>ज्वालाभिर्मोहितौ तस्य लिङ्गस्य सुरसत्तमौ ।<br>
तदा विस्मयमापन्नौ पश्यन्तावमराधिपौ ॥ ३-६ ॥</p>
<p>गतावूर्ध्वमधस्तस्य सम्प्रधार्य परस्परम् ।<br>
अधोदृष्टिं गतो विष्णुरुर्ध्वञ्चैव पितामहः ॥ ३-७ ॥</p>
<p>कृताञ्जलिपुटौ भूत्वा लिङ्गन्तुष्टुवतुस्तदा ।<br>
लिङ्गमध्ये परं लिङ्गं स्थितं प्रादेशसम्मितम् ॥ ३-८ ॥</p>
<p>समाधिस्थौ तु सम्पन्नौ दृष्टवन्तौ शिवात्मकम् ।</p>
<p>प्। १०(३६)</p>
<p>नैव तत्काञ्चनं रौप्यं ताम्रं स्फाटिकमौक्तिकम् ॥ ३-९ ॥</p>
<p>लक्ष्यमात्रं स्थितं शान्तं केवलन्तच्छिवात्मकम् ।<br>
तयोस्तुष्टो महादेवः प्रदायवरमुत्तमम् ॥ ३-१० ॥</p>
<p>कारणत्वमनुज्ञाय तत्रैवान्तरधीयत ।<br>
ब्रह्माद्यास्तु तदारभ्य प्रतिष्ठाप्य सुरासुराः ॥ ३-११ ॥</p>
<p>तल्लिङ्गानुकृतिं लिङ्गमीडिरे मुनयस्तथा ।<br>
परं गूढशरीरं च लिङ्गं क्षेत्रमनादिमत् ॥ ३-१२ ॥</p>
<p>यदाद्यमैश्वरन्तेजस्तल्लिङ्गं पञ्चसञ्ज्ञितम् ।<br>
सकलं निष्कलन्तच्च व्यक्ताव्यक्तं सनातनम् ॥ ३-१३ ॥</p>
<p>लीयन्ते सर्वभूतानि गच्छन्ति परमं पदम् ।<br>
तस्माल्लिङ्गमिति प्रोक्तं जगतामादिकारणम् ॥ ३-१४ ॥</p>
<p>कल्पान्ते तस्य लिङ्गस्य लीयन्ते सर्वदेवताः ।<br>
दक्षिणे लीयते ब्रह्मा वामे तस्य जनार्दनः ॥ ३-१५ ॥</p>
<p>हृदये चैव गायत्री सर्वदेवोत्तमोत्तमा ।<br>
लीयन्ते मूर्ध्नि वै वेदाः सषडङ्गपदक्रमाः ॥ ३-१६ ॥</p>
<p>जठरे लीयते तस्य जगत्स्थावरजङ्गमम् ।<br>
पुनरुत्पद्यते तस्मात् ब्रह्माद्यं सचराचरम् ॥ ३-१७ ॥</p>
<p>आकाशं लिङ्गमित्याहुः पृथिवी तस्य पीठिका ।<br>
आलयं सर्वभूतानां लयनाल्लिङ्गमुच्यते ॥ ३-१८ ॥</p>
<p>तस्माल्लिङ्गं प्रतिष्ठाप्य सर्वदेव भवोद्भवम् ।</p>
<p>प्। ११ (३७) स्थापितं तेन सर्वं स्यात् पूजितं च न संशयः ॥ ३-१९ ॥</p>
<p>कृताञ्जलिपुटो विष्णुः ब्रह्माचापि विशेषतः ।<br>
पूर्वं लिङ्गं समभ्यर्च्य तदा कार्याणि चक्रतुः ॥ ३-२० ॥</p>
<p>ब्रह्मा ब्रह्माक्षरैः दिव्यैः लिङ्गं पूजयते सदा ।</p>
<p>ब्रह्मा पूजयते नित्यं लिङ्गं शैवमयं शुभम् ।<br>
तस्य सम्पूजनादेव प्राप्तं ब्रह्मत्वमुत्तमम् ॥ ३-२२ ॥</p>
<p>शक्रोपि देवरा * * * * * * * * * * ।<br>
भक्त्या पूजयते नित्यं तेन शक्रत्वमाप्तवान् ॥ ३-२३ ॥</p>
<p>लिङ्गं हेममयं कान्तं धनदोर्च्चयते सदा ।<br>
तेनासौ धनदो देवो धनदत्वमवाप्तवान् ॥ ३-२४ ॥</p>
<p>वायुः परेण भावेन पैत्तलजं शुभम् ।<br>
त्रिकालाभ्यर्चने नैव वायुर्वायुत्वमाप्तवान् ॥ ३-२५ ॥</p>
<p>इन्द्रनीलमयं लिङ्गं विष्णुः पूजयते सदा ।<br>
विष्णुं प्राप्तवांस्तेन सोद्भुतैकं सनातनम् ॥ ३-२६ ॥</p>
<p>वसवः कांस्यकं लिङ्गं पूजयन्ति विधानतः ।<br>
प्राप्तास्तेन महात्मानो वसुत्वं च महोदयम् ॥ ३-२७ ॥</p>
<p>अश्विनौ पार्थिवं लिङ्गं पूजयन्तौ विधानतः ।<br>
तेन तावश्विनौ देवौ दिव्यदेहं गतावुभौ ॥ ३-२८ ॥</p>
<p>स्फाटिकं निर्मलं लिङ्गं वरुणोर्चयते सदा ।</p>
<p>प्। १२ (३८)</p>
<p>तेन तद्वारुणत्वं हि प्राप्तमृद्धिबलान्वितम् ॥ ३-२९ ॥</p>
<p>लिङ्गमन्नमयं पुण्यमग्निर्यजति भावितः ।<br>
अग्नित्वं प्राप्तवांस्तेन तेजोरूपसमन्वितम् ॥ ३-३० ॥</p>
<p>शैवन्ताम्रमयं लिङ्गं भक्त्या देवो दिवाकरः ।<br>
त्रिकालं यजते तेन प्राप्तं सूर्यत्वमुत्तमम् ॥ ३-३१ ॥</p>
<p>मुक्ताफलमयं लिङ्गं सोमः पूजयते सदा ।<br>
तेन सोमोपसम्प्राप सोमत्वं सततोज्वलम् ॥ ३-३२ ॥</p>
<p>प्रवालकमयं लिङ्गं यजन्ते पन्नगोत्तमाः ।<br>
तेन नागेषु भोगाढ्यं प्राप्तास्ते परमं पदम् ॥ ३-३८ ॥</p>
<p>पूज्यगन्धेन गन्धर्वा गन्धर्वत्वमवापिरे ।<br>
फलेन गोमये नैव दारुणा कुसुमेन च ॥ ३-३४ ॥</p>
<p>आशया च रसेनैव बहवोभीष्टमाप्नुयुः ।<br>
कार्ष्णायसमयं लिङ्गं पूजयन्त्यसुरोत्तमाः ॥ ३-३५ ॥</p>
<p>राक्षसास्ते महात्मानः तेन तेमितविक्रमाः ।<br>
त्रपुसीसमयं लिङ्गं पिशाचाः पूजयन्ति ये ॥ ३-३६ ॥</p>
<p>ते महर्धिबलाधाराः प्राप्नुवन्ति परं पदम् ।<br>
बहुलोहमयं लिङ्गं यजन्ते मातरस्सदा ॥ ३-३७ ॥</p>
<p>मातृत्वं प्राप्य तास्सर्वाः प्रयान्ति परमं पदम् ।<br>
एवन्देवास्सगन्धर्वास्सयक्षोरगराक्षसाः ॥ ३-३८ ॥</p>
<p>पूजयन्ति सदाकालमीशानं सुरनायकम् ।</p>
<p>प्। १३ (३९)</p>
<p>सर्वं लिङ्गमयं लोकं सर्वं लिङ्गे प्रतिष्ठितम् ॥ ३-३९ ॥</p>
<p>तस्मात् सम्पूजयेल्लिङ्गं यदीच्छेत्सिद्धिमात्मनः ।<br>
लिङ्गे देवो महादेवस्साक्षादेव व्यवस्थितः ॥ ३-४० ॥</p>
<p>अनुग्रहाय लोकानां तस्माल्लिङ्गं प्रपूजयेत् ।<br>
यो न पूजयते मोहात् लिङ्गं त्रिभुवनेशितुः ॥ ३-४१ ॥</p>
<p>व्यर्थन्तज्जन्म विज्ञेयं तस्य वंशं निरर्थकम् ।<br>
न च स्वर्गस्य मोक्षस्य न स राज्यस्य भाजनम् ॥ ३-४२ ॥</p>
<p>यस्तु पूजयते लिङ्गं नित्यं त्रिभुवनेश्वरम् ।<br>
स स्वर्गमोक्षराज्यस्य क्षिप्रं भवति भाजनम् ॥ ३-४३ ॥</p>
<p>तस्मादेकमनाभूत्वा यावज्जीवं प्रतिज्ञया ।<br>
अर्चयेत महादेवम् आपन्नोपि सदाबुधः ॥ ३-४४ ॥</p>
<p>उद्धृत्यासप्तमं वंशं शिवेन सह लीयते ।<br>
वरं प्राणपरित्यागः छेदनं शिरसोपि वा ॥ ३-४५ ॥</p>
<p>न त्वनभ्यर्च्य भुञ्जीयात् भगवन्तं त्रिलोचनम् ।<br>
एवं निर्वहते यस्तु यावज्जीवं प्रतिज्ञया ॥ ३-४६ ॥</p>
<p>मानुष्यचर्मणाबद्धः स रुद्रो नात्र संशयः ।<br>
नास्ति लिङ्गार्चनात्पुण्यं पुण्यमप्यधिकं क्वचित् ॥ ३-४७ ॥</p>
<p>इति विज्ञाययत्नेन पूजनीयस्सदाशिवः ।<br>
संसारसागरन्तर्तुं नास्त्युपायोन्यथा नृणाम् ॥ ३-४८ ॥</p>
<p>जननाम्बुधिमग्नानां प्लवोयं लिङ्गपूजनम् ।</p>
<p>प्। १४ (४०)</p>
<p>यो लिङ्गन्द्वेष्टिपापेन सर्वदेवनमस्कृतम् ॥ ३-४९ ॥</p>
<p>नरो नरकगामी स्यात् तस्य सम्भाषणादपि ।<br>
महेश्वरकृतं सर्वं त्रैलोक्यं सचराचरम् ॥ ३-५० ॥</p>
<p>ते कृतघ्ना भवन्तीह येन भक्ता महेश्वरे ।<br>
जगतामन्तरात्मानं यो न पूजयते धिया ॥ ३-५१ ॥</p>
<p>आत्मद्रोही स विज्ञेयः पितृद्रोही च स स्मृतः ।<br>
यस्मात् सर्वेषु भूतेषु गतिर्देवो महेश्वरः ॥ ३-५२ ॥</p>
<p>तस्मात् सर्वप्रयत्नेन शिवमेव समाश्रयेत् ।<br>
सागराणां क्षयोप्यस्ति क्षीयते हिमवानपि ॥ ३-५३ ॥</p>
<p>रुद्रलोकक्षयो नास्ति शङ्करं ये समाश्रिताः ।<br>
एष्टव्या बहवः पुत्राः शिवमन्त्रानुसारिणः ॥ ३-५४ ॥</p>
<p>समुद्धरन्ति ते गोत्रं रज्जुः कूपात् घटं यथा ।<br>
समुद्धृत्य तथाह्यन्ते कुलानामेकविंशतिम् ॥ ३-५५ ॥</p>
<p>शिवत्वं यान्ति वै क्षिप्रं धर्माधर्मविवर्जिताः ।<br>
लिङ्गद्वयं समाख्यातं चरञ्चाचरमेव च ॥ ३-५६ ॥</p>
<p>चरं प्रतीतिविख्यातम् अचरं पार्थिवादिषु ।<br>
चरे सदा वसत्येव प्रीतियुक्तो महेश्वरः ॥ ३-५७ ॥</p>
<p>अचरे मन्त्रसंस्कारात् द्वयं सत्यं सदाशिवः ।<br>
स्थावरं जङ्गमं * * द्विविध * * * च्यते ॥ ३-५८ ॥</p>
<p>जङ्गमस्यावमानेन स्थावरं निष्फलं भवेत् ।</p>
<p>प्। १५ (४१)</p>
<p>तस्माल्लिङ्गद्वयं प्राज्ञो नावमन्येतपण्डितः ॥ ३-५९ ॥</p>
<p>लिङ्गमित्थं प्रतिष्ठाप्य सर्वयत्नैविधानतः ।<br>
यत्पुण्यं * * * * * * * * * * * * शृणु ॥ ३-६० ॥</p>
<p>सर्वयज्ञतपोदान तीर्थसेवासु यत्फलम् ।<br>
तत्फलं कोटिगुणितं स्थाप्य लिङ्गं लभेन्नरः ॥ ३-६१ ॥</p>
<p>यो लिङ्गं स्थापयेदेकं विधिपूर्वं सदक्षिणम् ।<br>
सर्वागमोदितं लिङ्गं पुण्यं कोटिगुणं भवेत् ॥ ३-६२ ॥</p>
<p>मातृतः पितृतश्चैव यतश्चोद्वहति स्त्रियः ।<br>
कुलत्रयं समुद्धृत्य रुद्रलोके महीयते ॥ ३-६३ ॥</p>
<p>भुक्त्वा तु विपुलान् भोगान् प्रलये समुपस्थिते ।<br>
ज्ञानयोगं समास्थाय तत्रैव स विमुच्यते ॥ ३-६४ ॥</p>
<p>अथ चेद्राज्यमाकाङ्क्षेत् जायते स भवान्तरे ।<br>
सप्तद्वीपसमुद्रायाः क्षितेरधिपतिर्भवेत् ॥ ३-६५ ॥</p>
<p>यः कृत्वा पार्थिवं लिङ्गम् अर्चयेत स वैदिकम् ।<br>
इहैव धनवान् श्रीमान् सोन्ते रुद्रश्च जायते ॥ ३-६६ ॥</p>
<p>त्रिसन्ध्यास्वर्चयेल्लिङ्गं कृत्वा बिम्बेन पार्थिवम् ।<br>
शतैकादशिकां यावत् तस्य पुण्यफलं शृणु ॥ ३-६७ ॥</p>
<p>अनेनैव तु देहेन रुद्रस्सन्तिष्ठते क्षितौ ।<br>
पापहा सर्वमर्त्यानां दर्शनात्स्पर्शनादपि ॥ ३-६८ ॥</p>
<p>उद्धृत्य दिवि संस्थाप्य कुलानामेकविंशतिम् ।</p>
<p>प्। १६ (४२)</p>
<p>सहायैस्सहितो नित्यं मोदते दिवि रुद्रवत् ॥ ३-६९ ॥</p>
<p>शालिपिष्टमयं लिङ्गं सगन्धर्वोपशोभितम् ।<br>
कुसुमैस्ससुगन्धैश्च फलैश्च विविधैरपि ॥ ३-७० ॥</p>
<p>भक्ष्यभोज्यैरनेकैश्च घृतापूपैश्च संयुतम् ।<br>
तस्य दक्षिणपार्श्वे तु न्यसेदागरवं बुधः ॥ ३-७१ ॥</p>
<p>दद्यात्पश्चिमभागे तु शोभनान्तु मनश्शिलाम् ।<br>
उत्तरे चन्दनन्दद्यात् हरितालन्तु पूजितम् ॥ ३-७२ ॥</p>
<p>एवं वित्तानुसारेण कृत्वा विभवविस्तरम् ।<br>
कृष्णपक्षे चतुर्दश्यां शिवाय विनिवेदयत् ॥ ३-७३ ॥</p>
<p>यः कश्चित् सकृदप्येवं लिङ्गं कुर्याद्विचक्षणः ।<br>
यत्फलं लभते सोपि तम्मे निगदतः शृणु ॥ ३-७४ ॥</p>
<p>श्रवणात्पापनिर्मुक्तः सर्वदुःखविवर्जितः ।<br>
निष्कलः सर्वगो भूत्वा प्रविशेच्छिवमव्ययम् ॥ ३-७५ ॥</p>
<p>अप्यामलकमात्रं वा लिङ्गं कृत्वाभिपूज्य च ।<br>
यन्मयन्तन्मयञ्चैव शिवलोके महीयते ॥ ३-७६ ॥</p>
<p>पुण्यक्षयात्क्षितिं प्राप्य राजा भवति धार्मिकः ।<br>
वेदवेदाङ्गतत्वज्ञो ब्राह्मणो वापि जायते ॥ ३-७७ ॥</p>
<p>मृद्भस्मगोशकृत्पिण्डं तथा वालुकयापि वा ।<br>
कृत्वा लिङ्गं सकृत्पूज्य वसेत्कल्पायुतं दिवि ॥ ३-७८ ॥</p>
<p>कुशाग्रैस्तरुकुड्ये वाप्यङ्गुल्या वापि यो लिखेत् ।</p>
<p>प्। १७(४३)</p>
<p>क्रीडायां वायुतं कल्पं भवत् सोपि गणेश्वरः ॥ ३-७९ ॥</p>
<p>आत्मनोपि हितञ्चैव तदन्यत्र च निश्चयम् ।<br>
सर्वत्र बान्धवैस्सार्धं पुनात्यासप्तमं कुलम् ॥ ३-८० ॥</p>
<p>पांसुना क्रीडमानश्च लिङ्गं कुर्यात्तु यो नरः ।<br>
प्रेत्यान्ते लभते राज्यं सुसम्पन्नमकण्टकम् ॥ ३-८१ ॥</p>
<p>हीनवश्येषु ये जाताः पापिष्ठा ये च मानवाः ।<br>
भव भावप्रपन्नाश्च मुच्यन्ते नात्र संशयः ॥ ३-८२ ॥</p>
<p>अलिङ्गी लिङ्गरूपेण यो लिङ्गमुपजीवति ।<br>
स पच्यते महाघोरे नरके कालमक्षयम् ॥ ३-८३ ॥</p>
<p>सूक्ष्मेणापि प्रयोगेनाप्रमेयफलं लभेत् ।<br>
शिवमर्चयतो यस्मात् तस्मान्नित्यं समर्चयेत् ॥ ३-८४ ॥</p>
<p>अनादि देवदेवेश विश्वेश्वर महेश्वर ।<br>
सर्वज्ञ ज्ञानविज्ञान प्रदानैक नमोस्तु ते ॥ ३-८५ ॥</p>
<p>अनन्तकान्तिसम्पन्न अनन्तासनसंस्थित ।<br>
अनन्तशक्तिसम्भोग परमेश नमोस्तु ते ॥ ३-८६ ॥</p>
<p>परावर परातीत उत्पत्तिस्थितिकारण ।<br>
सर्वार्थसाधनोपाय विश्वेश्वर नमोस्तु ते ॥ ३-८७ ॥</p>
<p>बहुरूप महारूप सर्वरूपोत्तमोत्तम ।<br>
पशुपाशार्णवातीत वरप्रदनमोस्तु ते ॥ ३-८८ ॥</p>
<p>स्वभावनिर्मलाभोग सर्वव्यापिन् सदाशिव ।</p>
<p>प्। १८(४४)</p>
<p>योगयोगि महायोगि योगेश्वर नमोस्तु ते ॥ ३-८९ ॥</p>
<p>निरञ्जन निराधार सर्वाधारनिरूपप्लव ।<br>
प्रसन्न परमेशान योगेश्वर नमोस्तु ते ॥ ३-९० ॥</p>
<p>जिह्वाचापलभावेन वेदितोसि हि यन्मया ।<br>
तत्क्षन्तव्यमनौपम्यं कस्त्वां स्तौति गुणार्णवम् ॥ ३-९१ ॥</p>
<p>लिङ्गोत्पत्तिस्तवं पुण्यं यश्शृणोति नरस्सदा ।<br>
नोत्पद्यते च संसारे स्थानमाप्नोति शाश्वतम् ॥ ३-९२ ॥</p>
<p>तस्मात् सर्वप्रयत्नेन शृणुया * * * * * ।</p>
<p>इति श्रीशिवधर्मोत्तरे लिङ्गोत्पत्तिर्नाम तृतीयोध्यायः ॥</p>
<p>प्। १९ (४५)</p>
<p>श्रीः</p>
<p>अथ चतुर्थोध्यायः</p>
<p>श्रीनन्दिकेश्वर * * *</p>
<p>शिवभक्ता महोत्साहाः शिवार्चनपरायणाः ।<br>
संयताः सर्वसम्पन्नाः सर्वार्थान् साधयन्ति ते ॥ ४-१ ॥</p>
<p>सर्वद्वन्द्वसहाधीरा नित्यमुद्युक्तचेतसः ।<br>
परोपकारनिरताः गुरुशुश्रूषणे रताः ॥ ४-२ ॥</p>
<p>ऋजवो मृदवःस्वच्छा अनुकूलाः प्रियंवदाः ।<br>
अमानिनो बुद्धिमन्तः त्यक्तस्पर्धागतस्पृहा ॥ ४-३ ॥</p>
<p>शान्ताः स्मितमुखा भद्रा नित्यं स्वागतवादिनः ।<br>
अल्पवाचः सुवक्तारो गुरुभक्तिविशारदाः ॥ ४-४ ॥</p>
<p>शौचाचारसमायुक्ताः दयादाक्षिण्यगोचराः ।<br>
डम्भमात्सर्यनिर्मुक्ताः यथातथ्याभिभाषिणः ॥ ४-५ ॥</p>
<p>संविभोगपरा प्राज्ञाप्यशठाश्चाप्यकुत्सिताः ।<br>
विषयेष्वपि निर्लेपाः पद्मपत्रमिवाम्भसा ॥ ४-६ ॥</p>
<p>नदी नानापि मलिनाः न चरोषवशानुगाः ।<br>
भवन्ति भावितात्मानः सुस्निग्धाः साधुसेविनः ॥ ४-७ ॥</p>
<p>न पादपाणिवाक्चक्षु श्रोत्रशिश्नवशङ्गताः ।<br>
चापल्यानि न कुर्वन्ति सर्वव्यासङ्गवर्जिताः ॥ ४-८ ॥</p>
<p>रुद्रात्मानो रुद्रपरा रुद्रांशा रुद्रभाविताः ।</p>
<p>प्। २० (४६)</p>
<p>एवं विधसमाचारा भवन्ति भुवि मानवाः ॥ ४-९ ॥</p>
<p>एकान्तभक्तिमास्थाय गुणेष्वेतेषु वर्तिनः ।<br>
पूजनीयस्सवो नित्यं परावरविभूतये ॥ ४-१० ॥</p>
<p>किञ्चिद्वेदमयं पात्रं किञ्चित्पात्रं तपोमयम् ।<br>
आगमिष्यति यत्पात्रं तत्पात्रं तारयिष्यति ॥ ४-११ ॥</p>
<p>वेदश्शिवः शिवो वेदः वेदाध्यायी सदाशिवः ।<br>
तस्माद्वेदविदे देयं शिवभक्तैर्यथाबलम् ॥ ४-१२ ॥</p>
<p>श्रीनन्दिकेश्वरः</p>
<p>सर्वेषामपि पात्राणाम् अतिपात्रं महेश्वराः ।<br>
पतनात् त्रायते यस्मात् अतीव नरकार्णवात् ॥ ४-१३ ॥</p>
<p>तस्य पात्रस्य माहात्म्यात् दानञ्चापि तदक्षयम् ।<br>
तस्मात्तस्मै सदा देयमप्रमेयफलार्थिभिः ॥ ४-१४ ॥</p>
<p>शिवे दत्तं हुतं जप्तं पूजाबलिनिवेदनम् ।<br>
एकान्तानन्तफलदं तद्भवेन्नात्र संशयः ॥ ४-१५ ॥</p>
<p>भक्त्या वित्तानुरोधेन कुर्यात्प्रासादसञ्चयम् ।<br>
अल्पं महति वा तुल्यं फलमाढ्यदरिद्रयोः ॥ ४-१६ ॥</p>
<p>वित्तशाठ्येन यः कुर्यात् धर्ममाढ्योपि मानवः ।<br>
न स तत्फलमाप्नोति प्रलोभाक्रान्तमानसः ॥ ४-१७ ॥</p>
<p>भागद्वयं च धर्मार्थमनित्यं जीवितं यतः ।<br>
भक्त्या प्रचोदितः कुर्यादल्पवित्तोपि मानवः ॥ ४-१८ ॥</p>
<p>प्। २१ (४७)</p>
<p>महाविभवसारोपि न कुर्याद्भक्तिवर्जितः ।<br>
सर्वस्वमपि यो दद्यात् शिवे भक्तिविवर्जितः ॥ ४-१९ ॥</p>
<p>न तेन धर्मभाक् तस्मात् भक्तिरेवात्रकारणम् ।<br>
न तत्तपोभिरत्युग्रैः न च सर्वैर्महामखैः ॥ ४-२० ॥</p>
<p>गच्छे च्छिवपुरं दिव्यं त्यक्त्वा भक्तिं शिवात्मिकाम् ।<br>
मृदा दार्विष्टकाशैलैः यः कुर्याद्वै शिवालयम् ॥ ४-२१ ॥</p>
<p>त्रिसप्तकुलसंयुक्तः शिवलोके महीयते ।<br>
मृण्मयात्कोटिगुणितं पुण्यं स्यात् दारुभिः कृतम् ॥ ४-२२ ॥</p>
<p>कोटिकोट्येकमधिकं दारुकादिष्टकामयम् ।<br>
द्विगुणञ्चेष्टकादिभ्यः शैलेपि स्याच्छिवालये ॥ ४-२३ ॥</p>
<p>मृच्छैलयोः समं ज्ञेयं पुण्यमाढ्यदरिद्रयोः ।<br>
यत्र यत्र कृतं भक्त्या पुण्यं शैलेष्टकामयम् ॥ ४-२४ ॥</p>
<p>पुराणरहितं तस्मात् यः कुर्यात् तु शिवालयम् ।<br>
विधूयपापसङ्घातं सोपि गच्छेच्छिवालयम् ॥ ४-२५ ॥</p>
<p>क्रीडमानोपि यः कुर्यात् बालभावे शिवालयम् ।<br>
रुद्रलोको भवेत् तस्य विमानं सार्वगामिकम् ॥ ४-२६ ॥</p>
<p>पुष्पमालापरिक्षिप्तं दिव्यगन्धर्वनादितम् ।<br>
डोलाविक्षेपसंयुक्तं घण्टाचामरभूषितम् ॥ ४-२७ ॥</p>
<p>मुक्तादामवितानेन शोभितं सूर्यसप्रभम् ।<br>
अप्सरोगणसङ्कीर्णं सर्वकामसुखप्रदम् ॥ ४-२८ ॥</p>
<p>प्। २२ (४८)</p>
<p>तत्रोषित्वा महाभोगैः कोटिकोट्ययुतं सुखी ।<br>
क्रमादागत्य लोकेस्मिन् राजाभवति धार्मिकः ॥ ४-२९ ॥</p>
<p>पश्यन् परिहरन् जन्तून् मार्जन्या मृदुसूक्ष्मया ।<br>
शनैः सम्मार्जनं कुर्यात् चान्द्रायणफलं लभेत् ॥ ४-३० ॥</p>
<p>नाहारवशजीर्णाया नवध्या क्षीणवत्सयोः ।<br>
रोगार्तानैव सूते या गोष्ठे गोमयमाहरेत् ॥ ४-३१ ॥</p>
<p>खं संस्थं गोमयं ग्राह्यं स्थाने वा पतितं शुभे ।<br>
उपर्यधश्च सन्त्यज्य प्रत्यग्रं जन्तुवर्जितम् ॥ ४-३२ ॥</p>
<p>वस्त्रपूतेन तोयेन यः कुर्यादुपलेपनम् ।<br>
पश्यन् परिहरन् जन्तून् चान्द्रायणफलं लभेत् ॥ ४-३३ ॥</p>
<p>स मुनिः स महासाधुः स योगी स शिवं व्रजेत् ॥ ४-३४ ॥</p>
<p>क्षरन्ति सर्वदानानि यज्ञहोमबलिक्रियाः ।<br>
न तु क्षरैर्महादानम् अभयं सर्वदेहिनाम् ॥ ४-३५ ॥</p>
<p>नैरन्तर्येण यः कुर्यात् पक्षं सम्मार्जनाञ्जनम् ।<br>
युगकोटिशतं दिव्यं रुद्रलोके महीयते ॥ ४-३६ ॥</p>
<p>तस्यान्ते च चतुर्वेदी स्वरूपः प्रियदर्शनः ।<br>
आढ्यस्सर्वगुणोपेतः राजा भवति धार्मिकः ॥ ४-३७ ॥</p>
<p>सम्पर्केणापि यः कुर्यात् नरः कर्म शिवालये ।<br>
सोपि देहत्रयात् ज्ञानं प्राप्य शान्तिमवाप्नुयात् ॥ ४-३८ ॥</p>
<p>प्। २३ (४९)</p>
<p>रुद्रदेहं निराकुर्वन् किञ्चित् ज्ञानमवाप्नुयात् ।<br>
कश्चिदेव तु मेदिन्यां लब्ध्वा ज्ञानं विमुच्यते ॥ ४-३९ ॥</p>
<p>तावद्भ्रमन्ति संसारे दुःखशोकपरिप्लुताः ।<br>
न भवन्ति शिवे भक्ता यावत् सर्वेपि देहिनः ॥ ४-४० ॥</p>
<p>समासक्तं यथाचित्तु जन्तोर्विषयगोचरे ।<br>
यदि नाम शिवेप्येवं को न मुच्येत बन्धनात् ॥ ४-४० ॥</p>
<p>यः कुर्यात् कुट्टिमां भूमिं दर्पणोदरसन्निभाम् ।<br>
नानावस्त्रविचित्राञ्च विचित्रकुसुमोज्वलाम् ॥ ४-४२ ॥</p>
<p>क्वचित्कलशविन्यस्तां पङ्कजाद्युपशोभिताम् ।<br>
मरोनमां च सं समां शिवायतनसंश्रयाम् ॥ ४-४३ ॥</p>
<p>यावद्दण्डा भवेद्भूमिः मीयमाना समन्ततः ।<br>
तावद्युगसहस्राणि शिवलोके महीयते ॥ ४-४४ ॥</p>
<p>सुधावलिप्तं यः कुर्यात् सर्वयत्नैश्शिवालयम् ।<br>
तावत्पुण्यं लभेत् सोपि यावदा यतने कृते ॥ ४-४५ ॥</p>
<p>प्रत्यब्दं यश्च कुर्वीत शम्भोरायतनं बुधः ।<br>
धवलः क्षीरसुधया यथाशोभञ्च वर्णकैः ॥ ४-४६ ॥</p>
<p>यावन्त्यब्दानि कुरुते धवलन्तच्छिवालयम् ।<br>
तावद्यङ्गसहस्राणि रुद्रलोके महीयते ॥ ४-४७ ॥</p>
<p>कारयेच्चित्रशास्त्रज्ञैः यत्नात् चित्रं शिवालये ।<br>
रुद्रावतारक्रीडाद्यैः प्रयोगैरागमोदितैः ॥ ४-४८ ॥</p>
<p>प्। २४(५०) यावन्ति रुद्ररूपाणि सुरूपाण्यत्र लेखयेत् ।<br>
तावद्युगसहस्राणि रुद्रलोके महीयते ॥ ४-४९ ॥</p>
<p>खण्डस्फुटितसंस्कारं यः कुर्वीत शिवालये ।<br>
आरामावसितं चापि लभते लौकिकं फलम् ॥ ४-५० ॥</p>
<p>नास्ति रुद्रसमो देवः नास्ति रुद्रसमो गुरुः ।<br>
नास्ति रुद्रसमं ज्ञानं नास्ति रुद्रसमं तपः ॥ ४-५१ ॥</p>
<p>निर्द्धूतामलदेहाय स्वभावामलमूर्तये ।<br>
सितभस्माङ्गरागाय देवेशाय नमोस्तु ते ॥ ४-५२ ॥</p>
<p>नीलकण्ठाय शर्वाय जयाय सितमूर्तये ।<br>
बहुरूपाय कान्ताय शाश्वताय नमोस्तु ते ॥ ४-५३ ॥</p>
<p>पराय परमेशाय सर्वज्ञाय नमोस्तु ते ।<br>
अतीतगुणसङ्घाय विश्वेशाय नमोस्तु ते ॥ ४-५४ ॥</p>
<p>महाभोगीन्द्रहाराय पिङ्गलोचनचारवे ।<br>
विचित्रचरिताढ्याय अनन्ताय नमोस्तु ते ॥ ४-५५ ॥</p>
<p>सर्वप्रणतदेहाय स्वयमप्रणतात्मने ।<br>
पूज्यानामपि पूज्यायाप्यनाथाय नमोस्तु ते ॥ ४-५६ ॥</p>
<p>ब्रह्मेन्द्रविष्णुवन्द्याय उत्पत्तिस्थिति हेतवे ।<br>
भुक्तिमुक्तिप्रदानाय संयताय नमोस्तु ते ॥ ४-५७ ॥</p>
<p>वामाय वामरूपाय वामाचाराविभाविने ।<br>
वामकान्तार्धदेहायाप्यनन्ताय नमोस्तु ते ॥ ४-५८ ॥</p>
<p>प्। २५ (५१)</p>
<p>य इदं कीर्तयेत्पुण्यं प्रसादाध्यायमुत्तमम् ।<br>
सर्वपापविनिर्मुक्तः शिवसायुज्यमाप्नुयात् ॥ ४-५९ ॥</p>
<p>इति श्रीशैवशास्त्रे शिवधर्मोत्तरे शिवायतनकथनन्नाम<br>
चतुर्थोध्यायः ॥</p>
<p>प्। २६(५२)</p>
<p>श्रीः</p>
<p>अथ पञ्चमोध्यायः</p>
<p>श्रीनन्दिकेश्वरः</p>
<p>लिङ्गमूर्तेः महेशस्य शिवस्य परमेष्ठिनः ।<br>
स्नानकाले प्रकुर्वीत जयशब्दादिमङ्गलम् ॥ ५-१ ॥</p>
<p>त्रिशूलवज्रशङ्खाब्ज श्रीवत्सस्वस्तिकादिभिः ।<br>
हेमरौप्यादिपात्रेषु कल्पितैः गोमयादिभिः ॥ ५-२ ॥</p>
<p>नानावर्णैकसंयुक्तैः अक्षतैस्तिलतण्डुलैः ।<br>
सिद्धार्थदधिसम्मिश्रैः यथा शोभञ्चपूरितैः ॥ ५-३ ॥</p>
<p>दर्जैः पिष्टप्रदीपाद्यैः चूताश्वत्थादिपल्लवैः ।<br>
ओषधीभिश्च मेध्याभिः सर्वबीजैर्यवाङ्कुरैः ॥ ५-४ ॥</p>
<p>अष्टम्यादिषु सर्वेषु दिवसेषुत्सवेषु च ।<br>
सर्वकालेषु पुण्येषु पुण्ये पोषस्य पर्वणि ॥ ५-५ ॥</p>
<p>शङ्खभेर्यादिभिर्घोषैः महद्भिर्गेयसंयुतैः ।<br>
कुर्यान्नीराजनं लिङ्गे शिवमुद्दिश्य मङ्गलम् ॥ ५-६ ॥</p>
<p>यावत्पर्वाणि विधिवत् कुर्यान्नीराजनं शिवे ।<br>
तावद्युगसहस्राणि रुद्रलोके महीयते ॥ ५-७ ॥</p>
<p>स्नानकाले त्रिसन्ध्यासु यः कुर्याद्गेयवादनम् ।<br>
नाट्यं वा मुखवाद्यं वा तस्य पुण्यफलं शृणु ॥ ५-८ ॥</p>
<p>यावन्त्यब्दानि कुरुते गेयनृत्तादिवादनम् ।</p>
<p>प्। २७(५३)</p>
<p>तावद्युगसहस्राणि रुद्रलोके महीयते ॥ ५-९ ॥</p>
<p>कपिलापञ्चगव्येन कुशवारियुतेन च ।<br>
स्नापयेन्मन्त्रपूतेन ब्रह्मस्नानं हि तत् स्मृतम् ॥ ५-१० ॥</p>
<p>एकाहमपि यो लिङ्गे ब्रह्मस्नानं समाचरेत् ।<br>
विधूय * * पापानि शिवलोके महीयते ॥ ५-११ ॥</p>
<p>कपिलापञ्चगव्येन दधिक्षीर घृतेन च ।<br>
स्नानं शतगुणं ज्ञेयमितरस्मान्नसंशयः ॥ ५-१२ ॥</p>
<p>देवाग्निकार्यमुद्दिश्य देहशुध्यै च शाश्वतीम् ।<br>
कपिलामहरेत्तस्मात् मुनिदेवादिवन्दिताम् ॥ ५-१३ ॥</p>
<p>कापिलं यः पिबेत् शूद्रो देवकार्योचितं पयः ।<br>
स पच्यते महाघोरे सुचिरं नरकार्णवे ॥ ५-१४ ॥</p>
<p>वर्षकोटिसहस्रैस्तु यत्पापं समुपार्जितम् ।<br>
घृताभ्यङ्गेन लिङ्गस्य दहेत्सर्वं न संशयः ॥ ५-१५ ॥</p>
<p>कल्पकोटिसहस्रैस्तु यत्पापं समुपार्जितम् ।<br>
घृतस्नानेन तत्सर्वं दहत्यग्निरिवेन्धनम् ॥ ५-१६ ॥</p>
<p>कृष्णाष्टम्यां घृतस्नानं कृत्वा लिङ्गे सकृन्नरः ।<br>
कुलैकविंशमुद्धृत्य शिवलोके महीयते ॥ ५-१७ ॥</p>
<p>अयुतं योगवान्दद्यात् दोग्ध्रीणां वेदपारगे ।<br>
वस्त्रहेमादि युक्ताङ्गां घृतस्नानेन तत्फलम् ॥ ५-१८ ॥</p>
<p>सकृदाढकदुग्धेन यो लिङ्गं स्नापयेन्नरः ।</p>
<p>प्। २८(५४)</p>
<p>राजतेन विमानेन सोमलोके महीयते ॥ ५-१९ ॥</p>
<p>स्नाप्य दध्ना सकृल्लिङ्गं सद्भक्त्या तु यथा नरः ।<br>
सर्वपापविनिर्मुक्तः विष्णुलोकं स गच्छति ॥ ५-२० ॥</p>
<p>मधुना स्नापयेल्लिङ्गं सकृद्भक्त्या तु यो नरः ।<br>
सर्वपापविनिर्मुक्तो वह्निलोके महीयते ॥ ५-२१ ॥</p>
<p>स्नापयेत्तिलतैलेन हस्तयन्त्रोद्भवेन च ।<br>
श्वेतपिष्टानुलिप्तेन वायुलोके महीयते ॥ ५-२२ ॥</p>
<p>स्नानमिक्षुरसेनापि यो लिङ्गे सकृदाचरेत् ।<br>
लभेद्वैद्याधरं लोकं सर्वकामसमन्वितम् ॥ ५-२३ ॥</p>
<p>फलोदकेन यो लिङ्गं तद्भक्त्या स्नापयेन्नरः ।<br>
उत्सृज्यपापकलिलं पितृलोके महीयते ॥ ५-२४ ॥</p>
<p>सितेन भस्मना स्नाप्य सकृल्लिङ्गं प्रमोदते ।<br>
चन्द्रांशु निर्मलश्श्रीमान्निववत्सोममण्डले ॥ ५-२५ ॥</p>
<p>वस्त्रपूतेन तोयेन यो लिङ्गं स्नापयेत्सकृत् ।<br>
सर्वकामसुतृप्तात्मा वारुणं लोकमाप्नुयात् ॥ ५-२६ ॥</p>
<p>कुशतोयेन यो लिङ्गं भक्तितः स्नापयेत्सकृत् ।<br>
काञ्चनेन विमानेन ब्रह्मलोके महीयते ॥ ५-२७ ॥</p>
<p>गन्धचन्दनतोयेन स्नापयेत्सकृदीश्वरम् ।<br>
गन्धर्वलोकमाप्नोति गन्धर्वैश्च स पूज्यते ॥ ५-२८ ॥</p>
<p>पुष्पोदकेन सावित्रं कौबेरं हेमवारिणा ।</p>
<p>प्। २९(५५)</p>
<p>रत्नोदकेन माहेन्द्रं लोकं सम्प्राप्य मोदते ॥ ५-२९ ॥</p>
<p>पाटलोत्पलपद्मानि करवीराणि सर्वदा ।<br>
स्नानतोयेषु योज्यानि स्निग्धानि सुरभीणि च ॥ ५-३० ॥</p>
<p>एवमेकतमं स्नानं यः कुर्याद्भक्तितः शिवे ।<br>
विधूतपापकलिलः शिवलोके महीयते ॥ ५-३१ ॥</p>
<p>मन्त्राष्टशतजप्तेन यो लिङ्गं स्नापयेत्सकृत् ।<br>
कर्पूरागरुतोयेन यो लिङ्गं स्नापयेत्सकृत् ॥ ५-३२ ॥</p>
<p>सर्वपापविनिर्मुक्तः शिवलोके महीयते ।<br>
मन्त्राष्टशतजप्तेन विमलेनाम्भसा शिवम् ॥ ५-३३ ॥</p>
<p>स्नापयित्वा सकृद्भक्त्या शिवलोके महीयते ।<br>
स्नाप्य लिङ्गं सकृद्भक्त्या कृष्णाष्टम्यामुपोषितः ॥ ५-३४ ॥</p>
<p>कुलैकविंशमुद्धृत्य शिवलोके महीयते ।<br>
पितॄनुद्दिश्य यो लिङ्गं स्नापयेच्छीववारिणा ॥ ५-३५ ॥</p>
<p>तृप्ताः स्वर्गं प्रयास्यन्ति पितरो नरकादपि ।<br>
लिङ्गं शीताम्बुनास्नाप्य धारोष्णपयसा तथा ॥ ५-३६ ॥</p>
<p>स्नापयित्वा घृतस्नानं कृतमेव विशिष्यते ।<br>
एतत्स्नानत्रयं कृत्वा पूजयित्वा तु भक्तितः ॥ ५-३७ ॥</p>
<p>अश्वमेधसहस्रस्य फलं प्राप्नोति मानवः ।<br>
मृत्कुम्भात्ताम्रकुम्भेन स्नानं शतगुणोत्तरम् ॥ ५-३८ ॥</p>
<p>रौप्याल्लक्षोत्तरं पुण्यं हैमात्कोट्यधिकं फलम् ।</p>
<p>प्। ३०(५६)</p>
<p>लिङ्गस्य दर्शनं पुण्यं दर्शनात् स्पर्शनं शुभम् ॥ ५-३९ ॥</p>
<p>स्पर्शनादर्चनं श्रेष्ठं घृतस्नानमतः परम् ।<br>
इहामुत्र कृतं पापं घृतस्नानेन देहिनाम् ॥ ५-४० ॥</p>
<p>क्षिपते शङ्करो यस्मात् तस्मात्स्नानं समाचरेत् ।<br>
दशापराधं तोयेन क्षीरेण तु शतं तथा ॥ ५-४१ ॥</p>
<p>सहस्रं क्विमते दध्ना घृतेनाप्ययुतन्तथा ।<br>
मधुना नाशयेल्लक्षमिक्षुणा दशलक्षकम् ॥ ५-४२ ॥</p>
<p>नालिकेरोदलैः कोटिं गन्धतोयैरनन्तकम् ।<br>
शिवं नैरन्तर्येण यो मासं घृतस्नानं समाचरेत् ॥ ५-४३ ॥</p>
<p>एकविंशकुलोपेतः क्रीडते दिवि रुद्रवत् ।<br>
स्नानं शतफलं ज्ञेयमभ्यङ्गं पञ्चविंशतिः ॥ ५-४४ ॥</p>
<p>फलानान्तु सहस्रन्तु महास्नानं प्रकीर्तितम् ।<br>
तैलाभ्यङ्ग्यघृतस्नाने लिङ्गं यत्नाद्विरूप * * ॥ ५-४५ ॥</p>
<p>यवगोधूमजैः पिष्टैः तस्य पुण्यफलं शृणु ।<br>
चामरासक्तहस्ताग्र दिव्यस्त्रीपरिवारितः ॥ ५-४६ ॥</p>
<p>महाभोगविमानस्थं चिरं शिवपुरं व्रजेत् ।<br>
इत्यर्चनाप्रकारेण अनन्तं पुण्य * * * ॥ ५-४७ ॥</p>
<p>सनत्कुमारः</p>
<p>पुष्पैः कतिविधैः पूजा कर्तव्या कथयस्व मे ।</p>
<p>प्। ३१(५७)</p>
<p>नन्दिकेश्वरः</p>
<p>पुष्पैरारण्डसम्भूतैः पत्रैर्वा गिरिसम्भवैः ॥ ५-४८ ॥</p>
<p>अपर्युषितनिश्छिद्रैः प्रोक्षितैः जन्तुवर्जितैः ।<br>
आत्मारामोद्भवैर्वापि पुष्पैस्सम्पूजयेच्छिवम् ॥ ५-४९ ॥</p>
<p>पुष्पजातिविशेषेषु भवेत्पुण्यं नतोधिकम् ।<br>
ततः शीलगुणोपेतः पात्रे वेदस्य पारगे ॥ ५-५० ॥</p>
<p>दशदत्वा सुवर्णानि तत्फलं पूजिते शिवे ।<br>
एवमर्कप्रसूनं वा यश्शिवाय निवेदयेत् ॥ ५-५१ ॥</p>
<p>दशदत्वा सुवर्णानि यत्फलं तदवाप्नुयात् ।<br>
एवं पुष्पविशेषेण फलन्तस्य ततोधिकम् ॥ ५-५२ ॥</p>
<p>ज्ञेयं पुष्पान्तरं येन यथा स्यात्तन्निवोधत ।<br>
अर्कपुष्पसहस्रेभ्यः करवीरं विशिष्यते ॥ ५-५३ ॥</p>
<p>करवीरसहस्रेभ्यो जातिपुष्पं विशिष्यते ।<br>
जातिपुष्पसहस्रेभ्यः पद्ममेकं विशिष्यते ॥ ५-५४ ॥</p>
<p>पद्मपुष्पसहस्रेभ्यः बकपुष्पं विशिष्यते ।<br>
बकपुष्पसहस्रेभ्य एकं धुर्धूरकं वरम् ॥ ५-५५ ॥</p>
<p>धुर्धूरकसहस्रेभ्यः बृहत्पुष्पं विशिष्यते ।<br>
बृहत्पुष्पसहस्रेभ्यः द्रोणपुष्पं विशिष्यते ॥ ५-५६ ॥</p>
<p>द्रोणपुष्पसहस्रेभ्यः अपामार्गं विशिष्यते ।<br>
अपामार्गसहस्रेभ्यः कुशपुष्पं विशिष्यते ॥ ५-५७ ॥</p>
<p>प्। ३२ (५८)</p>
<p>कुशपुष्पसहस्रेभ्यः शमीपुष्पं विशिष्यते ।<br>
शमीपुष्पसहस्रेभ्यः श्रीमन्नीलोत्पलं वरम् ॥ ५-५८ ॥</p>
<p>सर्वेषामेव जातीनां प्रवरन्नीलमुत्पलम् ।<br>
नीलोत्पलसहस्रेभ्यः बिल्वपत्रं विशिष्यते ॥ ५-५९ ॥</p>
<p>शिवप्रियतरं पत्रं बिल्वपत्रान्न विद्यते ।</p>
<p>प्रणववर्णस्वरूपाणि त्रिकालज्ञानदानि च ।<br>
त्रिलोकजयकारीणि त्रिविधाघहराणि च ॥ ५-६१ ॥</p>
<p>अमृतेन श्रिया चैव सहोत्पन्नानि सागरे ।<br>
दलत्रयेणार्चयित्वा श्रियं मुक्तिञ्च विन्दति ॥ ५-६२ ॥</p>
<p>पत्रपुष्पसहस्रेभ्यो भक्तिरेकाविशिष्यते ।<br>
शिवाय विधिवद्भक्त्या तस्य पुण्यफलं शृणु ॥ ५-६३ ॥</p>
<p>कल्पकोटिसहस्राणि कल्पकोटिशतानि च ।<br>
वसेच्छिवपुरे श्रीमान् शिवतुल्यपराक्रमः ॥ ५-६४ ॥</p>
<p>शेषाणां पुष्पजातीनां तत्फलं परिकीर्तितम् ।<br>
तत्फलस्यानुसारेण शिवलोके महीयते ॥ ५-६५ ॥</p>
<p>शम्याश्चैव बृहत्याश्च कुसुमन्तुल्यमुच्यते ।<br>
सर्वपुष्पसमा दूर्वा द्रोणबिल्वैस्सहार्च येत् ॥ ५-६६ ॥</p>
<p>करवीरसमाज्ञेया जाती कुटजपाटलाः ।<br>
श्वेतमन्दारकुसुमं सितपद्मसमं भवेत् ॥ ५-६७ ॥</p>
<p>प्। ३८ (५९)</p>
<p>नागचम्पकपुन्नाग घुर्घुरकसमा स्मृताः ।<br>
केतकी चातिमुक्ताश्च कुन्दयूथिमदन्तिका ॥ ५-६८ ॥</p>
<p>शिरीषसज्जबन्धूक कुसुमानि विवर्जयेत् ।<br>
वागुचीकुसुमं पत्रं करञ्जेन्द्रतरूद्भवम् ॥ ५-६९ ॥</p>
<p>वैभीतकानि पत्राणि तत्पुष्पाणि विवर्ज्जयेत् ।<br>
निर्गन्धान्युग्रगन्धानि यानि कानि विवर्जयेत् ॥ ५-७० ॥</p>
<p>गन्धवन्ति पवित्राणि कुसुमानि न वर्जयेत् ।<br>
गन्धहीनमपि ग्राह्यं पवित्रं यत्कुशादिवत् ॥ ५-७१ ॥</p>
<p>निर्गन्धकुसुमे प्रीतिः निर्गुणस्य शिवस्य तु ।<br>
सात्विकन्तद्धिकुसुमं पवित्रं चैव तामसम् ॥ ५-७२ ॥</p>
<p>काननानि कदम्बानि रात्रौ देयानि शङ्करे ।<br>
दिवाशेषाणि पुष्पाणि दिवारात्रौ च मल्लिका ॥ ५-७३ ॥</p>
<p>प्रहरन्तिष्ठते जातिः करवीरमहर्निशम् ।<br>
करवीरे स्थितश्शम्भुः त्रिरात्रं करवीरकम् ॥ ५-७४ ॥</p>
<p>बिल्वं त्रिमासं मासार्धं दशत्रिदिनमेव वा ।<br>
अतिप्रियत्वाच्छिवयोरमृतद्रुमसम्भवात् ॥ ५-७५ ॥</p>
<p>अपर्युषितदोषत्वात् शिवे योज्यं मुमुक्षुभिः ।<br>
केशकीटापविद्धानि जीर्णपर्युषितानि च ॥ ५-७६ ॥</p>
<p>स्वयञ्च पतितैः चूर्णैः कषायैः गन्धयोजितैः ।<br>
सुखोष्णेनाम्बुनावाह्य स्नापयेत्तदनन्तरम् ॥ ५-७७ ॥</p>
<p>प्। ३४ (६०)</p>
<p>वर्षयेद्बिल्वपत्रैश्च तद्वत्पीठं विशोधयेत् ।<br>
दशधेनुसहस्राणि यद्दत्वा लभते फलम् ॥ ५-७८ ॥</p>
<p>तत्फलं लभते मर्त्यो लिङ्गस्योद्वर्तने कृते ।<br>
अर्घ्यं पुष्पं जलोपेतं यश्शिवाय निवेदयेत् ॥ ५-७९ ॥</p>
<p>स पूज्यस्सर्वलोकेषु शिववन्मोदते चिरम् ।<br>
गन्धोदकेन सम्मिश्रमुदकार्घ्याद्दशोत्तरम् ॥ ५-८० ॥</p>
<p>पञ्चगव्यसमायुक्तमर्घ्यन्दशगुणं भवेत् ।<br>
अर्घ्यमष्टाङ्गमापूर्य लिङ्गमूर्ध्नि निवेदयेत् ॥ ५-८१ ॥</p>
<p>दशवर्षसहस्राणि रुद्रलोके महीयते ।<br>
आपः क्षीरं कुशाग्राणि दध्नाज्येन च तण्डुलैः ॥ ५-८२ ॥</p>
<p>तिलैस्सिद्धार्थकैश्चैवमर्घ्या अष्टौ प्रकीर्तिताः ।<br>
दारवेणार्घ्यपात्रेण यद्दत्वा लभते फलम् ॥ ५-८३ ॥</p>
<p>ताम्रपात्रार्घ्यदानेन पुण्यं शतगुणोत्तरम् ॥ ५-८४ ॥</p>
<p>पलाशपद्मपत्राभ्यां ताम्रपात्रसमं भवेत् ।<br>
रौप्य * * ज्ञेयम् अर्घ्यं लक्षोत्तरं भवेत् ॥ ५-८५ ॥</p>
<p>सुवर्णपात्रविन्यस्तमर्घ्यं कोटिगुणोत्तरम् ।<br>
एवं स्नानार्घ्यनैवेद्यबलिधूपादिभिः क्रमात् ॥ ५-८६ ॥</p>
<p>पात्रान्तरविशेषेण तत्फलन्नोत्तरोत्तरम् ।<br>
रौप्यपात्रप्रदानेन यत्फलं वेदपारगे ॥ ५-८७ ॥</p>
<p>प्। ३५(६१)</p>
<p>तस्माच्छतगुणं पुण्यं शिवे मृत्पात्रदानतः ।<br>
हेमपात्रन्तु यद्दत्वा पुण्यं स्याद्वेदपारगे ॥ ५-८८ ॥</p>
<p>ताम्रपात्रप्रदानेन तस्माच्छतगुणं शिवे ।<br>
फलकोटिं सुवर्णस्य यो दद्याद्वेदपारगे ॥ ५-८९ ॥</p>
<p>शिवस्यरौप्यपात्रेण तस्य पुण्यन्ततोधिकम् ।<br>
हेमपात्रन्तु यो भक्त्या शिवाय विनिवेदयेत् ॥ ५-९० ॥</p>
<p>न तस्य शक्यते वक्तुं पुण्यानामन्तमाखिलम् ।<br>
तुल्यमेव फलं प्रोक्तं शिवेचाढ्यदरिद्रयोः ॥ ५-९१ ॥</p>
<p>तयोरप्यधिकन्तस्य यश्शिवे भावनाधिकः ।<br>
विभवे सति यो मोहात् न कुर्याद्विधिविस्तरम् ॥ ५-९२ ॥</p>
<p>नैव तत्फलमाप्नोति प्रलोभाक्रान्तमानसः ।<br>
तस्मात्पत्रैः फलैस्तोयैः एवमाद्यैश्च यत्कृतम् ॥ ५-९३ ॥</p>
<p>तदनन्तफलं ज्ञेयं भक्तिरेवात्रकारणम् ।<br>
लिङ्गस्यालेपनं कुर्यात् दिव्यगन्धैस्सुगन्धिभिः ॥ ५-९४ ॥</p>
<p>वर्षकोटिशतं दिव्यं रुद्रलोके महीयते ।<br>
गन्धानुलेपनात्पुण्यं द्विगुणं चन्दनस्य तु ॥ ५-९५ ॥</p>
<p>चन्दनादगरोर्ज्ञेयं पुण्यमष्टगुणाधिकम् ।<br>
कृष्णागरोर्विशेषेण द्विगुणं फलमिष्यते ॥ ५-९६ ॥</p>
<p>तस्माच्छतगुणं पुण्यं कुङ्कुमस्य विधीयते ।<br>
चन्दनागरुकर्पूरैः श्लक्ष्नपिष्टैस्सकुङ्कुमैः ॥ ५-९७ ॥</p>
<p>प्। ३६(६२)</p>
<p>लिङ्गं पर्याप्तमालिप्य कल्पकोटिं वसेद्दिवि ।<br>
संवीज्य तालवृन्तेन लिङ्गं गन्धैः प्रलेपितम् ॥ ५-९८ ॥</p>
<p>वर्षकोटिसहस्राणि वायुलोकेमहीयते ।<br>
भक्त्या निवेद्यरुद्राय तालवृन्तं सुशोभनम् ॥ ५-९९ ॥</p>
<p>दशवर्षसहस्राणि रुद्रलोके महीयते ।<br>
मायूरव्यजनन्दत्वा शिवायातीव शोभनम् ॥ ५-१०० ॥</p>
<p>वर्षकोटिशतं पुण्यं रुद्रलोके महीयते ।<br>
शिवायचामरं दद्यात् वृणिदण्डविभूषितम् ॥ ५-१०१ ॥</p>
<p>हेमरौप्यादिदण्डं वा तस्य पुण्यफलं शृणु ।<br>
पूजासुशम्भोः पुष्पाणि त्यजेदुपहितानि च ॥ ५-१०२ ॥</p>
<p>मुकुलैर्नार्चयेद्देवम् अपक्वान्नं न निवेदयेत् ।<br>
फलं कौशिकविद्धं च यत्नात्पक्वमपि त्यजेत् ॥ ५-१०३ ॥</p>
<p>अलाभेन तु पुष्पाणां पत्राण्यपि निवेदयेत् ।<br>
पत्राणामप्यभावेन दूर्वाद्रोणतिलाक्षतान् ॥ ५-१०४ ॥</p>
<p>दूर्वाद्रोणतिलाभावे फलान्यपि निवेदयेत् ।<br>
फलानामप्यभावेन तृणगुल्मौषधीरपि ॥ ५-१०५ ॥</p>
<p>ओषधीनामभावेन भक्त्या भवति पूजितः ।<br>
प्रत्येकम्मुक्तपुष्पेषु दशसौवर्णकं फलम् ॥ ५-१०६ ॥</p>
<p>स्रग्विधानेषु तेष्वेव द्विगुणं फलमिष्यते ।<br>
यस्सुगन्धैर्मुक्तपुष्पैः सम्यग्लिङ्गं प्रपूजयेत् ॥ ५-१०७ ॥</p>
<p>प्। ३७(६३)</p>
<p>मालाभिर्वा सुगन्धाभिः सोनन्तफलमाप्नुयात् ।<br>
बिल्वपत्रैरखण्डैश्च सकृल्लिङ्गं प्रपूजयेत् ॥ ५-१०८ ॥</p>
<p>सर्वपापविनिर्मुक्तः शिवलोके महीयते ।<br>
घुर्घुरकैश्च यो लिङ्गं सकृत्पूजयते नरः ॥ ५-१०९ ॥</p>
<p>सगोलक्षफलं प्राप्य शिवलोके महीयते ।<br>
बृहतीकुसुमैर्भक्त्या यो लिङ्गं सकृदर्चयेत् ॥ ५-११० ॥</p>
<p>गवामयुतदानस्य फलं प्राप्य शिवं व्रजेत् ।<br>
मल्लिकोत्पलपद्मानि जातीपुन्नामचम्पकैः ॥ ५-१११ ॥</p>
<p>अशोकश्वेतमन्दारकर्णिकारबकानि च ।<br>
करवीरार्कमन्दारशमीतगरकेसरम् ॥ ५-११२ ॥</p>
<p>कुशापामार्गकुसुमैः कदम्बद्रोणजैरपि ।<br>
सौगन्धिकासनागस्त्यसिन्दुशेफालिकार्जुनैः ॥ ५-११३ ॥</p>
<p>तुलसीकुरवां कोलनागवञ्चुलसम्भवैः ।<br>
नन्द्यावर्ताश्च शम्याकतिलकस्तेन मालिका ॥ ५-११४ ॥</p>
<p>अन्यैस्सुगन्धिभिः पत्रैः ग्रामारण्यसमुद्भवैः ।<br>
पुष्पैरपि यथालाभं योनरः पूजयेच्छिवम् ॥ ५-११५ ॥</p>
<p>स च यत्फलमाप्नोति तदेकाग्रमनाः शृणु ।<br>
सूर्यकोटिप्रतीकाशैः विमानैस्सार्वगामिकैः ॥ ५-११६ ॥</p>
<p>पुष्पमालापरिक्षिप्तैः गीतवादित्रनादितैः ।<br>
तन्त्रीमधुरवाद्यैश्च स्वच्छन्दगमनालसैः ॥ ५-११७ ॥</p>
<p>प्। ३८(६४)</p>
<p>रुद्रकन्यासमाकीर्णैः देवदानवदुर्लभैः ।<br>
धोधूयमानैश्चमरैः स्तूयमानैस्सुरासुरैः ॥ ५-११८ ॥</p>
<p>गच्छेच्छिवपुरन्दिव्यं यत्र वा रुचिरं भवेत् ।<br>
यैस्तैर्वापीह कुसुमैः जलस्थलरुहैश्शिवम् ॥ ५-११९ ॥</p>
<p>सम्पूज्य प्रोक्षितैर्भक्त्या शिवलोके महीयते ।<br>
शिवस्योपरि यः कुर्यात् सुघनं पुष्पमण्टपम् ॥ ५-१२० ॥</p>
<p>शोभितं पुष्पस्रग्दामैः आपीठान्तप्रलम्बितैः ।<br>
अन्याश्चर्यैर्महायानैः दिव्यपुष्पोपशोभितैः ॥ ५-१२१ ॥</p>
<p>सर्वोपकरणः श्रीमान् गच्छेच्छिवपुरं सुखी ।<br>
अनेकाकारविन्यस्त सुगन्धकुसुमैर्गृहम् ॥ ५-१२२ ॥</p>
<p>यः कुर्यात्पर्वकालेषु विचित्रकुसुमोज्ज्वलम् ।<br>
सपुष्पैकविमानादि सहस्रैः परिवारितैः ॥ ५-१२३ ॥</p>
<p>दिव्यस्त्री सुखसम्भोगैः क्रीडारतिसमन्वितैः ।<br>
अक्षयम्मोदते कालमितराकृतशासनः ॥ ५-१२४ ॥</p>
<p>शिवादिसर्वलोकेषु यथेष्ठं तत्र याति सः ।<br>
पूजादिभक्तिविन्यासरचनादि विशेषतः ॥ ५-१२५ ॥</p>
<p>फलमेवं समासेन ज्ञेयं वित्तानुसारतः ।<br>
मालाभिर्वेष्टयेद्वेदिं लिङ्गं सम्पूजयेत्ततः ॥ ५-१२६ ॥</p>
<p>शिवो देव्या सपुत्रस्तु तदभ्यासेन मोदते ।<br>
लिङ्गवेदी भवेद्देवी लिङ्गं साक्षान्महेश्वरः ॥ ५-१२७ ॥</p>
<p>प्। ३९(६५)</p>
<p>भवेत् सम्पूजनात् ताभ्यां देवी देवश्च पूजितौ ।<br>
स्वयमुत्पाद्य पुष्पाणि यश्शिवं सम्यगर्चयेत् ॥ ५-१२८ ॥</p>
<p>तानि साक्षात्प्रगृह्णाति तद्भक्त्या सततं शिवम् ।<br>
यः कुर्याच्च शिवाराममाम्रबिल्वादिशोभितम् ॥ ५-१२९ ॥</p>
<p>जातीविजयराजार्ककरवीराब्जकुब्जकैः ।<br>
पुन्नागनागवकुलैः अशोकोत्पलचम्पकैः ॥ ५-१३० ॥</p>
<p>कदली हेमयूथाद्यैः तस्य पुण्यफलं शृणु ।<br>
यावत् तत् पत्रकुसुमं बीजाङ्कुरफलानि च ॥ ५-१३१ ॥</p>
<p>तावद्वर्षसहस्राणि रुद्रलोके महीयते ।<br>
लाक्षापाण्यङ्गनिर्मुक्तां धूपां दद्यात्सकृच्छिवे ॥ ५-१३२ ॥</p>
<p>चतुर्वेदी भवेज्जन्म प्राप्नोति सततं सुखी ।<br>
कृष्णागरुसकर्पूरं धूपं दद्यान्महेश्वरे ॥ ५-१३३ ॥</p>
<p>नैरन्तर्येण मासार्धं तस्य पुण्यफलं शृणु ।<br>
कल्पकोटिसहस्राणि कल्पकोटिशतानि च ॥ ५-१३४ ॥</p>
<p>भुक्त्वा शिवपुरे भोगान् तस्यान्ते तु महीपतिः ।<br>
गुल्गुलुं घृतसंयुक्तं साक्षाद्गृह्णाति शङ्करः ॥ ५-१३५ ॥</p>
<p>माषार्धदानमात्रेण शिवलोके महीयते ।<br>
शिवात्कृष्णचतुर्दश्यां यस्साज्यं गुल्गुलुं दहेत् ॥ ५-१३६ ॥</p>
<p>अपराधसहस्राणि क्षमते तस्य शङ्करः ।<br>
देवदारुन्नमेरुञ्च सर्जनीर्यासकुन्दुरुम् ॥ ५-१३७ ॥</p>
<p>प्। ४०(६६)</p>
<p>श्रीफलञ्चाज्यसम्मिश्रं दग्ध्वाप्नोति परां श्रियम् ।<br>
एभिस्सुगन्धकैर्धूपं षट्सहस्रगुणोत्तरम् ॥ ५-१३८ ॥</p>
<p>अगरुं दशसाहस्रं द्विगुणञ्चासितागरुम् ।<br>
गुल्गुलुं दशसाहस्रं सघृतं द्विगुणं भवेत् ॥ ५-१३९ ॥</p>
<p>प्रियञ्च गुल्गुलुं नित्यम् आज्ययुक्तं विशेषतः ।<br>
द्विसहस्रफलानान्तु माहिषाक्षस्य गुल्गुलोः ॥ ५-१४० ॥</p>
<p>दग्ध्वाब्दमाज्यमिश्रस्य शिवतुल्यः प्रजायते ।<br>
अगरुं घृतसंयुक्तं दग्ध्वा बिल्वमथापि वा ॥ ५-१४१ ॥</p>
<p>अग्निष्टोमस्य यज्ञस्य फलं प्राप्नोति मानवः ।<br>
शोधयेत्पापसंयुक्तान् पुरुषान्नात्र संशयः ॥ ५-१४२ ॥</p>
<p>कृष्णागरुद्भवो धूपः तुषाग्निरिवकाञ्चनम् ।<br>
योन्तश्शिवपुरं भक्तिस्सुसुगन्धैः प्रलेपयेत् ॥ ५-१४३ ॥</p>
<p>कवाटद्वारकुड्यान्तं तिर्यगूर्ध्वं सवेदिकम् ।<br>
वासयेत्पुष्पमालाभिः धूपैश्चापि विशेषतः ॥ ५-१४४ ॥</p>
<p>यः कुर्यात्सकृदप्येवं पुण्यं तदवधारय ।<br>
सर्वकामसुसम्पूर्णा महायानैस्सहस्रशः ॥ ५-१४५ ॥</p>
<p>आपूरयन् दिशस्सर्वा आमोदैश्च सुगन्धिभिः ।<br>
कल्पकोटिशतं दिव्यं शिवलोके महीयते ॥ ५-१४६ ॥</p>
<p>तस्यान्ते धर्मशेषेण त्रैलोक्याधिपतिर्भवेत् ।<br>
ऋतामृतौ तु यः कुर्यात् दिव्यगन्धैश्शिवालयम् ॥ ५-१४७ ॥</p>
<p>प्। ४१(६७)</p>
<p>स समस्तकुलोपेतः शिवलोके महीयते ।<br>
कृष्णं पीतं च शुक्लं च पट्टसूत्रादिनिर्मितम् ॥ ५-१४८ ॥</p>
<p>यज्ञोपवीतं रुद्राय दत्वा वेदान्तगो भवेत् ।<br>
वासांसिसुविचित्राणि सारवन्ति मृदूनि च ॥ ५-१४९ ॥</p>
<p>सूचितानि शिवेदद्यात् विकोशानि नवानि च ।<br>
यावत्तु वस्त्रतन्तूनां परिमाणं विधीयते ॥ ५-१५० ॥</p>
<p>तावद्वर्षसहस्राणि रुद्रलोके महीयते ।<br>
त्रुटिमात्रं तु यो दद्यात् हेमलिङ्ग * * * ॥ ५-१५१ ॥</p>
<p>इन्द्रस्याध्यासनं तावत् याव * * * श ।<br>
एवं वित्तानुसारेण फलं ज्ञेयं समासतः ॥ ५-१५२ ॥</p>
<p>सर्वेषां हेमपात्राणां मकुटानां च सर्वशः ।<br>
योर्कपत्रपुटं पुण्यं मधुपर्केणमन्त्रितम् ॥ ५-१५३ ॥</p>
<p>निवेदयीत शर्वाय सोश्वमेधफलं लभेत् ।<br>
शालिकन्तण्डुलप्रस्थं कुर्यादन्नं सुसंस्कृतम् ॥ ५-१५४ ॥</p>
<p>शिवाय तच्छिरं दद्यात् चतुर्दश्यां विशेषतः ।<br>
हारिद्रं कृसरं शक्यं पायसं यावकं तथा ॥ ५-१५५ ॥</p>
<p>गुलखण्डैश्च सम्मिश्रं नैवेद्यं चेत्सुकल्पितम् ।<br>
यावन्तण्डुलास्तस्मिन् नैवेद्ये परिसङ्ख्यया ॥ ५-१५६ ॥</p>
<p>तावद्युगसहस्राणि रुद्रलोके महीयते ।<br>
गुलखण्डकृतानां च भक्ष्याणां विनिवेदने ॥ ५-१५७ ॥</p>
<p>प्। ४२(६८)</p>
<p>घृतेन पाचितानां स्यादनाच्छतगुणं फलम् ।<br>
मजूनां पातकानां च भक्ष्याद * * फलं स्मृतम् ॥ ५-१५८ ॥</p>
<p>तदर्धं सलिलस्यापि वासितस्य निवेदने ।<br>
मातुलङ्गफलाद्यानि सुपक्वानि निवेदयेत् ॥ ५-१५९ ॥</p>
<p>शिवाय तत्फलं तस्य यद्भक्ष्याणान्निवेदने ।<br>
पञ्चसौगन्धिकोपेतं यस्ताम्बूलन्निवेदयेत् ॥ ५-१६० ॥</p>
<p>शिवाय गुरवे चैव तस्य पुण्यफलं शृणु ।<br>
सुगन्धदेहस्तेजस्वी सर्वावयवसुन्दरः ॥ ५-१६१ ॥</p>
<p>वर्षकोटिशतं दिव्यं शिवलोकेमहीयते ।<br>
घृतदीपप्रदानेन शिवाय शतयोजनम् ॥ ५-१६२ ॥</p>
<p>लङ्घयित्वा तमो यान्ति विमानैस्सूर्यसप्रभैः ।<br>
यः कुर्यात्कृत्तिकामासे शोभनान्दीपमालिकाम् ॥ ५-१६३ ॥</p>
<p>घृतेन वै चतुर्दश्यां पौणमास्यामथापि वा ।<br>
सूर्यायुतप्रतीकाशस्तेजसा भासयन्दिशः ॥ ५-१६४ ॥</p>
<p>तेजोराशिविमानस्थः कुलमुद्धृत्य सर्वशः ।<br>
यावत्प्रदीपसङ्ख्यानं घृतेनापूर्य बोधितम् ॥ ५-१६५ ॥</p>
<p>तावद्युगसहस्राणि रुद्रलोके महीयते ।<br>
दीपं वाक्षं समुद्धृत्य लोहमुच्चं शिवालये ॥ ५-१६६ ॥</p>
<p>पूर्वस्माद्द्विगुणं पुण्यं लभते नात्र संशयः ।<br>
शिरसा धारयेद्दीपं दिवारात्रं शिवाग्रतः ॥ ५-१६७ ॥</p>
<p>प्। ४३(६९)</p>
<p>ललाटे वाथ हस्ताभ्यामुद्युक्तश्च तथोरसि ।<br>
सूर्यायुतप्रतीकाशैः विमानैः सार्वगामिकैः ॥ ५-१६८ ॥</p>
<p>कल्पायुतशतं दिव्यं रुद्रलोके महीयते ।<br>
शिवस्य पुरतो दद्यात् स्वच्छन्निर्मितदर्पणम् ॥ ५-१६९ ॥</p>
<p>पर्यन्तशोभितं कृत्वा श्वेतमाल्यैस्स चन्दनैः ।<br>
चन्द्रांशुनिर्मलः श्रीमान् सुभगः कामरूपधृक् ॥ ५-१७० ॥</p>
<p>कल्पायुतसहस्राणि रुद्रलोके महीयते ।<br>
कृत्वा प्रदक्षिणं भक्त्या शिवस्योभयधा नरः ॥ ५-१७१ ॥</p>
<p>अश्वमेधसहस्रस्य सुखेन लभते फलम् ।<br>
नमस्कारस्मृतिर्यज्ञः सर्वयज्ञोत्तमः शुभः ॥ ५-१७२ ॥</p>
<p>नमस्कृत्वा महादेवम् अश्वमेधफलं लभेत् ।<br>
प्रणम्य दण्डवद्भूमौ नमस्कारेण योर्चयेत् ॥ ५-१७३ ॥</p>
<p>स च यां गतिमाप्नोति न तां यज्ञशतैरपि ।<br>
सर्वयज्ञोपवासेषु सर्वतीर्थेषु यत्फलम् ॥ ५-१७४ ॥</p>
<p>स्तुतिजप्योपहारेण शिवे तत्फलमाप्नुयात् ।<br>
श्वेतम्महध्वजन्दद्यात् कृत्वा वा पञ्चरङ्गिकम् ॥ ५-१७५ ॥</p>
<p>किङ्किणीखकोपेतं मायूरछत्रशोभितम् ।<br>
सर्वगेन विमानेन सर्वदेवोपरि स्थितः ॥ ५-१७६ ॥</p>
<p>मन्वन्तरसहस्रैकं मोदते दिवि रुद्रवत् ।</p>
<p>प्। ४४(७०)</p>
<p>ध्वजं छत्रं विमानानि दिग्विदिक्षु प्रकल्पते ॥ ५-१७७ ॥</p>
<p>महाध्वजाष्टकञ्चापि दिग्विदिक्षुप्रकल्पते ।<br>
सविमानसहस्रेण दिव्यध्वजसुशोभिना ॥ ५-१७८ ॥</p>
<p>कल्पायुतशतं दिव्यं मोदते दिवि रुद्रवत् ।<br>
श्रच्चन्द्रांशुविमलं मुक्ताजालोपशोभितम् ॥ ५-१७९ ॥</p>
<p>मणिदण्डमयञ्छत्रं दद्याद्वा काञ्चनाञ्चितम् ।<br>
छत्रेण सुविचित्रेण धार्यमाणेन शोभिना ॥ ५-१८० ॥</p>
<p>विमानशतसम्भोगैः चिरं शिवपुरं व्रजेत् ।<br>
यदिचेद्राज्यमाकाङ्क्षेत् सदेहीकालपर्ययात् ॥ ५-१८१ ॥</p>
<p>भुङ्क्ते समुद्रपर्यन्ताम् एकछत्रां वसुन्धराम् ।<br>
अयश्शृङ्खलया युक्तां महाघण्टां महास्वनाम् ॥ ५-१८२ ॥</p>
<p>कांसलोहमयीं वापि बध्नीयाद्वै शिवालये ।<br>
घण्टाकर्णगणः श्रीमान् शिवस्यातीव वल्लभः ॥ ५-१८३ ॥</p>
<p>शिवतुल्यवलोपेतः शिवलोके महीयते ।<br>
भेरीमृदङ्गमुखन्तिमिलापटहादिकम् ॥ ५-१८४ ॥</p>
<p>वंशकांस्यादिवादित्रं यश्शिवाय निवेदयेत् ।<br>
स विमानैर्मिहाभोगैः वंशवीणाकृतस्वनैः ॥ ५-१८५ ॥</p>
<p>युगायुतशतं दिव्यं शिवलोके महीयते ।<br>
स्त्रीसङ्गीतदानेन नाट्येनैव विशेषतः ॥ ५-१८६ ॥</p>
<p>यथेष्टमैश्वरे लोके मोदते कालमक्षयम् ।</p>
<p>प्। ४५(७१)</p>
<p>महामहास्वनन्दत्वा शङ्खयुग्मं शिवालये ॥ ५-१८७ ॥</p>
<p>युगकोटि * * दिव्यं रुद्रलोके महीयते ।<br>
वितानं पीतपद्माभमप्यामलकभूषितम् ॥ ५-१८८ ॥</p>
<p>विचित्रमेकवर्णं वा नववस्त्रोपशोभितम् ।<br>
किङ्किणीखकोपेतं कञ्चुकैश्चोपशोभितम् ॥ ५-१८९ ॥</p>
<p>शिवस्योपरि यो दद्यात् पुरतोवापि कल्पयेत् ।<br>
रुद्रवत्सर्वलोकेषु युगकोटिं स मोदते ॥ ५-१९० ॥</p>
<p>शिवस्योपरि यो दद्यात् सर्वरत्नोपशोभितम् ।<br>
मण्टपं मौक्तिकं श्रीमान् तस्य पुण्यफलं शृणु ॥ ५-१९१ ॥</p>
<p>कोटिकोटिविमानैश्च सर्वकामसमन्वितैः ।<br>
आभूतसम्प्लवं यावदास्ते शिवपुरं सुखी ॥ ५-१९२ ॥</p>
<p>शर्वस्यायतनं कुर्यात् वस्त्रं पूजासुशोभितम् ।<br>
दुकूलपट्टदेवाङ्कैः वस्त्रैर्वा वर्णकान्वितैः ॥ ५-१९३ ॥</p>
<p>वस्त्रादिपट्टतन्तूनां परिसङ्ख्या तु यावती ।<br>
तावद्वर्षसहस्राणि रुद्रलोके महीयते ॥ ५-१९४ ॥</p>
<p>शिवाहुत्या जगत्सर्वं सृष्टिद्वारेण धार्यते ।<br>
यत्सन्धाय जगत्पुण्यम् अग्निकार्येण तद्भवेत् ॥ ५-१९५ ॥</p>
<p>यः कुर्यादिष्टकागारं रुद्राग्नेरतिशोभिनम् ।<br>
सकृत्तत्राग्निकार्येण रुद्रसायुज्यमाप्नुयात् ॥ ५-१९६ ॥</p>
<p>शिवाग्निकार्यं यः कृत्वा त्रियायुषमिहात्मनः ।</p>
<p>प्। ४६(७२)</p>
<p>मुच्यते दशभिः पापैः शिवेन सितभस्मना ॥ ५-१९७ ॥</p>
<p>कृत्वा शिवालयप्रान्ते दशमण्डलकानि तु ।<br>
सर्वाश्रकामसंयुक्तः तेषु नित्यं बलिं हरेत् ॥ ५-१९८ ॥</p>
<p>पुष्पधूपसमोपेतां ताम्रपात्रे प्रकल्पयेत् ।<br>
रुद्रमातृगणादानीं दिक्पतीनां च सर्वशः ॥ ५-१९९ ॥</p>
<p>यः कुर्यात्सकृदप्येवं दशदिक्षु बलिक्रियाम् ।<br>
दशवर्षसहस्राणि रुद्रलोके महीयते ॥ ५-२०० ॥</p>
<p>रौद्रं सन्ध्याबलिं कृत्वा नित्यं पर्वसु वा निशम् ।<br>
कल्पायुतशतं साग्रं शिवलोके महीयते ॥ ५-२०१ ॥</p>
<p>दधिभक्तमयं लिङ्गं हेमपात्रादिसंस्थितम् ।<br>
पुष्पदूर्वाचितं भद्रं विधानोपरिशोभितम् ॥ ५-२०२ ॥</p>
<p>शिरसा धार्य तत्पात्रं शनैर्गच्छेत्प्रदक्षिणम् ।<br>
शिवायतनपर्यन्तं शङ्खभेर्यादिभिस्वनैः ॥ ५-२०३ ॥</p>
<p>दर्पणेध्वजमालाभिः गेयनृत्तादिशोभितम् ।<br>
छत्रचामरधूपाद्यैः यष्टिदीपादिभिस्तथा ॥ ५-२०४ ॥</p>
<p>तच्छेषन्दधिभक्तेन लिङ्गस्य पुरतः स्थितः ।<br>
पुष्पाक्षतविमिश्रेण सर्वदिक्षु बलिं हरेत् ॥ ५-२०५ ॥</p>
<p>एतेन मातरो रौद्राः शिवोमाषण्मुखादयः ।<br>
शान्तिं कुर्वन्तु मे प्रीताः रौद्रेण बलिना सदा ॥ ५-२०६ ॥</p>
<p>शिवमाल्यापनयनं पूजान्ते तु प्रमार्जनम् ।</p>
<p>प्। ४७(७३)</p>
<p>एकैकमेव तुल्यं स्यात् चान्द्रायणफलं लभेत् ॥ ५-२०७ ॥</p>
<p>शिवमण्डलकं कृत्वा हस्तमात्रं शिवाग्रतः ।<br>
अवकीर्याक्षतैः पुष्पैः पत्रैर्वाप्यथ केवलैः ॥ ५-२०८ ॥</p>
<p>सुरूपस्सुभगश्श्रीमान् तेजस्वी देववत्सुखी ।<br>
चतुर्वेदी भवेज्जन्म सकृत्वा लभते नरः ॥ ५-२०९ ॥</p>
<p>एवं स्वस्तिकपद्माद्यैः भूमिशोभां शिवालये ।<br>
कृत्वावर्णकपिष्टाद्यैः लभेच्छतगुणं फलम् ॥ ५-२१० ॥</p>
<p>शिवे यज्ञोपकरणं दत्वाल्पं बहुवा यदि ।<br>
स च वित्तानुसारेण शिवलोके महीयते ॥ ५-२११ ॥</p>
<p>शिवमुद्दिश्य यद्दत्वा सर्वकारणकारणम् ।<br>
तदनन्तफलन्दातुः भवतीति किमद्भुतम् ॥ ५-२१२ ॥</p>
<p>यद्यदिष्टं विशिष्टं च न्यायेन समुपार्जितम् ।<br>
शिवाय तन्निवेद्यं स्यात् भक्त्यानन्तफलार्थिभिः ॥ ५-२१३ ॥</p>
<p>कर्मशाठ्येन यः कुर्यात् कालेनापि शिवालये ।<br>
सोपि शाठ्याद्दिवं याति कर्मणा पापवर्जितः ॥ ५-२१४ ॥</p>
<p>कूपारामान्नपानादि शिवायतनकर्मसु ।<br>
उपयुक्तानि भूतानि खननोत्पाटनादिषु ॥ ५-२१५ ॥</p>
<p>अकामतोपि सर्वाणि स्थावराणि चराणि च ।<br>
दिवं प्रयान्त्यसन्देहात् प्रभावात् परमेष्ठिनः ॥ ५-२१६ ॥</p>
<p>लिङ्गाद्धस्तशतं साग्रं शिवक्षेत्रं समन्ततम् ।</p>
<p>प्। ४८(७४)</p>
<p>देहिनां तत्रं पाश्चात्यं शिवसायुज्यकारणम् ॥ ५-२१७ ॥</p>
<p>मनुजैस्स्थापितैः लिङ्गैः क्षेत्रमानमिदं स्मृतम् ।<br>
स्वयं भूते सहस्रं स्यादार्षे चैव तदर्धकम् ॥ ५-२१८ ॥</p>
<p>पापाचारोपि नामास्मिन् यस्माच्छिवपुरं व्रजेत् ।<br>
तस्मादावसथं कुर्यात् शिवक्षेत्रसमीपतः ॥ ५-२१९ ॥</p>
<p>शिवलिङ्गसमीपस्थं यत्तोयं पुरतश्शुचिः ।<br>
शिवगङ्गेति विज्ञेया तत्र स्नात्वा शिवं व्रजेत् ॥ ५-२२० ॥</p>
<p>यः कुर्याद्दीर्घिकां वापिं कृत्वा चापि शिवालये ।<br>
त्रिसप्तकुलसंयुक्तः शिवलोके महीयते ॥ ५-२२१ ॥</p>
<p>सर्वमन्यत्परित्यज्य शिवैकाहितमानसः ।<br>
शिवपूजाविधिं कुर्यात् यदीच्छेत्सिद्धिमात्मनः ॥ ५-२२२ ॥</p>
<p>त्वरितं जीवितं याति त्वरितं याति यौवनम् ।<br>
त्वरितं व्याधिरप्येति तस्मात्पूज्यः सदाशिवः ॥ ५-२२३ ॥</p>
<p>यावन्न याति मरणं यावन्नाक्रमते जरा ।<br>
यावन्नेन्द्रियवैकल्यं तावत्पूजयशङ्करम् ॥ ५-२२४ ॥</p>
<p>न शिवार्चनतुल्योस्ति धर्मोन्यो भुवनत्रये ।<br>
इति विज्ञाय यत्नेन पूजये युस्सदाशिवम् ॥ ५-२२५ ॥</p>
<p>यो भक्त्या देवदेवेशं शिवं शान्तमजं प्रभुम् ।<br>
इह लोके सुखं प्राप्य ते यान्ति परमं पदम् ॥ ५-२२६ ॥</p>
<p>सम्पूज्य पशुभर्तारं विशुद्धेनान्तरात्मना ।</p>
<p>प्। ४९(७५)</p>
<p>कृताञ्जलिपुटो भूत्वा भक्त्या स्तोत्रमुदीरयेन् ॥ ५-२२७ ॥</p>
<p>शिवमार्गप्रणेतारं प्रणमामि सदाशिवम् ॥ ५-२२८ ॥</p>
<p>शाश्वतं शोभनं शुद्धं शासकं दोषशोधकम् ।<br>
विश्व * * विश्वेश्वरं देवं शङ्करं प्रणमाम्यहम् ॥ ५-२२९ ॥</p>
<p>सर्वपापहरं नाथं सर्वरोगहरं शुभम् ।<br>
ईशानं वरदं देवमीशानं मन्त्रनायकम् ॥ ५-२३० ॥</p>
<p>इति पूजाविधिं पुण्यं यश्शृणोति सकृन्नरः ।<br>
समुक्तः सर्वपापेभ्यो रुद्रलोके महीयते ॥ ५-२३१ ॥</p>
<p>इति श्रीशैवशास्त्रे शिवधर्मोत्तरे नन्दिकेश्वरप्रोक्ते<br>
शिवार्चनाद्रव्यपुण्याख्यानं नाम पञ्चमोध्यायः ॥</p>
<p>प्। ५०(७६)</p>
<p>श्रीः</p>
<p>अथ षष्ठाध्यायः</p>
<p>श्रीनन्दिकेश्वर उवाच</p>
<p>अतः परमिदं गुह्यं रुद्रोद्गीतं महोदयम् ।<br>
महाविग्नप्रशमनं महाशान्तिकरं शुभम् ॥ ६-१ ॥</p>
<p>अकालमृत्युशमनं सर्वव्याधिनिवारणम् ।<br>
परचक्रप्रशमनं सदा विजयवर्धनम् ॥ ६-२ ॥</p>
<p>स्तम्भनं रिपुसैन्यस्याप्यप्रसादकरं सदा ।<br>
सर्वदेवग्रहानीकसमभीष्ठावभासकम् ॥ ६-३ ॥</p>
<p>सर्वशान्त्यधिकाराख्यं धर्मं वक्ष्यामि तत्वतः ।<br>
शशाङ्कार्धधरस्त्र्यक्षः नागयज्ञोपवीतवान् ॥ ६-४ ॥</p>
<p>चतुर्मुखश्चतुर्बाहुः सितभस्मावकुण्डितः ।<br>
वरो वरेण्यो वरदो देवदेवो महेश्वरः ॥ ६-५ ॥</p>
<p>त्रैलोक्यनमितः श्रीमान् शान्तिमाशु करोतु मे ।<br>
सर्वावयवमुख्येन गात्रेण तनुमध्यमा ॥ ६-६ ॥</p>
<p>पीतश्यामातिसौम्येन शिवरूपेण शोभिता ।<br>
ललाटतिलकोपेता चन्द्ररेखार्धधारिणी ॥ ६-७ ॥</p>
<p>दिव्याम्बरधरा देवी सर्वाभरणभूषिता ।<br>
वरस्त्रीसर्वनारीणां शोभागुणमहास्पदा ॥ ६-८ ॥</p>
<p>प्। ५१(७७)</p>
<p>भावनामात्रसन्तुष्टा उमा देवी वरप्रदा ।<br>
साक्षादागत्य रूपेण शान्तेनामिततेजसा ॥ ६-९ ॥</p>
<p>शान्तिं करोतु मे प्रीता भक्तानां भक्तवत्सला ।<br>
पद्मरागद्युतिस्सौम्यः रक्तमाल्यानुलेपनः ॥ ६-१० ॥</p>
<p>अबालो बालरूपेण षड्वक्तश्शिखिवाहनः ।<br>
पूर्णेन्दुवदनस्सौम्यः त्रिशिवाशक्तिसंयुतः ॥ ६-११ ॥</p>
<p>कृत्तिकोमाग्निरुद्राङ्गसमुद्भूतस्सुरार्चितः ।<br>
कार्तिकेयो महातेजा वरदानैकतत्परः ॥ ६-१२ ॥</p>
<p>शान्तिं करोतु मे नित्यं बलं सौख्यं च मे सदा ।<br>
श्वेतवस्त्रपरीधानः त्र्यक्षः कनकसप्रभः ॥ ६-१३ ॥</p>
<p>शूलपाणिर्महाप्राज्ञः नन्दीशः शिवभावितः ।<br>
शान्तिं करोतु मे शान्तः धर्मे च मतिमुत्तमाम् ॥ ६-१४ ॥</p>
<p>महोदरो महाकायः स्निग्धाञ्जनसमद्युतिः ।<br>
एकदंष्ट्रोत्कटो देवो गजवक्त्रो महाबलः ॥ ६-१५ ॥</p>
<p>नागयज्ञोपवीतेन नागाभरणभूषितः ।<br>
सर्वाथसम्पदाधारः गणाध्यक्षो वरप्रदः ॥ ६-१६ ॥</p>
<p>रुद्रस्य तनयो देवः नायकोथविनायकः ।<br>
करोतु मे महाशान्तिं महासिद्धिं च सर्वदा ॥ ६-१७ ॥</p>
<p>मन्द्रनीलनिभः त्र्यक्षः दीप्तशूलायुधोद्यतः ।<br>
रक्ताम्बरधरश्श्रीमान् कृष्णाङ्गोरगभूषणः ॥ ६-१८ ॥</p>
<p>प्। ५२(७८)</p>
<p>पापापनोदमतुलम् अलक्ष्मीमलनाशनम् ।<br>
करोतु मे महाशान्तिं महाकालो महाबलः ॥ ६-१९ ॥</p>
<p>शङ्खकुन्देन्दुवर्णाभः कण्ठेमरतकप्रभः ।<br>
अक्षमालाधरोग्रश्च स्वयं विष्णुरिवस्थितः ॥ ६-२० ॥</p>
<p>चतुर्मुखश्चतुर्बाहुः त्रिणेत्रः सततोज्वलः ।<br>
क्षित्याः पतिर्वृषो धर्मः सर्वधर्मोत्तमोत्तमः ॥ ६-२१ ॥</p>
<p>ईशं वहति पृष्ठेन तस्माद्धर्मो जगत्पतिः ।<br>
वृषो वृषधरः श्रीमान् करोतु मम शान्तिकम् ॥ ६-२२ ॥</p>
<p>सर्वज्ञस्सर्वसदृशः सर्वगः शीर्षजः प्रभुः ।<br>
शमनश्शत्रुसैन्यानां शास्ताशान्तिं करोतु मे ॥ ६-२३ ॥</p>
<p>पीतवस्त्रपरीधाना कन्यारूपा ह्यलङ्कृता ।<br>
गणमाताम्बिकात्र्यक्षा पुण्या गौरी महेश्वरी ॥ ६-२४ ॥</p>
<p>सर्वसिद्धिकरा देवी प्रसादपरमापरा ।<br>
शान्तिं करोतु मे माता सिद्धिमाशु प्रयच्छतु ॥ ६-२५ ॥</p>
<p>निर्मांसेन शरीरेण स्नारवस्थिसुनिबन्धनः ।<br>
अतिसूक्ष्मोत्यतिक्रान्तः त्र्यक्षो भृङ्गिरिटिर्महान् ॥ ६-२६ ॥</p>
<p>रुद्रात्मजो महावीरो रुद्रैकगतमानसः ।<br>
सोपि शान्तात्मभावेन शान्तिमाशु प्रयच्छतु ॥ ६-२७ ॥</p>
<p>प्रचण्डगणसैन्येन महाटङ्काक्षधारकः ।<br>
अक्षमालाधृतकरः त्र्यक्षश्चण्डेश्वरः प्रभुः ॥ ६-२८ ॥</p>
<p>प्। ५३(७९)</p>
<p>चण्डपापापहरणः ब्रह्महत्यादिशोधकः ।<br>
करोतु मे महायोगी कल्याणं परमं शुभम् ॥ ६-२९ ॥</p>
<p>पद्मासनः पद्मनिभः चतुर्वदनपङ्कजः ।<br>
कमण्डलुधरः श्रीमान् सिद्धगन्धर्वपूजितः ॥ ६-३० ॥</p>
<p>शिवध्यानेकनिरतः शिवसद्भावकोविदः ।<br>
ब्रह्मशब्देन दिव्येन ब्रह्माशान्तिं करोतु मे ॥ ६-३१ ॥</p>
<p>तार्क्ष्यासनश्चतुर्बाहुः शङ्खचक्रगदाधरः ।<br>
श्यामः पीताम्बरधरः वनमालाविभूषितः ॥ ६-३२ ॥</p>
<p>यज्ञदेवोत्तमो देवो माधवो मधुसूदनः ।<br>
शिवप्रसादसम्पन्नः शिवध्यानपरायणः ॥ ६-३८ ॥</p>
<p>शिवार्चनपरः श्रीमान् विष्णुः शान्तिं करोतु मे ।<br>
पद्मरागनिभा देवी चतुर्वदनपङ्कजा ॥ ६-३४ ॥</p>
<p>अक्षमालाञ्चितकरा कमण्डलुधरा शुभा ।<br>
ब्रह्माणी सौम्यवदना शिवपूजापरायणा ॥ ६-३५ ॥</p>
<p>शान्तिं करोतु मे प्रीता ब्रह्मशब्देन सर्वदा ।<br>
हिमशैलनिभा देवी महावृषभवाहिनी ॥ ६-३६ ॥</p>
<p>त्रिशूलहस्ता वरदा नागाभरणभूषिता ।<br>
रुद्रभक्ता महावीर्या रुद्रार्चनरता सदा ॥ ६-३७ ॥</p>
<p>चतुर्भुजा चतुर्वक्त्रा त्रिणेत्रा पापहारिणी ।<br>
आर्तिं हरतु मे प्रीता माहेशी नित्यमुज्वला ॥ ६-३८ ॥</p>
<p>प्। ५४(८०)</p>
<p>मयूरवाहना देवी सिन्दूरारुणविग्रहा ।<br>
शक्तिहस्ता महावीर्या सर्वालङ्कारभूषिता ॥ ६-३९ ॥</p>
<p>रुद्रभक्ता महादेवी रुद्रार्चनरता सदा ।<br>
कौमारी वरदा देवी शान्तिमाशुकरोतु मे ॥ ६-४० ॥</p>
<p>शङ्खचक्रगदाहस्ता श्यामापीताम्बरप्रिया ।<br>
चतुर्भुजा तार्क्ष्यगता वैष्णवी सुरपूजिता ॥ ६-४१ ॥</p>
<p>शिवार्चनरता नित्यं रुद्रैकगतमानसा ।<br>
शान्तिं करोतु मे नित्यं सर्वासुरविमर्दिनी ॥ ६-४२ ॥</p>
<p>वाराहघोणविकटा वराहवरवाहिनी ।<br>
श्यामाभा सर्ववरदा शङ्खचक्रगदायुधा ॥ ६-४३ ॥</p>
<p>तर्जयन्ती सदा विघ्नम् अर्चयन्ती सदाशिवम् ।<br>
वाराही वरदा देवी क्षमारोग्यन्ददातु मे ॥ ६-१४४ ॥</p>
<p>ऐरावतसमारूढा वक्रहस्ता महाबला ।<br>
नेत्राणान्तु सहस्रेण भूषिता काञ्चनप्रभा ॥ ६-४५ ॥</p>
<p>सिद्धगन्धर्वनमिता सर्वालङ्कार भूषिता ।<br>
ऐन्द्री देवी सदाकालं शान्तिमाशु करोतु मे ॥ ६-४६ ॥</p>
<p>ऊर्ध्वकेशोत्कटाश्यामा निर्मांसा स्नायुबन्धना ।<br>
करालवदनाघोरा खड्गखेटकधारिणी ॥ ६-४७ ॥</p>
<p>कपालमालिनी देवी क्रूरा खट्वाङ्गधारिणी ।<br>
आरक्तपिङ्गनयना गजचर्मावकुण्ठिता ॥ ६-४८ ॥</p>
<p>प्। ५६(८१)</p>
<p>नानानागपरीताङ्गी प्रेतस्थाननिवासिनी ।<br>
शिवरूपेण * * * * घोरा च भयङ्करी ॥ ६-४९ ॥</p>
<p>चामुण्डा चण्डरूपेण चित्रयन्त्रासनेन तु ।<br>
भूतप्रेतपिशाचेभ्यः मम रक्षां करोत्विह ॥ ६-५० ॥</p>
<p>आयुः श्रियं बलं सौख्यं यशो वृद्धिश्रियावहम् ।<br>
आकाशमातरो दिव्याः तथान्या लोकमातरः ॥ ६-५१ ॥</p>
<p>भूतानाम्मातरः सर्वाः तथान्या देवमातरः ।<br>
सर्वमातृमहादेव्यः स्वायुधासक्तपाणयः ॥ ६-५२ ॥</p>
<p>जगद्व्याप्यावतिष्ठन्त्यः बलिकामा महोदराः ।<br>
रुद्रभक्ता महावीर्या रौद्रा रुद्रार्चनेरताः ॥ ६-५३ ॥</p>
<p>शान्तिं कुर्वन्तु मे नित्यं मातरः सुरपूजिताः ।<br>
ये रुद्रा रौद्रकर्माणः रौद्रस्थाननिवासिनः ॥ ६-५५ ॥</p>
<p>मातरो रुद्ररूपाश्च गणानामधिपाश्च ये ।<br>
विघ्नभूतास्तथाचान्ये दशदिक्षु समाश्रिताः ॥ ६-५५ ॥</p>
<p>सर्वेसु प्रीतमनसः प्रतिगृह्णन्त्विमं बलिम् ।<br>
सिद्धिं कुर्वन्तु मे क्षिप्रं भयेभ्यः पान्तु मां सदा ॥ ६-५६ ॥</p>
<p>ऐन्द्र्यां दिशिगणा ये तु वज्रहस्ता महाबलाः ।<br>
सुश्वेताक्षाः श्वेतनिभाः तथा वै श्वेतलोहिताः ॥ ६-५७ ॥</p>
<p>दिव्यन्तरिक्षा भौमाश्च पातालतलवासिनः ।<br>
रुद्रार्चनरता हृष्टाः शान्तिं कुर्वन्तु मे सदा ॥ ६-५८ ॥</p>
<p>प्। ५६(८२)</p>
<p>आग्नेय्यां च गणास्सर्वे स्रुवहस्ता निषङ्गिणः ।<br>
सुरक्ताक्षा रक्तनिभाः तथा वै रक्तलोचनाः ॥ ६-५९ ॥</p>
<p>दिव्यन्तरिक्षभौमाश्च पातालतलवासिनः ।<br>
परमेशार्चनरताः कुर्वन्त्वारोग्यमुत्तमम् ॥ ६-६० ॥</p>
<p>वायव्यान्तु गणा ये तु सततं ध्वजपाणयः ।<br>
सुपद्माक्षाः पद्मनिभाः तथा वै पद्मलोहिताः ॥ ६-६१ ॥</p>
<p>दिव्यन्तरिक्षभौमाश्च पातालतलवासिनः ।<br>
परमेशार्चनरताः शान्तिं कुर्वन्तु मे सदा ॥ ६-६२ ॥</p>
<p>कौबेर्या ये गणास्सर्वे सततं निधिपाणयः ।<br>
सुपीताक्षाः पीतनिभाः तथा वै पीतलोहिताः ॥ ६-६३ ॥</p>
<p>दिव्यन्तरिक्ष भौमाश्च पातालतलवासिनः ।<br>
परमेशार्चनरताः शान्तिं कुर्वन्तु मे सदा ॥ ६-६४ ॥</p>
<p>ऐशान्यां तु गणा ये तु प्रशान्ताः शूलपाणयः ।<br>
सुसूक्ष्माक्षाः सूक्ष्मनिभाः तथा वै सूक्ष्मलोहिताः ॥ ६-६५ ॥</p>
<p>दिव्यन्तरिक्षभौमाश्च पातालतलवासिनः ।<br>
शिवपूजासमुद्युक्ताः क्षेमं कुर्वन्तु मे सदा ॥ ६-६६ ॥</p>
<p>अधोभागगणा ये तु सततं चक्रपाणयः ।<br>
सुधूम्राक्षा धूम्रनिभाः तथा वै धूम्रलोहिताः ॥ ६-६७ ॥</p>
<p>दिव्यन्तरिक्षभौमाश्च पातालतलवासिनः ।<br>
शिवपूजासमुद्युक्ताः शान्तिं कुर्वन्तु मे सदा ॥ ६-६८ ॥</p>
<p>प्। ५७(८३)</p>
<p>ऊर्ध्वभागगणा ये तु सततं पद्मपाणयः ।<br>
सुसू * * * षाः सूक्ष्म * ः तथा वै सूक्ष्मलोहिताः ॥ ६-६९ ॥</p>
<p>दिव्यन्तरिक्ष भौमाश्च पातालतलवासिनः ।<br>
शिवपूजासमासक्ताः शान्तिं कुर्वन्तु मे सदा ॥ ६-७० ॥</p>
<p>एते गणा महात्मानः महाबल * * ः ।<br>
शिवं सम्पूज्य यत्नेन बलिमेषां विनिक्षिपेत् ॥ ६-७१ ॥</p>
<p>ततस्सुप्रीतमनसः शान्तिं कुर्वन्तु मे सदा ।<br>
नाम्नामरावतीपुर्याः पूर्वभागे व्यवस्थिता ॥ ६-७२ ॥</p>
<p>विद्याधरगणाकीर्ण सिद्धगन्धर्वसेविता ।<br>
रत्नप्राकारखचिता महारत्नोपशोभिता ॥ ६-७३ ॥</p>
<p>तत्र देवपतिः श्रीमान् वज्रहस्तो महाबलः ।<br>
नेत्राणान्तु सहस्रेण शोभनेन विराजते ॥ ६-७४ ॥</p>
<p>ऐरावतगजारूढा हेमवर्णो महाद्युतिः ।<br>
देवेन्द्रः सततं हृष्टः परमेशार्चने रतः ॥ ६-७५ ॥</p>
<p>शिवध्यानैकपर्याप्तः शिवभक्तिसमन्वितः ।<br>
शिवभक्तैस्तथान्यैश्च देवैरपि सहानुगैः ॥ ६-७६ ॥</p>
<p>शिवप्रणामपरमः करोतु मम शान्तिकम् ।<br>
आग्नेये तु विभागे तु पुरी तेजोवती शुभा ॥ ६-७७ ॥</p>
<p>नानादेव समाकीर्णा रत्नज्वालासमाकुला ।<br>
तत्रज्वालापरीताङ्गो दीपाङ्गारसमद्युतिः ॥ ६-७८ ॥</p>
<p>प्। ५८(८४)</p>
<p>भूतिकृद्देहिनान्देवो ज्वलनः पापनाशनः ।<br>
शिवपूजाजपोद्युक्तः शिवस्मरणपावितः ॥ ६-७९ ॥</p>
<p>शान्तिं करोतु मे देवः तथा पापपरिक्षयम् ।<br>
वैवस्वतपुरी नाम दक्षिणेन व्यवस्थिता ॥ ६-८० ॥</p>
<p>लोहप्राकारसंयुक्ता प्रासादैरुपशोभिता ।<br>
तस्य तस्यां मध्ये स्थितः सर्वकामदो हर्म्यगस्तथा ॥ ६-८१ ॥</p>
<p>सुरासुरशतानीक पितृयक्षोरगालया ।<br>
तत्रेन्द्रनीलसङ्काशः रक्तान्तायतलोचनः ॥ ६-८२ ॥</p>
<p>महामहिषमारूढः कृष्णस्रग्वस्त्रभूषणः ।<br>
श्रीमान्यमोमहातेजाः शिवधर्मपरायणः ॥ ६-८३ ॥</p>
<p>शिवपूजासमुद्युक्तः क्षेमारोग्यं ददातु मे ।<br>
नैर्-ऋते तु शिशोभागे पुरीकृष्णावती शुभा ॥ ६-८४ ॥</p>
<p>महारक्षोगणाकीर्णा पिशाचप्रेतसङ्कुला ।<br>
तत्र जीमूतसङ्काशः कृष्णस्रग्वस्त्रभूषणः ॥ ६-८५ ॥</p>
<p>खड्गपाणिर्महातेजाः करालवदनोज्वलः ।<br>
रक्षोराट् नैर्-ऋतिर्नित्यं शिवार्चनरतः सदा ॥ ६-८६ ॥</p>
<p>करोतु मे महाशान्तिं शिवभक्तिसमुत्सुकः ।<br>
पश्चिमे तु दिशो भागे पुरीशुद्धवती शुभा ॥ ६-८७ ॥</p>
<p>नानारत्नसमाकीर्णा नानाकिन्नरसङ्कुला ।<br>
तत्र मौक्तिकसङ्काशः परिपिङ्गललोचनः ॥ ६-८८ ॥</p>
<p>प्। ५९(८५)</p>
<p>शुक्लवस्त्रपरीधानः पाशहस्तो महाबलः ।<br>
वरुणः ॥ ६-* * * * परया भक्त्या शिवैकाहितमानसः ॥ ६-८९ ॥</p>
<p>रोगशोकार्तिसन्तापभयं निर्नाशयन्तु मे ।<br>
वायव्ये तु दिशो भागे पुरी गन्धवती शुभा ॥ ६-९० ॥</p>
<p>ऋषिसिद्धगणाकीर्णा हेमप्राकारतोरणा ।<br>
तत्र ताम्रेण लोहेन कृष्णपिङ्गललोहितः ॥ ६-९१ ॥</p>
<p>नभो व्याप्तान्तरालीनः ध्वजयष्ट्यायुधो यतः ।<br>
पवनः परमो देवः परमेश्वरभावितः ॥ ६-९२ ॥</p>
<p>क्षेमारोग्यं बलं शान्तिं करोतु सततं मम ।<br>
महोदधिपुरी नाम उत्तरे च महोज्वला ॥ ६-९३ ॥</p>
<p>अनेकयक्षसङ्कीर्णा नानारत्नोपशोभिता ।<br>
हेमप्राकारसंयुक्ता रत्नप्राकारसंयुता ॥ ६-९४ ॥</p>
<p>तत्र देवो गदाहस्तः चित्रस्रग्वस्त्रभूषणः ।<br>
ह्रस्वबाहुर्महातेजाः परिपिङ्गललोचनः ॥ ६-९५ ॥</p>
<p>कुबेरो वरदः श्रीमान् हरपादार्चने रतः ।<br>
शान्तिं करोतु मे प्रीतः शान्तः शान्तेन चेतसा ॥ ६-९६ ॥</p>
<p>यशोवती पुरी रम्या ऐशान्यां दिशि संस्थिता ।<br>
नानागणसमाकीर्णा नानारत्नसुरालया ॥ ६-९७ ॥</p>
<p>तेजः प्राकारपर्यन्ता निरौपम्या सदौज्वला ।<br>
तत्र मौक्तिकसङ्काशः शशाङ्ककृतशेखरः ॥ ६-९८ ॥</p>
<p>प्। ६०(८६)</p>
<p>त्रिणेत्रश्शान्तरूपाङ्गोप्यक्षमालाधरो हरः ।<br>
ईशानः परमो देवः सर्वदेवोत्तमोत्तमः ॥ ६-९९ ॥</p>
<p>सोपि सर्वात्मभावेन शान्तिमाशु करोतु मे ।<br>
भूलोके च भुवर्लोके स्वर्गलोके वसन्ति ये ॥ ६-१०० ॥</p>
<p>देवा दिव्यप्रभायुक्ताः शान्तिं कुर्वन्तु मे सदा ।<br>
महर्लोके जनो लोके तपोलोके च ये स्थिताः ॥ ६-१०१ ॥</p>
<p>तेपि प्रमुद्यता देवाः शान्तिं कुर्वन्तु मे सदा ।<br>
जनलोके च ये देवाः धौतचामीकर प्रभाः ॥ ६-१०२ ॥</p>
<p>ईशानं प्रणता नित्यं शान्तिं कुर्वन्तु मे सदा ।<br>
महर्लोके च ये देवा विमानोज्वलसंस्थिताः ॥ ६-१०३ ॥</p>
<p>भव प्रणामपरमाः नाशयन्तु भयं सदा ।<br>
स्वर्लोकस्थाश्च ये देवा दीप्तिमन्तोमहाज्वलाः ॥ ६-१०४ ॥</p>
<p>शङ्करं प्रणता नित्यं कुर्वन्तु विजयं मम ।<br>
भूलोके चैव ये देवा भासयन्तो दिशो दश ॥ ६-१०५ ॥</p>
<p>शिवैकाहितचेतस्काः पापं प्रशमयन्तु मे ।<br>
गिरिकन्दरदुर्गेषु वनेषु निवसन्ति ये ॥ ६-१०६ ॥</p>
<p>रुद्रार्चनरता नित्यं शान्तिं कुर्वन्तु मे सदा ।<br>
शरच्चन्द्रांशुगौरेण देहेनामलतेजसा ॥ ६-१०७ ॥</p>
<p>सरस्वती शिवे भक्ता शान्तिमाशुकरोतु मे ।<br>
चारुचामीकरच्छाया सरोजकरपल्लवा ॥ ६-१०८ ॥</p>
<p>प्। ६१(८७)</p>
<p>श्रीदेवी च शिवे भक्ता श्रीमद्भूतिन्ददातु मे ।<br>
चारुतामुखचन्द्रेण विचित्रकनकोज्वला ॥ ६-१०९ ॥</p>
<p>जयादेवी शिवे भक्ता सर्वान्कामान्ददातु मे ।<br>
हारेण सुविचित्रेण भास्वत्कनकमेखला ॥ ६-११० ॥</p>
<p>पराजिता शिवे भक्ता करोतु विजयं मम ।<br>
सिन्दूरारुणरक्ताङ्गः कर्णान्तायतलोचनः ॥ ६-१११ ॥</p>
<p>किरणावलिसंयुक्तः सप्तसप्तिकवाहनः ।<br>
गभस्तिमाली भगवान् हरपादार्चने रतः ॥ ६-११२ ॥</p>
<p>करोतु मे महाशान्तिं ग्रहपीडां व्यपोहतु ।<br>
पद्मरागनिभेनापि देहानापिङ्गलोचनः ॥ ६-११३ ॥</p>
<p>अङ्गारकश्शिवे भक्तो रुद्रार्चन परायणः ।<br>
रुद्रसद्भावसम्पन्नो रुद्रध्यानैकमानसः ॥ ६-११४ ॥</p>
<p>ग्रहपीडाभयं सर्वं विनाशयतु मे सदा ।<br>
कुङ्कुमछविना श्रीमद्देहेन परिमण्डितः ॥ ६-११५ ॥</p>
<p>शिवभक्तो बुधः श्रीमान् ग्रहपीडां व्यपोहतु ।<br>
तप्तचामीकरछायः सर्वज्ञानकृतालयः ॥ ६-११६ ॥</p>
<p>बृहस्पतिस्सदाकालमीशानार्चनतत्परः ।<br>
सोपि शान्तात्मभावेन परमेण समाधिना ॥ ६-११७ ॥</p>
<p>ग्रहपीडां विनिर्जित्य करोतु विजयं मम ।<br>
हिमकुन्देन्दुवर्णाभः सुरदैत्येन्द्रपूजितः ॥ ६-११८ ॥</p>
<p>प्। ६२(८८)</p>
<p>शुक्रश्शिवार्चनरतः ग्रहपीडां व्यपोहतु ।<br>
नीलजीमूतसङ्काशः सुरक्तनयनद्युतिः ॥ ६-११९ ॥</p>
<p>शनैश्चरश्शिवे भक्तः ग्रहपीडां व्यपोहतु ।<br>
नीलमेधाञ्जनछायः सैह्मिकेयो महाबलः ॥ ६-१२० ॥</p>
<p>शिवपूजापरो राहुः ग्रहपीडां व्यपोहतु ।<br>
धूम्रदेहयुतः क्रूरः सर्वोत्पातसमन्वितः ॥ ६-१२१ ॥</p>
<p>शिवार्चनरतः केतुः ग्रहपीडां व्यपोहतु ।<br>
एते ग्रहा महात्मानः शिवार्चनरतास्सदा ॥ ६-१२२ ॥</p>
<p>शान्तिं कुर्वन्तु मे नित्यं सदाकालं हितैषिणः ।<br>
मुखे यस्याः स्थितो मृत्युः वृष्टिर्नाम महाबला ॥ ६-१२३ ॥</p>
<p>सुमुखा विघ्नकर्त्री च पुष्ट्यै च विजयङ्करी ।<br>
रुद्रप्रणामपरमा शान्तिमाशु करोतु मे ॥ ६-१२४ ॥</p>
<p>तृतीया सप्तमी चैव दशमी च चतुर्दशी ।<br>
चतुर्थीत्वष्टमी चैव एकादश्या तु पूर्णिमा ॥ ६-१२५ ॥</p>
<p>एताविघ्नकरा भद्राः शुक्लकृष्णसमुद्भवाः ।<br>
नाशयन्तु भयं नित्यं कुर्वन्तु विजयं मम ॥ ६-१२६ ॥</p>
<p>अमावास्या महापुण्या पितृदेवसमन्विता ।<br>
शान्ता ह्येषा तु परमा शिवस्य च महाप्रिया ॥ ६-१२७ ॥</p>
<p>शिवतेजस्समायुक्ता करोतु मम शान्तिकम् ।<br>
प्रतिपद्वह्निसंयुक्ता द्वितीया चाधिदैवता ॥ ६-१२८ ॥</p>
<p>प्। ६३(८९)</p>
<p>तृतीया च महापुण्या धनदेन समन्विता ।<br>
चतुर्थी च महापुण्या गजवक्त्राधिदेवता ॥ ६-१२९ ॥</p>
<p>पञ्चमी श्रीयुता नित्यं षष्ठीस्कन्दाधिदेवता ।<br>
सप्तमी रविसंयुक्ता ह्यष्टमी रुद्रदैवता ॥ ६-१३० ॥</p>
<p>नवमी तिथिरत्युग्रा दुर्गादेव्यधिदैवता ।<br>
दशमी यमसंयुक्ता चैन्द्रेणैकादशीयुता ॥ ६-१३१ ॥</p>
<p>द्वादशीविष्णुसंयुक्ता मदनेन त्रयोदशी ।<br>
चतुर्दशी महेशेन पौर्णमासी हिमांशुना ॥ ६-१३२ ॥</p>
<p>एतास्तु तिथयः सर्वा ईशानार्चनतत्पराः ।<br>
शान्तिं कुर्वन्तु मे नित्यं सदाकालं हितेरताः ॥ ६-१३३ ॥</p>
<p>विष्कम्भः प्रीतिरायुष्मान् सौभाग्यश्शोभनस्तथा ।<br>
अतिगण्डस्सुकर्मा च धृतिश्शूलस्तथैव च ॥ ६-१३४ ॥</p>
<p>गण्डो वृद्धिर्ध्रुवश्चैव व्याघातो हर्षणस्तथा ।<br>
वज्रस्सिद्धिर्व्यतीपातो वरीयान् परिघश्शिवः ॥ ६-१३५ ॥</p>
<p>सिद्धं साध्यं शुभं शुभ्रं ब्राह्मो माहेन्द्रवैधृतिः ।<br>
चन्द्रस्य भानोरुत्पन्ना ह्येते योगा महाबलाः ॥ ६-१३६ ॥</p>
<p>शिवभक्तिरतास्सर्वे शिवभक्तिविधायिनः ।<br>
एते शिवार्चनरताः कुर्वन्तु मम शान्तिकम् ॥ ६-१३७ ॥</p>
<p>कृत्तिका परमा देवी रोहिणी रुचिरानना ।<br>
श्रीमन्मृगशिरो भद्रा आर्द्रा च परमोज्ज्वला ॥ ६-१३८ ॥</p>
<p>प्। ६४(९०)</p>
<p>पुनर्वसुस्तथापुष्यः आश्लेषा च महाबला ।<br>
नक्षत्रमातरो ह्येताः प्रभामालावभासकाः ॥ ६-१३९ ॥</p>
<p>महादेवार्चनरताः महादेवानुभाविताः ।<br>
पूर्वभागे स्थिता ह्येताः शान्तिं कुर्वन्तु मे सदा ॥ ६-१४० ॥</p>
<p>मखा सर्वगुणो पेता पूर्वा चैव तु फाल्गुनी ।<br>
उत्तरा फाल्गुनी श्रेष्ठा हस्ता चित्रा तथोत्तमा ॥ ६-१४१ ॥</p>
<p>स्वाती विशाखा वरदा दक्षिणस्थानसंस्थिताः ।<br>
अर्चयन्ती सदा कालं देव * * परम् ॥ ६-१४२ ॥</p>
<p>ममापि शान्तिकं ह्येताः कुर्वन्तु शिवचोदिताः ।<br>
अनूराधा तथाज्येष्ठा मूला ऋद्धिबलान्विता ॥ ६-१४३ ॥</p>
<p>पूर्वाषाढा महावीर्या आषाढा चोत्तरा शुभा ।<br>
अभिजिन्नामनक्षत्रं श्रवणं परमोज्वला ॥ ६-१४४ ॥</p>
<p>एताः पश्चिमतो दीप्ताः राजन्त्यः चारुमूर्तयः ।<br>
ईशानं पूजयन्त्येताः सार्वकालं सुभाविताः ॥ ६-१४५ ॥</p>
<p>शान्तिं कुर्वन्तु मे प्रीताः विभूतिञ्च समाहिताः ।<br>
श्रविष्ठयां शतभिषक् पूर्वभाद्रपदा तथा ॥ ६-१४६ ॥</p>
<p>रेवत्युत्तरभाद्रा च अश्विनी च महर्द्धिका ।<br>
भरणी च महावीर्या नित्यमुत्तरसंस्थिताः ॥ ६-१४७ ॥</p>
<p>शिवार्चनरताः नित्यं शिवध्यानैकमानसाः ।<br>
शान्तिं कुर्वन्तु मे नित्यं बलं सौभाग्यमेव च ॥ ६-१४८ ॥</p>
<p>प्। ६५(९१)</p>
<p>कन्या च परमा देवी मकरश्च महर्धिकः ।<br>
ऋषभश्च महावीर्यः शिवभावसुभावितः ॥ ६-१४९ ॥</p>
<p>एते दक्षिणभागे तु पूजयन्ति सदाशिवम् ।<br>
भक्त्या च परया नित्यं शान्तिं कुर्वन्तु मे सदा ॥ ६-१५० ॥</p>
<p>मिथुनश्च तुलाकुम्भः पश्चिमेन व्यवस्थितः ।<br>
शिवपूजार्चनरताः शान्तिं कुर्वन्तु मे सदा ॥ ६-१५१ ॥</p>
<p>कर्कटो वृश्चिको मीनः एते चोत्तरसंस्थिताः ।<br>
यजन्त्येते सदाकालं रुद्रं भुवननायकम् ॥ ६-१५२ ॥</p>
<p>शान्तिं कुर्वन्तु मे नित्यं रुद्रध्यानपरायणाः ।<br>
ऋषयः सप्तविख्याताः ध्रुवान्ताः परमोज्वलाः ॥ ६-१५३ ॥</p>
<p>शिवप्रसादसम्पन्नाः शान्तिं कुर्वन्तु मे सदा ।<br>
काश्यपो गालवो गार्ग्यो विश्वामित्रो महामुनिः ॥ ६-१५४ ॥</p>
<p>मनुर्दक्षो वसिष्ठश्च मार्कण्डः पुलहः क्रतुः ।<br>
नारदो भृगुरात्रेयो भारद्वाजोङ्गिरा मुनिः ॥ ६-१५५ ॥</p>
<p>शाल्मलिः कौशिकः कण्।वः शाकल्योथपुनर्वसुः ।<br>
शालङ्कायन इत्येते मुनयोथ महातपाः ॥ ६-१५६ ॥</p>
<p>शिवध्यानार्चनोद्युक्ताः शान्तिं कुर्वन्तु मे सदा ।<br>
ऋषिपत्न्यो महापुण्याः ऋषिकन्याकुमारकाः ॥ ६-१५७ ॥</p>
<p>शिवार्चनरता नित्यं शान्तिं कुर्वन्तु मे सदा ।<br>
सिद्धाश्च सिद्धतपसो गन्धर्वाप्सरसो गणाः ॥ ६-१५८ ॥</p>
<p>प्। ६६(९२)</p>
<p>विद्या * * * * त्मानः गरुडाश्च महर्षिकाः ।<br>
महेश्वरपराह्येते महेश्वरपदार्चकाः ॥ ६-१५९ ॥</p>
<p>सिद्धिमाशु प्रयच्छन्तु शिवधर्मपरायणाः ।<br>
नमुचिद्दैत्यराजेन्द्रः शङ्कुकर्णोमहाबलः ॥ ६-१६० ॥</p>
<p>जम्भोनिकुम्भश्शकटः शिवभक्तिपरायणाः ।<br>
एते दैत्या महात्मानः शिवसद्भावभाविताः ॥ ६-१६१ ॥</p>
<p>पुष्टिं बलं तथा वीर्यं प्रयच्छन्तु सुखोदयम् ।<br>
महानागोथविख्यातो दैत्यः परमवीर्यवान् ॥ ६-१६२ ॥</p>
<p>हाटकेश्वरदेवस्य नित्यं पूजापरायणाः ।<br>
बलं वीर्यं च मे क्षिप्रं प्रयच्छतु महर्धिकाः ॥ ६-१६३ ॥</p>
<p>महाजम्भो हयग्रीवः प्रह्लादो दैत्यपुङ्गवः ।<br>
तारकाक्षमुखा दैत्याः कालनेमिर्महात्मवान् ॥ ६-१६४ ॥</p>
<p>वैरोचनो हिरण्याक्षः सुपर्वा च सुलोमकः ।<br>
मुचुकुन्दस्सुकुन्दश्च दैत्यो रोचनकस्तथा ॥ ६-१६५ ॥</p>
<p>भावेन परमेणाशु यजन्ते सर्वदा शिवम् ।<br>
सदाशिवात्मभावेन पुष्टिं कुर्वन्तु मे सदा ॥ ६-१६६ ॥</p>
<p>दैत्यपत्न्यो महाभागाः दैत्यानां कन्यकाः शुभाः ।<br>
कुमारकाश्च दैत्यानां शान्तिं कुर्वन्तु मे सदा ॥ ६-१६७ ॥</p>
<p>आरक्तेन शरीरेण रक्तान्तायतलोचनः ।<br>
महाभोगकृताटोपः शङ्खाब्जकृतलाञ्छनः ॥ ६-१६८ ॥</p>
<p>प्। ६७(९३)</p>
<p>अनन्तो नागराजेन्द्रः शिवपादार्चने रतः ।<br>
महापापविषं हत्वा शान्तिमाशुकरोतु मे ॥ ६-१६९ ॥</p>
<p>सुश्वेतेन तु देहेन सुश्वेतोपलशेखरः ।<br>
चारुभोगकृताटोपः हरचारुविभूषितः ॥ ६-१७० ॥</p>
<p>वासुकिर्नागराजेन्द्रः शिवपादार्चने रतः ।<br>
महापापविषं हत्वा क्षेमारोग्यं ददातु मे ॥ ६-१७१ ॥</p>
<p>अतिपीतेन देहेन प्रक्षुरद्भोगसम्पदा ।<br>
तेजसाचातिदीप्तेन कृतस्वस्तिकलाञ्छनः ॥ ६-१७२ ॥</p>
<p>नागेन्द्रस्तक्षकः श्रीमान् नागकोट्यासमद्युतिः ।<br>
करोतु मे महाशान्तिं सर्वदोषविनाशनम् ॥ ६-१७३ ॥</p>
<p>अतिकृष्णेन वर्णेन क्षीरद्विकटमस्तकः ।<br>
कण्ठेरेखात्रयोपेतः घोरदंष्ट्रायुधोद्यतः ॥ ६-१७४ ॥</p>
<p>कार्कोटको महातेजा विषदर्पसमन्वितः ।<br>
विषाण्युग्राणि सहसा हत्वा शान्तिं करोतु मे ॥ ६-१७५ ॥</p>
<p>पद्मवर्णेन देहेन चारुपद्मायतेक्षणः ।<br>
पद्मबिन्दुक्षताभासो ग्रीवायां शुभलक्षणः ॥ ६-१७६ ॥</p>
<p>ख्यातः पद्मो महाभोगो हरपादार्चने रतः ।<br>
करोतु * * * महाशान्तिं महापापवि * * * यम् ॥ ६-१७७ ॥</p>
<p>पुण्डरीक नापि देहेनामिततेजसा ।<br>
शङ्खशूलाब्जरुचिरो भूषितो मूर्ध्नि सर्वदा ॥ ६-१७८ ॥</p>
<p>प्। ६८(९४)</p>
<p>महापद्मो महाभोगो नित्यं पशुपतौरतः ।<br>
विनिहत्य विषं घोरं शान्तिमाशुकरोतु मे ॥ ६-१७९ ॥</p>
<p>श्यामेन देहाभरणैः श्रीमान् कमललोचनः ।<br>
विषदर्पबलोन्मत्तः ग्रीवायामेकरेखया ॥ ६-१८० ॥</p>
<p>शङ्खवालक्षिया दीप्तः शिवपादाब्जपूजकः ।<br>
महाघोरं विषं हत्वा करोतु मम शान्तिकम् ॥ ६-१८१ ॥</p>
<p>अतिगौरेण देहेन चन्द्रार्धकृतशेखरः ।<br>
दीप्तभोगकृतार्वापश्शम्भुलक्षणलक्षितः ॥ ६-१८२ ॥</p>
<p>गुलिको नाम नागेन्द्रो नित्यं हरपरायणः ।<br>
अपहृत्यविषं घोरं करोतु मम शान्तिकम् ॥ ६-१८३ ॥</p>
<p>अन्तरिक्षे च ये नागा ये नागाः स्वर्गसंस्थिताः ।<br>
गिरिकन्दरदुर्गेषु ये नागा भूमिसंस्थिताः ॥ ६-१८४ ॥</p>
<p>पाताले ये स्थिता नागाः सर्वेप्यत्र समाहिताः ।<br>
रुद्रपादार्चने सक्ताः शान्तिं कुर्वन्तु मे सदा ॥ ६-१८५ ॥</p>
<p>नागिन्यो नागकन्याश्च तथा नागकुमारकाः ।<br>
शिवभक्तास्सुमनसः शान्तिं कुर्वन्तु मे सदा ॥ ६-१८६ ॥</p>
<p>य इदं नाग संस्थानं कीर्तयेद्वा शृणोति वा ।<br>
न तस्य सर्पा हिंसन्ति विषं नाक्रमते च तम् ॥ ६-१८७ ॥</p>
<p>चिन्तितं लभते नित्यं तथापापपरिक्षयम् ।<br>
सिद्धिमाशुप्रयच्छन्ति सर्वविघ्नविवर्जिताम् ॥ ६-१८८ ॥</p>
<p>प्। ६९(९५)</p>
<p>गङ्गा पुण्या महादेवी यमुना नर्मदा नदी ।<br>
गोमती चापि कावेरी वरुणा देविका तथा ॥ ६-१८९ ॥</p>
<p>सर्वभूतपतिं देवं परमेशम्महेश्वरम् ।<br>
पूजयन्त्यो महानद्यः शिवसद्भावभाविताः ॥ ६-१९० ॥</p>
<p>शान्तिं कुर्वन्तु मे नित्यं तथा पापपरिक्षयम् ।<br>
सिद्धिमाशु प्रयच्छन्तु सर्वपापविनाशनम् ॥ ६-१९१ ॥</p>
<p>चन्द्रभागा महापुण्या नदी गोदावरी शुभा ।<br>
सरयू गण्डकी श्रेष्ठा कौशिकी च सरस्वती ॥ ६-१९२ ॥</p>
<p>एता नद्यो महापुण्याः शिवपादार्चने रताः ।<br>
शान्तिं कुर्वन्तु मे नित्यं शिवध्यानैकमानसाः ॥ ६-१९३ ॥</p>
<p>नैरञ्जना नाम नदी शोणश्चापि महानदः ।<br>
मन्दाकिनी च परमा तथा न्निहिता शुभा ॥ ६-१९४ ॥</p>
<p>एताश्चान्याश्च या नद्यः भुवि दिव्यन्तरिक्षगाः ।<br>
रुद्रार्चनपरा नद्यः शान्तिं कुर्वन्तु मे सदा ॥ ६-१९५ ॥</p>
<p>गुह्यानि यानि तीर्थानि आसमुद्रात्सरांसि च ।<br>
कुर्वन्तु शान्तिकं तानि श्रीकण्ठाधिष्ठितानि तु ॥ ६-१९६ ॥</p>
<p>महावैश्रवणो देवो यक्षराजो महर्धिकः ।<br>
यक्षकोटिपरीवारो यक्षासङ्ख्येयसंयुतः ॥ ६-१९७ ॥</p>
<p>महाविभवसम्पन्नो हरपादार्चने रतः ।<br>
शिवध्यानैकपरमो हरपादरतोत्तमः ॥ ६-१९८ ॥</p>
<p>प्। ७०(९६)</p>
<p>शान्तिं करोतु मे प्रीतः पद्मपत्रायतेक्षणः ।<br>
माणिभद्रो महायक्षो मणिरत्नविभूषितः ॥ ६-१९९ ॥</p>
<p>मनोहरेण हारेण कण्ठलग्नेन राजते ।<br>
यक्षिणी यक्षकन्याभिः परिवारितविग्रहा ॥ ६-२०० ॥</p>
<p>शिवपूजार्चनोद्युक्ता करोतु मम शान्तिकम् ।<br>
पाञ्चिको नाम यक्षेन्द्रः कर्णिकाकटकोज्वलः ॥ ६-२०१ ॥</p>
<p>मकुटेन विचित्रेण केयूराभ्यां विराजते ।<br>
यक्षासङ्ख्येययुक्तश्च यक्षकोटिसमन्वितः ॥ ६-२०२ ॥</p>
<p>हरार्चनपरोनित्यं करोतु मम शान्तिकम् ।<br>
श्रीमान्विभण्डको यक्षो नानारत्नविभूषितः ॥ ६-२०३ ॥</p>
<p>चारुणाकुण्डले नैव कर्णो नित्यं विराजते ।<br>
यक्षेश्वरः यक्षपतिः यक्षसेनापतिर्बुधः ॥ ६-२०४ ॥</p>
<p>हरपादार्चनरतः करोतु मम शान्तिकम् ।<br>
धृतराष्ट्रो महातेजाः यक्षो यक्षाधिपः प्रभुः ॥ ६-२०५ ॥</p>
<p>दिव्यपट्टांशुकच्छन्नो मणिकाञ्चनभूषितः ।<br>
शिवभक्तः शिवध्यायी शिवपूजापरायणः ॥ ६-२०६ ॥</p>
<p>शिवप्रसादसम्पन्नः करोतु मम शान्तिकम् ।<br>
पूर्णभद्रो महायक्षः सर्वालङ्कारभूषितः ॥ ६-२०७ ॥</p>
<p>रत्नदीप्तेन पट्टेन हैमेनैव विराजते ।<br>
यक्षकोटिसहस्रेण परिवारितविग्रहः ॥ ६-२०८ ॥</p>
<p>प्। ७१(९७)</p>
<p>रुद्रप्रणामपरमो रुद्रभक्तिरतस्सदा ।<br>
रुद्रार्चनसमुद्युक्तः करोतु मम शान्तिकम् ॥ ६-२०९ ॥</p>
<p>विरूपाक्षश्च यक्षेन्द्रः श्वेतवासा महाद्युतिः ।<br>
चारुकाञ्चनमालाभिः किङ्किणीरवकान्वितः ॥ ६-२१० ॥</p>
<p>विभूषितस्सदाकालं वरदानैकतत्परः ।<br>
रुद्रपूजापरोनित्यं करोतु मम शान्तिकम् ॥ ६-२११ ॥</p>
<p>अन्तरिक्षे च ये यक्षा ये यक्षास्स्वर्गसंस्थिताः ।<br>
गिरिकन्दरदुर्गेषु ये यक्षा भूतवासिनः ॥ ६-२१२ ॥</p>
<p>पातालवासिनो यक्षा नानारूपोद्यतायुधाः ।<br>
शिवभक्तास्सुमनसः शिवपूजासमुत्सुकाः ॥ ६-२१३ ॥</p>
<p>शान्तिं कुर्वन्तु मे हृष्टाः शान्ताः शान्तिपरायणाः ।<br>
यक्षिण्यो विविधाकाराः तथा यक्षकुमारकाः ॥ ६-२१४ ॥</p>
<p>यक्षकन्या महाभोगाः शिवध्यान * * * * ः ।<br>
शान्तिं स्वस्त्ययनं क्षेमं बलं कल्याणमुत्तमम् ॥ ६-२१५ ॥</p>
<p>सिद्धिमाशुप्रयच्छन्तु नित्यमेव समाहिताः ।<br>
पर्वताः सर्वतः सर्वे पर्वताश्च महर्धिकाः ॥ ६-२१६ ॥</p>
<p>शिवे भक्तास्सुमनसः क्षेमं कुर्वन्तु मे सदा ।<br>
सागराः सर्वतः सर्वे ये चान्ये सागरा भुवि ॥ ६-२१७ ॥</p>
<p>रुद्र पूजारता नित्यं कुर्वन्तु मम शान्तिकम् ।<br>
राक्षसाः सर्वतः सर्वे राक्षसा घोररूपिणः ॥ ६-२१८ ॥</p>
<p>प्। ७२(९८)</p>
<p>राक्षसा ये महावीर्याः राक्षसाश्च महाबलाः ।<br>
जलस्था राक्षसा ये तु येन्तरिक्षे तु राक्षसाः ॥ ६-२१९ ॥</p>
<p>पातालराक्षसा ये तु नित्यं रुद्रार्चने रताः ।<br>
शान्तिं कुर्वन्तु मे नित्यं सन्ततं शिवभाविताः ॥ ६-२२० ॥</p>
<p>भैरवं यस्य रूपन्तु प्रेतभस्मावकुण्ठितम् ।<br>
तेजसा तस्य देवस्य शान्तिं कुर्वन्तु मे सदा ॥ ६-२२१ ॥</p>
<p>नित्यमुज्वलवेषेण योगिन्योथ महावलाः ।<br>
अनेकरूपधारिण्यो डाकिन्यश्च महर्धिकाः ॥ ६-२२२ ॥</p>
<p>रुद्रप्रणामपरमा रुद्रपूजारतास्सदा ।<br>
रुद्रैकाहितचेतस्काः शान्तिं कुर्वन्तु मे सदा ॥ ६-२२३ ॥</p>
<p>अन्तरिक्षगतायाश्च डाकिन्यः स्वर्गसंस्थिताः ।<br>
पाताले भूतले याश्च गिरिदुर्गेषु याः स्थिताः ॥ ६-२२४ ॥</p>
<p>त्रितयं लोचनं यस्य त्रिशूलं यस्य भासुरम् ।<br>
तेजसा तस्य देवस्य शान्तिं कुर्वन्तु मे सदा ॥ ६-२२५ ॥</p>
<p>सर्वे भूता महारूपाः सर्वे भूता महोज्वलाः ।<br>
सर्वे भूताः स्थिता येत्र भूता येन्ये परत्र च ॥ ६-२२६ ॥</p>
<p>अन्तरिक्षे च ये भूता ये भूता दिवि संस्थिताः ।<br>
पाताले भूतले ये तु भूता भूतिविधायिनः ॥ ६-२२७ ॥</p>
<p>खट्वाङ्गं यस्य विमलं त्रिशूलं करपल्लवे ।<br>
तेजसा तस्य देवस्य शान्तिं कुर्वन्तु मे सदा ॥ ६-२२८ ॥</p>
<p>प्। ७३(९९)</p>
<p>प्रेताः प्रेतगणास्सर्वे ये प्रेतास्सर्वतो मुखाः ।<br>
अतिदीप्ताश्च ये प्रेताः ये प्रेतारुधिराशनाः ॥ ६-२२९ ॥</p>
<p>अन्तरिक्षे च ये प्रेता ये प्रेतास्स्वर्गसंस्थिताः ।<br>
पाताले भूतले प्रेता ये ये प्रेताः कामरूपिणः ॥ ६-२३० ॥</p>
<p>नानारूपधरास्सर्वे पिशाचागुणवत्तराः ।<br>
अन्तरिक्षे पिशाचा ये स्वर्गे ये च पिशाचकाः ॥ ६-२३१ ॥</p>
<p>भूतले ये पिशाचाश्च बहुरूपा मनोजवाः ।<br>
चन्द्रार्धम्मस्तस्के यस्य भस्म यस्य विभूषणम् ॥ ६-२३२ ॥</p>
<p>तेजसा तस्य देवस्य शान्तिं कुर्वन्तु मे सदा ।<br>
अपस्मारग्रहास्सर्वे सर्वे चापि ज्वरग्रहाः ॥ ६-२३३ ॥</p>
<p>गर्भबालग्रहा ये तु नानारोगग्रहास्तु ये ।<br>
अन्तरिक्षे ग्रहाये तु स्वर्गे ये तु ग्रहोत्तमाः ॥ ६-२३४ ॥</p>
<p>पाताले भूतले ये च ये ग्रहाः सर्वतोदिशि ।<br>
कण्ठं यस्य महानीलं भूषणं यस्य पन्नगाः ॥ ६-२३५ ॥</p>
<p>तेजसा तस्य देवस्य शान्तिं कुर्वन्तु मे सदा ।<br>
इति देवादयस्सर्वे शिवाज्ञानु विधायिनः ॥ ६-२३६ ॥</p>
<p>कुर्वन्तु शान्तिं जगतः शिवभक्तेषु सर्वदा ।<br>
इत्युक्त्वा देवदेवस्य सन्निधौ च कृताञ्जलिः ॥ ६-२३७ ॥</p>
<p>शिवध्यानपरो भूत्वा भक्त्या स्तोत्रमुदीरयन् ।<br>
जयात्मयोगसंस्थाय जय संसिद्धचेतसे ॥ ६-२३८ ॥</p>
<p>प्। ७४(१००)</p>
<p>जयदानैकशूराय जयेशान नमोस्तु ते ।<br>
जयोत्तमाय देवाय जय कल्याणकीर्तये ॥ ६-२३९ ॥</p>
<p>जय प्रकटदेहाय जितजप्याय ते नमः ।<br>
जय लक्ष्मी विधानाय जय कान्तिविधायिने ॥ ६-२४० ॥</p>
<p>जय वाक्यविशुद्धाय अजिताय नमो नमः ।<br>
यज त्रिशूलहस्ताय जय खट्वाङ्ग धारिणे ॥ ६-२४१ ॥</p>
<p>जय निर्जितलोकाय जय रूपाय ते नमः ।<br>
जय कान्तार्धदेहाय जय चन्द्रार्धधारिणे ॥ ६-२४२ ॥</p>
<p>जय देव त्रिदेवाय जय रुद्राय ते नमः ।<br>
जय त्रिभुवनेशाय जय विख्यातकीर्तये ॥ ६-२४३ ॥</p>
<p>जयाधाराय शर्वाय जय कर्त्रे नमोस्तु ते ।<br>
जय निर्मलदेहाय जय सर्वार्थकारिणे ॥ ६-२४४ ॥</p>
<p>जय मन्मथनाशाय ईशानाय नमोस्तु ते ।<br>
इत्येवं शान्तिकाध्यायं यः पठेच्छृणुयात्तथा ॥ ६-२४५ ॥</p>
<p>विधूय सर्वपापानि शिवलोके महीयते ।<br>
कन्यार्थी लभते कन्यां जयकामो जयं लभेत् ॥ ६-२४६ ॥</p>
<p>अर्थकामोलभेदर्थं पुत्रकामो लभेत्सुतान् ।<br>
विद्यार्थी लभते विद्यां योगार्थी योगमाप्नुयात् ॥ ६-२४७ ॥</p>
<p>यान्यान् प्रार्थयते कामान् मानवः श्रवणादिह ।<br>
तत्सर्वं शीघ्रमाप्नोति देवानाञ्च प्रियो भवेत् ॥ ६-२४८ ॥</p>
<p>प्। ७५(१०१)</p>
<p>श्रुत्वाध्यायमिमं पुण्यं सङ्ग्रामं प्रविशेन्नरः ।<br>
सनिर्जित्याखिलान् शत्रून् कल्याणैः प्रतिपूर्यते ॥ ६-२४९ ॥</p>
<p>अक्षयं मोदते कालम् इतरस्तुतशासनः ।<br>
व्याधिभिर्नभिभूयेत पुत्रपौत्रैः प्रतिष्ठितः ॥ ६-२५० ॥</p>
<p>श्रुत्वाध्यायमिदं पुण्यं यमुद्दिश्य पठेन्नरः ।<br>
तस्य रोगा न बाधन्ते वातपित्तादिसम्भवाः ॥ ६-२५१ ॥</p>
<p>नाकाले मरणन्तस्य न सर्पैश्चापि दंश्यते ।<br>
न विषं क्रमते देहे न जडान्धत्वमूकता ॥ ६-२५२ ॥</p>
<p>नोपसर्गभयन्तस्य नचोत्पातभयं भवेत् ।<br>
नाभिचारकृतैर्दोषैः लिप्यते स कदाचन ॥ ६-२५३ ॥</p>
<p>यत्पुण्यं सर्वतीर्थानां गङ्गादीनां विशेषतः ।<br>
तत्पुण्यं कोटिगुणितम् प्राप्नोति श्रवणादिह ॥ ६-२५४ ॥</p>
<p>दशानां राजसूयानाम् अग्निष्टोमशतस्य च ।<br>
श्रवणात्फलमाप्नोति कोटिकोटिगुणोत्तरम् ॥ ६-२५५ ॥</p>
<p>अवध्यस्सर्वदेवानाम् अन्येषां च विशेषतः ।<br>
जीवेद्वर्षशतं साग्रं सर्वव्याधिविवर्जितः ॥ ६-२५६ ॥</p>
<p>गोघ्नश्चैव कृतघ्नश्च ब्रह्महा गुरुतल्पगः ।<br>
शरणागतघाती च मित्र विस्रम्भघातकः ॥ ६-२५७ ॥</p>
<p>दुष्टपापसमारो मातृहा पितृहा तथा ।</p>
<p>प्। ७६(१०२)</p>
<p>श्रवणादस्य भावेन मुच्यते सर्वपातकैः ॥ ६-२५८ ॥</p>
<p>शान्त्यध्यायमिमं पुण्यं न दद्याद्यस्य कस्य चित् ।<br>
शिवभक्ते समादेयः शिवेन कथितः पुरा ॥ ६-२५९ ॥</p>
<p>नित्यं खचितशक्तिश्च शक्तिव्याघातवर्जितः ।<br>
सर्वकामसमृद्धः स्यात् यः पठेत दिने दिने ॥ ६-२६० ॥</p>
<p>इति शिवधर्मशास्त्रे शिवधर्मोत्तरे नन्दिकेश्वरप्रोक्ते<br>
शान्तिपाठकथनन्नाम षष्ठोऽध्यायः ॥</p>
<p>प्। ७७(१०३)</p>
<p>श्रीः</p>
<p>अथ सप्तमोध्यायः</p>
<p>शिवाय नमः</p>
<p>नन्दिकेश्वर उवाच</p>
<p>ये स्मरन्ति सदाकालमीशानं पूजयन्ति वा ।<br>
रुद्रलोकात्परिभ्रष्टास्ते रुद्रा नात्र संशयः ॥ ७-१ ॥</p>
<p>अग्निहोत्राश्च वेदाश्च यज्ञाश्च बहुदक्षिणाः ।<br>
शिवलिङ्गार्चनस्यैते कोट्यंशेनापि नो समाः ॥ ७-२ ॥</p>
<p>सदा यजति यज्ञेन सदा दानं प्रयच्छति ।<br>
सदा च वायुभक्षः स्यात् सदा यो भ्यर्च्येच्छिवम् ॥ ७-३ ॥</p>
<p>यश्शिवं पूजयेन्नित्यं प्रणमेद्वापि भक्तितः ।<br>
तस्य योगं च मोक्षं च शिवः प्रीतः प्रयच्छति ॥ ७-४ ॥</p>
<p>यः कुर्यादर्चनं मासमेकाहारो जितेन्द्रियः ।<br>
स च यत् फलमाप्नोति न तत् सर्वैः महामखैः ॥ ७-५ ॥</p>
<p>पौर्णमास्याममवास्यां चतुर्दश्यष्ठमीषु च ।<br>
स्नापयित्वा सदा लिङ्गं सर्वयज्ञफलं लभेत् ॥ ७-६ ॥</p>
<p>कृष्णपक्षे त्रयोदश्याम् उपोष्य परमेश्वरे ।<br>
प्रातर्मध्याह्नयोः पूजां चतुर्दश्यां समाचरेत् ॥ ७-७ ॥</p>
<p>पञ्चगव्यं सकृत् पीत्वा हविर्भुञ्जीत वाग्यतः ।</p>
<p>प्। ७८(१०४)</p>
<p>दशानामश्वमेधानां फलं प्राप्नोति मानवः ॥ ७-८ ॥</p>
<p>कृष्णाष्टम्यामुपोष्यान्यः पूजयित्वा तु शङ्करम् ।<br>
प्राप्नोति परमं स्थानं देवदेवं महेश्वरम् ॥ ७-९ ॥</p>
<p>ब्रह्मचारी शुचिर्भूत्वा सन्ध्यायां पूजयेच्छिवम् ।<br>
कुलसप्तकमुद्धृत्य शिवलोके महीयते ॥ ७-१० ॥</p>
<p>महास्नानादिविधिना शिवं पर्वसु पूजयेत् ।<br>
यावत् स्यात् सर्वकालं च पूजा या शङ्करस्य तु ॥ ७-११ ॥</p>
<p>तावत्कालार्चनं पुण्यं यत्तत्पर्वार्चनाद्भवेत् ।<br>
तस्मात् सर्वप्रयत्नेन यथा विभवविस्तरम् ॥ ७-१२ ॥</p>
<p>पूजनीयः शिवो नित्यं पुण्यलोकजिगीषया ।<br>
नैरन्तर्येण षण्मासं विधिना पूजयेच्छिवम् ॥ ७-१३ ॥</p>
<p>पुण्यं तदेव सङ्कल्पं लभते विषुवार्चनात् ।<br>
एतदेव तु विज्ञेयं ग्रहणे चोत्तरायणे ॥ ७-१४ ॥</p>
<p>सङ्क्रान्तौ च दिनच्छिद्रे षडशीतिमुखेषु च ।<br>
मासैश्चतुर्भिर्यत्पुण्यं विधिना पूज्य शङ्करम् ॥ ७-१५ ॥</p>
<p>तत्कार्तिक्यां भवेत्पुण्यं पौर्णमास्यां शिवार्चनात् ।<br>
पुण्यमेवञ्च फाल्गुन्याम् आषाढ्यामेव मेव च ॥ ७-१६ ॥</p>
<p>चतुर्मासार्चनं ह्येतत् महापुण्यफलं भवेत् ।<br>
माघमासे समुद्युक्तः त्रिसन्ध्यं योर्चयेच्छिवम् ॥ ७-१७ ॥</p>
<p>लभेत् षाण्मासिकं पुण्यं मासे नैव न संशयः ।</p>
<p>प्। ७९(१०५)</p>
<p>यथा माघे तथाषाढे मासे चैव तु कार्तिके ॥ ७-१८ ॥</p>
<p>त्रिषु पुण्यं समं ज्ञेयं मासेष्वेतेषु यत्कृतम् ।<br>
चतुर्मासार्चनं पुण्यं पुष्यमासार्चनाल्लभेत् ॥ ७-१९ ॥</p>
<p>चैत्रफाल्गुनयोः पुण्यं द्विमासजनितं फलम् ।<br>
चतुर्दश्याममावास्यां पौर्णमास्यान्तु पाक्षिकम् ॥ ७-२० ॥</p>
<p>पुण्यमष्टगुणं ज्ञेयम् अष्टम्यां योर्चयेच्छिवम् ।<br>
यो ददातिगवां लक्षं दोग्ध्रीणां वेदपारगे ॥ ७-२१ ॥</p>
<p>एकाहमर्चयेल्लिङ्गं तस्य पुण्यं ततोधिकम् ।<br>
मासे मासे तु योश्नीयात् यावज्जीवं द्विजोत्तमः ॥ ७-२२ ॥</p>
<p>यश्चार्चयेत् सकृल्लिङ्गं समन्तत्र न संशयः ।<br>
अनेन क्रमयोगेन पुण्यवृद्धिर्दिने दिने ॥ ७-२३ ॥</p>
<p>यः पुनस्सङ्गमुत्सृज्यं शिवशब्दं प्रपूजयेत् ॥ ७-२४ ॥</p>
<p>नैरन्तर्याच्छतगुणं पुण्यं तस्य प्रवर्धते ।<br>
पञ्चाशद्गुणितं पुण्यं * * * * * * च्छिवम् ॥ ७-२५ ॥</p>
<p>ऋतावृतौ तदर्धं स्यात् मासेनापि तदर्धकम् ।<br>
मासार्धमपि यो लिङ्गे नैरन्तर्येण पूजयेत् ॥ ७-२६ ॥</p>
<p>नरोत्तमस्सविज्ञेयो नैरन्तर्यं हि दुष्करम् ।<br>
प्रातरुत्थाय यो लिङ्गं भक्त्या पूजयते सकृत् ॥ ७-२७ ॥</p>
<p>सम्पूर्णां पृथिवीं दत्वा यत् फलं तदवाप्नुयात् ।</p>
<p>प्। ८०(१०६)</p>
<p>मध्यं दिनकरे प्राप्ते नैरन्तर्येण पूजयेत् ॥ ७-२८ ॥</p>
<p>कपिलानां शतं दत्वा पुण्यं यत्तदवाप्नुयात् ।<br>
वारुणीमाश्रिते सूर्ये यश्शिवं सम्यगर्चयेत् ॥ ७-२९ ॥</p>
<p>गवां शतसहस्रस्य दत्तस्य फलमाप्नुयात् ।<br>
शिवलिङ्गं महापुण्यं सर्वदेवनमस्कृतम् ॥ ७-३० ॥</p>
<p>यस्स्पृशेदपि पाणिभ्यां न स पापैः प्रलिप्यते ।<br>
न ते भुयः प्रयास्यन्ति योनिं संसारसागरम् ॥ ७-३१ ॥</p>
<p>क्रमान्मोक्षं गमिष्यन्ति ये नरा लिङ्गमात्रतः ।<br>
मेरुमन्दरमात्रोपि राशिः पापस्य कर्मणः ॥ ७-३२ ॥</p>
<p>ईश्वरं वैयमासाद्य नश्यन्ते दुष्टरोगवत् ।<br>
लिङ्गार्चनरतो नित्यं महापातकसम्भवैः ॥ ७-३३ ॥</p>
<p>दोषैः कृतैर्नलिप्येत पद्मपत्रमिवाम्भसा ।<br>
छित्वा भित्वा च भूतानि हत्वा सर्वमिदञ्जगत् ॥ ७-३४ ॥</p>
<p>यजेदेकं विरूपाक्षं न स पापैः प्रलिप्यते ।<br>
सर्वावस्थां गतो वापि युक्तो वा सर्वपातकैः ॥ ७-३५ ॥</p>
<p>शिवमिष्ट्वा नरस्सोपि प्रयाति परमां गतिम् ।<br>
सरित्समुद्रतीरेषु वनेषुपवनेषु च ॥ ७-३६ ॥</p>
<p>गिरिशृङ्गेषु कूपेषु गहनोपवनेषु च ।<br>
पुष्करिण्यां तटाकेषु तीर्थायतनसंश्रये ॥ ७-३७ ॥</p>
<p>यत्र वा रमते बुद्धिः तत्रैव शिवमर्चयेत् ।</p>
<p>प्। ८१(१०७)</p>
<p>सर्वदानेन यत्पुण्यं तल्लभेन्नात्र संशयः ॥ ७-३८ ॥</p>
<p>यः पुनस्स्नानसङ्कल्पमुत्सृज्यशिवमर्चयेत् ।<br>
सोश्वमेधफलं सर्वं लभते नात्र संशयः ॥ ७-३९ ॥</p>
<p>अयं विनैव मन्त्रेण पुण्यराशिः प्रकीर्तितः ।<br>
स्यादयं मन्त्रसंयुक्तः पुण्यं शतगुणाधिकम् ॥ ७-४० ॥</p>
<p>तस्मान्मन्त्रेण सर्वासु स्नानं गन्धफलादिकम् ।<br>
गजाश्वरथवस्त्रं च हैमाद्यादि निवेदयेत् ॥ ७-४१ ॥</p>
<p>आदौ नमश्शिवायेति मन्त्रः सर्वार्थसाधकः ।<br>
सर्वमन्त्राधिकश्चाय मोङ्काराद्यष्षडक्षरः ॥ ७-४२ ॥</p>
<p>शिवेनान्तर्बहिर्व्याप्तं सर्वमेतच्चराचरम् ।<br>
जगदोमिति यच्चक्रे तस्मादोमिति सञ्ज्ञितः ॥ ७-४३ ॥</p>
<p>अयमर्थश्च तिसृभिर्मात्राभिः परिगीयते ।<br>
ब्रह्मा हरिश्च रुद्रश्च मात्रास्त्रिस्रः प्रकीर्तिताः ॥ ७-४४ ॥</p>
<p>त्रिभिरेतैर्जगद्व्याप्तं कारणैरात्मकर्मभिः ।<br>
तिस्रो मात्रा शिवस्यैताः सर्वलोकप्रपूजिताः ॥ ७-४५ ॥</p>
<p>एता एव त्रयो वेदाः त्रयोलोकास्त्रयोग्नयः ।<br>
त्रयो गुणास्त्रिवर्गाश्च यच्चान्यज्जगदि स्थितम् ॥ ७-४६ ॥</p>
<p>अर्धमात्रापरोरुद्रः शिवः परमकारणः ।<br>
तस्मादेतत्समुत्पन्नं जगतः कारणत्रयम् ॥ ७-४७ ॥</p>
<p>सर्वयज्ञफलश्शुद्धो नमस्कारो महेश्वरः ।</p>
<p>प्। ८२(१०८)</p>
<p>नमस्कारात्मयज्ञेन तस्मात् सम्पूजयेच्छिवम् ॥ ७-४८ ॥</p>
<p>अज्ञानं शिवतत्त्वं स्यात् सर्वदुःखालयं यतः ।<br>
स्वबावात्तदपांसुं हि यस्माद्रुद्रः परश्शिवः ॥ ७-४९ ॥</p>
<p>नमश्शिवाय शान्ताय कारणत्रय हेतवे ।<br>
निवेदयामि चात्मानं त्वं गतिः परमेश्वर ॥ ७-५० ॥</p>
<p>जप्त्वोन्नमश्शिवायेति मुच्यते सर्वपातकात् ।<br>
यस्मात् तस्मात् सदा मन्त्रमोङ्काराद्यमनुस्मरेत् ॥ ७-५१ ॥</p>
<p>सर्वदा सर्वकार्येषु क्षुतनिष्ठीवनादिषु ।<br>
यश्चोन्नमश्शिवायेति गिरमुक्त्वा शिवं व्रजेत् ॥ ७-५२ ॥</p>
<p>यः स्वयं प्रतिबुद्धस्तु प्राणोत्क्रान्ते च संस्मरेत् ।<br>
य ॐ नमश्शिवायेति स गच्छेत् परमां गतिम् ॥ ७-५३ ॥</p>
<p>शाठ्येनापि नमस्कारः प्रयुक्तः शूलपाणये ।<br>
संसारस्थूलबन्धानामुद्वेष्टनकरो भवेत् ॥ ७-५४ ॥</p>
<p>अपवित्रः पवित्रो वा सर्वावस्थां गतोपि वा ।<br>
सकृत्स्मरति यो रुद्रं सर्वपापैः प्रमुच्यते ॥ ७-५५ ॥</p>
<p>स्मरणादेव रुद्रस्य पापसङ्घातपञ्जरम् ।<br>
शतधा भेदमायाति गिरिर्वज्रहतो यथा ॥ ७-५६ ॥</p>
<p>सर्वेषां शिवभक्तानाम् अशेषार्थप्रसिद्धये ।<br>
मन्त्रो महेश्वरः साक्षात् अशेषार्थप्रसाधनम् ॥ ७-५७ ॥</p>
<p>यद्बीजं सर्वविद्यानाम् आद्यं ब्रह्म परात्परम् ।</p>
<p>प्। ८३(१०९)</p>
<p>सर्वार्थसाधनं मन्त्रं शिवसूत्रं षडक्षरम् ॥ ७-५८ ॥</p>
<p>भाषितस्यैव सूत्रस्य शिवज्ञानानि शम्भुना ।<br>
तस्मात् परावराणीह प्यक्ताक्तगदितानि तु ॥ ७-५९ ॥</p>
<p>तस्मादनेन मन्त्रेण प्रकुर्वीत शिवार्चनम् ।<br>
सन्ध्यायान्तु जपेदेनं सर्वपापविशुद्धये ॥ ७-६० ॥</p>
<p>ग्रहाच्छतगुणं तस्मात् सन्ध्यायान्तु जलाशये ।<br>
शिवाग्राद्दक्षिणामूर्तेः तत्पुण्यमयुताधिकम् ॥ ७-६१ ॥</p>
<p>तस्माच्छिवालये जप्यं * * * * * * * * ।<br>
मन्त्रेण * * सततं सर्वकामप्रसिद्धये ॥ ७-१६२ ॥</p>
<p>जितेन्द्रियः शान्तमनाः शिवमन्त्रेण योर्चयेत् ।<br>
न तस्य शक्यते वक्तुं पुण्यं वर्षशतैरपि ॥ ७-१६३ ॥</p>
<p>एतावच्छक्यते वक्तुं यस्मिन्देशे वसत्ययम् ।<br>
सोपि देशो भवेत्पूतः किं पुनस्तस्य बान्धवाः ॥ ७-६४ ॥</p>
<p>यस्मिन्निवासे चाश्नाति ये चास्य परिचारकाः ।<br>
ते पीह तत्समा ज्ञेयाः तैर्विना न शिवार्चनम् ॥ ७-६५ ॥</p>
<p>न तत्र देशे दुर्भिक्षं न च मारी प्रवर्तते ।<br>
नाकाले म्रियते राजा पूज्यते यत्र शङ्करः ॥ ७-१६६ ॥</p>
<p>दीक्षितः सूत्रमन्त्रज्ञः योर्चयेत सदाशिवम् ।<br>
स च यत्फलमाप्नोति तदेकाग्रमनाश्शृणु ॥ ७-६७ ॥</p>
<p>सर्ववेदेषु यत्पुण्यं सर्वयज्ञेषु यत्फलम् ।</p>
<p>प्। ८४(११०)</p>
<p>तत्फलं कोटिगुणितं लभते नात्र संशयः ॥ ७-६८ ॥</p>
<p>यश्शिवं पूजयेन्नित्यम् अन्त्यजोपि जितेन्द्रियः ।<br>
भवभावसमायुक्तः सोपि गच्छेत्परां गतिम् ॥ ७-६९ ॥</p>
<p>नोपनीतसहस्रेभ्यो ब्रह्मचारी विशिष्यते ।<br>
ब्रह्मचारि सहस्रेभ्यो वेदाध्यायी विशिष्यते ॥ ७-७० ॥</p>
<p>वेदाध्यायि सहस्रेभ्यो ह्यग्निहोत्री विशिष्यते ।<br>
अग्निहोत्रिसहस्रेभ्यो यज्ञयाजी विशिष्यते ॥ ७-७१ ॥</p>
<p>यज्ञयाजिसहस्रेभ्यो सत्रयाजी विशिष्यते ।<br>
सत्रयाजिसहस्रेभ्यस्सर्वविद्यान्तपारगाः ॥ ७-७२ ॥</p>
<p>सर्वविद्यान्तवित्कोट्याः शिवभक्तो विशिष्यते ।<br>
यस्मादेव शिवं तस्मात् अर्चयेच्छान्तमानसः ॥ ७-७३ ॥</p>
<p>शिवभक्तो जितक्रोधः शिवज्ञानपरायणः ।<br>
मैत्रीकारुणिकोजस्रं प्राप्नोति सततं शिवम् ॥ ७-७४ ॥</p>
<p>क्षणार्धेनापि यत्पुण्यं कुर्यान्मैत्रीसुभावितः ।<br>
न तद्वर्षशतेनापि तपो यज्ञशतैर्भवेत् ॥ ७-७५ ॥</p>
<p>सर्वप्राणिषु कारुण्यं दीनानाथेषु भावयेत् ।<br>
सुखं प्राणिषु मैत्री स्यात् मुदितापुण्यशालिषु ॥ ७-७६ ॥</p>
<p>अपुण्यवत्सुचोपेक्षा सर्वेषाञ्च देच्छिवः ।<br>
इत्येवं पञ्चधाचित्तं भावयित्वार्चयेच्छिवम् ॥ ७-७७ ॥</p>
<p>इष्ट्वा तु परया भक्त्या भगवन्तं महेश्वरम् ।</p>
<p>प्। ८५(१११)</p>
<p>कृताञ्जलिपुटो भूत्वा स्तोत्रमेतज्जपेन्नरः ॥ ७-७८ ॥</p>
<p>स्तुताय स्तुतिरूपाणि स्तूयमानाय सर्वदा ।<br>
स्तुतिहेतुनिधानाय नमस्त्रिणयनाय ते ॥ ७-७९ ॥</p>
<p>देवाय देवदेवाय सर्वदेवैकहेतवे ।<br>
दीप्यानामपि दीप्याय नमो दीप्यतमाय ते ॥ ७-८० ॥</p>
<p>नमस्ते ज्ञानरूपाय सर्वज्ञानैकहेतवे ।<br>
ज्ञानविज्ञानशुद्धाय नित्यं ज्ञानरताय ते ॥ ७-८१ ॥</p>
<p>सूक्ष्माय सूक्ष्मसूक्ष्माय सूक्ष्मज्ञानैकहेतवे ।<br>
सूक्ष्माणामपि सूक्ष्माय नमस्सूक्ष्मतमाय ते ॥ ७-८२ ॥</p>
<p>दिव्याय दिव्यरूपाय दिव्यरूपैकहेतवे ।<br>
पूज्यानामपि पूज्याय नमः पूज्यतमाय ते ॥ ७-८३ ॥</p>
<p>नित्याय नित्यनित्याय नित्यानित्यैकहेतवे ।<br>
नित्यानामपि नित्याय नमो नित्यतमाय ते ॥ ७-८४ ॥</p>
<p>दीप्ताय दीप्तदीप्ताय सर्वदीप्त्यैकहेतवे ।<br>
दीप्तानामपि दीप्ताय नमो दीप्तितमाय ते ॥ ७-८५ ॥</p>
<p>शुद्धाय शुद्धरूपाय सर्वसुध्यैकहेतवे ।<br>
शुद्धानमपि शुद्धाय नमश्शुद्धतमाय ते ॥ ७-८६ ॥</p>
<p>साराय साररूपाय सर्वसारैकहेतवे ।<br>
साराणामपि साराय नमस्सारतमाय ते ॥ ७-८७ ॥</p>
<p>शक्ताय शक्तिरूपाय सर्वशक्त्यैकहेतवे ।</p>
<p>प्। ८६(११२)</p>
<p>शक्तानामपि शक्ताय नमश्शक्ततमाय ते ॥ ७-८८ ॥</p>
<p>कालाय कालरूपाय सर्वकालैकहेतवे ।<br>
कालानामपि कालाय नमः कालतमाय ते ॥ ७-८९ ॥</p>
<p>सर्वमन्त्रशरीराय सर्वमन्त्रैकहेतवे ।<br>
मन्त्राणामपि मन्त्राय नमो मन्त्रतमाय ते ॥ ७-९० ॥</p>
<p>व्योमप्रमाणरूपाय ईशानाय नमो नमः ।<br>
व्योमप्रमाणधर्माय धर्मेशाय नमो नमः ॥ ७-९१ ॥</p>
<p>व्योमप्रमाणभोगाय भोगेशाय नमो नमः ।<br>
व्योमप्रमाणमोक्षाय मोक्षेशाय नमो नमः ॥ ७-९२ ॥</p>
<p>एकदेहद्विदेहाय बहुदेहाय ते नमः ।<br>
देहासङ्ख्येय युक्ताय त्र्यम्बकाय नमो नमः ॥ ७-९३ ॥</p>
<p>एकवक्त्रद्विवक्त्राय बहुवक्त्राय ते नमः ।<br>
वक्त्रासङ्ख्येययुक्ताय परमेशाय ते नमः ॥ ७-९४ ॥</p>
<p>एकजिह्वद्विजिह्वाय बहुजिह्वाय ते नमः ॥<br>
जिह्वासङ्ख्येययुक्ताय त्रिणेत्राय नमो नमः ॥ ७-९५ ॥</p>
<p>एककर्णद्विकर्णाय बहुकर्णाय ते नमः ।<br>
कर्णासङ्ख्येय युक्ताय नीलकण्ठाय ते नमः ॥ ७-९६ ॥</p>
<p>एकनासाद्विनासाय बहुनासाय ते नमः ।<br>
नानासङ्ख्येय युक्ताय नित्यं शर्वाय ते नमः ॥ ७-९७ ॥</p>
<p>एकहस्तद्विहस्ताय बहुहस्ताय ते नमः ।</p>
<p>प्। ८७(११३)</p>
<p>हस्तासङ्ख्येययुक्ताय शङ्कराय नमो नमः ॥ ७-९८ ॥</p>
<p>एकवस्त्रद्विवस्त्राय बहुवस्त्राय ते नमः ।<br>
वस्त्रासङ्ख्येययुक्ताय नित्यं रुद्राय ते नमः ॥ ७-९९ ॥</p>
<p>एकनेत्रद्विनेत्राय बहुनेत्राय ते नमः ।<br>
नेत्रासङ्ख्येय युक्ताय शङ्कराय नमो नमः ॥ ७-१०० ॥</p>
<p>नमोस्तु ते महादेव नमस्तेस्तु महे * * ।<br>
योगिन् नमस्ते * * ज्वल * * * * * * * ॥ ७-१०१ ॥</p>
<p>नमोस्तु ते महेशाय नमस्तेस्तु महोत्तम ।<br>
नमस्तेस्तु महारूप नमस्तेस्तु सदाशिव ॥ ७-१०२ ॥</p>
<p>नमस्तेस्तु सदाशुद्ध नमस्ते * * * * * ।<br>
नमस्तेस्तु महादेव * * सदाशिव * * ॥ ७-१०३ ॥</p>
<p>नमस्ते भगवन् शान्त नमस्ते भगवन् ध्रुव ।<br>
नमस्ते भगवन्दीप्त नमस्ते भगवन् हर ॥ ७-१०४ ॥</p>
<p>अजिताय नमस्तुभ्यं भस्माङ्गाय नमोस्तु ते ।<br>
सर्वज्ञाय नमस्तुभ्यम् अनाथाय नमोस्तु ते ॥ ७-१०५ ॥</p>
<p>अव्यक्ताय नमस्तुभ्यं प्रशान्ताय नमोस्तु ते ।<br>
सुपूज्याय नमस्तुभ्यं वरदाय नमोस्तु ते ॥ ७-१०६ ॥</p>
<p>अनन्ताय नमस्तुभ्यं सर्वगाय नमोस्तु ते ।<br>
इति स्तवेन दिव्येन यः स्तौति च महेश्वरम् ॥ ७-१०७ ॥</p>
<p>स विधूयाशु पापानि रुद्रलोके महीयते ।</p>
<p>प्। ८८(११४)</p>
<p>भोगार्थी लभते भोगान् राज्यार्थी राज्यमाप्नुयात् ॥ ७-१०८ ॥</p>
<p>मुच्यते व्याधिमान् व्याधेः दुःखी दुःखात्प्रमुच्यते ।<br>
बन्धनान्मुच्यते बद्धः यशोर्थी सुयशो भवेत् ॥ ७-१०९ ॥</p>
<p>भक्तिः परशिवे नित्यमवाप्य सुखमेधते ।<br>
यान्यान् चिन्तयते कामान् तां स्तान् प्राप्नोति मानवः ॥ ७-११० ॥</p>
<p>शिवस्य पदमाप्नोति नित्यं पठति यो नरः ।</p>
<p>इति शिवधर्मशास्त्रे श्रीनन्दिकेश्वरप्रोक्ते दानधर्मविधिर्नाम<br>
सप्तमोध्यायः ॥</p>
<p>प्। ८९(११५)</p>
<p>श्रीः</p>
<p>अथ अष्टमोध्यायः</p>
<p>नन्दिकेश्वर उवाच</p>
<p>पृथिव्यां यानि तीर्थीनि पुण्यान्यायतनानि च ।<br>
लीयन्ते तानि लिङ्गे तु तस्माल्लिङ्गं प्रपूजयेत् ॥ ८-१ ॥</p>
<p>सस्नातस्सर्वतीर्थेषु सर्वयज्ञेषु दीक्षितः ।<br>
यः पूजयेन्महादेवं स गच्छेत्परमं पदम् ॥ ८-२ ॥</p>
<p>शतेन स्थापितं लिङ्गं सहस्रेण न चालयेत् ।<br>
सुस्थितं दुस्थितं वापि शिवलिङ्गं न चालयेत् ॥ ८-३ ॥</p>
<p>घृताभिषेकं यः कुर्यात् अहोरात्रं शिवस्य तु ।<br>
सूक्ष्मधारेण कुम्भेन पुण्यमासे समुद्यतः ॥ ८-४ ॥</p>
<p>गीतनृत्तोपहारेण शङ्खवादित्रनिस्वनैः ।<br>
कुर्वन्जागरणन्तत्र प्रदीपाद्युपशोभया ॥ ८-५ ॥</p>
<p>समस्तपापनिर्मुक्तः समस्तकुलसंयुतः ।<br>
समस्तकामसम्पूर्णः समस्तगुणसंयुक्तः ॥ ८-६ ॥</p>
<p>ज्वलद्भिस्समहायानैः असङ्ख्येयैरनूपमैः ।<br>
युक्तः शिवपुरे नित्यं मोदते शिववत्सुखी ॥ ८-७ ॥</p>
<p>ग्रहणे विषुवे चैव पुण्येषु दिवसेषु च ।<br>
घृताभिषेकं यः कुर्यात् महापुण्यमवाप्नुयात् ॥ ८-८ ॥</p>
<p>प्। ९०(११६)</p>
<p>घृताभिषेकं यः पश्येत् आसमाप्तमुपोषितः ।<br>
विधूय सर्वपापानि शिवलोकं स गच्छति ॥ ८-९ ॥</p>
<p>एकः पूजयते भक्त्या त्वन्यो भक्त्या प्रपश्यति ।<br>
सममेवफलन्ताभ्यां भक्तिरेवात्रकारणम् ॥ ८-१० ॥</p>
<p>यः कुर्यात्पर्वकालेषु महापूजाप्रवर्तनम् ।<br>
शिवस्य रथयात्रां वा नगरान्तः परिक्रमात् ॥ ८-११ ॥</p>
<p>महाचित्रध्वजैः चित्रैः किङ्किणीखकान्वितैः ।<br>
वितानध्वजमालाभिः घण्टाचामरदर्पणैः ॥ ८-१२ ॥</p>
<p>शङ्खभेर्यादिनिर्घोषैः गीतवाद्यादिसङ्कुलैः ।<br>
लेख्या दारुमयैर्यन्त्रैः मातृयक्षगणादिभिः ॥ ८-३ ॥</p>
<p>उदगाग्नेय यन्त्रैश्च बह्वाश्चर्यैरनेकशः ।<br>
स्त्रिडोलचक्रयन्त्रैश्च रथमन्दिरशोभिताम् ॥ ८-१४ ॥</p>
<p>उद्यानपानखानाद्यैः महासत्रसभायुताम् ।<br>
महाजनसमाकीर्णां यथाविभवकल्पिताम् ॥ ८-१५ ॥</p>
<p>सर्वदानस्य पुण्यानि सर्वयज्ञफलानि च ।<br>
अत्युग्रतपसां पुण्यं सर्वतीर्थफलानि च ॥ ८-१६ ॥</p>
<p>लब्ध्वानखरः श्रीमान् विधियात्राप्रवर्तनात् ।<br>
शिवलोके महाभोगैः शिववन्मोदते सदा ॥ ८-१७ ॥</p>
<p>तस्यान्ते देवराजत्वं सुचिरं कालमाप्नुयात् ।<br>
जम्बूद्वीपाधिपः श्रीमान् तस्यान्ते च भवेत्पुनः ॥ ८-१८ ॥</p>
<p>प्। ९१(११७)</p>
<p>आलिङ्गवेदिपर्यन्तं यो दद्यात् घृतकम्बलम् ।<br>
घतधाराफलन्तस्य माघे पूर्णे च पर्वणि ॥ ८-१९ ॥</p>
<p>जागरन् गीतनृत्ताद्यैः सकृत्कृत्वा तु पर्वणि ।<br>
मन्वन्तरं शतं साग्रं रुद्रलोके महीयते ॥ ८-२० ॥</p>
<p>छत्राभिरामनाट्याद्यं शिवस्यायतनाग्रतः ।<br>
सम्यक् सम्प्रोक्षणं कृत्वा रुद्रलोके महीयते ॥ ८-२१ ॥</p>
<p>सुरूपः सुभगश्श्रीमान् परिभ्रष्टोत्र जायते ।<br>
रूपं पिष्टमयं कृत्वा त्रिणेत्रं रत्नभूषितम् ॥ ८-२२ ॥</p>
<p>दन्तेषु मौक्तिकं तस्य प्रवालमधरोष्ठयोः ।<br>
दद्याद्वज्रञ्च नेत्रेभ्यो वैडूर्यं चापि मस्तके ॥ ८-२३ ॥</p>
<p>हेमरौप्यम् च हस्ताभ्यां ताम्रं पादे प्रकल्पयेत् ।<br>
अण्डजैर्वापि कार्पास सूत्रैरप्युपवेष्टयेत् ॥ ८-२४ ॥</p>
<p>सुगन्धैदूपगन्धैश्च पुष्पैश्चापि विभूषयेत् ।<br>
विविधैर्भक्ष्य भोज्यैश्च बलिं तत्रोपकल्पयेत् ॥ ८-२५ ॥</p>
<p>भोजयेच्छिवभक्तांश्च विप्रान् भक्त्या समर्चयेत् ।<br>
प्रीयतां मे शिवो नित्यम् इत्युक्त्वोत्थापयेद्द्विजान् ॥ ८-२६ ॥</p>
<p>तैरेव सार्धं विप्रेन्द्रैः आनयेत्तं शिवालयम् ।<br>
नीत्वा समर्पयेद्वेद्यां शिवलिङ्गसमीपतः ॥ ८-२७ ॥</p>
<p>सर्वयज्ञफलं प्राप्य सर्वदानफलानि च ।<br>
सुरूपोरूप्यदानेन शिवलोके महीयते ॥ ८-२८ ॥</p>
<p>प्। ९२(११८)</p>
<p>भाजनं घृतसम्पूर्णं मधुना परिशोभितम् ।<br>
दद्यात्कृष्णतिलानान्तु प्रस्थमेकन्तु मागधम् ॥ ८-२९ ॥</p>
<p>द्विगुणन्तण्डुलानान्तु पृथक् प्रस्थं प्रकल्पयेत् ।<br>
अण्डजैः पौण्ट्रजैर्वस्त्रैः विचित्रैः परिवेष्टितम् ॥ ८-३० ॥</p>
<p>लिङ्गं संवेष्ट्यवस्त्राभ्यां बलिमेतन्निवेदयेत् ।<br>
अर्चयित्वा विधानेन पौर्णमास्यां विशेषतः ॥ ८-३१ ॥</p>
<p>युगकोटिसहस्राणि शिवलोके महीयते ।<br>
पुण्यक्षयादिहागत्य समृद्धे जायते कुले ॥ ८-३२ ॥</p>
<p>मेधावी सुभगः श्रीमान् वेदवेदाङ्गपारगः ।<br>
ताम्रपात्रं पयः पूर्णं कृत्वा तत्स्थं च काञ्चनम् ॥ ८-३३ ॥</p>
<p>प्रच्छाद्योपरि पद्मे * * * * * * * * हत् ।<br>
शिवभक्तद्विजं स * * पूजयित्वा विधानतः ॥ ८-३४ ॥</p>
<p>प्राच्यां समुद्भवे सोमे प्रतीच्यां तु खौ गते ।<br>
पौर्णमास्यां सवैशाख्यां गृह्यपात्रं शिवाग्रतः ॥ ८-३५ ॥</p>
<p>प्रीयताम्मे महादेवः सोममूर्तिः जगत्पतिः ।<br>
तस्मै विप्राय तत्पात्रम् अर्पयेद्भक्तितः शनैः ॥ ८-३६ ॥</p>
<p>एतत्सौमव्रतन्नाम कृत्वा रुद्रान्तिकं व्रजेत् ।<br>
रुद्रलोकात्परिभ्रष्टो भवेज्जातिस्मरो नरः ॥ ८-३७ ॥</p>
<p>स पूर्वाभ्यासके नैव पुनः शिवपदं व्रजेत् ।<br>
पौर्णमास्यां त्वथाषाढ्यां शिवं सम्पूज्ययत्नतः ॥ ८-३८ ॥</p>
<p>प्। ९३(११९)</p>
<p>उपवीतं शिवे दद्यात् शिवभक्तांश्च भोजयेत् ।<br>
पुनरेव तु कार्तिक्यां पूज्य शम्भुं क्षमापयेत् ॥ ८-१३९ ॥</p>
<p>यतीनां दक्षिणां दद्यात् सूत्रवस्त्रादिपूर्वकाम् ।<br>
यः कुर्यात्सकृदप्येवं चातुर्मास्य पवित्रकम् ॥ ८-४० ॥</p>
<p>कल्पकोटिशतं दिव्यं रुद्रलोके महीयते ।<br>
पुण्यक्षयात्परिभ्रष्टः चतुर्वेदी च जायते ॥ ८-४१ ॥</p>
<p>इच्छया तु भवेद्राजा गुणरूपसमन्वितः ।<br>
भूमिदानस्य यत्पुण्यं कन्यादानस्य यत्फलम् ॥ ८-४२ ॥</p>
<p>मुखवाद्येन यत्पुण्यमुभयं लभते नरः ।<br>
तदेव पुण्यं गीतस्य नृत्तस्य च विशेषतः ॥ ८-४३ ॥</p>
<p>तदेव जयशब्दस्य तदेवन्तालकध्वनेः ।<br>
यो गां पयस्विनीं दद्यात् तरुणीं वृषसंयुताम् ॥ ८-४४ ॥</p>
<p>शिवाय तेन दत्तं दत्तं स्यात् जगत्सर्वं चराचरम् ।<br>
वृषस्य परिपूर्णाङ्गमुदारञ्च शशिप्रभम् ॥ ८-४५ ॥</p>
<p>गोपतिं धूर्वहञ्चापि यथेष्टञ्च निवेदयेत् ।<br>
यावन्ति देहरोमाणि तत्प्रसूतिकुलेषु च ॥ ८-४६ ॥</p>
<p>तावद्युगसहस्राणि शिवलोके महीयते ।<br>
शिवाग्निकार्यमुद्दिश्य सुरूपां सुपयस्विनीम् ॥ ८-४७ ॥</p>
<p>कुलीनां कपिलां दत्वा दत्तं भवति चाक्षयम् ।<br>
भयकान्तारदुर्गेभ्यः कपिला त्राति मातृवत् ॥ ८-४८ ॥</p>
<p>प्। ९४(१२०)</p>
<p>यजने कपिलान्तस्मात् शिवाय विनिवेदयेत् ।<br>
शिवस्नानादिकार्यार्थमुत्पन्नं कपिलाघृतम् ॥ ८-४९ ॥</p>
<p>तस्मात्तत्रैव सा योज्या कपिला शुभमिछता ।<br>
कापिलं यः पिबेच्छूद्रः शिवसंस्कारवर्जितः ॥ ८-५० ॥</p>
<p>स प्रयाति महाघोरं नरकं यातनाकुलम् ।<br>
हुतशेषं पिबेद्विप्रः स्वर्गीस्यादन्यथा पशुः ॥ ८-५१ ॥</p>
<p>गामालभ्य नमस्कृत्वा यः कुर्याद्द्विःप्रदक्षिणम् ।<br>
प्रदक्षिणी कृता तेन सप्तद्वीपा वसुन्धरा ॥ ८-५२ ॥</p>
<p>गवां हुङ्कारशब्देन दर्शनस्पर्शनेन च ।<br>
पापं प्रणश्यते यस्मात् तस्मात् पश्येत् सृशेत् सदा ॥ ८-५३ ॥</p>
<p>कुतस्तेषां हि पापानि येषां ग्रहमलङ्कृतम् ।<br>
सततं बालवत्साभिः गोभिः श्रीभिरिवस्वयम् ॥ ८-५४ ॥</p>
<p>यानि तीर्थानि मेदिन्यामासमुद्रात् सरांसि च ।<br>
गवां शृङ्गोदके स्नात्वा कलान्नार्हन्ति षोडशीम् ॥ ८-५५ ॥</p>
<p>न लङ्घयेद्गवामस्थि मृतगन्धन्नवर्जयेत् ।<br>
यावत् पिबति तद्गन्धन्तावत्पुण्यैस्सपूर्यते ॥ ८-५६ ॥</p>
<p>गवां कण्डूयनाद्धूपात् गोप्रदानफलं लभेत् <br>
तुल्यं गोशतदानेन भयरोगादिपालनात् ॥ ८-५७ ॥</p>
<p>तृणोदकादिसंयुक्तं यः प्रदद्याद्गवान्तिकम् ।<br>
सोश्वमेधशतं पुण्यं लभते नात्र संशयः ॥ ८-५८ ॥</p>
<p>प्। ९५(१२१)</p>
<p>बहुनात्र किमुक्तेन गावः पाल्याः प्रयत्नतः ।<br>
गावो देवास्सदा रक्ष्याः पोष्याः पाल्याश्च सर्वदा ॥ ८-५९ ॥</p>
<p>ये ताडयन्ति गां पापाः सर्वलोकस्य मातरम् ।<br>
आक्रोशयन्ति ये यस्मात् आक्रुष्टैस्ताडितञ्जगत् ॥ ८-६० ॥</p>
<p>ताडयेद्यदि गां मोहात् यावत्क्रोशेन्नराधमः ।<br>
नरकाग्नौ स पच्येत गवान्निश्वासपीडितः ॥ ८-६१ ॥</p>
<p>स पलाशेन दण्डेन ताडयन् स्तान्निवर्तयेत् ।<br>
गच्छगच्छेति तां ब्रूयात् मातर्मातेति वारयेत् ॥ ८-६२ ॥</p>
<p>हलोत्सर्गन्तु यः कुर्यात् पक्षयोरुभयोरपि ।<br>
द्वादश्यां पौर्णमास्यां वा चतुर्दश्यष्टमीषु वा ॥ ८-६३ ॥</p>
<p>तस्य भावप्रियो विष्णुः शिवोमासर्वदेवताः ।<br>
शान्तिं पुष्णन्तु मे प्रीताः स्वर्गमायुर्बलं श्रियम् ॥ ८-६४ ॥</p>
<p>एवं गौर्वर्तते गोषु ताडनाक्रोशवर्जितः ।<br>
महतीं श्रियमाप्नोति रुद्रलोकं स गच्छति ॥ ८-६८ ॥</p>
<p>गो ब्राह्मणार्थमुद्युक्तः प्राणैर्यदिवियुज्यते ।<br>
प्राप्नोति परमं स्थानं यत्र देवो महेश्वरः ॥ ८-६६ ॥</p>
<p>ब्राह्मणानां गवां चैव कुलमेकं द्विधा कृतम् ।<br>
एकत्र मन्त्रास्तिष्ठन्ति हविरेकत्र तिष्ठति ॥ ८-६७ ॥</p>
<p>गोषु यज्ञाः प्रवर्तन्ते गोषु देवाः प्रतिष्ठिताः ।<br>
गोभिर्वेदास्समाकीर्णाः सषडङ्गपदक्रमाः ॥ ८-६८ ॥</p>
<p>प्। ७६(१२२)</p>
<p>शृङ्गमूले गवां नित्यं ब्रह्माविष्णुश्च संस्थितौ ।<br>
शृङ्गाग्रे सर्वतीर्थानि स्थावराणि चराणि च ॥ ८-६९ ॥</p>
<p>शिरो मध्ये महादेवः सर्वदेवोपरिस्थितः ।<br>
ललाटाग्रे स्थिता देवी नासावंशे च षण्मुखः ॥ ८-७० ॥</p>
<p>कम्बलाश्वतरौ नागौ नासापुटसमास्थितौ ।<br>
कर्णयोरश्विनौ देवौ चक्षुषोः शशिभास्करौ ॥ ८-७१ ॥</p>
<p>दन्तेषु वसवः सर्वे जिह्वायां वरुणः स्थितः ।<br>
सरस्वती च हुङ्कारे यमयक्षौ च गण्डयोः ॥ ८-७२ ॥</p>
<p>सन्ध्याद्वये तथोष्ठाभ्यां ग्रीवामिन्द्रः समाश्रितः ।<br>
ऋक्षाणि ककुदिद्यौश्च सिद्धाश्चोरसि संस्थिताः ॥ ८-७३ ॥</p>
<p>चतुष्पात्सकलोधर्मः स्वयं जङ्घाधिसंस्थितः ।<br>
खुरमध्ये तु गन्धर्वाः खुराग्रेषु च पन्नगाः ॥ ८-७४ ॥</p>
<p>खुराणां पश्चिमाग्रेषु श्रितास्त्वप्सरसां गणाः ।<br>
रुद्रैकादशकः पृष्ठे वायवः सर्वसन्धिषु ॥ ८-७५ ॥</p>
<p>श्रोणी संस्थाश्च पितरः स्थिता योनौ तु मातरः ।<br>
श्रीरपाने गवां नित्यं नागा लाङ्गूलमाश्रिताः ॥ ८-७६ ॥</p>
<p>आदित्यरश्मयो वाले पिण्डीभूता व्यवस्थिताः ।<br>
उदरे पृथिवी सर्वा सशैलवनकाननाअ ॥ ८-७७ ॥</p>
<p>साक्षाद्गङ्गा च गोमूत्रे गोमये यमुना स्थिता ।<br>
अष्टाविंशति देवानां कोट्यो रोमसुसंस्थिताः ॥ ८-७८ ॥</p>
<p>प्। ९७(१२३)</p>
<p>ऋषयश्च तथा सर्वे रोमकूपेषु संस्थिताः ।<br>
चत्वारस्सागराः पूर्णा ऊधस्येव पयोधराः ॥ ८-७९ ॥</p>
<p>जटरे गार्हपत्योग्निः हृदये दक्षिणानलः ।<br>
मुखे ह्याहवनीयस्तु स्थिता तेन गरीयसा ॥ ८-८० ॥</p>
<p>सन्धिषु क्रतवस्सर्वे हयमेधादयः स्थिताः ।<br>
एतद्धि कथितं सर्वं यथा गोषु प्रतिष्ठितम् ॥ ८-८१ ॥</p>
<p>गोषु दत्तं हुतं भुक्तं गोषु सर्वं चराचरम् ।<br>
तस्मान्न हिंस्याद्गावो वै पालनीयास्तु सर्वदा ॥ ८-८२ ॥</p>
<p>गावस्तुत्याश्च वन्द्याश्च गावो मां पान्तु नित्यशः ।<br>
ब्राह्मणा ब्रह्मशब्देन स्तूयते प्रणवेन यः ॥ ८-८३ ॥</p>
<p>स शिवः शाश्वतो देवो गोषु मारीर्व्यपोहतु ।<br>
इहामुत्र च साम्बार्धो विघ्नेशगणपूजितः ॥ ८-८४ ॥</p>
<p>स शिवः शाश्वतो देवो गोषु मारीर्व्यपोहतु ।<br>
लम्बोदरेण देवेन गजवक्त्रेण यः स्तुतः ॥ ८-८५ ॥</p>
<p>स शिवः शाश्वतो देवो गोषु मारीर्व्यपोहतु ।<br>
श्रीमता रुचिनागेण घण्टाकर्णगणेन यः ॥ ८-८६ ॥</p>
<p>नित्यं प्रणम्यते भक्त्या हृष्टेनात्यक्तचेतसम् ।<br>
सशिवः शाश्वतो देवो गोषु मारीर्व्यपोहतु ॥ ८-८७ ॥</p>
<p>नित्यं रुद्रबलोपेतो रुद्रशक्तिसमन्वितः ।<br>
घण्टाकर्णगणो देवः शिवाज्ञानुविधायकः ॥ ८-८८ ॥</p>
<p>प्। ९८(१२४)</p>
<p>शिवस्तेजोभिभावेन गोषु मारीर्व्यपोहतु ।<br>
शिवाय देवदेवाय महादेवाय भाविने ॥ ८-८९ ॥</p>
<p>रुद्राय स्थाणवे नित्यमरोगाय नमो नमः ।<br>
परमेशाय सिद्धाय मन्त्रसिद्धिप्रदायिने ॥ ८-९० ॥</p>
<p>त्र्यम्बकाय महेशाय त्वतिशान्ताय ते नमः ।<br>
अभिमन्त्र्य सदा तोयमेतैर्मन्त्रैर्यथाक्रमम् ॥ ८-९१ ॥</p>
<p>प्रोक्षयेत् गवान्देह मतश्शान्तिर्भविष्यति ।<br>
य इमं पठते गोषु रोगार्तासु विशेषतः ॥ ८-९२ ॥</p>
<p>गो सावित्रिं सदाकालं गवां शान्तिर्भविष्यति ।<br>
प्रातरुत्थाय सततं गोसावित्रीमिमां पठेत् ॥ ८-९३ ॥</p>
<p>गवाञ्चोत् वकालेषु प्रस्थाने वा समागमे ।<br>
आयुष्मान् बलवान् श्रीमान् गोमानर्थपतिर्भवेत् ॥ ८-९४ ॥</p>
<p>देहान्ते च परं स्थानं सगच्छेन्नात्र संशयः ।<br>
सर्वपापविशुध्यर्थं गोसावित्रीमिमां पठेत् ॥ ८-९५ ॥</p>
<p>स * * तोयेषु बृहत्त्रिणेषु<br>
सपुङ्गवन्नित्यमरोगवत्साः ।<br>
चरन्तु गावः सुखिता वनेषु<br>
क्षीरं प्रयच्छन्तु सुखं स्वपन्तु ॥ ८-९६ ॥</p>
<p>योलङ्कृत्य शिवायाश्वमुत्तमं विनिवेदयेत् ।<br>
सोश्वमेधस्य यज्ञस्य फलमष्टगुणं लभेत् ॥ ८-९७ ॥</p>
<p>प्। ९९(१२५)</p>
<p>सुविनीतां स्त्रियं दासीं भृत्यं वा विनिवेदयेत् ।<br>
नरमेधस्य यज्ञस्य फलमष्टगुणं भवेत् ॥ ८-९८ ॥</p>
<p>निवेदयीत यो नागं भक्त्या भद्रमलङ्कृतम् ।<br>
शिवाय पर्वदिवसे तस्य पुण्यफलं शृणु ॥ ८-९९ ॥</p>
<p>मत्तैरैरावतप्रख्यैर्गजैर्युक्तैस्सुशोभनैः ।<br>
प्रक्रीडति महायानैः शतसङ्ख्यैरनेकशः ॥ ८-१०० ॥</p>
<p>कल्पकोटिसहस्राणि कल्पकोट्ययुतानि च ।<br>
रुद्रलोकगतश्चान्ते भवेदिन्द्रस्सुराधिपः ॥ ८-१०१ ॥</p>
<p>चतुर्युगसहस्रान्ते भूमिं प्राप्य नराधिपः ।<br>
भवेदिन्द्रसमः श्रीमान् रूपवीर्यश्रियान्वितः ॥ ८-१०२ ॥</p>
<p>शिवाय यः फलोपेतां सर्वसस्य प्ररोहिणीम् ।<br>
महीम्महीपतिर्दद्यात् तस्य पुण्यफलं शृणु ॥ ८-१०३ ॥</p>
<p>यावद्दण्डा भवेद्भूमिः मीयमाना समन्ततः ।<br>
तावत्कल्पस्य सङ्ख्यानं रुद्रलोके महीयते ॥ ८-१०४ ॥</p>
<p>एवं सर्वत्र विज्ञेयं फलं दण्डप्रमाणतः ।<br>
ग्रामखेटपुरक्षेत्रे विषयादिनिवेदने ॥ ८-१०५ ॥</p>
<p>सर्वसस्यजलोपेतां सर्वबाधाविवर्जिताम् ।<br>
ग्रामं शिवाय यो दद्यात् तस्य पुण्यफलं शृणु ॥ ८-१०६ ॥</p>
<p>सर्वयज्ञेषु यत्पुण्यं सर्वतीर्थेषु यत्फलम् ।<br>
सर्वदानेषु यत्पुण्यं ग्रामदानेषु तत्फलम् ॥ ८-१०७ ॥</p>
<p>प्। १००(१२६)</p>
<p>सूर्यकोटिप्रतीकाशैः दिव्यस्त्रीकोटिसंयुतैः ।<br>
संयुक्तः कोटिशो नेकैस्सर्वकामसमन्वितः ॥ ८-१०८ ॥</p>
<p>विमानैर्ग्रामदानेन त्रिसप्तकुलसंयुतः ।<br>
यथेष्टमैश्वरे लोके क्रीडते कालमक्षयम् ॥ ८-१०९ ॥</p>
<p>यत्पुण्यन्नगरस्यैव ग्रामदानाच्छताधिकम् ।<br>
दशदानेनचानन्त्यं नशक्यं परिकीर्तितुम् ॥ ८-११० ॥</p>
<p>रत्नान्नपानगोश्वाद्यं सार्वभौमे प्रजायते ।<br>
तस्माद्भूमिप्रदानेन नरो भवति सर्वदा ॥ ८-१११ ॥</p>
<p>योन्यदत्तां स्वदत्तां वा हरेद्भूमिन्नराधमः ।<br>
प्रपच्यतेऽक्षयं कालं नरकेषु क्रमेण सः ॥ ८-११२ ॥</p>
<p>सर्वं वा भूमिहरणे हृतमेव न संशयः ।<br>
भूमिहर्ता वसेत्तत्र नरके कालमक्षयम् ॥ ८-११३ ॥</p>
<p>देवस्वन्निर्हरन्तीह नरा नरकनिर्भयाः ।<br>
ब्रह्मस्वहारिणो मोहात् पच्यन्ते नरकाग्निषु ॥ ८-११४ ॥</p>
<p>देवब्रह्मस्वपुष्टानि वाहनानि महीपतिः ।<br>
युद्धकाले विशीर्यन्ते सैकतास्सेतवो यथा ॥ ८-११५ ॥</p>
<p>यावद्दाता वसेत्स्वर्गे तावत्कालस्य सङ्ख्यया ।<br>
तस्माच्छतगुणं प्रोक्तं तद्धर्ता नरके वसेत् ॥ ८-११६ ॥</p>
<p>विंशत्यष्टौ हि कोट्या हि नरकाणां सुदारुणाः ।<br>
क्रमेण तेषु पच्यन्ते देवब्रह्मस्वहारिणः ॥ ८-११७ ॥</p>
<p>प्। १०१(१२७)</p>
<p>कल्पान्ते ते समुत्तीर्णा वृक्षकीटादि योनिषु ।<br>
भ्रमन्ति सुचिरं कालं क्षुत्पिपासादिपीडिताः ॥ ८-११८ ॥</p>
<p>एवं भ्रमन्ति सुचिरमीश्वराज्ञाप्रचोदिताः ।<br>
केनचिच्छिवभक्तेन शिवार्चायतनादिषु ॥ ८-११९ ॥</p>
<p>ततो निर्द्धूतपाप्मानः ते नराः शिवतेजसा ।<br>
दिव्यं प्रयान्ति सन्त्यज्य शरीरं यातनाकृतम् ॥ ८-१२० ॥</p>
<p>इति श्रीशिवधर्मोत्तरे शैवशास्त्रे नन्दिकेश्वरप्रोक्ते<br>
शिवधर्मप्रदानन्नाम अष्टमोध्यायः ॥</p>
<p>प्। १०२(१२८)</p>
<p>श्रीः</p>
<p>अथ नवमोध्यायः</p>
<p>नन्दिकेश्वरः</p>
<p>अतः परमिदं गुह्यं वक्ष्यामि मुनिसत्तम ।<br>
पुण्यातिशयसंयुक्तं सर्वदेवैरनुष्ठितम् ॥ ९-१ ॥</p>
<p>ब्रह्मणा विष्णुना देव्या स्कन्देन्द्रेण यमेन च ।<br>
वरुणादित्यसोमाग्निमरुद्दहननारदैः ॥ ९-२ ॥</p>
<p>धर्मश्रीशुक्रनक्षत्र विलोहितशनैश्चरैः ।<br>
विश्वामित्रवसिष्ठात्रि बृहस्पतिबुधादिभिः ॥ ९-११३ ॥</p>
<p>श्वेतागस्त्यदधीचाद्यैः सर्वैश्च मुनिसत्तमैः ।<br>
भृङ्गिमातृमहाकालचण्डेश्वरगणाधिपैः ॥ ९-४ ॥</p>
<p>वृषवासुकिकार्कोटगुलिकानन्ततक्षकैः ।<br>
शङ्खपद्ममहापद्मैरन्यैश्चापि महोरगैः ॥ ९-५ ॥</p>
<p>सिद्धैर्यक्षैः किम्पुरुषैः बहुभिश्च महात्मभिः ।<br>
अप्सरोदैत्यगन्धर्वै रक्षोभूतगणैरपि ॥ ९-६ ॥</p>
<p>विश्वेदेवैस्तथा सर्वैस्तैस्तैस्सुकृतिभिर्वरैः ।<br>
शिवागतिर्यथाप्राप्ता सर्वगत्यातिशायिनी ॥ ९-७ ॥</p>
<p>मयाचेशप्रसादेन तथाविधमिमं शृणु ।<br>
सितचन्दनतोयेन स्नाप्यलिङ्गं विलिप्य च ॥ ९-८ ॥</p>
<p>प्। १०३(१२९)</p>
<p>शतैर्विकसितैः पद्मैः सम्पूज्य प्रणिपत्य च ।<br>
पङ्कजे विमले सौम्ये निच्छिद्रे पुष्पिते सिते ॥ ९-९ ॥</p>
<p>मध्ये केसरजालस्य स्थाप्य लिङ्गं कनीयकम् ।<br>
अङ्गुष्ठमात्रं विधिवत् सर्वगन्धमयं शुभम् ॥ ९-१० ॥</p>
<p>संस्थाप्य दक्षिणामूर्तौ बिल्वपत्रैस्समर्चयेत् ।<br>
अगरुन्दक्षिणे पार्श्वे पश्चिमे तु मनश्शिलाः ॥ ९-११ ॥</p>
<p>उत्तरे चन्दनं दद्यात् हरितालन्तु पूर्वतः ।<br>
सुसुगन्धैश्च कुसुमैः विचित्रैश्चापि पूजयेत् ॥ ९-१२ ॥</p>
<p>धूपं कृष्णागरुं दद्यात् सघृतं चापि गुल्गुलु ।<br>
वासांस्यच्छानि सूक्ष्माणि विकेशानि निवेदयेत् ॥ ९-१३ ॥</p>
<p>शिवाय शिवमन्त्रेण दक्षिणामूर्तिमाश्रितः ।<br>
अनेन विधिना देवाः सर्वे देवत्वमागताः ॥ ९-१४ ॥</p>
<p>देवी देवत्वमापन्ना गुहःस्कन्दत्वमागतः ।<br>
ब्रह्मा ब्रह्मत्वमापन्नो हरिर्विष्णुत्वमागतः ॥ ९-१५ ॥</p>
<p>इन्द्रश्च देवराजत्वं गणाश्च गणतां गताः ।<br>
एवं योर्चयते लिङ्गं सर्वगन्धमयं सकृत् ॥ ९-१६ ॥</p>
<p>सर्वपापविनिर्मुक्तः शिवमेवाधिगच्छति ।<br>
एतद्व्रतोत्तमं गुह्यं शिवलिङ्गं महाव्रतम् ॥ ९-१७ ॥</p>
<p>भक्तस्य ते मयाख्यातं न देयं यस्य कस्यचित् ।<br>
चिरं पर्युषितं माल्यं शिवस्यापनयीत यः ॥ ९-१८ ॥</p>
<p>प्। १०४(१३०)</p>
<p>गोसहस्रफलन्तस्य भवतीति न संशयः ।</p>
<p>इति श्वधर्मोत्तरे शिवधर्मशास्त्रे शिवलिङ्गमहाव्रतन्नाम<br>
नवमोध्यायः ॥</p>
<p>प्। १०५(१३१)</p>
<p>श्रीः</p>
<p>अथ दशमोध्यायः</p>
<p>नन्दिकेश्वरः</p>
<p>चतुर्दश्यामथाष्टम्यां पक्षयोश्शुक्लकृष्णयोः ।<br>
अब्दमेकन्न भुञ्जीत शिवार्चनरतः शुचिः ॥ १०-१ ॥</p>
<p>यत्पुण्यमक्षयं प्रोक्तं सततं सत्रयाजिनाम् ।<br>
सत्यवादिषु यत्पुण्यं यत्पुण्यं तीर्थगामिनाम् ॥ १०-२ ॥</p>
<p>अग्निहोत्रेषु यत्पुण्यं यत्पुण्यं यज्ञयाजिनाम् ।<br>
तत्पुण्यं सकलन्तस्य शिवलोकं स गच्छति ॥ १०-३ ॥</p>
<p>पृथिवीभाजनं कृत्वा भुक्त्वा पर्णसुयत्नतः ।<br>
अहोरात्रेण चैकेन त्रिरात्रफलमश्नुते ॥ १०-४ ॥</p>
<p>द्वयोः पर्वस्य पञ्चम्योः द्वयोः प्रतिपदोर्नरः ।<br>
सोपवासः सुगन्धाङ्गः शयीत प्रियया सह ॥ १०-५ ॥</p>
<p>शेते निश्चलचित्तस्तु रतिप्रीतिविवर्जितः ।<br>
शिवानुस्मृतचित्तस्य तस्य पुण्यफलं शृणु ॥ १०-६ ॥</p>
<p>दिव्यं वर्षसहस्राणि दिव्यं वर्षशतानि च ।<br>
तपस्तप्तं महत्तेन भवेदत्र न संशयः ॥ १०-७ ॥</p>
<p>शिवभक्तिसुपूतात्मा यद्यपि स्यात् स पापकृत् ।<br>
शिवलोके वसेन्नित्यं शिववत्संस्मृतो गुणैः ॥ १०-८ ॥</p>
<p>प्। १०६(१३२)</p>
<p>कृष्णाष्टम्यां तु नक्तेन यावत्कृष्णचतुर्दशी ।<br>
इह भोगानवाप्नोति परत्र च शिवां गतिम् ॥ १०-९ ॥</p>
<p>योब्दमेकं प्रकुर्वीत नक्तं पर्वसु पर्वसु ।<br>
ब्रह्मचारी जितक्रोधः शिवस्यार्चनतत्परः ॥ १०-१० ॥</p>
<p>संवत्सरान्ते विप्रेन्द्रान् शिवभक्तान् समाधिना ।<br>
भोजयित्वा ततो ब्रूयात् प्रीयतां भगवान् शिवः ॥ १०-११ ॥</p>
<p>एवं विधिसमायुक्तः शिवलोकं स गच्छति ।<br>
न च मानुष्यकं लोकमद्ध्रुवं प्राप्नुयाच्च सः ॥ १०-१२ ॥</p>
<p>उपवासात्परं भैक्षः भैक्षात्परमयाचितम् ।<br>
अयाचितात्परं नक्तं तस्मान्नक्तान्न विद्यते ॥ १०-१३ ॥</p>
<p>देवैर्भुक्तन्तु पूर्वाह्णे मध्याह्ने ऋषिभिस्तथा ।<br>
अपराह्णे च यतिभिः सन्ध्यायां गुह्यकादिभिः ॥ १०-१४ ॥</p>
<p>सर्वां वेलामतिक्रम्य नक्तभोजनमुत्तमम् ।<br>
वामाचारो महादेवो नक्तेनोद्धरते नरान् ॥ १०-१५ ॥</p>
<p>हविष्यभोजनं स्थानं सत्यमाहारलाघवम् ।<br>
अग्निकार्यमुपस्थानं नक्तभोजनमाचरेत् ॥ १०-१६ ॥</p>
<p>कृष्णाष्टम्यां प्रयत्नेन कृत्वानन्तं विधानतः ।<br>
मार्गशीर्षे शुभे मासे शङ्करन्तु समर्चयेत् ॥ १०-१७ ॥</p>
<p>पीत्वा तु शक्त्या गोमूत्रमनाहारो निशिं यजेत् ।<br>
अतिरात्रस्य यज्ञस्य फलमष्टगुणं भवेत् ॥ १०-१८ ॥</p>
<p>प्। १०७(१३३)</p>
<p>एवं पुष्येपि सम्पूज्य शम्भुनामानमीश्वरम् ।<br>
कृष्णाष्टम्यां घृतं प्राश्य वाजपेयाष्टकं लभेत् ॥ १०-१९ ॥</p>
<p>माघे माहेश्वरन्नाम कृष्णाष्टम्यां प्रपूजयेत् ।<br>
निशिपीत्वा च गोक्षीरं गोमेधाष्टकमाप्नुयात् ॥ १०-२० ॥</p>
<p>फाल्गुने च महादेवं सम्पूज्य प्राशयेत्तिलान् ।<br>
राजसूयस्य यज्ञस्य फलमष्टगुणं लभेत् ॥ १०-२१ ॥</p>
<p>वर्षलक्षं महाभोगैः शिवलोके महीयते ।<br>
चैत्रे तु स्थाणुनामानं कृष्णाष्टम्यां प्रपूजयेत् ॥ १०-२२ ॥</p>
<p>यावत्सुखर्जितान् प्राश्य सोश्वमेधफलं लभेत् ।<br>
वैशाखे शिवनामानं पिवेद्रात्रौ कुशोदकम् ॥ १०-२३ ॥</p>
<p>नरमेधस्य यज्ञस्य फलमष्टगुणं लभेत् ।<br>
ज्येष्ठे पशुपतिं पूज्य गवां शृङ्गोदकं पिबेत् ॥ १०-२४ ॥</p>
<p>गवां कोटिप्रदानस्य यत्फलं तदवाप्नुयात् ।<br>
आषाढे चोग्रनामानमिष्ट्वा प्राश्य च गोमयम् ॥ १०-२५ ॥</p>
<p>सौत्रामणेस्तु यज्ञस्य फलमष्टगुणं लभेत् ।<br>
श्रावणे शर्वनामानं पिण्याकं भक्षयेन्निनि ॥ १०-२६ ॥</p>
<p>वर्षकोटिशतं साग्रं रुद्रलोके महीयते ।<br>
मासे भाद्रपदेष्टम्यां त्र्यम्बकन्नामकं यजेत् ॥ १०-२७ ॥</p>
<p>प्राशनाद्बिल्वपत्राणामनन्तफलमाप्नुयात् ।<br>
आश्विजेश्वरनामानं पीत्वा वै तण्डुलोदकम् ॥ १०-२८ ॥</p>
<p>प्। १०८(१३४)</p>
<p>पौण्डरीकस्य यज्ञस्य फलमष्टगुणं भवेत् ।<br>
कार्तिके रुद्रनामानं सम्पूज्य प्राशयेद्दधि ॥ १०-२९ ॥</p>
<p>अग्निष्टोमस्य यज्ञस्य फलमष्टगुणं लभेत् ।<br>
वर्षान्ते भोजयेद्विप्रान् शिवभक्तिपरायणान् ॥ १०-३० ॥</p>
<p>पायसं मधुनायुक्तं घृतेन च परिप्लुतम् ।<br>
शक्त्या हिरण्यवासांसि भक्त्या तेभ्यो निवेदयेत् ॥ १०-३१ ॥</p>
<p>निवेदयीत रुद्राय गाञ्च कृष्णां पयस्विनीम् ।<br>
वर्षमेकञ्चरे देवं नैरन्तर्येण यो नरः ॥ १०-३२ ॥</p>
<p>कृष्णाष्टमीव्रतं भक्त्या तस्य पुण्यफलं शृणु ।<br>
सर्वपापविनिर्मुक्तः सर्वैश्वर्यसमन्वितः ॥ १०-३३ ॥</p>
<p>वसेच्छिवपुरे नित्यं नेहायाति कदाचन ।<br>
पुण्योत्सवेषु सर्वेषु विष्वौ च ग्रहणादिषु ॥ १०-३४ ॥</p>
<p>दानोपवासहोमाद्यम् अक्षयं जायते कृतम् ।<br>
प्रतिमासं प्रवक्ष्यामि इदं व्रतमनुत्तमम् ॥ १०-३५ ॥</p>
<p>धर्मार्थकाममोक्षार्थं नरनार्यादिदेहिनाम् ।<br>
पुष्यमासेषु सम्प्राप्ते यः कुर्यान्नक्त भोजनम् ॥ १०-३६ ॥</p>
<p>सत्यवादी जितक्रोधः शालिगोधूमगोरसैः ।<br>
पक्षयोरष्टमीं यत्नात् उपवासेन वर्तयेत् ॥ १०-३७ ॥</p>
<p>त्रिसन्ध्यमर्चयेदीशम् अग्निकार्यञ्च शक्तितः ।<br>
भूमिशय्यां च मासान्ते पूर्णेमास्यक्षतादिभिः ॥ १०-३८ ॥</p>
<p>प्। १०९(१३५)</p>
<p>कृत्वा स्नानं महापूजां शिवे यत्नात्प्रपूरयेत् ।<br>
नैवेद्यमाढकप्रस्थं क्षीरसक्तं निवेदयेत् ॥ १०-३९ ॥</p>
<p>भोजयीत द्विजानष्टौ शिवभक्तान् सुदक्षिणान् ।<br>
शिवाय यो गोमिथुनं कपिलां च निवेदयेत् ॥ १०-४० ॥</p>
<p>अलङ्कृत्वा स्वरूपञ्च तस्य पुण्यफलं शृणु ।<br>
सूर्यकोटिप्रतीकाशैः विमानैस्सार्ववामिकैः ॥ १०-४१ ॥</p>
<p>रुद्रकन्यासमाकीर्णैः महावृषभसंयुतैः ।<br>
सङ्गीतनृत्तवाद्याद्यैः अप्सरोगणशोभितैः ॥ १०-४२ ॥</p>
<p>चामरैर्धूयमानैश्च स्तूयमानैस्सुरासुरैः ।<br>
त्रिणेत्रः शूलपाणिश्च शिवैश्वर्य समन्वितः ॥ १०-४३ ॥</p>
<p>गच्छेच्छिवपुरन्तत्र यत्रास्ते शङ्करस्स्वयम् ।<br>
यावत्तद्रोमसङ्ख्यानं तत्प्रसूतिकुलेषु च ॥ १०-४४ ॥</p>
<p>तावद्वर्षसहस्राणि शिवलोके महीयते ।<br>
त्रिस्सप्तकुलजैस्सार्धं भुक्त्वा भोगान्यथेप्सितान् ॥ १०-४५ ॥</p>
<p>ज्ञानयोगं समासाद्य तत्रैव भुविमुच्यते ।<br>
योगाद्दुःखान्तमाप्नोति ज्ञानाद्योगः प्रवर्तते ॥ १०-४६ ॥</p>
<p>शिवधर्माद्भवेज्ज्ञानं शिवधर्मः शिवार्चनात् ।<br>
इत्येषवस्समाख्यातः संसारार्णववर्तिनाम् ॥ १०-४७ ॥</p>
<p>शिवमोक्षक्रमोपायः शिवाश्रयनिषेविणाम् ।<br>
माघमासे तु सम्प्राप्ते यः कुर्यान्नक्तभोजनम् ॥ १०-४८ ॥</p>
<p>प्। ११०(१३६)</p>
<p>कृसरं घृतसंयुक्तं भुञ्जानस्संयतेन्द्रियः ।<br>
सोपवासः चतुर्दश्यां भवेदुभयपक्षयोः ॥ १०-४९ ॥</p>
<p>शिवाय पौर्णमास्यां यः प्रदद्याद्धृतकम्बलम् ।<br>
कृष्णं गोमिथुनं चात्र सुरूपं च निवेदयेत् ॥ १०-१५० ॥</p>
<p>शेषं कृत्वा यथान्यायं पूर्वोक्तमखिलं लभेत् ।<br>
इन्द्रनीलप्रतीकाशैः विमानैः शिखिसंवृतैः ॥ १०-५१ ॥</p>
<p>गत्वा शिवपुरं रम्यं भुक्त्वा भोगान्यथेप्सितान् ।<br>
सम्प्राप्ते फाल्गुने मासे यः कुर्यान्नक्तभोजनम् ॥ १०-५२ ॥</p>
<p>श्यामाकाक्षीरनीवारैः वीतक्रोधोजितेन्द्रियः ।<br>
चतुर्दश्यामथाष्टम्यामुपवासरतो भवेत् ॥ १०-५३ ॥</p>
<p>पौर्णमास्यां महास्नानं पञ्चगव्यघतादि * ।</p>
<p>त्वग्भिश्च क्षीरवृक्षाणां धात्रीगन्धादिभिस्तथा ।<br>
दद्याद्गोमिथुनं भक्त्या ताम्राभं परमेष्ठिने ॥ १०-५५ ॥</p>
<p>शेषमन्यद्यथोद्दिष्टं कृत्वा प्राप्नोति तत्फलम् ।<br>
पद्मरागप्रतीकाशैः विमानैर्गजसंयुतैः ॥ १०-५६ ॥</p>
<p>गत्वा शिवपुरं दिव्यं पूर्वोक्तं लभते फलम् ।<br>
चैत्रमासे तु सम्प्राप्ते यः कुर्यान्नक्तभोजनम् ॥ १०-५७ ॥</p>
<p>शाल्यन्नं पयसायुक्तं भुञ्जानः संयतेन्द्रियः ।<br>
दद्याद्गोमिथुनं चात्र पाटलं समलङ्कृतम् ॥ १०-५८ ॥</p>
<p>प्। १११(१३७)</p>
<p>शिवायाति स्वरूपं च शेषं पूर्ववदाचरेत् ।<br>
पद्मरागनिभैर्यानैः दिव्याश्वरथसंयुतैः ॥ १०-५९ ॥</p>
<p>गच्छेच्छिवपुरं रम्यं दुष्प्रापमकृतात्मभिः ।<br>
वैशाखमासे सम्प्राप्ते यः कुर्यान्नक्तभोजनम् ॥ १०-६० ॥</p>
<p>पिष्टकं पयसायुक्तं भुञ्जानस्संयतेन्द्रियः ।<br>
गोष्ठशायी शिवध्यायी निशायामेकवस्त्रधृक् ॥ १०-६१ ॥</p>
<p>नियमं च यथोद्दिष्टं सामान्यं सर्वमाचरेत् ।<br>
वैशाखे पौर्णमास्यां च कुर्यात्स्नानं घृतादिभिः ॥ १०-६२ ॥</p>
<p>शिवायालङ्कृतं श्वेतं दद्याद्गोमिथुनं शिवम् ।<br>
हंसकुन्दन्दुवर्णाभैर्महायानैरलङ्कृतम् ॥ १०-६३ ॥</p>
<p>सुश्वेतवृषसंयुक्तैः प्रयातीश्वरमन्दिरम् ।<br>
सर्वातिशानिरूपाभिः स्त्रीभिस्सम्परिवारितः ॥ १०-६४ ॥</p>
<p>नीलोत्पलसुगन्धाभिः क्रीडते कालमक्षयम् ।<br>
ज्येष्ठमासे तु सम्प्राप्ते यः कुर्यान्नक्तभोजनम् ॥ १०-६५ ॥</p>
<p>शाल्यन्नमम्भसा धौत माज्यक्षीरेणसंयुतम् ।<br>
वीरासनीनिशार्धं स्यात् दिवागामनुगच्छति ॥ १०-६६ ॥</p>
<p>हितकारी गवां नित्यमहङ्कारविवर्जितः ।<br>
पौर्णमास्यां च पूर्वेद्युः कुर्यात्स्नानादिकं विधिम् ॥ १०-६७ ॥</p>
<p>देयं गोमिथुनं चात्र धूमवर्णमलङ्कृतम् ।<br>
नीलोत्पलदलप्रख्यैरसङ्ख्यानैरनौपमैः ॥ १०-६८ ॥</p>
<p>प्। ११२(१३८)</p>
<p>महासिह्मनिबद्धैश्च क्रीडते कालमक्षयम् ।<br>
आषाढमासे सम्प्राप्ते यः कुर्यान्नक्तभोजनम् ॥ १०-६९ ॥</p>
<p>भूरिखण्डास्य सम्मिश्रं सक्तुमद्या सगोरसम् ।<br>
दद्याद्गोमिथुनं गौरं शिवायालङ्कृतं शुभम् ॥ १०-७० ॥</p>
<p>सामान्यं च विधिं कुर्यात् सर्वञ्च प्राक्प्रचोदितम् ।<br>
शुद्धस्फटिकसङ्काशैः यानैस्सारसवाहनैः ॥ १०-७१ ॥</p>
<p>अणिमादिगुणैर्युक्तः शिववद्विचरेत्स्वयम् ।<br>
सम्प्राप्ते श्रावणे मासे यः कुर्यान्नक्तभोजनम् ॥ १०-७२ ॥</p>
<p>क्षीरसाष्टिकयुक्तेन सर्वभूतहिते रतः ।<br>
श्वेताग्रपादपाण्ट्रं च दद्याद्गोमिथुनं शिवे ॥ १०-७३ ॥</p>
<p>सामान्यमखिलं कुर्यात् विधिना यत् प्रकीर्तितम् ।<br>
सविचित्रैर्महायानैः विचित्राश्वनियोजितैः ॥ १०-७४ ॥</p>
<p>गत्वा शिवपुरं दिव्यं पूर्वोक्तं लभते फलम् ।<br>
प्राप्ते भाद्रपदे मासे यः कुर्यान्नक्त भोजनम् ॥ १०-७५ ॥</p>
<p>हुतशेषन्तु भुञ्जानो वृक्षमूलाक्षितो दिवा ।<br>
रात्रौ चायतने वासी सर्वभूतानुकम्पकः ॥ १०-७६ ॥</p>
<p>नीलस्कन्धं वृषं गां च रुद्राय विनिवेदयेत् ।<br>
निशाकरकरप्रख्यैः वज्रवैडूर्यशोभनैः ॥ १०-७७ ॥</p>
<p>चक्रवाकसमायुक्तैः विमानैस्सार्वगामिकैः ।<br>
गत्वा शिवपुरं रम्यममरासुरवन्दितम् ॥ १०-७८ ॥</p>
<p>प्। ११३(१३९)</p>
<p>क्रीडते विविधैर्भोगैर्यावदाभूतसम्प्लवम् ।<br>
श्रीमदाश्वयुजे मासि यः कुर्यान्नक्तभोजनम् ॥ १०-७९ ॥</p>
<p>घृताशनं प्रयुञ्जीत प्रसन्नात्माजितेन्द्रियः ।<br>
वृषभं नीलवर्णाभम् उरोदेशे समुन्नतम् ॥ १०-८० ॥</p>
<p>विमुच्य दद्याद्रुद्राय गामेकां समलङ्कृताम् ।<br>
विधिशेषं च पूर्वोक्तमशेषं समुपाचरेत् ॥ १०-८१ ॥</p>
<p>प्राणान्ते च परं स्थानं प्रयाति शिववद्वशी ।<br>
स्वच्छमौक्तिकसङ्काशैरिन्द्रनीलोपशोभितैः ॥ १०-८२ ॥</p>
<p>जीवञ्जीवकसंयुक्तैः विमानैस्सार्वगामिकैः ।<br>
प्रक्रीडते महाभोगैः यावदाभूतसम्प्लवम् ॥ १०-८३ ॥</p>
<p>सुशुभे कार्तिके मासे यः कुर्यान्नक्तभोजनम् ।<br>
क्षीरोदनन्तु भुञ्जीत सत्यवादी जितेन्द्रियः ॥ १०-८४ ॥</p>
<p>दद्याद्गोमिथुनं चात्र कापिलं ज्वलनप्रभम् ।<br>
पूर्वोक्तविधिना कृत्वा शिवतुल्यगुणो भवेत् ॥ १०-८५ ॥</p>
<p>कल्पानलशिखा प्रख्यैः महायानैरनूपमैः ।<br>
महासिंहकृताटोपैः शिववच्चेष्टिते सुखी ॥ १०-८६ ॥</p>
<p>मार्गशीर्षे शुभे मासे यः कुर्यान्नक्तभोजनम् ।<br>
यवान्नं पयसायुक्तं भुञ्जानस्संयतेन्द्रियः ॥ १०-८७ ॥</p>
<p>दद्याद्गोमिथुनं दिव्यं पाण्डरं समलङ्कृतम् ।<br>
शेषं शिवाय पूर्वोक्त * * विधिना समुपाक्रमेत् ॥ १०-८८ ॥</p>
<p>प्। ११४(१४०)</p>
<p>सितपद्मनिभैर्यानैः श्वेताश्वरथसंयुतैः ।<br>
गत्वा शिवपुरं दिव्यं शिवतुल्यबलो भवेत् ॥ १०-८९ ॥</p>
<p>अहिंसा सत्यमस्तेयं ब्रह्मचर्यं क्षमा दया ।<br>
त्रिस्नानार्चाग्निहवनं भूशर्या नक्तभोजनम् ॥ १०-९० ॥</p>
<p>पक्षयोरुपवासेन चतुर्दश्यष्टमीषु च ।<br>
इत्येववमादिनियमैराचरेत शिवव्रतम् ॥ १०-९१ ॥</p>
<p>शिवभक्ता तु या नारी ध्रुवं सा पुरुषो भवेत् ।<br>
स्त्रीत्वमत्युत्तमं सा तत्काङ्क्षते शृणु तद्व्रतम् ॥ १०-९२ ॥</p>
<p>उमामहेश्वरन्नाम सदाप्रीतिविवर्धनम् ।<br>
अतियोगकरं शान्तं धर्मकामार्थसाधनम् ॥ १०-९३ ॥</p>
<p>पौणमास्याममायां च चतुर्दश्यष्टमीषु च ।<br>
नक्तमब्दं प्रकुर्वीत हविष्यं ब्रह्मचारिणी ॥ १०-९४ ॥</p>
<p>उमामहेश्वरन्नाम हेम्ना कृत्वा सुशोभनाम् ।<br>
प्रतिमां चापि वर्षान्ते स्नापयित्वा घृतादिभिः ॥ १०-९५ ॥</p>
<p>गन्धपुष्पैरलङ्कृत्य वस्त्रपुष्पैश्च शोभनैः ।<br>
भक्ष्यभोज्यैरशेषैश्च वितानध्वजचामरैः ॥ १०-९६ ॥</p>
<p>भोजयेच्छिवभक्तांश्च दीनानाथांश्च तर्पयेत् ।<br>
शक्त्या तु दक्षिणां दद्यात् गुरवे ज्ञानदायिने ॥ १०-९७ ॥</p>
<p>हेमकांस्यादिपात्रं वा सितभस्मावकुण्डितम् ।<br>
कृत्वा चायतने मध्ये प्रतिमामुपकल्पयेत् ॥ १०-९८ ॥</p>
<p>प्। ११५(१४१)</p>
<p>शिरसाधार्य तत्पात्रं वितान छत्रशोभितम् ।<br>
ध्वजशङ्खादिविभवैः शिवस्यायतनं नयेत् ॥ १०-९९ ॥</p>
<p>लिङ्गमूर्तेः महेशस्य व्रतस्यान्ते निवेदयेत् ।<br>
तद्वेद्यां स्थापयेत्पात्रमुपशोभासमन्वितम् ॥ १०-१०० ॥</p>
<p>शिवं प्रदक्षिणी कृत्य प्रणिपत्यक्षमापयेत् ।<br>
समाप्य तद्व्रतं पुण्यं शृणुयाच्च फलं लभेत् ॥ १०-१०१ ॥</p>
<p>द्वादशादित्यसङ्काशैः महायानैरनूपमैः ।<br>
यथेष्टमैश्वरे लोके रुद्रैस्सार्धं प्रमोदते ॥ १०-१०२ ॥</p>
<p>कल्पकोटिसहस्राणि कल्पकोटिशतानि च ।<br>
तदन्ते समहाभोगैः विष्णुलोके महीयते ॥ १०-१०३ ॥</p>
<p>ततः कर्मावशेषेण सर्वकामसमन्वितम् ।<br>
ब्रह्मलोकं समासाद्य परं सुखमवाप्नुयात् ॥ १०-१०४ ॥</p>
<p>ब्रह्मलोकात्परिभ्रष्टा श्रीमती परिपूजिता ।<br>
प्राजापत्यं समासाद्य लोकालोकनमस्कृतः ॥ १०-१०५ ॥</p>
<p>भोगांस्तु सुचिरं भुक्त्वा सोमलोके वसेत्सुखी ।<br>
सोमादैन्द्रं परं लोकमासाद्येन्द्रपतिर्भवेत् ॥ १०-१०६ ॥</p>
<p>इन्द्रलोकाच्च गान्धर्वं लोकं प्राप्य च मोदते ।<br>
गन्धर्वपतिमाप्नोति भोगान्भुक्त्वा यथेप्सितान् ॥ १०-१०७ ॥</p>
<p>महारत्नप्रभादीप्तैरूपशोभितमद्भुतैः ।<br>
यक्षिलोकमिदं प्राप्य यथाकामं प्रमोदते ॥ १०-१०८ ॥</p>
<p>प्। ११६(१४२)</p>
<p>यक्षलोकात्परिभ्रष्टा क्रीडतेलमरुन्धती ।<br>
स्थानानि लोकपालानां क्रमादागत्य मोदते ॥ १०-१०९ ॥</p>
<p>लोकालोकस्य पर्यन्ते सर्वस्मिन् क्षितिमण्डले ।<br>
यत्रक्वचित्सुखं दिव्यं तदशेषमवाप्नुयात् ॥ १०-११० ॥</p>
<p>यौवनं रूपसम्पन्नम् अशेषपृथिवीपतिम् ।<br>
धर्मार्थकाममोक्षज्ञमिममासाद्य मोदते ॥ १०-१११ ॥</p>
<p>ततस्सा धर्मशेषेण भवतीश्वरभाविता ।<br>
स्वकर्मभावनायोगात् पुनः प्रारभते शुभम् ॥ १०-११२ ॥</p>
<p>शुभं वा पुनरप्येवं योनिं यानि सहस्रशः ।<br>
यावन्नाप्नोति निर्वेदं तावद्भ्रमति कर्मणा ॥ १०-११३ ॥</p>
<p>तन्निर्वेदाच्च वैराग्यं वैराग्यात् ज्ञानसम्भवः ।<br>
ज्ञानात्प्रवर्तते योगो योगाद्दुःखान्तमाप्नुयात् ॥ १०-११४ ॥</p>
<p>अष्टम्यां च चतुर्दश्यां नियतं ब्रह्मचारिणी ।<br>
वर्षमेकन्न भुञ्जीत महाभोगजिगीषया ॥ १०-११५ ॥</p>
<p>वर्षान्ते प्रतिमां कृत्वा पूर्ववद्विधिमाचरेत् ।<br>
स्नानाद्यन्तद्व्रतं प्राप्य पूर्वोक्तांश्च गुणान् लभेत् ॥ १०-११६ ॥</p>
<p>जाम्बूनदमयैर्यानैः चतुर्द्वारैरलङ्कृतैः ।<br>
गत्वा शिवपुरं दिव्यम् अशेषं भोगमाप्नुयात् ॥ १०-११७ ॥</p>
<p>उमादेवी प्रियार्थन्तु तुष्टाव परमार्थतः ।<br>
नारी चैवोपवासेन चाब्दं कृत्वा चतुर्दशीम् ॥ १०-११८ ॥</p>
<p>प्। ११७(१४३)</p>
<p>वर्षान्ते प्रतिमां कृत्वा शालिपिष्टमयीं शुभाम् ।<br>
पीतैस्तु लेपनैर्माल्यैः पीतवस्त्रैश्च पूजयेत् ॥ १०-११९ ॥</p>
<p>पूर्वोक्तमखिलं कृत्वा शिवाय विनिवेदयेत् ।<br>
सप्तभौमैर्महायानैः तप्तचामीकरप्रभैः ॥ १०-१२० ॥</p>
<p>युगकोटिसहस्राग्रं रुद्रलोके महीयते ।<br>
शिवादिसर्वलोकेषु भुक्त्वा भोगान्यथेप्सितान् ॥ १०-१२१ ॥</p>
<p>क्रमादागत्य लोकेस्मिन् यथेष्टं पतिमाप्नुयात् ।<br>
अमावास्यां निराहारा भवेदेवं सुयन्त्रिता ॥ १०-१२२ ॥</p>
<p>शूलं पिष्टमयं कृत्वा वर्षान्ते तु निवेदयेत् ।<br>
शिवाय राजतं पद्मं सुवर्णकृतकर्णिकम् ॥ १०-१२३ ॥</p>
<p>तद्भक्त्या विन्यसेन्मूर्ध्नि शेषं पूर्ववदाचरेत् ।<br>
कामतोपि कृतं पापं भ्रूणहत्यादिकं च यत् ॥ १०-१२४ ॥</p>
<p>तत्सर्वं शूलदानेन भिन्यान्नारी न संशयः ।<br>
महापद्मविमानेन नरनारीसमन्विता ॥ १०-१२५ ॥</p>
<p>युगकोटिशतं साग्रं रुद्रलोके महीयते ।<br>
ईशलोकादिलोकेषु भुक्त्वा भोगाननेकधा ॥ १०-१२६ ॥</p>
<p>इह लोके क्रमात्प्राप्य यथेष्टं पतिमाप्नुयात् ।<br>
पौर्णिमायाममावास्याम् अब्दमेकं सुयन्त्रिता ॥ १०-१२७ ॥</p>
<p>वर्षान्ते सर्वगन्धाढ्यां प्रतिमां विनिवेदयेत् ।<br>
सुविचित्रैर्महायानैः दिव्यगन्धर्वभूषितैः ॥ १०-१२८ ॥</p>
<p>प्। ११८(१४४)</p>
<p>युगकोटिशतं साग्रं शिवलोके महीयते ।<br>
यथेष्टमैश्वरे लोके भुक्त्वा भोगान्विशेषतः ॥ १०-१२९ ॥</p>
<p>क्रमादागत्य लोकेस्मिन् राजानं पतिमाप्नुयात् ।<br>
या कार्तिके शुभे मासे एक भुक्तेन वर्तते ॥ १०-१३० ॥</p>
<p>क्षमाहिंसादिनियमैः संयुक्ता ब्रह्मचारिणी ।<br>
गुलाज्यमिश्रं पिण्याकं मासान्ते तु निवेदयेत् ॥ १०-१३१ ॥</p>
<p>अष्टम्यां च चतुर्दश्याम् उपवासरतो भवेत् ।<br>
इन्द्रनीलप्रतीकाशैः विमानैस्सार्वगामिकैः ॥ १०-१३२ ॥</p>
<p>वर्षकोटिशतं साग्रं रुद्रलोके महीयते ।<br>
ईशलोकादिलोकेषु भुक्त्वा भोगाननेकधा ॥ १०-१३३ ॥</p>
<p>यथावद्भोगमासाद्य लोकेषु च विशेषतः ।<br>
क्रमादागत्य लोकेस्मिन् यथेष्टं पतिमाप्नुयात् ॥ १०-१३४ ॥</p>
<p>इत्येवं सर्वमासेषु विधिस्तुल्यः प्रकीर्तितः ।<br>
एकभुक्तोपवासस्य फलञ्च सदृशं विदुः ॥ १०-१३५ ॥</p>
<p>क्षमासत्यं दयादानं शौचमिन्द्रियनिग्रहः ।<br>
शिवपूजाग्निहोमं च सन्तोषोऽस्तेयभावनः ॥ १०-१३६ ॥</p>
<p>सर्वव्रतेषु यद्धर्मः सामान्यो दशधा स्मृतः ।<br>
विशेषमपि वक्ष्यामि प्रतिमासव्रतं प्रति ॥ १०-१३७ ॥</p>
<p>मार्गशीर्षे शुभेमासे वृषं पिष्टसुनिर्मितम् ।<br>
गन्धमाल्यैरलङ्कृत्य शिवालविनिवेदयेत् ॥ १०-१३८ ॥</p>
<p>प्। ११९(१४५)</p>
<p>वृषयुक्तैर्महायानैरप्सरोगणसंयुतैः ।<br>
वर्षायुतशतं साग्रं शिवलोके महीयते ॥ १०-१३९ ॥</p>
<p>सर्वदेवनिकायेषु सम्प्राप्य सुखमुत्तमम् ।<br>
क्रमादागत्य लोकेस्मिन् यथेष्टं पतिमाप्नुयात् ॥ १०-१४० ॥</p>
<p>पुष्यमासे शुभे प्राप्ते शूलं कृत्वा पिनाकिनः ।<br>
गन्धमाल्यैरलङ्कृत्य शिवाय विनिवेदयेत् ॥ १०-१४१ ॥</p>
<p>महापुष्पकयानेन दिव्यगन्धप्रभावता ।<br>
वर्षायुतशतं दिव्यं रुद्रलोके महीयते ॥ १०-१४२ ॥</p>
<p>भुक्त्वा तु विपुलान् भोगान् अशेषपुरसम्भवान् ।<br>
सम्प्राप्यैव क्रमाल्लोकान् यथेष्टं पतिमाप्नुयात् ॥ १०-१४३ ॥</p>
<p>रथमश्वयुतं माघे दीपमाला प्रशोभिते ।<br>
पैष्टलिङ्गं समायुक्तं कृत्वा यतनमानयेत् ॥ १०-१४४ ॥</p>
<p>महारथोपमैर्यानैः श्वेतवाजीविराजितैः ।<br>
वर्षकोटिशतं साग्रं शिवलोके महीयते ॥ १०-१४५ ॥</p>
<p>अनुभूयातुलान् भोगान् अशेषपुरसम्भवान् ।<br>
क्रमादागत्य लोकेस्मिन् राजानं पतिमाप्नुयात् ॥ १०-१४६ ॥</p>
<p>फाल्गुने प्रतिमां पैष्टीं कृत्वा रूपसमन्विताम् ।<br>
गन्धमाल्यैरलङ्कृत्य स्थापयेच्छिवसन्निधौ ॥ १०-१४७ ॥</p>
<p>यानैरप्रतिमैर्दिव्यैः गीतवादित्रसङ्कुलैः ।<br>
वर्षायुतशतं साग्रं शिवलोके महीयते ॥ १०-१४८ ॥</p>
<p>प्। १२०(१४६)</p>
<p>सर्वामरनिकायेषु सम्प्राप्य सुखमुत्तमम् ।<br>
क्रमाअदागत्य लोकेऽस्मिन् यथेष्टं पतिमाप्नुयात् ॥ १०-१४९ ॥</p>
<p>चैत्रे भवं कुमारं च कृत्वा पैष्टमलङ्कृतम् ।<br>
स्थाप्य पात्रे यथा प्रोक्तम् आनयेच्छिवमन्दिरम् ॥ १०-१५० ॥</p>
<p>शदीन्द्रप्रतीकाशैः विमानैस्सार्वगामिकैः ।<br>
वर्षकोट्ययुतन्दिव्यं शिवलोके महीयते ॥ १०-१५१ ॥</p>
<p>कर्मक्षयादिहागत्य पुत्रपौत्रप्रतिष्ठितम् ।<br>
अभीष्टं पतिमासाद्य लभेद्भोगान्सुदुर्लभान् ॥ १०-१५२ ॥</p>
<p>तण्डुलाढकपिष्टेन कृत्वा कैलासपर्वतम् ।<br>
ईश्वरोमासमायुक्तं सर्वधातुविभूषितम् ॥ १०-१५३ ॥</p>
<p>कन्दरैर्निचितैः चित्रैः लवणप्रस्थसंयुतैः ।<br>
सर्वरत्नसमायुक्तं स्थापयेदीश्वरालये ॥ १०-१५४ ॥</p>
<p>कैलासव्रतमित्युक्तं वैशाख्यां यस्समाचरेत् ।<br>
कैलासकोपमैर्यानैः शिवलोके महीयते ॥ १०-१५५ ॥</p>
<p>शिवादिसर्वलोकेषु भुक्त्वा भोगानशेषतः ।<br>
क्रमादागत्य लोकेस्मिन् राजेन्द्रं पतिमाप्नुयात् ॥ १०-१५६ ॥</p>
<p>लिङ्गं पिष्टमयं कृत्वा ज्येष्ठे मासे सवेदिकम् ।<br>
भक्त्या सम्पूज्य गन्धाद्यैः वस्त्रयुग्मेन वेष्टयेत् ॥ १०-१५७ ॥</p>
<p>उपशोभाविशेषैश्च तत्र जागरमाचरेत् ।<br>
प्रभाते ध्वजशङ्खाद्यैः शिवाय विनिवेदयेत् ॥ १०-१५८ ॥</p>
<p>प्। १२१(१४७)</p>
<p>शुद्धस्फटिकसङ्काशैः विमानैस्सार्वगामिकैः ।<br>
वर्षकोटियुगं साग्रं शिवलोके महीयते ॥ १०-१५९ ॥</p>
<p>भुक्त्वा भागान्यथा काममशेषपुरसम्भवान् ।<br>
क्रीडाविरतभावैश्च मोदते शङ्करालये ॥ १०-१६० ॥</p>
<p>क्रमादागत्य लोकेस्मिन् राजानं पतिमाप्नुयात् ।<br>
ग्रहं पिष्टमयं कृत्वा आषाढे सप्तभौमिकम् ॥ १०-१६१ ॥</p>
<p>सर्वबीजरसैश्चापि सम्पूर्णं शुभलक्षणम् ।<br>
ग्रहोपकरणैर्युक्तं मुसलोलुखलादिभिः ॥ १०-१६२ ॥</p>
<p>सर्वरत्नादिगोश्वाद्यैः दासीशय्याद्यलङ्कृतम् ।<br>
एतैः पिष्टमयैस्सर्वैः प्रदीपाद्युपशोभितैः ॥ १०-१६३ ॥</p>
<p>सर्वभक्तसमाकीर्णं गन्धमाल्यैरलङ्कृतम् ।<br>
श्वेतरक्तासितैः पीतैः ध्वजैर्वस्त्रैस्सुशोभितम् ॥ १०-१६४ ॥</p>
<p>चतुर्विधैश्च चरणैः संयुक्तं दर्पणेन तु ।<br>
आषाढे पौर्णमास्यान्तु शिवं स्थाप्य शिवाग्रतः ॥ १०-१६५ ॥</p>
<p>सर्वोपकरणोपेतं प्रणिपत्य निवेदयेत् ।<br>
शतभौमैर्महायानैः विमानैस्सार्वगामिकैः ॥ १०-१६६ ॥</p>
<p>वर्षकोटिशतं साग्रं शिवलोके महीयते ।<br>
भुक्त्वा तु विपुलान् भोगान् सर्वलोकेष्वनुक्रमात् ॥ १०-१६७ ॥</p>
<p>प्राप्ता तु सर्वभोगाढ्यं सप्तभौमं ग्रहं लभेत् ।<br>
सर्वधातु समाकीर्णं विचित्रध्वजशोभितम् ॥ १०-१६८ ॥</p>
<p>प्। १२२(१४८)</p>
<p>निवेदयीत शर्वाय श्रावणे तिलपर्वतम् ।<br>
रु(त्व)चेन्द्रनीलसङ्काशैः यानैरप्रतिमैश्शुभैः ॥ १०-१६९ ॥</p>
<p>वर्षकोटिशतं साग्रं शिवलोके महीयते ।<br>
विविधान्भुवनान्भोगानवाप्य विविधान्दिवि ॥ १०-१७० ॥</p>
<p>क्रमाल्लोकमिमं प्राप्य राजानं पतिमाप्नुयात् ।<br>
कृत्वा भाद्रपदे मासे शोभनं शालिपर्वतम् ॥ १०-१७१ ॥</p>
<p>वितानध्वजवस्त्राद्यैः धातुभिश्च निवेदयेत् ।<br>
दिवाकरकरप्रख्यैः महायानैः सुशोभनैः ॥ १०-१७२ ॥</p>
<p>वर्षकोटिसहस्राणि रुद्रलोके महीयते ।<br>
सम्प्राप्यविपुलान् भोगान् अशेषपुरसम्भवान् ॥ १०-१७३ ॥</p>
<p>क्रमादागत्य लोकेस्मिन् राजानं पतिमाप्नुयात् ।<br>
कृत्वाचाश्वयुजे मासि विपुलं धान्यपर्वतम् ॥ १०-१७४ ॥</p>
<p>सुवर्णवस्त्रसंयुक्तं शिवाय विनिवेदयेत् ।<br>
सुविचित्रैर्महायानैः वरभोगसमन्वितैः ॥ १०-१७५ ॥</p>
<p>वर्षकोटिसहस्राणि रुद्रलोके महीयते ।<br>
रुद्रलोकादिलोकेषु भुक्त्वा भोगान्यथेप्सितान् ॥ १०-१७६ ॥</p>
<p>सम्प्राप्तेस्मिन् क्रमाल्लोके राजानं पतिमाप्नुयात् ।<br>
सर्वधान्यसमायुक्तं सर्वबीजरसादिभिः ॥ १०-१७७ ॥</p>
<p>सर्वधातु समायुक्तं सर्वरत्नोपशोभितम् ।<br>
शृङ्गैश्चतुर्भिस्संयुक्तं वितानध्वजशोभितम् ॥ १०-१७८ ॥</p>
<p>प्। १२३(१७९)</p>
<p>गन्धैर्माल्यैस्तथा धूपैः प्रदीपैश्चापि शोभितम् ।<br>
विचित्रनृत्तगीतैश्च शङ्खवीणादिभिस्तथा ॥ १०-१७९ ॥</p>
<p>ब्रह्मघोषैस्तथा पुण्यैः मङ्गलैश्च विशेषतः ।<br>
महाध्वजाष्टसंयुक्तं विचित्रकुसुमोज्वलम् ॥ १०-१८० ॥</p>
<p>नागेन्द्रं मेरुनामानं त्रैलोक्याधारमुत्तमम् ।<br>
तस्य मूर्ध्नि शिवं कुर्यात् सर्वदेवसमावृतम् ॥ १०-१८१ ॥</p>
<p>दैत्यगन्धर्वभूतैश्च सिद्धयक्षगणैस्तथा ।<br>
विद्याधराप्सरोनागैः ऋषिभिश्च विशेषतः ॥ १०-१८२ ॥</p>
<p>शालिपिष्टमयं सर्वं रूपं कृत्वा विचक्षणः ।<br>
देवस्य दक्षिणे हस्ते शूलं त्रिदशपूजितम् ॥ १०-१८३ ॥</p>
<p>एवं सर्वेषु देवेषु कुर्यादस्त्रं यथाक्रमम् ।<br>
शिवस्य महतीं पूजां कृत्वाचारसमन्विताम् ॥ १०-१८४ ॥</p>
<p>पूजयेत् सर्वदेवांश्च दशदिक्षु बलिं हरेत् ।<br>
व्रतिनो भोजयेत् पश्चात् शिवभक्तान्सदक्षिणान् ॥ १०-१८५ ॥</p>
<p>सर्वारम्भसमायुक्तं महाविभवकल्पितम् ।<br>
निवेदयीतरुद्राय कार्तिक्यान्नगमुत्तमम् ॥ १०-१८६ ॥</p>
<p>यः कुर्यात्सकृदप्येवं तस्य पुण्यफलं शृणु ।<br>
सर्वागमेषु यत्पुण्यं कथितं मुनिभिः पुरा ॥ १०-१८७ ॥</p>
<p>तत्पुण्यं कोटिगुणितं प्राप्नुयान्नात्र संशयः ।<br>
महारत्नप्रभैर्यानैः सर्वरत्नसमवितैः ॥ १०-१८८ ॥</p>
<p>प्। १२४(१५०)</p>
<p>गीतनृत्तादिवाद्यैश्चाप्यप्सरोभिश्च शोभितैः ।<br>
सूर्यकोटिसमप्रख्यैः विमानैर्मेरुसन्निभैः ॥ १०-१८९ ॥</p>
<p>नरनारीसमाकीर्णैः दिव्यगन्धवहैश्शुभैः ।<br>
देवदानवगन्धर्वैः स्तूयमानो गणादिभिः ॥ १०-१९० ॥</p>
<p>स्वच्छन्दस्सर्वगो भूत्वा प्रयाति वरमन्दिरम् ।<br>
कल्पकोटिशतं दिव्यं मोदते स महातपाः ॥ १०-१९१ ॥</p>
<p>एवं सर्वेषु लोकेषु भोगान् भुक्त्वा यथेप्सितान् ।<br>
पुण्यक्षयादिहागत्य राजानं पतिमाप्नुयात् ॥ १०-१९२ ॥</p>
<p>सुरूपा सुभगा नित्यं भवतीश्वरभाविता ।<br>
यं यं कामं समुद्दिश्य नरनारी नपुंसकाः ॥ १०-१९३ ॥</p>
<p>पूजयन्ति शिवं भक्त्या तन्तमेवमवाप्नुयात् ।<br>
मृण्मयं दारुजं शैलमैष्टकं वा सुकल्पितम् ॥ १०-१९४ ॥</p>
<p>कृत्वा मठं गृहं वापि यथाविभवसम्भवम् ।<br>
सर्वोपकरणो पेतं सर्वधान्यप्रपूरितम् ॥ १०-१९५ ॥</p>
<p>शिवाय तद्गृहं दत्वा सर्वान्कामानवाप्नुयात् ।<br>
भुक्त्वैकभुक्तं हेमन्ते माघमासे समन्वितः ॥ १०-१९६ ॥</p>
<p>मासान्ते च रथं कुर्यात् चित्रवस्त्रोपशोभितम् ।<br>
श्वेतैश्चतुर्भिस्संयुक्तं वृषभैस्समलङ्कृतम् ॥ १०-१९७ ॥</p>
<p>शोभितं ध्वजपुष्पाद्यै छत्रचामरदर्पणैः ।<br>
तण्डुलाथकपिष्टेन लिङ्गं कृत्वा सवेदिकम् ॥ १०-१९८ ॥</p>
<p>प्। १२५(१५१)</p>
<p>विन्यस्य रथमध्ये तु पूजयेत्कृतलक्षणम् ।<br>
तद्रात्रौ राजमार्गेण शङ्खभेर्यादिभिस्स्वनैः ॥ १०-१९९ ॥</p>
<p>भ्रामयित्वाशनैः पश्चात् शिवायतनमानयेत् ।<br>
तत्रजागरपूजाभिः प्रदीपाद्युपशोभितः ॥ १०-२०० ॥</p>
<p>प्रेक्षणीय प्रदानैश्च क्षपयीत शनैर्निशाम् ।<br>
प्रभाते स्नपनं कृत्वा तद्भक्तांश्चैव पूजयेत्(भोजयेत्) ॥ १०-२०१ ॥</p>
<p>कृपणानाथदीनानां यथाशक्त्या तु दक्षिणाम् ।<br>
रथशोभासमायुक्तं शिवाय विनिवेदयेत् ॥ १०-२०२ ॥</p>
<p>भुक्त्वा च बान्धवैस्सार्धं प्रणम्येशगृहं यजेत् ।<br>
प्रवरं सर्वदानानामस्मिन्धर्मे समापिते ॥ १०-२०३ ॥</p>
<p>व्रतं शिवरथं नाम सर्वकामार्थसाधकम् ।<br>
सर्वव्रतेषु यत्पुण्यं सर्वयज्ञेषु यत्फलम् ॥ १०-२०४ ॥</p>
<p>सर्वं शिवरथे नैव तत्पुण्यं सकलं लभेत् ।<br>
सूर्यायुतप्रतीकाशैः विमानैस्सार्वगामिकैः ॥ १०-२०५ ॥</p>
<p>त्रिसप्तकुलजैस्सार्धं शिवलोके महीयते ।<br>
भुक्त्वा तु विपुलान् भोगान् सर्वलोकेष्वनुक्रमात् ॥ १०-२०६ ॥</p>
<p>कल्पकोट्ययुतं साग्रं तस्यान्ते समहीपतिः ।<br>
पञ्चतूलीसमायुक्तां मृद्वीं खट्वामलं कृताम् ॥ १०-२०७ ॥</p>
<p>सर्वोपकरणोपेतां शिवशय्यां प्रकल्पयेत् ।<br>
शिवं वेदीसमायुक्तं पैष्टमस्यान्निधापयेत् ॥ १०-२०८ ॥</p>
<p>प्। १२६(१५२)</p>
<p>शिवज्ञानार्थतत्वज्ञम् आचार्यं विनयान्वितम् ।<br>
सम्पूज्यगन्धपुष्पाद्यैः वस्त्रालङ्कारमाचरेत् ॥ १०-२०९ ॥</p>
<p>भक्ष्यभोज्यैरशेषैश्च ततश्शय्यान्निवेदयेत् ।<br>
तत्तूलमूलतन्तूनां परिसङ्ख्या तु यावती ॥ १०-२१० ॥</p>
<p>तावद्वर्षसहस्राणि रुद्रलोके महीयते ।<br>
शिवादिसर्वलोकेषु भुक्त्वा भोगानशेषतः ॥ १०-२११ ॥</p>
<p>क्रमादागत्य लोकेस्मिन् सिह्मासनपतिर्भवेत् ।<br>
दशगावस्सवृषभा वृषभैकादश स्मृताः ॥ १०-२१२ ॥</p>
<p>शिवाय विनिवेद्यैव विशुद्धेनान्तरात्मना ।<br>
रुद्रैकादशतुल्यात्मा बलभोगादिभिर्गुणैः ॥ १०-२१३ ॥</p>
<p>शिवादिसर्वलोकेषु यथेष्टं मोदते वशी ।<br>
कल्पकोटिसहस्राणि कल्पकोटिशतानि च ॥ १०-२१४ ॥</p>
<p>भुक्त्वा तु विपुलान् भोगानशेषकुलजैस्सह ।<br>
तदन्ते ज्ञानमासाद्य प्रसादात्परमेष्टिनः ॥ १०-२१५ ॥</p>
<p>विमुच्यमोहकलिलं स्वात्मन्येवावतिष्ठते ।<br>
सवृषं गोशतं दद्यात् शिवायातीव शोभनम् ॥ १०-२१६ ॥</p>
<p>त्रिस्सप्तकुलजैस्सार्धं शृणुयात्फलमाप्नुयात् ।<br>
सूर्यकोटिप्रतीकाशैः विमानैस्सार्वगामिकैः ॥ १०-२१७ ॥</p>
<p>अनेककामसङ्ख्यानैरमरासुरवन्दितैः ।<br>
शतरुद्रबलोपेतो वीरभद्र इवापरः ॥ १०-२१८ ॥</p>
<p>प्। १२७(१५३)</p>
<p>गत्वा शिवपुरन्दिव्यमशेषाधिपतिर्भवेत् ।<br>
भुक्त्वा तु विपुलान् भोगान् प्रलये सर्वदेहिनाम् ॥ १०-२१९ ॥</p>
<p>मोहकञ्चुकमुत्सृज्य ज्ञानं कैवल्यमाप्नुयात् ।<br>
सर्वयज्ञपरश्शुद्धः स्वात्मन्येव व्यवस्थितः ॥ १०-२२० ॥</p>
<p>परिपूर्णश्च शिववदशेषपतिरव्ययः ।<br>
गाञ्चोभयमुखीन्दद्यात् शिवायातीव शोभनैः ॥ १०-२२१ ॥</p>
<p>सप्तद्वीपां क्षितिं दत्वा यत्फलं तदवाप्नुयात् ।<br>
पादद्वन्द्वं शिरोर्धं च यदावत्सनिर्गतम् ॥ १०-२२२ ॥</p>
<p>तदागौः पृथिवीज्ञेया यावद्गर्भन्नमुञ्चति ।</p>
<p>इति शिवधर्मशास्त्रे व्रतोपवासगोदानप्रशंसानाम<br>
दशमोध्यायः ॥</p>
<p>प्। १२८(१५४)</p>
<p>श्रीः</p>
<p>अथ एकादशाध्यायः</p>
<p>श्रीनन्दिकेश्वर उवाच</p>
<p>सर्वेषामेव वर्णानां शिवाश्रमनिषेविणाम् ।<br>
शिवधर्मश्शिवेनोक्तो धर्मकामार्थमुक्तये ॥ ११-१ ॥</p>
<p>ब्राह्मणः क्षत्रियो वैश्यः स्त्रीशूद्रो वा शिवाश्रमी ।<br>
वानप्रस्थो गृहस्थो वा यश्चान्यो वा शिवाश्रमी ॥ ११-२ ॥</p>
<p>स्वाश्रमादुत्तरे कुर्यात् पुष्पारामं सुशोभनम् ।<br>
अग्न्यङ्गारकसंयुक्तमैशान्यामीश्वरालयम् ॥ ११-३ ॥</p>
<p>प्रादेशसम्भवे कुर्यात् यत्र स्यात् सम्भवो भुवि ।<br>
शिवाद्दक्षिणतः कुर्यात् तद्भक्तानां तथाबलम् ॥ ११-४ ॥</p>
<p>त्रिसन्ध्यमर्चयेदीशमग्निकार्यञ्च नित्यशः ।<br>
द्विसन्ध्यमेककालं वा पूजयेद्भक्तितः शिवम् ॥ ११-५ ॥</p>
<p>असम्पूज्य शिवं मोहात् न भुञ्जीत कदाचन ।<br>
एष धर्मः परो ज्ञेयः शेषो धर्मः प्रकीर्तितः ॥ ११-६ ॥</p>
<p>कार्यातिपातसंरोधाद्राजोपद्रवकादिषु ।<br>
मनसा पूजयेद्भक्त्या वाचिकं वा जपादिभिः ॥ ११-७ ॥</p>
<p>शिवाश्रमाश्रितैः पूजा कर्तव्या यतिभिस्तथा ।<br>
मनसा पूजयेद्योगी पुष्पैरारण्य सम्भवैः ॥ ११-८ ॥</p>
<p>प्। १२९(१५५)</p>
<p>शिवार्थे पुष्पहिंसायां न भवेत्स तु हिंसकः ।<br>
यद्यल्पमपि चात्मार्थे हिंसते हिंसकस्तदा ॥ ११-९ ॥</p>
<p>शिवार्चनपरोनित्यं तद्भक्तानां च भोजनम् ।<br>
पर्वमैथुनवर्जी स्यात् श्रीमान् शिवग्रहाश्रमी ॥ ११-१० ॥</p>
<p>देवाग्न्यतिथिभैक्षार्थं पचेन्नैवात्मकारणात् ।<br>
आत्मार्थे यः पचेन्मोहात् नरकार्थं स जीवति ॥ ११-११ ॥</p>
<p>देवार्थं पचनं येषां सन्तानार्थन्तु मैथुनम् ।<br>
स्वर्गार्थं जीवितं तेषां नरकर्थं विपर्यये ॥ ११-१२ ॥</p>
<p>वित्ततृतीयभागेन प्रकुर्वीत शिवार्चनम् ।<br>
कुर्वीत वा तदर्धेन यतो नित्यं हि जीवितम् ॥ ११-१३ ॥</p>
<p>न्यायेनोपार्जितं वित्तम् अन्यायं परिवर्जयेत् ।<br>
अन्यायोपार्जितैः वित्तैः नरकार्थं स जीवति ॥ ११-१४ ॥</p>
<p>यश्शिवं ब्रह्मचारी स्यात् सशिवार्चाग्नितत्परः ।<br>
भवेज्जितेन्द्रियः शान्तो नैष्ठिको व्रतिकोपि वा ॥ ११-१५ ॥</p>
<p>सर्वसङ्गविनिर्मुक्तः कन्दमूलफलाशनः ।<br>
शिवो वै मनसा ज्ञेयः शिवार्चाग्निपरो भवेत् ॥ ११-१६ ॥</p>
<p>निवृत्तस्सर्वसङ्गेभ्यः शिवध्यानपरायणः ।<br>
ज्ञेयश्शिवो प्रतीकोयं भस्मनिष्ठो जितेन्द्रियः ॥ ११-१७ ॥</p>
<p>रुद्राक्षैः कङ्कणं हस्ते गलेचैव हि मस्तके ।<br>
लिङ्गं शिवाश्रमस्थानां भस्मनां च त्रिपुण्ट्रकम् ॥ ११-१८ ॥</p>
<p>प्। १३०(१५६)</p>
<p>हस्ते च मूर्ध्न्युरसिवा रुद्राक्षन्धारयेत यः ।<br>
सोगम्यः सर्वभूतानां रुद्रलोकं स गच्छति ॥ ११-१९ ॥</p>
<p>रुद्रभक्तैश्शिवस्यैष धार्यो रुद्रसमस्सदा ।<br>
पुष्पारामैककर्मात्मा पुष्पवाटी क्रियान्वितः ॥ ११-२० ॥</p>
<p>त्रिस्नानपूजासंयुक्तः कौपीनाच्छादनस्सदा ।<br>
योगिनां भक्तियोगेन योगस्थानमवाप्नुयात् ॥ ११-२१ ॥</p>
<p>शिवध्यानपराश्शान्ताः शिवधर्मपरायणाः ।<br>
सर्व एवाश्रमा ज्ञेयाः शिवभक्ताश्शिवाश्रयाः ॥ ११-२२ ॥</p>
<p>महाव्रताष्टकं धार्यमीशेनोक्तं शिवार्थिभिः ।<br>
सर्वव्रतानां परममस्मिन्धर्मः समाप्यते ॥ ११-२३ ॥</p>
<p>शिवे भक्तिस्सदा क्षान्तिरहिंसा सर्वदा दया ।<br>
सन्तोषस्सत्यमस्तेयं ब्रह्मचर्यं तथाष्टकम् ॥ ११-१२४ ॥</p>
<p>यथासम्भवपूजाभिः कर्मणा मनसा गिरा ।<br>
शिवे भक्तिस्सदा कार्या तद्वच्च शिवयोगिषु ॥ ११-२५ ॥</p>
<p>स्वदेहान्निर्विशेषेण शिवभक्तांश्च पालयेत् ।<br>
भयदारिद्र्यरोगेभ्यः तेषां कुर्यात्प्रियाणि च ॥ ११-२६ ॥</p>
<p>शिवस्य परिपूर्णस्य किन्नाम क्रियते जनैः ।<br>
यत्कृतं शिवभक्तानां तत्कृतं स्याच्छिवे सदा ॥ ११-२७ ॥</p>
<p>सुदूरमपि गन्तव्यं यत्र माहेश्वरो जनः ।<br>
प्रयत्नेनापि द्रष्टव्यः तत्र सन्निहितो हरः ॥ ११-२८ ॥</p>
<p>प्। १३१(१५७)</p>
<p>महेश्वरस्य भक्तस्य शिवार्चनरतस्य च ।<br>
अर्चां कृत्वा यथान्यायमश्वमेधफलं लभेत् ॥ ११-२९ ॥</p>
<p>नित्यं शिवकथासक्तो नित्यं शिवपरायणः ।<br>
अर्चयित्वा यथान्यायं गाणापत्यं लभेन्नरः ॥ ११-३० ॥</p>
<p>शिवाश्रमगतं भक्त्या शिवभक्तं प्रपूजयेत् ।<br>
स्वागतासनपाद्यार्घ्यमधुपर्कादिभोजनैः ॥ ११-३१ ॥</p>
<p>यस्स्वागते नमस्कारं कुर्यादप्यभिवादनम् ।<br>
दशवर्षसहस्राणि अग्निलोके महीयते ॥ ११-३२ ॥</p>
<p>प्राप्ताय शिवभक्ताय यो दद्यात्स्वयमासनम् ।<br>
विंशद्वर्षसहस्राणि पुरन्दरपुरे वसेत् ॥ ११-३३ ॥</p>
<p>शिवभक्ताय विप्राय पादौ प्रक्षाल्य यत्नतः ।<br>
घृतेनाप्यञ्जयेद्भक्त्या विष्णुलोके महीयते ॥ ११-३४ ॥</p>
<p>प्रतिश्रयप्रदानेन हैमं स्वर्गे गृहं भवेत् ।<br>
जलं सुशीतलं दत्वा सर्वकाममवाप्नुयात् ॥ ११-३५ ॥</p>
<p>लभेद्दीपप्रदानेन ज्ञानचक्षुरतीन्द्रियम् ।<br>
मृदुशय्याप्रदानेन सिंहासनपतिर्भवेत् ॥ ११-३६ ॥</p>
<p>कृत्वाम्भसा तथा स्नानं सौभाग्यं कान्तिवर्धनम् ।<br>
स्नानं विधिसमायुक्तं वारुणं लोकमाप्नुयात् ॥ ११-३७ ॥</p>
<p>स्वेदबिन्दुपरीताङ्गमध्वश्रमविराजितम् ।<br>
संवीज्यतालवृन्तेन वायुलोकमवाप्नुयात् ॥ ११-३८ ॥</p>
<p>प्। १३२(१५८)</p>
<p>क्षुत्पिपासातुरं शान्तम् आर्तम्मलिनरोगिणम् ।<br>
पालयित्वा यथाशक्त्या सर्वपापैः प्रमुच्यते ॥ ११-३९ ॥</p>
<p>रोगार्तस्य शिवं कृत्वा भेषजाद्यैः प्रयत्नतः ।<br>
युगकोटिशतं साग्रं शिवलोके महीयते ॥ ११-४० ॥</p>
<p>शिवभक्तं विशेषेण रोगार्तं यस्तु पालयेत् ।<br>
भैषज्यैर्वृत्तिदानेन शिवलोकं व्रजेद्ध्रुवम् ॥ ११-४१ ॥</p>
<p>सर्वयत्नेन महता यन्तु कुर्यादरोगिणम् ।<br>
शिवलोककुडुम्बी स्यात् तस्य पुण्यमनन्तकम् ॥ ११-४२ ॥</p>
<p>कालात्पुनरिहायातः समस्तज्ञानपारगः ।<br>
ध्वंसनं सर्वदुःखानां रुद्रत्वं समवाप्नुयात् ॥ ११-४३ ॥</p>
<p>सितेन भस्मना कुर्यात् त्रिसन्ध्यं यस्त्रिपुण्ट्रकम् ।<br>
सर्वपापविनिर्मुक्तः शिवलोके महीयते ॥ ११-४४ ॥</p>
<p>रुद्राग्नेर्यत्परं वीर्यं तद्भस्मपरिकीर्तितम् ।<br>
ध्वंसनात्सर्वदुःखानां सर्वपापविशोधनम् ॥ ११-४५ ॥</p>
<p>योगी सर्वाङ्गिकस्नानम् आपादतलमस्तकम् ।<br>
त्रिसन्ध्यमाचरेन्नित्यमाशुयोगमवाप्नुयात् ॥ ११-४६ ॥</p>
<p>यस्नानमाचरेन्नित्यमाग्नेयं संयतेन्द्रियः ।<br>
कुलैकविंशमुत्तार्य सगच्छेत्परमं पदम् ॥ ११-४७ ॥</p>
<p>स्वतश्शुद्धकुलागावः सम्भूतन्ता सुगोमयम् ।<br>
शिवाग्निना पुनः पक्तं पवित्रं भस्म तत् स्मृतम् ॥ ११-४८ ॥</p>
<p>प्। १३३(१५९)</p>
<p>भस्मस्नानं जलस्नानादसङ्ख्येय गुणाधिकम् ।<br>
तस्माद्वारुणमुत्सृज्य स्नानमाग्नेयमाचरेत् ॥ ११-४९ ॥</p>
<p>सर्वतीर्थेषु यत्पुण्यं सर्वयज्ञेषु यत्फलम् ।<br>
तत्फलं लभते सर्वं भस्मस्नानान्न संशयः ॥ ११-५० ॥</p>
<p>महापातकसंयुक्तः संयुक्तस्सर्वपातकैः ।<br>
भस्मस्नानन्तु सेवेतमुच्यते सर्वपातकैः ॥ ११-५१ ॥</p>
<p>भस्मस्नानात्परं स्नानं पवित्रं नैव विद्यते ।<br>
उक्तं तत्सर्वदेवेभ्यः स्नातो येन शिवः स्वयम् ॥ ११-५२ ॥</p>
<p>ब्रह्माद्याश्च तदारभ्य मुनयश्च शिवार्थिनः ।<br>
सर्वपर्वसु यत्नेन भस्मस्नानं प्रचक्रिरे ॥ ११-५३ ॥</p>
<p>तस्मादेवं शिवस्नानमाग्नेयं यस्समाचरेत् ।<br>
अनेनैव शरीरेण सरुद्रोनात्र संशयः ॥ ११-५४ ॥</p>
<p>दुश्शीलश्शीलयुक्तो वा योवा कोवाप्यलक्षणः ।<br>
भूतिरीशस्य संयोगात् सम्पूज्या राजपुत्रवत् ॥ ११-५५ ॥</p>
<p>गुणवत्पात्रपूजायान्नस्याच्छासनपूजकः ।<br>
शासनं पूजयेत्तस्मात् अविचारं शिवाज्ञया ॥ ११-५६ ॥</p>
<p>रुद्राग्नेर्यत् परं वीर्यं तद्भस्मपरिकीर्तितम् ।<br>
दाहकस्सर्वदुःखानां तस्माद्भस्मेति चोच्यते ॥ ११-५७ ॥</p>
<p>शिवाग्नौ पूजनात्साक्षात् शिवो भवति पूजितः ।<br>
अविकल्पमतिस्तस्मात् पूजयेच्छिवशासनम् ॥ ११-५८ ॥</p>
<p>प्। १३४(१६०)</p>
<p>छद्मनापि हि यो धत्ते गतिं शासनमैश्वरम् ।<br>
सोपि यां गतिमाप्नोति न तां यज्ञशतैरपि ॥ ११-५९ ॥</p>
<p>आचमान्तेन विधिना निर्दोषं शिवभस्मना ।<br>
गन्धलेपविशुध्यर्थं नित्यमद्भिरुपस्पृशेत् ॥ ११-६० ॥</p>
<p>गन्धलेपविहीनोपि भावाशुद्धो न शुद्ध्यति ।<br>
उदकुम्भसहस्रैस्तु मृदां भारशतैरपि ॥ ११-६१ ॥</p>
<p>अपिवर्षसहस्रेण भावाशुद्धो न शुद्ध्यति ।<br>
भावपूतं चरेच्छौचं वस्त्रपूतं जलं पिबेत् ॥ ११-६२ ॥</p>
<p>दृष्टिपूतं न्यसेत्पादं सत्यपूतं वचो वदेत् ।<br>
जटाकलापि यो नस्यात् पक्षान्ते वपनं चरेत् ॥ ११-६३ ॥</p>
<p>यदेव पुण्यन्दीक्षायां तत्पुण्यं वपने कृते ।<br>
जटीमुण्डी शिखी वापि भिक्षाशी विगतस्पृहः ॥ ११-६४ ॥</p>
<p>मौनी भूतानुकम्पी च यतिः शान्तमनाश्चरेत् ।<br>
साधुकारी चरेद्भक्षमेकान्नं परिवर्जयेत् ॥ ११-६५ ॥</p>
<p>उपवासात्परं भैक्षम् एकान्नं गृहिणो मलम् ।<br>
यस्सर्वसङ्गनिर्मुक्तः शुद्धश्शिवपरायणः ॥ ११-६६ ॥</p>
<p>सोपीह वपनं कृत्वा योगीन्द्रानुचरो भवेत् ।<br>
वसेदायतने नित्यं सगणः शिवधार्मिकः ॥ ११-६७ ॥</p>
<p>शरणागतमुद्विग्नमाक्रान्तं रिपुतस्करैः ।<br>
माभैषीरिति चाश्वास्य शिवलोके महीयते ॥ ११-६८ ॥</p>
<p>प्। १३५(१६१)</p>
<p>दारिद्र्यार्णवनिर्मग्नं महाभूतमचेतनम् ।<br>
समुद्धृत्य यथा शक्त्या सर्वकाममवाप्नुयात् ॥ ११-६९ ॥</p>
<p>पतिते शास्त्रसङ्कीर्णे शवचण्डालपक्षिणाम् ।<br>
कारुण्यात्सर्वभूतेभ्यो देयमन्नं स्वशक्तितः ॥ ११-१७० ॥</p>
<p>अत्यल्पमपि कारुण्यात् दत्तं भवति चाक्षयम् ।<br>
तस्माद्वै सर्वभूतेषु कारुण्याद्दानमुत्तमम् ॥ ११-७१ ॥</p>
<p>अभावे तृणभूम्यम्भः पत्रम्मूलं फलानि च ।<br>
दत्वागताय कारुण्यात् स्वर्गं यान्ति प्रियेण वा ॥ ११-७२ ॥</p>
<p>ईदृशं स्वर्गसोपानं यथालोके प्रियंवदाः ।<br>
इहामुत्रसुखं तेषां वाच्येषां मधुरा स्वरा ॥ ११-७३ ॥</p>
<p>अमृतस्यन्दिनीं वाचं चन्दनस्पर्शशीतलाम् ।<br>
धर्माविरोधिनीमुक्त्वा सुखमक्षयमाप्नुयात् ॥ ११-७४ ॥</p>
<p>अलन्दानेन विप्रेन्द्रा याजनाध्ययनेन वा ।<br>
इदं स्वर्गस्य सोपानम् अमलं यत्प्रियं वचः ॥ ११-७५ ॥</p>
<p>प्रत्युत्थानाभिगमनम् अनुवृज्यप्रियं वचः ।<br>
पूर्वाभिभाषिता वृष्टिः प्रत्येकं स्वर्गहेतवः ॥ ११-७६ ॥</p>
<p>सम्पृच्छेदागतं भक्त्या चाप्यायनमपस्तथा ।<br>
गमनेप्येववक्तव्यं पन्थानस्सन्तु ते शिवाः ॥ ११-७७ ॥</p>
<p>शिवं भवतु ते नित्यम् अशेषार्थप्रसिद्धये ।<br>
आशीर्वादमिदं वाचस्सर्वकार्येषु सर्वदा ॥ ११-७८ ॥</p>
<p>प्। १३६(१६२)</p>
<p>नमस्काराभिवादेषु स्वस्तिमङ्गलवाचकैः ।<br>
शिवं भवतु सर्वत्र प्रब्रूयात्सर्वकर्मसु ॥ ११-७९ ॥</p>
<p>एवमादिशिवाचारमनुष्ठाय शिवाश्रमी ।<br>
अशेषपापनिर्मुक्तः शिवलोके महीयते ॥ ११-८० ॥</p>
<p>शिवभक्तेषु या भक्तिः तद्भक्तैः क्रियते नरैः ।<br>
शिवे भक्तिर्भवति सा भक्ति भक्तैरनुष्ठिता ॥ ११-८१ ॥</p>
<p>आक्रुष्टस्ताडितो वापि यो नाक्रोशेन्नताडयेत् ।<br>
वाचा न कर्माष स्वस्थं क्षान्तिरेव विधीयते ॥ ११-८२ ॥</p>
<p>स शूरस्सात्विको विद्वान् स तपस्वी जितेन्द्रियः ।<br>
ये नाशुक्षान्तिशस्त्रेण शत्रुक्रोधो विनिर्जितः ॥ ११-८३ ॥</p>
<p>क्षमादानं क्षमासत्यं क्षमाऽहिंसा क्षमाश्रुतम् ।<br>
क्षमा स्वर्गश्च मोक्षश्च क्षमयैव जगद्धृतम् ॥ ११-८४ ॥</p>
<p>सर्वेषामेव तीर्थानां तीर्थं ज्ञानस्य पारगः ।<br>
ज्ञानतीर्थात्परन्तीर्थं ये स्नाता ज्ञानवारिणा ॥ ११-८५ ॥</p>
<p>ज्ञानं योगन्तपो जप्यं यज्ञदानादिसत्क्रियाः ।<br>
क्रोधिनस्तु वृथा यस्मात्तस्मात्क्रोधं विवर्जयेत् ॥ ११-८६ ॥</p>
<p>मर्मास्थि प्राणहृदयं निर्दहेदप्रियं वचः ।<br>
नवाच्यमप्रियन्तस्मात् शिवभक्ते विशेषतः ॥ ११-८७ ॥</p>
<p>निर्मलैः क्षान्तिसलिलैः समाप्य धनशीतलैः ।<br>
इह सौख्यमवाप्नोति परत्र च शिवां गतिम् ॥ ११-८८ ॥</p>
<p>प्। १३७(१६३)</p>
<p>आत्मवत्सर्वभूतानां यो हिताय शिवाय च ।<br>
सर्वधावर्तते नित्यमहिंसेयमुदाहृता ॥ ११-८९ ॥</p>
<p>सर्वशास्त्रेण वेदैश्च यज्ञैश्चैषान्तु यत्फलम् ।<br>
ये न हिंसन्ति भूतानि तेषां पुण्यं ततोधिकम् ॥ ११-९० ॥</p>
<p>त्रैलोक्यमपि यो दद्यादखिलं रत्नपूरितम् ।<br>
चरेत्तपांसि सर्वाणि न च तुल्यमहिंसया ॥ ११-९१ ॥</p>
<p>अहिंसेयं परोधर्मः शक्तानां परिकीर्तितः ।<br>
अशक्तानामयन्धर्मो दानयज्ञादिपूर्विकः ॥ ११-९२ ॥</p>
<p>नातः परं प्रपश्यामः क्वचिदप्यागमेव यम् ।<br>
पुंसामभयदानन्तु दानमद्भुतमुत्तमम् ॥ ११-९३ ॥</p>
<p>सर्वभूताभयन्दत्वा यश्चरेच्छान्तमानसः ।<br>
इहैव सर्वभूतेभ्यो न भयन्तस्य विद्यते ॥ ११-९४ ॥</p>
<p>यो न हिंसति भूतानि स्थावराणि चराणि च ।<br>
स भुङ्क्ते दुःखरहितः परां शान्तिमनुत्तमाम् ॥ ११-९५ ॥</p>
<p>पापा रमन्ति पापेषु ह्यपि क्रूरा नराधमाः ।<br>
आभूतसम्प्लवं यावत् पच्यन्ते नरकाग्निषु ॥ ११-९६ ॥</p>
<p>स्वदेशे यो नृपः कुर्यात् प्राणिघातनिवारणम् ।<br>
सनृपस्सहदेशेन नन्दते विभवैश्चिरम् ॥ ११-९७ ॥</p>
<p>देहान्ते च महाभोगैस्समस्तकुलसंयुतः ।<br>
कल्पकोटिसहस्राणि शिवलोके महीयते ॥ ११-९८ ॥</p>
<p>प्। १३८(१६४)</p>
<p>यस्तु स्वार्थं परार्थं वा समस्तेन्द्रियसंयतः ।<br>
नाकार्ये यः प्रवर्तेत तमाहुश्शान्तिलक्षणम् ॥ ११-९९ ॥</p>
<p>यः प्रशान्तेन्द्रिय ग्रामः सदाचन्द्रांशुनिर्मलः ।<br>
सप्राप्नोति परं स्थानं शैवं शान्तेन चेतसा ॥ ११-१०० ॥</p>
<p>यथालब्धोपपन्नेन वृत्तिन्यायागतेन च ।<br>
उत्पन्नार्थेन यस्तुष्टः सन्तोषः स प्रकीर्तितः ॥ ११-१०१ ॥</p>
<p>अतीतानागतार्थेषु वर्तमानेषु जीवति ।<br>
नानुस्मरत्यतीतानि सन्तोषो यमुदाहृतः ॥ ११-१०२ ॥</p>
<p>तेन सर्वमवैरिष्टं तेनावाप्तं तपः कृतम् ।<br>
तेन तृष्णापदन्त्यक्त्वा सन्तोषस्सम्यगाश्रितः ॥ ११-१०३ ॥</p>
<p>सन्तोषैश्वर्ययुक्तानां यत्सुखं शान्तचेतसाम् ।<br>
देवासुरमनुष्याणां कृतस्स्वर्गेपि तत्सुखम् ॥ ११-१०४ ॥</p>
<p>स्वानुभूतं स्वदृष्टं च यो दृष्टार्थन्निगूहति ।<br>
यथाभूतार्थकथनमित्येतत्सत्यलक्षणम् ॥ ११-१०५ ॥</p>
<p>सत्यं पुनस्सत्यमेतत् सत्यासत्यं च लक्षणम् ।<br>
परपीडाविनिर्मुक्तं यावत् स्याद् वचनं शिवम् ॥ ११-१०६ ॥</p>
<p>अश्वमेधाच्च तत्सत्यम् अधिकं बहुभिर्गुणैः ।<br>
सत्ये प्रतिष्ठितं ज्ञानं धर्मस्सत्ये प्रतिष्ठितः ॥ ११-१०७ ॥</p>
<p>सत्ये प्रतिष्ठितं शौचं मोक्षस्सत्ये प्रतिष्ठितः ।<br>
स्वामिना रक्ष्यमाणामुत्सृष्टानां च सम्भ्रमे ॥ ११-१०८ ॥</p>
<p>प्। १३९(१६५)</p>
<p>परस्वानामपादानमेतदस्तेयलक्षणम् ।<br>
अलाभेषु परस्वेषु यो मनागपि वर्तते ॥ ११-१०९ ॥</p>
<p>कर्मणा मनसा वाच स तृप्तश्शिवतां व्रजेत् ।<br>
मैथुनस्यासमाचारं तत्रचित्तमजल्पनम् ॥ ११-११० ॥</p>
<p>लक्षणं ब्रह्मचर्यस्य समस्तेन्द्रियनिग्रहः ।<br>
ब्रह्मचर्ये स्थितं शौचं ब्रह्मचर्ये स्थितं तपः ॥ ११-१११ ॥</p>
<p>ब्रह्मचर्य स्थितं ज्ञानं ब्रह्मचर्ये स्थिता क्षमा ।<br>
ये स्थिता ब्रह्मचर्येण ते नित्यं संस्थिताश्शिवे ॥ ११-११२ ॥</p>
<p>एकरात्रोषितस्यापि या गतिर्ब्रह्मचारिणः ।<br>
ग्रहिभिस्तां गतिं प्राप्तुं शक्या यज्ञशतैर्न हि ॥ ११-११३ ॥</p>
<p>स सर्वसङ्गमुत्सृज्य चेतसास्ते निराकुलः ।<br>
अहो यतिवरः श्रीमान् नापयाति स्मृतिम्मृतौ ॥ ११-१४४ ॥</p>
<p>पर्वन्त्यक्त्वा युजेद्योषां योन्यदारविवर्जितः ।<br>
ब्रह्मचारी समस्सोपि विज्ञेयस्तु शिवागमे ॥ ११-११५ ॥</p>
<p>शिवाग्न्यतिथिगुर्वर्थं कुर्यात् कर्माणि सर्वतः ।<br>
अहिंसकस्सविज्ञेयः रुद्रत्वं गच्छति क्षितौ ॥ ११-११६ ॥</p>
<p>शिवाग्निगुरुकार्येषु समुद्युक्तस्सदानरः ।<br>
तस्य कार्याणि सिध्यन्ति मनसा चिन्तितान्यपि ॥ ११-११७ ॥</p>
<p>एषधमद्रुमश्श्रीमानष्टशाखा शिवोद्भवः ।<br>
न शक्यो विस्तराद्वक्तुमुपशाखा प्रभेदतः ॥ ११-११८ ॥</p>
<p>प्। १४०(१६६)</p>
<p>ये पठन्ति शिवे भक्त्या स्वचार्यध्यानमुत्तमम् ।<br>
त्रिसप्तकुलजैस्सार्धं शिवलोके महीयते ॥ ११-११९ ॥</p>
<p>इति शिवधर्मशास्त्रे नन्दिकेश्वरप्रोक्ते शिवाश्रमाचारलक्षणं<br>
नाम एकादशोध्यायः ॥</p>
<p>प्। १४१(१६७)</p>
<p>श्रीः</p>
<p>अथ द्वादशोध्यायः</p>
<p>नन्दिकेश्वर उवाच</p>
<p>अथ सङ्क्षेपतो वक्ष्ये शिवभूतानुकम्पया ।<br>
आद्यशाखोपशाखार्थं शिवभक्तिसमुद्भवम् ॥ १२-१ ॥</p>
<p>क्वचिद्गच्छन्यदा पश्यं च्छिवलिङ्गमपूजितम् ।<br>
तदा तत्पूज्ययो गच्छेत् सरुद्रो नात्र संशयः ॥ १२-२ ॥</p>
<p>स्नाननैवेद्यवस्त्राद्यं नाददीत प्रियाणि च ।<br>
त्यक्तन्तच्छिवमुद्दिश्य तदा दानेन निष्फलम् (तत्फलम्) ॥ १२-३ ॥</p>
<p>दृष्ट्वायतनमुत्क्रम्य नमस्कृत्य शिवं व्रजेत् ।<br>
चतुष्पथं नदीं शैलं शिवयोगिनमेव च ॥ १२-४ ॥</p>
<p>अवतीर्य नमस्कृत्वा दृष्ट्वा लिङ्गं दृढव्रतः ।<br>
हस्तियानासनाश्वेभ्यः शिवयोगितपस्विनम् ॥ १२-५ ॥</p>
<p>तत्रस्थोपि नमस्कृत्वा शिवलोके महीयते ।<br>
मृगाश्वोष्ट्रवयोमांसं लशुनं ग्रञ्जनं तथा ॥ १२-६ ॥</p>
<p>कतकाद्यात्तवीर्यं च नित्यमेव विवर्जयेत् ।<br>
सर्वदानोग्रतपसामश्वमेधशस्य च ॥ १२-७ ॥</p>
<p>फलं प्राप्नोत्ययत्नेन मद्यमांसविवर्जनात् ।<br>
सर्वदोषाश्रयं मद्यम् अतिदूराद्विवर्जयेत् ॥ १२-८ ॥</p>
<p>प्। १४२(१६८)</p>
<p>क्व मद्यं क्व शिवे भक्तिः क्व मांसं क्वशिवार्चनम् ।<br>
सर्वतीर्थेषु यत्पुण्यं सर्वयज्ञेषु यत्फलम् ॥ १२-९ ॥</p>
<p>तत्फलं लभते सर्वं यो मद्यं परिवर्जयेत् ।<br>
गर्भादिसर्वसंस्कारे श्मशानान्तेन्नभोजने ॥ १२-१० ॥</p>
<p>रजस्वलादिसंस्पृष्टं शिवभक्तोविवर्जयेत् ।<br>
न गो ब्राह्मणभस्माग्नि लिङ्गच्छायान्न लङ्घयेत् ॥ १२-११ ॥</p>
<p>न लङ्घयेत निर्माल्यम् अप्सुभूमौ निवेशयेत् ।<br>
धारयेच्छिवनिर्माल्यं भक्त्यालोभान्नधारयेत् ॥ १२-१२ ॥</p>
<p>भक्षणान्नरकं गच्छेत् तद्विलङ्घी च मूढधीः ।<br>
न तत्र स्नानपूजाद्यं प्रतिगृह्णाति शङ्करः ॥ १२-१३ ॥</p>
<p>भूप्रदेशं यथा कञ्चित् स्वदेहमलभूषितम् ॥ १२-१४ ॥</p>
<p>असंस्पृश्यो भवेत्सोपि यथास्वाङ्गमलस्पृशी ।<br>
तस्मान्न संस्पृशेल्लिङ्गं नरो निर्माल्यदूषितः ॥ १२-१५ ॥</p>
<p>स्नानन्तु क्रियते भक्त्या न तद्गृह्णाति शङकरः ॥ १२-१६ ॥</p>
<p>मूर्तयोयाश्शिवस्याष्टौ तासु निन्दां विवर्जयेत् ।<br>
गुरोश्च शिवभक्तानां नृपसाधुतपस्विनाम् ॥ १२-१७ ॥</p>
<p>अष्टम्यादिषु पञ्चम्यां पक्षयोरुभयोरपि ।<br>
श्मश्रुकर्माञ्जनाभ्यङ्ग मैथुनादिविवर्जयेत् ॥ १२-१८ ॥</p>
<p>प्। १४३(१६९)</p>
<p>कुर्याद्विशेषतः पूजां नक्तं चात्र समाचरेत् ।<br>
शौचञ्च मृज्जलैः कुर्याद्गन्धलेपापनोदकम् ॥ १२-१९ ॥</p>
<p>यो श्नीयादन्नमस्नातः पापमद्यात् सकेवलम् ।<br>
तस्मात्स्नात्वा प्रभुञ्जीत भस्मना सलिलेन वा ॥ १२-२० ॥</p>
<p>प्रातः स्नात्वाम्भसा गच्छेत् भस्मस्नानाच्छिवं पदम् ।<br>
पापकञ्चुकमुत्सृज्य तिलसप्तकमुद्धरेत् ॥ १२-२१ ॥</p>
<p>कुर्यात्प्रतिचतुर्मासं महापूजाप्रवर्तनम् ।<br>
भोजनं च प्रदातव्यं शक्त्यादानं च कल्पयेत् ॥ १२-२२ ॥</p>
<p>त्रिसप्तकुलसंयुक्तः समस्तैः परिवारितः ।<br>
वसेच्छिवपुरे नित्यं चातुर्मास्य प्रवर्तनात् ॥ १२-२३ ॥</p>
<p>एवं सर्वोत्सवे श्राद्धे पुण्येषु दिवसेषु च ।<br>
शिवं सम्पूज्य नैवेद्यैः भोजयेच्छिवयोगिनः ॥ १२-२४ ॥</p>
<p>पितरस्सर्वदेवाश्च शिवमाश्रित्य संस्थिताः ।<br>
प्रीते शिवे तु ते सर्वे सुप्रीतास्युर्न संशयः ॥ १२-२५ ॥</p>
<p>ज्ञानवैराग्यसम्पन्नं भस्मनिष्ठं जितेन्द्रियम् ।<br>
भोजयेच्छान्तमनसं श्राद्धेषु शिवयोगिनम् ॥ १२-२६ ॥</p>
<p>यदीश्वरादितत्वानां परिज्ञानविवेकतः ।<br>
भवेत्साधर्म्यवैधर्म्यम् एतज्ज्ञानस्य लक्षणम् ॥ १२-२७ ॥</p>
<p>नानिष्ठं चेष्टसम्प्राप्तिः नचेष्टञ्चाभि नन्दति ।<br>
प्रतितापविषादेन वैराग्यमतिवर्तते ॥ १२-२८ ॥</p>
<p>प्। १४४(१७०)</p>
<p>भस्मनिष्ठाप्रतिष्ठस्य दिवसेनापि यत्फलम् ।<br>
न तच्छक्यं ग्रहस्थेन प्राप्तुं क्रतुशतैरपि ॥ १२-२९ ॥</p>
<p>वश्येन्द्रियः प्रसन्नात्मा न च द्वष्टि न काङ्क्षति ।<br>
शब्दादिविषयान् भोगान् सविज्ञेयो जितेन्द्रियः ॥ १२-३० ॥</p>
<p>ज्ञानवैराग्यसम्पन्नः शिवं शान्तेन चेतसा ।<br>
युक्तष्षडङ्गयोगेन शिवयोगी प्रकीर्तितः ॥ १२-३१ ॥</p>
<p>शिवधर्माद्भवेज्ज्ञानं ज्ञानाद्वैराग्यसम्भवः ।<br>
ज्ञनवैराग्ययुक्तस्य शिवयोगः प्रवर्तते ॥ १२-३२ ॥</p>
<p>शिवयोगाच्च सर्वज्ञः परिपूर्णस्तु नित्यशः ।<br>
स्वात्मन्यवस्थितश्शुद्धः शिववत्सर्वगो भवेत् ॥३३ ॥</p>
<p>सर्वेषामेव भूतानामुत्तमः पुरुषस्स्मृतः ।<br>
पुरुषेभ्यो द्विजः श्रेष्ठो द्विजेभ्यो गन्धपारगः ॥ १२-३४ ॥</p>
<p>गन्धज्ञाद्वेदविद्वासः तेभ्यस्तत्वार्थचिन्तकः ।<br>
नानातत्वपदार्थज्ञात् प्रतिबोद्धाविशिश्यते ॥ १२-३५ ॥</p>
<p>नानातत्वज्ञयोगिभ्यः विशिष्टायोगिनस्स्मृतः ।<br>
योगिभ्यः शतकोटिभ्यः परमश्शिवयो * * ॥ १२-३६ ॥</p>
<p>योगज्ञा योगसिद्धाश्च पितरो योगसम्भवाः ।<br>
भुक्तैः प्रीणन्ति ते तस्मात् विशेषाच्छिवयोगिनः ॥ १२-३७ ॥</p>
<p>सर्वयज्ञतपोदानैः कृतैः पुण्यैस्तु यत्फलम् ।<br>
तत्फलं लभते सर्वं सम्पूज्य शिवयोगिनम् ॥ १२-३८ ॥</p>
<p>प्। १४५(१७१)</p>
<p>पश्वग्निरुद्रः कालात्मा दक्षिणाहवनिस्तथा ।<br>
ऋग्यजुस्सामसंयोगैः वेदयज्ञः प्रकीर्तितः ॥ १२-३९ ॥</p>
<p>ब्रह्मचर्यं जपो मौनं क्षान्तिराहारलाघवम् ।<br>
इत्येवं तपसो रूपं सङ्घोरं पञ्चलक्षणम् ॥ १२-४० ॥</p>
<p>यदिष्टञ्च विशिष्टञ्च न्यायप्राप्तं तु यद्भवेत् ।<br>
तत्तद्गुणवते दानमित्येतद्दानलक्षणम् ॥ १२-४१ ॥</p>
<p>निवर्तनसहस्राढ्यां सर्वसस्य प्ररोहिणीम् ।<br>
दद्याद्भूमिं जलोपेतां भूमिदानन्तदुच्यते ॥ १२-४२ ॥</p>
<p>एकच्छत्रां महीं कृत्वा द्विजेभ्यः प्रतिपादयेत् ।<br>
सम्पूर्णां यो नृपः कश्चित् महीदानन्तदुच्यते ॥ १२-४३ ॥</p>
<p>कन्यामलङ्कृतान्दद्याद्यज्वने गुणसंयुताम् ।<br>
द्विजाय वेदयुक्ताय कन्यादानन्तदुच्यते ॥ १२-४४ ॥</p>
<p>शिवभक्ताय विप्राय दत्वा कन्यां स्वलङ्कृताम् ।<br>
सर्वदोषविनिर्मुक्तां तरुणीं सुपयस्विनीम् ॥ १२-४५ ॥</p>
<p>यो गामलङ्कृतां दद्यात् तद्गोदानमुदाहृतम् ।<br>
मध्यमोत्तमवस्त्राणि यो दद्यात्तु नवानि च ॥ १२-४६ ॥</p>
<p>एतत्समासतो ज्ञेयं वस्त्रदानस्य लक्षणम् ।<br>
ब्रह्मचारी समाधिस्थः क्षान्तश्शीलपरायणः ॥ १२-४७ ॥</p>
<p>अहोरात्रं न भुञ्जीत उपवासस्य लक्षणम् ।<br>
चत्वारिंशत्समायुक्तं पिण्डानां हि शतद्वयम् ॥ १२-४८ ॥</p>
<p>प्। १४६(१७२)</p>
<p>नियम्य यद्यथाकाममिति चान्द्रायणं स्मृतम् ।<br>
ऋषिभिस्सर्वशास्त्रज्ञैः तपोनिष्ठैर्जितेन्द्रियैः ॥ १२-४९ ॥</p>
<p>दैवैश्च सेवितन्तीर्थं क्षितौ तीर्थं तदुच्यते ।<br>
रुद्रावतारस्थानानि पुण्यक्षेत्राणि निर्दिशेत् ॥ १२-५० ॥</p>
<p>मृतानान्तेषु रुद्रत्वं शिवक्षेत्रेषु देहिनाम् ।<br>
आरामावसथं कूपमुद्यानन्देवतर्पणम् ॥ १२-५१ ॥</p>
<p>तीर्थेष्वेतानि यः कुर्यात् सोक्षयं लभते फलम् ।<br>
क्षमास्पृहादया सत्यं दानं शीलन्तथाश्रुतम् ॥ १२-५२ ॥</p>
<p>एतदष्टाङ्गमुद्दिष्टं परमं पात्रलक्षणम् ।<br>
यज्ञोपवासदानानि तपस्तीर्थफलानि च ॥ १२-५३ ॥</p>
<p>सम्पूज्य विभवैर्भक्त्या लभते शिवयोगिनम् ।<br>
शिवभक्तः क्षमा सत्यम् अशेषेन्द्रियसंयमः ॥ १२-५४ ॥</p>
<p>सर्वभूतेषु मैत्री च शिवधर्मस्य लक्षणम् ।<br>
शिवयोगी शिवज्ञानी शिवधर्मरतश्च यः ॥ १२-५५ ॥</p>
<p>इत्येतत्रिविधं ज्ञेयं शिवपात्रस्य लक्षणम् ।<br>
शिवमुद्दिश्य यद्दत्तम् अनवेक्ष्य गुणाश्रयम् ॥ १२-५६ ॥</p>
<p>वित्तमीश्वरभक्तेभ्यः शिवदानस्य लक्षणम् ।<br>
शिवभक्तद्विजश्रेष्ठं यः श्राद्धादिषु भोजयेत् ॥ १२-५७ ॥</p>
<p>कुलसप्तकमुद्धृत्य शिवलोके महीयते ।<br>
बहुनात्रकिमुक्तेन शिवभक्तन्तु भोजयेत् ॥ १२-५८ ॥</p>
<p>प्। १४७(१७३)</p>
<p>शिवभक्तो यदा भुङ्क्ते साक्षाद्भुङ्क्ते सदाशिवः ।<br>
द्विजानां वेदविदुषां कोटिं सम्पूज्य यत्फलम् ॥ १२-५९ ॥</p>
<p>मुनये वीतरागाय भिक्षादानेन तत्फलम् ।<br>
तस्माच्छ्राद्धे विशेषेण पुण्येषु दिवसेषु च ॥ १२-६० ॥</p>
<p>शिवमुद्दिश्य विप्रेन्द्रं शिवभक्तन्तु भोजयेत् ।<br>
असंयतस्संयतो वा सर्वावस्थां गतोपि वा ॥ १२-६१ ॥</p>
<p>यो वा को वा शिवे भक्तः शिववत्पात्रमुत्तमम् ।<br>
सम्पर्कादर्थलोभाद् वा योपि रुद्रं प्रपूजयेत् ॥ १२-६२ ॥</p>
<p>सोपि यां गतिमाप्नोति न तद्यज्ञशतैरपि ।<br>
तस्मान्मान्यश्च पूज्यश्च रक्षणीयश्च सर्वदा ॥ १२-६३ ॥</p>
<p>नाममात्र्प्रपन्नस्तु क्षणार्धमपि यश्शिवे ।<br>
समुनिस्समहासाधुः स योगी शिवतां व्रजेत् ॥ १२-६४ ॥</p>
<p>ग्रहे श्राद्धस्य यत्पुण्यम् अरण्ये तच्छताधिकम् ।<br>
तन्नदीष्वयुतं ज्ञेयमनन्तं स्याच्छिवालये ॥ १२-६५ ॥</p>
<p>शिवाश्रमेषु यत्पुण्यं तत्पुण्यमयुताधिकम् ।<br>
निवेदयीत ये भक्त्या त्वासनं मृदुवेत्रजम् ॥ १२-६६ ॥</p>
<p>नागदन्तमयं वापि सिह्मासनपतिर्भवेत् ।<br>
कौपीनाच्छादनं वासो निवेद्य शिवयोगिने ॥ १२-६७ ॥</p>
<p>युगकोटिसहस्राणि शिवलोके महीयते ।<br>
और्णं प्रावरणं दत्वा विस्तीर्णं शिवयोगिने ॥ १२-६८ ॥</p>
<p>प्। १४८(१७४)</p>
<p>रोम्णि रोम्णि सुवर्णस्य दत्तस्य फलमाप्नुयात् ।<br>
मृगद्वीप्यादिकं चर्म तिलपिष्टेन मर्दितम् ॥ १२-६९ ॥</p>
<p>मृदुरक्तकषायेण निवेद्य शिवयोगिने ।<br>
यावत्तद्रोमसङ्ख्यानं मृगद्वीप्यादिचर्मणाम् ॥ १२-७० ॥</p>
<p>तावत्कोट्यब्दलक्षाणि रुद्रलोके महीयते ।<br>
जलस्थलपवित्राणि यः कुर्याच्छिवयोगिने ॥ १२-७१ ॥</p>
<p>त्राणाच्च सर्वजन्तूनामब्दलक्षं वसेद्दिवि ।<br>
त्रिविष्कम्भसमायुक्तं यः प्रदद्यात्कमण्डलुम् ॥ १२-७२ ॥</p>
<p>महत्सरांसि यद्दत्वा पुण्यन्तत्सकलं लभेत् ।<br>
मृत्तिकामतिसुश्लक्ष्णां प्राणिदोषविवर्जिताम् ॥ १२-७३ ॥</p>
<p>निवेद्यशिवयोगिभ्यः क्षितिदानफलं लभेत् ।<br>
मृद्भस्माधारपात्राणि वंशालाबुकृतानि च ॥ १२-७४ ॥</p>
<p>निवेद्य शिवयोगिभ्यः सर्वतीर्थफलं लभेत् ।<br>
दन्तधावनमुष्टिञ्च निवेद्य शिवयोगिने ॥ १२-७५ ॥</p>
<p>दिव्यस्त्रीभोगसंयुक्तं दिव्यं रम्यं पुरं लभेत् ।<br>
योगपट्टपवित्राणि निवेद्य शिवयोगिने ॥ १२-७६ ॥</p>
<p>वस्त्रयुग्मसहस्रस्य दत्तस्य फलमाप्नुयात् ।<br>
मृण्मयालानु पात्राद्यं सवृन्तं भैक्षभाजनम् ॥ १२-७७ ॥</p>
<p>निवेद्य शिवयोगिभ्यः सदा सत्रफलं लभेत् ।<br>
शिवभक्ताय यो दद्यात् उपानत्काष्ठपादुके ॥ १२-७८ ॥</p>
<p>प्। १४९(१७५)</p>
<p>सवराश्वसहस्रस्य दत्तस्य फलमाप्नुयात् ।<br>
कल्माषदण्डं यो दद्यात् अन्यं वा शिवयोगिने ॥ १२-७९ ॥</p>
<p>बलावष्टम्भयुक्तात्मा सस्याद्दण्डाग्रनायकः ।<br>
तालवृन्तातपत्रं वा यो दद्याच्छिवयोगिने ॥ १२-८० ॥</p>
<p>एकच्छत्रां स भुञ्जीत पृथिवीं च नराधिपः ।<br>
पात्रान्तरेषु शेषेषु विशेषाच्छिवयोगिनाम् ॥ १२-८१ ॥</p>
<p>भवेत्क्षितिपतिः श्रीमान् कुलाधारः कुलान्वितः ।<br>
शिवज्ञानाभियुक्ताय यो दद्यात्पुस्तकं महत् ॥ १२-८२ ॥</p>
<p>युगकोटिशतन्दिव्यं शिवलोके महीयते ।<br>
भवेदिहागतः श्रीमानाढ्यो वेदस्य पारगः ॥ १२-८३ ॥</p>
<p>सर्वज्ञानार्थवक्ता च बृहस्पतिसमो धिया ।<br>
शिवयोगी शिवज्ञानी शिवधर्मरतश्च यः ॥ १२-८४ ॥</p>
<p>शिवं सम्पूज्यतुल्यात्मा सर्वतुल्यगुणः स्मृतः ।<br>
यः कुर्यात्कारयेद्वापि भवनं शिवयोगिने ॥ १२-८५ ॥</p>
<p>वर्षलक्षम्महाभोगैः शिवलोके महीयते ।<br>
रुद्रो रुद्राक्षदानेन भवतीति किमद्भुतम् ॥ १२-८६ ॥</p>
<p>तन्मालया सदा हस्ते रुद्रस्सङ्क्रम्यते क्षितौ ।<br>
रुद्राक्षाणि स्वयं रुद्राः ये च रुद्राक्षधारकाः ॥ १२-८७ ॥</p>
<p>रुद्राक्षन्धारयेत्तस्मादिहरुद्रः परस्य च ।<br>
रुद्राक्षमालां यो धत्ते कण्ठे करतले सदा ॥ १२-८८ ॥</p>
<p>प्। १५०(१७६)</p>
<p>शतार्धार्धप्रमाणेन सरुद्रो नात्र संशयः ।<br>
पशवोपि हि रुद्राक्षैः सम्पृक्ता यान्ति रुद्रताम् ॥ १२-८९ ॥</p>
<p>किं पुनश्चालयन्तीह नरो रुद्राक्षमालिकाम् ।<br>
य एवं चालयन्मालां यज्जप्यं स्यान्नसंशयः ॥ १२-९० ॥</p>
<p>जपश्च रुद्रमन्त्राणां कोटिकोटिगुणोत्तरम् ।<br>
मूर्ध्नि हस्तोपवीते वा कृत्वा रुद्राक्षमालिकाम् ॥ १२-९१ ॥</p>
<p>यश्च भुञ्जीत भस्माङ्गी रुद्रैर्भुक्तन्न संशयः ।<br>
रुद्राक्षधारणन्तस्मान्नित्यमेव प्रशस्यते ॥ १२-९२ ॥</p>
<p>परार्थानुग्रहार्थं हि ब्राह्मणस्य विशेषतः ।<br>
यावन्मात्रोपकरणन्दत्वाल्पमपि शक्तितः ॥ १२-९३ ॥</p>
<p>वर्षलक्षम्महाभोगैः शिवलोके महीयते ।<br>
कुर्यादावसथं योन्यं सुगुप्तं शिवयोगिनाम् ॥ १२-९४ ॥</p>
<p>शिवालये कृते यावत् तावत्पुण्यफलं लभेत् ।<br>
यथा शिवस्तथा योगी यथायोगी तथाशिवः ॥ १२-९५ ॥</p>
<p>तेन योगीन्द्रपादेषु दानमल्पं च लक्षदम् ।<br>
यद्यदस्योपयुज्येत तद्देयन्तस्य यत्नतः ॥ १२-९६ ॥</p>
<p>उपयोगप्रदानाभ्यां श्रेयस्तेनो भयोरपि ।<br>
व्याख्याने शिवधर्मस्य कृत्वा मण्टपमुत्तमम् ॥ १२-९७ ॥</p>
<p>शोभितं वस्त्रपुष्पाद्यैः न्यसेत्तत्रासनं गुरोः ।<br>
शोभितं वस्त्रपुष्पाद्यैः शिवधर्मासनं शुभम् ॥ १२-९८ ॥</p>
<p>प्। १५१(१७७)</p>
<p>पुरस्तस्य गुरोस्थाप्य पूजयेदुभयन्ततः ।<br>
शिवधर्मप्रवक्तारमाचार्यं वाचकन्तथा ॥ १२-९९ ॥</p>
<p>पूजयेच्छिवधर्मं च तुल्यमेतत् त्रयं यतः ।<br>
य एव न्यायतो वक्ति शिवधर्मं शिवेति च ॥ १२-१०० ॥</p>
<p>आयौर्विद्यायशस्सौख्यं स लब्ध्वान्ते शिवं व्रजेत् ।<br>
इत्येष वस्समाख्यातः शिवधर्मस्सनातनः ॥ १२-१०१ ॥</p>
<p>सर्वेषां शिवभक्तानाम् अयं वाच्यो विजानता ।<br>
शिवाश्रमेषु यो भक्तः शिवधर्मं प्रकीर्तयेत् ॥ १२-१०२ ॥</p>
<p>शृणुयाद्वा भवेत्ताभ्यामत्रोक्तमखिलं फलम् ।<br>
श्रुत्वैवमखिलन्धर्ममाख्यातं ब्रह्मसूनुना ॥ १२-१०३ ॥</p>
<p>चन्द्रात्रेय सगोत्राय शिवभक्ताय साखत् * ।<br>
उक्तं च द्वादशाध्यायं धर्मशास्त्रं शिवात्मकम् ॥ १२-१०४ ॥</p>
<p>यावदस्योपदेशेन शिवधर्मं समाचरेत् ।<br>
तावत्तस्यापि तत्पुण्यम् उपदेशान्न संशयः ॥ १२-१०५ ॥</p>
<p>उपदेशं विना यस्मात् धर्मो ज्ञातुन्न शक्यते ।<br>
न च कर्तुमविज्ञाय तस्मात्तुल्यं फलं तयोः ॥ १२-१०६ ॥</p>
<p>उपदेष्टानुमन्ता च कर्ता कारयिता च यः ।<br>
कृतानुपालकश्चैव पञ्चतुल्यफलाः स्मृताः ॥ १२-१०७ ॥</p>
<p>कर्तुरप्यधिकं पुण्यं तत्कृतं योनुपालयेत् ।<br>
यस्मादायतनं क्षिप्रं नाशं गच्छत्यपालनात् ॥ १२-१०८ ॥</p>
<p>प्। १५२(१७८)</p>
<p>भूमिरत्नाश्वनागानां गोहिरण्यादिवाससाम् ।<br>
भवेत्पूर्वोपदिष्टानां दानाच्छ्रेयोनुपालनम् ॥ १२-१०९ ॥</p>
<p>दातुरप्यधिकं पुण्यं दत्तं यश्चानुपालयेत् ।<br>
अपालितन्तु तद्यस्मात् शीघ्रमेव प्रणश्यति ॥ १२-११० ॥</p>
<p>तस्मादुपदिशेद्धर्मं स्वयं चापि समाचरेत् ।<br>
कारयेदनुमन्येत कृतमन्यैश्च पालयेत् ॥ १२-१११ ॥</p>
<p>इति पञ्चप्रकारोयं शिवधर्मः प्रकीर्तितः ।<br>
रुद्रपादं रुद्रकोटिमविमुक्तं महालयम् ॥ १२-११२ ॥</p>
<p>गोकर्णं भद्रकर्णं च सुवर्णाक्षोथदीप्तिमान् ।<br>
स्थाण्वीश्वरञ्च विख्यातं त्रिषुलोकेषु विश्रुतम् ॥ १२-११३ ॥</p>
<p>स्थानाष्टकमिदं ज्ञेयं रुद्रक्षेत्रं महोदयम् ।<br>
वस्त्रापदादि स्थाण्वन्तं रुद्रसायुज्यकारणम् ॥ १२-११४ ॥</p>
<p>जलगण्डोपिरण्डश्च माकोटो मण्डलेश्वरः ।<br>
कालञ्जरः शङ्कुकर्णं स्थलं स्थूलेश्वरं परम् ॥ १२-११५ ॥</p>
<p>पवित्राष्टकमित्येतं महापुण्यविवर्धनम् ।<br>
मृताः प्रयान्ति तत्रैव शिवस्य परमं पदम् ॥ १२-११६ ॥</p>
<p>गया चैव कुरुक्षेत्रं नखलं कनकन्तथा ।<br>
विमलेश्वराट्टहासं महेन्द्रं भीममष्टकम् ॥ १२-११७ ॥</p>
<p>एतद्गुह्याष्टकं नाम सर्वपापविशोधनम् ।<br>
मृतस्तु पुरुषः श्रीमान् प्राप्नोति शिवमन्दिरम् ॥ १२-११८ ॥</p>
<p>प्। १५३(१७९)</p>
<p>श्रीपर्वतं हरिश्चन्द्रं जल्पमाभ्रादिकेश्वरम् ।<br>
मध्यमञ्च महाकालं केदारं भैरवन्तथा ॥ १२-११९ ॥</p>
<p>एतद्गुह्यातिगुह्यं च अष्टाकं परिकीर्तितम् ।<br>
ते सन्तुष्टान् पितॄन् सर्वान् शिवं यान्ति परं पदम् ॥ १२-१२० ॥</p>
<p>अमरेशं प्रभासं च नैमिशं पुष्करं तथा ।<br>
आषाढडिण्डिमुण्डञ्च भारभूमिं भवान्तिकम् ॥ १२-१२१ ॥</p>
<p>लगुलीशञ्च विख्यातं तथा प्रत्यात्मको महान् ।<br>
प्रत्यष्टकमिदं क्षेत्रं रुद्रस्यापि च कामदम् ॥ १२-१२२ ॥</p>
<p>तत्र यान्ति मृतास्सर्वे रुद्रस्य परमं पदम् ।<br>
पुण्याष्टकमिदं ज्ञेयं शिवसायुज्यकारणम् ॥ १२-१२३ ॥</p>
<p>तीर्थेष्वेतेषु यः कुर्यात् श्राद्धं यज्ञं तपो जपम् ।<br>
स्नानं दानं व्रतं कर्म सोक्षयं फलमाप्नुयात् ॥ १२-१२४ ॥</p>
<p>क्षमास्पृहा दया सत्यं दानं शीलं तपः श्रुतम् ।<br>
एतदष्टाङ्गमुद्दिष्टं परं पात्रस्य लक्षणम् ॥ १२-१२५ ॥</p>
<p>धर्मार्थकाममोक्षार्थं सर्वभूतानुकम्पया ।<br>
कर्ता कारयितामन्ता प्रेरकश्चानुमोदकः ॥ १२-१२६ ॥</p>
<p>इति पञ्चप्रकारोयं शिवधर्मस्य कीर्तितः ।<br>
कपालमालिन्देवेश महाकाल नमोस्तु ते ॥ १२-१२७ ॥</p>
<p>चन्द्रार्धमूर्ध्नन् गौरीश चर्मपाशासि पाणिक ।<br>
गजचर्मधरस्वामिन् चण्डनाथ नमोस्तु ते ॥ १२-१२८ ॥</p>
<p>प्। १५४(१८०)</p>
<p>त्रिशूलपाणे देवेश त्रिणेत्र त्रिदशेश्वर ।<br>
त्रिमूर्ते च महादेव त्रिपुरान्त नमोस्तु ते ॥ १२-१२९ ॥</p>
<p>सर्वेश्वरस्सर्वगतस्सर्ववित्सर्वतो मुख ।<br>
सर्वत्रावस्थितोवत्वं सर्वं व्यापिन्नमोस्तु ते ॥ १२-१३० ॥</p>
<p>स्थूलसूक्ष्मविभागेन व्याप्तं येन चराचरम् ।<br>
अनन्तानादिसुव्यक्तव्यक्ताव्यक्त नमोस्तु ते ॥ १२-१३१ ॥</p>
<p>अनन्तं शाश्वतं विश्वं शिवं नित्यमुमापते ।<br>
श्रीकण्ठं सर्पकण्ठञ्च नीलकण्ठं नमाम्यहम् ॥ १२-१३२ ॥</p>
<p>विप्रामयवपुर्यस्य विद्यातीतञ्च तत्स्थितम् ।<br>
सकलन्निष्कलञ्चैव कालहीनन्नमाम्यहम् ॥ १२-१३३ ॥</p>
<p>योगाधिपो योगमयो योगात्मायोगसम्भवः ।<br>
महायोगपरोसित्वं योगेश्वर नमो नमः ॥ १२-१३४ ॥</p>
<p>सर्वतेजोमयं तेजः तेजसामपि देशिकः ।<br>
तेजोभूतश्च तेजस्विन् तेजोतीत नमोस्तु ते ॥ १२-१३५ ॥</p>
<p>ओमित्येकाक्षरेणासि व्याख्यातो भुवनत्रये ।<br>
तस्याप्यर्थपरो नित्यं सदाशिव नमोस्तु ते ॥ १२-१३६ ॥</p>
<p>अर्धमात्रं परार्धन्तु तस्याप्यर्धं परात्परम् ।<br>
परं परपरश्शान्तश्शान्तातीत नमोस्तु ते ॥ १२-१३७ ॥</p>
<p>अकारोकारयोरूर्ध्वं मकारो बिन्दुरेव यः ।<br>
निर्वाण परमातीत तत्वातीत नमोस्तु ते ॥ १२-१३८ ॥</p>
<p>प्। १५५(१८१)</p>
<p>बलार्कशतभा यस्य शतधा कल्मितस्य च ।<br>
अनौपम्यविमानश्च शिव शान्त नमोस्तु ते ॥ १२-१३९ ॥</p>
<p>अनन्तानादिमव्यक्तं देहस्थं देहवर्जितम् ।<br>
हृदिस्थं सर्वभूतानां व्योमव्यापिन्नमाम्यहम् ॥ १२-१४० ॥</p>
<p>अग्राह्यमिन्द्रियैर्वापि सर्ववस्तुविवर्जितम् ।<br>
स्वतेजोगूढमात्मानं महामायापरं परम् ॥ १२-१४१ ॥</p>
<p>महाज्ञानपरातीतं ज्ञानगम्यन्नमाम्यहम् ।<br>
एकाक्षरं चतुर्भेदं चतुर्मात्रैरलङ्कृतम् ॥ १२-१४२ ॥</p>
<p>चतुष्कलं कलातीतं बीजातीतन्नमाम्यहम् ।<br>
ईशानम् इश्वरो ब्रह्मन् सदाशिव नमोस्तु ते ॥ १२-१४३ ॥</p>
<p>धर्मार्थकाममोक्षार्थं सर्वभूतानुकम्पया ।<br>
नन्दिनासनकादिभ्यः शिवधर्मस्समीरितः ॥ १२-१४४ ॥</p>
<p>वक्ता श्रोतानुमन्तास्य शिवलोके महीयते ।<br>
सर्वे च सुखीनस्सन्तु सर्वेसन्तुनिरामयाः ॥ १२-१४५ ॥</p>
<p>सर्वे भद्राणि पश्यन्तु द्ःखान्यतितरन्तु च ।<br>
मुक्तिं भजन्तु देहान्ते सर्वे यान्तु शिवं जनाः ॥ १२-१४६ ॥</p>
<p>इति शैवशास्त्रे शिवधर्मोत्तरे नन्दिकेश्वरप्रोक्ते द्वादशोध्यायः ॥</p>
<p>शुभमस्तु । ॐ ॥ शिवधर्मोत्तरस्समाप्तः । दक्षिणामूर्तये नमः ॥<br>
ॐ ॥</p>

  </div>
</article>


        

        



    <aside class="card border noPrint" id="section-tree-item-shaivam_shiva-dharmottaram_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/shaivam/shiva-dharmottaram/">शिवधर्मोत्तर </a>
            <a data-toggle="collapse" href="#section-tree-item-body-shaivam_shiva-dharmottaram_md" role="button" aria-expanded="false" aria-controls="section-tree-item-body-shaivam_shiva-dharmottaram_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-shaivam_shiva-dharmottaram_md" class="card-body p-0 collapse">
            
            <li>catalog number: M00211</li>
            
            <li>description: IFP transcript no. 72 from page 25 itself a copy of Adyar Library, Madras  ms. no.: 75425</li>
            
            <li>draft: false</li>
            
            <li>internet publisher: [Web publisher Muktabodha]</li>
            
            <li>iscjklanguage: false</li>
            
            <li>manuscript: [IFP/EFEO 72 from page 25 copied from Adyar Library Madras.  ms. no.: 75425]</li>
            
            <li>publication country: United States</li>
            
            <li>publication year: [2010]</li>
            
            <li>subjects: [śaiva]</li>
            
            <li>title: शिवधर्मोत्तर</li>
            
            <li>title_iast: śivadharmottara</li>
            
            <li>uniform title: śivadharmottara</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
