+++
title = "०२३ लक्ष्मणसान्त्वनम्"
title_english = "023 Lakshmana s angry words"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-023-Lakshmana_Santhvanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/03-nirgamaH/023_laxmaNasAntvanam.md">
<details><summary><h3>IITK ...{Loading}...</h3></summary>

Lakshmana speaks of his valour-- condemns destiny as feeble and
powerless-- urges Rama to get consecrated-- Rama resolves to obey his
father's command.



#### श्लोकः
##### मूलम्
इति ब्रुवति रामे तु लक्ष्मणोऽधश्शिरा मुहुः।  
श्रृत्वा मध्यं जगामेव मनसा दुःखहर्षयोः॥2.23.1॥

##### शब्दार्थः
रामे when Rama, इति like this, ब्रुवति was speaking, श्रुत्वा having heard, लक्ष्मणः Lakshmana, अधश्शिराः with his head down, मनसा in his mind, मुहुः repeatedly, दुःखहर्षयोः in grief and joy, मध्यम् midway, जगामेव as if entered.

##### आङ्ग्लानुवादः
While Rama was speaking thus, Lakshmana listened to him with his head down, experiencing both grief and joy.



#### श्लोकः
##### मूलम्
तदा तु बध्द्वा भ्रुकुटीं भ्रुवोर्मध्ये नरर्षभः।  
निशश्वास महासर्पो बिलस्थ इव रोषितः॥2.23.2॥

##### शब्दार्थः
नरर्षभः best  among men (Lakshmana), तदा तु then, भ्रुवोः brows, मध्ये in between, भ्रुकुटीम्   a frown, बध्द्वा having knitted, बिलस्थः in its hole, रोषितः seized with anger, महासर्पः great serpent, इव like, निशश्वास hissed.

##### आङ्ग्लानुवादः
Lakshmana, frowning between his eyebrows, hissed like a great serpent seized with anger in its hole.



#### श्लोकः
##### मूलम्
तस्य दुष्प्रतिवीक्षं तद्भ्रुकुटीसहितं तदा।  
बभौ क्रुद्धस्य सिंहस्य मुखस्य सदृशं मुखम्॥2.23.3॥

##### शब्दार्थः
तदा then, दुष्प्रतिवीक्षम् frightening to look at, भ्रुकुटी सहितम् with frown, तत् that, तस्य his, मुखम् face, क्रुद्धस्य of angry ones, सिंहस्य of a lion, सदृशम् similar, बभौ shone.

##### आङ्ग्लानुवादः
With his frown, his face looked frightening like the face of a lion provoked.



#### श्लोकः
##### मूलम्
अग्रहस्तं विधुन्वंस्तु हस्ती हस्तमिवात्मनः।  
तिर्यगूर्ध्वं शरीरे च पातयित्वा शिरोधराम्॥2.23.4॥  
अग्राक्ष्णा वीक्षमाणस्तु तिर्यग्भ्रातरमब्रवीत्।

##### शब्दार्थः
हस्ती elephant, आत्मनः its own, हस्तम् इव like its trunk, अग्रहस्तम् forearm, विधुन्वन् shaking, शिरोधराम् neck, शरीरे in the body, तिर्यक् horizontally, ऊर्ध्वंच upward, पातयित्वा casting, अग्राक्ष्णा with pointed look, भ्रातरम् to brother, तिर्यक् obliquely, वीक्षमाणः looking, अब्रवीत् said.

##### आङ्ग्लानुवादः
Shaking his forearm like an elephant raising its trunk, moving his neck horizontally and vertically and casting a pointed and oblique look at his brother, Lakshmana saidः



#### श्लोकः
##### मूलम्
अस्थाने सम्भ्रमो यस्य जातो वै सुमहानयम्॥2.23.5॥  
धर्मदोष प्रसङ्गेन लोकस्यानतिशङ्कया।  
कथंह्येतदसम्भ्रान्तस्त्वद्विधो वक्तुमर्हति॥2.23.6॥  
यथा दैवमशौडीरं शौण्डीर क्षत्रियर्षभ।

##### शब्दार्थः
शौण्डीर क्षत्रियर्षभ great among brave kshatriyas, यस्य whose, धर्मदोषप्रसङ्गेन (your) stand that harm will be done to  righteousness, लोकस्य of the world, अनतिशङ्कया apprehending verdict in favour of exile, अस्थाने at improper time, अयम् this, सुमहान् great, सम्भ्रमः haste, जातः वै was born, त्वद्विधः men such as you are, असम्भ्रान्तः without apprehension, अशौण्डीरम् devoid of strength, दैवम् destiny, यथा as, एतत् all this, कथम् how, वक्तुम् to tell, अर्हति is fit for you.

##### आङ्ग्लानुवादः
O Rama, the greatest among the brave kshatriyas you say this because of your fear that (by disobeying father's command) harm will be done to righteousness. This great haste is unwarranted for there is the least apprehension about people's verdict (in favour of exile). How do you, of all persons, speak about destiny as allpowerful in these circumstances when it is powerless?



#### श्लोकः
##### मूलम्
किन्नाम कृपणं दैवमशक्तमभिशंससि॥2.23.7॥  
पापयोस्ते कथं नाम तयोश्शङ्का न विद्यते।

##### शब्दार्थः
कृपणम् pitiable, अशक्तम् powerless, दैवम् destiny, किम् नाम what for, अभिशंससि you are extoling, पापयोः of two vicious people, तयोः of both of them, ते to you, शङ्का apprehension, कथं नाम how, न विद्यते does not arise.

##### आङ्ग्लानुवादः
Why do you extol this pitiable and powerless destiny? Why don't you doubt those two vicious persons (Dasaratha and Kaikeyi)?



#### श्लोकः
##### मूलम्
सन्ति धर्मोपधा श्लक्ष्णाः धर्मात्मन्किं न बुध्यसे॥2.23.8॥  
तयोस्सुचरितं स्वार्थं शाठ्यात्परिजिहीर्षतोः।

##### शब्दार्थः
धर्मात्मन् O virtuous one, शाठ्यात् perfidiously, स्वार्थम् for selfish ends, सुचरितम् of good conduct, परिजिहीर्षतोः for both of them repudiating, तयोः of both of them, श्लक्ष्णाः soft ones, धर्मोपधा acts of deception in the guise of righteousness, सन्ति exist, किं why, न बुध्यसे do you not know.

##### आङ्ग्लानुवादः
Why don't you realise, O virtuous one that there are soft means of creating hindrances in their plan without trangressing dharma. You know dharma. Why don't you understand that their acts of deception wear the guise of dharma?



#### श्लोकः
##### मूलम्
यदि नैवं व्यवसितं स्याद्धि प्रागेव राघव॥2.23.9॥  
तयोः प्रागेव दत्तश्च स्याद्वरः प्रकृतश्च सः।

##### शब्दार्थः
राघव O Rama, प्रागेव even before, तयोः their own, व्यवसितम् decision, एवम् in this way, न स्याद्धि if it was not like that, प्रकृतः by nature, सः that, वरः boon, प्रागेव दत्तः स्यात् would have been given long before.

##### आङ्ग्लानुवादः
If both of them had not decided before, O Rama the boon granted to Kaikeyi naturally would have been fulfilled long ago.



#### श्लोकः
##### मूलम्
लोकविद्विष्टमारब्धं त्वदन्यस्याभिषेचनम्।  
नोत्सहे सहितुं वीर तत्र मे क्षन्तुमर्हसि॥2.23.10॥

##### शब्दार्थः
वीर O valiant one, लोकविद्विष्टम् universally detested, आरब्धम् commenced, त्वदन्यस्य any  
one other than you, अभिषेचनम् consecration, सहितुम् to tolerate, नोत्सहे I do not desire, तत्र in this matter, मे to me, क्षन्तुम् pardon, अर्हसि it behoves you.

##### आङ्ग्लानुवादः
The consecration of any one other than you, O valiant one is universally detested. I do not want to tolerate (this act). You should pardon me in this matter.



#### श्लोकः
##### मूलम्
येनेय मागता द्वैधं तव बुद्धिर्महामते।  
स हि धर्मो मम द्वेष्यः प्रसङ्गाद्यस्य मुह्यसि॥2.23.11॥

##### शब्दार्थः
महामते O nobleminded one, येन by which, तव your, (इदम् this), बुद्धिः intellect, द्वैधम् dilemma, आगता attained, यस्य whose, प्रसङ्गात् concern, मुह्यसि you are deluded, सः धर्मः that righteousness, मम to me, द्वेष्यः deserve to be hated.

##### आङ्ग्लानुवादः
O noble minded one I hate this righteousness which has deluded your intellect and created this dilemma about this issue.



#### श्लोकः
##### मूलम्
कथं त्वं कर्मणा शक्तः कैकेयीवशवर्तिनः।  
करिष्यसि पितुर्वाक्यमधर्मिष्ठं विगर्हितम्॥2.23.12॥

##### शब्दार्थः
कर्मणा by your act, शक्तः being powerful, त्वम् you, कैकेयीवशवर्तिनः who is under the influence of Kaikeyi, पितुः father's, अधर्मिष्ठम् unjustifiable, विगर्हितम् contemptible, वाक्यम् words, कथम् how, करिष्यसि can you carry out?

##### आङ्ग्लानुवादः
When you are able to counter (this move), why do you want to execute the unjustifiable and contemptible words of the king who is under the spell of Kaikeyi?



#### श्लोकः
##### मूलम्
यद्ययं किल्बिषाद्भेदः कृतोऽप्येवं न गृह्यते।  
जायते तत्र मे दुःखं धर्मसङ्गश्च गर्हितः॥2.23.13॥

##### शब्दार्थः
अयम् this, भेदः treachery, किल्बिषात् out of guilty mind, कृतोऽपि even done, एवम् in this way, न गृह्यते यदि is not taken in its right sense, तत्र in that matter, मे to me, दुःखम् grief, जायते is arising, धर्मसङ्गश्च attachment to virtue, गर्हितः is censurable.

##### आङ्ग्लानुवादः
I am grieved that even though this plot has been hatched by a treacherous mind, you are not taking it in the right perspective. Censurable is adherence to virtue.



#### श्लोकः
##### मूलम्
मनसाऽपि कथं कामं कुर्यास्त्वं कामवृत्तयोः।  
तयोस्त्वहितयोर्नित्यं शत्र्वोः पित्रभिधानयोः॥2.23.14॥

##### शब्दार्थः
कामवृत्तयोः of both steeped in passion, नित्यम् always, अहितयोः of both hostile, पित्रभिधानयोः known as parents, शत्र्वोः enemies, कामम् passion, त्वम् you, मनसा अपि even in mind, कथम् how, कुर्याः will you carry out?

##### आङ्ग्लानुवादः
As both of them are steeped in passion, they never thought of your wellbeing. How will you fulfil the wishes of these enemies miscalled parents?



#### श्लोकः
##### मूलम्
यद्यपि प्रतिपत्तिस्ते दैवी चापि तयोर्मतम्।  
तथाप्युपेक्षणीयं ते न मे तदपि रोचते॥2.23.15॥

##### शब्दार्थः
तयोः of both of them, प्रतिपत्तिः dictates, दैवी च is the decree of destiny, ते your, मतं यद्यपि even if it is your opinion, तथापि even then, तदपि that one also, ते to you, उपेक्षणीयम् should be ignored, न रोचते it does not please me.

##### आङ्ग्लानुवादः
It might be your opinion that their dictate is the decree of destiny. Even then, it does not satisfy me. It (destiny) should be ignored.



#### श्लोकः
##### मूलम्
विक्लवो वीर्यहीनो यस्स दैवमनुवर्तते।  
वीरास्सम्भावितात्मानो न दैवं पर्युपासते॥2.23.16॥

##### शब्दार्थः
यः who, विक्लवः timid, वीर्यहीनः weak, सः that one, दैवम् the destiny, अनुवर्तते follows, सम्भावितात्मानः respected souls, वीराः the valiant, दैवम् destiny, न पर्युपासते do not depend upon.

##### आङ्ग्लानुवादः
Those who are timid and cowardly alone depend on destiny.The valiant with of  
selfrespect will not accept it.



#### श्लोकः
##### मूलम्
दैवं पुरुषकारेण यः समर्थः प्रबाधितुम्।  
न दैवेन विपन्नार्थः पुरुषस्सोऽवसीदति॥2.23.17॥

##### शब्दार्थः
यः पुरुषः such a  man, पुरुषकारेण with human effort, दैवम् destiny, प्रबाधितुम् to strike,  समर्थः is capable, सः he, दैवेन by destiny, विपन्नार्थः with defeated objectives, न अवसीदति will not grieve.

##### आङ्ग्लानुवादः
In the case of one capable of striking destiny with human efforts it cannot defeat his objective and bring him despondency.



#### श्लोकः
##### मूलम्
द्रक्ष्यन्ति त्वद्य दैवस्य पौरुषं पुरुषस्य च।  
दैवमानुषयोरद्य व्यक्ता व्यक्तिर्भविष्यति॥2.23.18॥

##### शब्दार्थः
अद्य today, दैवस्य destiny's, पुरुषस्य च also man's, पौरुषम् power, द्रक्ष्यन्ति will see, अद्य today, दैवमानुषयोः of destiny and man, व्यक्तिः difference, व्यक्ता will manifest, भविष्यति will become.

##### आङ्ग्लानुवादः
Today all will witness the power of destiny and the power of man. The difference between man and destiny will be manifested today.



#### श्लोकः
##### मूलम्
अद्य मत्पौरुषहतं दैवं द्रक्ष्यन्ति वै जनाः।  
यद्दैवादाहतं तेऽद्य दृष्टं राज्याभिषेचनम्॥2.23.19॥

##### शब्दार्थः
अद्य today, ते your, राज्याभिषेचनम् installation as heirapparent, यद्दैवात् by which divinity, आहतम् as prevented, दृष्टम् has been seen, दैवम् destiny, अद्य today, जनाः people, मत्पौरुषहतम् defeated by my valour, द्रक्ष्यन्ति वै shall witness.

##### आङ्ग्लानुवादः
Today people will see destiny defeated by my valour just as they saw your consecration defeated (obstructed) by destiny.



#### श्लोकः
##### मूलम्
अत्यङ्कुशमिवोद्दामं गजं मदबलोद्धतम्।  
प्रधावितमहं दैवं पौरुषेण निवर्तये॥2.23.20॥

##### शब्दार्थः
अहम् I, अत्यङ्कुशम् unmanageable by the goad, उद्दामम् unrestrained, मदबलोद्धतम् uncontrollable through the strongth of nut, प्रधावितम् running away, गजम् इव like an elephant, दैवम् destiny, पौरुषेण with valour, निवर्तये I will turn back.

##### आङ्ग्लानुवादः
I will make destiny, the elephant, running wild on the strength of the rut, unmanageable (even) by the goad, turn back with my valour.



#### श्लोकः
##### मूलम्
लोकपालास्समस्ता स्ते नाद्य रामाभिषेचनम्।  
न च कृत्स्नास्त्रयो लोका विहन्युः किं पुनः पिता॥2.23.21॥

##### शब्दार्थः
अद्य today, ते those, समस्ताः all, लोकपालाः guardians of the quarters, रामाभिषेचनम् consecration of Rama, न विहन्युः cannot obstruct, कृत्स्नाः all, त्रयः लोकाः च the three worlds, न cannot, पिता father, किं पुनः needless to say again.

##### आङ्ग्लानुवादः
All the guardians of the quarters and all the three worlds united cannot prevent the consecration of Rama today, what to speak of our father (king Dasaratha).



#### श्लोकः
##### मूलम्
यैर्निवासस्तवारण्ये मिथो राजन्समर्थितः।  
अरण्ये ते निवत्स्यन्ति चतुर्दश समास्तथा॥2.23.22॥

##### शब्दार्थः
राजन् O king, यैः by whom, अरण्ये in the forest, तव your, निवासः live, मिथः mutual, समर्थितः support, ते they, तथा in the same way, चतुर्दश समाः fourteen years, अरण्ये in the forest,  
निवत्स्यन्ति they shall reside.

##### आङ्ग्लानुवादः
O king those who, with mutual support banished you to the forest, will themselves  dwell in the forest for fourteen years.



#### श्लोकः
##### मूलम्
अहं तदाशां छेत्स्यामि पितुस्तस्याश्च या तव।  
अभिषेकविघातेन पुत्रराज्याय वर्तते॥2.23.23॥

##### शब्दार्थः
तत् for that reason, अहम् I, पितुः father's, या Kaikeyi, तव your, अभिषेकविघातेन by obstructing your consecration, पुत्रराज्याय the kingdom for her son, वर्तते is intending, तस्याश्च her, आशाम् desire, छेत्स्यामि I will break asunder.

##### आङ्ग्लानुवादः
Therefore, I shall frustrate the desire of father and of  Kaikeyi who plans the kingdom for her son by obstructing your consecration.



#### श्लोकः
##### मूलम्
मद्बलेन विरुद्धाय न स्याद्दैवबलं तथा।  
प्रभविष्यति दुःखाय यथोग्रं पौरुषं मम॥2.23.24॥

##### शब्दार्थः
मद्बलेन with my valour, विरुद्धाय any one who opposes, उग्रम् terrible, मम पौरुषम् my valour, यथा how, दुःखाय for sorrow, प्रभविष्यति will result, तथा like that, दैव बलम् the power  of destiny, न स्यात् may not be.

##### आङ्ग्लानुवादः
Any one who opposes my terrible valour will come to grief. The power of destiny will not cause that much sorrow as my valour will.



#### श्लोकः
##### मूलम्
ऊर्ध्वं वर्षसहस्रान्ते प्रजापाल्यमनन्तरम्।  
आर्यपुत्राः करिष्यन्ति वनवासं गते त्वयि॥2.23.25॥

##### शब्दार्थः
प्रजापाल्यमनन्तरं afte ruling the subjects, वर्ष सहस्रान्ते after a thousand years, त्वयि you, वनवासं गते after you have withdrawn to the forest, आर्यपुत्राः your sons, करिष्यन्ति will rule them.

##### आङ्ग्लानुवादः
When after ruling the subjects for a thousand years you withdraw into the forest (for yativrata) your sons will rule them.



#### श्लोकः
##### मूलम्
पूर्वं राजर्षिवृत्त्या हि वनवासो विधीयते।  
प्रजा निक्षिप्य पुत्रेषु पुत्रवत्परिपालने॥2.23.26॥

##### शब्दार्थः
पुत्रेषु in sons, प्रजाः subjects, पुत्रवत् like sons, परिपालने in ruling, निक्षिप्य after entrusting, वनवासः retiring into the forest, पूर्वं राजर्षिवृत्त्या as rajarsis did in ancient times, विधीयते हि is established.

##### आङ्ग्लानुवादः
Leaving their sons to look after the subjects as their own children, the rajarsis in  ancient times used to retire into the forest as per practice.



#### श्लोकः
##### मूलम्
स चेद्राजन्यनेकाग्रे राज्यविभ्रमशङ्कया।  
नैवमिच्छसि धर्मात्मन् राज्यं राम त्वमात्मनि॥2.23.27॥  
प्रतिजाने च ते वीर माऽभूवं वीरलोकभाक्।  
राज्यं च तव रक्षेयमहं वेलेव सागरम्॥2.23.28॥

##### शब्दार्थः
धर्मात्मन् O righteous one, राम Rama, राजनि when the king, अनेकाग्रे in many directions (and unable to decide), राज्यविभ्रमशङ्कया with apprehension that disturbances  in the kingdom will arise, सः त्वम् such you, एवम् in this way, राज्यम् kingdom, आत्मनि to you, न इच्छसि चेत् if it is not desired, ते to you, प्रतिजाने च I am swearing, वीर O valient one, वीरलोकभाक् attaining the afterworld of heroes, माऽभूवम् let it not be my fate, अहम् I, वेला shore, सागरम् इव like ocean, तव your, राज्यम् kingdom, रक्षेयम् I will protect.

##### आङ्ग्लानुवादः
O righteous one, if you apprehend chaos in the kingdom for want of wholehearted support from the (feudatory) kings then, O my valiant brother, I swear to you, I will protect your kingdom like the shore protecting the ocean. Or else, I shall never attain the afterworld of heroes.



#### श्लोकः
##### मूलम्
मङ्गलैरभिषिञ्चस्व तत्र त्वं व्यापृतो भव।  
अहमेको महीपालानलं वारयितुं बलात्॥2.23.29॥

##### शब्दार्थः
त्वम् you, मङ्गलैः with auspicious materials, अभिषिञ्चस्व you may continue the consecration ceremony, तत्र in this matter, व्यापृतः getting engaged in, भव become, अहम् I, एकः singlehanded, बलात् by my valour, महीपालान् the kings, वारयितुम् to prevent, अलम् am competent.

##### आङ्ग्लानुवादः
The consecration may be performed with these auspicious materials. I am alone capable of facing these kings with my valour.



#### श्लोकः
##### मूलम्
न शोभार्थाविमौ बाहू न धनुर्भूषणाय मे।  
नाऽसिराबन्धनार्थाय न शरास्तम्भहेतवः॥2.23.30॥  
अमित्रदमनार्थं मे सर्वमेतच्चतुष्टयम्।

##### शब्दार्थः
इमौ this, मे बाहू my two arms, शोभार्थौ for purposes of enhancing beauty, न not, धनुः bow, भूषणाय for decorating, न not, असिः sword, आबन्धनार्थाय for fastening on my waist, न not, शराः arrows, स्तम्भहेतवः remain fixed, न not, मे my, सर्वम् all this, एतत् this, चतुष्टयम् four weapons, अमित्रदमनार्थम् only for subduing enemies.

##### आङ्ग्लानुवादः
These my arms are not intended to enhance the beauty (of my body). This bow is not for decoration. The sword is not for the sake of strapping my waist. The arrows are not meant to be fixed to my quiver. All these four are meant for taming my enemies.



#### श्लोकः
##### मूलम्
न चाहं कामयेऽत्यर्थं यस्स्याच्छत्रुर्मतो मम॥2.23.31॥  
असिना तीक्ष्णधारेण विद्युच्चलितवर्चसा।  
प्रगृहीतेन वै शत्रुं वज्रिणं वा न कल्पये॥2.23.32॥

##### शब्दार्थः
अहम् I, यः who, मम my, शत्रुः as enemy, मतः स्यात् is considered, अत्यर्थम् exceedingly, न कामये I do not desire (to endure), तीक्ष्णधारेण with a sharpedged, विद्युच्चलितवर्चसा with the  lustre of flashing lightning, प्रगृहीतेन by holding, असिना with sword, शत्रुम् to the enemy, वज्रिणं वा or Indra, (bearer of thunder), न कल्पये will not spare.

##### आङ्ग्लानुवादः
Any one who turns my enemy will not be allowed to remain alive. Holding my sharpedged sword, lustrous as a flash of lightning, I shall  exterminate my enemy even if it were Indra, the bearer of thunder.



#### श्लोकः
##### मूलम्
खड्गनिष्पेषनिष्पिष्टैर्गहना दुश्चरा च मे।  
हस्त्यश्वनरहस्तोरुशिरोभिर्भविता मही॥2.23.33॥

##### शब्दार्थः
मे my, खड्गनिष्पेषनिष्पिष्टैः by those hacked off with the sword, हस्त्यश्वनरहस्तोरुशिरोभिः with trunks of elephants, horses, hands, thighs and heads of warriors, मही the earth, गहना impenetrable, दुश्चरा impassable, भविता shall become.

##### आङ्ग्लानुवादः
This entire earth will become impenetrable and impassable, scattered with the trunks, thighs and heads of elephants, horses and warriors hacked off with my sword.



#### श्लोकः
##### मूलम्
खड्गधाराहता मेऽद्य दीप्यमाना इवाद्रयः।  
पतिष्यन्ति द्विपा भूमौ मेघा इव सविद्युतः॥2.23.34॥

##### शब्दार्थः
अद्य now, (हयाः horses), मे my, खङ्गधाराहताः struck by the blows of my sword, दीप्यमानाः burning, अद्रय इव like mountains, सविद्युतः with lightning, मेघा इव like clouds, भूमौ on the earth, पतिष्यन्ति will fall down.

##### आङ्ग्लानुवादः
The elephants, struck by the blows of my sword, will fall on earth like mountains engulfed in flames and like clouds with lightning.



#### श्लोकः
##### मूलम्
बद्धगोधाङ्गुलित्राणे प्रगृहीतशरासने।  
कथं पुरुषमानी स्यात्पुरुषाणां मयि स्थिते॥2.23.35॥

##### शब्दार्थः
मयि when I, बद्धगोधाङ्गुलित्राणे while donning the godha (a leather fence fastened round the left arm to prevent injury from the bowstring) and fingerprotector (a contrivance  
like a thimble used by archers to protect the thumb or finger from being injured by bowstring), प्रगृहीतशरासने while holding the bow, स्थिते while I stand, पुरुषाणाम् among men, पुरुषमानी one who considers himself manly, कथम् how, स्यात् will it be.

##### आङ्ग्लानुवादः
When I stand before men (enemies) wearing godha and fingerprotector, holding the bow ready, who amongst men will boast of his manliness?



#### श्लोकः
##### मूलम्
बहुभिश्चैकमत्यस्यन्नेकेन च बहून्जनान्।  
विनियोक्ष्याम्यहं बाणान्नृवाजिगजमर्मसु॥2.23.36॥

##### शब्दार्थः
अहम् I, बहुभिः with many (arrows), एकम् only one, अत्यस्यन् striking and throwing, एकेन with one arrow, बहून् जनान् (striking) many men, बाणान् arrows, नृवाजिगजमर्मसु at the vitals of men, horses and elephants, विनियोक्ष्यामि I will aim at.

##### आङ्ग्लानुवादः
Striking each of my foes with many arrows and many with one arrow, I shall aim them at the vitals of men, horses and elephants.



#### श्लोकः
##### मूलम्
अद्य मेऽस्त्रप्रभावस्य प्रभावः प्रभविष्यति।  
राज्ञश्चाप्रभुतां कर्तुं प्रभुत्वं तव च प्रभोः॥2.23.37॥

##### शब्दार्थः
प्रभो O Lord, अद्य today, मे my, अस्त्रप्रभावस्य of glorious weapons, प्रभावः strength, राज्ञः of the king (Dasaratha), अप्रभुताम् having no power over the kingdom, तव your, प्रभुत्वं च  supremacy over the kingdom, कर्तुम् to make, प्रभविष्यति is competent.

##### आङ्ग्लानुवादः
O Lord today you shall see the power of my glorious weapons in depriving the king (Dasaratha) of his authority and establishing your supremacy over the kingdom.



#### श्लोकः
##### मूलम्
अद्य चन्दनसारस्य केयूरामोक्षणस्य च।  
वसूनां च विमोक्षस्य सुहृदां पालनस्य च॥2.23.38॥  
अनुरूपाविमौ बाहू राम कर्म करिष्यतः।  
अभिषेचनविघ्नस्य कर्तृ़णां ते निवारणे॥2.23.39॥

##### शब्दार्थः
राम O Rama , अद्य today, चन्दन सारस्य of sandalwood cream, केयूरामोक्षणस्य of wearing armlets, वसूनाम् of wealth, विमोक्षस्य for distributing, सुहृदाम् friends, पालनस्य for protection, अनुरूपौ worthy, इमौ these (hands), ते your, अभिषेचनविघ्नस्य obstruction to your consecration, कर्तृ़णाम् those who are causing, निवारणे in preventing, कर्म act, करिष्यतः will take up.

##### आङ्ग्लानुवादः
These arms, O Rama which are fit for sandalwood cream, for wearing armlets, for distributing wealth and for protecting friends, will perform the worthy act of subduing those who are creating obstruction to your consecration.



#### श्लोकः
##### मूलम्
ब्रवीहि कोऽद्यैव मया वियुज्यताम्  
तवा सुहृत्प्राणयशस्सुहृज्जनैः।  
यथा तवेयं वसुधा वशे भवे  
त्तथैव मां शाधि तवास्मि किङ्करः॥2.23.40॥

##### शब्दार्थः
तव your, असुहृत् enemy, कः who, अद्यैव now itself, मया by me, प्राणयशस्सुहृज्जनैः with life, fame and friends, वियुज्यताम् shall be separated, ब्रवीहि you may tell me, इयम् this, वसुधा earth, यथा how, तव your, वशे under control, भवेत् shall come under, तथैव in the way, माम् me, शाधि you may command, तव your, किङ्करः servant, अस्मि I am.

##### आङ्ग्लानुवादः
Tell me your enemy who should be deprived of his life, fame and friends. Command me as to how this earth shall come under your control. Now itself I shall do that. I am your servant.



#### श्लोकः
##### मूलम्
विमृज्य बाष्पं परिसान्त्व्यचासकृत्  
स लक्ष्मणं राघववंशवर्धनः।  
उवाच पित्र्ये वचने व्यवस्थितं  
निबोध मामेष हि सौम्य सत्पथः॥2.23.41॥

##### शब्दार्थः
सः that, राघववंशवर्धनः source of prosperity for the Raghu dynastry, Rama, बाष्पम् tears, विमृज्य wiping, असकृत् again and again, परिसान्त्व्य च consoling, लक्ष्मणम् addressing Lakshmana, उवाच said, सौम्य O gentle one (Lakshmana), माम् me, पित्र्ये to father, वचने words, व्यवस्थितम् abiding, निबोध you may know, एषः that, सत्पथः हि is the right path.

##### आङ्ग्लानुवादः
Wiping the tears again and again and having consoled Lakshmana for more than once, Rama, the enhancer of the glory of the Raghu dynasty said, O handsome one know, for sure, that I am firm in abiding by the words of our father. This is the true path (for me).  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे त्रयोविंशस्सर्गः॥  
Thus ends the twentythird sarga of Ayodhyakanda of  the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/03-nirgamaH/023_laxmaNasAntvanam.md">
<details><summary><h3>भूषणम् ...{Loading}...</h3></summary>



इति ब्रुवति रामे तु लक्ष्मणो ऽधश्शिरा मुहुः ।  

श्रुत्वा मध्यं जगामेव मनसा दुःखहर्षयोः  ॥  २।२३।१  ॥   

पूर्वं दैवस्य प्रबलत्वेन राज्यविपर्यये न संतापः कार्यः । धर्मस्य
सर्वश्रेयस्साधनत्वात् तन्मूलभूते । पितृवचनकरणसत्ये अवश्यं कर्त्तव्ये
मातृवचनं च पश्चात्तनत्वात्पश्चात्पालनीयमित्येतावत् सयुक्तिकमुपपादितम् ।
तत्र पौरुषमेव बलं बलीयः । दैवबलं तु दुर्बलानुसरणीयम्,
धर्मश्चार्थकामविरोधेन कर्त्तव्य इति पूर्वपक्षं पूर्वं संग्रहेण
लक्ष्मणवाक्येनोक्तं पुनस्तन्मुखेन प्रपञ्चयन् संग्रहेण सिद्धान्तं च
दर्शयति--इतीत्यादीना । रामे मुहुः ब्रुवति सति, लक्ष्मणः
स्वानभ्युपगमसूचनायाधश्शिरास्सन् श्रुत्वा दुःखहर्षयोर्मध्यं धर्मे स्थिरो
ऽभूदिति हर्षं राज्यं त्यक्ष्यतीति दुःखं च मनसा जगाम न तु वाचा
प्रतिपादितवान् । इवशब्देनास्थिरत्वमुच्यते । उत्तरक्षणे
माध्यस्थ्यत्यागस्य वक्ष्यमाणत्वात्  ॥  २।२३।१  ॥   

  

तदा तु बद्ध्वा भ्रुकुटीं भ्रुवोर्मध्ये नरर्षभः ।  

निशश्वास महासर्पो बिलस्थ इव रोषितः  ॥  २।२३।२  ॥   

तदेति । तुशब्देन पूर्वावस्थातो विलक्षणावस्था सूच्यते । भ्रुवोर्मध्ये
ललाटे भ्रुकुटीं कृत्वेत्यर्थः । बिलस्थः पेटिकाबिलस्थः न तु वल्मीकस्थः ।
तदानीं रोषासम्भवात्  ॥  २।२३।२  ॥   

  

तस्य दुष्प्रतिवीक्षं तद्भ्रुकुटीसहितं तदा ।  

बभौ क्रुद्धस्य सिंहस्य मुखस्य सदृशं मुखम्  ॥  २।२३।३  ॥   

तस्येति । दुष्प्रतिवीक्षम् अभिमुखतया दुर्निरीक्षं तस्य मुखम्  ॥  २।२३।३
 ॥   

  

अग्रहस्तं विधुन्वंस्तु हस्तिहस्तमिवात्मनः ।  

तिर्यगूर्ध्वं शरीरे च पातयित्वा शिरोधराम्  ॥   

अग्राक्ष्णा वीक्षमाणस्तु तिर्यग् भ्रातरमब्रवीत्  ॥  २।२३।४  ॥   

क्रोधविकारं दर्शयति-- अग्रहस्तमित्यादिसार्द्धश्लोकः । अग्रं हस्तस्य
अग्रहस्तः । एकदेशसमाप्तः । पूर्वापरादिव्यतिरिक्तस्थलेपि क्वचिदस्ति ।
अग्रं चासौ हस्तश्च अग्रहस्तः । "हस्तशब्दो हस्तावयवे उपचर्यते" इति वामनः
। शरीरे उरसि, अध इत्यर्थः । यद्वा शिरोधराम् शरीरे तिर्यगूर्ध्वं
चकारादधश्च पातयित्वा क्रोधातिशयेन विविधं शिरोविधूननं कृत्वेत्यर्थः ।
अग्राक्ष्णा कटाक्षेण तिर्यग्वीक्षमाणस्सन् अब्रवीत्  ॥  २।२३।४  ॥   

  

अस्थाने सम्भ्रमो यस्य जातो वै सुमहानयम् ।  

धर्मदोषप्रसङ्गेन लोकस्यानतिशङ्कया  ॥  २।२३।५  ॥   

अस्थान इति । धर्मदोषप्रसङ्गेन पितृवचनपरिपालनरूपधर्महानिप्रसक्त्या ।
लोकस्य अनतिशङ्कया अतिशङ्कापरिहाराय मया ऽननुष्ठिते लोको धर्मं त्यजतीति
शङ्कापरिहाराय चेत्यर्थः । एवंविधकार्यद्वयार्थं यस्य प्रसिद्धस्य ते जातो
ऽयं सुमहान् सम्भ्रमः वनगमनत्वरा, अस्थाने अनवकाशे अयुक्त इत्यर्थः ।
"अवकाशे स्थितौ स्थानम्" इत्यमरः  ॥  २।२३।५  ॥   

  

कथं ह्येतदसम्भ्रान्तस्त्वद्विधो वक्तुमर्हति ।  

यथा दैवमशौण्डीरं शौण्डीर क्षत्रियर्षभ  ॥  २।२३।६  ॥   

तथात्वमेवोपपादयति--कथमित्यादिना । हे शौण्डीर समर्थ दैवमपि निराकर्त्तुं
क्षमेत्यर्थः । क्षत्र्रियर्षभ क्षत्र्रियश्रेष्ठ त्वं अशौण्डीरमशूरम् एतत्
दैवं यथा समर्थं वदसि एवमसम्भ्रान्तस्त्वद्विधः कथं वक्तुमर्हति ? न कथमपि
। अशूरः संभ्रान्तः क्षत्र्रबन्धुरेवासमर्थं दैवमनुसर्तुमर्हतीत्यर्थः ।
अस्थान इत्यादिश्लोकद्वयस्यैवं वार्थः-- धर्महानिप्रसक्त्या
लोस्यानतिशङ्कया आनतिः पूजा, तद्विषये शङ्कया लोको मामधर्मिष्ठ इति न
पूजयेदितिशङ्कयेत्यर्थः । यस्य ते अयुक्तः सुमहान् सम्भ्रमो भ्रान्तिः जातः
धर्महानिर्लोकानत्यभावो वा सर्वातिशायिनस्ते किं करिष्यतीति भावः ।
भ्रमसद्भावं व्यतिरेकमुखेन दृढयति--कथमिति  ॥  २।२३।६  ॥   

  

किन्नाम कृपणं दैवमशक्तमभिशंससि ।  

पापयोस्ते कथं नाम तयोः शङ्का न विद्यते  ॥  २।२३।७  ॥   

दैवालम्बनस्य भ्रमत्वमुपपादयति--किमिति । कृपणं "बुद्धिपौरुषहीनानां
जीविकेति बृहस्पतिः" इत्युक्तरीत्या दुर्बुलैकपरिग्राह्यतया शोच्यम् ।
अशक्तं शक्तिहीनं पौरुषं तिरस्कृत्य कार्यकरणाक्षमम् । दैवं किन्नाम
अभिशंससि अभिष्टौषि । अशक्तत्वादेव न कार्यानुमयो दैवसद्भावः । असद्भावादेव
तदवलम्बनं ते भ्रम इत्यर्थः । एवं दैवकृतस्यानतिलङ्घनीयत्वं परिहृतम्,
पितृवाक्यपरिपालनरूपधर्मदोषप्रसङ्गं परिहरति पापयोरिति । पापयोः
कैकेयीदशरथयोर्विषये । ते शङ्का पापित्वशङ्का कथं नाम न विद्यते पापिनौतौ
त्वयि पापं कर्तुमिच्छतः, अतस्तद्वचनाकरणे न धर्महानिरिति भावः  ॥  २।२३।७
 ॥   

  

सन्ति धर्मोपधाः श्लक्ष्णा धर्मात्मन् किं न बुध्यसे ।  

तयोः सुचरितं स्वार्थं शाठ्यात् परिजिहीर्षतोः  ॥  २।२३।८  ॥   

ननु धर्मिष्ठयोस्तयोः कथं पापित्वशङ्केत्यत्राह--सन्तीति । धर्मः उपधा
व्याजो येषां ते धर्मोपधाः । श्लक्ष्णाः धर्माचरणकञ्चुकेन स्वदोषपिधान च
तुराः, सन्ति लोक इति शेषः । हे धर्मात्मन् धर्मैकप्रवणस्वभाव
शाठ्याद्गूढविप्रियकारित्वात् । स्वार्थम् अभिषेकरूपमस्मत्प्रयोजनं ।
परिजिहीर्षतोः परिहर्तुमिच्छतोः तयोः कैकेयीदशरथयोः सुचरितं सुष्ठु
मन्त्रितं किं न बुध्यसे  ॥  २।२३।८  ॥   

  

यदि नैवं व्यवसितं स्याद्धि प्रागेव राघव ।  

तयोः प्रागेव दत्तश्च स्याद्वरः प्रकृतश्च सः  ॥  २।२३।९  ॥   

विपर्यये ऽनिष्टं प्रसञ्जयति--यदीति । हे राघव प्रागेव अभिषेकात्पूर्वमेव ।
एवम् उक्तप्रकारेण । तयोः कैकेयीदशरथयोः । व्यवसितं निश्चयः । यदि न स्यात्
तदा प्रकृतः पूर्वमेव प्रसक्तः स वरश्च प्रागेव दत्तः स्यात् । किंचेति
चार्थः । अयंभावः-- भरतायावश्यं राज्यं देयम्, रामस्य ज्येष्ठत्वेन
तद्विषयो ऽभिषेक आरभ्यते तदानीं त्वया वरद्वयं प्रष्टव्यं तद्व्याजेन रामो
विवास्यते भरतोभिषिच्यत इति कैकेयीदशरथाभ्यां सङ्केतितम् । अन्यथा सा
वरद्वयं किमेतावत्पर्यन्तं च याचेत, अयाचितमपि तत् नीतिज्ञो राजा वा कुतो न
पूर्वमेव परिहरेदिति  ॥  २।२३।९  ॥   

  

लोकविद्विष्टमारब्धं त्वदन्यस्याभिषेचनम् ।  

नोत्सहे सहितुं वीर तत्र मे क्षन्तुमर्हसि  ॥  २।२३।१०  ॥   

अस्तु तथा, ततः किमित्यत्राह--लोकविद्विष्टमिति । लोकविद्विष्टं ज्येष्ठं
परित्यज्य कनिष्ठस्याभिषेचनात् । लोकविद्वेषविषयमित्यारम्भक्रियाविशेषणम् ।
मे तत्र असहनविषये क्षन्तुमर्हसि  ॥  २।२३।१०  ॥   

  

येनेयमागता द्वैधं तव बुद्धिर्महामते ।  

स हि धर्मो मम द्वेष्यः प्रसङ्गाद्यस्य मुह्यसि  ॥  २।२३।११  ॥   

यथाकथञ्चित् पितृवचनं कर्त्तव्यमेवेति मन्वानं रामं प्रत्याह--येनेति । इयं
ते बुद्धिः येन पितृवचनपरिपालनरूपधर्मेण । द्वैधं भेदम् । आगता प्राप्ता ।
नाभिषच्ये वनं प्रवेक्ष्यामीति । यस्य प्रसङ्गात्प्रस्तावात् मुह्यसि अकरणे
प्रत्यवायः स्यादिति मोहं प्राप्नोषि, स धर्मो मम द्वेष्यः  ॥  २।२३।११  ॥   

  

कथं त्वं कर्मणा शक्तः कैकेयीवशवर्त्तिनः ।  

करिष्यसि पितुर्वाक्यमधर्मिष्ठं विगर्हितम्  ॥  २।२३।१२  ॥   

मोहं विशदयति--कथमिति । कर्मणा पौरुषकर्मणा, शक्तः प्रतीकारसमर्थ इत्यर्थः
। त्वं कैकेयीवशवर्तित्वादेवाधर्मिष्ठं विगर्हितं च वाक्यं कथं केनप्रकारेण
मोहं विना करिष्यसि  ॥  २।२३।१२  ॥   

  

यद्ययं किल्बिषाद्भेदः कृतो ऽप्येवं न गृह्यते ।  

जायते तत्र मे दुःखं धर्मसङ्गश्च गर्हितः  ॥  २।२३।१३  ॥   

\[तवायं धर्मसंयोगो लोकस्यास्य विगर्हितः ।\]  

त्वन्मोहादेव मे दुःखमित्याह--यदीति । अयं भेदः अभिषेकविघातात्मा विपर्यासः
। किल्बिषात् मृषावरकल्पनात् । कृतोपि एवं किल्बिषकल्पित इति यदि न गृह्यते
। तत्राग्रहणनिमित्ते । मे दुःखं जायते । धर्मसङ्गश्च एतादृशधर्मसङ्गश्च
विगर्हितः  ॥  २।२३।१३  ॥   

  

मनसापि कथं कामं कुर्यास्त्वं कामवृत्तयोः ।  

तयोस्त्वहितयोर्नित्यं शत्र्वोः पित्रभिधानयोः  ॥  २।२३।१४  ॥   

तस्मात् मनसापि तन्न कर्त्तव्यमित्याह--मनसेत्यादिना  ॥  २।२३।१४  ॥   

  

यद्यपि प्रतिपत्तिस्ते दैवी चापि तयोर्मतम् ।  

तथाप्युपेक्षणीयं ते न मे तदपि रोचते  ॥  २।२३।१५  ॥   

मम विवासनं दैवकृतम् न तु कैकेयीकृतमिति पूर्वं रामोक्तमनूद्य
परिहरति--यद्यपीत्यादिना । तयोः पित्रोः प्रतिपत्तिः अभिषेकविघटनविषया
बुद्धिः । दैवी चापि दैवकृतैवेति ते मतम्, यद्यपि तथापि ते त्वया तत्
उपेक्षणीयम् । तदपि दैवमपि मम न रोचते  ॥  २।२३।१५  ॥   

  

विक्लवो वीर्यहीनो यः स दैवमनुवर्त्तते ।  

वीराः सम्भावितात्मानो न दैवं पर्युपासते  ॥  २।२३।१६  ॥   

उपेक्षणीयतायां हेतुमाह--विक्लव इति । विक्लवः कातरः । वीर्यहीन इत्यस्य
प्रतियोगितयोक्तं वीरा इति । विक्लव इत्यस्य प्रतियोगितयोक्तं
संभावितात्मान इति । संभावितः सम्यक् प्रापितः दृढ इति यावत् । आत्मा मनो
येषां ते तथा, धीरा इत्यर्थः । नोपासते नाश्रयन्ति  ॥  २।२३।१६  ॥   

  

दैवं पुरुषकारेण यः समर्थः प्रबाधितुम् ।  

न दैवेन विपन्नार्थः पुरुषः सो ऽवसीदति  ॥  २।२३।१७  ॥   

कुतो नाश्रयन्तीत्यपेक्षायां पौरुषवतो दैवेन
प्रयोजनहान्यभावादित्याह--दैवमिति । पुरुषकारेण पुरुषबलेन । दैवं बाधितुम्
अतिक्रम्य वर्तितुम् यः समर्थः स दैवेन विपन्नार्थः विहतप्रयोजनः सन्
नावसीदति न क्लिश्यति  ॥  २।२३।१७  ॥   

  

द्रक्ष्यन्ति त्वद्य दैवस्य पौरुषं पुरुषस्य च ।  

दैवमानुषयोरद्य व्यक्ता व्यक्तिर्भविष्यति  ॥  २।२३।१८  ॥   

पुरुषकारापेक्षया दैवस्य दुर्बलत्वे प्रत्यक्षं प्रमाणयति--द्रक्ष्यन्तीति
। पौरुषं सामर्थ्यम् । व्यक्तिः प्रबलदुर्बलविवेकः । व्यक्ता स्फुटा
भविष्यति  ॥  २।२३।१८  ॥   

  

अद्य मत्पौरुषहतं दैवं द्रक्ष्यन्ति वै जनाः ।  

यद्दैवादाहतं ते ऽद्य दृष्टं राज्याभिषेचनम्  ॥  २।२३।१९  ॥   

तदेव स्पष्टमाह--अद्येति । यद्दैवात् यस्माद्दैवात् । आहतं विघ्नितम् । ते
राज्याभिषेचनं दृष्टं तद्दैवं मत्पौरुषहतं द्रक्ष्यन्ति  ॥  २।२३।१९  ॥   

  

अत्यङ्कुशमिवोद्दामं गजं मदबलोद्धतम् ।  

प्रधावितमहं दैवं पौरुषेण निवर्त्तये  ॥  २।२३।२०  ॥   

अत्यङ्कुशमिति । अत्यङ्कुशम् अतिक्रान्ताङ्कुशव्यापारम् । उद्दामं
छन्ननिगलम् । मदबलोद्धतं मदबलाभ्यां गर्विष्ठम् । प्रधावितं दुर्निवारं
स्वच्छन्दगमनं गजमिव दुर्निवारत्वेन त्वदभिमतं दैवं पौरुषेण निवर्तये  ॥ 
२।२३।२०  ॥   

  

लोकपालास्समस्तास्ते नाद्य रामाभिषेचनम् ।  

न च कृत्स्नास्त्रयो लोका विहन्युः किं पुनः पिता  ॥  २।२३।२१  ॥   

लोकपाला इति । ते प्रसिद्धाः । हे राम ते तवाभिषेचनमिति वा । न विहन्युः न
विहन्तुं शक्ताः । कृत्स्नाः अन्यूनाः  ॥  २।२३।२१  ॥   

  

यैर्विवासस्तवारण्ये मिथो राजन् समर्थितः ।  

अरण्ये ते विवत्स्यन्ति चतुर्दश समास्तथा  ॥  २।२३।२२  ॥   

राजत्वं सिद्धवत्कृत्याह--राजन्निति । मिथः रहसि । "मिथोन्योन्यरहस्ययोः"
इति वैजयन्ती । तथा त्वां प्रत्युक्तप्रकारेण  ॥  २।२३।२२  ॥   

  

अहं तदाशां छेत्स्यामि पितुस्तस्याश्च या तव ।  

अभिषेकविघातेन पुत्रराज्याय वर्तते  ॥  २।२३।२३  ॥   

अहमिति । तत्तस्मात् या तवाभिषेकविघातेन द्वारेण पुत्रराज्याय वर्तते
प्रवर्तते । तस्याः पितुश्च आशाम् अतितृष्णाम् "आशा दिगतितृष्णयोः" इति
वैजयन्ती  ॥  २।२३।२३  ॥   

  

मद्बलेन विरुद्धाय न स्याद्दैवबलं तथा ।  

प्रभविष्यति दुःखाय यथोग्रं पौरुषं मम  ॥  २।२३।२४  ॥   

मद्बलेनेति । मद्बलेन विरुद्धाय जनाय । ममोग्रं पौरुषं दुःखाय यथा
प्रभविष्यति तथा दैवबलं न स्यात् सुखाय न भवेत्  ॥  २।२३।२४  ॥   

  

ऊर्ध्वं वर्षसहस्रान्ते प्रजापाल्यमनन्तरम् ।  

आर्यपुत्राः करिष्यन्ति वनवासं गते त्वयि  ॥  २।२३।२५  ॥   

न कदाचिदपि भरतस्य राज्यप्राप्तिरस्तीत्याह--ऊर्ध्वमिति । ऊर्ध्वमित्यस्य
विवरणं वर्षसहस्रान्त इति । प्रजापाल्यं प्रजापालनम् । स्वार्थे
यत्प्रत्ययः । ऊर्ध्वं वर्षसहस्रान्ते त्वयि वनं गते सति
वानप्रस्थाश्रमस्थे सति अनन्तरं प्रजापाल्यम् आर्यस्य ते पुत्राः
करिष्यन्ति  ॥  २।२३।२५  ॥   

  

पूर्वं राजर्षिवृत्त्या हि वनवासो विधीयते ।  

प्रजा निक्षिप्य पुत्रेषु पुत्रवत्परिपालने  ॥  २।२३।२६  ॥   

मदुक्त एव वनवासः पूर्वसम्मत इत्याह--पूर्वेति । पुत्रेषु प्रजाः
पुत्रवत्परिपालने परिपालननिमित्तं निक्षिप्य । पूर्वराजर्षिवृत्त्या
तदाचारेण वनवासो विधीयते  ॥  २।२३।२६  ॥   

  

स चेद्राजन्यनेकाग्रे राज्यविभ्रमशङ्कया ।  

नैवमिच्छसि धर्मात्मन् राज्यं राम त्वमात्मनि  ॥  २।२३।२७  ॥   

प्रतिजाने च ते वीर माभूवं वीरलोकभाक् ।  

राज्यं च तव रक्षेयमहं वेलेव सागरम्  ॥  २।२३।२८  ॥   

स चेत्यादिश्लोकद्वयमेकान्वयम् । हे राम स त्वं राजनि दशरथे एवमनेकाग्रे
चलचित्ते अव्यवस्थितचित्ते सति । राज्यविभ्रमशङ्कया राज्यस्य
विविधचलनशङ्कया । आत्मनि राज्यं नेच्छसि चेदहं तव राज्यं च रक्षेयम् ।
कथमिव ? वेला सागरमिव । नोचेद्वीरलोकभाक् माभूवम् । ते तुभ्यं प्रतिजाने च
 ॥  २।२३।२७२८  ॥   

  

मङ्गलैरभिषिञ्चस्व तत्र त्वं व्यापृतो भव ।  

अहमेको महीपालानलं वारयितुं बलात्  ॥  २।२३।२९  ॥   

मङ्गलैरिति । मङ्गलैः मङ्गलद्रव्ययुक्तैर्जलैः । अभिषिञ्चस्व आत्मानं
वसिष्ठादिभिरिति शेषः । तत्र अभिषेककर्मणि । व्यापृतो भव,
व्यासक्तचित्तोभवेत्यर्थः । अलं पर्याप्तः । वारयितुं निवारयितुम्  ॥ 
२।२३।२९  ॥   

  

न शोभार्थाविमौ बाहू न धनुर्भूषणाय मे ।  

नासिराबन्धनार्थाय न शरास्तम्भहेतवः ।  

अमित्रदमनार्थं मे सर्वमेतच्चतुष्टयम्  ॥  २।२३।३०  ॥   

न शोभार्थावित्यादिसार्द्धश्लोकमेकं वाक्यम् । नेति । आबन्धनार्थाय आपाततो
वीरभूषणतया कट्यां बन्धनरूपप्रयोजनायेत्यर्थः । स्तम्भहेतवः केवलं
लक्ष्यभूतस्तम्भहेतवः । तूण्यां स्थापनहेतव इति वा  ॥  २।२३।३०  ॥   

  

न चाहं कामये ऽत्यर्थं यः स्यात् शत्रुर्मतो मम ।  

असिना तीक्ष्णधारेण विद्युच्चलितवर्चसा ।  

प्रगृहीतेन वै शत्रुं वज्रिणं वा न कल्पये  ॥  २।२३।३१  ॥   

न चाहमित्यादिसार्धश्लोकः । यः मम अत्यर्थं शत्रुः शातयिता । मतः स्यात्,
परीक्षकैरिति शेषः । तमहं न कामये तस्य स्थितिं न सह इत्यर्थः ।
किन्त्वसिना वज्रिणमपि शत्रुं न कल्पये न स्थापयामि, हन्मीत्यर्थः ।
तीक्ष्णधारेण तीक्ष्णाग्रेण । विद्युच्चलितवर्चसा विद्युदिव चलितं निर्गतं
वर्चः स्फुलिङ्गरूपं यस्य तेन  ॥  २।२३।३१  ॥   

  

खड्गनिष्पेषनिष्पिष्टैर्गहना दुश्चरा च मे ।  

हस्त्यश्वनरहस्तोरुशिरोभिर्भविता मही  ॥  २।२३।३२  ॥   

खड्गेति । खड्गकृतमर्दनेन चूर्णीकृतैर्गहना काननमिव निरन्तरा अत एव दुश्चरा
संचारायोग्या च भविता भविष्यति  ॥  २।२३।३२  ॥   

  

खड्गधाराहता मे ऽद्य दीप्यमाना इवाद्रयः ।  

पतिष्यन्ति द्विपा भूमौ मेधा इव सविद्युतः  ॥  २।२३।३३  ॥   

खड्गधारेति । मे खड्गधारया खड्गकोट्या हताः अत एव
सविस्फुलिङ्गत्वाद्दीप्यमानाः ज्वलिताः अद्रय इव सविद्युतो मेघा इव च
स्थिताः द्विपाः शत्रुगजाः । भूमौ पतिष्यन्ति  ॥  २।२३।३३  ॥   

  

बद्धगोधाङ्गुलित्राणे प्रगृहीतशरासने ।  

कथं पुरुषमानी स्यात् पुरुषाणां मयि स्थिते  ॥  २।२३।३४  ॥   

बद्धेति । गोधा ज्याघातवारणम् । "गोधा तलं ज्याघातवारणे" इत्यमरः ।
गोधारूपाङ्गुलिरक्षककवचवति मयि स्थिते सति पुरुषाणां मध्ये कश्चित्कथं
पुरुषमानी शूरमानी स्यात् । सर्वे स्त्रीप्राया भविष्यन्तीत्यर्थः  ॥ 
२।२३।३४  ॥   

  

बहुभिश्चैकमत्यस्यन्नेकेन च बहून् जनान् ।  

विनियोक्ष्याम्यहं बाणान् नृवाजिगजमर्मसु  ॥  २।२३।३५  ॥   

बहुभिरिति । अहं बहुभिर्बाणैरेकं शूरम् अत्यस्यन् प्रकर्षेण क्षिपन् ।
"प्रकर्षे लङ्घनेप्यति" इत्यमरः । एकेन बाणेन बहून् क्षुद्रान् अत्यस्यन्
अनेन प्रकारेण नृवाजिगजानां मर्मसु मर्मस्थलेषु । बाणान्विनियोक्ष्यामि
विसर्जयिष्यामि । अतः कथमेको बहून् हनिष्यतीति न चिन्तनीयमिति भावः  ॥ 
२।२३।३५  ॥   

  

अद्य मे ऽस्त्रप्रभावस्य प्रभावः प्रभविष्यति ।  

राज्ञश्चाप्रभुतां कर्त्तुं प्रभुत्वं च तव प्रभो  ॥  २।२३।३६  ॥   

अद्येति । अस्त्रप्रभावस्य अस्त्रमाहात्म्यस्य । प्रभावः प्रतापः
"प्रतापमाहात्म्ययोः प्रभावः स्यात्" इति वैजयन्ती  ॥  २।२३।३६  ॥   

  

अद्य चन्दनसारस्य केयुरामोक्षणस्य च ।  

वसूनां च विमोक्षस्य सुहृदां पालनस्य च  ॥  २।२३।३७  ॥   

अनुरूपाविमौ बाहू राम कर्म करिष्यतः ।  

अभिषेचनविघ्नस्य कर्तृ़णां ते निवारणे  ॥  २।२३।३८  ॥   

अद्येत्यादिश्लोकद्वयमेकं वाक्यम् । चन्दनसारस्य चन्दनपङ्कस्य ।
केयूरामोक्षणस्य अङ्गदधारणस्य । "केयूरमङ्गदम्" इत्यमरः । वसूनां धनानां
विमोक्षस्य त्यागस्य । सुहृदां पालनस्य शत्रुभ्यो रक्षणस्य च । अनुरूपौ
राजपुत्रत्वेन योग्यावपि इमौ बाहू । हे रामा तत्सर्वं विहाय ते
अभिषेचनविघ्नस्य कर्तृ़णां निवारणे विषये कर्म करिष्यतः  ॥  २।२३।३७३८  ॥   

  

ब्रवीहि को ऽद्यैव मया वियुज्यतां तवासुहृत्प्राणयशः सुहृज्जनैः ।  

यथा तवेयं वसुधा वशे भवेत्तथैव मां शाधि तवास्मि किङ्करः  ॥  २।२३।३९  ॥   

त्वदाज्ञात्वेकावश्यम्भाविनीत्याह--ब्रवीहीति । ब्रवीहि ब्रूहि ।
वियुज्यतां मया वियोज्यताम्  ॥  २।२३।३९  ॥   

  

विमृज्य बाष्पं परिसान्त्व्य चासकृत् स लक्ष्मणं राघववंशवर्द्धनः ।  

उवाच पित्र्ये वचने व्यवस्थितं निबोध मामेव हि सौम्य सत्पथे  ॥  २।२३।४०
 ॥   

एवं विस्तरेण पूर्वपक्षमुपन्यस्तवन्तं लक्ष्मणं मतिपूर्वं विस्तृतं
सिद्धान्तं सङ्ग्रहेणाह--विमृज्येति । बाष्पं रामासंपतिजम् ।
राघववंशवर्द्धनः रघोः सम्बन्धी राघवः । राघवश्चासौ वंशश्चेति विशेषणसमासः ।
सत्पथे पित्र्ये वचने व्यवस्थितं निश्चलं मां निबोध जानीहि । सर्वथाहं
पितृवचनं न त्यजामीत्यर्थः । "जीवतोर्वाक्यकरणात् प्रत्यब्दं भूरिभोजनात् ।
गयायां पिण्डदानाच्च त्रिभिः पुत्रस्य पुत्रता  ॥ " इतिस्मरणादिति भावः  ॥ 
२।२३।४०  ॥   

  

इत्यार्षे श्रीरामायणे वाल्मीकीये आदिकाव्ये श्रीमदयोध्याकाण्डे त्रयोविंशः
सर्गः  ॥  २३  ॥   

इति श्रीगोविन्दराजविरचिते श्रीरामायणभूषणे पीताम्बराख्याने
अयोध्याकाण्डव्याख्याने त्रयोविंशः सर्गः  ॥  २३  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/03-nirgamaH/023_laxmaNasAntvanam.md">
<details><summary><h3>शिरोमणी ...{Loading}...</h3></summary>



इतीति । इति उक्तप्रकारेण रामे ब्रुवति सत्येव अवाक्शिरा अधोमुखो लक्ष्मणः
आशु शीघ्रं ध्यात्वा रामोक्तितात्पर्यं विचार्य दैन्यहर्षयोः
पितृकृताभिषेकप्रतिज्ञाभङ्गेन दैन्यं रामेप्सितराक्षसवधादिसान्निध्येन
हर्षः तयोर्मध्यमिव सहसा जगाम । इवेन तटस्थजनबोधनायैवमाचरणमिति ध्वन्यते
तेन तस्य लोकापवादभीरुत्वं व्यक्तम् । एतेनास्यापि रामेप्सितमेवेप्सितमिति
सूचितम्  ॥  २।२३।१  ॥   

  

तथेति । तथा नैतत्संमतं रामगमनमिति लोकप्रतीतिकारकत्वप्रकारेण भ्रुकुटी
भ्रुवौ बद्धा भ्रुवोर्मध्ये निशश्वास भ्रूमध्याच्छ्वासो ऽगच्छदित्यर्थः ।
तत्र दृष्टान्तः बिलस्थः बिले निरुद्ध इत्यर्थः । रोषितः सर्प इव  ॥  २।२३।२
 ॥   

  

तस्येति । दुष्प्रतिवीक्ष्यं कोपबोधकत्वेन वीक्षणानर्हं मुखं बभौ  ॥  २।२३।३
 ॥   

  

अग्रेति । हस्ती हस्तं शुण्डादण्डमिव अग्रहस्तं दक्षिणकरमित्यर्थः । शरीरे
तिर्यगूर्ध्वं यथा स्यात्तथा विधुन्वन्सन् अग्राक्ष्णा अक्ष्यग्रभागेन
भ्रातरं वीक्षमाणश्च सन् शिरोधरां पृथ्वीं पातयित्वा अत्यधोमुखीभूयेत्यर्थः
अब्रवीत् । सार्धश्लोक एकान्वयी  ॥  २।२३।४  ॥   

  

तद्वचनमेवाह-- अस्थाने इति । अयस्य
अयोध्याभिन्नकर्मकगमनकर्तृत्वाभावविशिष्टस्य तव अयं सुमहान् संभ्रमो
गमनत्वरा अस्थाने अप्रसङ्गे अभिषेकस्योपस्थितत्वाद्गमनस्यानवसरे इत्यर्थः
जातः । अर्धं पृथक्  ॥  २।२३।५  ॥   

  

लोकादिभीतिरपि त्वयि उचितेति बोधयन्नाह-- धर्मेति । त्वद्विधः
सत्यप्रतिज्ञात्वेन त्वत्सदृशः असंभ्रान्तः सार्वकालिकसर्वहेतुकभयरहितः अत
एव लोकस्य राक्षसादिजनस्य अनतिशङ्कया अतिशङ्काभावेनोपलक्षितो जनः राजा
केकयी वा धर्मदोषप्रसङ्गेन धर्माणां मुन्याद्यनुष्ठितसत्कर्मणां यो दोषः
राक्षसादिकर्तृकोपद्रव इत्यर्थः । तत्प्रसङ्गेन तच्छ्रवणेनेत्यर्थः ।
एतदनवसरगमनाज्ञापनं कथं वक्तुमर्हति एतेनाभिषेकप्रतिज्ञातः
पूर्वमेवाज्ञापनं युक्तमिति ध्वनितम्  ॥  २।२३।६  ॥   

  

यथेति । शौण्डीरः प्रारब्धादिनिरसनसमर्थः क्षत्रियर्षभस्त्वमशौण्डीरं
त्वद्विषयकसामर्थ्यहीनमत एव कृपणं दैवमशक्तं सामर्थ्यहीनं यथा भवति तथा किं
यथावदभिशंससि एतेन देवादृष्टवशात्तवाभिषेकनिवृत्तिर्न युक्तेति सूचितम्  ॥ 
२।२३।७  ॥   

  

ननु रावणो ऽतिबलवान् शत्रुरतस्तन्निरसनयत्नो द्रुतं कर्तव्य इत्यत आह--
पापयोरिति । पापयोः पापाचरणशीलयोस्तयोः रावणकुम्भकर्णयोः शङ्का कथं विद्यते
कथमपि नेत्यर्थः । तत्र हेतुः धर्मोपधासक्ताः धर्मं भवदुपासनामुपदधाति
धारयति स विभीषण इत्यर्थः । तत्रासक्ताः तद्विषयकप्रीतिमन्तो न सन्ति तयोः
पुरुषा इति शेषः । धर्मात्मन् परमधर्मप्रवर्तक किं कथं न बुध्यसे स्मरसि ।
एतेन रामोपासकद्रोही ध्रुवं नश्यतीति सूचितम् । "धर्मोपधाः श्लक्ष्णाः" इति
भूषणपाठः तत्र धर्मोपधाः धर्मध्वंसकाः श्लक्ष्णाः स्वरक्षणे चतुराः न
सन्तीत्यर्थः  ॥  २।२३।८  ॥   

  

तयोरिति । शाठ्याद्धेतोः स्वार्थं स्वैश्वर्यं जिहीर्षतोः त्यक्तुमिच्छ्वोः
तयोः रावणकुम्भकर्णयोः यदि सुचरितं स्यात्तर्हि प्राक् पूर्वमेव एवं
मुनिदुःखदानप्रकारेण व्यवसितं निश्चितं न स्यात्  ॥  २।२३।९  ॥   

  

ननु प्राप्तवरत्वात्कथं तयोर्विनाश इत्यत आह-- तयोरिति । दत्तः ब्रह्मणा
ग्राहितः तयोः रावणकुम्भकर्णयोर्वरः प्रकृतः अतिशयेन छिन्नः छेदनार्थककृतो
रूपम् । तत्र हेतुः यतः लोकविद्विष्टं भवज्जनद्वेषः आरब्धमत एव अन्यस्य
रावणाद्भिन्नस्य विभीषणस्येत्यर्थः । त्वत्त्वतः अभिषेचनं
लङ्काराज्याभिषेकः स्याद्भविष्यतीत्यर्थः । एतेन भक्तापराधिनः कल्याणं न
भवतीति सूचितम्  ॥  २।२३।१०  ॥   

  

नेति । हे वीर येन अनवसरकेकयीवचनेन हेतुना तव बुद्धिः एवमनवसरगमनेन द्वैधं
द्वौ रावणकुम्भकर्णौ धयति विध्वंसयतीत्यर्थः । स तस्य भावः तदागता प्राप्ता
तं हेतुं केकयीवचनमित्यर्थः । सहितुं नोत्सहे । ननु माता कथमेवमुच्यते
इत्यत आह-- तत्र मातृवचनासहनविषये क्षन्तुमर्हसि तदसहनं मम दुर्निवारमिति
तात्पर्यम्  ॥  २।२३।११  ॥   

  

स इति । यत्प्रसङ्गाद्यदनुष्ठानादित्यर्थः । विमुह्यसि सर्वान्विचित्तान्
करोषि स धर्मः अनवसरे प्रतिज्ञापालनमित्यर्थः । मम द्वेष्यः
मत्प्रीतिविषयीभूतो न भवतीत्यर्थः । अन्तर्भावितणिजर्थो मुह्यतिः । अर्धं
पृथक् । वनगमननिवारणमपि कर्तुं न शक्यते इति बोधयन्नाह-- कथमिति । कर्मणा
धर्मक्रिययोपलक्षितः शक्तः समर्थस्त्वं कैकेयीवशवर्तिनः तत्त्वेन
प्रतीयमानस्य पितुः वाक्यं अधर्मिष्ठमत एव विगर्हितं कथं करिष्यसि
त्वत्कर्तृकपितृवचनाकरणे इदं पितृवाक्यमधर्मिष्ठमिति जना वदिष्यन्तीति
तात्पर्यम्, यद्वा विगर्हितमसमयोद्भवत्वेन लोकापवादसहितमपि धर्मिष्ठं
मुनिरक्षारूपस्वधर्मबोधकत्वेन धर्मसहितं वाक्यं कथं न करिष्यसि
करिष्यस्येवेत्यर्थः  ॥  २।२३।१२  ॥   

  

ननु तर्हि गमनसंमतिं कुर्वित्यत आह-- यदिति । किल्बिषात्पितृवचनाकरणे
दोषोद्भावनाद्धेतोः अयं भेदः स्थितिनिराकरणं कृतो ऽपि मयेति शेषः । न
गृह्यते स्वीकर्तुं न शक्यते इत्यर्थः । तत्र हेतुः तत्र गमने च मे दुःखं
जायते वियोगशङ्कयेति भावः । अत एव धर्मसङ्गः धर्मासक्तिरपि गर्हितः मया
मनसि निन्दितः, एतेनाहमपि सहैव नेतव्य इति ध्वनितम्  ॥  २।२३।१३  ॥   

  

स्थापयितुं गमयितुं वा मया न शक्यमिति बोधयन्नाह-- तवेति । अयं भवता आरब्धः
धर्मसंयोगः धर्महेतुकवनसंबन्धः अस्य अयोध्यास्थस्य लोकस्य जनस्य विगर्हितः
वियोगस्यासह्यत्वेन अनीप्सित इत्यर्थः । अनेन गमनसंमतेरशक्यत्वं सूचितम् ।
पित्रभिधानयोः मातापित्रोरित्यर्थः । अहितयोः
अनीप्सिततत्पाल्यमुन्यादिद्रोहकर्तृत्वेन तदहिताचरणविशिष्टयोरित्यर्थः । अत
एव शत्र्वोः कामवृत्तयोः स्वच्छन्दचारिणोः तयोः रावणकुम्भकर्णयोः कामं कस्य
स्वच्छन्दवर्तिहेतुकसुखस्य अमं निवारणं त्वां विना अन्यः मनसापि कथं
कुर्यान्न कुर्यादित्यर्थः । विनेति अन्य इति चाध्याहृतम् । एतेन
निवारणमप्यशक्यमिति ध्वनितम् । सार्धश्लोक एकान्वयी  ॥  २।२३।१४,१५  ॥   

  

यद्यपीति । यद्यपि ते प्रतिपत्तिर्गमननिश्चयः दैवी देवाद्यदृष्टप्रार्थिता
तयोः रावणकुम्भकर्णयोः मतम् उपद्रवविषयिणी मतिश्च दैवं देवादृष्टप्रेरितं
द्वयमपि दुर्निवारमिति तात्पर्यम् तथापि यत्ते उपेक्षणीयमभिषेकत्यागः तन्मे
नैव रोचते । दैवीशब्दः लिङ्गविपरिणामेनान्यत्राप्यन्वेति  ॥  २।२३।१६  ॥   

  

दैवानुसरणं तवानुचितमिति बोधयन्नाह-- विक्लव इति । यो वीर्यहीनः
दैवान्यथाकरणे असमर्थः अत एव विक्लवः कातरः प्राकृतो जन इत्यर्थः । सः
दैवमनुवर्तते अनुसरति संभावितात्मानः संभावितः नित्यं परिशीलितः आत्मा
स्वस्वरूपं यैस्ते अत एव वीरा ईश्वरा इत्यर्थः । दैवं न पर्युपासते
अनुसरन्तीत्यर्थः एतेन यदीश्वरा दैवं नानुसरन्ति तर्हि ईश्वरेश्वरो
नानुसरतीति किं वक्तव्यमिति काव्यार्थापत्तिरलङ्कारो ध्वनितः  ॥  २।२३।१७
 ॥   

  

दैवमिति । यः पुरुषकारेण स्वपौरुषेण दैवं प्रबाधितुं समर्थः स पुरुषः
परमपुरुषः ईश्वरेश्वर इत्यर्थः । दैवेन विपन्नार्थः विध्वंसितप्रयोजनः
सन्नावसीदति खेदं प्राप्नोति । एतेन देवादृष्टानुसारेणाभिषेकनिवर्तनं न
योग्यमिति ध्वनितम् । तेनादृष्टमेवान्यथा कुतो न कृतमिति जिज्ञासा सूचिता
 ॥  २।२३।१८  ॥   

  

त्वत्कर्तृकगमने इदमाश्चर्यं भविष्यतीत्याह-- द्रक्ष्यन्तीति । पुरुषस्य
पुरुषे त्वयि दैवस्य पौरुषमद्यैव द्रक्ष्यन्तीति जनाः इति शेषः । ननु ततः
किमित्यत आह-- दैवमानुषयोः देवदेवमनुष्ययोः  

अव्यक्तिः अविभागः व्यक्ता प्रकटिता भविष्यति तेन परमपुरुषोपासना
निवर्तिष्यते इति तात्पर्यम्  ॥  २।२३।१९  ॥   

  

यदि मत्प्रार्थनया भवद्गमननिवृत्तिः स्यात्तर्हि उचितं स्यादित्याह--
अद्येति । यैः जनैः दैवाद्देवाद्यदृष्टादाहतं निवृत्तं ते राज्याभिषेचनं
दृष्टं ते जना अद्यैव मत्पौरुषहतं मत्पौरुषेण
मत्कर्तृकभवत्कर्मकमत्प्रार्थनया हतं निवृत्तं दैवं द्रक्ष्यन्ति तेन ममापि
कीर्तिः स्यादिति सूचितम् । "यद्दैवात्" इति पाठे यैरित्यध्याहर्तव्यम्
यदित्यभिषेचनविशेषणम्  ॥  २।२३।२०  ॥   

  

ननु सुखप्रापकदैवादृष्टनाशे तेषां दुःखनिवृत्तिर्न स्यादतो मद्गमनं
स्यादेवेत्यत आह अतीति । अत्यङ्कुशमङ्कुशव्यापारानियम्यमुद्दामं
बन्धनरहितमित्यर्थः । मदबलोद्धतं मदबलहेतुकौद्धत्यविशिष्टं प्रधावितं
धावनक्रियाविशिष्टं गजमिव दुर्निवारं दैवं रावणकुम्भकर्णोदयकारकादृष्टं
पौरुषेण निवर्तये त्वदाज्ञामात्रेण रावणादीनहमेव निहनिष्यामीति तात्पर्यं
तेन देवादिदुःखध्वंसो भविष्यत्येवेति सूचितम्  ॥  २।२३।२१  ॥   

  

ननु गमननिरोधे देवाः प्रार्थयिष्यन्तीत्यत आह-- लोकेति । हे राम ते
अभिषेचनं लोकपालादयो न विहन्युः गमनप्रार्थनया न निवर्तयिष्यन्तीत्यर्थः ।
गमनप्रयोजनस्य सिद्धत्वनिश्चयो भविष्यतीति तात्पर्यम् पिता किं
किमर्थमित्यर्थः  ॥  २।२३।२२  ॥   

  

यैरिति । राजन् हे नित्यराजत्वविशिष्ट यैर्देवादिदुःखैर्हेतुभिः चतुर्दशसमा
अरण्ये ते वासो मिथः परस्परं समर्थितः ते अरण्ये विवत्स्यन्ति
नङ्क्ष्यन्तीत्यर्थः  ॥  २।२३।२३  ॥   

  

अहमिति । या सर्वाक्रमणाविषयिणी रावणाशा तस्याः केकय्याः तव पितुश्च
तवाभिषेकविघाते मातापितृकर्तृकत्वत्कर्मकाभिषेकविध्वंसे तदर्थं वर्तते अत
एव पुत्रराज्याय पुत्रस्य तव राज्याय राज्यं प्रापयितुं न वर्तते तां
तदाशां तस्य रावणस्यातितृष्णां धक्ष्यामि निवर्तयिष्यामीत्यर्थः । "आशा
दिगतितृष्णयोः" इति वैजयन्ती  ॥  २।२३।२४  ॥   

  

मदिति । मद्बलेन साकं विरुद्धाय विरोधं कर्तुं न स्यात्तथा विरोधाय
स्याच्चोत्तर्हि मम उग्रं पौरुषं दुःखाय दैवबलनिवृत्तये यथा
यथावत्प्रभविष्यति  ॥  २।२३।२५  ॥   

  

उर्ध्वमिति । वर्षसहस्रान्ते यथेप्सितराज्यकरणानन्तरमित्यर्थः । त्वयि
वनवासं गते मर्यादापालनार्थ प्राप्ते सति आर्यपुत्राः आर्यस्य
सर्वश्रेष्ठस्य तव पुत्राः प्रजापाल्यं प्रजारक्षणमनन्तरं निरन्तरं यथा
स्यात्तथा करिष्यन्ति  ॥  २।२३।२६  ॥   

  

ननु वनगमनेन कथं मर्यादापालनं स्यादित्यत आह-- पूर्वेति । पुत्रवत्परिपालेन
परिपालनार्थं प्रजाः पुत्रेषु निःक्षिप्य पूर्वराजर्षिवृत्त्या
राजर्षीणामाचरणेन हेतुना वनवासः अभिधीयते मया प्रार्थ्यते  ॥  २।२३।२७  ॥   

  

स इति । राज्यविभ्रमशङ्कया राक्षसादिकर्तृकप्रजादौस्थ्यसंदेहेन राजनि दशरथे
अनेकाग्रे अनवस्थिते सति आत्मनि स्वमनसि राज्यं नैव इच्छसि चेत्तर्हि हे
वीर तव राज्यमहं रक्षेयमन्यथा वीरभाक् वीरशब्दवाच्यो मा भूवमिति अहं
प्रतिजाने प्रतिज्ञां करोमि । श्लोकद्वयमेकान्वयि  ॥  २।२३।२८,२९  ॥   

  

राक्षसानुयायिराजान्तरकृतोपद्रवशङ्कापि न कर्तव्येति बोधयन्नाह--
मङ्गलैरिति । मङ्गलैर्मङ्गलद्रव्यैः त्वमभिषिञ्चस्व स्वाभिषेकं कारय अतः
तत्र तस्मिन् अभिषेके त्वं व्यापृतो व्यापा रवान्भव एकः सहायान्तररहितो ऽहं
बलात्पौरुषान्महीपालान्राक्षसानुयायिराजान्वारयितुं नियमयितुमलं समर्थः  ॥ 
२।२३।३०  ॥   

  

ननु तव श्रमः स्यादित्यत आह-- नेति । इमौक्षत्रियशरीरसंबन्धिनौ बाहू
शोभार्थौ  

शोभाप्रयोजनकौ न धनुः भूषणाय न असिः खङ्गः आबन्धनार्धाय
कुट्यादिनिर्मापकरज्ज्वादिछेदनाय न शराः बाणाः स्तम्भहेतवः समूहीभूय
स्तम्भनिर्मापका न  ॥  २।२३।३१  ॥   

  

ननु किमर्थमित्यत आह-- अमित्रेति । चतुष्टयं बाह्वादि । अर्धं पृथक्-- न
चेति । यः शत्रुः मम मतः मज्ज्ञानविषयीभूतः स्यात्तं कं साधारणं
वज्रिणमिन्द्रं वा प्रगृहीतेन उत्थापितेन विद्युच्चलितवर्चसा
विद्युच्चलितमिव चलितं वर्चस्तेजो यस्य तेन असिना न कल्पये छिनद्मि इत्यहं
न कामये इच्छामि । सार्धश्लोक एकान्वयी  ॥  २।२३।३२,३३  ॥   

  

शत्रूनवश्यं हनिष्यामीति स्पष्टं बोधयन्नाह-- खड्गेति । मे खड्गस्य यो
निष्पेषः छेदनानुकूलो व्यापारः तेन निष्पिष्टैः छिन्नैः
हस्त्यादिहस्तादिभिः गहना व्याप्ता अत एव दुश्चरा संचारायोग्या मही भविता
 ॥  २।२३।३४  ॥   

  

तदेव द्रढयन् भङ्ग्यतरेणाह-- खड्गेति । अग्नय इव दीप्यमानाः रुधिरसहितदेहा
इत्यर्थः । द्विषः शत्रवः तत्र दृष्टान्तः सविद्युतः विद्युत्सहिताः  ॥ 
२।२३।३५  ॥   

  

बद्धेति । बद्धं गोधायै ज्याघातनिवारणाय अङ्गुलित्राणं येन तस्मिन्
बद्धकवचे इत्यर्थः । मयि स्थिते सति पुरुषाणां मध्ये पुरुषमानी अहं पुरुषः
परमयोद्धेत्यर्थः । इति मानी अभिमानी कथं त्यान्न स्यादित्यर्थः । तेन
परमपुरुषानुगृहीतस्य मे पराभवो नैव भविष्यतीति स्वनिश्चयः सूचितः "गोधा
ज्याघातवारणे" इत्यमरः  ॥  २।२३।३६  ॥   

  

नन्वेकस्त्वं बहून् रिपून्कथं हनिष्यसीत्यत आह-- बहुभिरिति । बहुभिः बाणैः
एकं मुख्यं शूरमित्यर्थः । अत्यस्यन्प्रक्षिपन्नेकेन बाणेन बहून्
अमुख्यानित्यर्थः । अत्यस्यन् न्रादिमर्मसु बाणान्विनियोक्ष्यामि  ॥ 
२।२३।३७  ॥   

  

अद्येति । अद्य परकृताभिषेकविघ्नकाले राज्ञः राक्षसराजादेः
अप्रभुतामसामर्थ्यं कर्तुं प्रकटयितुं तव प्रभुत्वं समाधिकरहितसामर्थ्यं च
प्रकटयितुमस्त्रप्रभावस्य मदस्त्रशस्त्रसामर्थ्यस्य प्रभावः प्रतापः
प्रभविष्यति विरुद्धराजनिराकरणेन प्रकटीभविष्यति । एतेन लक्ष्मणस्य
रामातिप्रियत्वं व्यक्तम् । राज्ञ इत्यत्र जात्यभिप्रायेणैकवचनम् । अत एव
अभिषेचनविघ्नस्य कर्तृ़णामिति वक्ष्यमाणस्य न वैरूप्यम्  ॥  २।२३।३८  ॥   

  

अद्येति । हे राम अभिषेचनविघ्नस्य कर्तृ़णां निवारणे कर्म व्यापारं
करिष्यतो मे बाहू चन्दनसारस्य उत्तमचन्दनानुलेपनस्य केयूरामोक्षणस्य
केयूरस्य अङ्गदस्य मोक्षणस्य धारणस्य वसूनां द्रव्याणां विमोक्षस्य दानस्य
सुहृदां पालनस्य च अनुरूपौ योग्यौ भविष्यत इति शेषः । एतेन
रामसेवाकरणमन्तरा सर्वं कर्म निरर्थकमिति सूचितम् । श्लोकद्वयमेकान्वयि ।
"केयूरमङ्गदम्" इत्यमरः  ॥  २।२३।३९  ॥   

  

ब्रवीहीति । तव असुहृत् अरिः कः इति त्वं ब्रवीहि ब्रूहि ईडागमगुणावार्षौ ।
ननु किमर्थं पृच्छसीत्यत आह-- अद्यैव प्राणयशःसुहृज्जनैः मया वियुज्यताम् स
इति शेषः । यथा येन प्रकारेण वसुधा तव वशा भवेत् तथा मां शाधि शिक्षय  ॥ 
२।२३।४०  ॥   

  

लक्ष्मणवचनश्रवणानन्तरकालिकं रामवृत्तमाह विमृज्येति । बाष्पमश्रूणि
विमृज्य लक्ष्मणनेत्राद्दूरीकृत्य लक्ष्मणमसकृद्बहुवारं परिसान्त्व्य
राघववंशवर्धनः स रामः लक्ष्मणमुवाच । तद्वचनमेवाह-- पित्रोः वचने
व्यवस्थितमेव मां निबोध । एतेन भीतिनिवृत्तिर्बोधिता । तत्र हेतुः हे सौम्य
एष पितृवचनपालनं सत्पथः समीचीनो मार्गः "जीवतोर्वाक्यकरणात्प्रत्यब्दं
भूरिभोजनात् । गयायां पिण्डदानाच्च त्रिभिः पुत्रस्य पुत्रता" इति स्मृतिः
 ॥  २।२३।४२  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे
त्रयोविंशः सर्गः  ॥   

२।२३  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/03-nirgamaH/023_laxmaNasAntvanam.md">
<details><summary><h3>तिलकम् ...{Loading}...</h3></summary>



दुःखहर्षयोर्मध्यं जगाम । रामस्य धर्मे धैर्यं दृष्ट्वा हर्षस्तस्य  

राज्यभ्रंशाद्दुःखमित्येषा मध्यगतिः लक्ष्मणस्य शेषावतारत्वेन
तमोगुणप्रधानता, ज्येष्ठस्य विवेकवाक्यश्रवणेन सत्त्वोदयश्चेति भावः ।  

अधःशिरस्त्वेनोक्तार्थस्यार्धाङ्गीकारध्वननम् । इवेन तमसः
स्वाभाविकत्वात्तस्य स्थिरता ध्वन्यते  ॥  २।२३।१  ॥   

  

तामेव दर्शयति तथा त्विति । तथा भयङ्करामित्यर्थः । बिलमत्र परबिलम्  ॥ 
२।२३।२  ॥   

  

दुष्प्रतिवीक्ष्यं संमुखतया द्रष्टुमशक्यम् । सादृश्यं दुर्दर्शत्वेन  ॥ 
२।२३।३  ॥   

  

अग्रहस्तं हस्ताग्रम् । रामेण क्षमापनाय गृहीतमित्यर्थः । तिर्यगित्यादि
क्रोधातिशयेन विविधं शिरोधूननं कृत्वेत्यर्थः चादध इत्यपि  ॥  २।२३।४  ॥   

  

अग्राक्ष्णा कटाक्षेण । तिर्यग्वक्रं भ्रातरमीक्षमाणः । धर्मदोषो
धर्मविरोधस्तत्प्रसङ्गेन तत्परिहारशेषतया, पितृवचनमकुर्वन्कथमस्मान्धर्मेण
पालयिष्यतीति या लोकस्यातिशङ्का तदभावसंपादनहेतुना मयापि पितृवचसो ऽकरणे
ऽन्यो ऽपि पितृवचो न करिष्यतीति लोकनाशशङ्काहेतुना च, यस्य ते सुमहानयं
वनगमनं प्रति संभ्रमो जातः सो ऽस्थाने ऽयुक्तो भ्रान्तिमूल एव ।
भ्रान्तिमूलत्वमेवाह कथं हीति । अशौण्डीरमसमर्थं दैवमिति किंचिद्वस्तु
प्रबलमिति । एवंजातीयकं यथा हि यथैव त्वं वदसि एतदेतज्जातीयं त्वद्विधः
शौण्डीरो दैवनिराकरणे ऽपि समर्थः क्षत्रियर्षभो यद्यसंभ्रान्तः
स्यात्कथमेतद्वक्तुमर्हति, न कथमपि । अतः कृपणमसमर्थैकपरिग्राह्यतया
शोच्यम् अशक्तं पौरुषसंनिधौ कार्यासमर्थं दैवपदार्थं
प्राकृतवत्किमभिशंसस्यभिष्टौषि  ॥  २।२३।५७  ॥   

  

एवं दैवावलम्बनं प्रतिक्षिप्य धर्मदोषप्रसङ्गं परिहरति पापयोरिति ।
पापात्मनोस्तयोः कैकेयीदशरथयोर्विषये ते कथं नाम शङ्का  

पापात्मत्वशङ्का न विद्यते न जायते । ननु धर्मव्यवहारवतोः कथमेषा शङ्का
तत्राह सन्तीति । हे धर्मात्मन्धर्मैकस्वभाव धर्म उपधा छलं
तत्रासक्तमासक्तिर्लोकप्रतारणाय येषां तादृश बहिर्धर्मपरा अन्तःपापासक्ताः
सन्ति तान्किं कथं न बुध्यसे  ॥  २।२३।८  ॥   

  

तयोर्धर्मोपधत्वं दर्शयति तयोरिति । स्वार्थं स्वकार्यसिद्ध्यर्थम् सुचरितं
त्वाम् शाठ्यान्मृषाक्लृप्तधर्मव्यवहारात्
परिजिहीर्षतोस्त्यक्तुमिच्छतोस्तयोः कृत्यं किं न बुध्यसे इत्यनुकर्षः ।
अमुमर्थमर्थापत्त्या साधयति यदीति । यदि तयोरेवं शाठ्येन त्वदर्थप्रच्यावनं
व्यवसितमभिप्रेतं न स्यात्तदाभिषेकारम्भं कृत्वा तद्विघ्नकरणं न स्यादिति
शेषः । हि यस्मात्प्रागेव पूर्वकाल एव तयोर्दातृप्रतिग्रहीतृभावेन संबद्धः
स वरः प्रकृतः प्रवृत्तप्रसङ्गस्तथ्यः स्यात्तदा
प्रागेवाभिषेकारम्भात्पूर्वमेव दत्तः स्यात् त्वदभिषेकारम्भं विनैव
भरताभिषेकत्वद्वनवासौ कृतौ स्याताम् । तस्माद्वरप्रदानकथा  

मिथ्यैवेति भावः  ॥  २।२३।९  ॥   

  

यद्यपि दत्तो ऽपि वरो राज्ञा विस्मृत इति तेन मदभिषेकारम्भः कृत
इत्यादिसमाधानं शक्यं तथापीदृशवरदानस्य
लोकविद्विष्टत्वेनानौचित्यादनुचितकर्तृत्वेन  

राजा त्याज्य एवेत्याह लोकेति । ज्येष्ठे श्रेष्ठगुणे जाग्रति
कनिष्ठविषयकत्वात्तदभिषेचनस्य लोकविद्विष्टत्वं
प्रत्यक्षव्यवहारविरोधाच्छास्त्रविरोधाच्चेति भावः । मे अपराधमिति शेषः ।
त्वद्विषये प्रतिवचनदानरूपं ममापराधं क्षन्तुमर्हसि  ॥  २।२३।१०  ॥   

  

प्रतिवचनमेवाह येनेत्यादि । यत्प्रसङ्गाद्यस्य पितृवचनस्य
प्रसङ्गाद्धर्मत्वप्रसङ्गकल्पनाद्धेतोर्विमुह्यसि तदकरणे प्रत्यवायः
स्यादिति मोहं प्राप्तो ऽसि । येन च मोहेन तव बुद्धिरेवं द्वैधमागता पूर्वं
राज्यग्रहणविषयत्वमधुना तत्त्यागविषयत्वरूपं प्रकारद्वयं प्राप्ता स धर्मो
ऽपि मम द्वेष्यः धर्माभासत्वादिति भावः  ॥  २।२३।११  ॥   

  

तस्य धर्माभासत्वमेवाह कथमिति । कर्मणाचिन्त्यवैभवस्वक्रियाशक्त्या
कर्तुमकर्तुमन्यथा कर्तुं च शक्तः समर्थस्त्वं कैकेयीवशवर्तिनः
स्त्रीजितस्य अत एव गर्हितं लोकनिन्द्यमधर्मिष्ठं च वचः करिष्यसि  ॥ 
२।२३।१२  ॥   

  

एवं स्पष्टे ऽप्यधर्मे तवाधर्मबुद्धिर्न जायत इति मे दुःखमित्याह यदिति ।
अयं भेदो ऽभिषेकविघटनात्मा किल्बिषान्मृषावरप्रकल्पनात्कृतो ऽपि
यद्यतस्त्वयैवं मृषावरप्रकल्पितत्वेन न गृह्यते, अतो मे तत्र तद्विषये
दुःखं जायते । कपटकृतमप्यर्थमसौ साधुतया गृह्णातीति मम व्यथेति भावः ।
किचैवंविधधर्मासक्तिर्निन्द्या  ॥  २।२३।१३  ॥   

  

तदेवाह तवेत्यादिना । अयं वनवासरूपो दोषस्य दोषत्वाग्रहमेव शोचति । त्वां
त्वां विना तत्कृते कर्मणि दैवकृतत्वबुद्धिं त्वां विनान्यः
कामवृत्तयोरहितयोर्नित्यं पितृनामकशत्र्वोः कामं मनोरथं मनसापि कथं
कुर्यात् अनुष्ठानं तु दूरत इति भावः  ॥  २।२३।१४  ॥   

  

वरस्य वास्तवं दैवकृतत्वमभ्युपेत्याप्याह यद्यपीति । तयोः पित्रोः
प्रतिपत्तिस्त्वदभिषेकविघटनविषया बुद्धिरपि दैवी च दैव्येवेति यद्यपि ते
मतं तथापि ते त्वया स्वमतमप्येतदुपेक्षणीयं यतस्तदपीदृशं विरुद्धकारि
दैवमपि न रोचते । एवं च प्रियभ्रातुर्ममासंमतत्वादिदं त्वया त्याज्यमिति
भावः  ॥  २।२३।१५  ॥   

  

किं च त्वादृशस्य दैवालम्बनवादो ऽप्ययुक्त इत्याह विक्लव इति ।
लोकाप्रसिद्ध इत्यर्थः । संभावितात्मानः सर्वलोकश्लाध्यशौर्यादिमन्तः  ॥ 
२।२३।१६  ॥   

  

समर्थस्त्वादृशः विपन्नार्थो हतप्रयोजनः सः त्वादृशः  ॥  २।२३।१७  ॥   

  

ननु दैवबाधनसामर्थ्यं न कस्यापि इति चेत्तत्राह द्रक्ष्यन्तीति । पौरुषं
बलं  

द्रक्ष्यन्ति लोका इति शेषः । व्यक्तिः प्रबलदुर्बलत्वविवेकः । अद्य
मत्पौरुषेणेति शेषः  ॥  २।२३।१८  ॥   

  

तदेवाह अद्येति । यैर्देवादाहतं राज्याभिषेचनं ते दृष्टं ते जना अद्य
मत्पौरुषहतं  

दैवं द्रक्ष्यन्ति यद्दैवात् इति पाठे यस्माद्दैवादाहतम् । येन
दैवेनाहतमिति यावत् । दृष्टं यैर्जनैर्दृष्टं ते जनास्तद्दैवं मत्पौरुषहतं
द्रक्ष्यन्तीत्यर्थः  ॥  २।२३।१९  ॥   

  

अत्यङ्कुशमतिक्रान्ताङ्कुशव्यापारम् । उद्दाममुत्कृष्टदामं निःशृङ्खलमिति
यावत् । प्रधावितमभिमुखं धावितं पौरुषेण स्वगतबलेन निवर्तये  ॥  २।२३।२०
 ॥   

  

दैवनिवर्तनं स्वबलस्येषत्करमित्याह लोकेत्यादि  ॥  २।२३।२१  ॥   

  

मिथः परस्परैकवाक्यतया स्वपौरुषेण । राजत्वं सिद्धवत्कृत्याह राजन्निति  ॥ 
२।२३।२२  ॥   

  

तदाशां तामाशाम् । तां काम् या तवाभिषेकविघातेन पुत्रराज्याय
पुत्रराज्यप्रापणार्थं वर्तते  

तामित्यर्थः  ॥  २।२३।२३  ॥   

  

मद्बलेन त्वत्पक्षभूतेन मया विरुद्धाय जनाय यथा ममोग्रं पौरुषं दुःखाय
प्रभविष्यति तथा दैवबलं न स्यात् तन्निरासनसमर्थमिति शेषः  ॥  २।२३।२४  ॥   

  

अथ वनवासोचितं कालं स्वयमेवाह ऊर्ध्वमिति । एतद्विवरणं वर्षसहस्रान्त इति ।
तस्मिन्नतीते त्वयि वनवासं गते ऽनन्तरमार्यपुत्रा आर्यस्य तव पुत्राः
प्रजापाल्यं प्रजापालनरूपं राज्यं करिष्यन्ति तदानीमप्यन्येषां नावकाश इति
भावः  ॥  २।२३।२५ ॥   

  

इदमेव युक्तमित्याह पूर्वेति । हि यतः पुत्रवत्परिपालननिमित्तं पुत्रेषु
प्रजा निक्षिप्य पश्चाद्वनवासः पूर्वराजर्षिवृत्त्या तदाचारेणाभिधीयते ।
"विधीयते" इत्येव क्वचित्पाठः  ॥  २।२३।२६  ॥   

  

राजनि दशरथे ऽनेकाग्रे कामवशादुक्तवानप्रस्थधर्मानुष्ठानैकाग्रताराहित्येन
चलचित्ततया प्रतिकूले सति राज्यविभ्रमशङ्कया तद्वचोविरोधेन राज्यग्रहणे
सकललोकक्षोभेण स्वस्मिन्राज्यस्य विभ्रमशङ्कया चलनशङ्कया स्थैर्यशङ्कया स
वनवासधर्मः त्वया चेदङ्गीक्रियत इति शेषः । किंच हे राम एवं
श्रेष्ठत्वाद्धर्मतः प्राप्तं राज्यं तयैव शङ्कया यद्यात्मनि नेच्छसि तदा
तां शङ्कां त्यजेति शेषः । "राज्यकामत्वम्" इति पाठे एवं प्राप्तं
राज्यभोक्तृत्वं राज्यरूपभोग्यसंबन्धं वा यदि नेच्छसीत्यादि प्राग्वत्  ॥ 
२।२३।२७  ॥   

  

तत्र हेतुः प्रतिजाने इत्यादि । अहं वेला सागरमिव तव राज्यं च त्वां च
रक्षेयम् । अन्यथा वीरलोकभाङ्मा भूवमिति ते तवाग्रे प्रतिजाने  ॥  २।२३।२८
 ॥   

  

तस्मात्त्वं मङ्गलैरभिषेकसाधनैरात्मानमभिषिञ्चस्व वसिष्ठादिभिरिति शेषः ।  

तत्राभिषेकव्यापारे व्यापृतो व्यापृतचित्तो भव । तत्प्रतिबन्धकानहं
वारयिष्यामीत्याह अहमिति । अलं समर्थः  ॥  २।२३।२९  ॥   

  

तदेव दर्शयति नेति । आबन्धनार्थाय काष्ठानां परस्परं
बन्धनहेतुच्छिद्रादिकरणाय स्तम्भः कस्यचित्काष्ठादेरधःपतनप्रतिबन्धः  ॥ 
२।२३।३०  ॥   

  

न चेत्यादि सार्धस्लोक एकं वाकयम् । यो ऽत्यर्थं मम मतः संमतः शत्रुः
स्यात्तं  

यं कंचिच्छत्रुं वज्रिणं वा इन्द्ररूपं वा प्रगृहीतेन
तीक्ष्णधारत्वादिविशिष्टेनारिना न कल्पये न खण्डशः कल्पये, एवमहं न कामये च
एवं कामनामपि न करोमि सर्वधा खण्डाम्येवेति भावः  ॥  २।२३।३१,३२  ॥   

  

खड्गनिष्पेषनिष्पिष्टैः खड्गकृताघातेन खण्डितैर्मही गहना निरन्तरत्वात् ।
अत एव दुश्चरा हस्त्यादीनां हस्तादिभिः क्रमात्संबन्धः । भवितेति लुट्  ॥ 
२।२३।३३  ॥   

  

हता विच्छिन्ना अग्नय इव दीप्यमाना रक्तधारया अत एव सविद्युतो मेघा इव  ॥ 
२।२३।३४  ॥   

  

उक्तधर्मविशिष्टे मयि स्थिते सति पुरुषाणां मध्ये कश्चिदपि कथं पुरुषमानी
आत्मानं पुरुषं मन्यमानः शूराभिमानी कथं स्यादित्यर्थः  ॥  २।२३।३५  ॥   

  

अत्यस्यन्पातयन् बहुभिर्बाणैः एकेन बाणेन विनियोक्ष्यामि त्यक्ष्यामि  ॥ 
२।२३।३६ ॥   

  

अस्त्रप्रभावस्यास्त्रसामर्थ्यस्य प्रभावः प्रतापः राज्ञो दशरथस्य
प्रभविष्यत्युज्जृम्भितो भविष्यति  ॥  २।२३।३७  ॥   

  

चन्दनसारस्य चन्दनसारानुलेपनस्य केयूरामोक्षणस्याङ्गदधारणस्य, वसूनां
मोक्षणस्य दानस्य, सुहृज्जनपालनस्यानुरूपावर्हौ मे बाहू इमौ पीनप्रलम्बौ ते
ऽभिषेचनविघ्नस्य कर्तृ़णां निवारणे कर्म स्वानुरूपं कर्म करिष्यतः  ॥ 
२।२३।३८,३९ ॥   

  

ब्रवीहीत्यार्ष ईट् । वियुज्यतां वियोज्यताम्  ॥  २।२३।४०  ॥   

  

एवंवादिनं लक्ष्मणं रामो नायमेतस्य काल इत्याह विमृज्येति । बाष्पं
लक्ष्मणनयनजं विमृज्य परिमृज्य । "विसृज्य" इति पाठे ऽन्तर्भावितण्यर्थतया
विसर्जयित्वा । चक्षुषी परिमृज्येति यावदिति कतकः । पित्रोर्वचने
व्यवस्थितं प्रतिष्ठितं मां निबोध । हे सौम्य एष हि सत्पथः
"जीवतोर्वाक्यकरणात्प्रत्यब्दं भूरिभोजनात् । गयायां पिण्डदानाच्च त्रिभिः
पुत्रस्य पुत्रता  ॥ " इति न्यायादिति भावः । निबोधेत्यस्य
नितरामतिशयेनावतरणकालिकवृत्तान्तस्मरणपूर्वकं जानीहि । एष हि एष एव सत्पथः
सतां रक्षकः पन्था इत्यप्यर्थोऽत्र गूढः  ॥   

२।२३।४१  ॥   

इति श्रीरामाभिरामे श्रीरामीये रामायणतिलके वाल्मीकीय  

आदिकाव्ये ऽयोध्याकाण्डे त्रयोविंशः सर्गः  ॥  २।२३  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/03-nirgamaH/023_laxmaNasAntvanam.md">
<details><summary><h3>द्राविडपाठः ...{Loading}...</h3></summary>



  
इति ब्रुवति रामे तु लक्ष्मणोऽधश्शिरा मुहुः।  
श्रुत्वा मध्यं जगामेव मनसा दुःखहर्षयोः ॥ 2.23.1 ॥   
तदा तु बद्ध्वा भ्रुकुटीं भ्रुवोर्मध्ये नरर्षभः।  
निशश्वास महासर्पो बिलस्थ इव रोषितः ॥ 2.23.2 ॥   
तस्य दुष्प्रतिवीक्षं तद्भ्रुकुटीसहितं तदा।  
बभौ क्रुद्धस्य सिंहस्य मुखस्य सदृशं मुखम् ॥ 2.23.3 ॥   
तिर्यगूर्ध्वं शरीरे च पातयित्वा शिरोधराम्।  
अग्राक्ष्णा वीक्षमाणस्तु तिर्यग् भ्रातरमब्रवीत् ॥ 2.23.4 ॥   
अस्थाने सम्भ्रमो यस्य जातो वै सुमहानयम्।  
धर्मदोषप्रसङ्गेन लोकस्यानतिशङ्कया ॥ 2.23.5 ॥   
कथं ह्येतदसम्भ्रान्तस्त्वद्विधो वक्तुमर्हति।  
यथा दैवमशौण्डीरं शौण्डीर क्षत्रियर्षभ ॥ 2.23.6 ॥   
किन्नाम कृपणं दैवमशक्तमभिशंससि।  
पापयोस्ते कथं नाम तयोः शङ्का न विद्यते ॥ 2.23.7 ॥   
सन्ति धर्मोपधाः श्लक्ष्णा धर्मात्मन् किं न बुध्यसे।  
तयोः सुचरितं स्वार्थं शाठ्यात् परिजिहीर्षतोः ॥ 2.23.8 ॥   
यदि नैवं व्यवसितं स्याद्धि प्रागेव राघव।  
तयोः प्रागेव दत्तश्च स्याद्वरः प्रकृतश्च सः ॥ 2.23.9 ॥   
लोकविद्विष्टमारब्धं त्वदन्यस्याभिषेचनम्।  
नोत्सहे सहितुं वीर तत्र मे क्षन्तुमर्हसि ॥ 2.23.10 ॥   
येनेयमागता द्वैधं तव बुद्धिर्महामते।  
स हि धर्मो मम द्वेष्यः प्रसङ्गाद्यस्य मुह्यसि ॥ 2.23.11 ॥   
कथं त्वं कर्मणा शक्तः कैकेयीवशवर्त्तिनः।  
करिष्यसि पितुर्वाक्यमधर्मिष्ठं विगर्हितम् ॥ 2.23.12 ॥   
यद्ययं किल्बिषाद्भेदः कृतोऽप्येवं न गृह्यते।  
जायते तत्र मे दुःखं धर्मसङ्गश्च गर्हितः ॥ 2.23.13 ॥   
मनसापि कथं कामं कुर्यास्त्वं कामवृत्तयोः।  
तयोस्त्वहितयोर्नित्यं शत्र्वोः पित्रभिधानयोः ॥ 2.23.14 ॥   
यद्यपि प्रतिपत्तिस्ते दैवी चापि तयोर्मतम्।  
तथाप्युपेक्षणीयं ते न मे तदपि रोचते ॥ 2.23.15 ॥   
विक्लवो वीर्यहीनो यः स दैवमनुवर्त्तते।  
वीराः सम्भावितात्मानो न दैवं पर्युपासते ॥ 2.23.16 ॥   
दैवं पुरुषकारेण यः समर्थः प्रबाधितुम्।  
न दैवेन विपन्नार्थः पुरुषः सोऽवसीदति ॥ 2.23.17 ॥   
द्रक्ष्यन्ति त्वद्य दैवस्य पौरुषं पुरुषस्य च।  
दैवमानुषयोरद्य व्यक्ता व्यक्तिर्भविष्यति ॥ 2.23.18 ॥   
अद्य मत्पौरुषहतं दैवं द्रक्ष्यन्ति वै जनाः।  
यद्दैवादाहतं तेऽद्य दृष्टं राज्याभिषेचनम् ॥ 2.23.19 ॥   
अत्यङ्कुशमिवोद्दामं गजं मदबलोद्धतम्।  
प्रधावितमहं दैवं पौरुषेण निवर्त्तये ॥ 2.23.20 ॥   
लोकपालास्समस्तास्ते नाद्य रामाभिषेचनम्।  
न च कृत्स्नास्त्रयो लोका विहन्युः किं पुनः पिता ॥ 2.23.21 ॥   
यैर्विवासस्तवारण्ये मिथो राजन् समर्थितः।  
अरण्ये ते विवत्स्यन्ति चतुर्दश समास्तथा ॥ 2.23.22 ॥   
अहं तदाशां छेत्स्यामि पितुस्तस्याश्च या तव।  
अभिषेकविघातेन पुत्रराज्याय वर्तते ॥ 2.23.23 ॥   
मद्बलेन विरुद्धाय न स्याद्दैवबलं तथा।  
प्रभविष्यति दुःखाय यथोग्रं पौरुषं मम ॥ 2.23.24 ॥   
ऊर्ध्वं वर्षसहस्रान्ते प्रजापाल्यमनन्तरम्।  
आर्यपुत्राः करिष्यन्ति वनवासं गते त्वयि ॥ 2.23.25 ॥   
पूर्वं राजर्षिवृत्त्या हि वनवासो विधीयते।  
प्रजा निक्षिप्य पुत्रेषु पुत्रवत्परिपालने ॥ 2.23.26 ॥   
स चेद्राजन्यनेकाग्रे राज्यविभ्रमशङ्कया।  
नैवमिच्छसि धर्मात्मन् राज्यं राम त्वमात्मनि ॥ 2.23.27 ॥   
प्रतिजाने च ते वीर माभूवं वीरलोकभाक्।  
राज्यं च तव रक्षेयमहं वेलेव सागरम् ॥ 2.23.28 ॥   
मङ्गलैरभिषिञ्चस्व तत्र त्वं व्यापृतो भव।  
अहमेको महीपालानलं वारयितुं बलात् ॥ 2.23.29 ॥   
नासिराबन्धनार्थाय न शरास्तम्भहेतवः।  
अमित्रदमनार्थं मे सर्वमेतच्चतुष्टयम् ॥ 2.23.30 ॥   
असिना तीक्ष्णधारेण विद्युच्चलितवर्चसा।  
प्रगृहीतेन वै शत्रुं वज्रिणं वा न कल्पये ॥ 2.23.31 ॥   
खड्गनिष्पेषनिष्पिष्टैर्गहना दुश्चरा च मे।  
हस्त्यश्वनरहस्तोरुशिरोभिर्भविता मही ॥ 2.23.32 ॥   
खड्गधाराहता मेऽद्य दीप्यमाना इवाद्रयः।  
पतिष्यन्ति द्विपा भूमौ मेधा इव सविद्युतः ॥ 2.23.33 ॥   
बद्धगोधाङ्गुलित्राणे प्रगृहीतशरासने।  
कथं पुरुषमानी स्यात् पुरुषाणां मयि स्थिते ॥ 2.23.34 ॥   
बहुभिश्चैकमत्यस्यन्नेकेन च बहून् जनान्।  
विनियोक्ष्याम्यहं बाणान् नृवाजिगजमर्मसु ॥ 2.23.35 ॥   
अद्य मेऽस्त्रप्रभावस्य प्रभावः प्रभविष्यति।  
राज्ञश्चाप्रभुतां कर्त्तुं प्रभुत्वं च तव प्रभो ॥ 2.23.36 ॥   
अद्य चन्दनसारस्य केयुरामोक्षणस्य च।  
वसूनां च विमोक्षस्य सुहृदां पालनस्य च ॥ 2.23.37 ॥   
अनुरूपाविमौ बाहू राम कर्म करिष्यतः।  
अभिषेचनविघ्नस्य कर्तॄणां ते निवारणे ॥ 2.23.38 ॥   
ब्रवीहि कोऽद्यैव मया वियुज्यतां तवासुहृत्प्राणयशः सुहृज्जनैः।  
यथा तवेयं वसुधा वशे भवेत्तथैव मां शाधि तवास्मि किङ्करः ॥ 2.23.39 ॥   
विमृज्य बाष्पं परिसान्त्व्य चासकृत् स लक्ष्मणं राघववंशवर्द्धनः।  
उवाच पित्र्ये वचने व्यवस्थितं निबोध मामेव हि सौम्य सत्पथे ॥ 2.23.40 ॥   

</details>
</div>
