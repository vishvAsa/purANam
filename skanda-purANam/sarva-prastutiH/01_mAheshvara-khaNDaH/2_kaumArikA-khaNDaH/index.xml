<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;२ कौमारिका-खण्डः on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/</link>
    <description>Recent content in &#43;२ कौमारिका-खण्डः on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/01/</guid>
      <description>&lt;p&gt;[अध्यायः ०१]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः १&lt;br&gt;&#xA;॥अथ श्रीस्कान्दे महापुराणे प्रथमे माहेश्वरखण्डे कौमारिकाखण्डः प्रारभ्यते॥&#xA;॥&lt;/p&gt;&#xA;&lt;p&gt;श्रीगणेशाय नमः॥&lt;/p&gt;&#xA;&lt;p&gt;ॐ नमो बृहस्पतये॥&lt;/p&gt;&#xA;&lt;p&gt;नमतस्मै ब्रह्मणे॥&lt;/p&gt;&#xA;&lt;p&gt;विष्णवे नमः॥&lt;/p&gt;&#xA;&lt;p&gt;॥श्रीमुनय ऊचुः॥&lt;br&gt;&#xA;दक्षिणार्णवतीरेषु यानि तीर्थानि पञ्च च॥&lt;br&gt;&#xA;तानि ब्रूहि विशालाक्ष वर्णयन्त्यति तानि च॥ १.१ ॥&lt;br&gt;&#xA;सर्वतीर्थफलं येषु नारदाद्य वदन्ति च॥&lt;br&gt;&#xA;तेषां चरितमाहात्म्यं श्रोतुमिच्छामहे वयम्॥ १.२ ॥&lt;br&gt;&#xA;॥उग्रश्रवा उवाच॥&lt;br&gt;&#xA;श्रृणुध्वचत्यद्भुतपुण्यसत्कथं कुमारनाथस्य महाप्रभावम्॥&lt;br&gt;&#xA;द्वैपायनो यन्मम चाह पूर्वं हर्षाबुरोमोद्गमचर्चिताङ्गः॥ १.३ ॥&lt;br&gt;&#xA;कुमारगीता गाथात्र श्रूयतां मुनिसत्तमाः॥&lt;br&gt;&#xA;या सर्वदेवैर्मुनिभिः पितृभिश्च प्रपूजिता॥ १.४ ॥&lt;br&gt;&#xA;मध्वाचारस्तं भतीर्थं यो निषेवेत मानवः॥&lt;br&gt;&#xA;नियतं तस्य वासः स्याद्ब्रह्मलोके यथा मम॥ १.५ ॥&lt;br&gt;&#xA;ब्रह्मलोकाद्विष्णुलोकस्तस्मादपि शिवस्य च॥&lt;br&gt;&#xA;पुत्राप्रियत्वात्तस्यापि गुहलोको महत्तमः॥ १.६ ॥&lt;br&gt;&#xA;अत्राश्चर्यकथा या च फाल्गुनस्य पुरेरिता॥&lt;br&gt;&#xA;नारदेन मुनिश्रेष्ठास्तां वो वक्ष्यामि विस्तरात्॥ १.७ ॥&lt;br&gt;&#xA;पुरा निमित्ते कस्मिंश्चित्करीटी मणिकूटतः॥&lt;br&gt;&#xA;समुद्रे दक्षिणेऽभ्यागात्स्नातुं तीर्थानि पञ्च च॥ १.८ ॥&lt;br&gt;&#xA;वर्जयन्ति सदा यानि भयात्तीर्थानि तापसाः॥&lt;br&gt;&#xA;कुमारेशस्य पूर्वं च तीर्थमस्ति मुनेः प्रियम्॥ १.९ ॥&lt;br&gt;&#xA;स्तम्भेशस्य द्वितीयं च सौभद्रस्य मुनेः प्रियम्॥&lt;br&gt;&#xA;बर्करेश्वरमन्यच्च पौलोमीप्रियमुत्तमम्॥ १.१० ॥&lt;br&gt;&#xA;चतुर्थं च महाकालं करन्धम नृपप्रिययम्॥&lt;br&gt;&#xA;भरद्वाजस्य तीर्थं च सिद्धेशाख्यं हि पञ्चमम्॥ १.११ ॥&lt;br&gt;&#xA;एतानि पञ्च तीर्थानि ददर्श कुरुपुङ्गवः॥&lt;br&gt;&#xA;तपस्विभिर्वर्जितानि महापुण्यानि तानि च॥ १.१२ ॥&lt;br&gt;&#xA;दृष्ट्वा पार्श्वे नारदीयानपृच्छत महामुनीन्॥&lt;br&gt;&#xA;तीर्थानीमानि रम्याणि प्रभावाद्भुतवन्ति च॥ १.१३ ॥&lt;br&gt;&#xA;किमर्थं ब्रूत वर्ज्यन्ते सदैव ब्रह्मवादिभिः॥&lt;br&gt;&#xA;॥तापसा ऊचुः॥&lt;br&gt;&#xA;ग्राहः पञ्च वसन्त्येषु हरन्ति च तपोधनान्॥ १.१४ ॥&lt;br&gt;&#xA;अत एतानि वर्ज्यन्ते तीर्थानि कुरुनन्दन॥&lt;br&gt;&#xA;इति श्रुत्वा महाबाहुर्गमनाय मनो दधे॥ १.१५ ॥&lt;br&gt;&#xA;ततस्तं तापसाः प्रोचुत्हन्तुं नार्हसि फाल्गुन॥&lt;br&gt;&#xA;बहवो भक्षिता ग्राहै राजानो मुनयस्तथा॥ १.१६ ॥&lt;br&gt;&#xA;तत्त्व द्वारशवर्षाणि तीर्थानामर्बुदेष्वपि॥&lt;br&gt;&#xA;स्नातः किमेतैस्तीर्थैस्ते मा पतङ्गव्रतो भव॥ १.१७ ॥&lt;br&gt;&#xA;॥अर्जुन उवाच॥&lt;br&gt;&#xA;यदुक्तं करुणासारैः सारं किं तदिहोच्यताम्॥&lt;br&gt;&#xA;धर्मार्थी मनुजो यश्च न स वार्यो महात्मभिः॥ १.१८ ॥&lt;br&gt;&#xA;धर्मकामं हि मनुजं यो वारयति मन्दधीः॥&lt;br&gt;&#xA;तदाश्रितस्य जगतो निःश्वासैर्भस्मसाद्भवेत्॥ १.१९ ॥&lt;br&gt;&#xA;यज्जीवितं चाचिरांशुसमानक्षणभङ्गुरम्॥&lt;br&gt;&#xA;तच्चेद्धर्मकृते याति यातु दोषोऽस्ति को ननु॥ १.२० ॥&lt;br&gt;&#xA;जीवितं च धनं दाराः पुत्राः क्षेत्रगृहाणि च॥&lt;br&gt;&#xA;यान्ति येषआं धर्मकृते त एव भुवि मानवाः॥ १.२१ ॥&lt;br&gt;&#xA;॥तापसा ऊचुः॥&lt;br&gt;&#xA;एवं ते ब्रुवतः पार्थ दीर्घमायुः प्रवर्धताम्॥&lt;br&gt;&#xA;सदा धर्मे रतिर्भूयाद्याहि स्वं कुरु वाञ्छितम्॥ १.२२ ॥&lt;br&gt;&#xA;एवमुक्तः प्रणम्यैतानाशीर्भिरभिसंस्तुतः॥&lt;br&gt;&#xA;जगाम तानि तीर्थानि द्रष्टुं भरतसत्तमः॥ १.२३ ॥&lt;br&gt;&#xA;ततः सौभद्रमासाद्य महर्षेस्तीर्थुमुत्तमम्॥&lt;br&gt;&#xA;विगाह्य तरसा वीरः स्नानं चक्रे परन्तपः॥ १.२४ ॥&lt;br&gt;&#xA;अथ तं पुरुषव्याघ्रमन्तर्जलचरो महान्॥&lt;br&gt;&#xA;निजग्राह जले ग्राहः कुन्तीपुत्रं धनञ्जयम्॥ १.२५ ॥&lt;br&gt;&#xA;तमादायैव कौतेयो विस्फुरन्तं जलेचरम्॥&lt;br&gt;&#xA;उदतिष्ठन्महाबाहुर्बलेन बलिनां वरः॥ १.२६ ॥&lt;br&gt;&#xA;उद्धृतश्चैव तु ग्राहः सोऽर्जुनेन यशस्विना॥&lt;br&gt;&#xA;बभूव नारी कल्याणी सर्वाभरणभूषिता॥ १.२७ ॥&lt;br&gt;&#xA;दीप्यमानशिखा विप्रा दिव्यरूपा मनोरमा॥&lt;br&gt;&#xA;तदद्भुतं महद्दृष्ट्वा कुन्तीपुत्रो धनञ्जयः॥ १.२८ ॥&lt;br&gt;&#xA;तां स्त्रियं परमप्रीत इदं वचनमब्रवीत्॥&lt;br&gt;&#xA;का वै त्वमसि कल्याणि कुतो वा जलचारिणी॥ १.२९ ॥&lt;br&gt;&#xA;किमर्थं च महात्पापमिदं कृतवती ह्यसि॥&lt;br&gt;&#xA;॥नार्युवाच॥&lt;br&gt;&#xA;अप्सरा ह्यस्मि कौतेय देवारण्यनिवासिनी॥ १.३० ॥&lt;br&gt;&#xA;इष्टा धनपतेर्नित्यं वर्चानाम महाबल॥&lt;br&gt;&#xA;मम सख्यश्चतस्रोऽन्याः सर्वाः कामगमाः शुभाः॥ १.३१ ॥&lt;br&gt;&#xA;ताभिः सार्धं प्रयातास्मि देवराजनिवेशनात्॥&lt;br&gt;&#xA;ततः पश्यामहे सर्वा ब्राह्मणं चानिकेतनम्॥ १.३२ ॥&lt;br&gt;&#xA;रूपवन्तमधीयानमेकमेकान्तचारिणम्॥&lt;br&gt;&#xA;तस्य वै तपसा वीर तद्वनं तेजसावृतम्॥ १.३३ ॥&lt;br&gt;&#xA;आदित्य इव तं देशं कृत्स्नमेवान्व भासयत्॥&lt;br&gt;&#xA;तस्य दृष्ट्वा तपस्तादृग्रूपं चाद्भुतदर्शनम्॥ १.३४ ॥&lt;br&gt;&#xA;अवतीर्णास्ति तं देशं तपोविघ्नचिकीर्षया॥&lt;br&gt;&#xA;अहं च सौरभेयी च सामेयी बुद्बुदालता॥ १.३५ ॥&lt;br&gt;&#xA;यौगपद्येन तं विप्रमभ्यगच्छाम भारत॥&lt;br&gt;&#xA;गायन्त्यो ललमानाश्च लोभयन्त्यश्च तं द्विजम्॥ १.३६ ॥&lt;br&gt;&#xA;स च नास्मासु कृतवान्मनोवीरः कथञ्चन॥&lt;br&gt;&#xA;नाकम्पत महातेजाः स्थितस्तपसि निर्मले॥ १.३७ ॥&lt;br&gt;&#xA;सोऽशपत्कुपितोऽस्मासु ब्राह्मणः क्षत्रियर्षभ॥&lt;br&gt;&#xA;ग्राहभूता जले यूयं भविष्यथ शतं समाः॥ १.३८ ॥&lt;br&gt;&#xA;ततो वयं प्रव्यथिताः सर्वा भरतसत्तम॥&lt;br&gt;&#xA;आयाताः शरणं विप्रं तपोधनमकल्मषम् १.३९ ॥&lt;br&gt;&#xA;रूपेण वयसा चैव कन्दर्पेण च दर्पिताः॥&lt;br&gt;&#xA;अयुक्तं कृतवत्यः स्म क्षन्तुमर्हसि नो द्विज॥ १.४० ॥&lt;br&gt;&#xA;एष एव वधोऽस्माकं स पर्याप्तस्तपोधन॥&lt;br&gt;&#xA;यद्वयं शंसितात्मानं प्रलोब्धुं त्वामुपागताः॥ १.४१ ॥&lt;br&gt;&#xA;अवध्याश्च स्त्रियः सृष्टा मन्यन्ते धर्मचिन्तकाः॥&lt;br&gt;&#xA;तस्माद्धर्मेण धर्मज्ञ एष वादो मनीषिणाम्॥ १.४२ ॥&lt;br&gt;&#xA;शरणं च प्रपन्नानां शिष्टाः कुर्वन्ति पालनम्॥&lt;br&gt;&#xA;शरण्यं त्वां प्रपन्नाः स्मस्तस्मात्त्वं क्षन्तुमर्हसि॥ १.४३ ॥&lt;br&gt;&#xA;एवमुक्तस्तु धर्मात्मा ब्राह्मणः शुभकर्मकृत्॥&lt;br&gt;&#xA;प्रसादं कृतवाञ्छूररविसोमसमप्रभः॥ १.४४ ॥&lt;br&gt;&#xA;॥ब्राह्मण उवाच॥&lt;br&gt;&#xA;भवतीनां चरित्रेण परिमुह्यामि चेतसि॥&lt;br&gt;&#xA;अहो धार्ष्ट्यमहो मोहो यत्पापाय प्रवर्तनम्॥ १.४५ ॥&lt;br&gt;&#xA;मस्त कस्थायिनं मृत्युं यदि पश्येदयं जनः॥&lt;br&gt;&#xA;आहारोऽपि न रोचेत किमुताकार्यकारिता॥ १.४६ ॥&lt;br&gt;&#xA;आहो मानुष्यकं जन्म सर्वजन्मसु दुर्लभम्॥&lt;br&gt;&#xA;तृणवत्क्रियते कैश्चिद्योषिन्मूढैर्दुराधरैः॥ १.४७ ॥&lt;br&gt;&#xA;तान्वयं समपृच्छामो जनिर्वः किन्निमित्ततः॥&lt;br&gt;&#xA;को वा लाभो विचार्यैतन्मनासा सह प्रोच्यताम्॥ १.४८ ॥&lt;br&gt;&#xA;न चैताः परिनिन्दामो जनिर्यार्भ्यः प्रवर्तते॥&lt;br&gt;&#xA;केवलं तान्विनिन्दामो ये च तासु निरर्गलाः॥ १.४९ ॥&lt;br&gt;&#xA;यतः पद्मभुवा सृष्टं मिथुनं विश्ववृद्धये॥&lt;br&gt;&#xA;तत्तथा परिपाल्यं वै नात्र दोषोऽस्ति कश्चन॥ १.५० ॥&lt;br&gt;&#xA;या बान्धवैः प्रदत्ता स्याद्वह्निद्विजसमागमे॥&lt;br&gt;&#xA;गार्हस्थ्यपालनं धन्यं तया साकं हि सर्वदम्॥ १.५१ ॥&lt;br&gt;&#xA;यथाप्रकृति पुंयोमो यत्नेनापि परस्परम्॥&lt;br&gt;&#xA;साध्यामानो गुणाय स्यादगुणायाप्यसाधितः॥ १.५२ ॥&lt;br&gt;&#xA;एवं यत्नात्साध्यमानं स्वकं गार्हस्थ्यमुत्तमम्॥&lt;br&gt;&#xA;गुणाय महते भूयादगुणायाप्यसाधितम्॥ १.५३ ॥&lt;br&gt;&#xA;पुरे पञ्चमुखे द्वाःस्थ एकादशभटैर्युतः॥&lt;br&gt;&#xA;साकं नार्या बह्वपत्यः स कथं स्यादचेतनः॥ १.५४ ॥&lt;br&gt;&#xA;यश्चस्त्रिया समायोगः पञ्चयज्ञादिकर्मभिः॥&lt;br&gt;&#xA;विश्वोपकृतये सृष्टा मूढैर्हा साध्यतेऽन्यथा॥ १.५५ ॥&lt;br&gt;&#xA;अहो श्रृणुध्वं नो चेद्वः शुश्रूषा जायते शुभा॥&lt;br&gt;&#xA;तथापि बाहुमुद्धृत्य रोरूयामः श्रृणोति कः॥ १.५६ ॥&lt;br&gt;&#xA;षड्धातुसारं तद्वीर्यं समानं परिहाय च॥&lt;br&gt;&#xA;विनिक्षेपे कुयोनौ तु तस्येदं प्रोक्तवान्यमः॥ १.५७ ॥&lt;br&gt;&#xA;प्रथमं चौषधीद्रोग्धा आत्मद्रोग्धा ततः पुनः॥&lt;br&gt;&#xA;पितृद्रोग्धा विश्वद्रोग्धा यात्यन्धं शाश्वतीः समाः॥ १.५८ ॥&lt;br&gt;&#xA;मनुष्यं पितरो देवा मुनयो मानवास्तथा॥&lt;br&gt;&#xA;भृतानि चोपजीवन्ति तदर्थं नियतो भवेत्॥ १.५९ ॥&lt;br&gt;&#xA;वचसा मनसा चैव जिह्वया करश्रोत्रकैः॥&lt;br&gt;&#xA;दान्तमाहुर्हि सत्तीर्थं काकतीर्थमतः परम्॥ १.६० ॥&lt;br&gt;&#xA;काकप्राये नरे यस्मिन्रमन्ते तामसा जनाः॥&lt;br&gt;&#xA;हंसोऽयमिति देवानां कोऽर्थस्तेन विचिन्त्यताम्॥ १.६१ ॥&lt;br&gt;&#xA;एवंविधं हि विश्वस्य निर्माणं स्मरतोहृदि॥&lt;br&gt;&#xA;अपि कृते त्रिलोक्याश्च कथं पापे रमेन्मनः॥ १.६२ ॥&lt;br&gt;&#xA;तदिदं चान्यमर्त्यानां शास्त्रदृष्टमहो स्त्रियः॥&lt;br&gt;&#xA;यमलोके मया दृष्टं मुह्ये प्रत्यक्षतः कथम्॥ १.६३ ॥&lt;br&gt;&#xA;भवतीषु च कः कोपो ये यदर्थे हि निर्मिताः॥&lt;br&gt;&#xA;ते तमर्थं प्रकुर्वन्ति सत्यमस्तुभमेव च॥ १.६४ ॥&lt;br&gt;&#xA;शतं सहस्रं विश्वं च सर्वमक्षय वाचकम्॥&lt;br&gt;&#xA;परिमाणं शतं त्वेव नैतदक्षय्यवाचकम्॥ १.६५ ॥&lt;br&gt;&#xA;यदा च वो ग्राहभूता गृह्णतीः पुरुषाञ्जले॥&lt;br&gt;&#xA;उत्कर्षति जलात्कश्चित्स्थले पुरुषसत्तमः॥ १.६६ ॥&lt;br&gt;&#xA;तदा यूयं पुनः सर्वाः स्वं रूपं प्रतिपत्स्यथ॥&lt;br&gt;&#xA;अनृतं नोक्तपूर्वं मे हसतापि कदाचन॥&lt;br&gt;&#xA;कल्याणस्य सुपृक्तस्य शुद्धिस्तद्वद्वरा हि वः॥ १.६७ ॥&lt;br&gt;&#xA;॥नार्युवाच॥&lt;br&gt;&#xA;ततोभिवाद्य तं विप्रं कृत्वा चैव प्रदक्षिणम्॥ १.६८ ॥&lt;br&gt;&#xA;अचिन्तयामापसृत्य तस्माद्देशात्सुदुःखिताः॥&lt;br&gt;&#xA;क्व नु नाम वयं सर्वाः कालेनाल्पेन तं नरम्॥ १.६९ ॥&lt;br&gt;&#xA;समागच्छेम यो नः स्वं रूपमापादयेत्पुनः॥&lt;br&gt;&#xA;ता वयं चिन्तयित्वेह मुहूर्तादिव भारत॥ १.७० ॥&lt;br&gt;&#xA;दृष्टवत्यो महाभागं देवर्षिमथ नारदम्॥&lt;br&gt;&#xA;सर्वा दृष्टाः स्म तं दृष्ट्वा देवर्षिममितद्युतिम्॥ १.७१ ॥&lt;br&gt;&#xA;अभिवाद्य च तं पार्थ स्थिताः स्मो व्यथिताननाः॥&lt;br&gt;&#xA;स नोऽपृच्छद्दृःखमूलमुक्तवत्यो वयं च तम्॥ १.७२ ॥&lt;br&gt;&#xA;श्रुत्वा तच्च यथातत्त्वमिदं वचनमब्रवीत्॥&lt;br&gt;&#xA;दक्षिणे सागरेऽनूपे पञ्च तीर्थानि सन्तिवै॥ १.७३ ॥&lt;br&gt;&#xA;पुण्यानि रमणीयानि तानि गच्छत मा चिरम्॥&lt;br&gt;&#xA;तत्रस्थाः पुरुषव्याघ्रः पाण्डवो वो धनञ्जयः॥ १.७४ ॥&lt;br&gt;&#xA;मोक्षयिष्यति शुद्धात्मा दुःखा दस्मान्न संशयः॥&lt;br&gt;&#xA;तस्य सर्वा वयं वीर श्रुत्वा वाक्यमिहागताः॥ १.७५ ॥&lt;br&gt;&#xA;त्वमिदं सत्यवचनं कर्तुमर्हसि पाण्डव॥&lt;br&gt;&#xA;त्वद्विधानां हि साधूनां जन्म दीनोपकारकम्॥ १.७६ ॥&lt;br&gt;&#xA;श्रुत्वेति वचनं तस्याः सस्नौ तीर्थेष्वनुक्रमात्॥&lt;br&gt;&#xA;ग्राहभूताश्चोज्जहार यथापूर्वाः स पाण्डवः॥ १.७७ ॥&lt;br&gt;&#xA;ततः प्रणम्य ता वीरं प्रोच्यमाना जयाशिषः॥&lt;br&gt;&#xA;गन्तुं कृताभिलाषाश्च प्राह पार्थो धनञ्जयः॥ १.७८ ॥&lt;br&gt;&#xA;एष मे हृदि सन्देहः सुदृढः परिवर्तते॥&lt;br&gt;&#xA;कस्माद्वोनारदमुनिरनुजज्ञे प्रवासितुम्॥ १.७९ ॥&lt;br&gt;&#xA;सर्वः कोऽप्यतिहीनोऽपि स्वपूज्यस्यार्थसाधकः॥&lt;br&gt;&#xA;स्वपूज्यतीर्थेष्वावासं प्रोक्तवान्नारदः कथम्॥ १.८० ॥&lt;br&gt;&#xA;तथैव नवदुर्गासु सतीष्वतिबलासु च॥&lt;br&gt;&#xA;सिद्धेशे सिद्धगणपे चापि वोऽत्र स्थितिः कथम्॥ १.८१ ॥&lt;br&gt;&#xA;एकैक एषां शक्तो हि अपि देवान्निवारितुम्॥&lt;br&gt;&#xA;तीर्थसंरोधकारिण्यः सर्वा नावारयत्कथम्॥ १.८२ ॥&lt;br&gt;&#xA;इति चिन्तयते मह्यं भृशं दोलायते मनः॥&lt;br&gt;&#xA;महन्मे कौतुकं जातं सत्यं वा वक्तुमर्हथ॥ १.८३ ॥&lt;br&gt;&#xA;॥अप्सरस ऊचुः॥&lt;br&gt;&#xA;योग्यं पृच्छसि कौन्तेय पुनः पश्योत्तरां दिशम्॥ १.८४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कौमारिकाखण्डे पार्थेन पञ्चाप्सरः समुद्धरणन्नाम&#xA;प्रथमोऽध्यायः॥ १ ॥ छ ॥&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/02/</guid>
      <description>&lt;p&gt;[अध्यायः ०२]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः २&lt;br&gt;&#xA;॥सूत उवाच॥&lt;br&gt;&#xA;ततो द्विजौः परिवृतं नारदं देवपूजितम्॥&lt;br&gt;&#xA;अभिगम्योपजग्राह सर्वानथ स पाण्डवः॥ २.१ ॥&lt;br&gt;&#xA;ततस्तं नारदः प्राह जयारातिधनञ्जय॥&lt;br&gt;&#xA;धर्मे भवति ते बुद्धिर्देवेषु ब्राह्मणेषु च॥ २.२ ॥&lt;br&gt;&#xA;कच्चिदेतां महायात्रां वीर द्वादशवारषिकीम्॥&lt;br&gt;&#xA;आचरन्खिद्यसे नैवमथ वा कुप्यसे न च॥ २.३ ॥&lt;br&gt;&#xA;मुनीनामपि चेतांसि तीर्थयात्रासु पाण्डव॥&lt;br&gt;&#xA;खिद्यन्ति परिकृप्यन्ति श्रेयसां विघ्नमूलतः॥ २.४ ॥&lt;br&gt;&#xA;कच्चिन्नैतेन दोषेण समाश्लिष्टोऽसि पाण्डव॥&lt;br&gt;&#xA;अत्र चाङ्गिरसा गीतां गाथामेतां हि शुश्रुम॥ २.५ ॥&lt;br&gt;&#xA;यस्य हस्तौ च पादौ च मनश्चैव सुसंयतम्॥&lt;br&gt;&#xA;निर्विकाराः क्रियाः सर्वाः स तीर्थफलमश्नुते॥ २.६ ॥&lt;br&gt;&#xA;तदिदं हृदि धार्यं ते किं वा त्वं तात मन्यसे॥&lt;br&gt;&#xA;भ्राता युधिष्ठिरो यस्य सखा यस्य स केशवः॥ २.७ ॥&lt;br&gt;&#xA;पुनरेतत्समुचितं यद्विप्रैः शिक्षणं नृणाम्॥&lt;br&gt;&#xA;वयं हि धर्मगुरवः स्थापितास्तेन विष्णुना॥ २.८ ॥&lt;br&gt;&#xA;विष्णुना चात्र श्रृणुमो गीतां गाथां द्विजान्प्रति॥ २.९ ॥&lt;br&gt;&#xA;यस्यामलामृतयशःश्रवणावगाहः सद्यः पुनाति जगदा श्वपचाद्विकुण्ठः॥&lt;br&gt;&#xA;सोहं भवद्भिरुपलब्ध सुतीर्थकीर्तिश्छद्यां स्वबाहुमपि यः प्रतिकूलवर्ती॥&#xA;॥&lt;br&gt;&#xA;प्रियं च पार्थ ते ब्रूमो येषां कुशलकामुकः॥&lt;br&gt;&#xA;सर्वे कुशलिनस्ते च यादवाः पाण्डवास्तथा॥ २.११ ॥&lt;br&gt;&#xA;अधुना भीमसेनेन कुरूणामुपतापकः॥&lt;br&gt;&#xA;शासनाद्धृतराष्ट्रस्य वीरवर्मा नृपो हतः॥ २.१२ ॥&lt;br&gt;&#xA;स हि राज्ञामजेयोऽभूद्यथापूर्वं बलिर्बली॥&lt;br&gt;&#xA;कण्टकं कण्टकेनेव धृतराष्ट्रो जिगाय तम्॥ २.१३ ॥&lt;br&gt;&#xA;इत्यादिनारदप्रोक्तां वाचमाकर्ण्य फाल्गुनः॥&lt;br&gt;&#xA;अतीव मुदितः प्राह तेषामकुशलं कुतः॥ २.१४ ॥&lt;br&gt;&#xA;ये ब्राह्मणमते नित्यं ये च ब्राह्मणपूजकाः॥&lt;br&gt;&#xA;अहं च शक्त्या नियतस्तीर्थानि विचरन्ननु॥ २.१५ ॥&lt;br&gt;&#xA;आगतस्तीर्थमेतद्धि प्रमोदोऽतीव मे हृदि॥&lt;br&gt;&#xA;तीर्थानां दर्शनं धन्यमवगाहस्ततोऽधिकः॥ २.१६ ॥&lt;br&gt;&#xA;माहात्म्यश्रवणं तस्मादौर्वोपि मुनिरब्रवीत्॥&lt;br&gt;&#xA;तदहं श्रोतुमिच्छामि तीर्थस्यास्य गुणान्मुने॥ २.१७ ॥&lt;br&gt;&#xA;एतेनैव श्राव्यमेतद्यत्त्वयाङ्गीकृतं मुने॥&lt;br&gt;&#xA;त्वं हि त्रिलोकीं विचरन्वेत्सि सर्वां हि सारताम्॥ २.१८ ॥&lt;br&gt;&#xA;तदेतत्सर्वतीर्थेभ्योऽधिकं मन्ये त्वदा हृतम्॥ २.१९ ॥&lt;br&gt;&#xA;॥नारद उवाच॥&lt;br&gt;&#xA;उचितं तव पार्थैतद्यत्पृच्छसि गुणिन्गुणान्॥&lt;br&gt;&#xA;गुणिनामेव युज्यन्ते श्रोतुं धर्मोद्भवा गुणाः॥&lt;br&gt;&#xA;साधूनां धर्मश्रवणैः कीर्तनैर्याति चान्वहम्॥ २.२० ॥&lt;br&gt;&#xA;पापानामसदालापैरायुर्याति यथान्वहम्॥&lt;br&gt;&#xA;तदहं कीर्तयिष्यामि तीर्थस्यास्य गुणान्बहून्॥ २.२१ ॥&lt;br&gt;&#xA;यथा श्रुत्वा विजानासि युक्तमङ्गीकृतं मया॥&lt;br&gt;&#xA;पुराहं विचरन्पार्थ त्रिलोकीं कपिलानुगः॥ २.२२ ॥&lt;br&gt;&#xA;गतवान्ब्रह्मणो लोकं तत्रापश्यं पितामहम्॥&lt;br&gt;&#xA;स हि राजर्षिदेवर्‌षिमूर्तामूर्तैः सुसंवृतः॥ २.२३ ॥&lt;br&gt;&#xA;विभाति विमलो ब्रह्मा नक्षत्रैरुडुराडिव॥&lt;br&gt;&#xA;तमहं प्रणिपत्याथ चक्षुषा कृतस्वागतः॥ २.२४ ॥&lt;br&gt;&#xA;उविष्टः प्रमुदितः कपिलेन सहैव च॥&lt;br&gt;&#xA;एतस्मिन्नन्तरे तत्र वार्तिकाः समुपागताः॥ २.२५ ॥&lt;br&gt;&#xA;प्रहीयन्ते हि ते नित्यं जगद्द्रष्टुं हि ब्रह्मणा॥&lt;br&gt;&#xA;कृतप्रणामानथ तान्समासीनान्पितामहः॥ २.२६ ॥&lt;br&gt;&#xA;चक्षुषामृतकल्पेन प्लावयन्निव चाब्रवीत्॥&lt;br&gt;&#xA;कुत्र कुत्र विचीर्णं वो दृष्टं श्रुतमथापि वा॥ २.२७ ॥&lt;br&gt;&#xA;किञ्चिदेवाद्भुतं ब्रूत श्रवणाद्येन पुण्यता॥&lt;br&gt;&#xA;एवमुक्ते भगवता तेषां यः प्रवरो मतः॥ २.२८ ॥&lt;br&gt;&#xA;सुश्रवानाम ब्रह्माणं प्रणिपत्येदमूचिवान्॥&lt;br&gt;&#xA;प्रभोरग्रे च विज्ञप्तिर्यथा दीपो रवेस्तथा॥ २.२९ ॥&lt;br&gt;&#xA;तथापि खलु वाच्यं मे परार्थं प्रेरितेन ते॥&lt;br&gt;&#xA;मुनिः कात्यायनोनाम श्रुत्वा धर्मान्पुनर्बहून्॥ २.३० ॥&lt;br&gt;&#xA;सारजिज्ञासया तस्थावेकाङ्गुष्ठः शतं समाः॥&lt;br&gt;&#xA;ततः प्रोवाच तं दिव्या वाणी कात्यायन श्रृणु॥ २.३१ ॥&lt;br&gt;&#xA;पुण्ये सरस्वतीतीरे पृच्छ सारस्वतं मुनिम्॥&lt;br&gt;&#xA;स ते सारं धर्मसाध्यं धर्मज्ञोऽभिवदिष्यति॥ २.३२ ॥&lt;br&gt;&#xA;इति श्रुत्वा मुनिवरो मुनिश्रेष्ठमुपेत्य तम्॥&lt;br&gt;&#xA;प्रणम्य शिरसा भूमौ पप्रच्छेदं हृदि स्थितम्॥ २.३३ ॥&lt;br&gt;&#xA;सत्यं केचित्प्रशंसन्तितपः शौचं तथा परे॥&lt;br&gt;&#xA;साङ्ख्यं केचित्प्रशंसन्ति योगमन्ये प्रचक्षते॥ २.३४ ॥&lt;br&gt;&#xA;क्षमां केचित्प्रशंसन्ति तथैव भृशमार्ज्जवम्॥&lt;br&gt;&#xA;केचिन्मौनं प्रशंसन्ति केचिदाहुः परं श्रुतम्॥ २.३५ ॥&lt;br&gt;&#xA;सम्यग्ज्ञानं प्रशंसन्ति केचिद्वैराग्यमुत्तमम्॥&lt;br&gt;&#xA;अग्निष्टोमादिकर्माणि तथा केचित्परं विदुः॥ २.३६ ॥&lt;br&gt;&#xA;आत्मज्ञानं परं केचित्समलोष्टाश्मकाञ्चनम्॥&lt;br&gt;&#xA;इत्थं व्यवस्थिते लोके कृत्याकृत्यविधौ जनाः॥ २.३७ ॥&lt;br&gt;&#xA;व्यामोहमेव गच्छन्ति किं श्रेय इति वादिनः॥&lt;br&gt;&#xA;यदेतेषु परं कृत्यम् नुष्ठेयं महात्मभिः॥ २.३८ ॥&lt;br&gt;&#xA;वक्तुमर्हसि धर्मज्ञ मम सर्वार्थसाधकम्॥ २.३९ ॥&lt;br&gt;&#xA;॥सारस्वत उवाच॥&lt;br&gt;&#xA;यन्मां सरस्वती प्राह सारं वक्ष्यामि तच्छृणु॥&lt;br&gt;&#xA;छायाकारं जगत्सर्वमुत्पत्तिक्षयधर्मि च॥&lt;br&gt;&#xA;वाराङ्गनानेत्रभङ्गस्वद्वद्भङ्गुरमेव तत्॥ २.४० ॥&lt;br&gt;&#xA;धनायुर्यौवनं भोगाञ्जलचन्द्रवदस्थिरान्॥&lt;br&gt;&#xA;बुद्ध्या सम्यक्परामृश्य स्थाणुदानं समाश्रयेत्॥ २.४१ ॥&lt;br&gt;&#xA;दानवान्पुरुषः पापं नालं कर्तुमिति श्रुतिः॥&lt;br&gt;&#xA;स्थाणुभक्तो जन्ममृत्यू नाप्नोतीति श्रुति स्तथा॥ २.४२ ॥&lt;br&gt;&#xA;सावर्णिना च गाथे द्वे कीर्तिते श्रृणु ये पुरा॥&lt;br&gt;&#xA;वृषो हि भगवान्धर्मो वृषभो यस्य वाहनम्॥ २.४३ ॥&lt;br&gt;&#xA;पूज्यते स महादेवः स धर्मः पर उच्यते॥&lt;br&gt;&#xA;दुःखावर्ते तमोघोरे धर्माधर्मजले तथा॥ २.४४ ॥&lt;br&gt;&#xA;क्रोधपङ्के मदग्राहे लोभबुद्बदसङ्कटे॥&lt;br&gt;&#xA;मानगम्भीरपाताले सत्त्वयानविभूषिते॥ २.४५ ॥&lt;br&gt;&#xA;मज्जन्तं तारयत्येको हरः संसारसागरात्॥&lt;br&gt;&#xA;दानं वृत्तं व्रतं वाचः कीर्तिधर्मौ तथायुषः॥ २.४६ ॥&lt;br&gt;&#xA;परोपकरणं कायादसारात्सारमुद्धरेत्॥&lt;br&gt;&#xA;धर्मे रागः श्रुतौ चिन्ता दाने व्यसनमुत्तमम्॥ २.४७ ॥&lt;br&gt;&#xA;इन्द्रियार्थेषु वैराग्यं सम्प्राप्तं जन्मनः फलम्॥&lt;br&gt;&#xA;देशेऽस्मिन्भारते जन्म प्राप्य मानुष्यमध्रुवम्॥ २.४८ ॥&lt;br&gt;&#xA;न कुर्यादात्मनः श्रेयस्तेनात्मा वञ्चतश्चिरम्॥&lt;br&gt;&#xA;देवासुराणां सर्वेषां मानुष्यमतिदुर्लभम्॥ २.४९ ॥&lt;br&gt;&#xA;तत्सम्प्राप्य तथा कुर्यान्न गच्छेन्नरकं यथा॥&lt;br&gt;&#xA;सर्वस्य मूलं मानुष्यं तथा सर्वार्थसाधकम्॥ २.५० ॥&lt;br&gt;&#xA;यदि लाभे न यत्नस्ते मूलं रक्ष प्रयत्नतः॥&lt;br&gt;&#xA;महता पुण्यमूल्येन क्रीयते कायनौस्त्वया॥ २.५१ ॥&lt;br&gt;&#xA;गन्तुं दुःखोदधेः पारं तर यावन्न भिद्यते॥&lt;br&gt;&#xA;अविकारिशरीरत्वं दुष्प्राप्यं वै ततः॥ २.५२ ॥&lt;br&gt;&#xA;नापक्रामति संसारादात्महा स नराधमः॥&lt;br&gt;&#xA;तपस्तप्यन्ति यतयो जुह्वते चात्र यज्विनः॥&lt;br&gt;&#xA;दानानि चात्र दीयन्ते परलोकार्थमादरात्॥ २.५३ ॥&lt;br&gt;&#xA;॥कात्यायन उवाच॥&lt;br&gt;&#xA;दानस्य तपसो वापि भगवन्किं च दुष्करम्॥&lt;br&gt;&#xA;किं वा महत्फलं प्रेत्य सारस्वत ब्रवीहि तत्॥ २.५४ ॥&lt;br&gt;&#xA;॥सारस्वत उवाच॥&lt;br&gt;&#xA;न दानाद्दुष्करतरं पृथिव्यामस्ति किञ्चन॥&lt;br&gt;&#xA;मुने प्रत्यक्षमेवैतद्दृश्यते लोकसाक्षिकम्॥ २.५५ ॥&lt;br&gt;&#xA;परित्यज्य प्रियान्प्राणान्धनार्थे हि महाभयम्॥&lt;br&gt;&#xA;प्रविशन्ति महालोभात्समुद्रमटवीं गिरिम्॥ २.५६ ॥&lt;br&gt;&#xA;सेवामन्ये प्रपद्यन्ते श्ववृत्तिरिति या स्मृता॥&lt;br&gt;&#xA;हिंसाप्रायां बहुक्लेशां कृषिं चैव तथा परे॥ २.५७ ॥&lt;br&gt;&#xA;तस्य दुःखार्जितस्येह प्राणेभ्योपि गरीयसः॥&lt;br&gt;&#xA;आयासशतलब्धस्य परित्यागः सुदुष्करः॥ २.५८ ॥&lt;br&gt;&#xA;यद्ददाति यदश्नाति तदेव धनिनो धनम्॥&lt;br&gt;&#xA;अन्ये मृतस्य क्रीडन्ति दारैरपि धनैरपि॥ २.५९ ॥&lt;br&gt;&#xA;अहन्यहनि याचन्तमहं मन्ये गुरुं यथा॥&lt;br&gt;&#xA;मार्जनं दर्पणस्येव यः करोति दिनेदिने॥ २.६० ॥&lt;br&gt;&#xA;दीयमानं हि नापैति भूय एवाभिवर्धते॥&lt;br&gt;&#xA;कूप उत्सिच्यमानो हि भवेच्छुद्धो बहूदकः॥ २.६१ ॥&lt;br&gt;&#xA;एकजन्मसुखस्यार्थे सहस्राणि विलापयेत्॥&lt;br&gt;&#xA;प्राज्ञो जन्मसहस्रेषु सञ्चिनोत्येकजन्मनि॥ २.६२ ॥&lt;br&gt;&#xA;मूर्खो हि न ददात्यर्थानिह दारिद्र्यशङ्कया॥&lt;br&gt;&#xA;प्राज्ञस्तु विसृजत्यर्थानमुत्र तस्य शङ्कया॥ २.६३ ॥&lt;br&gt;&#xA;किं धनेन करिष्यन्ति देहिनो भङ्गुराश्रयाः॥&lt;br&gt;&#xA;यदर्थं धनमिच्छन्ति तच्छरीरमशाश्वतम्॥ २.६४ ॥&lt;br&gt;&#xA;अक्षरद्वयमभ्यस्तं नास्तिनास्तीति यत्पुरा॥&lt;br&gt;&#xA;तदिदं देहिदेहिति विपरीतमुपस्थितम्॥ २.६५ ॥&lt;br&gt;&#xA;बोधयन्ति च यावन्तो देहीति कृपणं जनाः॥&lt;br&gt;&#xA;अवस्थेयमदानस्य मा भूदेवं भवानपि॥ २.६६ ॥&lt;br&gt;&#xA;दातुरेवोपकाराय वदत्यर्थीति देहि मे॥&lt;br&gt;&#xA;यस्माद्दाता प्रयात्यूर्ध्वमधस्तिष्ठेत्प्रतिग्रही॥ २.६७ ॥&lt;br&gt;&#xA;दरिद्रा व्याधिता मूर्खाः परप्रेष्यकराः सदा॥&lt;br&gt;&#xA;अदत्तदानाज्जायन्ते दुःखस्यैव हि भाजनाः॥ २.६८ ॥&lt;br&gt;&#xA;धनवन्तमदातारं दरिद्रं वाऽतपस्विनम्॥&lt;br&gt;&#xA;उभावम्भसि मोक्तव्यौ कण्ठे बद्धा महाशिलाम्॥ २.६९ ॥&lt;br&gt;&#xA;शतेषु जायते शूरः सहस्रेषु च पण्डितः॥&lt;br&gt;&#xA;वक्ता शतसहस्रेषु दाता जायेत वा न वा॥ २.७० ॥&lt;br&gt;&#xA;गोभिर्विप्रैश्च वेदैश्च सतीभिः सत्यवादिभिः॥&lt;br&gt;&#xA;अलुब्धैर्दानशीलैश्च सप्तभिर्धार्यते मही॥ २.७१ ॥&lt;br&gt;&#xA;शिबिरौशीनरोङ्गानि सुतं च प्रियमौरसम्॥&lt;br&gt;&#xA;ब्राह्मणार्थमुपाकृत्य नाकपृष्ठमितो गतः॥ २.७२ ॥&lt;br&gt;&#xA;प्रतर्द्दनः काशिपति प्रदाय नयने स्वके॥&lt;br&gt;&#xA;ब्राह्मणायातुलां कीर्तिमिह चामुत्र चाश्नुते॥ २.७३ ॥&lt;br&gt;&#xA;निमी राष्ट्रं च वैदेहो जामदग्न्यो वसुन्धराम्॥&lt;br&gt;&#xA;ब्राह्मणेभ्यो ददौ चापि गयश्चोर्वीं सपत्तनाम्॥ २.७४ ॥&lt;br&gt;&#xA;अवर्षति च पर्जन्ये सर्वभूतनिवासकृत्॥&lt;br&gt;&#xA;वसिष्ठो जीवयामास प्रजापतिरिव प्रजाः॥ २.७५ ॥&lt;br&gt;&#xA;ब्रह्मदत्तश्च पाञ्चाल्यो राजा बुद्धिमतां वरः॥&lt;br&gt;&#xA;निधिं शङ्खं द्विजाग्र्येभ्यो दत्त्वा स्वर्गमवाप्तवान्॥ २.७६ ॥&lt;br&gt;&#xA;सहस्रजिच्च राजर्षिः प्राणानिष्टान्महायशाः॥&lt;br&gt;&#xA;ब्राह्मणार्थे परित्यज्य गतो लोकाननुत्तमान्॥ २.७७ ॥&lt;br&gt;&#xA;एते चान्ये च बहवः स्थाणोर्दानेन भक्तितः॥&lt;br&gt;&#xA;रुद्रलोकं गता नित्यं शान्तात्मानो जितेन्द्रियाः॥ २.७८ ॥&lt;br&gt;&#xA;एषां प्रतिष्ठिता कीर्तिर्यावत्स्थास्यति मेदिनी॥&lt;br&gt;&#xA;इति सञ्चिन्त्य सारार्थी स्थाणुदानपरो भव॥ २.७९ ॥&lt;br&gt;&#xA;सोऽपि मोह परित्यज्य तथा कात्यायनोऽभवत्॥ २.८० ॥&lt;br&gt;&#xA;॥नारद उवाच॥&lt;br&gt;&#xA;एवं सुश्रवसा प्रोक्तां कथामाकर्ण्य पद्मभूः॥&lt;br&gt;&#xA;हर्षाश्रुसंयुतोऽतीव प्रशशम्स मुहुर्मुहुः॥ २.८१ ॥&lt;br&gt;&#xA;साधु ते व्याहृतं वत्स एवमेतन्न चान्यथा॥&lt;br&gt;&#xA;सत्यं सारस्वतः प्राह सत्या चैवं तथा श्रुतिः॥ २.८२ ॥&lt;br&gt;&#xA;दानं यज्ञानां वरूथं दक्षिणा लोके दातारँसर्वभूतान्युपजीवन्ति&#xA;दानेनारातीरँपानुदन्त दानेन द्विषन्तो मित्रा भवन्ति दाने सर्वं प्रतिष्ठितं&#xA;तस्माद्दानं परमं वदन्तीति॥ २.८३ ॥&lt;br&gt;&#xA;संसारसागरे घोरे धर्माधर्मोर्मिसङ्कुले॥&lt;br&gt;&#xA;दानं तत्र निषेवेत तच्च नौरिव निर्मितम्॥ २.८४ ॥&lt;br&gt;&#xA;इति सञ्चिन्त्य च मया पुष्करे स्थापिता द्विजाः॥&lt;br&gt;&#xA;गङ्गायमुनयोर्मध्ये मध्यदेशे द्विजाः सृते॥ २.८५ ॥&lt;br&gt;&#xA;स्थापिताः श्रीहरिभ्यां तु श्रीगौर्या वेदवित्तमाः॥&lt;br&gt;&#xA;रुद्रेण नागराश्चैव पार्वत्या शक्तिपूर्भवाः॥ २.८६ ॥&lt;br&gt;&#xA;श्रीमाले च तथा लक्ष्म्या ह्येवमादिसुरोत्तमैः॥&lt;br&gt;&#xA;नानाग्रहाराः सन्दत्ता लोकोद्धरणकाङ्क्षया॥ २.८७ ॥&lt;br&gt;&#xA;न हि दानफले काङ्क्षा काचिन्नऽस्ति सुरोत्तमाः॥&lt;br&gt;&#xA;साधुसंरक्षणार्थं हि दानं नः परिकीर्तितम्॥ २.८८ ॥&lt;br&gt;&#xA;ब्राह्मणाश्च कृतस्थाना नानाधर्मोपदेशनैः॥&lt;br&gt;&#xA;समुद्धरन्ति वर्णांस्त्रींस्ततः पूज्यतमा द्विजाः॥ २.८९ ॥&lt;br&gt;&#xA;दानं चतुर्विधं दानमुत्सर्गः कल्पितं तथा॥&lt;br&gt;&#xA;संश्रुतं चेति विविधं तत्क्रमात्परिकीर्तितम्॥ २.९० ॥&lt;br&gt;&#xA;वापीकूपतडागानां वृक्षविद्यासुरौकसाम्॥&lt;br&gt;&#xA;मठप्रपागृहक्षेत्रदानमुत्सर्ग इत्यसौ॥ २.९१ ॥&lt;br&gt;&#xA;उपजीवन्निमान्यश्च पुण्यं कोऽपि चरेन्नरः॥&lt;br&gt;&#xA;षष्ठमंशं स लभते यावद्यो विसृजेद्द्विजः॥ २.९२ ॥&lt;br&gt;&#xA;तदेषामेव सर्वेषां विप्रसंस्थापनं परम्॥&lt;br&gt;&#xA;देवसंस्थापनं चैव धर्मस्तन्मूल एव यत्॥ २.९३ ॥&lt;br&gt;&#xA;देवतायतनं यावद्यावच्च ब्राह्मणगृहम्॥&lt;br&gt;&#xA;तावद्दातुः पूर्वजानां पुण्यांशश्चोपतिष्ठति॥ २.९४ ॥&lt;br&gt;&#xA;एतत्स्वल्पं हि वाणिज्यं पुनर्बहुफलप्रदम्॥&lt;br&gt;&#xA;जीर्णोद्धारे च द्विगुणमेतदेव प्रकीर्तितम्॥ २.९५ ॥&lt;br&gt;&#xA;तस्मादिदं त्वहमपिब्रवीमि सुरसत्तमाः॥&lt;br&gt;&#xA;नास्ति दानसमं किञ्चित्सत्यं सारस्वतो जगौ॥ २.९६ ॥&lt;br&gt;&#xA;॥नारद उवाच॥&lt;br&gt;&#xA;इति सारस्वतप्रोक्तां तथा पद्मभुवेरिताम्॥&lt;br&gt;&#xA;साधुसाध्वित्यमोदन्त सुराश्चाहं सुविस्मिताः॥ २.९७ ॥&lt;br&gt;&#xA;ततः सभाविसर्गान्ते सुरम्ये मेरुमूर्धनि॥&lt;br&gt;&#xA;उपविश्य शिलापृष्ठे अहमेतदचिन्तयम्॥ २.९८ ॥&lt;br&gt;&#xA;सत्यमाह विरञ्चिस्तु स किमर्थं तु जीवति॥&lt;br&gt;&#xA;येनैकमपि तद्धृत्तं नैव येन कृतार्थता॥ २.९९ ॥&lt;br&gt;&#xA;तदहं दानपुण्यं हि करिष्यामि कथं स्फुटम्॥&lt;br&gt;&#xA;कौपीनदण्डात्मधनो धनं स्वल्पं हि नास्ति मे॥ २.१०० ॥&lt;br&gt;&#xA;अनर्हते यद्ददाति न ददाति तथार्हते॥&lt;br&gt;&#xA;अर्हानर्हपरिज्ञानाद्दानधर्मो हि दुष्करः॥ २.१०१ ॥&lt;br&gt;&#xA;देशेकाले च पात्रे च शुद्धेन मनसा तथा॥&lt;br&gt;&#xA;न्यायार्जितं च यो दद्याद्यौवने स तदश्नुते॥ २.१०२ ॥&lt;br&gt;&#xA;तमोवृतस्तु यो दद्यात्क्रोधात्तथैव च॥&lt;br&gt;&#xA;भुङ्क्ते दान फलं तद्धि गर्भस्थो नात्र संशयः॥ २.१०३ ॥&lt;br&gt;&#xA;बालत्वेऽपि च सोऽश्राति यद्दत्तं दम्भकारणात्॥&lt;br&gt;&#xA;दत्तमन्यायतो वित्तं वै चार्थकारणम्॥ २.१०४ ॥&lt;br&gt;&#xA;वृद्धत्वे हि समश्राति नरो वै नात्र भविष्यति॥&lt;br&gt;&#xA;तस्माद्देशे च काले च सुपात्रे विधिना नरः॥&lt;br&gt;&#xA;शुभार्जितं प्रयुञ्जीत श्रद्धया शाठ्यवर्जितः॥ २.१०५ ॥&lt;br&gt;&#xA;तदेतन्निर्धनत्वाच्च कथं नाम भविष्यति॥&lt;br&gt;&#xA;सत्यमाहुः पुरा वाक्यं पुराणमुनयोऽमलाः॥ २.१०६ ॥&lt;br&gt;&#xA;नाधनस्यास्त्ययं लोको न परश्च कथञ्चन॥&lt;br&gt;&#xA;अभिशस्तं प्रपश्यन्ति दरिद्रं पार्श्वतः स्थितम्॥ २.१०७ ॥&lt;br&gt;&#xA;दारिद्र्यं पातकं लोके कस्तच्छंसितुमर्हति॥&lt;br&gt;&#xA;पतितः शोच्यते सर्वैर्निर्धनश्चापि शोच्यते॥ २.१०८ ॥&lt;br&gt;&#xA;यः कृशाश्वः कृशधनः कृशभृत्यः कृशातिथिः॥&lt;br&gt;&#xA;स वै प्रोक्तः कृशोनाम न शरीरकृशः कृशऋ २.१०९ ॥&lt;br&gt;&#xA;अर्थवान्दुष्कुलीनोऽपि लोके पूज्यतमो नरः॥&lt;br&gt;&#xA;शशिनस्तुल्यवंशोऽपि निर्धनः परिभूयते॥ २.११० ॥&lt;br&gt;&#xA;ज्ञानवृद्धास्तपोवृद्धा ये च वृद्धा बहुश्रुताः॥&lt;br&gt;&#xA;ते सर्वे धनवृद्धस्य द्वारि तिष्ठन्ति किङ्कराः॥ २.१११ ॥&lt;br&gt;&#xA;यद्यप्ययं त्रिभुवने अर्थोऽस्माकं पराग्नहि॥&lt;br&gt;&#xA;तथाप्यन्यप्रार्थितो हि तस्यैव फलदो भवेत्॥ २.११२ ॥&lt;br&gt;&#xA;अथवैतत्पुरा सर्वं चिन्तयिष्यामि सुस्फुटम्॥&lt;br&gt;&#xA;विलोकयामि पूर्वं तु किञ्चिद्योग्यं हि स्थानकम्॥ २.११३ ॥&lt;br&gt;&#xA;स चिन्तयित्वेति बहुप्रकारं देशांश्च ग्रामान्नगराणि चाश्रमान्॥&lt;br&gt;&#xA;बहूनहं पर्यटन्नाप्तवान्हि स्थानं हितं स्थापये यत्र विप्रान्॥ २.११४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कौमारिकाखण्डे नारदार्जुनसंवादे दानप्रशंसावर्णनन्नाम&#xA;द्वितीयऽध्यायः॥ २ ॥ छ ॥&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/03/</guid>
      <description>&lt;p&gt;[अध्यायः ०३]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ३&lt;br&gt;&#xA;॥सू उवाच॥&lt;br&gt;&#xA;एवं स्थानानि पुण्यानि यानियानीह वै भुवि॥&lt;br&gt;&#xA;निरीक्षंस्तत्र तत्राहं नारदो वीरसत्तम॥ ३.१ ॥&lt;br&gt;&#xA;विचरन्मेदिनीं सर्वां प्राप्तोऽहमाश्रमं भृगोः॥&lt;br&gt;&#xA;यत्र रेवानदी पुण्या सप्तकल्पस्मरा वरा॥ ३.२ ॥&lt;br&gt;&#xA;महापुण्या पवित्रा च सर्वतीर्थमयी शुभा॥&lt;br&gt;&#xA;पुनानि कीर्तनेनैव दर्शनेन विशेषतः॥ ३.३ ॥&lt;br&gt;&#xA;तत्रावगाहनात्पार्थ मुच्यते जन्तुरंहसा॥&lt;br&gt;&#xA;यथा सा पिङ्गला नाडी देहमध्ये व्यवस्थिता॥ ३.४ ॥&lt;br&gt;&#xA;इयं ब्रह्माण्डपिण्डस्य स्थाने तस्मिन्प्रकीर्तिता॥&lt;br&gt;&#xA;तत्रास्ते शुक्लतीर्थाख्यं रेवायां पापनाशनम्॥ ३.५ ॥&lt;br&gt;&#xA;यत्र वै स्नानमात्रेण ब्रह्महत्या प्रणश्यति॥&lt;br&gt;&#xA;तस्यापि सन्निधौ पार्थ रेवाया उत्तरे तटे॥ ३.६ ॥&lt;br&gt;&#xA;नानावृक्षसमाकीर्णं लतागुल्मोपशोभितम्॥&lt;br&gt;&#xA;नानापुष्पफलो पेतं कदलीखण्डमण्डितम्॥ ३.७ ॥&lt;br&gt;&#xA;अनेकाश्वापदाकीर्णं विहगैरनुनादितम्॥&lt;br&gt;&#xA;सुगन्धपुष्पशोभाढ्यं मयूररवनादितम्॥ ३.८ ॥&lt;br&gt;&#xA;भ्रमरैः सर्वमुत्सृज्य निलीनं रावसंयुतम्॥&lt;br&gt;&#xA;यथा संसारमुत्सृज्य भक्तेन हरपादयोः॥ ३.९ ॥&lt;br&gt;&#xA;कोकिला मधुरैः स्वानैर्नादयन्ति तथा मुनीन्॥&lt;br&gt;&#xA;यथा कथामृताख्यानैर्ब्राह्मणा भवभीरुकान्॥ ३.१० ॥&lt;br&gt;&#xA;यत्र वृक्षा ह्लादयन्ति फलैः पुष्पैश्च पत्रकैः॥&lt;br&gt;&#xA;छायाभिरपि काष्ठैश्च लोकानिव हरव्रताः॥ ३.११ ॥&lt;br&gt;&#xA;पुत्रपुत्रेति वाशन्ते यत्र पुत्रप्रियाः खगाः॥&lt;br&gt;&#xA;यथा शिवप्रियाः शैवा नित्यं शिवशिवेति च॥ ३.१२ ॥&lt;br&gt;&#xA;एवंविधं मुनेस्तस्य भृगोराश्रममण्डलम्॥&lt;br&gt;&#xA;विप्रैस्त्रैविद्यसंयुक्तैः सर्वतः समलङ्कृतम्॥ ३.१३ ॥&lt;br&gt;&#xA;ऋग्यजुः सामनिर्घोपैरारूरितदिगन्तरम्॥&lt;br&gt;&#xA;रुद्रभक्तेन धीरेण यथैव भुवनत्रयम्॥ ३.१४ ॥&lt;br&gt;&#xA;तत्राहं पार्थ सम्प्राप्तो यत्रास्ते मुनिसत्तमः॥&lt;br&gt;&#xA;भृगुः परमधर्मात्मातपसा द्योतितप्रभः॥ ३.१५ ॥&lt;br&gt;&#xA;आगच्छन्तं तु मां दृष्ट्वा दीनं च मुदितं तथा॥&lt;br&gt;&#xA;अभ्युत्थआनं कृतं सर्वैर्विप्रैर्भृगुपुरोगमैः॥ ३.१६ ॥&lt;br&gt;&#xA;कृत्वा सुस्वागतं दत्त्वा अर्घाद्यं भृगुणा सह॥&lt;br&gt;&#xA;आसनेषूपविष्टास्ते मुनीन्द्रा ग्राहिता मया॥ ३.१७ ॥&lt;br&gt;&#xA;विश्रान्तं तु ततो ज्ञात्वा भृगुर्मामप्युवाचह॥&lt;br&gt;&#xA;क्व गन्तव्यं मुनिश्रेष्ठ कस्मादिह समागतः॥ ३.१८ ॥&lt;br&gt;&#xA;आगमनकारणं सर्वं समाचक्ष्व परिस्फुटम्॥&lt;br&gt;&#xA;ततस्तं चिन्तयाविष्टो भृगुं पार्थाहमब्रुवम्॥ ३.१९ ॥&lt;br&gt;&#xA;श्रूयतामभिधास्यामि यदर्थमहामागतः॥&lt;br&gt;&#xA;मया पर्यटिता सर्वा समुद्रान्ता च मेदिनी॥ ३.२० ॥&lt;br&gt;&#xA;द्विजानां भूमिदानार्थं मार्गमाणः पदेपदे॥&lt;br&gt;&#xA;निर्दोषां च पवित्रां च तीर्थेष्वपि समन्विताम्॥ ३.२१ ॥&lt;br&gt;&#xA;रम्यां मनोरमां भूमिं न पश्यामि कथञ्चन॥&lt;br&gt;&#xA;॥भृगुरुवाच॥&lt;br&gt;&#xA;विप्राणां स्थापनार्थाय मयापि भ्रमता पुरा॥ ३.२२ ॥&lt;br&gt;&#xA;पृथ्वी सागरपर्यन्ता दृष्टा सर्वा तदानघ॥&lt;br&gt;&#xA;महीनाम नदी पुण्या सर्वतीर्थमयी शुभा॥ ३.२३ ॥&lt;br&gt;&#xA;दिव्या मनोरमा सौम्या महापापप्रणाशिनी॥&lt;br&gt;&#xA;नदीरूपेण तत्रैव पृथ्वी सा नात्र संशयः॥ ३.२४ ॥&lt;br&gt;&#xA;पृथिव्यां यानि तीर्थानि दृष्टादृष्टानि नारद॥&lt;br&gt;&#xA;तानि सर्वाणि तत्रैव निवसन्ति महीजले॥ ३.२५ ॥&lt;br&gt;&#xA;सा समुद्रेण सम्प्राप्ता पुण्यतोया महानदी॥&lt;br&gt;&#xA;सञ्जातस्तत्र देवर्षे महीसागरसङ्गमः॥ ३.२६ ॥&lt;br&gt;&#xA;स्तम्भाख्यं तत्र तीर्थं तु त्रिषु लोकेषु विश्रुतम्॥&lt;br&gt;&#xA;तत्र ये मनुजाः स्नानं प्रकुर्वन्ति विपश्चितः॥ ३.२७ ॥&lt;br&gt;&#xA;सर्वपापविनिर्मुक्ता नोपसर्पन्ति वै यमम्॥&lt;br&gt;&#xA;तत्राद्भुतं हि दृष्टं मे पुरा स्नातुं गतेन वै॥ ३.२८ ॥&lt;br&gt;&#xA;तदहं कीर्तयिष्यामि मुने श्रृणु महाद्भुतम्॥&lt;br&gt;&#xA;यावत्स्नातुं व्रजाम्यस्मिन्महीसागरसङ्गमे॥ ३.२९ ॥&lt;br&gt;&#xA;तीरे स्थितं प्रपश्यामि मुनीन्द्रं पावकोपमम्॥&lt;br&gt;&#xA;प्रांशुं वृद्धं चास्थिशेषं तपोलक्ष्म्या विभूषितम्॥ ३.३० ॥&lt;br&gt;&#xA;भुजावूर्ध्वौ ततः कृत्वा प्ररुदन्तं मुहुर्मुहुः॥&lt;br&gt;&#xA;तं तथा दुःखितं दृष्ट्वा दुःखितोऽहमथाभवम्॥ ३.३१ ॥&lt;br&gt;&#xA;सतां लक्षणमेतद्धि यद्दृष्ट्वा दुःखितं जनम्॥&lt;br&gt;&#xA;शतसङ्ख्य तस्य भवेत्तथाहं विललाप ह॥ ३.३२ ॥&lt;br&gt;&#xA;अहिंसा सत्यमस्तेयं मानुष्ये सति दुर्लभम्॥&lt;br&gt;&#xA;ततस्तमुपसङ्गम्य पर्यपृच्छमहं तदा॥ ३.३३ ॥&lt;br&gt;&#xA;किमर्थं रोदिशि मुने शोके किं कारणं तव॥&lt;br&gt;&#xA;सुगुह्यमपि चेद्बूहि जिज्ञासा महती हि मे॥ ३.३४ ॥&lt;br&gt;&#xA;मुनिस्ततो मामवदद्भृगो निर्भाग्यवानहम्॥&lt;br&gt;&#xA;तेन रोदिमि मा पृच्छ दुर्भाग्यं चालपेद्धि कः॥ ३.३५ ॥&lt;br&gt;&#xA;तमहं विस्मयाविष्टः पुनरेवेदमब्रुवम्॥&lt;br&gt;&#xA;दुर्लभं भारते जन्म तत्रापि च मनुष्यता॥ ३.३६ ॥&lt;br&gt;&#xA;मनुष्यत्वे ब्राह्मणत्वं मुनित्वं तत्र दुर्लभम्॥&lt;br&gt;&#xA;तत्रापि च तपःसिद्धिः प्राप्यैतत्पञ्चकं परम्॥ ३.३७ ॥&lt;br&gt;&#xA;किमर्थं रोदिषि मुने विस्मयोऽत्र महान्मम॥&lt;br&gt;&#xA;एवं सम्पृच्छते मह्यमेतस्मिन्नेव चान्तरे॥ ३.३८ ॥&lt;br&gt;&#xA;सुभद्रोनाम नाम्ना च मुनिस्तत्राभ्युपाययौ॥&lt;br&gt;&#xA;स हि मेरुं परित्यज्य ज्ञात्वा तीर्थस्य सारताम्॥ ३.३९ ॥&lt;br&gt;&#xA;कृताश्रमः पूजयति सदा स्तम्भेश्वरं मुनिः॥&lt;br&gt;&#xA;सोऽप्येवं मामि वापृच्छन्मुनिं रोदनकारणम्॥ ३.४० ॥&lt;br&gt;&#xA;अथाहाचम्य स मुनिः श्रूयतां कारणं मुनी॥&lt;br&gt;&#xA;अहं हि देवशर्माख्यो मुनिः संयतवाङ्मनाः॥ ३.४१ ॥&lt;br&gt;&#xA;निवसामि कृतस्थानो गङ्गासागरसङ्गमे॥&lt;br&gt;&#xA;तत्र दर्शेतर्पयामि सदैव च पितॄनहम्॥ ३.४२ ॥&lt;br&gt;&#xA;श्राद्धान्ते ते च प्रत्यक्षा ह्याशिषो मे वदन्ति च॥&lt;br&gt;&#xA;ततः कदाचित्पितरः प्रहृष्टा मामथाब्रवन्॥ ३.४३ ॥&lt;br&gt;&#xA;वयं सदात्र चायामो देवशर्मंस्तवान्तिके॥&lt;br&gt;&#xA;स्थानेऽस्माकं कदाचित्त्वं न चायासि कुतः सुतः॥ ३.४४ ॥&lt;br&gt;&#xA;स्थानं दिदृक्षुस्तच्चाहं न शक्तोऽस्मि निवोदितुम्॥&lt;br&gt;&#xA;ततः परममित्युक्त्वा गतवान्पितृभिः सह॥ ३.४५ ॥&lt;br&gt;&#xA;पितॄणां मन्दिरं पुण्यं भौमलोकसमास्थितम्॥&lt;br&gt;&#xA;तत्रतत्र स्थितश्चाहं तेजोमण्डलदुर्दृशान्॥ ३.४६ ॥&lt;br&gt;&#xA;दृष्ट्वाग्रतः पूजयाढ्यानपृच्छं स्वान्पितॄनिति॥&lt;br&gt;&#xA;के ह्यमी समुपायान्ति भृशं तृप्ता भृशार्चिताः॥&lt;br&gt;&#xA;भृशम्प्रमुदिता नैव तथा यूयं यथा ह्यमी॥ ३.४७ ॥&lt;br&gt;&#xA;॥पितर ऊचुः॥&lt;br&gt;&#xA;भद्रं ते पितरः पुण्याः सुभद्रस्य महामुनेः॥&lt;br&gt;&#xA;तर्पितास्तेन मुनिना महीसागरसङ्गमे॥ ३.४८ ॥&lt;br&gt;&#xA;सर्वतीर्थमयी यत्र निलीना ह्युदधौ मही॥&lt;br&gt;&#xA;तत्र दर्शे तर्पयति सुभद्रस्तानमून्सुत॥ ३.४९ ॥&lt;br&gt;&#xA;इत्याकर्ण्य वचस्तेषां लज्जितोऽहं भृशन्तदा॥&lt;br&gt;&#xA;विस्मितश्च प्रणम्यैतान्पितॄन्स्वं स्थानमागतः॥ ३.५० ॥&lt;br&gt;&#xA;यथा तथा चिन्तितं च तत्र यास्याम्यहं श्फुटम्॥&lt;br&gt;&#xA;पुण्यो यत्रापि विख्यातो महीसागरसङ्गमः॥ ३.५१ ॥&lt;br&gt;&#xA;कृताश्रमश्च तत्रैव तर्पयिष्ये निजान्पितॄन्॥&lt;br&gt;&#xA;दर्शेदर्शे यथा चासौ स्तुत्यनामा सुभद्रकः॥ ३.५२ ॥&lt;br&gt;&#xA;किं तेन ननु जातेन कुलाङ्गारेण पापिना॥&lt;br&gt;&#xA;यस्मिञ्जीवत्यवि निजाः पितरोऽन्यस्पृहाकराः॥ ३.५३ ॥&lt;br&gt;&#xA;इति सञ्चिन्त्य मुदितो रुचिं भार्यामथाब्रवुम्॥&lt;br&gt;&#xA;रुचे त्वया समायुक्तो महीसागगरसङ्गमम्॥ ३.५४ ॥&lt;br&gt;&#xA;गत्वा स्थास्यामि तत्रैव शीघ्रं त्वं सम्मुखीभव॥&lt;br&gt;&#xA;पतिव्रतासि शुद्धासिकुलीनासि यशस्विनि॥&lt;br&gt;&#xA;तस्मादेतन्मम शुभे कर्तुमर्हसि चिन्तितम्॥ ३.५५ ॥&lt;br&gt;&#xA;॥रुचिरुवाच॥&lt;br&gt;&#xA;हता तस्य जनिर्नाभूत्कथं पाप दुरात्मना॥ ३.५६ ॥&lt;br&gt;&#xA;श्मशानस्तम्भ येनाहं दत्ता तुभ्यं कृतन्त्वाय॥&lt;br&gt;&#xA;इह कन्दफलाहारैर्यत्किं तेन न पूर्यते॥ ३.५७ ॥&lt;br&gt;&#xA;नेतुमिच्छसि मां तत्र यत्र क्षारोदकं सदा॥&lt;br&gt;&#xA;त्वमेव तत्र संयाहि नन्दन्तु तव पूर्वजाः॥ ३.५८ ॥&lt;br&gt;&#xA;गच्छ वा तिष्ठ वा वृद्ध वस वा काकवच्चिरम्॥&lt;br&gt;&#xA;तथा ब्रुवन्त्यां तस्यां तु कर्णावस्मि पिधाय च॥ ३.५९ ॥&lt;br&gt;&#xA;विपुलं शिष्यमादिश्य गृह एकोऽत्र आगतः॥&lt;br&gt;&#xA;सोऽहं स्नात्वात्र सन्तर्प्य पितॄञ्छ्रद्धापरायणः॥ ३.६० ॥&lt;br&gt;&#xA;चिन्तां सुविपुलां प्राप्तो नरके दुष्कृती यथा॥&lt;br&gt;&#xA;यदि तिष्ठामि चात्रैव अर्धदेहधरो ह्यहम्॥ ३.६१ ॥&lt;br&gt;&#xA;नरो हि गृहिणीहीनो अर्धदेह इति स्मृतः॥&lt;br&gt;&#xA;यथात्मना विना देहे कार्यं किञ्चिन्न सिध्यति॥ ३.६२ ॥&lt;br&gt;&#xA;अनयोर्हि फलं ग्राह्यं सारता नात्र काचन॥&lt;br&gt;&#xA;अर्धदेही च मनुजस्त्वसंस्पृश्यः सताम्मतः॥ ३.६३ ॥&lt;br&gt;&#xA;अनयोर्हिफलं ग्राह्यं सारता नात्र काचन॥&lt;br&gt;&#xA;अर्धदेही च मनुजस्त्वसंस्पृश्यः सताम्मतः॥ ३.६४ ॥&lt;br&gt;&#xA;औत्तानपादिरस्पृश्य उत्तमो हि सुरैः कृतः॥&lt;br&gt;&#xA;अथ चेत्तत्र संयामि न महीसागरस्ततः॥ ३.६५ ॥&lt;br&gt;&#xA;यामि वा तत्कथं पादौ चलतो मे कथञ्चन॥&lt;br&gt;&#xA;एतस्मिन्मे मनो विद्धं खिद्यतेऽज्ञानसङ्कटे॥ ३.६६ ॥&lt;br&gt;&#xA;अतोऽहमतिमुह्यामि भृशं शोचामि रोदिमि॥&lt;br&gt;&#xA;इतिश्रुत्वा वचस्तस्य भृशं रोमाञ्चपूरितम्॥ ३.६७ ॥&lt;br&gt;&#xA;साधुसाध्वित्यथोवाच तं सुभद्रोऽप्यहं तथा॥&lt;br&gt;&#xA;दण्डवच्च प्रणमितो महीसागरसङ्गमम्॥ ३.६८ ॥&lt;br&gt;&#xA;चिन्तयावश्च मनसि प्रतीकारं मुनेरुभौ॥&lt;br&gt;&#xA;यो हि मानुष्यमासाद्य जलबुद्बुदभङ्गुरम्॥ ३.६९ ॥&lt;br&gt;&#xA;परार्थाय भवत्येष पुरुषोऽन्ये पुरीषकाः॥&lt;br&gt;&#xA;ततः सञ्चिन्त्य प्राहेदं सुभद्रो मुनिसत्तमम्॥ ३.७० ॥&lt;br&gt;&#xA;मा मुने परिखिद्यस्व देवशर्मन्स्थिरो भव॥&lt;br&gt;&#xA;अहं ते नाशयिष्यामि शोकं सूर्यस्तमो यथा।. ३.७१ ॥&lt;br&gt;&#xA;गमिष्याम्याश्रमं त्वं च नात्रापि परिहास्यते॥&lt;br&gt;&#xA;श्रृणु तत्कारणं तुभ्यं तर्पयिष्ये पितॄनहम्॥ ३.७२ ॥&lt;br&gt;&#xA;॥देवशर्मोवाच॥&lt;br&gt;&#xA;एवं ते वदमानस्य आयुरस्तु शतं समाः॥&lt;br&gt;&#xA;यदशक्यं महत्कर्म कर्तुमिच्छसि मत्कृते॥ ३.७३ ॥&lt;br&gt;&#xA;हर्षस्थाने विषादश्च पुनर्मां बाधते श्रृणु॥&lt;br&gt;&#xA;अपि वाक्यं शुभं सन्तो न गृह्णन्ति मुधा मुने॥ ३.७४ ॥&lt;br&gt;&#xA;कथमेतन्महत्कर्म कारयामि मुधावद॥&lt;br&gt;&#xA;पुनः किञ्चित्प्रवक्ष्यामि यथा मे निष्कृतिर्भवेत्॥ ३.७५ ॥&lt;br&gt;&#xA;शापितोऽसि मया प्राणैर्यथा वच्मि तथा कुरु॥&lt;br&gt;&#xA;अहं सदा करिष्यामि दर्शे चोद्दिश्यते पितॄन्॥ ३.७६ ॥&lt;br&gt;&#xA;श्राद्धं गङ्गार्णवे चात्र मत्पितॄणां त्वमाचर॥&lt;br&gt;&#xA;अहं चैवापि तपसः सञ्चितस्यापि जन्मना॥&lt;br&gt;&#xA;चतुर्भागं प्रदास्यामि एवमेवैतदाचर॥ ३.७७ ॥&lt;br&gt;&#xA;॥सुभद्र उवाच॥&lt;br&gt;&#xA;यद्येवं तव सन्तोषस्त्वेवमस्तु मुनीश्वर॥&lt;br&gt;&#xA;साधूनां च यथा हर्षस्तथा कार्यं विजानता॥ ३.७८ ॥&lt;br&gt;&#xA;॥भृगुरुवाच॥&lt;br&gt;&#xA;देवशर्मा ततो हृष्टो दत्त्वा पुण्यं त्रिवाचिकम्॥&lt;br&gt;&#xA;चतुर्थाशं ययौ धाम स्वं सुभद्रोऽपि च स्थितः॥ ३.७९ ॥&lt;br&gt;&#xA;एवंविधो नारदासौ मही सागरसङ्गमः॥&lt;br&gt;&#xA;यमनुस्मरतो मह्यं रोमाञ्चोऽद्यापि वर्तते॥ ३.८० ॥&lt;br&gt;&#xA;॥नारद उवाच॥&lt;br&gt;&#xA;इति श्रुत्वा फाल्गुनाहं हर्षगद्गदया गिरा॥&lt;br&gt;&#xA;मृतोमृत इवा वोचं साधुसाध्विति तम्भृगुम्॥ ३.८१ ॥&lt;br&gt;&#xA;यूयं वयं गमिष्यामो महीतीरं सुशोभनम्॥&lt;br&gt;&#xA;आवामीक्षावहे सर्वं स्थानकं तदनुत्तमम्॥ ३.८२ ॥&lt;br&gt;&#xA;मम चैवं वचः श्रुत्वा भृगुः सह मयययौ॥&lt;br&gt;&#xA;समस्तं तु महापुण्यं महीकूलं निरीक्षितम्॥ ३.८३ ॥&lt;br&gt;&#xA;तद्दृष्ट्वा चातिहृष्टोहमासं रोमाञ्चकञ्चुकः॥&lt;br&gt;&#xA;अब्रवं मुनिशार्दूलं हर्षगद्गदया गिरा॥ ३.८४ ॥&lt;br&gt;&#xA;त्वत्प्रसादात्करिष्यामि भृगो स्थानमनुत्तमम्॥&lt;br&gt;&#xA;स्वस्थानं गम्यतां ब्रह्मन्नतः कृत्यं विचिन्तये॥ ३.८५ ॥&lt;br&gt;&#xA;एवं भृगुं चास्मिविसर्जयित्वा कल्लोलकोलाहलकौतुकीतटे॥&lt;br&gt;&#xA;अथोपविश्येदमचिन्तयं तदा किं कृत्यमात्मानमिवैकयोगी॥ ३.८६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कौमारीकाखण्डे नारदार्जुनसंवादे महीसागरसङ्गमतीर्थमाहात्म्ये&#xA;तृतीयोऽध्यायः॥ ३ ॥ छ ॥&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/04/</guid>
      <description>&lt;p&gt;[अध्यायः ०४]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ४&lt;br&gt;&#xA;॥ नारद उवाच॥&lt;br&gt;&#xA;ततस्त्वहं चिन्तयामि कथं स्थानमिदं भवेत्॥&lt;br&gt;&#xA;ममायत्तं यतो राज्ञां भूमिरेषा सदा वशे॥ ४.१ ॥&lt;br&gt;&#xA;यत्त्वहं धर्मवर्णाणं गत्वा याचे ह मेदिनीम्॥&lt;br&gt;&#xA;अर्पयत्येव स च मे याचितो न पुनः परः॥ ४.२ ॥&lt;br&gt;&#xA;तथा हि मुनिभिः प्रोक्तं द्रव्यं त्रिविधमुत्तमम्॥&lt;br&gt;&#xA;शुक्लं मध्यं च शबलमधमं गृष्णमुच्यते॥ ४.३ ॥&lt;br&gt;&#xA;श्रुतेः सम्पादनाच्छिष्यात्प्राप्तं शुक्लं च क्न्ययया॥&lt;br&gt;&#xA;तथा कुसीदवाणिज्यकृषियाचितमेव च॥ ४.४ ॥&lt;br&gt;&#xA;शबलं प्रोच्यते सद्भिर्द्यूतचौर्येण साहसैः॥&lt;br&gt;&#xA;व्याजेनोपार्जितं यच्च तत्कृष्णं समुदाहृतम्॥ ४.५ ॥&lt;br&gt;&#xA;शुक्लवित्तेन यो धर्मं प्रकुर्याच्छ्रद्धयान्वितः॥&lt;br&gt;&#xA;तीर्थं पात्रं समासाद्य देवत्वे तत्समश्नुते॥ ४.६ ॥&lt;br&gt;&#xA;राजसेन च भावेन वित्तेन शबलेन च॥&lt;br&gt;&#xA;प्रदद्याद्दानमर्थिभ्यो मानुष्यत्वे तदश्नुते॥ ४.७ ॥&lt;br&gt;&#xA;तमोवृतस्तु यो दद्यात्कृष्णवित्तेन मानवः॥&lt;br&gt;&#xA;तिर्यक्त्वे तत्फलं प्रेत्य समश्राति नराधमः॥ ४.८ ॥&lt;br&gt;&#xA;तत्तु याचितद्रव्यं मे राजसं हि स्फुटं भवेत्॥&lt;br&gt;&#xA;अथ ब्राह्मणभावेन नृपं याचे प्रतिग्रहम्॥ ४.९ ॥&lt;br&gt;&#xA;तदप्यहो चातिकष्ट हेतुना तेन मे मतम्॥&lt;br&gt;&#xA;अयं प्रतिग्रहो घोरो मध्वास्वादो विषोपमः॥ ४.१० ॥&lt;br&gt;&#xA;प्रतीग्रहेण संयुक्तं ह्यमीवमाविशोद्द्विजम्॥&lt;br&gt;&#xA;तस्मादहं निवृत्तश्च पापादस्मात्प्रतिग्रहात्॥ ४.११ ॥&lt;br&gt;&#xA;ततः केनाप्युपायेन द्वयोरन्यतरेण तु॥&lt;br&gt;&#xA;स्वायत्तं स्थानक कुर्म एतत्सञ्चिन्तये मुहुः॥ ४.१२ ॥&lt;br&gt;&#xA;यथा कुभार्यः पुरुषश्चिन्तान्तं न प्रपद्यते॥&lt;br&gt;&#xA;तथैव विमृशंश्चाहं चिन्तान्तं न लभाम्यणु॥ ४.१३ ॥&lt;br&gt;&#xA;एतस्मिन्नन्तरे पार्थ स्नातुं तत्र समागताः॥&lt;br&gt;&#xA;बहवो मुनयः पुण्ये महीसागरसङ्गमे॥ ४.१४ ॥&lt;br&gt;&#xA;अहं तानब्रवं सर्वान्कुतो यूयं समागताः॥&lt;br&gt;&#xA;ते मामूचुः प्रणम्याथ सौराष्ट्रविषये मुने॥ ४.१५ ॥&lt;br&gt;&#xA;धर्मवर्मेति नृपतिर्योऽस्य देशस्य भूपतिः॥&lt;br&gt;&#xA;स तु दानस्य तत्त्वार्थी तेपे वर्षगणान्बहून्॥ ४.१६ ॥&lt;br&gt;&#xA;ततस्तं प्राह खे वाणी श्लोकमेकं नृप श्रृणु॥&lt;br&gt;&#xA;द्विहेतु षडधिष्ठानं षडङ्गं च द्विपाकयुक्॥ ४.१७ ॥&lt;br&gt;&#xA;चतुःप्रकारं त्रिविधं त्रिनाशं दानमुच्यते॥&lt;br&gt;&#xA;इत्येकं श्लोकमाभाष्य खे वाणी विरराम ह॥ ४.१८ ॥&lt;br&gt;&#xA;श्लोकस्यार्थं नावभाषे पृच्छमानापि नारद॥&lt;br&gt;&#xA;ततो राजा धर्मवर्मा पटहेनान्वघोषयत्॥ ४.१९ ॥&lt;br&gt;&#xA;यस्तु श्लोकस्य चैवास्य लब्धस्य तपसा मया॥&lt;br&gt;&#xA;करोति सम्यगव्याख्यानं तस्य चैतद्ददाम्यहम्॥ ४.२० ॥&lt;br&gt;&#xA;गवां च सप्त नियुतं सुवर्णं तावदेव तु॥&lt;br&gt;&#xA;सप्तग्रामान्प्रयच्छामि श्लोकव्याख्यां करोति यः॥ ४.२१ ॥&lt;br&gt;&#xA;पटहेनेति नृपतेः श्रुत्वा राज्ञो वचो महत्॥&lt;br&gt;&#xA;आजग्मुर्बहुदेशीया ब्राह्मणाः कोटिशो मुने॥ ४.२२ ॥&lt;br&gt;&#xA;पुनर्दुर्बोधविन्यासः श्लोकस्तैर्विप्रपुङ्गवैः॥&lt;br&gt;&#xA;आख्यातुं शक्यते नैव गुडो मूकैर्यथा मुने॥ ४.२३ ॥&lt;br&gt;&#xA;वयं च तत्र याताः स्मो धनलोभेन नारद॥&lt;br&gt;&#xA;दुर्बोधत्वान्नमस्कृत्य श्लोकं चात्र समागताः॥ ४.२४ ॥&lt;br&gt;&#xA;दुर्व्याख्येयस्त्वयं श्लोको धनं लभ्यं न चैव नः॥&lt;br&gt;&#xA;तीर्थयात्रां कथं यामीत्येवाचिन्त्यात्र चागताः॥ ४.२५ ॥&lt;br&gt;&#xA;एवं फाल्गुन तेषां तु वचः श्रुत्वा महात्मनाम्॥&lt;br&gt;&#xA;अतीव सम्प्रहृष्टोऽहं तान्विसृज्येत्यचिन्तयम्॥ ४.२६ ॥&lt;br&gt;&#xA;अहो प्राप्त उपायो मे स्थानप्राप्तौ न संशयः॥&lt;br&gt;&#xA;श्लोकं व्याख्याय नृपतेर्लप्स्ये स्थानं धनं तथा॥ ४.२७ ॥&lt;br&gt;&#xA;विद्यामूल्येन नैवं च याचितः स्यात्प्रतिग्रहः॥&lt;br&gt;&#xA;सत्यमाह पुराणार्षिर्वासुदेवो जगद्गुरुः॥ ४.२८ ॥&lt;br&gt;&#xA;धर्मस्य यस्य श्रद्धा स्यान्न च सा नैव पूर्यते॥&lt;br&gt;&#xA;पापस्य यस्य श्रद्धास्यान्न च सापि न पूर्यते॥ ४.२९ ॥&lt;br&gt;&#xA;एवं विचिन्त्य विद्वांसः प्रकुर्वन्ति यथारुचि॥&lt;br&gt;&#xA;सत्यमेतद्विभोर्वाक्यं दुर्लभोऽपि यथा हि मे॥ ४.३० ॥&lt;br&gt;&#xA;मनोरथोऽयं सफलः सम्भूतोङ्कुरितः स्फुटम्॥&lt;br&gt;&#xA;एनं च दुर्विदं श्लोकमहं जानामि सुस्फुटम्॥ ४.३१ ॥&lt;br&gt;&#xA;अमूर्तैः पितृभिः पूर्वमेव ख्यातो हि मे पुरा॥&lt;br&gt;&#xA;एवं हर्षान्वितः पार्थ सञ्चिन्त्याऽहं ततो मुहुः॥ ४.३२ ॥&lt;br&gt;&#xA;प्रणम्य तीर्थं चलितो महीसागरसङ्गमम्॥&lt;br&gt;&#xA;वृद्धब्राह्मणरूपेण ततोहं यातवान्नृपम्॥ ४.३३ ॥&lt;br&gt;&#xA;इदं भणितवानस्मि श्लोकव्याख्यां नृप श्रृणु॥&lt;br&gt;&#xA;यत्ते पटहविख्यातं दानं च प्रगुणीकुरु॥ ४.३४ ॥&lt;br&gt;&#xA;एवमुक्ते नृपः प्राह प्रोचुरेवं हि कोटिशः॥&lt;br&gt;&#xA;द्विजोत्तमाः पुनर्नस्यं प्रोक्तुमर्थो हि शक्यते॥ ४.३५ ॥&lt;br&gt;&#xA;के द्विहेतू षडाख्यातान्यधिष्ठानानि कानि च॥&lt;br&gt;&#xA;कानि चैव षडङ्गानि कौ द्वौ पाकौ तथा स्मृतौ॥ ४.३६ ॥&lt;br&gt;&#xA;के च प्रकाराश्चत्वारः किंस्वित्तत्त्रिविधं द्विज॥&lt;br&gt;&#xA;पयो नाशाश्च के प्रोक्ता दानस्यैतत्स्फुटं वद॥ ४.३७ ॥&lt;br&gt;&#xA;स्फुटान्प्रश्नानिमान्सप्त यदि वक्ष्यसि ब्राह्मण॥&lt;br&gt;&#xA;ततो गवां सप्तनियुतं सुवर्णं तावदेव तु॥ ४.३८ ॥&lt;br&gt;&#xA;सप्त ग्रामांश्च दास्यामि नो चेद्यास्यसि स्वं गृहम्॥&lt;br&gt;&#xA;इत्युक्त्वा वचनं पार्थ सौराष्ट्रस्वामिनं नृपम्॥ ४.३९ ॥&lt;br&gt;&#xA;धर्मवर्माणमस्त्वेवं प्रावोचमवधारय॥&lt;br&gt;&#xA;श्लोकव्याख्यां स्फुटां वक्ष्ये दानहेतू च तौ श्रृणु॥ ४.४० ॥&lt;br&gt;&#xA;अल्पत्वं वा बहुत्वं वा दानस्याभ्युदयावहम्॥&lt;br&gt;&#xA;श्रद्धा शक्तिश्च दानानां वृद्ध्यक्षयकरेहि ते॥ ४.४१ ॥&lt;br&gt;&#xA;तत्र श्रद्धाविषये श्लोका भवन्ति॥&lt;br&gt;&#xA;कायक्लेशैश्च बहुभिर्न चैवारथस्य राशिभिः॥ ४.४२ ॥&lt;br&gt;&#xA;धर्मः सम्प्राप्यते सूक्ष्मः श्रद्धा धर्मोऽद्भुतं तपः॥&lt;br&gt;&#xA;श्रद्धा स्वर्गश्च मोक्षश्च श्रद्धा सर्वमिदं जगत्॥ ४.४३ ॥&lt;br&gt;&#xA;सर्वस्वं जीवितं चापि दद्यादश्रद्धया यदि॥&lt;br&gt;&#xA;नाप्नुयात्स फलं किञ्चिच्छ्रद्दधानस्ततो भवेत्॥ ४.४४ ॥&lt;br&gt;&#xA;श्रद्धया साध्यते धर्मो महद्भिर्नार्थराशिभिः॥&lt;br&gt;&#xA;अकिञ्चना हि मुनयः श्रद्धावन्तो दिवं गताः॥ ४.४५ ॥&lt;br&gt;&#xA;त्रिविधा भवति श्रद्धा देहिनां सा स्वभावजा॥&lt;br&gt;&#xA;सात्त्विकी राजसी चैव तामसी चेति तां श्रृणु॥ ४.४६ ॥&lt;br&gt;&#xA;यजन्ते सात्त्विका देवान्यक्षरक्षांसि राजसाः॥&lt;br&gt;&#xA;प्रेतान्भूतपिशाचांश्च यजन्ते तामसा जनाः॥ ४.४७ ॥&lt;br&gt;&#xA;तस्माच्छ्रद्धावता पात्रे दत्तं न्यायार्जितं हि यत्॥&lt;br&gt;&#xA;तेनैव भगवान्रुद्रः स्वल्पकेनापि तुष्यति॥ ४.४८ ॥&lt;br&gt;&#xA;शक्तिविषये च श्लोका भवन्ति॥&lt;br&gt;&#xA;कुटुम्बभुक्तवसनाद्देयं यदतिरिच्यते॥&lt;br&gt;&#xA;मध्वास्वादो विषं पश्चाद्दातुर्धर्मोऽन्यथा भवेत्॥ ४.४९ ॥&lt;br&gt;&#xA;शक्ते परजने दाता स्वजने दुःखजीविनि॥&lt;br&gt;&#xA;मध्वापानविषादः स धर्माणां प्रतिरूपकः॥ ४.५० ॥&lt;br&gt;&#xA;भृत्यानामुपरोधेन यत्करोत्यौर्ध्वदैहिकम्॥&lt;br&gt;&#xA;तद्भवत्यसुखोदकं जीवतोऽस्य मृतस्य च॥ ४.५१ ॥&lt;br&gt;&#xA;सामान्यं याचितं न्यासमाधिर्दाराश्च दर्शनम्॥&lt;br&gt;&#xA;अन्वाहितं च निक्षेपः सर्वस्वं चान्वये सति॥ ४.५२ ॥&lt;br&gt;&#xA;आपत्स्वपि न देयानि नववस्तूनि पण्डितैः॥&lt;br&gt;&#xA;यो ददाति स मूढात्मा प्रायाश्चित्तीयते नरः॥ ४.५३ ॥&lt;br&gt;&#xA;इति ते गदितौ राजन्द्वौ हेतू श्रूयतामतः॥&lt;br&gt;&#xA;अधिष्ठानानि वक्ष्यामि षडेव श्रृणु तान्यपि॥ ४.५४ ॥&lt;br&gt;&#xA;धर्ममर्थं च कामं च व्रीडाहर्षभयानि च॥&lt;br&gt;&#xA;अधिष्ठानानि दानानां षडेतानि प्रचक्षते॥ ४.५५ ॥&lt;br&gt;&#xA;पात्रेभ्यो दीयते नित्यमनपेक्ष्य प्रयोजनम्॥&lt;br&gt;&#xA;केवलं धर्मबुद्ध्या यद्धर्मदानं तदुच्यते॥ ४.५६ ॥&lt;br&gt;&#xA;धनिनं धनलोभेन लोभयित्वार्थमाहरेत्॥&lt;br&gt;&#xA;तदर्थदानमित्याहुः कामदानमतः श्रृणु॥ ४.५७ ॥&lt;br&gt;&#xA;प्रयोजनमपेक्ष्यैव प्रसङ्गाद्यत्प्रदीयते॥&lt;br&gt;&#xA;अनर्हेषु सरागेण कामदानं तदुच्यते॥ ४.५८ ॥&lt;br&gt;&#xA;संसदि व्रीडयाऽऽश्रुत्य आर्थिभ्यः प्रददाति च॥&lt;br&gt;&#xA;प्रतिदीयते च यद्दानं व्रीडादानमिति श्रुतम्॥ ४.५९ ॥&lt;br&gt;&#xA;दृष्ट्वा प्रियाणि श्रुत्वा वा हर्षवद्यत्प्रदीयते॥&lt;br&gt;&#xA;हर्षदानमिति प्रोक्तं दानं तद्धर्मचिन्तकैः॥ ४.६० ॥&lt;br&gt;&#xA;आक्रोशानर्थहिंसानां प्रतीकाराय यद्भवेत्॥&lt;br&gt;&#xA;दीयतेऽनुपकर्तृभ्यो भयदानं तदुच्यते॥ ४.६१ ॥&lt;br&gt;&#xA;प्रोक्तानि षडधिष्ठानान्यङ्गान्यपि च षट्च्छ्रुणु॥&lt;br&gt;&#xA;दाता प्रतिग्रहीता च शुद्धिर्देयं च धर्मयुक्॥ ४.६२ ॥&lt;br&gt;&#xA;देशकालौ च दानानामङ्गान्येतानि षड्विदुः॥&lt;br&gt;&#xA;अपरोगी च धर्मात्मा दित्सुरव्यसनः शुचिः॥ ४.६३ ॥&lt;br&gt;&#xA;अनिन्द्याजीवकर्मा च षड्भिर्दाता प्रशस्यते॥&lt;br&gt;&#xA;अनृजुश्चाश्रद्दधानोऽशान्तात्मा धृष्टभीरुकः॥ ४.६४ ॥&lt;br&gt;&#xA;असत्यसन्धो निद्रालुर्दातायं तामसोऽधमः॥&lt;br&gt;&#xA;त्रिशुक्लः कृशवृत्तिश्च घृणालुः सकलेन्द्रियः॥ ४.६५ ॥&lt;br&gt;&#xA;विमुक्तो योनिदोषेभ्यो ब्राह्मः पात्रमुच्यते॥&lt;br&gt;&#xA;सौमुख्यादभिसम्प्रीतिरर्थिनां दर्शने सदा॥&lt;br&gt;&#xA;सत्कृतिश्चानसूया च तदा शुद्धिरिति स्मृता॥ ४.६६ ॥&lt;br&gt;&#xA;अपराबाधमक्लेशं स्वयत्नेनार्जितं धनम्॥&lt;br&gt;&#xA;स्वल्पं वा विपुलं वापि देयमित्यभिधीयते॥ ४.६७ ॥&lt;br&gt;&#xA;तेनापि किल धर्मेण उद्दिश्य किल किञ्चन॥&lt;br&gt;&#xA;देयं तद्धर्मयुगिति शून्ये शून्यं फलं मतम्॥ ४.६८ ॥&lt;br&gt;&#xA;न्यायेन दुर्लभं द्रव्यं देशे कालेपि वा पुनः॥&lt;br&gt;&#xA;दानार्हौ देशकालौ तौ स्यातां श्रेष्ठौ न चान्यथा॥ ४.६९ ॥&lt;br&gt;&#xA;षण्डगानीति चोक्तानि द्वौ च पाकावतः श्रृणु॥&lt;br&gt;&#xA;द्वौ पाकौ दानजौ प्राहुः परत्राथ त्विहोच्यते॥ ४.७० ॥&lt;br&gt;&#xA;सद्भ्यो यद्दीयते किञ्चित्तत्परत्रोपतिष्ठति॥&lt;br&gt;&#xA;असत्सु दीयते किञ्चित्तद्दानमिह भुज्यते॥ ४.७१ ॥&lt;br&gt;&#xA;द्वौ पाकाविति निर्दिष्टौ प्रकारांश्चतुरः श्रृणु॥&lt;br&gt;&#xA;ध्रुवमाहुस्त्रिकं काम्यं नैमित्तिकमिति क्रमात्॥ ४.७२ ॥&lt;br&gt;&#xA;वैदिको दानमार्गोऽयं चतुर्धा वर्ण्यते द्विजैः॥&lt;br&gt;&#xA;प्रपारामतडागादिसर्वकामफलं ध्रुवम्॥ ४.७३ ॥&lt;br&gt;&#xA;तदाहुस्त्रिकामित्याहुर्दीयते यद्दिनेदिने॥&lt;br&gt;&#xA;अपत्यविजयैश्वर्यस्त्रीबालार्थं प्रदीयते॥ ४.७४ ॥&lt;br&gt;&#xA;इच्छासंस्थं च यद्दानं काम्यमित्यभिधीयते॥&lt;br&gt;&#xA;कालापेक्षं क्रियापेक्षं गुणापेक्षमिति स्मृतौ॥ ४.७५ ॥&lt;br&gt;&#xA;त्रिधा नौमित्तिकं प्रोक्तं सदा होमविवर्जितम्॥&lt;br&gt;&#xA;इति प्रोक्ताः प्रकारास्ते त्रैविध्यमभिधीयते॥ ४.७६ ॥&lt;br&gt;&#xA;अष्टोत्तमानि चत्वारि मध्यमानि विधानतः॥&lt;br&gt;&#xA;कानीयसानि शेषाणि त्रिविधत्वमिदं विदुः॥ ४.७७ ॥&lt;br&gt;&#xA;गृहप्रासादविद्याभूगोकूपप्राणहाटकम्॥&lt;br&gt;&#xA;एतान्युत्तमदानानि उत्तमद्रव्यदानतः॥ ४.७८ ॥&lt;br&gt;&#xA;अन्नारामं च वासांसि हयप्रभृतिवाहनम्॥&lt;br&gt;&#xA;दानानि मध्यमानीति मध्यमद्रव्यदानतः॥ ४.७९ ॥&lt;br&gt;&#xA;उपानच्छत्रपात्रादिदधिमध्वासनानि च॥ ४.८० ॥&lt;br&gt;&#xA;दीपकाष्ठोपलादीनि चरमं बहुवार्षिकम्॥&lt;br&gt;&#xA;इति कानीयसान्याहुर्दाननाशत्रयं श्रृणु॥ ४.८१ ॥&lt;br&gt;&#xA;यद्दत्त्वा तप्यते पश्चादासुरं तद्धृथा मतम्॥&lt;br&gt;&#xA;अश्रद्धया यद्ददाति राक्षसं स्याद्वृथैव तत्॥ ४.८२ ॥&lt;br&gt;&#xA;यच्चाक्रुश्य ददात्यङ्ग दत्त्वा वाक्रोशति द्विजम्॥&lt;br&gt;&#xA;पैशाचं तद्वृथा दानन्दाननाशास्त्रयस्त्वमी॥ ४.८३ ॥&lt;br&gt;&#xA;इति सप्तपदैर्बद्धं दानमाहात्म्य मुत्तमम्॥&lt;br&gt;&#xA;शक्त्या ते कीर्तितं राजन्साधु वाऽसाधु वा वद॥ ४.८४ ॥&lt;br&gt;&#xA;॥धर्मवर्मोवाच॥&lt;br&gt;&#xA;अद्य मे सफलं जन्म अद्य मे सफलं तपः॥&lt;br&gt;&#xA;अद्य ते कृतकृत्योऽस्मि कृतः कृतिमतां वर॥ ४.८५ ॥&lt;br&gt;&#xA;पठित्वा सकलं जन्म ब्रह्मचारि यथा वृथा॥&lt;br&gt;&#xA;बहुक्लेशात्प्राप्तभार्यः सावृथाऽप्रियवादिनी॥ ४.८६ ॥&lt;br&gt;&#xA;क्लेशेन कृत्वा कूपं वा स च क्षारोदको वृथा॥&lt;br&gt;&#xA;बहुक्लेशैर्जन्म नीतं विना धर्मं तथा वृथा॥ ४.८७ ॥&lt;br&gt;&#xA;एवं मे यद्वृथा नाम जातं तत्सफलं त्वया॥&lt;br&gt;&#xA;कृतं तस्मान्नमस्तुभ्यं द्विजेभ्यश्च नमोनमः॥ ४.८८ ॥&lt;br&gt;&#xA;सत्यमाह पुरा विष्णुः कुमारान्विष्णुसद्भनि॥ ४.८९ ॥&lt;br&gt;&#xA;नाहं तथाद्भि यजमानहविर्वितानश्चयोतद्‌घृतप्लुतमदन्हुतभुङ्मुखेन॥&lt;br&gt;&#xA;यद्ब्राह्मणस्य मुखतश्चरतोनुघासं तुष्टस्य मय्यवहितैर्निजकर्मपाकैः॥ ४.९०&#xA;॥&lt;br&gt;&#xA;तन्मयाऽशर्मणा वापि यद्विप्रेष्वप्रियं कृतम्॥&lt;br&gt;&#xA;सर्वस्य प्रभवो विप्रास्तत्क्षमतां प्रसादये॥ ४.९१ ॥&lt;br&gt;&#xA;त्वं च कोसि न सामान्यः प्रणम्याहं प्रसादये॥&lt;br&gt;&#xA;आत्मानं ख्यापय मुने प्रोक्तश्चेत्यब्रवं तदा॥ ४.९२ ॥&lt;br&gt;&#xA;॥नारद उवाच॥&lt;br&gt;&#xA;नारदोऽस्मि नृपश्रेष्ठ स्थानकार्थी समागतः॥&lt;br&gt;&#xA;प्रोक्तं च देहि मे द्रव्यं भूमिं च स्थानहेतवे॥ ४.९३ ॥&lt;br&gt;&#xA;यद्यपीयं देवतानां भूमिर्द्रव्यं च पार्थिव॥&lt;br&gt;&#xA;तथापि यस्मिन्यः काले राजा प्रार्थ्यः स निश्चितम्॥ ४.९४ ॥&lt;br&gt;&#xA;सहीश्वरस्यावतारो भर्त्ता दाताऽभयस्य सः॥&lt;br&gt;&#xA;तथैव त्वामहं याचे द्रव्यशुद्धिप्सया॥&lt;br&gt;&#xA;पूर्व ममालयं देहि देयार्थे प्रार्थनापरः॥ ४.९५ ॥&lt;br&gt;&#xA;॥राजोवाच॥&lt;br&gt;&#xA;यदि त्वं नारदो विप्र राज्यमस्त्वखिलं तव॥&lt;br&gt;&#xA;अहं हि ब्राह्मणानां ते दास्यं कर्ता न संशयः॥ ४.९६ ॥&lt;br&gt;&#xA;॥नारद उवाच॥&lt;br&gt;&#xA;यद्यस्माकं भवान्भक्तस्तत्ते कार्यं च नो वचः॥ ४.९७ ॥&lt;br&gt;&#xA;सर्वं यत्तद्देहि मे द्रव्यमुक्तं भुवं च मे सप्तगव्यूतिमात्राम्॥&lt;br&gt;&#xA;भूयात्त्वत्तोप्यस्य रक्षेति सोऽपि मेने त्वहं चिन्तये चार्थशेषम्॥ ४.९८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कौमारि काखण्डे नारदार्जुनसंवादे दानभेदप्रशंसावर्णनन्नाम&#xA;चतुर्थोऽध्यायः॥ ४ ॥ छ ॥&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/05/</guid>
      <description>&lt;p&gt;[अध्यायः ०५]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ५&lt;br&gt;&#xA;॥ नारद उवाच॥&lt;br&gt;&#xA;ततोऽहं धर्मवर्माणं प्रोच्य तिष्ठेद्धनं त्वयि॥&lt;br&gt;&#xA;कृत्यकाले ग्रहीष्यामीत्यागमं रैवतं गिरिम्॥ ५.१ ॥&lt;br&gt;&#xA;आसं प्रमुदितश्चाहं पश्यंस्तं गिरिसत्तमम्॥&lt;br&gt;&#xA;आह्वयानं नरान्साधून्भूमेर्भुजमिवोच्छ्रितम्॥ ५.२ ॥&lt;br&gt;&#xA;यस्मिन्नानाविधा वृक्षाः प्रकाशन्ते समन्ततः॥&lt;br&gt;&#xA;साधुं गृहपतिं प्राप्य पुत्रभार्यादयो यथा॥ ५.३ ॥&lt;br&gt;&#xA;मुदिता यत्र सन्तृप्ता वाशन्ते कोकिलादयः॥&lt;br&gt;&#xA;सद्गुरोर्ज्ञानसम्पन्ना यथा शिष्यगणा भुवि॥ ५.४ ॥&lt;br&gt;&#xA;यत्र तप्त्वा तपो मर्त्या यथेप्सितमवाप्नुयुः॥&lt;br&gt;&#xA;श्रीमहादेवमासाद्य भक्तो यद्वन्मनोरथम्॥ ५.५ ॥&lt;br&gt;&#xA;तस्याहं च गिरेः पार्थ समासाद्य महाशिलाम्॥&lt;br&gt;&#xA;शीतसौरभ्यमन्देन प्रीणीतोऽचिन्तयं हृदि॥ ५.६ ॥&lt;br&gt;&#xA;तावन्मया स्थानमाप्तं यदतीव सुदुर्लभम्॥&lt;br&gt;&#xA;इदानीं ब्राह्मणार्थेऽहं कुर्वे तावदुपक्रमम्॥ ५.७ ॥&lt;br&gt;&#xA;ब्राह्मणाश्च विलोक्य मे ये हि पात्रतमा मताः॥&lt;br&gt;&#xA;तथा हि चात्र श्रूयन्ते वचांसि श्रुतिवादिनाम्॥ ५.८ ॥&lt;br&gt;&#xA;न जलोत्तरणे शक्ता यद्वन्नौः कर्णवर्जिता॥&lt;br&gt;&#xA;तद्वच्छ्रेष्ठोऽप्यनाचारो विप्रो नोद्धरणक्षमः॥ ५.९ ॥&lt;br&gt;&#xA;ब्राह्मणो ह्यनधीयानस्तृणाग्निरिव शाम्यति॥&lt;br&gt;&#xA;तस्मै हव्यं न दातव्यं न हि भस्मनि हूयते॥ ५.१० ॥&lt;br&gt;&#xA;दानपात्रमतिक्रम्य यदपात्रे प्रदीयते॥&lt;br&gt;&#xA;तद्दत्तं गामतिक्रम्य गर्दभस्य गवाह्निकम्॥ ५.११ ॥&lt;br&gt;&#xA;ऊषरे वापितं बीजं भिन्नभाण्डे च गोदुहम्॥&lt;br&gt;&#xA;भस्मनीव हुतं हव्यं मूर्खे दानमशाश्वतम्॥ ५.१२ ॥&lt;br&gt;&#xA;विधिहीने तथाऽपात्रे यो ददाति प्रतिग्रहम्॥&lt;br&gt;&#xA;न केवलं हि तद्याति शेषं पुण्यं प्रणश्यति॥ ५.१३ ॥&lt;br&gt;&#xA;भूराप्ता गौस्तथा भोगाः सुवर्णं देहमेव च॥&lt;br&gt;&#xA;अश्वश्चक्षुस्तथा वासो घृतं तेजस्तिलाः प्रजाः॥ ५.१४ ॥&lt;br&gt;&#xA;घ्नन्ति तस्मादविद्वांस्तु बिभियाच्च प्रतिग्रहात्॥&lt;br&gt;&#xA;स्वल्पक केनाप्यविद्वांस्तु पङ्के गौरिव सीदति॥ ५.१५ ॥&lt;br&gt;&#xA;तस्माद्ये गूढतपसो गूढस्वाध्यायसाधकाः॥&lt;br&gt;&#xA;स्वदारनिरताः शान्तास्तेषु दत्तं सदाऽक्षयम्॥ ५.१६ ॥&lt;br&gt;&#xA;देशे काल उपायेन द्रव्यं श्रद्धासमन्वितम्॥&lt;br&gt;&#xA;पात्रे प्रदीयते यत्तत्सकलं धर्मलक्षणम्॥ ५.१७ ॥&lt;br&gt;&#xA;न विद्यया केवलया तपसा वापि पात्रता॥&lt;br&gt;&#xA;यत्र वृत्तिमिमे चोभे तद्वि पात्रं प्रचक्षते॥ ५.१८ ॥&lt;br&gt;&#xA;तेषां त्रयाणां मध्ये च विद्या मुख्यो महागुणः॥&lt;br&gt;&#xA;विद्यां विनान्धवद्विप्राश्चक्षुष्मन्तो हि ते मताः॥ ५.१९ ॥&lt;br&gt;&#xA;तस्माच्चक्षुष्मतो विद्वान्देशे देशे परीक्षयेत्॥&lt;br&gt;&#xA;प्रश्रान्ये मम वक्ष्यन्ति तेभ्यो दास्याम्यहं ततः॥ ५.२० ॥&lt;br&gt;&#xA;इति सञ्चिन्त्य मनसा तस्माद्देशात्समुत्थितः॥&lt;br&gt;&#xA;आश्रमेषु महर्षीणां विचराम्यस्मि फाल्गुन॥ ५.२१ ॥&lt;br&gt;&#xA;इमाञ्छ्लोकान्गायमानः प्रश्ररूपाञ्छृणुष्व तान्॥&lt;br&gt;&#xA;मातृकां को विजानाति कतिधा कीदृशाक्षराम्॥ ५.२२ ॥&lt;br&gt;&#xA;पञ्चपञ्चाद्भुतं गेहं को विजानाति वा द्विजः॥&lt;br&gt;&#xA;बहुरूपां स्त्रियं कर्तुमेकरूपां च वत्ति कः॥ ५.२३ ॥&lt;br&gt;&#xA;को वा चित्रकथाबन्धं वेत्ति संसारगोचरः॥&lt;br&gt;&#xA;को वार्णवमहाग्राहं वेत्ति विद्यापरायणः॥ ५.२४ ॥&lt;br&gt;&#xA;को वाष्टविधं ब्राह्मण्यं वेत्ति ब्राह्मणसत्तमः॥&lt;br&gt;&#xA;युगानां च चतुर्णां वा को मूलदिवसान्वदेत्॥ ५.२५ ॥&lt;br&gt;&#xA;चतुर्दशमनूनां वा मूलवासरं वेत्ति कः॥&lt;br&gt;&#xA;कस्मिंश्चैव दिने प्राप पूर्वं वा भास्करो रथम्॥ ५.२६ ॥&lt;br&gt;&#xA;उद्वेजयति भूतानि कृष्णाहिरिववेत्ति कः॥&lt;br&gt;&#xA;को वास्मिन्घोरसंसारे दक्षदक्षतमो भवेत्॥ ५.२७ ॥&lt;br&gt;&#xA;पन्थानावपि द्वौ कश्चिद्वेत्ति वक्ति च ब्राह्मणः॥&lt;br&gt;&#xA;इति मे द्वादश प्रश्रान्ये विदुर्ब्राह्मणोत्तमाः॥ ५.२८ ॥&lt;br&gt;&#xA;ते मे पूज्यतमास्तेषामहामाराधकश्चिरम्॥&lt;br&gt;&#xA;इत्यहं गायमानो वै भ्रमितः सकलां महीम्॥ ५.२९ ॥&lt;br&gt;&#xA;ते चाहुर्दुःखदाः ख्याताः प्रश्रास्ते कुर्महे नमः॥&lt;br&gt;&#xA;इत्यहं सकलां पृथ्वीं विचिन्त्यालब्धब्राह्मणः॥ ५.३० ॥&lt;br&gt;&#xA;हिमाद्रिशिखरासीनो भूयश्चिन्तामवाप्तवान्॥&lt;br&gt;&#xA;सर्वे विलोकिता विप्राः किमतः कर्तुमुत्सहे॥ ५.३१ ॥&lt;br&gt;&#xA;ततो मे चिन्तयानस्य पुनर्जातामतिस्त्वियम्॥&lt;br&gt;&#xA;अद्यापि न गतश्चाहं कलापग्राममुत्तमम्॥ ५.३२ ॥&lt;br&gt;&#xA;यस्मिन्विप्राः संवसन्ति मूर्तानीव तपांसि च॥&lt;br&gt;&#xA;चतुराशीतिसाहस्राः श्रुताध्ययनशालिनः॥ ५.३३ ॥&lt;br&gt;&#xA;स्थाने तस्मिन्गमिष्यामीत्युक्त्वाहं चलितस्तदा॥&lt;br&gt;&#xA;खेचरो हिममाक्रम्य परं पारं गतस्ततः॥ ५.३४ ॥&lt;br&gt;&#xA;अद्राक्षं पुण्यभूमिस्थं ग्रामरत्नमहं महत्॥&lt;br&gt;&#xA;शतयोजनविस्तीर्णं नानावृक्षसमाकुलम्॥ ५.३५ ॥&lt;br&gt;&#xA;यत्र पुण्यवतां सन्ति शतशः प्रवराश्रमाः॥&lt;br&gt;&#xA;सर्वेषामपि जीवानां यत्रान्योन्यं न दुष्टता॥ ५.३६ ॥&lt;br&gt;&#xA;यज्ञभाजां मुनीनां यदुपकारकरं सदा॥&lt;br&gt;&#xA;सतां धर्मवतां यद्वदुपकारो न शाम्यति॥ ५.३७ ॥&lt;br&gt;&#xA;मुनीनां यत्र परमं स्थानं चाप्यविनाशकृत्॥&lt;br&gt;&#xA;स्वाहास्वधावषट्‌कारहन्तकारो न नश्यति॥ ५.३८ ॥&lt;br&gt;&#xA;यत्र कृतयुगस्तार्थं बीजं पार्थावशिष्यते॥&lt;br&gt;&#xA;सूर्यस्य सोमवंशस्य ब्राह्मणानां तथैव च॥ ५.३९ ॥&lt;br&gt;&#xA;स्थानकं तत्समासाद्य प्रविष्टोऽहं द्विजाश्रमान्॥&lt;br&gt;&#xA;तत्र ते विविधान्वादान्विवदन्ते द्विजोत्तमाः॥ ५.४० ॥&lt;br&gt;&#xA;परस्परं चिन्तयाना वेदा मूर्तिधरा यथा॥&lt;br&gt;&#xA;तत्र मेधाविनः केचिदर्थमन्यैः प्रपूरितम्॥ ५.४१ ॥&lt;br&gt;&#xA;विचिक्षिपुर्महात्मानो नभोगतमिवामिषम्॥&lt;br&gt;&#xA;तत्रा हं करमुद्यम्य प्रावोचं पूर्यतां द्विजाः॥ ५.४२ ॥&lt;br&gt;&#xA;काकारावैः किमतैर्वो यद्यस्ति ज्ञानशालिता॥&lt;br&gt;&#xA;व्याकुरुध्वं ततः प्रश्रान्मम दुर्विषहान्बहून्॥ ५.४३ ॥&lt;br&gt;&#xA;॥ब्राह्मणा ऊचुः॥&lt;br&gt;&#xA;वद ब्राह्मण प्रश्रान्स्वाञ्छ्रुत्वाऽऽधास्यामहे वयम्॥&lt;br&gt;&#xA;परमो ह्येष नो लाभः प्रक्षान्पृच्छति यद्भवान्॥ ५.४४ ॥&lt;br&gt;&#xA;अहं पूर्विकया ते वै न्यषेधन्त परस्परम्॥&lt;br&gt;&#xA;अहं पूर्वमहं पूर्वमिति वीरा यथा रणे॥ ५.४५ ॥&lt;br&gt;&#xA;ततस्तान्ब्रवं प्रश्रानहं द्वादश पूर्वकान्॥&lt;br&gt;&#xA;श्रुत्वा ते मामवो चन्त लीलायन्तो मुनीश्वराः॥ ५.४६ ॥&lt;br&gt;&#xA;किं ते द्विज बालप्रश्नैरमीभिः स्वल्पकैरपि॥&lt;br&gt;&#xA;अस्माकं यन्निहीनं त्वं मन्यसे स ब्रवीत्वमून्॥ ५.४७ ॥&lt;br&gt;&#xA;ततोति विस्मितश्चाहं मन्यमानः कृतार्थताम्॥&lt;br&gt;&#xA;तेषां निहीनं सञ्चिन्त्य प्रावोचं प्रब्रवीत्वयम्॥ ५.४८ ॥&lt;br&gt;&#xA;ततः सुतनुनामा स बालोऽबालोऽभ्युवाच माम्॥&lt;br&gt;&#xA;मम मन्दायते वाणी प्रश्नैः स्वल्पैस्तव द्विज॥&lt;br&gt;&#xA;तथापि वच्मि मां यस्मान्निहीनं मन्यते भवान्॥ ५.४९ ॥&lt;br&gt;&#xA;॥सुतनुरुवाच॥&lt;br&gt;&#xA;अक्षरास्तु द्विपं चाशन्मातृकायाः प्रकीर्तिताः॥ ५.५० ॥&lt;br&gt;&#xA;ॐकारः प्रथमस्तत्र चतुर्दश स्वरास्तथा॥&lt;br&gt;&#xA;स्पर्शाश्चैव त्रयस्त्रिं शदनुस्वारस्तथैव च॥ ५.५१ ॥&lt;br&gt;&#xA;विसर्ज्जनीयश्च परो जिह्वामूलीय एव च॥&lt;br&gt;&#xA;उपध्मानीय एवापि द्विपञ्चाशदमी स्मृताः॥ ५.५२ ॥&lt;br&gt;&#xA;इति ते कथिता सङ्ख्या अर्थं चैषां श्रृणु द्विज॥&lt;br&gt;&#xA;अस्मिन्नर्थे चेति हासं तव वक्ष्यामि यः पुरा॥ ५.५३ ॥&lt;br&gt;&#xA;मिथिलायां प्रवृत्तोऽभूद्ब्राह्मणस्य निवेशने॥&lt;br&gt;&#xA;मिथिलायां पुरा पुर्यां ब्राह्मणः कौथुमाभिधः॥ ५.५४ ॥&lt;br&gt;&#xA;येन विद्याः प्रपठिता वर्तन्ते भुवि या द्विज॥&lt;br&gt;&#xA;एकत्रिंशत्सहस्राणि वर्षाणां स कृतादरः॥ ५.५५ ॥&lt;br&gt;&#xA;क्षणमप्यनवच्छिन्नं पठित्वा गेहवानभूत्॥&lt;br&gt;&#xA;ततः केनापि कालेन कौथुमस्याभवत्सुतः॥ ५.५६ ॥&lt;br&gt;&#xA;जडवद्वर्त्तमानः स मातृकां प्रत्यपद्यत॥&lt;br&gt;&#xA;पठित्वा मातृकामन्यन्नाध्येति स कथञ्चन॥ ५.५७ ॥&lt;br&gt;&#xA;ततः पिता खिन्नरूपी जडं तं समभाषत॥&lt;br&gt;&#xA;अधीष्व पुत्रकाधीष्व तव दास्यामि मोदकान्॥ ५.५८ ॥&lt;br&gt;&#xA;अथान्यस्मै प्रदास्यामि कर्णावुत्पाटयामि ते॥ ५.५९ ॥&lt;br&gt;&#xA;॥पुत्र उवाच॥&lt;br&gt;&#xA;तात किं मोदकार्थाय पठ्यते लोभहेतवे॥&lt;br&gt;&#xA;पठनन्नाम यत्पुंसां परामार्थं हि तत्स्मृतम्॥ ५.६० ॥&lt;br&gt;&#xA;॥कौथुम उवाच॥&lt;br&gt;&#xA;एवं ते वदमानस्य आयुर्भवतु ब्रह्मणः॥&lt;br&gt;&#xA;साध्वी बुद्धिरियं तेऽस्तु कुतो नाध्येष्यतः परम्॥ ५.६१ ॥&lt;br&gt;&#xA;॥पुत्र उवाच॥&lt;br&gt;&#xA;तात सर्वं परिज्ञेयं ज्ञानमत्रैव वै यतः॥&lt;br&gt;&#xA;ततः परं कण्ठशोषः किमर्थं क्रियते वद॥ ५.६२ ॥&lt;br&gt;&#xA;॥पितोवाच॥&lt;br&gt;&#xA;विचित्रं भाषसे बाल ज्ञातोऽत्रार्थश्च कस्त्वया॥&lt;br&gt;&#xA;ब्रूहि ब्रूहि पुनर्वत्स श्रोतुमिच्छामि ते गिरम्॥ ५.६३ ॥&lt;br&gt;&#xA;॥पुत्र उवाच॥&lt;br&gt;&#xA;एकत्रिंशत्सहस्राणि पठित्वापि त्वया पितः॥&lt;br&gt;&#xA;नानातर्कान्भ्रान्तिरेव सन्धिता मनसिस्वके॥ ५.६४ ॥&lt;br&gt;&#xA;अयमयं चायमिति धर्मो यो दर्शनोदितः॥&lt;br&gt;&#xA;तेषु वातायते चेतस्तव तन्नाशयामि ते॥ ५.६५ ॥&lt;br&gt;&#xA;उपदेशं पठस्येव नैवार्थज्ञोऽसि तत्त्वतः॥&lt;br&gt;&#xA;पाठमात्रा हि ये विप्रा द्विपदाः पशवो हि ते॥ ५.६६ ॥&lt;br&gt;&#xA;तत्ते ब्रवीमि तद्वाक्यं मोहमार्तण्डमद्भुतम्॥ ५.६७ ॥&lt;br&gt;&#xA;अकारः कथितो ब्रह्मा उकारो विष्णुरुच्यते॥&lt;br&gt;&#xA;मकारश्च स्मृतो रुद्रस्त्रयश्चैते गुणाः स्मृताः॥ ५.६८ ॥&lt;br&gt;&#xA;अर्धमात्रा च या मूर्ध्नि परमः स सदाशिवः॥&lt;br&gt;&#xA;एवमोङ्कारमाहात्म्यं श्रुतिरेषा सनातनी॥ ५.६९ ॥&lt;br&gt;&#xA;ॐकारस्य च माहात्म्यं याथात्म्येन न शक्यते॥&lt;br&gt;&#xA;वर्षाणामयुतेनापि ग्रन्थकोटिभिरेव वा॥ ५.७० ॥&lt;br&gt;&#xA;पुनर्यत्सारसर्वस्वं प्रोक्तं तच्छ्रूयतां परम्॥&lt;br&gt;&#xA;अःकारान्ता अकाराद्या मनवस्ते चतुर्दश॥ ५.७१ ॥&lt;br&gt;&#xA;स्वायम्भुवश्च स्वारोचिरौत्तमो रैवतस्तथा॥&lt;br&gt;&#xA;तामसश्चाक्षुषः षष्ठस्तथा वैवस्वतोऽधुना॥ ५.७२ ॥&lt;br&gt;&#xA;सावर्णिर्ब्रह्मसावर्णी रुद्रसावर्णिरेव च॥&lt;br&gt;&#xA;दक्षसावर्णिरेवापि धर्मसावर्णिरेव च॥ ५.७३ ॥&lt;br&gt;&#xA;रौच्यो भौत्यस्तथा चापि मनवोऽमी चतुर्दश॥&lt;br&gt;&#xA;श्वेतः पाण्डुस्तथा रक्तस्ताम्रः पीतश्च कापिलः॥ ५.७४ ॥&lt;br&gt;&#xA;कृष्णः श्यामस्तथा धूम्रः सुपिशङ्गः पिशङ्गकः॥&lt;br&gt;&#xA;त्रिवर्णः शबलो वर्णैः कर्कन्धुर इति क्रमात्॥ ५.७५ ॥&lt;br&gt;&#xA;वैवस्वतः क्षकारश्च तात कृष्णः प्रदृश्यते॥&lt;br&gt;&#xA;ककाराद्य हकारान्तास्त्रयस्त्रिंशच्च देवताः॥ ५.७६ ॥&lt;br&gt;&#xA;ककाराद्याष्ठकारान्ता आदित्या द्वादश स्मृताः॥&lt;br&gt;&#xA;धाता मित्रोऽर्यमा शक्रो वरुणाश्चांशुरेव च॥ ५.७७ ॥&lt;br&gt;&#xA;भगो विवस्वान्पूषा च सविता दशमस्तथा॥&lt;br&gt;&#xA;एकादशस्तथा त्वष्टा विष्णुर्द्वादश उच्यते॥ ५.७८ ॥&lt;br&gt;&#xA;जघन्यजः स सर्वेषामादित्यानां गुणाधिकः॥&lt;br&gt;&#xA;डकाराद्या बकारान्ता रुद्राश्चैकादशैव तु॥ ५.७९ ॥&lt;br&gt;&#xA;कपाली पिङ्गलो भीमो विरुपाक्षो विलोहितः॥&lt;br&gt;&#xA;अजकः शासनः शास्ता शम्भुश्चण्डो भवस्तथा॥ ५.८० ॥&lt;br&gt;&#xA;भकाराद्याः षकारान्ता अष्टौ हि वसवो मताः॥&lt;br&gt;&#xA;ध्रुवो घोरश्च सोमश्च आपश्चैव नलोऽनिलः॥ ५.८१ ॥&lt;br&gt;&#xA;प्रत्यूषश्च प्रभासश्च अष्टौ ते वसवः स्मृताः॥&lt;br&gt;&#xA;सौ हश्चेत्यश्विनौ ख्यातौ त्रयस्त्रिंशदिमे स्मृताः॥ ५.८२ ॥&lt;br&gt;&#xA;अनुस्वारो विसर्गश्च जिह्वामूलीय एव च॥&lt;br&gt;&#xA;उपध्मानीय इत्येते जरायुजास्तथाण्डजाः॥ ५.८३ ॥&lt;br&gt;&#xA;स्वेदजाश्चोद्भिजाश्चेति तत जीवाः प्रकीर्तिताः॥&lt;br&gt;&#xA;भावार्थः कथितश्चायं तत्त्वार्थं श्रृणु साम्प्रतम्॥ ५.८४ ॥&lt;br&gt;&#xA;ये पुमांसस्त्वमून्देवान्समाश्रित्य क्रियापराः॥&lt;br&gt;&#xA;अर्धमात्रात्मके नित्ये पदे लीनास्त एव हि॥ ५.८५ ॥&lt;br&gt;&#xA;चतुर्णां जीवयोनीनां तदैव परिमुच्यते॥&lt;br&gt;&#xA;यदाभून्मनसा वाचा कर्मणा च यजेत्सुरान्॥ ५.८६ ॥&lt;br&gt;&#xA;यस्मिञ्छास्त्रे त्वमी देवा मानिता नैव पापिभिः॥&lt;br&gt;&#xA;तच्छास्त्रं हि न मन्तव्यं यदि ब्रह्मा स्वयं वदेत्॥ ५.८७ ॥&lt;br&gt;&#xA;अमी च देवाः सर्वत्र श्रौते मार्गे प्रतिष्ठिताः॥&lt;br&gt;&#xA;पाषण्डशास्त्रे सर्वत्र निषिद्धाः पापकर्मभिः॥ ५.८८ ॥&lt;br&gt;&#xA;तदमून्ये व्यतिक्रम्य तपो दानमथो जपम्॥&lt;br&gt;&#xA;प्रकुर्वन्ति दुरात्मानो वेपते मरुतः पथि॥ ५.८९ ॥&lt;br&gt;&#xA;अहो मोहस्य माहात्म्यं पश्यताविजितात्मनाम्॥&lt;br&gt;&#xA;पठन्ति मातृकां पापा मन्यन्ते न सुरानिह॥ ५.९० ॥&lt;br&gt;&#xA;॥सुतनुरुवाच॥&lt;br&gt;&#xA;इति तस्य वचः श्रुत्वा पिताभूदतिविस्मितः॥&lt;br&gt;&#xA;पप्रच्छ च बहून्प्रश्रान्सोप्य वादीत्तथातथा॥ ५.९१ ॥&lt;br&gt;&#xA;मयापि तव प्रोक्तोऽयं मातृकाप्रश्र उत्तमः॥&lt;br&gt;&#xA;द्वितीयं श्रृणु तं प्रश्नं पञ्चपञ्चाद्भुतं गृहम्॥ ५.९२ ॥&lt;br&gt;&#xA;पञ्चभूतानि पञ्चैव कर्मज्ञानेन्द्रियाणि च॥&lt;br&gt;&#xA;पञ्च पञ्चापि विषया मनोबुद्ध्यहमेव च॥ ५.९३ ॥&lt;br&gt;&#xA;प्रकृतिः पुरुषश्चैव पञ्चविंशः सदाशिवः॥&lt;br&gt;&#xA;पञ्चपञ्चभिरेततैस्तु निष्पन्नं गृहमुच्यते॥ ५.९४ ॥&lt;br&gt;&#xA;देहमेतदिदं वेद तत्त्वतो यात्यसौ शिवम्॥&lt;br&gt;&#xA;बहुरूपां स्त्रियं प्राहुर्बुद्धिं वेदान्तवादिनः॥ ५.९५ ॥&lt;br&gt;&#xA;सा हि नानार्थभजनान्नानारूपं प्रपद्यते॥&lt;br&gt;&#xA;धर्मस्यैकस्य संयोगाद्बहुधाप्येकिकैव सा॥ ५.९६ ॥&lt;br&gt;&#xA;इति यो वेदे तत्त्वार्थं नासौ नरकमाप्नुयात्॥&lt;br&gt;&#xA;मुनिभिर्यश्च न प्रोक्तं यन्न मन्येत दैवतान्॥ ५.९७ ॥&lt;br&gt;&#xA;वचनं तद्बुधाः प्रहुर्बन्धं चित्रकथं त्विति॥&lt;br&gt;&#xA;यच्च कामान्वितं वाक्यं पञ्चमं वाप्यतः श्रुणु॥ ५.९८ ॥&lt;br&gt;&#xA;एको लोभो महान्ग्राहो लोभात्पापं प्रवर्तते॥&lt;br&gt;&#xA;लोभात्क्रोधः प्रभवति लोभात्कामः प्रवर्तते॥ ५.९९ ॥&lt;br&gt;&#xA;लोभान्मोहश्च माया च मानः स्तम्भः परेष्सुता॥&lt;br&gt;&#xA;अविद्याऽप्रज्ञता चैव सर्वं लोभात्प्रवर्तते॥ ५.१०० ॥&lt;br&gt;&#xA;हरणं परवित्तानां परदाराभिमर्शनम्॥&lt;br&gt;&#xA;साहसानां च सर्वेषामकार्याणआं क्रियास्तथा॥ ५.१०१ ॥&lt;br&gt;&#xA;स लोभः सह मोहेन विजेतव्यो जितात्मना॥&lt;br&gt;&#xA;दम्भो द्रोहश्च निन्दा च पैशुन्यं मत्सरस्तथा॥ ५.१०२ ॥&lt;br&gt;&#xA;भवन्त्येतानि सर्वाणि लुब्धानामकृतात्मनाम्॥&lt;br&gt;&#xA;सुमहां त्यपि सास्त्राणि धारयन्ति बहुश्रुताः॥ ५.१०३ ॥&lt;br&gt;&#xA;छेत्तारः संशयानां च लोभग्रस्ता व्रजन्त्यधः॥&lt;br&gt;&#xA;लोभक्रोधप्रसक्ताश्च शिष्टाचारबहिष्कृताः॥ ५.१०४ ॥&lt;br&gt;&#xA;अन्तःक्षुरा वाङ्मधुराः कूपाश्धन्नास्तृणौरिव॥&lt;br&gt;&#xA;कुर्वते ये बहून्मार्गांस्तांस्तान्हेतुबलन्विताः॥ ५.१०५ ॥&lt;br&gt;&#xA;सर्वमार्गं विलुम्मपन्ति लोभाज्जातिषु निष्ठुराः॥&lt;br&gt;&#xA;धर्मावतंसकाः क्षुद्रा मुष्णन्ति ध्वजिनो जगत्॥ ५.१०६ ॥&lt;br&gt;&#xA;एतेऽतिपापिनो ज्ञेया नित्यं लोभसमन्विताः॥&lt;br&gt;&#xA;जनको युवनाश्वश्च वृषादर्भिः प्रसेनजित्॥ ५.१०७ ॥&lt;br&gt;&#xA;लोभक्षयाद्दिवं प्राप्तास्तथैवान्ये जनाधिपाः॥&lt;br&gt;&#xA;तस्मात्त्यजन्ति ये लोभं तेऽतिक्रामन्ति सागरम्॥ ५.१०८ ॥&lt;br&gt;&#xA;संसाराख्यमतोऽनये ये ग्राहग्रस्ता न संशयः॥&lt;br&gt;&#xA;अथ ब्राह्मणभेदांस्त्वमष्टो विप्रावधारय॥ ५.१०९ ॥&lt;br&gt;&#xA;मात्रश्च ब्राह्मणश्चैव श्रोत्रियश्च ततः परम्॥&lt;br&gt;&#xA;अनूचानस्तथा भ्रूण ऋषिकल्प ऋषिर्मुनिः॥ ५.११० ॥&lt;br&gt;&#xA;एते ह्यष्टौ समुद्दिष्टा ब्राह्मणाः प्रथमं श्रुतौ॥&lt;br&gt;&#xA;तेषां परः परः श्रेष्ठो विद्यावृत्तविशेषतः॥ ५.१११ ॥&lt;br&gt;&#xA;ब्राह्मणानां कुले जातो जातिमात्रो यदा भवेत्॥&lt;br&gt;&#xA;अनुपेतः क्रियाहीनो मात्र इत्यभिधीयते॥ ५.११२ ॥&lt;br&gt;&#xA;एकोद्देश्यमतिक्रम्य वेदस्याचारवानृजुः॥&lt;br&gt;&#xA;स ब्राह्मण इति प्रोक्तो निभृतः सत्यवाग्घृणी॥ ५.११३ ॥&lt;br&gt;&#xA;एकां शाखां सकल्पां च षड्भिरङ्गैरधीत्य च॥&lt;br&gt;&#xA;षट्कर्मनिरतो विप्रः श्रोत्रियोनाम धर्मवित्॥ ५.११४ ॥&lt;br&gt;&#xA;वेदवेदाङ्गतत्त्वज्ञः शुद्धात्मा पापवर्जितः॥&lt;br&gt;&#xA;श्रेष्ठः श्रोत्रियवान्प्राज्ञः सोऽनूचान इति स्मृतः॥ ५.११५ ॥&lt;br&gt;&#xA;अनूचानगुणोपेतो यज्ञस्वाध्याययन्त्रितः॥&lt;br&gt;&#xA;भ्रूण इत्युच्यते शिष्टैः शेषभोजी जितेन्द्रियः॥ ५.११६ ॥&lt;br&gt;&#xA;वैदिकं लौकिकं चैव सर्वज्ञानमवाप्य यः॥&lt;br&gt;&#xA;आश्रमस्थो वशी नित्यमृषिकल्प इति स्मृतः॥ ५.११७ ॥&lt;br&gt;&#xA;ऊर्ध्वरेता भवत्यग्र्यो नियताशी नसम्श यी॥&lt;br&gt;&#xA;शापानुग्रहयोः शक्तः सत्यसन्धो भवेदृषिः॥ ५.११८ ॥&lt;br&gt;&#xA;निवृत्तः सर्वतत्त्वज्ञः कामक्रोधविवर्जितः॥&lt;br&gt;&#xA;ध्यानस्थानिष्क्रियो दान्तस्तुल्यमृत्काञ्चनो मुनिः॥ ५.११९ ॥&lt;br&gt;&#xA;एवमन्वयविद्याभ्यां वृत्तेन च समुच्छ्रिताः॥&lt;br&gt;&#xA;त्रिशुक्लानाम विप्रेन्द्राः पूज्यन्ते सवनादिषु॥ ५.१२० ॥&lt;br&gt;&#xA;इत्येवंविधविप्रत्वमुक्तं श्रृणु युगादयः॥&lt;br&gt;&#xA;नवमी कार्तिके शुक्ला कृतादिः परिकीर्तिता॥ ५.१२१ ॥&lt;br&gt;&#xA;वैशाखस्य तृतीया या शुक्ला त्रेतादिरुच्यते॥&lt;br&gt;&#xA;माघे पञ्चदशीनाम द्वापरादिः स्मृता बुधैः॥ ५.१२२ ॥&lt;br&gt;&#xA;त्रयोदशी नभस्ये च कृष्णा सा हि कलेः स्मृता॥&lt;br&gt;&#xA;युगादयः स्मृता ह्येता दत्तस्याक्षयकारकाः॥ ५.१२३ ॥&lt;br&gt;&#xA;एताश्चतस्रस्तिथयो युगाद्या दत्तं हुतं चाक्षयमाशु विद्यात्॥&lt;br&gt;&#xA;युगेयुगे वर्षशतेन दानं युगादिकाले दिवसेन तत्फलम्॥ ५.१२४ ॥&lt;br&gt;&#xA;युगाद्याः कथिता ह्येता मन्वाद्याः श्रृणु साम्प्रतम्॥&lt;br&gt;&#xA;अश्वयुक्छुक्लनवमी द्वादशी कार्तिके तथा॥ ५.१२५ ॥&lt;br&gt;&#xA;तृतीया चैत्रमासस्य तथा भाद्रपदस्य च॥&lt;br&gt;&#xA;फाल्गुनस्य त्वमावास्या पौषस्यैकादशी तथा॥ ५.१२६ ॥&lt;br&gt;&#xA;आषाढस्यापि दशमी माघमासस्य सप्तमी॥&lt;br&gt;&#xA;श्रावणस्याष्टमी कृष्णा तथाषाढी च पूर्णिमा॥ ५.१२७ ॥&lt;br&gt;&#xA;कार्तिकी फाल्गुनी चैत्री ज्येष्ठे पञ्चदशी सिता॥&lt;br&gt;&#xA;मन्वन्तरादयश्चैता दत्तस्याक्षयकारकाः॥ ५.१२८ ॥&lt;br&gt;&#xA;यस्यां तिथौ रथं पूर्वं प्राप देवो दिवाकरः॥&lt;br&gt;&#xA;सा तिथिः कथिता विप्रैर्माघे या रथसप्तमी॥ ५.१२९ ॥ द्र. &lt;a href=&#34;https://sa.wikisource.org/s/yp&#34;&gt;**ऋ.&#xA;&lt;/a&gt;&lt;br&gt;&#xA;तस्यां दत्तं हुतं चेष्टं सर्वमेवाक्षयं मतम्॥&lt;br&gt;&#xA;सर्वदारिद्र्यशमनं भास्करप्रीतये मतम्॥ ५.१३० ॥&lt;br&gt;&#xA;नित्योद्वेजकमाहुर्यं बुधास्तं श्रृणु तत्त्वतः॥&lt;br&gt;&#xA;यश्च याचनिको नित्यं न स स्वर्गस्य भाजनम्॥ ५.१३१ ॥&lt;br&gt;&#xA;उद्वेजयति भूतानि यथा चौरास्तथैव सः॥&lt;br&gt;&#xA;नरकं याति पापात्मा नित्योद्वेगकरस्त्वसौ॥ ५.१३२ ॥&lt;br&gt;&#xA;इहोपपत्तिर्मम केन कर्मणा क्व च प्रयातव्यमितो मयेति॥&lt;br&gt;&#xA;विचार्य चैवं प्रतिकारकारी बुधैः स चोक्तो द्विज दक्षदक्षः॥ ५.१३३ ॥&lt;br&gt;&#xA;मासैरष्टभिरह्ना च पूर्वेण वयसायुषा॥&lt;br&gt;&#xA;तत्कर्म पुरुषः कुर्याद्येनान्ते सुखमेधते॥ ५.१३४ ॥&lt;br&gt;&#xA;अर्चिर्धूमश्च मार्गौ द्वावाहुर्वेदान्तवादिनः॥&lt;br&gt;&#xA;अर्चिषा याति मोक्षं च धूमेनावर्तते पुनः॥ ५.१३५ ॥&lt;br&gt;&#xA;यज्ञैरासाद्यते धूमो नैष्कर्म्येणार्चिराप्यते॥&lt;br&gt;&#xA;एतयोरपरो मार्गः पाखण्ड इति कीर्त्यते॥ ५.१३६ ॥&lt;br&gt;&#xA;यो देवान्मन्यते नैव धर्मांश्च मनुसूचितान्॥&lt;br&gt;&#xA;नैतौ स याति पन्थानौ तत्त्वार्थोऽयं निरूपितः॥ ५.१३७ ॥&lt;br&gt;&#xA;इते ते कीर्तिताः प्रश्राः शक्त्या ब्राह्मणसत्तम॥&lt;br&gt;&#xA;साधु वाऽसाधु वा ब्रूही ख्यापयात्मानमेव च॥ ५.१३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कलापग्रामवासिसुतनुब्राह्मणेन नारदप्रश्नोत्तरकथनन्नाम&#xA;पञ्चमोऽध्यायः॥ ५ ॥ छ ॥&lt;/p&gt;</description>
    </item>
    <item>
      <title>०६</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/06/</guid>
      <description>&lt;p&gt;[अध्यायः ०६]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ६&lt;br&gt;&#xA;॥श्रीनारद उवाच॥&lt;br&gt;&#xA;इति श्रुत्वा फाल्गुनाहं रोमाञ्चपुलकीकृतः॥&lt;br&gt;&#xA;स्वरूपं प्रकटीकृत्य ब्राह्मणानिदमब्रवम्॥ ६.१ ॥&lt;br&gt;&#xA;अहो धन्यः पितास्माकं यस्य सृष्टस्य पालकाः॥&lt;br&gt;&#xA;युष्मद्विधा ब्राह्मणेन्द्राः सत्यमाह पुरा हरिः॥ ६.२ ॥&lt;br&gt;&#xA;मत्तोऽप्यनन्तात्परतः परस्मात्समस्तभूताधिपतेर्न किञ्चित्॥&lt;br&gt;&#xA;तेषां किमुस्यादितरेण येषां द्विजेश्वराणां मम मार्गवादिनाम्॥ ६.३ ॥&lt;br&gt;&#xA;तत्सर्वथाद्या धन्योऽस्मि सम्प्राप्तं जन्मनः फलम्॥&lt;br&gt;&#xA;यद्भवन्तो मया दृष्टाः पापोपद्रववर्जिताः॥ ६.४ ॥&lt;br&gt;&#xA;ततस्ते सहसोत्थाय शातातपपुरोगमाः॥&lt;br&gt;&#xA;अर्घ्यपाद्यादिसत्कारैः पूजयामासुर्मां द्विजाः॥ ६.५ ॥&lt;br&gt;&#xA;प्रोक्तवन्तश्च मां पार्थ वचः साधुजनो चितम्॥&lt;br&gt;&#xA;धन्या वयं हि देवर्षे त्वमस्मान्यदिहागतः॥ ६.६ ॥&lt;br&gt;&#xA;कुतो वाऽऽगमनं तुभ्यं गन्तव्यं वा क्व साम्प्रतम्॥&lt;br&gt;&#xA;अत्राप्यागमने कार्यमुच्यतां मुनिसत्तम॥ ६.७ ॥&lt;br&gt;&#xA;श्रुत्वा प्रीतिकरं वाक्यं द्विजानामिति पाण्डव॥&lt;br&gt;&#xA;प्रत्यवोचं मुनीन्द्रांस्ताञ्छ्रूयतां द्विजसत्तमाः॥ ६.८ ॥&lt;br&gt;&#xA;अहं हि ब्रह्मणो वाक्याद्विप्राणां स्थानकं शुभम्॥&lt;br&gt;&#xA;दातुकामो महातीर्थे महीसागरसङ्गमे॥ ६.९ ॥&lt;br&gt;&#xA;परीक्षन्ब्राह्मणानत्र प्राप्तो यूयं परीक्षिताः॥&lt;br&gt;&#xA;अहं वः स्थायिष्यामि चानुजानीत तद्द्विजाः॥ ६.१० ॥&lt;br&gt;&#xA;एवमुक्तो विलोक्यैव द्विजाञ्छातातपोऽब्रवीत्॥&lt;br&gt;&#xA;देवानामपि दुष्प्राप्यं सत्यं नारद भारतम्॥ ६.११ ॥&lt;br&gt;&#xA;किं पुनश्चापि तत्रैव मही सागरसङ्गमः॥&lt;br&gt;&#xA;यत्र स्नातो महातीर्थफलं सर्वमुपाश्नुते॥ ६.१२ ॥&lt;br&gt;&#xA;पुनरेको महान्दोषो बिभीमो नितरां यतः॥&lt;br&gt;&#xA;तत्र चौराः सुबहवो निर्घृणाः प्रियसाहसाः॥ ६.१३ ॥&lt;br&gt;&#xA;स्वर्शेषु षोडशं चैकविंशङ्गृह्णन्ति नो धनम्॥&lt;br&gt;&#xA;धनेन तेन हीनानां कीदृशं जन्म नो भवेत्॥ ६.१४ ॥&lt;br&gt;&#xA;वरं बुभुक्षया वासो मा चौरकरगा वयम्॥&lt;br&gt;&#xA;॥अर्जुन उवाच॥&lt;br&gt;&#xA;अद्भुतं वर्ण्यते विप्र के हि चौराः प्रकीर्तिताः॥ ६.१५ ॥&lt;br&gt;&#xA;किं धनं च हरन्त्येते येभ्यो बिभ्यति ब्राह्मणाः॥&lt;br&gt;&#xA;॥नारद उवाच॥&lt;br&gt;&#xA;कामक्रोधादयश्चौरास्तप एव धनं तथा॥ ६.१६ ॥&lt;br&gt;&#xA;तस्यापहाभीतास्ते मामूचुरिति ब्राह्मणाः॥&lt;br&gt;&#xA;तानहं प्राब्रवं पश्चाद्वि जानीत द्विजोत्तमाः॥ ६.१७ ॥&lt;br&gt;&#xA;जाग्रतां तु मनुष्याणां चौराः कुर्वन्ति किं खलाः॥&lt;br&gt;&#xA;भयभीतश्चालसश्च तथा चाशुचिरेव यः॥ ६.१८ ॥&lt;br&gt;&#xA;तेन किं नाम संसाध्यं भूमिस्तं ग्रसते नरम्॥ ६.१९ ॥&lt;br&gt;&#xA;॥शातातप उवाच॥&lt;br&gt;&#xA;वयं चौरभयाद्भीतास्ते हरन्ति धनं महत्॥&lt;br&gt;&#xA;कर्तुं तदा कथं शक्यमङ्गजागरणं तथा॥ ६.२० ॥&lt;br&gt;&#xA;खलाश्चौरा गताः क्वापि ततो नत्वाऽऽगता वयम्॥&lt;br&gt;&#xA;तस्मासर्वं सन्त्यजामो भयभीता वयं मुने॥ ६.२१ ॥&lt;br&gt;&#xA;प्रतिग्रहश्च वै घोरः षष्ठांऽशफलदस्तथा॥&lt;br&gt;&#xA;एवं ब्रुवति तस्मिंश्च हारीतोनाम चाब्रवीत्॥ ६.२२ ॥&lt;br&gt;&#xA;मूढबुद्ध्या हि को नाम महीसागरसङ्गमम्॥&lt;br&gt;&#xA;त्यजेच्च यत्र मोक्षश्च स्वर्गश्च करगोऽथ वा॥ ६.२३ ॥&lt;br&gt;&#xA;कलापादिषु ग्रामेषु को वसेत विचक्षणः॥&lt;br&gt;&#xA;यदि वासः स्तम्भतीर्थे क्षणार्धमपि लभ्यते॥ ६.२४ ॥&lt;br&gt;&#xA;भयं च चौरजं सर्वं किं करिष्यति तत्र न॥&lt;br&gt;&#xA;कुमारनाथं मनसि पालकं कुर्वतां दृढम्॥ ६.२५ ॥&lt;br&gt;&#xA;साहसं च विना भूतिर्न कथञ्चन प्राप्यते॥&lt;br&gt;&#xA;तस्मान्नारद तत्राहमा यास्ये तव वाक्यतः॥ ६.२६ ॥&lt;br&gt;&#xA;षड्विंशतिसहस्राणि ब्राह्मणा मे परिग्रहे॥&lt;br&gt;&#xA;षट्‌कर्मनिरताः शुद्धा लोभदम्भविवर्जिताः॥ ६.२७ ॥&lt;br&gt;&#xA;तैः सार्धमागमिष्यामि ममेदं मतमुत्तमम्॥&lt;br&gt;&#xA;इत्युक्ते वचने तांश्च कृत्वाहं दण्डमूर्धनि॥ ६.२८ ॥&lt;br&gt;&#xA;निवृत्तः सहसा पार्थ खेचरोऽतिमुदान्वितः॥&lt;br&gt;&#xA;शतयोजनमात्रं तु हिममार्गमतीत्य च॥ ६.२९ ॥&lt;br&gt;&#xA;केदारं समुपायातो युक्तस्तैर्द्विजसत्तमैः॥&lt;br&gt;&#xA;आकाशेन सुशक्यश्च बिलेनाथ स देशकः॥ ६.३० ॥&lt;br&gt;&#xA;अतिक्रान्तुं नान्यथा च तथा स्कन्दप्रसादतः॥ ६.३१ ॥&lt;br&gt;&#xA;॥अर्जुन उवाच॥&lt;br&gt;&#xA;क्व कलापं च द्ग्रामं कथं शक्यं बिलेन च॥&lt;br&gt;&#xA;कथं स्कन्दप्रसादः स्यादेतन्मे ब्रूहि नारद॥ ६.३२ ॥&lt;br&gt;&#xA;॥नारद उवाच॥&lt;br&gt;&#xA;केदाराद्धिमसंयुक्तं योजनानां शतं स्मृतम्॥&lt;br&gt;&#xA;तदन्ते योजनशतं विस्तृतं तत्कलापकम्॥ ६.३३ ॥&lt;br&gt;&#xA;तदन्ते योजनशतं वासुकार्णव मुच्यते॥&lt;br&gt;&#xA;शतयोजनमात्रः स भूमिस्वर्गस्ततः स्मृतः॥ ६.३४ ॥&lt;br&gt;&#xA;बिलेन च यथा शक्यं गन्तुं तत्र श्रृणुष्व तत्॥&lt;br&gt;&#xA;निरन्नं वै निरुदकं देवमाराधयेद्गुहम्॥ ६.३५ ॥&lt;br&gt;&#xA;दक्षिणायां दिशि ततो निष्पापं मन्यते यदा॥&lt;br&gt;&#xA;तदा गुहोऽस्य स्वप्ने गच्छेति भारत॥ ६.३६ ॥&lt;br&gt;&#xA;ततो गुहात्पश्चिमतो बिलमस्ति बृहत्तरम्॥&lt;br&gt;&#xA;तत्र प्रविश्य गन्तव्यं क्रमाणां शतसप्तकम्॥ ६.३७ ॥&lt;br&gt;&#xA;तत्र मारकतं लिङ्गमस्ति सूर्यसमप्रभम्॥&lt;br&gt;&#xA;तदग्रे मृत्तिका चास्ति स्वर्णवर्णा सुनिर्मला॥ ६.३८ ॥&lt;br&gt;&#xA;नमस्कृत्य च तल्लिङ्गं गृहीत्वा मृत्तिकां च ताम्॥&lt;br&gt;&#xA;आगन्तव्यं स्तम्भतीर्थे समाराध्य कुमारकम्॥ ६.३९ ॥&lt;br&gt;&#xA;कोलं वा कूपतो ग्राह्यं भूतायां निशि तज्जलम्॥&lt;br&gt;&#xA;तेनोदकेन मृत्तिकया कृत्वा नेत्रद्वयाञ्जनम्॥ ६.४० ॥&lt;br&gt;&#xA;उद्वर्तनं च देहस्य कदाचित्षष्टिमे पदे॥&lt;br&gt;&#xA;नेत्राञ्जनप्रभावाच्च बिलं पश्यति शोभनम्॥ ६.४१ ॥&lt;br&gt;&#xA;तन्मध्येन ततो याति गात्रोद्वर्त्तप्रभावतः॥&lt;br&gt;&#xA;कारीषैर्नाम चात्युग्रैर्भक्ष्यते नैव कीटकैः॥ ६.४२ ॥&lt;br&gt;&#xA;बिलमध्ये च सम्पश्यन्सिद्धान्भास्करसन्निभान्॥&lt;br&gt;&#xA;यात्येवं यात्यसौ पार्थ कलापं ग्राममुत्तमम्॥ ६.४३ ॥&lt;br&gt;&#xA;तत्र वर्षसहस्राणि चत्वार्यायुःप्रकीर्तितम्॥&lt;br&gt;&#xA;फलानां भोजनं च स्यात्पुनः पुण्यं च नार्ज्जयेत्॥ ६.४४ ॥&lt;br&gt;&#xA;इत्येतत्कथितं तुभ्यमतश्चाभूच्छृणुष्व तत्॥&lt;br&gt;&#xA;तपः सामर्थ्यतः सूक्ष्मान्दण्डस्याग्रे निधाय तान्॥ ६.४५ ॥&lt;br&gt;&#xA;द्विजानहं समायातो महीसागरसङ्गमम्॥ ६.४६ ॥&lt;br&gt;&#xA;तदोत्तार्य मया मुक्तास्तीरे पुण्यजलाशये॥&lt;br&gt;&#xA;ततो मया कृतं स्नानं सह तैर्द्विजसत्तमैः॥ ६.४७ ॥&lt;br&gt;&#xA;निःशेषदोषदावाग्नौ महीसागरसङ्गमे॥&lt;br&gt;&#xA;पितॄणां देवतानां च कृत्वा तर्पणसत्क्रियाः॥ ६.४८ ॥&lt;br&gt;&#xA;जपमानाः परं जप्यं निविष्टाः सङ्गमे वयम्॥&lt;br&gt;&#xA;भास्करं समवेक्षन्तश्चिन्तयन्तो हरिं हृदि।. ६.४९ ॥&lt;br&gt;&#xA;तस्मिंश्चैवान्तरे पार्थ देवाः शक्रपुरोगमाः॥&lt;br&gt;&#xA;आदित्याद्या ग्रहाः सर्वे लोकपालाश्च सङ्गताः॥ ६.५० ॥&lt;br&gt;&#xA;देवानां योनयो ह्यष्टौ गन्धर्वाप्सरसां गणाः॥&lt;br&gt;&#xA;महोत्सवे ततस्तस्मिन्गीतवादित्र उत्तमे॥ ६.५१ ॥&lt;br&gt;&#xA;पादप्रक्षालनं कर्तुं विप्राणामुद्यतस्त्वहम्॥&lt;br&gt;&#xA;तस्मिन्काले चाश्रृणवमहमातिथ्यवाक्यताम्॥ ६.५२ ॥&lt;br&gt;&#xA;सामध्वनिसमायुक्तां तृतीयस्वरनादिताम्॥&lt;br&gt;&#xA;अतीव मनसो रम्यां शिव भक्तिमिवोत्तमाम्॥ ६.५३ ॥&lt;br&gt;&#xA;विप्रैरुत्थाय सम्पृष्टः कस्त्वं विप्र क्व चागतः॥&lt;br&gt;&#xA;किं वा प्रार्थयसे ब्रूहि यत्ते मनसि रोचते॥ ६.५४ ॥&lt;br&gt;&#xA;॥विप्र उवाच॥&lt;br&gt;&#xA;मुनिः कपिलनामाहं नारदाय निवेद्यताम्॥&lt;br&gt;&#xA;आगतः प्रार्थनायैव तच्छ्रुत्वाहमथाब्रवम्॥ ६.५५ ॥&lt;br&gt;&#xA;धन्योहं यदिहायातः कपिल त्वं महामुने॥&lt;br&gt;&#xA;नास्त्यदेयं तवास्माभिः पात्रं नास्ति तवाधिकम्॥ ६.५६ ॥&lt;br&gt;&#xA;॥कपिला उवाच॥&lt;br&gt;&#xA;ब्रह्मपुत्र त्वया देयं यदि मे त्वं श्रृणुष्व तत्॥&lt;br&gt;&#xA;अष्टौ विप्रसहस्रामि मम देहीति नारद॥ ६.५७ ॥&lt;br&gt;&#xA;भूमिदानं करिष्यामि कलापग्रामवासिनाम्॥&lt;br&gt;&#xA;ब्राह्मणानामहं चैषां तदिदं क्रियतां विभो॥ ६.५८ ॥&lt;br&gt;&#xA;ततो मया प्रतिज्ञातमेव मस्तु महामुने॥&lt;br&gt;&#xA;त्वयापि क्रियतां स्थानं कापिलं कपिलोत्तमम्॥ ६.५९ ॥&lt;br&gt;&#xA;श्राद्धे वा प्राप्तकाले वा ह्यतिथिर्विमुखीभवेत्॥&lt;br&gt;&#xA;यस्याश्रममुपायातस्यस्य सर्वं हि निष्फलम्॥ ६.६० ॥&lt;br&gt;&#xA;स गच्छेद्रौरवाल्ँलोकान्योऽतिथिं नाभिपूजयेत्॥&lt;br&gt;&#xA;अतिथिः पूजितो येन स देवैरपि पूज्यते॥ ६.६१ ॥&lt;br&gt;&#xA;दानैर्यज्ञैस्त तस्तस्मिन्भोजितः कपिलो मुनिः॥&lt;br&gt;&#xA;ततो महामुनिः श्रीमान्हारीतो ह्वयितस्तदा॥ ६.६२ ॥&lt;br&gt;&#xA;पादप्रक्षालनार्थाय सिद्धदेवसमागमे॥&lt;br&gt;&#xA;हारीतश्च पुरस्कृत्य वामपादं तदा स्थितः॥ ६.६३ ॥&lt;br&gt;&#xA;ततो हासो महाञ्जज्ञे सिद्धाप्सरः सुपर्वणाम्॥&lt;br&gt;&#xA;विचिन्त्य बहुधा पृथ्वीं साधु साधुकृता द्विजाः॥ ६.६४ ॥&lt;br&gt;&#xA;ततो ममापि मनसि शोकवेगो महानभूत्॥&lt;br&gt;&#xA;सत्यां चैव तथा मेने गाथां पूर्वबुधेरिताम्॥ ६.६५ ॥&lt;br&gt;&#xA;सर्वेष्वपि च कार्येषु हेतिशब्दो विगर्हितः॥&lt;br&gt;&#xA;कुर्वतामतिकार्याणि शिलापातो ध्रुवं भवेत्॥ ६.६६ ॥&lt;br&gt;&#xA;ततोहमब्रंवं विप्रान्यूयं मूर्खा भविष्यथ॥&lt;br&gt;&#xA;धनधान्याल्पसंयुक्ता दारिद्र्यकलिलावृताः॥ ६.६७ ॥&lt;br&gt;&#xA;एवमुक्ते प्रहस्यैव हारीतः प्राब्रवीदिदम्॥&lt;br&gt;&#xA;तवैवेयं मुने हानिर्यदस्माञ्छपते भवान्॥ ६.६८ ॥&lt;br&gt;&#xA;कः शापो दीयते तुभ्यं शापोयमयमेव ते॥&lt;br&gt;&#xA;ततो विमृश्य भूयोऽहब्रवं किमहन्द्विज॥ ६.६९ ॥&lt;br&gt;&#xA;तथाविधस्य भवतो वामपादप्रदानतः॥ ६.७० ॥&lt;br&gt;&#xA;॥हारीत उवाच॥&lt;br&gt;&#xA;श्रृणु तत्कारणं धीमञ्छून्यता मे यतो भवेत्॥ ६.७१ ॥&lt;br&gt;&#xA;इति चिन्तयतश्चित्ते हा दुःखोऽयं प्रतिग्रहः॥&lt;br&gt;&#xA;प्रतिग्रहेण विप्राणां ब्राहयं तेजो हि शाम्यति॥ ६.७२ ॥&lt;br&gt;&#xA;महादानं हि गृह्णानो ब्राह्मणः स्वं शुभं हि यत्॥&lt;br&gt;&#xA;ददाति दातुर्दाता च अशुभं यच्छति स्वकम्॥ ६.७३ ॥&lt;br&gt;&#xA;दाता प्रतिग्रहीता च वचनं हि परस्परम्॥&lt;br&gt;&#xA;मन्यतेऽधःकरो यस्य सोऽल्पबुद्धिः प्रहीयते॥ ६.७४ ॥&lt;br&gt;&#xA;इति चिन्तयतो मह्यं शून्यताभूद्धि नारद॥&lt;br&gt;&#xA;निद्रार्तश्च भयार्तश्च कामार्तः शोकपीडितः॥ ६.७५ ॥&lt;br&gt;&#xA;हृतस्वश्चान्यचित्तश्च शून्याह्येते भवन्ति च॥&lt;br&gt;&#xA;तदेषु मतिमान्कोपं न कुर्वीत यदि त्वया॥ ६.७६ ॥&lt;br&gt;&#xA;कृतः कोपस्ततस्तुभ्यमेवं हानिरियं मुने॥&lt;br&gt;&#xA;ततस्तापान्वितश्चाहं तान्वि प्रानब्रवं पुनः॥ ६.७७ ॥&lt;br&gt;&#xA;धिङ्मामस्तु च दुर्बुद्धिमविमृश्यार्थकारिणम्॥&lt;br&gt;&#xA;कुर्वतामविमृश्यैव तत्किमस्ति न यद्भवेत्॥ ६.७८ ॥&lt;br&gt;&#xA;सहसा न क्रियां कुर्यात्पदमेतन्महापदाम्॥&lt;br&gt;&#xA;विमृश्यकारिणं धीरं वृणते सर्वसम्पदः॥ ६.७९ ॥&lt;br&gt;&#xA;सत्यमाह महाबुद्धिश्चिरकारी पुरा हि सः॥&lt;br&gt;&#xA;पुरा हि ब्राह्मणः कश्चित्प्रख्यातों गिरसां कुले॥ ६.८० ॥&lt;br&gt;&#xA;चिरकारि महाप्राज्ञो गौतमस्याभवत्सुतः॥&lt;br&gt;&#xA;चिरेण सर्वकार्याणि यो विमृश्य प्रपद्यते॥ ६.८१ ॥&lt;br&gt;&#xA;चिरकार्याभिसम्पतेश्चिरकारी तथोच्यते॥&lt;br&gt;&#xA;अलसग्रहणं प्राप्तो दुर्मेधावी तथोच्यते॥ ६.८२ ॥&lt;br&gt;&#xA;बुद्धिलाघवयुक्तेन जनेनादीर्घदर्शिना॥&lt;br&gt;&#xA;व्यभिचारेण कस्मिन्स व्यतिकम्या परान्सुतान्॥ ६.८३ ॥&lt;br&gt;&#xA;पित्रोक्तः कुपितेनाथ जहीमां जननीमिति॥&lt;br&gt;&#xA;स तथेति चिरेणोक्तः स्वभावाच्चिरकारकः॥ ६.८४ ॥&lt;br&gt;&#xA;विमृश्य चिरकारित्वाच्चिं तयामास वै चिरम्॥&lt;br&gt;&#xA;पितुराज्ञां कथं कुर्यां न हन्यां मातरं कथम्॥ ६.८५ ॥&lt;br&gt;&#xA;कथं धर्मच्छलेनास्मिन्निमज्जेयमसाधुवत्॥&lt;br&gt;&#xA;पितुराज्ञा परो धर्मो ह्यधर्मो मातृरक्षणम्॥ ६.८६ ॥&lt;br&gt;&#xA;अस्वतन्त्रं च पुत्रत्वं किं तु मां नात्र पीडयेत्॥&lt;br&gt;&#xA;स्त्रियं हत्वा मातरं च को हि जातु सुखी भवेत्॥ ६.८७ ॥&lt;br&gt;&#xA;पितरं चाप्यवज्ञाय कः प्रतिष्ठामवाप्नुयात्॥&lt;br&gt;&#xA;अनवज्ञा पितुर्युक्ता युक्तं मातुश्च रक्षणम्॥ ६.८८ ॥&lt;br&gt;&#xA;क्षमायोग्यावुभावेतौ नातिवर्तेत वै कथम्॥&lt;br&gt;&#xA;पिता ह्यात्मानमाधत्ते जायायां जज्ञिवानिति॥ ६.८९ ॥&lt;br&gt;&#xA;शीलचारित्रगोत्रस्य धारणार्थं कुलस्य च॥&lt;br&gt;&#xA;सोऽहमात्मा स्वयं पित्रा पुत्रत्वे परिकल्पितः॥ ६.९० ॥&lt;br&gt;&#xA;जातकर्मणि यत्प्राह पिता यच्चोपकर्मणि॥&lt;br&gt;&#xA;पर्याप्तः स दृढीकारः पितुर्गौरवलिप्सया॥ ६.९१ ॥&lt;br&gt;&#xA;शरीरादीनि देयानि पिता त्वेकः प्रयच्चति॥&lt;br&gt;&#xA;तस्मात्पितुर्वचः कार्यं न विचार्यं कथञ्चन॥ ६.९२ ॥&lt;br&gt;&#xA;पातकान्यपि चूर्यन्ते पितुर्वचनकारिणः॥&lt;br&gt;&#xA;पिता स्वर्गः पिता धर्मः पिता परमकं तपः॥ ६.९३ ॥&lt;br&gt;&#xA;पितरि प्रीतिमापन्ने सर्वाः प्रीणन्ति देवताः॥&lt;br&gt;&#xA;आशिषस्ता भजन्त्येनं पुरुषं प्राह याः पिता॥ ६.९४ ॥&lt;br&gt;&#xA;निष्कृतिः सर्वपापानां पिता यदभिनन्दति॥&lt;br&gt;&#xA;मुच्यते बन्धनात्पुष्पं फलं वृन्तात्प्रमुच्यते॥ ६.९५ ॥&lt;br&gt;&#xA;क्लिश्यन्नपि सुतः स्नेहं पिता स्नेहं न मुञ्चति॥&lt;br&gt;&#xA;एतद्विचिन्त्यतं तावत्पुत्रस्य पितृगौरवम्॥ ६.९६ ॥&lt;br&gt;&#xA;पिता नाल्पतरं स्थानं चिन्तयिष्यामि मातरम्॥&lt;br&gt;&#xA;यो ह्ययं मयि सङ्घातो मर्त्यत्वे पाञ्चभौतिकः॥ ६.९७ ॥&lt;br&gt;&#xA;अस्य मे जननी हेतुः पावकस्य यथारणिः॥&lt;br&gt;&#xA;माता देहारणिः पुंसः सर्वस्यार्थस्य निर्वृतिः॥ ६.९८ ॥&lt;br&gt;&#xA;मातृलाभे सनाथत्वमनाथत्वं विपर्यये॥&lt;br&gt;&#xA;न स शोचति नाप्येनं स्थावर्यमपि कर्षति॥ ६.९९ ॥&lt;br&gt;&#xA;श्रिया हीनोऽपि यो गेहे अम्बेति प्रतिपद्यते॥&lt;br&gt;&#xA;पुत्रपौत्रसमापन्नो जननीं यः समाश्रितः॥ ६.१०० ॥&lt;br&gt;&#xA;अपि वर्षशतस्यान्ते स द्विहायनवच्चरेत्॥&lt;br&gt;&#xA;समर्थं वाऽसमर्थं वा कृशं वाप्यकृशं तथा॥ ६.१०१ ॥&lt;br&gt;&#xA;रक्षयेच्च सुतं माता नान्यः पोष्यविधानतः॥&lt;br&gt;&#xA;तदा स वृद्धो भवति तदा भवति दुःखितः॥ ६.१०२ ॥&lt;br&gt;&#xA;तदा शुन्यं जगत्तस्य यदा मात्रा वियुज्यते॥&lt;br&gt;&#xA;नास्ति मातृसमा च्छाया नास्ति मातृसमा गतिः॥ ६.१०३ ॥&lt;br&gt;&#xA;नास्ति मातृसमं त्राणं नास्ति मातृसमा प्रपा॥&lt;br&gt;&#xA;कुक्षिसन्धारणाद्धात्री जननाज्जननी तथा॥ ६.१०४ ॥&lt;br&gt;&#xA;अङ्गानां वर्धनादम्बा वीरसूत्वे च वीरसूः॥&lt;br&gt;&#xA;शिशोः शुश्रूषणाच्छ्वश्रूर्माता स्यान्माननात्तथा॥ ६.१०५ ॥&lt;br&gt;&#xA;देवतानां समावापमेकत्वं पितरं विदुः&lt;br&gt;&#xA;मर्त्यानां देवतानां च पूगो नात्येति मातरम्॥ ६.१०६ ॥&lt;br&gt;&#xA;पतिता गुरवस्त्याज्या माता च न कथञ्चन॥&lt;br&gt;&#xA;गर्भधारणपोषाभ्यां तेन माता गरीयसी॥ ६.१०७ ॥&lt;br&gt;&#xA;एवं स कौशिकीतीरे बलिं राजानमीक्षतीम्॥&lt;br&gt;&#xA;स्त्रीवृत्तिं चिरकालत्वाद्धन्तुं दिष्टः स्वमातरम्॥ ६.१०८ ॥&lt;br&gt;&#xA;विमृश्य चिरकालं हि चिन्तान्तं नाभ्यपद्यत॥&lt;br&gt;&#xA;एतस्मिन्नन्तरे शक्रो रूपमास्थितः॥ ६.१०९ ॥&lt;br&gt;&#xA;गायन्गाखामुपायातः पितुस्तस्याश्रमान्तिके॥&lt;br&gt;&#xA;अनृना हि स्त्रियः सर्वाः सूत्रकारो यदब्रवीत्॥ ६.११० ॥&lt;br&gt;&#xA;अतस्ताभ्यः फलं ग्राह्यं न स्याद्दोषेक्षणः सुधीः॥&lt;br&gt;&#xA;इति श्रुत्वा तमानर्च मेधातिथिरुदारधीः॥ ६.१११ ॥&lt;br&gt;&#xA;दुःखितश्चिन्तयन्प्राप्तो भृशमश्रूणि वर्तयन्॥&lt;br&gt;&#xA;अहोऽहमीर्ष्ययाक्षिप्तो मग्नोऽहं दुःखसागरे॥ ६.११२ ॥&lt;br&gt;&#xA;हत्वा नारीं च साध्वीं च को नु मां तारयिष्यति॥&lt;br&gt;&#xA;सत्वरेण मयाज्ञप्तश्चिरकारी ह्युदारधीः॥ ६.११३ ॥&lt;br&gt;&#xA;यद्ययं चिरकारी स्यात्स मां त्रायेत पातकात्॥&lt;br&gt;&#xA;चिरकारिक भद्रं ते भद्रं ते चिरकारिक॥ ६.११४ ॥&lt;br&gt;&#xA;यदद्य चिरकारी त्वं ततोऽसि चिरकारिकः॥&lt;br&gt;&#xA;त्राहि मां मातरं चैव तपो यच्चार्जितं मया॥ ६.११५ ॥&lt;br&gt;&#xA;आत्मानं पातके विष्टं शुभाह्व चिरकारिक॥&lt;br&gt;&#xA;एवं स दुःखितः प्राप्तो गौतमोऽचिन्तयत्तदा॥ ६.११६ ॥&lt;br&gt;&#xA;चिरकारिकं ददर्शाथ पुत्रं मातुरुपान्तिके॥&lt;br&gt;&#xA;चिरकारी तु पितरं दृष्ट्वा परमदुःखितः॥ ६.११७ ॥&lt;br&gt;&#xA;शस्त्रं त्यक्त्वा स्थितो मूर्ध्ना प्रसादायोपचक्रमे॥&lt;br&gt;&#xA;मेधातिथिः सुतं दृष्ट्वा शिरसा पतितं भुवि॥ ६.११८ ॥&lt;br&gt;&#xA;पत्नीं चैव तु जीवन्तीं परामभ्यगमन्मुदम्॥&lt;br&gt;&#xA;हन्यादिति न सा वेद शस्त्रपाणौ स्थिते सुते॥ ६.११९ ॥&lt;br&gt;&#xA;बुद्धिरासीत्सुतं दृष्ट्वा पितुश्चरणयोर्नतम्॥&lt;br&gt;&#xA;शस्त्रग्रहणचापल्यं संवृणोति भयादिति॥ ६.१२० ॥&lt;br&gt;&#xA;ततः पित्रा चिरं स्मृत्वा चिरं चाघ्राय मूर्धनि॥&lt;br&gt;&#xA;चिरं दोर्भ्यां परिष्वज्य चिरञ्जीवेत्यु दाहृतः॥ ६.१२१ ॥&lt;br&gt;&#xA;चिरं मुदान्वितः पुत्रं मेधातिथिरथाब्रवीत्॥&lt;br&gt;&#xA;चिरकारिक भद्रं ते चिरकारी भवेच्चिरम्॥ ६.१२२ ॥&lt;br&gt;&#xA;चिराय यत्कृतं सौम्य चिरमस्मिन् दुःखितः॥&lt;br&gt;&#xA;गाथाश्चाप्यब्रवीद्विद्वान्गौतमो मुनिसत्तमः॥ ६.१२३ ॥&lt;br&gt;&#xA;चिरेण मन्त्रं सन्धीयाच्चिरेम च कृतं त्यजेत्॥&lt;br&gt;&#xA;चिरेण विहतं मित्रं चिरं धारणमर्हति॥ ६.१२४ ॥&lt;br&gt;&#xA;रोगे दर्पे च माने च द्रोहे पापे च कर्मणि॥&lt;br&gt;&#xA;अप्रिये चैव कर्तव्ये चिरकारी प्रशस्यते॥ ६.१२५ ॥&lt;br&gt;&#xA;बन्धूनां सुहृदां चैव भृत्यानां स्त्रीजनस्य च॥&lt;br&gt;&#xA;अव्यक्तेष्वपराधेषु चिरकारी प्रशस्यते॥ ६.१२६ ॥&lt;br&gt;&#xA;चिरं धर्मान्निषेवेत कुर्याच्चान्वेषणं चिरम्॥&lt;br&gt;&#xA;चिरमन्वास्य विदुषश्चिरमिष्टानुपास्य च॥ ६.१२७ ॥&lt;br&gt;&#xA;चिरं विनीय चात्मानं चिरं यात्यनवज्ञताम्॥&lt;br&gt;&#xA;ब्रुवतश्च परस्यापि वाक्यं धर्मोपसंहितम्॥ ६.१२८ ॥&lt;br&gt;&#xA;चिरं पृच्छेच्च श्रृणुयाच्चिरं न परिभूयते॥&lt;br&gt;&#xA;धर्मे शत्रौ शस्त्रहस्ते पात्रे च निकटस्थिते॥ ६.१२९ ॥&lt;br&gt;&#xA;भये च साधुपूजायां चिरकारी न शस्यते॥&lt;br&gt;&#xA;एवमुक्त्वा पुत्रभार्यासहितः प्राप्य चाश्रमम्॥ ६.१३० ॥&lt;br&gt;&#xA;ततश्चिरमुपास्याथ दिवं यातिश्चिरं मुनिः॥&lt;br&gt;&#xA;वयं त्वेवं ब्रुवन्तोऽपि मोहेनैवं प्रतारिताः॥ ६.१३१ ॥&lt;br&gt;&#xA;कलौ च भवतां विप्रा मच्छापो निपतिष्यति॥&lt;br&gt;&#xA;केचित्सदा भविष्यन्ति विप्राः सर्वगुणैर्युताः॥ ६.१३२ ॥&lt;br&gt;&#xA;पादप्रक्षालनं कृत्वा ततोऽहं धर्मवर्मणः॥&lt;br&gt;&#xA;समीपे साक्षिणो देवान्कृत्वा सङ्कल्पमाचरम्॥ ६.१३३ ॥&lt;br&gt;&#xA;काञ्चनैरर्नोप्रदानैश्च गृहदानैर्धनादिभिः॥&lt;br&gt;&#xA;भार्याभूषणवस्त्रैश्च कृतार्था ब्राह्मणाः कृताः॥ ६.१३४ ॥&lt;br&gt;&#xA;ततः करं समुद्यम्य प्राहेन्द्रो देवसङ्गमे॥&lt;br&gt;&#xA;हराङ्गरुद्धवामार्द्ध यावद्देवी गिरेः सुता॥ ६.१३५ ॥&lt;br&gt;&#xA;गणाधीशो वयं यावद्यावत्त्रिभुवनं त्विदम्॥&lt;br&gt;&#xA;तावन्नन्द्यादिदे स्थानं नारदस्थापितं सुराः॥ ६.१३६ ॥&lt;br&gt;&#xA;ब्रह्मशापो रुद्रशापो विष्णुशापस्तथैव च॥&lt;br&gt;&#xA;द्विजशापस्तथा भूयादिदं स्थानं विलुम्पतः॥ ६.१३७ ॥&lt;br&gt;&#xA;ततस्तथेति तैः सर्वैर्हृष्टैस्तत्र तथोदितम्॥&lt;br&gt;&#xA;एवं मया स्थापिते स्थानकेऽस्मिन्संस्थापयामास च कापिलं मुनिः॥&lt;br&gt;&#xA;स्थाने उभे देवकृते प्रसन्नास्ततो ययुर्देवता देवसद्म॥ ६.१३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कौमारिकाखण्डे नारीयस्थानप्रतिष्ठावर्णनन्नाम षष्ठोऽध्यायः ६ ॥&#xA;छ ॥&lt;/p&gt;</description>
    </item>
    <item>
      <title>०७</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/07/</guid>
      <description>&lt;p&gt;[अध्यायः ०७]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ७&lt;br&gt;&#xA;॥ अर्जुन उवाच॥&lt;br&gt;&#xA;महीसागरमाहात्म्यमद्भुतं कीर्तितं त्वया॥&lt;br&gt;&#xA;विस्मयः परमो मह्यं प्रहर्षश्चोपजायते॥ ७.१ ॥&lt;br&gt;&#xA;तदहं विस्तराच्छ्रोतुमिदमिच्छामि नारद॥&lt;br&gt;&#xA;कस्य यज्ञे मही ग्लाना वह्नितापाभितापिता॥ ७.२ ॥&lt;br&gt;&#xA;॥नारद उवाच॥&lt;br&gt;&#xA;महादाख्यानमाख्यास्ये यथा जाता महीनदी॥&lt;br&gt;&#xA;श्रृण्वन्नेतां कथां पुण्यां पुण्यमाप्स्यसि पाण्डव॥ ७.३ ॥&lt;br&gt;&#xA;पुराभूद्भूपतिर्भूमाविन्द्रद्युम्न इति श्रुतः॥&lt;br&gt;&#xA;वदान्यः सर्वधर्मज्ञो मान्यो मानयिता प्रभुः॥ ७.४ ॥&lt;br&gt;&#xA;उचितज्ञो विवेकस्य निवासो गुणसागरः॥&lt;br&gt;&#xA;न तदस्ति धरापृष्ठे नगरं ग्रामपत्तनम्॥ ७.५ ॥&lt;br&gt;&#xA;तदीयपूर्तधर्मस्य चिह्नेन न यदङ्कितम्॥&lt;br&gt;&#xA;कन्यादानानि बहुधा ब्राह्मेण विधिना व्यधात्॥ ७.६ ॥&lt;br&gt;&#xA;भूपालोऽसौ ददौ दानमासहस्राद्धनार्थिनाम्॥&lt;br&gt;&#xA;दशमीदिवसे रात्रौ गजपृष्ठेन दुन्दुभिः॥ ७.७ ॥&lt;br&gt;&#xA;ताड्यते तत्पुरे प्रातः कार्यमेकादशीव्रतम्॥&lt;br&gt;&#xA;यज्वना तेन भूपेन विच्छिन्नं सोमपायिनाम्॥ ७.८ ॥&lt;br&gt;&#xA;स्वरणैरास्तृता दर्भैर्द्व्यङ्गुलोत्सेधिता मही॥&lt;br&gt;&#xA;गङ्गायां सिकता धारा वर्षतो दिवि तारकाः॥ ७.९ ॥&lt;br&gt;&#xA;शक्या गणयितुं प्राज्ञैस्तदीयं सुकृतं न तु॥&lt;br&gt;&#xA;ईदृशैः सुकृतैरेष तेनैव वपुषा नृपः॥ ७.१० ॥&lt;br&gt;&#xA;धाम प्रजापतेः प्राप्तो विमानेन कुरूद्वह॥&lt;br&gt;&#xA;बुभुजे स तदा भोगान्दुर्लभानमरैरपि॥ ७.११ ॥&lt;br&gt;&#xA;अथ कल्पशतस्यान्ते व्यतीते तं महीपतिम्॥&lt;br&gt;&#xA;प्राह प्रजापतिः सेवावसरायातमात्मनः॥ ७.१२ ॥&lt;br&gt;&#xA;॥ब्रह्मोवाच॥&lt;br&gt;&#xA;इन्द्रद्युम्न द्रुतं गच्छ धरापृष्ठं नृपोत्तम॥&lt;br&gt;&#xA;न स्तातव्यं मदीयेद्य लोके क्षणमपि त्वया॥ ७.१३ ॥&lt;br&gt;&#xA;॥इन्द्रद्युम्न उवाच॥&lt;br&gt;&#xA;कस्माद्ब्रह्मन्नितो भूमौ मां प्रेषयसि सम्प्रति॥&lt;br&gt;&#xA;सति पुण्ये मदीये तु बहुले वद कारणम्॥ ७.१४ ॥&lt;br&gt;&#xA;॥ब्रह्मोवाच॥&lt;br&gt;&#xA;न पुण्यं केवलं राजन्गुप्तं स्वर्गस्य साधकम्॥&lt;br&gt;&#xA;विना निष्कल्मषां कीर्ति त्रिलोकीतलविस्तृताम्॥ ७.१५ ॥&lt;br&gt;&#xA;तव कीर्तिसमुच्छेदः साम्प्रतं वसुधातले॥&lt;br&gt;&#xA;सञ्जातश्चिरकालेन गत्वा तां कुरु नूतनाम्॥ ७.१६ ॥&lt;br&gt;&#xA;यदि वाञ्छा महीपाल मम धामनि संस्थितौ॥ ७.१७ ॥&lt;br&gt;&#xA;॥इन्द्रद्युम्न उवाच॥&lt;br&gt;&#xA;मदीयं सुकृतं ब्रह्मन्कथं भूमौ भवेदिति॥&lt;br&gt;&#xA;किं कर्तव्यं मया नैतन्मम चेतसि तिष्ठति॥ ७.१८ ॥&lt;br&gt;&#xA;॥ब्रह्मोवाच॥&lt;br&gt;&#xA;बलवानेष भूपाल कालः कलयति स्वयम्॥ ७.१९ ॥&lt;br&gt;&#xA;ब्रह्माण्डान्यपि मां चैव गणना का भवादृशाम्॥&lt;br&gt;&#xA;तदेतदेव मन्येऽहं तव भूपाल साम्प्रतम्॥ ७.२० ॥&lt;br&gt;&#xA;यत्कीर्तिमात्मनो व्यक्तिं नीत्वाभ्येहि पुनर्दिवम्॥&lt;br&gt;&#xA;शुश्रुवानिति वाचं स ब्रह्मणः पृथिवीपतिः॥ ७.२१ ॥&lt;br&gt;&#xA;पश्यतिस्म तथात्मानं महीतलमुपागतम्॥&lt;br&gt;&#xA;काम्पिल्यनगरे भूयः पप्रच्छात्मानमात्मना॥ ७.२२ ॥&lt;br&gt;&#xA;नगरं स तदा देशमप्राक्षीदिति विस्मितः॥&lt;br&gt;&#xA;॥जना ऊचुः॥&lt;br&gt;&#xA;न जानीमो वयं भूपमिन्द्रद्युम्नं न तत्पुरम्॥ ७.२३ ॥&lt;br&gt;&#xA;यत्त्वं पृच्छसि भो भद्र कञ्चित्पृच्छ चिरायुषम्॥&lt;br&gt;&#xA;॥इन्द्रद्युम्न उवाच॥&lt;br&gt;&#xA;कः सम्प्रति धरापृष्ठे चिरायुः प्रथितो जनाः॥ ७.२४ ॥&lt;br&gt;&#xA;पृथिवीजयराज्येस्मिन्यत्र प्रबूत मा चिरम्॥&lt;br&gt;&#xA;॥जना ऊचुः॥&lt;br&gt;&#xA;श्रूयते नैमिषारण्ये सप्तकल्पस्मरो मुनिः॥ ७.२५ ॥&lt;br&gt;&#xA;मार्कण्डेय इति ख्यातस्तं गत्वा पृच्छ संशयम्॥&lt;br&gt;&#xA;तथोपदिष्टस्तैर्गत्वा तत्र तं मुनिपुङ्गवम्॥ ७.२६ ॥&lt;br&gt;&#xA;निशम्य प्रणिपत्याह नृपः स्वहृदयस्थितम्॥&lt;br&gt;&#xA;॥इन्द्रद्युम्न उवाच॥&lt;br&gt;&#xA;चिरायुर्भगवान्भूमौ विश्रुतः साम्प्रतं ततः॥ ७.२७ ॥&lt;br&gt;&#xA;पृच्छाम्यहं भवान्वेत्ति इन्द्रद्युम्नं नृपं न वा॥ ७.२८ ॥&lt;br&gt;&#xA;॥श्रीमार्कण्डेय उवाच॥&lt;br&gt;&#xA;सप्तकल्पान्तरे नाभूत्कोपीन्द्रद्युम्नसञ्ज्ञितः॥&lt;br&gt;&#xA;भूपाल किमहं वच्मि तवान्यत्पृच्छ संशयम्॥ ७.२९ ॥&lt;br&gt;&#xA;स निराशस्तदाकर्ण्य वचो भूपोग्निसाधने॥&lt;br&gt;&#xA;समुद्योगं तदा चक्रे तं दृष्ट्वाह तदा मुनिः॥ ७.३० ॥&lt;br&gt;&#xA;॥मार्कण्डेय उवाच॥&lt;br&gt;&#xA;मा साहसमिदं कार्षीर्भद्र वाचं श्रृणुष्व मे॥&lt;br&gt;&#xA;एति जीवन्तमानन्दो नरं वर्षशतादपि॥ ७.३१ ॥&lt;br&gt;&#xA;तत्करोमि प्रतीकारं तव दुःखोपशान्तये॥&lt;br&gt;&#xA;श्रृणु भद्र ममास्तीह बको मित्रं चिरन्तनः॥ ७.३२ ॥&lt;br&gt;&#xA;नाडीजङ्घ इति ख्यातः स त्वा ज्ञास्यत्यसंशयम्॥&lt;br&gt;&#xA;तस्मादेहि द्रुतं यावदावां तत्र व्रजावहे॥ ७.३३ ॥&lt;br&gt;&#xA;परोपकारैकफलं जीवितं हि महात्मनाम्॥&lt;br&gt;&#xA;यदि ज्ञास्यत्यसन्दिग्धमिन्द्रद्युम्नं स वक्ष्यति॥ ७.३४ ॥&lt;br&gt;&#xA;तौ प्रस्थिताविति तदा विप्रेन्द्रनृपपुङ्गवौ॥&lt;br&gt;&#xA;हिमाचलं प्रति प्रीतौ नाडीजङ्घालयं प्रति॥ ७.३५ ॥&lt;br&gt;&#xA;बकोऽथ मित्रं स्वं वीक्ष्य चिरकालादुपागतम्॥&lt;br&gt;&#xA;मार्कण्डेयं ययौ प्रीत्युत्कण्ठितः सम्मुखं द्विजैः॥ ७.३६ ॥&lt;br&gt;&#xA;कृतसंविदभूत्पूर्वं कुशलस्वागतादिना॥&lt;br&gt;&#xA;पप्रच्छानन्तरं कार्यं वदागमनकारणम्॥ ७.३७ ॥&lt;br&gt;&#xA;मार्कण्डेयोथ तं प्राह बकं प्रस्तुतमीप्सितम्॥&lt;br&gt;&#xA;इन्द्रद्युम्नं भवान्वेत्ति भूपालं पृथिवीतले॥ ७.३८ ॥&lt;br&gt;&#xA;एतस्य मम मित्रस्य तेन ज्ञातेन कारणम्॥&lt;br&gt;&#xA;नो वायं त्यजति प्राणान्पुरा वह्निप्रवेशनात्॥ ७.३९ ॥&lt;br&gt;&#xA;एतस्य प्राणरक्षार्थं ब्रूहि जानासि चेन्नृपम्॥ ७.४० ॥&lt;br&gt;&#xA;॥नडीजङ्घ उवाच॥&lt;br&gt;&#xA;चतुर्दश स्मराम्यस्मि कल्पान्विप्रेन्द्र साम्प्रतम्॥&lt;br&gt;&#xA;आस्तां तद्दर्शनं वार्तामपि वा न स्मराम्यहम्॥ ७.४१ ॥&lt;br&gt;&#xA;इन्द्रद्युम्नो महीपालः कोऽपि नासीन्महीतले॥&lt;br&gt;&#xA;एतावन्मात्रमेवाहं जानामि द्विजपुङ्गव॥ ७.४२ ॥&lt;br&gt;&#xA;॥नारद उवाच॥&lt;br&gt;&#xA;ततः स विस्मयाविष्टस्तस्यायुरिति शुश्रुवान्॥&lt;br&gt;&#xA;पप्रच्छ राजा को हेतुर्दानस्य तपसोऽथ वा॥&lt;br&gt;&#xA;यदायुरीदृशं दीर्घं सञ्जातमिति विस्मितः॥ ७.४३ ॥&lt;br&gt;&#xA;॥नाडीजङ्घ उवाच॥&lt;br&gt;&#xA;घृतकम्बलमाहात्म्यान्मम देवस्य शूलिनः॥&lt;br&gt;&#xA;दीर्घमायुरिदं विप्र शापाद्बकवपुः श्रृणु॥ ७.४४ ॥&lt;br&gt;&#xA;पुरा जन्मन्यहं बालो ब्राह्मणस्याभवं भुवि॥&lt;br&gt;&#xA;पाराशर्यसगोत्रस्य विश्वरूपस्य सन्मुनेः॥ ७.४५ ॥&lt;br&gt;&#xA;बालको बक इत्येवं प्रतीतोऽतिप्रियः पितुः॥&lt;br&gt;&#xA;चपलोऽतीव बालत्वे निसर्गादेव भद्रक॥ ७.४६ ॥&lt;br&gt;&#xA;अथ मारकतं लिङ्गं देवतावसरात्पितुः॥&lt;br&gt;&#xA;चापल्याद्वालभावाच्चापहृत्य निहितं मया॥ ७.४७ ॥&lt;br&gt;&#xA;घृतस्य कुम्भे सङ्क्रान्तौ मकरस्योत्तरायणे॥&lt;br&gt;&#xA;अथ प्रातर्व्यतीतायां निशि यावत्पिता मम॥ ७.४८ ॥&lt;br&gt;&#xA;निर्माल्यापनयं चक्रे तावच्छून्यं शिवालयम्॥&lt;br&gt;&#xA;निशम्य कान्दिशीको मां पप्रच्छ मधुरस्वरम्॥ ७.४९ ॥&lt;br&gt;&#xA;वत्स क्व नु त्वया लिङ्गं नूनं विनिहितं वद॥&lt;br&gt;&#xA;दास्यामि वाञ्छितं यत्ते भक्ष्यमन्यत्तवेप्सितम्॥ ७.५० ॥&lt;br&gt;&#xA;ततो मया बालभावाद्भक्ष्यलुब्धेन तत्पितुः॥&lt;br&gt;&#xA;घृतकुम्भान्तराकृष्य भद्रलिङ्गं समर्पितम्॥ ७.५१ ॥&lt;br&gt;&#xA;अथ काले तु सम्प्राप्ते प्रमीतोऽहं नृपालये॥&lt;br&gt;&#xA;जातो जातिस्मारस्तावदानर्ताधिपतेः सुतः॥ ७.५२ ॥&lt;br&gt;&#xA;घृतकम्बलमाहात्म्यान्मकरस्थे दिवाकरे॥&lt;br&gt;&#xA;अपि बाल्यादवज्ञानात्संयोगाद्‌घृतलिङ्गयोः॥ ७.५३ ॥&lt;br&gt;&#xA;ततः संस्थापितं लिङ्गं प्राग्जन्म स्मरता मया॥&lt;br&gt;&#xA;ततः प्रभृति लिङ्गानि घृतेनाच्छादयाम्यहम्॥ ७.५४ ॥&lt;br&gt;&#xA;पितृपैतामहं प्राप्य राज्यं शक्त्यनुरूपतः॥&lt;br&gt;&#xA;ततः प्रसन्नो भगवान्पार्वतीपतिराह माम्॥ ७.५५ ॥&lt;br&gt;&#xA;पूर्वजन्मनि तुष्टोऽहं घृतकम्बलपूजया॥&lt;br&gt;&#xA;प्रयच्छाम्यस्मि त राज्यमधुनाभिमतं वृणु॥ ७.५६ ॥&lt;br&gt;&#xA;ततो मया वृतः प्रादाद्गाणपत्यं मदीप्सितम्॥&lt;br&gt;&#xA;कैलासे मां शिवो नित्यं सन्तुष्टः प्राह चेति च॥ ७.५७ ॥&lt;br&gt;&#xA;तेनैव हि शरिरेण प्रणतं पुरतः स्थितम्॥&lt;br&gt;&#xA;अद्यप्रभृति सङ्क्रान्तौ मकरस्यापरोपि यः॥ ७.५८ ॥&lt;br&gt;&#xA;घृतेन पूजां कर्तासौ भावी मम गणः स्फुटम्॥&lt;br&gt;&#xA;इत्युक्त्वा मां शिवो भद्र गणकोटीश्वरं व्यधात्॥ ७.५९ ॥&lt;br&gt;&#xA;प्रतीपपालकन्नाम संस्थितं शिवशासनम्॥&lt;br&gt;&#xA;ततः कामादिभिः षड्भिः पदैश्चङ्क्रमणात्मिकाम्॥ ७.६० ॥&lt;br&gt;&#xA;निसर्गचपलां प्राप्य भ्रमरीमिव तां श्रियम्॥&lt;br&gt;&#xA;नैवालमभवं तस्या धारणे दैवयोगतः॥ ७.६१ ॥&lt;br&gt;&#xA;विचचार तदा मत्तः किलाहं वारणो यथा॥&lt;br&gt;&#xA;कृत्याकृत्यविचारेण विमुक्तोऽतीव गर्वितः॥ ७.६२ ॥&lt;br&gt;&#xA;विद्यामभिजनं लक्ष्मीं प्राप्य नीचनरो यथा॥&lt;br&gt;&#xA;आपदां पात्रतामेति सिन्धूनामिव सागरः॥ ७.६३ ॥&lt;br&gt;&#xA;अथ काले व्यतिक्रान्ते कियन्मात्रे यदृच्छया॥&lt;br&gt;&#xA;विचरन्नगमं शैलं हिमानीरुद्धकन्दरम्॥ ७.६४ ॥&lt;br&gt;&#xA;तपस्यति मुनिस्तत्र गालवो भार्यया सह॥&lt;br&gt;&#xA;सदैव तीव्रतपसा कृशो धमनिसन्ततः॥ ७.६५ ॥&lt;br&gt;&#xA;ब्राह्मणस्य हि देहोयं नैवैहिकफलप्रियः॥&lt;br&gt;&#xA;कृच्छ्राय तपसे चेह प्रेत्यानन्तसुखाय च॥ ७.६६ ॥&lt;br&gt;&#xA;तस्य भार्याऽतिरूपेण विजिग्ये विश्ववर्णिनी॥&lt;br&gt;&#xA;तन्वी श्यामा मृगाक्षी सा पीनोन्नतपयोधरा॥ ७.६७ ॥&lt;br&gt;&#xA;हंसगद्गदसम्भाषा मत्तमातङ्गगामिनी॥&lt;br&gt;&#xA;विस्तीर्णजघना मध्ये क्षामा दीर्घशिरोरुहा॥ ७.६८ ॥&lt;br&gt;&#xA;निम्ननाभिर्विधात्रैषा निर्मिता सन्दिदृक्षुणा॥&lt;br&gt;&#xA;विकीर्णमिव सौन्दर्यमेकपात्रमिव स्थितम्॥ ७.६९ ॥&lt;br&gt;&#xA;ततोऽविनीतस्तां वीक्ष्य भद्र गालववल्लभाम्॥&lt;br&gt;&#xA;अहमासं शरव्रातैस्ताडितः पुष्पधन्विना॥&lt;br&gt;&#xA;विवेकिनोऽपि मुनयस्तावदेव विवेकिनः॥ ७.७० ॥&lt;br&gt;&#xA;यावन्न हरिणाक्षीणामपाङ्गविवरेक्षिताः॥&lt;br&gt;&#xA;मया व्यवसितं चित्ते तदानीं तां जिहीर्षुणा॥ ७.७१ ॥&lt;br&gt;&#xA;इति चेति हरिष्यामि तपसा रक्षितां मुनेः॥&lt;br&gt;&#xA;अस्याः कृते यदि शपेन्मुनिस्तत्र पराभवः॥ ७.७२ ॥&lt;br&gt;&#xA;मम भावी भवेदेषा भार्या मृत्युरुतापि मे॥&lt;br&gt;&#xA;तस्माच्छिष्यो भवाम्यस्य शुश्रूषानिरतो मुनेः॥ ७.७३ ॥&lt;br&gt;&#xA;प्राप्यान्तरं हरिष्यामि नास्य योग्येयमङ्गना॥&lt;br&gt;&#xA;इति व्यवस्य विद्यार्थिमूर्तिमास्थाय गालवम्॥ ७.७४ ॥&lt;br&gt;&#xA;नमस्कृत्य वचोऽवोचमिति भाव्यर्थनोदितः॥&lt;br&gt;&#xA;तथा मतिस्तथा मित्रं व्यवसायस्तथा नृणाम्॥ ७.७५ ॥&lt;br&gt;&#xA;भवेदवश्यं तद्भावि यथा पुम्भिः पुरा कृतम्॥&lt;br&gt;&#xA;विवेकवैराग्ययुतो भगवंस्त्वासमुपस्थितः॥ ७.७६ ॥&lt;br&gt;&#xA;शिष्योऽहं भवता पाठ्यं कर्णधारं महामुनिम्॥&lt;br&gt;&#xA;अपारपारदं विष्णुं विप्रमूर्तिमुपाश्रितम्॥ ७.७७ ॥&lt;br&gt;&#xA;नमस्ये चेतनं ब्रह्मा प्रत्यक्षं गालवाख्यया॥&lt;br&gt;&#xA;अविद्याकृष्णसर्पेण दष्टं तद्विषपीडितम्॥ ७.७८ ॥&lt;br&gt;&#xA;उपदेशमहामन्त्रैर्मां जाङ्गुलिक जीवय॥&lt;br&gt;&#xA;महामोहमहा वृक्षो हृद्यावापसमुत्थितः॥ ७.७९ ॥&lt;br&gt;&#xA;त्वद्वाक्यतीक्ष्णधारेण कुठारेण क्षयं व्रजेत्॥&lt;br&gt;&#xA;अपवर्गपथव्यापी मूढसंसर्गसेचनः॥ ७.८० ॥&lt;br&gt;&#xA;छिद्यतां सूत्रधारेण विद्यापरशुनाधुना॥&lt;br&gt;&#xA;भजामि तव शिष्योऽहं वरिवस्यापरश्चिरम्॥ ७.८१ ॥&lt;br&gt;&#xA;समिद्दर्भान्मूलफलं दारूणि जलमेव च॥&lt;br&gt;&#xA;आहरिष्येऽनुगृह्णीष्व विनीतं मामुपस्थितम्॥ ७.८२ ॥&lt;br&gt;&#xA;इत्थं पुरा बकाभिख्यं बकवृत्तिमुपाश्रितम्॥&lt;br&gt;&#xA;तदाऽऽर्जवे कृतमतिरनुजग्राह मां मुनिः॥ ७.८३ ॥&lt;br&gt;&#xA;ततोऽतीव विनीतोऽहं भूत्वा तं ब्राह्मणीयुतम्॥&lt;br&gt;&#xA;विश्वासनाय सुदृढं तोषयामि दिनेदिने॥ ७.८४ ॥&lt;br&gt;&#xA;स च जानन्मुनिः पत्नीं पात्रभूतामविश्वसन्॥&lt;br&gt;&#xA;स्त्रीचरित्रविदङ्के तां विधाय स्वपिति द्विजः॥ ७.८५ ॥&lt;br&gt;&#xA;अथान्यस्मिन्दिने साभूद्ब्राह्मण्यथ रजस्वला॥&lt;br&gt;&#xA;तद्दूरशायिनी रात्रौ विश्वासान्मे तपस्विनी॥ ७.८६ ॥&lt;br&gt;&#xA;इदमन्तरमित्यन्तर्विचिन्त्याहं प्रहर्षितः॥&lt;br&gt;&#xA;मलिम्लुचाकृतिर्भूत्वा निशीथे तामथाहरम्॥ ७.८७ ॥&lt;br&gt;&#xA;विललाप तदा बाला ह्रियमाणा मयोच्चकैः॥&lt;br&gt;&#xA;मैवं मैवमिति ज्ञात्वा मां स्वरेणाब्रवीन्मुनिम्॥ ७.८८ ॥&lt;br&gt;&#xA;बकवृत्तिरयं दुष्टो धर्मकञ्चुकमाश्रितः॥&lt;br&gt;&#xA;हरते मां दुराचारस्तस्मात्त्वं त्राहि गालव॥ ७.८९ ॥&lt;br&gt;&#xA;तव शिष्यः पुरा भूत्वा कोप्वेषोद्य मलिम्लुचः॥&lt;br&gt;&#xA;मां जिहीर्षति तद्रक्ष शरण्य शरणं भव॥ ७.९० ॥&lt;br&gt;&#xA;तद्वाक्यसमकालं स प्रबुद्धो गालवो मुनिः॥&lt;br&gt;&#xA;तिष्ठतिष्ठेति मामुक्त्वा गतिस्तम्भं व्यधान्मम॥ ७.९१ ॥&lt;br&gt;&#xA;ततश्चित्राकृतिरहं स्तम्भितो मुनिनाऽभवम्॥&lt;br&gt;&#xA;व्रीडितं प्रविशामीव स्वाङ्गानि किल लज्जया॥ ७.९२ ॥&lt;br&gt;&#xA;ततः प्रकुपितः प्राह मामभ्येत्याथ गालवः॥&lt;br&gt;&#xA;तद्वज्रदुःसहं वाक्यं येनाहमभवं बकः॥ ७.९३ ॥&lt;br&gt;&#xA;॥गालव उवाच॥&lt;br&gt;&#xA;बकवृत्तिमुपाश्रित्य वञ्चितोऽहं यतस्त्वया॥&lt;br&gt;&#xA;तस्माद्बकस्त्वं भविता चिरकालं नराधम॥ ७.९४ ॥&lt;br&gt;&#xA;इति शप्तोऽहमभवं मुनिनाऽधर्ममाश्रितः॥&lt;br&gt;&#xA;परदारोपसेवार्थमनर्थमिममागतः॥ ७.९५ ॥&lt;br&gt;&#xA;न हीदृशमनायुष्यं लोके किञ्चन विद्यते॥&lt;br&gt;&#xA;यादृशं पुरुषस्येह परदारोपसेवनम्॥ ७.९६ ॥&lt;br&gt;&#xA;ततः सती सा मत्स्पर्शदूषिताङ्गी तपस्विनी॥&lt;br&gt;&#xA;मया विमुक्ता स्नात्वा मां तथैवानुशशाप ह॥ ७.९७ ॥&lt;br&gt;&#xA;एवं ताभ्यामहं शप्तो ह्यश्वत्थपर्णवद्भयात्॥&lt;br&gt;&#xA;कम्पमानः प्रणम्योभाववोचं तत्र दम्पती॥ ७.९८ ॥&lt;br&gt;&#xA;गणोऽहमीश्वरस्यैव दुर्विनीततरो युवाम्॥&lt;br&gt;&#xA;निरोधमेवं कुरुतं भगवन्तावनुग्रहम्॥ ७.९९ ॥&lt;br&gt;&#xA;वाचि क्षुरो नावनीतं हृदयं हि द्विजन्मनाम्॥&lt;br&gt;&#xA;प्रकुप्यन्ति प्रसीदन्ति क्षणेनापि प्रसादिताः॥ ७.१०० ॥&lt;br&gt;&#xA;त्वयि विप्रतिपन्नस्य त्वमेव शरणं मम॥&lt;br&gt;&#xA;भूमौ स्खलितपादानां भूमिरेवावलम्बनम्॥ ७.१०१ ॥&lt;br&gt;&#xA;गणाधिपत्यमपि मे जातं परिभवास्पदम्॥&lt;br&gt;&#xA;विषदन्ता हि जायन्ते दुर्विनीतस्य सम्पदः॥ ७.१०२ ॥&lt;br&gt;&#xA;विदुरेष्यद्धियाऽपायं परतोऽन्ये विवेकिनः॥&lt;br&gt;&#xA;नैवोभयं विदुर्नीचा विनाऽनुभवमात्मनः॥ ७.१०३ ॥&lt;br&gt;&#xA;दुर्वीनीतः श्रियं प्राप्य विद्यामैश्वर्यमेव वा॥&lt;br&gt;&#xA;न तिष्ठति चिरं स्थाने यथाहं मदगर्वितः॥ ७.१०४ ॥&lt;br&gt;&#xA;विद्यामदो धनमदस्तृतीयोऽभिजनो मदः॥&lt;br&gt;&#xA;एते मदा मदान्धानामेत एव सतां दमाः॥ ७.१०५ ॥&lt;br&gt;&#xA;नोदर्कशालिनी बुद्धिर्येषामविजितात्मनाम्॥&lt;br&gt;&#xA;तैः श्रियश्चपला वाच्यं नीयन्ते मादृशैर्जनैः॥ ७.१०६ ॥&lt;br&gt;&#xA;तत्प्रसीद मुनिश्रेष्ठ शापान्तं मेऽधुना कुरु॥&lt;br&gt;&#xA;दुर्विनीतेष्वपि सदा क्षमाचारा हि साधवः॥ ७.१०७ ॥&lt;br&gt;&#xA;इत्थं वचसि विज्ञप्ते विनीतेनापि वै मया॥&lt;br&gt;&#xA;प्रसादप्रवणो भूत्वा शापान्तं मे तदा व्यधात्॥ ७.१०८ ॥&lt;br&gt;&#xA;॥गालव उवाच॥&lt;br&gt;&#xA;छन्नकीर्तिसमुद्धारसहायस्त्वं भविष्यसि॥&lt;br&gt;&#xA;यदेन्द्रद्युम्नभूपस्य तदा मोक्षमवाप्स्यसि॥ ७.१०९ ॥&lt;br&gt;&#xA;इत्यहं मुनिशापेन तदाप्रभृति पर्वते॥&lt;br&gt;&#xA;हिमाचले बको भूत्वा काश्यपेयो वसामि च॥ ७.११० ॥&lt;br&gt;&#xA;राज्यं चिरायुरिति मे घृतकम्बलस्य जातिस्मरत्वमधुनापि तथानु भावान्॥&lt;br&gt;&#xA;शापाद्बकत्वमभवन्मुनिगालवस्य तद्भद्र सर्वमुदितं भवताद्य पृष्टम्॥ ७.१११&#xA;॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कौमारिकाखण्डे महीप्रादुर्भावे सप्तमोऽध्यायः॥ ७ ॥ छ ॥&lt;/p&gt;</description>
    </item>
    <item>
      <title>०८</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/08/</guid>
      <description>&lt;p&gt;[अध्यायः ०८]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ८&lt;br&gt;&#xA;॥नारद उवाच॥&lt;br&gt;&#xA;नाडीजङ्घबकेनोक्तां वाचमाकर्ण्यभूपतिः॥&lt;br&gt;&#xA;मार्कण्डेयेन संयुक्तो बभूवातीव दुःखितः॥ ८.१ ॥&lt;br&gt;&#xA;तं निशम्य मुनिर्भूपं दुःखितं साश्रुलोचनम्॥&lt;br&gt;&#xA;समानव्यसनः प्राह तदर्थं स पुनर्बकम्॥ ८.२ ॥&lt;br&gt;&#xA;विधायाशां महाभाग त्वदन्तिकमुपागतौ॥&lt;br&gt;&#xA;आवां चिरायुर्ज्ञातांशाविन्द्रद्युम्नमिति द्विज॥ ८.३ ॥&lt;br&gt;&#xA;निष्पन्नं नास्य तत्कार्यं प्राणानेष मुमुक्षति॥&lt;br&gt;&#xA;वह्निप्रवेशेन परं वैराग्यं समुपागतः॥ ८.४ ॥&lt;br&gt;&#xA;तन्मामुपागतोऽहं च त्वां सिद्धं नास्य वाञ्छितम्॥&lt;br&gt;&#xA;तदेनमनुयास्यामि मरणेन त्वया शपे॥ ८.५ ॥&lt;br&gt;&#xA;आशां कृत्वाभ्युपायातं निराशं नेक्षितुं क्षमाः॥&lt;br&gt;&#xA;भवन्ति साधवस्तस्माज्जीवितान्मरणं वरम्॥ ८.६ ॥&lt;br&gt;&#xA;प्रार्थितं चामुना हृत्स्थं मया चास्मै प्रतिश्रुतम्॥&lt;br&gt;&#xA;त्वां मित्रं तत्परिज्ञाने धृत्वा हृदि चिरायुषम्॥ ८.७ ॥&lt;br&gt;&#xA;असम्पादयतो नार्थं प्रतिज्ञातं ममायुषा॥&lt;br&gt;&#xA;कलुषेणार्थिना माशापूरकेण सखेधुना॥ ८.८ ॥&lt;br&gt;&#xA;प्रतिश्रुतं कृतं श्लाघ्या दासतान्त्यजपक्वणे॥&lt;br&gt;&#xA;हरिश्चन्द्रस्येव नृणां न श्लाघ्या सत्यसन्धता॥ ८.९ ॥&lt;br&gt;&#xA;मित्रस्नेहस्य पर्यायस्तच्च साप्तपदं स्मृतम्॥&lt;br&gt;&#xA;स्नेहः स कीदृशो मित्रे दुःखितो यो न दृश्यते॥ ८.१० ॥&lt;br&gt;&#xA;तदवश्यमहं साकमधुना वह्निसाधनम्॥&lt;br&gt;&#xA;करिष्ये कीर्तिवपुषः कृते सत्यमिदं सखे॥ ८.११ ॥&lt;br&gt;&#xA;अनुजानीहि मामेतद्दर्शनं तव पश्चिमम्॥&lt;br&gt;&#xA;त्वया सह महाभाग नाडीजङ्घ द्विजोत्तम॥ ८.१२ ॥&lt;br&gt;&#xA;॥नारद उवाच॥&lt;br&gt;&#xA;वज्रवद्दुःसहां वाचं मार्कण्डेयसमीरिताम्॥&lt;br&gt;&#xA;शुश्रुवान्स क्षणं ध्यात्वा प्रतीतः प्राह तावुभौ॥ ८.१३ ॥&lt;br&gt;&#xA;॥नाडीजङ्घ उवाच॥&lt;br&gt;&#xA;यद्येवं तदिदं मित्रं विशन्तं ज्वलनेऽधुना॥&lt;br&gt;&#xA;निवारय मुनिश्रेष्ठ मत्तोऽस्ति चिरजीवितः॥ ८.१४ ॥&lt;br&gt;&#xA;प्राकारकर्णनामासावुलूकः शिवपर्वते॥&lt;br&gt;&#xA;स ज्ञास्यति महीपालमिन्द्रद्युम्नं न संशयः॥ ८.१५ ॥&lt;br&gt;&#xA;तस्मादहं त्वया सार्धममुना च शिवालयम्॥&lt;br&gt;&#xA;व्रजामि तं शिखरिणं मित्रकार्यप्रसिद्धये॥ ८.१६ ॥&lt;br&gt;&#xA;इत्येव मुक्त्वा ते जग्मुस्त्रयोऽपि द्विजपुङ्गवाः॥&lt;br&gt;&#xA;कैलासं ददृशुस्तत्र तमुलूकं स्वनीडगम्॥ ८.१७ ॥&lt;br&gt;&#xA;कृतसंविदसौ तेन बकः स्वागतपूजया॥&lt;br&gt;&#xA;पृष्टश्च तावुभौ प्राह तत्सर्वमभिवाञ्छितम्॥ ८.१८ ॥&lt;br&gt;&#xA;चिरायुरसि जानीषे यदीन्द्रद्युम्नभूपतिम्॥&lt;br&gt;&#xA;तद्ब्रूहि तेन ज्ञानेन कार्यं जीवामहे वयम्॥ ८.१९ ॥&lt;br&gt;&#xA;इति पृष्टः स विमना मित्रकार्यप्रसाधनात्॥&lt;br&gt;&#xA;कौशिकः प्राह जानामि नेन्द्रद्युम्नमहं नृपम्॥ ८.२० ॥&lt;br&gt;&#xA;अष्टाविंशत्प्रमाणा मे कल्पा जातस्य भूतले॥&lt;br&gt;&#xA;न दृष्टो न श्रुतो वासाविन्द्रद्युम्नो नृपः क्षितौ॥ ८.२१ ॥&lt;br&gt;&#xA;तच्छ्रुत्वा विस्मितो भूपस्तस्यायुरतिमात्रतः॥&lt;br&gt;&#xA;दुःखितोऽपि तदा हेतुं पप्रच्छासौ तदायुषः॥ ८.२२ ॥&lt;br&gt;&#xA;एवमायुर्यदि तव कथं प्राप्तं ब्रवीहि तत्॥&lt;br&gt;&#xA;उलूकत्वं कथमिदं जुगुप्सितमतीव च॥ ८.२३ ॥&lt;br&gt;&#xA;॥प्राकारकर्ण उवाच॥&lt;br&gt;&#xA;श्रृणु भद्र यथा दीर्घमायुर्मेशिवपूजनात्॥&lt;br&gt;&#xA;जुगुप्सितमुलूकत्वं शापेन च महामुनेः॥ ८.२४ ॥&lt;br&gt;&#xA;वसिष्ठकुलसम्भूतः पुराहमभवं द्विजः॥&lt;br&gt;&#xA;घण्ट इत्यभिविख्यातो वाराणस्यां शिवेरतः॥ ८.२५ ॥&lt;br&gt;&#xA;धर्मश्रवणनिष्ठस्य साधूनां संसदि स्वयम्॥&lt;br&gt;&#xA;श्रुत्वास्मि पूजयामीशं बिल्वपत्रैरखण्डितैः॥ ८.२६ ॥&lt;br&gt;&#xA;न मालती न मन्दारः शतपत्रं न मल्लिका॥&lt;br&gt;&#xA;तथा प्रियाणि श्रीवृक्षो यथा मदनविद्विषः॥ ८.२७ ॥&lt;br&gt;&#xA;अखण्डबिल्वपत्रेण एकेन शिवमूर्धनि॥&lt;br&gt;&#xA;निहितेन नरैः पुण्यं प्राप्यते लक्षपुष्पजम्॥ ८.२८ ॥&lt;br&gt;&#xA;अखण्डितैर्बिल्वपत्रैः श्रद्धया स्वयमाहृतैः॥&lt;br&gt;&#xA;लिङ्गप्रपूजनं कृत्वा वर्षलक्षं वसेद्दिवि॥ ८.२९ ॥&lt;br&gt;&#xA;सच्छास्त्रेभ्य इति श्रुत्वा पूजयाम्यहमीश्वरम्॥&lt;br&gt;&#xA;त्रिकालं श्रद्धया पत्रैः श्रीवृक्षस्य त्रिभिस्त्रिभिः॥ ८.३० ॥&lt;br&gt;&#xA;ततो वर्षशतस्यान्ते तुतोष शशिशेखरः॥&lt;br&gt;&#xA;प्रत्यक्षीभूय मामाह मेघगम्भीरया गिरा॥ ८.३१ ॥&lt;br&gt;&#xA;॥ईश्वर उवाच॥&lt;br&gt;&#xA;तुष्टोस्मि तव विप्रेन्द्राखण्डबिल्वदलार्चनात्॥&lt;br&gt;&#xA;वृणीष्वाभिमतं यत्ते दास्यम्यपि च दुर्लभम्॥ ८.३२ ॥&lt;br&gt;&#xA;अखण्डबिल्वपत्रेण महातुष्टिः प्रजायते॥&lt;br&gt;&#xA;एकनापि यथान्येषां तथा न मम कोटिभिः॥ ८.३३ ॥&lt;br&gt;&#xA;इत्युक्तोऽहं भगवता शम्भुना स्वमनः स्थितम्॥&lt;br&gt;&#xA;वृणोमि स्म वरं देव कुरु मामजरामरम्॥ ८.३४ ॥&lt;br&gt;&#xA;अथ लीलाविलासो मां तथेत्युक्त्वाऽविचारितम्॥&lt;br&gt;&#xA;ययावदर्शनं प्रीतिमहं च महतीं गतः॥ ८.३५ ॥&lt;br&gt;&#xA;कृतकृत्यं तदात्मानमज्ञासिपमहं क्षितौ॥&lt;br&gt;&#xA;एतस्मिन्नेव काले तु भृगुवंश्योऽभवद्द्विजः॥ ८.३६ ॥&lt;br&gt;&#xA;अवदातत्रिजन्मासवक्षविच्चाक्षरार्थवित्॥&lt;br&gt;&#xA;सुदर्शनेति प्रथिता प्रिया तस्याभवत्सती॥ ८.३७ ॥&lt;br&gt;&#xA;अतीव मुदिता पत्युर्मुखं प्रेक्ष्यास्य दर्शनात्॥&lt;br&gt;&#xA;तनया देवलस्यैपा रूपेणाप्रतिमा भुवि॥ ८.३८ ॥&lt;br&gt;&#xA;तस्यां तस्मादभूत्कन्या निर्विशेषा निजारणेः॥&lt;br&gt;&#xA;निवृत्तबालभावाभूत्कुमारी यौवनोन्मुखी॥ ८.३९ ॥&lt;br&gt;&#xA;नालं बभूव तां दातुं तनयां गुणशालिनीम्॥&lt;br&gt;&#xA;कस्यापि जनकः सा च वयःसन्धौ मयेक्षिता॥ ८.४० ॥&lt;br&gt;&#xA;प्रविश्द्यौवनाभोगभावैरतिमनोहरा॥&lt;br&gt;&#xA;निर्वास्यमानैरपरैस्तिलतन्दुलिताकृतिः॥ ८.४१ ॥&lt;br&gt;&#xA;क्रीडमाना वयस्याभिर्लावण्यप्रतिमेव सा॥&lt;br&gt;&#xA;व्यचिन्तयमहं विप्र तां निरीक्ष्य सुमध्यमाम्॥ ८.४२ ॥&lt;br&gt;&#xA;अनन्याकृतिमन्योऽसौ विधिर्येनेति निर्मिता॥&lt;br&gt;&#xA;ततः सात्त्विकभावानां तत्क्षणादस्मि गोचरम्॥ ८.४३ ॥&lt;br&gt;&#xA;प्रापितो लीलयाहत्य बाणैः कुसुमधन्विना॥&lt;br&gt;&#xA;ततो मया स्खलद्वालं पृष्टा कस्येति तत्सखी॥ ८.४४ ॥&lt;br&gt;&#xA;प्राहेति भृगुवंश्यस्य कन्येयं द्विजजन्मनः॥&lt;br&gt;&#xA;अनूढाद्यापि केनापि समायातात्र खेलितुम्॥ ८.४५ ॥&lt;br&gt;&#xA;ततः कुसुमबाणेन शरव्रातैर्भृशं हतः॥&lt;br&gt;&#xA;पितरं प्रणतो गत्वा ययाचे तां भृगूद्वहम्॥ ८.४६ ॥&lt;br&gt;&#xA;स च मां सदृशं ज्ञात्वा शीलेन च कुलेन च॥&lt;br&gt;&#xA;अतीव चार्थिनं मह्यं ददौ वाचा पुरः क्रमात्॥ ८.४७ ॥&lt;br&gt;&#xA;ततः सा तनया तस्य भार्गवस्या श्रृणोदिति॥&lt;br&gt;&#xA;दत्तास्मि तस्मै विप्राय विरूपायेति जल्पताम्॥ ८.४८ ॥&lt;br&gt;&#xA;रोरूयमाणा जननीमाह पश्य यथा कृतम्॥&lt;br&gt;&#xA;अतीवानुचितं दत्त्वा जनकेन तथा वरे॥ ८.४९ ॥&lt;br&gt;&#xA;विषमालोड्य पास्यामि प्रवेक्ष्यामि हुताशनम्॥&lt;br&gt;&#xA;वरं न तु विरूपस्योद्वोढुर्भार्या कथञ्चन॥ ८.५० ॥&lt;br&gt;&#xA;ततः सम्बोध्य जननी तां सुतामाह भार्गवम्॥&lt;br&gt;&#xA;न देयास्मै त्वया कन्या विरूपायेति चाग्रहात्॥ ८.५१ ॥&lt;br&gt;&#xA;स वल्लभावचः श्रुत्वा धर्मशास्त्राण्यवेक्ष्य च॥&lt;br&gt;&#xA;दत्तामपि हरेत्पूर्वां श्रेयांश्चेद्वर आव्रजेत्॥ ८.५२ ॥&lt;br&gt;&#xA;अर्वाक्छिलाक्रमणतो निष्ठा स्यात्सप्तमे पदे॥&lt;br&gt;&#xA;इति व्यवस्य प्रददावन्यस्मै तां द्विजः सुताम्॥ ८.५३ ॥&lt;br&gt;&#xA;श्वोभाविनि विवाहे तु तच्च सर्वं मया श्रुतम्॥&lt;br&gt;&#xA;ततोतीव विलक्ष्योहं वयस्यानां पुरस्तदा॥ ८.५४ ॥&lt;br&gt;&#xA;नाशकं वदनं भद्र तथा दर्शयितुं निजम्॥&lt;br&gt;&#xA;कामार्तोतीव तां सुप्तामर्वाग्निशि तदाहरम्॥ ८.५५ ॥&lt;br&gt;&#xA;नीत्वा दुर्गतमैकान्तेऽकार्षमौद्वाहिकं विधिम्॥&lt;br&gt;&#xA;गान्धर्वेण विवाहेन ततोऽकार्षं हृदीप्सितम्॥ ८.५६ ॥&lt;br&gt;&#xA;अनिच्छन्तीं तदा बालां बलात्सुरतसेवनम्॥&lt;br&gt;&#xA;अथानुपदमागत्य तत्पिता प्रातरेव माम्॥ ८.५७ ॥&lt;br&gt;&#xA;निश्वस्य संवृतो विप्रास्तां वीक्ष्योद्वाहितां सुताम्॥&lt;br&gt;&#xA;शशाप कुपितो भद्र मां तदानीं स भार्गवः॥ ८.५८ ॥&lt;br&gt;&#xA;॥भार्गव उवाच॥&lt;br&gt;&#xA;निशाचरस्य धर्मेण यत्त्वयोद्वाहिता सुता॥&lt;br&gt;&#xA;तस्मान्निशाचरः पाप भव त्वमविलम्बितम्॥ ८.५९ ॥&lt;br&gt;&#xA;इति शप्तः प्रण्म्यैनं पादोपग्रहपूर्वकम्॥&lt;br&gt;&#xA;हाहेति च ब्रुवन्गाढं साश्रुनेत्रं सगद्गदम्॥ ८.६० ॥&lt;br&gt;&#xA;ततोहमब्रवं कस्माददोषं मां भवानिति॥&lt;br&gt;&#xA;शपते भवता दत्ता मम वाचा पुरा सुता॥ ८.६१ ॥&lt;br&gt;&#xA;सोद्वाहिता मया कन्या दानं सकृदिति स्मृतिः॥&lt;br&gt;&#xA;सकृज्जल्पन्ति राजानः सकृज्जल्पन्ति पण्डिताः॥ ८.६२ ॥&lt;br&gt;&#xA;सकृत्कन्याः प्रदीयन्ते त्रीण्येतानि सकृत्सकृत्॥&lt;br&gt;&#xA;किं च प्रतिश्रुतार्थस्य निर्वाहस्तत्सतां व्रतम्॥ ८.६३ ॥&lt;br&gt;&#xA;भवादृशानां साधूनां साधूनां तस्य त्यागो विगर्हितः॥&lt;br&gt;&#xA;प्रतिश्रुता त्वया लब्धा तदा कालमियं मया॥ ८.६४ ॥&lt;br&gt;&#xA;उद्वोढा चाधुना नाहमुचितः शापभाजनम्॥&lt;br&gt;&#xA;वृथा शपन्ति मह्यं च भवन्तस्तद्विचार्यताम्॥ ८.६५ ॥&lt;br&gt;&#xA;यो दत्त्वा कन्यकां वाचा पश्चाद्धरति दुर्मतिः॥&lt;br&gt;&#xA;स याति नरकं चेति धर्मशास्त्रेषु निश्चितम्॥ ८.६६ ॥&lt;br&gt;&#xA;तदाकर्ण्य व्यवस्यासौ तथ्यं मद्वचनं हृदा॥&lt;br&gt;&#xA;पश्चात्तापसमोपेतो मुनिर्मामित्यथाब्रवीत्॥ ८.६७ ॥&lt;br&gt;&#xA;न मे स्यादन्यथा वाणी उलूकस्त्वं भविष्यति॥&lt;br&gt;&#xA;निशाचरो ह्युलूकोऽपि प्रोच्यते द्विजसत्तम॥ ८.६८ ॥&lt;br&gt;&#xA;यदेन्द्रद्युम्नविज्ञाने सहायस्तम्व भविष्यसि॥&lt;br&gt;&#xA;तदा त्वं प्रकृतिं विप्र प्राप्स्यसीत्यब्रवीत्स माम्॥ ८.६९ ॥&lt;br&gt;&#xA;तद्वाक्यसमकालं च कौशिकत्वमिदं मम॥&lt;br&gt;&#xA;एतावन्ति दिनान्यासीदष्टाविंशद्दिनं विधेः॥ ८.७० ॥&lt;br&gt;&#xA;बिल्वीदलौरिति पुरा शशिशेखरस्य सम्पूजनेन मम दीर्घतरं किलायुः॥&lt;br&gt;&#xA;सञ्जातमत्र च जुगुप्सितमस्य शापात्कैलासरोधसि निशाचररूपमासीत्॥ ८.७१ ॥&lt;br&gt;&#xA;इति श्रीस्कान्दे महापुराण एका शीतिसाहस्र्यां संहितायां माहेश्वरखण्डे&#xA;कौमारिकाखण्डे महीनदीप्रादुर्भावे बिल्वदलमाहात्म्यवर्णनन्नामाष्टमोऽध्यायः॥&#xA;॥ छ ॥&lt;/p&gt;</description>
    </item>
    <item>
      <title>०९</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/09/</guid>
      <description>&lt;p&gt;[अध्यायः ०९]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ९&lt;br&gt;&#xA;॥ उलूक उवाच॥&lt;br&gt;&#xA;इतिदमुक्तमखिलं पूर्वजन्मसमुद्भवम्॥&lt;br&gt;&#xA;स्वरूपमायुषो हेतुः कौशिकत्वस्य चेति मे॥ ९.१ ॥&lt;br&gt;&#xA;इत्युक्त्वा विरते तस्मिन्पुरूहूतसनामनि॥&lt;br&gt;&#xA;नाडीजङ्घो बको मित्रमाह तं दुःखितो वचः॥ ९.२ ॥&lt;br&gt;&#xA;॥नाडीजङ्घ उवाच॥&lt;br&gt;&#xA;यदर्थं वयमायातास्तन्न सिद्धं महामते॥&lt;br&gt;&#xA;कार्यं तन्मरणं नूनं त्रयाणामप्युपागतम्॥ ९.३ ॥&lt;br&gt;&#xA;इन्द्रद्युम्नापरिज्ञाने भद्रकोऽयं मुमूर्षति॥&lt;br&gt;&#xA;तस्यानु मित्रं मार्कण्डस्तं चान्वहमपि स्फुटम्॥ ९.४ ॥&lt;br&gt;&#xA;मित्रकार्ये विनिर्वृत्ते म्रियमाणं निरीक्षते॥&lt;br&gt;&#xA;यो मित्रं जीवितं तस्य धिगस्निग्धं दुरात्मनः॥ ९.५ ॥&lt;br&gt;&#xA;तदेतावनुयास्यामि म्रियमाणावहं द्विज॥&lt;br&gt;&#xA;आपृच्छे त्वां नमस्कार आश्लेषश्चाथपश्चिमः॥ ९.६ ॥&lt;br&gt;&#xA;प्रतिज्ञातमनिष्पाद्य मित्रस्याभ्यागतस्य च॥&lt;br&gt;&#xA;कथङ्कारं न लज्जन्ते हताशा जीवितेप्सवः॥ ९.७ ॥&lt;br&gt;&#xA;तस्माद्वह्निं प्रवेक्ष्यामि सार्धमाभ्यामसंशयम्॥&lt;br&gt;&#xA;आपृष्टोऽस्यधुना स्नेहान्मम देहि जलाञ्जलिम्॥ ९.८ ॥&lt;br&gt;&#xA;इत्युक्तवत्युलूकोऽसौ नाडीजङ्घे सगद्गदम्॥&lt;br&gt;&#xA;साश्रुनेत्रं स्थिरीभूय प्राह वाचं सुधासमुचम्॥ ९.९ ॥&lt;br&gt;&#xA;॥उलूक उवाच॥&lt;br&gt;&#xA;मयि जीवति मित्रे मे भवान्मरणमेति च॥&lt;br&gt;&#xA;अद्यप्रभृति कस्तर्हि हृदा मम लभिष्यति॥ ९.१० ॥&lt;br&gt;&#xA;अस्त्युपायो महानत्र गन्धमादनपर्वते॥&lt;br&gt;&#xA;मत्तश्चिरायुर्मित्रोस्ति गृध्रः प्राणसमः सुहृत्॥ ९.११ ॥&lt;br&gt;&#xA;स विज्ञास्यति वोऽभीष्टमिन्द्रद्युम्नं महीपतिम्॥&lt;br&gt;&#xA;इत्युक्त्वा पुरतस्तस्थावुलूकः स च भूपतिः॥ ९.१२ ॥&lt;br&gt;&#xA;मार्कण्डेयो बकश्चैव प्रययुर्गन्धमादनम्॥&lt;br&gt;&#xA;तमायान्तमथालोक्य वयस्यं पुरतः स्थितम्॥ ९.१३ ॥&lt;br&gt;&#xA;स्वकुलायात्प्रहृष्टोऽसौ गृध्रः सम्मुखमाययौ॥&lt;br&gt;&#xA;कृतसंविदसौ पूर्वं स्वागतासनभोजनैः॥ ९.१४ ॥&lt;br&gt;&#xA;उलूकं गृध्रराजश्च कार्यं पप्रच्छ तं तथा॥&lt;br&gt;&#xA;म चाचख्यावयं मित्रं बको मेऽस्य मुनिः किल॥ ९.१५ ॥&lt;br&gt;&#xA;मुनेरपि तृतीयोऽयं मित्रं चार्थोयमुद्यतः॥&lt;br&gt;&#xA;इन्द्रद्युम्नपरिज्ञाने स्वयं जीवति नान्यथा॥ ९.१६ ॥&lt;br&gt;&#xA;वह्निं प्रवेक्ष्यते व्यक्तमयं तदनु वै वयम्॥&lt;br&gt;&#xA;मया निषिद्धोऽयं ज्ञात्वा त्वां चिरन्तनमात्मना॥ ९.१७ ॥&lt;br&gt;&#xA;तच्चेज्जानासि तं ब्रूहि चतुर्णां देहि जीवितम्॥&lt;br&gt;&#xA;सरं क्ष्याप्नुहि सत्कीर्तिं क्षयं चाखिलपाप्मनः॥ ९.१८ ॥&lt;br&gt;&#xA;॥गृध्र उवाच॥&lt;br&gt;&#xA;षट्‌पञ्चाशद्व्यतीता मे कल्पा जातस्य कौशिक॥&lt;br&gt;&#xA;न दृष्टो न श्रुतोऽस्माभिरिन्द्रद्युम्नो महीपतिः॥ ९.१९ ॥&lt;br&gt;&#xA;तच्छ्रुत्वा विस्मयाविष्ट इन्द्रद्युम्नोऽपि दुःखितः॥&lt;br&gt;&#xA;पप्रचछ जीविते हेतुमतिमात्रे विहङ्गमम्॥ ९.२० ॥&lt;br&gt;&#xA;॥गृध्र उवाच॥&lt;br&gt;&#xA;श्रृणु भद्रै पुरा जातो मर्कटोऽहं च चापलः॥&lt;br&gt;&#xA;आसं कदाचिदभवद्वसन्तोऽथ ऋतुः क्रमात्॥ ९.२१ ॥&lt;br&gt;&#xA;तत्राग्रे देवदेवस्य वनमध्ये शिवालये॥&lt;br&gt;&#xA;भवोद्भवस्य पुरतो जगद्योगेश्वराभिधे॥ ९.२२ ॥&lt;br&gt;&#xA;चतुर्दशीदिने हस्तनक्षत्रे हर्षणाभिधे॥&lt;br&gt;&#xA;योगे चैत्रे सिते पक्ष आसीद्दमनकोत्सवः॥ ९.२३ ॥&lt;br&gt;&#xA;अत्र सौवर्ण्यदोलायां लिङ्ग आरोपिते जनैः॥&lt;br&gt;&#xA;निशायामधिरूह्याऽहं दोलां तां च व्यचालयम्॥ ९.२४ ॥&lt;br&gt;&#xA;निसर्गाज्जतिचापल्याच्चिरकालं पुनःपुनः॥&lt;br&gt;&#xA;अथ प्रभात आयाता जनाः पूजाकृते कपिम्॥ ९.२५ ॥&lt;br&gt;&#xA;दोलाधिरूढमालोक्य लकुटैर्मां व्यताडयन्॥&lt;br&gt;&#xA;दोलासंस्थित एवाहं प्रमीतः शिवमन्दिरे॥ ९.२६ ॥&lt;br&gt;&#xA;तेषां प्रहारैः सुदृढैर्बहुभिर्वज्रदुःसहैः॥&lt;br&gt;&#xA;शिवान्दोलनमाहात्म्याज्जातोऽहं नृपमन्दिरे॥ ९.२७ ॥&lt;br&gt;&#xA;काशीश्वरस्य तनयः प्रतीतोऽस्मि कुशध्वजः॥&lt;br&gt;&#xA;जाति स्मरस्ततो राज्ये क्रमात्प्राप्याहमैश्वरम्॥ ९.२८ ॥&lt;br&gt;&#xA;कारयामि धरापृष्ठे चैत्रे दमनकोत्सवम्॥&lt;br&gt;&#xA;यता यथा दोलयति शिवं दोलास्थितं नरः॥ ९.२९ ॥&lt;br&gt;&#xA;तथा तथाऽशुभं याति पुण्यमायाति भद्रक॥&lt;br&gt;&#xA;शिवदीक्षामुपागम्याखिलसंस्कारसंस्कृतः॥ ९.३० ॥&lt;br&gt;&#xA;शिवाचार्यैर्विमुक्तोऽहं पशुपाशैस्तदागमात्॥&lt;br&gt;&#xA;निर्वाहदीक्षापर्यन्तान्संस्कारान्प्राप्य सर्वतः॥ ९.३१ ॥&lt;br&gt;&#xA;आराधयामि देवेशं प्रत्यक्चित्तमुमापतिम्॥&lt;br&gt;&#xA;समस्तक्लेशविच्छेदकारणं जगतां गुरुम्॥ ९.३२ ॥&lt;br&gt;&#xA;चित्तवृत्तिनिरोधेन वैराग्याभ्यासयोगतः॥&lt;br&gt;&#xA;जपन्नुद्गीतमस्यार्थं भावयन्नष्टमं रसम्॥ ९.३३ ॥&lt;br&gt;&#xA;ततो मां प्रणिधानेनाभ्यासेन दृढभूमिना॥&lt;br&gt;&#xA;अन्तरायानुपहतं ज्ञात्वा तुष्टोऽब्रवीद्धरः॥ ९.३४ ॥&lt;br&gt;&#xA;॥ईश्वर उवाच॥&lt;br&gt;&#xA;कुशध्वजाहं तुष्टोद्य वरं वरय वाञ्छितम्॥&lt;br&gt;&#xA;न हीदृशमनुष्ठानं कस्याप्यस्ति महीतले॥ ९.३५ ॥&lt;br&gt;&#xA;श्रुत्वेत्युक्तो मया शम्भुर्भूयासं ते गण्णो ह्यहम्॥&lt;br&gt;&#xA;अनेनैव शरीरेण तथेत्येवाह गां प्रभुः॥ ९.३६ ॥&lt;br&gt;&#xA;ततः कैलासमानीय विमानं मम चादिशत्॥&lt;br&gt;&#xA;सर्वरत्नमयं दिव्यं दिव्याश्चर्यसमावृतम्॥ ९.३७ ॥&lt;br&gt;&#xA;विचरामि प्रतीतोऽहं तदारूढो यदृच्छया॥&lt;br&gt;&#xA;अथ काले कियन्मात्रे व्यतीतेऽत्रैवं पर्वते॥ ९.३८ ॥&lt;br&gt;&#xA;गवाक्षाधिष्ठितोऽपश्यं वसन्ते मुनिकन्यकाम्॥&lt;br&gt;&#xA;प्रवाति दक्षिणे वायौ मदनाग्निप्रदीपितः॥ ९.३९ ॥&lt;br&gt;&#xA;अग्निवेश्यसुतां भद्र विवस्त्रां जलमध्यगाम्॥&lt;br&gt;&#xA;उद्भिन्नयौवनां श्यामां मध्यक्षामां मृगेक्षणाम्॥ ९.४० ॥&lt;br&gt;&#xA;विस्तीर्णजघनाभोगां रम्भोरुं संहतस्तनीम्॥&lt;br&gt;&#xA;तामङ्कुरितलावण्यां जलसेका दिवाग्रतः॥ ९.४१ ॥&lt;br&gt;&#xA;प्रोन्निद्रपङ्कजमुखीं वर्णनीयतमाकृतिम्॥&lt;br&gt;&#xA;यथाप्रज्ञानयाथात्म्याद्विद्विद्भिरपि वर्णिनीम्॥ ९.४२ ॥&lt;br&gt;&#xA;प्रोद्यत्कटाक्षविक्षेपैः शरव्रातैरिव स्मरः॥&lt;br&gt;&#xA;स्वयं तदङ्गमास्थाय ताडयामास मां दृढम्॥ ९.४३ ॥&lt;br&gt;&#xA;वयस्यासंवृचामेवं खेलमानां यदृच्छया॥&lt;br&gt;&#xA;अवतीर्याहमहरं विमानान्मदनातुरः॥ ९.४४ ॥&lt;br&gt;&#xA;सा गृहीता मया दीर्घं प्रकुर्वाणा महास्वनम्॥&lt;br&gt;&#xA;तातेति च विमानस्था रुरोदातीव भद्रक॥ ९.४५ ॥&lt;br&gt;&#xA;ततो वयस्यास्ता दीना मुनिमाहुः प्रधाविताः॥&lt;br&gt;&#xA;वैमानिकेन केनापि ह्रियते तव पुत्रिका॥ ९.४६ ॥&lt;br&gt;&#xA;रुदन्तीं भगवन्नेतां त्राह्युत्तिष्ठेति सर्वतः॥&lt;br&gt;&#xA;तासां तदाकर्ण्य वचो मुनिर्भद्रतपोनिधिः॥ ९.४७ ॥&lt;br&gt;&#xA;अग्निवेश्योऽभ्यगात्तस्या व्योमन्युपपदं त्वरन्॥&lt;br&gt;&#xA;तिष्ठतिष्ठेति मामुक्त्वा संस्तभ्य तपसा गतिम्॥ ९.४८ ॥&lt;br&gt;&#xA;ततः प्रकुपितः प्राह मुनिमामति दुःसहम्॥&lt;br&gt;&#xA;॥अग्निवेश्य उवाच॥&lt;br&gt;&#xA;यस्मान्मदीया तनया मांसपेशीव ते हृता॥ ९.४९ ॥&lt;br&gt;&#xA;गृध्रेणेवाऽधुना व्योम्नि तस्माद्गध्रो भव द्रुतम्॥&lt;br&gt;&#xA;अनिच्छन्ती मदीयेयं सुता बाला तपस्विनी॥ ९.५० ॥&lt;br&gt;&#xA;त्वया हृताधुनास्यैतत्फलमाप्नुहि दुर्मते॥&lt;br&gt;&#xA;इत्याकर्ण्य भयाविष्टो लज्जयाधोमुखो मुनेः॥ ९.५१ ॥&lt;br&gt;&#xA;पादौ प्रगृह्य न्यपतं रुदन्नतितरां तदा॥&lt;br&gt;&#xA;न मयेयं परिज्ञाय हृता नाद्यापि धर्षिता॥ ९.५२ ॥&lt;br&gt;&#xA;प्रसादं कुरु ते शापं व्यावर्तय तपोनिधे॥&lt;br&gt;&#xA;प्रणतेषु क्षमावन्तो निसर्गेण तपोधनाः॥ ९.५३ ॥&lt;br&gt;&#xA;भवन्ति सन्तस्तद्गृध्रो मा भवेयं प्रसीद मे॥&lt;br&gt;&#xA;इति प्रपन्नेन मया प्रणतोऽसौ महामुनिः॥ ९.५४ ॥&lt;br&gt;&#xA;प्रसन्नः प्राह नो मिथ्या मम वाक्यं भवेत्क्वचित्॥&lt;br&gt;&#xA;किं त्विन्द्रद्युम्नभूपालपरिज्ञाने सहायताम्॥ ९.५५ ॥&lt;br&gt;&#xA;यदा यास्यसि शापस्य तदा मुक्तिमवाप्स्यसि॥ ९.५६ ॥&lt;br&gt;&#xA;इत्युक्त्वा स मुनिः प्रायाद्गृहीत्वा निजकन्यकाम्॥&lt;br&gt;&#xA;अखण्डशीलां स्वावासमहं गृध्रोऽभवं तदा॥ ९.५७ ॥&lt;br&gt;&#xA;एवं तदा दमनकोत्सव ईश्वरस्य आन्दोलनेन नृपवेश्मनि मेऽवतारः॥&lt;br&gt;&#xA;शम्भोर्गणत्वमभवच्च तथाग्निवेश्यशापेन गृध्र इह भद्र तवेदमुक्तम्॥ ९.५८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कौमारिकाखण्डे महीप्रादुर्भावे दमनकमाहात्म्यन्नाम&#xA;नवमोऽध्यायः॥ ९ ॥ छ ॥&lt;/p&gt;</description>
    </item>
    <item>
      <title>१०</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/10/</guid>
      <description>&lt;p&gt;[अध्यायः १०]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः १०&lt;br&gt;&#xA;॥ नारद उवाच॥&lt;br&gt;&#xA;गृध्रस्यैतद्वचः श्रुत्वा दुःखविस्मयसंयुतः॥&lt;br&gt;&#xA;इन्द्रद्युम्नस्तमा पृच्छय मरणायोपचक्रमे॥ १०.१ ॥&lt;br&gt;&#xA;ततस्तमालोक्य तथा मुमूर्षुं कौशिकादिभिः॥&lt;br&gt;&#xA;स संहितं विचिन्त्याह दीर्घायुषमथात्मनः॥ १०.२ ॥&lt;br&gt;&#xA;मैवं कार्षीः श्रुणु गिरं भद्रक त्वं चिरन्तनः॥&lt;br&gt;&#xA;मत्तोऽप्यस्ति स्फुटं चैव ज्ञास्यति त्वदभीप्सितम्॥ १०.३ ॥&lt;br&gt;&#xA;मानसे सरसि ख्यातः कूर्मोमन्थरकाख्यया॥&lt;br&gt;&#xA;तस्य नाविदितं किञ्चिदेहि तत्र व्रजामहे॥ १०.४ ॥&lt;br&gt;&#xA;ततः प्रतीतास्ते भूपमुनिगृध्रबकास्तथा॥&lt;br&gt;&#xA;उलूकसहिता जग्मुः सर्वे कूर्मदिदृक्षवः॥ १०.५ ॥&lt;br&gt;&#xA;सरस्तीरे स्थितः कूर्मस्तान्निरीक्ष्य विदूरगान्॥&lt;br&gt;&#xA;कान्दिशीको विवेशासौ जलं शीघ्रतरं तदा॥ १०.६ ॥&lt;br&gt;&#xA;कौशिकोऽथ तमाहेदं प्रहस्य वचनं स्वयम्॥&lt;br&gt;&#xA;कस्मात्कूर्म प्रनष्टोद्य विमुखोऽभ्यागतेष्वपि॥ १०.७ ॥&lt;br&gt;&#xA;अग्निर्द्विजानां विप्रश्च वर्णानां रमणः स्त्रियाम्॥&lt;br&gt;&#xA;गुरुः पिता च पुत्राणां सर्वस्याभ्यागतो गुरुः॥ १०.८ ॥&lt;br&gt;&#xA;विहाय तमिमं धर्ममातिथ्यविमुखः कथम्॥&lt;br&gt;&#xA;गृह्णासि पापं सर्वेषां ब्रूहि कूर्माधुनोत्तरम्॥ १०.९ ॥&lt;br&gt;&#xA;॥कूर्म उवाच॥&lt;br&gt;&#xA;चिरन्तनो हि जानामि कर्त्तुमातिथ्यसत्क्रियाम्॥&lt;br&gt;&#xA;अभ्यागतेष्वपचितिं धर्मशास्त्रेषु निश्चितम्॥ १०.१० ॥&lt;br&gt;&#xA;सुमहत्कारणं चात्र श्रूयतां तद्वदामि वः॥&lt;br&gt;&#xA;नाहं पराङ्मुखो जात एतावन्ति दिनान्यपि॥ १०.११ ॥&lt;br&gt;&#xA;अभ्यागतस्य कस्यापि सर्वसत्कारसद्व्रती॥&lt;br&gt;&#xA;किं त्वेष पञ्चमो यो वो दृश्यते सरलाकृतिः॥ १०.१२ ॥&lt;br&gt;&#xA;इन्द्रद्युम्नो महीपालो बिभोम्यस्मादलन्तराम्॥&lt;br&gt;&#xA;अमुना यजमानेन रौचकाख्ये पुरा पुरे॥ १०.१३ ॥&lt;br&gt;&#xA;यज्ञपावकदग्धा मे पृष्ठिर्नाद्यापि निर्व्रणा॥&lt;br&gt;&#xA;तन्मे भयं पुनर्जातं किमयं पुनरेव माम्॥ १०.१४ ॥&lt;br&gt;&#xA;आसुतीवलमाधाय भुवि धक्ष्यति सम्प्रति॥&lt;br&gt;&#xA;इति वाक्यावसाने तु कूर्मस्य कुरुसत्तम॥ १०.१५ ॥&lt;br&gt;&#xA;पपात पुष्पवृष्टिः खाद्विमुक्ताप्सरसां गणैः॥&lt;br&gt;&#xA;सस्वनुर्देववाद्यानि कीर्त्युद्धारे महीपतेः॥ १०.१६ ॥&lt;br&gt;&#xA;विस्मितास्ते च ददृशुर्विमानं पुरतः स्थितम्॥&lt;br&gt;&#xA;इन्द्रद्युम्नकृते देवदूतेनाधिष्ठितं तदा॥ १०.१७ ॥&lt;br&gt;&#xA;अयातयामाः प्रददुराशिषोऽस्मै सुरद्विजाः॥&lt;br&gt;&#xA;साधुवादो दिवि महानासीत्तस्य महीपतेः॥ १०.१८ ॥&lt;br&gt;&#xA;ततो विमानमालम्ब्य देवदूतस्तमुच्चकैः॥&lt;br&gt;&#xA;इन्द्रद्युम्नमुवाचेदं श्रृण्वतां नाकवासिनाम्॥ १०.१९ ॥&lt;br&gt;&#xA;॥देवदूत उवाच॥&lt;br&gt;&#xA;नवीकृताधुना कीर्तिस्तव भूपाल निर्मला॥&lt;br&gt;&#xA;त्रिलोक्यामपि तच्छीघ्रं विमानमिदमारुह॥ १०.२० ॥&lt;br&gt;&#xA;गम्यतां ब्रह्मणो लोकमाकल्पं तपसोर्जितम्॥&lt;br&gt;&#xA;प्रेषितोऽहमनेनैव तवानयनकारणात्॥ १०.२१ ॥&lt;br&gt;&#xA;यावत्कीर्तिर्मनुष्यस्य पृथिव्यां प्रथिता भवेत्॥&lt;br&gt;&#xA;तावानेव भवेत्स्वर्गी सति पुण्ये ह्यनन्तके॥ १०.२२ ॥&lt;br&gt;&#xA;सुरालयसरोवापीकूपारामादिकल्पना॥&lt;br&gt;&#xA;एतदर्थं हि पूर्ताख्या धर्मशास्त्रेषु निश्चिता॥ १०.२३ ॥&lt;br&gt;&#xA;॥इन्द्रद्युम्न उवाच॥&lt;br&gt;&#xA;अमी ममैव सुहृदो मार्कण्डबककौशिकाः॥&lt;br&gt;&#xA;गृध्रकूर्मौ प्रभावोऽयममीषां मम वृद्धये॥ १०.२४ ॥&lt;br&gt;&#xA;तच्चेदमी मया साकं ब्रह्मलोकं प्रयान्त्युत॥&lt;br&gt;&#xA;पुरःस्थितास्तदायास्ये ब्रह्मलोकं च नान्यथा॥ १०.२५ ॥&lt;br&gt;&#xA;परेषामनपेक्ष्यैव कृतप्रतिकृतं हि यः॥&lt;br&gt;&#xA;प्रवर्तते हितायैव स सुहृत्प्रोच्यते बुधैः॥ १०.२६ ॥&lt;br&gt;&#xA;स्वार्थोद्युक्तधियो ये स्युरन्वर्थास्तेप्यसुन्धराः॥&lt;br&gt;&#xA;मरणं प्रकृतिश्चैव जीवितं विकृतिर्यदा॥ १०.२७ ॥&lt;br&gt;&#xA;प्राणिनां परमो लाभः केवलं प्राणिसौहृदम्॥&lt;br&gt;&#xA;दरिद्रा रागिणोऽसत्यप्रतिज्ञाता गुरुद्रुहः॥ १०.२८ ॥&lt;br&gt;&#xA;मित्रावसानिनः पापाः प्रायो नरकमण्डनाः॥&lt;br&gt;&#xA;परार्थनष्टास्तदमी पञ्च सम्प्रति साधवः॥ १०.२९ ॥&lt;br&gt;&#xA;मम कीर्तिसमुद्धारः स प्रभावो महात्मनाम्॥&lt;br&gt;&#xA;अमीषां यदि ते स्वर्गं प्रयास्यन्ति मया सह॥&lt;br&gt;&#xA;तदाहमपि यास्यामि देवदूतान्यथा न हि॥ १०.३० ॥&lt;br&gt;&#xA;॥देवदूत उवाच॥&lt;br&gt;&#xA;एते हरगणाः सर्वेशापभ्रष्टाः क्षितिं गताः॥ १०.३१ ॥&lt;br&gt;&#xA;शापान्ते हरपार्श्वे तु यास्यन्ति पृथिवीपते॥&lt;br&gt;&#xA;विहायेमानतो भूप त्वमागच्छ मया सह॥ १०.३२ ॥&lt;br&gt;&#xA;न चैषां रोचते स्वर्गो हित्वा देवं महेश्वरम्॥&lt;br&gt;&#xA;॥इन्द्रद्युम्न उवाच॥&lt;br&gt;&#xA;यद्येवं गच्छ तद्दूत नायास्येहं त्रिविष्टपम्॥ १०.३३ ॥&lt;br&gt;&#xA;तथा तथा यति ष्यामि भविष्यामि यथा गणः॥&lt;br&gt;&#xA;अविशुद्धिक्षयाधिक्यदूषणैरेष निन्दितः॥ १०.३४ ॥&lt;br&gt;&#xA;स्वर्गः सदानुश्रविकस्तस्मादेनं न कामये॥&lt;br&gt;&#xA;तत्रस्थास्य पुनः पातो भयं न व्येति मानसात्॥ १०.३५ ॥&lt;br&gt;&#xA;पुनः पातो यतः पुंसस्तस्मात्स्वर्गं न कामये॥&lt;br&gt;&#xA;सति पुण्ये स्वयं तेन पातितो निजलोकतः॥ १०.३६ ॥&lt;br&gt;&#xA;चतुर्मुखेन वैलक्ष्यं गतोऽस्मि कथमेमि तम्॥&lt;br&gt;&#xA;इतीदमुक्त्वा दूतं तं श्रृण्वतोऽस्यैव विस्मयात्॥ १०.३७ ॥&lt;br&gt;&#xA;अप्राक्षीद्भूपतिः कूर्मं तदायुःकारणं तदा॥&lt;br&gt;&#xA;इदमायुः कथं जातं कूर्म दीर्घतमं तव॥ १०.३८ ॥&lt;br&gt;&#xA;सुहृन्मित्रं गुरुस्त्वं मे येन कीर्तिर्ममोद्धृता॥ १०.३९ ॥&lt;br&gt;&#xA;॥कूर्म उवाच॥&lt;br&gt;&#xA;श्रृणु भूप कथां दिव्यां श्रवणात्पापनाशिनीम्॥&lt;br&gt;&#xA;कथां सुमधुरामेतां शिवमाहात्म्यसंयुताम्॥ १०.४० ॥&lt;br&gt;&#xA;श्रृण्वन्निमामपि कथां नृपते मनुष्यः सुश्रद्धया भवति पापविमुक्तदेहः॥&lt;br&gt;&#xA;शम्भोः प्रसादमभिगम्य यथायुरेवमासीत्प्रसादत इयं मम कूर्मता च॥ १०.४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्त्रायां संहितायां प्रथमे&#xA;माहेश्वरखण्डे कौमारिकाखण्डे महीप्रादुर्भावे दशमोऽध्यायः॥ १० ॥ छ ॥&lt;/p&gt;</description>
    </item>
    <item>
      <title>११</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/11/</guid>
      <description>&lt;p&gt;[अध्यायः ११]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ११&lt;br&gt;&#xA;॥कूर्म उवाच॥&lt;br&gt;&#xA;शाण्डिल्य इति विख्यातः पुराहमभवं द्विजः॥&lt;br&gt;&#xA;बालभावे मया भूप क्रीडमानेन निर्मितम्॥ ११.१ ॥&lt;/p&gt;&#xA;&lt;p&gt;पुरा प्रावृषि पांशूत्थं शिवायतनमुच्छ्रितम्॥&lt;br&gt;&#xA;जलार्द्रवालुकाप्रायं प्रांशुप्राकारशोभितम्॥ ११.२ ॥&lt;/p&gt;&#xA;&lt;p&gt;पञ्चायतनविन्यासमनोहरतरं नृप॥&lt;br&gt;&#xA;विनायकशिवासूर्यमधुसूदनमूर्तिमत्॥ ११.३ ॥&lt;/p&gt;&#xA;&lt;p&gt;पीतमृत्स्वर्णकलशं ध्वजमालाविभूषितम्॥&lt;br&gt;&#xA;काष्ठतोरणविन्यस्तं दोलकेन विभूषितम्॥ ११.४ ॥&lt;/p&gt;&#xA;&lt;p&gt;दृढप्रांशुसमुद्भूतसोपानश्रेणिभासुरम्॥&lt;br&gt;&#xA;सर्वाश्चर्यमयं दिव्यं वयस्यैः संवृतेन मे॥ ११.५ ॥&lt;/p&gt;&#xA;&lt;p&gt;तत्र जागेश्वरं लिङ्गं गृत्वाथ विनिवेशितम्॥&lt;br&gt;&#xA;बाल्यादुपलरूपं तद्वर्षावारिविशुद्विमत्॥ ११.६ ॥&lt;/p&gt;&#xA;&lt;p&gt;बकपुष्पैस्तथान्यैश्च केदारोत्थैः समाहृतैः॥&lt;br&gt;&#xA;कोमलैरपरैः पुष्पैर्वृतिवल्लीसमुद्भवैः॥ ११.७ ॥&lt;/p&gt;&#xA;&lt;p&gt;कूष्माण्डैश्चैव वर्णाद्यैरुन्मत्तकुसुमायुतैः॥&lt;br&gt;&#xA;मन्दारैर्बिल्वपत्रैश्च दूर्वाद्यैश्च नवाङ्कुरैः॥ ११.८ ॥&lt;/p&gt;&#xA;&lt;p&gt;पूजा विरचिता रम्या शम्भोरिति मया नृप॥&lt;br&gt;&#xA;ततस्ताण्डवमारब्धमनपेक्षितसत्क्रियम्॥ ११.९ ॥&lt;/p&gt;</description>
    </item>
    <item>
      <title>१२</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/12/</guid>
      <description>&lt;p&gt;[अध्यायः १२]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः १२&lt;br&gt;&#xA;॥ नारद उवाच॥&lt;br&gt;&#xA;अथ ते ददृशुः पार्थ संयमस्थं महामुनिम्॥&lt;br&gt;&#xA;कूर्माख्यानन्नामैकादशोऽध्यायः॥ १२.१ ॥&lt;/p&gt;&#xA;&lt;p&gt;जटास्त्रिषवणस्नानकपिलाः शिरसा तदा॥&lt;br&gt;&#xA;धारयन्तं लोमशाख्यमाज्यसिक्तमिवानलम्॥ १२.२ ॥&lt;/p&gt;&#xA;&lt;p&gt;सव्यहस्ते तृणौघं च च्छायार्थे विप्रसत्तमम्॥&lt;br&gt;&#xA;दक्षिणे चाक्षमालां च बिभ्रतं मैत्रमार्गगम्॥ १२.३ ॥&lt;/p&gt;&#xA;&lt;p&gt;अहिंसयन्दुरुक्ताद्यैः प्राणिनो भूमिचारिणः॥&lt;br&gt;&#xA;यः सिद्धिमेति जप्येन स मैत्रो मुनिरुच्यते॥ १२.४ ॥&lt;/p&gt;&#xA;&lt;p&gt;बकभूपद्विजोलूकगृध्रकूर्मा विलोक्य च॥&lt;br&gt;&#xA;नेमुः कलापग्रामे तं चिरन्तनतपोनिधिम्॥ १२.५ ॥&lt;/p&gt;&#xA;&lt;p&gt;स्वागतासनसत्कारेणामुना तेऽति सत्कृताः॥&lt;br&gt;&#xA;यथोचितं प्रतीतास्तमाहुः कार्यं हृदि स्थितम्॥ १२.६ ॥&lt;/p&gt;&#xA;&lt;p&gt;॥कूर्म उवाच॥&lt;br&gt;&#xA;इन्द्रद्युम्नोऽयमवनीपतिः सत्रिजनाग्रणीः॥&lt;br&gt;&#xA;कीर्तिलोपान्निरस्तोऽयं वेधसा नाकपृष्ठतः॥ १२.७ ॥&lt;/p&gt;&#xA;&lt;p&gt;मार्कण्डेयादिभिः प्राप्य कीर्त्युद्धारञ्च सत्तम॥&lt;br&gt;&#xA;नायं कामयते स्वर्गं पुनःपातादिभीषणम्॥ १२.८ ॥&lt;/p&gt;</description>
    </item>
    <item>
      <title>१३</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/13/</guid>
      <description>&lt;p&gt;[अध्यायः १३]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः १३&lt;/p&gt;&#xA;&lt;p&gt;॥नारद उवाच॥&lt;br&gt;&#xA;इति तस्य मुनीन्द्रस्य भूपतिः शुश्रुवान्वचः॥&lt;br&gt;&#xA;प्राह नाहं गमिष्यामि त्वां विहाय नरं क्वचित्॥ १३.१ ॥&lt;br&gt;&#xA;लिङ्गमाराधयिष्येऽद्य सर्वसिद्धिप्रदं नृणाम्॥&lt;br&gt;&#xA;त्वयैवानुगृहीतोऽद्य यान्तु सर्वे यथागतम्॥ १३.२ ॥&lt;br&gt;&#xA;तद्भूपतिवचः श्रुत्वा बको गृध्रोऽथ कच्छपः॥&lt;br&gt;&#xA;उलूकश्च तथैवोचुः प्रणता लोमशं मुनिम्॥ १३.३ ॥&lt;br&gt;&#xA;स च सर्वसुहृद्विप्रस्तथेत्येवाह तांस्तदा॥&lt;br&gt;&#xA;प्रणोद्यान्प्रणतान्सर्वाननुजग्राह शिष्यवत्॥ १३.४ ॥&lt;br&gt;&#xA;शिवदीक्षाविधानेन लिङ्गपूजां समादिशत्॥&lt;br&gt;&#xA;तेषामनुग्रहपरो मुनिः प्रमतवत्सलः॥&lt;br&gt;&#xA;तीर्थादप्यधिकं स्थाने सतां साधुसमागमः॥ १३.५ ॥&lt;br&gt;&#xA;पचेलिमफलः सद्यो दुरन्तकलुपापहः॥&lt;br&gt;&#xA;अपूर्वः कोऽपि सद्गोष्ठीसहस्रकिरणोदयः॥ १३.६ ॥&lt;br&gt;&#xA;य एकान्ततयात्यन्तमन्तर्गततमोपहः॥&lt;br&gt;&#xA;साधुगोष्ठीसमुद्भूतसुखामृतरसोर्मयः॥ १३.७ ॥&lt;br&gt;&#xA;सर्वे वराः सुधाकाराः शर्करामधुषड्रसाः॥&lt;br&gt;&#xA;ततस्ते साधुसंसर्गं सम्प्राप्ताः शिवशासनात्॥ १३.८ ॥&lt;br&gt;&#xA;आरेभिरे क्रियायोगं मार्कण्डनृपपूर्वकाः॥&lt;br&gt;&#xA;तेषां तपस्यतामेवं समाजग्मे कदाचन॥&lt;br&gt;&#xA;तीर्थयात्रानुषङ्गेन लोमशालोकनोत्सुकः॥ १३.९ ॥&lt;br&gt;&#xA;मुख्या पुरुषयात्रा हि तीर्थयात्रानुषङ्गतः॥&lt;br&gt;&#xA;सद्भिः समाश्रितो भूप भूमिभागस्तथोच्यते॥ १३.१० ॥&lt;br&gt;&#xA;कृतार्हणातिथ्यविधिं विश्रान्तं मां च फाल्गुन॥&lt;br&gt;&#xA;प्रणम्य तेऽथ पप्रच्छुर्नाडीजङ्घपुरः सराः॥ १३.११ ॥&lt;br&gt;&#xA;॥त उचुः॥&lt;br&gt;&#xA;शापभ्रष्टा वयं ब्रह्मंश्चत्वारोऽपि स्वकर्मणा॥&lt;br&gt;&#xA;तन्मुक्तिसाधनार्थाय स्थानं किञ्चित्समादिश॥ १३.१२ ॥&lt;br&gt;&#xA;इयं हि निष्फला भूमिः शपलं भारतं मुने॥ १३.१३ ॥&lt;br&gt;&#xA;तत्रापि क्वचिदेकत्र सर्वतीर्थफलं वद॥&lt;br&gt;&#xA;इति पृष्टस्त्वहं तैश्च तानब्रवमिदं तदा॥ १३.१४ ॥&lt;br&gt;&#xA;संवर्तं परिपृच्छध्वं स वो वक्ष्यति तत्त्वतः॥&lt;br&gt;&#xA;सर्वतीर्थफलावाप्तिकारकं भूप्रदेशकम्॥ १३.१५ ॥&lt;br&gt;&#xA;॥त उचुः॥&lt;br&gt;&#xA;कुत्रासौ विद्यते योगी नाज्ञासिष्म वयं च तम्॥&lt;br&gt;&#xA;संवर्तदर्शनान्मुक्तिरिति चास्मदनुग्रहः॥ १३.१६ ॥&lt;br&gt;&#xA;यदि जानासि तं ब्रूहि सुहृत्सङ्गो न निष्फलः॥&lt;br&gt;&#xA;ततोऽहमब्रवं तांश्च विचार्येदं पुनःपुनः॥ १३.१७ ॥&lt;br&gt;&#xA;वाराणस्यामसावास्ते संवर्तो गुप्तलिङ्गभृत्॥&lt;br&gt;&#xA;मलदिग्धो विवसनो भिक्षाशी कुतपादनु॥ १३.१८ ॥&lt;br&gt;&#xA;करपात्रकृताहारः सर्वथा निष्परिग्रहः॥&lt;br&gt;&#xA;भावयन्ब्रह्म परमं प्रणवाभिधमीश्वरम्॥ १३.१९ ॥&lt;br&gt;&#xA;भुक्त्वा निर्याति सायाह्ने वनं न ज्ञायते जनैः॥&lt;br&gt;&#xA;योगीश्वरोऽसौ तद्रूपाः सन्त्यन्ये लिङ्गधारिणः॥ १३.२० ॥&lt;br&gt;&#xA;वक्ष्यामि लक्षणं तस्य ज्ञास्यथ तं मुनिम्॥&lt;br&gt;&#xA;प्रतोल्या राजमार्गे तु निशि भूमौ शवं जनैः॥ १३.२१ ॥&lt;br&gt;&#xA;अविज्ञातं स्थापनीयं स्थेयं तदविदूरतः॥&lt;br&gt;&#xA;यस्तां भूमिमुपागम्य अकस्माद्विनिर्वतते॥ १३.२२ ॥&lt;br&gt;&#xA;स संवर्तो न चाक्रामत्येष शल्यमसंशयम्॥&lt;br&gt;&#xA;प्रष्टव्योऽभिमतं चासावुपाश्रित्य विनीतवत्॥ १३.२३ ॥&lt;br&gt;&#xA;यदि पृच्छति केनाहमाख्यात इति मां ततः॥&lt;br&gt;&#xA;निवेद्य चैतद्वक्तव्यं त्वामाख्यायाग्निमाविशत्॥ १३.२४ ॥&lt;br&gt;&#xA;तच्छ्रुत्वा ते तथा चक्रुः सर्वेपि वचनं मम॥&lt;br&gt;&#xA;प्राप्य वाराणसीं दृष्ट्वा संवर्तं ते तथा व्यधुः॥ १३.२५ ॥&lt;br&gt;&#xA;शवं दृष्ट्वा च तैर्न्यस्तं संवर्तो वै न्यवर्तत॥&lt;br&gt;&#xA;क्षुत्परीतोऽपि तं ज्ञात्वा ययुस्तमनु शीघ्रगम्॥ १३.२६ ॥&lt;br&gt;&#xA;तिष्ठ ब्रह्मन्क्षणमिति जल्पन्तो राजमार्गगम्॥&lt;br&gt;&#xA;याति निर्भर्त्सयत्येष निवर्तध्वमिति ब्रुवन्॥ १३.२७ ॥&lt;br&gt;&#xA;समया मामरे भोऽद्य नागन्तव्यं न वो हितम्॥&lt;br&gt;&#xA;पलायनमसौ कृत्वा गत्वा दूरतरं सरः॥&lt;br&gt;&#xA;कुपितः प्राह तान्सर्वान्केनाख्यातोऽहमित्युत॥ १३.२८ ॥&lt;br&gt;&#xA;निवेदयत शीघ्रं मे यथा भस्म करोमि तम्॥&lt;br&gt;&#xA;शापाग्निनाथ वा युष्मान्यदि सत्यं न वक्ष्यथ॥ १३.२९ ॥&lt;br&gt;&#xA;अथ प्रकम्पिताः प्राहुर्नारदेनेति तं मुनिम्॥&lt;br&gt;&#xA;स तानाह पुनर्यातः पिशुनः क्व नु सम्प्रति॥ १३.३० ॥&lt;br&gt;&#xA;लोकानां येन सापाग्नौ भस्मशेषं करोमि तम्॥&lt;br&gt;&#xA;ब्रह्मबन्धुमहं प्राहुर्भीतास्ते तं पुनर्मुनिम्॥ १३.३१ ॥&lt;br&gt;&#xA;॥त ऊचुः॥&lt;br&gt;&#xA;त्वं निवेद्य स चास्माकं प्रविष्टो हव्यवाहनम्॥&lt;br&gt;&#xA;तत्कालमेव विप्रेन्द्र न विद्मस्तत्र कारणम्॥ १३.३२ ॥&lt;br&gt;&#xA;॥संवर्त उवाच॥&lt;br&gt;&#xA;अहमप्येवमेवास्य कर्ता तेन स्वयं कृतम्॥&lt;br&gt;&#xA;तद्ब्रूत कार्यं नैवात्र चिरं स्थास्यामि वः कृते॥ १३.३३ ॥&lt;br&gt;&#xA;॥अर्जुन उवाच॥&lt;br&gt;&#xA;यदि नारद देवर्षे प्रविष्टोऽसि हुताशनम्॥&lt;br&gt;&#xA;जीवितस्तत्कथं भूय आश्चर्यमिति मे वद॥ १३.३४ ॥&lt;br&gt;&#xA;॥नारद उवाच॥&lt;br&gt;&#xA;न हुताशः समुद्रो वा वायुर्वा वृक्षपर्वतः॥&lt;br&gt;&#xA;आयुधं वा न मे शक्ता देहपाताय भारत॥ १३.३५ ॥&lt;br&gt;&#xA;पुनरेतत्कृतं चापि संवर्तो मन्यते यथा॥&lt;br&gt;&#xA;अहं सन्मानितश्चेति वह्निं प्राप्याप्यगामहम्॥ १३.३६ ॥&lt;br&gt;&#xA;यथा पुष्पगृहे कश्चित्प्रविशत्यङ्ग फाल्गुन॥&lt;br&gt;&#xA;तथाहमग्निं संविश्य यातवानुत्तरं श्रृणु॥ १३.३७ ॥&lt;br&gt;&#xA;संवर्तस्तान्पुनः प्राह मार्कण्डेयमुखानिति॥&lt;br&gt;&#xA;विशल्यः पन्थाः क्षुधितोऽहं पुनः पुरीम्॥&lt;br&gt;&#xA;भिक्षार्थं पर्यटिष्यामि प्रश्रं प्रब्रूत चैव मे॥ १३.३८ ॥&lt;br&gt;&#xA;॥त ऊचुः॥&lt;br&gt;&#xA;शापभ्रष्टा वयं मोक्षं प्राप्स्यामस्तवदनुग्रहात्॥&lt;br&gt;&#xA;प्रतीकारं तदाख्याहि प्रणतानां महामुने॥ १३.३९ ॥&lt;br&gt;&#xA;यत्र तीर्थे सर्वतीर्थफलं प्राप्नोति मानवः॥&lt;br&gt;&#xA;तत्तीर्थं ब्रूहि संवर्त तिष्ठामो यत्र वै वयम्॥ १३.४० ॥&lt;br&gt;&#xA;॥संवर्त उवाच॥&lt;br&gt;&#xA;नमस्कृत्य कुमाराय दुर्गाभ्यश्च नरोत्तमाः॥&lt;br&gt;&#xA;तीर्थं च सम्प्रवक्ष्यामि महीसागरसङ्गमम्॥ १३.४१ ॥&lt;br&gt;&#xA;अमुना राजसिंहेन इन्द्रद्युम्नेन धीमता॥&lt;br&gt;&#xA;यजनाद्द्व्यङ्गुलोत्सेधा कृतेयं वसुधायदा॥ १३.४२ ॥&lt;br&gt;&#xA;तदा सन्ताप्यमानाया भुवः काष्ठस्य वै यथा॥&lt;br&gt;&#xA;सुस्राव यो जलौघश्च सर्वदेवनमस्कृतः॥ १३.४३ ॥&lt;br&gt;&#xA;महीनाम नदी च पृथिव्यां यानिकानिचित्॥&lt;br&gt;&#xA;तीर्थानि तेषां सलिलसम्भवं तज्जलं विदुः॥ १३.४४ ॥&lt;br&gt;&#xA;महीनाम समुत्पन्ना देशे मालवकाभिधे॥&lt;br&gt;&#xA;दक्षिणं सागरं प्राप्ता पुण्योभयतटाशिवा॥ १३.४५ ॥&lt;br&gt;&#xA;सर्वतीर्थमयी पूर्वं महीनाम महानदी॥&lt;br&gt;&#xA;किं पुनर्यः समायोगस्तस्याश्च सरितां पतेः॥ १३.४६ ॥&lt;br&gt;&#xA;वाराणसी कुरुक्षेत्रं गङ्गा रेवा सरस्वती॥ १३.४७ ॥&lt;br&gt;&#xA;तापी पयोष्णी निर्विध्या चन्द्रभागा इरावती॥&lt;br&gt;&#xA;कावेरी शरयूश्चैव गण्डकी नैमिषं तथा॥ १३.४८ ॥&lt;br&gt;&#xA;गया गोदावरी चैव अरुणा वरुणा तथा॥&lt;br&gt;&#xA;एताः पुण्याः शतशोन्या याः काश्चित्सरितो भुवि॥ १३.४९ ॥&lt;br&gt;&#xA;सहस्रविंशतिश्चैव षट्‌शतानि तथैव च॥&lt;br&gt;&#xA;तासां सारसमुद्भुतं महीतोयं प्रकीर्तितम्॥ १३.५० ॥&lt;br&gt;&#xA;पृथिव्यां सर्वतीर्थेषु स्नात्वा यत्फलमाप्यते॥&lt;br&gt;&#xA;तन्महीसागरे प्रोक्तं कुमारस्य वचो यथा॥ १३.५१ ॥&lt;br&gt;&#xA;एकत्र सर्वतीर्थानां यदि संयोगमिच्छथ॥&lt;br&gt;&#xA;तद्गच्छथ महापुण्यं महीसागरसङ्गमम्॥ १३.५२ ॥&lt;br&gt;&#xA;अहं चापि च तत्रैव बहून्वर्षगणान्पुरा॥&lt;br&gt;&#xA;अवसं चागतश्चात्र नारदस्य भयात्तथा॥ १३.५३ ॥&lt;br&gt;&#xA;स हि तत्र समीपस्थः पिशुनश्च विशेषतः॥&lt;br&gt;&#xA;मरुत्तः कुरुते यत्नं तस्मै ब्रूयादिदं भयम्॥ १३.५४ ॥&lt;br&gt;&#xA;अत्र दिग्वाससां मध्ये बहूनां तत्समस्त्वहम्॥&lt;br&gt;&#xA;निवसाम्यतिप्रच्छन्नो मरुत्तादतिभीतवत्॥ १३.५५ ॥&lt;br&gt;&#xA;पुनरत्रापि मां नूनं कथयिष्यति नारदः॥&lt;br&gt;&#xA;तथाविधा हि चेष्टास्य पिशुनस्य प्रदृश्यते॥ १३.५६ ॥&lt;br&gt;&#xA;भवद्भिश्च न चाप्यत्र वक्तानां कस्यचित्क्वचित्॥&lt;br&gt;&#xA;मरुत्तः कुरुते यत्नं भूपालो यज्ञसिद्धये॥ १३.५७ ॥&lt;br&gt;&#xA;देवाचार्येण सन्त्यक्तो भ्रात्रा मे कारणां तरे॥&lt;br&gt;&#xA;गुरुपुत्रं च मां ज्ञात्वा यज्ञार्त्विज्यस्य कारणात्॥ १३.५८ ॥&lt;br&gt;&#xA;अविद्यान्तर्गतैर्यज्ञकर्मभिर्न प्रयोजनम्॥&lt;br&gt;&#xA;मम हिंसात्मकैरस्ति निगमोक्तैरचेतनैः॥ १३.५९ ॥&lt;br&gt;&#xA;समित्पुष्पकुशप्रायैः साधनैर्यद्यचेतनैः॥&lt;br&gt;&#xA;क्रियते तत्तथा भावि कार्यं कारणवन्नृणाम्॥ १३.६० ॥&lt;br&gt;&#xA;तद्यूयं तत्र गच्छध्वं शीघ्रमेव नृपानुगाः॥&lt;br&gt;&#xA;अस्ति विप्रः स्वयं ब्रह्मा याज्ञवल्क्यश्च तत्र वै॥ १३.६१ ॥&lt;br&gt;&#xA;स हि पूर्वं मिथेः पुर्यां वसन्नाश्रममुत्तमम्॥&lt;br&gt;&#xA;आगच्छमानं नकुलं दृष्ट्वा गार्गीं वचोऽब्रवीत्॥ १३.६२ ॥&lt;br&gt;&#xA;गार्गि रक्ष पयो भद्रे नकुलोऽयमुपेति च॥&lt;br&gt;&#xA;पयः पातुं कृतिमतिं नकुलं तं निराकुरु॥ १३.६३ ॥&lt;br&gt;&#xA;इत्युक्तो नकुलः क्रुद्धः स हि क्रुद्धः पुराऽभवत्॥&lt;br&gt;&#xA;जमदग्नेः पूर्वजैश्च शप्तः प्रोवाच तं मुनिम्॥ १३.६४ ॥&lt;br&gt;&#xA;अहो वा धिग्धिगित्येव भूयो धिगिति चैव हि॥&lt;br&gt;&#xA;निर्लज्जता मनुष्याणां दृश्यते पापकारिणाम्॥ १३.६५ ॥&lt;br&gt;&#xA;कथं ते नाम पापानि प्रकुर्वन्ति नराधमाः॥&lt;br&gt;&#xA;मरणान्तरिता येषां नरके तीव्रवेदना॥ १३.६६ ॥&lt;br&gt;&#xA;निमेषोऽपि न शक्येत जीविते यस्य निश्चितम्॥&lt;br&gt;&#xA;तन्मात्रपरमायुर्यः पापं कुर्यात्कथं स च॥ १३.६७ ॥&lt;br&gt;&#xA;त्वं मुने मन्यसे चेदं कुलीनोऽस्मीति बुद्धिमान्॥&lt;br&gt;&#xA;ततः क्षिपसि मां मूढ नकुलोऽयमिति स्मयन्॥ १३.६८ ॥&lt;br&gt;&#xA;किमधीतं याज्ञवल्क्य का योगेश्वरता तव॥&lt;br&gt;&#xA;निरपराधं क्षिपसि धिगधीतं हि तत्तव॥ १३.६९ ॥&lt;br&gt;&#xA;कस्मिन्वेदं स्मृतौ कस्यां प्रोक्तमेतद्ब्रवीहि मे॥&lt;br&gt;&#xA;परुषैरिति वाक्यैर्मां नकुलेति ब्रवीषि यत्॥ १३.७० ॥&lt;br&gt;&#xA;किमिदं नैव जानासि यावत्यः परुषा गिरः॥&lt;br&gt;&#xA;परः संश्राव्यते तावच्छङ्कवः श्रोत्रतः पुनरा॥ १३.७१ ॥&lt;br&gt;&#xA;कण्ठे यमानुगाः पादं कृत्वा तस्य सुदुर्मतेः॥&lt;br&gt;&#xA;अतीव रुदतो लोहशङ्कून्क्षेप्स्यन्ति कर्णयोः॥ १३.७२ ॥&lt;br&gt;&#xA;वावदूकाश्च ध्वजिनो मुष्णन्ति कृपणाञ्जनान्॥&lt;br&gt;&#xA;स्वयं हस्तसहस्रेण धर्मस्यैवं भवद्विधाः॥ १३.७३ ॥&lt;br&gt;&#xA;वज्रस्य दिग्धशस्त्रस्य कालकूटस्य चाप्युत॥&lt;br&gt;&#xA;समेन वचसा तुल्यं मृत्योरिति ममाभवत्॥ १३.७४ ॥&lt;br&gt;&#xA;कर्णनासिकनाराचान्निर्हरन्ति शरीरतः॥&lt;br&gt;&#xA;वाक्छल्यस्तु न निर्हर्तुं शक्यो हृदिशयो हि सः॥ १३.७५ ॥&lt;br&gt;&#xA;यन्त्रपीडैः समाक्रम्य वरमेष हतो नरः॥&lt;br&gt;&#xA;न तु तं परुषैर्वाक्यैर्जिघांसेत कथञ्चन॥ १३.७६ ॥&lt;br&gt;&#xA;त्वया त्वहं याज्ञवल्क्य नित्यं पण्डितमानिना॥&lt;br&gt;&#xA;नकुलोसीति तीव्रेण वचसा ताडितः कुतः॥ १३.७७ ॥&lt;br&gt;&#xA;॥संवर्त उवाच॥&lt;br&gt;&#xA;इति श्रुत्वा वचस्तस्य भृशं विस्मितमानसः॥&lt;br&gt;&#xA;याज्ञवल्क्योऽब्रवीदेतत्प्रबद्धकरसम्पुटः॥ १३.७८ ॥&lt;br&gt;&#xA;नमोऽधर्माय महते न विद्मो यस्य वै भवम्॥&lt;br&gt;&#xA;परमाणुमपि व्यक्तं कोत्र विद्यामदः सताम्॥ १३.७९&lt;br&gt;&#xA;विरञ्चिविष्णुप्रसमुखाः सोमेन्द्रप्रमुखास्तथा॥&lt;br&gt;&#xA;सर्वज्ञास्तेऽपि मुह्यति गणनास्मादृशं च का॥ १३.८० ॥&lt;br&gt;&#xA;धर्मज्ञोऽस्मीति यो मोहादात्मानं प्रतिपद्यते॥&lt;br&gt;&#xA;स वायुं मुष्टिना बद्धुमीहते कृपणो नरः॥ १३.८१ ॥&lt;br&gt;&#xA;केचिदज्ञानतो नष्टाः केचिज्ज्ञानमदादपि॥&lt;br&gt;&#xA;ज्ञानं प्राप्यापि नष्टाश्च केचिदालस्यतोऽधमाः॥ १३.८२ ॥&lt;br&gt;&#xA;वेदस्मृतीतिहासेषु पुराणेषु प्रकल्पितम्॥&lt;br&gt;&#xA;चतुःपादं तथा धर्मं नाचरत्यधमः पशुः॥ १३.८३ ॥&lt;br&gt;&#xA;स पुरा शोचते व्यक्तं प्राप्य तच्चान्तकं गृहम्॥&lt;br&gt;&#xA;तथाहि गृह्यकारेण श्रुतौ प्रोक्तमिदं वचः॥ १३.८४ ॥&lt;br&gt;&#xA;नकुलं सकुलं ब्रूयान्न कञ्चिन्मर्मणि स्पृशेत्॥&lt;br&gt;&#xA;प्रपठन्नपि चैवाहमिदं सर्वं तथा शुकः॥ १३.८५ ॥&lt;br&gt;&#xA;आलस्येनाप्यनाचाराद्वृथाकार्येकमङ्ग तत्॥ १३.८६ ॥&lt;br&gt;&#xA;केवलं पाठ मात्रेण यश्च सन्तुष्यते नरः॥&lt;br&gt;&#xA;तथा पण्डितमानी च कोन्यस्तस्मात्पशुर्मतः॥ १३.८७ ॥&lt;br&gt;&#xA;न च्छन्दांसि वृजिनात्तारयन्ति मायाविनं माययाऽऽवर्तमानम्॥&lt;br&gt;&#xA;नीडं शकुन्ता इव जातपक्षाश्छन्दास्येनं प्रजहत्यन्तकाले॥ १३.८८ ॥&lt;br&gt;&#xA;स्वार्गाय बद्धकक्षो यः पाठमात्रेण ब्राह्मणः॥&lt;br&gt;&#xA;स बालो मातुरङ्कस्थो ग्रहीतुं सोममिच्छति॥ १३.८९ ॥&lt;br&gt;&#xA;तद्भवान्सर्वथा मह्यमनयं सोढुमर्हसि॥&lt;br&gt;&#xA;सर्वः कोऽपि वदत्येवं तन्मयैवमुदाहृतम्॥ १३.९० ॥&lt;br&gt;&#xA;॥नकुल उवाच॥&lt;br&gt;&#xA;वृथेदं भाषितं तुभ्यं सर्वलोकेन यत्समम्॥&lt;br&gt;&#xA;आत्मानं मन्यसे नैतद्वक्तुं योग्यं महात्मनाम्॥ १३.९१ ॥&lt;br&gt;&#xA;वाजिवारणलोहानां काष्ठपाषाणवाससाम्॥&lt;br&gt;&#xA;नारीपुरुषतोयानामन्तरं महदन्तरम्॥ १३.९२ ॥&lt;br&gt;&#xA;अन्ये चेत्प्राकृता लोका बहुपापानि कुर्वते॥&lt;br&gt;&#xA;प्रधानपुरुषेणापि कार्यं तत्पृष्ठतोनु किम्॥ १३.९३ ॥&lt;br&gt;&#xA;सर्वार्थं निर्मितं शास्त्रं मनोबुद्धी तथैव च॥&lt;br&gt;&#xA;दत्ते विधात्रा सर्वेषां तथापि यदि पापिनः॥ १३.९४ ॥&lt;br&gt;&#xA;ततो विधातुः को दोषस्त एव खलु दुर्भगाः॥&lt;br&gt;&#xA;ब्राह्मणेन विशेषेण किं भाव्यं लोकवद्यतः॥ १३.९५ ॥&lt;br&gt;&#xA;यद्यदाचरति श्रेष्ठस्तत्तदेवेतरो जनः॥&lt;br&gt;&#xA;स यत्प्रमाणं कुरुते लोकस्तदनुवर्तते॥ १३.९६ ॥&lt;br&gt;&#xA;तस्मात्सदा महद्भिश्च आत्मार्थं च परार्थतः॥&lt;br&gt;&#xA;सतां धर्मो न सन्त्याज्यो न्याय्यं तच्छिक्षणं तव॥ १३.९७ ॥&lt;br&gt;&#xA;यस्मात्त्वया पीडितोऽहं घोरेण वचसा मुने॥&lt;br&gt;&#xA;तस्माच्छीघ्रं त्वां शप्स्यामि शापयोग्यो हि मे मतः॥ १३.९८ ॥&lt;br&gt;&#xA;नकुलोऽसीति मामाह भवांस्तस्मात्कुलाधमः॥&lt;br&gt;&#xA;शीघ्रमुत्पत्स्यसे मोहात्त्वमेव नकुलो मुने॥ १३.९९ ॥&lt;br&gt;&#xA;॥संवर्त उवाच॥&lt;br&gt;&#xA;इति वाचं समाकर्ण्य भाव्यर्थकृतनिश्चयः॥&lt;br&gt;&#xA;याज्ञवल्क्यो मरौ देशे विप्रस्याजायतात्मजः॥ १३.१०० ॥&lt;br&gt;&#xA;दुराचारस्य पापस्य निघृणस्यातिवादिनः॥&lt;br&gt;&#xA;दुष्कुलीनस्य जातोऽसौ तदा जातिस्मरः सुतः॥ १३.१०१ ॥&lt;br&gt;&#xA;सोऽथ ज्ञानात्समालोक्य भर्तृयज्ञ इति द्विजः॥&lt;br&gt;&#xA;गुप्तक्षेत्रं समापन्नो महीसागरसङ्गमम्॥ १३.१०२ ॥&lt;br&gt;&#xA;तत्र पाशुपतो भूत्वा शिवाराधनतत्परः॥&lt;br&gt;&#xA;स्वायम्भुवं महाकालं पूजयन्वर्ततेऽधुना॥ १३.१०३ ॥&lt;br&gt;&#xA;यो हि नित्यं महाकालं श्रद्धया पूजयेत्पुमान्॥&lt;br&gt;&#xA;स दौष्कुलीनदोषेभ्यो मुच्यतेऽहिरिव त्वचः॥ १३.१०४ ॥&lt;br&gt;&#xA;यथायथा श्रद्धयासौ तल्लिङ्गं परिपश्यति॥&lt;br&gt;&#xA;तथातथा विमुच्येत दोषैर्जन्मशतोद्भवैः॥ १३.१०५ ॥&lt;br&gt;&#xA;भर्तृयज्ञस्तु तत्रैव लिङ्गस्याराधनात्क्रमात्॥&lt;br&gt;&#xA;बीजदोषाद्विनिर्मुक्तस्तल्लिङ्गमहिमा त्वसौ॥ १३.१०६ ॥&lt;br&gt;&#xA;बभ्रुं च नकुलं प्राह विमुक्तो दुष्टजन्मतः॥&lt;br&gt;&#xA;यस्मात्तस्मादिदं तीर्थं ख्यातं वै बभ्रु पावनम्॥ १३.१०७ ॥&lt;br&gt;&#xA;तस्माद्व्रजध्वं तत्रैव महीसागरसङ्गमम्॥&lt;br&gt;&#xA;पञ्च तीर्थानि सेवन्तो मुक्तिमाप्स्यथ निश्चितम्॥ १३.१०८ ॥&lt;br&gt;&#xA;इत्येवमुक्त्वा संवर्तो ययावभिमतं द्विजः॥&lt;br&gt;&#xA;भर्तृयज्ञं मुनिं प्राप्य ते च तत्र स्थिताभवन्॥ १३.१०९ ॥&lt;br&gt;&#xA;ततस्तानाह स ज्ञात्वा गणाञ्ज्ञानेन शाम्भवान्॥&lt;br&gt;&#xA;महद्वो विमलं पुण्यं गुप्तक्षेत्रे यदत्र वै॥ १३.११० ॥&lt;br&gt;&#xA;भवन्तोऽभ्यागता यत्र महीसागरसङ्गमः॥&lt;br&gt;&#xA;स्नानं दानं जपो होमः पिण्डदानं विशेषतः॥ १३.१११ ॥&lt;br&gt;&#xA;अक्षयं जायते सर्वं महीसागर सङ्गमे॥&lt;br&gt;&#xA;कृतं तथाऽक्षयं सर्वं स्नानदानक्रियादिकम्॥ १३.११२ ॥&lt;br&gt;&#xA;यदात्र स्तानकं चक्रे देवर्षिर्नारदः पुरा॥&lt;br&gt;&#xA;तदा ग्रहैर्वरा दत्ताः शनिना च वरस्त्वसौ॥ १३.११३ ॥&lt;br&gt;&#xA;शनैश्चरेण संयुक्ता त्वमावास्या यदा भवेत्॥&lt;br&gt;&#xA;श्राद्धं प्रकुर्वीत स्नानदानपुरः सरम्॥ १३.११४ ॥&lt;br&gt;&#xA;यदि श्रावणमासस्य शनैश्चरदिने शुभा॥&lt;br&gt;&#xA;कुहूर्भवति तस्यां तु सङ्क्रान्तिं कुरुते रविः॥ १३.११५ ॥&lt;br&gt;&#xA;तस्यामेव तिथौ योगो व्यतीपातो भवेद्यदि॥&lt;br&gt;&#xA;पुष्करन्नाम तत्पर्व सूर्यपर्वशताधिकम्॥ १३.११६ ॥&lt;br&gt;&#xA;सर्वयोगसमावापः सथञ्चिदपि लभ्यते॥&lt;br&gt;&#xA;तस्मिन्दिने शनिं लोहं काञ्चनं भास्करं तथा॥ १३.११७ ॥&lt;br&gt;&#xA;महीसागरसंसर्गे पूजयीत यथाविधि॥&lt;br&gt;&#xA;शनिमन्त्रैः शनिं ध्यात्वा सूर्यमन्त्रैर्दिवाकरम्॥ १३.११८ ॥&lt;br&gt;&#xA;अर्घ्यं दद्याद्भाकरस्य सर्वपापप्रशान्तये॥&lt;br&gt;&#xA;प्रयागादिधिकं स्नानं दानं क्षेत्रात्कुरोरपि॥ १३.११९ ॥&lt;br&gt;&#xA;पिण्डदानं गयाक्षेत्रादधिकं पाण्डुनन्दन॥&lt;br&gt;&#xA;इदं सम्प्राप्यते पर्व महद्भिः पुण्यराशिभिः॥ १३.१२० ॥&lt;br&gt;&#xA;पितॄणामक्षया तृप्तिर्जायते दिवि निश्चितम्॥&lt;br&gt;&#xA;यथा गयाशिरः पुण्यं पितॄणां तृप्तिदं परम्॥ १३.१२१ ॥&lt;br&gt;&#xA;तथा समधिकः पुण्यो महीसागरसङ्गमः॥ १३.१२२ ॥&lt;br&gt;&#xA;अग्निश्च रेतो मृडया च देहे रेतोधा विष्णुरमृतस्य नाभिः॥&lt;br&gt;&#xA;एवं ब्रुवञ्छ्रद्धया सत्यवाक्यं ततोऽवगाहेत महीसमुद्रम्॥ १३.१२३ ॥&lt;br&gt;&#xA;मुखं च यः सर्वनदीषु पुण्यः पाथोधिरम्बा प्रवरा मही च॥&lt;br&gt;&#xA;समस्ततीर्थाकृतिरेतयोश्च ददामि चार्घ्यं प्रणमामि नौमि॥ १३.१२४ ॥&lt;br&gt;&#xA;ताम्रा रस्याः पयोवाहाः पितृप्रीतिप्रदाः शभाः॥&lt;br&gt;&#xA;सस्यमाला महासिन्धुर्दातुर्दात्री पृथुस्तुता॥&lt;br&gt;&#xA;इन्द्रद्युम्नस्य कन्या च क्षितिजन्मा रावती॥ १३.१२५ ॥&lt;br&gt;&#xA;महीपर्णा महीशृङ्गा गङ्गा पश्चिमवाहिनी॥&lt;br&gt;&#xA;नदी राजनदी चेति नामाष्टाशमालिकाम्॥ १३.१२६ ॥&lt;br&gt;&#xA;स्नानकाले च सर्वत्र श्राद्धकाले पठेन्नरः॥&lt;br&gt;&#xA;पृथुनोक्तानि नामानि यज्ञमूर्तिपदं व्रजेत्॥ १३.१२७ ॥&lt;br&gt;&#xA;महीदोहे महानन्दसन्दोहे विश्वमोहिनि॥&lt;br&gt;&#xA;जातासि सरितां राज्ञि पापं हर महीद्रवे॥&lt;br&gt;&#xA;॥इत्यर्घ्यमन्त्रः॥ १३.१२८ ॥&lt;br&gt;&#xA;कङ्कणं रजतस्यापि योऽत्र निक्षिपते नरः॥&lt;br&gt;&#xA;स जायते महीपृष्ठे धनधान्ययुते कुले॥ १३.१२९ ॥&lt;br&gt;&#xA;महीं च सागरं चैव रौप्यकङ्कण पूजया॥&lt;br&gt;&#xA;पूजयामि भवेन्मा मे द्रव्यानाशो दरिद्रता॥ १३.१३० ॥&lt;br&gt;&#xA;॥कङ्कणक्षेपणम्॥&lt;br&gt;&#xA;यत्फलं सर्वतीर्थेषु सर्वयज्ञैश्च यत्फलम्॥&lt;br&gt;&#xA;तत्फलं स्नानदानेन महीसागरसङ्गमे॥ १३.१३१ ॥&lt;br&gt;&#xA;विवादे च समुत्पन्ने अपराधी च यो मतः॥&lt;br&gt;&#xA;जलहस्तः सदा वाच्यो महीसागरसङ्गमे॥ १३.१३२ ॥&lt;br&gt;&#xA;संस्नाप्याघोरमन्त्रेण स्थाप्य नाभिप्रमाणके॥&lt;br&gt;&#xA;जले करं समुद्धृत्य दक्षिणं वाचयेद्द्रुतम्॥ १३.१३३ ॥&lt;br&gt;&#xA;यदि धर्मोऽत्र सत्योऽस्ति सत्यश्चेत्सङ्गमस्त्वसौ॥&lt;br&gt;&#xA;सत्याश्चेत्क्रतुद्रष्टारः सत्यं स्यान्मे शुभाशुभम्॥ १३.१३४ ॥&lt;br&gt;&#xA;एवमुक्त्वा करं क्षिप्य दक्षिणं सकलं ततः॥&lt;br&gt;&#xA;निःसृतः पापकारी चेज्ज्वरेणापीड्यते क्षणात्॥ १३.१३५ ॥&lt;br&gt;&#xA;सप्ताहाद्दृश्यते चापि तावन्निर्दोषवान्मतः॥&lt;br&gt;&#xA;अत्र स्नात्वा च जप्त्वा च तपस्तप्त्वा तथैव च॥ १३.१३६ ॥&lt;br&gt;&#xA;रुद्रलोकं सुबहवो गताः पुण्येन कर्मणा॥&lt;br&gt;&#xA;सोमवारे विशेषेण स्नात्वा योत्र सुभक्तितः॥ १३.१३७ ॥&lt;br&gt;&#xA;पञ्च तीर्थानि कुरुते मुच्यते पञ्चपातकैः॥&lt;br&gt;&#xA;इत्याद्युक्तं बहुविधं तीर्थमाहात्म्यमुत्तमम्॥ १३.१३८ ॥&lt;br&gt;&#xA;भर्तृयज्ञः शिवस्यो च तेषामाराधने क्रमम्॥&lt;br&gt;&#xA;शिवागमोक्तमादिश्य पूजायोगं यथाविधि॥ १३.१३९ ॥&lt;br&gt;&#xA;शिवभक्तिसमुद्रैकपूरितः प्राह तान्मुनिः॥&lt;br&gt;&#xA;न शिवात्परमो देवः सत्यमेतच्छिवव्रताः॥ १३.१४० ॥&lt;br&gt;&#xA;शिवं विहाय यो ह्यान्यदसत्किञ्चिदुपासते॥&lt;br&gt;&#xA;करस्थं सोऽमृतं त्यक्त्वा मृगतृष्णां प्रधावति॥ १३.१४१ ॥&lt;br&gt;&#xA;शिवशक्तिमयं ह्येतत्प्रत्यक्षं दृश्यते जगत्॥&lt;br&gt;&#xA;लिङ्गाङ्कं च भगाङ्कं च नान्यदेवाङ्कितं क्वचित्॥ १३.१४२ ॥&lt;br&gt;&#xA;यश्च तं पितरं रुद्रं त्यक्त्वा मातरमं बिकाम्॥&lt;br&gt;&#xA;वर्ततेऽसौ स्वपितरं त्यक्तोदपितृपिण्डकः॥&lt;br&gt;&#xA;यस्य रुद्रस्य माहात्म्यं शतरूद्रीयमुत्तमम्॥ १३.१४३ ॥&lt;br&gt;&#xA;श्रृणुध्वं यदि पापानामिच्छध्वं क्षालनं परम्॥&lt;br&gt;&#xA;ब्रह्मा हाटकलिङ्गं च समाराध्य कपर्दिनः॥ १३.१४४ ॥&lt;br&gt;&#xA;जगत्प्रधानमिति च नाम जप्त्वा विराजते॥&lt;br&gt;&#xA;कृष्णमूले कृष्णलिङ्गं नाम चार्जितमेव च॥ १३.१४५ ॥&lt;br&gt;&#xA;सनकाद्यैश्च तल्लिङ्गं पूज्याजयुर्जगद्गतिम्॥&lt;br&gt;&#xA;दर्भाङ्कुरमयं सप्त मुनयो विश्वयोनिकम्॥ १३.१४६ ॥&lt;br&gt;&#xA;नारदस्त्वन्तरिक्षे च जदद्बीजमिदं गृणन्॥&lt;br&gt;&#xA;वज्रमिद्रो लिङ्गमेवं विश्वात्मानं च नाम च॥ १३.१४७ ॥&lt;br&gt;&#xA;सूर्यस्ताम्रं तथा लिङ्गं नाम विश्वसृजं जपन्॥&lt;br&gt;&#xA;चन्द्रश्च मौक्तिकं लिङ्गं जपन्नाम जगत्पतिम्॥ १३.१४८ ॥&lt;br&gt;&#xA;इन्द्रनीलमयं वह्निर्नाम विश्वेश्वरं जपन्॥&lt;br&gt;&#xA;पुष्परागं गुरुलिङ्गं विश्वयोनिं जपन्हरम्॥ १३.१४९ ॥&lt;br&gt;&#xA;पद्मरागमयं शुक्रो विश्वकर्मेति नाम च॥&lt;br&gt;&#xA;हेमलिङ्गं च धनदो जपन्नाम्ना तथेश्वरम्॥ १३.१५० ॥&lt;br&gt;&#xA;रौप्यजं विश्वदेवाश्च नामापि जगताम्पतिम्॥&lt;br&gt;&#xA;वायवो रीतिजं लिङ्गं शम्भुमित्येव नाम च॥ १३.१५१ ॥&lt;br&gt;&#xA;काशजं वसवो लिङ्गं स्वयम्भुमिति नाम च॥&lt;br&gt;&#xA;त्रिलोहं मातरो लिङ्गं नाम भूतेशमेव च॥ १३.१५२ ॥&lt;br&gt;&#xA;लौहं च रक्षसां नाम भूतभव्यभवोद्भवम्॥&lt;br&gt;&#xA;गुह्यकाः सीसजं लिङ्गं नाम योगं जपन्ति च॥ १३.१५३ ॥&lt;br&gt;&#xA;जैगीषव्यो ब्रह्मरन्ध्रं नाम योगेश्वरं जपन्॥&lt;br&gt;&#xA;निमिर्नयनयोर्लिङ्गे जपञ्शर्वेति नाम च॥ १३.१५४ ॥&lt;br&gt;&#xA;धन्वन्तरिर्गोमयं च सर्वलोकेश्वरेश्वरम्॥&lt;br&gt;&#xA;गन्धर्वा दारुजं लिङ्गं सर्वश्रेष्ठेति नाम च॥ १३.१५५ ॥&lt;br&gt;&#xA;वैडूर्यं राघवो लिङ्गं जगज्ज्येष्ठेति नाम च॥&lt;br&gt;&#xA;बाणो मारकतं लिङ्गं वसिष्ठमिति नाम च॥ १३.१५६ ॥&lt;br&gt;&#xA;वरुणः स्फाटिकं लिङ्गं नाम्ना च परमेश्वरम्॥&lt;br&gt;&#xA;नागा विद्रुमलिङ्गं च नाम लोकत्रयङ्करम्॥ १३.१५७ ॥&lt;br&gt;&#xA;भारती तारलिङ्गं च नाम लोकत्रयाश्रितम्॥&lt;br&gt;&#xA;शनिश्च सङ्गमावर्ते जगन्नाथेति नाम च॥ १३.१५८ ॥&lt;br&gt;&#xA;शनिदेशे मध्यरात्रौ महीसागरसङ्गमे॥&lt;br&gt;&#xA;जातीजं रावणो लिङ्गं जपन्नाम सुदुर्जयम्॥ १३.१५९ ॥&lt;br&gt;&#xA;सिद्धाश्च मानसं नाम काममृत्युजरातिगम्॥&lt;br&gt;&#xA;उञ्छजं च बलिर्लिङ्गं ज्ञानात्मेत्यस्य नाम च॥ १३.१६० ॥&lt;br&gt;&#xA;मरीचिपाः पुष्पजं च ज्ञानगम्येति नाम च॥&lt;br&gt;&#xA;शकृताः शकृतं लिङ्गं ज्ञानज्ञेयेति नाम च॥ १३.१६१ ॥&lt;br&gt;&#xA;फेनपाः फेनजं लिङ्गं नाम चापि सुदुर्विदम्॥&lt;br&gt;&#xA;कपिलो वालुकालिङ्गं वरदं च जपन्हरम्॥ १३.१६२ ॥&lt;br&gt;&#xA;सारस्वतो वाचिलङ्गं नाम वागीश्वरेति च॥&lt;br&gt;&#xA;गणा मूर्तिमयं लिङ्गं नाम रुद्रेति चाब्रुवन्॥ १३.१६३ ॥&lt;br&gt;&#xA;जाम्बूनदमयं देवाः शितिकण्ठेति नाम च॥&lt;br&gt;&#xA;शङ्खलिङ्गं बुधो नाम कनिष्ठमिति सञ्जपन्॥ १३.१६४ ॥&lt;br&gt;&#xA;अश्विनौ मृन्मयं लिङ्गं नाम्ना चैव सुवेधसम्॥&lt;br&gt;&#xA;विनायकः पिष्टलिङ्गं नाम्ना चापि कपर्दिनम्॥ १३.१६५ ॥&lt;br&gt;&#xA;नावनीतं कुजो लिङ्गं नाम चापि करालकम्॥&lt;br&gt;&#xA;तार्क्ष्य ओदनलिङ्गं च हर्यक्षेति हि नाम च॥ १३.१६६ ॥&lt;br&gt;&#xA;गौडं कामस्तथा लिङ्गं रतिदं चेति नाम च॥&lt;br&gt;&#xA;शची लवणलिङ्गं तु बभ्रुकेशेति नाम च॥ १३.१६७ ॥&lt;br&gt;&#xA;विश्वकर्मा च प्रासादलिङ्गं याम्येति नाम च॥&lt;br&gt;&#xA;विभीषणश्च पांसूत्थं सुहृत्तमेति नाम च॥&lt;br&gt;&#xA;वंशाङ्कुरोत्थं सगरो नाम सङ्गतमेव च॥ १३.१६८ ॥&lt;br&gt;&#xA;राहुश्च रामठं लिङ्गं नाम गम्येति कीर्तयन्॥&lt;br&gt;&#xA;लेप्यलिङ्गं तथा लक्ष्मीर्हरिनेत्रेति नाम च॥ १३.१६९ ॥&lt;br&gt;&#xA;योगिनः सर्वभूतस्थं स्थाणुरित्येव नाम च॥&lt;br&gt;&#xA;नानाविधं मनुष्याश्च पुरुषन्नाम नाम च॥ १३.१७० ॥&lt;br&gt;&#xA;तेजोमयं च ऋक्षाणि भगं नाम च भास्वरम्॥&lt;br&gt;&#xA;किन्नरा धातुलिङ्गं च सुदीप्तमिति नाम च॥ १३.१७१ ॥&lt;br&gt;&#xA;देवदेवेति नामास्ति लिङ्गं च ब्रह्मराक्षसाः॥&lt;br&gt;&#xA;दन्तजं वारणा लिङ्गं नाम रंहसमेव च॥ १३.१७२ ॥&lt;br&gt;&#xA;सप्तलोकमयं साध्या बहूरूपेति नाम च॥&lt;br&gt;&#xA;दूर्वाङ्कुरमयं लिङ्गमृतवः सर्वनाम च॥ १३.१७३ ॥&lt;br&gt;&#xA;कौङ्कुममप्सरसो लिङ्गं नाम शम्भोः प्रियेति च॥&lt;br&gt;&#xA;सिन्दूरजं चोर्वशी च नाम च प्रियवासनम्॥ १३.१७४ ॥&lt;br&gt;&#xA;ब्रह्मचारि गुरुर्लिङ्गं नाम चोष्णीषिणं विदुः॥&lt;br&gt;&#xA;अलक्तकं च योगिन्यो नाम चास्य सुबभ्रुकम्॥ १३.१७५ ॥&lt;br&gt;&#xA;श्रीखण्डं सिद्धयोगिन्यः सहस्राक्षेति नाम च॥&lt;br&gt;&#xA;डाकिन्यो माम्स लिङ्गं च नाम चास्य च मीढुषम्॥ १३.१७६ ॥&lt;br&gt;&#xA;अप्यन्नजं च मनवो गिरिशेति च नाम च॥&lt;br&gt;&#xA;अगस्त्यो व्रीहिजं वापि सुशान्तमिति नाम च॥ १३.१७७ ॥&lt;br&gt;&#xA;यवजं देवलो लिङ्गं पतिमित्येव नाम च॥&lt;br&gt;&#xA;वल्मीकजं च वाल्मीकिश्चिरवासीति नाम च॥ १३.१७८ ॥&lt;br&gt;&#xA;प्रतर्दनो बाणलिङ्गं हिरण्यभुजनाम च॥&lt;br&gt;&#xA;राजिकं च तथा दैत्या नाम उग्रेति कीर्तितम्॥ १३.१७९ ॥&lt;br&gt;&#xA;निष्पावजं दानवाश्च लिङ्गनाम च दिक्पतिम्॥&lt;br&gt;&#xA;मेघा नीरमयं लिङ्गं पर्जन्यपतिनाम च॥ १३.१८० ॥&lt;br&gt;&#xA;राजमाषमयं यक्षा नाम भूतपतिं स्मृतम्॥&lt;br&gt;&#xA;तिलान्नजं च पितरो नाम वृषपतिस्तथा॥ १३.१८१ ॥&lt;br&gt;&#xA;गौतमो गोरजमयं नाम गोपतिरेव च॥&lt;br&gt;&#xA;वानप्रस्थाः फलमयं नाम वृक्षावृतेति च॥ १३.१८२ ॥&lt;br&gt;&#xA;स्कन्दः पाषाणलिङ्गं च नाम सेनान्य एव च॥&lt;br&gt;&#xA;नागश्चाश्वतरो धान्यं मध्यमेत्यस्य नाम च॥ १३.१८३ ॥&lt;br&gt;&#xA;पुरोडाशमयं यज्वा स्रुवहस्तेति नाम च॥&lt;br&gt;&#xA;यमः कालायसमयं नाम प्राह च धन्विनम्॥ १३.१८४ ॥&lt;br&gt;&#xA;यवाङ्कुरं जामदग्न्यो भर्गदैत्येति नाम च॥&lt;br&gt;&#xA;पुरूरवाश्चाश्चान्नमयं बहुरूपेति नाम च॥ १३.१८५ ॥&lt;br&gt;&#xA;मान्धाता शर्करालिङ्गं नाम बाहुयुगेति च॥&lt;br&gt;&#xA;गावः पयोमयं लिङ्गं नाम नेत्रसहस्रकम्॥ १३.१८६ ॥&lt;br&gt;&#xA;साध्या भर्तृमयं लिङ्गं नाम विश्वपतिः स्मृतम्॥&lt;br&gt;&#xA;नारायणो नरो मौञ्जं सहस्रशिरनाम च॥ १३.१८७ ॥&lt;br&gt;&#xA;तार्क्ष्यं पृथुस्तथा लिङ्गं सहस्रचरणाभिधम्॥&lt;br&gt;&#xA;पक्षिणो व्योमलिङ्गं च नाम सर्वात्मकेति च॥ १३.१८८ ॥&lt;br&gt;&#xA;पृथिवी मेरुलिङ्गं च द्वितनुश्चास्य नाम च॥&lt;br&gt;&#xA;भस्मलिङ्गं पशुपतिर्नाम चास्य महेश्वरः॥ १३.१८९ ॥&lt;br&gt;&#xA;ऋषयो ज्ञानलिङ्गं च चिरस्थानेति नाम च॥&lt;br&gt;&#xA;ब्राह्मणा ब्रह्मलिङ्गं च नाम ज्येष्ठेति तं विदुः॥ १३.१९० ॥&lt;br&gt;&#xA;गोरोचनमयं शेषो नाम पशुपतिः स्मृतम्॥&lt;br&gt;&#xA;वासुकिर्विषलिङ्गं च नाम वै शङ्करेति च॥ १३.१९१ ॥&lt;br&gt;&#xA;तक्षकः कालकूटाख्यं बहुरूपेति नाम च॥&lt;br&gt;&#xA;हालाहलं च कर्कोट एकाक्ष इति नाम च॥ १३.१९२ ॥&lt;br&gt;&#xA;श्रृङ्गी विषमयं पद्मो नाम धूर्जटिरेव च॥&lt;br&gt;&#xA;पुत्रः पितृमयं लिङ्गं विश्वरूपेति नाम च॥ १३.१९३ ॥&lt;br&gt;&#xA;पारदं च शिवा देवी नाम त्र्यम्बक एव च॥&lt;br&gt;&#xA;मत्स्याद्याः शास्त्रलिङ्गं च नाम चापि वृषाकपिः॥ १३.१९४ ॥&lt;br&gt;&#xA;एवं किं बहुनोक्तेन यद्यत्सत्त्वं विभूतिमत्॥&lt;br&gt;&#xA;जगत्यामस्ति तज्जातं शिवाराधनयोगतः॥ १३.१९५ ॥&lt;br&gt;&#xA;भस्मनो यदि वृक्षत्वं ज्ञायते नीरसेवनात्॥&lt;br&gt;&#xA;शिवभक्तिविहीनस्य ततोऽस्य फलमुच्यते॥ १३.१९६ ॥&lt;br&gt;&#xA;धर्मार्थकाममोक्षाणां यदि प्राप्तौ भवेन्मतिः॥&lt;br&gt;&#xA;ततो हरः समाराध्यस्त्रिजगत्याः प्रदो मतः॥ १३.१९७ ॥&lt;br&gt;&#xA;य इदं शतरुद्रीयं प्रातःप्रातः पठिष्यति॥&lt;br&gt;&#xA;तस्य प्रीतः शिवो देवः प्रदास्यत्यखिलान्वरान्॥ १३.१९८ ॥&lt;br&gt;&#xA;नातः परं पुण्यतमं किञ्चिदस्ति महाफलम्॥&lt;br&gt;&#xA;सर्ववेदरहस्यं च सूर्येणोक्तमिदं मम॥ १३.१९९ ॥&lt;br&gt;&#xA;वाचा च यत्कृतं पापं मनसा वाप्युपार्जितम्॥&lt;br&gt;&#xA;पापं तन्नाशमायाति कीर्तिते शतरुद्रिये॥ १३.२०० ॥&lt;br&gt;&#xA;रोगार्तो मुच्यते रोगाद्बद्धो मुच्येत बन्धनात्॥&lt;br&gt;&#xA;भयान्मुच्येत भीतश्च जपेद्यः शतरुद्रियम्॥ १३.२०१ ॥&lt;br&gt;&#xA;नाम्नां शतेन यः कुम्भैः पुष्पैस्तावद्भिरीश्वरम्॥&lt;br&gt;&#xA;प्रणामानां शतेनापि मुच्यते सर्वपातकैः॥ १३.२०२ ॥&lt;br&gt;&#xA;लिङ्गानां शतमेतच्च शतमाराधकास्तथा॥&lt;br&gt;&#xA;नामानि च शतं सर्वदोषसन्नाशकं स्मृतम्॥ १३.२०३ ॥&lt;br&gt;&#xA;विशेषादेषु लिङ्गेषु यः पठिष्यति पञ्चसु॥&lt;br&gt;&#xA;पञ्चभिर्विषयोद्भूतैः स दोषैः परिमुच्यते॥ १३.२०४ ॥&lt;br&gt;&#xA;॥नारद उवाच॥&lt;br&gt;&#xA;निशम्यैवं प्रार्थ्यतेऽपि गुप्तक्षेत्रे मुदान्विताः॥&lt;br&gt;&#xA;पञ्चलिङ्गानयर्चयन्तः शिवध्यानपराभवन्॥ १३.२०५ ॥&lt;br&gt;&#xA;ततो बहुतिथे काले प्रत्यक्षीभूय शङ्करः॥&lt;br&gt;&#xA;प्राहतान्मुदितो देवस्तेषां भक्तिविशेषतः॥ १३.२०६ ॥&lt;br&gt;&#xA;॥शिव उवाच॥&lt;br&gt;&#xA;बकोलूकगृध्रकूर्मा इन्द्रद्युम्न च पार्थिव॥&lt;br&gt;&#xA;सारूप्यां मुक्तिमापन्ना मल्लोके निवसिष्यथ॥ १३.२०७ ॥&lt;br&gt;&#xA;लोमशश्चापि मार्कण्डो जीवन्मुक्तौ भविष्यतः॥&lt;br&gt;&#xA;इत्युक्ते देवदेवेन लिङ्गं स्थापितवान्नृपः॥ १३.२०८ ॥&lt;br&gt;&#xA;इन्द्रद्युम्नेश्वरं नाम महाकालाख्यमित्युत॥&lt;br&gt;&#xA;ज्ञात्वा तीर्थगुणान्राजा कीर्तिमिच्छंश्चिरन्तनीम्॥ १३.२०९ ॥&lt;br&gt;&#xA;त्रिरम्यमतुलं लिङ्गं संस्थाप्येदमुवाच ह॥&lt;br&gt;&#xA;यावच्चन्द्रश्च सूर्यश्च यावत्तिष्ठति मेदिनी॥ १३.२१० ॥&lt;br&gt;&#xA;इन्द्रद्युम्नेश्वरं लिङ्गं नन्दताच्छाश्वतीः समाः॥&lt;br&gt;&#xA;ततस्तथेति भगवाच्छिवः प्रोच्याब्रवीत्पुनः॥ १३.२११ ॥&lt;br&gt;&#xA;अत्र यो नियतं लिङ्गमैन्द्रद्युम्नं प्रपूजयेत्॥&lt;br&gt;&#xA;स गणो जायते नूनं मम लोके निवत्स्यति॥ १३.२१२ ॥&lt;br&gt;&#xA;इत्युक्त्वा सह तैश्चैव पञ्चभिः शशिशेखरः॥&lt;br&gt;&#xA;रुद्रलोकम गाद्देवस्तेऽपि जाता गणाः पुनः॥ १३.२१३ ॥&lt;br&gt;&#xA;एवं प्रभावो राजाभूदिन्द्रद्युम्नो महीपतिः॥&lt;br&gt;&#xA;यजता येन वीरेण निर्मितेयं महीनदी॥ १३.२१४ ॥&lt;br&gt;&#xA;एवंविधःस पुण्योऽयं महीसागरसङ्गमः॥&lt;br&gt;&#xA;अभूत्ततोऽपि सङ्क्षेपात्तव पार्थ प्रकीर्तितः॥ १३.२१५ ॥&lt;br&gt;&#xA;स्नात्वात्र सङ्गमे यश्च इन्द्रद्युम्नेश्वरं नरः॥&lt;br&gt;&#xA;पूजयेत्तस्य वासः स्याद्यत्रेशः पार्वतीपतिः॥ १३.२१६ ॥&lt;br&gt;&#xA;सर्वबन्धहरं लिङ्गं गाणपत्यप्रदं त्विदम्॥&lt;br&gt;&#xA;यतो बन्धान्विहायैव स्थापितं तेन फालल्गुन॥ १३.२१७ ॥&lt;br&gt;&#xA;इतीदमुक्तं तव पुण्यकारि माहात्म्यमस्योत्तमसङ्गमस्य॥&lt;br&gt;&#xA;माहात्म्यमत्यद्बुतपुण्यमिन्द्रद्युम्नेश्वरस्यापि च पुण्यकारि॥ १३.२१८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कौमारिकाखण्डे&#xA;महीसागरसङ्गममाहात्म्यशतरुद्रियलिङ्गमाहात्म्येन्द्रद्युम्नेश्वरलिङ्गमाहात्म्य&#xA;वर्णनन्नाम त्रयोदशोऽध्यायः॥ १३ ॥ छ ॥&lt;/p&gt;</description>
    </item>
    <item>
      <title>१४</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/14/</guid>
      <description>&lt;p&gt;[अध्यायः १४]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः १४&lt;br&gt;&#xA;॥अर्जुन उवाच॥&lt;br&gt;&#xA;कुमारनाथमाहात्म्यं यत्त्वयोक्तं कथान्तरे॥&lt;br&gt;&#xA;तदहं श्रोतुमिच्छामि विस्तरेण महामुने॥ १४.१ ॥&lt;/p&gt;&#xA;&lt;p&gt;॥नारद उवाच॥&lt;br&gt;&#xA;तारकं विनिहत्यैव वज्राङ्गतनयं प्रभुः॥&lt;br&gt;&#xA;गुहः संस्थापयामास लिङ्गमेतच्च फाल्गुन॥ १४.२ ॥&lt;/p&gt;&#xA;&lt;p&gt;दर्शनाच्छ्रवणाद्ध्यानात्पूजया श्रुतिवन्दनैः॥&lt;br&gt;&#xA;सर्वपापापहः पार्थ कुमारेशो न संशयः॥ १४.३ ॥&lt;/p&gt;&#xA;&lt;p&gt;॥अर्जुन उवाच॥&lt;br&gt;&#xA;अत्याश्चर्यमयी रम्या कथेयं पापनाशिनी॥&lt;br&gt;&#xA;विस्तरेण च मे ब्रूहि याथातथ्येन नारद॥ १४.४ ॥&lt;/p&gt;&#xA;&lt;p&gt;वज्राङ्गः कोप्यसौ दैत्यः किम्प्रभावश्च तारकः॥&lt;br&gt;&#xA;कथं स निहतश्चैव जातश्चैव कथं गुहः॥ १४.५ ॥&lt;/p&gt;&#xA;&lt;p&gt;कथं संस्थापितं लिङ्गं कुमारेश्वरसञ्ज्ञितम्॥&lt;br&gt;&#xA;किं फलं चास्य लिङ्गस्य ब्रूहि तद्विस्तरान्मम॥ १४.६ ॥&lt;/p&gt;</description>
    </item>
    <item>
      <title>१५</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/15/</guid>
      <description>&lt;p&gt;[अध्यायः १५]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः १५&lt;br&gt;&#xA;॥वराङ्ग्युवाच॥&lt;br&gt;&#xA;नाशितास्म्यपविद्धास्मि त्रासिता पीडितास्मि च॥&lt;br&gt;&#xA;रौद्रोण देवनाथेन नष्टनाथेन भूरिशः॥ १५.१ ॥&lt;/p&gt;&#xA;&lt;p&gt;दुःखपारमपश्यन्ती प्राणांस्त्यक्तुं व्यवस्थिता॥&lt;br&gt;&#xA;पुत्रं मे घोरदुःखस्य तारकं देहि चेत्कृपा॥ १५.२ ॥&lt;/p&gt;&#xA;&lt;p&gt;एवमुक्तस्तु दैत्येन्द्रो दुःखितोऽचिन्तयद्धृदि॥&lt;br&gt;&#xA;आसुरेष्वपि भावेषु स्पृहा यद्यपि नास्ति मे॥ १५.३ ॥&lt;/p&gt;&#xA;&lt;p&gt;तथापि मन्ये शास्त्रैभ्यस्त्वनुकम्प्या प्रियेति यत्॥&lt;br&gt;&#xA;सर्वाश्रमानुपादाय स्वाश्रमेण कलत्रवान्॥ १५.४ ॥&lt;/p&gt;&#xA;&lt;p&gt;व्यसनार्णवमत्येति जलयानैरिवार्णवम्॥&lt;br&gt;&#xA;यामाश्रित्येन्द्रियारातीन्दुर्जयानितराश्रयैः॥ १५.५ ॥&lt;/p&gt;&#xA;&lt;p&gt;गेहिनो हेलया जिग्युर्दस्यून्दूर्ग पतिर्यथा॥&lt;br&gt;&#xA;न केऽपि प्रभवस्तां चाप्यनुकर्तुं गृहेश्वरीम्॥ १५.६ ॥&lt;/p&gt;&#xA;&lt;p&gt;अथायुषा वा कार्त्स्न्येन धर्मे दित्सुर्यथैव च॥&lt;br&gt;&#xA;यस्यां भवति चात्मैव ततो जाया निगद्यते॥ १५.७ ॥&lt;/p&gt;</description>
    </item>
    <item>
      <title>१६</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/16/</guid>
      <description>&lt;p&gt;[अध्यायः १६]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः १६&lt;br&gt;&#xA;॥ तारक उवाच॥&lt;br&gt;&#xA;राज्येन बुद्‌बुदाभेन स्त्रीभिरक्षैश्च पानकैः॥&lt;br&gt;&#xA;मोहितो जन्म लब्ध्वात्र त्यजते पौरुषं नरः॥ १६.१ ॥&lt;br&gt;&#xA;जन्म तस्य वृथा सर्वमाकल्पान्तं न संशयः॥ १६.२ ॥&lt;br&gt;&#xA;मातापितृभ्यां न करोति कामान्बन्धूनशोकान्न करोति यो वा॥&lt;br&gt;&#xA;कीर्तिं हि वा नार्जयते न मानं नरः स जातोऽपि मृतोऽत्र लोके॥ १६.३ ॥&lt;br&gt;&#xA;तस्माज्जयायामरपुङ्गवानां त्रैलोक्यलक्ष्मीहरणाय शीघ्रम्॥&lt;br&gt;&#xA;संयोज्यतां मे रथमष्टचक्रं बलं च मे दुर्जयदैत्यचक्रम्॥ १६.४ ॥&lt;br&gt;&#xA;ध्वजं च मे काञ्चनपट्टबन्धं छत्रं च मे मौक्तिकजालबद्धम्॥&lt;br&gt;&#xA;अद्याहमासां सुरकामिनीनां धम्मील्लकांश्चाग्रथितान्करिष्ये॥ १६.५ ॥&lt;br&gt;&#xA;यथा पुरा मर्कटको जनन्यास्तस्याश्च सत्येन तु तारकः स्याम्॥ १६.६ ॥&lt;br&gt;&#xA;॥नारद उवाच॥&lt;br&gt;&#xA;तारकस्य वचः श्रुत्वा ग्रसनोनाम दानवः॥&lt;br&gt;&#xA;सेनानीर्दैत्यराजस्य तथा चक्रेऽविलम्बितम्॥ १६.७ ॥&lt;br&gt;&#xA;आहत्य भेरीं गम्भीरां दैत्यानाहूय सत्वरः॥&lt;br&gt;&#xA;सज्जं चक्रे रथं दैत्यो दैत्यराजस्य धीमतः॥ १६.८ ॥&lt;br&gt;&#xA;गरुडानां सहस्रेण गरुडोपमितत्विषा॥&lt;br&gt;&#xA;ते हि पुत्राः सुपर्णस्य संस्थिता मेरुकन्दरे॥ १६.९ ॥&lt;br&gt;&#xA;विजित्य दैत्यराजेन वाहनत्वे प्रकल्पिताः॥&lt;br&gt;&#xA;अष्टाष्टचक्रः सरथश्चतुर्योजनविस्तृतः॥ १६.१० ॥&lt;br&gt;&#xA;नानाक्रीडागृहयुतो गीतवाद्यमनोहरः॥&lt;br&gt;&#xA;गन्धर्वनगराकारः संयुक्तः प्रत्यदृस्यत॥ १६.११ ॥&lt;br&gt;&#xA;आजग्मुस्तत्र दैत्याश्च दशा चण्डपराक्रमाः॥&lt;br&gt;&#xA;कोटिकोटिपरिवारा अन्ये च बहवो रणे॥ १६.१२ ॥&lt;br&gt;&#xA;तेषामग्रेसरो जम्भः कुजम्भोनन्तरस्तथा॥&lt;br&gt;&#xA;महिषः कुञ्जरो मेषः कालनेमिर्निमिस्तथा॥ १६.१३ ॥&lt;br&gt;&#xA;मथनो जम्भकः शुम्भो दैत्येन्द्रा दश नायकाः॥&lt;br&gt;&#xA;दैत्येन्द्रा गिरिवर्ष्माणः सन्ति चण्डपराक्रमाः॥ १६.१४ ॥&lt;br&gt;&#xA;नानाविधप्रहरणा नानाशस्त्रास्त्रपारगाः॥&lt;br&gt;&#xA;तारकस्याभवत्केतुर्बहूरूपो महाभयः॥ १६.१५ ॥&lt;br&gt;&#xA;क्वचिच्च राक्षसो घोरः पिशाचध्वाङ्क्षगृध्रकः॥&lt;br&gt;&#xA;एवं बहुविधाकारः स केतुः प्रत्यदृश्यत॥ १६.१६ ॥&lt;br&gt;&#xA;केतुना मकरेणापि सेनानीर्ग्रसनो बभौ॥&lt;br&gt;&#xA;पैशाचं यत्र वदनं जम्भस्यासीदयस्मयम्॥ १६.१७ ॥&lt;br&gt;&#xA;खरो विधुतलाङ्गूलः कुजम्भस्याभवद्ध्वजे॥&lt;br&gt;&#xA;महिषस्य च गोमायुः कान्तो हैमस्तथां बभौ॥ १६.१८ ॥&lt;br&gt;&#xA;गृध्रो वै कुञ्जरस्यासीन्मेषस्याभूच्च राक्षसः॥&lt;br&gt;&#xA;कालनेमेर्महाकालो निमेरासीन्महातिमिः॥ १६.१९ ॥&lt;br&gt;&#xA;राक्षसी मथनस्यापि ध्वाङ्क्षोऽभूज्जम्भकस्य च॥&lt;br&gt;&#xA;महावृकश्च शुम्भस्य ध्वजा एवंविधा बभुः॥ १६.२० ॥&lt;br&gt;&#xA;अनेकाकारविन्यासादन्येषां च ध्वजा भवन्॥&lt;br&gt;&#xA;शतेन शीघ्रवेगानां व्याघ्राणां हेममालिनाम्॥ १६.२१ ॥&lt;br&gt;&#xA;ग्रसनस्य रथो युक्तो महामेघरवो बभौ॥&lt;br&gt;&#xA;शतेन चापि सिंहानां रथो जम्भस्य योजितः॥ १६.२२ ॥&lt;br&gt;&#xA;कुजम्भस्य रथो युक्तः पिशाचवदनैः खरैः॥&lt;br&gt;&#xA;तावद्भिर्महिषस्योष्टैर्गजस्य च हयैर्युतः॥ १६.२३ ॥&lt;br&gt;&#xA;मेषस्य द्वीपिभिर्भीमैः कुञ्जरैः कालनेमिनः॥&lt;br&gt;&#xA;पर्वतं वै समारूढो निश्चित्य विधृतं गजैः॥ १६.२४ ॥&lt;br&gt;&#xA;चतुर्दंष्ट्रैर्गन्धवद्भिश्चर्भिर्मेघसन्निभैः॥&lt;br&gt;&#xA;शतहस्तायते कृष्णे तुरङ्गे हेमभूषणे॥ १६.२५ ॥&lt;br&gt;&#xA;सितचामरजालेन शोभिते पुष्पदामनि॥&lt;br&gt;&#xA;मथनोनाम दैत्येन्द्रः पाशहस्तो व्यराजत॥ १६.२६ ॥&lt;br&gt;&#xA;किङ्किणीमालिनं चोष्ट्रमारूढोऽभूच्च जम्भकः॥&lt;br&gt;&#xA;कालमुञ्चं महामेघमारूढः शुम्भदानवः॥ १६.२७ ॥&lt;br&gt;&#xA;अन्ये च दानवा वीरा नानावाहनहेतयः॥&lt;br&gt;&#xA;प्रचण्डचित्रवर्माणः कुण्डलोष्णीषभूषिताः॥ १६.२८ ॥&lt;br&gt;&#xA;नानाविधोत्तरासङ्गा नानामाल्यविभूषणाः॥&lt;br&gt;&#xA;नानासुगन्धगन्धाढ्या नानाबन्धिशतस्तुताः॥ १६.२९ ॥&lt;br&gt;&#xA;नानावाद्यपरिस्यन्दसाग्रेसरमहारथाः॥&lt;br&gt;&#xA;नानाशौर्यकथासक्तास्तस्मिन्सैन्ये महारथाः॥ १६.३० ॥&lt;br&gt;&#xA;तद्बलं दैत्यसिंहस्य भीमरूपं व्यदृश्यत॥&lt;br&gt;&#xA;भूमिरेणुसमालिङ्गत्तुरङ्गरथपत्तिकम्॥ १६.३१ ॥&lt;br&gt;&#xA;स च दैत्येश्वरः क्रुद्धः समारूढो महारथम्॥&lt;br&gt;&#xA;दशभिः शुशुबे दैत्यैर्दशबाहुरिवेश्वरः॥&lt;br&gt;&#xA;जगद्धन्तुं प्रवृत्तो वा प्रतस्थेऽसौ सुरान्प्रति॥ १६.३२ ॥&lt;br&gt;&#xA;एतस्मिन्नन्तरे वायुर्देवदूतः सुरालयम्॥&lt;br&gt;&#xA;दृष्ट्वा तद्दानव बलं जगामेन्द्रस्य शंसितुम्॥ १६.३३ ॥&lt;br&gt;&#xA;स गत्वा तु सभां दिव्यां महेन्द्रस्य महात्मनः॥&lt;br&gt;&#xA;शशम्स मध्ये देवानामिदं कार्यमुपस्थितम्॥ १६.३४ ॥&lt;br&gt;&#xA;तच्छ्रुत्वा देवराजः स निमीलितविलोचनः॥&lt;br&gt;&#xA;बृहस्पतिमुवाचेदं वाक्यं काले महामतिः॥ १६.३५ ॥&lt;br&gt;&#xA;॥इन्द्र उवाच॥&lt;br&gt;&#xA;सम्प्राप्तोऽतिविमर्दोऽयं देवानां दानवैः सह॥&lt;br&gt;&#xA;कार्यं किमत्र तद्ब्रुहि नीत्युपायोपबृंहितम्॥ १६.३६ ॥&lt;br&gt;&#xA;एतच्छ्रुत्वा च वचनं महेन्द्रस्य गिराम्पतिः॥&lt;br&gt;&#xA;प्रत्युवाच महाभागो बॉहस्पति रुदारधीः॥ १६.३७ ॥&lt;br&gt;&#xA;॥बृहस्पतिरुवाच॥&lt;br&gt;&#xA;सामपूर्वं स्मृता नीतिश्चतुरङ्गामनीकिनीम्॥&lt;br&gt;&#xA;जिगीषतां सुरश्रेष्ठ स्थितिरेषा सनातनी॥ १६.३८ ॥&lt;br&gt;&#xA;साम दानं च भेदश्च चतुर्थो दण्ड एव च॥&lt;br&gt;&#xA;नीतौ क्रमात्प्रयोज्याश्च देशकालविशेषतः॥ १६.३९ ॥&lt;br&gt;&#xA;तत्र साम प्रयोक्तव्यमार्येषु गुणवत्सु च॥&lt;br&gt;&#xA;दानं लुब्धेषु भेदश्च शङ्कितोष्वितो निश्चयः॥ १६.४० ॥&lt;br&gt;&#xA;दण्डश्चापि प्रयोक्तव्यो नित्यकालं दुरात्मसु॥&lt;br&gt;&#xA;साम दैत्येषु नैवास्ति निर्गुणत्वाद्दुरात्मसु।. १६.४१ ॥&lt;br&gt;&#xA;श्रिया तेषां च किं कार्यं समृद्धानां तथापि यत्॥&lt;br&gt;&#xA;जातिधर्मेण चाभेद्या विधातुरपि ते मताः॥ १६.४२ ॥&lt;br&gt;&#xA;एको ह्युपायो दण्डोऽत्र भवतां यदि रोचते॥&lt;br&gt;&#xA;दुर्जनः सुजनत्वाय कल्पते न कदाचन॥ १६.४३ ॥&lt;br&gt;&#xA;लालितः पालितो वापि स्वस्वभावं न मुञ्चति॥&lt;br&gt;&#xA;एवं मे मन्यते बुद्धिर्भवन्तो यद्व्यवस्यताम्॥ १६.४४ ॥&lt;br&gt;&#xA;एवमुक्तः सहस्राक्ष एवमेवेत्युवाच ह॥&lt;br&gt;&#xA;कर्तव्यतां च सञ्चिन्त्य प्रोवाचामरसंसदि॥ १६.४५ ॥&lt;br&gt;&#xA;बहुमानेन मे वाचं श्रृणुध्वं नाकवासिनः॥ १६.४६ ॥&lt;br&gt;&#xA;भवन्तो यज्ञभोक्तारः सतामिष्टाश्च सात्त्विकाः॥&lt;br&gt;&#xA;स्वेस्वे पदे स्थिता नित्यं जगतः पालने रताः॥ १६.४७ ॥&lt;br&gt;&#xA;भवतां च निमित्तेन बाधन्ते दानवेश्वराः॥&lt;br&gt;&#xA;तेषां समादि नैवास्ति दण्ड एव विधीयताम्॥ १६.४८ ॥&lt;br&gt;&#xA;क्रियतां समरे बुद्धिः सैन्यं संयोज्यतामिति॥&lt;br&gt;&#xA;आवाद्यन्तां च शस्त्राणि पूज्यं तां शस्त्रदेवताः॥ १६.४९ ॥&lt;br&gt;&#xA;इत्युक्ताः समनह्यन्त देवानां ये प्रधानतः॥&lt;br&gt;&#xA;वाजिनामयुतेनाजौ हेमपट्टपरिष्कृताः॥ १६.५० ॥&lt;br&gt;&#xA;वाहनानि विमानानि योजयन्तु ममामराः॥&lt;br&gt;&#xA;यमं सेनापतिं कृत्वा शीघ्रं निर्यात देवताः॥ १६.५१ ॥&lt;br&gt;&#xA;नानाश्चर्यगुणोपेता दुर्जया देवदानवैः॥&lt;br&gt;&#xA;रथो मातलिना युक्तो महेन्द्रस्याप्यदृश्यत॥ १६.५२ ॥&lt;br&gt;&#xA;यमो महिषमास्थाय सेनाग्रे समवर्तत॥&lt;br&gt;&#xA;चण्डकिङ्किणिवृन्देन सर्वतः परिवारितः॥ १६.५३ ॥&lt;br&gt;&#xA;कल्पकालोज्जवालापूरिताम्बरगोचरः॥&lt;br&gt;&#xA;हुताश उरणारूढः शक्तिहस्तो व्यवस्थितः॥ १६.५४ ॥&lt;br&gt;&#xA;पवनोंऽकुशपाणिस्तु विस्तारितमहाजवः॥&lt;br&gt;&#xA;महाऋक्षं समारूढं सेनाग्रे समदृश्यत॥ १६.५५ ॥&lt;br&gt;&#xA;भुजगेन्द्रं समारूढो जलेशो भगवान्स्वयम्॥&lt;br&gt;&#xA;महापाशधरो वीरः सेनायां समवर्तत॥ १६.५६ ॥&lt;br&gt;&#xA;नरयुक्ते रथे दिव्ये धनाध्यक्षो व्यचीचरत्॥&lt;br&gt;&#xA;महासिंहरवो युद्धे गदाहस्तो व्यवस्थितः॥ १६.५७ ॥&lt;br&gt;&#xA;राक्षसेशोऽथ निर्ऋती रथे रक्षोमुखैर्हयैः॥&lt;br&gt;&#xA;धन्वी रक्षोगणवृतो महारावो व्यदृश्यत॥ १६.५८ ॥&lt;br&gt;&#xA;चन्द्रादित्यावश्विनौ च वसवः साध्यदेवताः॥&lt;br&gt;&#xA;विश्वेदेवाश्च रुद्राश्च सन्नद्धास्तस्थुराहवे॥ १६.५९ ॥&lt;br&gt;&#xA;हेमपीठत्तरासङ्गाश्चित्रवर्मायुधध्वजाः॥&lt;br&gt;&#xA;गन्धर्वाः प्रत्यदृश्यन्त कृत्वा विश्वावसुं मुखे॥ १६.६० ॥&lt;br&gt;&#xA;तथा रक्तोत्तरासङ्गा निर्मलायोविभूषणाः॥&lt;br&gt;&#xA;गृध्रध्वजा अदृश्यन्त राक्षसा रक्तमूर्धजाः॥ १६.६१ ॥&lt;br&gt;&#xA;तथा भीमाशनिकराः कृष्णवस्त्रा महारथाः॥&lt;br&gt;&#xA;यक्षास्तत्र व्यदृश्यन्त मणिभद्रादिकोटिशः॥ १६.६२ ॥&lt;br&gt;&#xA;ताम्रोलूकध्वजा रौद्रा द्वीपिचर्माम्बरास्तथा॥&lt;br&gt;&#xA;पिशाचास्तत्र राजन्ते महावेगपुरःसराः॥ १६.६३ ॥&lt;br&gt;&#xA;तथैव श्वेतवसनाः सितपट्टपताकिनः॥&lt;br&gt;&#xA;मत्तेभवाहनप्रायाः किन्नरास्तस्थुराहवे॥ १६.६४ ॥&lt;br&gt;&#xA;मुक्ताजाल पिरष्कारो हंसो हारसमप्रभः॥&lt;br&gt;&#xA;केतुर्जलधिनाथस्य सौम्यरूपो व्यराजत॥ १६.६५ ॥&lt;br&gt;&#xA;पञ्चरागमहारत्नविटङ्को धनदस्य च॥&lt;br&gt;&#xA;ध्वजः समुत्थितो भाति यातुकाम इवाम्बरम्॥ १६.६६ ॥&lt;br&gt;&#xA;कार्ष्णलोहमयो ध्वाङ्क्षो यमस्याभून्महाध्वजः॥&lt;br&gt;&#xA;राक्षसेशस्य वदनं प्रेतस्य ध्वज आबभौ॥ १६.६७ ॥&lt;br&gt;&#xA;हेमसिंहध्वजौ देवौ चन्द्रार्कवमितद्युति॥&lt;br&gt;&#xA;कुम्भेन चित्रवर्णेन केतुराश्विनयोरभूत्॥ १६.६८ ॥&lt;br&gt;&#xA;मातङ्गो हेमरचितश्चित्ररत्नपरिष्कृतः॥&lt;br&gt;&#xA;ध्वजः शतक्रतोरासीत्सितचा मरसंस्थितः॥ १६.६९ ॥&lt;br&gt;&#xA;अन्येषां च ध्वजास्तत्र नानारूपा बभू रणे॥&lt;br&gt;&#xA;सनागयक्षगन्धर्वमहोरगनिशाचरा॥ १६.७० ॥&lt;br&gt;&#xA;सेना सा देवराजस्य दुर्जया प्रत्यदृश्यत॥&lt;br&gt;&#xA;कोटयस्तास्त्रयस्त्रिंशन्नानादेवकायिनाम्॥ १६.७१ ॥&lt;br&gt;&#xA;हैमाचलाभे सितकर्णचामरे सुवर्णपद्मामलसुन्दरस्रजि॥&lt;br&gt;&#xA;कृताभिरामोज्ज्वलकुङ्कुमाङ्कुरे कपोललीताविविमुक्तरावे॥ १६.७२ ॥&lt;br&gt;&#xA;श्रितस्तदैरावणनामकुञ्जरे महाबलश्चित्रविशेषिताम्बरः॥&lt;br&gt;&#xA;विशालवज्राङ्गवितानभूषितः प्रकीर्णकेयूरभुजाग्रमण्डलः॥ १६.७३ ॥&lt;br&gt;&#xA;सहस्रदृग्बन्दिसहस्रसंस्तुतस्त्रिविष्टपेऽशोभत पाकशासनः॥ १६.७४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कौमारीकाखण्डे तारकासुरदेवेन्द्रयुद्धोपक्रमवर्णनन्नाम&#xA;षोडशोऽध्यायः॥ १६ ॥&lt;/p&gt;</description>
    </item>
    <item>
      <title>१७</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/17/</guid>
      <description>&lt;p&gt;[अध्यायः १७]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः १७&lt;br&gt;&#xA;॥नारद उवाच॥&lt;br&gt;&#xA;ततस्तयोः समायोगः सेनयोरुभयोरभूत्॥&lt;br&gt;&#xA;युगान्ते समनुप्राप्ते यथा क्षुब्धसमुद्रयोः॥ १७.१ ॥&lt;/p&gt;&#xA;&lt;p&gt;सुरासुराणां सम्मर्दे तस्मिन्परमदारुणे॥&lt;br&gt;&#xA;तुमुलं सुमहत्क्रान्ते सेनयोरुभयोरपि॥ १७.२ ॥&lt;/p&gt;&#xA;&lt;p&gt;गर्जतां देवदैत्यानां शङ्खभेरीरवेण च॥&lt;br&gt;&#xA;तूर्याणां चैव निर्घोषैर्मातङ्गानां च बृंहितैः॥ १७.३ ॥&lt;/p&gt;&#xA;&lt;p&gt;हेषितैर्हयवृन्दानां रथनेमिस्वनेन च॥&lt;br&gt;&#xA;घोषेण चैव तूर्याणां युगान्त इव चाभवत्॥ १७.४ ॥&lt;/p&gt;&#xA;&lt;p&gt;रोषेणाबिपरीताङ्गास्त्यक्तजीवितचेतसः॥&lt;br&gt;&#xA;समसज्जन्त तेन्योन्यं प्रक्रमेणातिलोहिताः॥ १७.५ ॥&lt;/p&gt;&#xA;&lt;p&gt;रथा रथैः समासक्ता गजाश्चापि महागजैः॥&lt;br&gt;&#xA;पत्तयः पत्तिभिश्चैव हयाश्चापि महाहयैः॥ १७.६ ॥&lt;/p&gt;&#xA;&lt;p&gt;ततः प्रासाशनिगदाभिण्डिपालपरश्वधैः॥&lt;br&gt;&#xA;शक्तिभिः पट्टिशैः शूलैर्मुद्गरैः कणयैर्गुडैः॥ १७.७ ॥&lt;/p&gt;&#xA;&lt;p&gt;चक्रैश्च शक्तिभिश्चैव तोमरैरङ्कुशैरपि॥&lt;br&gt;&#xA;कर्णिनालीकनाराचवत्सदन्तार्द्धचन्द्रकैः॥ १७.८ ॥&lt;/p&gt;&#xA;&lt;p&gt;भल्लैर्वेतसपत्रैश्च शुकतुण्डैश्च निर्मलैः॥&lt;br&gt;&#xA;वृष्टिभिश्चाद्भुताकारैर्गगनं समपद्यत॥ १७.९ ॥&lt;/p&gt;</description>
    </item>
    <item>
      <title>१८</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/18/</guid>
      <description>&lt;p&gt;[अध्यायः १८]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः १८&lt;br&gt;&#xA;॥नारद उवाच॥&lt;br&gt;&#xA;धनाधिपस्य जम्भेन सायकैर्मर्मभेदिभिः॥&lt;br&gt;&#xA;दिशोपरुद्धाः क्रुद्धेन सैन्यं चाभ्यर्दितं भृशम्॥ १८.१ ॥&lt;/p&gt;&#xA;&lt;p&gt;तद्दृष्ट्वा कर्म दैत्यस्य धनाध्यक्षः प्रतापवान्॥&lt;br&gt;&#xA;आकर्णाकृष्टचापस्तु जम्भमाजौ महाबलम्॥ १८.२ ॥&lt;/p&gt;&#xA;&lt;p&gt;हृदि विव्याध बाणानां सहस्रेणाग्निवर्चसाम्॥&lt;br&gt;&#xA;स प्रहस्य ततो वीरो बाणानामयुतत्रयम्॥ १८.३ ॥&lt;/p&gt;&#xA;&lt;p&gt;नियुतं च तथा कोटिमर्बुदं चाक्षिपत्क्षणात्॥&lt;br&gt;&#xA;तस्य तल्लाघ्रवं दृषट्वा क्रुद्धो गृह्य महागदाम्॥ १८.४ ॥&lt;/p&gt;&#xA;&lt;p&gt;धनाध्यक्षः प्रचिक्षेप स्वर्गेप्सुः स्वधनं यथा॥&lt;br&gt;&#xA;मुक्तायां वै नादोऽभूत्प्रलये यथा॥ १८.५ ॥&lt;/p&gt;&#xA;&lt;p&gt;भूतानां बहुधा रावा जज्ञिरे खे महाभयाः॥&lt;br&gt;&#xA;वायुश्च सुमहाञ्जज्ञे खमायान्मेघसङ्कुलम्॥ १८.६ ॥&lt;/p&gt;&#xA;&lt;p&gt;सा हि वैश्रवणस्यास्ते त्रैलोक्याभ्यर्चिता गदा॥&lt;br&gt;&#xA;आयान्तीं तां समालोक्य तडित्सङ्घातदुर्द्दशाम्॥ १८.७ ॥&lt;/p&gt;</description>
    </item>
    <item>
      <title>१९</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/19/</guid>
      <description>&lt;p&gt;[अध्यायः १९]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः १९&lt;br&gt;&#xA;॥नारद उवाच॥&lt;br&gt;&#xA;कालनेमी रुषाविष्टस्तेषां रूपं न बुद्धवान्॥&lt;br&gt;&#xA;ततो निमिं च दैत्येन्द्रं मत्वा देवं महाजवः॥ १९.१ ॥&lt;/p&gt;&#xA;&lt;p&gt;केशेषु गृह्य तं वीरं चकर्ष च ननाद च॥&lt;br&gt;&#xA;ततो निमिरुवाचेदं कालनेमिं महाबलम्॥ १९.२ ॥&lt;/p&gt;&#xA;&lt;p&gt;अहं निमिः कालनेमे सुतं मत्वा वधस्व मा॥&lt;br&gt;&#xA;भवता मोहितेनाजौ देवान्मत्वासुराः स्वकाः॥ १९.३ ॥&lt;br&gt;&#xA;सुरैः सुदुर्जयाः कोट्यो निहतादश विद्धि तत्॥&lt;br&gt;&#xA;सर्वास्त्रवारणं मुञ्च ब्रह्ममस्त्रं त्वरान्वितः॥ १९.४ ॥&lt;/p&gt;&#xA;&lt;p&gt;स तेन बोधितो दैत्यो मुक्त्वा तं सम्भ्रमाकुलः॥&lt;br&gt;&#xA;बाणं ब्रह्मास्त्रविहितं मुमोच त्वरयान्वितः॥ १९.५ ॥&lt;/p&gt;&#xA;&lt;p&gt;ब्रह्मास्त्रं तत्प्रजज्वाल ततः खे सुमहाद्भुतम्॥&lt;br&gt;&#xA;देवानां चाभवत्सैन्यं सर्वमेव भयाकुलम्॥ १९.६ ॥&lt;/p&gt;</description>
    </item>
    <item>
      <title>२०</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/20/</guid>
      <description>&lt;p&gt;[अध्यायः २०]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः २०&lt;br&gt;&#xA;॥नारद उवाच॥&lt;br&gt;&#xA;तं दृष्ट्वा दानवाः सर्वे क्रुद्धाः स्वैःस्वैर्बलैर्वृताः॥&lt;br&gt;&#xA;सरघा इव माक्षिकं रुरुधुः सर्वतस्ततः॥ २०.१ ॥&lt;/p&gt;&#xA;&lt;p&gt;पर्वताभे गजे भीमे मदस्राविणि दुर्दमे॥&lt;br&gt;&#xA;सितचित्रपताके तु प्रभिन्नकरटामुखे॥ २०.२ ॥&lt;/p&gt;&#xA;&lt;p&gt;स्वर्णवर्णाञ्चिते यद्वन्नगे दावाग्निसंवृते॥&lt;br&gt;&#xA;आरुह्यजौ निमिर्दैत्यो हरिं प्रत्युद्ययौ बली॥ २०.३ ॥&lt;/p&gt;&#xA;&lt;p&gt;तस्यासन्दानवा रौद्रा गजस्य परिरक्षिणः॥&lt;br&gt;&#xA;सप्तविंशतिकोट्यश्च किरीटकवचोज्जवलाः॥ २०.४ ॥&lt;/p&gt;&#xA;&lt;p&gt;अश्वमारुह्य शैलाभं हरिमाद्रवत्॥&lt;br&gt;&#xA;पञ्चयोजनप्रग्रीवमुष्ट्रमास्थाय जम्भकः॥ २०.५ ॥&lt;/p&gt;&#xA;&lt;p&gt;शुम्भो मेषं समारुह्याव्रजद्द्वादशयोजनम्॥&lt;br&gt;&#xA;अपरे दानवेन्द्राश्च यत्ता नानास्त्रापाणयः॥ २०.६ ॥&lt;/p&gt;&#xA;&lt;p&gt;आजग्मुः समरे क्रुद्धा विष्णुमक्लिष्टकारिणम्॥&lt;br&gt;&#xA;परघेण निमिर्दैत्यो मथनो मुद्गरेण च॥ २०.७ ॥&lt;/p&gt;&#xA;&lt;p&gt;शुम्भः शूलेन तीक्ष्णेन प्रासेन ग्रसनस्तथा॥&lt;br&gt;&#xA;चक्रेण क्रथनः क्रुद्धो जम्भः शक्त्या महारणे॥ २०.८ ॥&lt;/p&gt;</description>
    </item>
    <item>
      <title>२१</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/21/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/21/</guid>
      <description>&lt;p&gt;[अध्यायः २१]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः २१&lt;br&gt;&#xA;॥नारद उवाच॥&lt;br&gt;&#xA;तमालोक्य पलायन्तं विध्वस्तध्वजकार्मुकम्॥&lt;br&gt;&#xA;दैत्यांश्च मुदितानिन्द्रः कर्तव्यं नाध्यगच्छत॥ २१.१ ॥&lt;/p&gt;&#xA;&lt;p&gt;अथायान्निकटं विष्णोः सुरेशस्त्वरयान्वितः॥&lt;br&gt;&#xA;उवाच चैनं मधुरमुत्साहपरिबृंहितम्॥ २१.२ ॥&lt;/p&gt;&#xA;&lt;p&gt;किमेभिः क्रीडसे देव दानवैर्दुष्टमानसैः॥&lt;br&gt;&#xA;दुर्जनैर्लब्धरन्ध्रस्य पुरुषस्य कुतः क्रियाः॥ २१.३ ॥&lt;/p&gt;&#xA;&lt;p&gt;शक्तेनोपेक्षितो नीचो मन्यते बलमात्मनः॥&lt;br&gt;&#xA;तस्मान्न नीचं मतिमानुषेक्षेत कथञ्चन॥ २१.४ ॥&lt;/p&gt;&#xA;&lt;p&gt;अथाग्रेसरसम्पत्त्या रथिनो जयमाययुः॥&lt;br&gt;&#xA;कस्ते सखाभवत्पूर्वं हिरण्याक्षवधे विभो॥ २१.५ ॥&lt;/p&gt;&#xA;&lt;p&gt;हिरण्यकशिपुर्दैत्यो वीर्यशाली मदोद्धतः॥&lt;br&gt;&#xA;प्राप्य त्वां तृमवन्नष्टस्तत्र कोऽग्रेसरस्तव॥ २१.६ ॥&lt;/p&gt;&#xA;&lt;p&gt;पूर्वं प्रतिबला दैत्या मधुकैटभसन्निभाः॥&lt;br&gt;&#xA;निविष्टास्त्वां तु सम्प्राप्य शलभा इव पावकम्॥ २१.७ ॥&lt;/p&gt;&#xA;&lt;p&gt;युगेयुगे च दैत्यानां त्वत्तो नाशोऽभवद्धरे॥&lt;br&gt;&#xA;तथैवाद्येह भीतानां त्वं हि विष्णो सुराश्रयः॥ २१.८ ॥&lt;/p&gt;</description>
    </item>
    <item>
      <title>२२</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/22/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/22/</guid>
      <description>&lt;p&gt;[अध्यायः २२]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः २२&lt;br&gt;&#xA;॥नारद उवाच॥&lt;br&gt;&#xA;एवं विप्रकृता देवा महेन्द्रसहितास्तदा॥&lt;br&gt;&#xA;ययुः स्वायम्भुवं दाम मर्करूपमुपाश्रिताः॥ २२.१ ॥&lt;/p&gt;&#xA;&lt;p&gt;ततश्च विस्मितो ब्रह्मा प्राह तान्सुरपुङ्गवान्॥&lt;br&gt;&#xA;स्वरूपेणेह तिष्ठध्वं नात्र वस्तारकाद्भयम्॥ २२.२ ॥&lt;/p&gt;&#xA;&lt;p&gt;ततो देवाः स्वरूपस्थाः प्रम्लानवदनाम्बुजाः॥&lt;br&gt;&#xA;तुष्टुवुः प्रणताः सर्वे पितरं पुत्रका यथा॥ २२.३ ॥&lt;/p&gt;&#xA;&lt;p&gt;नमो जगत्प्रसूत्यै ते हेतवे पालकाय च॥&lt;br&gt;&#xA;संहर्त्रे च नमस्तुभ्यं तिस्रोऽवस्थास्तव प्रभो॥ २२.४ ॥&lt;/p&gt;&#xA;&lt;p&gt;त्वमपः प्रथमं सृष्ट्वा तासु वीर्यमवासृजः॥&lt;br&gt;&#xA;तदण्डमभवद्धैमं यस्मिल्लोकाश्चराचराः॥ २२.५ ॥&lt;/p&gt;&#xA;&lt;p&gt;वेदेष्वाहुर्विराड्‌रूपं त्वामेकरूपमीदृशम्॥&lt;br&gt;&#xA;पातालं पादमूलं च पार्ष्णिपादे रसातलम्॥ २२.६ ॥&lt;/p&gt;&#xA;&lt;p&gt;महातलं चास्य गुल्फौ जङ्घे चापि तलातलम्॥&lt;br&gt;&#xA;सुतलं जानुनी चास्य ऊरू च वितलातले॥ २२.७ ॥&lt;/p&gt;</description>
    </item>
    <item>
      <title>२३</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/23/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/23/</guid>
      <description>&lt;p&gt;[अध्यायः २३]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः २३&lt;br&gt;&#xA;॥नारद उवाच॥&lt;br&gt;&#xA;ततश्च शैलजा देवी चिक्रीड सुभगा तदा॥&lt;br&gt;&#xA;देवगन्धर्वकन्याभिर्नगकिन्नरसम्भवाः॥&lt;br&gt;&#xA;मुनीनां चापि याः कन्यास्ताभिः सार्धं च शोभना॥ २३.१ ॥&lt;/p&gt;&#xA;&lt;p&gt;कदाचिदथ मेरुस्थो वासवः पाण्डुनन्दन॥&lt;br&gt;&#xA;सस्मारा मां ययौ चाहं संस्मृतो वासवं तदा॥ २३.२ ॥&lt;/p&gt;&#xA;&lt;p&gt;मां दृष्ट्वा च सहस्राक्षः समुत्थायातिहर्षितः॥&lt;br&gt;&#xA;पूजयामास तां पूजां प्रतिगृह्याहमब्रुवम्॥ २३.३ ॥&lt;/p&gt;&#xA;&lt;p&gt;महासुर महोन्मादकालानल दिवस्पते॥&lt;br&gt;&#xA;कुशलं विद्यते कच्चिच्च नन्दसि॥ २३.४ ॥&lt;/p&gt;&#xA;&lt;p&gt;पृष्टस्त्वेवं मया शक्रः प्रोवाच वचनं स्मयन्॥&lt;br&gt;&#xA;कुशलस्याङ्कुरस्तावत्सम्भूतो भुवनत्रये॥ २३.५ ॥&lt;/p&gt;&#xA;&lt;p&gt;तत्फलोदयसम्पत्तौ तद्भवान्संस्मृतो मुने॥&lt;br&gt;&#xA;वेत्सि सर्वमतं त्वं वै तथापि परिनोदकः॥ २३.६ ॥&lt;/p&gt;</description>
    </item>
    <item>
      <title>२४</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/24/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/24/</guid>
      <description>&lt;p&gt;[अध्यायः २४]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः २४&lt;br&gt;&#xA;॥नारद उवाच॥&lt;br&gt;&#xA;एवं श्रुत्वा सभार्यः स प्रमोदप्लुतमानसः॥&lt;br&gt;&#xA;प्रणम्य मामिति प्राह यद्येवं पुण्यवानहम्॥ २४.१ ॥&lt;/p&gt;&#xA;&lt;p&gt;पुनः किञ्चित्प्रवक्ष्यामि पुत्र्या मे दक्षिणः करः॥&lt;br&gt;&#xA;उत्तानः कारणं किं तच्छ्रोतुमिच्छामि नारद॥ २४.२ ॥&lt;/p&gt;&#xA;&lt;p&gt;इति पृष्टोऽस्मि शैलेन प्रावोचं कारणं तदा॥&lt;br&gt;&#xA;सर्वदैव करो ह्यस्याः सर्वेषां प्राणिनां प्रति॥ २४.३ ॥&lt;/p&gt;&#xA;&lt;p&gt;अभयस्य प्रदाताऽसावुत्तानस्तु करस्ततः॥&lt;br&gt;&#xA;एषा भार्या जगद्भर्तुर्वृषाङ्कस्य महीधर॥ २४.४ ॥&lt;/p&gt;&#xA;&lt;p&gt;जननी सर्वलोकस्य भाविनी भूतभाविनी॥&lt;br&gt;&#xA;तद्यथा शीघ्रमेवैषा योगं यातु पिनाकिना॥ २४.५ ॥&lt;/p&gt;&#xA;&lt;p&gt;त्वया विधेयं विधिवत्तथा शैलेन्द्रसत्तम॥&lt;br&gt;&#xA;अस्त्यत्र सुमहतकार्यं देवानां हिमभूधर॥ २४.६ ॥&lt;/p&gt;</description>
    </item>
    <item>
      <title>२५</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/25/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/25/</guid>
      <description>&lt;p&gt;[अध्यायः २५]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः २५&lt;br&gt;&#xA;॥अर्जुन उवाच॥&lt;br&gt;&#xA;देवर्षे वर्ण्यते चेयं कथा पीयूषसोदरा॥&lt;br&gt;&#xA;पुनरेतन्मुने ब्रूहि यदा वेत्ति महेश्वरः॥ २५.१ ॥&lt;/p&gt;&#xA;&lt;p&gt;भगवान्स्वां सतीं भार्यां वधार्थं चापि तारकम्॥&lt;br&gt;&#xA;सत्याश्च विरहात्तप्यन्ददाह किमसौ स्मरम्॥ २५.२ ॥&lt;/p&gt;&#xA;&lt;p&gt;त्वयैवोक्तं स विरहात्सत्यास्तप्यति वै तपः॥&lt;br&gt;&#xA;हिमाद्रिमास्थितो देवस्तस्याः सङ्गमवाञ्छया॥ २५.३ ॥&lt;/p&gt;&#xA;&lt;p&gt;॥नारद उवाच॥&lt;br&gt;&#xA;सत्यमेतत्पुरा पार्थ भवस्येदं मनीषितम्॥&lt;br&gt;&#xA;अतप्ततपसा योगो न कर्तव्यो मयाऽनया॥ २५.४ ॥&lt;/p&gt;&#xA;&lt;p&gt;तपो विना शुद्धदेहो न कथञ्चन जायते॥&lt;br&gt;&#xA;असुद्धदेहेन समं संयोगो नैव दैहिकः॥ २५.५ ॥&lt;/p&gt;&#xA;&lt;p&gt;महत्कर्माणि यानीह तेषां मूलं सदा तपः॥&lt;br&gt;&#xA;नातप्ततपसां सिद्धिर्महत्कर्माणि यान्ति वै॥ २५.६ ॥&lt;/p&gt;</description>
    </item>
    <item>
      <title>२६</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/26/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/26/</guid>
      <description>&lt;p&gt;[अध्यायः २६]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः २६&lt;br&gt;&#xA;॥नारद उवाच॥&lt;br&gt;&#xA;अथ ब्रह्मा महादेवमभिवाद्य कृताञ्जलिः॥&lt;br&gt;&#xA;उद्वाहः क्रियतां देव इत्युवाच महेश्वरम्॥ २६.१ ॥&lt;/p&gt;&#xA;&lt;p&gt;तस्य तद्वचनं श्रुत्वा प्राहेदं भगवान्हरः॥&lt;br&gt;&#xA;पराधीना वयं ब्रह्मन्हिमाद्रेस्तव चापि यत्॥ २६.२ ॥&lt;/p&gt;&#xA;&lt;p&gt;यद्युक्तं क्रियतां तद्धि वयं युष्मद्वशेऽधुना॥&lt;br&gt;&#xA;ततो ब्रह्मा स्वयं दिव्यं पुरं रत्नमयं शुभम्॥ २६.३ ॥&lt;/p&gt;&#xA;&lt;p&gt;उद्वाहार्थं महेशस्य तत्क्षणात्समकल्पयत्॥&lt;br&gt;&#xA;शतयोजनविस्तीर्णं प्रासादशतशोभितम्॥ २६.४ ॥&lt;/p&gt;&#xA;&lt;p&gt;पुरेतस्मिन्महादेवः स्वयमेव व्यतिष्ठत॥&lt;br&gt;&#xA;ततः सप्तमुनीन्देवश्चिन्तिताब्यागतान्पुरः॥ २६.५ ॥&lt;/p&gt;&#xA;&lt;p&gt;प्राहिणोदम्बिकायाश्च स्थिरपत्रार्थमीश्वरः॥&lt;br&gt;&#xA;सारुन्धतीकास्ते तत्र ह्लादयन्तो हिमाचलम्॥ २६.६ ॥&lt;/p&gt;&#xA;&lt;p&gt;सभार्यामीश्वरगुणैः स्थिरपत्राणि चादधुः॥&lt;br&gt;&#xA;ततः सम्पूजितास्तेन पुनरागम्य तेऽचलात्॥ २६.७ ॥&lt;/p&gt;&#xA;&lt;p&gt;न्यवेदयंस्र्यम्बकाय स च तानभ्यनन्दत॥&lt;br&gt;&#xA;उद्वाहार्थं ततो देवो विश्वं सर्वं न्यमन्त्रयत्॥ २६.८ ॥&lt;/p&gt;</description>
    </item>
    <item>
      <title>२७</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/27/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/27/</guid>
      <description>&lt;p&gt;[अध्यायः २७]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः २७&lt;/p&gt;&#xA;&lt;p&gt;॥नारद उवाच॥&lt;br&gt;&#xA;ततो निरुपमं दिव्यं सर्वरत्नमयं शुभम्॥&lt;br&gt;&#xA;ईशाननिर्मितं साक्षात्सह देव्याविशद्गृहम्॥ २७.१ ॥&lt;/p&gt;&#xA;&lt;p&gt;तत्रासौ मन्दरगिरौ सह देव्या भगाक्षहा॥&lt;br&gt;&#xA;प्रासादे तत्र चोद्याने रेमे संहृष्टमानसः॥ २७.२ ॥&lt;/p&gt;&#xA;&lt;p&gt;एतस्मिन्नन्तरे देवास्तारकेणातिपीडिताः॥&lt;br&gt;&#xA;प्रोत्साहितेन चात्यर्थं मया कलिचिकीर्षुणा॥ २७.३ ॥&lt;/p&gt;&#xA;&lt;p&gt;आसाद्य ते भवं देवं तुष्टुबुर्बहुधा स्तवैः॥&lt;br&gt;&#xA;एतस्मिन्नन्तरे देवी प्रोद्वर्तयत गात्रकम्॥ २७.४ ॥&lt;/p&gt;&#xA;&lt;p&gt;उद्वर्तनमलेनाथ नरं चक्रे गजाननम्॥&lt;br&gt;&#xA;देवानां संस्तवैः पुण्यैः कृपयाभिपरिप्लुता॥ २७.५ ॥&lt;/p&gt;&#xA;&lt;p&gt;पुत्रेत्युवाच तं देवी ततः संहृष्टमानसा॥&lt;br&gt;&#xA;एतस्मिन्नन्तरे शर्वस्तत्रागत्य वचोऽब्रवीत्॥ २७.६ ॥&lt;/p&gt;&#xA;&lt;p&gt;पुत्रस्तवायं गिरिजे श्रृणु यादृग्भविष्यति॥&lt;br&gt;&#xA;विक्रमेण च वीर्येण कृपया सदृशो मया॥ २७.७ ॥&lt;/p&gt;</description>
    </item>
    <item>
      <title>२८</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/28/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/28/</guid>
      <description>&lt;p&gt;[अध्यायः २८]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः २८&lt;/p&gt;&#xA;&lt;p&gt;॥नारद उवाच॥&lt;br&gt;&#xA;व्रजन्ती गिरिजाऽपश्यत्सखीं मातुर्महाप्रभाम्॥&lt;br&gt;&#xA;कुसुमामोदिनीन्नाम तस्य शैलस्य देवताम्॥ २८.१ ॥&lt;/p&gt;&#xA;&lt;p&gt;सापि दृष्ट्वा गिरिसुतां स्नेहविक्लवमानसा॥&lt;br&gt;&#xA;क्वपुनर्गच्छसीत्युच्चैरालिङ्ग्योवाच देवता॥ २८.२ ॥&lt;/p&gt;&#xA;&lt;p&gt;सा चास्यै सर्वमाचख्यौ शङ्करात्कोपकारणम्॥&lt;br&gt;&#xA;पुनश्चोवाच गिरिजा देवतां मातृसम्मताम्॥ २८.३ ॥&lt;/p&gt;&#xA;&lt;p&gt;नित्यं शैलाधिराजस्य देवता त्वमनिन्दिते॥&lt;br&gt;&#xA;सर्वं च सन्निधानं च मयि चातीव वत्सला॥ २८.४ ॥&lt;/p&gt;&#xA;&lt;p&gt;तदहं सम्प्रवक्ष्यामि यद्विधेयं तवाधुना॥&lt;br&gt;&#xA;अथान्य स्त्रीप्रवेशे तु समीपे तु पिनाकिनः॥ २८.५ ॥&lt;/p&gt;&#xA;&lt;p&gt;त्वयाख्येयं मम शुबे युक्तं पश्चात्करोम्यहम्॥&lt;br&gt;&#xA;तथेत्युक्ते तया देव्या ययौ देवी गिरिं प्रति॥ २८.६ ॥&lt;/p&gt;&#xA;&lt;p&gt;रम्ये तत्र महाशृङ्गे नानाश्चर्योपशोभिते॥&lt;br&gt;&#xA;विभूषणादि सन्यस्य वृक्षवल्कलधारिणी॥ २८.७ ॥&lt;/p&gt;</description>
    </item>
    <item>
      <title>२९</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/29/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/29/</guid>
      <description>&lt;p&gt;[अध्यायः २९]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः २९&lt;/p&gt;&#xA;&lt;p&gt;॥नारद उवाच॥&lt;br&gt;&#xA;व्रजन्ती गिरिजाऽपश्यत्सखीं मातुर्महाप्रभाम्॥&lt;br&gt;&#xA;कुसुमामोदिनीन्नाम तस्य शैलस्य देवताम्॥ २९.१ ॥&lt;/p&gt;&#xA;&lt;p&gt;सापि दृष्ट्वा गिरिसुतां स्नेहविक्लवमानसा॥&lt;br&gt;&#xA;क्वपुनर्गच्छसीत्युच्चैरालिङ्ग्योवाच देवता॥ २९.२ ॥&lt;/p&gt;&#xA;&lt;p&gt;सा चास्यै सर्वमाचख्यौ शङ्करात्कोपकारणम्॥&lt;br&gt;&#xA;पुनश्चोवाच गिरिजा देवतां मातृसम्मताम्॥ २९.३ ॥&lt;/p&gt;&#xA;&lt;p&gt;नित्यं शैलाधिराजस्य देवता त्वमनिन्दिते॥&lt;br&gt;&#xA;सर्वं च सन्निधानं च मयि चातीव वत्सला॥ २९.४ ॥&lt;/p&gt;&#xA;&lt;p&gt;तदहं सम्प्रवक्ष्यामि यद्विधेयं तवाधुना॥&lt;br&gt;&#xA;अथान्य स्त्रीप्रवेशे तु समीपे तु पिनाकिनः॥ २९.५ ॥&lt;/p&gt;&#xA;&lt;p&gt;त्वयाख्येयं मम शुभे युक्तं पश्चात्करोम्यहम्॥&lt;br&gt;&#xA;तथेत्युक्ते तया देव्या ययौ देवी गिरिं प्रति॥ २९.६ ॥&lt;/p&gt;&#xA;&lt;p&gt;रम्ये तत्र महाशृङ्गे नानाश्चर्योपशोभिते॥&lt;br&gt;&#xA;विभूषणादि सन्न्यस्य वृक्षवल्कलधारिणी॥ २९.७ ॥&lt;/p&gt;</description>
    </item>
    <item>
      <title>३०</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/30/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/30/</guid>
      <description>&lt;p&gt;[अध्यायः ३०]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ३०&lt;br&gt;&#xA;॥नारद उवाच॥&lt;br&gt;&#xA;ततः स्कन्दः सुरैः सार्धं श्वेतपर्वत मस्तकात्॥&lt;br&gt;&#xA;उत्तीर्य तारकं हन्तुं दक्षिणां स दिशं ययौ॥ ३०.१ ॥&lt;/p&gt;&#xA;&lt;p&gt;ततः सरस्वतीतीरे यानि भूतानि नारद॥&lt;br&gt;&#xA;ग्रहाश्चोपग्रहाश्चैव वेतालाः शाकिनी गणाः॥ ३०.२ ॥&lt;/p&gt;&#xA;&lt;p&gt;उन्मादा ये ह्यपस्माराः पलादाश्च पिशाचकाः॥&lt;br&gt;&#xA;देवैस्तेषामाधिपत्ये सोऽभ्यषिच्यत पावकिः॥ ३०.३ ॥&lt;/p&gt;&#xA;&lt;p&gt;यथा ते नैव मर्यादां सन्त्यजन्ति दुराशयाः॥&lt;br&gt;&#xA;एतैस्तस्मात्समाक्रान्तः शरण्यं पावकिं व्रजेत्॥ ३०.४ ॥&lt;/p&gt;&#xA;&lt;p&gt;अप्रकीर्णेन्द्रियं दान्तं शुचिं नित्यमतन्द्रितम्॥&lt;br&gt;&#xA;आस्तिकं स्कन्दभक्तं च वर्जयन्ति ग्रहादिकाः॥ ३०.५ ॥&lt;/p&gt;&#xA;&lt;p&gt;महेश्वरं च ये भक्ता भक्ता नारायणं च ये॥&lt;br&gt;&#xA;तेषां दर्शनमात्रेण नश्यन्ते ते विदूरतः॥ ३०.६ ॥&lt;/p&gt;</description>
    </item>
    <item>
      <title>३१</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/31/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/31/</guid>
      <description>&lt;p&gt;[अध्यायः ३१]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ३१&lt;br&gt;&#xA;॥नारद उवाच॥&lt;br&gt;&#xA;ते चैनं योज्य चाशीर्भिरयाचन्त वरं गुहम्॥&lt;br&gt;&#xA;एष एव वरोऽस्माकं यत्पापं तारकं जहि॥ ३१.१ ॥&lt;/p&gt;&#xA;&lt;p&gt;एवमस्त्विति तानुक्त्वा योगोयोग इति ब्रुवन्॥&lt;br&gt;&#xA;तारकारिमहातेजा मयूरं चाध्यरोहत॥ ३१.२ ॥&lt;/p&gt;&#xA;&lt;p&gt;शक्तिहस्तो विनद्याथ गुहो देवांस्तदाब्रवीत्॥&lt;br&gt;&#xA;यद्यद्य तारकं पापं नाहं हन्मि सुरोत्तमाः॥ ३१.३ ॥&lt;/p&gt;&#xA;&lt;p&gt;गोब्राह्मणावमन्तॄणां ततो यामि गतिं स्फुटम्॥&lt;br&gt;&#xA;एवं तेन प्रतिज्ञाते शब्दोऽतिसुमहानभूत्॥ ३१.४ ॥&lt;/p&gt;&#xA;&lt;p&gt;योगोयोग इति प्राहुराज्ञया शरजन्मनः॥&lt;br&gt;&#xA;अरजो वाससी रक्ते वसानः पार्वतीसुतः॥ ३१.५ ॥&lt;/p&gt;&#xA;&lt;p&gt;अथाग्रे सर्वदेवानां स्थितो वीरो ययौ मुदा॥&lt;br&gt;&#xA;तस्य केतुरलं भाति चरणायुधशोभितः॥ ३१.६ ॥&lt;/p&gt;</description>
    </item>
    <item>
      <title>३२</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/32/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/32/</guid>
      <description>&lt;p&gt;[अध्यायः ३२]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ३२&lt;br&gt;&#xA;॥नारद उवाच॥&lt;br&gt;&#xA;श्रुत्वैतं संस्तवं दैत्यः सङ्घुष्टं देवबन्दिभिः॥&lt;br&gt;&#xA;सस्मार ब्रह्मणो वाक्यं वधं बालादुपस्थितम्॥ ३२.१ ॥&lt;/p&gt;&#xA;&lt;p&gt;श्रुत्वा स क्लिन्नसर्वाङ्गो द्वाःस्थं राजा वचोऽब्रवीत्॥&lt;br&gt;&#xA;अमात्यान्द्रष्टुमिच्छामि शीघ्रमानय मा चिरम्॥ ३२.२ ॥&lt;/p&gt;&#xA;&lt;p&gt;ततस्ते राजवचनात्कालनेमि मुखागताः॥&lt;br&gt;&#xA;प्राह तांस्तारको दैत्यः किमिदं वो विचेष्टितम्॥ ३२.३ ॥&lt;/p&gt;&#xA;&lt;p&gt;यैः शत्रुसम्भवा वार्ता कापि न श्रीवितस्त्वहम्॥&lt;br&gt;&#xA;मदिराकाममत्तानां मन्त्रित्वं वो न युज्यते॥&lt;br&gt;&#xA;हितं मन्त्रयते राज्ञस्तेन मन्त्री निगद्यते॥ ३२.४ ॥&lt;/p&gt;&#xA;&lt;p&gt;॥अमात्या ऊचुः॥&lt;br&gt;&#xA;को जानाति सुरान्दीनान्दैत्यानामिति नो मतिः॥ ३२.५ ॥&lt;/p&gt;&#xA;&lt;p&gt;मा विषीद महाराज वयं जेष्यामहे सुरान्॥&lt;br&gt;&#xA;बालादपि भयं किं वा लज्जायै चिन्तितं त्विदम्॥ ३२.६ ॥&lt;/p&gt;</description>
    </item>
    <item>
      <title>३३</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/33/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/33/</guid>
      <description>&lt;p&gt;[अध्यायः ३३]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ३३&lt;br&gt;&#xA;॥नारद उवाच॥&lt;br&gt;&#xA;ततस्तं गिरिवर्ष्माणं पतितं वसुधोपरि॥&lt;br&gt;&#xA;आलिङ्गितमिव पृथ्व्या गुणिन्या गुणिनं यथा॥ ३३.१ ॥&lt;/p&gt;&#xA;&lt;p&gt;दृष्ट्वा देवा विस्मितास्ते जयं जगुस्तथा मुहुः॥&lt;br&gt;&#xA;केचित्समीपमागन्तुं बिभ्यति त्रिदिवौकसः॥ ३३.२ ॥&lt;/p&gt;&#xA;&lt;p&gt;उत्थाय तारको दैत्यः कदा चिन्नो निहन्ति चेत्॥&lt;br&gt;&#xA;तं तथा पतितं दृष्ट्वा वसुधामण्डले गुहः॥ ३३.३ ॥&lt;/p&gt;&#xA;&lt;p&gt;आसीद्दीनमनाः पार्थ शुशोच च महामतिः॥&lt;br&gt;&#xA;स्तवनं चापि देवानां वारयित्वा वचोऽब्रवीत्॥ ३३.४ ॥&lt;/p&gt;&#xA;&lt;p&gt;शोच्यं पातकिनं मां च संस्तुवध्वं कथं सुराः॥&lt;br&gt;&#xA;पञ्चानामपि यो भर्ता प्राकृतोऽसौ न कीर्त्यते॥ ३३.५ ॥&lt;/p&gt;&#xA;&lt;p&gt;स तु रुद्रांशजः प्रोक्तस्तस्य द्रुह्यन्न रुद्रँवत्॥&lt;br&gt;&#xA;स्वायम्भुवेन गीतश्च श्लोकः संश्रूयते तथा॥ ३३.६ ॥&lt;/p&gt;</description>
    </item>
    <item>
      <title>३४</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/34/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/34/</guid>
      <description>&lt;p&gt;[अध्यायः ३४]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ३४&lt;br&gt;&#xA;॥नारद उवाच॥&lt;br&gt;&#xA;ततस्तृतीयलिङ्गस्य चिकीर्षु स्थापनं गुहम्॥&lt;br&gt;&#xA;ब्रह्मा प्राहास्य प्रीत्यर्थं स्वयमन्यं प्रकुर्महे॥ ३४.१ ॥&lt;/p&gt;&#xA;&lt;p&gt;यद्यप्येतच्छुभं लिङ्गं सर्वदोषविवर्जितम्॥&lt;br&gt;&#xA;तथाप्यन्यत्करिष्येऽहं सर्वश्रेष्ठतमं हि यत्॥ ३४.२ ॥&lt;/p&gt;&#xA;&lt;p&gt;ततो ब्रह्मा सर्वदोषविमुक्तं निर्ममे स्वयम्॥&lt;br&gt;&#xA;दृष्टिकान्तं मनःकान्तं फलकान्तं सुलिङ्गकम्॥ ३४.३ ॥&lt;/p&gt;&#xA;&lt;p&gt;तत्र स्कन्दस्य प्रीत्यर्थं सर्वदेवैर्निनिर्मितम्॥&lt;br&gt;&#xA;सरः सुरम्यं तीर्थानि तत्र ते निदधुस्तथा॥ ३४.४ ॥&lt;/p&gt;&#xA;&lt;p&gt;गङ्गादिकानि तीर्थानि यानि प्रोचुर्दिवौकसः॥&lt;br&gt;&#xA;इदं यावत्सरस्तावत्सर्वैरत्र समुष्यताम्॥ ३४.५ ॥&lt;/p&gt;&#xA;&lt;p&gt;एवमस्त्विति तान्यूचुः प्रीत्यर्थं शरजन्मनः॥&lt;br&gt;&#xA;ततो ब्रह्मा स्वयं तत्र रौद्रैर्मन्त्रैर्हुताशनम्॥&lt;br&gt;&#xA;गाधिपुत्रादिभिर्विप्रैस्तर्पयामास संयुतः॥ ३४.६ ॥&lt;/p&gt;&#xA;&lt;p&gt;ततो वैशाखमासस्य चतुर्द्दश्यां शुभे दिने॥&lt;br&gt;&#xA;प्रतिष्ठां चक्रिरे लिङ्गे चिरं विप्रमुका द्विजाः॥ ३४.७ ॥&lt;/p&gt;</description>
    </item>
    <item>
      <title>३५</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/35/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/35/</guid>
      <description>&lt;p&gt;[अध्यायः ३५]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ३५&lt;br&gt;&#xA;॥नारद उवाच॥&lt;br&gt;&#xA;कुमारेण स्थापितोऽत्र कुमारेशस्ततः सुराः॥&lt;br&gt;&#xA;प्रणम्य गुहमूचुश्च प्रबद्धकरसम्पुटाः॥ ३५.१ ॥&lt;/p&gt;&#xA;&lt;p&gt;किञ्चिद्विज्ञापयष्यामो वयं त्वां श्रृणु तत्त्वतः॥&lt;br&gt;&#xA;पूर्वप्रसिद्ध आचारः प्रोच्यते जयिनामयम्॥ ३५.२ ॥&lt;/p&gt;&#xA;&lt;p&gt;जयन्ति ये रणे शत्रूंस्तैः कार्यः स्तम्भचिह्नकः॥&lt;br&gt;&#xA;तस्मात्तव जयोद्द्योतनिमित्तं स्तम्ममुत्तमम्॥ ३५.३ ॥&lt;/p&gt;&#xA;&lt;p&gt;नक्षिपाम वयं यावत्त्मनुज्ञातुमर्हसि॥&lt;br&gt;&#xA;विश्वकर्मकृतं यच्च तृतीयं लिङ्गमुत्तमम्॥ ३५.४ ॥&lt;/p&gt;&#xA;&lt;p&gt;तस्य स्तम्भाग्रतसतं च संस्थापय शिवात्मज॥&lt;br&gt;&#xA;एवमुक्ते सुरैः स्कन्दस्ततेत्याह महामनाः॥ ३५.५ ॥&lt;/p&gt;&#xA;&lt;p&gt;ततो हृष्टाः सुरगणाः शक्राद्याः स्तम्भमुत्तमम्॥&lt;br&gt;&#xA;जाम्बूनदमयं शुभ्रं रणभूमौ विनिक्षिपुः॥ ३५.६ ॥&lt;/p&gt;&#xA;&lt;p&gt;परितः स्थण्डिलं दिक्षु सर्वरत्नमयं तु ते॥&lt;br&gt;&#xA;तत्र हृष्टाश्चाप्सरसो ननृतुर्दशधा शुभाः॥ ३५.७ ॥&lt;/p&gt;</description>
    </item>
    <item>
      <title>३६</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/36/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/36/</guid>
      <description>&lt;p&gt;[अध्यायः ३६]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ३६&lt;br&gt;&#xA;॥नारद उवाच॥&lt;br&gt;&#xA;एवं दृष्ट्वा क्षितौ तानि लिङ्गानि हरसूनुना॥&lt;br&gt;&#xA;हरिब्रह्मेन्द्रप्रमुखा देवाः प्रोचुः परस्परम्॥ ३६.१ ॥&lt;br&gt;&#xA;अहो धन्यः कुमारोऽयं महीसागरसङ्गमे॥&lt;br&gt;&#xA;येन चत्वारी लिङ्गानि स्तापितानि सुदुर्लभे॥ ३६.२ ॥&lt;br&gt;&#xA;वयमप्यत्र शुद्ध्यर्थं तोषार्थं स्कन्दरुद्रयोः॥&lt;br&gt;&#xA;साध्वर्थे चात्मलाभाय कुर्मो लिङ्गपरम्पराम्॥ ३६.३ ॥&lt;br&gt;&#xA;अथवा कोटिशो देवा मुनयो नैव सङ्ख्यया॥&lt;br&gt;&#xA;सर्वे चेत्स्थापयिष्यन्ति लिङ्गान्यत्र महीतटे॥ ३६.४ ॥&lt;br&gt;&#xA;पूजा तेषां कतं भावि बहुत्वाच्चात्र पठ्यते॥&lt;br&gt;&#xA;यस्य राष्ट्रे रुद्रलिङ्गं पूज्यते नैव शक्तितः॥ ३६.५ ॥&lt;br&gt;&#xA;तस्य सीदति तद्राष्ट्रं दुर्भिक्षव्याधितस्करैः॥&lt;br&gt;&#xA;सम्भूय स्थापयिष्यामो लिङ्गमेकं ततः शुभम्॥ ३६.६ ॥&lt;br&gt;&#xA;इति कृत्वा मतिं सर्वे प्राप्यानुज्ञां महेश्वरात्॥&lt;br&gt;&#xA;प्रहर्षिता सुहश्चैव हरिब्रह्ममुखाः सुराः॥ ३६.७ ॥&lt;br&gt;&#xA;भूमिभागं शुभं वीक्ष्य विजने लिङ्गमुत्तमम्॥&lt;br&gt;&#xA;स्थापयामासुरथ ते स्वयं ब्रह्मविनिर्मितम्॥ ३६.८ ॥&lt;br&gt;&#xA;सिद्धार्थैः स्तापितं यस्मा द्देवैर्ब्रह्मादिभिः स्वयम्॥&lt;br&gt;&#xA;सिद्धेश्वरमिति प्राह नाम लिङ्गस्य वै गुहः॥ ३६.९ ॥&lt;br&gt;&#xA;सर्वैर्देवैस्तत्र लिङ्गे खानितं सर उत्तमम्॥&lt;br&gt;&#xA;सर्वतीर्थोदकैः शुभ्रैः पूरितं च महात्मभिः॥ ३६.१० ॥&lt;br&gt;&#xA;एतस्मिन्नन्तरे पार्थ पातालाच्छेषनन्दनः॥&lt;br&gt;&#xA;कुमुदोनाम आगत्य प्राह शेषाहिपन्नगान्॥ ३६.११ ॥&lt;br&gt;&#xA;अस्मिंस्तारकयुद्धे तु प्रलम्बोनाम दानवः॥&lt;br&gt;&#xA;पलायित्वा स्कन्दभीत्या पापः पातालमाविशत्॥ ३६.१२ ॥&lt;br&gt;&#xA;स वो वसूनि पुत्रांश्च भार्याः कन्या गृहाणि च॥&lt;br&gt;&#xA;विध्वंसयति नागेन्द्राः शीघ्रं धावतधावत॥ ३६.१३ ॥&lt;br&gt;&#xA;शेषात्मजस्य तद्वाक्यं कुमदस्य निशम्यते॥&lt;br&gt;&#xA;औत्सुक्यमापुर्नागेन्द्रा यामयामेति वादिनः॥ ३६.१४ ॥&lt;br&gt;&#xA;तान्निवार्य ततः स्कन्दः क्रुद्धः शक्तिमथाददे॥&lt;br&gt;&#xA;पातालाय मुमोचाथ प्रोच्य दैत्यो निहन्यताम्॥ ३६.१५ ॥&lt;br&gt;&#xA;ततः स्कन्दभुजोत्सृष्टा भुवं निर्भिद्य वेगतः॥&lt;br&gt;&#xA;प्रविष्टा सहसा शक्तिर्यथा दैवं नरं प्रति॥ ३६.१६ ॥&lt;br&gt;&#xA;सा तं हत्वा प्रलम्बं च कोटिभिर्दशभिर्वृतम्॥&lt;br&gt;&#xA;नन्दयित्वा गता नागाञ्जलकल्लोपूर्विका॥ ३६.१७ ॥&lt;br&gt;&#xA;यान्त्या शक्त्या तया पार्थ यत्कृतं विवरं भुवि॥&lt;br&gt;&#xA;पातालगङ्गातोयेन पूरितं पापहारिणा॥ ३६.१८ ॥&lt;br&gt;&#xA;तस्य नाम ददौ स्कन्दः सिद्धकूप इति स्मृतः॥&lt;br&gt;&#xA;कृष्माष्टम्यां चतुर्दश्यामुपवासी नरः स्वयम्॥ ३६.१९ ॥&lt;br&gt;&#xA;स्नात्वा कूपेऽर्चयेदीशं सिद्धेश्वरमनन्यधीः॥&lt;br&gt;&#xA;प्रभूतभवसम्भूतपापं तस्य विलीयते॥ ३६.२० ॥&lt;br&gt;&#xA;सिद्धकुण्डे च यः स्नात्वा श्राद्धं कुर्याद्विचक्षणः॥&lt;br&gt;&#xA;सर्वकल्मषनिर्मुक्तो भक्तियोग्यो भवेभवे॥ ३६.२१ ॥&lt;br&gt;&#xA;वृश्चाप्यक्षयस्तस्य तुष्टो रुद्रो वरं ददौ॥&lt;br&gt;&#xA;प्रयाग वटतुल्योऽयमेतत्सत्यं न संशयः॥ ३६.२२ ॥&lt;br&gt;&#xA;अत्रागत्य महाभागः क्षाद्धं कुर्यात्सुभक्तितः॥&lt;br&gt;&#xA;पितॄणामक्षयं तच्च सर्वेषां पिण्डपातनम्॥ ३६.२३ ॥&lt;br&gt;&#xA;ततो ब्रह्मादयो देवाः स्कन्देन सहितास्तदा॥&lt;br&gt;&#xA;सिद्धाम्बिकां महाशक्तिं प्रार्थयामासुरीश्वरीम्॥ ३६.२४ ॥&lt;br&gt;&#xA;त्वयाविष्टो हि भगवान्मत्स्यरूपी जनार्दनः॥&lt;br&gt;&#xA;जगदुद्धारणार्थाय चक्रे कर्माम्यनेकशः॥ ३६.२५ ॥&lt;br&gt;&#xA;इति तां प्रार्थयामासुरत्र त्याज्यं न ते शुभे॥&lt;br&gt;&#xA;अत्र स्थिताः सर्व इमे क्षेत्रपाला महाबलाः॥ ३६.२६ ॥&lt;br&gt;&#xA;अष्टम्यां वा चतुर्दश्यां बलिपुष्पैश्च त्वां शुभे॥&lt;br&gt;&#xA;ये पूजयन्ति ते पाल्याः सर्वापत्सु च या सदा॥ ३६.२७ ॥&lt;br&gt;&#xA;एवमुक्ता सिद्धमाता तथेति प्रत्यपद्यत॥&lt;br&gt;&#xA;स्थापयामासुरथ तां लिङ्गादुत्तरभागतः॥ ३६.२८ ॥&lt;br&gt;&#xA;ततः क्षेत्रपतीन्देवाश्चतुःषष्टिं महेश्वरम्॥&lt;br&gt;&#xA;सिद्धेयं नाम क्षेत्रस्य रक्षार्थं निदधुः स्वयम्॥ ३६.२९ ॥&lt;br&gt;&#xA;त्वां च ये पूजयिष्यन्ति कार्यारभेषु सर्वदा॥&lt;br&gt;&#xA;वर्षे वर्षे राजमाषबलिना च विशेषतः॥ ३६.३० ॥&lt;br&gt;&#xA;तानसौ पालयेत्तुष्टः पिता लोकानिव स्वकान्॥&lt;br&gt;&#xA;सिद्धिकृतो देवास्तत्र सिद्धिविनायकम्॥ ३६.३१ ॥&lt;br&gt;&#xA;कपर्दितनयं प्रार्थ्य स्थापयाचक्रिरे मुदा॥&lt;br&gt;&#xA;तं च ये पूजयन्त्यत्र कार्यारम्भेषु सर्वदा॥ ३६.३२ ॥&lt;br&gt;&#xA;तेषां सिद्धिं ददात्येष प्रबलो विघ्नराड्भवः॥&lt;br&gt;&#xA;यद्यत्र पूजयेद्यस्तु सततं सिद्धसप्तकम्॥ ३६.३३ ॥&lt;br&gt;&#xA;पश्येद्वा स्मरते वापि सर्वदोषैर्विमुच्यते॥&lt;br&gt;&#xA;सिद्धेश्वरः सिद्धवटश्च साक्षात्सिद्धाम्बिका सिद्धविनायकश्च॥&lt;br&gt;&#xA;सिद्धेयक्षेत्राधिपतिश्च सिद्धसरस्तथा सिद्धकूपश्च सप्त॥ ३६.३४ ॥&lt;br&gt;&#xA;अत्र तुष्टो ददौ रुद्रः सुराणां दुर्लभान्वरान्॥&lt;br&gt;&#xA;वैशाखमासस्याष्टम्यां कृष्णायां सिद्धकूपके॥ ३६.३५ ॥&lt;br&gt;&#xA;स्नात्वा पिण्डान्वटे कृत्वा पूजयन्मां च सिद्धभाक्॥&lt;br&gt;&#xA;सदा योऽभ्यर्चयेन्मां च ब्रह्मचारी जितेन्द्रियः॥ ३६.३६ ॥&lt;br&gt;&#xA;अष्टाविष्टकरा नित्यं भवेयुस्तस्य सिद्धयः॥&lt;br&gt;&#xA;मन्त्रजाप्यं बलिं होममत्र यः कुरुते नरः॥ ३६.३७ ॥&lt;br&gt;&#xA;एकचित्तः शुचिर्भूत्वा सोऽभूष्टां सिद्धिमाप्नुयात्॥&lt;br&gt;&#xA;समाहितमनाश्चाथ सिद्धेशं यस्तु पश्यति॥ ३६.३८ ॥&lt;br&gt;&#xA;तस्य सिद्धिर्भवत्येव विघ्नैर्यदि न हन्यते॥&lt;br&gt;&#xA;सिद्धाम्बिका महादेवी ह्यत्र सन्निहितास्ति या॥ ३६.३९ ॥&lt;br&gt;&#xA;सिद्धिदा साधकेन्द्राणां महाविद्यां जपन्ति ये॥&lt;br&gt;&#xA;धीरेभ्यो ब्रह्मचारिभ्यः सत्यचित्तेभ्य एव च॥ ३६.४० ॥&lt;br&gt;&#xA;मन्त्रजाप्याद्ददात्येषा सर्वसिद्धीर्यथोप्सिताः॥&lt;br&gt;&#xA;पातालस्य बिलं चैतद्गुहशक्त्या कृतं महत्॥ ३६.४१ ॥&lt;br&gt;&#xA;सिद्धां बिकाप्रसादेन विघ्नक्षेत्रपयोर्मम॥&lt;br&gt;&#xA;प्रत्यक्षं भविता यत्र नानाश्चर्याणि भूरिशः॥ ३६.४२ ॥&lt;br&gt;&#xA;अत्र सिद्धिं प्रयास्यन्ति कोटिशः पुरुषाः सुराः॥&lt;br&gt;&#xA;विद्याधरत्वं देवत्वं गन्धर्वत्वं च नागता॥ ३६.४३ ॥&lt;br&gt;&#xA;यक्षत्वं चामरत्वं च प्राप्स्यन्त्यत्र च साधकाः॥&lt;br&gt;&#xA;अत्र वै विजयोनाम स्थण्डिलस्य प्रभावतः॥ ३६.४४ ॥&lt;br&gt;&#xA;सिद्धाम्बिकां समाराध्य सिद्धिमाप्स्यति दुर्लभाम्॥&lt;br&gt;&#xA;यो मां द्रक्ष्यति चात्रस्थं यश्च मां पूजयिष्यति॥&lt;br&gt;&#xA;वादप्रचारतो वापि पुण्यावाप्तिर्भविष्यति॥ ३६.४५ ॥&lt;br&gt;&#xA;॥नारद उवाच॥&lt;br&gt;&#xA;त्र्यम्बकेण वरेष्वेवं दत्तेष्वपि सुरोत्तमाः॥ ३६.४६ ॥&lt;br&gt;&#xA;प्रहृष्टाः समपद्यन्त गाथां चेमां जगुस्तदा॥&lt;br&gt;&#xA;तेन यज्ञैर्जपैःस्तोत्रैस्तपो भिस्तोषिता वयम्॥ ३६.४७ ॥&lt;br&gt;&#xA;सर्वे देवाः सिद्धिलिङ्गं यो नरः पूजयिष्यति॥&lt;br&gt;&#xA;सर्वकामफलावाप्तिरित्येवं शङ्करोऽब्रवीत्॥ ३६.४८ ॥&lt;br&gt;&#xA;इत्युक्त्वा ते जयं प्राप्ताः स्कन्देन सहिताः सुराः॥&lt;br&gt;&#xA;काराय्यं रम्यप्रासादान्रम्यैस्तारकसम्भवैः॥ ३६.४९ ॥&lt;br&gt;&#xA;चतुर्वर्गफलावाप्तिं दत्त्वा क्षेत्रस्य संययुः॥&lt;br&gt;&#xA;केचित्स्कन्दं प्रशंसन्तस्तीर्थमन्ये हरिं परे॥ ३६.५० ॥&lt;br&gt;&#xA;केचिल्लिङ्गानि पञ्चापि युद्धं केचिद्दिवं ययुः॥&lt;br&gt;&#xA;ततोंऽतरिक्षे चालिङ्ग्य महासेनं हरोऽब्रवीत्॥ ३६.५१ ॥&lt;br&gt;&#xA;सप्तमे मारुतस्कन्धे व स नित्यं प्रियात्मज॥&lt;br&gt;&#xA;कार्येष्वहं त्वया पुत्र सम्प्रष्टव्यः सदैव हि॥ ३६.५२ ॥&lt;br&gt;&#xA;दर्शनान्मम भक्त्या च श्रेयः परमवाप्स्यसि॥&lt;br&gt;&#xA;स्तम्भतीर्थे च वत्स्येऽहं न विमोक्ष्यामि कर्हिचित्॥ ३६.५३ ॥&lt;br&gt;&#xA;इत्युक्त्वा विससर्जैनं परिष्वज्य महेश्वरः॥&lt;br&gt;&#xA;ब्रह्मविष्णुमुखांश्चैव भक्त्या तैरभिनन्दितः॥ ३६.५४ ॥&lt;br&gt;&#xA;विसर्जिताः सुराजग्मुः स्वानिस्वान्यालयानि च॥&lt;br&gt;&#xA;शर्वो जगाम कैलासं स्कन्धं वै सप्तमं गुहः॥ ३६.५५ ॥&lt;br&gt;&#xA;इत्येतत्कथितं पार्थ लिङ्गपञ्चकसम्भवम्॥&lt;br&gt;&#xA;यः पठेत्स्कन्दसम्बद्धां कथां मर्त्यो महामतिः॥ ३६.५६ ॥&lt;br&gt;&#xA;श्रृणुयाच्छ्रावयेद्वापि स भवेत्कीर्तिमान्नरः॥&lt;br&gt;&#xA;बह्वायुः सुभगः श्रीमान्कान्तिमाञ्छुभदर्शनः॥ ३६.५७ ॥&lt;br&gt;&#xA;भूतेभ्यो निर्भयश्चापि सर्वदुःखविवर्जितः॥&lt;br&gt;&#xA;शुचिर्भूत्वा पुमान्यश्च कुमारेश्वरसन्निधौ॥ ३६.५८ ॥&lt;br&gt;&#xA;श्रृणुयात्स्कन्दचरितं महाधनपतिर्भवेत्॥&lt;br&gt;&#xA;बालानां व्याधिदुष्टानां राजद्वारोपसेविनाम्॥ ३६.५९ ॥&lt;br&gt;&#xA;इदं तत्परमं धन्यं सर्वदोषहरं सदा॥&lt;br&gt;&#xA;तनुक्षये च सायुज्यं षण्मुखस्य व्रजेन्नरः॥ ३६.६० ॥&lt;br&gt;&#xA;वरमेनं ददुर्देवाः स्कन्दस्याथ गता दिवम्॥ ३६.६१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कौमारिकाखण्डे पञ्चलिङ्गोपाख्यानसमाप्तिवर्णनन्नाम&#xA;षट्‌त्रिंशोऽध्यायः॥ ३६ ॥ छ ॥&lt;/p&gt;</description>
    </item>
    <item>
      <title>३७</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/37/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/37/</guid>
      <description>&lt;p&gt;[अध्यायः ३७]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ३७&lt;br&gt;&#xA;॥श्रीनारद उवाच॥&lt;br&gt;&#xA;बर्बरीतीर्थमाहात्म्यमथो वक्ष्यामि तेऽर्जुन॥&lt;br&gt;&#xA;यथा बर्बरिका जाता शतश्रृङ्गा नृपात्मजा॥ ३७.१ ॥&lt;/p&gt;&#xA;&lt;p&gt;कुमारिकेति विख्याता तस्या नाम्ना प्रकथ्यते॥&lt;br&gt;&#xA;इदं कौमारिकाखण्डं चतुर्वर्गफलप्रदम्॥ ३७.२ ॥&lt;/p&gt;&#xA;&lt;p&gt;यया कृता पृथिव्यां च नानाग्रामादिकल्पना॥&lt;br&gt;&#xA;इदं भरतखण्डं च यया सम्यक्प्रकल्पितम्॥ ३७.३ ॥&lt;/p&gt;&#xA;&lt;p&gt;॥धनञ्जय उवाच॥&lt;br&gt;&#xA;महदेतन्ममाश्चर्यं श्रोतव्यं परमं मुने॥&lt;br&gt;&#xA;कुमारीचरितं सर्वं ब्रूहि मह्यं सविस्तरम्॥ ३७.४ ॥&lt;/p&gt;&#xA;&lt;p&gt;कथं विश्वमिदं जातं कर्मजातिप्रकल्पितम्॥&lt;br&gt;&#xA;कथं वा भारतं खण्डं शुश्रूषेय सदा मम॥ ३७.५ ॥&lt;/p&gt;&#xA;&lt;p&gt;॥नारद उवाच॥&lt;br&gt;&#xA;अव्यक्तोऽस्मिन्निरालोके प्रधानपुरुषावुभौ॥&lt;br&gt;&#xA;अजौ समागतावेकौ केवलं श्रृणुमो वयम्॥ ३७.६ ॥&lt;/p&gt;</description>
    </item>
    <item>
      <title>३८</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/38/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/38/</guid>
      <description>&lt;p&gt;[अध्यायः ३८]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ३८&lt;br&gt;&#xA;॥नारद उवाच॥&lt;br&gt;&#xA;भूमेर्योजनलक्षे च कौरव्य रविमण्डलम्॥&lt;br&gt;&#xA;योजनानां सहस्राणि भास्करस्य रथो नव॥ ३८.१ ॥&lt;/p&gt;&#xA;&lt;p&gt;ईषादण्डस्ततैवास्य द्विगुणः परिकीर्तितः॥&lt;br&gt;&#xA;सार्धकोटिस्तथा सप्त नियुतानि विवस्वतः॥ ३८.२ ॥&lt;/p&gt;&#xA;&lt;p&gt;योजनानां तु तस्याक्षस्तत्र चक्रं प्रतिष्ठितम्॥&lt;br&gt;&#xA;त्रिनाभि तच्च पञ्चारं षण्नेमि परिकीर्तितम्॥ ३८.३ ॥&lt;/p&gt;&#xA;&lt;p&gt;चत्वारिंशत्सहस्राणि द्वितीयोऽक्षोऽपि विस्तृतः॥&lt;br&gt;&#xA;पञ्च चान्यानि सार्द्धानि स्यन्दनस्य तु पाण्डव॥ ३८.४ ॥&lt;/p&gt;&#xA;&lt;p&gt;अक्षप्रमाणमुभयोः प्रमाणं तद्युगार्द्धयोः॥&lt;br&gt;&#xA;ह्रस्वोऽक्षस्तद्युगार्द्धं च ध्रुवाधारं रथस्य वै॥ ३८.५ ॥&lt;/p&gt;&#xA;&lt;p&gt;द्वितीयोऽक्षस्तथा सव्ये चक्रं तन्मानसे स्थितम्॥&lt;br&gt;&#xA;हयाश्च सप्त च्छान्दांसि तेषां नामानि मे श्रृणु॥ ३८.६ ॥&lt;/p&gt;&#xA;&lt;p&gt;गायत्री च बृहत्युष्णिग्जगती त्रिष्टुवेव च॥&lt;br&gt;&#xA;अनुष्टुप्पङ्क्तिरित्युक्ताश्छन्दांसि हरयो रवेः॥ ३८.७ ॥&lt;/p&gt;</description>
    </item>
    <item>
      <title>३९</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/39/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/39/</guid>
      <description>&lt;p&gt;[अध्यायः ३९]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ३९&lt;/p&gt;&#xA;&lt;p&gt;॥नारद उवाच॥&lt;br&gt;&#xA;सहस्रसप्तत्युच्छ्राये पातालानि परस्परम्॥&lt;br&gt;&#xA;अतलं वितलं चैव नितलं च रसातलम्॥ ३९.१ ॥&lt;/p&gt;&#xA;&lt;p&gt;तलातलं च सुतलं पातालं चापि सप्तमम्॥&lt;br&gt;&#xA;कृष्णशुक्लारुणाः पीताः शर्कराशैलकाञ्चनाः॥ ३९.२ ॥&lt;/p&gt;&#xA;&lt;p&gt;भूमयो यत्र कौरव्य वरप्रासादशोभिताः॥&lt;br&gt;&#xA;तेषु दानवदैतेयनागाश्चैव सहस्रसः॥ ३९.३ ॥&lt;/p&gt;&#xA;&lt;p&gt;स्वर्लोकादपि रम्याणि दृष्टानि बहुशो मया॥&lt;br&gt;&#xA;आह्लादकारिणो नानामण्यो यत्र पन्नगः॥ ३९.४ ॥&lt;/p&gt;&#xA;&lt;p&gt;दैत्यदानवकन्याभिर्महारूपाभिरन्विते॥&lt;br&gt;&#xA;पाताले कस्य न प्रीतिर्विमुक्तस्यापि जायते॥ ३९.५ ॥&lt;/p&gt;&#xA;&lt;p&gt;यत्र नोष्णं न वा शीतं न वर्षं दुःखमेव च॥&lt;br&gt;&#xA;भक्ष्यभोज्यमहाभोगकालो यत्रापि जायते॥ ३९.६ ॥&lt;/p&gt;&#xA;&lt;p&gt;पाताले सप्तमे चास्ति लिङ्गं श्रीहाटकेश्वरम्॥&lt;br&gt;&#xA;ब्रह्मणा स्थापितं पार्थ सहस्रयोजनोच्छ्रितम्॥ ३९.७ ॥&lt;/p&gt;</description>
    </item>
    <item>
      <title>४०</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/40/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/40/</guid>
      <description>&lt;p&gt;[अध्यायः ४०]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ४०&lt;br&gt;&#xA;॥अर्जुन उवाच॥&lt;br&gt;&#xA;महाकालस्त्वसौ कश्च कथं सिद्धिमुपागतः॥&lt;br&gt;&#xA;अस्मिंस्तीर्थे मुनिश्रेष्ठ महदाश्चर्य मत्र मे॥ ४०.१ ॥&lt;/p&gt;&#xA;&lt;p&gt;सर्वमेतत्समाख्याहि श्रद्दधानाय पृच्छते॥ ४०.२ ॥&lt;/p&gt;&#xA;&lt;p&gt;॥नारद उवाच॥&lt;br&gt;&#xA;नमस्कृत्य महाकालं वरदं स्थाणुमव्ययम्॥&lt;br&gt;&#xA;शक्तितश्चरितं तस्य वक्ष्ये पाण्डुकुलोद्वह॥ ४०.३ ॥&lt;/p&gt;&#xA;&lt;p&gt;वाराणस्यां पुरि पुरा बभूव जपतां वरः॥&lt;br&gt;&#xA;रुद्रजापी महाभागो माण्टिर्नाम महायशाः॥ ४०.४ ॥&lt;/p&gt;&#xA;&lt;p&gt;तस्यापुत्रस्य पुत्रार्थे रुद्रान्सञ्जपतः किल॥&lt;br&gt;&#xA;गतं वर्षशतं तुष्टस्ततस्तं प्राह शङ्करः॥ ४०.५ ॥&lt;/p&gt;&#xA;&lt;p&gt;माण्टे तव सुतो धीमान्मत्प्रभावपराक्रमः॥&lt;br&gt;&#xA;वंशस्य तव सर्वस्य समुद्धर्ता भविष्यति॥ ४०.६ ॥&lt;/p&gt;&#xA;&lt;p&gt;इति श्रुत्वा रुद्रवचो माण्टिर्हर्षं परं गतः॥&lt;br&gt;&#xA;ततः काले कियन्मात्रे पत्नी माण्टेर्महात्मनः॥ ४०.७ ॥&lt;/p&gt;</description>
    </item>
    <item>
      <title>४१</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/41/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/41/</guid>
      <description>&lt;p&gt;[अध्यायः ४१]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ४१&lt;br&gt;&#xA;॥करधम उवाच॥&lt;br&gt;&#xA;केचिच्छिवं समाश्रित्य विष्णुमाश्रित्य वेधसम्॥&lt;br&gt;&#xA;वर्णयन्ति परे मोक्षं त्वं तु कस्मात्तु मन्यसे॥ ४१.१ ॥&lt;/p&gt;&#xA;&lt;p&gt;॥महाकाल उवाच॥&lt;br&gt;&#xA;अपारवैभवा देवास्त्रयोऽप्येते नरर्षभ॥&lt;br&gt;&#xA;योगीन्द्राणामपि त्वत्र चेतो मुह्यति किं मम॥ ४१.२ ॥&lt;/p&gt;&#xA;&lt;p&gt;पुरा किलैवं मुनयो नैमिषारण्यवासिनः॥&lt;br&gt;&#xA;सन्दिह्यान्तः श्रेष्ठतायां ब्रह्मलोकमुपागमन्॥ ४१.३ ॥&lt;/p&gt;&#xA;&lt;p&gt;तस्मिन्क्षणे विरिञ्चोऽपि श्लोकं प्रह्वोऽब्रवीत्किल॥&lt;br&gt;&#xA;अनन्ताय नमस्तस्मै यस्यान्तो नोपलभ्यते॥ ४१.४ ॥&lt;/p&gt;&#xA;&lt;p&gt;महेशाय च भक्ते द्वौ कृपायेतां सदा मयि॥&lt;br&gt;&#xA;ततः श्रेष्ठं च तं मत्वा क्षीरोदं मुनयो ययुः॥ ४१.५ ॥&lt;/p&gt;&#xA;&lt;p&gt;तत्र योगेश्वरः श्लोकं प्रबुध्यन्नमुमब्रवीत्॥&lt;br&gt;&#xA;ब्रह्माणं सर्वभूतेषु परमं ब्रह्मरूपिणम्॥ ४१.६ ॥&lt;/p&gt;</description>
    </item>
    <item>
      <title>४२</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/42/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/42/</guid>
      <description>&lt;p&gt;[अध्यायः ४२]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ४२&lt;br&gt;&#xA;॥नारद उवाच॥&lt;br&gt;&#xA;ततो मया स्थापिते च स्थाने कालान्तरेण ह॥&lt;br&gt;&#xA;चिन्तितं हृदये भूयो द्विजानुग्रहकाम्यया॥ ४२.१ ॥&lt;/p&gt;&#xA;&lt;p&gt;वासुदेवविहीनं हि तीर्थमेतन्न रोचते॥&lt;br&gt;&#xA;असूर्यं हि जगद्यद्वत्स हि भूषण भूषणम्॥ ४२.२ ॥&lt;/p&gt;&#xA;&lt;p&gt;यत्र नैव हरिः स्वामी तीर्थे गेहेऽथ मानसे॥&lt;br&gt;&#xA;शास्त्रे वा तदसत्सर्वं हांसं तीर्थं न वायसम्॥ ४२.३ ॥&lt;/p&gt;&#xA;&lt;p&gt;तस्मात्प्रसाद्य वरदं तीर्थेऽस्मिन्पुरुषोत्तमम्॥&lt;br&gt;&#xA;आनेष्ये कलया साक्षाद्विश्वनुग्रहकाम्यया॥ ४२.४ ॥&lt;/p&gt;&#xA;&lt;p&gt;इति सञ्चिन्त्य कौरव्य ततोऽहं चात्र संस्थितः॥&lt;br&gt;&#xA;ज्ञानयोगेन योगीन्द्रं शतं वर्षाण्यतोषयम्॥ ४२.५ ॥&lt;/p&gt;&#xA;&lt;p&gt;अष्टाक्षरं जपन्मन्त्रं सन्निगृह्येन्द्रियाणि च॥&lt;br&gt;&#xA;वासुदेवमयो भूत्वा सर्वभूतकृपापरः॥ ४२.६ ॥&lt;/p&gt;</description>
    </item>
    <item>
      <title>४३</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/43/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/43/</guid>
      <description>&lt;p&gt;[अध्यायः ४३]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ४३&lt;br&gt;&#xA;॥श्रीनारद उवाच॥&lt;br&gt;&#xA;ततोऽहं पार्थ भूयोऽपि जनानुग्रहकाम्यया॥&lt;br&gt;&#xA;प्रत्यक्षदेवं मार्तण्डमत्रानेतुमियेष ह॥ ४३.१ ॥&lt;/p&gt;&#xA;&lt;p&gt;सर्वेषां प्राणिनां यस्मादुडुपो भगवान्रविः॥&lt;br&gt;&#xA;इहामुत्र च कौन्तेय विश्वद्धारी रविर्मतः॥ ४३.२ ॥&lt;/p&gt;&#xA;&lt;p&gt;ये स्मरन्ति रविं भक्त्या कीर्तयन्ति च ये नराः॥&lt;br&gt;&#xA;पूजयन्ति च ये नित्यं कृतार्थास्ते न संशयः॥ ४३.३ ॥&lt;/p&gt;&#xA;&lt;p&gt;सूर्यभक्तिपरा ये च नित्यं तद्गतमानसाः॥&lt;br&gt;&#xA;ये स्मरन्ति सदा सूर्यं न ते दुःखस्य भाजिनः॥ ४३.४ ॥&lt;/p&gt;&#xA;&lt;p&gt;भवनानि मनोज्ञानि विविधाभरणाः स्त्रियः॥&lt;br&gt;&#xA;धनं चादृष्टपर्यन्तं सूर्यपूजाविधेः फलम्॥ ४३.५ ॥&lt;/p&gt;&#xA;&lt;p&gt;दुर्लभा भक्तिः सूर्ये वा दुर्लभं तस्य चार्चनम्॥&lt;br&gt;&#xA;दानं च दुर्लभं तस्मै ततो होमश्च दुर्लभः॥ ४३.६ ॥&lt;/p&gt;</description>
    </item>
    <item>
      <title>४४</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/44/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/44/</guid>
      <description>&lt;p&gt;[अध्यायः ४४]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ४४&lt;br&gt;&#xA;॥अर्जुन उवाच॥&lt;br&gt;&#xA;दिव्यप्राकारमिच्छामि श्रोतुं चाहं मुनीश्वर॥&lt;br&gt;&#xA;कथं कार्याणि कानीह स्फुटं यैः पुण्यपापकम्॥ ४४.१ ॥&lt;/p&gt;&#xA;&lt;p&gt;॥नारद उवाच॥&lt;br&gt;&#xA;शपषाः पोशघटकौ विषाग्न तप्तमाषकौ॥&lt;br&gt;&#xA;फलं च तन्दुलं चैव दिव्यान्यष्टौ विदुर्बुधाः॥ ४४.२ ॥&lt;/p&gt;&#xA;&lt;p&gt;असाक्षिकेषु चार्थेषु मिथो विवदमानयोः॥&lt;br&gt;&#xA;राजद्रोहाभिशापेषु साहसेषु तथैव च॥ ४४.३ ॥&lt;/p&gt;&#xA;&lt;p&gt;अविदस्तत्त्वतः सत्यं शपथेनाभिलङ्घयेत्॥&lt;br&gt;&#xA;महर्षिभिश्च देवैश्च सत्यार्थाः शपथाः कृताः॥ ४४.४ ॥&lt;/p&gt;&#xA;&lt;p&gt;जवनो नृपतिः क्षीणो मिथ्याशपथमाचरेत्॥&lt;br&gt;&#xA;वसिष्ठाग्रे वर्षमध्ये सान्वयः किल भारत॥ ४४.५ ॥&lt;/p&gt;&#xA;&lt;p&gt;अन्धः शत्रुगृहं गच्छेद्यो मिथ्याशपथांश्चरेत्॥&lt;br&gt;&#xA;रौरवस्य स्वयं द्वारमुद्धाटयति दुर्मतिः॥ ४४.६ ॥&lt;/p&gt;&#xA;&lt;p&gt;मन्यन्ते वै पापकृतो न कश्चितपश्यतीति नः॥&lt;br&gt;&#xA;तांश्च देवाः प्रपश्यन्ति स्वस्यैवान्तरपौरुषाः॥ ४४.७ ॥&lt;/p&gt;</description>
    </item>
    <item>
      <title>४५</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/45/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/45/</guid>
      <description>&lt;p&gt;[अध्यायः ४५]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ४५&lt;/p&gt;&#xA;&lt;p&gt;॥नारद उवाच॥&lt;br&gt;&#xA;तथा बहूदकस्थाने कथामाकर्णयाद्भुताम्॥&lt;br&gt;&#xA;यस्माद्बहूदकं कामरूपे यदस्ति च॥ ४५.१ ॥&lt;/p&gt;&#xA;&lt;p&gt;तदस्ति चात्र सङ्क्रान्तं तस्मात्प्रोक्तं बहूदकम्॥&lt;br&gt;&#xA;कपिलेनात्र तप्त्वा च वर्षाणि सुबहून्यपि॥ ४५.२ ॥&lt;/p&gt;&#xA;&lt;p&gt;स्थापितं शोभनं लिङ्गं कपिलश्वरसञ्ज्ञितम्॥&lt;br&gt;&#xA;तच्च लिगं सदा पार्थ नन्दभद्र इति समृतः॥ ४५.३ ॥&lt;/p&gt;&#xA;&lt;p&gt;वाणिक्सम्पूजयामास त्रिकालं च कृतादरः॥&lt;br&gt;&#xA;सर्वधर्प्रविशेवज्ञः साक्षाद्धर्म इवापरः॥ ४५.४ ॥&lt;/p&gt;&#xA;&lt;p&gt;नाज्ञातं तस्य किञ्चिच्च यद्धर्मेषु प्रकीर्त्यते॥&lt;br&gt;&#xA;सर्वेषां च सुहृन्नित्यं सर्वेषां च हिते रतः॥ ४५.५ ॥&lt;/p&gt;&#xA;&lt;p&gt;कर्मणा मनसा वाचा धर्ममेनमुपाश्रितः॥&lt;br&gt;&#xA;न भूतो न भविष्यश्च न स धर्मोऽस्ति किञ्चन॥ ४५.६ ॥&lt;/p&gt;</description>
    </item>
    <item>
      <title>४६</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/46/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/2_kaumArikA-khaNDaH/46/</guid>
      <description>&lt;p&gt;[अध्यायः ४६]&lt;/p&gt;&#xA;&lt;p&gt;वेदव्यासः&lt;/p&gt;&#xA;&lt;p&gt;अध्यायः ४६&lt;br&gt;&#xA;॥नारद उवाच॥&lt;br&gt;&#xA;बहूदकस्य कुण्डस्य तीरस्थं लिङ्गमुत्तमम्॥&lt;br&gt;&#xA;कपिलेश्वरमभ्यर्च्य नन्दभद्रस्ततः सुधी॥ ४६.१ ॥&lt;br&gt;&#xA;प्रणम्य चाग्रतस्तस्थौ प्रबद्धकरसम्पुटः॥&lt;br&gt;&#xA;संसारचरितैः किञ्चिद्द्रुःखी गाथां व्यगायत॥ ४६.२ ॥&lt;br&gt;&#xA;स्रष्टारमस्य जगतश्चेत्पश्यामि सदाशिवम्॥&lt;br&gt;&#xA;नानापृच्छाभिरथ तं कुर्यां नाथं विलज्जितम्॥ ४६.३ ॥&lt;br&gt;&#xA;अपूर्यमाणं तव किं जगत्संसृजनं विना॥&lt;br&gt;&#xA;निरीह बहुधा यत्ते सृष्टं भार्गववज्जगत्॥ ४६.४ ॥&lt;br&gt;&#xA;सचेतनेन शुद्धेन रागादिरहितेन च॥&lt;br&gt;&#xA;अथ कस्मादात्मसदृशं न सृष्टं निर्मितं जडम्॥ ४६.५ ॥&lt;br&gt;&#xA;निर्वैरेण समेनाथ सुखदुःखभवाभवैः॥&lt;br&gt;&#xA;ब्रह्मादिकीटपर्यन्तं किमेव क्लिश्यते जगत्॥ ४६.६ ॥&lt;br&gt;&#xA;कांश्चित्स्वर्गेथ नरके पातयंस्त्वं सदाशिव॥&lt;br&gt;&#xA;किं फलं समवाप्नोषि किमेवं कुरुषे वद॥ ४६.७ ॥&lt;br&gt;&#xA;इष्टैः पुत्रादिभिर्नाथ वियुक्ता मानवा ह्यमी॥&lt;br&gt;&#xA;क्रन्दन्ति करुणासार किं घृणापि भवेन्न ते॥ ४६.८ ॥&lt;br&gt;&#xA;अतीव नोचितं सर्वमेतदीश्वर सर्वथा॥&lt;br&gt;&#xA;यत्ते भक्ताः समं पापैर्मज्जन्ते दुःखसागरे॥ ४६.९ ॥&lt;br&gt;&#xA;एवंविधेन संसारचारित्रेण विमोहिताः॥&lt;br&gt;&#xA;स्थानां तरं न यास्यामि भोक्ष्ये पास्यामि नोदकम्॥ ४६.१० ॥&lt;br&gt;&#xA;मरणान्तमेव यास्यामि स्थास्ये सञ्चिन्तयन्नदः॥&lt;br&gt;&#xA;स एवं विमृशन्नेव नन्दभद्रः स्वयं स्थितः॥ ४६.११ ॥&lt;br&gt;&#xA;ततश्चतुर्थे दिवसे बहूकतटे शुभे॥&lt;br&gt;&#xA;कश्चिद्बालः सप्तवर्षः पीडापीडित आययौ॥ ४६.१२ ॥&lt;br&gt;&#xA;कृशोतीव गलत्कुष्ठी प्रमुह्यंश्च पदेपेद॥&lt;br&gt;&#xA;नन्दभद्रमुवाचेदं कृच्छ्रात्संस्तभ्य बालकः॥ ४६.१३ ॥&lt;br&gt;&#xA;अहो सुरूपसर्वाङ्ग कस्माद्दुःखी भवानपि॥&lt;br&gt;&#xA;ततोस्य कारणं सर्वं व्याचष्ट नन्दभद्रकः॥ ४६.१४ ॥&lt;br&gt;&#xA;श्रुत्वा तत्कारणं सर्वं बालो दीनमना ब्रवीत्॥&lt;br&gt;&#xA;अहो हा कष्टमत्युग्रं बुधानां यदबुद्धिता॥ ४६.१५ ॥&lt;br&gt;&#xA;सम्पूर्णोद्रियगात्रा यन्मर्तुमिच्छन्ति वै वृथा॥&lt;br&gt;&#xA;मुहूर्ताद्ध्यत्र खट्वाङ्गो मोक्षमार्गमुपागतः॥ ४६.१६ ॥&lt;br&gt;&#xA;तदहो भारतं खण्डं सत्यायुषि त्यजेद्धि कः॥&lt;br&gt;&#xA;अहमेव दृढो मन्ये पितृभ्यां यो विवर्जितः॥ ४६.१७ ॥&lt;br&gt;&#xA;अशक्तश्चलितुं वापि मर्तुमिच्छामि नापि च॥&lt;br&gt;&#xA;सर्वे लाभाः सातिमाना इति सत्या बतश्रुतिः॥ ४६.१८ ॥&lt;br&gt;&#xA;सन्तोषोऽप्युचितस्तुभ्यं देहं यस्य दृढं त्विदम्॥&lt;br&gt;&#xA;शरीरं नीरुजं चेन्मे भवेदपि कथञ्चन॥ ४६.१९ ॥&lt;br&gt;&#xA;क्षणेक्षणे च तत्कुर्यां भुज्यते यद्युगेयुगे॥&lt;br&gt;&#xA;इन्द्रियाणि वशे यस्य शरीरं च दृढं भवेत्॥ ४६.२० ॥&lt;br&gt;&#xA;सोऽप्यन्यदिच्छते चेच्च कोऽन्यस्तस्मादचेतनः॥&lt;br&gt;&#xA;शोकस्थानसहस्राणि हर्षस्थानशतानि च॥ ४६.२१ ॥&lt;br&gt;&#xA;दिवसे दिवसे मूढमावशन्ति न पण्डितम्॥&lt;br&gt;&#xA;न हि ज्ञानविरुद्धेषु बह्वबपायेषु कर्मसु॥ ४६.२२ ॥&lt;br&gt;&#xA;मूलघातिषु सज्जन्ते बुद्धिमन्तो भवद्विधाः॥&lt;br&gt;&#xA;अष्टाङ्गां बुद्धिमाहुर्यां सर्वाश्रेयोविघातिनीम॥ ४६.२३ ॥&lt;br&gt;&#xA;श्रुतिस्मृत्यविरुद्धा सा बुद्धिस्त्वय्यस्ति निर्मला॥&lt;br&gt;&#xA;अथ कृच्छ्रेषु दुर्गेषु व्यापत्सु स्वजनस्य च॥ ४६.२४ ॥&lt;br&gt;&#xA;शारीरमानसैर्दुःखैर्न सीदन्ति भवद्विधाः॥&lt;br&gt;&#xA;नाप्राप्यमभिवाञ्छन्ति नष्टं नेच्छन्ति शोचितुम्॥ ४६.२५ ॥&lt;br&gt;&#xA;आपत्सु च न मुह्यन्ति नराः पण्डितबुद्धयः॥&lt;br&gt;&#xA;मनोदेहसमुत्थाभ्यां दुःखाब्यामर्पितं जगत्॥ ४६.२६ ॥&lt;br&gt;&#xA;तयोर्व्याससमासाभ्यां शमोपायमिमं श्रृणु॥&lt;br&gt;&#xA;व्याधेरनिष्टसंस्पर्शाच्छ्रमादिष्टविसर्जनात्॥ ४६.२७ ॥&lt;br&gt;&#xA;चतुर्भिः कारणैर्दुःखं शीरिरं मानसं च यत्॥&lt;br&gt;&#xA;मानसं चाप्यप्रियस्य संयोगः प्रियवर्जनम्॥ ४६.२८ ॥&lt;br&gt;&#xA;द्विप्रकारं महाकष्टं द्वयोरेतदुदाहृतम्॥&lt;br&gt;&#xA;मानसेन हि दुःखैन शरीरमुपतप्यते॥ ४६.२९ ॥&lt;br&gt;&#xA;अयःपिण्डेन तप्तेन कुम्भसंस्थमिवोदकम्॥&lt;br&gt;&#xA;तदाशु प्रति काराच्च सततं च विवर्जनात्॥ ४६.३० ॥&lt;br&gt;&#xA;व्याधेराधेश्च प्रशमः क्रियायोगद्वयेन तु॥&lt;br&gt;&#xA;मानसं शमयेत्तस्माज्ज्ञानेनाग्निमिवाम्बुना॥ ४६.३१ ॥&lt;br&gt;&#xA;प्रशान्ते मानसे ह्यस्य शारीरमुपशान्ति॥&lt;br&gt;&#xA;मनसो दुःखमूलं तु स्नेह इत्युपलभ्यते॥ ४६.३२ ॥&lt;br&gt;&#xA;स्नेहाच्च सज्जनो नित्यं जन्तुर्दुःखमुपैति च॥&lt;br&gt;&#xA;स्नेहमूलानि दुःखानि स्नेहजानि भायानि च॥ ४६.३३ ॥&lt;br&gt;&#xA;शोकहर्षौ तथायासः सर्वं स्नेहात्प्रवर्तते॥ ४६.३४ ॥&lt;br&gt;&#xA;स्नेहात्करणरागश्च प्रजज्ञे वैषयस्तथा॥&lt;br&gt;&#xA;अश्रेयस्कावुभावतौ पूर्वस्तत्र गुरुः स्मृतः॥ ४६.३५ ॥&lt;br&gt;&#xA;त्यागी तस्मान्न दुःखी स्यान्नर्वैरो निरवग्रहः॥&lt;br&gt;&#xA;अत्यागी जन्ममरणे प्राप्नोतीह पुनःपुनः॥ ४६.३६ ॥&lt;br&gt;&#xA;तस्मात्स्नेहं न लिप्सेन मित्रेभ्यो धनसञ्चयात्॥&lt;br&gt;&#xA;स्वशरीरसमुत्थं च ज्ञानेन विनिर्वतयेत्॥ ४६.३७ ॥&lt;br&gt;&#xA;ज्ञानान्वितेषु सिद्धेषु शास्त्रूज्ञेषु कृतात्मसु॥&lt;br&gt;&#xA;न तेषु सज्जते स्नेहः पद्मपत्रेष्विवोदकम्॥ ४६.३८ ॥&lt;br&gt;&#xA;रागाभिभूतः पुरुषः कामेन परिकृष्यते॥&lt;br&gt;&#xA;इच्छा सञ्जायते चास्य ततस्तृष्णा प्रवर्धते॥ ४६.३९ ॥&lt;br&gt;&#xA;तृष्णा हि सर्वपापिष्ठा नित्योद्वेगकरी मता॥&lt;br&gt;&#xA;अधर्मबहुला चैव घोररूपानुबन्धिनी॥ ४६.४० ॥&lt;br&gt;&#xA;या दुस्त्यजा दुर्मतिभिर्या न जीर्यतः॥&lt;br&gt;&#xA;यासौ प्राणान्तिको रोगस्तां तृष्णां त्यजतः सुखम्॥ ४६.४१ ॥&lt;br&gt;&#xA;अनाद्यन्ता तु सा तृष्णा ह्यन्तर्देहगता नृणाम्॥&lt;br&gt;&#xA;विनाशयति सम्भूता लोहं लोहमलो यथा॥ ४६.४२ ॥&lt;br&gt;&#xA;यथैवैधः समुत्थेन वह्निना नाशमृच्छति॥&lt;br&gt;&#xA;तथाऽकृतात्मा लोबेन स्वोत्पन्नेन विनश्यति॥ ४६.४३ ॥&lt;br&gt;&#xA;तस्माल्लोभो न कर्तव्यः शरीरे चात्मबन्धुषु॥&lt;br&gt;&#xA;प्राप्तेषु व न हृष्येत नाशो वापि न शोचयेत्॥ ४६.४४ ॥&lt;br&gt;&#xA;॥नन्दभद्र उवाच॥&lt;br&gt;&#xA;अहो बाल न बालस्त्वं मतो मे त्वां नमाम्यहम्॥&lt;br&gt;&#xA;त्वद्वाक्यैरतितृप्तोऽहं त्वां तु प्रक्ष्यामि किञ्चन॥ ४६.४५ ॥&lt;br&gt;&#xA;कामक्रोधावहङ्कारमिन्द्रियाणि च मानवाः॥&lt;br&gt;&#xA;निन्दन्ति तत्र मे नित्यं विवक्षेयं प्रजायते॥ ४६.४६ ॥&lt;br&gt;&#xA;अहमेष ममेदं च कार्यमीदृशकस्त्वहम्॥&lt;br&gt;&#xA;इत्यादि चात्मविज्ञानमहङ्कार इति स्मृतः॥ ४६.४७ ॥&lt;br&gt;&#xA;परिहार्यः य चेत्तं च विनोन्मत्तः प्रकीर्यते॥&lt;br&gt;&#xA;कामोऽभिलाष इत्युक्तः सं चेत्पुंसा विवर्ज्यते॥ ४६.४८ ॥&lt;br&gt;&#xA;कथं स्वर्गो मुमुक्षा वा साध्यते दृषदा यथा॥&lt;br&gt;&#xA;क्रोधो वा यदि सन्त्याज्यस्ततः शत्रुक्षयः कथम्॥ ४६.४९ ॥&lt;br&gt;&#xA;बाह्यानामान्तराणां वा विना तं तृणवद्विदुः॥&lt;br&gt;&#xA;इन्द्रियाणि निगृह्यैव दुष्टानीति निपीडयेत्॥ ४६.५० ॥&lt;br&gt;&#xA;कथं स्याद्धर्मश्रवणं कथं वा जीवनं भवेत्॥&lt;br&gt;&#xA;एतस्मिन्मे मनो विद्धङ्खिद्यतेऽज्ञानसङ्कटे॥ ४६.५१ ॥&lt;br&gt;&#xA;तथा कस्मादिदं सृष्टं जडं विश्वं चिदात्मना॥&lt;br&gt;&#xA;एवं यद्बहुधा क्लेशः पीड्यते हा कुतस्त्विदम्॥ ४६.५२ ॥&lt;br&gt;&#xA;॥बाल उवाच॥&lt;br&gt;&#xA;सम्यगेतद्यथा पृष्टं यत्र मुह्यन्ति जन्तवः॥&lt;br&gt;&#xA;श्रृण्वेकाग्रमना भूत्वा ज्ञातं द्वैपायनान्मया॥ ४६.५३ ॥&lt;br&gt;&#xA;प्रकृतिः पुरुषश्चैव अनादी श्रृणुमः पुरा॥&lt;br&gt;&#xA;साधर्म्येणावतिष्ठेते सृष्टेः प्रागजरामरौ॥ ४६.५४ ॥&lt;br&gt;&#xA;ततः कालस्वबावाभ्यां प्रेरिता प्रकृतिः पुरा॥&lt;br&gt;&#xA;पुंसः संयोगमैच्छत्सा तदभावात्प्रकुप्यत॥ ४६.५५ ॥&lt;br&gt;&#xA;ततस्तमोमयी सा च लीलया देववीक्षिता॥&lt;br&gt;&#xA;राजसी समभूद्दूष्टा सात्त्विकी समजायत॥ ४६.५६ ॥&lt;br&gt;&#xA;एवं त्रिगुणतां याता प्रकृतिर्देवदर्शनात्॥&lt;br&gt;&#xA;तां समास्थाय परमस्त्रिमूर्तिः समजायत॥ ४६.५७ ॥&lt;br&gt;&#xA;तस्याः प्रोच्चारणार्थं च प्रवृत्तः स्वांशतस्ततः॥&lt;br&gt;&#xA;असूयत महत्तत्त्वं त्रिगुणं तद्विदुर्बुधाः॥ ४६.५८ ॥&lt;br&gt;&#xA;अहङ्कार स्ततो जातः सत्त्वराजसतामसः॥&lt;br&gt;&#xA;तमो रजस्त्वमापद्य रजः सत्त्‌वगुणं नयेत्॥ ४६.५९ ॥&lt;br&gt;&#xA;शुद्धसत्त्वे ततो मोक्षं प्रवदन्ति मनीषिणः॥&lt;br&gt;&#xA;तमसो रजसस्त स्मात्संशुद्ध्यर्थं च सर्वशः॥ ४६.६० ॥&lt;br&gt;&#xA;जीवात्मसञ्ज्ञान्स्वीयांशान्व्यभजत्परमेश्वरः॥&lt;br&gt;&#xA;तावन्तस्ते च क्षेत्र्ज्ञा देहा यावन्त एव हि॥ ४६.६१ ॥&lt;br&gt;&#xA;निःसरन्ति यथा लोहात्तप्तल्लिङ्गात्स्फुलिङ्गकाः॥&lt;br&gt;&#xA;तन्मात्रभूतसर्गोयमहङ्कारात्तु तामसात्॥ ४६.६२ ॥&lt;br&gt;&#xA;इन्द्रियाणां सात्त्विकाच्च त्रिगुणानि च तान्यपि॥&lt;br&gt;&#xA;एतैः संसिद्धयन्त्रेण सच्चिदानन्दवीक्षणात्॥ ४६.६३ ॥&lt;br&gt;&#xA;रजस्तमश्च शोध्यन्ते सत्त्वेनैव मुमुक्षुभिः॥&lt;br&gt;&#xA;तस्मात्कामं च क्रोधं च इन्द्रियाणां प्रवर्तनम्॥ ४६.६४ ॥&lt;br&gt;&#xA;अहङ्कारं च संसेव्य सात्त्विकीं सिद्धिमश्नुते॥&lt;br&gt;&#xA;राजसास्तामसाश्चैव त्याज्याः कामादयस्त्वमी॥ ४६.६५ ॥&lt;br&gt;&#xA;सात्त्विकाः सर्वदा सेव्याः संसारविजिगीषुभिः॥&lt;br&gt;&#xA;गुणत्रयस्य वक्ष्यामि सङ्क्षेपाल्लक्षणं तव॥ ४६.६६ ॥&lt;br&gt;&#xA;सास्त्राभ्यासस्ततो ज्ञानं शौचमिन्द्रियनिग्रहः॥&lt;br&gt;&#xA;धर्मक्रियात्मचिन्ता च सात्त्विकं गुण लक्षणम्॥ ४६.६७ ॥&lt;br&gt;&#xA;अन्यायेन धनादानं तन्द्री नास्तिक्यमेव च॥&lt;br&gt;&#xA;क्रौर्यं च याचकाद्यं च तामसं गुणलक्षणम्॥ ४६.६८ ॥&lt;br&gt;&#xA;तस्माद्बुद्धिमुकैस्त्वतैः सात्त्विकैर्देवतां भजेत्॥&lt;br&gt;&#xA;राजसैर्मानवत्वं च तामसैः स्थाणुयोनिता॥ ४६.६९ ॥&lt;br&gt;&#xA;बुद्ध्याद्यैरेव मुक्तिः स्यादेतैरेव च यातना॥ ४६.७० ॥&lt;br&gt;&#xA;अमीषां चाप्य भावे वै न किञ्चिदुपपद्यते॥&lt;br&gt;&#xA;कलादो हि कलादीनां सुवर्णं शोधयेद्यथा॥ ४६.७१ ॥&lt;br&gt;&#xA;तथा रजस्तमश्चैव संशोध्ये सात्त्विकैर्गुणैः॥&lt;br&gt;&#xA;अस्मादेव गुणानां च समवायादनादिजात्॥ ४६.७२ ॥&lt;br&gt;&#xA;सुखिनो दुःखिनश्चैव प्राणिनः शास्त्रदर्शिनः॥&lt;br&gt;&#xA;अष्टाविंशतिलक्षैश्च गुणमेकैकमीश्वरः॥ ४६.७३ ॥&lt;br&gt;&#xA;व्यभजच्चतुरा शीतिलक्षास्ता जीवयोनयः॥&lt;br&gt;&#xA;सकाशान्मनसस्तद्वदात्मनः प्रभवन्ति हि॥ ४६.७४ ॥&lt;br&gt;&#xA;ईश्वरांशाश्च ते सर्वे मोहिताः प्राकृतैर्गुणैः॥&lt;br&gt;&#xA;क्लेशानासादयन्त्येव यथैवाधिकृता विभोः॥ ४६.७५ ॥&lt;br&gt;&#xA;अन्नानां पयसां चापि जीवानां चाथ श्रेयसे॥&lt;br&gt;&#xA;मानुष्यमाहुस्तत्त्वज्ञाः शिवभावेन भावितम्॥ ४६.७६ ॥&lt;br&gt;&#xA;॥नन्दभद्र उवाच॥&lt;br&gt;&#xA;एवमेतत्किं तु भूयः प्रक्ष्याम्येतन्महामते॥&lt;br&gt;&#xA;ईश्वराः सर्वदातारः पूज्यन्ते यैश्च देवताः॥ ४६.७७ ॥&lt;br&gt;&#xA;स्वभक्तांस्तान्न दुःखेभ्यः कस्माद्रक्षन्ति मानवान्॥&lt;br&gt;&#xA;विशेषात्केपि दृश्यन्ते दुःखमग्नाः सुरान्रताः॥ ४६.७८ ॥&lt;br&gt;&#xA;इति मे मुह्यते बुद्धिस्त्वं वा किं बाल मन्यसे॥ ४६.७९ ॥&lt;br&gt;&#xA;॥बाल उवाच॥&lt;br&gt;&#xA;अशुचिश्च शुचिश्चापि देवभक्तो द्विधा स्मृतः॥&lt;br&gt;&#xA;कर्मणा मनसा वाचा तद्रतो भक्त उच्यते॥ ४६.८० ॥&lt;br&gt;&#xA;अशुचिर्देवताश्चैव यदा पुजयते नरः॥&lt;br&gt;&#xA;तदा भूतान्या विशन्ति स च मुह्यति तत्क्षणात्॥ ४६.८१ ॥&lt;br&gt;&#xA;विमूढश्चाप्टयकार्याणि तानि तानि निषेवते॥&lt;br&gt;&#xA;ततो विनश्यति क्षिप्रं नाशुचिः पूजयेत्ततः॥&lt;br&gt;&#xA;शुचिर्वाभ्यर्चयेद्यश्च तस्य चेदशुभं भवेत्॥ ४६.८२ ॥&lt;br&gt;&#xA;तस्य पूर्वकृतं व्यक्तं कर्मणां कोटि मुच्यते॥&lt;br&gt;&#xA;महेश्वरो ब्रह्महत्याभयाद्यत्र ततस्ततः॥ ४६.८३ ॥&lt;br&gt;&#xA;सस्नौ तीर्थेषु कस्माच्च इतरो मुच्यते कथम्॥&lt;br&gt;&#xA;अम्बरीषसुतां हृत्वा पर्वतान्नारदात्तथा॥ ४६.८४ ॥&lt;br&gt;&#xA;सीतापहारमापेदे रामोऽन्यो मुच्यते कथम्॥&lt;br&gt;&#xA;ब्रह्मापि शिरसश्छेदं कामयित्वा सुतामगात्॥ ४६.८५ ॥&lt;br&gt;&#xA;इन्द्रचन्द्ररविविष्णुप्रमुखाः प्राप्नुयुः कृतम्॥&lt;br&gt;&#xA;तस्मादवश्यं च कृतं भोज्यमेव नरैः सदा॥ ४६.८६ ॥&lt;br&gt;&#xA;मुच्यते कोऽपि स्वकृतान्नैवेति श्रुतिनिर्णयः॥&lt;br&gt;&#xA;किं तु देवप्रसादेन लभ्यमेकं सुरव्रतैः॥ ४६.८७ ॥&lt;br&gt;&#xA;बहुभिर्जन्मभिर्भोज्यं भुज्येतैकेन जन्मना॥&lt;br&gt;&#xA;तच्च भुक्त्वात तस्त्वर्थो भवेदिति विनिश्चयः॥ ४६.८८ ॥&lt;br&gt;&#xA;ये तप्यन्ते गतैः पापैः शुचयो देवताव्रताः॥&lt;br&gt;&#xA;इह ते पुत्रपौत्रैश्च मोदन्तेऽमुत्र चेह च॥ ४६.८९ ॥&lt;br&gt;&#xA;तस्माद्देवाः सदा पूज्याः शुचिभिः श्रद्धयान्वितैः॥&lt;br&gt;&#xA;प्रकृतिः शोधनीया च स्ववर्णोदितकर्मभिः॥ ४६.९० ॥&lt;br&gt;&#xA;स्वनुष्ठितोऽपि धर्मः स्यात्क्लेशायैव विनाशिवम्॥&lt;br&gt;&#xA;दुराचारस्य देवोपि प्राहेति भगवान्हरः॥ ४६.९१ ॥&lt;br&gt;&#xA;भोक्तव्यं स्वकृतं तस्मात्पूजनीयः सदाशिवः॥&lt;br&gt;&#xA;स्वाचारेण परित्याज्यौ रागद्वेषाविदं परम्॥ ४६.९२ ॥&lt;br&gt;&#xA;॥नन्दभद्र उवाच॥&lt;br&gt;&#xA;शुद्धप्रज्ञ किमेतच्च पापिनोऽपि नरा यदा॥&lt;br&gt;&#xA;मोदमानाः प्रदृश्यन्ते दारैरपि धनैरपि॥ ४६.९३ ॥&lt;br&gt;&#xA;॥बाल उवाच॥&lt;br&gt;&#xA;व्यक्तं तैस्तमसा दत्तं दानं पूर्वेषु जन्मसु॥&lt;br&gt;&#xA;रजसा पूजितः शम्भुस्तत्प्राप्तं स्वकृतं च तैः॥ ४६.९४ ॥&lt;br&gt;&#xA;किं तु यत्तमसा कर्म कृतं तस्य प्रभावतः॥&lt;br&gt;&#xA;धर्माय न रतिर्भूयात्ततस्तेषां विदांवर॥ ४६.९५ ॥&lt;br&gt;&#xA;भुक्त्वा पुण्यफलं याति नरकं संशयः॥&lt;br&gt;&#xA;अस्मिंश्च संशये प्रोक्तं मार्कण्डेयेन श्रूयते॥ ४६.९६ ॥&lt;br&gt;&#xA;इहैवैकस्य नामुत्र अमुत्रैकस्य नो इह॥&lt;br&gt;&#xA;इह चामुत्र चैकस्य नामुत्रैकस्य नो इह॥ ४६.९७ ॥&lt;br&gt;&#xA;पूर्वोपात्तं भवेत्पुण्यं भुक्तिर्नैवार्जयन्त्यपि॥&lt;br&gt;&#xA;इह भोगः स वै प्रोक्तो दुर्भगस्याल्पमेधसः॥ ४६.९८ ॥&lt;br&gt;&#xA;पूर्वोपात्तं यस्य नास्ति तपोभिश्चार्जयत्यपि॥&lt;br&gt;&#xA;परलोके तस्य भोगो धीमतः स क्रियात्स्फुटम्॥ ४६.९९ ॥&lt;br&gt;&#xA;पूर्वोपात्तं यस्य नास्ति पुण्यं चेहापि नार्जयेत्॥&lt;br&gt;&#xA;ततश्चोहामुत्र वापि भो धिक्तं च नराधमम्॥ ४६.१०० ॥&lt;br&gt;&#xA;इति ज्ञात्वा महाभागत्यक्त्वा शल्यानि कृत्स्नशः॥&lt;br&gt;&#xA;भज रुद्रं वर्णधर्मं पालयास्मात्परं न हि॥ ४६.१०१ ॥&lt;br&gt;&#xA;योहि नष्टेष्वभीष्टेषु प्राप्तेष्वपि च शोचति॥&lt;br&gt;&#xA;तृप्येत वा भवेद्बन्धो निश्चितं सोऽन्यजन्मनः॥ ४६.१०२ ॥&lt;br&gt;&#xA;॥नन्दभद्र उवाच॥&lt;br&gt;&#xA;नमस्तुभ्यमबालाय बालरूपाय धीमते॥&lt;br&gt;&#xA;को भवांस्तत्त्वतो वेत्तुमिच्छामि त्वां शुचिस्मितम्॥ ४६.१०३ ॥&lt;br&gt;&#xA;बहवोऽपि मया वृद्धा दृष्टाश्चोपासिताः सदा॥&lt;br&gt;&#xA;तेषामीदृशका बुद्धिर्न दृष्टा न श्रुतामया॥ ४६.१०४ ॥&lt;br&gt;&#xA;येन मे जन्मसन्देहा नाशिता लीलयैव च॥&lt;br&gt;&#xA;तस्मात्सामान्यरूपस्त्वं निश्चितं न मतं मम॥ ४६.१०५ ॥&lt;br&gt;&#xA;॥बाल उवाच॥&lt;br&gt;&#xA;महदेतत्समाख्येयमेकाग्रः श्रृणु तत्त्वतः॥&lt;br&gt;&#xA;इतः सप्ताधिके चापि सप्तमे जन्मनि त्वहम्॥ ४६.१०६ ॥&lt;br&gt;&#xA;वैदिशे नगरे विप्रो नाम्नाऽसं धर्मजालिकः॥&lt;br&gt;&#xA;वेदवेदाङ्गतत्त्वत्रः स्मृतिशास्त्रार्थविद्वरः॥ ४६.१०७ ॥&lt;br&gt;&#xA;व्याख्याता धर्मशास्त्राणां यथा साक्षाद्बृहस्पतिः॥&lt;br&gt;&#xA;किं त्वहं विविधान्धर्माल्लोङ्कानां वर्णये भृशम्॥ ४६.१०८ ॥&lt;br&gt;&#xA;स्वयं चातिदुराचारः पापिनामपि पापराट्॥&lt;br&gt;&#xA;मंसाशी मद्यसेवी च परदाररतः सदा॥ ४६.१०९ ॥&lt;br&gt;&#xA;असत्यभाषी दम्भीच सदा धर्मध्वजी खलः॥&lt;br&gt;&#xA;लोभी दुरात्मा कथको न कर्ता कर्हिचित्क्वचित्॥ ४६.११० ॥&lt;br&gt;&#xA;यस्माज्जालिकवज्जालं लोकेभ्योऽहं क्षिपामि च॥&lt;br&gt;&#xA;तत्त्वज्ञा मां ततः प्राहुर्धर्मजालिक इत्युत॥ ४६.१११ ॥&lt;br&gt;&#xA;सोऽहं तैर्बहुभिश्चीर्णैः पातकैरन्त आगते॥&lt;br&gt;&#xA;मृतो गतो यमस्थानं पातितः कूटशाल्मलीम्॥ ४६.११२ ॥&lt;br&gt;&#xA;यमदुतैस्ततः कृष्टः स्मार्यमामः स्वचेष्टितम्॥&lt;br&gt;&#xA;खड्गैश्च कृत्यमानोऽहं जीवामि प्रमियामि च॥ ४६.११३ ॥&lt;br&gt;&#xA;आत्मानं बहुधा निन्दञ्छाश्वतीर्न्यवसं समाः॥&lt;br&gt;&#xA;नरके या मतिर्भूयाद्धर्मं प्रति प्रपीडतः॥ ४६.११४ ॥&lt;br&gt;&#xA;सा चेन्मुहूर्तमात्रं स्यादपि धन्यस्ततः पुमान्॥&lt;br&gt;&#xA;नमोनमः कर्मभूम्यै सुकृतं दुष्कृतं च वा॥ ४६.११५ ॥&lt;br&gt;&#xA;यस्यां मुहूर्तमात्रेण युगैरपि न नश्यति॥&lt;br&gt;&#xA;ततो विपश्चिज्जनको मोक्षयामास नारकात्॥ ४६.११६ ॥&lt;br&gt;&#xA;तैः सहाहं प्रमुक्तश्च कथञ्चिदवपीडितः॥&lt;br&gt;&#xA;स्थाणुत्वमनुभूयाथ क्लेशानासाद्य भूरिशः॥ ४६.११७ ॥&lt;br&gt;&#xA;कीटोहमभवं पश्चात्तीरे सारस्वते शुभे॥&lt;br&gt;&#xA;तत्र मार्गे सुखमिव संसुप्तोहं यदृच्छया॥ ४६.११८ ॥&lt;br&gt;&#xA;आगच्छतो रथस्यास्य शब्दमश्रौषमुन्नतम्॥&lt;br&gt;&#xA;तं मेघनिनदं श्रुत्वा भीतोहं सहसा जवात्॥ ४६.११९ ॥&lt;br&gt;&#xA;मार्गमुत्सृज्य दूरेण प्रपलायनमाचरम्॥&lt;br&gt;&#xA;एतस्मिन्नन्तरे व्यासस्तत्र प्राप्तो यदृच्छया॥ ४६.१२० ॥&lt;br&gt;&#xA;स मामपश्यत्त्रस्तं च कृपया संयुतो मुनिः॥&lt;br&gt;&#xA;यन्मया सर्वलोकानां नानाधर्माः प्रकीर्तिताः॥ ४६.१२१ ॥&lt;br&gt;&#xA;विप्रजन्मनि तस्यैव प्रभावाद्व्याससङ्गमः॥&lt;br&gt;&#xA;ततः सर्वरुतज्ञो मां प्राहार्च्यः कीटभाषया॥ ४६.१२२ ॥&lt;br&gt;&#xA;किमेवं नश्यसे कीट कस्मान्मृत्योर्बिभेषि च॥&lt;br&gt;&#xA;अहो समुचिता भीतिर्मनुष्यस्य कुतस्तव॥ ४६.१२३ ॥&lt;br&gt;&#xA;इत्युक्तो मतिमान्पूर्वपुण्याद्व्यासं तदोचिवान्॥&lt;br&gt;&#xA;न मे भयं जगद्वन्द्य मृत्योरस्मात्कथञ्चन॥ ४६.१२४ ॥&lt;br&gt;&#xA;एतदेव भयं मान्य गच्छेयमधमां गतिम्॥&lt;br&gt;&#xA;अस्या अपि कुयोनेश्च सन्त्यन्याः कोटिशोऽधमाः॥ ४६.१२५ ॥&lt;br&gt;&#xA;तासु गर्भादिकक्लेशभीतस्त्रस्तोऽस्मि नान्यथा॥ ४६.१२६ ॥&lt;br&gt;&#xA;॥व्यास उवाच॥&lt;br&gt;&#xA;मा भयं कुरु सर्वाभ्यो योनिभ्यश्च चिरादिव॥&lt;br&gt;&#xA;मोक्षयिष्यामि ब्राह्मण्यं प्रापयिष्यामि निश्चितम्॥ ४६.१२७ ॥&lt;br&gt;&#xA;इत्युक्तोहं कालियेन तं प्रणम्य जगद्गुरुम्॥&lt;br&gt;&#xA;मार्गमागत्य चक्रेण पीडितो मृत्युमागमम्॥ ४६.१२८ ॥&lt;br&gt;&#xA;ततः काकश्रृगालादियोनिष्वस्मि यदाऽभवम्॥&lt;br&gt;&#xA;तदातदा समागम्य व्यासो मां स्मारयच्च तत्॥ ४६.१२९ ॥&lt;br&gt;&#xA;ततो बहुविधा योनीः परिक्रम्यास्मि कर्षितः॥&lt;br&gt;&#xA;ब्राह्मणस्य च गेहेस्यां योनौ जातोऽतिदुःखितः॥ ४६.१३० ॥&lt;br&gt;&#xA;ततो जन्मप्रभृत्यस्मि पितृभ्यां परिवर्जितः॥&lt;br&gt;&#xA;गलत्कुष्ठी महापीडामेतां योऽनुभवामि च॥ ४६.१३१ ॥&lt;br&gt;&#xA;ततो मां पञ्चमे वर्षे व्यास आगत्य जप्तवान्॥&lt;br&gt;&#xA;कर्णे सारस्वतं मन्त्रं तेनाहं संस्मरामि च॥ ४६.१३२ ॥&lt;br&gt;&#xA;अनधीतानि शास्त्राणि वेदान्धर्मांश्च कृत्स्नशः॥&lt;br&gt;&#xA;उक्तं व्यासेन चेदं मे गच्छ क्षेत्रं गुहस्य च॥&lt;br&gt;&#xA;तत्र त्वं नन्दभद्रं च आश्वासयमहामतिम्॥ ४६.१३३ ॥&lt;br&gt;&#xA;त्यत्क्वा बहूदके प्राणानस्थिक्षेपं महीजले॥&lt;br&gt;&#xA;काराय्य त्वं ततो भावी मैत्रेय इति सन्मुनिः॥ ४६.१३४ ॥&lt;br&gt;&#xA;गमिष्यसि ततो मोक्षमिति मां व्यास उक्तवान्॥&lt;br&gt;&#xA;आगतश्च ततश्चात्र वाहीकेभ्योऽयोऽतिक्लेशतः॥ ४६.१३५ ॥&lt;br&gt;&#xA;इति ते कथितं सर्वमात्मनश्चरितं मया॥&lt;br&gt;&#xA;पापमेवंविधं कष्टं नन्दभद्र सदा त्यज॥ ४६.१३६ ॥&lt;br&gt;&#xA;॥नन्दभद्र उवाच॥&lt;br&gt;&#xA;अहो महाद्भुतं तुभ्यं चरितं येन मे हृदि॥&lt;br&gt;&#xA;भूयः शतगुणं जातं धर्मायदृढमानसम्॥ ४६.१३७ ॥&lt;br&gt;&#xA;किं तु त्वयोक्तधर्मस्य कर्तुकामोस्‌मि निष्कृतिम्॥&lt;br&gt;&#xA;धर्मं स्मर भवांस्तस्मात्किञ्चिदादिश निश्चितम्॥ ४६.१३८ ॥&lt;br&gt;&#xA;॥बाल उवाच॥&lt;br&gt;&#xA;अत्र तीर्थे च सप्ताहं निराहारस्त्वहं स्थितः॥&lt;br&gt;&#xA;सूर्यमन्त्राञ्जमिष्यामि त्यक्ष्यामि च ततस्त्वसून्॥ ४६.१३९ ॥&lt;br&gt;&#xA;ततो बर्करिकातीर्थे दग्धव्योहं त्वया तटे॥&lt;br&gt;&#xA;अस्थीनि सागरे चापि मम क्षेप्याणि चात्र हि॥ ४६.१४० ॥&lt;br&gt;&#xA;यदि सापह्नवं चित्तं मय्यतीव तवास्ति चेत्॥&lt;br&gt;&#xA;ततस्त्वां गुरुकार्यार्थमादेक्ष्यामि श्रृणुष्व तत्॥ ४६.१४१ ॥&lt;br&gt;&#xA;अस्मिन्बहूदके तीर्थे यत्र प्राणांस्त्यजाम्यहम्॥&lt;br&gt;&#xA;तत्र मन्नामचिह्नस्ते संस्थाप्यो भास्करो विभुः॥ ४६.१४२ ॥&lt;br&gt;&#xA;आरोग्यं धनधान्यं च पुत्रदारादिसम्पदः॥&lt;br&gt;&#xA;भास्करो भगवांस्तुष्टो दद्यादेतच्छ्रुतेर्वचः॥ ४६.१४३ ॥&lt;br&gt;&#xA;सविता परमो देवः सर्वस्वं वा द्विजन्मनाम्॥&lt;br&gt;&#xA;वेदवेदाङ्गगीतश्च त्वमप्येनं सदा भज॥ ४६.१४४ ॥&lt;br&gt;&#xA;बहूदकमिदं कुण्डं संसेव्यं च सदा त्वया॥&lt;br&gt;&#xA;माहात्म्यमस्य वक्ष्यामि सङ्क्षेपाद्व्यास सूचितम्॥ ४६.१४५ ॥&lt;br&gt;&#xA;बहूदके कुण्डवरे स्नाति यो विधिवन्नरः॥&lt;br&gt;&#xA;आरोग्यं धनधान्याद्यं तस्य स्यात्सर्वजन्मसु॥ ४६.१४६ ॥&lt;br&gt;&#xA;बहूदके च यः स्नात्वा सप्तम्यां माघमासके॥&lt;br&gt;&#xA;दद्यात्पिण्डं पितॄणां च तेऽक्ष्यां तृप्तिमाप्नुयुः॥ ४६.१४७ ॥&lt;br&gt;&#xA;बहूदकस्य तीरे यः शुचिर्यजति वै क्रतुम्॥&lt;br&gt;&#xA;शतक्रतुफलं तस्य नास्ति काचिद्विचारणा॥ ४६.१४८ ॥&lt;br&gt;&#xA;अत्र यस्त्यजति प्राणान्बहूदकतटे नरः॥&lt;br&gt;&#xA;मोदते सूर्यलोकेऽसौ धर्मिणां च सुतो भवेत्॥ ४६.१४९ ॥&lt;br&gt;&#xA;बहूदकस्य तीरे च यः कुर्य्याज्जपसाधनम्॥&lt;br&gt;&#xA;सर्वं लक्षगुणं प्रोक्तं जपो होमश्च पूजनम्॥ ४६.१५० ॥&lt;br&gt;&#xA;बहूदकस्य तीरे च द्विजमेकं च भोजयेत्॥&lt;br&gt;&#xA;यो मिष्टान्नेन तस्य स्याद्विप्रकोटिश्च भोजिता॥ ४६.१५१ ॥&lt;br&gt;&#xA;बहूदकस्य तीरे या नारी गौरिणिकाः शुभाः॥&lt;br&gt;&#xA;सम्भोजयति तस्याश्च कुर्यात्सुस्वागतं ह्युमा॥ ४६.१५२ ॥&lt;br&gt;&#xA;बहूदकस्य तीरे च यः कुर्याद्योगसाधनम्॥&lt;br&gt;&#xA;षण्मासाभ्यन्तरे सिद्धिर्भवेत्तस्य न संशयः॥ ४६.१५३ ॥&lt;br&gt;&#xA;बहूदकस्य तीरे च प्रेतानुद्दिश्य दीयते॥&lt;br&gt;&#xA;यत्किञ्चिदक्षयं तेषामुपतिष्ठेन्न चान्यथा॥ ४६.१५४ ॥&lt;br&gt;&#xA;स्नानं दानं जपो होमः स्वाध्यायः पितृतर्पणम्॥&lt;br&gt;&#xA;कृतं बहूदकतटे सर्वं स्यात्सुमहात्फलम्॥ ४६.१५५ ॥&lt;br&gt;&#xA;त्वयैतद्धृदि सन्धार्य फलं व्यासेन सूचितम्॥&lt;br&gt;&#xA;बहूदकस्य कुण्डस्य नन्दभद्र महामते॥ ४६.१५६ ॥&lt;br&gt;&#xA;इत्युक्त्वा सोऽभवन्मौनी स्नात्वा कुण्डे ततः शुचिः॥&lt;br&gt;&#xA;तीरे प्रस्तरमाश्रित्य स्वयं मन्त्राञ्जाप ह॥ ४६.१५७ ॥&lt;br&gt;&#xA;॥श्रीनारद उवाच॥&lt;br&gt;&#xA;ततः स सप्तरात्रान्ते जहौ बालो निजानसून्॥&lt;br&gt;&#xA;संस्कारितो यथोक्तं च नन्दभद्रेण ब्राह्मणैः॥ ४६.१५८ ॥&lt;br&gt;&#xA;यत्र बालः स च प्राणाञ्जहौ जपपरायणः॥&lt;br&gt;&#xA;बालादित्यमिति ख्यातं तत्रास्थापयत प्रभुम्॥ ४६.१५९ ॥&lt;br&gt;&#xA;बहूदके च यः स्नात्वा बालादित्यं प्रपूजयेत्॥&lt;br&gt;&#xA;तस्य स्याद्भास्करस्तुष्टो मोक्षोपायं च विन्दति॥ ४६.१६० ॥&lt;br&gt;&#xA;नन्दभद्रो ऽप्यथान्यस्यां भार्यायामपरान्सुतान्॥&lt;br&gt;&#xA;उत्पाद्यात्मसमन्धीमाञ्छिवसूर्यपरायणः॥ ४६.१६१ ॥&lt;br&gt;&#xA;रुद्रदेहं ययौ पार्थ पुनरावृत्तिदुर्लभम्॥&lt;br&gt;&#xA;एवमेतन्महाकुण्डं बहूदकमिति स्मृतम्॥ ४६.१६२ ॥&lt;br&gt;&#xA;अस्य तीरे स्वमंशं च वल्लीनाथः प्रमेक्ष्यति॥&lt;br&gt;&#xA;दत्तात्रेयस्य यो योगी ह्यवतारो भविष्यति॥ ४६.१६३ ॥&lt;br&gt;&#xA;अर्चयित्वा च तं देवं योगसिद्धि मवाप्नुयात्॥&lt;br&gt;&#xA;पशूनामृद्धिमाप्नोति गोशरण्यो ह्यसौ प्रभुः॥ ४६.१६४ ॥&lt;br&gt;&#xA;पश्चिमायां बुधसुतस्तथा क्षेत्रं स भारत॥&lt;br&gt;&#xA;पुरूरवादित्यमिति स्थापयामास पार्थिवः॥ ४६.१६५ ॥&lt;br&gt;&#xA;सर्वकामप्रदश्चासौ भट्टदित्यसमो रिवः॥&lt;br&gt;&#xA;बहूदकक्षेत्रसमं तस्य क्षेत्रं च भारत॥ ४६.१६६ ॥&lt;br&gt;&#xA;अस्य तीर्थस्य माहात्म्यं जप्तव्यं कर्णमूलके॥&lt;br&gt;&#xA;पुत्रस्य वापि शिष्यस्य न कथञ्चन नास्तिकः॥ ४६.१६७ ॥&lt;br&gt;&#xA;श्रृणोतीदं श्रद्धया यस्तस्य तुष्येश्च भास्करः॥&lt;br&gt;&#xA;धारयन्हृदये मोक्षम्मुच्यते भवसागरात्॥ ४६.१६८ ॥&lt;br&gt;&#xA;इचि श्रीस्कान्दे महापुराण एकाशीतिसाहस्र्यां संहितायां प्रथमे&#xA;माहेश्वरखण्डे कौमारिकाखण्डे बहूदकमाहात्म्य बालादित्यवृत्तान्तवर्णनन्नाम&#xA;षट्चत्वारिंशोऽध्यायः॥ ४६ ॥ छ ॥&lt;/p&gt;</description>
    </item>
  </channel>
</rss>
