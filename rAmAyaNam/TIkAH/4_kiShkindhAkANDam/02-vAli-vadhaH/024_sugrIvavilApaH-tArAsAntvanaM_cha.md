+++
title = "०२४ सुग्रीवविलापः-तारासान्त्वनं च"
title_english = "024 Tara Sugreeva s resolve to die with Valii"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-024-Sugreeva_Vilapaha_Thara_Santvanam_Cha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/02-vAli-vadhaH/024_sugrIvavilApaH-tArAsAntvanaM_cha.md">
<details><summary><h3>IITK ...{Loading}...</h3></summary>

Sugriva blames himself for his action -- praises Vali for his virtues --
seeks Rama's permission to immolate himself -- Rama consoles -- Tara
pleads with Rama to slay her.



#### श्लोकः
##### मूलम्
तां चाश्रुवेगेन दुरासदेन  
त्वभिप्लुतां शोकमहार्णवेन।  
पश्यंस्तदा वाल्यनुजस्तरस्वी  
भ्रातुर्वधेनाप्रतिमेन तेपे4.24.1॥

##### शब्दार्थः
दुरासदेन by the unassailable, शोकमहार्णवेन by the ocean of grief, अश्रुवेगेन with the flood of tears, अभिप्लुताम् overwhelmed, ताम् her,पश्यन् perceiving, तदा then, तरस्वी powerful, वाल्यनुजः younger brother of Vali (Sugriva), अप्रतिमेन incomparable, भ्रातुः वधेन over killing of the brother, तेपे agonized.

##### आङ्ग्लानुवादः
Sugriva, the unassailable younger brother of Vali, perceiving Tara overwhelmed in the ocean of grief felt agonized for the killing of his brother of incomparable power.



#### श्लोकः
##### मूलम्
स बाष्पपूर्णेन मुखेन वीक्ष्य  
क्षणेन निर्विण्णमना मनस्वी।  
जगाम रामस्य शनैस्समीपं  
भृत्यैर्वृतसम्परिदूयमानः4.24.2॥

##### शब्दार्थः
बाष्पपूर्णेन filled with tears, मुखेन face, क्षणेन for a moment, वीक्ष्य glanced, निर्विण्णमनाः  depressed soul, मनस्वी highly sensitive, सः Sugriva, सम्परिदूयमानः pained, भृत्यैः by attendants, वृतः surounded, शनैः slowly, रामस्य to Rama, समीपम् presence, जगाम reached.

##### आङ्ग्लानुवादः
Face drenched with tears, highly sensitive Sugriva glanced at Tara for a moment.  
Pained and depressed at heart, and surrounded by attendants, he slowly approached Rama.



#### श्लोकः
##### मूलम्
स तं समासाद्य गृहीतचाप  
मुदात्तमाशीविषतुल्यबाणम्।  
यशस्विनं लक्षणलक्षिताङ्ग  
मवस्थितं राघव मित्युवाच4.24.3॥

##### शब्दार्थः
सः he (Sugriva), गृहीतचापम् stood with the bow, उदात्तम् magnanimous, आशीविषतुल्यबाणम्  with sepentlike arrow, यशस्विनम् illustrious, लक्षणलक्षिताङ्गम् endowed with auspicious features, अवस्थितम् him, who stood, तं राघवम् that Rama, समासाद्य went near, इति thus, उवाच spoke.

##### आङ्ग्लानुवादः
Duly approaching the illustrious Rama, endowed with auspicious signs, who stood with his bow and serpentlike arrows, Sugriva thus submittedः



#### श्लोकः
##### मूलम्
यथा प्रतिज्ञातमिदं नरेन्द्र  
कृतं त्वया दृष्टफलं च कर्म।  
ममाद्य भोगेषु नरेन्द्रपुत्र  
मनो निवृत्तं सहजीवितेन4.24.4॥

##### शब्दार्थः
नरेन्द्र O king, त्वया by you, यथा as, प्रतिज्ञातम् promised, इदम् this, दृष्टफलम् seen the result, कर्म deed, कृतम् done, नरेन्द्रपुत्र son of a king, सह जीवितेन along with life, अद्य now, मम to me, मनः mind, भोगेषु in pleasures, निवृत्तम् not interested.

##### आङ्ग्लानुवादः
'Your majesty you have struck down Vali as promised and the consequences of your action are seen now. O prince, however, my mind is not interested in the enjoyment of pleasures. I have no interest in life.



#### श्लोकः
##### मूलम्
अस्यां महिष्यां तु भृशं रुदन्त्या  
पुरे च विक्रोशति दुःखतप्ते।  
हतेऽग्रजे संशयितेऽङ्गदे च  
न राम राज्ये रमते मनो मे4.24.5॥

##### शब्दार्थः
राम Rama, अस्याम् when she, महिष्याम् this queen, भृशम् deeply, रुदन्त्याम्  is weeping, दुःखतप्ते agonized, पुरे in the city, विक्रोशति wailing, नृपे the king, हते killed, अग्रजे च and my elder brother, संशयिते uncertain, अङ्गदे Angada's life, मे to me, मनः mind, राज्ये in the kingdom, न रमते not interested.

##### आङ्ग्लानुवादः
'O Rama when the queen (Tara) is weeping, plunged in deep sorrow, the entire city is lamenting in agony, my elder brother is dead and the survival of Angada is uncertain, my mind no longer longs for the enjoyment of the kingdom.



#### श्लोकः
##### मूलम्
क्रोधादमर्षादतिविप्रधर्षा  
द्भ्रातुर्वधो मेऽनुमतः पुरस्तात्।  
हते त्विदानीं हरियूथपेऽस्मिन्  
सुतीव्रमिक्ष्वाकुकुमार तप्स्ये॥4.24.6॥

##### शब्दार्थः
पुरस्तात् earlier, क्रोधात् owing to wrath, अमर्षात् due  to intolerance, अतिविप्रधर्षात् unable to tolerate harsh words, भ्रातुः of brother's, वधः killing, मे to me, अनुमतः agreeable, इक्ष्वाकुवर O prince of the Ikshvakus, इदानीम् now, अस्मिन् this, हरियूथपे leader of monkeys, हते killed, सुतीक्ष्णम् intensely, तप्स्ये I am pained.

##### आङ्ग्लानुवादः
'O prince of the Ikshvaku family, the anger due to my exilement and my intolerance of his harsh words, had made the killing of my brother agreeable to me earlier. Now that the leader of the monkey clan is killed I am  intensely hurt.



#### श्लोकः
##### मूलम्
श्रेयोऽद्य मन्ये मम शैलमुख्ये  
तस्मिन्निवासश्चिरमृश्यमूके।  
यथा तथा वर्तयतस्स्ववृत्त्या  
नेमं निहत्य त्रिदिवस्य लाभः4.24.7॥

##### शब्दार्थः
अद्य now, स्ववृत्त्या natural manner, यथा तथा as usual, वर्तयतः maintaining, मम myself, तस्मिन् on that, शैलमुख्ये great mountain, ऋश्यमूके on Rishyamuka, चिरम् for a long time, निवासः residence, श्रेयः is better, मन्ये I think, इमम् him, निहत्य killing, त्रिदिवस्य even heaven, लाभः attainment, न not.

##### आङ्ग्लानुवादः
'I now feel dwelling long on the great mountain Rishyamuka  as usual and somehow  eking out a livelihood is preferable to attaining heaven as a sequel to the death of my brother.



#### श्लोकः
##### मूलम्
न त्वां जिघांसामि चरेति यन्मा  
मयं महात्मा मतिमानुवाच।  
तस्यैव तद्राम वचोऽनुरूप  
मिदं पुनः कर्म च मेऽनुरूपम्4.24.8॥

##### शब्दार्थः
राम O Rama, महात्मा highsouled, मतिमान् wise, अयम् this , त्वा you, न जिघांसामि I do not like to kill you, चर you may move about, इति this, यत् that Vali, माम् to me, उवाच had said, तत् पुनः again that, तस्यैव to him, अनुरूपम् was fitting, इदम् this, वचः words, कर्म च and that action, मे of mine, अनुरूपम् is in keeping with my nature.

##### आङ्ग्लानुवादः
'O Rama when the wise, highsouled Vali said to me, 'I do not like to kill you in this place be gone from here', his words reflected his nobility. This action of mine (killing of Vali) is, on the other hand, in consonance with my nature.



#### श्लोकः
##### मूलम्
भ्राता कथं नाम महागुणस्य  
भ्रातुर्वधं राघव रोचयेत।  
राज्यस्य दुःखस्य च वीर सारं  
विचिन्तयन्कामपुरस्कृतऽस्सन्4.24.9॥

##### शब्दार्थः
राघव O Rama, वीर hero, कामपुरस्कृतऽस्सन् succumbed to passion, भ्राता brother, राज्यस्य  kingdom's, दुःखस्य च of grief, सारम् essence, चिन्तयन् thinking, महागुणस्य of a virtuous, भ्रातुः brother's, वधम् killing, कथम् नाम how can, रोचयेत to accept.

##### आङ्ग्लानुवादः
'O Rama prompted by passion, without thinking of the difference between obtaining the kingdom to satisfy one's desire and the consequent grief, which brother would  be willing to kill his virtuous elder brother?



#### श्लोकः
##### मूलम्
वधो हि मे मतो नासीत्स्वमाहात्म्याव्यतिक्रमात्।  
ममाऽसीद्बुद्धिदौरात्म्यात्प्राणहारी व्यतिक्रमः4.24.10॥

##### शब्दार्थः
स्वमाहात्म्याव्यतिक्रमात् transgress one's own noble nature, मे वधः killing, मतः acceptable, नासीत् was not, मम me, बुद्धिदौरात्म्यात् due to my wicked thought, प्राणहारी slayer, व्यतिक्रमः overlooking आसीत् became.

##### आङ्ग्लानुवादः
'The idea of killing me was not acceptable to his noble nature, while my wicked thought caused his death.



#### श्लोकः
##### मूलम्
द्रुमशाखावभग्नोऽहं मुहुर्तं परिनिष्टनन्।  
सान्त्वयित्वा त्वनेनोक्तो न पुनः कर्तुमर्हसि4.24.11॥

##### शब्दार्थः
द्रुमशाखावभग्नः with the branch of a tree, मुहूर्तम् for a while, परिनिष्टनन् screamed, अहम् I, अनेन by him, सान्त्वयित्वा conciliating words, पुनः again, कर्तुम् to do, न अर्हसि not proper, उक्तः told.

##### आङ्ग्लानुवादः
'When my brother hit me with the branch of a tree I screamed for a while. But he pacified me and said it was improper and he would not repeat it.



#### श्लोकः
##### मूलम्
भ्रातृत्वमार्यभावश्च धर्मश्चानेन रक्षितः।  
मया क्रोधश्च कामश्च कपित्वं च प्रदर्शितम्4.24.12॥

##### शब्दार्थः
अनेन by him, भ्रातृत्वम् brotherliness आर्यभावश्च feeling of respect, धर्मश्च feeling of duty, रक्षितः protected, मया by me, क्रोधश्च anger, कामश्च passion, कपित्वं च monkey nature, प्रदिर्शितम् is exhibited.

##### आङ्ग्लानुवादः
'Thus while nobility, a feeling of respect,brotherliness and duty was shown to me by my brother, I exhibited wrath, passion and  frivolity, the nature of the monkey.



#### श्लोकः
##### मूलम्
अचिन्तनीयं परिवर्जनीय  
मनीप्सनीयं स्वनवेक्षणीयम्।  
प्राप्तोऽस्मि पाप्मानमिमं नरेन्द्र  
भ्रातुर्वधात्त्वाष्ट्रवधादिवेन्द्रः4.24.13॥

##### शब्दार्थः
नरेन्द्र O king, भ्रातुः a brother's, वधात् with his death, त्वाष्ट्रवधात् by killing Tvashta, इन्द्र Indra, इव similarly, अचिन्तनीयम् unthinkable, परिवर्जनीयम् avoidable, अनीप्सनीयम् undesirable, स्वनवेक्षणीयम् ignoble, इम्म् this, पाप्मानम् sinful act, प्राप्तः अस्मि I committed.

##### आङ्ग्लानुवादः
'O king  just as Indra committed sin by killing Tvashta, I have reaped the sin by  killing my brorther which is unthinkable, avoidable, undesirable and ignoble.



#### श्लोकः
##### मूलम्
पाप्मानमिन्द्रस्य मही जलं च  
वृक्षाश्च कामं जगृहुः स्त्रियश्च।  
को नाम पाप्मानमिमं क्षमेत  
शाखामृगस्य प्रतिपत्तुमिच्छेत्॥4.24.14॥

##### शब्दार्थः
कामं surely, इन्द्रस्य Indra's, पाप्मानम् sinful action, मही earth, जलं च and water, वृक्षाश्च and  
trees, स्त्रियश्च women, जगृहुः received, शाखामृगस्य of an animal moving on branches of plants, a monkey, इमम् this, पाप्मानम् sin, को नाम who will, क्षमेत will pardon, प्रतिपत्तुम् to receive, इच्छेत will desire.

##### आङ्ग्लानुवादः
'Trees owned the sin of Indra and it was shared by the earth, water and women voluntarily.But who is there to pardon a monkey and own the sin?



#### श्लोकः
##### मूलम्
नार्हामि सम्मानमिमं प्रजानां  
न यौवराज्यं कुत एव राज्यम्।  
अधर्मयुक्तं कुलनाशयुक्त  
मेवंविधं राघव कर्म कृत्वा4.24.15॥

##### शब्दार्थः
राघव Rama, अधर्मयुक्तम् unrighteous, कुलनाशयुक्तम् that which destroys the clan, एवंविधम् such, कर्म deed, कृत्वा having done, प्रजानाम् of people, इमम् this, सम्मानम् respect, न अर्हामि I am not fit, यौवराज्यम् heirapparent , न not, राज्यम् kingdom, कुत एव what to say.

##### आङ्ग्लानुवादः
'O Rama having acted in an unrighteous manner, which destroys the clan, I am not fit to accept the respect of people nor the status of a prince regent, what to speak of kingship?



#### श्लोकः
##### मूलम्
पापस्य कर्ताऽस्मि विगर्हितस्य  
क्षुद्रस्य लोकापकृतस्य चैव।  
शोको महान्मामभिवर्ततेऽयं  
वृष्टेर्यथा निम्नमिवाम्बुवेगः4.24.16॥

##### शब्दार्थः
विगर्हितस्य of a condemned one, क्षुद्रस्य of a mean act, लोकापकृतस्य  act harmful to the world, पापस्य of sin, कर्ता committed, अस्मि I have, वृष्टेः अम्बुवेगः इव similar to the speed of rain water (that reaches low levels), महान् great, अयं शोकः this sorrow, माम् me, निम्नम् to a lowlying area, इव like, अभिवर्तते engulfed.

##### आङ्ग्लानुवादः
'I have committed a sin which is condemned by the world. This intense grief has engulfed me just as the flow of rain water inundates the lowlying area when it rains.



#### श्लोकः
##### मूलम्
सोदर्यघातापरगात्रवालः  
सन्तापहस्ताक्षिशिरोविषाणः।  
एनोमयो मामभिहन्ति हस्ती  
दृप्तो नदीकूलमिव प्रवृद्धः॥4.24.17॥

##### शब्दार्थः
सोदर्यघातापरगात्रवालः slaying of brother forming a tail of the body, सन्तापहस्ताक्षिशिरोविषाणः  remorse forming the trunk, eyes, head and tusks, एनोमयः sinful, दृप्तः proud, प्रवृद्धः growing, हस्ती elephant, माम् me, नदीकूलमिव like the banks of a river, अभिहन्ति is striking me.

##### आङ्ग्लानुवादः
'The elephant of sin (hanging heavily on me) has a tail of treacherous killing of one's own brother, which has resulted in deep sorrow in the form of a trunk, eyes, head and tusks.This elephant is striking at me as he would strike the bank of a river when he grows strong and gets puffed up with the pride of energy. (The idea of a proud elephant striking at the target is superimposed on the sin committed by Sugriva.The animal's tail is  the killing of a brother. Sugriva's remorse spreads all over the body trunk, eyes, head and tusks of the animal. As a proud elephant strikes at the river bank the sin is striking at Sugriva to destroy him. The Rupaka here is perfect and total).



#### श्लोकः
##### मूलम्
अंहो बतेदं नृवराविषह्यं  
निवर्तते मे हृदि साधुवृत्तम्।  
विवर्णमग्नौ परितप्यमानं  
किट्टं यथा राघव जातरूपम्4.24.18॥

##### शब्दार्थः
नृवर O distinguished sire, राघव O Rama, मे in my, हृदि in heart, साधुवृत्तम् good behaviour, इदम् this, अंहः this anxiety, अविषह्य unbearable, अग्नौ in fire, परितप्यमानम् being  
burnt, विवर्णम्  brightens in colour, जातरूपम् gold, किट्टं यथा like the dirt, निवर्तते turned, बत indeed.

##### आङ्ग्लानुवादः
'O distinguished Rama this anxiety is unbearable for me. My good behaviour is relegated to the back of my heart unable to bear the sin, just like the dirt surfaces pushing the bright colour of gold when burnt in fire.



#### श्लोकः
##### मूलम्
महाबलानां हरियूथपाना  
मिदं कुलं राघव मन्निमित्तम्।  
अस्याङ्गदप्यापि च शोकतापा  
दर्धस्थितप्राणमितीव मन्ये॥4.24.19॥

##### शब्दार्थः
राघव Rama, मन्नमित्तम् on my account, अस्य of this, अङ्गदस्य Angada's, शोकतापात् च due to remorse, महाबलानाम् of the strong one's, हरियूथपानाम् of the leaders of monkey troops, इदं कुलम् this race, अर्धस्थितप्राणम् halfdead, इतीव like this, मन्ये I feel.

##### आङ्ग्लानुवादः
'O Rama this race of mighty monkey chiefs is as though reduced to a halfdead state because of my action and the grief of Angada.



#### श्लोकः
##### मूलम्
सुतस्सुलभ्यस्सुजनस्सुवश्यः  
कुतस्तु पुत्रस्सदृशोऽङ्गदेन।  
न चापि विद्येत स वीर देशो  
यस्मिन्भवेत्सोदरसन्निकर्षः4.24.20॥

##### शब्दार्थः
अङ्गदेन with Angada, सदृशः find, सुजनः a good man सुलभ्य easily accessible in need, सुवश्यः सुतः  easily controllable son, पुत्रः son, कुतः while, वीर O warrior, यस्मिन् wherever, सोदरसन्निकर्षः association with a brother, भवेत् may be, सः देशः चापि place too, न विद्येत not there.

##### आङ्ग्लानुवादः
'One can find easily a son who is controllable and accessible in need but it is difficult  
to find a good son like Angada, who is virtuous and mighty and who is respectful to parents. O warrior (Rama), there is no place where I can get a brother like Vali. (A brother cannot be made. His relationship is natural. Rama stresses the same subhashita in Yuddhakanda when Lakshmana swooned).



#### श्लोकः
##### मूलम्
यद्यङ्गदो वीरवरार्ह जीवेत्  
जीवेच्छ माता परिपालनार्थम्।  
विना तु पुत्रं परितापदीना  
तारा न जीवेदिति निश्चितं मे4.24.21॥

##### शब्दार्थः
यदि if, वीरवरार्हः  mighty hero, अङ्गदः Angada, जीवेत् may live, माता his mother, परिपालनार्थम् to take care  जीवेत् will live, पुत्रं विना तु without her son, परितापदीना dejected and miserable, तारा Tara, न जीवेत् will not live, इति this, मे my, निश्चितम् it is my firm belief.

##### आङ्ग्लानुवादः




#### श्लोकः
##### मूलम्
सोऽहं प्रवेक्ष्याम्यतिदीप्तमग्निं  
भ्रात्रा च पुत्रेण च सख्यमिच्छन्।  
इमे विचेष्यन्ति हरिप्रवीरा  
स्सीतां निदेशे तव वर्तमानाः4.24.22॥

##### शब्दार्थः
सः अहम् I, भ्रात्रा च and with brother, पुत्रेण च and with the son, सख्यम् friendship, इच्छन् desiring, अतिदीप्तम्  blazing, अग्निम् fire, प्रवेक्ष्यामि I will enter, इमे these, हरिप्रवीराः monkey leaders, तवनिदेशे as per your command, वर्तमानाः go around, सीताम् for Sita, विचेष्यन्ति will search.

##### आङ्ग्लानुवादः
'I am a sinner. I desire to enter the blazing fire (for atonement) in order to maintain friendship with my brother and son. At your command these vanara leaders will go  
round and search for Sita.



#### श्लोकः
##### मूलम्
कृत्स्नं तु ते सेत्स्यति कार्यमेत  
न्मय्यप्रतीते मनुजेन्द्रपुत्र  
कुलस्य हन्तारमजीवनार्हं  
रामानुजानीहि कृतागसं माम्4.24.23॥

##### शब्दार्थः
मनुजेन्द्रपुत्र O prince, राम Rama, मयि myself, अप्रतीतेऽपि even if dead, ते your, कृत्स्नम् entire, एतत् कार्यम् this task, सेत्स्यति will be accomplished, कुलस्य of the whole race, हन्तारम् who has killed, अजीवनार्हम् unfit to live, कृतागसम् sinful, माम् to me, अनुजानीहि permit.

##### आङ्ग्लानुवादः
'O prince Rama even if I am dead the entire task of yours, will be accomplished by the  vanara race. I have ruined the whole race. I am sinful and not fit to live. Permit me (to enter fire).



#### श्लोकः
##### मूलम्
इत्येवमार्तस्य रघुप्रवीरः  
श्रुत्वा वचो वाल्यनुजस्य तस्य।  
सञ्जातबाष्पः परवीरहन्ता  
रामो मुहूर्तं विमना बभूव4.24.24॥

##### शब्दार्थः
रघुप्रवीरः  hero of the Raghu dynasty, परवीरहन्ता killer of enemy heroes, रामः Rama, आर्तस्य of the pitiable one, वालिजघन्यजस्य of Vali's brother, इत्येवम् in  this manner, वचः words, श्रुत्वा  hearing, सञ्जातबाष्पः shedding tears in grief, मुहूर्तम्  for a while, विमनाः disconsolate, बभूव remained.

##### आङ्ग्लानुवादः
Rama, the hero of the Raghu dynasty, a destroyer of the enemy heroes, was moved to tears. He lost composure for a moment when he heard Sugriva's lament.



#### श्लोकः
##### मूलम्
तस्मिन् क्षणेऽभीक्ष्णमवेक्ष्यमाणः  
क्षितिक्षमावान्भुवनस्य गोप्ता।  
रामो रुदन्तीं व्यसने निमग्नां  
समुत्सुकः सोऽथ ददर्श ताराम्4.24.25॥

##### शब्दार्थः
क्षितिक्षमावान् tolerant like the earth, भुवनस्य of the world, गोप्ता protector, सः रामः that Rama, तस्मिन् in that, क्षणे  a moment, समुत्सुकः with kindly, अभीक्ष्णम् keenly, अवेक्षमाणः while looking, अथ then, व्यसने in grief, निमग्नाम् plunged in, रुदन्तीम् weeping, ताराम् Tara, ददर्श saw.

##### आङ्ग्लानुवादः
In that moment, Rama,the protector of the world, tolerant like the earth, beheld Tara plunged in grief, looking at him again and again and weeping.



#### श्लोकः
##### मूलम्
तां चारुनेत्रां कपिसिंहनाथां  
पतिं समाश्लिष्य तदा शयानाम्।  
उत्थापयामासुरदीनसत्त्वां  
मन्त्रिप्रधानाः कपिवीरपत्नीम्4.24.26॥

##### शब्दार्थः
चारुनेत्राम्  beautiful eyed, कपिसिंहनाथाम् whose lord was a great lion among monkeys, तदा then, पतिम् lord, समाश्लिष्य by clinging, शयानाम् while lying down, अदीनसत्त्वाम् a noble lady, कपिवीरपत्नीम् wife of the heroic monkey, ताम् her, मन्त्रिप्रधानाः principal ministers, उत्थापयामासुः made her get up.

##### आङ्ग्लानुवादः
The foremost ministers of Vali lifted up the beautifuleyed, noble Tara, wife of the monkey hero clinging to the body of her husband, a lion among monkeys.



#### श्लोकः
##### मूलम्
सा विस्फुरन्ती परिरभ्यमाणा  
भर्तुस्सकाशादपनीयमाना।  
ददर्श रामं शरचापपाणिं  
स्वतेजसा सूर्यमिव ज्वलन्तम्4.24.27॥

##### शब्दार्थः
परिरभ्यमाणा while she was clinging, भर्तुः husband's, सकाशात् from his presence, अपनीयमाना while she was taken away, सा she, विस्फुरन्ती struggling, शरचापपाणिम् wielding bow and arrows, स्वतेजसा by his effulgence, सूर्यमिव like the Sun, ज्वलन्तम् glowing, रामम् Rama, ददर्श saw.

##### आङ्ग्लानुवादः
While Tara was clinging to her husband and struggling, and was being removed from there, she saw effulgent Rama holding bow and arrows glittering like the Sun.



#### श्लोकः
##### मूलम्
सुसंवृतं पार्थिपलक्षणैश्च  
तं चारुनेत्रं मृगशाबनेत्रा।  
अदृष्टपूर्वं पुरुषप्रधान  
मयं स काकुत्स्थ इति प्रजज्ञे4.24.28॥

##### शब्दार्थः
मृगशावनेत्रा  fawneyed, पार्थिवलक्षणैः with all royal marks, सुसंवृतम् him who was endowed with, चारुनेत्रम् beautifuleyed, अदृष्टपूर्वम् never seen before, पुरुषप्रधानम् a magnificent man, तम् him, अयम् this, सः he, काकुत्स्थः of Kakutstha family, इति this, प्रजज्ञे recognized.

##### आङ्ग्लानुवादः
The fawneyed Tara saw the magnificent man of Kakutstha family endowed with all royal marks and beautiful eyes, whom she had never seen before and knew he was Rama.



#### श्लोकः
##### मूलम्
तस्येन्द्रकल्पस्य दुरासदस्य  
महानुभावस्य समीपमार्या।  
आर्ताऽतितूर्णं व्यसनाभिपन्ना  
जगाम तारा परिविह्वलन्ती4.24.29॥

##### शब्दार्थः
आर्या noble, आर्ता desperate, व्यसनम् agony, प्रपन्ना  experiencing, तारा Tara, परिविह्वलन्ती lady shaken up, इन्द्रकल्पस्य equal to Indra, दुरासदस्य unapproachable, महानुभावस्य great man's, तस्य his, समीपम् proximity, अतितूर्णम् quickly, जगाम went.

##### आङ्ग्लानुवादः
The noble Tara, desperate, agonised, totally shaken up quickly went near the magnanimous Rama,  who was like Indraunapproachable.



#### श्लोकः
##### मूलम्
सा तं समासाद्य विशुद्धसत्त्वा  
शोकेन सम्भ्रान्तशरीरभावा।  
मनस्विनी वाक्यमुवाच तारा  
रामं रणोत्कर्षणलब्धलक्षम्4.24.30॥

##### शब्दार्थः
शोकेन out of sorrow, सम्भ्रान्तशरीरभावा a baffled lady with an agitated feeling, मनस्विनी wise, सा तारा that Tara, विशुद्धसत्त्वम् of pure consciousness, रणोत्कर्षणलब्धलक्षम् who could achieve his target due to his preeminence in warfare, तं रामम् Rama, समासाद्य after approaching, वाक्यम् these words, उवाच said.

##### आङ्ग्लानुवादः
Wise Tara, baffled out of grief and agitated, with pure consciousness, approached Rama,  eminent in warfare who could hit the target. And spokeः



#### श्लोकः
##### मूलम्
त्वमप्रमेयश्च दुरासदश्च  
जितेन्द्रियश्चोत्तमधार्मिकश्च।  
अक्षय्यकीर्तिश्च विचक्षणश्च  
क्षितिक्षमावान्क्षतजोपमाक्षः4.24.31॥

##### शब्दार्थः
त्वम् you, अप्रमेयश्च immeasurable, दुरासदश्च unassailable, जितेन्द्रियश्च a selfcontrolled man, उत्तमधार्मेकश्च best among the righteous, अक्षय्यकीर्तिश्च of undecaying fame, विचक्षणश्च  
with a sense of discrimination, क्षितिक्षमावान् with forbearance like earth, क्षतजोपमाक्षः  redcorner eyed

##### आङ्ग्लानुवादः
'You are immeasurable, unassailable, self controlled, and best among the righteous. Your fame never diminishes. You have great sense of discrimination. You are known to possess forbearance like the mother earth. Your eyes are redcornered (which is a sign of valour).



#### श्लोकः
##### मूलम्
त्वमात्तबाणासनबाणपाणि  
र्महाबलस्संहननोपपन्नः।  
मनुष्यदेहाभ्युदयं विहाय  
दिव्येन देहाभ्युदयेन युक्तः॥4.24.32॥

##### शब्दार्थः
आत्तबाणासनबाणपाणिः wielder of bow and arrows, महाबलः mighty, संहननोपपन्नः has power to destroy, त्वम् you, मनुष्यदेहाभ्युदयम्  mighty limbs human, विहाय leaving, दिव्येन a divine, देहाभ्युदयेन assumed a form, युक्तः endowed.

##### आङ्ग्लानुवादः
'You are wielding bow and arrows. You possess mighty human limbs that have the power to destroy the enemy .You  have assumed a divine human body.



#### श्लोकः
##### मूलम्
येनैक बाणेन हतः प्रियो मे  
तेनैव मां त्वं जहि सायकेन।  
हता गमिष्यामि समीपमस्य  
न मामृते राम रमेत वाली4.24.33॥

##### शब्दार्थः
वीर O warrior, येन by whom, एक बाणेन with a single arrow, मे प्रियः my beloved, हतः killed, तेन एव by the same, मां me, त्वम् you, माम् me, सायकेन with an arrow, जहीहि you may kill, हता killed, अस्य his, समीपम् near, गमिष्यामि I will go, मां विना without me, वाली Vali, न रमेत will not be happy.

##### आङ्ग्लानुवादः
'O warrior kill me by the same single arrow with which you killed my beloved lord,Vali. I will join him after death as he will not be happy without me.



#### श्लोकः
##### मूलम्
स्वर्गेऽपि पद्मामलपत्रनेत्र  
स्समेत्य सम्प्रेक्ष्य च मामपश्यन्।  
न ह्येष उच्चावचताम्रचूडा  
विचित्रवेषाप्सरसोऽभजिष्यत्॥4.24.34॥

##### शब्दार्थः
पद्मामलपत्रनेत्र with eyes of clear petals of a lotus, एषः he, स्वर्गे अपि even in heaven, समेत्य after reaching, सम्प्रेक्ष्य looking around, माम् me, अपश्यन् by not seeing me, उच्चावचताम्रचूडा adorned with different kinds of reddish flowers in hair, विचित्रवेषाप्सरसः wonderfully dressed apsarasas, न अभजिष्यत् would not join them.

##### आङ्ग्लानुवादः
'If Vali with eyes of clear petals of a lotus does not see me in heaven, he may not join the wonderfully dressed apsarasas adorned with different kinds of red flowers in their hair.



#### श्लोकः
##### मूलम्
स्वर्गेऽपि शोकं च विवर्णतां च  
मया विना प्राप्प्यति वीर वाली।  
रम्ये नगेन्द्रस्य तटावकाशे  
विदेहकन्यारहितो यथा त्वम्4.24.35॥

##### शब्दार्थः
वीर O hero, विदेहकन्यारहितः without the princess of Videha, Sita, त्वम् you, नगेन्द्रस्य a mountain's, रम्ये in a delightful, तटावकाशे on the slopes, यथा as, वाली Vali, स्वर्गेऽपि even in heaven, मया विना without me, शोकं च and in grief, विवर्णतां च and pale, प्राप्स्यति will get.

##### आङ्ग्लानुवादः
'O Rama Vali will experience sorrow and become pale bereft of me even in heaven just as you are filled with sorrow even on a delightful mountain slope bereft of princess of Videha.



#### श्लोकः
##### मूलम्
त्वं वेत्थ यावद्वनिताविहीनः  
प्राप्नोति दुःखं पुरुषः कुमारः।  
तत्त्वं प्रजानन् जहि मां न वाली  
दुःखं ममादर्शनजं भजेत4.24.36॥

##### शब्दार्थः
कुमारः young, पुरुषः man, वनिताविहीनः separated from wife, दुःखम् grief, प्राप्नोति will get, त्वम् you, नेत्थ तावत् you are aware of it, तत् that, प्रजानन् while knowing, त्वम् you, माम् me, जहि  kill me, वाली Vali, मम of me, अदर्शनजम् arising due to my absence, दुःखम् sorrow, न भजेत he will not experience.

##### आङ्ग्लानुवादः
'You are aware of the grief of a young man separated from his wife. Kill me so that I can go to Vali. Let not Vali experience the sorrow of not seeing me.



#### श्लोकः
##### मूलम्
यच्चापि मन्येत भवान्महात्मा  
स्त्रीघातदोषो न भवेत्तु मह्यम्।  
आत्मेयमस्येति च मां जहि त्वं  
न स्त्रीवधस्स्यान्मनुजेन्द्रपुत्र॥4.24.37॥

##### शब्दार्थः
मनुजेन्द्रपुत्र O prince, महात्मा great, भवान् you, मह्यम् to me, स्त्रीघातदोषः blemish of killing a woman, न भवेत् will not have, मन्येत think, यच्च as it is, इयम् she, अस्य his, आत्मा soul, इति thus, माम् me, त्वम् you, जहि kill, स्त्रीवधः killing a woman, न स्यात् may not be incurred.

##### आङ्ग्लानुवादः
'O prince as you are great, you might think of the blemish of killing a woman. Since Tara is Vali's soul, you may kill me. It will not amount to killing a woman.(You will only be killing the soul of Vali by killing Tara).



#### श्लोकः
##### मूलम्
शास्त्रप्रयोगाद्विविधाच्च वेदा  
दात्माह्यनन्यः पुरुषस्य दाराः।  
दाराप्रदानान्नहि दानमन्य  
त्प्रदृश्यते ज्ञानवतां हि लोके4.24.38॥

##### शब्दार्थः
शास्त्रप्रयोगात् by the procedure ordained in the sastras, विविधात् in many ways, वेदात् from statements in the Vedas, दाराः a wife, पुरुषस्य husband's, आत्माह्यचन्यः an inseparable part of the soul, लोके in the world, दारप्रदानात् restoring a wife to her husband, अन्यत् other than that, दानम् an offering, ज्ञानवताम् for the learned people, न प्रदृश्यते हि is not seen.

##### आङ्ग्लानुवादः
'The  sacred texts as well as Vedic statements declare that wife is an inseparable part of the  husband's soul. To the learned, there is no greater offering in the world than restoring the wife to her husband. You will not beget any sin by killing me.



#### श्लोकः
##### मूलम्
त्वं चापि मां तस्य मम प्रियस्य  
प्रदास्य से धर्ममवेक्ष्य वीर  
अनेन दानेन न लप्स्यसे त्व  
मधर्मयोगं मम वीर घातात्4.24.39॥

##### शब्दार्थः
वीर O gallant prince, त्वं चापि you also, धर्मम् dharma, अवेक्ष्य considering carefully, माम् me, मम प्रियस्य to my beloved, तस्य to him, प्रदास्यसे give away, त्वम् you, अनेन by this, दानेन by the offering, मम my, घातात् by killing me, अधर्मयोगम्  folly of committing an unrighteous act, न लप्स्यसे will not incur.

##### आङ्ग्लानुवादः
'O gallant prince  if you give me away to my dear lord, carefully considering dharma, you will not be committing any adharma by killing me since it will be an offering.



#### श्लोकः
##### मूलम्
आर्तामनाथामपनीयमाना  
मेवं विधामर्हसि मां निहन्तुम्।  
अहं हि मातङ्गविलासगामिना  
प्लवङ्गमानामृषभेण धीमता4.24.40॥  
विना वरार्होत्तमहेममालिना  
चिरं न शक्ष्यामि नरेन्द्र जीवितुम्।  
इत्येवमुक्तस्तु विभुर्महात्मा  
तारां समाश्वास्य हितं बभाषे4.24.41॥

##### शब्दार्थः
नरेन्द्र king, आर्ताम् to the helpless , अनाथाम् to an orphan, अपनीयमानाम् a woman torn away, एवं विधाम् to this state, माम् me, निहन्तुम् to kill, अर्हसि you should, अहम् I, मातङ्गविलासगामिना with the majestic gait of a proud elephant, धीमता wise, वरार्होत्तमहेममालिना adorned with the choicest golden necklace, प्लवङ्गमानां ऋषभेण विना without the bull among the monkeys, चिरम् for a long time, जीवितुम् to live, न शक्ष्यामि not be able, इत्येवम् in this manner, उक्तः having implored, विभुः lord of the earth, महात्मा a great soul, ताराम् Tara, समाश्वास्य  consoling, हितम् advice, बभाषे spoke.

##### आङ्ग्लानुवादः
'O king it is proper on your part to kill me as I am in great distress. I am a helpless orphan torn away from her husband.O king I will not live long without the wise leader of monkeys who walked majestically like an elephant and wore the choicest golden necklace'. Implored by Tara this way, the great soul, Rama, lord of the earth said to Tara these words of consolationः



#### श्लोकः
##### मूलम्
मा वीरभार्ये विमतिं कुरुष्व  
लोको हि सर्वो विहितो विधात्रा।  
तं चैव सर्वं सुखदुःखयोगं  
लोकोऽब्रवीत्तेन कृतं विधात्रा॥4.24.42॥

##### शब्दार्थः
वीरभार्ये O wife of a valiant one, विमतिम् disconsolate thought, माकुरुष्व not entertain, सर्वः all, लोकः worlds, विधात्रा by the creator, विहितः हि is fixed, सर्वम् all, तम् such, सुखदुःखयोगं चैव state of happiness and sorrow also, तेन विधात्रा by that creator, कृतम् done, लोकः people, अब्रवीत् have maintained.

##### आङ्ग्लानुवादः
'O wife of a valiant warrior Do not lose heart. The entire world is controlled by the creator. People maintain that joy and sorrow are foreordained.



#### श्लोकः
##### मूलम्
त्रयोऽहि लोका विहितं विधानं  
नातिक्रमन्ते वशगा हि तस्य।  
प्रीतिं परां प्राप्स्यसि तां तथैव  
पुत्रस्तु ते प्राप्स्यति यौवराज्यम्।  
धात्रा विधानं विहितं तथैव  
न शूरपत्नयः परिदेवयन्ति4.24.43॥

##### शब्दार्थः
त्रयः all the three, लोकाः (अपि) worlds also, तस्य his, वशगाः हि are under his control, विहितम् destined, विधानम् course, न अतिक्रमन्ते do not overstep the arrangement, पराम् supreme, तां प्रीतिम् such happiness, तथैव by that, प्राप्स्यसि will get, ते your, पुत्रश्च also son, यौवराज्यम् heirapparent, प्राप्स्यति will get, धात्रा by the creator, विधानम् arrangement, तथैव in such a manner, विहितम् is determined, शूरपत्नयः wives of warriors, न परिदेवयन्ति will not be wailing.

##### आङ्ग्लानुवादः




#### श्लोकः
##### मूलम्
आश्वासिता तेन तु राघवेण  
प्रभावयुक्तेन परन्तपेन।  
सा वीरपत्नी ध्वनता मुखेन  
सुवेषरूपा विरराम तारा4.24.44॥

##### शब्दार्थः
प्रभावयुक्तेन by the influential, परन्तपेन by the scorcher of enemies, राघवेण by Rama, तेन by him, आश्वासिता a lady consoled, वीरपत्नी wife of a warrior, ध्वनता loud with wail, मुखेन countenance, सुवेषरूपा charming appearance, सा तारा that Tara, विरराम stopped.

##### आङ्ग्लानुवादः
Consoled by the influential Rama, scorcher of enemies, Tara the charming wife of a warrior, stopped wailing aloud.  

#### समाप्तिः
 श्रीमद्रामायणे वाल्मीकीय आदिकाव्ये किष्किन्धाकाण्डे चतुर्विंशस्सर्गः॥  
Thus ends the twentyfourth sarga in Kishkindakanda of the Holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/02-vAli-vadhaH/024_sugrIvavilApaH-tArAsAntvanaM_cha.md">
<details><summary><h3>भूषणम् ...{Loading}...</h3></summary>



तां चाश्रुवेगेन दुरासदेन त्वभिप्लुतां शोकमहार्णवेन ।  

पश्यंस्तदा वाल्यनुजस्तरस्वी भ्रातुर्वधेनाप्रतिमेन तेपे  ॥  ४।२४।१  ॥   

अथ ताराप्रलापश्रवणदुःखितसुग्रीवनिर्वेदप्रदर्शन(समाश्वासन)पूर्वकं ताराया
रामे प्रतिपत्तिं दर्शयति चतुर्विंशे तामित्यादि । अश्रुवेगेन च दुरासदेन
दुष्प्रापेण शोकमहार्णवेन च अभिप्लुतां व्याप्तां तां तारां पश्यन् तेन
भ्रातुर्वधेन च तेपे दुःखितो ऽभूत्  ॥  ४।२४।१  ॥   

  

स बाष्पपूर्णेन मुखेन वीक्ष्य क्षणेन निर्विण्णमना मनस्वी ।  

जगाम रामस्य शनैः समीपं भृत्यैर्वृतः सम्परिदूयमानः  ॥  ४।२४।२  ॥   

स इति । मुखेन उपलक्षितः सः वीक्ष्य, तारामिति शेषः  ॥  ४।२४।२  ॥   

  

स तं समासाद्य गृहीतचापमुदात्तमाशीविषतुल्यबाणम् ।  

यशस्विनं लक्षणलक्षिताङ्गमवस्थितं राघवमित्युवाच  ॥  ४।२४।३  ॥   

स तमिति । उदात्तं श्रेष्ठं लक्षणेन सुलक्षणेन लक्षिताङ्गम्  ॥  ४।२४।३  ॥   

  

यथाप्रतिज्ञातमिदं नरेन्द्र कृतं त्वया दृष्टफलं च कर्म ।  

ममाद्य भोगेषु नरेन्द्रपुत्र मनो निवृत्तं सह जीवितेन  ॥  ४।२४।४  ॥   

यथेति । यथाप्रतिज्ञातं प्रतिज्ञातमनतिक्रम्य । दृष्टफलं दृष्टराज्यफलकं
कर्म त्वया कृतम् । जीवितेन सह स्थितेषु भोगेषु जीविते भोगेषु च मनो
निवृत्तमित्यर्थः  ॥  ४।२४।४  ॥   

  

अस्यां महिष्यां तु भृशं रुदन्त्यां पुरे च विक्रोशति दुःखतप्ते ।  

हते ऽग्रजे संशयिते ऽङ्गदे च न राम राज्ये रमते मनो मे  ॥  ४।२४।५  ॥   

अस्यामिति । पुरे पुरस्थजने संशयिते पितृमरणदुःखेन जीवति वा न वेति
संशयविषयीभूते सति राज्ये मनः न रमते रतिं न प्राप्नोति  ॥  ४।२४।५  ॥   

  

क्रोधादमर्षादतिविप्रधर्षात् भ्रातुर्वधो मे ऽनुमतः पुरस्तात् ।  

हते त्विदानीं हरियूथपे ऽस्मिन् सुतीव्रमिक्ष्वाकुकुमार तप्स्ये  ॥  ४।२४।६
 ॥   

क्रोधादिति । क्रोधान्निर्निमित्तनिर्वासनकृतात् अमर्षात्परुषभाषणाक्षमया
अतिविप्रधर्षात् अत्यन्तमाक्रमणाच्च  ॥  ४।२४।६  ॥   

  

श्रेयो ऽद्य मन्ये मम शैलमुख्ये तस्मिन्निवासश्चिरमृश्यमूके ।  

यथा तथा वर्तयतः स्ववृत्त्या नेमं निहत्य त्रिदिवस्य लाभः  ॥  ४।२४।७  ॥   

श्रेय इति । यथा तथा कथञ्चित् स्ववृत्त्या वानरजात्युचितवृत्त्या तस्मिन्
शेलमुख्ये ऋश्यमूके निवासः श्रेयस्करः । इमं वालिनं निहत्य त्रिदिवस्य
स्वर्गस्य लाभो ऽपि न श्रेय इत्यर्थः  ॥  ४।२४।७  ॥   

  

न त्वां जिघांसामि चरेति यन्मामयं महात्मा मतिमानुवाच ।  

तस्यैव तद्राम वचो ऽनुरूपमिदं पुनः कर्म च मे ऽनुरूपम्  ॥  ४।२४।८  ॥   

न त्वामिति । महात्मा महास्वभावः मतिमान् कर्तव्याकर्तव्यविवेकशीलः अयं
वाली त्वां न जिघांसामि न मारयितुमिच्छामि चर यथेष्टं गच्छेति मामुवाचेति
यत् तद्वचः तस्यैव अनुरूपं सदृशम्, तद्बुद्धिशीलतुल्यम् । इदं भ्रातृवधरूपं
कर्म तु मे दुरात्मनो दुर्मतेरनुरूपम्  ॥  ४।२४।८  ॥   

  

भ्राता कथं नाम महागुणस्य भ्रातुर्वधं राघव रोचयेत ।  

राज्यस्य दुःखस्य च वीर सारं न चिन्तयन् कामपुरस्कृतः सन्  ॥  ४।२४।९  ॥   

भ्रातेति । राज्यस्य भ्रातृवधसाध्यस्य दुःखस्य वधानन्तरभाविदुःखस्य च सारम्
उत्कर्षं न चिन्तयन्, उभयोस्तारतम्यमचिन्तयन्नित्यर्थः  ॥  ४।२४।९  ॥   

  

वधो हि मे मतो नासीत्स्वमाहात्म्यव्यतिक्रमात् ।  

ममासीद् बुद्धिदौरात्म्यात्प्राणहारी व्यतिक्रमः  ॥  ४।२४।१०  ॥   

महात्मेत्युक्तं विशदयति वध इति । अस्य वालिनः स्वमाहात्म्यस्य
स्वमहत्त्वस्य अव्यतिक्रमात् अनतिक्रमात् मे वधः मन्निधनं मतो नासीत् । मम
तु बुद्धिदौरात्म्यात् बुद्देर्दुःस्वभावात् । प्राणहारी भ्रातृवधकारी
व्यतिक्रमः अमर्यादा आसीत्  ॥  ४।२४।१०  ॥   

  

द्रुमशाखावभग्नो ऽहं मुहूर्तं परिनिष्ठनन् ।  

सान्त्वयित्वा त्वनेनोक्तो न पुनः कर्तुमर्हसि  ॥  ४।२४।११  ॥   

भ्रातृत्वमार्यभावश्च धर्मश्चानेन रक्षितः ।  

मया क्रोधश्च कामश्च कपित्वं च प्रदर्शितम्  ॥  ४।२४।१२  ॥   

मतो नासीदित्युक्तं विशदयति द्रुमेति । परिनिष्ठनन् आर्तरवं कुर्वन् न पुनः
कर्तुमर्हसि, युद्धमिति शेषः । अत्रेतिकरणं द्रष्टव्यम्  ॥  ४।२४।११,१२  ॥   

  

अचिन्तनीयं परिवर्जनीयमनीप्सनीयं स्वनवेक्षणीयम् ।  

प्राप्तो ऽस्मि पाप्मानमिमं नरेन्द्र भ्रातुर्वधात्त्वाष्ट्रवधादिवेन्द्रः
 ॥  ४।२४।१३  ॥   

अचिन्तनीयमिति । अचिन्तनीयम् अपरिच्छेद्यमित्यर्थः । परिवर्जनीयं
साधुभिस्त्यक्तव्यम् । अनीप्सनीयम् अनभिलषणीयम्, कदाचिदपि इच्छाया
अयोग्यमित्यर्थः । स्वनवेक्षणीयं सुतरामदर्शनीयम्, जुगुप्सितमित्यर्थः ।
त्वष्टुः पुत्रः त्वाष्ट्रः विश्वरूपः । तं हत्वा इन्द्रो महान्तं
पाप्मानमगमदिति कथा  ॥  ४।२४।१३  ॥   

  

पाम्पानमिन्द्रस्य मही जलं च वृक्षाश्च कामं जगृहुः स्त्रियश्च ।  

को नाम पाप्मानमिमं क्षमेत शाखामृगस्य प्रतिपत्तुमिच्छन्  ॥  ४।२४।१४  ॥   

पाम्पानमिति । इन्द्रस्य परमैश्वर्यसम्पन्नस्य पाम्पानं मह्यादयः
ऊषरफेननिर्यासऋतुरूपेण जगृहुः खातपूरणादिवरप्रदत्त्वात् । मम तु शाखामृगस्य
कस्याप्यनुपकारकस्य पाप्मानं प्रतिपत्तुं किञ्चिद्वरं प्राप्तुमिच्छन् को
नाम क्षमेत, ग्रहीतुमिति शेषः । यद्यपि विश्वरूपाख्यायिकायां
त्वाष्ट्रशिरस्त्रयच्छेदकृतब्रह्महत्यात्रितयं पृथिवीवनस्पतिस्त्रिय एव
जगृहुरित्युक्तम् । तथापि शाखान्तरानुरोधेन जलेनापि कश्चिदंशो गृहीत
इत्यवगन्तव्यम्  ॥  ४।२४।१४  ॥   

  

नार्हामि सम्मानमिमं प्रजानां न यौवराज्यं कुत एव राज्यम् ।  

अधर्मयुक्तं कुलनाशयुक्तमेवंविधं राघव कर्म कृत्वा  ॥  ४।२४।१५  ॥   

नार्हामीति । कुलनाशयुक्तं कुलनाशफलकम्, वालिविनाशेनाङ्गदादेरजीवनादिति
भावः । एवंविधं भ्रातृवधरूपं कर्म कृत्वा प्रजानां सम्मानं
प्रजाकर्तृकराजसम्मानं नार्हामि । अत एव यौवराज्यमेव नार्हामि, कुतो
महाराज्यमिति भावः  ॥  ४।२४।१५  ॥   

  

पापस्य कर्ता ऽस्मि विगर्हितस्य क्षुद्रस्य लोकापकृतस्य चैव ।  

शोको महान् मामभिवर्तते ऽयं वृष्टेर्यथा निम्नमिवाम्बुवेगः  ॥  ४।२४।१६  ॥   

पापस्येति । क्षुद्रस्य दुष्टस्य विगर्हितस्य विशेषेण शिष्टैर्निन्दितस्य
लोकापकृतस्य सर्वलोकैस्त्यक्तस्य पापस्य कर्ता ऽस्मि ।
एतादृशपापस्योत्तरपापहेतुत्वज्ञापनाय तृच्प्रत्ययः । वृष्टेरुत्पन्नो
ऽम्बुवेगो यथा तादृशशोको मां निम्नमिवाभिवर्तते ।
उभयत्राप्युपमावाचकप्रयोगो महाकविनिबन्धनेष्वस्त्येव  ॥  ४।२४।१६  ॥   

  

सोदर्यघाता ऽपरगात्रवालः सन्तापहस्ताक्षिशिरोविषाणः ।  

एनोमयो मामभिहन्ति हस्ती दृप्तो नदीकूलमिव प्रवृद्धः  ॥  ४।२४।१७  ॥   

सोदर्येति । सोदर्यस्य भ्रातुः घात एवापरगात्रवालौ अपरकायपुच्छौ यस्य स
तथा, सन्ताप एव हस्तादीनि यस्य स तथा । वधादपि सन्तापस्य
प्राधान्यादूर्ध्वकायत्वरूपणम्, वधप्रकारवैविध्यात्सन्तापवैविध्याच्च
नानावयवत्वेन रूपणम् । "एनोमयः" इति स्वार्थे मयट् । पापमेव हस्ती । एनसो
दृप्तत्वमुत्कटत्वं तस्य प्रवृद्धत्वं महत्त्वं गजस्योन्नतत्वम्  ॥  ४।२४।१७
 ॥   

  

अंहो बतेदं नृवराविषह्य निवर्तते मे हृदि साधु वृत्तम् ।  

विवर्णमग्नौ परितप्यमानं किट्टं यथा राघव जातरूपम्  ॥  ४।२४।१८  ॥   

अहं इति । हे नृवर राधव मे हृदि इदं साधु वृत्तम्, अंहः स्वेन सह वर्तमानं
पापम् अविषह्य असोढ्वा निवर्तते निर्गच्छति । कथमिव? विवर्णं जातरूपम्
अग्नौ परितप्यमानं सत् किट्टं यथा ऋजीषांशमविषह्य निवर्तते,
किट्टाद्वियुज्यत इत्यर्थः । बतेति विषादे  ॥  ४।२४।१८  ॥   

  

महाबलानां हरियूथपानामिदं कुलं राघव मन्निमित्तम ।  

अस्याङ्गदस्यापि च शोकतापादर्धस्थितप्राणमितीव मन्ये  ॥  ४।२४।१९  ॥   

अपि चेति समुच्चयः पूर्वश्लोकोक्तदोषापेक्षया । मन्निमित्तं मत्तो
निमित्तात् अस्याङ्गदस्य शोकतापात् महाबलानां हरियूथपानाम् इदं
परिदृश्यमानं कुलं यूथम् अर्धस्थितप्राणमिव भवतीति मन्ये । "सजातीयैः कुलं
यूथं तिरश्चां पुन्नपुंसकम्" इत्यमरः  ॥  ४।२४।१९  ॥   

  

सुतः सुलभ्यः सुजनः सुवश्यः कुतः सुपुत्रः सदृशो ऽङ्गदेन ।  

न चापि विद्येत स वीर देशो यस्मिन्भवेत् सोदरसन्निकर्षः  ॥  ४।२४।२०  ॥   

सुत इति । सुजनः सौजन्यवान् । सुवश्यः सुतरां वश्यः, स्वाधीनः सुतः ।
सुलभ्यः लोके सुखेन लब्धुं योग्यः । अङ्गदेन तुल्यः पुत्रस्तु कुतो हेतोः
सुलभ्यः, दुर्लभ इत्यर्थः । सोदरसन्निकर्षो ऽपि दुर्लभः इत्याह न चापीति ।
सन्निकर्षः सन्निधानम्  ॥  ४।२४।२०  ॥   

  

यद्यङ्गदो वीर वरार्ह जीवेज्जीवेच्च माता परिपालनार्थम् ।  

विना तु पुत्रं परितापदीना तारा न जीवेदिति निश्चितं मे  ॥  ४।२४।२१  ॥   

अङ्गदो यदि जीवेत्तदा तारापि जीवेत् अन्यथा नेत्याह यदीति  ॥  ४।२४।२१  ॥   

  

सो ऽहं प्रवेक्ष्याम्यतिदीप्तमग्निं भ्रात्रा च पुत्रेण च सख्यमिच्छन् ।  

इमे विचेष्यन्ति हरिप्रवीराः सीतां निदेशे तव वर्तमानाः  ॥  ४।२४।२२  ॥   

अङ्गदमरणं निश्चित्याह सो ऽहमिति । पुत्रेण अङ्गदेन । "भ्रातृ़णामेकजातानां
यद्येकः पुत्रवान् भवेत् । तेन पुत्रेण ते सर्वे पुत्रिणो मनुरब्रवीत्  ॥ "
इति स्मृतिः। सख्यमिति। तन्मरणे मरणं हि स्नेहस्य पराकाष्ठा। निदेशे
त्वदाज्ञायाम्  ॥  ४।२४।२२  ॥   

  

कृत्स्नं तु ते सेत्स्यति कार्यमेतन्मय्यप्रतीते मनुजेन्द्रपुत्र ।  

कुलस्य हन्तारमजीवनार्हं रामानुजानीहि कृतागसं माम्  ॥  ४।२४।२३  ॥   

कृत्स्नमिति । अप्रतीते अप्रकाशे, मृत इति यावत् । मां विनापि त्वं सर्वं
कार्यं कर्तुं क्षम इत्यर्थः  ॥  ४।२४।२३  ॥   

  

इत्येवमार्तस्य रघुप्रवीरः श्रुत्वा वचो वाल्यनुजस्य तस्य ।  

सञ्जातबाष्पः परवीरहन्ता रामो मुहूर्तं विमना बभूव  ॥  ४।२४।२४  ॥   

अथ रामस्याश्रितकार्यमेव स्वकार्यम्, नतु स्वतः किञ्चिदस्ति । अत एव मम
शत्रुर्वालीति सुग्रीवेणोक्ते तं निहत्य तस्मिन्नश्रूणि मुक्त्वा शोचति सति
स्वयमपि तथा शोचति स्मेत्याह इत्येवमिति । यद्वा सर्वेश्वरस्य
कुत्रचिद्विषयीकारस्तत्सन्तानपर्यन्तः घण्टाकर्णमालाकारादिष्विवेत्याह
इत्येवमिति । रघुप्रवीर इत्यनेन स्वस्य वानरेण
सम्बन्धान्तरप्रसक्तिर्नास्तीत्युच्यते । वाल्यनुजस्य आर्तस्य वाल्यनुजे
आर्ते सतीत्यर्थः । वचः श्रुत्वा सञ्जातबाष्पः तदार्तिनिमित्तकार्त्तिक
इत्यर्थः । परवीरहन्ता आश्रितविरोधिनिरसनशीलः ताच्छील्ये तृन् (च्) ।
सुग्रीववचनात् कृतवलिवधत्वेन तच्छोचनादशोचदित्यर्थः । अनेन रामस्य
क्रोधशोकावाश्रितक्रोधशोकायत्तावित्ययमर्थः सूचितः  ॥  ४।२४।२४  ॥   

  

तस्मिन् क्षणे ऽभीक्ष्णमवेक्ष्यमाणः क्षितिक्षमावान् भुवनस्य गोप्ता ।  

रामो रुदन्तीं व्यसने निमग्नां समुत्सुकः सो ऽथ ददर्श ताराम्  ॥  ४।२४।२५
 ॥   

तस्मिन्निति । तस्मिन्क्षणे तस्मिन्वसरे अभीक्ष्णं पुनःपुनः अवेक्ष्यमाणः,
तारयेति शेषः । अनेन तारायाः रामविषयमानुकूल्यमुक्तम् । क्षितिक्षमावान्
क्षितेर्यादृशी क्षमा तादृशक्षमावान् क्षमावत्त्वभुवनगोप्तृत्वगुणौ तारया
चिन्तितौ कविनोक्तौ । रुदन्तीमित्यादिना ताराया दयनीयतोक्ता । समुत्सुकः
शोकापनयने कृतादरः  ॥  ४।२४।२५  ॥   

  

तां चारुनेत्रां कपिसिंहनाथं पतिं समाश्लिष्य तदा शयानाम् ।  

उत्थापयामासुरदीनसत्त्वां मन्त्रिप्रधानाः कपिवीरपत्नीम्  ॥  ४।२४।२६  ॥   

सा विस्फुरन्ती परिरभ्यमाणा भर्तुः सकाशादपनीयमाना ।  

ददर्श रामं शरचापपाणिं स्वतेजसा सूर्यमिव ज्वलन्तम्  ॥  ४।२४।२७  ॥   

रामागमनमालोक्य मन्त्रिणस्तामुत्थापयामासुरित्याह तामिति  ॥  ४।२४।२६,२७
 ॥   

  

सुसंवृतं पार्थिवलक्षणैश्च तं चारुनेत्रं मृगशावनेत्रा ।  

अदृष्टपूर्वं पुरुषप्रधानमयं स काकुत्स्थ इति प्रजज्ञे  ॥  ४।२४।२८  ॥   

सुसंवृतमिति । पार्थिवलक्षणैः राजलक्षणैः सुसंवृतम् अन्यूनतया
युक्तमित्यर्थः । चारुनेत्रम् पुण्डरीकाक्षं मृगशावनेत्रा "विद्वानेव
विजानाति विद्वज्जनपरिश्रमम्" इति न्यायेन स्वयं चारुनेत्रतया तत्रैव
प्रथमं दृष्टिं न्यधादिति भावः । अदृष्टपूर्वम् इतः पूर्वं
कुत्राप्यदृष्टचरम्, योगं विना अदृष्टमित्यर्थः । पुरुषप्रधानं
पुरुषोत्तमम् अयं स इति विजज्ञे । यः पूर्वं भर्तारं हतवान् सो ऽयमिति
ज्ञातवती । यद्वा यः पूर्वमङ्गदाच्छ्रुतः, यद्वा यः पूर्वं
पुण्डरीकाक्षत्वादिगुणविशिष्टतया महाजनेभ्यः श्रुतः स एवायमित्यर्थः । अत
एव वक्ष्यति त्वमप्रमेयश्चेति  ॥  ४।२४।२८  ॥   

  

तस्येन्द्रकल्पस्य दुरासदस्य महानुभावस्य समीपमार्या ।  

आर्ता ऽतितूर्णं व्यसनाभिपन्ना जगाम तारा परिविह्वलन्ती  ॥  ४।२४।२९  ॥   

तस्येति । व्यसननिवर्तनक्षमा गुणा उच्यन्ते । परिविह्वलन्ती
मूर्छन्तीत्यर्थः  ॥  ४।२४।२९  ॥   

  

सा तं समासाद्य विशुद्धसत्त्वा शोकेन सम्भ्रान्तशरीरभावा ।  

मनस्विनी वाक्यमुवाच तारा रामं रणोत्कर्षणलब्धलक्षम्  ॥  ४।२४।३०  ॥   

सेति । रणे उत्कर्षणेन उत्कर्षेण लब्धं लक्षं शरव्यं यस्य तथा । एकेन शरेण
स्वभर्तृहन्तारमितयर्थः । तं रामं शोकेन सम्भ्रान्तः अयथाभूतः शरीरभावः
शरीरकृतभावः यस्याः सा, कुपितेत्यर्थः । मनस्विनी मत्प्रियहन्तारं
यावच्छक्ति परुषाणि वदेयमिति कृताध्यवसाया समासाद्य विशुद्धसत्त्वा
रामसन्निधिमाहात्म्येन निवृत्तकालुष्यतया समुन्मिषितशुद्धसत्त्वा तारा
वाक्यमुवाच । परुषभाषणोद्युक्तयैव वाचा अस्तौषीदित्यर्थः  ॥  ४।२४।३०  ॥   

  

त्वमप्रमेयश्च दुरासदश्च जितेन्द्रियश्चोत्तमधार्मिकश्च ।  

अक्षय्यकीर्तिश्च विचक्षणश्च क्षितिक्षमावान् क्षतजोपमाक्षः  ॥  ४।२४।३१
 ॥   

एवं पुरुषोत्तमत्वपुण्डरीकाक्षत्वादिभिरनुसंहितं परत्वं तारा ऽनुसन्धत्ते
त्वमप्रमेयश्चेति । त्वं वक्ष्यमाणकल्याणगुणानुगुणधर्मिवैलक्षण्ययुक्तः ।
अप्रमेयः "वेदाहम्" इत्युपक्रम्य "महान्तं क इत्था वेद" इति
वेदैरप्यपरिच्छेद्यः, अप्रमेयः "सो अङ्ग वेद यदि वा न वेद" इति स्वेनापि
परिच्छिद्य ज्ञातुमशक्यः । त्वमप्रमेयः प्रत्यक्षगम्यो ऽपि मनसा
दुर्विभाव्यस्वभावः, त्वमप्रमेयः शरचापधरो ऽपि त्वं शङ्खचक्रधरो ऽसि,
त्वमप्रमेयः सौलभ्यदशैव न परिच्छेत्तुं शक्यते, त्वमप्रमेयः परिकररहितो ऽपि
प्रतापातिशयेन निरवधिकपरिकरपरिगत इव दुरवगाहो ऽसीत्येकवचनस्य भावः ।
एवमन्तःकरणेन दुष्प्रापो ऽपि किं बाह्यकरणैः सुप्रापः? नेत्याह दुरासदश्च ।
मनसापि दुरासदः कथं प्रकारान्तरेण स्वासद इति भावः । दुरासदश्च "महाजनो येन
गतः स पन्थाः" इत्युक्तं सन्मार्गं विना पथस्खलितेन दुष्प्राप इत्यर्थः ।
दुरासदश्च "षद्लृ, विशरणगत्यवसादनेषु" इति धातुपाठोक्तार्थत्रयमपि
तन्त्रेणोच्यते । नित्यत्वान्न विशरणार्हः, विभुत्वान्न विचालनार्हः,
नित्यानन्दत्वान्नावसादमापादयितुं शक्य इत्यर्थः । दुरासदश्च
वालिवधकुपितानां प्रतीकाराय सन्निधानमपि गन्तुमशक्य इत्यर्थः । दुरासदश्च
बाह्यकुदृष्टिभिरुक्त्याभासैरप्रकम्प्यवैभव इत्यर्थः ।
एवमप्रमेयत्वदुर्धर्षत्वाभ्यां सुदृप्तो ऽपि न परदारराज्यपरिग्रहलुब्ध
इत्याह जितेन्द्रियश्चेति । निःस्पृहतया सुग्रीवाय दत्तराज्य इत्यर्थः ।
जितेन्द्रियश्च यः को ऽपि पुरुषः काञ्चिद्योषितमालक्ष्य निर्वर्णयति, त्वं
तु न तथा "न रामः परदारान् वै चक्षुर्भ्यामपि पश्यति" इत्युक्तेः ।
जितेन्दियश्च "पश्यत्यचक्षुः स शृणोत्यकर्णः । अपाणिपादो जवनो ग्रहीता"
इत्याद्युक्तरीत्या सर्वेन्द्रियैर्विनापि सर्वं सर्वत्र सर्वदा
जानन्नित्यर्थः । जितेन्द्रियः "दुर्ग्रहं मनसाप्यन्यैरिन्द्रियैरपि
दुर्जयैः" इत्युक्तरीत्या वाङ्मनसागोचरः । त्वं जितेन्द्रियः त्वमेव
जितेन्द्रियः । सर्वं वाक्यं सावधारणम् । अब्भक्षो वायुभक्ष इतिवत् ।"
"अहल्यायै जारः सुरपतिरभूदात्मतनयां प्रजानाथो ऽयासीदभजत गुरोरिन्दुरबलाम्
।" इत्युक्तरीत्या त्वद्व्यतिरिक्ताः सर्वे ऽपि विषयचपलाः । त्वमेको
जितेन्द्रियः इत्यर्थः । एवं विरक्तोप्ययमस्मद् हिंसया अधार्मिक इति मया
स्थितम् । न तथेत्याह उत्तमधार्मिकश्च ।
स्वाश्रितसंरक्षणार्थमेवंविधव्यापारकारितया परमधार्मिकः । स्वार्थकर्मकारी
अधमधार्मिकः । स्वपरसाधारणकर्मकारी मध्यमधार्मिकः । परार्थमेव प्रवर्तमान
उत्तमधार्मिकः । यद्वा वर्णाश्रमाचारसमाराध्यो धार्मिकः । उत्तमधार्मिको
भक्तिमार्गभजनीयः । यद्वा उत्तमधार्मिकः शरणागतसंरक्षकः । यद्वा "उपायो
गुरुरेव स्यात्तेनानुगृहीतो ब्रह्मलोकं गच्छति"
इत्युक्तधर्मवानुत्तमधार्मिकः । यद्वा "आनृशंस्यं परो धर्मः"
इत्युक्तधर्मवान् धार्मिकः । स्वाश्रितानामापत्सु
स्ववक्षोलक्षीकुर्वन्नुत्तमधार्मिकः । यद्वा आर्तसुग्रीवरक्षणाद्धार्मिकः,
अकृत्यकरणेन नारकिणं वालिनं निहत्य तस्य पूतत्वकरणादुत्तमधार्मिकः ।
प्रच्छन्नवेधितया निरपराधवधेन च कथमस्य धर्मिकत्वमित्याशङ्क्याह
अक्षय्यकीर्तिश्च । आश्रितापराधितया तिर्यक्षु मृगया न्यायेन
पराङ्मुखवधस्यादोषत्वात्तिर्यग्भिराभिमुख्येन युद्धकरणस्य
सार्वभौमस्यावद्यावहत्वाच्च तव कीर्तिर्न दूषयितुं शक्येत्यर्थः ।
अक्षयकीर्तिश्च "तस्य नाम महद्यशः" इत्युक्तरीत्या परत्वप्रथायुक्तः ।
विचक्षणश्च दूरदृष्टितया युक्तायुक्तविचारपूर्वकं सर्वकार्यकृत् । अत एव हि
निरपराधवधो मा भूदिति कदाचिद्वालितः पराभवं प्रापितवान् ।
लक्ष्यवैपरीत्यपरिहाराय गजपुष्पीं धारितवान् । एवं शत्रुसंहर्तापि
"सपुत्रपौत्रं सामात्यं समन्त्रिज्ञातिबान्धवम् । हत्वा" इत्युक्तरीत्या
अङ्गदादिष्वकिञ्चित्करतया प्रशस्तक्षमावानसीत्याह क्षितिक्षमावान् ।
स्वाश्रितापराधकारिविषये तव सान्वयविनाशकरणे प्राप्ते ऽपि तत्क्षमणं
तवातिश्लाघ्यमित्यर्थः ।  

क्षितिक्षमावान् "क्षमया पृथिवीसमः" इत्युकरीत्या
पञ्चाशत्कोटियोजनवस्तीर्णायाः पृथिव्या यावती क्षमा तावती तवैकस्यास्तीति
भावः । नित्ययोगे मतुम् । तेन कदाचिदप्यस्याक्षमाप्रसङ्गो ऽपि नास्तीति
द्योत्यते । क्षतजोपमाक्षः वालिविषये कोपातिशयेनाद्यापि शोणीकृतनयनो ऽपि
तदीयेषु क्षमावान् । यद्वा "रक्तास्यनेत्रपाणिः । त्रिताम्न"
इत्यादिसामुद्रिकोक्तरीत्या रक्तान्तनेत्रः । "रामो रक्तान्तलोचनः" इति
ह्युक्तिः । अत्र प्रतिपदं चकारप्रयोगः एकैक एव गुणः परत्वे पर्याप्तं
लिङ्गमिति द्योतयितुम् । क्षमावानित्यत्र चकाराप्रयोगस्तु रामेण क्षान्ते
सर्वैरपि क्षान्तमेव । अतोन्यत्रापि सम्भवेन
निरपेक्षत्वाभावाच्चकाराप्रयोगः । क्षतजोपमाक्ष इत्यत्र तु विग्रहगुणत्वेन
भिन्नाधिकरणत्वात् समुच्चयाभावः । क्षतजोपमाक्षेति सम्बुद्ध्यन्तं वा ।
यद्वा अप्रमेयः अनाश्रितानां दुर्ज्ञेयः । चकारादाश्रितानां सुप्रमेयः ।
"नायमात्मा प्रवचनेन लभ्यो न मेधया न बहुना श्रुतेन । यमेवैष वृणुते तेन
लभ्यस्तस्यैष आत्मा विवृणुते तनूं स्वाम्" इति श्रुतेः । "नमो नमो
वाङ्मनसातिभूमये नमो नमो वाङ्मनसैकभूमये ।" इत्युक्तेश्च । एवमनाश्रितानां
दुरासदो दुष्प्रापः । चकारादाश्रितानां सुलभः । जितेन्द्रियः
चकारादाश्रितविषये चपलः । उत्तमधार्मिकः चकाराद् दूरीकृताधर्मः ।
अक्षय्यकीर्तिः तदनुरूपकृत्यश्चशब्दार्थः । विचक्षणः
चकारादाश्रितविषयत्यागाशक्तश्च "मित्रभावेन सम्प्राप्तं न त्यजेयम्"
इत्यशक्तिर्ह्युच्यते । अत्रत्य चकारः देहलीदीपन्योयेनोभयत्रान्वेति । तेन
दयादिकं समुच्चीयते  ॥  ४।२४।३१  ॥   

  

त्वमात्तबाणासनबाणपाणिर्महाबलः संहननोपपन्नः ।  

मनुष्यदेहाभ्युदयं विहाय दिव्येन देहाभ्युदयेन युक्तः  ॥  ४।२४।३२  ॥   

त्वमिति । अनेनाप्राकृतविग्रहत्वमुच्यते । संहननेन समीचीनावयवसंस्थानेन
उपपन्नः युक्तः मनुष्यदेहाभ्युदयं मानुषशरीरपरिग्रहं विहाय दिव्येन
देहाभ्युदयेन देहसौभाग्येन युक्तः  ॥  ४।२४।३२  ॥   

  

येनैकबाणेन हतः प्रियो मे तेनेव मां त्वं जहि सायकेन ।  

हता गमिष्यामि समीपमस्य न मामृते राम रमेत वाली  ॥  ४।२४।३३  ॥   

एवं रामस्य दिव्यतेजोविशेषदर्शनेन विस्मिता क्षणं विस्मृतशोका तद्वैभवं
वर्णयित्वा स्वप्रकृत्यनुसारेण प्रलपति येनेत्यादिना  ॥  ४।२४।३३  ॥   

  

स्वर्गे ऽपि पद्मामलपत्त्रनेत्रः समेत्य सम्प्रेक्ष्य च मामपश्यन् ।  

न ह्येष उच्चावचताम्रचूडा विचित्रवेषाप्सरसो ऽभजिष्यत्  ॥  ४।२४।३४  ॥   

स्वर्गे ऽपीति । पद्मामलपत्रनेत्रो वाली स्वर्गे ऽपि अप्सरोभिः समेत्य ताः
सम्प्रेक्ष्य च मामपश्यन् उच्चावचताम्रचूडाः विविधताम्रकुसुमैः कृतशेखराः
विचित्रवेषाप्सरसः नाभजिष्यत् न भजिष्यति । लृडर्थे लृङ्  ॥  ४।२४।३४  ॥   

  

स्वर्गे ऽपि शेकं च विवर्णतां च मया विना प्राप्स्यति वीर वाली ।  

रम्ये नगेन्द्रस्य तटावकाशे विदेहकन्यारहितो यथात्वम्  ॥  ४।२४।३५  ॥   

नगेन्द्रस्य ऋश्यमूकस्य  ॥  ४।२४।३५  ॥   

  

त्वं वेत्थ यावद्वनिताविहीनः प्राप्नोति दुःखं पुरुषः कुमारः ।  

तत्त्वं प्रजानन् जहि मां न वाली दुःखं ममादर्शनजं भजेत  ॥  ४।२४।३६  ॥   

त्वं वेत्थेति । कुमारः युवा तत् वनिताविरहदुःखं प्रजानन् त्वं मां जहि ।
वाली ममादर्शनजं दुःखं न भजेत  ॥  ४।२४।३६  ॥   

  

यच्चापि मन्येत भवान् महात्मा स्त्रीघातदोषो न भवेत्तु मह्यम् ।  

आत्मेयमस्येति च मां जहि त्वं न स्त्रीवधः स्यान्मनुजेन्द्रपुत्र ।  

शास्त्रप्रयोगाद्विविधाच्च वेदादात्मा ह्यनन्यः पुरुषस्य दाराः  ॥  ४।२४।३७
 ॥   

यच्चापीत्यादिसार्धश्लोकः । मह्यं स्त्रीघातदोषो न भवेदिति भवान् यन्मन्येत
तन्न युक्तम् । इयं तारा अस्य वालिनः आत्मा इति मत्वा मां जहि, तेन ते
स्त्रीवधः स्त्रीवधदोषो न स्यात् । आत्मेत्येतदुपपादयति शास्त्रेति ।
"अर्धो वा एष आत्मनो यत्पन्ती आत्मा हि दाराः" इत्यादिरूपात् विविधात्
वेदाद्वेदरूपात् शास्त्रप्रयोगादित्यन्वयः । यद्वा वेदात् शास्त्रप्रयोगात्
धर्मशास्त्रप्रयोगाच्चेति वा ऽर्थः  ॥  ४।२४।३७  ॥   

  

दारप्रदानान्न हि दानमन्यत्प्रदृश्यते ज्ञानवतां हि लोके  ॥  ४।२४।३८  ॥   

सुकृतमप्यस्तीत्याह दारेति  ॥  ४।२४।३८  ॥   

  

त्वं चापि मां तस्य मम प्रियस्य प्रदास्यसे धर्ममवेक्ष्य वीर ।  

अनेन दानेन न लप्स्यसे त्वमधर्मयोगं मम वीर घातात्  ॥  ४।२४।३९  ॥   

न केवलं पापनिवृत्तिसुकृते, प्रायश्चित्तं चेदमित्याह त्वं चापीति ।
वीरघातादित्येतत्सुग्रीवदुःखदुःखितरामहृदयानुसारेणोक्तम् ।
त्वमुत्तमधार्मिकश्चेति पूर्वमुक्तत्वात्  ॥  ४।२४।३९  ॥   

  

आर्तामनाथामपनीयमानामेवंविधामर्हसि मां निहन्तुम् ।  

अहं हि मातङ्गविलासगामिना प्लवङ्गमानामृषभेणधीमता ।  

विना वरार्होत्तमहेममालिना चिरं न शक्ष्यामि नरेन्द्र जीवितुम्  ॥  ४।२४।४०
 ॥   

इत्येवमुक्तस्तु विभुर्महात्मा तारां समाश्वास्य हितं बभाषे  ॥  ४।२४।४१
 ॥   

आर्तामिति । अपनीयमानां वालिना वञ्चिताम्  ॥  ४।२४।४०,४१  ॥   

  

मा वीरभार्ये विमतिं कुरुष्व लोको हि सर्वो विहितो विधात्रा ।  

तं चैव सर्वं सुखदुःखयोगं लोको ऽब्रवीत्तेन कृतं विधात्रा  ॥  ४।२४।४२  ॥   

हितवचनमेवाह मा वीरेति । विमतिं जीवितुं न शक्ष्यामीत्यादिविरुद्धमतिम् ।
सर्वो लोकः विधात्रा ब्रह्मणा विहितो निर्मितः । हिः प्रसिद्धौ । तं
सुखदुःखयोगं च विधात्रा कृतमिति लोकः पण्डितः पामरश्चाब्रवीत्  ॥  ४।२४।४२
 ॥   

  

त्रयो हि लोका विहितं विधानं नातिक्रमन्ते वशगा हि तस्य ।  

प्रीतिं परां प्राप्स्यसि तां तथैव पुत्रस्तु ते प्राप्स्यति यौवराज्यम्
।  

धात्रा विधानं विहितं तथैव न शूरपत्न्यः परिदेवयन्ति  ॥  ४।२४।४३  ॥   

वस्तुस्थितिश्च तथेत्याह त्रय इति । लोकाः लोकस्थजनाः विहतं विधानं
ब्रह्मकल्पितं प्रकारं नातिक्रमन्ते हि यस्मात्तस्य वशगाः । प्रीतिमिति ।
तां वालिसम्भोगसदृशभोगामिति द्योतयति  ॥  ४।२४।४३  ॥   

  

आश्वासिता तेन तु राघवेण प्रभावयुक्तेन परन्तपेन ।  

सा वीरपन्ती ध्वनता मुखेन सुवेषरूपा विरराम तारा  ॥  ४।२४।४४  ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
चतुर्विंशः सर्गः  ॥  २४  ॥   

प्रभावयुक्तेन अङ्गदयौवराज्यप्रदानसमर्थेन परन्तपेन तद्विरोधिनिरसनसमर्थेन
आश्वसिता अत एव ध्वनता शब्दायमानेन मुखेनोपलक्षिता । सुवेषरूपेत्यनेन
समाश्वासनकृतान्तरहर्षवत्त्वं सूचितम्, स्वलङ्कारयुक्तशरीरेत्यर्थः  ॥ 
४।२४।४४  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने चतुर्विशः सर्गः  ॥  २४  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/02-vAli-vadhaH/024_sugrIvavilApaH-tArAsAntvanaM_cha.md">
<details><summary><h3>शिरोमणी ...{Loading}...</h3></summary>



सुग्रीवविलापं वर्णयितुमुपक्रमते तामिति अश्रुवेगेन अश्रूणां वेगो यस्मात्
तेन अत एव दुरासदेन दुःसहेन शोकमहार्णवेन अभिप्लुतां निमग्नां तां तारां
पश्यन् तरस्वी अतिवेगवान् वाल्यनुजः सुग्रीवः अप्रतिमेन असदृशेन
भ्रातुर्वधेन तेपे  ॥  ४।२४।१  ॥   

  

स इति । संपरिदूयमानः अतिपरितापविशिष्टः अत एव निर्विण्णमनाः उदासीनचित्तः
मनस्वी बाष्पपूर्णेन मुखेन उपलक्षितः स सुग्रीवः क्षणेन पश्यन् विचारयन्
सन् भृत्यैर्वृतश्च सन् शनैः रामस्य समीपं जगाम  ॥  ४।२४।२  ॥   

  

स इति । गृहीतचापमाशीविषतुल्यबाणमाशीविषसदृशबाणविशिष्टमुदात्तं
शीलधैर्यादिना अतिमहान्तं लक्ष्मणेन लक्षितमङ्गं यस्य तमवस्थितं राघवं
समासाद्य प्राप्य इत्युवाच । "लक्षणलक्षिताङ्गम्" इत्यपि पाठः, तत्र
लक्षणैः सामुद्रिकोक्तमहाराजचिह्नैर्लक्षितमङ्गं यस्येत्यर्थो बोध्यः  ॥ 
४।२४।३  ॥   

  

तद्वचनाकारमाह यथेति । दृष्टफलं प्रत्यक्षराज्यप्राप्तिफलकं कर्म वालिवधः
यथाप्रतिज्ञातं प्रतिज्ञातमनतिक्रम्य कृतम् । ननु तर्हि राज्यं
प्राप्नुहीत्यत आह हे नरेन्द्रसूनो हतजीवितेन भ्रातृवधहेतुकनिहतप्रायजीवनेन
हेतुना भोगेषु राज्यसुखानुभवेषु प्रसक्तं मनो ऽभिलाषो निवृत्तम्  ॥  ४।२४।४
 ॥   

  

तदेव भङ्गयन्तरेणाह अस्यामिति । नृपे वालिनि हते सति अत एव महिष्यमास्यां
तारायां भृशं रुदन्त्यां सत्याम् अत एव पुरं तन्निवासिजने अतिविक्रोशति
रुदति सति अत एव दुःखतप्ते अङ्गदे संशयिते जीवनादिविषयकसंशयं प्राप्ते सति
राज्ये मे मनो न रमते  ॥  ४।२४।५  ॥   

  

क्रोधादिति । अमर्षात् दुःसहात् अतिविप्रधर्षात् भ्रातृकर्तृकातिपराभवात्
जातात् क्रोधात् पुरस्तात् पूर्वं भ्रातुर्वधः मे अनुमतः संमतः इदानीं तु
हरियूथपे हते सति सुतीक्ष्णमत्यन्तं प्रतप्स्ये प्रतपामि  ॥  ४।२४।६  ॥   

  

श्रेय इति । शैलमुख्ये ऋष्यमूके यथा तथा येन केनाप्युपायेन स्ववृत्त्या
फलादिभक्षणेन वर्तयतो मम चिरं वास एव श्रेयो मन्ये इमं वालिनं निहत्य तु
त्रिदिवस्य यो लाभस्तमपि श्रेयो न मन्ये पूर्वत्र वाक्यार्थस्य कर्मतया
ऽन्वयान्न द्वितीया  ॥  ४।२४।७  ॥   

  

नेति । मतिमान् प्रशस्तमतिविशिष्टः महात्मा अयं वाली त्वामहं न जिघांसामि
हन्तुमिच्छामि अतः चर इतो ऽपसर इति मां यदुवाच तद्वचस्तस्य वालिन एवानुरूपं
योग्यमिदं बन्धुप्राणवियोगजनकप्रार्थनारूपं वचः कर्मयुद्धाद्याचरणं च मे
एवानुरूपम् । एव उभयान्वयि । एतेन स्वस्यातितुच्छत्वं ध्वनितम्  ॥  ४।२४।८
 ॥   

  

भ्रातेति । कामपुरस्कृतः उत्कटेच्छावानपि भ्राता राज्यस्य
भ्रातृवधजनितराज्यसुखस्य दुःखस्य भ्रातृवधानन्तरजायमानक्लेशस्य च सारं
प्राबल्यं विचिन्तयन्सन् महागुणस्य भ्रातुर्वधं कतं विरोचयेत । एतेनैवं
लब्धराज्यस्य दुःखप्रदत्वं ध्वनितम्  ॥  ४।२४।९  ॥   

  

भ्रातुर्महत्त्वं प्रकटयन्नाह वध इति । स्वमाहात्म्यव्यतिक्रमात्
आत्ममहत्ववैपरीत्यभयात् मे वधः मन्निष्ठप्राणवियोगः मतः वालिसंमतिविषयीभूतो
नासीत् । मम बुद्धिदौरात्म्यात् बुद्धेर्दुष्टत्वात् प्राणहारी
बन्धुप्राणविघातकः मम व्यतिक्रमः मत्कर्तृकमर्यादातिक्रमणमासीत्  ॥  ४।२४।१०
 ॥   

  

द्रुमेति । द्रुमशाखावभग्नः वालिना द्रुमशाखया निहतः अत एव मुहूर्तं
परिनिष्ठनन् त्वदाह्वानार्थं दीनशब्दं कुर्वन्नहम् अनेन वालिना
सान्त्वयित्वा त्वां न हनिष्यामीत्याद्युक्त्वा पुनः कर्तुं मया सह
युद्धमिति शेषः, त्वं नार्हसीत्युक्तः । तुशब्द इत्यर्थे  ॥  ४।२४।११  ॥   

  

भ्रातृत्वमिति । अनेन वालिना भ्रातृत्वादिः रक्षितः मया तु क्रोधादि
प्रदर्शितं रक्षितम् । तत्र कपित्वं चाञ्चल्यम्  ॥  ४।२४।१२  ॥   

  

अचिन्तनीयमिति । वयस्य हे सखे त्वाष्ट्रवधात् वृत्रासुरहननात् इन्द्र इव
भ्रातुर्वधात् अचिन्तनीयं चिन्तयितुमप्ययोग्यमत एव परिवर्जनीयं
निवर्तयितव्यम् अत एव अनीप्सनीयम् अवाञ्छितव्यम् अत एव स्वनवेक्षणीयं
विचारायोग्यमिमं पाप्मानं पापं प्राप्तो ऽस्मि  ॥  ४।२४।१३  ॥   

  

ननु कृतपापो ऽपीन्द्रः शुद्ध एवेत्यत आह-- पाप्मानमिति । इन्द्रस्य
पाप्मानं पापं मह्यादयः जगृहुः शाखामृगस्य मम तु इमं भ्रातृवधजनितं
प्राप्मानं पापं प्रतिपत्तुं प्राप्तुं क इच्छेत्, न को ऽपीत्यर्थः  ॥ 
४।२४।१४  ॥   

  

ननु राज्यप्राप्त्यनन्तरं यागादिना शुद्धिर्भवितेत्यत आह नेति । हे राघव
अधर्मयुक्तम् अत एव कुलनाशयुक्तं कुलविध्वंसकारकम् एवंविधं भ्रातृविनाशनं
कर्म कृत्वा प्रजानां संमानं प्रजाकर्तृकसत्कारं नार्हामि अत एव यौवराज्यं
नार्हामि राज्यं नार्हामि राज्यं कुतः, राज्यप्राप्तेर्न संभावनेत्यर्थः  ॥ 
४।२४।१५  ॥   

  

पापस्येति । लोके सर्वभूवने गर्हितस्य निन्दितस्य अत एव क्षुद्रस्य
नीचजनयोग्यस्य लोकापकृतस्य राजापकृतिद्वारा सर्वजनापकारस्य कर्ता ऽस्मि अत
एव वृष्टेरम्बुवेगः निम्नमधोदेशमिव अयं महान् शोकः मामभिवर्तते मयि तिष्ठति
 ॥  ४।२४।१६  ॥   

  

सोदर्येति । सोदर्यघातः समानोदर्यविध्यंसः स एव अपरगात्रवालः पुच्छकेशः
यस्य सः, संतापाः अनेकविधखेदाः हस्ताक्षिशिरोविषाणानि यस्य सः, एनोमयः
पापरूपः प्रवृद्धो दृप्तो हस्ती नदीकूलमिव गामभिहन्ति  ॥  ४।२४।१७  ॥   

  

अंह इति । हे नृवर अविषह्यं दुःसहम् इदं भ्रातृवधजनितमंहः पापं मे हृदि
विद्यमानं साधुवृत्तं साध्वाचरणं निवर्तते निवर्तयति । तत्र दृष्टान्तः
अग्नौ परितप्यमानं विवर्णं मलिनं जातरूतं सुवर्णं किट्टं स्वमलं यथा  ॥ 
४।२४।१८  ॥   

  

महाबलानामिति । महाबलानामतिबलवतां हरियूथपानां वानराधिपानामिदं कुलं
मन्निमित्तं मदभिन्ननिमित्तात् अङ्गदस्यातीवशोकसंतापात् हेतोः
अर्धस्थितप्राणं मन्ये । यद्वा मन्निमित्तमहं निमित्तं यस्मिन्
वालिवधजनितदुःखे तत् प्राप्य अतीव अत्यन्तम् अङ्गदस्य शोकतापात् शोकतापं
विज्ञाय विद्यमानमिदं कुलम् अर्धस्थिताः प्राणा यस्मिन् तत् अहं मन्ये  ॥ 
४।२४।१९  ॥   

  

नन्वङ्गदादेरतिशोकवत्त्वे सुतान्तराण्युत्पाद्य सुजनान्वशीकृत्य भोगात्
भुङ्क्ष्वेत्यत आह सुत इति । सुतः पुत्रान्तरः सुलभ्यः सुजनः सुवश्यः एतत्
द्वयं न दुर्लभमित्यर्थः, अङ्गदेन सदृशः पुत्रस्तु कुतो लभ्यः न लभ्य
इत्यर्थः, सोदरसंनिकर्षः वालिसामीप्यं यस्मिन्देशे भवेत् स देशो ऽपि न
विद्येत । एतेन भ्रात्राद्यभावसत्त्वे राज्यभोगादि दुःखभोग एवेति सूचितम्
 ॥  ४।२४।२०  ॥   

  

अद्येति । अद्य एतादृशपितृवियोगसमये वीरवरो ऽङ्गदो न जीवेत् यदि जीवेत् तदा
माता तारा परिपालनार्थं स्वसुतरक्षार्थं जीवेत् । पुत्रं विना तु
परितापदीना अतिखेदेन क्षीणा सा तारा नैव जीवेदिति मे निश्चितम् ।
जीवेदित्युभयान्वयि । यदीत्यध्याहृतम्  ॥  ४।२४।२१  ॥   

  

स इति । सः भ्रात्रादिवियुक्तो ऽहं भ्रात्रादिना सख्यमिच्छन् सन्
अतिदीप्तमग्निं प्रवेक्ष्यामि । ननु मत्कार्यसिद्धिः कथं भवितेत्यत आह
निदेशे मदाज्ञायां परिवर्तमाना इमे हनुमत्प्रभृतयो हरिप्रवीराः सीतां
विचेष्यन्ति मार्गयिष्यन्ति  ॥  ४।२४।२२  ॥   

  

कृत्स्नमिति । तु यतो मयि अतीते मृते ऽपि ते कृत्स्नं कार्यं सेत्स्यति अतः
कुलस्य हन्तारम् अत एव कृतागसम् अत एव अजीवनार्हं मामनुजानीहि अग्निं
प्रवेष्टुमाज्ञापय  ॥  ४।२४।२३  ॥   

  

इत्येवमिति । एवमार्तस्य दुःखितस्य वालिजघन्यजस्य वाल्यनुजस्य इति वचः
श्रुत्वा संजातबाष्पो रामो मुहूर्तं विमना बभूव  ॥  ४।२४।२४  ॥   

  

तस्मिन्निति । क्षितिक्षमावान् पृथ्वीक्षमासदृशक्षमाविशिष्टः
समुत्सुकस्तारावलोकनेच्छुः रामः अभीक्ष्णमवेक्षमाणः सन् व्यसने दुःखसागरे
निमग्नां तारां ददर्श  ॥  ४।२४।२५  ॥   

  

तामिति । कपिसिंहो वाली नाथो यस्यास्ताम् अदीनसत्त्वां न दीनाः सत्त्वाः
सत्तावन्तो यस्यास्तामतिदीनामित्यर्थः कपिराजपत्नीं तां तारां
मन्त्रिप्रधानाः उत्थापयामासुः  ॥  ४।२४।२६  ॥   

  

सेति । परिरभ्यमाणा परिरभमाणा भर्तारमालिङ्गयन्ती अत एव विस्फुरन्ती भर्तुः
समीपादपनीयमाना सा तारा शरचापपाणिं रामं ददर्श । अविस्फुरन्तीति छेदो वा  ॥ 
४।२४।२७  ॥   

  

सुसंवृतमिति । पार्थिवलक्षणैः राजोचितचिह्नैः सुसंवृतं संयुक्तमत एव
चारुनेत्रमदृष्टपूर्वं पूर्वं न दृष्टः इत्यदृष्टपूर्वः "सह सुपा" इति
समासः । किंच न दृष्टं दर्शनं पूर्वं यस्य तं, किंच न दृष्टः
पौर्वकालिकदर्शनकर्मीभूतभिन्नः स एव पूर्वः सर्वेषामादिस्तं पुरुषप्रधानं
तं रामं मृगशावस्य मृगबालस्य नेत्रे इव नेत्रे यस्याः सा तारा अयं सः
सुग्रीवमित्रीभूतः काकुत्स्थः ककुत्स्थवंशोद्भवः इति प्रजज्ञे बुबुधे  ॥ 
४।२४।२८  ॥   

  

तस्येति । इन्द्रकल्पस्य इन्द्रादिनिर्माणे समर्थस्य अत एव दुरासदस्य
पराभावयितुमशक्यस्य तस्य रामस्य समीपमार्ता अतिदुःखिता अत एव व्यसनम्
उरआद्यङ्गताडनाय हस्तादिप्रक्षेपं प्रपन्ना प्राप्ता अत एव परिविह्वलन्ती
क्वचित् क्वचित् स्खनन्ती तारा अतितूणं जगाम  ॥  ४।२४।२९  ॥   

  

तमिति । विशुद्धसत्त्वं प्राकृतविलक्षणसत्त्वविशिष्टं
रणोत्कर्षणलब्धलक्ष्यं रणे यदुत्कर्षणमाश्चर्योत्कर्षस्तेन लब्धं लक्ष्यं
देवादिकर्तृकदर्शनकर्मता येन तं रामं शोकेन संभ्रान्तः वैपरीत्यं प्राप्तः
शरीरभावः देहधर्मो यस्याः सा मनस्विनी सा प्रसिद्धा तारा उवाच  ॥  ४।२४।३०
 ॥   

  

तद्वचनाकारमाहत्वमिति । अप्रमेयः अनियतप्रभावः अत एव दुरासदः
पराभावयितुमशक्यः अत एव जितेन्द्रियः नित्यं वशीकृतसकलकरणः अत एव
उत्तमधर्मकः उत्तमः सर्वकालमधर्मसंसर्गशून्यत्वेन अतिश्रेष्ठः धर्मो
यस्मिन् सः अत एव क्षितिक्षमावान् अत एव न क्षीणा कस्मिंश्चित्समये
निवृत्ता कीर्तिर्यस्य सः अत एव विचक्षणः सर्वविलक्षणः क्षतजोपमाक्षः
अरुणनयनस्त्वमसीति शेषः  ॥  ४।२४।३१  ॥   

  

त्वमिति । आत्तं गृहीतं बाणासनं धनुर्येन बाणः पाणौ यस्य स एव स इति
कर्मधारयः । संहननोपपन्नः संहननेन दृढगात्रत्वेन उपपन्नः युक्तः
मनुष्यदेहानाम् अभ्युदयो ऽतिमङ्गलं यस्मात् तत्स्वराज्यं विहाय दित्र्येन
प्राकृतविलक्षणेन देहाभ्युदयेन स्वशरीरजनितमङ्गलकर्मणा युक्तो महाबलस्त्वं
येन बाणेन इ अन्यविस्मयेन मे प्रियस्त्वया हतस्तेनैव बाणेन मां हि निश्चयेन
जहि । ननु तेनैव बाणेन हिंसिता अहम् अस्य वालिनः समीपं गमिष्यामि ।
तत्प्रयोजनमाह हे वीर मां विना वाली न रमेत । मनुष्यदेहाभ्युदयं
मनुष्यदेहोचितसुखं विहाय दिव्येन देहाभ्युदयेन देहसुखेन युक्त इति
वालिविशेषणमिति भट्टाः  ॥  ४।२४।३२,३३  ॥   

  

ननु दिव्यलोके अनेकविधवरस्त्रीणां विद्यमानत्वात् तत्र तव का ऽपेक्षेत्यत
आह स्वर्ग इति । हे पद्मामलपत्रनेत्र एष वाली स्वर्गे ऽपि समेत्य संप्राप्य
संप्रेक्ष्य मदुद्देशेन  

चतुर्दिक्ष्ववलोक्य च मामपश्यन् सन् उच्चावचाभिस्ताम्रचूडाभिः  

अरुणपुष्पादिकृतारुणकेशवेशैः विचित्राणि वेषाः यासां ता एव अप्सरसः न
अभजिष्यत् अभक्ष्यत् सेविष्यते  ॥  ४।२४।३४  ॥   

  

स्वर्ग इति । हे वीर रम्ये मनोरमे नगेन्द्रस्य उत्तमपर्वतस्य तटावकाशे
विस्तीर्णतटे विदेहकन्यारहितस्त्वं यथा शोकं विवर्णतां च प्राप्नोषि तथा
स्वर्गे ऽपि मया विना वाली शोकादि प्राप्स्यति  ॥  ४।२४।३५  ॥   

  

त्वमिति । वनिताविहीनः पुरुषः यावत् यत्परिमितं दुःखं प्राप्नोति तावत्
दुःखं कुमारः नित्यं कुमारत्वेन प्रतीयमानस्त्वं वेत्थ अतः तत्त्वं
याथार्थ्यं जानन् त्वं मां जहि । तत्र हेतुः वाली ममादर्शनजं दुःखं न भजेत
प्राप्नुयात्  ॥  ४।२४।३६  ॥   

  

यदिति । महात्मा भवान् स्त्रीघातदोषो मह्यं भवेत् तव वधे इति शेषः, यत् यदि
मन्येत तदा इयमस्य वालिनः आत्मा इति बुद्ध्या मां जहि अतः स्त्रीवधो न
स्यात् । तेन तद्दोषस्याशङ्का न कर्तव्येति सूचितम्  ॥  ४।२४।३७  ॥   

  

ननु कथं त्वं तस्यात्मेत्यत आह शास्त्रेति । विविधात्
अनेकानुपूर्वीविशिष्टात् वेदात् "अर्धो वा एष आत्मनो यत् पत्नी"
इत्यादिरूपात् हेतोर्दाराः पुरुषस्य अनन्यरूपाः अभिन्नस्वरूपाः अतः
ज्ञानवतां लोके विचारे दारप्रदानात् अन्यत् श्रेष्ठं दानं न दृश्यते
दारप्रदानमेव वरं दानमित्यर्थः । एतेन रामबाणेन वधे पतिलोकमहं
प्राप्स्यामीति तस्या निश्चयो ध्वनितः  ॥  ४।२४।३८  ॥   

  

ननु पुण्यसत्त्वे ऽपि अवध्यवधदोषस्तु दुरुद्धर एवेत्यत आह त्वमिति । हे वीर
मम प्रियस्य तस्य वालिनो यदि धर्ममवेक्ष्य मां प्रदास्यसे तर्हि अनेन दानेन
मम घातात् जनितमधर्मयोगं त्वं न लप्स्यसे  ॥  ४।२४।३९  ॥   

  

आर्तामिति । अनाथां पतिरहितामत एव अपनीयमानां पत्यालिङ्गनात् बहिष्कृतामत
एव आर्तामतिदुःखिताम् अत एव एवंप्रकारेण गतां स्ववधाय त्वां प्राप्तां माम्
अ हन्तुं नार्हसि । अर्धं पृथक् । ननु पुत्रलालनादिसुखं संत्यज्य स्वविघातं
कथं प्रार्थयसीत्यत आह अहमिति । वरार्ह हे सकलश्रेष्ठपूज्य
मातङ्गविलासगामिना मत्तगजगमनसदृशगमनशीलेन प्लवङ्गमानां वानराणामृषभेण
स्वामिना उत्तमहेममालिना इन्द्रदत्तत्वेनोत्तमा या हेममाला तद्युक्तेन
वालिना विना चिरं जीवितुमहं न शक्ष्यामि । विभुः स्वप्रकाशब्रह्मद्वारा
सर्वत्र पूर्णः महात्मा रामस्तारां समाश्वास्य हितं बभाषे । सार्धश्लोक
एकान्वयी  ॥  ४।२४।४०,४१  ॥   

  

तद्वचनाकारमाह मेति । हे वीरभार्ये विमतिं मरणविषयकविरुद्धबुद्धिं मा
कुरुष्व हि यतः सर्वो लोकः प्राकृतजनः विधात्रा विहितः सृष्टः तं विधात्रा
कृतं लोकं सुखदुःखयोगं नित्यं सुखदुःखाभ्यां संयुक्तं लोको वेदो ऽब्रवीत् ।
तेन वेदोक्तेन हेतुना कृतं ब्रह्मणा ऽपि तथैव निर्मितम् । लोकशब्दस्य
वेदपरत्वं लोक्यते ब्रह्मणा ऽपि ज्ञायते ऽनेनेति व्युत्पत्तेः  ॥  ४।२४।४२
 ॥   

  

त्रय इति । त्रयः त्रिविधलोकवासिनः लोकाः जनाः तस्य विधातुर्वशगाः अत एव
विहितं विधात्रा नियुक्तं विधानं कर्मफलं नातिक्रमन्ते त्यक्तुं शक्नुवन्ति
। एतेन विधातृविहितस्याशक्यवारणत्वात् शोको न कर्तव्य इति सूचितम् । ननु मम
निर्वाहः कथं भविष्यतीत्यत आह ते पुत्रः यौवराज्यं प्राप्स्यति अतस्तथा
पौर्वकालिकीमिव तां प्रसिद्धपरां प्रीतिं मुदं प्राप्स्यसि  ॥  ४।२४।४३  ॥   

  

धात्रेति । धात्रा यथा विहितं नियुक्तं तथैव विधानं
मत्कर्तृकानुष्ठानमवेहीति शेषः, तेन मयि रिपुबुद्धिर्न्न कर्तव्येति
सूचितम् । विलापस्यायुक्तत्वमाह शूरपत्न्यः न परिदेवयन्ति विलपन्ति । अर्धं
पृथक् आश्वासितेति । ध्वनता विलापशब्दवता मुखेनोपलक्षिता अत एव महात्मना
रामेण आश्वासिता सुवेषरूपा शोभनवेषरूपाभ्यां युक्ता तारा विरराम विलापात्
निववृते । अर्धद्वयमेकान्वयि  ॥  ४।२४।४४  ॥   

  

इति श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे
चतुर्विंशः सर्गः  ॥  ४।२४  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/02-vAli-vadhaH/024_sugrIvavilApaH-tArAsAntvanaM_cha.md">
<details><summary><h3>तिलकम् ...{Loading}...</h3></summary>



तां ताराम् । आशु वेगेन शोकमहार्णवेनाभिप्लुतां खिन्नाम् ।
अप्रतिमेनासदृशेन । आत्मन इति शेषः  ॥  ४।२४।१  ॥   

  

बाष्पपूर्णेन मुखेनोपलक्षितां तारां पश्यन्निर्विण्णमनाः खिन्नः
संपरिदूयमानः सम्यगनुतप्यमानः  ॥  ४।२४।२  ॥   

  

उदात्तं धीरोदात्तस्वभावम् । लक्षणैः
सामुद्रिकशास्त्रोक्तराजलक्षणैर्लक्षितमङ्गं यस्य तम्  ॥  ४।२४।३  ॥   

  

दृष्टफलं राज्यभोगफलं कर्म वालिवधरूपम् । हतजीवितेन कुत्सितजीवितेन
साध्येषु भोगेष्वित्यन्वयः  ॥  ४।२४।४  ॥   

  

अस्यां तारायाम् । पुरे तत्स्थे जने ऽतिविक्रोशत्यत्यन्तं रुदति । अङ्गदे
संशयिते पितृवियोगात्संशयितजीविते  ॥  ४।२४।५  ॥   

  

अतिविप्रधर्षाद्भातृकृताधिकपराभवाद्धेतोर्ममोत्पन्नात्क्रोधादमर्षादसहिष्णुतया
च सुतीक्ष्णमतिशयेन प्रतप्स्ये तपामि  ॥  ४।२४।६  ॥   

  

यथातथा येनकेनापि प्रकारेण । स्ववृत्त्या स्वजात्युचितवृत्त्या वर्तयतो
जीवत ऋष्यमूकवास एव श्रेयो मन्ये, न तु त्रिदिवस्य लाभ इत्यन्वयः  ॥  ४।२४।७
 ॥   

  

तद्वचस्तस्यैवानुरूपम् । ईषत्करघाते ऽपि मयि तदकृत्वान्तरभ्रातस्नेहबद्धतया
त्वां न जिघांसामि । कदापि चर गच्छेति यत्तद्वच इत्यर्थः । इदं कर्म
भ्रातृवधरूपं वचस्तदर्थमाकारणरूपम्  ॥  ४।२४।८  ॥   

  

कामः पुरस्कृतो येन तादृशो ऽपि भ्राता राज्यस्य तत्सुखस्य दुःखस्य
भ्रातृवधे भाविदुःखस्य सारं तारतम्यं विचिन्तयन्विचारयन्कथं भ्रातुर्वधं
रोचयेत । एवं चाहं तत्तारतम्यानभिज्ञ इति भावः  ॥  ४।२४।९  ॥   

  

उक्तमेव विवृणोति-- वधो हीति । मां हन्तुं तस्य मतिर्नासीदित्यर्थः ।
तत्र  

हेतुः-- स्वमाहात्म्यव्यतिक्रमादनुचितकर्मकारी वालीत्ययशःप्रसङ्गभयात् ।
प्राणहारी भ्रातुरिति शेषः । व्यतिक्रमो ऽन्यायः  ॥  ४।२४।१०  ॥   

  

द्रुमशाखया ऽवभग्नः पलायितः, अत एव मुहूर्तं परिनिष्टनंस्त्वामाक्रोशन्यदा
ऽभवं तदा तेन भ्रात्रा सान्त्वयित्वा पुनरेवं दुश्चेष्टां कर्तुं
नार्हसीत्युक्तः, न पुनार्मां हतवानित्यर्थः  ॥  ४।२४।११  ॥   

  

अत एव भ्रातृत्वमित्यादि  ॥  ४।२४।१२  ॥   

  

अचिन्तनीयं चिन्तयितुमप्ययोग्यम् अत एवार्यैर्नित्यं परिहरणीयं
यत्किञ्चिदुपाधिनाप्यनीप्सनीयम् आत्मकर्तृकमपि सर्वथा ऽनवेक्षणीयं
दर्शनानर्हमिदं प्राप्तो ऽस्मि । इदंपदार्थमाह-- पाप्मानमिति । हे वयस्य
भ्रातुर्ज्येष्ठस्य भ्रातुर्वधात्पाप्मानं तद्रूपं वस्त्वित्यर्थः ।
त्वाष्ट्रो विश्वरूपः  ॥  ४।२४।१३  ॥   

  

प्रतिपत्तुं प्राप्तुं क इच्छेत्को वा सहेत ग्रहीतुं शक्नुयादित्यर्थः  ॥ 
४।२४।१४  ॥   

  

प्रजानां संमानं ताभिः क्रियमाणं स्वसंमाननमपि नार्हामि पापग्रस्तत्वात् ।
न यौवराज्यं ज्येष्ठस्य पुत्रमङ्गदं राज्ये कृत्वा यथाप्राप्तं
यौवराज्यमित्यर्थः । एवंविधं कर्म कृत्वा राज्यं सर्वथा नार्हामीत्यन्वयः
 ॥  ४।२४।१५  ॥   

  

क्षुद्रस्य क्षुद्रयोग्यस्य लोके इहलोके विगर्हितस्य निन्दितस्य
लोकापकृतस्य परलोके ऽपरमार्थसाधनस्य पापस्य कर्ता ऽस्मि । अतो महाञ्शोको
मामिव तथाभिवर्तते यथा वृष्टेरम्बुवेगो निम्नम् । इवशब्दस्तथाशब्दार्थे  ॥ 
४।२४।१६  ॥   

  

सोदर्यघात एवापरगात्रभागो वालश्च यस्य तज्जसन्ताप एव हस्ताक्षिशिरोविषाणं
यस्य सः दृप्तो मत्तः प्रवृद्धो महान्  ॥  ४।२४।१७  ॥   

  

हे नृवर इदमहं पापम् । बत खेदे । अविषह्यं सोढुमशक्यं प्राप्य मे हृदि
स्थितं साधु वृत्तं जन्मान्तरार्जितपुण्यं निवर्तते । विवर्णम् अत एवाग्नौ
परितप्यमानं जातरूपमविषह्यमशक्यसहावस्थानं प्राप्य किट्टं मलं यथा निवर्तते
तथेत्यर्थः । यथा बलवतोत्तमेनाधमः स्थातुं न शक्नोति, तथा बलवता ऽधमेन
सहोत्तमो ऽपीत्याशयः । एवं चानेन पापेन सर्वपुण्यक्षयो जात इति तात्पर्यम्
। केचित्तु-- अग्नौ परितप्यमानं जातरूपं स्वर्णं यथा विवर्णं विवर्णताकारकं
किट्टं दाहकक्षारद्रव्यं प्राप्य निवर्तते भस्म भवति तथेत्यर्थ इत्याहुः  ॥ 
४।२४।१८  ॥   

  

मन्निमित्तम् मयैतत्स्वामिवधादिति भावः । अपि चास्याङ्गदस्य शोकतापाच्च ।
इतीव मन्य इत्यत्प्रेक्षाबोधकम्  ॥  ४।२४।१९  ॥   

  

सुलभ्यः सुलभ इत्यर्थः  ॥  ४।२४।२०  ॥   

  

अङ्गदो न जीवेत् । यदि जिवेत्तदा माता तारा पुत्रपालनाय जीवेत् । तदभावे तु
सा सर्वथा न जीवेदित्यर्थः  ॥  ४।२४।२१  ॥   

  

सख्यं समानत्वम् । निदेशे त्वदाज्ञायाम्  ॥  ४।२४।२२  ॥   

  

अनुजानीहि अग्निप्रवेशायेति शेषः  ॥  ४।२४।२३  ॥   

  

सञ्जातबाष्पो दुःखिप्राणिदर्शनेन । महतामयं स्वभावः  ॥  ४।२४।२४  ॥   

  

तस्मिन्क्षणे तस्मिन्नवसरे तारां रुदन्तीमभीक्ष्णं वारंवारमवेक्षमाणो
जीवन्तीमिच्छन्क्षितिरिव क्षमावान्समुत्सुकः शोकापनयनायेति शेषः  ॥  ४।२४।२५
 ॥   

  

कपिसिंहनाथां कपिसिंहानां स्वामिनीम्  ॥  ४।२४।२६,२७  ॥   

  

पुरुषप्रधानं पुरुषश्रेष्ठम् । सो ऽङ्गदोक्तः काकुत्स्थो ऽयमिति प्रजज्ञ
इति संबन्धः  ॥  ४।२४।२८  ॥   

  

परिविह्वलन्ती कष्टेन स्खलनपूर्वं गच्छन्ती  ॥  ४।२४।२९  ॥   

  

संभ्रान्तो विस्मृतः शरीरभावो राजस्त्रीत्वादिर्यया सा । रणेषु
युद्धेषूत्कर्षणेन सर्वाधिकोत्कर्षेण लक्ष्यं येन । सर्वतो ऽधिकवेध्यवेधक
इत्यर्थः  ॥  ४।२४।३०  ॥   

  

अप्रमेयो देशतः कालतश्चापरिच्छेद्यो गुणेयत्तया दुर्ज्ञेयश्च । दुरासदो
योगिभिरपि प्राप्तुमश्क्यः । उत्तमधर्मकः पुरुषोत्तमधर्मा । अक्षीणकीर्तिः
पापवदाभासमानेनापि कर्मणेति शेषः । अत एव पुरुषोत्तमधर्मा क्षतजोपमाक्षो
रक्ताक्षः  ॥  ४।२४।३१  ॥   

  

आत्तबाणासनश्चासौ बाणपाणिश्चेति कर्मधारयः । संहननं दृढगात्रता, तादृशेन
त्वया हतो वाली मनुष्यदेहाभ्युदयं मनुष्यलोकवर्तिदेहप्राप्यमभ्युदयसुखं
विहाय दिव्यदेहेन प्राप्यो यो ऽभ्युदयस्तेन युक्तः । समास आर्षः  ॥  ४।२४।३२
 ॥   

  

अतः-- येनैवेति । रमेत रंस्यते  ॥  ४।२४।३३  ॥   

  

पद्मस्यामलं यत्पत्रं तद्वन्नेत्र । समेत्याप्सरोभिस्ताः संप्रेक्ष्य च
मामपश्यन्न रमेतेत्यन्वयः । उच्चावचैर्नानाप्रकारैस्ताम्रै रक्तपुष्पैः
कृतः शेखरो याभिस्ता अप्सरसो नाभजिष्यन्न भेजिष्यति । रक्तपुष्पधारणं
वालिवशीकरणाय  ॥  ४।२४।३४  ॥   

  

तटावकाशे तटदेशे  ॥  ४।२४।३५  ॥   

  

यद्वनिताहीनो दुःखं प्राप्नोति तत्त्वं वेत्थ, अतस्तज्जानंस्त्वं मां जहि ।
कुमारः सुन्दरः पुरुषः । यद्वा दुःखहेतुमाह कुमार इति । कुत्सितो मारो यस्य
मारकत्वेन मदनस्य प्रसिद्धेः, अथा कुत्सितो मारो मरणं यस्य मरणादपि
दुःखजनकत्वादेवमुक्तिः । भावे घञ्  ॥  ४।२४।३६  ॥   

  

मह्यं स्त्रीघातदोषो भवेदिति भवान्महात्मा मन्येत तदपि न । इयं तारा ऽस्य
वालिन आत्मेति ज्ञात्वा जहि । एवं च तदभिन्नत्वान्मम न ते स्त्रीवधदोष इति
भावः । महात्मेत्येनेन ताटकावधादिकृतवतः स्त्रीवधो ऽकिञ्चित्कर इत्यपि
सूचितम्  ॥  ४।२४।३७  ॥   

  

स्त्रीणां पुरुषात्मत्वमेव साधयति-- शास्त्रेति । शास्त्रे
शास्त्रीययागाद्यनुष्ठाने प्रकर्षेण सहैव योगादधिकारात् । विविधाच्च वेदात्
। "अर्धो वा एष आत्मनो यत्पत्नी" इति श्रुतेः । अनन्यरूपा अभिन्नरूपाः । न
केवलं दोषाभावमात्रम्, अपि तु स्त्रीदानफलमपीत्याह-- दारेति । अन्यदधिकं
दानं नेति भावः  ॥   

४।२४।३८  ॥   

त्वं चापीति । एवं च "धर्मेण पापमपनुदति" इति न्यायेनापि हे वीर ते न
मद्वधाद्दोष इति भावः । यद्वा मम वीरस्य पत्युश्छलेन
घातात्प्राप्तमधर्मसंबन्धं न लप्स्यसे । किं च तत एव मच्छापतः
प्राप्तमधर्मयोगमधर्मफलयोगं स्त्रीवियोगरूपं न लप्स्यसे ममावधे तु लप्स्यस
एव । अत एव क्वचित्पठ्यते "अचिरेणैव कालेन त्वया वीर्यबलाहृता । सा सीता मम
शापेन न चिरात्त्वयि वत्स्यति  ॥ " इति  ॥   

४।२४।३९  ॥   

अपनीयमानाम् प्रियसकाशादन्यत इति शेषः । अहन्तुं नार्हसि अपि तु
हन्तुमेवेत्यर्थः । तत्र हेतुः अहं हीति  ॥  ४।२४।४०  ॥   

  

वरार्होत्तमहेममालिना श्रेष्ठयोग्योत्तमस्वर्णमालावता  ॥  ४।२४।४१  ॥   

  

विमतिं मरणविषयां विरुद्धमतिम् । सर्वो लोको विधात्रा विहितो ऽहरादौ
सृष्टस्तं लोकं सुखदुःखाभ्यामवर्ज्याभ्यां योगो ऽस्य तं तेनैव विधात्रा
कृतम् । लोक्यते ऽनेनेति लोको वेदो ऽब्रवीत् । "न ह वै सशरीरस्य सतः
प्रियाप्रिययोरपहतिरस्ति" इति श्रुतेः  ॥  ४।२४।४२  ॥   

  

त्रयो ऽपि लोका लोकत्रयवासिनो ऽपि जना विधातृविहितं विधानं नातिक्रमन्ते ।
हि यतस्तस्य वशगा ब्रह्मादिस्थावरान्ताः । वाली परां प्रीतिं
त्वत्संबन्धजां प्राप्स्यति मत्सङ्कल्पात् । किं च भवत्यपि वालिसंबन्धजां
प्रीतिं सुग्रीवसंबन्धात्प्राप्स्यसि । ते पुत्रो यौवराज्यं प्रप्स्यति च ।
चेनाहमपि सापं प्राप्स्याम्येवेति  ॥  ४।२४।४३  ॥   

  

धात्रेदं विधानं तथैव विहितम्, यथा मयोक्तं कृतं च । अनेन
सर्वज्ञत्वशक्तिराविष्कृता । एवमीश्वरकृतं सर्वं ज्ञात्वा शूरपत्न्यो न
शोचन्ति । ध्वनता मुखेनोपलक्षिता विरराम त्यक्तपरिदेवना ऽभूत्  ॥  ४।२४।४४
 ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे चतुर्विंशः सर्गः  ॥  ४।२४  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/02-vAli-vadhaH/024_sugrIvavilApaH-tArAsAntvanaM_cha.md">
<details><summary><h3>द्राविडपाठः ...{Loading}...</h3></summary>



  
तां चाश्रुवेगेन दुरासदेन त्वभिप्लुतां शोकमहार्णवेन।  
पश्यंस्तदा वाल्यनुजस्तरस्वी भ्रातुर्वधेनाप्रतिमेन तेपे ॥ 4.24.1 ॥   
स बाष्पपूर्णेन मुखेन वीक्ष्य क्षणेन निर्विण्णमना मनस्वी।  
जगाम रामस्य शनैः समीपं भृत्यैर्वृतः सम्परिदूयमानः ॥ 4.24.2 ॥   
स तं समासाद्य गृहीतचापमुदात्तमाशीविषतुल्यबाणम्।  
यशस्विनं लक्षणलक्षिताङ्गमवस्थितं राघवमित्युवाच ॥ 4.24.3 ॥   
यथाप्रतिज्ञातमिदं नरेन्द्र कृतं त्वया दृष्टफलं च कर्म।  
ममाद्य भोगेषु नरेन्द्रपुत्र मनो निवृत्तं सह जीवितेन ॥ 4.24.4 ॥   
अस्यां महिष्यां तु भृशं रुदन्त्यां पुरे च विक्रोशति दुःखतप्ते।  
हतेऽग्रजे संशयितेऽङ्गदे च न राम राज्ये रमते मनो मे ॥ 4.24.5 ॥   
क्रोधादमर्षादतिविप्रधर्षात् भ्रातुर्वधो मेऽनुमतः पुरस्तात्।  
हते त्विदानीं हरियूथपेऽस्मिन् सुतीव्रमिक्ष्वाकुकुमार तप्स्ये ॥ 4.24.6 ॥   
श्रेयोऽद्य मन्ये मम शैलमुख्ये तस्मिन्निवासश्चिरमृश्यमूके।  
यथा तथा वर्तयतः स्ववृत्त्या नेमं निहत्य त्रिदिवस्य लाभः ॥ 4.24.7 ॥   
न त्वां जिघांसामि चरेति यन्मामयं महात्मा मतिमानुवाच।  
तस्यैव तद्राम वचोऽनुरूपमिदं पुनः कर्म च मेऽनुरूपम् ॥ 4.24.8 ॥   
भ्राता कथं नाम महागुणस्य भ्रातुर्वधं राघव रोचयेत।  
राज्यस्य दुःखस्य च वीर सारं न चिन्तयन् कामपुरस्कृतः सन् ॥ 4.24.9 ॥   
वधो हि मे मतो नासीत्स्वमाहात्म्यव्यतिक्रमात्।  
ममासीद् बुद्धिदौरात्म्यात्प्राणहारी व्यतिक्रमः ॥ 4.24.10 ॥   
द्रुमशाखावभग्नोऽहं मुहूर्तं परिनिष्ठनन्।  
सान्त्वयित्वा त्वनेनोक्तो न पुनः कर्तुमर्हसि ॥ 4.24.11 ॥   
भ्रातृत्वमार्यभावश्च धर्मश्चानेन रक्षितः।  
मया क्रोधश्च कामश्च कपित्वं च प्रदर्शितम् ॥ 4.24.12 ॥   
अचिन्तनीयं परिवर्जनीयमनीप्सनीयं स्वनवेक्षणीयम्।  
प्राप्तोऽस्मि पाप्मानमिमं नरेन्द्र भ्रातुर्वधात्त्वाष्ट्रवधादिवेन्द्रः ॥ 4.24.13 ॥   
पाम्पानमिन्द्रस्य मही जलं च वृक्षाश्च कामं जगृहुः स्त्रियश्च।  
को नाम पाप्मानमिमं क्षमेत शाखामृगस्य प्रतिपत्तुमिच्छन् ॥ 4.24.14 ॥   
नार्हामि सम्मानमिमं प्रजानां न यौवराज्यं कुत एव राज्यम्।  
अधर्मयुक्तं कुलनाशयुक्तमेवंविधं राघव कर्म कृत्वा ॥ 4.24.15 ॥   
पापस्य कर्ताऽस्मि विगर्हितस्य क्षुद्रस्य लोकापकृतस्य चैव।  
शोको महान् मामभिवर्ततेऽयं वृष्टेर्यथा निम्नमिवाम्बुवेगः ॥ 4.24.16 ॥   
सोदर्यघाताऽपरगात्रवालः सन्तापहस्ताक्षिशिरोविषाणः।  
एनोमयो मामभिहन्ति हस्ती दृप्तो नदीकूलमिव प्रवृद्धः ॥ 4.24.17 ॥   
अंहो बतेदं नृवराविषह्य निवर्तते मे हृदि साधु वृत्तम्।  
विवर्णमग्नौ परितप्यमानं किट्टं यथा राघव जातरूपम् ॥ 4.24.18 ॥   
महाबलानां हरियूथपानामिदं कुलं राघव मन्निमित्तम।  
अस्याङ्गदस्यापि च शोकतापादर्धस्थितप्राणमितीव मन्ये ॥ 4.24.19 ॥   
सुतः सुलभ्यः सुजनः सुवश्यः कुतः सुपुत्रः सदृशोऽङ्गदेन।  
न चापि विद्येत स वीर देशो यस्मिन्भवेत् सोदरसन्निकर्षः ॥ 4.24.20 ॥   
यद्यङ्गदो वीर वरार्ह जीवेज्जीवेच्च माता परिपालनार्थम्।  
विना तु पुत्रं परितापदीना तारा न जीवेदिति निश्चितं मे ॥ 4.24.21 ॥   
सोऽहं प्रवेक्ष्याम्यतिदीप्तमग्निं भ्रात्रा च पुत्रेण च सख्यमिच्छन्।  
इमे विचेष्यन्ति हरिप्रवीराः सीतां निदेशे तव वर्तमानाः ॥ 4.24.22 ॥   
कृत्स्नं तु ते सेत्स्यति कार्यमेतन्मय्यप्रतीते मनुजेन्द्रपुत्र।  
कुलस्य हन्तारमजीवनार्हं रामानुजानीहि कृतागसं माम् ॥ 4.24.23 ॥   
इत्येवमार्तस्य रघुप्रवीरः श्रुत्वा वचो वाल्यनुजस्य तस्य।  
सञ्जातबाष्पः परवीरहन्ता रामो मुहूर्तं विमना बभूव ॥ 4.24.24 ॥   
तस्मिन् क्षणेऽभीक्ष्णमवेक्ष्यमाणः क्षितिक्षमावान् भुवनस्य गोप्ता।  
रामो रुदन्तीं व्यसने निमग्नां समुत्सुकः सोऽथ ददर्श ताराम् ॥ 4.24.25 ॥   
तां चारुनेत्रां कपिसिंहनाथं पतिं समाश्लिष्य तदा शयानाम्।  
उत्थापयामासुरदीनसत्त्वां मन्त्रिप्रधानाः कपिवीरपत्नीम् ॥ 4.24.26 ॥   
सा विस्फुरन्ती परिरभ्यमाणा भर्तुः सकाशादपनीयमाना।  
ददर्श रामं शरचापपाणिं स्वतेजसा सूर्यमिव ज्वलन्तम् ॥ 4.24.27 ॥   
सुसंवृतं पार्थिवलक्षणैश्च तं चारुनेत्रं मृगशावनेत्रा।  
अदृष्टपूर्वं पुरुषप्रधानमयं स काकुत्स्थ इति प्रजज्ञे ॥ 4.24.28 ॥   
तस्येन्द्रकल्पस्य दुरासदस्य महानुभावस्य समीपमार्या।  
आर्ताऽतितूर्णं व्यसनाभिपन्ना जगाम तारा परिविह्वलन्ती ॥ 4.24.29 ॥   
सा तं समासाद्य विशुद्धसत्त्वा शोकेन सम्भ्रान्तशरीरभावा।  
मनस्विनी वाक्यमुवाच तारा रामं रणोत्कर्षणलब्धलक्षम् ॥ 4.24.30 ॥   
त्वमप्रमेयश्च दुरासदश्च जितेन्द्रियश्चोत्तमधार्मिकश्च।  
अक्षय्यकीर्तिश्च विचक्षणश्च क्षितिक्षमावान् क्षतजोपमाक्षः ॥ 4.24.31 ॥   
त्वमात्तबाणासनबाणपाणिर्महाबलः संहननोपपन्नः।  
मनुष्यदेहाभ्युदयं विहाय दिव्येन देहाभ्युदयेन युक्तः ॥ 4.24.32 ॥   
येनैकबाणेन हतः प्रियो मे तेनेव मां त्वं जहि सायकेन।  
हता गमिष्यामि समीपमस्य न मामृते राम रमेत वाली ॥ 4.24.33 ॥   
स्वर्गेऽपि पद्मामलपत्त्रनेत्रः समेत्य सम्प्रेक्ष्य च मामपश्यन्।  
न ह्येष उच्चावचताम्रचूडा विचित्रवेषाप्सरसोऽभजिष्यत् ॥ 4.24.34 ॥   
स्वर्गेऽपि शेकं च विवर्णतां च मया विना प्राप्स्यति वीर वाली।  
रम्ये नगेन्द्रस्य तटावकाशे विदेहकन्यारहितो यथात्वम् ॥ 4.24.35 ॥   
त्वं वेत्थ यावद्वनिताविहीनः प्राप्नोति दुःखं पुरुषः कुमारः।  
तत्त्वं प्रजानन् जहि मां न वाली दुःखं ममादर्शनजं भजेत ॥ 4.24.36 ॥   
आत्मेयमस्येति च मां जहि त्वं न स्त्रीवधः स्यान्मनुजेन्द्रपुत्र।  
शास्त्रप्रयोगाद्विविधाच्च वेदादात्मा ह्यनन्यः पुरुषस्य दाराः ॥ 4.24.37 ॥   
दारप्रदानान्न हि दानमन्यत्प्रदृश्यते ज्ञानवतां हि लोके ॥ 4.24.38 ॥   
त्वं चापि मां तस्य मम प्रियस्य प्रदास्यसे धर्ममवेक्ष्य वीर।  
अनेन दानेन न लप्स्यसे त्वमधर्मयोगं मम वीर घातात् ॥ 4.24.39 ॥   
अहं हि मातङ्गविलासगामिना प्लवङ्गमानामृषभेणधीमता।  
विना वरार्होत्तमहेममालिना चिरं न शक्ष्यामि नरेन्द्र जीवितुम् ॥ 4.24.40 ॥   
इत्येवमुक्तस्तु विभुर्महात्मा तारां समाश्वास्य हितं बभाषे ॥ 4.24.41 ॥   
मा वीरभार्ये विमतिं कुरुष्व लोको हि सर्वो विहितो विधात्रा।  
तं चैव सर्वं सुखदुःखयोगं लोकोऽब्रवीत्तेन कृतं विधात्रा ॥ 4.24.42 ॥   
प्रीतिं परां प्राप्स्यसि तां तथैव पुत्रस्तु ते प्राप्स्यति यौवराज्यम्।  
धात्रा विधानं विहितं तथैव न शूरपत्न्यः परिदेवयन्ति ॥ 4.24.43 ॥   
आश्वासिता तेन तु राघवेण प्रभावयुक्तेन परन्तपेन।  
सा वीरपन्ती ध्वनता मुखेन सुवेषरूपा विरराम तारा ॥ 4.24.44 ॥   

</details>
</div>
