<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०१ उमोत्पत्तिः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०१ उमोत्पत्तिः">
  <meta property="og:description" content="प्रथमः सर्गः
मल्लिनाथः मातापितृभ्यां जगतो
नमो वामार्धजानये ।
सद्यो दक्षिण-दृक्-पात-
संकुचद्-वाम-दृष्टये ॥
अन्तराय-तिमिरोपशान्तये
शान्तपावनम् अचिन्त्यवैभवम् ।
तन्नरं वपुषि, कुञ्जरं मुखे,
मन्महे किमपि तुन्दिलं महः ॥
शरणं करवाणि शर्मदं ते
चरणं वाणि! चराचरोपजीव्यम् ।
करुणा-मसृणैः कटाक्ष-पातैः
कुरु मामम्ब! कृतार्थ-सार्थ-वाहम् ॥
इहान्वय-मुखेनैव सर्वं
व्याख्यायते मया ।
नामूलं लिख्यते किञ्चिन्
नानपेक्षितमुच्यते ॥
भारती कालिदासस्य
दुर्व्याख्या-विष-मूच्छिता ।
एषा सञ्जीविनी व्याख्या
ताम् अद्योज्जीवयिष्यति ॥
तत्रभवान् कालिदासः
कुमारसम्भवं काव्यं चिकीर्षुः
‘आशीर्-नमस्-क्रिया-वस्तु
-निर्देशो वापि तन्मुखम्’
इति शास्त्रात्
काव्यादौ वक्ष्यमाणार्थानुगुणं वस्तु निर्दिशति –">
  <meta property="og:locale" content="en_us">
  <meta property="og:type" content="article">
    <meta property="article:section" content="shaivam">

  <meta itemprop="name" content="०१ उमोत्पत्तिः">
  <meta itemprop="description" content="प्रथमः सर्गः
मल्लिनाथः मातापितृभ्यां जगतो
नमो वामार्धजानये ।
सद्यो दक्षिण-दृक्-पात-
संकुचद्-वाम-दृष्टये ॥
अन्तराय-तिमिरोपशान्तये
शान्तपावनम् अचिन्त्यवैभवम् ।
तन्नरं वपुषि, कुञ्जरं मुखे,
मन्महे किमपि तुन्दिलं महः ॥
शरणं करवाणि शर्मदं ते
चरणं वाणि! चराचरोपजीव्यम् ।
करुणा-मसृणैः कटाक्ष-पातैः
कुरु मामम्ब! कृतार्थ-सार्थ-वाहम् ॥
इहान्वय-मुखेनैव सर्वं
व्याख्यायते मया ।
नामूलं लिख्यते किञ्चिन्
नानपेक्षितमुच्यते ॥
भारती कालिदासस्य
दुर्व्याख्या-विष-मूच्छिता ।
एषा सञ्जीविनी व्याख्या
ताम् अद्योज्जीवयिष्यति ॥
तत्रभवान् कालिदासः
कुमारसम्भवं काव्यं चिकीर्षुः
‘आशीर्-नमस्-क्रिया-वस्तु
-निर्देशो वापि तन्मुखम्’
इति शास्त्रात्
काव्यादौ वक्ष्यमाणार्थानुगुणं वस्तु निर्दिशति –">
  <meta itemprop="wordCount" content="6938">
  <meta name="twitter:card" content="summary">
  <meta name="twitter:title" content="०१ उमोत्पत्तिः">
  <meta name="twitter:description" content="प्रथमः सर्गः
मल्लिनाथः मातापितृभ्यां जगतो
नमो वामार्धजानये ।
सद्यो दक्षिण-दृक्-पात-
संकुचद्-वाम-दृष्टये ॥
अन्तराय-तिमिरोपशान्तये
शान्तपावनम् अचिन्त्यवैभवम् ।
तन्नरं वपुषि, कुञ्जरं मुखे,
मन्महे किमपि तुन्दिलं महः ॥
शरणं करवाणि शर्मदं ते
चरणं वाणि! चराचरोपजीव्यम् ।
करुणा-मसृणैः कटाक्ष-पातैः
कुरु मामम्ब! कृतार्थ-सार्थ-वाहम् ॥
इहान्वय-मुखेनैव सर्वं
व्याख्यायते मया ।
नामूलं लिख्यते किञ्चिन्
नानपेक्षितमुच्यते ॥
भारती कालिदासस्य
दुर्व्याख्या-विष-मूच्छिता ।
एषा सञ्जीविनी व्याख्या
ताम् अद्योज्जीवयिष्यति ॥
तत्रभवान् कालिदासः
कुमारसम्भवं काव्यं चिकीर्षुः
‘आशीर्-नमस्-क्रिया-वस्तु
-निर्देशो वापि तन्मुखम्’
इति शास्त्रात्
काव्यादौ वक्ष्यमाणार्थानुगुणं वस्तु निर्दिशति –">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/shaivam\/kAvyam\/padyam\/kAlidAsaH_kumAra-sambhavam\/sarva-prastutiH\/01_umotpattiH\/".replace(basePath, "/");
  pageVars.pageParams = {};
  pageVars.pageSource = "shaivam\/kAvyam\/padyam\/kAlidAsaH_kumAra-sambhavam\/sarva-prastutiH\/01_umotpattiH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/" />
<link rel="alternate" hreflang="sa-Deva" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०१ उमोत्पत्तिः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१ उमोत्पत्तिः">०१ उमोत्पत्तिः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>प्रथमः सर्गः</p>
<details><summary>मल्लिनाथः</summary>
<p>मातापितृभ्यां जगतो<br>
नमो वामार्धजानये ।<br>
सद्यो दक्षिण-दृक्-पात-<br>
संकुचद्-वाम-दृष्टये ॥</p>
<p>अन्तराय-तिमिरोपशान्तये<br>
शान्तपावनम् अचिन्त्यवैभवम् ।<br>
तन्नरं वपुषि, कुञ्जरं मुखे,<br>
मन्महे किमपि तुन्दिलं महः ॥</p>
<p>शरणं करवाणि शर्मदं ते<br>
चरणं वाणि! चराचरोपजीव्यम् ।<br>
करुणा-मसृणैः कटाक्ष-पातैः<br>
कुरु मामम्ब! कृतार्थ-सार्थ-वाहम् ॥</p>
<p>इहान्वय-मुखेनैव सर्वं<br>
व्याख्यायते मया ।<br>
नामूलं लिख्यते किञ्चिन्<br>
नानपेक्षितमुच्यते ॥</p>
<p>भारती कालिदासस्य<br>
दुर्व्याख्या-विष-मूच्छिता ।<br>
एषा सञ्जीविनी व्याख्या<br>
ताम् अद्योज्जीवयिष्यति ॥</p>
<p>तत्रभवान् कालिदासः<br>
कुमारसम्भवं काव्यं चिकीर्षुः</p>
<blockquote>
<p>&lsquo;आशीर्-नमस्-क्रिया-वस्तु<br>
-निर्देशो वापि तन्मुखम्&rsquo;</p></blockquote>
<p>इति शास्त्रात्<br>
काव्यादौ वक्ष्यमाणार्थानुगुणं वस्तु निर्दिशति &ndash;</p>
</details>
<h2 id="हमदरवरणनम">हिमाद्रिवर्णनम्</h2>
<p>+++(हिमवन्महत्त्वम् अलौकिकताञ्च वक्रोक्तिभिर् वर्णयति।)+++<br>
+++(अ५)+++</p>
<div class="audioEmbed" caption="वेदभूमिपाठः" src="https://archive.org/download/kuMArasambhava-mUlam-vedabhoomi.org/KumaraSambhava-Sarga01-1-10.mp3"></div>
<details open><summary>विश्वास-प्रस्तुतिः</summary>
<p>अस्त्युत्तरस्यां दिशि <strong>देवतात्मा</strong><br>
हिमालयो नाम नगाधिराजः।<br>
पुर्वापरौ तोयनिधी वगाह्य<br>
स्थितः पृथिव्या इव मानदण्डः॥१॥</p>
</details>
<details><summary>मूलम्</summary>
<p>अस्त्युत्तरस्यां दिशि देवतात्मा हिमालयो नाम नगाधिराजः ।<br>
पुर्वापरौ तोयनिधी वगाह्य स्थितः पृथिव्या इव मानदण्डः ॥ 1. 1 ॥</p>
</details>
<details><summary>अन्वयः</summary>
<p>उत्तरस्यां दिशि देवतात्मा हिमालयो नाम नगाऽधिराजः पूर्वाऽपरौ तोयनिधी वगाह्य पृथिव्या मानदण्ड इव स्थितोऽस्ति।</p>
</details>
<details><summary>मल्लिनाथः</summary>
<p>अस्तीति ॥ उत्तरस्यां दिशि । अनेनास्य देवभूमित्वं सूच्यते । देवतात्माधिष्ठाता यस्य सः । एतेनास्य वक्ष्यमाणमेनकापरिणयपार्वतीजननादिचेतनव्यवहारयोग्यत्वसिध्दि ।हिमस्यालयः स्थानमिति हिमालयो नाम =हिमालय इति प्रसिध्दः। अधिको राजाधिराजः । &lsquo;राजाहःसखिभ्यष्टच्&rsquo; । न गच्छन्तीति नगा अचलास्तेषामधिराजो मगाधिराजोऽस्ति । कथंभूतः । पुर्वापरौ =प्राच्यपश्चिमौतीयनिधी =समुद्रौ वगाह्य =प्रविश्य । अतएव पृथिव्या भुपेर्मानं =हस्तादिना परिच्छेदः । भावे ल्युट् ।तस्य दण्डः । यद्वा मीयतेऽनेनेति मानम् । करणे ल्युट् । स चासौ दण्डश्च स इव स्थितः । आयामपरिच्छेदकदण्ड इव स्थित इत्यर्थः । पूर्वापरसागरावगाहित्वं चास्य हिमालयस्यास्त्येव । उक्तं च ब्रह्माण्डपुराणे - &lsquo;कैला सो हिमवांश्चैव दक्षिणे वर्षवर्वतौ । पूर्वपश्चिमगावेदावर्णवातरुपस्थितौ ॥ &rsquo; अत्र हिमाचलस्योभयाब्धिव्याप्तसाम्यान्मानदण्डत्वेनोत्प्रेक्षणादुत्प्रेक्षाऽलंकारः । &lsquo;प्रकृतेऽप्रकृतगुणक्रियादिसम्बन्धादप्रकृतत्वेन प्रकृतस्य संभावनमुत्प्रेक्षा&rsquo;इत्यलंकारसर्वस्वकारः । अस्मिन्सर्गे प्रामेण वृत्तमुपजातिः। क्वचिदिन्द्रवज्रोपेन्द्रवज्रे च । तल्लक्षणं तु - &lsquo;स्यादिन्द्रवज्रा यदि तौ जगौ गः&rsquo;। &lsquo;उतेन्द्रवज्राजतजास्ततो गौ&rsquo;। अनन्तरोदीरितलक्ष्मभाजौ पादौ यदीयावुपजातयस्ताः ॥ इति ॥ 1. 1 ॥</p>
<p>इतः परं षोडशभिः श्लोकैर्हिमाद्रि वर्णयति । तत्र नगाधिराजत्वं निर्वाढमाह-</p>
</details>
<details open><summary>विश्वास-प्रस्तुतिः</summary>
<p>यं सर्वशैलाः <strong>परिकल्प्य वत्सं</strong><br>
मेरौ स्थिते दौग्धरि दोह-दक्षे।<br>
भास्वन्ति रत्नानि महौषधीश् च<br>
पृथूपदिष्टां <strong>दुदुहुर् धरित्रीम्</strong>॥२॥<br>
+++(अत्र विष्णुपुराणोक्तकथा।)+++</p>
</details>
<details><summary>मूलम्</summary>
<p>यं सर्वशैलाः परिकल्प्य वत्सं मेरौ स्थिते दौग्धरि दोहदक्षे ।<br>
भास्वन्ति रत्नानि महैषधीश्च पृथूपदिष्टां दुदुहुर्धरित्रीम् ॥ 1. 2 ॥</p>
</details>
<details><summary>अन्वयः</summary>
<p>सवंशैला य वत्सं परिकल्प्य दोहदक्षे मेरौ दोग्धरि स्थिते (सति)भास्वन्ति रत्नानि महौषधीश्च पृथूपदिष्टां धरित्रीं दुदुहुः ।</p>
</details>
<details><summary>मल्लिनाथः</summary>
<p>यमिति ॥ सर्वे च ते शैलाश्च सर्वशैलाः । &lsquo;पूर्वकालैकसर्वजरत्पुराणनवकेवलाः समानाधिकरणेन&rsquo; इति समासः । यं हिमालयं वत्सं परिकल्प्य विधाय दोरदक्षे दोहनसमर्थे मेरौ दोग्धरि स्थिते सति । &lsquo;यस्य च भावेन भावलक्षणम्&rsquo; इति सप्तमो । पृथूपदिष्टां पृथुना वैन्येनोपदिष्टामीदृक्तया प्रदर्शितां धरित्रीम् । गोरुपधरामिति शेषः ।&lsquo;गौर्भूत्वा तु वसुन्धरा&rsquo; इति विष्णुपुराणात् । &lsquo;अकथितं च&rsquo; इति कर्मत्वम् । भास्वन्ति च भास्वत्त्यश्च भास्वन्ति द्युतिमन्ति । ओषधिविशेषणं वैतत् । &lsquo;नपुंसकमनपुंसकेन-&rsquo; इत्यादिना नपुंसकैकशेषः । रत्नानि मणीञ्जातिश्रेष्ठवस्तूनि च । &lsquo;रत्नं श्रेष्ठे मणावपि&rsquo; इति विश्वः । &lsquo;जातौ जातौ यदुत्कृष्टं तद्रत्नमिति कथ्यते&rsquo; इति यादवः । महौषधीश्च संजीवनीप्रभृतीश्च क्षीरत्वेन परिणता इति शेषः । &lsquo;ताः क्षीरपरिणामिनीः&rsquo; इति विष्णुपुराणात् । दुदुहुः । &lsquo;दुहियाच -&rsquo; इत्यादिना द्विकर्मकत्वम् । अत्र प्रयोजकत्वेऽपि शैलानां &lsquo;पञ्चभिर्हलैः कर्षति ग्रामं ग्रामणीः&rsquo; इतिवत्तत्समर्थाचरणात्कर्तृत्वेन व्यपदेशः । दुहेः स्वरितेत्त्वेऽप्यकर्त्रभिप्रायविवक्षायां परस्मैपदम् । अत्रार्थे प्रमाणम्- गौर्भूमिरचलाः सर्वे कर्तारोऽत्र पयांसि च । ओषध्यश्चैव भास्वन्ति रत्नानि विविधानि च ॥ वत्सश्च हिमवानासीद्दोग्धा मेरुर्महागिरिः ॥ &rsquo; इति । एतेन वत्सस्य मातुः प्रेमास्पदत्वादस्य सारग्राहित्वं गम्यते । तथा चास्य नगस्य रत्नबिशेषभोक्तृत्वान्नगाधिराजत्वं युक्तमिति भावः । अत्र हिमवद्वर्णनस्य प्रकृतत्वात्तद्गतौषधिरत्नानां द्वयानामपि प्रकृतत्त्वात्तेषां दोहनक्रियारुपसमानधर्मसंवन्धादौपम्यस्य गम्यत्वात्केवलप्राकरणिकविषयस्तुल्ययोगिता नामालंकारः । तदुक्तम् - &lsquo;प्रस्तुतानां तथान्येषां केवलं तुल्यधर्मतः । औपम्यं गम्यते यत्र सा मता तुल्ययोगिता ॥ &rsquo; न चात्र रुपकपरिणामाद्यलंकारशङ्का कार्या तेषामारोपहेतुत्वात् । हिमहेमाचलादिषु वत्सत्वदोग्धृत्वादीनामागमसिध्दत्वेनानारोप्यमाणत्वादिति ॥ 1. 2 ॥</p>
<p>ननु हिमदोषदूषितस्य तस्यात्यन्तमनभिगम्यत्वाच्छि्वत्रिण इव सर्वमपि सौभाग्यं विफलमित्याशङ्क्याह -</p>
</details>
<details open><summary>विश्वास-प्रस्तुतिः</summary>
<p>अनन्त-रत्न-प्रभवस्य यस्य<br>
<strong>हिमं न सौभाग्य-विलोपि</strong> जातम्।<br>
एको हि <strong>दोषो</strong> गुण-सन्निपाते<br>
<strong>निमज्जतीन्दोः</strong> किरणेष्विवाङ्कः॥३॥<br>
+++(अ५ र५)+++</p>
</details>
<details><summary>मूलम्</summary>
<p>अनन्तरत्नप्रभवस्य यस्य हिमं न सौभाग्यविलोपि जातम्।<br>
एको हि दोषो गुणसन्निपाते निमज्जतीन्दोः किरणेष्विवाङ्कः ॥ 1. 3 ॥</p>
</details>
<details><summary>अन्वयः</summary>
<p>अनन्तरत्नप्रभवस्य यस्य हिमं सौभाग्यविलोपि न जातम् । हि एको दोषो गुणसन्निपाते इन्दोः किरणेषु अङ्क इव निमज्जति ।</p>
</details>
<details><summary>मल्लिनाथः</summary>
<p>अनन्तेति ॥ प्रभवत्यस्मादिति प्रभवः कारणम् । अनन्तानामपरिमितानां रत्नानां श्रेष्ठवस्तूनां प्रभवस्य यस्य हिमाद्रेर्हिमम् । कर्तृ । सुभगस्य भावः सौभाग्यम्स । &lsquo;हद्भगसिन्ध्वन्ते पूर्वपदस्य च &rsquo; हत्युभयपदवृध्दिः । तद्विलुम्पतीति सौभाग्यविलोपि सौन्दर्यविधातकं न जातं नाभूत् । तथाहि । एको दोषो गुणसंनिपात इन्दोः किरणेष्वङ्क इव निमज्जति । अन्तर्लियत इत्यर्थः । नहि स्वल्पो दोषोऽमितगुणाभिभावक एव किंतु कश्चिदिन्दुकलङ्कादिवद्गुणैरभिभूयते । अन्यथा सर्वरम्यवस्तुहानिप्रसङ्गादिति भावः । अत्रोपमानुप्राणितोऽर्थान्तरन्यासालंकारः । तल्लक्षणं तु-&lsquo;ज्ञेयः सोऽर्यान्तरन्चासो वस्तु प्रस्तुत्य किंचन । तत्साधनसमर्थस्य न्यासो योऽन्यस्य वस्तुनः ॥ &rsquo; इति दण्डी ॥ 1. 3 ॥</p>
</details>
<details open><summary>विश्वास-प्रस्तुतिः</summary>
<p>यश् चाप्सरो-विभ्रम-मण्डनानां<br>
सम्पादयित्रीं शीखरैर् <strong>बिभर्ति</strong>।<br>
बलाहक+++(=मेघ)+++-च्छेद-विभक्त-रागाम्<br>
अकाल-सन्ध्याम् इव <strong>धातुमत्ताम्</strong>॥ १.४॥<br>
+++(अ५)+++</p>
</details>
<details><summary>मूलम्</summary>
<p>यश्चाप्सरोविभ्रममण्डनानां संपादयित्रीं शीखरैबिभर्ति ।<br>
।लाहकच्छेदविभक्तरागामकालसंध्यामिव धातुमत्ताम् ॥ 1.4 ॥</p>
</details>
<details><summary>अन्वयः</summary>
<p>च यः अप्सरोविभ्रममणडनानां संपादयित्रीं वलाहकच्छेदविभक्तरागां धातुमत्ताम् अकालसन्ध्याम्ल इव शिशरैः बिभर्ति ।</p>
</details>
<details><summary>मल्लिनाथः</summary>
<p>यश्चेति । किंचेति चकारार्थः । यो हिमाद्रिरप्सरसां विभ्रममण्डनानि विलासालंकरणानि । अथवा विभ्रमो विपरीतन्यासः । विभ्रमस्त्वरयाकाले भूषास्थानविपर्यये&rsquo; इति दशरुपकात् । तेन मण्डनानि तेषां संपादयित्रीम् । एतध्दातुरागदर्शिन्योऽप्सरसः संध्याभ्रमेण प्रसाधनाय त्वरयन्त इति भावः । तथात्वे भ्रान्तिमदलंकारो व्यज्यते । &lsquo;कर्तृकर्मणोः कृति&rsquo; इति कर्मणि षष्ठि । वारीणां वाहका बलाहकाः पृषोदरादित्वात्साधुः । तेषां छेदेषु खण्डेषु विभक्तः संक्रमितो रागो यया ताम् । एतेनाद्रेरभ्रंकषत्वं गम्यते । इदं विशेषणद्वयं संध्यायामपि योज्यम् । धातवः सिन्दूरगैरिकादयोऽस्य सन्तीति धातुमान् । नित्ययोगे मतुप् । तस्य भावो धातुमत्ता ताम् । धातुयोगित्वमिति संबन्धोऽपि वाच्यार्थः । &lsquo;समासकृत्तध्दितेषु संबन्धाभिधानं भावप्रत्ययेन &rsquo; इति वचनात् । लक्षणया नित्यानुषङ्गिकधातुमित्यर्थः । अकालसंध्यामिवानियतकालप्रात्पसेव्यामिव शिखरैर्बिभर्ति धत्ते । अत्र संध्याशब्दस्य जातिवाचित्वाज्जात्युत्प्रेक्षा ॥ 1.4 ॥</p>
</details>
<details open><summary>विश्वास-प्रस्तुतिः</summary>
<p>आ-मेखलं सञ्चरतां <strong>घनानां</strong><br>
<strong>छायाम्</strong> अधः सानु-गतां <strong>निषेव्य</strong>।<br>
उद्-वेजिता वृष्टिभिर् <strong>आश्रयन्ते</strong><br>
<strong>श्रृङ्गाणि</strong> यस्यातपवन्ति <strong>सिद्धाः</strong>॥५॥</p>
</details>
<details><summary>मूलम्</summary>
<p>आमेखलं सञ्चरतां घनानां छायामधः सानुगतां निषेव्य ।<br>
उद्वेजिता वृष्टिभिराश्रयन्ते श्रृङ्गाणि यस्यातपवन्ति सिध्दाः ॥ 1. 5 ॥</p>
</details>
<details><summary>अन्वयः</summary>
<p>सिध्दा आमेखलं सञ्चरतां धनानाम् अधः सानुगतां छायां निषेव्य वृष्टिभिः उद्वेजिताः (सन्तः)यस्य आतपवन्ति श्रृङ्गाणि आश्रयन्ते ।</p>
</details>
<details><summary>मल्लिनाथः</summary>
<p>आमेखलमिति ॥ सिध्दा अणिमादिसिध्दा देवयोनिविशेषाश्च । &lsquo;पिशाचो गुह्यकः सिध्दो भूतोऽमी देवयोनयः&rsquo;। इत्यमरः । आमेखलाभ्य आमेखलं नितम्बपर्यन्तम् । &lsquo;मेखला खण्डबन्धे स्यात्काञ्चौशैलनितम्बयोः&rsquo; इति विश्वः । &lsquo;आङ्मर्यादाभिविध्योः&rsquo; इत्यव्ययीभावः । संचरतां धनानां मेधानामधः सानूनि मेधमण्डलादवस्तटानि गतां प्रात्पाम् । &lsquo;द्वितीया श्रितातोतपतितगतात्यस्तप्रात्पापन्तैः&rsquo; इति समासः । छायामनातपम् । &lsquo;छाया सूर्यप्रिया कान्तिः प्रतिबिम्बमनातपः&rsquo;। इत्यमरः । निषेव्यवृष्टिभिरुद्वेजिताः = क्लेशिताः सन्तः । &lsquo;उद्वेगस्तिमिते क्लेशे भये मन्थरगामिनि&rsquo; इति शर्ब्दाणवः । यस्य हिमाद्रेरातपवन्ति सातपानि श्रृङ्गाष्याश्रयन्ते । आश्रित्य स्थिता इत्यर्थः । अतिमेघमण्डलमस्यौन्नत्यमिति भावः ।</p>
</details>
<details open><summary>विश्वास-प्रस्तुतिः</summary>
<p>पदं तुषार-स्रुति-धौत-रक्तं<br>
यस्मिन्न् अदृष्ट्वा ऽपि हत-द्विपानाम्।<br>
<strong>विदन्ति मार्गं</strong> नख-रन्ध्र-मुक्तैर्<br>
मुक्ता-फलैः <strong>केसरिणां</strong> किराताः॥६॥+++(4)+++</p>
</details>
<details><summary>मूलम्</summary>
<p>पदं तुषारस्त्रुतिधैतरक्तं यस्मिन्नदृष्ट्वापि हतद्विपानाम् ।<br>
विदन्ति मार्गं नखरन्ध्रमुक्तैर्मुक्ताफलैः केसरिणां किराताः ॥ 1. 6 ॥</p>
</details>
<details><summary>अन्वयः</summary>
<p>यस्मिन् किराताः तुषारस्त्रुतिघौतरक्तं हतद्विपानां केसरिणां पदम् अदृष्ट्वा अपि नखरन्ध्रमुक्तैः मुक्ताफलैः मार्गं विदन्ति ।</p>
</details>
<details><summary>मल्लिनाथः</summary>
<p>पदमिति ॥ यस्मिन्नद्रौ किरातास्तुषारस्त्रुतिभिर्हिमनिस्यन्दैर्धैतं क्षालितं रक्तं शोणितं यस्य तत्तथोक्तम् अतो दुर्ग्रहमिति भावः । हता द्विपा गजायैस्तेषां हतद्विपानां केसरिणां सिंहानां पदं पादप्रक्षेपस्थानमदृष्ट्वापि नखरन्ध्रैर्नखद्रोणिभिर्मुक्तैर्मुक्ताफलैर्मार्गं विदन्ति जानान्ति । अत्र व्याधाः सिंहघातिनो गजेन्द्राश्च मुक्ताकरा इति भावः । &lsquo;करीन्द्रजीमूतवराह शङ्खमत्स्याहिशुक्त्युद्भववेणुजानि । मुक्ताफलानि प्रथितानि लोके तेषां तु शुक्त्युद्भवमेव भूरि&rsquo;॥ 1. 6 ॥</p>
</details>
<details open><summary>विश्वास-प्रस्तुतिः</summary>
<p>न्यस्ताक्षरा धातु-रसेन यत्र<br>
<strong>भूर्ज-त्वचः</strong> कुञ्जर-+++(वयोजन्य-पद्मकाख्य-)+++बिन्दु-शोणाः।<br>
<strong>व्रजन्ति</strong> विद्या-धर-सुन्दरीणाम्<br>
अनङ्ग-लेख-क्रियया <strong>+उपयोगम्</strong>॥७॥</p>
</details>
<details><summary>मूलम्</summary>
<p>न्यस्ताक्षरा धातुरसेन यत्र भूर्जत्वचः कुञ्जरबिन्दुशोणाः ।<br>
व्रजन्ति विद्याधरसुन्दरीणामूनङ्गलेखक्रिययोपयोगम् ॥ 1. 7 ॥</p>
</details>
<details><summary>अन्वयः</summary>
<p>यत्र धातुरसेन न्यस्ताऽक्षराः कुञ्जरबिन्दुशोणाः भूजत्वचः विद्याधरसुन्दरीणाम् अनङ्गलेखक्रियया उपयोगं व्रजन्ति ।</p>
</details>
<details><summary>मल्लिनाथः</summary>
<p>न्यस्ताक्षरा इति ॥ यत्र हिमाद्रौ धातुरसेन सिन्दूरादिद्रवेण &lsquo;श्रृङ्गारादौ विषे वीर्य गुणे रागे द्रवे रसः&rsquo; इत्यमरः । न्यस्ताक्षरा लिखितवर्णा अत एव कुञ्जरस्य ये बिन्दवः काये वयोर्विशेषभाविनः पद्मकाख्याः । पद्मकं बिन्दुजालकम्&rsquo; इत्यमरः । त इव शोणा रक्तवर्णाः । लिखितभागेष्विति शेषः । भूर्जत्वचो भूर्जपत्त्रवल्कलानि । &lsquo;भूर्जपत्त्रो भुजो भूर्जे मृदुत्वक्चार्मिका अपि&rsquo; इति यादवः । विद्याधरसुन्दरीणाम् । लिख्यन्ते येषु ते लेखाः पत्रिकाः । अनङ्गस्य लेखास्तेषां क्रियया । कामव्यञ्जकलेखकरणेनेत्यर्थः । उपयोगमुपकारं व्रजन्ति । दिव्याङ्गनाविहारयोग्योऽयं शैल इति भावः ॥ 1. 7 ॥</p>
</details>
<details open><summary>विश्वास-प्रस्तुतिः</summary>
<p>यः पूरयन् कीचक-रन्ध्रभागान्<br>
दरी-मुखोत्थेन समीरणेन।<br>
उद्गास्यताम् <strong>इच्छति</strong> किन्नराणां<br>
+++(स्वरान्तर-प्रवर्तको वंश-वाद्य-साध्य&ndash;स्वर-विशेष-)+++
<strong>तान-प्रदायित्वम्</strong> इवोपगन्तुम्॥८॥
+++(अ५)+++</p>
</details>
<details><summary>मूलम्</summary>
<p>यः पूरयन्कीचकरन्ध्रभागान्दरीमुखोत्थेन समीरणेन।<br>
उद्गास्यतामिच्छति किंनराणां तानप्रदायित्वमिवोपगन्तुम् ॥ 1. 8 ॥</p>
</details>
<details><summary>अन्वयः</summary>
<p>यो दरीमुखोत्थेन समीरणेन कौचकरन्ध्रभागान् पूरयन् उद्गास्यतां किन्नराणां तानप्रदायित्वम् उपगन्तुम् इच्छति इव ।</p>
</details>
<details><summary>मल्लिनाथः</summary>
<p>य इति ॥ यो हिमाद्रिः दरी गुहा सैव मुखं तस्मादुत्थेनोत्त्पन्नेन । &lsquo;आतश्चोपसर्गे&rsquo; इति कप्रत्ययः । समीरणेन वायुना कीचका वेणुविशेषाः । &lsquo;वेणवः कीचकास्ते स्यिर्ये स्वन्त्यनिलोद्धताः&rsquo; इत्यमरः । तेषां रन्ध्रभागाञ्छिद्रप्रदेशान्पूरयन्धमयन् । वांशिकोऽपि वंशारन्ध्राणि मुखमारुतेन पूरयतीति प्रसिध्दिः । उद्गास्यतां देवयोनित्वादुच्चैर्गान्धारग्रामेण गानं करिष्यताम् । उक्तं च नारदेन- &lsquo;षङ्जमध्यमनामानौ ग्रामौ गायन्ति मानवाः । न तु गान्धारनामानं स लभ्यो देवयोनिभिः ।&rsquo; इति किंन्नराणां देवगायकानां तानप्रदायित्वम् । तानो नाम स्वलान्तरप्रवर्तको रागस्थितिप्रवृत्त्यादिहेतुरंशापरनामा वंशवाद्यसाध्यः प्रधानभूतः स्वरविशेषः &lsquo;तानस्त्वंशस्वरो मतः&rsquo;इत्यभिनवगुत्पः । &lsquo;गाता यं यं स्वरे गच्छेत्तं तं वंशेन तानयेत्&rsquo; इति भरतः । तत्प्रदानशीलत्वं तानप्रदायित्वं वांशिकत्वमुपगन्तुमिच्छतीवेत्युप्रेक्षा । सा च दरीमुखोत्थेनेत्येकदेशविवर्तिरुपकोज्जीविता । मुखसाध्यत्वात्तानप्रदायित्वस्य । यत्रावयवरुपणादवयविरुपणं गम्यते तदेकदेशविवर्ति रुपकम् । गम्यते चात्रावयविनः पुंसो रुपणं यच्छब्दनिर्दिष्टे हिमाद्रावित्यलं बहुना ॥ 1. 8 ॥</p>
</details>
<details open><summary>विश्वास-प्रस्तुतिः</summary>
<p>कपोल-कण्डूः करिभिर् विनेतुं<br>
विघट्टितानां सरल-द्रुमाणाम्।<br>
यत्र स्नुत-क्षीरतया प्र-सूतः<br>
सानूनि <strong>गन्धः सुरभी-करोति</strong>॥९॥
+++(अ५)+++</p>
</details>
<details><summary>मूलम्</summary>
<p>कपोलकण्डूः करिभिर्विनेतुं विघट्टितानां सरलद्रुमाणाम् ।<br>
यत्र स्नुतक्षीरतया प्रसूतः सानुनि गन्धः सुरभीकरोति ॥ 1. 9 ॥</p>
</details>
<details><summary>अन्वयः</summary>
<p>यत्र करिभिः कपोलकण्डूः विनेतुं विघट्टितानां सरलद्रुमाणां स्त्रुतक्षीरतया प्रसुतो गन्धः सानूनि सुरभीकरोति ।</p>
</details>
<details><summary>मल्लिनाथः</summary>
<p>कपोलेति ॥ यत्र हिमाद्रौ करिभिर्गजैः । कपोलकण्डूर्गण्डस्थलकण्डूर्विनेतुमपनेतुं विघट्टितानां घर्षितानां सरलद्रुमाणां संबन्धिस्नुतानि करिकपोलघर्षणात्क्षरितानि क्षीराणि येषां तेषां भावस्तत्ता तया हेतृना प्रसूत उत्पन्नो गन्धः सानूनि सुरभीकरोति । एतेनास्य गजाकरत्वं गम्यते, तथा च गजायुर्वेदे - हिमवद्विन्ध्यमलया गजानां प्रभवा नगाः । इति ॥ 1. 9 ॥</p>
</details>
<details open><summary>विश्वास-प्रस्तुतिः</summary>
<figure class="thumbnail">

    <a href="../../images/bioluminescent-fungii.jpg" target="_blank" rel="noopener">
        <img src="../../images/bioluminescent-fungii.jpg" alt="" title="">
    </a>

    

</figure>
<p>वने-चराणां वनिता-सखानां<br>
दरी-गृहोत्सङ्ग+++(=अभ्यन्तर)+++-निषक्त-भासः।<br>
<strong>भवन्ति यत्रौषधयो</strong> रजन्याम्<br>
अतैल-पूराः <strong>सुरत-प्रदीपाः</strong>॥१०॥+++(4)+++</p>
</details>
<details><summary>मूलम्</summary>
<p>वनेचराणां वनितासखानां दरीगृहोत्सङ्गनिषक्तभासः ।<br>
भवन्ति यत्रौषधयो रजन्यामतैलपूराः सुरतप्रदीपाः ॥ 1. 10 ॥</p>
</details>
<details><summary>अन्वयः</summary>
<p>यत्र रजन्यां दरीगृहोत्सङ्गनिषक्तभास ओषधयः वनितासखानां वनेचराणाम् अतैलपूराः सुरतप्रदीपा भवन्ति ।</p>
</details>
<details><summary>मल्लिनाथः</summary>
<p>2वनेचराणामिति ॥ यत्र हिमाद्रौ रजन्यां दर्यः कन्दरा एव गृहास्तेषामुत्सङ्गेष्वभ्यन्तरेषु निषक्ताः संक्रान्ता भासो यासां ता ओषधयस्तृणज्योतींषि । &lsquo;अग्नावोषधीषु च तेजो निधाय रविरस्तं याति&rsquo; इत्यागमः । वनितानां सखायो वनितासखाः । &lsquo;राजाहःसखिभ्यष्टच्&rsquo; । तेषाम् । रममाणानामित्यर्थः । वने चरन्तीति वनेचराः किराताः । &lsquo;चरेष्टः&rsquo; इति टप्रत्ययः । &lsquo;तत्पुरुषे कृति बहुलम्&rsquo; इत्यलुक् । तेषां वनेचराणाम् । अतैलपूरः । अनपेक्षिततैलसेका इत्यर्थः । सुरतकर्मणि प्रदीपा भवन्ति । अत्रौषधीष्वारोप्यमाणस्य प्रदीपत्वस्य प्रकृतोपयोगित्वात्परिणामालंकारः । तदुक्तम्- &lsquo;आरोप्यमाणस्य प्रकृतोपयोगित्वे परिणामः&rsquo; इति । तथा प्रदीपकारणतैलपूरणनिषेधादकारणकार्येत्पत्तिर्लक्षणा विभावना चेत्युभयोः संसृष्टिः ॥ 1. 10 ॥</p>
</details>
<div class="audioEmbed" caption="वेदभूमिपाठः" src="https://archive.org/download/kuMArasambhava-mUlam-vedabhoomi.org/KumaraSambhava-Sarga01-11-20.mp3"></div>
<details open><summary>विश्वास-प्रस्तुतिः</summary>
<p><strong>उद्वेजयत्य्</strong> अङ्गुलि-पार्ष्णि-भागान्<br>
मार्गे शिली-भूत-<strong>हिमे ऽपि</strong> यत्र।<br>
<strong>न</strong> दुर्-वह-श्रोणि-पयो-धरार्ता<br>
<strong>भिन्दन्ति मन्दां गतिम्</strong> अश्व-मुख्यः॥११॥<br>
+++(न शीघ्रं यन्तीति।)+++</p>
</details>
<details><summary>मूलम्</summary>
<p>उद्वेजयत्यङ्गलिपार्ष्णिभागान्मार्गे शिलीभूतहिमेऽपि यत्र ।<br>
न दुर्वहश्रोणिपयोधरार्ता भिन्दन्ति मन्दां गतिमश्वमुख्यः ॥ 1. 11 ॥</p>
</details>
<details><summary>अन्वयः</summary>
<p>यत्र शिलीभूतहिमे अङ्गुलिपार्ष्णिभागान् उद्रेजयति मार्गे अपि श्रोणिपयोधरार्ताः अश्वमुख्यः मन्दां गतिं न भिन्दन्ति ।</p>
</details>
<details><summary>मल्लिनाथः</summary>
<p>उद्वेजयतीति ॥ यत्र हिमाद्रौ । शिलीभूतं घनीभूतं हिमं यत्र तस्मिन् । अत एवाङ्गुलीनां पार्ष्णीनां च भागान्प्रदेशानुद्वेजयत्यतिक्लेशयत्यपि मार्गे ।श्रोणयश्च पयोधराश्च श्रोणिपयोधरम् । दुर्वहेण दुधंरेण श्रोणिपयोधरेणार्ताः पीडिताः । आङ्पूवद्दिच्छतेः क्तः । &lsquo;उपसर्गादृति धातौ&rsquo; इति वृध्दिः । अश्वानां मुखानीव मुखानि यासां ता अश्वमुख्यः किंनरस्त्रियः । उष्ट्रमुखवत्समासः । &lsquo;स्यात्किंनरः किंपुरुषस्तुरंगवदनो मयुः&rsquo;॥ इत्यमरः । मन्दां मन्थरां गतिं न भिन्दन्ति । न त्यजन्तीत्यर्थः । पादपीडाकरेऽप्यतिभारभङ्गुरशरीरतया न शीघ्रं गन्तुं शक्यत इति भावः</p>
</details>
<details open><summary>विश्वास-प्रस्तुतिः</summary>
<p>दिवा-कराद् <strong>रक्षति</strong> यो गुहासु<br>
लीनं दिवा-भीतम् <strong>इवान्धकारम्</strong>।<br>
क्षुद्रे ऽपि नूनं शरणं प्रपन्ने<br>
ममत्वम् उच्चैः-शिरसां सति+इव॥१२॥<br>
+++(र५ अ५)+++</p>
</details>
<details><summary>मूलम्</summary>
<p>दिवाकराद्रक्षति यो गुहासु लीनं दिवाभीतमिवान्धकारम् ।<br>
क्षुद्रेऽपि नूनं शरणं प्रपन्ने ममत्वमुच्चैःशिरसां सतीव ॥ 1. 12 ॥</p>
</details>
<details><summary>अन्वयः</summary>
<p>यो दिवाभीतम् इव गुहासु लीनम् अन्धकारं दिवाकरात् रक्षति । उच्चैःशिरसां शरणं प्रपन्ने क्षुद्रऽपि सति इव नूनं महत्त्वम् ।</p>
</details>
<details><summary>मल्लिनाथः</summary>
<p>दिवाकरादिति ॥ यो हिमाद्रिर्दिवा दिवसे भीतं भयाविष्टमिव । उलूकमिवेति दिवाकरस्तस्माद्दिवाकरात् । &lsquo;दिवाविभानिशाप्रभाभास्करे-&rsquo; त्यादिना टप्रत्ययः । &lsquo;भीत्रार्थानां भयहेतुः&rsquo; इत्यपादानत्वात्पञ्चमी । रक्षति त्रायते । ननु क्षुद्रसंरक्षणमनर्हमित्याशङ्क्याह- क्षुद्र इति । उच्चै:- शिरसामुन्नतानां शरणं प्रपन्ने शरणागते क्षुद्रे नीचेऽपि सति सज्जन इव नूनं ममत्वं ममायमित्यभिमानः । अस्तीति शेषः । ममशब्दात्त्वप्रत्ययः । अर्थान्तरन्यासोऽलङ्कारः ॥ 1. 12 ॥</p>
</details>
<details open><summary>विश्वास-प्रस्तुतिः</summary>
<p>लाङ्गूल-विक्षेप-विसर्पि-शोभैर्<br>
इतस् ततश् चन्द्र-मरीचि-गौरैः।<br>
<strong>यस्यार्थ-युक्तं गिरि-राज-शब्दं</strong><br>
कुर्वन्ति <strong>वाल-व्यजनैश् चमर्यः</strong>॥१३॥
+++(अ५)+++</p>
</details>
<details><summary>मूलम्</summary>
<p>लाङ्गूलविक्षेपविसर्पिशोभिरितस्ततश्चन्द्र मरीचिगौरैः ।<br>
यस्यार्थयुक्तं गिरिराजशब्दं कुर्वन्ति वालव्यजनैश्चमर्यः ॥ 1. 13 ॥</p>
</details>
<details><summary>अन्वयः</summary>
<p>चमर्यः इतस्ततः लाङ्गूलविक्षेपविसर्पिशोभैः चन्द्रमरीचिगौरैः वालव्यजनैः यस्य गिरिराजशब्दम् अर्थयुक्तं कुर्वन्ति ।</p>
</details>
<details><summary>मल्लिनाथः</summary>
<p>लाङ्गूलेति ॥ चमर्ये मृगीविशेषा इतस्ततो लाङ्गुलानि वालधयः । &lsquo;पुच्छोऽस्त्री लोमलाङ्गूले वालहस्तश्च वालधिः&rsquo; इत्यमरः । तेषां विक्षेपैर्विधूननैर्विेसर्पिंणयो विसृमराः शोभाः कान्तयो येषां तैश्चन्द्रमरीचिभिरिव गौरैः शुभ्रैः । &lsquo;गौरः करीरे सेध्दार्थे शुक्ले पीतेऽरुणेऽपि च&rsquo; इति यादवः । &lsquo;उपमानानि सामान्यवचनैः&rsquo;इति समासः । वालव्यजनैश्चामरैर्यंस्य हिमाद्रेर्गिरिराजशब्दं गिरिराज इति संज्ञामर्थंयुक्तभिधेयवन्तं कुर्वन्ति । राजानो हि छत्रचामरादिचिह्निता इति भावः ॥ 1. 13 ॥</p>
</details>
<details open><summary>विश्वास-प्रस्तुतिः</summary>
<p>यत्रांशुकाक्षेप-विलज्जितानां<br>
यद्-ऋच्छया किं-पुरुषाङ्गनानाम्।<br>
दरी-गृह-द्वार-विलम्बि-बिम्बास्<br>
<strong>तिरस्करिण्यो जलदा</strong> भवन्ति॥१४॥
+++(र५)+++</p>
</details>
<details><summary>मूलम्</summary>
<p>यत्रांशुकाक्षेपविलज्जितानां यदृच्छया किंपुरुषाङ्गनानाम् ।<br>
दरीगृहद्वार विलम्बिम्बीम्बास्तिरस्करिण्यो जलदा भवन्ति ॥ 1. 14 ॥</p>
</details>
<details><summary>अन्वयः</summary>
<p>यत्र अंशुकाक्षेपविलज्जितानां किम्पुरुषाऽङ्गनानां यदृच्छया दरीगृहद्वारविलम्बिम्बिम्बा जलदाः तिरस्करिण्यो भवन्ति ।</p>
</details>
<details><summary>मल्लिनाथः</summary>
<p>यत्रेति ॥ यत्र हिमाद्रौ । अंशुकाक्षेपेण वस्त्रापहरणेन विलज्जितानां किंपुरुषाङ्गनानां किंनरस्त्रीणां यदृच्छया दैवगत्या दरीगृरद्वारेषु विलम्बिम्बिम्बा लम्बमानमण्डला जलदास्तिरस्करिण्यो जवनिका भवन्ति । &lsquo;प्रतिसूरा जवनिका स्यात्तिरस्करिणी च सा&rsquo; । इत्यमरः । &lsquo;तिरसोऽन्यतरस्याम्&rsquo; इति स्त्वम् । अत्र जलदैष्वारोप्यमाणस्य तिरस्करिणीत्वस्य प्रकृतोपयोगित्वात्परिणामालङ्कारः ॥ 1. 14 ॥</p>
</details>
<details open><summary>विश्वास-प्रस्तुतिः</summary>
<p>भागीरथी-निर्झर-सीकराणां<br>
वोढा मुहुः कम्पित-देवदारुः।<br>
<strong>यद्-वायुर्</strong> अन्विष्ट-मृगैः किरातैर्<br>
<strong>आसेव्यते</strong> भिन्न-शिखण्डि-बर्हः॥१५॥</p>
</details>
<details><summary>मूलम्</summary>
<p>भागीरथीनिर्झरसिकराणां वोढा मुहमः कम्पितदेवदारुः ।<br>
यद्वायुरन्विष्टमृगैः किरातैरासेव्यते भिन्नशिशण्डिबर्हः ॥ 1. 15 ॥</p>
</details>
<details><summary>अन्वयः</summary>
<p>भागीरथीनिर्झरसीकराणां वोढा मुहुः कम्पितदेवदारुः भिन्नशिखण्डिबर्हः यद्वायुः अन्विष्टमृगैः किरातैः आसेव्यते ।</p>
</details>
<details><summary>मल्लिनाथः</summary>
<p>भागीरथीति । भागीरथीनिर्झरसीकराणां गङ्गाप्रवाहपाथ:- कणानाम् । कर्मणि षष्ठो । वोढा प्रापकः । वहेस्तृच् । मुहुः पुनः पुनः सद्यो वा । &lsquo;पौनः पुन्ये भृशार्थे च सद्यो वा स्यान्मुहुः पदम्&rsquo; इति वैजयन्ती । कम्पिता देवदाखो येन स तथोक्तः । भिन्नानि विश्लेषितानि शिखण्डिनां बर्हाणि गतिलाघवार्थं किरातकटिबद्धानि येन स तथोक्तः । क्रमाद्विशेषणत्रयेण शैत्यसौरभ्यमान्द्यान्युक्तानि । यस्य हिमाद्रेर्वायुः । अन्विष्टमृगैर्मार्गितमृगैः । श्रान्तैरिति भावः । &lsquo;अन्विष्टं मागितम्&rsquo; इत्यम्रः । किरातैरासेव्यते ॥ 1. 15 ॥</p>
</details>
<details open><summary>विश्वास-प्रस्तुतिः</summary>
<p>सप्तर्षिहस्तावचिता वशेषाण्यधो विवस्वान्परिवर्तमानः ।<br>
पद्मानि यस्याग्रसरोरुहाणि प्रबौधयत्यूर्ध्वमुखैर्मयूखैः ॥ 1. 16 ॥</p>
</details>
<details><summary>मूलम्</summary>
<p>सप्तर्षिहस्तावचिता वशेषाण्यधो विवस्वान्परिवर्तमानः ।<br>
पद्मानि यस्याग्रसरोरुहाणि प्रबौधयत्यूर्ध्वमुखैर्मयूखैः ॥ 1. 16 ॥</p>
</details>
<details><summary>अन्वयः</summary>
<p>सप्तर्षिहस्ताऽवचिताऽवशेषाणि यस्य अग्रसरोरुहाणि पद्मानि अधः परिवर्तमानः विवस्वान् ऊर्ध्वमुखैः मयूखैः प्रबोधयति ।</p>
</details>
<details><summary>मल्लिनाथः</summary>
<p>सप्तर्षोति ॥ सप्त च ते ऋषयश्च सप्तर्षयः । &lsquo;दिक्संख्ये संज्ञायाम&rsquo; इति समासः । तेषां हस्तैरवचितेभ्यो लूनेभ्योऽवशेषाण्यवशिष्टानि । &lsquo;शेषाऽप्रधानसंतापे त्रिष्वन्यत्रापयुज्यते&rsquo; इति केशवः । कर्मण्यण्प्रत्ययः । अनेन पद्मानां साफल्यं सूचितम् । यस्य हिमाद्रेः रोहन्तीतिर रुहाणि । &lsquo;इगुपधज्ञाप्रीकिरः कः&rsquo; इति कप्रत्ययः । अग्र उपरि यानि सरांसि तेषु रुहाणि पद्मान्यधः परिवर्तमानो भ्रमन्विवस्वान्सूर्यं ऊर्ध्वमुखैर्मंयूखैः प्रबोधयति । न कदाचिदधोमुखैः । अतिमार्तण्डमण्डलत्वादग्रभूमेरिति भावः । सप्तर्षिमण्डलं ध्रुवादप्यूर्ध्वमिति ज्यौतिषिकाः । अतस्तेषामग्रसरोरुहभागित्वं युक्तम् ॥ 1. 16 ॥</p>
</details>
<h2 id="परतषठ-परवर">प्रतिष्ठा, परिवारः</h2>
<p>+++(क५)+++</p>
<details open><summary>विश्वास-प्रस्तुतिः</summary>
<p>+++(सोमादि-)+++यज्ञाङ्ग-योनित्वम् <strong>अवेक्ष्य यस्य</strong><br>
सारं धरित्री-धरण-क्षमं च।<br>
<strong>प्रजापतिः</strong> कल्पित-यज्ञ-भागं<br>
<strong>शैलाधिपत्यं</strong> +++(अस्यास्त्व् इति)+++ स्वयम् <strong>अन्वतिष्ठत्</strong> ॥१७॥</p>
</details>
<details><summary>मूलम्</summary>
<p>यज्ञाङ्गयोनित्वमवेक्ष्य यस्य सारं धरित्रीधरणक्षमं च ।<br>
प्रजापतिः कल्पितयज्ञभागं शैलाधिपत्यं स्वयमन्वतिष्ठत् ॥ 1. 17 ॥</p>
</details>
<details><summary>अन्वयः</summary>
<p>यस्य यज्ञाऽङ्गयोनित्वं धरित्रीधरणक्षमं सारं च अवेक्ष्य प्रजापतिः स्वयं कल्पितयज्ञभागं शैलाधिपत्यम् अन्वतिष्ठत् ।</p>
</details>
<details><summary>मल्लिनाथः</summary>
<p>यज्ञाङ्गेति ॥ यस्य हिमाद्रेर्यज्ञाङ्गानां यज्ञसाधनानां सोमलतादीनां योनिः प्रभवस्तस्य भावस्तत्त्वम् । &lsquo;यज्ञाङ्गार्थं मया सृष्टो हिमवानचलेश्वरः&rsquo; इति विष्णुपुराणात् । धरित्रीधरणक्षमं भूभारधरणयोग्यं सारं बलं च । &lsquo;सारो बले स्थिरांशे च&rsquo; इत्यमरः । अवेक्ष्य ज्ञात्वा प्रजापतिः स्वयमेव कल्पितो यज्ञभागो यस्मिंस्तत्तथोक्तम् । &lsquo;सोमस्य राज्ञः कुरङ्ग इन्द्रोः श्रृङ्गी समुद्रस्य शिशुमारो हिमवतो हस्ती&rsquo; इति श्रुतेरिति भावः । शैलानामाधिपत्यमधिपतित्वम् । &lsquo;पत्यन्तपुरोहितादिभ्यो यक्&rsquo; इति यक्प्रत्ययः । <strong>अन्वतिष्ठत्</strong> । ददाति स्मेत्यर्थः । उक्तं च ब्रह्माण्डपुराणे-&lsquo;शैलानां हिमवन्तं च नदीनां चैव सागरम् । गन्धर्वाणामधिपतिं चक्रे चित्ररथं विधिः&rsquo; इति ॥ 1. 17 ॥</p>
<p>संप्रति कथां प्रस्तौति&ndash;</p>
</details>
<details open><summary>विश्वास-प्रस्तुतिः</summary>
<p>स मानसीं मेरु-सखः पितॄणां<br>
कन्यां कुलस्य स्थितये स्थितिज्ञः।<br>
<strong>मेनां</strong> मुनीनाम् अपि माननीयाम्<br>
आत्मानुरुपां <strong>विधिनोपयेमे</strong>॥१८॥</p>
</details>
<details><summary>मूलम्</summary>
<p>स मानसिं मेरुसखः पितॄणां कन्यां कुलस्य स्थितये स्थितिज्ञः ।<br>
मेनां मुनीनामपि माननीयामात्मानुरुपां विधिनोपयेमे ॥ 1. 18 ॥</p>
</details>
<details><summary>अन्वयः</summary>
<p>मेरुसखः स्थितिज्ञः स पितॄणां मानसीं कन्यां मुनीनाम् अपि माननीयाम् आत्माऽनुरुपां मेना कुलस्य स्थितये विधिना उपयेमे ।</p>
</details>
<details><summary>मल्लिनाथः</summary>
<p>स इति ॥ मेरोः सखा मेरुसखः । बन्धुसंपन्न इति भावः । स्थितिज्ञो मर्यादाभिज्ञः । अनेन श्रुतसंपत्तिः सुच्यते । स हिमवान्पितॄणां मानसीं मनःसंकल्पजन्यां मुनीनामपि माननीयाम् । योगिब्रह्मवादिभ्यां पूज्यामित्यर्थः । उक्तं च विष्णुपुराणे&ndash; तेभ्यः शुभास्पदं जज्ञे मेनका हरिणी तथा । ते उभे ब्रह्मवादिन्यौ योगिन्यौ चाप्युभे द्विज ॥&rsquo; इति । आत्मानुरुपां कुलशीलसौन्दर्यादिभिः सदृशीं मेनां मेनकादेवीति नामवतीं कन्यां कुलस्य स्थितये प्रतिष्ठायै विधिना यथाशास्त्रेणोपयेमे परिणीतवान् । &lsquo;उपाद्यमः स्वकरणे&rsquo; इत्यात्मनेपदम् । &lsquo;तेषां तु मानसी कन्या मेना नाम महागिरेः । पत्नी हिमवतो यस्याः पुत्रो मैनाक उच्यते ॥&rsquo; इति ब्रह्माण्डपुराणात् ॥ 1. 18 ॥</p>
</details>
<details open><summary>विश्वास-प्रस्तुतिः</summary>
<p>काल-क्रमेणाथ तयोः प्रवृत्ते<br>
स्वरुप-योग्ये <strong>सुरत-प्रसङ्गे</strong>।<br>
मनोरमं यौवनम् उद्वहन्त्या<br>
<strong>गर्भो ऽभवद्</strong> भूधरराजपत्न्याः॥१९॥</p>
</details>
<details><summary>मूलम्</summary>
<p>कालक्रमेणाथ तयोः प्रवृत्ते स्वरुपयोग्ये सुरतप्रसङ्गे ।<br>
मनोरमं यौवनमुद्वहन्त्या गर्भेऽवद्भूधरराजपत्न्याः ॥ 1. 19 ॥</p>
</details>
<details><summary>अन्वयः</summary>
<p>अथ कालक्रमेण तयोः स्वरुपयाग्ये सुरतप्रसङ्गे मनोहरं यौवनम् उद्वहन्त्याः भूधरराजषत्न्याः गर्भः अभवत् ।</p>
</details>
<details><summary>मल्लिनाथः</summary>
<p>कालक्रमेणेति ॥ अथ कालक्रमेण । गच्छता कालेनेत्यर्थः । तयोर्मेनकाहिमवतोः स्वरुपयोग्ये सौन्दर्यानुगुणे । यद्वा रुप्यते निश्चीयतेऽनेनेति रूपं ज्ञानं तद्योग्ये । शास्त्रानुसारिणात्यर्थः । सुरतप्रसङ्गे सुरतकर्मणि प्रवृत्ते सति मनोरमं यौवनमुद्वहन्त्या भूधरराजपत्न्या मेनकाया गर्भोऽभवत् ॥ 1. 19 ॥</p>
</details>
<details open><summary>विश्वास-प्रस्तुतिः</summary>
<p><strong>असूत</strong> सा नाग-वधू+उपभोग्यं<br>
<strong>मैनाकम्</strong> अम्भो-निधि-बद्ध-सख्यम्।<br>
क्रुद्धेऽपि पक्षच्छिदि वृत्र-शत्राव्<br>
अ-वेदना-ज्ञं कुलिश-क्षतानाम्॥२०॥<br>
+++(र५)+++</p>
</details>
<details><summary>मूलम्</summary>
<p>असूत सा नागवधूपभोग्यं मैनाकमम्भोनिधिबद्धसख्यम् ।<br>
क्रुद्धेऽपि पक्षच्छिदि वृत्रशत्राववेदनाज्ञं कुलिशक्षतानाम् ॥ 1. 20 ॥</p>
</details>
<details><summary>अन्वयः</summary>
<p>सा नागवधूपभोग्यम् अम्भोनिधिबद्धसख्यं पक्षच्छिदि वृत्रशत्रौ क्रुद्धे अपि कुलिशक्षतानाम् अवदेनाज्ञं मैनाकम् असूत ।</p>
</details>
<details><summary>मल्लिनाथः</summary>
<p>असूतेति । सा मेना नागवधूपभोग्यम् । नगकन्यापरिणेतारमित्यर्थः । अम्भोनिधिना बद्धसख्यं समुद्रकृतमैत्रीकम् । सख्यमूलंसूचयति- पक्षच्छिदि पक्षच्छेत्तरि । &lsquo;सत्सूद्विषे-&rsquo; त्यादिना क्विप्प्रत्ययः । वृत्रशत्रौ क्रृद्धे कुपिते सत्यपि कुलिशक्षतानां वज्रप्रहाराणाम्। संबन्धसामान्ये षष्ठी । जानातीति ज्ञः । &lsquo;इगुपधज्ञा-&rsquo; इति कप्रत्ययः । वेदनानां ज्ञः । अथवा वेदनां जानातीति वेदनाज्ञः । &lsquo;आतोऽनुपसर्गे कः&rsquo; इति कप्रत्ययः । &lsquo;उपपदमतिङ्&rsquo; इति समासः । स न भवतात्यवेदनाज्ञस्तम् । कुलिशक्षतवेदनानभिज्ञमित्यर्थः । सापेक्षत्वेऽपि गमकत्वात्समासः । पक्षच्छेदोद्यतशक्रात्त्राणाय शरणागमनमनयोः सख्यमूलमिति भावः । मैनाकं पुत्रमसूत । सर्वपर्वंतपक्षच्छेदेऽप्ययमच्छिन्नपक्ष एवेति मैनाकस्योत्कर्षः । तादृक्पुत्रवत्त्वं हिमाद्रेरिति सार्थकं मैनाकस्य वर्णनम् । &lsquo;पिता न ज्ञायते यस्या भ्राता यदि न विद्यते । नोपयच्छेत्तु तां कन्यां धर्मलोपभयात्सुधीः ।&rsquo; इत्यभ्रातृकन्यापरिणयनिषेधात्प्रकृते पार्वती भ्रातृमत्येवेति सूचनार्थं मैनाकपर्वतमिति तात्पर्यार्थः ॥ 1. 20 ॥</p>
</details>
<div class="audioEmbed" caption="वेदभूमिपाठः" src="https://archive.org/download/kuMArasambhava-mUlam-vedabhoomi.org/KumaraSambhava-Sarga01-21-30.mp3"></div>
<details open><summary>विश्वास-प्रस्तुतिः</summary>
<p>अथावमानेन पितुः प्रयुक्ता<br>
दक्षस्य कन्या भव-पूर्व-पत्नी।<br>
<strong>सती</strong> सती योग-विसृष्ट-देहा<br>
<strong>तां जन्मने</strong> शैलवधूं <strong>प्रपेदे</strong>॥२१॥</p>
</details>
<details><summary>मूलम्</summary>
<p>अथावमानेन पितुः प्रयुक्ता दक्षस्य कन्या भवपूर्वपत्नी ।<br>
सती सती योगविसृष्टदेहा तां जन्मने शैलवधूं प्रपेदे ॥ 1. 21 ॥</p>
</details>
<details><summary>अन्वयः</summary>
<p>अथ दक्षस्य कन्या भवपूर्वपत्नी सती सती पितुः अवमानेन प्रयुक्ताः योगविसृष्टदेहा (सती) जन्मने तां शैलवधूं प्रपेदे ।</p>
</details>
<details><summary>मल्लिनाथः</summary>
<p>अथेति ॥ अथ मैनाकजननानन्तरं दक्षस्य प्रजापतेः कन्या भवस्य महादेवस्य पूर्वपत्नी पूर्वभार्या सती पतिव्रता । &lsquo;सती साध्वी पतिव्रता&rsquo; इत्यमरः । सती नाम देवी । पितुर्दक्षस्य । कर्तरि षष्ठी । अवमानेन स्वभर्त्रवज्ञया प्रयुक्ता प्रेरिता योगेन योगमार्गेण विसृष्टदेहा त्यक्तदेहा सती । जन्मने पुनरुद्भवाय तां शैलवधूं मेनकां प्रपेदे । अतःपुरा किल सती देवी दक्षाध्वरे तत्कृतां स्वभर्त्रवज्ञामसहमाना पितरं प्रसूं चोतेक्ष्य मत्कर्तव्यकार्यं त्वज्जामातैव करिष्यतीति निर्धार्य देवकार्याणि साधयितुं च योगाग्निना स्वशरीरं ददाहेति पुरावृत्तकथानुसंधेया ॥ 1. 21 ॥</p>
</details>
<details open><summary>विश्वास-प्रस्तुतिः</summary>
<p><strong>सा</strong> भू-धराणाम् अधिपेन तस्यां<br>
समाधिमत्याम्+++(=नियमवत्याम्)+++ <strong>उदपादि</strong> भव्या।<br>
सम्यक् प्रयोगाद् अ-परिक्षतायां<br>
<strong>नीताव् इवोत्साहगुणेन संपत्</strong>॥२२॥<br>
+++(अ५ र५)+++</p>
</details>
<details><summary>मूलम्</summary>
<p>सा भूधराणामधिपेन तस्यां समाधिमत्यामुदपादि भव्या ।<br>
सम्यक्प्रयोगादपरिक्षतायां नीताविवोत्साहगुणेन संपत् ॥ 1. 22 ॥</p>
</details>
<details><summary>अन्वयः</summary>
<p>भव्या सा भूधराणाम् अधिपेन समाधिमत्यां तस्यां सम्यक् प्रयोगात् अपरिक्षतायां नीतौ उत्साहगुणेन सम्पत् इव उदपादि ।</p>
</details>
<details><summary>मल्लिनाथः</summary>
<p>सेति ॥ भव्या कल्याणी सा सती भूधराणामधिपेन हिमवता समाधिमत्यां नियमवत्यां तस्यां मेनकायां सम्यक्प्रयोगात्साध्वाचरणाद्धेतोरपरिक्षतायामभ्रष्टायां नीतावुत्साहगुणेनोत्साहशक्त्या । कर्त्रा । संपदिवोदपाद्युत्पादिता । उत्पद्यतेर्ण्यन्तात्कर्मणि लुङ् । &lsquo;चिण्भावकर्मणोः&rsquo; इति चिण्प्रत्ययः । &lsquo;चिणो लुक्&rsquo; इति तस्य लुक् ॥ 1. 22 ॥</p>
</details>
<details open><summary>विश्वास-प्रस्तुतिः</summary>
<p>प्रसन्न-दिक् पांसु-विविक्त-वातं<br>
शङ्ख-स्वनानन्तर-पुष्प-वृष्टि।<br>
शरीरिणां स्थावर-जङ्गमानां<br>
<strong>सुखाय तज्-जन्म-दिनं</strong> बभूव॥२३॥</p>
</details>
<details><summary>मूलम्</summary>
<p>प्रसन्नदिक्पांसुविविक्तवातं शङ्खस्वनानन्तरपुष्पवृष्टि ।<br>
शरीरिणां स्थावरजङ्गमानां सुखाय तज्जन्मदिनं बभुव ॥ 1. 23 ॥</p>
</details>
<details><summary>अन्वयः</summary>
<p>प्रसन्नदिक् पांसुविविक्तवातं शङ्खस्वनाऽनन्तरपुष्पवृष्टि तज्जन्मदिनं स्थवरजङ्गमानां शरीरिणां सुखाय बभूव ।</p>
</details>
<details><summary>मल्लिनाथः</summary>
<p>प्रसन्नेति ॥ प्रसन्ना निर्मला दिशो यस्मिंस्तत्प्रसन्नदिक् । पांसुविविक्ता रजोरहिता वाता यस्मिंस्तत्तथोक्तम् । शङ्खस्य स्वनात्स्वनस्य वानन्तरं पुष्पवृष्टिर्यस्मिंस्तत्तथोक्तं तस्याः पार्वत्या जन्मदिनम् । स्थितिशीलाः स्थावराः शैलवृक्षादयः । &lsquo;स्थेशभासपिसकसो वरच्&rsquo; इति वरच्प्रत्ययः । जङ्गम्यन्ते भृशं गच्छन्तीति जङ्गमा देवतिर्थङ्मनुष्यादयः । स्थावराश्च जङ्गमाश्च तेषां द्वयानामपि शरीरिणां सुखायानन्दाय बभूव ॥ 1. 23 ॥</p>
</details>
<details open><summary>विश्वास-प्रस्तुतिः</summary>
<p>तया दुहित्रा सुतरां <strong>सवित्री</strong><br>
स्फुरत्-प्रभा-मण्डलया <strong>चकासे</strong>।<br>
विदूर-भूमिर् नव-मेघ-शब्दाद्<br>
उद्भिन्नया रत्न-शलाकयैव॥२४॥<br>
+++(अ५)+++</p>
</details>
<details><summary>मूलम्</summary>
<p>तया दुहित्रा सुतरां सवित्री स्फुरत्प्रभामण्डलया चकासे ।<br>
विदूरभूमिर्नवमेघशब्दा दुद्भिन्नया रत्नशलाकयैव ॥ 1. 24 ॥</p>
</details>
<details><summary>अन्वयः</summary>
<p>स्फुरत्प्रभामण्डलया तया दुहित्रा सवित्री विदूरभूमिः नवमेघशब्दात् उद्भिन्नया रत्नशलाकया इव सुतरां चकासे ।</p>
</details>
<details><summary>मल्लिनाथः</summary>
<p>तयेति ॥ स्फुरत्प्रभामण्डलया तया दुहित्रा सवित्री जनयित्री । &lsquo;स्वरतिसूतिसूयतिधूञूदितो वा&rsquo; इतीडागमः । विदूरस्याद्रेः प्रान्तभूमिर्विदूरभूमिः । &lsquo;अवदूरं विदूरस्य गिरेरुत्तुङ्गरोधसः । काकतालीयसीमान्ते मणीनामाकरो भवेत् ॥&rsquo; इति बुद्धः । नवमेघशब्दादुद्भिन्नया रत्नशलाकया रत्नाङ्कुरेव सुतरां चकासे रराज ॥ 1. 24 ॥</p>
</details>
<h2 id="परवतवरधनम">पार्वतीवर्धनम्</h2>
<details open><summary>विश्वास-प्रस्तुतिः</summary>
<p>दिने दिने सा परिवर्धमाना<br>
लब्धोदया चान्द्रमसीव लेखा।<br>
<strong>पुपोष</strong> लावण्यमयान् <strong>विशेषाञ्</strong><br>
ज्योत्स्नान्तराणीव कलान्तराणि॥२५॥+++(5)+++</p>
</details>
<details><summary>मूलम्</summary>
<p>दिने दिने सा परिवर्धमाना लब्धोदया चान्द्रमसीव लेख ।<br>
पुपोष लावण्यमयान्विशेषाञ्जयोत्स्नान्तराणीव कलान्तराणि ॥ 1. 25 ॥</p>
</details>
<details><summary>अन्वयः</summary>
<p>लब्धोदया दिने दिने परिवर्धमाना सा चान्द्रमसी लेख इव लावण्यमयान् विशेषात् ज्योत्स्नान्तराणि कलान्तराणि इव पुपोष ।</p>
</details>
<details><summary>मल्लिनाथः</summary>
<p>दिन इति ॥ लब्ध उदयो यया सा लब्धोदया । उत्पन्नेत्यर्थः । अभ्युदितेत्यन्यत्र दिने दिने प्रतिदिनम् । &lsquo;नित्यवीप्सयोः&rsquo; इति वीप्सायां द्विरुक्तिः । परिवर्धमाना । उभयत्र समानमेतत् । सा बाला । चन्द्रमस इयं चान्द्रमसी लेखेव लावण्यमयान्कान्तिविशेषप्रचुरान् । &lsquo;मुक्ताफलेषु छायायास्तरलत्वमिवान्तरा । प्रतिभाति यदङ्गेषु तल्लावण्यमिहोच्यते ॥&rsquo; इति भूपालः । विशेषानवयवान् । &lsquo;विशेषोऽवयवे व्यक्तौ&rsquo; इत्युत्पलमालायाम् । ज्योत्स्नायामन्तरमन्तर्धानं येषां तानि ज्योत्स्नान्तराणि ज्योत्स्नायान्तर्हितानि । तन्मयानीति यावत् । अन्याः कलाः कलान्तराणीव सुप्सुपेति समासः । &lsquo;स्थानात्मीयान्यतादर्थ्यरन्ध्रान्तर्धिषु चान्तरम्&rsquo; इति शाश्वतः । पुपोषोपचितवति । इयं वाक्योपमेत्याह दण्डी । तल्लक्षणं तु- &lsquo;वाक्यार्थेनैव वाक्यार्थः काऽपि यद्युपमीयते । एकानेकेव शब्दत्वात् सा तु वाक्योपमा द्विधा ॥&rsquo; इति ॥ 1. 25 ॥</p>
</details>
<details open><summary>विश्वास-प्रस्तुतिः</summary>
<p>तां <strong>पार्वतीत्य्</strong> आभिजनेन नाम्ना<br>
बन्धु-प्रियां बन्धु-जनो <strong>जुहाव</strong>।<br>
&ldquo;उ+++(विस्मये)+++ मे&quot;ति मात्रा तपसो निषिद्धा<br>
पश्चाद् <strong>उमाख्यां</strong> सुमुखी <strong>जगाम</strong>॥२६॥</p>
</details>
<details><summary>मूलम्</summary>
<p>तां पार्वतीत्याभिजनेन नाम्ना बन्धुप्रियां बन्धजनो जहाव ।<br>
उमेति मात्रा तपसो निषिद्धा पश्चादुमाख्यां सुमुखो जगाम ॥ 1. 26 ॥</p>
</details>
<details><summary>अन्वयः</summary>
<p>बन्धुप्रियां तां बन्धुजनः आभिजनेन नाम्ना &lsquo;पार्वती&rsquo; इति जुहाव । पश्चात् मात्रा &lsquo;उमा&rsquo; इति तपसो निषिद्धा (सती) उमाऽऽख्यां जगाम ।</p>
</details>
<details><summary>मल्लिनाथः</summary>
<p>तामिति ॥ बन्धुप्रियां तां बालां बन्धुजनः पित्रादिः । अभिजनादागतेनाभिजनेन । पित्रादिपूर्वसंबन्धोपाधिकेनेत्यर्थः । &lsquo;अभिजनाः पुर्वबान्धवाः&rsquo; इति काशिका । नाम्ना । पर्वतस्यापत्यं स्त्री पार्वती । &lsquo;तस्यापत्यम्&rsquo; इत्यणप्रत्ययः । इति जुहावाहूतवान् । ह्वयतेर्लिटि रूपम् । पर्वतजन्यत्वोपाधिना पार्वतीति नाम्ना प्रसिद्धिरिति भावः । पश्चादभिजननामप्रपृत्त्यनन्तरं मात्रा जनन्या । उ इति संबोधने । &lsquo;उ इति वितर्कसंबोधनपादपूरणेषु&rsquo; इति गणव्याख्याने । माशब्दो निषेधे । उ हे वत्से, मामा कुर्वित्यवंरुपेण । तपसस्तपश्चर्यायाः । &lsquo;वारणार्थानामीप्सितः&rsquo; इत्यपादानत्वात्पञ्चमी । निषिद्धा निवारिता सती सुमुखी सा बालोमेत्याख्यां नामधैयमुमाख्यां जगाम ॥ 1. 26 ॥</p>
</details>
<details open><summary>विश्वास-प्रस्तुतिः</summary>
<p>महीभृतः पुत्रवतो ऽपि दृष्टिस्<br>
तस्मिन्न् अपत्ये <strong>न जगाम तृप्तिम्</strong>।<br>
अनन्त-पुष्पस्य मधोर्+++(=वसन्तस्य)+++ हि चूते<br>
द्विरेफ-माला स-विशेष-सङ्गा॥ १.२७॥<br>
+++(अ५)+++</p>
</details>
<details><summary>मूलम्</summary>
<p>महीभृतः पुत्रवतोऽपि दृष्टिस्तस्मिन्नपत्ये न जगाम तृप्तिम् ।<br>
अनन्तपुष्पस्य मधोर्हि चूते द्विरेफमाला सविशेषसङ्गा ॥ 1.27 ॥</p>
</details>
<details><summary>अन्वयः</summary>
<p>पुत्रवतोऽपि महीभृतो दृष्टिः तस्मिन् अपत्ये तृर्प्ति न जगाम । हि अनन्तपुष्पस्य मधोः द्विरेफमाला चूते सविशेषसङ्गा ।</p>
</details>
<details><summary>मल्लिनाथः</summary>
<p>महीभृत इति । पुत्राश्च दुहितरश्च पुत्राः । &lsquo;भ्रातृपुत्रौ स्वसृदुहितृभ्याम्&rsquo; इत्येकशेषः । तेऽस्य सन्तीति पुत्रवान् । भूमार्थे मतुप् । तस्य पुत्रवतोऽपि । बह्वपत्यस्यापीत्यर्थः । महीभृतो हिमाद्रेर्दृष्टिश्चक्षुस्तस्मिन्नपत्ये तोके &lsquo;अपत्यं तोकं तयोः समे&rsquo; इत्यमरः । तस्यां पार्वत्यामित्यर्थः । तृप्तिं न जगाम । तथा हि अनन्तपुष्यस्य नानाविधकुसुमस्यापि मधोर्वंसन्तस्य संबन्धिनी द्विरेफमाला भृङ्गषङ्क्तिश्चूतस्य विकारे चूते चूतकुसुमे । &lsquo;अवयवे च प्राण्योषधिवृक्षेभ्यः&rsquo; इति विकारार्थोत्पन्नस्याण्प्रत्ययस्य लुक्प्रकरणे &lsquo;पुष्पमूलेषु बहुलम्&rsquo; इति पठनाल्लुक् । सविशेषः सातिशयः सङ्गो यस्याः सा तथोक्ता । अत्यन्तासक्तेत्यर्थः ॥ 1. 27 ॥</p>
</details>
<details open><summary>विश्वास-प्रस्तुतिः</summary>
<p>प्रभा-महत्या शिखयेव दीपस्,<br>
त्रिमार्गयेव त्रिदिवस्य मार्गः।<br>
संस्कारवत्य् एव गिरा मनीषी +++(हिमवान्)+++<br>
<strong>तया स पूतश्</strong> च विभूषितश् च॥२८॥<br>
+++(अ५ र५)+++</p>
</details>
<details><summary>मूलम्</summary>
<p>प्रभामहत्या शिखयेव दीपस्त्रिमार्गयेव त्रिदिवस्य मार्गः ।<br>
संस्कारवत्येव गिरा मनीषी तया स पूतश्च विभूषितश्च ॥ 1. 28 ॥</p>
</details>
<details><summary>अन्वयः</summary>
<p>प्रभामहत्या शिखया दीप इव, त्रिमार्गया त्रिदिवस्य मार्ग इव, संस्कारवत्या गिरा मनीषी इव, तया स पूतो विभूषितश्च ।</p>
</details>
<details><summary>मल्लिनाथः</summary>
<p>प्रभेति । प्रभामहत्या प्रकाशाधिकया शिखया ज्वालया दीप इव । शिखादीपयोरवयवावयविभावाद्भेदेन व्यपदेशः । त्रयो मार्गा यस्यास्तया त्रिमार्गया मन्दाकिन्या । तृतीया द्यौर्लेक इति त्रिदिवः स्वर्गः । वृत्तिविषये त्रिशब्दस्य त्रिभागवत्पूरणार्थत्वम् पृषोदरादित्वाद्दिव्शब्दादकारागमः । पुंस्त्वं लोकात् । दीव्यतेर्घञर्थे कविधानम् । दीव्यन्त्यत्र जना इति क्षीरस्वामी । तस्य मार्ग इव । संस्कारो व्याकरणजन्या शुद्धिस्तद्वत्या गिरा वाचा । &lsquo;भद्रैषां लक्ष्मीर्निहिताधि वाचि&rsquo; इति श्रुतेरिति भावः । मनस ईषा मनीषा सास्यास्तीति <strong>मनीषी</strong> विद्वानिव । शकन्ध्वादित्वात्साधुः । तया पार्वत्या स हिमवान् पूतः शोधितश्च विभूषितश्च । अत्र शिखागिरोरविशिष्टयोरुपमानानर्हत्वान्न विशेषणाधिक्यदोषः । इयं मालोपमा ॥ 1. 28 ॥</p>
</details>
<details open><summary>विश्वास-प्रस्तुतिः</summary>
<p>मन्दाकिनी-सैकत-वेदिकाभिः<br>
सा कन्दुकैः कृत्रिम-पुत्रकैश् च।<br>
<strong>रेमे</strong> मुहुर् मध्यगता सखीनां<br>
<strong>क्रीडा-रसं निर्विशतीव</strong> बाल्ये॥२९॥</p>
</details>
<details><summary>मूलम्</summary>
<p>मन्दाकिनीसैकतवेदिकाभिः सा कन्दुकैः कृत्रिमपुत्रकैश्च ।<br>
रेमे मुहिर्मध्यगता सखीनां क्रीडारसं निर्विशतीव बाल्ये ॥ 1. 29 ॥</p>
</details>
<details><summary>अन्वयः</summary>
<p>सा बाल्ये क्रीडारसं निर्विशती इव सखीनां मव्यगता (सती) मन्दाकिनीसैकतवेदिकाभिः कृत्रिमपुत्रकैश्च मुहुः रेमे ।</p>
</details>
<details><summary>मल्लिनाथः</summary>
<p>मन्दाकिनीति ॥ सा पार्वती बाल्ये वयसि क्रीडानां रसः स्वादः । रुचिरिति यावत् तं क्रीडारस्म् । &lsquo;रसो गन्धे रसः स्वादे&rsquo; इति विश्वः । निर्विशतीव भुञ्जानेव । &lsquo;निर्विशी भृतिभोगयोः&rsquo; इति विश्वः । &lsquo;आच्छीनद्योर्नुम्&rsquo; इति विकल्पान्नुपभावः । सखीनां मध्यगता सती मन्दाकिन्याः सैकतेषु पुलिनेषु वेदिकाभिः कन्दुकैः । क्रियया निर्वृत्तैः कृत्रिमैः । &lsquo;ङ्वितः क्त्रिः&rsquo; इति क्त्रिप्रत्ययः । &lsquo;क्त्रेर्मम्नित्यम्&rsquo; इति ममागमश्च । पुत्रिकैः पाञ्चालिकाभिः । &lsquo;पाञ्चालिका पुत्रिका स्याद्वस्त्रदन्तादिभिः कृता&rsquo; इत्यमरः । &lsquo;संज्ञायां कन्&rsquo; इति कन्प्रत्ययः । मुहुः पुनः पुना रेमे ॥ 1. 29 ॥</p>
</details>
<details open><summary>विश्वास-प्रस्तुतिः</summary>
<p><strong>तां</strong> हंस-मालाः शरदीव गङ्गां,<br>
महौषधिं नक्तम् इवात्म-भासः।<br>
स्थिरोपदेशाम् उपदेश-काले<br>
<strong>प्रपेदिरे प्राक्तन-जन्म-विद्याः</strong>॥३०॥<br>
+++(र५ अ५)+++</p>
</details>
<details><summary>मूलम्</summary>
<p>तां हंसमालाः शरदीव गङ्गां महौषधिं नक्तमिवात्मभासः ।<br>
स्थिरोपदेशामुपदेशकाले प्रपेदिरे प्राक्तनजन्मविद्याः ॥ 1. 30 ॥</p>
</details>
<details><summary>अन्वयः</summary>
<p>स्थिरोपदेशां ताम् उपदेशकाले प्राक्तनजन्मविद्याः शरदि गङ्गां हंसमाला इव नक्तं महौषधिम् आत्ममास इव प्रपेदिरे ।</p>
</details>
<details><summary>मल्लिनाथः</summary>
<p>तामिति ॥ स्थिरः स्थेयानुपदेशः प्राग्भवीयो यस्यास्तादृशीम् । मेधामिनोमित्यर्थः । तां पार्वतीमुपदेशकाले प्राक्तनजन्मविद्याः । पूर्वजन्माभ्यस्तविद्या इत्यर्थः । शरदि गङ्गां हंसमाला इव नक्तं रात्रौ महौषधिं तृणविशेषमात्मभासः स्वदीप्तय इव प्रपेदिरे । उपमानसामर्थ्यादुपदेशमन्तरेणैवेति गम्यते ॥ 1. 30 ॥</p>
</details>
<h2 id="यवनम">यौवनम्</h2>
<div class="audioEmbed" caption="वेदभूमिपाठः" src="https://archive.org/download/kuMArasambhava-mUlam-vedabhoomi.org/KumaraSambhava-Sarga01-31-43.mp3"></div>
<details open><summary>विश्वास-प्रस्तुतिः</summary>
<p>अ-सम्भृतं <strong>मण्डनम्</strong> अङ्ग-यष्टेर्,<br>
अनासवाख्यं+++(=सुरा-रहिताख्यम्)+++ <strong>करणं</strong> मदस्य।<br>
कामस्य पुष्प-व्यतिरिक्तम् <strong>अस्त्रं</strong><br>
बाल्यात् परं +++(यौवनाख्यं)+++ साथ <strong>वयः प्रपेदे</strong>॥३१॥
+++(अ५)+++</p>
</details>
<details><summary>मूलम्</summary>
<p>असंभृतं मण्डनमङ्गयष्टेरनासवाख्यं करणं मदस्य ।<br>
कामस्य पुष्पव्यतिरिक्तमस्त्रं बाल्यात्परं साथ वयः प्रपेदे ॥ 1. 31 ॥</p>
</details>
<details><summary>अन्वयः</summary>
<p>अथ सा अङ्गयष्टेः असंभृतं मण्डनम्,अनासवाख्यं मदस्य करणं, कामस्य पुष्पव्यतिरिक्तम् अस्त्रं बाल्यात् परं वयः प्रपेदे ।</p>
</details>
<details><summary>मल्लिनाथः</summary>
<p>असंभृतमिति । अथ सा पार्वती । अङ्गयष्टेरसंभृतमयत्नसिद्धं मण्डनं प्रसाधनमनासवाख्यमासवाख्यारहितं मदस्य करणं साधनं कामस्य पुष्पव्यतिरिक्तमस्त्रमस्त्रभूतं बाल्याच्छैशव त्परमनन्तरभावि वयो यौवनं प्रपेते प्राप । यौवनेनैव हि युवतयः प्रमाध्यन्ते माद्यन्ते काम्यन्ते चेति भावः । अत्र द्वितीयपाद आसवरुपकारणाभावेऽपि तत्कार्यमदोक्तेर्विभावनालंकारः । तदुक्तम्- &lsquo;कारणाभावे कार्योत्पतिर्विभावना&rsquo; इति । प्रथमतृतीययोस्त्वारोप्यमाणयोर्मण्डनमदनास्त्रत्वयोः प्रकृतोपयोगात्परिणामालंकारः । तल्लक्षणं तृक्तम् &lsquo;स्यादङ्गयष्टिर् इत्येवंविधम् आभासरुपकम् ।&rsquo; ॥ 1. 31 ॥</p>
</details>
<details open><summary>विश्वास-प्रस्तुतिः</summary>
<p>उन्मीलितं तूलिकयेव चित्रं,<br>
सूर्यांशुभिर् भिन्नम् इवारविन्दम्।<br>
बभूव तस्याश् चतुर्-अस्र+++(=कोण)+++-शोभि<br>
<strong>वपुर् विभक्तं</strong> नवयौवनेन॥३२॥</p>
</details>
<details><summary>मूलम्</summary>
<p>उन्मीलितं तूलिकयेव चित्रं सूर्यांशुभिर्भिन्नमिवारविन्दम् ।<br>
बभूव तस्यश्चतुरस्त्रशोभि वपुर्विभक्तं नवयौवनेन ॥ 1. 32 ॥</p>
</details>
<details><summary>अन्वयः</summary>
<p>नवयौवनेन विभक्तं तस्या वपुः तूलीकया उन्मीलितं चित्रम् इव, सूर्यांऽशुभिः भिन्नम् अरविन्दम् इव चतुरस्त्रशोभि बभूव ॥ 1. 32 ॥</p>
</details>
<details><summary>मल्लिनाथः</summary>
<p>उन्मीलितमिति ॥ नवयौवनेन प्रथमयौवनेन विभक्तमभिव्यञ्जितम् । पूनजघनादिसंस्थानमित्यर्थः । तस्याः पार्वत्या वपुस्तूलिकया कूर्चिकया । शलाकयेत्यर्थः। &lsquo;तूलिका कथिता लेख्यकूर्चिका तूलशय्ययोः&rsquo; इति विश्वः । उन्मीलितं रञ्जनद्रव्येणोद्भासितं समुत्कीर्णम् । रुपमिति यावत् ।चित्रमालेख्यमिव । सूर्यांशूभिर्भिन्नं विकसितमरविन्दं पद्ममिव चतस्त्रौऽस्त्रयो यस्य तच्चतुरस्त्रमन्यूनातिरिक्तं यथा तथा शोभत इति चतुरस्त्रशोभि । ताच्छील्ये णिनिः । बभूव । चित्रारविन्दयोस्तूलिकातरणिकिरणसंबन्ध इव स्वयं सिद्धस्यैवाङ्गसौष्ठवस्य यौवनप्रादुर्भावोऽभिव्यञ्जको बभूवेत्यर्थः ॥ 1. 32 ॥</p>
</details>
<details open><summary>विश्वास-प्रस्तुतिः</summary>
<p>अभ्युन्नताङ्गुष्ठ-नख-प्रभाभिर्<br>
निक्षेपणाद् रागम् इवोद्गिरन्तौ।<br>
<strong>आजह्रतुस् तच्-चरणौ</strong> पृथिव्यां<br>
<strong>स्थलारविन्द-श्रियम्</strong> अ-व्यवस्थाम्॥३३॥</p>
</details>
<details><summary>मूलम्</summary>
<p>अभ्युन्नताङ्गुष्ठनखप्रभाभिर्निक्षेपणाद्रागमिवोद्गिरन्तौ ।<br>
आजह्रृतुस्तच्चरणौ पृथिव्यां स्थलारविन्दश्रियमव्यवस्थाम् ॥ 1. 33 ॥</p>
</details>
<details><summary>अन्वयः</summary>
<p>अभ्युन्नताङ्गुष्ठनखप्रभाभिः निक्षेपणात् रागम् उद्गिरन्तौ इव तच्चरणौ पृथिव्याम् अव्यवस्यां स्थलाऽरविन्दश्रियम् आजह्रृतुः ।</p>
</details>
<details><summary>मल्लिनाथः</summary>
<p>अभ्युन्नतेति ॥ अभ्युन्नतयोरङ्गुष्ठनखयोः प्रभाभिर्निमित्तेन निक्षेपणान्निर्भरन्यासाद्धेतोः रागमन्तर्गतं लौहित्यम् । &lsquo;रागः क्लेशादिके रक्ते मात्सर्थे लोहितादिषु&rsquo; इति शाश्वतः । उद्गिरन्तौ वमन्तौ । बहिर्नि सारयन्ताविव स्थितावित्यर्थः । अत्रोद्गिरतेर्गौणार्थत्वान्न ग्रान्यतादोषः प्रत्युत गुण एव । यथाह दण्डी- &lsquo;निष्ठ्यूतोद्गीर्णवान्तादि गौणवृत्तिव्यपाश्रयम् । अतिसुन्दरमन्यत्र ग्राम्यकक्षां विगाहते ॥&rsquo; इति । तस्याश्चरणौ तच्चरणौ । पृथिव्यामव्यवस्थां व्यवस्थारहिताम् । संचारिणीमित्यर्थः । स्थला विन्दश्रियमाजह्रृतुः । स्थलविशेषणान्नियतलौहित्यलाभः । अत्र सामुद्रिकाः - &lsquo;यस्या रक्ततलौ पादावुन्नताग्रौ तलस्पृशौ । निमूढगुल्फौ निहतौ सा  स्यान्नृपतिसंमता ॥&rsquo; इति ।अत्रोपमानधर्मस्यारविन्दश्रियश्चरणयोरुपमेययोरसंभवादरविन्दश्रियमिव श्रियमिति प्रतिबिम्बीकरणाक्षेपान्निदर्शनालङ्कारः । सा च सम्बन्धेऽसम्बन्धलक्षणातिशयोक्त्यनुप्राणिताव्यवस्थामित्यनेन स्थलारविन्दस्य स्थैर्यसम्बन्धेऽप्यसम्बन्धाभिधानात्। निदर्शनालक्षणं तु- &lsquo;असंभवद्धर्मयोगादुपमानोपमेययोः । प्रतिबिम्बक्रिया गम्या यत्र सा स्यान्निदर्शना ॥&rsquo; इति ॥ 1. 33 ॥</p>
</details>
<details open><summary>विश्वास-प्रस्तुतिः</summary>
<p><strong>सा राजहंसैर् इव</strong> संनताङ्गी<br>
गतेषु लीलाञ्चित-विक्रमेषु।<br>
<strong>व्यनीयत</strong> प्रत्युपदेश-लुब्धैर्<br>
आदित्सुभिर् नूपुर-सिञ्जितानि ॥३४॥<br>
+++(५)+++</p>
</details>
<details><summary>मूलम्</summary>
<p>सा राजहंसैरिव संनताङ्गी गतेषु लीलाञ्चितविक्रमेषु ।<br>
व्यनीयत प्रत्युपदेशलुब्धै रादित्सुभिर्नूपुरसिञ्जितानि ॥ 1. 34 ॥</p>
</details>
<details><summary>अन्वयः</summary>
<p>प्रत्युपदेशलुब्धैः नूपुरसिञ्जितानि आदित्सुभिः राजहंसैः संनताङ्गीसा लीलाञ्चितविक्रमेषु गतेषु व्यनीयत इव ।</p>
</details>
<details><summary>मल्लिनाथः</summary>
<p>सेति ॥ प्रत्युपदेशलुब्धैः । &lsquo;गुरुशुश्रूषया विद्या पुष्कलेन धनेन वा । अथवा विद्यया विद्या चतुर्थि नोपपद्यते ।&rsquo; इति न्यायादिति भावः । तदेव व्यनक्ति-नूपुरसिञ्जितान्यादित्सुभिरादातुमिच्छुभिः । मञ्जीरसिञ्जितमञ्जुकूजितोपदेशमिच्छद्भिरित्यर्थः । राजहंसैः संनताङ्गी । कुचभारादिति भावः । सा पार्वती लीलाभिर्विलासैरञ्चिताः पूजिता विक्रमाः पादन्यासा येषु तेषु । &lsquo;अञ्चेः पूजायाम्&rsquo; इतीडागमः । लीला विलासक्रिययोः &lsquo;इत्यमरः&rsquo; । गतेषु विषयेषु व्यवीयतेव विनीता किमु । अन्यथा कथमस्या हंसगमनमित्युत्प्रेक्षा ॥ 1. 34 ॥</p>
</details>
<details open><summary>विश्वास-प्रस्तुतिः</summary>
<p>वृत्तानुपूर्वे+++(=वृत्तानुकारिण्योः)+++ च न चातिदीर्धे<br>
<strong>जङ्घे शुभे</strong> सृष्टवतस् तदीये।<br>
शेषाङ्ग-निर्माण-विधौ विधातुर्<br>
लावण्य+++(य्)+++ उत्पाद्य+++(य्)+++ इवास <strong>यत्नः</strong> ॥३५॥<br>
+++(उत्प्रेक्षा ४)+++</p>
</details>
<details><summary>मूलम्</summary>
<p>वृत्तानुपूर्वे न च चातिदीर्धे जङ्घे शुभे सृष्टवतस्तदीये ।<br>
शेषाङ्गनिर्माणविधौ विधातुर्लावण्य उत्पाद्य इवास यत्नः ॥ 1. 35 ॥</p>
</details>
<details><summary>अन्वयः</summary>
<p>वृत्ताऽनुपूर्वे न च अति दीर्धे शुभे तदीये जङ्घे सृष्टवतः विधातुः शेषाङ्गनिर्माणविधौ उत्पाद्ये लावण्ये यत्न आस इव ।</p>
</details>
<details><summary>मल्लिनाथः</summary>
<p>वृत्तेति । वृत्ते वर्तुले पूर्वमनुगतेऽनुपूर्वे । गोपुच्छाकार इत्यर्थः । वृत्ते च ते अनुपूर्वे च वृत्तानुपूर्वे नातिदीर्धे च । महाविभाषया न समासः । नञो विशेषणत्वं चशब्दप्रयोगादेव ज्ञेयम् । शुभे मङ्गले । तस्या इमे तदीये जङ्घे प्रसृते । &lsquo;जङ्घा तु प्रसृता&rsquo; इत्यमरः । सृष्टवतो निर्मितवतो विधातुः स्त्रष्टुः शेषाङ्गनिर्माणविधौ । जङ्घाव्यतिरिक्तावयवनिर्माणार्थमित्यर्थः । <strong>उत्पाद्ये</strong> पुनः संपाद्ये <strong>लावण्ये</strong> कान्तिविशेषविषये । लावण्यलक्षणं तूक्तम् (25) श्लेक टीo। यत्न आसेव बभूवेवेत्युत्प्रेक्षा । उपादानमन्तरेण कायंस्य दुष्करत्वात्तदङ्गानां न लावण्योपादानकत्वात्पूर्वसंपादितस्य च जङ्घार्थमेव कार्त्स्त्येन विनियोगात्पुनर्लावण्यसंपादने यत्नः स्यादेवेत्येतादृक्सौन्दर्ये दज्जङ्गे इति भावः । आसेति बभूवार्थे &lsquo;तिङन्तप्रतिरुपकमव्ययम्&rsquo; इत्याह शाकटायनः । वल्लभस्तु- &lsquo;न तिङन्तप्रतिरुपकमव्ययम्&rsquo; &lsquo;अस्तेर्भूः&rsquo; इति भ्वादेशनियमात्तादृक्तिङन्तस्यैवाभावात् । किंतु कवीनामयं प्रामादिकः प्रयेगः&rsquo; इत्याह । वामनस्तु- &lsquo;अस गतिदोप्त्यादानेष्वितिः धातोर्लिदि रुपमिदम्&rsquo; इत्याह । अस इत्यनुदात्तेद्दीप्त्यर्थे आस दिदोपे । प्रवृत्त इत्यर्थः ॥ 1. 35 ॥</p>
</details>
<details open><summary>विश्वास-प्रस्तुतिः</summary>
<p><strong>नागेन्द्र-हस्तास्</strong> त्वचि कर्कशत्वाद्,<br>
एकान्त-शैत्यात् <strong>कदली</strong>-विशेषाः।<br>
लब्ध्वापि लोके परिणाहि+++(=वैपुल्यवद्)+++ रूपं<br>
जातास् <strong>तद्-ऊर्वोर् उपमान-बाह्याः</strong> ॥३६॥<br>
+++(४)+++</p>
</details>
<details><summary>मूलम्</summary>
<p>नागेन्द्रहस्तास्त्वचि कर्कशत्वादेकान्तशैत्यात्कदलीविशेषाः ।<br>
लब्ध्वापि लोके परिणाहि रूपं जातास्तदूर्वेरुपमानबाह्याः ॥ 1. 36 ॥</p>
</details>
<details><summary>अन्वयः</summary>
<p>नागेन्द्रहस्ताः त्वचि कर्कशत्वात्, कदलीविशेषाः एकान्तशैत्यात् लोके परिणाहि रूपं लब्ध्वा अपि तदूर्वोः उपमानबाह्याः जाताः ।</p>
</details>
<details><summary>मल्लिनाथः</summary>
<p>नागेन्द्रेति । नागेन्द्राणामैरावतादीनां हस्ताः करास्त्वचि चर्मणि कर्कशत्वात्कदलीविशेषा रामरम्भादय एकान्तशएत्यान्नियतशैत्याद्धेतोः लोके परिणाहि वैपुल्ययुक्तम् । &lsquo;परिणाहो विशालता&rsquo; इत्यमरः । रूपं लब्ध्वापि । अपिशब्दात्करिकदलीमात्रस्य तादृक्परिणाहो नास्तीति भावः । तस्या ऊर्वोस्तदूर्वोरुपमानबाह्या जाता उपमानक्रियानर्हा बभृवुः । तदूर्वोन कार्कश्यं नाप्येकान्तशैत्यमिति भावः ॥ 1. 36 ॥</p>
</details>
<figure class="thumbnail">

    <a href="../../images/kAnchI-guNam_sAnubandham.jpg" target="_blank" rel="noopener">
        <img src="../../images/kAnchI-guNam_sAnubandham.jpg" alt="" title="">
    </a>

    

</figure>
<details open><summary>विश्वास-प्रस्तुतिः</summary>
<p>एतावता नन्व् अनुमेय-शोभि<br>
काञ्ची-गुण-स्थानम् +++(नितम्बसहितम्)+++ अनिन्दितायाः।<br>
<strong>आरोपितं</strong> यद् +++(तपस्विना)+++ <strong>गिरिशेन</strong> +++(अपि)+++ पश्चाद्<br>
अनन्य-नारी-कमनीयम् <strong>अङ्कम्</strong>॥३७॥</p>
</details>
<details><summary>मूलम्</summary>
<p>एतावता नन्वनुमेयशोभि काञ्चीगुणस्थानमनिन्दितायाः ।<br>
आरोपितं यद् गिरिशेन पश्चादनन्यनारीकमनीयमङ्कम् ॥ 1. 37 ॥</p>
</details>
<details><summary>अन्वयः</summary>
<p>यत् पश्चत् गिरिशेन अनन्यनारीकमनीयम् अङ्कम् आरोपितम्, अनिन्दितायाः काञ्चीगुणास्थानम् एतावता अनुमेयशोभि ननु ।</p>
</details>
<details><summary>मल्लिनाथः</summary>
<p>एतावतेति । अनिन्दिताया अनवद्यायाः पार्वत्याः काञ्चीगुणस्थानं नितम्बबिम्बमेतावता नन्वेतावतैव ॥ &lsquo;प्रश्नावधारणानुज्ञानुनया मन्त्रणे ननु&rsquo; इत्यमरः । शोभत इति शोभि । आवश्यके णिनिः, ततस्तप्रत्ययः । अनुमेयं शोभित्वं शोभा यस्य तदनुमेयशोभि । &lsquo;त्वप्रत्ययस्तु गतार्थत्वान्न प्रयुक्तः&rsquo; इत्याह वामनः । पश्चादादौ नौःस्पृह्येऽपि पश्चात् । तपश्चर्यानन्तरमित्यर्थः । गिरौ शेत इति गिरिशः शिवः । &lsquo;गिरौ डश्छन्दसि&rsquo; इति डप्रत्ययः । भाषायामपि क्वचिदिष्यते। अथवा गिरिः कैलासोऽस्यास्तीति गिरिशः । लोमादित्वाच्छप्रत्ययः । तेन गिरिशेन । अन्यासां नारीणां कमनीयः कामयितुं शक्यो न भवतीत्यनन्यनारीकमनीयस्तमङकं निजोत्सङ्गमारोपितमधिरोपितमिति यत् । एतावता लिङ्गेनेति पूर्वेणान्वयः । रोहतेर्ण्यन्तात्कर्मणि क्तः । &lsquo;रुहः पोऽन्यतरस्याम्&rsquo; इति हकारस्य पकारः । गत्यर्थविवक्षायां द्विकर्मकत्वम् । प्रधाने कर्मणि क्तः ।गिरिजानितम्बबिम्बं विश्वातिशायिसौन्दर्यं गिरिशाङ्कारुढत्वाद्द्व्यतिरेकेण नार्यन्तरनितम्बबिम्बवत् । विपक्षे हेत्ववुक्तिरेव बाधिका । दाक्षायणीनितम्बबिम्बस्य तु पक्षसपक्षयोरन्यतरभावानतिवृत्तेर्निष्कलङ्कमनुमानमित्यलमस्थानसंरम्भेण ॥ 1. 37 ॥</p>
</details>
<details open><summary>विश्वास-प्रस्तुतिः</summary>
<p>तस्याः <strong>प्रविष्टा</strong> नत-नाभि-रन्ध्रं<br>
<strong>रराज</strong> तन्वी <strong>नव-लोम-राजिः</strong> ।<br>
नीवीम्+++(=वस्त्रग्रन्थिम्)+++ <strong>अतिक्रम्य</strong> सितेतरस्य<br>
तन्-मेखला-मध्य-मणेर् इवार्चिः ॥ 1. 38 ॥</p>
</details>
<details><summary>मूलम्</summary>
<p>तस्याः प्रविष्टा नतनाभिरन्ध्रं रराज तन्वी नवलोमराजिः ।<br>
नीवीमतिक्रम्य सितेतरस्य तन्मेखलामध्यमणेरिवार्चिः ॥ 1. 38 ॥</p>
</details>
<details><summary>अन्वयः</summary>
<p>नीवीम् अतिक्रम्य नतनाभिरन्ध्रं प्रविष्टा तन्वी<br>
तस्या नवलोमराजिः<br>
सितेतरस्य तन्मेखलामध्यमणेः अर्चिः इव रराज ।</p>
</details>
<details><summary>मल्लिनाथः</summary>
<p>तस्य इति ॥ नीवी वस्त्रग्रन्थिम् । &lsquo;स्त्रीकटीवस्त्रबन्धेऽपि नीवि परिपणेऽपि च&rsquo; इत्यमरः अतिक्रम्यातीत्य वतं निम्नं नाभिरन्ध्रं प्रविष्टा प्रविशन्ती तन्वी सूक्ष्मा तस्याः पार्वत्या नवलोमराजिः सेतितरस्यासितस्य । इन्द्रनीलस्येत्यर्थः । तस्याः पार्वत्या मेखला तन्मेखला । तस्या इत्यनुवृत्तौ पुनस्तच्छब्दोपादानं वाक्यान्तरत्वात्सोढव्यम् । यद्वा तस्या नीव्या मेखला तन्मेखला तत्र तदवस्थानात् । तस्या मध्यमणेरर्चिः प्रभेव रराज । &lsquo;ज्वालाभासोर्नपुंस्यर्चि&rsquo; इत्यमरः ॥ 1. 38 ॥</p>
</details>
<details open><summary>विश्वास-प्रस्तुतिः</summary>
<p>मध्येन सा +++(ऽऽकृत्या अन्तर्-)+++वेदि-विलग्न-मध्या<br>
<strong>वलि-त्रयं</strong> चारु <strong>बभार</strong> बाला ।<br>
आरोहणार्थं नव-यौवनेन<br>
कामस्य सोपानम् इव प्रयुक्तम् ॥ 1. 39 ॥</p>
</details>
<details><summary>मूलम्</summary>
<p>मध्येन सा वेदिविलग्नमध्या वलित्रयं चारु बभार बाला ।<br>
आरोहणार्थं नवयौवनेन कामस्य सोपानमिव प्रयुक्तम् ॥ 1. 39 ॥</p>
</details>
<details><summary>अन्वयः</summary>
<p>वेदिविलग्नमध्या सा बाला<br>
मध्येन चारु वलित्रयं<br>
कामस्य आरोहणार्थं<br>
नवयौवनेन प्रयुक्तं सोपानम् इव बभार ।</p>
</details>
<details><summary>मल्लिनाथः</summary>
<p>मध्येनेति ॥ &lsquo;वेदिः परिष्कृता भूमिः&rsquo;इत्यमरः । <strong>वेदिविलग्नमध्या</strong> वेदिवत्-कृशमध्या । तनुमध्येति यावत् । सा बाला पार्वती । मध्येन मध्यभागेन चारु सुन्दरं वलित्रयं कामस्यारोहणार्थं नवयौवनेन प्रयुक्तं रचितं सोपानमिव बभारेत्युत्प्रेक्षा ॥ 1. 39 ॥</p>
</details>
<details open><summary>विश्वास-प्रस्तुतिः</summary>
<p>अन्योन्यम् उत्पीडयद् उत्पलाक्ष्याः<br>
<strong>स्तन-द्वयं</strong> पाण्डु तथा <strong>प्रवृद्धम्</strong> ।<br>
मध्यं यथा श्याम-मुखस्य तस्य<br>
मृणाल-सूत्रान्तरम् अप्य् अलभ्यम् ॥ 1.40 ॥+++(5)+++</p>
</details>
<details><summary>मूलम्</summary>
<p>अन्योन्यमुत्पीडयदुत्पलाक्ष्याः स्तनद्वयं पाण्डु तथा प्रवृद्धम् ।<br>
मध्यं यथा श्याममुखस्य तस्य मृणालसूत्रान्तरमप्यलभ्यम् ॥ 1.40 ॥</p>
</details>
<details><summary>अन्वयः</summary>
<p>अन्योन्यम् उत्पीडयत् पाणडु उत्पलाक्ष्याः स्तनद्वयं<br>
तथा प्रवृद्धं,<br>
श्याममुखस्य तस्य मध्ये<br>
यथा मृणालसूत्रान्तरम् अपि अलभ्यम् ।</p>
</details>
<details><summary>मल्लिनाथः</summary>
<p>अन्योन्येति । अन्योन्यं परस्परम् । &lsquo;कर्मव्यतिहारे सर्वनाम्ना द्वे वाच्ये&rsquo; इति द्विरुक्तिः । &lsquo;समासवच्च बहुलम्&rsquo; इति बहुलवचनादसमासपक्षेऽपि पूर्वपदस्थस्य सुपः सुर्वक्तव्यः । उत्पीडयदुपरुन्धत्पाण्डु गौरमुत्पलाक्ष्याः स्तनद्वयं तथा तेन प्रकारेण प्रवृद्धम् । कर्तरि क्तः । श्याममुखस्य कृष्णच्चुकस्येति क्वरुपवर्णनं तस्य स्तनद्वयस्य मध्ये यथा येन प्रकारेण मृणालसूत्रान्तरं बिसतन्तुमात्रावकाशोऽप्यलभ्यं लब्धुमशक्यम् । &lsquo;अन्तरमवकाशावधिपरिधानान्तर्धिभेदतादर्थ्ये&rsquo; इत्यमरः । अत्र संबन्धेऽसंबन्धरुपातिशयोक्त्यलंकारः । कुचयोः पीवरत्वातिशयार्थमवकाशसंबन्धऽप्यसंबन्धाभिधानादिति ॥ 1. 40॥</p>
<p>लोके सुकुमारत्वम् एव कुसुमास्त्रस्य साधकत्वमिति स्थिते सत्याह &ndash;</p>
</details>
<figure class="thumbnail">

    <a href="../../images/shirISha.jpg" target="_blank" rel="noopener">
        <img src="../../images/shirISha.jpg" alt="" title="">
    </a>

    

</figure>
<details open><summary>विश्वास-प्रस्तुतिः</summary>
<p>शिरीष-पुष्पाधिक-सौकुमार्यौ<br>
<strong>बाहू</strong> तदीयाव् इति मे वितर्कः ।<br>
पराजितेनापि <strong>कृतौ</strong> हरस्य<br>
यौ <strong>कण्ठ-पाशौ</strong> मकर-ध्वजेन ॥ 1. 41 ॥ +++(4)+++</p>
</details>
<details><summary>मूलम्</summary>
<p>लोके सुकुमारत्वमेव कुसुमास्त्रस्य साधकत्वमिति स्थिते सत्याह &ndash;<br>
शिरीषपुष्पाधिकसौकुमार्यौ बाहू तदीयाविति मे वितर्कः ।<br>
पराजितेनापि कृतौ हरस्य यौ कण्ठपाशौ मकरध्वजेन ॥ 1. 41 ॥</p>
</details>
<details><summary>अन्वयः</summary>
<p>यौ (बाहू) पराजितेन अपि मकरध्वजेन हरस्य कण्ठपाशौ कृतौ, (अतः) तदीयौ बाहू शिरीपुष्पाऽधिकसौकुमार्यौ इति मे वितर्कः ।</p>
</details>
<details><summary>मल्लिनाथः</summary>
<p>शिरीषेति ॥ तस्या इमौ तदीयौ बाहू शिरीषपुष्पादधिकं सौकुमार्यं मार्दवं ययोस्तथोक्ताविति मे वितर्क ऊहः । कुतः । यौ बाहू पराजितेनापि पूर्वं निर्जितेनापि मकरध्वजेन कामेन हरस्य कण्ठपाशौ कण्ठबन्धनरज्जूकृतौ । कण्ठालिङ्गनं प्रापितावित्यर्थः ।थ तदसाध्यसाधनात्तत आधिक्यमिति भावः । अत्र बाह्वोरारोपितकण्ठपाशत्वस्य प्रकृतवैरनिर्यातनोपयागात्परिणामालंकारः ॥ 1. 41 ॥</p>
</details>
<details open><summary>विश्वास-प्रस्तुतिः</summary>
<p><strong>कण्ठस्य</strong> तस्याः स्तन-बन्धुरस्य<br>
<strong>मुक्ता-कलापस्य</strong> च निस्तलस्य+++(=वर्तुलस्य)+++ ।<br>
अन्योन्य-शोभा-जननाद् बभूव<br>
साधारणो+++(=समानो)+++ <strong>भूषण-भूष्यभावः</strong> ॥ 1. 42 ॥</p>
</details>
<details><summary>मूलम्</summary>
<p>कण्ठस्य तस्याः स्तनबन्धुरस्य मुक्ताकलापस्य च निस्तलस्य ।<br>
अन्योन्यशोभाजननाद्वभूव साधारणो भूषणभूष्यभावः ॥ 1. 42 ॥</p>
</details>
<details><summary>अन्वयः</summary>
<p>स्तनबन्धुरस्य तस्याः कण्ठस्य निस्तलस्य (तस्याः) मुक्ताकलापस्य च अन्योन्यशोभाजननात् भूषणभूष्यभावः साधारणो बभूव ।</p>
</details>
<details><summary>मल्लिनाथः</summary>
<p>कण्ठस्येति ॥ स्तनाभ्यां बन्धुरस्योन्नतस्य तस्याः पार्वत्याः <strong>कण्ठस्य</strong> गलस्य <strong>निस्तलस्य</strong> वर्तुलस्य <strong>मुक्ताकलापस्य</strong> मुक्ताभूषणस्य च । &lsquo;वर्तुलं निस्तलं बृत्तं बन्धुरं तून्नतानतम्&rsquo; । &lsquo;कलापो भूषणे बर्हे तूणीरे संहतावपि&rsquo; इति चामरः । <strong>अन्योन्य-शोभा-जननाद् भूषण-भूष्यभावो</strong> ऽलंकारालंकार्यभावः <strong>साधारणः</strong> समानो बभूव ।<br>
उभावप्यन्योन्यस्य भूष्यौ भूषणे च बभूवतुरित्यर्थः । अत्र कण्ठमुक्ताकलापयोः सोभक्रियाद्वारेणान्योन्यभूषाजनकत्वादन्योत्यालंकारः । तदुक्तम्- &lsquo;परस्परं क्रियाजननमन्योन्यम्&rsquo;इति ॥ 1. 42 ॥</p>
<p>इदानीं पार्वतीवदनं चन्द्रकमलसदृशमित्येतदेव वाचोभङ्ग्याह-</p>
</details>
<div class="audioEmbed" caption="वेदभूमिपाठः" src="https://archive.org/download/kuMArasambhava-mUlam-vedabhoomi.org/KumaraSambhava-Sarga01-44-53.mp3"></div>
<details open><summary>विश्वास-प्रस्तुतिः</summary>
<p>चन्द्रं गता पद्म-गुणान् <strong>न भुङ्क्ते</strong><br>
पद्माश्रिता चान्द्रमसीम् अभिख्याम् ।<br>
<strong>उमा-मुखं</strong> तु <strong>प्रतिपद्य</strong> लोला<br>
द्विसंश्रयां <strong>प्रीतिम् अवाप लक्ष्मीः</strong> ॥ 1. 43 ॥+++(5)+++</p>
</details>
<details><summary>मूलम्</summary>
<p>चन्द्रं गता पद्मगुणान्न भुङ्क्ते पद्माश्रिता चान्द्रमसीमभिख्याम् ।<br>
उमामुखं तु प्रतिपद्य लोला द्विसंश्रयां प्रीतिमवाप लक्ष्मीः ॥ 1. 43 ॥</p>
</details>
<details><summary>अन्वयः</summary>
<p>लोला लक्ष्मीः चन्द्रं गता (सती)<br>
पद्मगुणान् न भुङ्त्ते,<br>
पद्माश्रिता (सती)<br>
चान्द्रमसीम् अभिख्यां न भुङ्क्ते,<br>
उमामुखं तु प्रतिपद्य<br>
द्विसंश्रयां प्रीतिम् अवाप ।</p>
</details>
<details><summary>मल्लिनाथः</summary>
<p>चन्द्रमिति ॥ लोला चपला । परिभ्रमणशीलेत्यर्थः । लक्ष्मीः कान्त्यभिमानिनी देवता चन्द्रं गता प्रात्पा सती पद्मगुणान्सौगन्ध्यादीन्न भुङ्क्ते नानुभवति । पद्माश्रिता सती चन्द्रमस इमां चान्द्रमसीमभिख्यां शोभाम् । &lsquo;अभिख्या नामशोभयोः&rsquo; इत्यमरः । अमृतवदानन्दिनीं न भुङ्क्ते । उमामुखं प्रतिपद्य तु द्वे चन्द्रपद्मे संश्रयः कारणं यस्यास्तां द्विसंश्रयां प्रीतिमानन्दमवाप । तत्रोभयगुणसंभवादिति भावः । अत्रोपमानभुतचन्द्रपद्मापेक्षयोपमेयस्योमामुखस्याधिकगुणवत्त्वोक्त्या व्यतिरेकालंकारः । तदुक्तम्- &lsquo;भेदप्राधान्येनोपमानादुपमेयस्याधिक्ये विपर्यये वा व्यतिरेकः&rsquo; इति ॥ 1. 43 ॥</p>
</details>
<details open><summary>विश्वास-प्रस्तुतिः</summary>
<p>पुष्पं प्रवालोपहितं <strong>यदि स्यान्</strong>,<br>
मुक्ता-फलं वा स्फुट-विद्रुम-स्थम् ।<br>
ततो <strong>ऽनुकुर्याद्</strong> विशदस्य तस्यास्<br>
ताम्रौष्ठ-पर्यस्त-रुचः <strong>स्मितस्य</strong> ॥ 1. 44 ॥+++(5)+++</p>
</details>
<details><summary>मूलम्</summary>
<p>पुष्पं प्रवालोपहितं यदि स्यान्मुक्ताफलं वा स्फुटविद्रुमस्थम् ।<br>
ततोऽनुकुर्याद्विशदस्य तस्या स्ताम्रौष्ठपर्यस्तरुचः स्मितस्य ॥ 1. 44 ॥</p>
</details>
<details><summary>अन्वयः</summary>
<p>पुष्पं प्रवालोपहितं स्यात् यदि, वा मुक्ताफलं स्फुटविद्रुमस्थ स्यात् यदि, ततः विशदस्य ताम्रौष्ठपर्यस्तरुचः तस्याः स्मितस्य अनुकुर्यात् ।</p>
</details>
<details><summary>मल्लिनाथः</summary>
<p>पुष्पमिति ॥ पुष्पं पुणडरीकादिकं प्रवाले बालपल्लव उपहितं निहितं स्याद्यदि । &lsquo;प्रवालो वल्लकीदण्डे विद्रुमे बालपल्लवे&rsquo; इति विश्वः । मुक्ताफलं वा स्फुटे निर्मले वा विद्रुमे तिष्ठतीति स्फुटविद्रुमस्थं स्यद्यदि ततस्तर्हि विशदस्य शुभ्रस्य ताम्रे अरुणे ओष्ठे पर्यस्ता प्रसृता रुक्कान्तिर्यस्य तथोक्तस्य तस्याः पार्वत्याः स्मितस्यानुकुर्यात् । स्मितमनुकुर्यादित्यर्थः । अत्र &lsquo;माषाणामश्मूयात्&rsquo; इति वत्सम्बन्धमात्रविवक्षया षष्ठी । अत्र पुष्पप्रवालयोर्मुक्ताविद्रुमयोश्चासंबन्धेऽपि संबन्धोक्त्यातिशयोक्तिः । &lsquo;सा च संभावना&rsquo; इत्यलंकारसर्वस्वकारः । विशेषस्तु पुष्पमुक्ताफलयोरुपमानयोः प्रकृतोत्कर्षार्थमुपमेयताकल्पनात्प्रतीपालंकारः । तदुक्तम्&ndash; &lsquo;उपमानस्याक्षेप उपमेयताकल्पनं वा प्रतीपः&rsquo; इति लक्षणात् । स च पूर्वोक्तातिशयोक्त्यनुप्राणित इति ॥ 1. 44 ॥</p>
</details>
<details open><summary>विश्वास-प्रस्तुतिः</summary>
<p>स्वरेण तस्याम् अमृत-स्रुतेव<br>
<strong>प्रजल्पितायाम्</strong> अभिजात-वाचि ।<br>
अप्य् <strong>अन्य-पुष्टा</strong>+++(=कोकिला)+++ <strong>प्रति-कूल-शब्दा</strong> -<br>
श्रोतुर् वि+++(षम)+++-तन्त्रीर् इव ताड्यमाना ॥ 1. 45 ॥+++(5)+++</p>
</details>
<details><summary>मूलम्</summary>
<p>स्वरेण तस्याममृतस्रुतेव प्रजल्पितायामभिजातवाचि ।<br>
अप्यन्यपुष्टा प्रतिकूलशब्दा श्रोतुर्वितन्त्रीरिव ताड्यमाना ॥ 1. 45 ॥</p>
</details>
<details><summary>अन्वयः</summary>
<p>अभिजात-वाचि तस्याम्<br>
अमृतस्त्रुता इव स्वरेण प्रजल्पितायां सत्याम्<br>
अन्यपुष्टा अपि ताड्यमाना वितन्त्री इव<br>
श्रोतुः प्रतिकूलशब्दाः ।</p>
</details>
<details><summary>मल्लिनाथः</summary>
<p>स्वरेणेति । <strong>अभिजातवाचि</strong> मधुरभाषिण्यां <strong>तस्यां</strong> पार्वत्याम् <strong>अमृतस्रुता</strong> ऽमृतस्राविणेव । क्विप् ।<br>
<strong>स्वरेण</strong> नादेन प्रजल्पितायामालपन्त्याम् । कर्त्तरि क्तः । अन्यैः काकादिभिः पुष्टा <strong>ऽन्यपुष्टा</strong> कोकिलापि । मुख्यया वृत्या जातिवचनत्व-भावान् ङीबभावः । <strong>ताड्यमाना</strong> वाद्यमाना विषमबद्धा तन्त्रीर् <strong>वितन्त्रीर् इव</strong> अवितॄस्तृतन्त्रिभ्यः- ईः &rsquo; इति तन्त्रिधातोरौणादिक ईप्रत्ययः । ङीबभावान्न &lsquo;हल्ङ्याब्भ्यः-&rsquo; इति सुलोपः । तदुक्तम्-<br>
अवोलक्ष्मीतरीतन्त्रीधीह्रोश्रीणामुणादिषु । स्त्रीलिङ्गानाममीषां तु न सुलोपः कदाचन ॥ एते ङीबन्ता न भवन्तीत्यर्थः । श्रोतुर्जनस्य प्रतिकूलशब्दाकर्णकठोरनादा भवतीति शेषः ॥ 1. 44 ॥</p>
</details>
<details open><summary>विश्वास-प्रस्तुतिः</summary>
<p>प्रवातनीलोत्पलनिर्विशेषमधीरविप्रेक्षितमायताक्ष्या ।<br>
तया गृहितं नु मृगाङ्गनाभ्यस्ततो गृहीतं नु मृगाङ्गनाभिः ? ॥ 1. 46 ॥</p>
</details>
<details><summary>मूलम्</summary>
<p>प्रवातनीलोत्पलनिर्विशेषमधीरविप्रेक्षितमायताक्ष्या ।<br>
तया गृहितं नु मृगाङ्गनाभ्यस्ततो गृहीतं नु मृगाङ्गनाभिः ? ॥ 1. 46 ॥</p>
</details>
<details><summary>अन्वयः</summary>
<p>प्रवातनीलोत्पलनीर्विशेषम् अधीरविप्रेक्षितम् आयताक्ष्या तया मृगाऽङ्गनाभ्यो गृहीतं नु ? (वा) मृगाङ्गनाभिः ततो गृहीतं नु ?</p>
</details>
<details><summary>मल्लिनाथः</summary>
<p>प्रवातेति । प्रवाते प्रभूतवातस्थले यन्नीलोत्पलं ततो विर्विशेषं निर्भेदं, तत्सदृशमित्यर्थः । अधीरविप्रेक्षितं चकितविलोकितमायताक्ष्या विशालमेत्रया तया पार्वत्या मृगाङ्गनाभ्यो हरिणीभ्यो गृहितमभ्यस्तं नु । अथवा मृगाङ्गनाभिस्ततस्तस्याः पार्वत्याः । पञ्चम्यास्तसिल् । गृहितं नु । अत्र विवक्षितस्य परस्पग्रहणस्योत्प्रेक्षणादुत्प्रेक्षेति केचित् । तदुपजीविसंदेहालंकार इत्यन्ये । उभयोः संकर इत्यपरे ॥ 1. 46 ॥</p>
</details>
<details open><summary>विश्वास-प्रस्तुतिः</summary>
<p>तस्याः शलाकाञ्जन-निर्मितेव<br>
<strong>कान्तिर् भ्रुवोर्</strong> आयत-लेखयोर् या ।<br>
तां <strong>वीक्ष्य</strong> लिला-चतुराम् अनङ्गः<br>
स्व-चाप-सौन्दर्य-<strong>मदं मुमोच</strong> ॥ 1. 47 ॥+++(5)+++</p>
</details>
<details><summary>मूलम्</summary>
<p>तस्याः शलाकाञ्जननिर्मितेव कान्तिर्भ्रुवोरायतलेखयोर्या ।<br>
तां वीक्ष्य लिलाचतुरामनङ्गः स्वचापसौन्दर्यमदं मुमोच ॥ 1. 47 ॥</p>
</details>
<details><summary>अन्वयः</summary>
<p>आयतलेखयोः तस्या भ्रुवोः शलाकाऽञ्जननिर्मिता इव या कान्तिः, लीलाचतुरां तां वीक्ष्य अनङ्गः स्वचापसौन्दयंमदं मुमोच ।</p>
</details>
<details><summary>मल्लिनाथः</summary>
<p>तस्या इति । आयतलेखयोर्दिर्घरेखयोस्तस्याः पार्वत्या भ्रुवोः संबन्धिनी शलाकयाञ्जनेन निर्मितैव स्थिता या कान्तिर्लिलाचतुरां विलाससुभगां तां कान्तिं वीक्ष्यानङ्गः स्वचापसौन्दर्येण यो मदस्तं मुमोच । इह सौन्दर्यातिशयोक्तिः ॥ 1. 47 ॥</p>
</details>
<details open><summary>विश्वास-प्रस्तुतिः</summary>
<p><strong>लज्जा</strong> तिरश्चां यदि चेतसि <strong>स्याद्</strong><br>
असंशयं पर्वत-राज-पुत्र्याः ।<br>
तं केश-पाशं प्रसमीक्ष्य **<strong>कुर्युर्</strong><br>
<strong>बाल-प्रियत्वं शिथिलं चमर्यः</strong> ॥ 1. 48 ॥</p>
</details>
<details><summary>मूलम्</summary>
<p>लज्जा तिरश्चां यदि चेतसि स्यादसंशयं पर्वतराजपुत्र्याः ।<br>
तं केशपाशं प्रसमीक्ष्य कुर्युर्बालप्रियत्वं शिथिलं चमर्यः ॥ 1. 48 ॥</p>
</details>
<details><summary>अन्वयः</summary>
<p>तिरश्चां चतसि लज्जा स्यात् यदि, असंशयं पर्वतराजपुत्र्याः तं केशपाशं प्रसमीक्ष्य चमर्यः बालप्रियत्वं शिथिलं कुर्युः ।</p>
</details>
<details><summary>मल्लिनाथः</summary>
<p>लज्जेति । तिरश्चां तिर्यग्जातीनां चेतसि लज्जा स्याद्यदि । संशयाभावोऽसंशयम् । सन्देहो नास्तीत्यर्थः । पर्वतराजपुत्र्याः । &lsquo;शार्ङ्गरतवाद्यञो ङीन्&rsquo;इति ङीन् । तं प्रसिद्धं केशपाशं केशकलापम् । &lsquo;पाशः पक्षश्च हस्तश्च कलापार्थाः कचात्परे&rsquo; इत्यमरः । प्रसमीक्ष्य दृष्ट्वा चमर्यो मृगीविशेषाः बालाः प्रिया यासामिति विग्रहे बालप्रियास्तासां भावो बालप्रियत्वम् । प्रियबालत्वमित्यर्थः । आहिताग्न्यादिपाठाद्वा परनिपातः । &lsquo;त्वतलोर्गुणवचनस्य&rsquo; इति पुंबद्भावः । शिथिलं कुर्यः । निर्लज्जत्वान्न शिथिलयन्तीत्यर्थः । अत एवात्र निर्लज्जत्वकरणहेतोराद्यपादे वाक्यार्थत्वेनोक्त्या काव्यलिङ्गाख्योऽलङ्कारः । तदुक्तम्&ndash; &lsquo;हेतोर्वाक्यपदार्थत्वे काव्यलिङ्गमुदाहृतम्&rsquo; इति ॥ 1. 48 ॥</p>
</details>
<details open><summary>विश्वास-प्रस्तुतिः</summary>
<p>सर्वोपमा-द्रव्य-समुच्चयेन<br>
यथाप्रदेशं विनिवेशितेन ।<br>
सा निर्मिता विश्व-सृजा प्रयत्नाद्<br>
एकस्थ-सौन्दर्य-दिदृक्षयेव ॥ 1. 49 ॥ +++(5)+++</p>
</details>
<details><summary>मूलम्</summary>
<p>सर्वोपमाद्रव्यसमुच्चयेन यथाप्रदेशं विनिवेशितेन ।<br>
सा निर्मिता विश्वसृजा प्रयत्नादेकस्थसौन्दर्यदिदृक्षयेव ॥ 1. 49 ॥</p>
</details>
<details><summary>अन्वयः</summary>
<p>सा विश्वसृजा एकस्थसौन्दर्यदिदृक्षया इव प्रयत्नात् यथा प्रदेशं विनिवेशितेन सर्वोपमाद्रव्यसमुच्चयेन निर्मिता ।</p>
</details>
<details><summary>मल्लिनाथः</summary>
<p>-सर्वोपमेति । किंबहुना सा पार्वती विश्वसृजा विधात्रैकत्र तिष्ठतीत्येक्स्थं तस्य सौन्दर्यंस्य । सर्ववस्तुगतस्येत्यर्थः । दिदृक्षयेव प्रयत्नाद्यथाप्रदेशं क्रमाद्विनिवेशितेन स्थापितेन सर्वेषामुपमाद्रव्याणां चन्द्रारविन्दाद्युपमानवस्तूनां समुच्चयेन समाहारेण निर्मिता । दिदृक्षयेवेति फलोत्प्रेक्षा दर्शनार्थित्वाद्विश्वसृज इति ॥ 1. 49 ॥</p>
</details>
<h2 id="परणय-चनत">परिणय-चिन्ता</h2>
<details open><summary>विश्वास-प्रस्तुतिः</summary>
<p>तां <strong>नारदः</strong> कामचरः कदाचित्<br>
कन्यां किल <strong>प्रेक्ष्य</strong> पितुः समीपे ।<br>
<strong>समादिदेशैकवधूं</strong> भवित्रीं<br>
प्रेम्णा शरीरार्ध-हरां <strong>हरस्य</strong> ॥ 1. 50 ॥+++(5)+++</p>
</details>
<details><summary>मूलम्</summary>
<p>तां नारदः कामचरः कदाचित्कन्यां किल प्रेक्ष्य पितुः समीपे ।<br>
समादिदेशैकवधूं भवित्रीं प्रेम्णा शरीरार्धहरां हरस्य ॥ 1. 50 ॥</p>
</details>
<details><summary>अन्वयः</summary>
<p>कामचरो नारदः कदाचित् पितुः समीपे कन्यां तां प्रेक्ष्य किल प्रेम्णा हरस्य शरीराऽर्द्धहराम् एकवधूं भवित्रीं समादिदेश ।</p>
</details>
<details><summary>मल्लिनाथः</summary>
<p>तामिति । कामेनेच्छया चरतीति कामचरो नारदः । कदाचित्पितुर्हिमवतः समीपे कन्यां तां पार्वतीं प्रेक्ष्य किल प्रेम्णा न त्वन्यथा हरस्य शिवस्यार्ध हरतीत्यर्धहरा । &lsquo;हरतेरनुद्यमनेऽच्&rsquo; हत्यच्प्रत्ययः । शरीरास्यार्धहराम् शरीरार्धहराम् । कुलधुरन्धरादिवदवयवद्वारा समुदायविशेषकत्वात्समासः । अन्यथा त्वर्धस्य समप्रविभागावचनत्वादशरीरेति स्यात् । एकवधूमसपत्नीकां भार्याम् । &lsquo;पूर्वकाल&ndash;&rsquo; इत्यादिना समासः । भवित्रीं भाविनीं समादिदेश । हरस्यार्धाङ्गहारिण्येकपत्नी भविष्यतीत्यादिष्टवावित्यर्थः ॥ 1. 50 ॥</p>
</details>
<details open><summary>विश्वास-प्रस्तुतिः</summary>
<p><strong>गुरुः</strong> प्रगल्भेऽपि वयस्य् अतो ऽस्यास्<br>
<strong>तस्थौ</strong> निवृत्तान्य-वराभिलाषः ।<br>
ऋते कृशानोर् न हि मन्त्रपूतम्<br>
अर्हन्ति तेजांस्य् अपराणि हव्यम् ॥ 1. 51 ॥+++(5)+++</p>
</details>
<details><summary>मूलम्</summary>
<p>गुरुः प्रगल्भेऽपि वयस्यतोऽस्यास्तस्थौ निवृत्तान्यवराभिलाषः ।<br>
ऋते कृशानोर्न हि मन्त्रपूतमर्हन्ति तेजांस्यपराणि हव्यम् ॥ 1. 51 ॥</p>
</details>
<details><summary>अन्वयः</summary>
<p>अतः गुरुः अस्याः प्रगल्भे वयसि अपि निवृत्ताऽन्यवराऽभिलाषः तस्थौ । हि मन्त्रपूतं हविः कृशानोः ऋते अपराणि तेजांसि न अर्हन्ति ।</p>
</details>
<details><summary>मल्लिनाथः</summary>
<p>गुरुरिति । गुरुः पिता । &lsquo;गुरु गीःपतिपित्राद्यौ&rsquo; इत्यमरः । अतो नारदवचनाद्धेतोरस्याः पार्वत्याः प्रगल्भे वयस्यपि यौवने सत्यपि निवृत्तोऽन्यस्मिन्वरे जामातर्यभिलाषो यस्य स तथोक्तः सन् । &lsquo;वरौ ना रुपजामात्रोः&rsquo; इति वैजयन्ती । तस्थौ । वरान्तरं नान्विष्टवानित्यर्थः । ननु कुतोऽसौ निबंन्ध इत्यत आह&ndash; ऋत इति । तथाहि मन्त्रैः पूतं संस्कृतं हूयत इति हव्यमाज्यादिकं कृशानोः पावकादृते कृशानुं विना &lsquo;अन्यारादितरे&ndash;&rsquo; इत्यादिना पञ्चमी । अपराणि तेजांसि सुवार्णादीनि नार्हन्ति । न भजन्तीत्यर्थः । ईश्वरादन्यस्य तद्योग्यस्याभावादुपेक्षेति भावः ॥ 1. 51 ॥</p>
<p>तर्हि तमेवाहूय दीयतामित्याशङ्क्याह&ndash;</p>
</details>
<details open><summary>विश्वास-प्रस्तुतिः</summary>
<p>अयाचितारं <strong>न</strong> हि देव-देवम्<br>
अद्रिः सुतां <strong>ग्राहयितुं शशाक</strong> ।<br>
अभ्यर्थना-भङ्ग-भयेन साधुर्<br>
<strong>माध्यस्थ्यम्</strong> इष्टे ऽप्य् <strong>अवलम्बते</strong> ऽर्थे ॥ 1. 52 ॥</p>
</details>
<details><summary>मूलम्</summary>
<p>अयाचितारं न हि देवदेवमद्रिः सुतां ग्राहयितुं शशाक ।<br>
अभ्यर्थनाभङ्गभयेन साधुर्माध्यस्थ्यमिष्टेऽप्यवलम्बतेऽर्थे ॥ 1. 52 ॥</p>
</details>
<details><summary>अन्वयः</summary>
<p>अद्रिः अयाचितारं देवदेवं सुतां ग्रहयितुं न शशाक । हि साधुः अभ्यर्थनाभङ्गभयेन इष्टे अर्थे अपि माध्यस्थ्यम् अवलम्बते ।</p>
</details>
<details><summary>मल्लिनाथः</summary>
<p>अयाचितारमिति । अद्रिर्हिमवानयाचितारमयाचमानं देवदेवं महादेवं सुतां पार्वतीं ग्राहयितुं स्वयमाहूय परिग्राहयितुं न शशाक नोत्सेहे । तथाहि साधुः सज्जनः । &lsquo;साधुर्वार्धुषिके चारौ सज्जने चाभिधेयवत्&rsquo; इति विश्वः । अभ्यर्थनाभङ्गभयेन याच्ञावैफल्यभीत्येष्टेऽप्यर्थे विषये माध्यस्थ्यमौदासीन्यमवलम्बते ॥ 1. 52 ॥</p>
<p>न च तथैव स्थितः, किं तूपायन्तरं चिन्तितवानिति वक्तुं प्रस्तौति -</p>
</details>
<details open><summary>विश्वास-प्रस्तुतिः</summary>
<p>यदैव पूर्वे जनने <strong>शरीरं</strong><br>
सा दक्ष-रोषात् सु-दती+++(=दन्ता)+++ +++(वि-)+++<strong>ससर्ज</strong> ।<br>
तदा-प्रभृत्य् एव विमुक्त-सङ्गः<br>
<strong>पतिः</strong> पशूनाम् <strong>अपरिग्रहो ऽभूत्</strong> ॥ 1. 53 ॥</p>
</details>
<details><summary>विश्वास-टिप्पनी</summary>
<p>त्र  जनने →ज्वलने इति पाठान्तरम् अपि सूचयति मल्लिनाथः।<br>
भवद्-अभिप्राये कालिदासेन किं  लेखितं स्यात्??<br>
विससर्ज +इति वचने ससर्जेति वचनं चित्रं खलु??</p>
</details>
<details><summary>मूलम्</summary>
<p>यदैव पूर्वे जनने शरीरं सा दक्षरोषात् सुदती ससर्ज ।<br>
तदाप्रभृत्येव विमुक्तसङ्गः पतिः पशूनामपरिग्रहोऽभूत् ॥ 1. 53 ॥</p>
</details>
<details><summary>अन्वयः</summary>
<p>सुदती सा पूर्वे जनने यदा दक्षरोषात् शरीरं ससर्ज, तदा प्रभृति एव पशूनां पतिः विमुक्तसङ्गः सन् अपरिग्रहः अभूत् ।</p>
</details>
<details><summary>मल्लिनाथः</summary>
<p>यदेति । शोभना दन्ता यस्याः सा <strong>सुदती</strong> । &lsquo;वयसि दन्तस्य दतृ&rsquo; इति दत्रादेशः । &lsquo;उगितश्च&rsquo; इति ङिप् । सा पार्वती पूर्वे <strong>जनने</strong> पूर्वस्मिञ्जन्मनि । &lsquo;पूर्वादिभ्यो नवभ्यो वा&rsquo; इति स्मिन्नादेशविकल्पः । &lsquo;पूर्वज्वलने&rsquo; इति पाठे पूर्वं दाक्षायणीत्वे <strong>ज्वलने</strong> योगाग्नौ । <strong>यदा</strong> यस्मिन्काले दक्षरोषाच्छरीरं देहं <strong>ससर्ज</strong> तत्याज, तदाप्रभूत्येव तदाद्येव यथा तथा पशुनां पतिः शिवो विमुक्तसङ्गस्त्यक्तविषयासङ्गः सन् । अपरिग्रहोऽपत्नीकोऽभूते । स्त्र्यंतरं न परिजग्राहेत्यर्थः &lsquo;पत्नीपरिजनादानमूलशापाः परिग्रहाः&rsquo; इत्यमरः ॥ 1. 53 ॥</p>
</details>
<div class="audioEmbed" caption="वेदभूमिपाठः" src="https://archive.org/download/kuMArasambhava-mUlam-vedabhoomi.org/KumaraSambhava-Sarga01-54-60.mp3"></div>
<details open><summary>विश्वास-प्रस्तुतिः</summary>
<p>स कृत्तिवासास् <strong>तपसे</strong> यतात्मा<br>
गङ्गा-प्रवाहोक्षित-देवदारु ।<br>
<strong>प्रस्थं</strong> हिमाद्रेर् मृगनाभि-गन्धि<br>
किंचित् क्वणत्-किन्नरम् <strong>अध्युवास</strong> ॥ 1. 54 ॥</p>
</details>
<details><summary>मूलम्</summary>
<p>स कृत्तिवासास्तपसे यतात्मा गङ्गाप्रवाहोक्षितदेवदारु ।<br>
प्रस्थं हिमाद्रेर्मृगनाभिगन्धि किंचित् क्वणत्किन्नरमध्युवास ॥ 1. 54 ॥</p>
</details>
<details><summary>अन्वयः</summary>
<p>कृत्तिवासाः यतात्मा स तपसे गङ्गाप्रवाहोक्षितदेवदारु मृगानाभिगन्धि क्वणत्किन्नरं किञ्चित् हिमाद्रेः प्रस्थम् अध्युवास ।</p>
</details>
<details><summary>मल्लिनाथः</summary>
<p>स इति । कत्तिवासाश्चर्माम्बरः । &lsquo;अजिनं चर्म कृत्तिः स्त्री&rsquo; इत्यमरः । यतात्मा नियतचितः सः पशुपतिस्तपसे तपोर्थ गङ्गाप्रवाहेणोक्षिताः सिक्ता देवदारवो यस्मिंस्तत्तथोक्तम् । मृगनाभिगन्धि कस्तूरीगन्धवत् । कस्तूरीमृगसंचारादिति भावः । &lsquo;मृगनाभिर्मृगमदः कस्तूरी चाथ कोलकम्&rsquo; इत्यमरः । क्बणन्तो गायन्तः किंन्नरा यस्मिंस्तत्तथोक्तम् । किंचित्किमपि हिमाद्रेः प्रस्थं सानुमध्युवास । कुत्रचित्प्रस्थ उवासेत्यर्थः । &lsquo;उपान्वध्याङ्वसः&rsquo; इत्याधारस्य कर्मत्वम् । प्रस्थोऽस्त्री सानुमानयोः ईत्यमरः ॥ 1. 54 ॥</p>
</details>
<details open><summary>विश्वास-प्रस्तुतिः</summary>
<p><strong>गणा</strong> नमेरु+++(=रुद्राक्ष)+++-प्रसवावतंसा<br>
भूर्ज-त्वचः स्पर्शवतीर् दधानाः ।<br>
मनः-शिला-विच्छुरिता+++(=अनुलिप्ता)+++ <strong>निषेदुः</strong><br>
शैलेय+++(औषध्यादि)+++-नद्धेषु+++(=व्याप्तेषु)+++ शिलातलेषु ॥ 1. 55 ॥</p>
</details>
<details><summary>मूलम्</summary>
<p>गणा नमेरुप्रसवावतंसा भूर्जत्वचः स्पर्शवतीर्दधानाः ।<br>
मनःशिलाविच्छुरिता निषेदुः शैलेयनद्धेषु शिलातलेषु ॥ 1. 55 ॥</p>
</details>
<details><summary>अन्वयः</summary>
<p>गणा नमेरुप्रसवाऽवतंसाः स्पर्शवतीः भीर्जत्वचो दधानाः मनःशिलाविच्छुरिताः (सन्तः) शैलेयनद्धेषु शिलातलेषु निषेदुः ।</p>
</details>
<details><summary>मल्लिनाथः</summary>
<p>गणा इति ॥ <strong>गणाः</strong> प्रमथगणाः । &lsquo;गणाः प्रमथसंख्यौधाः&rsquo; इति वैजयन्ती । <strong>नमेरुप्रसवावतंसाः</strong> सुर-पुंनाग-कुसुम-शेखराः । &lsquo;नमेरुः सुरपुंनागः&rsquo; इति विश्वः । <strong>स्पर्शवतीः</strong> सुखस्पर्शाः । मृद्वीरित्यर्थः । प्रशंसायां मतुप् । <strong>भूर्जत्वचो</strong> भूर्जवल्कलानि दधानाः । वसाना इत्यर्थः । मनःशिलाभिर् धातुविशेषैर् <strong>विच्छुरिता</strong> अनुलित्पाश्च सन्तः । शिलायां भवं <strong>शैलेयम्</strong> । गन्धौषधिविशेषः । शिलायाः &lsquo;स्त्रीभ्यो ढक्&rsquo; इति भवार्थे ढक् । &lsquo;शिलाजतु च सैलेयम्&rsquo; इति यादवः । तेन <strong>नद्धेषु</strong> व्याप्तेषु शिलातलेषु निषेदुः ।उपविविशुरित्यर्थः ॥ 1. 55 ॥</p>
</details>
<details open><summary>विश्वास-प्रस्तुतिः</summary>
<p>तुषार-संघात-शिलाः खुराग्रैः<br>
समुल्लिखन् दर्प-कलः+++(=चारुः)+++ <strong>ककुद्मान्</strong> ।<br>
दृष्टः कथंचिद् गवयैर् विविग्नैर्+++(=भीतैर्)+++<br>
असोढ-सिंह-ध्वनिर् <strong>उन्ननाद</strong> ॥ 1. 56 ॥</p>
</details>
<details><summary>मूलम्</summary>
<p>तुषारसंघातशिलाः खुराग्रैः समुल्लिखन्दर्पकलः ककुद्मान् ।<br>
दृष्टः कथंचिद्गवयैर्विविग्नैरसोढसिंहध्वनिरुन्ननाद ॥ 1. 56 ॥</p>
</details>
<details><summary>अन्वयः</summary>
<p>तुषारसङ्घातशिलाः खुराऽग्रैः समुल्लिखन् दर्पकलः विविग्नैः गवयैः कथंचित् दृष्टः ककुद्मान् असोढसिंहध्वनिः (सन्) उन्ननाद ।</p>
</details>
<details><summary>मल्लिनाथः</summary>
<p>तुषारेति । तुषारसंघाता हिमघनास्त एव शिलास्ताः खुराग्रैः <strong>समुल्लिखन्</strong> विदारयन्
दर्पेण कलो मधुरध्वनिर्यस्य स <strong>दर्पकलो</strong> <strong>विविग्नैर्</strong> भीतैर् गवयैर् गोसदृशमृगविशेषैः कथंचित् कृच्छ्रेण दृष्टः । ककुदमस्यास्तीति <strong>ककुद्मान्</strong> वृषभोऽसोढः सिंहानां ध्वनिर्येन स सिंहध्वनिमसहमानः सन् । <strong>उन्ननादोच्चैर्ननाद</strong> । जगर्जेत्यर्थः । स्वभावोक्तिरलङ्कारः । तदुक्तम्&ndash; स्वभावोक्तिरसौ चारु यथावद्वस्तुवर्णनम् इति ॥ 1. 56 ॥</p>
</details>
<details open><summary>विश्वास-प्रस्तुतिः</summary>
<p><strong>तत्राग्निम् आधाय</strong> समित्-समिद्धं<br>
स्वम् एव मूर्त्यन्तरम् अष्टमूर्तिः ।<br>
स्वयं विधाता तपसः फलानां<br>
केनापि कामेन तपश्चचार ॥ 1. 57 ॥+++(र5)+++</p>
</details>
<details><summary>मूलम्</summary>
<p>तत्राग्निमाधाय समित्समिद्धं स्वमेव मूर्त्यन्तरमष्टमूर्तिः ।<br>
स्वयं विधाता तपसः फलानां केनापि कामेन तपश्चचार ॥ 1. 57 ॥</p>
</details>
<details><summary>अन्वयः</summary>
<p>तपसः फलानां स्वयं विधाताः अष्टमूर्तिः तत्र स्वम् एव मूर्त्यन्तरं समित्समिद्धम् अग्निम् आधाय केन अपि कामेन तपः चचार ।</p>
</details>
<details><summary>मल्लिनाथः</summary>
<p>तत्रेति । तपसः फलानामिन्द्रत्वादीनां स्वयं वधाता जनयिता । दातेत्यर्थः । अष्टो मूर्तयो यस्य सोऽष्टमूर्तिरीश्वरः । &lsquo;भूतार्कचन्द्रयज्वानो मृर्तयोऽष्टौ प्रकीर्तिताः&rsquo; । इति तत्र प्रस्थे स्वं स्वकीयमेव मूर्त्यन्तरं मूर्तिभेदं समिद्भिः समिद्धं दीपितमग्निमाधाय प्रतिष्ठाप्य केनापि कामेन कयापि फलकामनया तपश्चचार चक्रे । &lsquo;प्रयोजनमनुद्दिश्य न मन्दोऽपि प्रवर्तते&rsquo; इति न्यायात्कामेनेत्युक्तम् । तस्यावात्पसमस्तकामत्वात्केनापीत्युक्तम् ॥ 1. 57 ॥</p>
</details>
<details open><summary>विश्वास-प्रस्तुतिः</summary>
<p>अनर्घ्यम् अर्घ्येण तम् <strong>अद्रिनाथः</strong><br>
स्वर्गौकसाम् अर्चितम् <strong>अर्चयित्वा</strong> ।<br>
आराधनायस्य सखी-समेतां<br>
<strong>समादिदेश</strong> प्रयतां <strong>तनूजाम्</strong> ॥ 1. 58 ॥</p>
</details>
<details><summary>मूलम्</summary>
<p>अनर्घ्यमर्घ्येण तमद्रिनाथः स्वर्गौकसामर्चितमर्चयित्वा ।<br>
आराधनायस्य सखीसमेतां समादिदेश प्रयतां तनूजाम् ॥ 1. 58 ॥</p>
</details>
<details><summary>अन्वयः</summary>
<p>अद्रिनाथः अनर्ध्यं स्वर्गौकसाम् अर्चितं तम् अर्ध्येण अर्चयित्वा अस्य आराधनाय सखीसमेतां प्रयतां तनूजां समादिदेश ।</p>
</details>
<details><summary>मल्लिनाथः</summary>
<p>अनर्ध्येति । अद्रीणां नाथोऽद्रिनाथो हिमवान् । अर्घ मूल्यमर्हदीत्यर्धः । &lsquo;मूल्ये पूजाविधावर्धः&rsquo; इत्यमरः । &lsquo;दण्डादिभ्यो यः&rsquo; इति यप्रत्ययः । अर्ध्यो न भवतीत्यनर्ध्यस्तमनर्ध्यम् । अमूल्यमित्यर्थः । स्वर्ग औकः स्थानं येषां तेषां स्वर्गौकसां देवानामर्चितम् । देवैः पूज्यमानमित्यर्थः । &lsquo;षट् तु त्रिष्वर्ध्यमघर्थि पाद्यं पादाय वारिणि&rsquo; इत्यमरः । अर्चयित्वा पूजयित्वास्येश्वरस्याराधनाय सखीभ्यां जयाविजयाभ्यां समेतां प्रयतां नियतां तनूजां सुतां समादिदेशाज्ञापयामास ॥ 1. 58 ॥</p>
</details>
<details open><summary>विश्वास-प्रस्तुतिः</summary>
<p>प्रत्यर्थि-भूताम्+++(→समाधेः)+++ अपि तां समाधेः<br>
शुश्रूषमाणां <strong>गिरिशो ऽनुमेने</strong> ।<br>
विकार-हेतौ सति विक्रियन्ते<br>
येषां न चेतांसि त एव धीराः ॥ 1. 59 ॥+++(4)+++</p>
</details>
<details><summary>मूलम्</summary>
<p>प्रत्यर्थिभूतामपि तां समाधेः शुश्रूषमाणां गिरिशोऽनुमेने ।<br>
विकारहेतौ सति विक्रियन्ते येषां न चेतांसि त एव धीराः ॥ 1. 59 ॥</p>
</details>
<details><summary>अन्वयः</summary>
<p>गिरिशः समाधेः प्रत्यर्थिभूताम् अपि शुश्रूषमाणां ताम् अनुमेने । विकारहेतो सति येषां चेतांसि न विक्रियन्ते, ते एव धीराः ।</p>
</details>
<details><summary>मल्लिनाथः</summary>
<p>प्रत्यर्थिति । गिरीशः शिवः समाधेः प्रत्यर्थिभूतां प्रतिपक्षभूतामपि । सुप्सुपेति समासः । श्रोतुमिच्छन्तीं शुश्रूषमाणां सेवमानाम् । सेवका हि सेव्ये दत्तकर्णा भवन्ति । इच्छार्थे सन्प्रत्ययः ।&lsquo;ज्ञाश्रुस्मृदृशां सनः&rsquo; इत्यात्मनेपदम् । तां पार्वतीमनुमेनेऽङ्गीचकार । न प्रतिषिद्धवानित्यभिप्रायः । न चैतावता धीरस्य कश्चिद्विकार इत्याशयः । धीरत्वमेवार्थान्तरन्यासेनाह- विकारेति । विकारस्य प्रकृतेरन्यथात्वस्य हेतौ स्त्रीसंनिधानादिकारणे सति विद्यमानेऽपि येषां चेतांसि न विक्रयन्ते न विकृर्ति नीयन्ते त एव धीराः । &lsquo;विक्रियन्ते&rsquo; इति कर्मणि लट् ॥ 1. 59 ॥</p>
<p>शुश्रूषाप्रकारमेवाह-</p>
</details>
<details open><summary>विश्वास-प्रस्तुतिः</summary>
<p>अवचित-बलिपुष्पा वेदि-संमार्ग-दक्षा<br>
नियम-विधि-जलानां बर्हिषां चोपनेत्री ।<br>
<strong>गिरिशम् उपचचार</strong> प्रत्यहं सा सुकेशी,<br>
नियमित-परि-खेदा तच्-छिरश्-चन्द्र-पादैः ॥ 1. 60 ॥ +++(4)+++</p>
</details>
<details><summary>मूलम्</summary>
<p>अवचितबलिपुष्पा वेदिसंमार्गदक्षा<br>
नियमविधिजलानां बर्हिषां चोपनेत्री ।<br>
गिरिशमुपचचार प्रत्यहं सा सुकेशी<br>
नियमितपरिखेदा तच्छिरश्चन्द्रपादैः ॥ 1. 60 ॥</p>
</details>
<details><summary>अन्वयः</summary>
<p>सुकेशी सा अवचितबलिपुष्पा वेदिसंमार्गदक्षा नियमविधिजलानां बर्हिषां च उपनेत्री (सती) तच्छिरश्चन्द्रपादैः नियमितपरिखेदा (सती) प्रत्यहं मिरिशम् उपचचार ।</p>
</details>
<details><summary>मल्लिनाथः</summary>
<p>अवचितेति । सुकेशी शोभनमूर्धजा । &lsquo;स्वाङ्गाच्चोपसर्जनादसंयोगोपधात्&rsquo; इति ङीष् । सा पार्वत्यवचितानि लूनानि बलिपुष्पाणि पूजाकुसुमानि यथा सा वेदेर्नियमवेदिकायाः संमार्गे संमार्जने दक्षा नियमविधेर्नित्यकर्मानुष्ठानस्य यानि जलानि तेषां बर्हिषां कुशानां चोपेनेत्र्यानेत्री सती तस्य गिरिशस्य शिरसि चन्द्रस्य पादै रश्मिभिः । &lsquo;पादा रश्म्यङ्घ्रितुर्यांशाः&rsquo; इत्यमरः । नियमितपरिखेदा निवर्तितपरिश्रमा सत्याहन्यहनि प्रत्यहम् । &lsquo;अत्र्ययं विभक्तिसमीपसमृद्धी-&rsquo; त्यादिना नियतार्थेऽव्ययीभावः नपुंसकादन्यतरस्याम् इत्यच्प्रत्ययः । गिरिशमुपचचार शुश्रूषांचक्रे ॥ 1. 60 ॥</p>
<p>इति श्रीमहामहोपाध्यायकोलाचलमल्लिनाथसूरिविरचितया<br>
संजीविनीसमाख्यया व्याख्यया समेतः<br>
श्रीकालिदासकृतौ कुमारसंभवे महाकाव्य<br>
उमोत्पत्तिर्नाम प्रथमः सर्गः ॥ 1. 1 ॥</p>
</details>
<p>इति प्रथमः सर्गः</p>

  </div>
</article>


        

        



    <aside class="card border noPrint" id="section-tree-item-shaivam_kAvyam_padyam_kAlidAsaH_kumAra-sambhavam_sarva-prastutiH_01_umotpattiH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/01_umotpattiH/">०१ उमोत्पत्तिः </a>
            <a data-toggle="collapse" href="#section-tree-item-body-shaivam_kAvyam_padyam_kAlidAsaH_kumAra-sambhavam_sarva-prastutiH_01_umotpattiH_md" role="button" aria-expanded="false" aria-controls="section-tree-item-body-shaivam_kAvyam_padyam_kAlidAsaH_kumAra-sambhavam_sarva-prastutiH_01_umotpattiH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-shaivam_kAvyam_padyam_kAlidAsaH_kumAra-sambhavam_sarva-prastutiH_01_umotpattiH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१ उमोत्पत्तिः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
