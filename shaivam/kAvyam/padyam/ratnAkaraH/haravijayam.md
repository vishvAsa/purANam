+++
title = "हरविजयम्"
author = "रत्नाकरः"
domain = "साहित्यम्"
sub-domain = "पद्यम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-2966"
source_url = "https://www.ebharatisampat.in/read_chapter.php?bookid=MjU2MzIwNTU4NDI3NDgy"

+++
[[हरविजयम्	Source: [EB](https://www.ebharatisampat.in/read_chapter.php?bookid=MjU2MzIwNTU4NDI3NDgy)]]

\[









**काव्यमाला (पुनर्मुद्रिता) 22**



**हरविजयम्**  
--------






राजानकरत्नाकरविरचितम्  
राजानकालकविरचितया टीकया समेतम्  
पण्डितव्रजलालसूनुना पण्डितदुर्गाप्रसादेन  
पारबोपाह्वपाण्डुरङ्गात्मजकाशिनार्थशर्मणा च  
संसोधितम्

हरविजयकाव्यस्य सूचीपत्रम्

सर्गः  विषयक्रमः  श्लोकसंख्या  
1  पुरारिपुरीवर्णन् 64  
2  ताण्डववर्णन्  64  
3  ऋतुवर्णनम्  94  
4  मन्दरवर्णनम्  41  
5  पर्वतर्तुवर्मनम् 151  
6  भगवत्स्तुतिवर्णनम् 197  
7  सभाक्षोभवर्णनम्  64  
8  कालमुसलदण्डवर्णनम् 52  
9  प्रभामयनयप्रकाशनम् 73  
10  वह्निगर्भनीतिसंदर्भ 52  
11  अग्निदंष्ट्रारभटीवर्णनम् 76  
12  अट्टहासनयोपन्यासः 81   
13  चण्डेश्वरदण्डोपन्यासः 83  
14  पुष्पहासनयोपन्यासः   60  
15  नन्दिषेणनयाभिषेणनवर्णनम् 68  
16  दूतसंप्रेषणनिरूपणम्   82  
17  कुसुमावचयवर्णनम्    114  
18  जलक्रीडावर्णनम्     109  
19  दिवसावसानवर्णनम्    68  
20  चन्द्रोदयवर्णनम्    86  
21  गौरीश्वरदेहार्धवर्णनम् 58  
22  समुद्रोल्लासवर्णनम् 65

23  प्रसाधनवर्णनम्  65  
24  विरहवर्णनम्  50  
25  दूतीसंकल्पवर्णनम् 71  
26  पानगोष्ठीवर्णनम् 93  
27  संभोगवर्णनम्  116  
28  प्रत्यूषवर्णनम्  119  
29  भगवत्प्रबोधनम्  63  
30  मार्गविभागवर्णनम् 94  
31  स्वर्गाभोगवर्णनम् 62  
32  दूतव्याहारः  118  
33  भार्गवनिर्भर्त्सनम् 47  
34  अन्धकासुरसभाक्षोभः 67  
35  अन्धकासुरव्याहारः 62  
36  कनकाक्षनयोपक्षेपः 61  
37  वज्रबाहुविस्फूर्जितम् 68  
38  दूतप्रतिगर्जितम् 91  
39  सैन्यसंभारः  54  
40  सैन्यसंरम्भः  65  
41  सैन्यप्रस्थानम्  65  
42  समरोद्धातवर्णनम् 51  
43  चित्रयुद्धवर्णनम् 385  
44  गजाश्वसंमर्दवर्णनम् 70  
45  सुभटसंदीपनम्  58  
46  चण्डिकासमराक्षेपवर्णनम्  81  
47  चण्डीस्तोत्रम्  170  
48  चित्रयुद्धवर्णनम् 178  
49  सुरासुरविमर्दवर्णनम् 58  
50  देवदेवप्रतिष्ठनम् 95  
\*  ग्रन्थकर्तुः प्रशस्तिः  7  
       --------  
     4351  
       -------- 

महाकविराजाकश्रीरत्नाकरप्ररणीतं  
  हरविजयम्  
राजानकश्रीमदलककृतेन विषमपदोद्द्योताभिवेन टिप्पणेन समेतम्।  
  ---\*\*\*---

प्रथमः सर्गः।

कण्ठश्रियं कुवलयस्तबकाभिराम-  
दामानुकारिविकटच्छविसकालकूटाम्।  
बिभ्रत्सुखानि दिशतादुपहारपीत-  
धूपोत्थधूममलिनामिव धूर्जटिर्वः ॥ 1.1 ॥  
जृम्भाविकासितमुखं नखदर्पणान्त-  
राविष्कृतप्रतिमुखं गुरुरोषगर्भम्।  
रुपं पुनातु जनितारिचमूविमर्श-  
मुद्वृत्तदैत्यवधनिर्वहणं हरेर्वः ॥ 1.2 ॥  
पर्यन्तवर्तिपरिपाण्डुरपत्त्रपङ्क्ति-  
पद्मासनासनकुशेशयकोषचक्रम्।  
युष्मान्पुनातु दधदुद्धतदुग्धसिन्धु-  
वीचिच्छटावलयितामरशैललीलाम् ॥ 1.3 ॥  
अस्त्युन्नते सुरसरिज्जलधाव्यमान-  
भागे नवार्करुचि मन्दरशैलशृङ्गे।  
ज्योत्स्नावतीति नगरी भुवनत्रयैक-  
भूषा वृषाङ्गशिरसीव शशाङ्कलेखा ॥ 1.4 ॥  
यस्यां निशामु गगनं नवपद्मराग-  
सद्मप्रभारुणित्ध्यगतेन्दुलेखम्।  
वक्षो नृसिंहनखरैरसुराधिपस्य  
सासृक्छटं विषमभिन्नमिवाचकास्ति ॥ 1.5 ॥  
ज्योतीरसाश्मभवनाजिरदुग्धसिन्धु-  
रत्युन्मिषत्प्रचुरतुङ्गमरीचिवीचिः।  
वातायनस्थितवधूवदनेन्दुबिम्ब-  
संदर्शनादनिशमुल्लसतीव यसयाम् ॥ 1.6 ॥  
गण्डस्थलीः सघनघर्मजला रतेषु  
लग्नावतंसकुसुमच्युतकेसराग्राः।  
अभ्यापतन्मदनमार्गणपुङ्खपक्ष-  
पक्ष्माकुला इव दघुः प्रमदाश्व यस्याम् ॥ 1.7 ॥  
सीमन्तिनीजनमनः सु समाधिभङ्ग-  
कोपानलेन चिरदग्धमपीन्दुमौलेः।  
उत्थापयन्मदनमाशु करैर्विभाति  
यस्यां हिमांशुरवलम्बितजालमार्गः ॥ 1.8 ॥  
यस्यां रतेषु पृथुपीननिम्बबिम्ब-  
शोभा स्फुरद्दशनपङ्क्तिकृशाङ्गयष्टिः।  
कूर्मीव पुष्पधनुषः प्रियपाणिजाग्र-  
कोणावमर्शमधुरक्वणिताङ्गनासीत् ॥ 1.9 ॥  
यत्रेन्द्रनीलभवनं पृथुपद्मराग-  
वातायनैरुभयपार्श्वगतैर्विभाति।  
बाणासुरस्य हरिचक्रविलूनबाहु-  
मूलव्रणैरिव वपुः क्षतजच्छटार्द्रैः ॥ 1.10 ॥  
क्लान्ति रतान्तजनितां श्लथयन्ति यत्र  
माणिक्यमन्दिरगवाक्षपथप्रविष्टाः  
अभ्यर्णवर्तिसुरनिर्झरिणीतरङ्ग-  
भङ्गानुसारशिशिरा मरुतोऽङ्गनानाम् ॥ 1.11 ॥  
गण्डस्थलप्रतिमितं सुदृशां सचिह्न-  
मश्वेततेन्दुशकलं रजनीषु यस्याम्।  
ज्याघातपातकिणशारितमीनकेतु-  
न्यासीकृताच्छमणिखण्डतलायमानम् ॥ 1. 12 ॥  
यस्यामशङ्किषत शंकरशेखरेन्दु-  
संदर्शनोत्सुकतयोपगतं सुरौघाः।  
ज्योतीरसेष्टकचिताम्बरचुम्बिदीप्र-  
वप्रप्रभाभरनिभेन च दुग्धसिन्धुः ॥ 1.13 ॥  
लक्ष्मीर्न यां भवनमानससंनिवेश-  
हंसीभिरुज्जवलविलासगतिक्रमाभिः।  
सत्त्रीभिर्युतां समणिनूपुरझांकृताभि-  
रुज्झांचकार झषकेतनझल्लरीभिः ॥ 1.14 ॥  
यस्यां निशासु रुचिरागुरुधूपधूम  
कल्माषितं शशभृतः करचक्रवालम्।  
श्लिष्यद्गवाक्षकलधौतकवाटपट्ट-  
संदंशलग्नकिणलेखमिवैति लक्ष्मीम् ॥ 1.15 ॥  
शय्यागृहं सुरतकेलिविमर्दशीर्ण-  
कर्णावतंसविकचोत्पलपत्त्रखण्डैः।  
यत्राङ्गना दलयतः कुसुमायुधस्य  
भग्नैः कृपाणशकलैरिव कीर्णमासीत् ॥ 1.16 ॥  
यस्यां सलीलमसितागुरुधूपधूम-  
दण्डा गवाक्षविवरोदरतः प्रसस्रुः।  
आसन्नचन्द्रकरभङ्गभियान्धकार-  
हस्ता इव स्फुरितदीर्घशिखाङ्गुलीकाः ॥ 1.17 ॥  
रागानुबन्धिपरिणामदशावमर्श-  
शून्याभिरामनवयौवनपल्लवाभिः।  
कल्पद्रुमव्रततिभिः कनकादिकुञ्ज-  
वीथीव या पुरपुरंध्रिभिराबभासे ॥ 1.18 ॥  
वैदूर्यपट्टघटिताररिभिर्निशासु  
दूरादपावृतमुखैरिव द्दस्यमानैः।  
द्वारैर्बिभर्ति पिरितैरपि यत्र लक्ष्मी-  
मभ्रंकषा प्रतिदिशं मणिहर्म्थपङ्क्तिः ॥ 1.19 ॥  
यस्यां स्मरः सततसंनिहितेऽपि चन्द्र-  
चूडामणौ वसति पौरपुरंध्रिदेहे।  
निर्मुक्तभीतिरधिरूढकटाक्षबाण-  
तद्धूशरामनसहस्रकृतात्मरक्षः ॥ 1.20 ॥  
क्रीडाब्जिनीषु न दरिद्रति सान्द्रचन्द्र-  
रश्मिच्छटापटलपाटलितानि कान्त्या।  
बिभ्रन्ति मन्मथमतङ्गजदन्तकोष-  
संवादितां कुवलयानि निशासु यस्याम् ॥ 1.21 ॥  
माणिक्यतोरणमदूरविलम्बमान-  
तिग्मांशुकूबपरितुरङ्गशरीरभाभिः।  
यत्र श्रणं हरितपल्लवनिर्मिताभि-  
राभात्यशून्यमिव वन्दनमालिकाभिः ॥ 1.22 ॥  
यस्यां भरेण गलतस्तरुणीमुखेन्द्र-  
लावण्यकान्तिबिसरामृतनिर्झरस्य।  
अट्टालसालवलयं विकटालवाल-  
लीलां विडम्बयति तुम्बितभानुबिम्बंम् ॥ 1.23 ॥  
व्यक्तीकृतावयवचन्द्रकलाभिरम-  
रूपा हरन्ति हृदयं हरिणायताक्ष्यः।  
यत्रोन्मिषन्मधुरमुग्धविद्‌ग्धहाव-  
भावानुबन्धिकुसुमायुधसौधहासाः ॥ 1.24 ॥  
यस्यां निकेतनलिनीषु च लौहितीक-  
सोपानपट्टरुचिविच्छुरितान्तरालाः।  
लक्ष्मीमतानिषुरमन्दरुचः प्रियाय  
बन्धीकृतेन्दुकिरणा इव पद्मखण्डाः ॥ 1.25 ॥  
माणिक्यखण्डखचिताः सुरमन्दिरेषु  
यस्यां चकासति विपाटलतत्प्रभाभिः।  
आलिङ्गिताः खिखरकोटिविपाटिताभ्र-  
सौदामिनीमिरिव काञ्चनकेतुदण्डाः ॥ 1.26 ॥  
यस्यां व्रजत्यधिनिशीथिनि कान्तवेश्म  
लीलागृहीतविकंचोत्पलपाणिपद्मः।  
वैभांवरेण रभसात्तिमिरेण दत्त-  
हस्तावलम्बन इवास्त पुरांध्रिलोकः ॥ 1.27 ॥  
आक्रीडतामरसिनीजलयन्त्रमञ्जु-  
नादः क्रमानुगतकैशिकमध्यमश्रीः।  
उत्कंधरस्तिमितपादविधूतपक्ष-  
माकर्ण्यते भवनहंसगणेन यस्याम् ॥ 1.28 ॥  
यत्राश्मगर्भकमयूखशिखाप्रकाश-  
श्यामीकृता भवनपुष्करिणीतटेषु।  
चेतो हरन्ति परिणामि चिरोपभुक्त-  
शेवालसंहतिरसा इव हंसयूथाः ॥ 1.29 ॥  
यस्यां हरिन्मणिविनिर्मितहर्म्यरश्मि-  
लीढोदराः प्रतिदिशं निशि तारकौघाः।  
उद्भिन्नकोमलकुशाङ्कुरकोटिलग्न-  
नैशोदबिन्दुपटलश्रियमालिलिङ्गुः ॥ 1.30 ॥  
लाबण्यनिर्भरपुरंध्रिमुखावधूत-  
च्छायो दधत्कलुषतां हृदयेन यस्याम्।  
इन्दुर्निशासु मणिकुट्टिमबिम्ब्यमान-  
मूर्तिच्छलेन विशतीव रसातलान्तः ॥ 1.31 ॥  
प्रातश्वकासति गृहोदरकुट्टिमाग्र-  
विक्षिप्तरत्नकुसुमप्रकरावकीर्णाः।  
अभ्युद्गतारुणकराहतिपात्यमान-  
नक्षत्रराशिशबला इव यत्रं रथ्याः ॥ 1.32 ॥  
आलिङ्गनादरचितस्थितिराबभौ या  
पत्युर्विकासिपरिखावलिनीविबन्धम्।  
विस्तारिसालजघनं परिवर्तमान-  
नक्षत्ररत्नरशनागुणमुदूहन्ती ॥ 1.33 ॥ (इति पुरीवर्णणम्)  
तामध्युवास भुवनानुजिघृक्षयात्त-  
निर्माणदेहघटनः क्षपितारिचक्रः।  
चक्रीव सौधधवलां भुजगाधिराज-  
मूर्त्ति विभुः शिशिररश्मिकलाकिरीटः ॥ 1.34 ॥  
यस्य प्रपन्नजनताश्वरणारविन्द-  
पीठप्रणामकिणशारितमुद्वहन्ति।  
दूर्ध्वाक्षितारकमिव स्म ललाटपट्टम् ॥ 1.35 ॥  
प्लुष्यत्पुरत्रयमविश्लथजूटबन्ध-  
खेदाकुलेन फणिना स्फुरदुद्धतार्चिः।  
साहायकार्थमिव फूत्कृतमारुतेन  
संधुक्षितः सपदि यस्य पृष्त्कवह्निः ॥ 1.36 ॥  
आकर्णताण्कडवितमन्दरचापदण्ड-  
मौर्वीकृतोरगफणागयणफूत्कृतोत्थः।  
अस्यादिदीपदनलः प्रथमं ततोऽग्रि-  
ज्वालाकलापजटिलस्त्रिपुरं पृष्टकः ॥ 1.37 ॥  
मन्दाकिनी शिरसि मौलिक्पालपट्ट-  
संघट्टजर्जरतरङ्गघटा विभाति।  
यस्योर्ध्वनेत्रशिखिविप्लुतचंन्द्रखण्ड-  
विष्यन्दमानशिशिरामृतनिर्झरश्रीः ॥ 1.38 ॥  
यस्यानुरागवशतः स्फुटकालकूट-  
च्छायाछलेन कृतकेलिकचावमर्दाम्।  
ईर्ष्यानुबन्धकलुषं प्रसमीक्ष्य गङ्गा-  
मालिङ्गितो यमुनयेव विभाति कण्ठः ॥ 1.39 ॥  
आभाति यस्य हिमशैलसुताभ्यसूया-  
रोषानुबन्धवशतोऽम्बरमारुरुक्षुः।  
उष्णीषपन्नगनिपीडितजूटरत्न-  
भागोत्थिता प्रतिपथाभिमुखीव गङ्गा ॥ 1.40 ॥  
निष्पेषभीति शरणागतपूषवक्त्र-  
शेषापरेव हसता विधुतोत्तमाङ्गम्।  
येन व्यलोक्यात पुराणकपालमौलि-  
बन्धच्युता धशनपङ्क्तिरधः पतन्ती ॥ 1.41 ॥  
यस्याद्रिराजतनयावदनारविन्द-  
लावण्यकान्तिविजितस्य सलीलमिन्दोः।  
बन्दीकृतोऽर्भक इव श्लथजूटकोटि-  
बन्धच्युतश्विरमभारि करेण खण्डः ॥ 1.42 ॥  
मन्दाकिनीसलिलनिर्भरपूर्यमाण-  
गम्भीरकुक्षिकुहरोद्गततारनादम्।  
अद्यापि यस्य शिरसि श्रियमेत्यशान्त-  
वेदेध्वनीव परमेष्ठिशिरःकपालम् ॥ 1.43 ॥  
संहाररात्रिमुखताण्डव़डम्बरेषु  
दोर्दण्डखण्डपवनाभिहताः पुरस्तात्।  
यस्य क्रमादपसरन्ति परिक्रमैक-  
लीलावकाशघटनार्थमिवाद्रिनाथाः ॥ 1.44 ॥  
यस्यानुकाररभसोत्थितदण्डपाद-  
गुल्फाग्रसंघटितमण्डलपूर्वरेखः।  
पर्यस्तपर्वतशिताश्रिविशीर्यमाण-  
माणिक्यपादकटकश्रियमेति चन्द्रः ॥ 1.45 ॥  
दोर्दण्डखण्डपवनोच्छलिता विचित्र-  
चारीविलासदलितक्षितिपीठबन्धाः।  
यस्य भ्रमन्ति गिरयोऽम्बरमार्ग एव  
पातालपातचकिता इव ताण्डवेषु ॥ 1.46 ॥  
संहारमेघमलिनातनुकालकूट-  
च्छाया सलीलमधिकंधरमुल्लसन्ती।  
यस्य प्रदक्षिणयतीव किरीटधाम-  
बद्धास्पदं दयितमिन्दुमुपेत्य शत्रिः ॥ 1.47 ॥  
गङ्गातरङ्गतरलाननरन्ध्रलग्र-  
चूडाशशाङ्ककलिकं स्फुदुत्तमाङ्गे।  
अस्पष्टचञ्चुपुटदष्टमृणालकोटि-  
हंसश्रियं वहति यस्य सितं कपालम् ॥ 1.48 ॥  
संध्यासमाधिविनिमीलितलोचनस्य  
यस्यानुकारमिव हारफणी चकार।  
उद्धूलनोन्मृदितभस्मपरागपूर-  
पर्याप्तभीतिभरकूणितकातराक्षः ॥ 1.49 ॥  
प्रेमामृतेन गिरिराजसुताश्रयेण  
न प्लावितेऽत्र हृदयेऽस्ति ममावकाशः।  
यस्याधिकंधरमितीव पदं बबन्ध  
संधुक्षितत्रिभुवनाग्निशिखो विषौघः ॥ 1.50 ॥  
आकर्णकृष्टकुसुमच्युतरेणुपिङ्ग-  
चूर्णाकृतातनुशरासनंमध्यसंस्थः।  
प्राक्चित्तवृत्तिविकृतेरपि रोषवह्नि-  
ज्वालापरीत इव यस्य नमोभवोऽभूत् ॥ 1.51 ॥  
पुष्पायुधेन कृततीव्रसमाधिभेद-  
मास्फलिते धनुषि सभ्रुकुटीविभङ्गम्।  
तत्क्षोभजेन रभसेन विलङ्घ्यामान-  
मूर्ध्वाक्षि यस्य सरुषो मुकुलीबभूव ॥ 1.52 ॥  
भोतैः पुरः कुसुममार्गणदेहदाह-  
संरम्भघोरविकृतिर्ददृशे सुरैर्यः।  
कण्ठोदरास्पदमनर्गलहुंकृताग्नि-  
धूमच्छलेन विकिरन्निव कालकूटम् ॥ 1.53 ॥  
ऊर्ध्वेक्षणानलशिखापटलेन्धनत्व-  
मासाद्य यस्य कुपितस्य समाधिभङ्गात्।  
चक्रे पदं मकरकेतुरपाङ्ग एव  
सभ्रूविलासलडिते लटभाङ्गनानाम् ॥ 1.54 ॥  
यस्य व्यलोकि सरुषो मुकमर्जुनेन  
मायाकिरातवपुषः परिपाटलत्विट्।  
भास्वल्ललाटविनिरूढविलोचनाग्नि-  
ज्वालाकलापपरिणामवशादिवारात् ॥ 1.55 ॥  
कर्णावतंसितशिखण्डिपतत्त्रशण्डां  
गुञ्जाफलस्रगुपगूढपयोधराग्राम।  
यस्येक्षितुं गिरिसुतामधिकाभिराम-  
रूपां निगूढमुदकण्ठत साग्नि चक्षुः ॥ 1.56 ॥  
यस्य व्यभिद्यत णनः सुतरां किरात-  
रूपस्य शैलसुतया शबरीभवन्त्या।  
कर्णावतंसितमनोहरकेकिपिच्छ-  
सच्छायदीर्घतरलोचनशङ्कुपातैः ॥ 1.57 ॥  
यस्यावलम्बितकिराततनोर्निगूढ-  
नेत्रोष्मकारण इवाशु किरीटिकोपात्।  
स्वेदोदबिन्दुनिकरश्चकरे करेण  
निर्मृज्य सीकरकरालिकदिग्ललाटात् ॥ 1.58 ॥  
लीलानताननतया प्रतिबिम्बवर्ति-  
चूडाशशाङ्कशकलं कुचमर्धभागे।  
कल्लोललङ्घितसुधाकलशस्य लीलाम् ॥ 1.59 ॥  
येनाद्रिराजतनयाकुचमण्डचलाग्र-  
विन्यस्तहस्तकमलं बिभरांबभूवे।  
वक्षो हिमाचलशिलाविकटं सतुम्ब-  
वीणानिवेशमिव धूलनविभ्रमेषु ॥ 1.60 ॥  
संध्याजलाञ्जलिमपोज्झति यश्चिरेण  
सस्वेदसीकरकणोत्पुलकाङ्गयष्टः।  
देहार्घभागगतशैलसुताननेन्दु-  
बिम्बावलोकनसुखस्तिमितेक्षणश्रीः ॥ 1.61 ॥  
श्लिष्टोऽनयोः किमु भवेदुत नैव संधि-  
र्देहार्घयोर्घटितयोरिति तत्परीक्षाम्।  
आरिप्सु यस्य रभसादिव चक्षुरर्ध-  
नारीश्वरस्य निरियाय ललाटपट्टात् ॥ 1.62 ॥  
यस्यानतिप्रवणरूद्रदृशोऽङ्घ्रियुग्म-  
शाखानखांशुविशदीकृतपूर्वभागाः।  
आपाण्डुमूलपरिपाटलपुण्डरीक-  
पत्त्रशियं दधति वह्निशिखापिशङ्ग्यः ॥ 1.63 ॥  
स्तुतिमुंखरमुखास्तं स्वस्तरत्नावतंसाः  
स्थिरचरणसपर्याबन्धुरावन्ध्यसंध्याः।  
प्रतिदिनमुपचेरुः सिद्धसाध्यामरौघाः  
स्फुटकरपुटकोटिश्लिष्टभाश्वत्किरीटाः ॥ 1.64 ॥

इति श्रीबालबृहस्पत्यनुजीविने वागीश्वराङ्कस्य विद्याधिपत्यपरनाम्नो महाकवे राज्ञनकश्रीरत्नाकरस्य कृतौ रत्नाङ्के हरविजये महाकाव्ये पुरारिपुरीवर्णनो नाम प्रथमः सर्गः।  
        --------\*\*\*--------

1.1  
घूर्जटिः शंकरो युष्मभ्यं सुखानि श्रेयांसि दिशताद्वितरतु। कीदृशः। कुवलयस्तबकैर्निलोत्पसगुच्छैरभिरामं चारु यद्दाम स्रग्धाम तत्तुल्यो विकटच्छवलिर्बहलकान्तिः कालकूटो विषं यस्याः, तथाविधां कण्ठश्रियं धारयन्। अतश्चोपहारेषु पूजासमयेषु भक्तजनदयया पीतो यो धूपधूमस्तेनेव मलिनामित्युत्प्रेक्षा ॥ अथ द्वितीयोऽर्थः--धूर्जटिः शुखानि शोभनानिस्वकार्यक्षमाण्यविषयापवपर्तीनि खानीन्द्रियाणि दिशतात्संपादयतु। कीदृशः। कुबलये भूमण्डले ये स्तवरकाः स्तोतारस्तेषामभिरामस्याभिलषितस्त दामा दाता। स्तवका इत्यत्र स्तौतीति स्तवोऽजन्तः। स्तव एव स्तवक। स्वार्थे कः इति व्युत्पत्तिर्द्रष्टव्या। कीदूशीं कण्ठश्रियम्। अनुकाः श्रृङ्गारिणस्तेषामरिः कामः, तथा विकटच्छविर्भीषणकान्तिर्यः कालः, तयोः कृटां दाहिकाम्। उपहारं हारसमिपे यः पीतः कपिशो घूपः संतापोऽर्थाच्च हारोरगफूत्कृताग्निसंबन्धी तदुत्थेन धूमेनेव मलिनाम्। एतेन वक्ष्यमाणशब्दभङ्गादि कटाक्षितम् ।

1.2  
जनितोऽरिचमूनां विमर्शो विविधप्रकारविचारो नरसिंहो भयरुपत्वेनाकाराद्यनिर्धारणाद्येन। वृत्तंमानो यो दैतेयो हिरण्यकशिपुस्तस्य वधनिर्वाहकम् ॥ 1.2 ॥

1.3  
पद्मासनस्य ब्रह्मणो यदासनकुशेशयं विष्टरपद्मं तस्य यत्कोषचक्रं कार्णिका तदूः पुनातु। छटा छुरणचर्चा तया वलयितो वेष्टितो यो मेरुस्तेन लीला साम्यम्। वीचिस्थानीयानि पत्त्राणि। शैलस्थानीया कर्णिका ॥ 1.3 ॥

1.4  
मन्दराद्रिश्रृङ्गेज्योत्स्नावती नाम नगर्यस्ति। \`आलिङ्गनाद--' (1133) इत्यादि श्लोकं यावद्यास्तीति नित्यत्वाद्वर्तमाननिर्देशः। \`वहन्ति वनीताः' (ईश्वरोऽस्ति) इत्यादिवत्। सुरसरिद्गङ्ग। नवार्करुचीति सौवर्णत्वात्। यद्वा नवैर्लोकोत्तरैरर्काख्यैस्तरुभिः स्फुटिकैर्वा रुक्कान्तिर्यत्र। शर्वेत्तमाङ्ग इव चन्द्रलेखा। वृषध्वजशिरोऽपि गङ्गाजलघाव्यमानम्। तत्रोद्गतस्यार्कस्येव रुक्। जटानां कपिशत्वात्। शशाङ्कलेखापि ज्योत्स्रावती सकौमुदीका। अन्यत्समानम् ॥ 1.4 ॥

1.5  
पद्मरागमयसद्मप्रभारुणितं च मध्यगतेन्दुलेखं च। लेखाशब्दोऽत्रार्थचन्द्रोएलक्षणम्। निशि नभोमध्ये कलामात्रस्यासंभाव्त। नरसिंहरनखैस्तिर्यग्विदारितं सरक्तच्छटं हिरण्यकशिपोर्वक्ष इव। नृसिंहनखभिन्नं सरुधिरचर्चं वक्ष इव गगनमिति भिन्नक्रमोऽयमिवशब्दः। \`इवेनं समासो विभक्त्यलोपः पूर्वपदप्रकृतिस्वरत्वं च' इति समासस्य नित्यं विधानाद्भिन्नक्रमता न युज्यत इति चेत्, मैवम्। सामर्थ्ये सति समासेन भवितव्यम्। भिन्नशब्दात्परं चेवशब्दः श्रुतो न। तेनास्य सामर्थ्यम्। अन्वयाभावात्। यद्येवं वक्षःशब्दादनन्तरमस्य प्रयोगस्तेन च सह समासः प्राप्नोति। तेनैवास्य संसर्गात्। नित्याधिकारे च (वचनेन) विग्रहस्य
निरासात्। एवं तर्हि च्छन्दोविषयत्वादस्य वाक्यस्य न दोषः। असति तत्र च्छन्दोग्रहणे कथं तद्विषयत्वं निश्चिनुम इति चेत्, अस्त्येव तन्निश्चयनिबन्धनं तत्रभवतो भाष्यकारस्य व्यवहारः। यदसौ छन्दोविषयमेव तत्रोदाजहार--\`कन्ये इव, वाससी इव' इति। अन्यत्र लौकिकप्रयोगे भिन्नक्रममिवशब्दं प्रयुयुजे। (यथा--) \`सिहिरुपमिव' इत्यत्रसिंहीव रूपमित्यर्थो विवक्षितः। न तु रूपमिव सिहीति। यस्तु ब्रूयात्--\`छान्दस इ (ए) वायं पयोगः, छन्दस्यपि तथा दर्शनात्' इति तन्मते छन्दसि नित्यं समासवेदनं पूर्वपदप्रकृतिस्वरत्वमुपलभ्यतामिति कथं भिन्नक्रमत्वमिवशब्दस्य युक्तियुक्तं स्यात्। लौकिके तु प्रयोगे न कश्चिद्दोषः। इत्यलं वाचलतया ॥ 1.5 ॥

1.6  
ज्योतीरसाश्मानः स्फटिकमणयस्तदश्मनां गृहाङ्गणं दुग्धसिन्धुरिव यत्र स्फुरत्करोर्मितयोल्लसति भ्राजते। अत्रोत्पेक्षा--वधूवदनेन्दुबिम्बसंदर्शनादिवेति। यो हि योषितो वदनमिन्दुसमं पश्यति स चेतनाचमत्कृतिरूपमुल्लासमासादयति। इन्दुबिम्बसंदर्शनं च दुग्धोदधेरुल्लासहेतुः ॥ 1.6 ॥

1.7  
केसरः किंजल्कः ॥ 1.7 ॥

1.8  
जालमार्गो गवाक्षमार्गः। येन न करैर्जालमार्गेऽवलम्बितः स ऐन्द्रजालिकत्वाद्दग्धमपि किंचिदुत्थापयन्नवभासते। अत्र च कराः पाणयः। जालं व्याजः। मार्गः सरणिः स्रोति (प्रपञ्चो) वा। उत्थापनं प्रत्युज्जीवनम् ॥ 1.8 ॥

1.9  
नितम्बःकटिभागः, प्रस्थिकापि। दशना दन्ताः, कोलम्बा अपि। कूर्मी त्रिसरिका, सैरन्ध्रीति प्रसिद्धो वीणाविशेषः। प्रियस्य पपत्युर्नखानामग्रकोणैः प्रान्तभागैरवमर्शो विदारणम्, प्रियश्चातिरुचितो नखानामग्रे स्थितो यः कोणो वादनकाष्ठिका तेनावमर्शो निघर्षणम् ॥ 1.9 ॥

1.10  
उभे एव पार्श्वे उभयपार्श्वे। उभशब्दसमानार्थ उभयशब्दो वृत्तावेव। क्षतजमस्रम् ॥ 1.10  
1.11  
अभ्यर्णं समीपम् ॥ 1.11 ॥

1.12  
यत्र वधूनां गण्डभुवि प्रतिविम्बितं शशिशकलमश्चेतत व्यरुचत्। सचिह्रं लाञ्छनसहितम्। अत एव गुणकिणशबलं यत्तलं प्रकोष्ठाग्रं तत्सदृशम्। अच्छमणिः स्फटिकः। न्यासो निक्षेपः ॥ 1.12 ॥

1.13  
ज्योतीरसमयीभिरिष्टकाभिश्चतुरस्रघटितैर्लोष्टकौश्चितो द्दब्धः। \`इष्टकेषीकामालानां चिततूलभारिषु' इति ह्रस्वः। वप्रः प्राकारः। निभो व्याजः ॥ 1.13 ॥  
1.14  
झषकेतनस्य मकरध्वजस्य झल्लर्यो वाद्यभाण्डविशेषाः। ता अपि नूपुरसदृशझांकारिण्यः ॥ 1.14 ॥  
1.15  
अगुरुधूपयोर्धूमेन मिलितत्वादिन्दुकरचक्रं चन्द्रस्य किरणचक्रम्, यत्र श्लिष्यतोर्गवाक्षपिधानभूतयोर्युज्यमानयोः पिधानफलकयोर्निष्पेषेण किणयुक्तमिव शोभां वहति। किण्स्य कृष्णत्वात् ॥ 1.15 ॥  
1.16  
अङ्गना इति शसन्तम् ॥ 1.16 ॥  
1.17  
आसन्नो यः शशिकरेभ्यो भङ्गः क्षयस्तस्य भयेन हस्ता इव तिमिरस्य धूमदण्डाः। स्फुरिता दीर्घाः शिखा एवाङ्गुल्यो येषाम्। दीर्घा शिखा कोटिर्यासां तथाविदा अङ्गुल्य इति च ॥ 1.17 ॥  
1.18  
रागस्याभिषङ्गस्यानुबन्धो यासां तथाविधाश्च ताः परिमामस्य वार्घकस्य दशाया अवमर्शो बाधस्तेन शून्याश्च ताः। अभिरामं नवं यद्यैवनं तस्य पल्लवः प्रसरो यासां ताः। पक्षे रागस्य लौहित्यस्यानुबन्धो विद्यते येषां तानि च परिणामदशायाः परिपाकदशाया अवमर्शेन स्पर्शेन शून्यानि नवयौवननि चाजरठानि पत्त्राणि यासां ताभिः। कुञ्जवीथी तरुगहनो मार्गः। पुरंध्रयो मुख्ययोषितः ॥ 1.18 ॥  
1.19  
घटितान्यरराणि कपाटानि विद्यन्ते येषाम्। वद्धमुकैरिव दृश्यमानैः। निशायामपि दृश्यत्वमागतैः। अभ्रंकषा गगनव्यापिनी ॥ 1.19 ॥  
1.20  
चन्द्रचूडामणौ स्मररौ। देह इति जातावेकवचनम्। देहेष्वित्यर्थः। कटाक्षा एव वाणाः। भ्रुव एव धनुंषि शरासनानि ॥ 1.20 ॥  
1.21  
मन्मथ एव मतङ्गजः करी तस्य दन्तप्रतिमासाम्यं विभ्राणानि यत्रोत्पलानि मुकुलितान्यपि रुचा न दरिद्रति न हीयन्ते। अत्र च देशसौभाग्यं हेतुः। बिभ्रन्तीति \`वा नपुंसकस्य' िति मुम ॥ 1.21 ॥  
1.22  
कूवरी रथः। \`कूवरंस्तु युगंधरः' वन्दनमाला पत्त्रपुष्पमयी स्रक् ॥ 1.22 ॥  
1.23  
लावणअयसहिता कान्तिरेवामृतप्रवाहः भट्टालमुपरि युद्धस्थानम्। तत्प्रधानः सालः पुरीप्राकारः। तस्य वलयरूपत्वाशल वालानुकरणम् ॥ 1.23 ॥  
1.24  
व्यक्तीकृतावयवाः प्रकटिकृताङ्ग्यश्चन्द्रकलावच्च रुचिररूपा मृगीदृशो यत्र हृदयमावर्जयन्ति। हावभावाननु ब्रध्नातीतीदृशो यः कुसुमायुदोऽनह्गस्तस्य सौधं धवलहर्म्य विश्रान्तिविषयतया हासो यासाम्। हावो रत्यङ्गसंभवश्चेष्टाविशेषः। उक्तं च--\`यत्राक्षिभ्रूविकाराद्याः श्रृङऱ्गाराकारसूचकाः। स ग्रीवारेचको ज्ञेयो हावो रत्यङ्गसंभवः॥' इति। भावोऽभिलाषः ॥ 1.24 ॥  
1.25  
निकेतो गृहम्। लोहित एवाश्रयवशाल्लौहितीकः स्फटिकः। \`कर्कलोहितादीकक्'। अमन्दरुचः सूर्यस्य प्रियाय। त्वदनुग्रहाद्रृहीतमाहात्म्यैरस्माभिररातयोऽवष्टभ्यानीता इतीष्टं निवेदयितुम्। क्वचित् \`अशीतरुचा' इति पाठः। तत्र प्रियाय तेषामेव हितमाधातुं रविणा बन्दीकृताः शशिकरा येष्विति योज्यम्॥ 1.25 ॥  
1.26  
माणिक्यखण्डैः खचिताश्छुरिताः। दीप्तिसहिता इत्यर्थः। काञ्चनकेतूनां सौवर्णपताकानाम् ॥ 1.26 ॥  
1.27  
अधिनिशीथिनि रात्रौ। विभक्त्यर्थेऽव्ययीभावः। विभावर्या विकारो वैभावरम्। नैशमित्यण् विकारेऽर्थे विधेयः। भावादौ तु \`कालाट्वञ्' इति ठञेव स्यात् ॥ 1.27 ॥  
1.28  
आक्रीड उद्यानम्। तामरसिनी कमलिनी। क्रमानुगता सततमाकलिता कैशिकमध्यमस्य कगीतविशेषस्य श्रीर्येन। मध्यमं सततमाकर्णितवन्तः। देशान्तरेऽपि तत्सदृशं नादं तमेवाध्यवस्यन्ति। उत्कंधरस्तिमितपादं च विधूतपक्षं च। जातिक्रियाविशेषता स्वभावोक्तिरुक्ता ॥ 1.28 ॥  
1.29  
अश्मगर्भं मरकतम्। इरिन्मणिरित्यर्थान्तरम्। परिणमी परिणतः अङ्गेषूपसंक्रान्तः। चिरं बहुकालमुपभुक्तो निपीतः ॥ 1.29 ॥  
1.30  
हर्म्यमुत्तमागारम्। प्रतिदिशं दिशि दिशि। \`अव्ययीभावे शरत्प्रभृतिभ्यः' इति टच्। उदबिन्दवो जलकणाः। \`मन्थौदन--' इत्यादिनोदकशब्दस्योदभावः ॥ 1.30 ॥  
1.31  
यत्र शशी तिरस्कृतरुचित्वात्पातालान्तामिव प्रविशति। वैलक्ष्यदिति भावः। कलुषता कलङ्ककृतं मालिन्यं निर्वेदश्च। हृदयं मध्यं मनश्च ॥ 1.31 ॥  
1.32  
कुटिटमाग्राद्विक्षिप्तोऽनुपयोगान्निरस्तः। करा रश्मयः, करश्च पाणिः। तदाहनने पतनस्य योग्यत्वात् ॥ 1.32 ॥  
1.33  
पत्युरीश्वरस्य संबन्धिनामालिङ्गनानां मुरजविशेषाणां नादेन रचिता स्थितिर्यत्र तादृशी या व्यरुचत्। \`नानाप्रकारेऽप्यवनद्धजातेस्त्रिपुष्करं वाद्यमिहाद्यमाहुः। तत्राङ्ककालिङ्ग्यकसंज्ञको द्वावन्यस्तथा चोर्ध्वकनामधेयः ॥' तस्याश्च नायिकात्वप्रतीतेः पत्यु प्रियस्यालिङ्गनविषयेणादरेण चिता व्याप्ता स्तितिर्यस्या इत्यपि योजना ॥ 1.33 ॥  
1.34  
निर्माणदेहो देशकालाद्यवच्छिन्नमिच्छानिर्मितं शरीरं तद्धटनागृहीता येन सः। क्षपितमरोणां चक्रं समूहो येन। क्षपितारिचक्रं सुदर्शनो यस्य स च। तत्पक्षे अरस्तीक्ष्णकीलं तद्युक्तमरि। सौधेः सौधवच्च धवला श्वेता। \`कलावचूलः' इति पाठे अवचूलं चिह्रम् ॥ 1.34 ॥  
1.35  
प्रपन्ना वशेनागताः। रुद्रीभविष्यतीति सप्तम्यन्तं वपषो विशेषणम् ॥ 1.35 ॥  
1.36  
साहायकं त्रिपुरदाहे सहायता। \`योपधात्--' इति वुञ्। पृषत्कः शरः ॥ 1.36 ॥  
1.37, 1.38  
ताण्डवितमाकृष्टम्। चापो... ॥ 1.37 ॥ 1.38 ॥  
1.39  
ईर्ष्यानुबन्धकलुषमिति प्रसमीक्षणक्रियाविशेषणम् ॥ 1.39 ॥  
1.40  
अभ्यसूया गुणसहनम्। रोषानुबन्ध ईर्ष्याहेवाकः। उष्णीषः शिरोवेष्टनम्। प्रतिपथः स्वर्गो...। अभिमुखीव क्रोधावेशात् ॥ 1.40 ॥  
1.41  
पूषा सूर्यः। तद्वक्त्रशेषा या ह्यपरावशिष्टा सा शरणागता दृश्यते। कपालेभ्यो निपतितो माणिबन्धः (?) ॥ 1.41 ॥  
1.42  
बन्धपरिभ्रष्टः शशी यस्य करेण क्षणं (चिरं) विदद्ये क्षितितले मा लोठिष्टेति। इन्दोःखण्डोऽर्भक इव सलीलं बन्दीकृतोऽवष्टब्धः। तथाविधस्य च शिशोः करेण धारणमुचितं वात्सल्यात्पलायनभयाद्वा ॥ 1.42 ॥  
1.43  
एति गच्छति। अशान्तेति च्छेदः। परमेष्ठी ब्रह्मा तस्य ॥ 1.43 ॥  
1.44  
ताण्डवमुद्धतं नृत्तम्। डम्बरः प्रपञ्चः। परिक्रमःक पादसंचारः ॥ 1.44 ॥  
1.45  
यस्या गुल्फे घटिता मण्डलपूर्वलेखा परिवर्तुलप्रधाना मण्डलस्य वा बिम्बस्य पूर्वा प्रथमा लेखा कला यस्य तादृशः शशी शिरसि धारापर्यसनेन विशीर्यमाणमाणिक्यमणेः पादकटकस्य योभां व्रजति। अनुकारो नृत्तम्। दण्डपादो दण्डाकारतयोर्ध्वंगतश्चरणः ॥ 1.45 ॥  
1.46  
उच्छलिताः पर्यस्ताः। चारी एकपादप्रचाररूपा। नृत्तविच्छित्तयश्च समपादातिपादाद्याः। \`एकपादप्रचारो यः स चारीत्यभिधीयते। पादाभ्यां क्रमणं यत्तु करणं नाम तद्भवेत्॥'अम्बरमाकाशः ॥ 1.46 ॥  
1.47  
कालकूटच्छयिव रात्रिरिति वाक्योक्तं रूपकम्। किरीटस्य मौलेर्घाम ऊर्ध्वस्तानं यद्देशे किरीटं क्रियते ॥ 1.47 ॥  
1.48  
कलिका कलैव ॥ 1.48 ॥  
1.49  
उद्धूलनं भस्मना विलेपनम्। कूणितं संकोचितम् ॥ 1.49 ॥  
1.50  
प्रेमामृतेन पूरितत्वादत्र हृदये ममावकाशः स्थानं न विद्यते। अमृ\*संनिधौ च विषस्यावकाशः प्रसरो न भवति। संधुक्षितं दीपितम् ॥ 1.50 ॥  
1.51  
चित्तवृत्तिविकृतेरपि प्रागित्यन्वयः। परीतो व्याप्तः। ॥ 1.51 ॥  
1.52  
यस्यसरोषतया तृतीयमक्षि मुकुलीबभूव। वह्निमानेतुं संकुचितम्। भ्रुकुट्या विभङ्गो विच्छित्तिः। तस्य धनुषः क्षोभो विमर्दः ॥ 1.52 ॥  
1.53  
विकिरन्विस्तृतं कुर्वन्। नेदं कालकूटं किं तु हुंकृताग्निधूम इत्यपह्नुतिः ॥ 1.53 ॥  
1.54  
लडितमुल्लसितम्। लटभा मनोहराः ॥ 1.54 ॥  
1.55  
ज्वालाकलापो ज्वालासमूहस्तस्य परिणामः परिपाकः। आरान्निकटात् ॥ 1.55 ॥  
1.56  
पतत्त्रखण्डं पक्षच्छेदः। गुञ्जा रक्तिका। उदकण्ठत ऐच्छत्॥ 1.56 ॥  
1.57  
व्यभिद्यत व्यहन्यत। केकी मयूरः। लोचने एव शङ्कू मयूरपिच्छाचितौ शरौ ॥ 1.57 ॥  
1.58  
किरिटी अर्जुनः। सौकरेर्व्याप्ता दिशो येन ईदृशो ललाटात्करेण कृत्वा यस्यार्जुनकोपप्रभवो घर्माम्भःकणनिचयश्च करे क्षिप्तः। \`कॄ विक्षेपे' । \`ऋच्छत्यॄताम्' इति गुणः ॥ 1.58 ॥  
1.59  
अर्धभागे कुचं प्रतिविम्बितचूडाशशाङ्कशकलम् ॥ 1.59 ॥  
1.60  
......वीणावादनसमये पुरो देशे गौर्याः स्तितत्वात्। \`काण्कडवीणा' इत्यपि पाठेऽयमेवार्थः ॥ 1.60 ॥  
1.61  
शैलसुताया मुखेन्दुबिन्बस्य दर्शनंजलाञ्जलौ प्रतिबिम्बितत्वात् ॥ 1.61 ॥  
1.62  
तस्य संधेः परीक्षामिवारब्धुकामं नयनं यस्य वेगान्निरियाय ॥ 1.62 ॥  
1.63  
यस्य संबन्धिनोऽह्ग्रियुगलस्याङ्गुलीनां नखांशुभिर्विशदीकृतपुरोधेशा वहिशिखाभिश्च कपिशाः प्रणतिपराणां रूद्राणां दृशः पाण्डुरमूलस्य कमलस्य शोभां धारयन्ति ॥ 1.63 ॥  
1.64  
सिद्धसाध्यनाम्राममराणां समूहास्तं देवमुपचेरुरसेवन्त। चरणयोः सपर्या पूजा तया बन्धुरा मनोहारिण्यः, अत एवावन्ध्याः सफलाः संध्या येषां ते ॥ 1.64 ॥  
\`पर्यन्ते प्रतिसर्गं रत्नपदं यत्नतः प्रयुक्तवता। निजनामाङ्कं कविना विरचितमेतन्महाकाव्यम् ॥' इति राजानकजयानकसूनोरलकस्य कृतौ हरविजयविषमपदोद्योते प्रथमः सर्गः ॥







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.




**हरविजयम्।**


***द्वितीयः सर्गः।***





क्रीडारसेन स कदाचिदथाधिसानु  
लीलावलम्बितहिमाद्रिसुताकराग्रः।  
प्रत्यग्रकाञ्चनलताञ्चितसंनिवेश-  
माक्रीडमण्डपममण्डदश्मधाम्नः ॥ 2.1 ॥  
तस्मिन्कृतासनपरिग्रहमद्रिराज-  
कन्यानुकूलरसदिग्धकथाविदग्धम्।  
अन्योन्यघट्टनविचूर्णितरत्नबन्ध-  
हेमाङ्गदास्तममराधिभूवोऽधिजग्मुः ॥ 2.2 ॥  
वेल्लज्जटापटलशेवलवल्लरीकां  
चूडेन्दुखण्डकुटिलोरुमृणालदण्डाम्।  
आकाशसिन्धुमवतंसकपालहंस-  
हासाममी दधतमैक्षिष्तैनमारात् ॥ 2.3 ॥  
कर्णावतंसघटितोत्फणदन्दशृक-  
फूत्कारमारुतपराहतलोचनोत्थैः।  
रिक्तीकृतां शिखिकणप्रकरैः सतोष-  
गौरीक्षितां सुरनदीं शिरस वहन्तम् ॥ 2.4 ॥  
चूडागतेन जडदीघितिना तनुत्व-  
मासेदुषा सरभसं प्रविविक्षुणारात्।  
भास्वल्ललाटतटनाकतलार्कबिम्ब-  
मधअयास्यमानमिव बिभ्रतमूर्ध्वचक्षुः ॥ 2.5 ॥  
शैलात्मजावदनचन्द्रमसः कथं नु  
लेखापि मे न सदृशी शशिना सशोकम्।  
ऊर्ध्वेक्षणोत्थशिखिनीव निपित्सुनेत्थ-  
मध्यासितेन्नतललाटतटोपकण्ठम् ॥ 2.6 ॥  
स्तम्बेरमाजिनगलरत्क्षतजावसेक-  
संपादितारुणरुचा क्वचिदुत्तमाङ्गे।  
ताम्बूलरागपरिपाटलयेव दन्त-  
पङ्क्त्या विराजितकिरीटकपालखण्डम् ॥ 2.7 ॥  
ज्योत्स्नारुचाम्बरमलं विमलं दिशन्त-  
मिन्दुं निधाय मुकुटे दयीतायमानम्।  
तल्लाञ्छनच्छविमिवातनुकालकूट-  
च्छायाछलेन दधतं पृथुकण्ठलग्राम् ॥ 2.8 ॥  
संहारकालकवलीकृतसप्तलोका-  
मम्भोधिभारभरमन्थरमेघनीलाम्।  
कण्ठान्तरालपरिवर्तिनिपीतधूप-  
वर्तित्विषं विषमयीं दधतं च लेखाम् ॥ 2.9 ॥  
प्रेङ्खत्करालमणिशङ्खसहस्रशार-  
हारोरगेन्द्रफरणभङ्गुरवीचिचक्रम्।  
कण्ठस्तितोत्कटविशङ्कटकालंकूट-  
कूटप्रभाप्रकरकूर्मगृहं वहन्तम् ॥ 2.10 ॥  
भस्माङ्गरागधवलं परपुष्टपिच्छ-  
च्छायाङ्गदोरगफणाकुलितांसक्टम्।  
और्वाग्निधूममलिनीकृतवीचिभङ्ग-  
दुग्धोर्मिमालिसदृशीं श्रियमाश्रयन्तम् ॥ 2.11 ॥  
केयूरपन्नगविनिः श्विसिताहतांस-  
कूटोत्थितेन नवधूलनभसर्मनोच्चैः।  
सावर्तचक्रमुपरि भ्रमतेन्दुबिम्ब-  
संवादितामुपगतेन विराजमानम् ॥ 2.12 ॥  
गम्भीरकण्ठकुहरास्पदकालकूट-  
निर्यत्प्रभाधिकमलीमसभोगिहारम्।  
वक्षःस्थलं तुहिनशैलशिलाविशाल-  
मालम्बिनीलनलिनस्रगिवोद्वहन्तम् ॥ 2.13 ॥  
अङ्काश्रयां रुचिचिरकाञ्चनभङ्गपिङ्ग-  
च्छायाभिरामवपुषं हिमशैलकन्याम्।  
कुर्वन्तमञ्जनमलीमसकालकूट-  
कण्ठप्रभाभिरभितः पुनरेव कालीम् ॥ 2.14 ॥  
संवीज्यमानमसकृत्ककुदोपधान-  
बद्धास्पदं द्विगुणितोन्नबाहुदण्डम्।  
लाङ्गूलचामरकरालशिखामरुद्भि-  
रुद्भिन्नभक्तिमनसेव ककुद्मतारात् ॥ 2.15 ॥  
सेवागतामरगणाधिपपारिजात-  
कर्मवतंससुरभीकृतमङ्घ्रियुग्मम्।  
गनधानुबन्धिमधुपप्रतिबिम्बलक्ष्म-  
शारोदरैर्नखशशिप्रकरैर्दधानम् ॥ 2.16 ॥  
दन्तप्रभादलितकण्ठविषान्धकार-  
च्छायस्य संनिधिजुषः करिवक्त्रमूर्तेः।  
ऊर्ध्वेक्षणानलरुचो घनचीनपिष्ट-  
धूलिच्छटा इव मुखे विनिवेशयन्तम् ॥ 2.17 ॥ (कुलकम्)  
तस्मै प्रणम्य मणिमौलिविटह्ककोटि-  
टङ्काहतिक्वणितकाञ्चनपादपीठम्  
शैलादिना नतशिरःसु निवेदितेषु  
तेषूचितासनपरिग्रहनिर्वृतेषु ॥ 2.18 ॥  
आजघ्रिरे स्वरविशेषकृतास्थमार्ग-  
चित्रप्रचारयतिपाणिलयाभिरामाः।  
विस्पष्टवाद्यविधयः करणानुबन्द-  
भाजः क्रमेण मुरजाः स्फुटमार्जनाङ्काः ॥ 2.19 ॥ (युगलकम्)  
      अत्र पाठान्तरम्।  
आजघ्निरेऽथ मुरजाः प्रविभक्तमार्गचित्रप्रचारयतिपाणिलयप्रपञ्चः।  
संमार्जनाकरणयोगविभक्तमार्गचेतोहराभिमतवाद्यविधिव्यवस्थाः ॥  
नन्दीशनिर्दयकराहतपुष्करेषु  
मन्द्रं ध्वनत्सु मुरजेषु विभज्य तण्डुः।  
आसारितेषु परिकल्पितसप्तभेद-  
पर्याप्तशोभमथ ताण्डवमम्यगायत् ॥ 2.20 ॥  
क्रोडीकृताद्रितनयाः शशिखण्डमौलि-  
मौलापदानरचितस्तुति मातरस्तत्।  
लीलाललामललिताभिनयप्रपञ्च-  
संचारचारु रसभावदृशोऽभिनिन्युः ॥ 2.21 ॥  
आपीतपाटलसितेतरकुन्दगौर-  
देहत्विषो ललितनर्तनविभ्रमस्थाः।  
भ्रेमुर्गणाधिपतयोऽभिनयक्रियासु  
मूर्ता रसा इव परिष्कृतरङ्गपीठाः ॥ 2.22 ॥  
तेषां पुरः पुररिपौ विषमप्रयोग-  
नृत्तोपदेशरभसात्स्वयमुज्जिहाने।  
पातालरन्ध्रमभवन्नतभूमिपीठ-  
निष्पिष्टशेपफणरत्नकणावकीर्णम् ॥ 2.23 ॥  
सोऽभ्युत्थितो भुवनमाकुलयांचकार  
विस्पष्टदृष्टतिमिरव्यपलीनहंसम्।  
लीलावराह इव धूमजटासटाग्र-  
विष्पन्दिसिन्धुजलसीकरदुर्दिनार्द्रम् ॥ 2.24 ॥  
भस्माङ्गरागधवलेषु भुजेषु तस्य  
कल्माषयत्सु भुजेषु तस्य  
कल्माषयत्सु गगनं करवर्तनाभिः।  
शुभ्राभ्रराजिचकिताः परिपुञ्ज्यमान-  
पिच्छावचूलवपुषः शिखिनो विदद्रुः ॥ 2.25 ॥  
गाढाङ्गदोरगफणाफणिरश्मिराग-  
रुग्णान्धकारनिकरापरपार्श्वभूमेः।  
शैलस्य भास्कररुचामवधेस्तदीय-  
बाहुद्रुमैः सपदि चुक्षुदिरेऽश्मकूटाः ॥ 2.26 ॥  
विक्षिप्तबाहुनिवहस्य विहस्य दिक्षु  
तस्याङ्गहारकरणक्रमकम्पिमूर्ध्नः।  
अग्रातिपातिसलिला सुरसिन्धुराप-  
च्चीनांशुकोज्ज्वलतिरस्करणीविलासम् ॥ 2.27 ॥  
अग्ने निनर्तिषत एव विलोचनाग्नि-  
रस्याशु पिञ्चरितदिङ्भुखचक्रबालैः।  
तिग्मांशुबिम्बकटकप्रतिबद्धवृत्ति-  
रर्चिर्भिरातपतिरस्करिणीं निरास्थत् ॥ 2.28 ॥  
आक्षिप्यमाणविविधाभिनयप्रबन्ध-  
संदर्शनार्थमिव सर्वदिशां पुरस्तात्।  
विस्पष्टरेचकरयाकुलबाहुदण्ड-  
पिष्टाद्रिकूटनिकरानकरोत्स मार्गान् ॥ 2.29 ॥  
तस्याङ्गहारवलितातनुनृत्तहस्त-  
भस्माङ्गरागवलोन्नतपीनबाह्वोः।  
सावर्तचक्रविकटोर्मिघटासहस्र-  
संकीर्णदुग्धजलधिप्रतिरूपतासीत् ॥ 2.30 ॥  
विस्तारशालिकनकाचलबीजकोष-  
चक्रस्य नृत्तवलनासु सहस्रसंख्यैः।  
फुल्लज्जपारुणतलैर्भुवनारविन्द-  
कोषस्य पत्त्रपटलायितमस्य हस्तैः ॥ 2.31 ॥  
पीनांसकूटघटितं गलकालकूट-  
च्छायानिशानुसरणार्थमिवाभ्युपेतम्।  
तेनोत्तमाङ्गविधुतिश्लथमौलिबन्ध-  
विस्रस्तमिन्दुशकलं बिभरांबभूवे ॥ 2.32 ॥  
तस्योर्ध्वलोचनमरीचिमतो विशीर्ण-  
पिङ्गत्विषश्चिरमभावितारां पुरस्तात्।  
आबद्धवर्तनतया विकसत्कराल-  
रक्ताङ्गुलीदलकुलैः करपद्मखण्डैः ॥ 2.33 ॥  
संदेहिता धवलभास्मनधूलिदिग्ध-  
तद्दोर्द्रुमानिलरयोद्धतवीचिभङ्गाः।  
दुग्धोदधेर्नभसि पप्रथिरे मुहूर्त-  
मालिङ्गितातनुतरोत्कलिकाभ्रगङ्गाः ॥ 2.34 ॥  
पातालवेश्मगतबन्धुदिदृक्षयेव  
विक्षिप्यमाणमणिबनधनबद्धसंस्थाः।  
तस्य व्यधुः फणभृतः फणचक्रमुक्त-  
फूत्कारमारुतविशीर्णजलान्पयोधीन् ॥ 2.35 ॥  
व्यक्ताङ्गहारकरणक्रमकीर्यमाण-  
दोर्दणअडमण्डलतया बिभरांचकार।  
संहारमारुतविकम्पितकल्पवृक्ष-  
कैलासशैलसदृशीं श्रियमिन्द्रमौलिः ॥ 2.36 ॥  
तेन व्यधीयततरामिव वेल्लिताग्र-  
दोर्दण्डभस्मकणराजिभिरुज्जवलाभिः।  
निर्मित्स्यमाननिजनृत्तभराभियोग-  
योग्यान्तरालभुवनान्तरसूत्रपातः ॥ 2.37 ॥  
आरब्दनर्तनकराङ्गुलिकोटिभाग-  
निष्ठ्यूतदीघितिशिखालिखिताच्छलेखम्।  
तस्याभवत्स्फुरदनेकलसहस्रसंख्य-  
जिह्मामृतांशुकलिकाङ्कमिवान्तरिक्षम् ॥ 2.38 ॥  
उद्दामरेचकरयभ्रमणानुबन्ध-  
संबद्धबुद्बुदकणाकुलसिद्धसिन्धुः।  
लक्ष्मीमनुज्झितकिरातदशावनद्ध-  
नागेन्द्रकञ्चुक इवास्य बभार जूटः ॥ 2.39 ॥  
तद्बाहुघूर्णनवलन्मृगराजकृत्ति-  
वज्राश्रिशातनखकोटिनिपातभीतैः।  
दिन्दन्तिभिस्त्वरितकुञ्चितजानुपर्व-  
खर्वीभवद्विकटकुम्भतटैर्विषेदे ॥ 2.40 ॥  
तस्याङ्गहारकरणाकुलबाहुदण्ड-  
खण्डास्पादा सपदि केसरिराजकृत्तिः।  
ताराश्चकर्ष करजैश्चटुलीकडार-  
चूडाजुषः प्रियमिवोडुपतेश्चिकीर्षुः ॥ 2.41 ॥  
दोर्दण्कडमारुतविघट्टितशैलकूट-  
धूलिच्छटापटलघूसरमुष्णधाम्नः।  
उद्धूलनोन्मृदीतभस्मरजोभिरैच्छ-  
दीशः प्रमार्ष्टुमिव बिम्बतलात्मदर्शम् ॥ 2.42 ॥  
लक्ष्मीपतेरिव निरर्गलदण्डपाद-  
शाखाग्रकोटिघटितः क्षणमुष्णरश्मिः।  
तस्याबभावधिनभोऽर्घजलावसक्त-  
पद्मासनानमितरत्नकमण्डलुश्रीः ॥ 2.43 ॥  
तस्यास्तरीषत नवाभिनयक्रियासु  
दिक्चक्रवालमभितः स्थगितान्तरिक्षाः।  
अम्भोधिमार्गगमनाभिमुखाः शिरस्थ-  
सिन्धुप्रवाहनिवहा इव बाहुदण्डाः ॥ 2.44 ॥  
तेन व्यलोक्यत वलद्रुजदण्डरखण्ड-  
चण्डानिलाहतिविघट्टनविप्रकीर्णम्।  
प्रभ्रष्टमम्बरतलाद्विधुतोत्तमाङ्ग-  
विस्रस्तशेखरकपालधियेन्दुबिम्बम् ॥ 2.45 ॥  
ब्रह्मासनाम्बुरुहमाहितसर्वलोक-  
कम्पे विभोः शिशिरकाल इवानुकारे।  
पर्यन्तबाहुवनधूलनभस्मधूलि-  
नीहारपातदलितच्छदशोभमासीत् ॥ 2.46 ॥  
ग्रैवेयकोरगफणामणिचक्रवाल-  
संध्यारुणोडुशबलं स्थगयांचकार।  
दिङ्भण्डलं प्रलयकालनिशेव तस्य  
कण्ठप्रभा तिमिरनीलरुचिः स्फुरन्ती ॥ 2.47 ॥  
चूडाजडांशुरपि जूटजटानिकुञ्ज-  
बद्धास्पदः प्रतिदिशं सुचिरादवाप।  
आरब्धनर्तनकरानिलघट्यमान-  
तारापुरंध्रिपरिरम्भसुखानि शंभोः ॥ 2.48 ॥  
लीलावधूतशिरसोऽस्य वलटज्जाग्र-  
निष्पन्दिसान्द्रसालिलोक्षितकोटिभागात्।  
उच्चण्डताण्डवरसस्य विनिर्जगाम  
मन्दकिनी मधुरिपोरिव दण्डपादात् ॥ 2.49 ॥  
तस्याशुशोणितमिवोज्जगरुर्गरिष्ठ-  
दोर्दण्डघातविधुरा गिरयस्तदानीम्।  
उद्वर्तनानिलरयोत्थितधातवीय-  
धूलिच्छटारुणितनिर्झरवीचिभङ्गाः ॥ 2.50 ॥  
तेन व्यधायिषत बाहुवनप्रकोष्ठ-  
बद्धासितोरगफणामणिरागपिङ्गः।  
संहारकालरभसोत्थितधूमदण्ड-  
कल्माषितानलशिखा इव दिग्विभागाः ॥ 2.51 ॥  
तस्याधिनृत्तमनोलोल्बणदृष्टिपात-  
लक्ष्यीकृतेषु फणिनो मणिबन्धनेषु।  
तत्तापखेदपरिवर्तनलक्ष्यमाण-  
पीतोदराः कनककम्बुविलासमापुः ॥ 2.52 ॥  
सानन्दनन्दिकरताडितपुष्कराग्र-  
चेतोहराङ्किकपयोधरनादहृष्टः।  
आरब्धरेचकलयः कलयांचकरा  
लीलां स मेचकगलः स्फुटचन्द्रकश्रीः ॥ 2.53 ॥  
सावर्तनाभिरभितो ललिताङ्गहार-  
शोभा मनोर्मपरिक्रमतां वहन्ती  
चेतो जहार जयिता रसभावहृद्य-  
रूपा क्रिया पुररिपोः शुभहस्तदृष्टिः ॥ 2.54 ॥  
दोर्दण्डखण्डवलनान्यतिसंकटत्व-  
मुत्प्रेक्ष्य नो विदधिरे ककुभां पुरस्तात्।  
विन्यस्तमन्दचरणं परिचक्रमे च  
भूमण्डलं विदलतीति दयानुबन्धात् ॥ 2.55 ॥  
ब्रह्माणडकर्परपरिस्फुटनाभिसंधे-  
रूर्ध्वं विरच्यत तथा न च दण्डपादः।  
इत्थं न शीतकिरणाभरणस्य नृत्त-  
माधारदुर्बलतया सविलासमासीत् ॥ 2.56 ॥ (तरङ्ग) युगलकम्।  
कुक्षिप्रविषअटसुरनिर्झरिणीतरङ्ग-  
झांकारतारनिनदैर्नृकपालपङ्क्तिः।  
नृत्तीक्रियासु विदधाविव साधुवादं  
यस्योत्तमाङ्गभुवि सातिशयास्वमन्दम् ॥ 2.57 ॥  
आलोकितस्तुहिनशैलभुवा सहास-  
माकृष्य शेखरशशाङ्ककलां स्मरारेः।  
नृत्यन्विदूषकभुवं भुजगारिकेतु--  
रग्रे चकार कुटिलोन्नतदण्डकष्ठम् ॥ 2.58 ॥  
एतनि तानि तलपुष्पपुटादिकानि  
चेतोहराणि करणानि गणाधिनाथाः।  
इत्यङ्गहारविधयः स्फुटतत्प्रपञ्च-  
योगाञअचितस्तितिभृतः स्थिरहस्तमुख्याः ॥ 2.59 ॥  
इत्थं त्रिधात्मकरणं गणमण्कडलीषु  
संक्रान्तिमस्य नयतो सदसि स्थितासु।  
पर्याप्तदर्शनसुखं विनिमेषपक्ष्म-  
चक्षुः सहस्रमभवत्स्पृहणीयमैन्द्र्याः ॥ 2.60 ॥  
आविष्कृतानुकृतिविब्रमनागवक्त्र-  
लीलाभ्युदस्तकरकोटिविपाट्यमानाः।  
अभ्योभृतः शिशिरसीकरबिन्दुवृन्द-  
विष्यन्दिनोऽभिनयजं क्लममस्य जह्रुः ॥ 2.61 ॥  
इत्थं सलीलमभिनेयविजृम्भमाण-  
विस्पष्टभावरसवृत्ति निषेव्य नृत्तम्।  
सार्धं न्यवर्तत गणैर्वेभुरुत्तमाङ्ग-  
गङ्गातरङ्गकणसंभृतिभिन्नखेदः ॥ 2.62 ॥  
शैलात्मजाविजिततद्गणकृष्यमाण-  
वृद्धोक्षनिष्ठुरखुराहतमन्दराद्रिः।  
तस्य ग्लहीकृतविमुग्धकिरीटचन्द्र-  
खण्डः कदाचन दुरोदरविभ्रमोऽभूत् ॥ 2.63 ॥  
इति समयमनैषीत्तत्र तास्ताः स चेष्टा  
विदधदचलकन्याविप्रयोगानभिज्ञः।  
सुरपतिभिरभीक्ष्णं रत्नपट्टाङ्घ्रिपीठा-  
लुठितमणिकिरीटाष्टापदैः सेव्यमानः ॥ 2.64 ॥

इति श्रीबालवृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानव श्रीरत्नाकरस्य कृतौ रत्नाङ्के हरविजये महाकावेये ताण्डचववर्णनो नाम द्वितीयः सर्गः









\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.


**हरविजयम्।**

***तृतीयः सर्गः।***





अथ स मन्थगिरौ सकलर्तुभिर्निजनिजप्रसवोज्ज्वलया श्रिया।  
सममसेवि कदाचिदुपाश्रितो गिरिजयारिजयानघदोर्द्रमः ॥ 3.1 ॥  
मधुपराजिपराजितमानिनीजनमनः सुमनः सुरभिश्रियम्।  
अभृत वारितवारिजविप्लवां स्फुटितताम्रतताम्रवणं जगत् ॥ 3.2 ॥  
द्रुतमपास्य यमेन विषेवितामभिनवोत्कतयेव दिवाकरः।  
धिशमशिश्रियदैडविडाश्रयामसुपतां सुमतां विदधत्स्थइतिम् ॥ 3.3 ॥  
स्थितिमधुर्मधुरामवम्बितस्तबकदर्पणपल्लवलपाणयः।  
सतिलकोज्ज्वलपत्त्रलता गिरेरवनयो वनयोगकृतश्रियः ॥ 3.4 ॥  
कृतकुशेशयिनीरुचयो मधुव्यतिकरादभिमन्थरगामिनः।  
मधुलिहो दिवसाश्च वधूर्व्यधुः परवतीरवतीर्णमनोभवाः ॥ 3.5 ॥  
ध्रवमनेकरसाभ्यवहारतः कृतरसायनसंग्रहसुस्तिता।  
मधुलिहामसुखायत संहतिर्वृतिमतीतिमतीत्य कृतस्थितिः ॥ 3.6 ॥  
मधुरया परपुष्टगिरा शनैः सवयसेव समेत्य ममधुश्रिया।  
मृगदृशो घटिताः सह वल्लभैर्मुदमधुर्दमधुर्यमनोहृतः ॥ 3.7 ॥  
सुभितां दधति प्रमदान्वितो नवमधूपहितत्विषि चम्पके।  
सुरतहर्म्य इवारचितस्थइतिर्नवरताम्बरतां मधुपोऽन्वभूत् ॥ 3.8 ॥  
कुसुमिता गिरिकाननभूमयः किसलयाधरखण्डनलालसैः।  
परभृतैः श्रदधायिषत प्रियाः सुमदना मदनादितषट्पदाः ॥ 3.9 ॥  
मधुरजृम्भणविभ्रममाधवीमधुरसासवपानमदोत्कटाः।  
मधुलिहो व्यथयन्तु मलीमसाः स्मारसहा रसहासवतीः स्त्रियः ॥ 3.10 ॥  
दधुदुदञ्चितपक्ष्मकरालतां कुरबकस्तबको मधुबोधितः।  
तदसमञ्जसमेष दुनोति यच्छुचितया चितयापि वियोगिनीः ॥ 3.11 ॥  
तदभिधाय तमानय सत्वरं मधुरवादिनि तत्तदिति स्त्रियः।  
रसनियुक्तससवीवचनागतप्रियतमायतमानमुचोऽभवन् ॥ 3.12 ॥ (तिलकम्)  
जरठपङ्कजबीजसमत्विषो मधु निपातुमभिप्रजगल्भिरे।  
मधुलिहो विरहे कृतदिङ्भुखव्यवधयो वधयोगकृतः स्त्रियः ॥ 3.13 ॥  
सुरभिमासि पदाचिदनुज्झिता जडतयापि नवालिशतान्विताः।  
शमवतामपि तामरसाकराः स्थिरतरा रतरागकृतोऽभवन् ॥ 3.14 ॥  
सरसमन्थरतामरसादरभ्रमरसज्जलया नलिनी मधौ।  
जलधिदेवतया सदृशीं श्रियं स्फुटतरागतरागरुचिर्दधौ ॥ 3.15 ॥  
चरमपादविधूतरजःकणप्रकरधूसरपक्षतिसंपुटः।  
न्यविशतानुगिरं कमलाकरान्रसमनाः समनादमलिव्रजः ॥ 3.16 ॥  
मृगदृशो मलयानिलनिर्धुते सपदि मानरजस्यपि सागसः।  
न दयितानभिचुक्रुधुरूर्जितस्मरतया रतयांनसमुत्सुकाः ॥ 3.17 ॥  
तरलपल्लवताम्रकरा बभौ समधुमुल्लसितभ्रमरोत्पलम्।  
कुसुमकोषमिवार्पयितुं लता विवलिता बलितापहृतस्तरोः ॥ 3.18 ॥  
भ्रमरपङ्क्तिनिभेन मनस्विनीभ्रुकुटिबन्ध इवागलितोऽभवत्।  
कमलभूमिषु मानहतिस्फुटप्रसरकेसरकेतुशते मधौ ॥ 3.19 ॥  
शिशिरभासि चिरेण दिनश्रिया कृतसमागमविघ्न उपागते।  
कलुषतापि मुखे मधुसंगमान्न निशयानिशयापितमानया ॥ 3.20 ॥  
सरभसं शयनीय इवोत्तरच्छदकृतात्विषि पीतमधूत्कटैः।  
मधुकरैर्विनिपत्य सजानिभिः सरसिजोरसि जोषमवस्थितम् ॥ 3.21 ॥  
निधुवनावसरे कमितुर्वधूरहृत कुट्टमितेन भृशं मनः।  
तरललोचननिर्जितविस्फुरत्कुवलया वलयावलिशोभिनी ॥ 3.22 ॥  
स्मरसखस्य पदं सुरभेरिव स्तनवती दधती सममीमनत्।  
अलकदेशनिवेशपरिस्फुरन्नवयवावयवाभरणश्रियम् ॥ 3.23 ॥  
विदधतः पथिकक्षपणं प्रति स्मृतिभुवो निजशक्त्युपबृंहणम्।  
दधुरहार्यतटाः सहकारितामनवमा नवमाधवसङ्गिनः ॥ 3.24 ॥  
अलिभिरञ्जनबिन्दुमलीमसैः स्मरबलैरिव कङ्कटितैर्वृते।  
मरुति सौरभशालिनि नाभवन्सरति के रतिकेलिरसाकुलाः ॥ 3.25 ॥  
विकचपत्त्रपुटं सुरभिश्रियः सरसविभ्रमकाञ्चनपङ्कजम्।  
व्यधित चम्पकमुन्मदना वधू रसकलासकलालिकुलारवैः ॥ 3.26 ॥  
रभसयोपगताः पथिका गृहान्मधुकरञ्जनचूर्णवशीकृताः।  
मुमुदिरे परिरम्भसुखोच्छ्वसन्निजवधूजवधूततनुक्लमाः ॥ 3.27 ॥  
शिवपुरीमिव शैवलसच्छ्रियं निविशमानमनर्गलमब्जिनीम्  
भ्रमरयुग्ममवेक्ष्यं न का प्रियैर्युवतयो बत योगमुपाययुः ॥ 3.28 ॥  
मधुकराञ्जनबिन्दुमनोरमप्रकटपत्त्रलताभरणोज्ज्वलाः।  
न सुरभावभवन्नतिमुक्तकव्रततयो ततयोगगउणश्रियः ॥ 3.29 ॥  
मुखनिलीनशिलीमुखचूचुकं कमलिनीमुकुलाम्बुरुहस्तनम्।  
अददरत्कमितेव न रागवान्दिनकरो न करोत्करकोटिभिः ॥ 3.30 ॥  
स्मरमतङ्गजदानजलच्छटाविपिनवारिधिविद्रुमविभ्रमे।  
भ्रमरसंहतिराविरवीभवत्प्रचपला च पलाशतरौ श्रियम् ॥ 3.31 ॥  
अनिमिषाक्षिविलोकितविभ्रमां सुरभिमुन्मनसो नवमालिकाम्।  
सुरवधूमिव वीक्ष्य मनोभुवोऽनवशमा वशमाशु मधौ ययुः ॥ 3.32 ॥  
सुपरिमृष्टकपोलकलस्फुरन्मणिकरालितकाञ्चनकुण्कडलः।  
न खलु भीरुजनोऽन्वभवन्मधौ न समदोऽसमदोलनविभ्रमम् ॥ 3.33 ॥  
स्मरमदीदिपदूर्व्वविलोचनं पुररिपोरिव यच्छिखिपिङ्गलम्।  
स्फुटदशोकमुदीक्ष्य तदुत्सुका न कमिता कमितारमलं वधूः ॥ 3.34 ॥  
विधुतपक्ष्मरजः कपिशभ्रमद्भ्रमरसंतिमब्जमुखश्रियम्।  
सचटुलातिलकामिव पद्मिनी घनरसा नरसार्थहृदा दधौ ॥ 3.35 ॥ (इति वसन्तः)  
शुचिदिनागतिराप्लुतिशीतलाः सरसचन्दनपङ्कभृतोऽकरोत्।  
प्रिसखीव वतंसितमल्लिकाः स्तनवतीर्नवतीव्रतनुक्लमाः ॥ 3.36 ॥  
स्पृशति तिग्मरूचौ ककुभः करैर्दयितयेव विजृम्भिततापया।  
अतनुमानपरिग्रया स्तितं रुचिरया चिरयायिदिनश्रिया ॥ 3.37 ॥  
सरसचन्दनपङ्कविलेपना कृशतनुर्दधती सजलार्द्रताम्।  
प्रियतमारहितापि वियेगिनीस्थितिमितातिमिताक्षरसत्कथा ॥ 3.38 ॥  
दिनपतेः क्षितिमुत्तपतः पुनर्विकटटङ्कनिकृट्टनघट्टितम्।  
गलति धाम किमेतदिति भ्रमं भृतवतीतवती जनता क्लमम् ॥ 3.39 ॥  
रुचिरया गिरिकाननमण्डली श्रियमधत्ततरां स्मरदीपिका।  
सपदि मल्लिकया रचितस्थितिर्न न घनानघनादविहंगमा ॥ 3.40 ॥  
घटितषट्‌पदपेटकपाटलापटलसंपुटपाटनपाटवम्।  
स्फुटयता नवबन्धुरसौरभप्रसरता सरता मरुता दधे ॥ 3.41 ॥  
जितमहं सुकुमारतयानया प्रतिचिकीर्षु शिरीषमितीक्षितम्।  
अतिरुषेव वियोगवतीं शुचं सरसहासदलं सदलम्भयत् ॥ 3.42 ॥ (इति ग्रीष्मः)  
दधति यत्र पयोधरपङ्क्तयो गिरिशकण्ठरुचिं जलमन्थराः।  
स कृतपान्थवधूजनवेपथू रसमयः समयः स्म विजृम्भते ॥ 3.43 ॥  
अशमयच्चिरसंभृतमम्भसा मनसि मानकलङ्कमपि स्त्रियाः।  
अधिधरित्रि पयोधरधोरणी किमु रजो मुरजोर्जितगर्जिता ॥ 3.44 ॥  
भुवनसंवननातनुभस्मभिः कुटजकेसरधूलिकणैश्चताः।  
सुरभयो मरुतः कृतकामिनीस्मरविकारविकासमवासिषुः ॥ 3.45 ॥  
विदधता नवचन्द्रकलाञ्छितामनुकृतस्मरवैरितनुं श्रियम्।  
फणिभुजा समये गुरुताण्कडवव्यसनिना सनिनादघने स्थित्म् ॥ 3.46 ॥  
प्रकटजातिशरीररुचो चदुर्वनभुवोऽन्तरमार्गगतां श्रियम्।  
भरगलन्मकरन्दकणच्छटाकवलनावलनाकुलषट्पदाः ॥ 3.47 ॥  
विकटमेकलहेमलतास्फदां रुचिरतामचिरार्चिरचूचुरत्।  
सजलमेघगताशु मनस्विनीजनतयानतयासकृदीक्षिता ॥ 3.48 ॥  
स्मृतिभुवो निजकार्मुककर्षणक्लमविनिः श्वसितैरिव मारुतैः।  
मृगदृशामुपवल्लभमुल्लसत्पुलकतालकताण्कडविकैर्दधे ॥ 3.49 ॥  
स्फुरितशक्रशरासनहारिणा कलयता चतुरङ्गबलश्रियम्।  
क इव तेऽनुकृतोर्जितभूभृता घनचयेन च ये न वशीकृताः ॥ 3.50 ॥  
सहरिगोपकमैक्षत भूतलं व्रजमिवाञ्चितलाङ्गलिकं जनः।  
क्षणरुचां समये समदध्वनद्धनवरेऽनवरेणुहृति क्षितेः ॥ 3.51 ॥  
नभसि केतकचन्द्रदलोज्ज्वले कुटजपुष्पचयेन विकासिना।  
हिमविपाण्डुरुचोडुगणायितं कलयतालयतामतनोः श्रियः ॥ 3.52 ॥  
विकिर वारि विलोलय विद्युतो नभसि गर्ज तिरस्कुरु दिक्तटान्।  
इति घनो वियुतामकृताचरन्न नवशां नवशान्तिपराङ्भुखीम् ॥ 3.53 ॥  
अवसरे मलिनोऽप्युपकारकः क्वचिदितीव रवैंस्तरुणान्भ्रमन्।  
स्तनितभीतपुरंध्रिनिगूहनीस्थितिमतोऽतिमतोऽभिदधौ घनः ॥ 3.54 ॥  
नवदलद्वयशोभि घनागमश्रिय इवाभरणं श्रवणाश्रयम्।  
व्यधित हारि कदम्बमपि स्त्रियः स्मरवशा रवशालिशिलीमुखम् ॥ 3.55 ॥  
घनतमस्यबलाः समवर्तिना ददृशिरे विरहग्लपिता न याः ।  
जगति ता इव दर्शयितुं तडित्प्रविरलाविरलातनिभाभावत् ॥ 3.56 ॥  
स्फुटतरामलकन्दलसच्छ्रियः प्रतिदिशंकमलिन्य इवाबभुः।  
मधुकरैर्विकसद्गिरिमल्लिकाशबलिता वलिता वनराजयः ॥ 3.57 ॥  
कुटजकन्दलनीपशिलीन्ध्रजां सुरभितां दघदम्भुदमारुतः।  
व्यधित रोषरजःप्रसरोज्झिता न न वधूर्नवधूर्गतमन्मथाः ॥ 3.58 ॥  
स्मृतिभुवो विरहे नवमालतीमुकुलमुद्रर एव वधूर्व्यधात्।  
स्फुटमपश्चिमघातविमूर्छिता मदरसादरसारवषट्पदाः ॥ 3.59 ॥  
हरिरदाग्र इवोत्थितकालिके ग्लपितमानतमा नभसि स्थिते।  
कमिव नाम न बाहुलतान्तरं प्रियतमायतमानयदीप्सितम् ॥ 3.60 ॥ (इति वर्षाः)  
स्फुरितचारुतरापघनश्रिया हृदयनन्दंनशोभनवेषया।  
दयितयेव जनः शरदाश्रितो मुदमलं दमलङ्घनमाचरत् ॥ 3.61 ॥  
द्रुतगतिप्रवणास्तुरगा इव क्लमभृतो दिवसा धुतकंधराः।  
शरदृतोर्दधतीं श्रियमूहिरे कमलकोमलकोरकहस्तताम् ॥ 3.62 ॥  
पतति वृष्टिसौ मयि नाधुना दिनकरातपसेवनलालसम्।  
इति विकासमगादिव चिन्तयच्चिरमुदारमुदा युतमम्बुजम् ॥ 3.63 ॥  
जलदकालनिशापगमे स्फुरत्स्फुटतरामलचन्द्रकराजितैः।  
क्वचिदवाप्यत चित्रशिखण्डिभिर्न रुचिरा रुचिराकलुषीकृतैः ॥ 3.64 ॥  
गगनमीयिवदाप्लवनक्रियासमभिहारमिवाम्बुमुचां जलैः।  
अभृत चन्द्रमसा सममुच्चकैरविकलं विकलङ्कतया श्रियम् ॥ 3.65 ॥  
भुवनतापविघातविपर्ययस्थितिविलक्षतयेव विपाण्डवः।  
शरदि नूनमयुक्छदकाननैरसमहासमहासिषताम्बुदाः ॥ 3.66 ॥  
असलिलाहिमशीतमहाह्रदाः शशभृतो जनतादवथुच्छिदः।  
कुमुदखण्डगतं मधुपायिनामदलयन्दलयन्त्रणमंशवः ॥ 3.67 ॥  
स्थगयितुं प्रतिकूलविलोकनाः कुसुमिताः ककुभो नु वियोगिनाम्।  
कमलधूलिमुदानयताधिकस्तवनतो वनतोऽनिलसंहतिः ॥ 3.68 ॥  
रुचिरतन्यत निर्झरिणीतटैः शकुनिपादहतैर्गलिताम्बुभिः।  
नखपदाङ्कनिरम्बरसुन्दरीजघनजा घनजालतिरस्कृतौ ॥ 3.69 ॥  
कुसुममार्तवमुद्वहदुच्छ्वसन्मधुकरीरचितस्थिति काननम्।  
न नवमात्तवतां मधुपायिनामलसता लसतामभवत्क्वचित् ॥ 3.70 ॥  
न खलु बाणगणेन शरासनश्रियमृतोर्दधता वितथाख्यता।  
प्रियवियुक्तपुरंध्रिमनोभिदा बलवतालवतापकृता दधे ॥ 3.71 ॥  
स्तितिरवापि रसक्रिययेव च स्फुटतरागमशोधिततारया।  
क्षपितकालिकचन्द्ररुचोल्लसत्कमलयामलया शरदः श्रिया ॥ 3.72 ॥  
प्रसृतमन्दसमीरहतिक्वणत्कणिशराशिशरज्जयघोषणाम्।  
चिरमिव व्यधितावनिमण्डलं सकलमं कलमन्द्ररवाकुलम् ॥ 3.73 ॥  
शरदि हंसगणस्य कुटुम्बिनीरसवितीर्णबिसस्य रिरंसया।  
समवगाढुमधौतविनिर्मलं नवसरोऽवसरोऽतिचिरादभूत् ॥ 3.74 ॥  
सलिलतोन्मदहंसरवाकुलो भवनमार्ग इवातिमनोहरः।  
अभृत निष्कुटजां श्रियमुच्चकैः स समयोऽसमयोगशशिप्रभः ॥ 3.75 ॥  
मधुपशावमपाययदुच्चकैरविशदारवमङ्गविवर्तिनम्।  
स्तनमिव स्तबकं व्रतातिः स्रवन्निजरसं जरसं व्यतिपेतुषी ॥ 3.76 ॥  
सरभसात्मपुरः सरसारसीरसभराप्लुतसारसरासितम्।  
सरसकेसरतामसरं सरः सरसतामलिनां रसतां व्यधात् ॥ 3.77 ॥  
प्रकटताललयं शुकवारणे कलमगोपवधूनवगीतकम्।  
मृगगणस्य मनः श्रुतमाक्षिपत्प्रचुरसस्यरसस्य जिघत्सतः ॥ 3.78 ॥  
स्रुतमदो गिरिकाननवर्त्मनि प्रतिकरीति करीरकुलाकुले।  
मरुदयुक्छदसौरभसंभृतः क्षुभितताभिततानकृत द्विपान् ॥ 3.79 ॥ (इति शरत्)  
हिमऋतौ नलिनी नलिनाननश्रियमुदूढमनोरमकर्णिकाम्।  
तुहिनरेणुजरागमविप्लवैर्विमालितामलितापकृतं दधौ ॥ 3.80 ॥  
अतनुशीतपरिप्लवभीतितः सहिमारुतवेल्लितया बभौ ।  
सपरिरम्भ इवोपवनद्रुमश्चतुरयातुरया लतया कृतः ॥ 3.81 ॥  
मरुति वाति तुषारकणाकुले कमितुराहितसीत्कृतविभ्रमा।  
अभिमुखं वलति स्म धुतस्फुरत्करतला रतलालसया वधूः ॥ 3.82॥ (इति हेमन्तः)  
समय एव गुणोऽप्युपयुज्यते सपरिरम्भरुचिं दयितं स्त्रियाः।  
स्तनयुगोष्मभरः शिशिरागमे यदकरोदकरोष्णिमगोपतौ ॥ 3.83 ॥  
अविरलं घनसारचयैरिव स्फुटितपुष्पपरागकदम्बकैः।  
छुरयति स्म मुखान्यभितो दिशामनवरो नवरोध्रमहीरुहः ॥ 3.84 ॥  
स्थगितदिङ्भुखहैमरजः प्लुतं मधुकरः कमलाकरमत्यजत्।  
त्यजति कः प्रकृतोपकृतिं जनः सपदि नापदि नाम मलीमसः ॥ 3.85 ॥  
अपचितेषु परेषु विषण्णतामुपगतं कुसुमेष्वहमुत्थितम्।  
तपसि कुन्दमितीव हसत्क्वणन्मधुकरालिकरालितमभ्यधात् ॥ 3.86 ॥  
दयितकण्ठगता अपि विस्फुटन्नवलवङ्गसमीरहताः स्त्रियः।  
हिमऋतोरुदकण्ठिषतोदयादरशनै रशनैर्जघनैश्चिताः ॥ 3.87 ॥  
प्रियवियुक्तवधूहृदयैः समं शिशिरवायुभिरेत्य विकम्पिताः।  
कुसुमिताः फलिनीततयो बभुर्मधुरसाधुरसार्थिमधुव्रताः ॥ 3.88 ॥  
अगणितप्रसवान्तरविप्लवव्यतिकरः स्फुटसौरभमाश्रितः।  
अलिरमंस्त महत्तपसः फलं नवलवङ्गलवं गहने गिरेः ॥ 3.89 ॥  
धृतगुरूष्मपयोधरमण्डलीनिबिडपीडितवल्लभवक्षसाम्।  
क्षणदया सुदृशां सुरतोत्सवक्षमतया मतया रतिरादधे ॥ 3.90 ॥  
स्मृतिभुवा हृदि शल्य इवार्पिते दधति दार्ढ्यमतीव च खादिरे।  
न रजनीरजनीचरयोषिता जगति का विरहेऽवचखादिरे ॥ 3.91 ॥  
मृगदृशामभवत्सह वल्लभैरसमहासरतालवलीलता।  
श्रियमधान्मधुना कृतषट्पदीरसमहा सरता लवलीलता ॥ 3.92 ॥  
कोपः क एव दयिते तमिहानयेस्त्व-  
मालिं गता नवममन्दरसानुनीति।  
तेनागतेन ललना गमिता प्रसाद-  
मालिङ्गता नवममन्दरसानुनीति ॥ 3.93 ॥  
लक्ष्मीं वहनतमृतुभिर्नगमित्युदंशु-  
रत्नस्थलीविकसितामलकेसरागम्।  
द्रष्टुं प्रभुर्निरगमल्लुलिते सलील-  
मीषत्स्पृशन्गिरिसुतामलके सरागम् ॥ 3.94 ॥

इति श्रीबालबृहस्पत्यनुजीविनो वागीश्वराङ्कस्य विध्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये ऋतुवर्णनो नाम तृतीयः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.


**हरविजयम्।**


***चतुर्थः सर्गः।***





निर्याय खेचरपुरंध्रिरतोपभोग-  
योग्यान्तरोपवनकल्पलतानिकुञ्जम्।  
रोचिष्णुरत्ननिकुरम्बनितम्बभाग-  
विश्रान्तभास्कररथं स तमालुलोके ॥ 4.1 ॥  
अभ्याहताहिमकरः स्फुरदच्छतारा  
प्रस्तारतारकिरणोत्करदन्तुरश्रीः।  
मूलेन यस्य मथितः सकलोऽम्बुराशि-  
रत्युन्नतेन शिखरेण च नाकमार्गः ॥ 4.2 ॥  
आलोडनाय सुरदैत्यगणेन सिन्धो-  
रारोपिते सपदि यत्र कवाटप्टष्ठम्।  
सस्मार कूर्मपतिरादिवराहपाद-  
पीठीकृतस्तदतिभूरिभरस्य नूनम्॥ 4.3 ॥  
यस्यातिवेलपरिवर्तविवर्तमान-  
तोयेन्धनानलशिखावलयेन दध्रे।  
दुग्धाम्बुधौ निरवलम्बननाकमार्ग-  
विस्रस्तसूर्यपरिवेषविडम्बकत्वम् ॥ 4.4 ॥  
बद्धास्पदा गलितनिर्झरघर्मवारि-  
विर्घौतगण्डवदना कमठस्य प्टष्ठे।  
यस्याकुलं सपुरुषायितविभ्रमेव  
मूर्तिर्नितम्बवलेलनेन जहार चेतः ॥ 4.5 ॥  
यस्याम्बुराशिपयसा सममेव मन्थ-  
पीडामिवाभिपतनेन विशङ्क्य गाढम्।  
उद्गीवकूर्मविषमश्वसितव्युदस्त-  
वीचीनि निर्झरजलानि ययुः प्रतीपम् ॥ 4.6 ॥  
आकृष्टिवेगविगलद्धुजगेन्द्रभोग-  
निर्मोकपट्टपरिवेष्टतयाम्बुराशेः।  
मन्थव्यथाव्युपशमार्थमिवाशु यस्य  
मन्दकिनी चिरमवेष्टत पादमूले ॥ 4.7 ॥  
कल्माषयन्सपदि यः पृथुमध्यभाग-  
माराददृश्यत भश्चरचक्रवालैः।  
लीलाविवृत्तिपरिमण्डलदुग्धसिन्धु-  
शीतांशुबिम्बपरिणाहमृगावचूलः ॥ 4.8 ॥  
आभोगिनेत्रपरिवर्तनविभ्रमेण  
मूर्त्या नितम्बवननाकुलतां वहन्त्या।  
यस्याशनैरविरलोत्कलिकाकलाप-  
पर्याकुलं हृदयमम्बुनिधिर्ममन्थ ॥ 4.9 ॥  
यस्योर्मिभिर्मथनकालविजृम्भिताम्भाः  
क्षीरोदसिन्धुरपहस्तितकौस्तुभानि  
न्यासीचकार सुरदैत्यहठापहार-  
भीत्येव रत्नपटलानि गुहागृहेषु ॥ 4.10 ॥  
रोलम्बसंकुलकरालदलारविन्द्र-  
संबद्धहंसवलयामलसिन्धुतोयम्।  
सिद्धावरुद्धमणिकंदरगाढरास-  
संरम्भघोरहरिणारिघनाभिरामम् ॥ 4.11 ॥ (भाषासमावेशः)  
कल्लोलभङ्गघटितप्रतिबिम्बचक्र-  
मैक्षिष्ट यं पृथुनि कूर्मकवाटप्टष्ठे।  
तुङ्गं विभज्य बहुधेव वपुर्भ्रमन्त-  
मालोडनाय जलधेः सुरदैत्यलोकः ॥ 4.12 ॥ (युगलकम्)  
यस्मिन्भ्रमत्यनुविवर्तनविप्लिवार्त-  
कूर्माधिराजकरजोद्धृतरत्नखण्डैः।  
विच्छायता भुजगराजफणैररुग्ण-  
पातालतालुतिमिरैस्तरसाधिजग्मे ॥ 4.13 ॥  
यस्योन्मिषत्प्रलयमेघघटासहस्र-  
विद्युत्करालरसनेन तटीजलार्द्राः।  
व्यात्ताननेन फणिनोदधिमन्थगाढ-  
खेदादपायिषत कंदररन्ध्रवाताः ॥ 4.14 ॥  
यस्याचकासति तटीभुवि नीलगण्ड-  
शैला निजच्छविविलुप्तरविप्रकाशाः।  
क्षीराम्बुधेर्मथनसंभृतकालकूट-  
पिण्डा इवोद्धततरङ्गशतव्युदस्ताः ॥ 4.15 ॥  
श्च्योतत्सु कंदरदरीनिकरान्प्रविश्य  
दुग्धार्णवोत्थितसुधारससीकरेषु।  
अम्बोभृतः प्रकटपत्त्रपुटालवाल-  
लीलां दधुः कृतपदा यदुपत्यकासु ॥ 4.16 ॥  
कुर्वन्ति यस्य कटकेष्वमलेन्द्रनील-  
रत्नस्थलान्युदधिमन्थविघूर्णित्स्य।  
व्यावृत्तिलोलशिखराग्रविपाट्यमान-  
तारापथस्खलितखण्डशतानुकारम् ॥ 4.17 ॥  
दंष्ट्रागृहीतगुरुसंभ्रमभूतधात्री-  
पर्यस्तकातरतरेक्षणपातपीतम्।  
यच्छृङ्गनिर्झरजलस्रुतिभिर्दुधाव  
पातालपङ्ककलुषं वपुरादिकोलः ॥ 4.18 ॥  
स्थूलेन्द्रनीलकटकप्रतिबिम्ब्यमान-  
माभाति यस्य शशलक्ष्मनिरुद्धमध्यम्।  
क्षीरोदकूर्मपतिप्टष्ठमिवादिकोल-  
विन्यस्तपादशबलीकृतमिन्दुबिम्बम् ॥ 4.19 ॥  
यस्यान्धकारनिकुरम्बभिदो नितम्ब-  
सीम्नि प्रभाप्रकरशारितदिग्विभागान्।  
दृष्टा मणीन्ग्रहविमुग्धमना निशासु  
संचार एव दृशमाशु करोति बाह्यः ॥ 4.20 ॥  
यो बीजयन्निव निषण्णरथं तटेषु  
शून्याम्बरब्रमणखिन्नमशीतरश्मिम्।  
आभाति दूरगतकंदररन्ध्रवात्-  
पातभ्रमीवलितवारिदतालवृन्तैः ॥ 4.21 ॥  
प्रेङ्खत्करालकुरुविन्दशिलानितम्ब-  
बद्धास्पदं क्षणमशीतमरीचिबिम्बम्।  
यस्य त्विषानुमिमते सदृशत्वमाप्त-  
मूष्मायमाणमधिसानु कृतप्रतिष्ठाः ॥ 4.22 ॥  
स्पष्टभिलक्ष्यरमणीयकुशप्रसूति-  
रव्याहता मुनिनिकेतकृतास्पदश्रीः।  
सानुस्थितिर्जनकराजसुतेव भास्व-  
दङ्कोल्लपल्लवतया श्रियमेति यस्य ॥ 4.23 ॥  
नक्तं विलग्नधवलग्रहचक्रवाल-  
दुंर्लक्ष्यसौरभभरानुमितात्मरूपैः।  
अभ्यानताः कुसुमराशिभिरुच्छ्वसद्भि-  
राभान्ति रस्य कटके कलधौतवल्ल्यः ॥ 4.24 ॥  
संक्रीडतो विकटरत्नशिलासु चक्र-  
चीत्कारताररवपूरितदिक्पुरस्तात्।  
यस्याधिसानु रविकूबरिणो भवन्ति  
मोघीकृतस्तव गिरः खलु वालखिल्याः ॥ 4.25 ॥  
आसन्नभानुमसितोपलजालनद्ध-  
सोपानतीरनलिनीनतनागयूथम्।  
नाकाधिरूढनवनीलतमालवल्ली-  
बद्धान्धकारगहनातनुसानुकुञ्चम् ॥ 4.26 ॥(पिशाचभाषासमावेशः)  
आबद्धवासुकिफणागणफूत्कृताग्नि-  
तापस्फुटद्विकटकोटिशिखश्मकूटम्।  
कोदण्डमिन्दुमुकुटः स्वभरक्षमं य-  
मादाय दानवपुरीः किल निर्बिभेग ॥ 4.27 ॥ (युगलकम्)  
भेत्तुं पुरासुरपुरीःक परमेश्वरेण  
बाणासनीकृततनुः प्रतनोत्यभिख्याम्।  
योऽद्याप्यमुक्तभुजगाधिपदीर्घभोग-  
ज्याबन्धबन्धूर इव स्रुतनिर्झराम्भाः ॥ 4.28 ॥  
चापात्मनः शशिकलाभरणार्धभाग-  
लग्नाद्रिजाकरसरोजनिविष्टमुष्टेः।  
यस्योरगाधिपगुणेन घनाभ्यघानि  
तत्कम्बुपङ्क्तिरवनद्धतलायमाना ॥ 4.29 ॥  
भर्तुः स्थितार्धवपुषि स्फुटगाढबन्ध-  
ताम्यत्फणीन्द्रफणफूत्कृतकातरापि।  
मुष्टिग्रहं गिरिसुता श्लथयन्न यस्य  
भावानुरक्तहृदयः कुरुते न किं वा ॥ 4.30 ॥  
उत्तापितः प्रललयकालविजृम्भमाण-  
संरम्भकर्कशकृशानुशिखासहस्रैः।  
निर्वापयन्निव नितम्बभुवो विभाति  
योऽद्यापि कंदरमुखस्खलितैर्मरुद्भिः ॥ 4.31 ॥  
विस्पष्टदन्तरूचयः पृथुगण्डशैल-  
शोभा नितान्तविकटोन्नतवंशकुञ्जाः।  
यस्याभिरामगुणतां दधति प्रदेशाः  
सज्जटवीरणहिता गजयूथपाश्च ॥ 4.32 ॥  
यस्योत्पतन्प्रतिदिनं सविशेषमेव  
नालं विलङ्घयितुमुन्नतिशालि शृङ्गम्।  
आयासितारुणकरोर्घ्वविकृष्यमाण-  
प्रेङ्खत्खलीनमुखवाजिरथो विवस्वान् ॥ 4.33 ॥  
यस्याचकासति निरर्गलनीरभार-  
भूरिभ्रमद्भ्रमरमेचेकमेघचक्राः।  
अद्यापि लोकपरिवर्तदशाकृशानु-  
धूमाकुला इव गुहागृहरन्ध्रभागाः ॥ 4.34 ॥  
लीलाविलोलकलकण्ठविहंगकेलि-  
कक्कोलकन्दकदलीलवलीलवङ्ग-  
मालाललामजलमञ्जुलकूलकच्छे ॥ 4.35 ॥ (भाषाषट्कसमावेशः)  
यस्मिन्सलीलमसितोन्नतगण्डशैल-  
नागः करोति विकरालकरावमर्षात्।  
रक्तातपाभिनवपल्लवभङ्गमर्क-  
विम्बालवालवलयस्य दिनद्रुमस्य ॥ 4.36 ॥ (युग्मम्)  
योऽभ्रंकषं शिखरमुत्कटपद्मराग-  
रत्नप्रभापटलपाटलितं बिर्भीत।  
सौदामिनीकपिलकेसरमालभारि-  
नीलाभ्रपत्रगगनोत्पलनालदण्डम् ॥ 4.37 ॥  
यस्य प्रभाविपुलहारहितैः स्तनाग्रैः  
श्लाघ्या त्रिभिर्वलिमुखैः कृतमध्यशोभाः।  
लक्ष्मीं पुरंध्रिजनता मणिमण्डितैति  
साधुस्थितिश्च मुनिभिः कटकान्तरेषु ॥ 4.38 ॥  
पाश्चात्यभागमवलोकयतां शशाङ्क-  
बिम्बस्य लक्ष्ममलशून्यतया परीतम्।  
उत्सङ्गसङ्गिमृगतागमिकत्वमेति  
तुङ्गेषु यस्य शिशरेषु कृतास्पदानाम् ॥ 4.39 ॥  
आक्षिप्तचेतसमनुत्तरसानुतर्ष-  
सच्चाषकान्तरचितस्थितिकेसरौघैः।  
उत्तंसनीलनलिनैरिव यो बिभर्ति  
लक्ष्मीं नितम्बवलयैः सपलाशचक्रैः ॥ 4.40 ॥  
यस्यौपान्तगतं निशासु नयतः श्यामाश्मरश्मिच्छटा-  
संतानैः शिशिरत्विषः पुटकिनीपत्त्रश्रियं मण्डलम्।  
चक्रे रत्नतटेषु काननभुवश्चूडाशशाङ्कप्रभा-  
संकोचप्रविलुप्तपङ्कजवनच्छाया भ्रमन्धूर्जटिः ॥ 4.41 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये मन्दरवर्णनो नाम चतुर्थः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.


**हरविजयम्।**


***पञ्चमः सर्गः।***





तं प्रीतिविस्तारितलोचनोऽथ सैलेश्वरं सादरमीक्षमाणः।  
शैलादिना विस्मितमानसेन शशाङ्कचूडामणिरित्थमूचे ॥ 5.1 ॥  
एष ससारससारस्तुलितश्रीः पीतवाससारस सारः।  
अनलससारससारः प्रकर्षमाद्रिः परं ससार ससारः ॥ 5.2 ॥  
आबद्धताण्डवशिखण्डिशिखण्डशार-  
चामीकरव्रततिमण्डमण्डनोऽद्रिः।  
पस्यैष भाति कृतमेघरवानुकार-  
झांकारताररवनिर्झल्लरीकः ॥ 5.3 ॥  
अस्य क्षितिर्नूतनकानना सा न काननासादितभङ्गुरश्रीः।  
हरत्यहो बन्धुरतालतालीरता लतालीभृति यत्र भृङ्गाः ॥ 5.4 ॥  
स्फुटमीश परैरलङ्घ्यधाम्नो दधतो दुस्तरवारितामजस्रम्।  
हरिसैन्चसहस्रमर्दभाजः सुभटस्येव न दृश्यतेऽस्य प्टष्ठम् ॥ 5.5 ॥  
आबात्यसौ गजतया समरेष्ववाप्य  
सारं भयानकतमेषु सदानयागः.  
श्च्योतन्मदार्द्रकटया कटकान्तरेषु  
सारम्भया न कतमेषु सदानयागः ॥ 5.6 ॥  
स्फुरदनिमेषमण्डलरुचा शनकै-  
रसिकतिलोत्तमावनियैष गिरिः।  
कटकसरः श्रिया रुचिरया सुमत-  
स्त्रिदिवभुवेव नाक्षिपति कस्य मनः ॥ 5.7 ॥  
भवति नास्य मरुत्प्रलयागमेऽसकलभङ्गुरवेगतयासकृत्।  
किमिव न प्रमदाय वनश्रिया सकलभं गुरवेऽगतयासकृत् ॥ 5.8 ॥  
प्रेयांसमर्कमुपकण्ठगतं विकासि-  
पद्माननाः कटकवर्त्मनि पङ्कजिन्य।  
रागादिवालिविरुतैः स्मरकेलिगर्भ-  
मत्रानिशं किमपि कोमलमालपन्ति ॥ 5.9 ॥  
अत्र स्निग्धं नलदविदलनप्राप्ताभिख्येऽतिबलफलवति।  
अक्ष्णां चक्रे नवनलिनवनच्छायां धत्ते विभुरमरभूवि ॥ 5.10 ॥ (समप्रतिलोमानुलोमार्धपादः)  
इह विबुधगजस्य कर्णतालस्खलनसमीरविधूतकुम्भधातोः।  
वहति मदनदी परागरक्ता रतगृहभित्तिरिव श्रियं परार्ध्याम् ॥ 5.11 ॥  
अभ्येत्य काननमिदं हरति द्विरेफः  
सज्जातपक्षतितयानतमांसि चेतः।  
शक्तो निकुञ्जगहनेष्वमिहर्तुमर्कः  
सज्जातपक्षतितया न तमांसि चेतः ॥ 5.12 ॥  
स्फुरिताहिराजकटकं विकटस्फुटकुञ्जराजिनममुं रभसात्।  
अभिवीक्ष्य को न रमतेऽभिमतं जगतां भवन्तमिव शैलपतिम् ॥ 5.13 ॥  
तालीलतालीललितावतंसः सारवसारवहिताण्डजोऽसौ।  
मत्तालिमत्तालि तटं विबर्ति सान्पसानूपहितोपशोभः ॥ 5.14 ॥  
गण्डोपलस्खलनजर्जरिताच्छवीचि-  
चक्राणि ताररवपूरितदिंशि दूरात्।  
अस्यैष निर्झरजलानि पिबत्यमन्द-  
मध्वश्रमार्त इव तिग्मकरः कराग्रैः ॥ 5.15 ॥  
विटपिततिरमुष्य नानाफलैरतिशयनमितासकृच्छ्रीमतः।  
इह रमयति यं न सीमन्तिनी रतिशयनमिता स कृच्छ्री मतः ॥ 5.16 ॥  
सविशेषकान्तमलिकालसच्छवि स्फुटपाटलाघरमुदारदर्शनम्।  
तटवर्त्म चारुचिबुकोपशोभितं श्रियमेत्यमुत्र वदनं न सुभ्रुवः ॥ 5.17 ॥  
प्रीतिं न कस्य कुरुते कटके विनिद्र-  
तापिञ्छमेचकतमानघनागतारात्।  
ध्यानावनिर्दततां शुचितामराति-  
तापिञ्च्छमे च कतमा न घना गतारात् ॥ 5.18 ॥  
अभिमतजनसंगमेऽङ्गनानामनुकृतकोमलसीरिपाणिपद्माः।  
इह मनसिजविभ्रमा विभान्ति स्फुटतरलाङ्गलताभिरामरूपाः ॥ 5.19 ॥  
पश्य नाथ सुरसद्मसंपदां कुं जराजितममुं जपावनैः।  
शैलराजमभितो न संकुलं कुञ्जराजितममुञ्जपावनैः ॥ 5.20 ॥  
क्षिप्तःप्रियापहृतपीननितम्बबिम्ब-  
वासोह्गनाकरतलेन विरुग्णनालः।  
रत्नप्रदीप इव नीलसरोजकर्ण-  
पूरोऽत्र भाति मधुकृन्नवचम्पकाग्रे ॥ 5.21 ॥  
उत्कयन्ती श्रिया मानसारं जनं कुर्वती रागिणआं मानसारञ्जनम्।  
अत्र रौत्युन्मुखी हे मता लीलया संहतिः पत्त्रिणां हेमतालीलया ॥ 5.22 ॥  
स्तननाभिमुखश्रियं दधत्यः सततं सज्जघनावकलम्बिशम्पाः।  
अवधूतनिशाकरप्रकाशा इह वर्षा इव योषितो विभान्ति ॥ 5.23 ॥  
बिभ्रत्यमूस्तटभुवो मणिचक्रमुच्चै-  
रत्रस्नु तास्तव करेणुकरालिताभ्यः।  
वल्लीभ्य एव पुरतो मकरन्दवृष्टि-  
रत्र स्नुता स्तबकरेणुकरालिताभ्यः ॥ 5.24 ॥  
मा भूत्सत्रासत्वममीषामिति शङ्कमङ्कस्तानां वत्सलताया दधवद्रिः।  
नानारत्नभीषुवितानव्यपदेशाद्रक्षासूत्राणीव दिशत्येष मणीनाम् ॥ 5.25 ॥  
वृत्तिः सरोर्जैर्न विनोदकानां शिलीमुकौघस्य विनोदकानाम्।  
अत्राश्रितानल्पकुरङ्गनाभिर्दिवौकसां भाति कुरङ्गनाबिः ॥ 5.26 ॥  
अस्यानिशं कटकभूमिरनर्गलर्क्ष-  
चक्राकुलस्थितिरघःकृततिग्मरश्मिः।  
आबद्धकेलिकिलकिञ्चितकामिनीका  
धत्तेऽक्षपाकरचितां रजनीव लक्ष्मीम् ॥ 5.27 ॥  
व्याधश्रेणी नागकुम्बाग्रभङ्गस्थामास्क्ता मुग्धमुक्तासमास्था।  
आभात्यत्र स्त्रीषु चाटुप्रपञअचे काली व्यक्तारम्भरक्ताव्यलीका ॥ 5.28 ॥ (प्रतिलेमविलोमपादः)  
इह चटुलतया विलोचनौघैः स्फुटशितितारकविभ्रमैस्तरुण्यः।  
दधति मधुकरैश्चकोरकान्तस्थितिरमणीयतरैः श्रियं नलिन्यः ॥ 5.29 ॥  
धत्ते विषाणगणमेणकुलं कृतास्थ-  
मत्रासमानसमदभ्रमरालताभिः।  
प्राप्ता स्थितिश्च मकरन्दभरस्य नून-  
मत्रासमान समदभ्रमरा लताभिः ॥ 5.30 ॥  
इह दृष्टिपथादिवाक्षमास्तरवस्त्यक्तुमधोगतान्निधीन्।  
विदघत्युपरि स्थिताः क्षमातलविस्फारितनेत्रचक्रताम् ॥ 5.31 ॥  
राजत्युर्वी मणिनिकरैः शुभ्रान्ता भ्रान्तानेकत्रिदशगणा वाणीनाम्।  
पीनां लक्ष्मीमिह दधतीसाध्यानां ध्यानाम्भोबिः क्षतरजसां सेव्यासौ ॥ 5.32 ॥  
अस्योल्लसत्कसुमवासनभृङ्गपङ्क्ति-  
वेणीलतं मणितटेषु रतिं वितन्वन्।  
वल्लीपुरंध्रिपटलं घटिताभिराम-  
वृक्षाधिरूढकमुपैति परामभिख्याम् ॥ 5.33 ॥  
रजोभिरस्मिञ्जनता हरन्ती वधूसरागा नवधूसरागा।  
बिभर्ति नो पुष्पततीर्द्विरेफैरसावनालीढरसा वनाली ॥ 5.34 ॥  
कुंतालीभिर्युधमिव गहनामेतामासाद्योच्चैः शितशरशतसंकीर्णाम्।  
अस्मिन्नानाफलकवलनसंसक्ता वल्गन्त्येते दिशि दिशि हरिसैन्यौघाः ॥ 5.35 ॥  
धत्तेऽब्जिनीमयमलेः शिखरैर्विभिन्द-  
न्नाकर्षयोगमधुरभ्रमणावनिं द्याम्।  
अभ्येत्य चामुमिह पाटलचन्दनार्चां  
नाकर्षयोऽगमधुरभ्रमणावनिन्द्याम् ॥ 5.36 ॥  
स्फुटकनकावदातरुचयः सहेमताली-  
व्यतिकरगण्डकाः प्रतिदिशं हन्ति नास्मिन्।  
न खलु मनः स्तनद्वयसिता नतभ्रूवोऽमूः  
शुचिमयणिमण्डलीस्तटभुवश्च संदधानाः ॥ 5.37 ॥  
स्थितिं लभन्तेऽस्य न दूरमुज्झिता निरुद्वतापायतयोपरि ग्परहाः।  
भजन्ति दिव्याश्च नितम्बकाननं निरुद्धतापा यतयोऽपरिग्रहाः ॥ 5.38 ॥  
अस्योदभार्भरमन्थरमेघचक्र-  
गम्भीरताररवनर्तितबर्हिणायाम्।  
साम्यं कला कटकवर्त्मविदूरभूमा-  
वुद्भिन्नया व्रजति रत्नशलाकयेन्दोः ॥ 5.39 ॥  
इह कान्तिरुन्मिषति कामली लासकृ-  
न्मृगचक्षुषां रचितकामलीलासकृत्।  
क्रियतेतरां रतिरनुत्तरा गायता  
मधुपेन चानिशमनुत्तरागायता ॥ 5.40 ॥  
विकटकटकमित्तभागनुन्नाः क्षितिभृदसाववकाशलाभशून्याः।  
दिश इव शरणागता बिभर्ति त्रिदशवधूर्मणिकंदरोदरस्था ॥ 5.41 ॥  
मन्दाकिनीजलरयैर्हरिताभिराम-  
रम्भोऽजरागम स कृत्स्नपितः सहेऽलम्।  
पश्यैष सानुवनवर्त्मनि बिभ्रदद्रि-  
रम्भोजरागमसकृत्स्नपितः सहेलम् ॥ 5.42 ॥  
घटितार्जुनबाणचक्रवालां जनताश्चर्यचकरीं तवेव मायाम्।  
कटकक्षितिमेष नाथ धत्ते घनसच्छायकिरातताभिरामाम् ॥ 5.43 ॥  
रमणीयतया वियोगिनां प्रथमानङ्गविकारतापदम्।  
अमुमाप्य न कामिनी श्रियां प्रथमानं गवि का रता पदम् ॥ 5.44 ॥  
उत्तस्थुषः प्रविगलन्मकरन्ददान-  
बिन्दोर्मनोभवजयचाद्विरदस्य पङ्कात्।  
पद्माकरस्य नवकुङ्भलदन्तकोष-  
लग्रं द्विरेफवलयं तनुतेऽत्र लक्ष्मीम् ॥ 5.45 ॥  
इहाङ्गना का प्रमदं प्रियस्य नाधादसंरम्भरसं दधाना।  
चेतः स्थिता कल्पलतानिकुञ्जे हेलामतारब्धरतामलाहे ॥ 5.46 ॥(प्रतिलोमानुलोमपादः)  
इह नितम्बभुवो भुवनातिगां स्थितिमुपेयुषि तारघनत्विषः।  
कुमुदिनीहृदयंगमविभ्रमा दधति चन्द्रमसारचितां श्रियम् ॥ 5.47 ॥  
गीतैः प्रनृत्यति पुरस्तव पश्य मिश्र-  
केशी करालवलया बलितालसाद्भिः।  
दन्तीन्द्रदानपयसः पवनैस्तटेऽस्य  
के शीकरा लवलयावलिता लसद्भिः ॥ 5.48 ॥  
व्याप्तवतोऽस्यदीर्शविकटैर्मणिशिखरशतै-  
रूर्ध्वमशेषमण्डशकलं सरसिरुहभुवः।  
अस्तमितावकाशघटना कटकभुवमसा-  
वम्बरदेवतेव शबरी भजति शिखरिणः ॥ 5.49 ॥  
एति सिद्धमिथुनं रसवत्तामत्र सन्मणितमोहनमारात्।  
शृङ्गमस्य निकरं च कराणामत्रसन्मणि तमोहनमारात् ॥ 5.50 ॥  
निर्धूतदीर्घतरवालधिचामरौघ-  
लक्ष्मीभृतोऽनुकृतराजगृहाः सलीलम्।  
क्रीडन्ति निर्झरजलैः सकरेणवोऽत्र  
नागा नगो सकलधौतकरालकुम्भाः ॥ 5.51 ॥  
भ्रमणाकुलाः स्फुरददभ्रमणाविह ता नभोयुवतयोऽविहताः।  
न लसन्ति संप्रति महानलसं सकलाःक प्रियैर्ललितहासकलाः ॥ 5.52 ॥  
घटितविकटसप्तपत्त्रचक्रे घनपदवीरुधि नाथ सिद्धसाध्याः।  
स्थितिमिह विदधुर्युयुक्षमाणा मणिशिखरे कटके च सिद्धसाध्याः ॥ 5.53 ॥  
नृत्यन्गिरा सुरवधूजन एति तृप्तिं  
न ग्रामरागमतया सविकारहस्तः।  
श्लाघ्ये चलन्ति न जनाश्च सजानयोऽस्मि-  
न्नग्रामरागमतयासविका रहस्तः ॥ 5.54 ॥  
एतत्पश्याम्यद्रिपतेः शृङ्गमुदूढप्रेमोद्रेकैः किंपुरुषैः सेवितमारात्।  
शोभोत्कर्षं धातुभिरव्याहररूपैर्धत्ते वीणावाद्यमिवानेकविधैर्यत् ॥ 5.55 ॥  
सरागमयुतायुताप्रतिसमास्माप्तमदपादपाश्रितखगा।  
स्फुरन्मणिविभा विभाति सकलाकलापिरहिता हितास्य च तटी ॥ 5.57 ॥  
बिभ्राणमर्धविनिमीलिततारकत्व-  
मुत्सारिततानुतमःक स्फुटदृष्टतत्त्वम्।  
अस्य प्रभातमिव संयमशालि पश्य  
सानरूधाम मुनिमण्डलमेतदद्रेः ॥ 5.57 ॥  
वार्घकक्षीणशक्तिर्गतौ तापसस्तापसीदत्तमालम्बनं यायते।  
अत्र पश्य क्षितिं समततानाग्रतस्तापसीदत्तमालं वनं या च ते ॥ 5.58 ॥  
स्थायित्वं क्वचन भजत्यसौ नगेऽस्मिन्संचारी भवति पुनः क्वचित्सरागः।  
अरोही क्वचिदवरोद्यपि क्वचिच्च श्रद्धेयो मृग इव चित्रवर्णशोभः ॥ 5.59 ॥  
सिंहः कराहतिभिरत्र न दन्तिनां स्म  
हेलालसाभिरपिनड् बलतोऽधिपं कम्।  
नोत्तीर्यते महीषसंहतिभिर्दिवापि  
हेलालसाभिरपि नड्वलतोऽधिपङ्कम् ॥ 5.60 ॥  
गजदर्शमुपाश्रितक्रुदोऽभी दधते हस्ततलस्थमेव सिंहाः।  
स्फुटमत्र यशस्तदीयकुम्भक्षितिलग्नामलमौक्तिकापदेशात् ॥ 5.61 ॥  
मधुलिहामिह पुष्परसैर्लता नवसुधामधुरा शुशुबेतराम्।  
विवलिधरत्नचितास्तटसानवो न वसुधामधुराशु शुभेतराम् ॥ 5.62 ॥  
गण्डूषशीधुसमकालनिपीतनारी-  
निःश्वाससौर्भविशेषकृताधिवासान्।  
आमोदसौरभमिवोद्गिरतोऽभिभूत-  
पुष्पान्त्रानिह विलोकय केसरौगान् ॥ 5.63 ॥  
मदच्छटामोदसुगन्धिताशमहानिशान्ताविह सन्ति नागाः।  
मिथश्च पुष्पैर्न मनोज्ञलक्ष्मीमहानिशान्ता विहसन्ति नागाः ॥ 5.64 ॥  
मधुमदविवशा वधूर्गिरोच्चैरसकलशीभरतान्ततां वहन्ताया।  
इह कपटपुरंध्रिवेषलक्ष्मीपतिकरपद्मभुवेव भाति भर्तः ॥ 5.65 ॥  
व्याप्य स्थितः कनककूटभुवान्तरिक्ष-  
माभाति कर्कशशिलाच्छितया सदृक्षः।  
माभाति कर्कशशिलाञ्छितयासदृक्षः ॥ 5.66 ॥  
मदविपाटलकान्तिरसावितः कलकलाकुलिताखिलदिह्भुखाम्।  
अलिततिं यमुनाजलवेणिकामिव रसादिह कर्षति लाङ्गली ॥ 5.67 ॥  
अत्र विभाति जलग्रहहेतोः काञ्चनवप्रसरो नमदभ्रे।  
प्रेम्णि वधूं रमयत्यपि कान्तः कां च नवप्रसरोनमदभ्रे ॥ 5.68 ॥  
बिम्बागतामलरुचिग्रहचक्रवाल-  
कल्माषितस्फुरितनीलशिलानितम्बः।  
आलक्ष्यचपाण्डुरप्टषट्कचमूरुचर्म्-  
संवीतमध्यइव नक्तमयं विभाति ॥ 5.69 ॥  
असौ घनततीर्न दीर्घनमिता नदीर्घनमिता जहाति नभसः।  
स्थितिर्जलरुहामहासरसिका महासरसि का विभाव्यत इतः ॥ 5.70 ॥  
अदृष्टपूर्वा अपि खेचरौघैरलंकृताः काञ्चनमेखलाभिः।  
धत्तेऽवरोधप्रमदा इवासावधिष्ठिताः कञ्चुकिभिर्गुहोर्वीः ॥ 5.71 ॥  
लक्ष्मीरमुष्य सकलातिशयं सुरेश  
सारा ससार सरसासुरसौरसंसत्।  
धत्तेऽब्जिनीषु च विराजितमग्रवर्त्म  
साराससारसरसासु रसौरसं सत् ॥ 5.72 ॥  
कुसुमैः कृतवासनः समन्तादपनिद्रत्वमुपेयिवद्भिरस्मिन्।  
श्रुतिमन्त्रगणाभिरामरूपैर्नववौषट्पदशोभिभिः समीरः ॥ 5.73 ॥  
गतिक्रमोऽमुत्र बिभर्ति सुभ्रुवामनुत्तरो मन्थरताभिरामताम्।  
श्रियं मृगीभिः प्रतनोति यः परामनुत्तरोमन्थरताभिरामताम् ॥ 5.74 ॥  
क्ष्माभर्तुरस्य कटको विकटः सपीलु-  
पाल्याकुलः सहरिसैन्यशतावमर्दः।  
लक्ष्मीं विकासघटनां नयति व्युदस्त-  
नानाधिकमचरमागधराजितश्रीः ॥ 5.75 ॥  
इह रूढमदोज्झति न ब्रमरी नवगुच्छलतां सरसा मधुना।  
स्तितिभन्धमिवैव रवैश्च सुरानवगुच्छलतां सरसामधुना ॥ 5.76 ॥  
अविरलवनमाल एष बिभ्रत्प्रकटमदारचितां सुरेश लक्ष्मीम्।  
हलधर इव तुङ्गताललक्ष्मा हरति मनः स्फुटलाङ्गलीयशोभः ॥ 5.77 ॥  
व्याप्य स्थितेऽत्र शिखरैर्नवरत्नभाभि-  
रभ्रंशरस न सहायतयाग्रहस्तैः।  
घ्रद्भिर्मृगान्गजतया विजहे किरातै-  
रभ्रं शरासनसहायतयाग्रहस्तैः ॥ 5.78 ॥  
अविपन्नरागमुपपन्नसौष्ठवं स्फुटवर्णपाटवमनेरकमार्गगम्।  
श्रुतिपेशलस्वरमिहालिमण्डलं श्रियमेति गेयमिव जातिसंश्रयम् ॥ 5.80 ॥  
अस्यातितुङ्गशिखरोन्नमितं विदूर-  
पाताकुलत्वमिव बिभ्रदधित्यकायाम्।  
प्रेङ्खद्विदूररजमणिप्रकरप्रकाश-  
व्याजान्नितम्बतटडमम्बरमाललम्बे ॥ 5.81 ॥  
समदः कटकारविन्दिनीनां नवमं केसररेणुना सनादः।  
रचितं दधदङ्गरागमेको नवमङ्के सर रेऽणुनासनादः ॥ 5.82 ॥  
कथयतीत्थमिवात्र मधुव्रतं श्रुतिमनोरममञ्जुलशिञ्जिता।  
मधुकरी मकरन्दरसासवप्रमुदितानुवनं रचितस्थितिः ॥ 5.83 ॥ (युगलकम्)  
नाक्षिप्यते कुसुमिताभिरधित्यकाभिः  
कोऽशातकीरसहितामलकीचकाभिः।  
मुक्ता गिराबिह शिलीमुखमणअडलीभिः  
कोशातकी रसाहितामलकी च काभिः ॥ 5.84 ॥  
भ्रमतः कमलाकरेषु लग्नो मधुपङ्कार्द्रतया हृदि प्रगाढम्।  
श्रियमेति शिलीमुखस्य सूक्ष्मः स्मरनाराच इवैष पक्ष्मखण्डः ॥ 5.85 ॥  
तट इह निचिते रजोभिरद्रिः कपिशकुनि स्तबकेन हन्तरीतिम्।  
न हरति दयितो दधत्सुचेतःकपिशकुनिस्तव केन हन्त रीतिम् ॥ 5.86 ॥  
अस्याधिसानु परभागमवाप्नुवन्ति  
श्यामत्विषोऽर्करथमुद्रभुजःक सटाभिः।  
वातावधूतसुरपादपलम्बमान-  
लम्बीपरागनिकुरुम्बपिशङ्गिताभिः ॥ 5.87 ॥  
सिद्धद्वन्द्वं भातितरां मोहनलीलासव्यापारं चारुतमग्रावदरीषु।  
पश्यास्योच्चैः पत्त्रिततिर्नाथ विधत्ते सव्यापारं चारुतमग्रा बदरीषु ॥ 5.88 ॥  
हरति कटककाननेषु चेतो घनरुचिचित्रशिखण्कडिमण्डलाङ्काम्।  
मधुकरकुलनीलदृष्टिहारिव्रततिमिरां रजनीमिवैष बिभ्रत् ॥ 5.89 ॥  
प्राप्तेऽत्र काननभुवा क्षितिभृत्यभिख्यां  
कासारतामरसभासितया न दध्रे।  
लक्ष्म्या सुरेश रचितास्पदया वनेषु  
का सारतामरसभासितया नदध्रे ॥ 5.90 ॥  
लक्ष्येष्वन्तर्बाह्यरूपष्वभीक्ष्णं कुर्वाणानां संयमं तेषु तेषु।  
व्यक्तं ते ते योगिनामङ्गभाजामुत्पद्यन्तेऽमुष्य सिद्देर्विशेषाः ॥ 5.91 ॥  
येऽध्यवात्सुरपि काञ्चनाचलं तेऽहितीव्रकटक व्रतीहिते।  
प्रेम बब्रुरिह सुभ्रुवां स्तिता हे मतार्य चटुचर्यतामहे ॥ 5.92 ॥(प्रतिलोमानुलोमपादः)  
न्यासां शताविरचिताञ्चितमध्यमाल्प-  
गान्धारबन्धुरतरस्थितिमश्ववक्त्रः।  
वैकारमध्यममदूरगतस्तवैष  
नो शुद्धशाडवमिह क्लममेति गायन् ॥ 5.93 ॥  
अपेतसंभावनयाचितानां रतिक्रियाभावनया चितानाम्।  
इहेष्टकान्तासमयोजनानां सर्वर्तुरूपः समयो जनानाम् ॥ 5.94 ॥  
मधु पिबत्यसितच्छविशारितस्तबकरोचिरसौ रभसं गतः।  
कलरवैर्भ्रमरः सुरभेरिव स्तवकरोऽचिरसौरभसंगतः ॥ 5.95 ॥  
सीमन्तिनी विकचचम्पकभाभिरत्र  
हेऽमाय मानपरशुभ्रमरावलीकम्।  
नापेक्षते प्रियतमस्य सरोऽवलोक्य  
हेमायमानपरशुभ्रहमरावलरीकम् ॥ 5.96 ॥  
न श्रीरनेन कथमपि दलितापायासहा समुद्रागारात्।  
उदिताब्जं दधती गलदलितापायासहासमुद्रागारात् ॥ 5.97 ॥  
खेदमेति कुसुमान्मधुव्रतः स्वादुनोऽतिरमणीयतो न वा।  
दूरगा च पथिकस्य मानसं सावा दुनोति रमणी यतो नवा ॥ 5.98 ॥  
कामिना तिलकमत्र नताङ्ग्या नालिके रचयतासकलापे।  
प्रीतिरुत्सुकयतीह च फुल्लन्नालिकेरचयता सकलापे ॥ 5.99 ॥  
इह मेराविव सुखदा मही न कामानवास नाकीशानाम्।  
चलति च रसैः फलानामहीनकामा न वासना कीशानाम् ॥ 5.100 ॥  
सौहित्यमत्र कुरुते मकरन्दवपर्षै-  
रुच्चा पलाशकलिका रणतामलीनाम्।  
क्रीडत्यसौ हरिचमूश्च जलैर्दधद्भि-  
रुच्चापला शकलिकारणतामलीनाम् ॥ 5.101 ॥  
पुष्पामोदैस्तरुततिरत्र घ्राणं नानाकान्तैरलिपत नव्यापारैः।  
आभात्याराद्विनमितशाका श्रीमन्नानाकान्तैरलिपतनव्यापारैः ॥ 5.102 ॥  
अध्यासतेऽमुं कुसुमाग्रलग्रद्विरेफसालं विषहेतयोऽगम्।  
का विप्रयुक्तात्र मधुश्रियाराद्विरेफसालं विषहेत योगम् ॥ 5.103 ॥  
वपल्लीभिरस्य कुसुमैर्न दधे वसन्त-  
मासे वितानतलतासुसमानताभिः।  
स्त्रीभिस्तटावनिषु नाथ जहे च नून-  
मासेविता नतलतासु समानताभिः ॥ 5.104 ॥  
श्रियमिह काननमेत च रूद्धतरणितापयोगतामसमेकाम्।  
त्यजति कमलालिमलिततिरुद्धतरणिता पयोगतामसमे काम् ॥ 5.105 ॥  
कृतास्पदा न शकुनसंहतिर्गिराविहारवान्वितरतिरङ्कुरेषवः।  
स्फुरन्त्यमी स्मरणभुवो मनः प्रियं विहारवान्वितरति रङ्कुरेष वः ॥ 5.106 ॥  
प्रेम्णालिभिर्द्रुमलतागहनेभ्य इत्थ-  
मध्यासितेन नवसंतमसावनिभ्यः।  
पुष्पोत्करेण पतता दधदाचकास्ति  
मध्यासितेन न वसन्तमसावनिभ्यः ॥ 5.107 ॥(इति वसन्तः)  
विपिनेषु पीतकमलोदरस्रवन्मधुराशिरीषदलसं गतोषिता।  
भ्रमरावली कमिह नाम नाक्षिपेन्मधुरा शिरीषदलसङ्गतोषिता ॥ 5.108 ॥  
दिशति नात्र रतिं प्रति मल्लिका विशदमानसदा मदनाय कम्।  
रतिगृहं च विबाति सचन्दनं विशदमानसदामदनायकम् ॥ 5.109 ॥  
इह रमणी कलकोमलरासा मदनातुरा तु नादमसारा।  
का रतिविब्रममविरति याता रसहावभावहासरता या ॥ 5.110 ॥(प्रतिलोमानुलोमपादः)  
मन्दारकाननतलेष्विह का न मान-  
हीना मता रमणयोगमिता महेलाः।  
लक्ष्म्या तटाश्च कमिवातिशयं न दार्ढ्यं  
हीनाम तारमणयो गमिता महेलाः ॥ 5.111 ॥  
तरङ्गिणी ग्रावशतेषु यान्ती रसज्जला भङ्गमिता चकास्ति।  
वयस्ययेष्टं भवने नतब्रूरसज्जलाभं गमिता च कास्ति ॥ 5.112 ॥  
स्थितमेत्तय नितम्बभूवः सस्नेहं सैरिभैर्नवारसदृश्ये।  
इह सरसीषु न मुदितैः सस्ने हंसेरिभैर्न वा रसदृश्ये ॥ 5.113 ॥(इति ग्रीष्मः)  
स्तबकान्न जहात्यलिर्विनिद्रानभितस्तानसमांस लाङ्गलीनाम्।  
तडितं दधदम्बुदोऽप्यमुष्मिन्नभितस्तान स मांसलाङ्गलीनाम् ॥ 5.114 ॥  
रत्नांशुभिः सकलयन्वपुषोऽर्धमिन्दो-  
रभ्यर्णवर्ति समयू रतया श्रितोऽयम्।  
नाकाङ्गनाजनतया दधदाहितश्री-  
रब्यर्मवर्ति समयूरतयाश्रितोयम् ॥ 5.115 ॥  
अमुना हृतमनसाद्रुतमधिकैलासं च येन सुरसहितेन।  
देवेन न कृतमास्पदमधिकैलासंचयेन सुरसहितेन ॥ 5.116 ॥  
मन्मथं विरहिभूरुहां दिशन्प्रावृषीष्टमकरं दवानलम्।  
लाङ्गलीनवरजोम्बरं भवान्प्रावृषीष्ट मकरन्दवानलम् ॥ 5.117 ॥  
इति दधदिव नालिमाह घोषैरसकृदनुत्तरतां विशह्कटं कः।  
स्त्रियमिह सुखयन्घनोऽवियोगे रसकृदनुत्तरतां विशङ्कटङ्कः ॥ 5.118 ॥(युगलकम्)  
बिभ्रत्तटीः श्रियमसावुपयाति पुष्पै-  
रामोदशालिभिरपां सुलभावताराः।  
रत्नत्विषश्च ककुभः स्थगयन्सरग-  
रामो दशालिभिरपांसुलभावताराः ॥ 5.119 ॥  
मुभ्रूरत्र प्रियतमलाभे नूनं स्थानादानानघघननादानास्था।  
अस्योर्वी मे जनयति तोषं नानासाध्यापाता पिककपितापाध्यासा ॥ 5.120 ॥(प्रतिलोमानुलोमपादः)  
वियोगतोऽनुक्रियतेऽश्रुशीकरैरनुत्तमानस्तनितम्बभारया।  
स्त्रियात्र सा मेघघटा नता जलैरनुत्तमान स्तनितं बभार या ॥ 5.121 ॥  
संदर्शनं व्यथयतीह जनं पविमुक्त-  
मब्रान्तरागमलिपन्नगमण्डलीनाम्।  
रत्नांशुसंहतिरमुं दधतं च मूर्ति-  
मभारान्त्राग मलिपन्नगमण्डलीनाम् ॥ 5.122 ॥  
प्रावृषा क इह बृंहितमूर्मिमतीपयः  
संततार सिकतोपलसज्जनतापदम्।  
केतकीविपिनमुत्कलिकास्तनुतेतरां  
संतता रसिकतोपलसज्जनतापदम् ॥ 5.123 ॥  
क्ष्माभृदसौ बिभर्ति कटकश्रियममृतमुचा  
हेममसारसारवसुधामधिकमलिनिताम्।  
श्रोत्रपथं नयन्ति मधुरां मुदमिह दधतो  
हेऽमम सारसा रवसुधामधिकमलिनि ताम् ॥ 5.124 ॥(इति प्रावृट्)  
वीक्ष्य प्रसीदति वधूर्दयितेऽपि माना-  
न्नानाविला सरसि कौमुदमत्र सन्तौ।  
कान्तौ कुलं कलयतश्च रतावमन्दं  
नानाविलासरसिकौ मुदमत्रसन्तौ ॥ 5.125 ॥  
यदपि रहयितुं मयूरकेकारवशमनी यतते न बन्धुरागम्।  
शरदिह कुसुमैर्वनं नतभ्रूरवशमनीयत तेन बन्धुरागम् ॥ 5.126 ॥  
स्तितमलियोषिता स्मररसं जनस्य विदधानया मधुलिहा  
नवततमालतीरसिकतामदभ्रमितया सहारवपुषा।  
सशिशिरमारुतात्र च सरिन्निषेव्यत इयं रतौ न सुदृशा  
न बत तमालतीरसिकतामदभ्रमितया सहारवपुषा ॥ 5.127 ॥  
ख्यातीरमुष्य सरसी तटवर्त्म पीन-  
मीना तितंसति सतीरवनावृतस्य।  
न्यूनं न कश्चिदधिको मुनिकानने च  
मीनाति तं सति स तीरवनावृतस्य ॥ 5.128 ॥ (इति शरत्)  
क इह न रतिकेलिसंपदामरमतनुतरागमोहितः।  
स्तितिमधिकमवाप्य हैमनीमरमत नुत रागमोहितः ॥ 5.129 ॥  
श्रियमेति काननतलं विदलत्कलिकान्तरागमलवङ्गतया।  
इह सेवितं मृगदृशा विदलत्कलि कान्तरागमलवं गतया ॥ 5.130 ॥  
लक्ष्मीः सुरेश कलधौतगिरेस्तटानि  
सानुनितानि हसति स्म रसादवद्बिः।  
प्रेमामरैर्युवतिषु श्रितधाम्नि वीक्ष्य  
सानुनितानिह सति स्मरसादवद्भिः ॥ 5.131 ॥(इइति हेमन्तः)  
घ्राणालेपं विदधति कुन्दस्यास्मिन्नामोदास्ते धवलयतः कान्तारम्।  
बद्धौत्सुक्या नवसुरते हृष्टा का नामोदास्ते धवलयतः कान्तारम् ॥ 5.132 ॥  
कुन्दं दघत्यवनिरस्य हरत्यपीश  
रुद्दामरा शिशिरसारमणीयसीतः।  
बिभ्रद्विभाति मणिमण्डलमेष चाद्रि-  
रुद्धामराशि शिरसा रमणीयसीतः ॥ 5.133 ॥(समुद्रकम्)  
अविस्रसारे समदक्षयज्ञ नाशिञ्जपादानघनाकरामे।  
अविस्रसारेऽसमदक्षयज्ञनाशिञ्जपादानघनाकरा मे ॥ 5.134 ॥  
शिशिररससरा राविविर्मर्मराराददममततरा राजिजित्सत्सररा।  
ससववसुसुराराममद्वध्वरारा ततललददराराससत्वत्वरारा ॥ 5.135 ॥ (आवलिः)  
आत्मानमीश दधती वनभूः प्रियत्व-  
मायाति कुन्दमकरन्दवती व्रतापे।  
प्राप्तं च सौष्ठवमिहात्मवतां विधूत-  
मायातिकुं दमकरं दवतीव्रतापे ॥ 5.136 ॥ (तिलकम्)  
राजति तटीयमभिहतदानवरासातिपातिसारावनदा।  
गजता च यूथमविरतदानवरा सातिपाति सारा वनदा ॥ 5.137 ॥(प्रतिलोमानुलोमपादः पादयमकं च)

न तरुततिरवत्यसावमुष्मिन्न वशफलाघवतः सदाननागो।  
भ्रमति च पुलिनेषु हंसपाली नवशफलाघवतः सदाननागे ॥ 5.138 ॥  
भर्तुर्विसारि शिखरं त्रिदिवान्न किंचि-  
दूना परागकपिशाखिलतापि कालीः।  
चूतद्रुमैर्मदयति क्षितिरस्य भङ्ग-  
दूनापरागकपिशाकिलता पिकालीः ॥ 5.139 ॥  
वारिशालिनासवातिवासनालिशारिवा  
सारभाविनीलिमाब्रमालिनी विभा रसा।  
सालतालकाननामुना न का लतालसा  
राजिता श्रिया परा दुरापया श्रिताजिरा ॥ 5.140 ॥(प्रतिलोमानुलोमचतुष्पादः)  
सवपुषमुत्करहाटकमक्षततिनिशासनागतालीसवनम्।  
समदनवशकलितातनुरसधवनागोत्करं जराजितसत्त्वम् ॥ 5.141 ॥  
सवपुषमुत्करहाटकमक्षततिनिशसनागतालीसवनम्।  
समदनवशकलितातनुरसधवनागोत्करञ्जराजितसत्त्वम् ॥ 5.142 ॥ (महायमकम्)  
आत्मानमीश स बिभर्ति विवर्धमान-  
दामोदराजितमयन्त्रितयानवद्यम्।  
गीर्वाणचक्रमधितिष्ठति सादरं स-  
दामोदरादितमयं त्रितयानवद्यम् ॥ 5.143 ॥ (विशेषकम्)  
मधुकरशबलानां दूरमुत्कण्ठमाना  
स्तबकितबकुलेभ्यः साधुना काननानाम्।  
स्ष्टहयति हतचेता विप्रयोगे नतभ्रू-  
स्तव कितव कुलेभ्यः साधु नाकाननानाम् ॥ 5.144 ॥  
इति वदति सखी नतैत्य कान्तं सकलभराशिरसाक्षतालसालम्।  
गिरिममुमवलोक्य पीवरोर्वाः सकलभरा शिरसा क्षतालसालम् ॥ 5.145 ॥ (युगलकम्)  
एते निमज्ज्य सलिले करिणः कराग्रा-  
नुत्तम्भयन्ति रयतो हर इस्तवेष्टान्।  
वीक्ष्य प्रसीदति मनोऽत्र समाधिभाजो-  
ऽनुत्तं भयं तिरयतोऽहरहस्तवेष्टान् ॥ 5.146 ॥  
तटभुवि सकृदियमपजरजनता  
विहरति मदविशदनवरतरसा।  
किमिव हि न हृदयमतिरुचिरमणा-  
विह रतिमदविशदनवर तरसा ॥ 5.147 ॥  
स्थितिमिह बिभ्रतीश जनता दुरन्तदुरितापहारिणि गिरौ  
विगतजरामयातनुरसातिसारनुत यामराजत गवि।  
त्रिदिवतलेऽपि सा न सुलभा मनोरथशतैश्चिरादधिगते  
रिपुवनदाहिसाहस मयात्रियाम सहासाहिदानवपुरि ॥ 5.148 ॥ (प्रतिलोमानुलोमपादः)  
लक्ष्मीरिहामरगिरेः कलधौतहर्म्यैः  
सा धूनितानवर तारमणीष्टकान्तैः।  
लीला रहस्यधिगता च गुणानखेदैः  
साधूनिता नवरता रमणीष्टकान्तैः ॥ 5.149 ॥  
सरति मलयवात्या मानदैर्थं वधूनां  
विधुतपनसमालं सादरं सज्जयन्ती।  
इह मुनिजनतासौ तेजसा भाति मुक्तिं  
विधुतपनसमालं सादरं सज्जयन्ती ॥ 5.150 ॥  
स्वेदाम्भःशीकरर्द्रं स्फुरदमलतरच्चायरत्नोपलेऽस्मि-  
न्नुस्रैः कर्ता ललाटं रविरलकलतालाञ्छितं किंनरीणाम्।  
गीतं चासां विधत्ते विरहितवनितामण्डलीदेहयष्टिं  
चेतोहारीदमुच्चैरविरलकलतालाञ्छितं किं न रीणाम् ॥ 5.151 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये वर्वतर्तुवर्णनो नाम पञ्चमः सर्गः।









\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.





**हरविजयम्।**


***षष्ठः सर्गः।***





तमथान्धकासुरनिकारविप्लुताः कृतपूर्वसेवमभिराद्धमानसम्।  
ऋतवोऽभिलक्ष्यनिजलक्ष्मविग्रहाः शरणं ययुः शतमखेन चोदिताः ॥ 6.1 ॥  
घनसौरभानुगतभृङ्गसंहतीरुपदीकृता विविधपुष्पमञ्जरीः।  
दधतः करौः क्षितिनिविष्टदजानवे विनिवेदिताऋः सविनयोन नन्दिना ॥ 6.2 ॥ (युग्मम्)  
प्रणिपत्य चैनमथ काञ्चनावनिस्खलितोत्पतन्मधुपमुक्तशेखराः।  
अविदूरदेशनिहितानि भेजरे तदनुज्ञया मणिशिलासनानि ते ॥ 6.3 ॥  
अथ तानुवाच दशनांशुनिर्झरस्नपितोष्ठपल्लवमिदं जगत्पतिः।  
नवनीरभारभरमन्थराम्बुदस्तनितातिडम्बरगभीरया गिरा ॥ 6.4 ॥  
कीमकाण्ड एव जगतां विपर्ययादिव शून्यतामुपगताः स्थ शुष्मिणः।  
कथयन्ति वो हृदयशल्यदुःखितामधुना मुखच्चवय एव धूसराः ॥ 6.5 ॥  
भुजगेन्द्रभोगपरिपीवरस्फुरत्कुलिशातिभासुरभुजे मरुत्पतौ।  
स्थित एव केन जगतामुपप्लवं प्रविदित्सुना दितिसुतेन जृम्भितम् ॥ 6.6 ॥  
उदितं विकासि बिसकन्दकोमलात्कमलासनादनघपक्षशालिनः।  
भुवनाब्जकोषमकृशं शिलीमुखा इवयूयमेव ननु पातुमीश्वराः ॥ 6.7 ॥  
द्रुहिणस्य काव्यमिव सर्गगोचरं स्फुटचित्रवृत्तिकमवद्भिरद्भतम्।  
विशदं भवद्भिरभितन्यतेतरामभितः पुराणकविना कृतं यशः ॥ 6.8 ॥  
स्थितवत्यथाम्बुधरदीरनिः स्वनामिति किंचिदादिपुरुषेऽभ्युदीर्य गाम।  
शुचिमुख्यशेषसकलर्तुमण्कडलक्षणदृष्टिपातपरिबोधितः शनैः ॥ 6.9 ॥  
क्वणइतानुबन्धमुखराननभ्रमद्भ्रमरोपयुक्तमुखसौरभश्रियम्।  
दशनांशुकेसरकरालितां पुरो निजपुष्पसंपदमिवोद्गिरन्गिरम् ॥ 6.10 ॥  
स्मरबान्धवक्षयकरे तदुत्थितज्वलनाभिघातविनिकूणितेक्षणः।  
शशलक्ष्मशेखरतृतीयचक्षुषि क्षणमाश्रिताश्य इवाभ्यसूयया ॥ 6.11 ॥  
श्रवणाग्रलग्ननवचूतमञ्जरीमकरन्द्शीकरकणस्पृहागतैः।  
मधुरित्यभाषत मधुव्रतैः पुरो ह्रियमाणवाक्य इवम मञ्जुशिञ्जितैः ॥ 6.12 ॥ (चक्कलकम्)  
अधितिष्ठतो हृदयपद्मविष्टरं भुवनत्रयव्यवहृदेकसाक्षिणः।  
प्रतिघव्यपायपरिशून्यसंविदः किमिवास्ति यन्न विदितं तवेशितुः ॥ 6.13 ॥  
तव संविदादिसहजं चतुष्टयं जगति प्रतीतमनघं तथा यथा।  
स्थितिमापुषोऽस्य सकलातिशायिनीमपरं न किंचिदपि तारतम्यभाक ॥ 6.14 ॥  
सह सिद्धिनिष्प्रतिघसंविदर्चिषो न घटामुपैति परपारदृश्वनः।  
तव नाथ शब्दसमयागता क्वचित्सकलार्थमण्डलसतत्त्ववेदिता ॥ 6.15 ॥  
अविशेषवृत्तिरहिमत्विषो यथा सकलेषु वस्तुषु विभा विजृम्भते।  
तव नाथ निष्प्रतिघनिर्मलीमसस्थितिरस्तमोहतिमिरा मतिस्तथा ॥ 6.16 ॥  
प्रतिपन्नसर्वगतवस्तुविस्तरस्तदपीश पृच्छसि यदद्य तेन नः।  
कुरुतेऽधुना कुशलसंग्रहं परं मधुरो मिथस्त्वदभिभाषणाक्षणः ॥ 6.17 ॥  
प्रकृतेः पृथग्विकृतिशून्यतां गतः प्रतिषिद्धवस्तुगतधर्मानिष्क्रियः।  
पुरुषस्त्वमेव किल पञ्चविंशकगः स्फुटचूलिकार्थवचनौर्निगद्यसे ॥ 6.18 ॥  
प्रथितप्रपञ्चरसभाववपर्जितः क्वचिदेव किंचिदपि कर्तुमक्षमः।  
अवपुर्गतः करणवृत्तिशून्यतां प्रकृतेरहो नु सदृशोऽसिकामुकः ॥ 6.19 ॥  
कथयन्ति नाथ दशहेतुसंश्रयव्यवधूतविप्लवविशुद्दचेतसः।  
तव सांख्यवृद्धमतभेदवर्तिनः कृतिनोऽनिवृत्ति किल तत्परं पदम् ॥ 6.20 ॥  
दधतीह कर्मफलभोगवर्जिते सकलार्थतत्त्वविदिं पुंविशेषताम्।  
त्वयि शब्दमीस्वर इति व्यवस्थितं कथयन्त्यनन्यविषयं मनीषिणः ॥ 6.21 ॥  
दृढबन्धकोटिपरिमर्षकर्षितं न कदाचिदन्यशमिनामिव क्वचित्।  
विदुरीश्वरत्वमन्घं तवान्वयव्यतिरेकशून्यमवदातदृष्टयः ॥ 6.22 ॥  
भुवनानि पङ्कजभूवःक सिसृक्षतस्तपसेद्दतां किल गतस्य यः पुरा।  
उदभून्मखादिषु च पञ्चलक्षणः सकलक्रियासु विनियोगभाग्मवन् ॥ 6.23 ॥  
श्रुतयः पदं परममामनन्ति यं बहुवक्त्रपादपि च योऽभिधीयते।  
अधिगम्य यं पुनरुदेति नो जनः प्रणवस्तवैव भगवन्स वाचकः ॥ 6.24 ॥ (युग्मम्)  
दधतोऽव्ययानुदयधर्मशून्यतां सुरनायकैकगुरुतामुपेयुषः।  
उपवर्तते य इह न व्यवच्छिदे तव शर्व चर्वितचराचरः क्वचित् ॥ 6.25 ॥  
क्रियया क्रमादवयवैश्च संख्याया निजलक्ष्मणा च य इहोपपलक्ष्यते।  
शमनादिमध्यनिधनं स्वमायया स्मरकाल कालयति कालमेव तत् ॥ 26 ॥ (युगलकम्)  
अवितर्कमस्थितविचारगोचरं सुखवेदनोज्झितमनस्मितान्वयम्।  
अभिगम्य शंकरसमाधिमिच्छया तव जातु नैव भजते भ्रमं पुमान् ॥ 6.27 ॥  
चितिशक्तिरूपविपरीतभावशात्प्रकृतौ पुरस्कृतविरागभावनम्।  
विरुणद्धि तामपि विवेकदर्शनस्थितिमीश संयमिमनस्तवेच्छया ॥ 6.28 ॥  
तपनादिके विविधलक्ष्यमण्कडले कृतसंयमास्त्रिदशनाथ योगिनः।  
भुवनादिधामसु भवन्त्यविप्लुतप्रतिभातचित्रभवदात्मसंविदः ॥ 6.29 ॥  
व्यतिपेतुषां त्रयमसंविदात्मकं स्तितिसंमुखीकृतनिरोधवर्त्मनाम्।  
भव योगिनामुदयते तवेच्छया नहि कोटिभूमिधिषणा न सप्तधा ॥ 6.30 ॥  
मनसो निरर्गलपरिप्लवात्मनो निरुपप्लवस्थितिनिबन्धना नृणाम्।  
रसनादिधामसु रसादिगोचरा भवदात्मिकास्त्रिदशनाथ संविदः ॥ 6.31 ॥  
कलधौतलक्षण इति प्रतीतिमान्पुरुषस्त्वमा नखशिखं सुवर्णकः।  
कथितः किलौपनिषदैश्च पञ्चधा सुखवेदनादिमयतामुपेयितः ॥ 6.32 ॥  
स्फुटहिंक्रियादिनिधनावसानताप्रतिपन्नपञ्चविधभक्तिसौष्ठवम्।  
द्रुहिणेन साम बहुवर्त्म गायता जगति त्वमेव गुणगौर गीयसे ॥ 6.33 ॥  
स्थितिमीयिवत्सु नियतश्रुतिक्रमस्वरमण्कडलानुगमसुस्तितां ध्रुवम्।  
अपरान्तकादिषु विविक्तवस्तुषु ध्वनसि त्वमेव दशशब्दलक्षणः ॥ 6.34 ॥  
सकलाधिकारविनिवृत्तिहेतुतां गतवन्ति वाङ्भयपराङ्भुखस्तितिः।  
हर मद्रकाणि गहनानि गायति प्रकृतिं बुभुत्सुरणुरेष तावकीम् ॥ 6.35 ॥  
गतमीश शाश्वतीकतृप्तिहेतुताममृतं भवन्तमिव सोमपायिनः।  
हर संस्तरव्रतनिमित्तमुत्तमं दुहते गुहानिहितमाहितादराः ॥ 6.36 ॥  
बहुभेदसांख्यगुरुयोगधारणक्षमतान्वितस्थिरसुखासनस्थिते।  
भवति प्रसन्न्मनासि प्रवर्तते कृतिनः किलाष्टविधमैश्वरं बलम् ॥ 6.37 ॥  
द्विविधैश्चतुष्प्रकृतिभिः श्रुतिक्रमादुपपन्नसौष्ठवगुणा किल स्वरैः।  
भवदात्मिकैव महातीमुपस्थिता स्फुटसामघोषमधुरा सरस्वती ॥ 6.38 ॥  
प्रथिताः परापरदृशः पुराविदः कथयन्ति विश्वनुत नेति नेति यत्।  
सकलैर्विनाकृतमुपाधिसाधनैः परमं तदेव तव तत्त्वमद्भुतम् ॥ 6.39 ॥  
अविपन्नवेदनविवर्तमुच्चकैर्वसुधानिलानलजलादिकं नृणाम्।  
पुरुषं तदात्मकमथाचचक्षिरे भगवन्भवन्तमवदातदर्शनाः ॥ 6.40 ॥  
प्रणवादिरप्यथ विरामतां दधत्फणिना निरूपितपदार्थसप्तकः।  
भगवन्नधीत इह यैः किलागमः पदमाप्नुवन्ति ननु तेऽपि तावकम् ॥ 6.41 ॥  
व्रजसीश पादरहितो ग्रहीतृतां प्रतिपद्यसे करविनाकृतोऽपि सन्।  
अवलोकयस्यनयनोऽप्यकर्णकः सकलं शृणोषि न च वेत्सि वेत्सि च ॥ 6.42 ॥  
इति नाथ सर्वजगतां विलक्षणं वपुरद्भुतातिशयशालि बिभ्रतम्।  
अभिपश्यतः किल भवन्तमव्ययं कुशलस्य संविदखिला विवर्तते ॥ 6.43 ॥(युगलकम्)  
शशिमण्डलं जलतरङ्गसंहतिप्रतिबिम्बितं हर जलाशये यथा।  
द्रुमपल्लवोदवसितान्तराश्रयस्तपनातयो निपतितः क्षितौ तथा ॥ 6.44 ॥  
गगनं यथा स्थितमुलूखलादिषु स्फुटमेकमेव सकलाद्भुतस्थिति।  
प्रतिपद्यते बहुविधत्वमाश्रयप्रतिसंक्रमादविकृतस्तथा भवान् ॥ 6.45 ॥ (युगलकम्)  
हरिरेकचेष्ट इति यत्तदंशकास्त्रिचतुर्बहुक्रियतया व्यवस्थिताः।  
सकलात्मनस्तव महाविभूतितां दधतो विवर्त इविसंस्थितोऽपरः ॥ 6.46 ॥  
अपि नाथ विद्यति मणिं निरीक्षणस्तमनङ्गुलिर्वयति बेधितस्त्वाया।  
प्रतिमुञ्चति स्म तमकंधरोऽपि सन्परिपूजयत्यरसनस्तदद्भुतम् ॥ 6.47 ॥  
बहुरूप एव दधदेकरूपतां स्थिरधर्मतामुपगतोऽपि गत्वरः।  
नभसि स्थितोऽप्यनतिवृत्तभूमिकः सविधास्पदोऽपि भजसे विदूरताम् ॥ 6.48 ॥  
चिदचित्परोऽप्यचिदचित्परो भवन्नतदाभ एव हि तदात्मतां दधत्।  
सदसत्परोऽप्यसदसत्परस्थितिर्बहुवक्त्रपादवयवैर्विनाकृतः ॥ 6.49 ॥  
शिशिरः सहस्रकरमण्डलोदरे शशिनि स्थितोऽपि दधदूष्मसंपदम्।  
उभयात्मको निरुभयात्मकोऽथवा गहनस्त्वमित्थमलमद्भुतायसे ॥ 6.50 ॥ (तिलकम्)  
भगवन्नहो बत किलासि दुर्गहः प्रथितेन रूपविभवेन केनाचित्।  
अधिरोपितेन तथतात्मनापि वा क्वचनापि यन्न कृतिनाभ्युपेयसे ॥ 6.51 ॥  
न गतिस्तवास्ति सुरनाथ नागतिर्न बहिर्न चान्तरवभाससे क्वचित्।  
द्व्यवभासशून्यतथतावलम्बनः प्रतिभासि नाननुगृहीतचेतसाम् ॥ 6.52 ॥  
अविभाग एव सकलार्थसंहतेर्जगति प्रकाशकतया व्यवस्थितः।  
पदवाक्ययोस्तवमुपकारकारितामभिधेयवस्तुनि सविस्तरे गतः ॥ 6.53 ॥  
परिकल्पितेन दधदेकरूपतामपि कर्तृकर्मकरणादिवर्त्मना।  
त्वमनादिकालकृतया ह्यविद्यया बहुधा विभज्य परिगृह्यसे जनैः ॥ 6.54 ॥  
सकलार्थविग्रहतया विवर्तते यदनादिमध्यनिधनं किलाक्षरम्।  
प्रथयन्ति तत्तव जगन्निबन्धनं शिवशब्दतत्तवमविनश्वरं वपुः ॥ 6.55 ॥  
असमाप्तदविप्लवविकल्पगोचरौ व्यवहारपद्धतिपरस्पराश्रयौ।  
परतः स्तितत्वमवदेरवाप्नुतो विनिवृत्तिमीश जगतोऽस्य धीद्वनी ॥ 6.56 ॥  
जगतोऽवलम्बितपरावरोभयव्यतिवृत्तरूपगहनो विसंस्थुलाम्।  
विसभागतामुपनिषत्पराश्रितः प्रतिभासते भव भवान्न कस्यचित् ॥ 6.57 ॥  
व्यतिरिक्तवृत्तिरगुणो गुणस्तितिः सुरनाथ तत्प्रकृतितां च संश्रितः।  
स्फुटमध्वनः षडवधिस्थितेर्भवान्विसभागतामथ सभागतां गतः ॥ 6.58 ॥  
अपि बुद्धिगोचरमतीत्य संस्थितःक प्रणवारवान्तरनिविष्टदृष्टिभिः।  
किमपि प्रतीपितविपर्ययग्रहैरनुपाधिरूपकरणो निरूप्यसे ॥ 6.59 ॥  
दधतो विलङ्घिततुरीयवृत्तितां कृतजीवजीवननिरामयस्थितेः।  
भवतोऽपवर्गदमनाहतात्मनः पदमाप्तुवन्ति कृतिनः सुषुम्णया ॥ 6.60 ॥  
व्यवधूतकल्पनगभीरमूर्तितां दधतं दुरन्तमनपायमद्भुतम्।  
प्रतिभिद्य मण्डलचतुष्टयं जवात्कृतिनो भवन्तमविशन्ननावृतम् ॥ 6.61 ॥  
भवदीरितेन मनसाभिहन्यते सुरनाथ विग्रहशिखी शिखाकुलः।  
स समीरमीरयति पञ्चलक्षणं स्तितिहेतुमीश वपुषः शरीरिणाम् ॥ 6.62 ॥  
अधिरुद्य निष्प्रतिघचित्तसारथिं दशभेदबाह्यकरणाश्रयं रथम्।  
विषयेषु नीलगल बम्भ्रमीत्यणुर्भवदिच्छया च विनिवर्तते पुनः ॥ 6.63 ॥  
सकलाधिदैवतगणस्य तस्थुषः श्रवणादिधामसु गुरुः शरीरिणाम्।  
हृदयाम्बरे निरवलम्बनस्थितिः कृतिभिस्त्वमेव भगवन्नुपास्यसे ॥ 6.64 ॥  
निचिते रजः प्रभृतिभिर्घटान्तरे सलिलानि योगमुपबयान्ति नो यथा।  
अणुमण्डलानि भगवंस्तवेच्छया निरुपप्लवस्य भवतः सुखादिभिः ॥ 6.65 ॥  
हृदयारविन्ददलकोटरोदरस्फुटजृम्भमाणपरिवर्तविभ्रमः।  
जगतो गतः प्रततमन्तरात्मतां कुरुषे गतीस्त्वमयनद्वयाश्रयाः ॥ 6.66 ॥  
श्रियमृङ्भये दधति सामदीधितौ तरणेस्त्रयीमयनिरामयान्मनः।  
प्रतिभासभेदगहनोऽवभाससे त्वमणुर्यर्जूषि पुरुषोऽत्र मण्डले ॥ 6.67 ॥  
स्फटमेक एव विविधाख्यतां दघद्धरिमूर्तिराश्रितप्टथग्विधक्रियः।  
जगतीं दिनर्त्वयनहायनादिकं विदधत्त्वमेव वितपस्यभीशुमान् ॥ 6.68 ॥  
सकलाणुतत्त्ववपुषां परस्परप्रतिबन्धिनीं तनुभृतां त्रिदण्डवत्।  
उपलभ्यते त्रिदशनाथ योगते निरुपप्लवा भवदुपाधिका स्थितिः ॥ 6.69 ॥  
प्रणिनीषतामनुजिघृक्षया कृतीर्जगतः परस्परविवादविप्लुताः।  
धिषणादयः किल मनः पुराविदां भवदात्मिका विविसुरीश देवताः ॥ 6.70 ॥  
प्रविवेश या क्षपितमोहविप्लवा विविशुश्च यां सकलवेद्यवेदिकाः।  
अपवर्गमार्गनिबिडार्गलच्छिदा तव विद्ययैति शिवतामणुस्तया ॥ 6.71 ॥  
जगतामनादिनिघनस्य तस्थुषो जनकत्व एव जननोज्झितस्थितेः।  
तव नाथ सत्यपि गुणादिसंभवे नहि संभवत्यभिजनाश्रया स्तुतिः ॥ 6.72 ॥  
जनतेन्द्रियातिगविशुद्धगोचरद्व्यणुकादिबन्धगतकार्यदर्शनात्।  
घटकुम्भकारवदकारकात्मनस्तव कारणत्वमनुमीयते बुधैः ॥ 6.73 ॥  
निजयैव निष्प्रतिघरूपयेच्छया व्यवहारिणोऽतिनिरवग्रहात्मनः।  
कृतिनः प्रयोजकविनाकृतां विभोस्तव कर्तृतां समगिरन्त सुरयः ॥ 6.74 ॥  
दधतोऽधिकाविकलशक्तिमण्डलस्तितिरूपतां प्रथितभावविक्रियम्।  
तव शक्तिलेश इदमुच्चकैर्जगत्क्षुभिते गुणत्रयमयं किलोदभूत ॥ 6.75 ॥  
अनघस्वशक्तिविभवव्यवस्थितेः पशुपाशमण्डलविलक्षणात्मनः।  
भुवनाधिनाथ भवतः प्रवर्तते चिदचित्स्वभावमिह भावमण्डलम् ॥ 6.76 ॥  
अवरुग्मगाढतिमिरान्मरीचिभिर्युगपद्विचेतनचितः पृथग्विधाः।  
ज्वलतः कणा इव विभो विभावसोर्भवतः पदार्थनिवहा विनिर्ययुः ॥ 6.77 ॥  
तव साद्भुतातिशयवैभवस्थितेरपि नाथ शाश्वतिकतामुपेयुषः।  
क्रमयौगपद्यघटनाविरोधितां सकलार्थसंपदि न बिभ्रति क्रियाः ॥ 6.78 ॥  
त्वमधिष्ठिताविकलशक्तिमण्डलः सकलं जगत्सृजसि पासि हंसि च।  
स्तिरपञअचमन्त्रमयविग्रहस्तितिर्जननद्वयेन भगवन्विनाकृतः ॥ 6.79 ॥  
क्षुभिते भवत्यवनितां गुहागता प्रकृतिश्च बल्वजवदुत्थिता ततः।  
जगदुद्भवार्थमितरेतराश्रयस्तिमिताश्च रज्जुगुणवद्गुणाः स्तिताः ॥ 6.80 ॥  
द्व्यणुकादियुक्तिमदशेषगोचरं कृतवान्विचित्रमिह कार्यमण्कडलम्।  
अतिसूक्ष्मदृक्त्वसकलार्थवेदिता विभुतान्वितस्त्वमनुमीयसे बुधैः ॥ 6.81 ॥  
विभुरूपया विकलवस्तुसंनिधिःक प्रभूरूपया च सकलार्थकारकः।  
त्वमधीरा शक्तिकलया द्विधात्मतां गतया विभावितचराचरस्थितिः ॥ 6.82 ॥  
अविपन्नशक्तिगुणगुम्फितस्फुरत्स्फुटविग्रहाक्षभुवनप्रसूनया।  
न कदाचन क्वचिदवाप्यत प्रभो प्रसरोपघातघटना तवेच्छया ॥ 6.83 ॥  
मधुकोषसंपुटवदाहितस्थितिर्गहना गुहा गुहपितस्त्वया कृता।  
स्थितिबेदमेति न कदाचिदुच्चकैः सकलामलाणुगणबन्धमन्दिरा । 6.84 ॥  
वसुधा विभावयति बीजमुच्चकैरनघं यथाविभवमङ्कुरात्मना।  
सकलस्वभावकरणं तथेहितं तव नाथ सर्वमिह भावमण्डलम् ॥ 6.85 ॥  
अपरे पुनः प्रथितशक्तिसंग्रहग्रथितात्मनः प्रकृतितत्त्वतोऽव्ययात्।  
धिषणादिकार्यपटलं प्रवर्तते तदभिन्नरूपमिति संप्रचक्षते ॥ 6.86 ॥  
निजकार्यचक्रघटने ह्यचेतनं प्रतिपद्यते किमिव वस्तु कर्तृताम्।  
कथयन्त्यतः प्रभवहेतुमीश्वरं भविनां भवन्तमिह चित्क्रियात्मकम् ॥ 6.87 ॥  
प्रलयेऽपि सर्वजगतामविप्लुतस्फुटसंविदर्चिरविलुप्तवैभवः।  
स्फुटमूर्णनाभ इव रश्मिसंहतेरणुसंपदस्त्वमसि नाथ कारणम् ॥ 6.88 ॥  
जगदेककारणमकारणात्मकं विभुमव्ययं गुणदशाविनाकृतम्।  
कथयन्ति नाथ पुरुषं सधर्मतां गतमीश्वरस्य भवतः किलापरे ॥ 6.89 ॥  
प्रकृतीश्वरोभयचिदादिचेष्टितप्रथितप्रपञ्चरहितानुपाधिकम्।  
अपरे प्रमाद्वितयनिश्चितं पुनस्त्रितयात्मकं समुदयं प्रचक्षते ॥ 6.90 ॥  
अनपेक्षिताविकलकारणान्तरं भविनामुशन्ति भव जन्म केवलम्।  
अपरेऽपवर्गद निसर्गवादिनः शिखिपिच्छसंस्थितिवदात्तविप्लवाः ॥ 6.91 ॥  
प्रलयोदयव्यतिकरानुपप्लुतं शुचिशब्दतत्त्वमपरे पुनर्विदुः।  
परिणामरूपमिह यस्य दृश्यते भव भावमण्डलमिदं चराचरम् ॥ 6.92 ॥  
समयान्तरेऽप्यघटमानकल्पनात्रयबाह्यवस्तुविषयावमर्दिनः।  
अपरे विशारदधियो जगत्स्थितिं सुरनाथ संविदमुशन्ति केवलम् ॥ 6.93 ॥  
उभयात्मकग्रहविविक्तचेतसो व्यवलम्ब्य माध्यमिकदर्शनसक्तितिम्।  
स्थिरतत्त्वनिश्चयधियोऽभिमन्वते कृतकृत्यतां तव गुणेन रञ्जिताः ॥ 6.94 ॥  
अणुमाहुरैन्द्रियकमेव केचन त्वदनुग्रहोन्मिषितसंविदर्चिषः।  
अपरे त्वनैन्द्रियकमेव विप्लवादभिमानमीश्वर तदात्मकं विदुः ॥ 6.95 ॥  
न बहिः शरीरपरिमाणतोऽण्वपि क्वचनापि चित्त्वमिह जातु लक्ष्यते।  
इति निश्चिताः कृतधियः परे व्यधुस्तव शास्वतत्वविभूताविपर्ययम् ॥ 6.96 ॥  
व्यवलुप्तमोहगहनास्त्वदिच्छया भगवन्बवन्तमवदातदर्शनाः।  
बहुधात्मतत्त्वमपरे प्रचक्षते कणभक्षजैमिनिदिगम्बरादयः ॥ 6.97 ॥  
अपरे सलक्षणविलक्षणात्मताग्रथितानवस्थमनुजोहवृत्तयः।  
भवतोऽस्तितामनुदयादिहेतुभिर्भगवन्नपाह्नुवत नास्तिकाशयाः ॥ 6.98 ॥  
प्रतिपन्नभिन्नपरिकल्पकारणप्परतिभाजवञ्जवविरामभावनाः।  
शिवमार्गमध्यवससुर्न केचन प्लुतचेतसो भवदनुग्रहोज्झिताः ॥ 6.99 ॥  
भगवत्यनुग्रहपराङ्भुखे सति प्रतिपद्य मार्गमपि तं दुरासदम्।  
अधिग्च्छति क्वचिदणुर्न किंचन स्तिरपञ्चपर्वणि विपर्यये स्थितः ॥ 6.100 ॥  
अपि यत्नतोऽधिगततत्त्वमण्डलप्रकृतिप्रतानगहनादिको नृणाम्।  
भवदागमामृतबहिष्कृतः पुमान्परमेति पाशवमतानुसारिताम् ॥ 6.101 ॥  
अविरुग्णमोहगहनाः किलेतरा मलिनात्मभिः पशुमतप्रदीपकैः।  
भवदागमानधिगमादसंशयं तमसैव संपप्टचिरेऽणुसंपदः ॥ 6.102 ॥  
प्रकृतिर्न चेतयत एव किंचन त्रिदशाधिनाथ पुरुषोऽप्युदासिता।  
तदनुग्रहं प्रथितचेतनाक्रियः कुरुषे त्वमे किल भुक्तिमुक्तिदः ॥ 6.103॥
  
अपि धर्मलेशसमताविडम्बनादप्टथक्त्व एव पुरुषेशयोः स्थिताः।  
भवदागमामृतबहिष्कृताः परे कृतिनो भवन्ति न विवेक्तुमन्तरम् ॥ 6.104 ॥  
द्विविधो हि शब्दनिकुरुम्ब उच्चकैः शिवशासनेतरमतप्रकाशकः।  
जगतः परापरफलैकहेतुतां प्रतिपद्यते भव भवत्प्रणेतृकः ॥ 6.105 ॥  
हरिगोपकग्रहहिमांशुभास्करप्रकृतप्रकाशसदृशी चतुष्टयी।  
मुरनाथ संविदिह संप्रवर्तते त्वदनुग्रहोपहिततारतम्यभाक् ॥ 6.106 ॥  
अकथंकथत्वमविपर्ययागमात्स्फुटमारिवांस इह योगवर्त्मना।  
न भवन्ति केचन भवद्रुणाञ्जिताः पुनराजवञ्जवजुषो विवेकिनः ॥ 6.107 ॥  
गगनासने क्षततमाः कृतस्थितिः सकलं दिदर्शयिषुरात्मवैभवम्।  
विमलैः स्वशक्तिकिरणैः प्रसेदिवानुदमीमिलस्त्वमणुसंहतेर्ज्ञताम् ॥ 6.108 ॥  
चितिशक्तितामविकलार्थवित्तया सकलार्थकारकतया च कर्तृताम्।  
अणुमण्डलस्य भवतानुगृह्णता क्रियते सुरेश सदृशत्वमात्मनः ॥ 6.109 ॥  
भवतोऽव्ययात्सदसतात्मनःक पुरा निरियाय यत्किल निनादरूपभाक्।  
दधदीश शास्त्रमनघं सदाशिवो बुबुधेऽर्थतत्त्वमखिलं ददाश्रयम् ॥ 6.110 ॥  
क्रमशोऽप्यनन्तमुखरुद्रमण्डलस्थिरसंप्रदायगतवस्तुविस्तरम्।  
गिरिशोऽभ्यभाषत चतुर्भिराननैर्बहुबेदमन्त्रगहनं तदद्रुतम् ॥ 6.111 ॥  
सदलं विकासि गुमकेसरोत्करं स्फुटधर्मनालममलात्मतां दधत्।  
मधुवर्षि नाथ भदाननादभूत्स्फुटषट्पदार्थमिह शास्त्रपङ्कजम् ॥ 6.112 ॥  
सकलार्थवादनिजशक्तितां गतैः सहकारिसंहितविशेषवृत्तिभिः ।  
ग्रथिताक्षरैर्जगति विस्वरूपतामिव गर्बिताविकलवाङ्भयं गतैः ॥ 6.113 ॥  
कृतसाधकाभ्युदयमन्त्रमण्डलप्रकृतिस्फुटाष्टविधवर्गविग्रहा।  
त्रिविभेदततत्वपरिनिष्ठितस्थितिस्तव शक्तिराननभवा हि मातृका ॥ 6.114 ॥(युग्मम्)  
भवदाननाभ्युदितमातृकाक्षरग्रथिता भवन्ति भव मन्त्रविग्रहाः।  
निरपेक्षतामुपगता विमुक्तये भवभोगदास्तु विपरीतवृत्तयः ॥ 6.115 ॥  
ध्रुवमूर्ध्ववर्ति पदमारुरुक्षतामधिरोहिणी निखिलवस्तुपद्धतिः।  
भगवन्व्यधायि भवतैव योगिनां निजशक्तिभित्तिघटितावलम्बना ॥ 6.116 ॥  
अपि वालकोटिशतभागविग्रहः षडुपाधिकामपि विधाय पद्धतिम्।  
स्थित एक एव भगवन्नहो भवान्विधधाति चेतसि न कस्य विस्मयम् ॥ 6.117 ॥  
भवदीरितः स्फुटमनन्त एव हि प्रथमं गुहां गुणमयीमचुक्षश्रुभत्।  
असृजत्तदादि स सितासितं जगद्वसुधावसानमिति नाथ शुश्रुमः ॥ 6.118 ॥  
सुरनाथ या जगति तत्तदात्मिकाः शिवशक्तयो विदधति क्रियाः क्रमात्।  
भव ताभिरेव जगदेतदिच्छया निरवीवृतत्सकलमन्त्रनायकः ॥ 6.119 ॥  
भवदिच्छयैव विनिरोधवर्तितां परतन्त्रातां च जगतामुपेयुषाम्।  
स्थितिरक्षणादिकविधायिनः क्वचिन्न चलन्ति नाथ किल मन्त्रनायकाः ॥ 6.120 ॥  
कमलासनप्रभृतयः सुराधिपा भवदीरितास्त्रिदशनाथ साञ्जनाः।  
त्रिविधस्थितेर्भुवनसंततेः क्रमादुदयस्थितिप्रलयहेतुतां गताः ॥ 6.121 ॥  
तव मूर्तितामुपगताः सुरेश ये प्रथिताः कृशानुप्टषदश्वभानवः।  
उदपादि तेभ्य इह पावनीक्रमात्सकलाङ्गसौष्ठवयुता किल त्रयी ॥ 6.122 ॥  
करणात्मतामुपगतेन सर्वतः श्रुतिवर्त्मनाय इह नाथ साध्यते।  
सहसिद्धमेवप तमुशन्ति सूरयस्तव धर्ममीश निरुपप्लवस्थितिम् ॥ 6.123 ॥  
भवदिच्छया करणभेदवर्तिनः सुखमासते वरद चक्रवर्तिनः।  
स्फुटसार्वकामिकगुहाबिलान्तरप्रतिबद्धचित्रभुवनव्यपाश्रयाः ॥ 6.124 ॥  
भवता कदाचिदनधिष्ठितात्मनां प्रकृतिस्वभावपरमाणुकर्मणाम्।  
घटते विचेतनतयोदितापरैः शपथैरपि क्वचन नैव कर्तृता ॥ 6.125 ॥  
कलया किलोद्वलितचेतनस्थितिः प्रतिपद्यमानविषयश्च विद्यया।  
दृढरागरञ्जिमना भवत्ययं भवदिच्छया प्रकृतिभोगभागणुः ॥ 6.126 ॥  
त्रिविधेन कञ्चुकमलेन रूषितान्गहनोपभोगकुहराभिपातिनः।  
अपकृष्य पुद्गलगणान्गुहाबिलादवदाततां नयसि दूरमिच्छया ॥ 6.127 ॥  
अवशान्मनोविशयशष्पमण्डलीमभिलाषुकांश्चिरमधोमुखस्थितीन्।  
त्वमनुग्रहोन्मथितपाशसंचयान्न पशून्प्रमोचयसि पञ्चधर्मणः ॥ 6.128 ॥  
प्रतिबुध्यते विषयवर्ति वस्तु सच्चितिशक्तिरस्खलितवृत्तिराणवी।  
द्वितयात्मतामुपगताद्रुतस्थितिः सकलां प्रबोधयति तां तु तावकी ॥ 6.129 ॥  
अपि पद्धतेरभिवेधौ व्यवस्थितः पुरुषोऽणुरेष दृढपाशरूपया।  
परतो नु भोक्तुमलमात्मगोचरात्तव नाथ शक्तिकलया नियोजितः ॥ 6.130 ॥  
विवृणोत्यपोढपरमार्थसत्स्तितिं स्थगयत्यपि स्फुरितरूपमेव या।  
न स मायया तव तया विडम्ब्यते त्वयि यस्य भावविनिबन्धनं मनः ॥ 6.131 ॥  
सुखवेदनामृततरङ्गिणीजलैरभिषिच्यमानवपुषस्तवेच्छया।  
विनिवृत्तिमश्नुवत एव सर्वतो भव चेतनत्वसमवायिनो मलाः ॥ 6.132 ॥  
प्रतिपन्नशाक्तविभवाः प्रसादिना भवता चिरादनुगृहीतचिद्दृशः।  
उपपत्तिधामसु न तेषु तेष्वमी भगवन्भवन्ति फलबोगिनोऽणवः ॥ 6.133 ॥  
त्वयि नाथ धर्मजलदत्वमीयुषि स्रवति प्रकामममृतं गुहाशये।  
स्फुटशक्तिशुक्तिकृतसंस्कृतिः क्रमादणुबिन्दुरेतिशुचिमौक्तिकात्मताम् ॥ 6.134 ॥  
उपसंहृतान्यविषयानुपप्लुतस्तिमितान्तरात्मकरणोदितस्तितिः।  
मतिमान्भवन्तमवलोक्य केवलं सकलार्थदृग्भवति यत्तदद्रुतम् ॥ 6.135 ॥  
स्मृतिलेशतोऽपि भवबनधनच्छिदः स्फुटकताप्रवृत्तिमिव नाथ कालिकाम्।  
व्यपनेतुमात्मपरमाणुसंश्रयां तव शक्तिरेव मलवासनां क्षमा ॥ 6. 136 ॥  
परिमृष्टकालिकमवाप्य हेमतां न ययैति ताम्रमिह ताम्तां पुनः।  
विमलीकृतं सदणुतत्त्वमिच्छया तव नाथ नर्च्छति तथा स्ववासनाम् ॥ 6.137 ॥  
प्रकृतिः पुमान्प्रणव हत्यमी त्रयः सुरनाथ कूपघटरज्जुवत्स्थिताः।  
अपकर्षसि त्वमुपरि स्थितो दृढं करणप्रपञ्चरहितोऽणुमद्रुतम् ॥ 6.138 ॥  
इयमन्तरङ्गबहिरङ्गरूपतां दधती कलापरिणतिर्द्विधा स्थिता।  
अणुबन्धवृत्तिरनुलोमवर्तिनी प्रतिलोमतः पुनरपोह्यते त्वया ॥ 6.139 ॥  
अपदत्रयस्य गुणलिङ्गशून्यतामुपजग्मुषः कृतहृदम्बरस्थितेः।  
व्यपलीनसांप्रतभविष्यदर्थताविषयोऽणुरीश भवति त्वदाश्रयात् ॥ 6.140 ॥  
रविदीधितिव्यतिकरादिमे यथा प्रकटीभवन्ति भव चाक्षुषा गुणाः।  
तव संनिधेरनघवृत्तयस्तथा विशदीभवन्ति पुरुषव्यपाश्रयाः ॥ 6.141 ॥  
विकलोऽपि सन्सकलशक्तिसंक्षयादसहाय एव पुरुषोऽतिदुर्गमम्।  
अपवर्गमार्गमुपगच्चतीश यद्भवति प्रसेदुषि न तत्किलाद्भुतम् ॥ 6.142 ॥  
अमनस्कयोगगतिसंशितव्रतैर्यदवाप्यते किल निरञ्जनं पदम्।  
निरुपप्लवां च दधदात्मनि स्थितिं भव नान्तरीयकमनुग्रहस्य तत् ॥ 6.143 ॥  
स्फुटयोगधर्मजनितादनुग्रहात्कुशलो निजे परगते तथात्मनि।  
अणुचेतसो व्यतिकरात्तवेच्छया विषयान्तरेषु च तनोति संविदम् ॥ 6.144 ॥  
अभिमानकार्यमिति यन्न कथ्यते न बिभर्त्ति शब्दगुणातां यदव्ययम्।  
न च यत्र विस्फुरति तारकागणो गतिरस्ति यत्र न नभस्वतः क्वचित् ॥ 6.145 ॥  
यदनावृतत्रिदशकार्मुकाङ्कितं विचरन्ति यत्र न पयोदपङ्क्तयः।  
अवलोक्य तत्र नभसि व्यवस्थितं कृतिनो भवन्तमपवर्गमध्यगुः ॥ 6.146 ॥(युग्मम्)  
उपसंहितात्मविभवस्त्वया पुमान्कृतकृत्यतोज्झितभवाभवक्रमः।  
स्थितिमान्निरूपितपदार्थपञ्चकः सदृशत्वमेति तव पत्युरद्भुतम् ॥ 6.147 ॥  
अणुमण्डलीमनुजिघृक्षतो विभोस्तरणेरिवाकलुषतां प्रभा गता।  
शिवशक्तिरीश भवतः प्रवर्तते द्विविधा परापरविभेदवर्तिनी ॥ 6.148 ॥  
भवतो भवोद्भव भवाभवस्थितेः प्रतिपन्नपुद्गलविभक्तवैभवात् ।  
अधिगम्य शक्तयुपकृतैकचित्ततां चतुरर्थगोचरगतिर्भवत्यणुः ॥ 6.149 ॥  
अविभेद एव किल धर्मधर्मिणोः पृथगस्ति वृत्तिरिह नापि वृत्तिमान्।  
तदभावमेव भव चेतसोऽपरे कथयन्ति योगमविरुद्धवर्तिनः ॥ 6.150 ॥  
सति चैवमभ्युपगते विमुक्तिभाङ् ननु सर्व एव विनिरुद्धचेतनः।  
स्फुटमप्रयचत्नमिह स प्रसज्यते भवदिच्छया तु विमलः स मुक्तिभाक् ॥ 6.151॥  
द्विविधात्मना भवदनुग्रहेण ये विषयीकृता वृषगते किलाकलाः।  
तव तुल्यतां दधति ते गुहाञ्जनव्यतिरिक्तजन्मगतितां तथाणवः ॥ 6.152 ॥  
वसुधादिषु त्रिदशयोनिवर्तिनां परमेष्ठिनिष्ठमजितोत्तरोत्तरम्।  
स्थितमीश्वरत्वमणिमादि यद्विभो भवदिच्छयात्र तदहो विजृम्भितम् ॥ 6.153॥  
उपजग्मुषा सकलधर्मरूपतां भवता समर्थितचिदात्मवैभवम्।  
सकलक्रियासु सुरनाथ चेष्टते निरुपप्लवं भुवनपाशमण्डलम् ॥ 6.154 ॥  
तव शक्तिरप्रतिहतात्मवैभवप्रभुतान्विता च समधिष्ठिता यया।  
विचलन्ति नात्मपरमाणवः क्वचिद्भव कृत्यवस्तुषु परापरात्मसु ॥ 6.155 ॥  
भवदजात्मकं सकलमन्त्रमण्डलं सुरसंहतिश्च भगवंस्त्वदात्मिका।  
त्रिविधे गुणत्रयमये जगत्यहो न तदस्ति यत्किल विनाकृतं त्वया ॥ 6.156 ॥  
परिपूरिताखिलपरापरात्मकप्रतिबन्धशून्यफलसंविदोऽव्ययाः।  
अनिवारितामृतामृतपयश्च्युतो विभोस्तव शक्तयो भुवनकामधेनवः ॥ 6.157 ॥  
भवदिच्छया ह्यनुगृहीतचेतसः शतरुद्रवीरमुखरूद्रनायकाः ।  
कमलासनादिगुणभोगयोगिनः प्रविशन्ति धाम किल शैवमद्भुतम् ॥ 6.158 ॥  
पटलादिभिः सकलदृक्क्रियात्मकं पिहितं न पश्यति यथा विलोचनम्।  
स्थगितं मलैर्भवदनुग्रहादृते न तथेश किंचिदणुतत्त्वमीक्षते ॥ 6.159 ॥  
अनुरञ्जिताखिलगुणो भवद्गुणैर्भवपञ्जरं दृढमनञ्जनाञ्जसा।  
परिमृष्टगाढमलपञ्चकस्थितिः पुरुषो भनक्ति भगवंस्त्वदाश्रयात् ॥ 6.160 ॥  
अपहाय यद्वदिह नाथ नीलतां वटपादपच्छद उपैति पीतताम्।  
पशुतामपोज्झ्य तव शासने स्थितः शिवतां सुरेश किल तद्वदेत्यणुः ॥ 6.161॥  
हृदि संविदंशुभिरधीश तावकैरवरुग्णसंतमसबन्धविप्लवे।  
सकलं कलापुरुषयोः किलान्तरं कुशलोऽधिगम्य नियमाद्विमुच्यते ॥ 6.162 ॥  
मलिनत्वमीयुषि यथा न दर्पणए प्रतिबिम्बमस्फुटतया विभाव्यते।  
सुरनाथ चेतसि मलौघविप्लुते नियमान्निसर्गविमलस्तथा भवान् ॥ 6.163 ॥  
सकलाधिकारनिजशक्तिमण्डलस्फुटविग्रहाक्षभुवनाधिको नृणाम्।  
भवबन्धमन्धतमसस्य तन्वतः प्रणिहंसि हंस निबिरीससंपदः ॥ 6.164 ॥  
प्रतिभागताष्टविधसंविदर्चिषः प्रतिलङ्घ्य वर्त्म सुरनाथ षड्विधम्।  
समये स्थितास्तव निरञ्कजनं पदं प्रविशन्ति शान्तमनसो मनस्विनः ॥ 6.165 ॥  
दधतं निरावरणचित्स्वरूपतां ध्रुवमप्रतर्क्यममृतं गुहाशयम्।  
स्थिरगौणगाहनिकगौहमौलताप्रतिपन्नभिन्ननिजशक्तिविग्रहम् ॥ 6.166 ॥  
सकलं कलाविरहितं प्लवोज्झितं निरुपप्लवं बहिरुपप्लवस्थितम्।  
स्थितमध्वनः षडवधेरुपर्यतो व्यतिवृत्तशान्तमनघं शिवं परम् ॥ 6.167 ॥  
प्रतिभाद्वयातिगममेयतादिकस्फुटधर्मयोगमनुपाख्यतां गतम्।  
अणुमादिदेवमनुणुं च सर्वतोमुखमूर्धपाणिचरणेक्षणं विभुम् ॥ 6.168 ॥  
निरुपप्लवस्तितिनिजाङ्गदीपितस्थिरपञ्चवक्त्रमयविग्रहग्रहम्।  
सकलप्रमाणविषयातिगस्थितिप्रतिपत्तिशून्यगहनात्मतां गतम् ॥ 6.169 ॥  
प्रतिपद्य शंकर भवन्तमव्ययं सुखदुःखमोहपरिहीमचेतनः।  
व्यतिवृत्ततन्तुमयबन्धनाष्टको भगवन्भवानिव भवत्यणुः स्फुटम् ॥ 6.170 ॥ (पञ्चभिः कुलकम्)  
विवृतं जगत्कवलनैकतृष्णया तव ताभ्रतालु मुखमण्डलं क्षये।  
श्रियमेति लग्रशतपत्त्रपाटलं स्फुरदर्कबिम्बमिव दक्षिणास्पदम् ॥ 6.171 ॥  
प्टथुजूटबनधभुजगाधिपस्फुरत्फणचक्रवालमणिरश्मिरञ्जितः।  
शिरसि स्थितःश्रियमसौ तनोति ते धृतसांध्यराग इव बालचन्द्रमाः ॥ 6.172 ॥  
भवतोऽवतंसशशिरश्मिमण्डलच्छुरितं विराजति ललाटलोचनम्।  
स्मरभस्मशेषरचितामिव श्रियं दधता कृतास्पदमयुग्मरोचिषा ॥ 6.173 ॥  
ज्वलितानलेन घटिताच्युतत्विषा प्टथुहेतिशोषितसुरापगाम्भसा।  
विशिशेन देहिथ पुरा पुरत्रयं नयनेन मन्मथमथोर्ध्ववर्तिना ॥ 6.174 ॥  
तव नाथ नूतन घनासितोरगग्रथिता विभाति विकटा जटावली।  
परिवर्तनाकुलललाटलोचनज्वलदग्रिधूमवलयेव पिङ्गला ॥ 6.175 ॥  
प्रतिपद्य कृष्णरजनीमयं वपुर्गिरिकन्यकेव तव नोज्झति क्षणम्।  
स्फुटकालकूटविषधूसरप्रभापटलच्छलेन प्टथुकण्ठमण्डलम् ॥ 6.176 ॥  
दहने पुरां क्षितिरथस्य चक्रतां गमितं त्वया शिशिररश्मिमण्डलम् ।  
प्रतिबद्धलक्ष्ममलिनोदरच्छविस्फुटनाभिरन्ध्रमिव नाथ लक्ष्यते ॥ 6.177 ॥  
बहुशो व्यचतीतगणनेषु विष्टपप्रलयागमेषु सुरनाथ संभृतम्।  
ग्रहचक्रवालममलं करोति ते स्फटिकाक्षसूत्रवलयप्रयोजनम् ॥ 6.178 ॥  
स्फुटकालकूटविषकूटकंधराकृतनीरभारगुरुवारिदभ्रमः।  
उपदेशलाभरभसादिवाग्रतस्तव नाथ नृत्यति कुमारचन्द्रकी ॥ 6.179 ॥  
करणाङ्गहारविधिभिः सविस्तरैः सकलासु शंकर निशासु नृत्यता।  
क्रियते त्वयानुकृतिरात्मनो विभो सचराचरं जगदवाप्य तस्थुषः ॥ 6.180 ॥  
प्रतिपन्नगोत्रघटनः कृतस्थितिः पितृसद्मनि त्वमनिशं समातृके।  
भगवन्ननादिरज इत्यपि स्फुटं पुरुषः पुरातन इति प्रगीयसे ॥ 6.181 ॥  
तव पादपद्मनखदर्पणोदरप्रतिबिम्बितैरपि लघूकृतात्मभिः।  
अधिगम्यते हर महत्त्वमानतैः सकलातिशायिसुरदैत्यमण्डलैः ॥ 6.182 ॥  
ससुरासुरस्य जगतः शरण्यतां भवतो गतस्य चरणाम्बुजद्वयम्।  
जनता नमत्यवनतापि कुत्रचिद्ध्रुवमाशुशुक्षणिशिखेव नैत्यधः ॥ 6.183 ॥  
क्षितितोयमारुतकृशानुभानुमद्गनामृतांशुयजमानमूर्तये।  
भवते मतिध्वनिविकल्पगोचरव्यतिवृत्तरूप परमात्मने नमः ॥ 6.184 ॥  
सुधियोऽपि नाथ मतिशब्दगोचरास्त्वयि न स्तितिं विदधतीह कल्पनाः।  
गुणलेशसुक्तिषु यतः स्तुतो मया सतृषापि तद्व्यवसिताद्विरम्यते ॥ 6.185 ॥  
अतिदूरवृत्तिरपि येन दृश्यसे नहि रूप्यसेऽन्तिकगतोऽपि येन वा।  
प्रतिजृम्भते सुरगुरोरगुग्रहः स विपर्ययश्च तव केन हेतुना ॥ 6.186 ॥  
अथवास्तु तावदिदमद्भुतास्पदं तव चेष्टितं प्रतिघशून्यसंविदः।  
शृणु यन्निधाय मनसि व्यपाश्रिताः शरणं भवन्तमजमव्ययं वयम् ॥ 6.187 ॥  
सुखमेकदा स्थितवतो हिमाचले स्मितभिन्नवक्त्रपरिहासपेशलम्।  
गिरिकन्यया निभृतवतो प्टष्ठतः करपङ्कजस्थगितमुक्तचक्षुषः ॥ 6.188 ॥  
सहसा विलोचनविनाकृतं पुरा पुरुषं पुराणपुरुषाच्वदुत्थित्म् ।  
क्षयकालकालरजनीमुखोच्छ्वसत्तिमिरौघबीजमिव नाथ शुश्रुम ॥ 6.189 ॥ (युग्मम्)  
कृतया तदान्धक इति स्फुटार्थया स जगत्त्रयप्रथियताथ संज्ञया।  
तनयार्थिने दितिसुताय दुश्चरं चरते तपोऽत्र समये ददे त्वया ॥ 6.190 ॥  
अभिगम्य वृद्धिमथ तस्य मन्दिरे स मनोरमाङ्कपरिवृत्तिलालितः।  
उपचक्रमेऽन्धतमसच्चिदोन्मुखश्चरितुं सुदुश्चरमनर्गलं तपः ॥ 6.191 ॥  
चिरकालसंभृतिमता प्रसेदुषस्तपसा स लब्धनयनः स्वयंभुवः।  
प्रतिमल्लतारहितदेवदानवं जगतां प्रभुत्वमनपायमासदत् ॥ 6.192 ॥  
दलितान्धकारनिकरं मरीचिभिस्तदुरः स्थले स्तितिमवाप्य वैष्णवम्।  
स्फुरदर्कमण्डलमिवास्तसानुनि व्रजति स्म चक्रमपि निष्प्रतापताम् ॥ 6.193 ॥  
तेनोर्जितेन विजितस्य हरेरमर्ष-  
घर्माम्बुशीकरकणावलिराहवेषु।  
वक्त्रं ममार्ज विकटभ्रुकुटीविभङ्ग-  
च्छायामलीमसमिवाविरलं गलन्ती ॥ 6.194 ॥  
सोऽस्माकमीश करदीकृतलोकपाल-  
लक्ष्मीसमाकुलितशेखरशासनश्रीः।  
बन्दिग्रहं व्यधित केतनकाननाग्र-  
नित्यानुबन्धयुगपत्स्थितिबन्धहेतोः ॥ 6.195 ॥  
तत्प्राप्तकालमिह यत्कुरु तत्त्वमन्व-  
गायात एव हरिरेष सलोकपालः।  
संसारसागरमपि स्फुटमुत्तितीर्षी-  
रेकः प्लवस्त्वमनघः किमुतार्तिदुःखम् ॥ 6.196 ॥  
इति वचनमुदीर्यावाङ्युखे तत्र तूष्णीं  
स्थितवति कृतपूर्वाभ्यागमानां तदानीम्।  
सपदि गणपतीनां क्रोधलीलाप्रवृत्तिः  
करतलमलनेन क्षुण्णरत्नोर्मिकासीत् ॥ 6.197 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये भगवत्स्तुतिवर्णनो नाम षष्ठः सर्गः









\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्**


***सप्तमः सर्गः।***





क्रूरक्रुधामथ कराभिहतांसकूट-  
मुल्लासितब्रुकुटि दन्तविघट्टितौष्ठम्।  
तेषामनेकविधघोरविकारचेष्ट-  
माताम्रदृष्टि सदसि स्फुरितं तदासीत् ॥ 7.1 ॥  
विन्यस्तपादभरकम्पितकुट्टिमाग्र-  
माघट्टनाविघटितामलमौलिबन्धम्।  
क्रोधः सभां न्यविशताङ्गदकोटिलग्न-  
विस्रस्तकोमलदुकूलदशं स्मरारेः ॥ 7.2 ॥  
वक्षः स्थले गणपतेः कुपितस्य हार-  
च्छेदोच्चलद्बहलमौक्तिकपङ्क्तिराधात्।  
प्राग्विद्रुताङ्कशरणागतशत्रुलक्ष्मी-  
स्वेदोदबिन्दुबिसरच्छुरितेव शोभाम् ॥ 7.3 ॥  
छायां किरन्मलिनिताम्बरदिग्विभागा-  
माविर्भवद्भ्रुकुटिभङ्गभयानकेन।  
वक्त्रेण कालमुसलः सकलारिलोक-  
संहाररात्रिघटनामिव कर्तुमैच्छत् ॥ 7.4 ॥  
संरम्भगर्भगुरुमन्युमनाश्चकार  
हुंकारभैरवरवं युधि वीरभद्रः।  
भागान्तरालकुहारप्रतिशब्ददीर्घम् ॥ 7.5 ॥  
उद्धामरोषभरनिर्भरभैरवीय-  
भीयन्त्रणारहितहुंकृतनादसान्द्राः।  
अंसस्थलाभिहतिताररवा भटानां  
संधिं कथंचिदभिदन्न दिवस्प्टथिव्योः ॥ 7.6 ॥  
चिक्षेप पाणिकमलेन रुषा विलूय  
विष्यन्दिसान्द्रमकरन्दविलीनभृङ्गाम्।  
कण्ठस्रजं रतरसागतशत्रुलक्ष्मी-  
लीलाविघातरभसादिव मेघनीलः ॥ 7.7॥  
क्रूरक्रुघ- करतलेन ललाटपट्ट-  
मापाटलं मलयतः सदसि त्रिमूर्तेः।  
आलक्ष्यतोपरि तृतीयविलोचनस्य  
भ्रूमञ्जरीव नवधूमशिखोत्पतन्ती ॥ 7.8 ॥  
जिह्मीभवद्भ्रुकुटिपाटलरागदृष्टि-  
तिर्यग्विवृत्तवदनं हसितांशुगौरः।  
शौर्योष्मणा प्रथितसारनिरर्गलेन  
भस्मीभवन्निव भुजः शिखिनालुलोके ॥ 7.9 ॥  
वक्रं दधद्दशनदंशभयादिवाशु  
कम्पाकुलाधरदलस्थिति वज्रमुष्टिः।  
दोर्दण्डमाहत करेण सुरारिभङ्ग-  
संरम्भरागविकसत्पुलकप्रबन्धः ॥ 7.10 ॥  
श्वासानिला नतमुखस्य कराभिघात-  
भिन्नावनिप्रकटरन्ध्रपथप्रविष्टाः।  
पातालगर्भनलिनीमनलस्य चक्रु-  
रुद्धूतशेषफणपाण्डुरपुण्डरीकाम् ॥ 7.11 ॥  
उत्तंसपुष्पनवेकेसरसान्द्रधूलि-  
पिङ्गीकृतो मधुमदेन पपात भृङ्गः।  
निर्मथ्नतः सपदि भृङ्गिरिटेर्ललाट-  
मूर्ध्वाक्षितारक इवाग्निशिखापिशङ्गः ॥ 7.12 ॥  
रोषारुणीकृतदृशो नडकूबरस्य  
हुंकारधूमपटलीं मुखरन्ध्रभागात्।  
दैत्याधिराजकवलीकरणादरेण  
कृत्यामिवैक्षत जनः सहसोत्पतन्तीम् ॥ 7.13 ॥  
कण्ठावलम्बिमकरन्दरसातिपान-  
विस्रम्भमन्थरविलीनशिलीमुखौघा।  
दृप्तारिसंगरजलाशयकुञ्जरस्य  
भाति स्म शृङ्खलमिवोत्पलदाम जिष्णोः ॥ 7.14 ॥  
निर्यन्नखांशुसलिलौघकृताभिषेक-  
मेकं सहाचमनघं युधि मन्यमानः।  
बाहुद्रुमं करतलेन पराममर्श  
दुर्दर्शमूर्तिरथ कर्शितसर्वलोकः ॥ 7.15 ॥  
प्रेङ्खल्ललाटकषणोत्थितसान्द्रधूम-  
लेखानुषह्गकृतलग्नकबन्धमोहम्।  
तिग्मांशुबिम्बमसुदर्शदकर्शितश्रीः ॥ 7.16 ॥  
अन्योन्यगाढमलनेन रराज धूम-  
वर्तिच्छटा करपुटाद्वियदुत्पतन्ती।  
ईषद्विनिद्रदलमण्डलपुण्डरीक-  
कोषोदराद्भ्रमरपङ्क्तिरिवाग्निकस्य ॥ 7.17 ॥  
क्रोधेश्वरस्य च किरीटकपालपङ्कि-  
रूर्ध्वेक्षणानलशिखापटलावमर्शात्।  
संहारभानुकरतापितशैलकूट-  
टांकारताररवमस्फुटदुत्तमाङ्गे ॥ 7.18 ॥  
निःशेषमाकुलितशेषशरीरनाल-  
माघूर्णमानविकटाभ्रपलाशखण्टम्।  
चण्डेश्वरस्य सरुषो भुवनारविन्द-  
मुष्णोष्णनिःश्वसिततापवशेन मम्लौ ॥ 7.19 ॥  
सस्वेदशीकरमकम्पत तालकेतु-  
राताम्रतालुतलभीषणजृम्भवक्त्रः।  
संकल्पनिर्जितपरःस्थितवैरिलक्ष्मी-  
गाढोपगूहनवशादुत तीव्रमन्योः ॥ 7.20 ॥  
तिर्यग्विवर्तितमुखस्य लुलायकेतो-  
र्हासच्छटाधवलभास्मनभक्तिचित्रः।  
बाहुर्जयद्विरदहस्त इवारराज  
पीनांसकूटविकटोन्नतकुम्भपीठः ॥ 7.21 ॥  
सस्यन्दिरे सदसि घर्मजलानि सान्द्र-  
सिन्दूरताम्रमुखरागरुचः प्रकोपात्।  
संदेहितेन्दुकिरमाङ्कुरगौरतार-  
हाराच्छबिन्धुपटलानि सुनन्दकस्य ॥ 7.22 ॥  
चण्डे च चुक्रुधिषि तच्चरणातिभार-  
खेदाकुलोन्नमितपीवरदीर्घदोष्णा।  
शेषेण कुञ्चितकरालफणासहस्र-  
विस्रंसिनी क्षितिरभारितरां कथंचित् ॥ 7.23 ॥  
क्रुद्धं मूरपतिकेतनमंशुजालै-  
र्न द्वादशापि ककुभः परिदीपयन्तः।  
संहारवासरमिवातनुदुर्निरीक्ष्य-  
रूपं विलोचनसहस्ररुचो न चक्रुः ॥ 7.24 ॥  
क्षुण्णाङ्गदारुणशिलाशकलोत्थसान्द्र-  
धूलिच्छटापटलकुङ्कुमपङ्कचर्चा।  
पञ्चाक्षकोपविकृतिः कृतमण्डनेव  
सस्वेदशीकरकणोत्करमौक्तिकासीत् ॥ 7.25 ॥  
दिण्डेः स्फुलिङ्गकणिकाः सरुषः किरद्भि-  
रन्योन्यपाणिमलनोत्थितधूमदिग्धैः।  
नाप्लोषि धूर्जटिसदः कथमप्यथौर्व-  
संवादितां विदधतः परूषाक्षिपातैः ॥ 7.26 ॥  
विष्यन्दमानघनघर्मकणावकीर्ण-  
मुच्छ्वासिकुङ्कुमविलेपनमग्निधाम्नः।  
विभ्रान्ततारकविशङ्कटशातकौम्भ-  
शैलाधिराजकटकश्रियमाप वक्षः ॥ 7.27 ॥  
निष्पिष्टहारविधुतोद्धतधूलिपुञ्ज-  
भस्मच्छटाभिररुणच्छविलोचनश्रीः।  
क्ष्मामण्डलं ज्वर इवाकुलयांचकार  
दुर्वारकोपविकृतिः सदसि त्रिमूर्धा ॥ 7.28 ॥  
भास्वत्फणामणिकणोल्बणवह्निचूर्णा-  
कल्माषिताम्बरतलान्मुखरन्ध्रभागात्।  
वल्मीककूटकुहरादुरगा इवाग्रि-  
केतोर्निरीयुरथ हुंकृतधूमदण्डाः ॥ 7.29 ॥  
आमर्दकस्य सुरवैरिविमर्दिनोऽपि  
दिक्कामिनीमुखनवाकगुरुपत्त्रलेखा।  
हुंकारधूमपटली भुवनारविन्द-  
कोषोदरभ्रमरपङ्क्तिरधत्त शोभाम् ॥ 7.30 ॥  
क्रोधावपिष्टशशभृत्किरणच्छटाच्छ-  
हारावलीविवलिताग्निशिखस्य धूलिः।  
संरम्भविभ्रमदिशामुखजृम्भमाण-  
लक्ष्मीकपोलतलरोध्ररजश्छटासीत् ॥ 7.31 ॥  
ज्योतिष्मतः शिखिशिखानिकुरुम्बपिङ्ग-  
जिह्मोत्कटभ्रुकुटिभङ्गभयंकरत्विट्।  
साम्भोभरस्थिरतडिद्गुणमेघशोभि  
वक्त्रं विलोक्य सभया बिभयांबुभूवे ॥ 7.32 ॥  
तारस्य तारतरहुंकृतिरोषगर्भां  
विन्यस्यतोऽग्रिकपिशां दृशमाशु तिर्यक्।  
तत्तापयोगगलितातनुपत्त्रभङ्ग-  
हमाङ्गदांसशिखरो भुजदठण्ड आसीत् ॥ 7.33 ॥  
निःशेषमेककवलग्रहसौष्ठवेन  
मृत्योरिव त्रिभुवनं-सरुषो जिघत्सोः।  
जृम्भाविकासि वदनं विकरालजिह्व-  
मालोक्य संसदि विजह्वलुरस्य लोकाः ॥ 7.34 ॥  
निःशङ्कहुंकृतकृशानुकणावकीर्ण-  
विस्तीर्णताम्रतलतालुविजृम्भमाणम्।  
संध्यापिशङ्गमरूणांशुशिखावमर्श-  
शोणग्रहं नभ इवोर्जितवक्त्रमासीत् ॥ 7.35 ॥  
जृम्भाविकासि मुखमग्निमुखस्य ताम्र-  
जिह्वाकरालविकटस्फुटदन्तमालम्।  
रेजेऽम्बरीषमिंव निर्गतवह्निहेति-  
पङ्क्तिप्रतिष्ठधवलोदरलाजगर्भम् ॥ 7.36 ॥  
दीर्घं विनिःश्वसति तिन्दुकिनीप्रसून-  
विस्पष्टपाटलदृशि त्रिशिखे समन्यौ।  
आसन्नमेव भुवनप्रलयावतार-  
माबद्धवेपथुरमन्यत राजलोकः ॥ 7.37 ॥  
केयूरचक्रदलनोच्छलदिन्द्रनील-  
खण्डावली करतलाभिहतांसभित्तेः।  
कालस्य कुट्टिमतलाम्बुरुहोपहार-  
गन्धाकुलभ्रमरसंहतिविभ्रमाभूत् ॥ 7.38 ॥  
संचूर्णिताङ्गदकरालकराहतांस-  
कूटोत्थनिष्ठुरविरावविपूरिताशम्।  
अक्रोधि बोधितसुरासुरचक्रवाल-  
संहारदुर्धरपराक्रममन्तकेन ॥ 7.39 ॥  
चण्डाननस्य करताडनखण्ड्यमान-  
केयूररत्नकणकोणकणत्कृतिश्रुत।  
दैत्यक्षयाधिकसरोषकृतान्तदन्त-  
संघट्टभैरवरवानुकृतिं चकार ॥ 7.40 ॥  
आघातभग्रविकटव्रणकंघरांस-  
कूटोच्छलच्चितिलिताङ्गददोः प्रचण्डः।  
मृत्योरिव प्रतिकृतिः स चुकोप कोप-  
कम्पाकुलोत्पुलकपीनकपोलभित्तिः ॥ 7.41 ॥  
चक्रायुधं सपदि चुक्रुधिवांसमंस-  
कूटावमर्दमृदितोर्मिकपाणियुग्मम्।  
संहारभास्करदुरीक्ष्यमुखं निरीक्ष्य  
नो सस्मरुः स्वमपि जातभियः सुरौघाः ॥ 7.42 ॥  
चक्रे दिशो दितिसुताहवसावहेल-  
हासोल्लसद्दशनदीधितिचक्रवालः।  
व्यङ्ग्याहितप्रलयपैशुनजृम्भमाणा-  
काण्डे (?) तरूत्थकुसुमा इव नीलवज्रः ॥ 7.43 ॥  
संरम्भिणः शिखितमस्य पुरः प्रकीर्णां  
हुंकारवह्निकणसंततिमत्तुमैच्छत्।  
क्रीडाशुकः शिखिभुवः परिपाकताम्र-  
पिण्डीरपिङ्गकणशङ्कि विमुग्धचेताः ॥ 7.44 ॥  
पिङ्गेक्षणस्फुरदकल्पमरीचिवल्ग-  
दुल्काग्निदाहभयविक्लवतामिवाप्तम्।  
भ्रूभङ्गपुञ्जितमधत्त ललाटपट्ट-  
माघट्य कुट्टिमतलं चरणेन नन्दी ॥ 7. 45 ॥  
उत्तानवक्त्रकुहरोत्थितयाट्टहास-  
हासत्विषा कलुषया बिभरांबुभूवे।  
प्रेङ्खत्यनर्गलरसातलगर्भनिर्य-  
दिन्दुप्रभाधवलशेषशरीरलक्ष्मीः ॥ 7.46 ॥  
रोमाञ्चपूरितविकम्पिकपोलभाग-  
मुद्वर्तमानपुटतारविपाटलाक्षम्।  
वक्त्रं विदष्टविकटौष्ठविकृष्टनास-  
मुद्भ्रूविभङ्गमभृतारुणमभ्रकेतुः ॥ 7.47 ॥  
संप्राप्य संनहनमाहवगाढराग-  
मुज्जृम्भितः सपदि रोष इवैष साक्षात्।  
पातालगह्वरगभीररवावमर्द-  
पार्ष्णिप्रहारविधुरामचकम्पदुर्वीम् ॥ 7.48 ॥  
पर्यन्तभागविलसत्पुलकं बभार  
हेतिव्रणं सघनघर्मजलं जयन्तः।  
स्तोकावशिष्टजलतीरविरूढबाल-  
शष्पाङ्कुरह्रदसरूपमुरः स्थलेन ॥ 7.49 ॥  
व्यावृत्तिवेगविशरारुकरालहार-  
तारावकीर्णमणिकुट्टिमप्टष्टभागः।  
विस्रंसितोडुगणशारितभूमिपीठ-  
संहारमारुतविलासमंसावलासीत् ॥ 7. 50 ॥  
सामर्षहर्षभरपार्षदपार्ष्णिपाणि-  
लीलाभिघातविधुरा धरणी रराण।  
पातालतालुनि ससंभ्रमनागभीरु-  
गर्भप्रगल्भविनिपातनघोरघोषम् ॥ 7.51 ॥  
केयूरचक्रनिकरैस्त्रिदशाधिपाना-  
मंसावमर्दपतितैर्मणिकुट्टिमोर्वी।  
रेजे पुरंदरकरेरितवज्रपात-  
विच्छिन्नपक्षतिपुटैरिव भूधराणाम् ॥ 7.52 ॥  
दैत्यप्रतापशिखिशान्तिमिव क्षणेन  
कर्तुं विशङ्कटललाटतटस्थलीम्यः।  
ते धर्मशीकरकणप्रकरान्सलील-  
माकृष्य कर्कशरुषश्चकरुः कराग्रैः ॥ 7. 53 ॥  
जृम्भाविकासघटनाविकटैरपाङ्ग-  
पर्यन्तनिर्यदतनुज्वलनस्फुलिङ्गैः।  
वक्त्रैर्गणाधिपतयः सरुषः क्षणेन  
दिक्चक्रमग्रसिषतेव करालदंष्ट्रैः ॥ 7. 54 ॥  
तेषां विवर्तनभरेण परस्परांस-  
कूटावघट्टघटनादलिताङ्गदानाम्।  
सस्रंसिरे विकटकुट्टिमसीम्नि रुग्ण-  
बन्धाः सरोषकरपेषभियेव हाराः ॥ 7.55 ॥  
लीलावलोकितकरालकृपाणपट्ट-  
पर्याकुलोत्पुलककञ्चुकलोकपालम्।  
निष्प्रक्रमं प्रचुकुपे कपिलैः कपोल-  
भागैः कपालिसदसीति गणाधिनाथैः ॥ 7.56 ॥  
प्रत्यासीदत्पार्षदश्वासहेलाक्षिप्तक्ष्माभृत्कूटटांकारघोरा।  
गौरीभर्तुः क्लिष्टसत्त्वा सबा सा दध्रे कल्पापायवेलानुकारम् ॥ 7.57 ॥  
विस्पष्टमुष्टिकरसंकरपिष्टहार-  
मुक्ताफलोद्धतपरागविपाण्डुराग्रैः।  
मेघावसानसमयैरिव नाकसद्भि-  
रस्तोककोपरचितस्थितिभिर्बुभूवे ॥ 7. 58 ॥  
अन्योन्यपाणिमलनक्षतपद्मराग-  
रत्नोर्मिकोद्धतपरागकणैश्चकार।  
ब्राह्मी जगत्कपिशिताखिलदिक्प्रभात-  
वेलेव फुल्लकमला करधूलिपुञ्जैः ॥ 7. 59 ॥  
क्रोधोद्गताकृशकृशानुशिखासहस्र-  
निर्यासभास्वरितरूक्षकटाक्षमोक्षैः।  
त्र्यक्षाकृतिः क्षममदीपि जगत्त्रयोल्का-  
दण्डैरिव त्रिदशसंभ्रममाक्षिपद्भिः ॥ 7. 60 ॥  
चक्रं सुरहितचमूगलचक्रवाल-  
च्छेदाभिलाषरभसाद्भ्रमयांचकार।  
चण्डी करालसरलाङ्गुलिकोटिभाग-  
लग्नं करे श्रवणपूरमिवाजिलक्ष्म्याः ॥ 7. 61 ॥  
दलितमसुरचक्रक्रोधसंरम्भगर्भं  
करकमलविदर्भं वैष्णवी तत्र दध्रे।  
विगलितमकरन्दं पद्मरागोर्मिकाग्र-  
क्षतिविधुतपिशङ्गच्छायधूलिच्छलेन ॥ 7. 62 ॥  
भ्रुकुटिकुटिलितभ्रूविभ्रमव्याजचञ्च-  
च्चटुलमधुपवेणीबन्धमाधत्त ताम्रम्।  
मुखमखिलविपक्षक्षोदसंरम्भलक्ष्मी-  
करकिसलयलीलापङ्गजं भद्रकाली ॥ 7.63 ॥  
इत्थं हारोद्दलनविगलत्तारमुक्ताफलौघ-  
ज्योतिस्चक्राक्रमणशबलान्कुर्वती दिग्विभागान्।  
सा वेलेव क्षुभितविषमा रत्नराशेस्तदानीं  
स्ताणोर्गर्जद्गणपतिशतोल्लोलजाला सभासीत् ॥ 7. 64 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानक श्रीरत्नाकरस्य कृतौ रत्नाङ्के हरविजये महाकाव्ये सभाक्षोभवर्णनो नाम सप्तमः सर्गः।  
  







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***अष्टमः सर्गः।***





इत्थं गणाधिपतिकोपकृशानुसान्ति-  
हेतोरिवेन्दुमणिहारलतागुणेषु।  
मुञ्चत्सु शंकरकिरीटकरालचन्द्र-  
खण्डांशुपातवशतः शुचिवारिवर्षम् ॥ 8.1 ॥  
प्रालम्बमौक्तिकपरीस्फुरदंशुजाल-  
ज्योत्स्नातपच्छुरणपाण्डुरितान्तरासु।  
पीतारिपक्षशशिशुभ्रयशःक स्विवासि-  
यष्टिष्वनेकभटपाणितलस्थितासु ॥ 8.2 ॥  
माणिक्यकन्दुकममन्दरवीन्दुबिम्ब-  
शोभाधरं करतलाग्रविवर्तनाभिः।  
आलानितस्य भुजकल्पतरौ विधान-  
पिण्डं दिशन्निव पराक्रमकुञ्जरस्य ॥ 8.3 ॥  
पर्यङ्कबन्धघटनाविकटेन काल-  
कायाश्रिया विषधरेण परीतमूर्तिः।  
पर्यन्तवर्ति दलिताञ्जनधूलिपुञ्ज-  
सच्छायसिन्धुपरिखक्षितिमण्कडलश्रीः ॥ 8.4 ॥  
आकृष्य कालमुसलो मुसलं सलील-  
मामांसलांसशिखरस्खलदुत्तरीयः।  
वाक्यं निरर्गलमुदाहरदभ्रनाद-  
साशङ्कताण्डवितषण्मुखनीलकण्ठम् ॥ 8.5 ॥ (पञ्चभिः कुलकम्)  
येषामवस्तुविषयः प्रथितः किलात्म-  
लाभ परस्परकृतः प्लवमानवृत्तिः।  
दूरं व्यतीत्य निखिलान्खलु तान्विकल्पा-  
ञ्शब्दांश्च यः स्थितिमसंकरमूर्तिरापत् ॥ 8.6 ॥  
येनासकृत्प्रलयकालनिशावतार-  
प्रारब्धताण्डवनिरर्गलडम्बरेण।  
उत्क्षिप्तमम्बरमिवापरमूढसांध्य-  
रागं विनिर्गलदसृग्द्विपचर्म बभ्रे ॥ 8.7 ॥  
यस्याभ्रसिन्धुसलिलोर्मिघटासमीर-  
पर्यस्तमूलपरिवर्तिकिरीटचन्द्रम्।  
छेदाभियुक्तकरजाग्रमिवैति लक्ष्मी-  
मद्यापि मूर्ध्रि परमेष्टिशिरः कपालम् ॥ 8.8 ॥  
यस्याद्रिराजसुतया रतिमण्डलेषु  
विन्यस्तयावकरसः करजः सलीलम्।  
हेलाविलूननालिनासनवक्त्रनाल-  
विष्यन्दिसान्द्ररुधिरार्द्र इवालुलोके ॥ 8.9 ॥  
संध्यासु यस्य नयनाग्निशिखासहस्र-  
सीमन्त्यमानतिमिरं सुरवर्त्म धत्ते।  
पर्यन्तवर्तिसलिलस्फुरदौर्ववाह्नि-  
हेतिप्रकाशकपिशोदरसिन्धुलीलाम् ॥ 8.10 ॥  
यस्योर्ध्वलोचनमनिन्धनधूमराशि-  
रध्यास्त एतदनपेक्षिरेणुलक्ष्मा।  
अक्षुण्ण एव दहनः स्खलदुत्तमाङ्ग-  
गङ्गाजलोक्षणशमानुगुणएतरार्चिः ॥ 8.11 ॥  
यस्य व्यलोक्यत सूरैः पुरदाहकाले  
हेलोर्ध्वकृष्टमभिसंहितसाग्निबाणम्।  
बाणासनं सरलसङ्गभुजंगघोण-  
भास्वत्तृतीयनयनभ्रुकुटीकरालम् ॥ 8.12 ॥  
लीलाकिरातवपुषो ददृशे शरीर-  
च्छाया च यस्य रभसेन वनेचरौधैः।  
अन्तर्निगूढगलगोचरकालकूट-  
कूटप्रभापरिणतेरिव मेचकश्रीः ॥ 8.13 ॥  
मुक्तेऽपि कारणकिरातवपुष्युदग्नि-  
नेत्रप्रभारुणितमौक्तिकहारलेखम्।  
यस्याद्रिराजदुहिताभिमुखी बभार  
गुञ्जाफलस्रगुपगूढमिव स्तनाग्रम् ॥ 8.14 ॥  
माधुर्यमक्षतगुणं दधतं रसस्य  
संक्षोभिताखिलसुरासुरचक्रवालम्।  
अक्षुण्णमेव मकरध्वजमूर्ध्वचक्षु-  
रौर्वानलः सपदि यस्य विभोरधाक्षीत् ॥ 8.15 ॥  
न श्पृश्यतेऽपि कमलप्रभवो यदीय-  
मायाकवाटपुटपाटनपादवेन।  
अस्मिन्प्रभौ त्रिभुवनस्य निकारलेश-  
संभावनापि कुरुते परतोऽनुतापम् ॥ 8.16 ॥ (एकादशभिः कुलकम्)  
अस्याहवे क इव शूलमिदं सहेत  
शाखानलक्वथनदुःस्थितसागराम्भः।  
बिभ्रज्जगत्कवलनोत्थितकालरात्रि-  
कोपोत्कटभ्रुकुटिभङ्गभयंकरत्वम् ॥ 8.17 ॥  
एतत्करास्पदमरालशिखाकराल-  
शाखान्तरालतरलानलविस्फुलिङ्गाः।  
एतस्य मुञ्चति जगत्क्षयकालवह्नि-  
बीजच्छटा इव दिशो दश शारयन्तीः ॥ 8.18 ॥  
पश्यत्सु भीतिविधूरं विबुधाधिपेषु  
तीक्ष्णाग्रकोटिकरजक्रकचेन कोपात्।  
अस्योत्तमाङ्गमरविन्दसदोऽप्यमन्द-  
मुच्छिन्दतः सदसि कः प्रतिबन्धकोऽभूत् ॥ 8.19 ॥  
दंष्ट्राकरालमुखकंदरकोटिभाग-  
हेलाविदारितगजासुरघोरमूर्तिः।  
पञ्चाननत्वमनघं सुरसिंह एष  
चूडाशशाङ्ककलिकासटया बिभर्ति ॥ 8.20 ॥  
अस्य स्थिता शिरसि शेखरचन्द्रखण्ड-  
संपर्कशीततरतुङ्गतरङ्गभङ्गा।  
उद्दामधामरविशोषितसप्तसिन्धौ  
संशोषमेति न जगत्प्रलयेऽपि गङ्गा ॥ 8.21 ॥  
अस्य क्षयेष्वलिकलोचनतीव्रवह्नि-  
तापस्फुटत्कनककर्परदर्पणाग्रे।  
विस्पष्टमद्रितनया वदनं विलोक्य  
पद्मासनाण्डमखिलं सफलीचकार ॥ 8.22 ॥  
संवर्तकालरजनीषु विजृम्भमाण-  
मस्यालिमेचकरुचि स्फुरदेतदास्यम्।  
विश्वं विशत्प्रलयमेति तदन्धकार-  
बीजायमानमभितो दिशि दक्षिणस्याम् ॥ 8.23 ॥  
दूरेऽथवैष विषयीकृतसप्तलोक-  
दुःखानलप्रभवभावविकारशून्यः।  
आस्तामशेषमहदादिविशेषनिष्ठ-  
विश्वोदयस्थितिविनाशदशैकहेतुः ॥ 8.24 ॥  
लक्ष्मीमपूरितपदत्रय एव दैत्य-  
नाथस्य संप्रति बलेरिव शार्ङ्गपाणिः।  
पश्यत्सु दानवभटेष्वहमाक्षिपामि  
चक्रांशुपिञ्जरितपीवरबाहुदण्डः ॥ 8.25 ॥ (युगलकम्)  
क्षुन्दन्रिपोर्विघटमानदृढास्थिसंधि-  
बन्धांश्चमूपरिवृढानहमूढरीढः।  
कालस्य किं मुसलतामधुना विधाय  
नाम्नो बिभर्मि युधि तत्पुरुषार्थतत्त्वम् ॥ 8.26 ॥  
पर्यन्तवर्तिजलराशितरङ्गभङ्ग-  
चीनांशुकारचितचञ्चलचीरचिह्नम्।  
क्ष्मामण्डलं करगृहीतसुमेरुदण्डो  
लीलातपत्रमिव किं सहसोद्धरामि ॥ 8.27 ॥  
दिक्सुन्दरीरुपदिहानमहानिभाग्भि-  
रच्छाच्छचन्दनरसैरिव मां यशोभिः।  
पश्यन्तु संप्रति भटा दृढपार्ष्णिघात-  
पर्यस्तहेमगिरिभग्नसुरारिसंस्थम् ॥ 8.28 ॥  
एको भुजः सरसचन्दनपङ्कदिग्धः  
कर्तुं क्षमो विरहिणीर्मम दक्षिणोऽयम्।  
कम्पाकुला मलयवायुपरिवाततायि-  
नारीलता गलितबाष्पकणौघपुष्पाः ॥ 8.29 ॥  
दिक्चक्रवालरभसग्रहणप्रगल्भ-  
दैत्यान्धकारनिकरव्यवधानमग्नाम्।  
भास्वानिवाशु दिवसच्छविमुद्धरामि  
जिष्णोः श्रियं रुधिरपाटलमण्डलाग्रः ॥ 8.30 ॥  
स्वेदच्छटार्द्रकरपिष्टकरालहार-  
धूलिच्छटारुधिरचन्दनपङ्कचर्चाः।  
नेष्यन्ति शोषमचिरान्मरुतो ममारि-  
बन्दीकरावधुतचामरमण्‍डलोत्थाः ॥ 8. 31 ॥  
कम्पाकुलीभवदनेकपलोकपाल-  
पालीकपालदलनोत्पुलकं कपोलम्।  
एकोऽपि कोपकपिलं दधदुत्कृपाण-  
पाणिः कृणोमि करुणाकृपणोऽरिचक्रम् ॥ 8.32 ॥  
गाम्भीर्यशालिषु रणाम्भुरुहाकरेषु  
मुक्त्वा गुणान्भवति किं करलग्नमन्यत्।  
पङ्कविला बिसलता इव दैत्यराज-  
सेना वृषाङ्क मम खण्डयतो विशङ्कम् ॥ 8.33 ॥  
संरम्भिणो मम विधूततमालखण्ड-  
च्छायासु दानववरूथवतीषु संख्ये।  
निस्त्रिंशयष्टिषु निदाघरुचेरिवासु  
तेजोऽधुना स्फुरतु तिग्मतरप्रतापम् ॥ 8.34 ॥  
बिभ्रत्यभीक्ष्णमतिशायि हि सौकुमार्यं  
शक्ता न कण्टककृतां क्षतिमेव सोढुम्।  
विस्मापिनी विनिदधातु निशतखङ्ग-  
धारापथेन पदमस्खलितं न लक्ष्मीः ॥ 8.35 ॥  
द्वारि श्रियो मम भुजार्गलदण्ड एष  
निःस्यन्दतां नयतु संप्रति संप्रहारे।  
अन्योन्यमात्तघटनावतनू कवाट-  
पट्टाविवोभयवरूथवतीनिवेशौ ॥ 8.36 ॥  
लीलावराह इव निर्वरपीवरांस-  
कूटस्फुरत्प्रविकटाङ्गद एव बाहुः।  
पर्यस्तकाञ्चनगिरिः क्षपयन्विपक्षा-  
नुज्जृम्भतां मम नवाम्बुदमेचकश्रीः ॥ 8.37 ॥  
अन्योन्यमत्सरदुरुत्सहबाहुदण्ड-  
दर्पोदयोद्धुरसुरासुरकृष्यमाणाम्।  
लक्ष्मीमुपेन्द्र इव मन्दरशैलमूर्ति-  
मेकः करोमि भुजपञ्जरसंनिबद्वम् ॥ 8.38 ॥  
स्वच्छं यशोनिवहमावहतु त्रिलोकी-  
लीलात्मदर्शमचिरेण विशेषतो मे।  
सङ्ग्रामधामनिहतातनुबाहुदण्ड-  
दर्पोद्धताहितचितारजसैव हस्तः ॥ 8.39 ॥  
शक्नोत्यनुग्रहमभीक्ष्णमपग्रहं च  
कर्तुं महान्हि महतः समये महस्वी।  
भानुः क्षये विपरिपूरयतीन्दुमाशु  
विच्छायतां च नयति प्रसभं प्रभाते ॥ 8.40 ॥  
अम्भोदराजिमलिनातनुकालकूट-  
लेखेन मन्मथरिपोः समवर्तिसीमा।  
कण्ठग्रहं समरवर्त्मनि पूर्वदेव-  
नाथस्य संप्रति करोतु ममासियष्टिः ॥ 8.41 ॥  
ते कूटशल्मलिविशङ्गटकण्टकौघ-  
तीक्ष्णाग्रनिष्ठुरनिकर्तुनिकृत्तकण्ठाः।  
नालोकिता प्रभुविपत्तिरितीव नाथ  
नृत्यन्तु संभृतमुदः समरे कबन्धाः ॥ 8.42 ॥  
आयोधने श्रवणतामविधूतकुम्भ-  
सिन्दूरधूलिपरिपाटलितं मदाम्भः।  
मुञ्चन्तु शोणितमिव प्रतिपक्षचक्र-  
सेनाविनाशपिशुनं गजगण्डमेघाः ॥ 8.43 ॥  
तस्याधुनैव पिशिताशनलोभलग्न-  
हेलोल्लसद्विकटकङ्कमुखैः शरीरात्।  
आकृष्टशक्तशकलौघशलाक्मस्तु  
सानाथ्यलग्नमिव नाथ शकुन्तचक्रम् ॥ 8.44 ॥  
किं वा मया भुवनकाननसीमदाह-  
दावाग्नयो रिपुचमूचमरीमृगेन्द्राः।  
तिष्ठन्त्यमी दितिजराजसमिज्जयश्री-  
केशग्रहोत्सुककरास्तव देव योधाः ॥ 8.45 ॥  
सर्वाकृताद्रिजलनिर्भरवारिगर्भ-  
गम्भीरभैरवरवोल्बणवारणासु।  
निर्वर्ण्यतां समरनिर्वरवीरभद्र-  
दुर्वारता वरद वैरिवरूथिनीषु ॥ 8.46 ॥  
शत्रूत्तमाङ्गशकलीकृतिमुच्यमान-  
रक्ताम्बुसेकसुकुमारतरादभीक्ष्णम्।  
खड्गालवलवलयात्सशिलीमुखौघ-  
सङ्ग्रामकाननतले चिरमुल्लसन्ती ॥ 8.47 ॥  
आश्रित्य शूरभुजपादपमिन्दुगौर-  
च्छायं यशःकुसुमराशिमुपादधाना।  
विस्तारिणी फलभरप्रसवैकहेतु-  
र्लक्ष्मीलता सपदि वृद्दिमुपैतु नूनम् ॥ 8.48 ॥ (युग्मम्)  
तेजस्विनः समुदिताः स्फुटमेकमेव  
धुर्यावलम्बनमिहोज्ज्वलयन्ति कार्यम्।  
संहारकालसविशेषरुचोऽतितीव्र-  
मुष्णत्विषो दिनमिवोदयदुर्निरीक्ष्याः ॥ 8.49 ॥  
आकर्णनाकुलघनध्वनिमोहमन्द-  
मन्दाकिनीपुलिनमन्दिरराजहंसम्।  
आकोपकम्पितसुरासुरचक्रवाल-  
मुक्त्वेति कालमुसलो वचनं व्यलंसीत् ॥ 8.50 ॥  
स वचनकुरुविन्दव्यञ्जितोद्दामधाम-  
व्यतिकरगुरुभास्वच्चित्तरत्नस्तदासीत्।  
सदसि गणपतीनां सूचितान्तर्विवक्षा-  
स्फुरदधरपुटानां वक्त्रविन्यस्तदृष्टिः ॥ 8.51 ॥  
अथ सकलतदीयोर्जस्विवास्यप्रपञ्च-  
श्रवणपुलकिताङ्गो वीरलोकश्चचाल।  
उपनतरणलीलानिश्चयास्फालितांस-  
स्फुटितरुचिररत्नच्छायकेयूरबाहुः ॥ 8.52 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानक श्रीरत्नाकरस्य कृतौ रत्नाङ्के हरविजये महाकाव्ये कालमुसलदण्ड व्याहृतिवर्णनो नामाष्टमः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***नवमः सर्गः।***





इति स्थिते वाक्यमुदीर्य दैत्यसङ्ग्रामकार्यैकरसे गणेन्द्रे।  
स्फुरद्विवक्षावलितांसकूटः प्रभामयः शान्तमिदं बभाषे ॥ 9.1 ॥  
यस्योद्धतान्विद्विषतः समूलघातं घ्नती योधजनेन नीतिः।  
अलब्धयुद्धोत्सवसंमदेन प्रज्ञापरिस्फन्दगुरुर्जगाहे ॥ 9.2 ॥  
सविभ्रमोल्लासितखड्गवल्लीघनान्धकारवृतदिङ्भुखेषु।  
एकाकिनैव भ्रमता सलीलं न येन भीतिर्ददृशे रणेषु ॥ 9.3 ॥  
अगाधसत्त्वास्पदतां गतेन शून्यत्वदोषाद्धृदयेन यस्य।  
विस्तीर्णतदालेशलवान्वयेऽपि न साम्यमाकाशमुपाजगाम ॥ 9.4 ॥  
अवेक्ष्य लक्ष्मीं विकचारविन्दे रसस्वती यस्य कृतप्रतिष्ठाम्।  
तत्स्पर्धयेवातनुसौकुमार्यं पर्याप्तशोभं मुखमध्युवास ॥ 9.5 ॥  
यस्याभियोगेषु रजंस्यनीकविमर्दजातानि दिशः प्रसस्रुः।  
निम्नावकाशेष्वपपूर्य कीर्तिसंचारयोग्यामिव कर्तुमुर्वीम् ॥ 9.6 ॥  
यो बाहुमत्यूर्जितवैरिवृन्दविमर्दरागोद्दुरमाहवेषु।  
सदैव बद्धास्पदराजलक्ष्मीस्पर्शादिवोत्कण्डकितं बभार ॥ 9.7 ॥  
येनाभयं निर्जयनम्रमूर्तेर्विद्वेषिणःसंयुगमूर्ध्नि दत्त्वा।  
हराट्टहासच्छविदिक्पुरंध्रीपट्टांशुकं चारु यशो गृहीतम् ॥ 9.8 ॥  
आकर्णकृष्टातनुचापमुक्ता निपेतिवांसो युधि यस्य बाणाः।  
विच्छिन्नजीवानि शरासनानि वपूंषि चारातिजनस्य चक्रुः ॥ 9.9 ॥  
प्रकाशिताशेषदिशेक्षणेषु कालाञ्जनं मत्सरिकामिनीनाम्।  
चिरं यशश्चन्द्रिकयान्धकारमारोप्य रोषादिव यस्य भग्नम् ॥ 9.10 ॥  
आभाषमाणस्य गभीरघोषं दन्तप्रभा तस्य मुखं तदानीम्।  
विभूषयामास विनिष्पतन्ती ज्योत्स्नेव बिम्बं परिपूर्णमिन्दोः ॥ 9.11 ॥ (दशभिः कुलकम्)  
अलं तवाभ्युन्नतधैर्यवृत्तेः संरम्भितामेत्य कृशेऽपि कार्ये।  
संभाव्यते किं कलविङ्कपक्षरवाभिघातेन कुलाद्रिकम्पः ॥ 9. 12 ॥  
ज्याकृष्टिचक्रीकृतकार्मुकस्य समाधिभङ्गे मदनस्य दीप्ता।  
तारेव संरम्भवतस्तृतीया विपत्करी यस्य बभूव दृष्टिः ॥ 9.13 ॥  
बिभर्ति गुर्वीं जगतो धुरं यः सर्गस्थितिप्रत्यवहारकार्ये।  
अस्मिञ्शरण्येऽपि सुरासुराणां स्थितेऽत्र वो ब्रूत किमाकुलत्वम् ॥ 9.14 ॥ (युग्मम्)  
मन्ये निमीलन्नयनारविन्दमेतद्विभोः पञ्चममस्य वक्त्रम्।  
जगद्धितादेव न किंचिदन्यद्ध्येयात्मनश्चिन्तयतीन्दुमौलेः ॥ 9.15 ॥  
विभाति हारोरगरत्नखण्डैरेष क्षयग्रस्तसुरासुरौघः।  
सर्गावतारप्रतिमुच्यमानैर्जीवलैरिवाद्याप्यविमुक्तण्ठः ॥ 9.16 ॥  
बिभर्ति नारायणमूर्तिरेष सर्वाङ्गसंधिप्रसृताः स्रवन्तीः।  
इतीव बद्धभ्रुकुटिस्तरङ्गैश्चकार केशग्रहमस्य गङ्गा ॥ 9.17 ॥  
तनोति भागान्तरकेशलग्नजीमूतनिर्मुक्तजलौघलक्ष्मीम्।  
कपालमालाकुहरोदरेषु सुरापगा नाकतलात्पतन्ती ॥ 9.18 ॥  
अम्बोदरश्यामलमर्धभागनिषण्णनारायणवक्त्रबिम्बम्।  
ललाटवेदीशिखिसान्द्रधूमच्छायापरामृष्ट इवैति लक्ष्मीम् ॥ 9.19 ॥  
सान्द्रीभवत्युत्कटकालकूटच्छायानुविद्धाञ्जनमेचकश्रीः।  
अव्यञ्जितानुल्बणभागसंधिः कण्ठान्तरस्य च्छविरुल्लसन्ती ॥ 9.20 ॥  
शिरः स्थलभ्रंशिसुरस्रवन्तीनिषेवणाभ्यागतहंसलीलाम्।  
शरीरभागान्तरपाणिपद्मबद्धप्रतिष्ठोऽञ्चति पाञ्चजन्यः ॥ 9.21 ॥  
स्थितिं विधत्ते सभया कथांचिद्वक्षः स्थलार्धे विनिमीलिताक्षी।  
विलम्बिहारेरगफूत्कृताग्निज्वालातडिद्विस्फुरणेषु लक्ष्मीः ॥ 9.22 ॥  
संप्रेरितार्धस्य च वक्षसोऽन्तः शरीरभागेण जगत्ससम्पम्।  
संपादयद्दीधितिचक्रवालं तुच्छत्वमागच्छति कौस्तुभस्य ॥ 9.23 ॥  
टङ्काहतोष्णद्युतिमण्डलोतद्थस्फुलिङ्गसंतान इवाभिरामः।  
हारोरगाणां फणरत्नखण्डस्तस्यैव धत्ते परिवारलीलाम् ॥ 9.24 ॥  
प्रक्षाल्यतेऽन्तर्विनिगूढनाभिह्रदप्रतिष्ठाम्बुजबीजकोषः।  
पीठः ससत्कारमिवाब्जयोनेः कुक्षिप्रविष्टोदधिवीचिभङ्गैः ॥ 9.25 ॥  
त्रयोऽपि लोकाः प्रतिपत्तुमैक्यमर्हान्ति मूर्त्योरनयोरितीव।  
विवक्षयोदेति निगूढसंधिभागा वलीनां त्रितयस्य लक्ष्मीः ॥ 9.26 ॥  
इत्येष मिश्रीकृतकैटभारिशरीरभागो विभुताविशेषम्।  
व्यनक्ति लोकत्रितयेऽप्यशेषमनन्यसाधारणतामुपेतम् ॥ 9.27 ॥ (दशभिः कुलकम्)  
ग्रासीकृतानन्तफणाप्रकाण्डैर्ज्वालाकलापैः स्फुरितं कृशानोः।  
विस्रब्धमारव्धसितारविन्दसहस्रहोमैरिव वाडवस्य ॥ 9.28 ॥  
ज्वालावलीभिः कलधौतशैलशिलोन्नताभिः कृततापयोच्चैः।  
गभीररन्ध्रोदरसंप्रविष्टकुलाद्रिकूटं स्फुटितं धरित्र्या ॥ 9.29 ॥  
विलीयमानासु हिमस्थलीषु तुषारशैलस्य वनानि दग्धुम्।  
टांकारतारारवरौद्रहेतिर्भवत्यवाप्तप्रसरः कथंचित् ॥ 9.30 ॥  
निर्वापणं रत्नलतांशुतोयैर्ज्वालावलीनामिव संविधित्सून्।  
दहत्यमन्दं सुरशाखिनोऽपि धूमच्छटासंशयितद्विरेफान् ॥ 9.31 ॥  
जटानिकुञ्जास्पदमिन्दुमौलेस्तच्छाययेव च्छुरितं कपालम्।  
ज्वालाकलापान्तरसंनिरुद्धं विनिर्दहत्युष्णमरीचिबिम्बम् ॥ 9.32 ॥  
शशाङ्कबिम्बं प्रथमावलग्नधूमच्छटाविभ्रमलक्ष्मलेखम्।  
विष्यन्दिसान्द्रामृतबद्धदुग्धधाराहुतिः प्लुष्यति विप्लुतार्चिः ॥ 9.33 ॥  
ताराकुलं सान्द्रशिखासहस्रताम्रातपापादितपिङ्गिमारात्।  
दहत्यलं शारितदिग्विभागस्फुलिह्गसंदोहविनिह्नुतं सत् ॥ 9.34 ॥  
माञ्जिष्ठरागारुणचामरौघविडम्बिभिर्भीतमरूद्विधूतैः।  
शिखाशतैस्तत्क्षणपार्श्वलग्नैर्दहत्यमन्दप्रसरः सुरेन्द्रम् ॥ 9.35 ॥  
चतुर्मुखस्यातनुकर्णिकाग्रकरालपर्यन्तविधूर्णितार्चिः।  
भस्मीकरोति क्षणदीप्ररूपपक्ष्मच्छदं विष्टरपुण्डरीकम् ॥ 9.36 ॥  
इति क्रमाद्भस्ममयंस्त्रिलोकीमनेकशोऽमुं प्रलयागमेषु।  
उद्धूलनाविभ्रमभूतिचर्चासंपादनेनोपचचार वह्निः ॥ 9.37 ॥ (दशभिः कुलकम्)  
रसातले गाढनिवेशिताङ्घ्रिः किंचिद्भराबन्धुरकंधराग्रः।  
ससौष्ठवं प्टष्ठपुटं बिभर्ति कूर्मः समारोपितमन्दराद्रिः ॥ 9.38 ॥  
अन्योन्यविद्धाङ्गुलिचक्रवालदोर्दण्कडमध्ये भ्रमतो मुरारेः।  
शैलस्य तत्पार्श्वविघट्टनेन प्रकोष्ठरत्नाभरणैर्विशीर्णम् ॥ 9.39 ॥  
विभान्ति संदानितदन्दशूकविकृष्यमाणस्य गिरेः सुधार्द्राः।  
विघूर्ममानप्रतिमाछलेन तरङ्गभङ्गा इव मथ्यमानाः ॥ 9.40 ॥  
आशीविषाकर्षणगाढकाषकृशीभवन्मध्यपरिच्युताभिः।  
शैलस्य निम्नान्तरवर्तिनीभिर्नितम्ब एवोपचितः शिलाभिः ॥ 9.41 ॥  
दैत्येन्द्रनिष्पीडितकण्ठपीठफुल्लत्फणामण्डलफूल्कृतोत्यैः।  
क्षयार्कबिम्बैरिव वीचचक्रमापीयते भोगिपतेः स्फुलिङ्गैः ॥ 9.42 ॥  
सुरासुराकर्षणघूर्णमानमन्थाचलाघातविशीर्यमाणा।  
तरङ्गपङ्क्तिः शरणार्थिनीव गृह्णाति वेगेन दिशश्चतस्रः ॥ 9.43 ॥  
उत्तस्थुषीं तोयनिधेश्च लक्ष्मीं चेतोविकल्पैः परिरिप्सुनारात्।  
आलिङ्ग्यते मन्दर एव गाढभुजोपपीडं गरुडध्वजेन ॥ 9.44 ॥  
वैकुण्ठदोर्दण्डदृढोपगूढा विवेपते मन्दरसैलमूर्तिः।  
कौशेयसंकासनितम्बभित्तिवस्रंसमानामलनिर्झराम्भाः ॥ 9.45 ॥  
क्षणं दधानामृतलाभगर्भविस्रम्भसंभावनविप्रलम्भम्।  
संवादितद्वल्गुगुणाभ्युदेति सुराधिपानां दयिता सरिस्रुत् ॥ 9.46 ॥  
उत्तिष्ठति प्रांशुनवप्रवालवल्लीनिवुञ्जग्रथिता मुहूर्तम्।  
लेखामला धूर्जटिजूटकोटिनिवासयोग्यामिव कुर्वतीन्दोः ॥ 9.47 ॥  
माणिक्यपुष्पोच्चयलग्ननारीकचाग्रसंक्रान्तमिवारुणत्वम्।  
प्रवालवल्लीललयेषु बिभ्रत्सलीलमुत्तिष्ठतिक पारिजातः ॥ 9.48 ॥  
क्षोदोच्छ्वसद्विद्रुमरेणुभङ्गो मुहूर्तलग्नः सुरवारणस्य।  
आलानलीनोन्नतशातकौम्भस्तम्भत्वमागच्छति मन्दराद्रिः ॥ 9.49 ॥  
निर्दह्यमानो भिषजेव किंचित्स्थानान्तरेष्वौर्वहुताशनेन।  
उच्चैः श्रवा दूतसटासहस्रः सवेगमुत्तिष्ठति वीचिमध्यात् ॥ 9.50 ॥  
शशाङ्गगौरादपि दुग्धसिन्दोरभ्युद्गतः श्यामरुचिर्विषौघः।  
ग्रासीकृतः कण्ठगतोऽस्य धत्ते प्रभाभिरिन्दीवरदामलीलाम् ॥ 9.51 ॥ (चतुर्दशभिः कुलकम्)  
चक्रीभवन्मण्डलमुष्णरश्मेरिन्दोश्च धत्ते पृथुरन्द्रमध्यम्।  
आसन्नदैत्येन्द्रविनाशवल्गदुत्पातशंसीव भयंकरत्वम् ॥ 9.52 ॥  
रथप्रतिष्ठोष्णमरीचितापपरिप्लुता वेदमयास्तुरंगाः।  
मुहुर्वलद्गीववीवृत्तलोलपार्श्वक्रमात्कूवरिणं वहन्ति ॥ 9.53 ॥  
चक्रीकृतोष्णां शुशिखाकृशानुहेतिप्रतानाहितपाककाष्ठा।  
सशैलकीला वसुधा रथत्वमापादिता गाढमुपैति दार्ढ्यम् ॥ 9.54 ॥  
व्रजन्नगस्त्येन पुरार्कमार्गरुरुत्सया वृद्धिमलं निरुद्धः।  
रूपान्तरेणाम्बरवर्त्म भूयो रुणद्धि विन्ध्याचलवंशकेतुः ॥ 9.55 ॥  
मध्यं समुष्टिग्रहसौष्ठवं च कृशीकृतं वासुकिभोगकाषैः।  
दधन्नतान्तोभयकूटकतोटिः कोदण्डदण्डत्वमुपैति शैलः ॥ 9.56 ॥  
गिरीन्द्रचापाटनगाढबन्धनिपीडनाद्बन्धुरकण्ठपीठः।  
करोति नागः श्वसितानलेन दाहक्रियाया इव पूर्वङ्गम् ॥ 9.57॥  
क्रमेण दैत्येन्द्रविपत्तिहेतोः संक्षिप्तदेहो निजमाययैव।  
जनार्दनो मार्गणतामुपैति पुरेव लोकेषु निरर्गलौजाः ॥ 9.58 ॥  
शशीकृतस्याग्रत एव शैरेः शल्यीभवत्याहिततीव्रदाहः।  
दिधक्ष्यमाणासुरचक्रवालबालाजनस्यानु कृशानुराशिः ॥ 9.59 ॥  
आकृष्टनिः शेषकुलाद्रिकूटनिष्पेषदक्षक्षयकालरंहाः।  
महासुरीणां हृदयैः करोति कम्पं मरुत्पुङ्खपतत्त्रपङ्क्तेः ॥ 9.60 ॥  
इत्येष एव प्रणवप्रतोदविरञ्चिसारथ्यसनाथमेकः।  
रथाग्रमास्थाय सुमेरुकेतुं पुरत्रयीं भस्ममयीं चकार ॥ 9.61 ॥(दशभिः कुलकम्)  
अभ्युद्धतामर्षदुरीक्ष्यमूर्तेर्ज्वलत्करालानलहेतिपिङ्गम्।  
समुल्लसन्ती भ्रुकुटिस्तृतीयं दाहाय तिव्रं नुदतीव चक्षुः ॥ 9.62 ॥  
प्लोषावलग्नस्य वपुष्युदग्रज्वालाजटालस्य विलोचनाग्नेः।  
प्रशान्तिहेतोरिव संभ्रमेण निर्यान्ति घर्मोदकशीकररौघाः ॥ 9.63 ॥  
ललाटपट्टेक्षणतारकौघात्संध्याघनाद्विद्युदिवलोत्पतन्ती।  
संबाविता दृष्टिनिमिलनेन न वीक्षितुं पिङ्गरुचोज्ज्वलार्चिः ॥ 9.64 ॥  
दग्धेऽस्य कामे नयनाग्निनेत्थं क्रोधः प्रसादश्च तथा जजृम्भे।  
अङ्गेषु लावण्यसुधाह्रदेषु यथा स लेभे पदमङ्गनानाम् ॥ 9.65 ॥ (कलापकम्)  
संभ्रान्तदेवासुरसप्तकोकदाहोपशान्त्यर्थमिवाम्बुनाथाः।  
वीचिच्छटाघट्टनघोरघोरमन्योन्यमुद्दामरया घटन्ते ॥ 9.66 ॥  
ऊर्ध्वेक्षणाग्निग्लपितोष्णिमारान्मन्दीभवत्युष्णमरीचिबिम्बम्।  
अन्योन्यसंप्टक्तसमुद्रवारितरङ्गभङ्गैरिव लङ्घ्यमानम् ॥ 9.67 ॥  
किमेतदित्याकुलताविवर्तनिष्पीडितस्यैव चतुर्मुखेन।  
रक्तच्छटाभासनपङ्कजस्य गलत्यमन्दं मकरन्दवृष्टिः ॥ 9.68 ॥  
इत्यस्य कालोऽपि विलङ्गिताज्ञः संधुक्षितः कोपहुताशनेन।  
बभार दावानलदह्यमानपरिज्वलन्मेकलशैललीलाम् ॥ 9.69 ॥ (कलापकम्)  
संवर्तमेघमलिनच्छविकालकूट-  
च्छायाछलेन भुवनप्रलयागमेषु।  
आभात्ययं कवलिताखिलसप्तलोक-  
पातालरन्ध्रतमसेव निरुद्धकण्ठः ॥ 9.70 ॥  
भास्वत्किरीटमकरीमणिपत्त्रभङ्ग-  
च्छायापिशङ्गिततलाङ्गुलिपादयुग्मम्।  
अस्य स्फुरन्नखमयूखशिखाछलेन  
प्रज्ञाप्रकाशमिव भाति दिशत्सुरेभ्यः ॥ 9.71 ॥  
संदेहमोहविरतिर्गहनेषु कृत्य-  
वस्तुष्वपोढतमसामपि नो मतीनाम्।  
अस्यामलाः किल धियो विचरन्ति येन  
तासामुपर्युपरि चित्रविशेषनिष्ठाः ॥ 9.72 ॥  
प्रज्ञातिरेकवशतो विशदावभास-  
मालोच्यमानमखिलं खलु कार्यतत्त्वम्।  
पुष्णाति निष्प्रतिघमर्थविशेषजात-  
मुद्धृष्यमाणमिव वर्णकदारु गन्धम् ॥ 9.73 ॥  
मन्त्रेण पञ्चविधतामुपजग्मुषा च  
नीतिप्रपञ्चरचना विजिगीषुपुंसाम्।  
आ संसृति क्रमजुषा भुवनत्रयेऽपि  
निर्वर्त्यते हि मरुतेव शरीरयात्रा ॥ 9.74 ॥  
संरम्भमित्थमपहाय निरूपयन्तु  
संप्रत्यनेन कृतनीतिपथप्रकाशाः।  
कार्यं भवन्त इदमुज्झितमोहमार्याः  
प्रेक्षावतां जगति तन्न यदस्त्यसाध्यम् ॥ 9.75 ॥  
आकर्ण्य वाचमिति तस्य गणाधिनाथा-  
स्तस्थुः परस्परनिवेशितदृष्टयस्ते।  
लीलाविवृत्तिशिथिलीभवदद्रिकूट-  
पीनांसपीठलुठितामलरत्नहाराः ॥ 9.76 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये प्रभामयनयप्रकाशनं नाम नवमः सर्गः।  
  





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*





.

**हरविजयम्।**


***दशमः सर्गः।***





तिग्मप्रतापतपनातप एव यस्य  
संकोचितारिकुलकीर्तिकुमुद्वतीकः।  
रूढंक जगत्त्रयसरस्यनयद्विकास-  
लक्ष्मीं विपाण्डुरयशः शतपत्त्रखण्डम् ॥ 10.1 ॥  
उच्छ्वासिशेशषफणपाण्डुरपुण्डरीक-  
खण्डोपसेवनधियेव रसातलान्तः।  
क्रोञ्चाद्रिकुञ्जविवरोत्थितहंसयूथ-  
मार्गानुसाररभसादिव दिङ्भुखेषु ॥ 10.2 ॥  
विस्पष्टगौरकरसूत्रसुधामयूख-  
रेखामृणालशकलस्पृहयेव नाके।  
यस्यानिशं धवलपक्षबलेन कीर्ति-  
हंसी सविभ्रममिति भ्रमति त्रिलोक्याम् ॥ 10.3 ॥(युगलकम्)  
गण्डस्थलं समिति यस्य विपक्षभङ्ग-  
रागोत्थपीनपुलकाभरणं बभासे।  
लक्ष्म्या विचुम्बितमिवाधिशयानयांस-  
कूटोपधानविकटोन्नतबाहुशय्याम् ॥ 10.4 ॥  
पर्यन्तभागविशरारुतरङ्गभङ्ग-  
सिन्धुप्लवा भुजगराजफणास्वमन्दम्।  
प्रेङ्खत्तरा वसुमती बलभारभूरि-  
खेदाकुला चलति दिग्विजयाय यस्मिन् ॥ 10.5 ॥  
येन प्रकीर्णकगणाः सुरकुञ्जरेण  
भग्ना मृगाङ्कधवलाः प्रतिपक्षलक्ष्म्याः।  
निष्कृष्टकोटिमुखनिर्गतसूक्ष्मसूत्र-  
जाला मृणालवलया इव पङ्कजिन्याः ॥ 10.6 ॥  
यस्योन्मदद्विरदकुम्भविबेदमुक्त-  
संसक्तमौक्तिकशिखानिकरावकीर्णः।  
क्षीराहुतीरिव मुमोच युधि प्रताप-  
वह्नावरीन्धवसमेधितधाम्नि खङ्गः ॥ 10.7 ॥  
यस्मिन्समुच्चलति वोढुमिवान्तरिक्ष-  
निर्धूतधूलिधरणीवलयं द्वितीयम्।  
भात्युत्थितं क्षितिभृतां धवलातपत्त्र-  
खण्डच्छलेन पृथुशेषफणासहस्रम् ॥ 10.8 ॥  
सुश्लिष्टमध्यघटितास्पदपद्मराग-  
पीठोज्ज्वलाममलहारलतां दधानः।  
आन्दोलनाय रचितां स्थगितान्तरिक्ष-  
विस्तारिबाहुवनदेवतयेव दोलाम् ॥ 10.9 ॥  
बिभ्राद्विकासिपुटतारकदृष्टिपूर्ण-  
गण्डस्थलं शशिसितास्मितशोभिवक्त्रम्।  
आधूय कोपशिथिलीकृतभोगिबद्ध-  
जूटं शिरोलुलितपिङ्गजटाकलापम् ॥ 10.10 ॥  
दन्तप्रभाधवलभासमनेकमार्ग-  
वृत्तिं मनोहरपदोज्ज्वलवर्णहंसाम्।  
गाम्भीर्यसिन्धुघटितां गिरमुज्जगार  
जह्नुर्भगीरथसुतामिव वह्निगर्भः ॥ 10.11 ॥ (एकादशभिः कुलकम्)  
वाक्यं प्रभामय यदित्थमुदात्तमात्थ  
तेनाभिधातुमधुनाहमपि प्रवृत्तः।  
सर्वेऽनुभावगरिमा स मुखानिलस्य  
शब्दायते श्रुतिसुखं यदतीव वेणुः ॥ 10.12 ॥  
वाक्यं वचस्विजनदुर्वचमित्थमेत-  
दद्यामलं त्वदपरः क इवाभिदध्यात्।  
स्यात्कश्चिदेव स मणिर्ननु शातकुम्भ-  
निष्ठीविता जगति यस्य गता प्रसूतिम् ॥ 10.13 ॥  
येषां निसर्गविमलत्वमुपादधाना  
नार्थान्प्रकाशयति दीपशिखेव बुद्धिः।  
क्रोधान्धकारगहने प्रविजृम्भमाणे  
तेऽन्धीभवन्ति ननु सत्स्वपि लोचनेषु ॥ 10.14 ॥  
बिभ्राणया विमलतामधिकं धियैव  
मोहं व्यपोहति विशारदिमानमाप्तः।  
दिक्चक्रवालविनिरोधि विजृम्भमाण-  
मन्धं तमस्तिरयति प्रभयैव भानुः ॥ 10.15 ॥  
चन्द्रोदयेऽपि जलधिः स्तिमित्त्वमेति  
विद्युल्लतापि परिमुञ्चति चञ्चलत्वम्।  
तिग्मांशुमण्कडलमपि ग्रसते न राहुः  
प्रज्ञावता नय इह प्रवितन्यमाने ॥ 10.16 ॥  
त्रैविद्यवृद्धरचितं नयवर्त्म शश्व-  
दातस्थुषः स्तिरविपक्षजितो विजेतुः।  
लक्ष्मीर्न मुञ्चति कदाचन चञ्चलापि  
दीप्रा रुचिर्दिनपतेरिव मण्डलाग्रम् ॥ 10.17 ॥  
शङ्के समाप्य महतां हृदयेषु पूर्व-  
मीषत्तदंशपरमाणुलवावशेषाम्।  
गम्भीरतां जलधिषु स्तिरतां नगेषु  
विस्तीर्णतां च नभसि व्यधिताथ वेधाः ॥ 10.18 ॥  
प्रेक्षावतोऽप्यविहितौपयिकप्रयोग-  
सून्यानभीक्षणमधिकुर्वत एव तीक्ष्णाः।  
चक्षुष्मतोऽपि चरणेष्ववधानवन्ध्या-  
न्विध्यन्ति कण्टकशिखा निशिता अवश्यम् ॥ 10.19 ॥  
कालादिसाधनमवेक्षितमर्थसिद्धि-  
मभ्यर्णतां नयति निष्प्रतिघं जिगीषोः।  
तन्निर्व्यपेक्षमनसां नयसासनेषु  
दोर्दण्डदर्परभसो विनिपातहेतुः ॥ 10.20 ॥  
पातालमन्दिरनिवासदृढान्धकार-  
संसर्गजिह्मितदृशो दितिजाधिनाथाः।  
धाराकृशानुजटिलं युधि यस्य चक्र-  
मुष्णांशुमण्डलमिवेक्षितुमप्यशक्ताः ॥ 10.21 ॥  
सङ्ग्राममूर्धनि विपूरयितुं न येन  
यत्नादपि स्फुटमपार्यत पाञ्चजन्यः।  
निःश्वासनुन्नहृदयास्पदसप्तलोक-  
संस्थानरुद्धविकटाननरन्ध्रमार्गः ॥ 10.22 ॥  
वक्त्रामृतांशुविनिवेशितपाञ्चजन्य-  
शङ्खर्पितां कुटिलतामिव यस्य बिभ्रत्।  
चेतो निसर्गसरलं रिपुवञ्चनैक-  
कार्यप्रपञ्चरचनाचतुरत्वमेति ॥ 10.23 ॥  
यस्य व्यलोक्यत सुधाहरणाभियोगे  
लीलापुरंध्रिवपुषः कुचकुम्भयुग्मम्।  
वक्षःस्थलीसरभसोत्थितगूढनाभि-  
रूढारविन्दमुकुलद्वयशोभि दैत्यैः ॥ 10.24 ॥  
यत्तीक्ष्णकोटिकरजक्षतिजृम्भमाण-  
लज्जाकुला कुलवधूरिव दृष्टमार्गे।  
भर्तुः पुनर्न दितिजाधिपतेरतिष्ठ-  
दाबद्धहाससुरचक्रविलोकिता श्रीः ॥ 10.25 ॥  
दंष्ट्‌राशशाङ्ककलिकाशकलैकदेश-  
कोणोद्धृतामभिसमीक्ष्य बभूव यः क्षमाम्।  
घोणादरीविवरघधूर्णितसप्तलोक-  
लीलावराहरचनादरसंभृतश्रीः ॥ 10.26 ॥  
यस्यातिमन्थरगतेर्वलिवञ्चनार्थ-  
मागच्छतस्तनुरदृश्यत सश्रमाम्भाः।  
संकोचितावयवसंकटसंधिरोम-  
कूपान्तरोच्छलितसिन्दुजलेव दैत्यैः ॥ 10.27 ॥  
आक्रामतस्त्रिभुवनं वलिराजलक्ष्मी-  
निर्वासनाय नवविभ्रममण्डनश्रीः।  
आधायि यस्य सुरसिद्धवधूकपोल-  
भागेषु पादनखदीधितिमञ्जरीभिः ॥ 10.28 ॥  
उत्ख्या नन्दनवनादुपनीत एव  
येन द्रुमे भवनकाननभूमिभागम्।  
आलोक्यताप्यनवतंसिततद्विनिद्र-  
पुष्ये विकासितदृसा दयितानने श्रीः ॥ 10.29 ॥  
यः प्राप्य बल्लवकुलस्तितिमभ्रनील-  
मन्तर्निगूढमपरं बिभरांचकार।  
तत्कालबद्धहृदयास्पदसिन्धुकन्या-  
गाढोपगूहनरसादिव बाहुयुग्मम् ॥ 10.30 ॥  
अद्यापि शैशवभृता दमितस्य येन  
शल्यायते शिरसि कालियपन्नगस्य।  
विन्यस्तपादभरभग्नमुदंशुमाल-  
मन्तःस्फुरत्पृथुफणामणिचक्रवालम् ॥ 10.31 ॥  
अश्रूयतानुरहसं प्रतिपन्नगोप-  
वेषस्य यस्य रभसाद्व्रजसुन्दरीभिः।  
गीतध्वनिः श्वसितकम्पितगूदनाभि-  
रूढाव्जकेसरपरागकषायकण्ठः ॥ 10.32 ॥  
वक्षःश्थले घटितसंनिधिरूढगूढ-  
रागावतंसहृदयाद्रिशिलाविशाले।  
सा यस्य षोडशानितम्बनतीसहस्र-  
गाढोपगूहनवशेन निपीडिता श्रीः ॥ 10.33 ॥  
सोऽनेकनाकिनिकुरम्बपुरंध्रिलोक-  
वक्त्राब्जहासघटनारविबिम्बचक्रः।  
कालक्रमेण हरिरप्यरिभङ्गशौण्ड-  
दोर्दण्डदृप्तमनसो दितिजाञ्जघान ॥ 10.34 ॥ (चतुर्दशभिः कुलकम्)  
कार्येषु कालमुसलानुगुणव्यवस्थ-  
मभ्येत्य तिष्ठति चिरं तरलापि लक्ष्मीः।  
सालक्तकं चरणमम्बुजखण्डगर्भ-  
संचारलग्नमकरन्दमिवोद्वहन्ती ॥ 10.35 ॥  
न्याय्यं तदेतदिह तावदुपप्लवेऽपि  
कुर्वन्ति यन्न जगति स्तितिभङ्गमार्याः।  
मर्यादया विरहिताः प्रलयागमेऽपि  
किं वाच्यतां जलधयो भुवने न याताः ॥ 10.36 ॥  
विस्तीर्णतावयवलेशलवोऽपि ताव-  
दस्यान्वकारि न मया हृदयस्य कष्टम्।  
श्यामायतेऽम्बरमितीव गृहीतचिन्त-  
मेतत्तवोच्छ्वसितधूमशिखावलीढम् ॥ 10.37 ॥  
उद्दामदर्पनिकषान्करिणो विहाय  
विष्यन्दिदानजलनिर्झरधौतगण्डान्।  
प्टष्ठे कुरङ्गकशिशोः करकालचक्र-  
मुत्प्लुत्य पातयितुमिच्छसि नासि सिंहः ॥ 10.38 ॥  
तेनोज्झ्यतां गणपते रभसोऽयमस्त-  
नीतिप्रपञ्चलघुको विजिगीषुबाह्यः।  
कार्यान्तरेष्वनुगमव्यतिरेकदृष्ट-  
सारेषु सारगुरवो नहि विप्लवन्ते ॥ 10.39 ॥  
उल्लास्यमानकुटिलब्रुकुटिप्रबन्ध-  
बद्धान्धकारगहनेऽपि मुखेन्दुबिम्बे।  
व्यक्तिं दधत्तव गणाधिप रोष एष  
कस्यास्पदं विमलशास्त्रदृशो न कुर्यात् ॥ 10.40 ॥  
आबद्धसंभ्रमसुरासुरचक्रवाल-  
दृष्टास्य यद्यपि तमः पटलासितश्रीः।  
अव्याहता तव गणाधिपखङ्गयष्टि-  
रेषा रणेषु भुवनक्षयकालरात्रिः ॥ 10.41 ॥  
संरम्भमोहरभसप्रतिपत्तिशून्य-  
मिच्छामि संप्रति तथापि नयानुसारम्।  
कार्येऽपि कर्तुमधुनार्य विपर्ययेऽपि  
सिद्धेर्भवेत्क्वचन येन न वाच्यता वः ॥ 10.42 ॥  
अब्.युत्पतञ्जलभृतः स्तनतो निहन्तुं  
किं विक्रमेण विनिपातफलेन कुर्यात्।  
पर्यस्तदानजलकुञ्जरकुम्भपीठ-  
कुट्टाककोटिकरजक्रकचोऽपि सिंहः ॥ 10.43 ॥  
संहारकालशिखिनो जलधारयाभ्र-  
खण्डः शिखाहतिमिव ज्वलितस्य कर्तुम्।  
कः संप्रहाररभसप्रतिषेधरौक्ष्य-  
मीशस्तव प्रमथनाथ गिराथवा स्यात् ॥ 10.44 ॥  
निः संख्यसंख्यकुशलप्रतिपक्षपक्ष-  
मघ्नन्मवानिव न निर्वतिमेति शुष्मी।  
और्वाग्निरेकमपि तिष्ठति किं मुहूर्त-  
मुद्वीचिमण्डलमभस्ममयन्पयोधिम् ॥ 10.45 ॥  
शूली विकीर्णशिखि शूलमिदं विकृष्य  
शार्ङ्ग च संगरमुखेषु रथाङ्गपाणिः।  
चक्रीकृतातनुधनुस्तरसा भवांश्च  
दोर्दण्डदृप्तमनसो दलयन्तु दैत्यान् ॥ 10.46 ॥  
पीनोन्नतांसशिखरस्य रणाम्बुराशि-  
हेलाविलोडननिरर्गलमन्दराद्रेः।  
दोष्णाः परिभ्रमणमण्डलितः कृपाण-  
पट्टो बिभर्ति तव वासुकिबोगलीलाम् ॥ 10.47 ॥  
त्वामन्तरेण रणकाननसीम्नि कस्य  
पीनोन्नतद्विरदकुम्भकुचाभिघातैः।  
श्यामा निनाय करवाललता विकास-  
लक्ष्मीं यशः कुरबकुद्रुमचक्रवालम् ॥ 10.48 ॥  
गम्भीरतां दधति तावक एव धैर्य-  
मास्थां बबन्ध हृदयेऽत्र विशालसत्त्वे।  
पातालरन्ध्रमपहाय कृतप्रतिष्ठ-  
मन्यत्र किं जलनिधेरवधार्यतेऽम्भः ॥ 10.49 ॥  
किं तु ब्रवीमि परलोकजिगीषयेत्थ-  
मभ्युज्झतः प्रथममौपयिकं विमोहात्।  
दण्डे गणाधिप तव क्रमयोगभाजि  
नैवाश्रमान्तर इव ध्रुवमस्ति सिद्धिः ॥ 10.50 ॥  
लोकानुसारसरलं नयवर्त्म ताव-  
देतन्मयेदृशमिति व्यपदिश्यते वः।  
देवः शुभाशुबमतः परमेष वेत्ति  
गौरीपतिर्जगदुपप्लवसिन्धुसेतुः ॥ 10.51 ॥  
इति तरलितरत्नस्रग्विवृत्त्यान्धकार-  
च्छिदमनुगतनीतिं भारतिं तस्य वक्त्रात्।  
शशभृत इव बिम्बाच्चन्द्रिकां निष्पतन्ती-  
मविहति कुमुदौघो राजलोकोऽभ्यनन्दत् ॥ 10.52 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानक श्रीरत्नाकरस्य कृतौ रत्नाङ्के हरविजये महाकाव्ये वह्निगर्भनीतिसंदर्भो नाम दशमः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***एकादशः सर्गः।***





श्रुत्वास्य वाचमिति तं विकटाट्टहास-  
फेनच्छटाच्छुरितदिकतटमग्निदंष्ट्रः।  
चुक्षोभ सिन्धुरिव संसदि कालकूट-  
रेखाकरालविकटभ्रुकुटीविभङ्गः ॥ 11.1॥  
संवर्तवारिदघटाविकटाभिनील-  
च्छायान्धकारकलुषीकृतदिग्विभागाम्।  
आभङ्गिनीं भ्रुकुटिमुत्कटकोपवह्नि-  
वेणीलतामिव बबन्ध स कालरात्रेः ॥ 11.2 ॥  
व्यावृत्तिमण्डलितरोमलतालवाल-  
चक्रायमानविकरालकणीनि कोपात्।  
सस्यन्दिरे सदसि घर्मजलानि तस्य  
तन्वन्ति रत्नकवचश्रियमाशुदेहे ॥ 11.3 ॥  
क्रोधस्तथास्य ववृदे भ्रुकुटीविभङ्ग-  
लेखातरङ्गितललाटतटाननाग्रः।  
भर्तुर्यथानधिगतोद्धतशासनोऽपि  
संहर्तुमाशु भुवनत्रितयं स ऐच्छत् ॥ 11.4 ॥  
तस्य घ्रतः करतलेन करालमंस-  
कूटं रुषा नखमयूखशिखाः खचन्त्यः।  
ऊहुः कठोरभुजपञ्जरपुञ्ज्यमान-  
दुर्वारविक्रममृगेन्द्रसटाविलासम् ॥ 11.5 ॥  
औचित्यशालि सरुषो वचनं विवक्षो  
तस्याहतांसशिखरस्य वितृत्तिलीला।  
सन्नायिकेव सदसि प्रतिपन्नपीठ-  
मर्दा रराज कुटिलोन्नमिताञ्चितभ्रूः ॥ 11.6 ॥  
हृत्पुण्डरीकमिव तस्य सूरैः सरोष-  
पादाभिघातकृतरन्ध्रपथेन पृथ्व्याः।  
पातालकुक्षिकुहरे मणिरश्मिराग-  
पिङ्गं व्यलोकि प्टथुशेषफणासहस्रम् ॥ 11.7 ॥  
बिभ्रत्स सौरभबराकुलिकद्विरेफ-  
मालं मणिस्तबककर्णशिखावतंसम्।  
अंसोपधानभुजतल्पनिविष्टयेव  
लक्ष्म्यार्पितं निजकराद्विकचारविन्दम् ॥ 11.8 ॥  
उत्सार्पिदर्पजलधिस्फुरदूर्मिसंघ-  
संघट्टघोरतरघोषनिभारवश्रीः।  
लीलाविवृत्तनिजदेहभरावरुग्ण-  
रत्नासनाशिथिलसंधिरिदं बभाषे ॥ 11.9 ॥ (युगलकम्)  
सत्यं गिरा तव विभूषित एव नीति-  
मार्गो निसर्गगहनोऽपि गमेन्द्र गुर्व्या।  
एकैव सा जलनिधेरुदियाय चन्द्र-  
लेखा समस्कुरुत या शितिकण्ठजूटम् ॥ 11.10 ॥  
उत्पद्यते जगति कोऽपि स एक एव  
यस्योक्तिषु स्फुरति सर्वमनोरमोऽर्थः।  
अन्यः स कल्पविटपी मणिमञ्जरीषु  
चिनतामणिः स्तबकतामुपयाति यस्य ॥ 11.11 ॥  
क्षोमं न या व्रजति जातु नयार्थतत्त्व-  
गर्भा परा तव गणाधिप सात्र वाणी।  
पङ्कत्वमेति न मधुस्थितिकारणं या  
सान्यैव संभृतगुणा कुसुमस्य धूलिः ॥ 11.12 ॥  
आकारदारुणतयापि ममान्वितस्य  
वाक्यं विलक्षणमाभिप्लुतितुच्छरूपम्।  
अस्थास्नु तुलमिव शाल्मलिपादपस्य  
संश्रूयमाणमुपयास्यति हास्यतां वः ॥ 11.13 ॥  
हेलापरिभ्रमणमण्डलितेन यस्य  
नीलत्विषारिदलनादसिना रणेषु।  
वक्त्रेण मन्मथरिपोरिव निर्मलाट्ट-  
हासच्छटा विचकरे भुवनेषु कीर्तिः ॥ 11.14 ॥  
स ज्योतिरिङ्गणगणैरिव वज्रमुष्टि-  
गातोचछलद्विकटकङ्कटवह्निलेशैः।  
यस्याजिदुर्दिनमुखेषु कृपाणमेघ-  
धारा जहार रिपुपङ्कजकोषलक्ष्मीम् ॥ 11.15 ॥  
यस्याशु कीर्तिबकुलावलिराततायि-  
सेनावधूव्रजमुखस्खलितैः सलीलम्।  
निन्ये विकासमसकृन्नवरक्तशीधु-  
गण्डूषसेकविसरै रणकाननेषु ॥ 11.16 ॥  
तस्यापि नाम भवतः सकलार्थशास्त्र-  
तत्वावगाहनगभीरमातिप्रगल्भम्।  
आकर्ण्य वाक्यममरा नयमार्गशालि  
शङ्के भवन्ति सविशेषरणाभिलाषाः ॥ 11.17 ॥ (कलापकम्)  
उद्दामदानववरूथवतीसमीक-  
संमर्दयोग्यमपरं क्षितिपीठप्टष्टम्।  
निर्मित्स्यमानमिव पश्य हरिं सरोष-  
रत्नाङ्गदप्रकरपेषपरागपुञ्जैः ॥ 11.18 ॥  
संरम्भगर्भगुरुमन्युजुषस्त्रिलोकीं  
कुर्वन्ति सांप्रतममी मुसलायुधस्य।  
श्वासा विधूर्णनविसंस्थुलतिग्मरश्मि-  
बिम्बाहिता नियतदेशदिनत्रियामाम् ॥ 11.19 ॥  
भीतिं तनोति विकटभ्रुकुटीविलास-  
वेल्लद्विषद्रुमलताङ्कललाटसानुः।  
क्रोधेश्वरक्षितिधरः प्रतिपक्षकोप-  
कल्पावसानपवनाहिततीव्रकम्पः ॥ 11.20 ॥  
संवर्तमेघमलिनच्छविरप्रकम्प-  
कोपस्य हुंकृतिहुतासनधूमवर्तिः।  
आभात्यमुष्य कवलीकृतकालदेह-  
च्छायेव वक्त्रकुहरादभिनिष्पतन्ती ॥ 11.21 ॥  
भ्रूभङ्गमेष विदधाति यथा यथा च  
संरम्भपाटलविलोचनतां विधत्ते।  
निष्पिष्टहारलतपाणिपुटो यथा च  
पेक्ष्यत्यवश्यमचिरेण तथासुरणाम् ॥ 11.22 ॥  
रोषानुबन्धदृढपीडितदन्तपट्ट-  
संघट्टवलह्निमिव तर्पयति त्रिशूलम्।  
तत्कोटिनिष्ठुरविदष्टनिजौष्ठप्टष्ठ-  
विष्यन्दिसान्द्ररुधिराहुतिभिः पुरस्तात् ॥ 11.23 ॥  
काली मषीमलमलीमसमांसलार्चि-  
रुद्दामधामकरवालकरालबाहुः।  
दुर्गाहतां प्रलयकालनवाभ्रकाय-  
सच्छायकालियलया यमुनेव धत्ते ॥ 11.24 ॥  
स्तम्बेरमाननममुं विकटा विषाण-  
दण्डग्रभा कुमुदखण्डविपाण्डुरश्रीः।  
मन्दाकिनीव गुरुसंगरबद्धकक्ष्य-  
मेषा विचुम्बति मुखे तनयप्रियत्वात् ॥ 11.25 ॥  
लज्जानताननतया रणशैण्डदर्प-  
कण्डूयनद्रुमभुजोऽत्र विभाव्यतेऽसौ।  
माणिक्यकुट्टिममयूखजलं विषाण-  
लीलामृणालशकलेन पिबन्निवैतत् ॥ 11.26 ॥  
वाक्यं तवैतदिति शुश्रुवुषः सलील-  
माक्षिप्तनीतिगहनं सदसीन्दुमौलेः।  
पश्याधुनातिविमलापि गुहस्य वक्त्र-  
च्छाया गणाधिप मलीमसतां बिभर्ति ॥ 11.27 ॥  
एकीभविष्यति रणे करवालघात-  
भीतिप्रणश्यदसुरेश्वरदर्शनोत्थैः  
हासंसुभिस्तव यशः स्तबकायमान-  
मासलतासु शिशिरांशुमरीचिशुभ्रम् ॥ 11.28 ॥  
प्रत्यर्थिनो मदभरोद्धुरकंधरस्य  
शक्तिं दधद्दलितभूधरसारगुर्वीम्।  
कीर्तिं मृणालघवलामहमुद्धरामि  
दन्तार्गलां गणपतेरिव कार्तिकेयः ॥ 11.29 ॥  
किं कालखञ्जनिकरैर्मम जृम्भमाण-  
वातापिभिः स्फुरदरिष्टदुरन्तशल्यैः।  
तान्दैवदग्धवपुषो रणमन्तरेण  
नष्टात्मनः प्रथममेव न वेत्थं कस्मात् ॥ 11.30 ॥  
अव्याहतप्रसरतां भुवनत्रयेऽपि  
प्राप्ताभ्रवर्त्म परिपूरयतु क्षणान्नः।  
प्रत्यग्रपत्त्रमकरा सुरनाथ जह्नु-  
कन्येव सिन्धुसलिलं युधि बाणपङ्क्तिः ॥ 11.31 ॥  
आपाण्डुरीभवतु वः प्रतिपक्षपक्ष-  
नारीजनस्य वदनं पतिविप्रयोगे।  
दुःखाग्निदग्धहृदयेन्धनभस्मधूलि-  
पुञ्जैरिवाभिहतमुच्छ्वसितव्युदस्तैः ॥ 11.32 ॥  
सङ्ग्रामरङ्गभुवि चारुतराङ्गसोभा-  
संदर्भवत्यतिरसाद्द्विषतोऽपसारान्।  
सन्नर्तकीव विदधातु कृपाणधारा-  
लग्नेन शौर्यविभवेन पदं जयश्रीः ॥ 11.33 ॥  
आलक्ष्यतां क्षितितलं दृढवज्रमुष्टि-  
निष्पिष्टकुञ्जरघटोन्नतकुम्भमुक्तैः।  
मुक्ताफलैः स्फुरितदीधितिपक्ष्मपङ्क्ति-  
शौर्यद्रुमस्तबकविभ्रममाक्षिपद्भिः ॥ 11.34 ॥  
संरम्भविभ्रमभृतां युधि मन्युगर्भ-  
मुज्झन्तु घर्मजलशीकरबिन्दुवृष्टीः।  
सार्धं ललाचकटका भवतामराति-  
सीमन्तिनीजनविलोचनबाष्पपूरैः ॥ 11.35 ॥  
आयोधने गजघटाविकटास्थिकूट-  
कुम्भस्थलस्खलितशड्गखकडत्कृतिर्वः।  
अन्तर्दधातु मधुरं जयशब्दतार-  
कोलाहलं नभसि खेचरसंहतीनाम् ॥ 11.36 ॥  
संस्फोटविस्फुटसस्फुटितव्रणोत्थ-  
रक्तच्छटाचिररुचो गजगण्डमेघाः।  
मुञ्चन्तु दानजलवृष्टिममानसस्य-  
क्षेत्रं विदातुमधुना सुरवैरिचक्रम् ॥ 11.37 ॥  
अभ्यर्णतौणिकविकीर्णविकर्णघात-  
रुग्णामरारिकरिकर्णमुदीर्णसत्त्वम्।  
तूर्णं वितिर्णभयमस्तु रणं निदाघ-  
संशीर्णजीर्णतरुपर्णवनायमानम् ॥ 11.38 ॥  
निष्फिष्टलोचनयुगं दृढवज्रमुष्टि-  
पिष्टास्थिकूटशिरसं विदधे सुरारिम्।  
वज्राभिघातदलितातनुकूटकोटि-  
विस्रस्तरत्नशकलाञ्जनशैलकल्पम् ॥ 11.39 ॥  
प्राप्य क्रियासमबिहारमहं प्रकर्ष-  
पर्यन्तवर्तिनमुपोद्धृतशैलशृङ्गान्।  
संहारमारुत इव प्रसभं क्षूणद्मि  
सङ्ग्रामसीम्नि तरसा सुरशत्रुशैलान् ॥ 11.40 ॥  
संभ्रान्तविभ्रमवतीकरपुण्डरीक-  
धूता विपाण्डुररुचो मम चामरौघाः।  
उत्पादयन्ति बत शोकजरामिवारि-  
हेलानिकारकलुषीकृतचित्तवृत्तेः ॥ 11.41 ॥  
तीव्रात्मनो दलंयतः करवज्रमुष्टि-  
घातेन दानवकुलाचलचक्रवालम्।  
व्यापारिता युधि भटैः कृपणाः कृपाण-  
पट्टा भवन्ति म नूनममी पुरस्तात् ॥ 11.42 ॥  
आरोपितोऽपि सकलासुरसंप्रहार-  
भारो भराय न भविष्यति मेऽत्र बाहौ।  
संहारकोलवपुषः खगकेतनस्य  
दंष्ट्राग्रभागा इव रत्नवतीनिवेशः ॥ 11.43 ॥  
उद्दामकुञ्जरघटोन्नतकुम्मपीठ-  
मर्दो हिताहवकलासु विचक्षणेऽहम्।  
तां नायिकामिव जयश्रियमाभिमुख्य-  
मेको नयामि नयनिर्विषयैकवृत्तिः ॥ 11.44 ॥  
लक्ष्मीमखण्डनवसू रणभूमिरेतु  
नानाध्वजांशुककृतां सुरदारुणासौ।  
अद्यैव देव हरिणारहिता हिमाद्रि-  
सानुस्थलीव प्टथुवंशकरीरराशिः ॥ 11.45 ॥  
कैलासशैलमिव बाहुवलेन लोक-  
मुन्मूलयन्तमहितं बहुदोषमेकः।  
तीव्रार्तिनादमुखरं चरणेन नाथ  
निष्पीड्य संप्रति तवानुकरोमि लीलाम् ॥ 11.46 ॥  
सङ्ग्रमवर्त्मनि भयानकतां गतेन  
चक्रेण नाथ दधतापि सुदर्शनत्वम्।  
राहोरहारि हरिणाशु यदोत्तमाङ्ग-  
मासंस्तदा दितिसुताः क्व समीकशौण्डाः ॥ 11.47 ॥  
एतेन किं नु कवलीकृतसूर्यचन्द्र-  
बिम्बेन राहुशिरसा स्फुरतान्तरिक्षे।  
चामुण्डया किमिति मुण्डमखण्डमेत-  
दुत्कृत्य मांसमधुना ध्रियते न पाणौ ॥ 11.48 ॥  
बद्धे बलौ बलवता मधुसूदनेन  
भिन्ने हिरण्यकशिपौ च सकाञ्चनाक्षे।  
दूरं व्यपास्तमधुना भुजदण्डदर्प-  
कण्डूविनोदनसुखं दनुजाहवे वः ॥ 11.49 ॥  
तद्वाडवं वदनमात्रमनौचितीस्थ-  
मौर्वानलः कथमिवाधिवसेदुदर्चिः।  
तस्यास्पदं कवलिताखिलवाहिनीश-  
तिग्मत्विषः कुपितवीरकृतान्तवक्त्रम् ॥ 11.50 ॥  
तेजस्वितामुपगतोऽपि मृदुः प्रकृत्या  
कार्ये क्वचिन्न खलु गण्यत एव नूनम्।  
मध्ये किलाहुतिभुजामतमुप्रकाश-  
मिच्छन्ति पञ्चतपसस्तपनं न चन्द्रम् ॥ 11.51 ॥  
उद्वृत्तमत्तकरिकूबरिवाजिपत्ति-  
दुःसंचरत्वमुपजग्मुषि संगराग्रे।  
कृत्तारिकण्ठघनशोणितपङ्किलापि  
निस्त्रिंशयष्टिरमलैव भटस्य पाणौ ॥ 11.52 ॥  
तेजो विकासि दधतः करचक्रवाल-  
लीलागृहीतककुभः शुचिमण्डलस्य।  
भानोर्दिनस्तितिरिवापरिवृत्तिशून्य-  
मैकात्म्यमेव भजते क्षितिपस्य लक्ष्मीः ॥ 11.53 ॥  
ज्योत्स्नावितानपरिपाण्डुरुचो न जातु  
कीर्तेर्जनो भजति भाजनतां विजिह्मः।  
दण्डत्वमेति कुटिलो ज्यवैजयन्त्याः  
प्रत्यग्रकण्टकशिखाजटिलो न वंशः ॥ 11.54 ॥  
तुच्छोपमानपदविमुपजग्मुषापि  
निःसारतामपि गतेन जडात्मवृत्तेः।  
क्रोडे न्यधायि हरिणेन पदं यदस्य  
चन्द्रस्य पश्यत फलं तदनूष्मतायाः ॥ 11.55 ॥  
तज्जड्यसंभृतिविजृम्भितमेव तस्य  
तेजस्विशब्दसदृशं विदधाति नासौ।  
निर्हीक इन्दुरसकृत्तपनावधूत-  
चछायोऽप्युदेति निशि यत्प्रतिकारशून्यः ॥ 11.56 ॥  
आजन्मनोऽपि चपला नियमेन तत्र  
लक्ष्मीः कथं न निवसेदरविन्दखण्डे।  
तिष्ठन्ति यस् यपरिणआमशुचावखण्ड-  
कोषस्थितेर्गुणगणाः सकृदेव दण्डे ॥ 11.57 ॥  
शान्तिं नि यात्यपरथा परविप्रकार-  
पांसुर्जगत्यतनुसंभृतिरेष तावत्।  
तिग्माभितापशमनाय कृपाणमेघ-  
धाराजलान्यविरलं न पतन्ति यावत् ॥ 11. 58 ॥  
आधारदाम्नि रचितस्तितिरल्पकेऽपि  
तुच्छेऽपि तेजसि परिस्फुरति स्फुटं श्रीः।  
दीपोऽपि मुञ्चति खिखां भवनान्धकार-  
निर्वासनाय किमुतावसरे प्रवीरः ॥ 11.59 ॥  
अन्येषु सत्स्वपि निसर्गविनिर्मलेषु  
मन्ये महाजनधूरां कतिचिद्वहन्ति।  
एकः स कम्बुरुदभूद्विमलोऽम्बुराशे-  
र्यः पूर्यते मधुरिपोर्मखमारुतेन ॥ 11.60 ॥  
तिग्मत्विषः परिमिताखिलमानमेव  
तेजः प्रकाशितजगत्स्थितमत्र बिम्बे।  
तेजस्विनः पुनरपर्यवसानमेव  
मन्ये तदत्र हृदये निवसत्यसह्यम् । 11.61 ॥  
भ्रूभह्गमाशु दिशतोल्बणरोषऱूक्ष-  
मक्ष्णोश्च रागमुपपादयतासहिष्णोः।  
वामभ्रुवामतनुमानपरिग्रहेण  
चेतो दुनोत्यभिमुखं स्फुरितोऽधरोऽपि ॥ 11.62 ॥  
विस्तारशालिनि हृदि प्रथिमानमाप्य  
लोकास्त्रयः किल वसन्ति रथाङ्गपाणेः।  
सप्तापि धीरहृदये सविकासमेव  
तिष्ठन्ति ते स्फुटमिति स्म ममैष तर्कः ॥ 11.63 ॥  
आजन्मनोऽप्यकृतपूर्वतया परेषां  
साधारणत्वरहितां पुरुषप्रकाण्डः  
प्रत्यग्रतारकगुणां निजपौरुषस्य  
च्छायां विमुञ्चति निशामिव शीतराश्मिः ॥ 11.64 ॥  
कार्यं भवेत्क्वचन किंचिदणीयसापि  
स्थूलैरलं तनुभृतामुपयोगवन्ध्यैः ।  
क्ष्माभृत्तटेषु वरमस्तु तृणोलपादि  
किं गण्डशैलनिकरैः पृथुगण्डकल्पैः ॥ 11.65 ॥  
निष्ठ्यूतदीधितिशिखादलितान्धकार-  
राशिर्वरं मणिरसौ तनुरप्यनर्घः।  
क्षोणीभृतां कटकवर्तमानि किं नु कृत्य-  
मंशुश्रिया विरहितैर्ननु गण्डशैलैः ॥ 11.66 ॥  
लूताकृतो वरमसौ जगतीह तन्तु-  
रारुह्य नाकमधिरोहति कीटको यम्।  
अस्ताचलस्य शिरसोन्नतिशालिना कि-  
मालम्बनं न तरणेः पततो दिवो यत् ॥ 11.67 ॥  
तुङ्गात्मतास्तशिखरस्य मुधैव भानो-  
र्नालम्बनं भवति यत्समये प्रपित्सोः।  
श्लाघ्यः स तामरसनालगुअमोऽपि दैत्य-  
भीत्या यमेत्य मरुतां पतिराललम्बे ॥ 11.68 ॥  
आप्लावितक्षितितला वडवाग्निनैव  
सा दह्यतां जलनिधेर्वरमम्भसा श्रीः।  
शक्ता न योन्नतिकृतो वपुषः प्रमार्ष्टु-  
मङ्कोत्थितस्य शशिनोऽपि कलङ्कलेखाम् ॥ 11.69 ॥  
ऊर्ध्वं गताभिरवटास्पदपादपस्य  
साखाशिखाभिरलमुन्नतिशालिनीभिः।  
श्लाघ्यामधोगतिमपि स्खलतां कदाचि-  
दालम्बकारणमवैमि जटावलीनाम् ॥ 11.70 ॥  
भ्रूभङ्गमारचय निष्ठुररोषरूक्ष-  
मुद्वर्तयेक्षणपुटौ दश दन्तवासः।  
हारांल्लुनीहि परिपिण्ड्ढि मिथः कराग्र-  
युग्मं जहि क्षितितलं पटुपार्ष्णिघातैः ॥ 11.71 ॥  
आस्फालयांसशिखरं शिखरानुकारि  
गर्जाभ्रनादमुखरस्थिति भिन्द्धि धैर्यम्।  
इत्थं वृथा विफलमत्सरमीहमान-  
मेतन्न संप्रति विभाति सदः स्मरारेः ॥ 11.72 ॥ (युगलकम्)  
न भ्रूविभङ्गरचना वदने न चांस-  
देशाहतिर्न दशनच्छददंशयोगः।  
क्रोधानुभावघटनेन विना क्षयेऽग्नि-  
र्भस्मीकरोति भुवनानि च दुःसहार्चिः ॥ 11.73 ॥  
हेलावरोपितकुलाचलचक्रवाल-  
लोकापवर्तनसमर्थभुजाः क्व यूयम्।  
संरम्भ एष च विसंवददाननेन्दु-  
बिम्बद्युतिः क्व भवतां दितिजाहवेषु ॥ 11.74 ॥  
संक्षेप एष गदितो वचनप्रपञ्च-  
संचोदनेन किमिवोर्जिततेजसां वः।  
दैत्येन्द्रडामरसमीकनियोगमेव  
वाक्यार्थमत्र मम किं विबुधा मनुध्वे ॥ 11.75 ॥  
विघटितगुरुपर्वोत्सेधमभ्युन्मिषन्मे  
दहतु दितिजवंसं क्रोधहुंकारवह्निः।  
पुनरपि पुरुहूतः स्वां पुरीं रत्नसाना-  
वधिवसतु पुरेव स्तूयमानः मुरौघैः ॥ 11.76 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्येऽग्निदंष्ट्ररभटी वर्णनं नामैकादशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***द्वादशः सर्गः।***





इति स्थिरारातिविरोघनिश्चयामुदीर्य वाचं विरते गणाधिपे।  
स्मितच्छटाबृंहितहारदीधितिस्ततोऽट्टहासो व्यवलद्विवक्षया ॥ 12.1 ॥  
अरातिमत्तद्विपकुम्भमण्डलीविपाटनोत्थामलमौक्तिकावलिः।  
कृपाणलग्ना विदधार यस्य सा तदच्छधाराजलबुद्बुदश्रियम् ॥ 12.2 ॥  
वितेनिवांसोऽप्यविलङ्घ्यरूपतामनेकसंख्या दधतोऽनपायताम्।  
हरेण कल्पा इव येन कालतामुपेयुषानायिषत द्विषः क्षयम् ॥ 12.3 ॥  
दघत्यभीक्ष्णां धवलानि भूयसीं दिगन्तरव्याप्तिनिरर्गलां श्रियम्।  
रणेषु निर्जित्य बलानि विद्विषां यशांसि येन प्रथयांबभूविरे ॥ 12.4 ॥  
दधत्सदाशोणितपानशैण्डतां कृताभियोगो बहुलक्षपाटने।  
बभूव यस्यातनुदन्तमण्डलः क्षयाय कौक्षेयकराक्षसो द्विषाम् ॥ 12.5 ॥  
सुबन्धुरामोदमनोरमां श्रियं स्फुरच्छरारौ युधि योधिकां दधत्।  
निरास सैन्यं तरसा सुरद्विषामिषीकतूलं शरदीव मारुतः ॥ 12.6 ॥  
यशः सुवृत्तस्थिति येन निर्मलं समुद्वहद्दर्पणमण्डलश्रियम्।  
पुरंध्रिनिः श्वासममीरणाहतं मलीमसच्छायमकारि विद्विषाम् ॥ 12.7 ॥  
रणाजिरक्ष्माकलशीकृतं जवात्फमोज्झितः सन्नसहाय एव यः।  
अरातिलोकं मथितं सहस्रधा चकार दण्डाहतमप्यगोरसम् ॥ 12.8 ॥  
श्रियं दधानं चतुरस्रताश्रयामनेकपत्त्यश्वरथद्विपाकुलम्।  
विपक्षमाविष्कृतसंधिविग्रहं तथाप्यनष्टापदमेव यो व्यधात् ॥ 12.9 ॥  
विकासयन्कीर्तिकुमुद्वतीं क्षणाद्विलोचनानन्दकरः कलास्पदम्।  
सरूपबावेऽप्यपराजयक्ष्मतां दधन्मृगाङ्कं विशिनष्टि यो गुणैः ॥ 12.10 ॥  
अनेकपक्ष्माहितसङ्गराजितं श्रियं दधानं विकटांसमुज्ज्वलाम्।  
बभार सद्राघिमचारुतारकं प्रवेष्टयोर्यश्च दृशोरिव द्वयम् ॥ 12.11 ॥  
उपेयुषोन्मूलनदक्षतां क्षणात्क्षयानिलेनेन विपक्षतां गता।  
क्षमाभृतां येन ततिः प्रसर्पता प्रकम्पितासन्नवधातुराजिता ॥ 12.12 ॥  
करेण चक्रं दधदुज्ज्वलेन यः पुरंदरस्याप्यभिमानमाक्षिपत्।  
रणाजिरं स्वर्गमिवातनोद्बलादपारिजातं पुरुषोत्तमो यथा ॥ 12.13 ॥(कुलकम्)  
अपक्रमारम्भविजृम्भिताधिकगप्रकोपनिर्धतशिरः श्लथास्पदम्।  
यथाप्रदेशं विनिवेशनेच्छया करेण माणिक्यकिरीटमुत्क्षिपन् ॥ 12.14 ॥  
उरःस्थलीविस्फुरदश्मगर्भकस्फुरत्प्रभामण्डलहारिविग्रहः।  
दधत्त्रिमार्गसलिलावगाहनप्रसक्तशेवालसुरद्विपश्रियम् ॥ 12.15 ॥  
स्फुरज्जयश्रीमणिसालभञ्जिकाविशङ्कटस्तम्भभूजः सविभ्रमम्।  
विवेष्टमानोरगभीरुभीषणां वितर्कजिह्माकृतिमुत्क्षिपन्भ्रुवम् ॥ 12.16 ॥  
स भारतीं बाङ्भयकल्पपादपस्फुरत्प्रतानोज्ज्वलरत्नमञ्जरीम्।  
निनाय निर्यद्दशनांशुकेसरां सभाङ्गनायाः शुचिकर्णपूरताम् ॥ 12.17 ॥ (कलापकम्)  
विशुद्धवर्णोज्ज्वलहंससंहतिः प्रसादगाम्भीर्यविशेषशालिनी।  
मनोरमा तस्य मुखं सरस्वती वसुंधरापीठमिव व्यभूषयत् ॥ 12.18 ॥  
गिरानया पस्तुतमेतदीदृशं तवार्यकार्यं बहु मन्यते न कः।  
मृणालवल्लीकुसुमं तनोति तत्करोति लक्ष्मीरपि यन्निकेतनम् ॥ 12.19 ॥  
वचोऽत्र सर्वस्य मनोरमं भवान्यदभ्यधात्तत्र क एव विश्मयः।  
यतो भवत्येव विवेकशालिनां विपश्चितां प्रातिजनीनवास्यातया ॥ 12.20 ॥  
अतस्त्वयात्यूर्जितसत्त्वशालिना समन्त (स्त) भद्रेऽपि वचस्युदीरिते।  
ममावकाशोऽस्ति न वक्तुमित्यवन्ब्रुवे तथाप्याश्रितकार्यगौरवः ॥ 12.21 ॥  
ययं जडोऽस्मात्कुत एव नीतिमद्वचोऽभ्युदेतीति न कल्पना क्षमा।  
किमश्मनोऽप्यन्तमलीमसात्मनः सुवर्णमक्षुण्णगुणां न जायते ॥ 12.22 ॥  
गतार्थतत्त्वप्रतिपत्तिहेतुतां मतिः कुतस्ते तिमिरानुषङ्गिणी।  
प्रभासमाना गणनाथ दृश्यते न रत्नदीपस्य शिखा सकज्जला ॥ 12.23 ॥  
अभीक्ष्णमन्तः सरसान्यतन्द्रिताः सुवृत्ततां बिभ्रति नीतिशालिनः।  
वितन्वते संसदि कूर्चकेशरद्रुमाः फलानीव वचांसि सूरयः ॥ 12.24 ॥  
समीक्ष्य सम्यग्भुवि कृत्यवस्तु यः प्रतीक्षते देशबलादिसाधनम्।  
भवन्ति तस्यानपचारचारवः क्रियाविशेषा न विपाकनीरसाः ॥ 12.25 ॥  
अखण्कडितात्यूर्जितवीर्यसंपदो निराकरिष्णोस्तरसा युधि द्विषः।  
प्रमाददोषानुपघातसुस्थितं न नीतितुल्यं क्षममस्ति साधनम् ॥ 12.26 ॥  
प्रयुक्तसंस्कारगुरुर्गरीयसां व्रजत्यवस्थैव ननु प्रतीक्ष्यताम्।  
भजत्युपावर्जिततैलसेकया नहि प्रदीपो दशया विना स्थितिम् ॥ 12.27 ॥  
मलीमसाचारनिरर्गलस्तितेरखण्डमन्यन्मलिनं प्रकल्पते।  
तमोघने वेश्मनि तिष्ठतोऽनिशं व्रजत्यशेषं जगदन्धकारिताम् ॥ 12.28 ॥  
सुरद्विषां निह्नुमहे न पौरुषं न च प्रशंसां तनुमस्तथात्मनः।  
निरूपयामो नयवर्त्म केवलं यथाभिलाषास्तु परस्य वृत्तयः ॥ 12.29 ॥  
सभूमिलाभं शुभवर्तिरेखया मनोरमं मण्डलकार्यमस्खलत्।  
अशेषमुन्मीलयति क्षमाभृतां विचित्ररूपा नु नीतितूलिका ॥ 12.30 ॥  
यथाखिलद्रव्यगतांश्चिकित्सका विविञ्चते पञ्चरसादिकान्बुधाः।  
तथैव मन्त्राश्रयतामुपेयुषः सुनीतिभाजोऽवयवाञ्जिगीषवः ॥ 12.31॥  
अपार्थतादोषपरितमक्रमं ससंशयं संसंशयं संधिविहीनतां गतम्।  
न देशकालादिविरोधि पण्डितैः प्रशस्यते कार्यमसाधुकाव्यवत् ॥ 12.32 ॥  
बिभर्ति पारिप्लवतामुदन्वतस्तदूर्मिसंसर्गकृतामिवोत्थिता।  
अवैमि लक्षअमीर्नयवर्त्मनागता स्तिरं निबध्नाति नृपे पदं पुनः ॥ 12.33 ॥  
अमन्दरभ्रान्तिकदर्थितोदधिर्विलुप्रदेवासुरमन्थसंभ्रमः।  
सचेतसः कस्य न वल्लभोऽर्झने नयप्रकारोऽपर एव वा श्रियः ॥ 12.34 ॥  
न नीतिशास्त्रोपनिषत्सु पञ्चधा स्थितिं जहात्येष परः पुमानिव।  
प्रदीपितोद्दामविपर्ययग्रहैर्निरूपितो मन्त्र इह प्रणेतृभिः ॥ 12.35 ॥  
विभज्यमाना बहुधार्थकोविदैः ससंशयग्रन्थिरमन्थरात्मभिः।  
मृणालवल्लीव गुणान्विहाय किं व्यनक्ति नीतिर्जडसंकरोद्धृता ॥ 12.36 ॥  
उपायशून्यास्तरवः क्षिताविव क्रियाविशेषा व्यभिचारिणः फले।  
त एव नूनं नियमेन भूभृतांफलन्ति कगल्पद्गुमवन्नयाश्रयाः ॥ 12.37 ॥  
स्थिराम्भुपायप्रकटारसंचयं दधद्विरूढक्रमकालनेमिताम्।  
प्रवर्तितं मण्डलनाभिबन्धनं न कार्यचक्रं क्वचनावशीर्यते ॥ 12.38 ॥  
व्यपेक्षते बाहुबलं जिगीषतः सुनीतिमाक्रान्तजगत्त्रयं ध्रुवम्।  
रथास्पदं चक्रमिवाश्वमण्डलीं विवस्वतो मेरुतटीविवर्तिनः ॥ 12.39 ॥  
उपायसोपानपरम्परामिमां यथाक्रमं योऽधिरुरुक्षुराश्रितः।  
स नूनमुच्चैः पद एव नीतिमान्कृतप्रतिष्ठो न चिराद्विभाव्यते ॥ 12.40 ॥  
नरेन्द्रलक्ष्मीरुचितैरुपक्रमैः क्रमेण तैस्तैर्गुरुभिः प्रसाधिता।  
नयात्मदर्शे गुणदोषदर्शनस्फुटावधाना व्यवलम्बतामियम् ॥ 12.41 ॥  
प्रकाश एव प्रविलुप्तदर्शनो गतः क्षणाद्धूक इवान्ध्यविप्लवम्।  
न जातु कालं मतिदुर्विधो जनो बिभर्ति सामर्थ्यमुदर्कमीक्षितुम् ॥ 12.42 ॥  
विवृण्वतां मण्डलसंधिविग्रहव्यपाश्रयाः कार्यगतीरनेकशः।  
क्रियापचारा न भवन्ति धीमतामनुक्रमापक्रमयोगचिन्तया ॥ 12.43 ॥  
विरूढमूलस्य नयानुसारिमः सकोषदण्डोपचयस्य भूपतेः।  
कुशेशयस्योपचितेव कार्णिका बिभर्ति लक्ष्मीः परिणामपीनताम् ॥ 12.44 ॥  
विचिन्वतोऽर्थं निजमण्डलाश्रयं गुणानुपायांश्च नृपस्य शक्तयः।  
न देशकालानवधारणक्रमात्समुत्पतिष्णोरुपयान्ति बृंहणम् ॥ 12.45 ॥  
मदच्छटार्द्रीकृतगण्डमण्डलीनिलीनभृङ्गद्विपयूथदारिणः।  
निमज्जतो वारिणि तीव्रतेजसः सटा विलुम्पन्ति हरेर्झषा अपि ॥ 12.46 ॥  
अतीतकालस्य तदत्र दृम्भितं तपस्यमासे करिणोऽपि दुर्जयः।  
निदाघकाले मुखलाङ्गलः शुनामपि व्रजत्येव निकार्यतां यतः ॥ 12.47 ॥  
समुद्वहन्नक्षतपक्षभूमिभृद्विभेददयक्षामिह शक्तिमायताम्।  
मयूरकेतुर्वदनैरिवाधिकं विभाति षङ्भिर्नयविस्तरो गुणैः ॥ 12.48 ॥  
विभाव्यमानासनसंधिसंश्रया गुणाः परिष्करमणिस्फुटत्विषः।  
तदद्धुतं यद्विजयैषिणां श्रियं प्रसाधयन्त्यप्रविमृष्टविग्रहाः ॥ 12.49 ॥  
कृतास्पदा सारगुरुः स्तिरात्मसु क्षमेव दिक्कुञ्जरविग्रहेष्वसौ।  
जहात्युपायेषु चतुर्षु न स्थितिं दृढीकृता नीतिरिह क्षमाधरैः ॥ 12.50 ॥  
उपेयसिद्ध्यै भवतां मतिः स्थिरा प्रवर्तते चेदनुपायसाधना।  
अवैमि षाङ्गुण्यविचारगोचरैः कृतं ततः संप्रति नीतिशासनैः ॥ 12.51 ॥  
क्षमा भवन्तः क्षयसूर्यतेजसो जगत्त्रयस्य स्थितिसर्गसंहृतीः।  
विधातुमेकाकिन एव लीलया न मूर्तिभेदा इव किं स्वयंभुव ॥ 12.52 ॥  
जिगीषतां मण्डलसंधिविग्रहव्यपाश्रयाः कार्यगतीर्विहाय वः।  
न युद्धसंरम्भरसात्तथधापि तु क्षमाः परान्मार्ष्टुमिहांसभित्तयः ॥ 12.53 ॥  
अवैमि दैत्यान्समरेषु दुर्जयचान्भुजांश्च वो दिग्गजहलस्तपीवरान्।  
अतोऽत्र युक्तो नय एव संकटो जलप्लेवे सेतुरिवोत्तितीर्षताम् ॥ 12.54 ॥  
किमस्त्यतः शंसत वाच्यविप्लुतं यदभ्युपायेषु परेषु सत्स्वपि।  
द्विषत्सु चर्चा भवतामपीदृशी प्रचम्डदण्डैकरसा विजृम्भते ॥ 12. 55 ॥  
उपाय एवेति च दण्ड एव नो न नीतिवृद्धैरवलम्बनीकृतः।  
तथापि कार्येऽत्र गुरुण्युपेक्षितुं न युक्तरूपो भवतामनुक्रमः ॥ 12.56 ॥  
निरुद्धरन्ध्रप्रसरश्लथीभवज्जडप्रवेशस्थिरसंधिसुस्थिताः।  
न कार्यसिन्धोरिह तारयन्ति कं प्लवा इवोच्चैः कृतिनः सकर्णकाः ॥ 12.57 ॥  
दहन्ति कल्पप्रलयेषु भानवो जगन्ति वेलां श्लथयन्ति सागराः।  
न तातृशोऽसौसमयोऽस्ति यत्र वा स्थितिं विभिन्दन्ति रुषा भवादृशाः ॥ 12. 58 ॥  
अवैमि नूनं न च भर्तुराज्ञया विना समर्थाः स्थ रिपोर्विनिग्रहे।  
जगत्परिप्लावयितुं न वीचयः क्षमास्तटस्थस्य कदाचिदम्बुधेः ॥ 12.59 ॥  
प्रवर्तमानांप्रतिपत्तुमर्हथ त्रिगदा विमिन्नामत एव शूलिनः।  
हिताय शक्तिं कृतविष्टपत्रयस्तितिं पुरारेरिव नाकनिम्नगाम् ॥ 12.60 ॥  
अथं प्रभुः कर्मसु दैवमानुषप्रभेदरूपेष्वविलङ्घ्यतां दधत्।  
अचिन्तनीयो नयतत्त्वचिन्तकैर्मनीषिभिर्दैवमिति स्म कथ्यते ॥ 12.61 ॥  
जिगीषतां दोर्द्रुमदर्पविभ्रमा धियश्च षाह्गुण्यविचारगोचराः।  
न यान्त्युपायप्रतिपत्तये दृढाः पराङ्भुखेऽस्मिन्फलभागितां क्वचित् ॥ 12.62 ॥  
यदानुगुण्यं भजते जगत्यसौ तदा तदात्वायतिषु स्फुटं नृणाम्।  
क्रियाविशेषाः सकलाः प्रवर्तिता विपर्ययेणापि हिसिद्धिहेतवः ॥ 12.63 ॥  
प्रतीयमानाः प्रकटं पृथग्जनैर्विरुद्धरूपा इव कस्य विस्मयम्।  
अमुष्य चेष्टा जनयन्ति नोच्चकैर्विलुप्तमोहप्रतिपत्तिगोचराः ॥ 12.64 ॥  
इहैव निःश्वासगमागमक्रियाप्रबन्धभेदन चराचरात्मनि।  
व्रजत्यभीक्ष्णं प्रतिबद्धवृत्तितामशेषविश्वोदयसंहृतिक्रमः ॥ 12.65 ॥  
अमुष्य गर्भीकृतसागरोदरप्रतिष्ठशेषोरगभोगशायिनः।  
मुरद्विषो नाभिसरोजकर्णिकाविटङ्कपीठः समभूच्चतुर्मुखः ॥ 12.66 ॥  
अभीक्ष्णमष्टाभिरमुष्य मूर्तिभिर्विभोरवष्टभ्य जगन्ति तस्थुषः।  
भिनत्ति मायीयमथाणवं नृणां स्मृतिस्तथा कार्मणमाशु बन्धनम् ॥ 12.67 ॥  
स्थिरप्लवानुप्लवविप्लवोज्झिता निजेऽत्र तिष्ठन्तयणवस्तदात्मनि।  
दुरन्दमायीयविवर्तभेदिनी यदास्य शक्तिः स्वभुवो विजृम्भते ॥ 12.68 ॥  
अमुष्य तत्त्वान्यखिलानि शेमुषी निशेमुषी प्रस्तुतकार्यनिर्णयम्।  
विधातुमर्हत्यमलीमसाधुना मुधा किमाद्ध्वे गुरुमोहविप्लुताः ॥ 12.69 ॥  
अस्मादवाप्य भुवनैकगुरोरनुज्ञा-  
मज्ञानसंतमसबन्धविभेदभानोः।  
मर्हाः स्थ कर्तुमनवस्तितनिश्चयान्धाः ॥ 12.70 ॥  
संरम्भिणः किमिति नीतिपथं विहाय  
लीलाविगाढगुरुकीर्तिरतरङ्गिणीकाः।  
स्तम्बेरमा इव तनुः करपिष्टहार-  
धूलिच्छटाभिरधुना कलुषीकुरुध्वे ॥ 12.71 ॥  
लोकः प्रमादपरमः क्वचिदर्थसिद्धि-  
माप्नोति नूनमिह सत्यपि नाभ्युपाये।  
आलोकयत्यभिनिमीलितलोचनः कि-  
मादर्शमण्डलतले विमलेऽपि वक्त्रम् ॥ 12.72 ॥  
प्रस्तूयते यदभिधेयवचोभिरस्त-  
मोहान्धकारनिकरैहिह कार्यतत्त्वम्।  
भङ्गं तदाशु मतिदुर्विधदुर्दुरूट-  
कूटाभिरूपकुटिलाङ्गुलिभिः सहैति ॥ 12.73 ॥  
वन्ध्यात्मनामिह नरेन्द्रकथासु मन्त्र-  
चर्चा निरूपयितुमाशु तथा क्षमा वः ।  
ग्रासीकरोति न तथाभ्रपिशाच एष  
निःशङ्कमर्कशशिनावधुनापि तावत् ॥ 12.74 ॥  
प्राप्ता विशुद्धिमधिकां परिणामरूप-  
वन्ध्याश्रिता प्रकृतिभोगनिरर्गलत्वम्।  
उर्वीधरस्य चितिशक्तिरिवापचार-  
शून्या भवत्यनिशमप्रतिसंक्रमा श्रीः ॥ 12.75 ॥  
तस्मान्निरूपितपरात्मबलाबलैक-  
कार्यक्रमौपयिकशाक्तिगुणोदयानाम्।  
कर्तुं तदत्रभवतां क्षममाहवेषु  
येनानुतापशिखिना न परिप्लवध्वे ॥ 12.76 ॥  
चेतो विकल्पमरुताभिहतं किमेत-  
दालक्ष्यलाघवमवस्थितिलाभशून्यम्।  
संवादितां नयति दूरमिषीकतूल-  
माकाश एव हि परिभ्रमणाकुलं वः ॥ 12.77 ॥  
तीक्ष्णेन तीक्ष्णमनिशं मृदुना मृदुं च  
संसाधयन्ति परमौपयिकेन तज्ज्ञाः।  
सुर्योपलं दिनपतिर्ज्वलयत्यभीक्ष्ण-  
मिन्दुश्च चन्द्रमणिमार्द्रयति स्वधाम्ना ॥ 12.78 ॥  
इति गिरं समुदीर्य नयानुगां विरतिमीयुषि पार्षदनायके।  
अवधृतार्थशरीरतया सदः कलकलाकुलसाधुवचोऽभवत् ॥ 12.79 ॥  
वाक्यं नवाम्बुदगभीररवं तदीय-  
माकर्ण्य पार्षदपतेः सभया तदानीम्।  
संहृष्टयाशु लवलीलतयेव तत्र  
संभावितातनुफलोदयया बभूवे ॥ 12.80 ॥  
आबद्धविस्मयविधूनितमूर्धभाग-  
हेलोत्पतद्विकटरत्नवतंसभृङ्गैः।  
तद्वाक्यमस्य सुरसंहतयः शशंसु-  
रुद्गीर्णमोहतिमिरा इव कर्णरन्ध्रैः ॥ 12.80 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्येऽट्टहासनयोपन्यासो नाम द्वादशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.



**हरविजयम्।**


***त्रयोदशः सर्गः।***





इत्यट्टहासवचनादथ जृम्भमाण-  
संरम्भभीषणतरभ्रुकुटीविभङ्गम्।  
चण्डेश्वरेण निजदेहभरावशीर्ण-  
माणिक्यपीठनिबिडाश्रयसंधि चेले ॥ 13.1 ॥  
निर्व्यूढसंगरभरस्य करेण बाहोः  
केयूरशोणमणिदीधितिधातुदिग्धम्।  
कुम्भस्थलं करिपतेरिव तीव्रमन्यु-  
रास्फालयन्सपरुषध्वनिमंसपीठम् ॥ 13.2 ॥  
कार्षाणवी करपुटोन्मलनादनल्प-  
कोपस् पिङ्गितदिगन्तरमुत्पतन्ती।  
उल्केव तस्य सकलासुरचक्रवाल-  
सर्वप्रणाशपिशुना शुशुभे शुभार्चिः ॥ 13.3 ॥  
तस्याग्रवर्तिभिरलक्ष्यत तीव्रकोप-  
संरम्भविभ्रमभृतः सुरचक्रवालैः।  
आकृष्टिपाशतुलनां दधती विपक्ष-  
पक्षश्रियः कुटिलीता सुरसंसदि भ्रूः ॥ 13.4 ॥  
तिर्यग्विवर्तनवलद्विकटांसकूट-  
हेलाविमर्दरभसकोत्थितधूमलेखम्।  
कण्ठं दधत्प्रकृतिनिष्ठुरकालकूट-  
कूटासितच्छविमिवेन्दुकलाकिरीटः ॥ 13.5 ॥  
केयूरशोणमकरीमणिचक्रवाल-  
निर्यत्प्रभारुणितमौक्तिककर्णपूरः।  
क्षीरोदसिन्धरिव गौररुचिः प्रवाल-  
वल्लीप्रभावलयलङ्घितफेनचक्रः ॥ 13.6 ॥  
निर्मुच्य धूर्जटिसदस्यभिलङ्घितौष्ठ-  
बालप्रवालविटपाङ्कुरकोटिभागम्।  
कोपानलाकुलितदुर्धरधैर्यसिन्धु-  
फेनच्छटापटलविभ्रममट्टहासम् ॥ 13.7 ॥  
आकोपकम्पितशिराःक सहसोज्जिहासु-  
राप्टच्छ्यामान इव मानिमनास्तितिक्षाम्।  
वाक्यं जगाद गणनाथनुतिप्रगल्भ-  
मत्यूर्जितं रणनयान्तरतत्त्वेदी ॥ 13.8 ॥ (कलापकम्)  
प्रज्ञां नमापि भुवनेषु विचित्ररूपा-  
माद्यां गिरं च सकलव्यवहारहेतुम्।  
वक्तुं यदाश्रयवशेन ममापि धैर्य-  
मुक्ते त्वयापि गणनायक नीतिगर्भम् ॥ 13.9 ॥  
मार्गत्रर्यऽप्यविहतप्रसारा मनोज्ञ-  
शब्दश्रुतिः शुचितयानुगताञ्चितश्रीः।  
जह्नोरिवशु तनया घटमानकर्ण-  
धारा मनोहरति कस्य सतां न वाणी ॥ 13.10 ॥  
सुप्तप्रबुद्धवदनर्गलमुन्मिषन्ति  
यासु श्रुतासु सुधियामपि धीविकल्पाः।  
श्च्योतन्ति ताः किमपि तन्मधु हृद्यरूप-  
मर्थ्या गिरः श्रवणहारिगभीरबनधाः ॥ 13.11 ॥  
कार्यं सुनिश्चितमुपक्षिपतीह मन्त्र-  
चर्चासु नीतिनिपुणः परिणामरम्यम्।  
बीजं प्रजापतिरुवाप तदर्ध्यमप्स  
यस्माददः समुदभूत्कमलासनाण्डम् ॥ 13.12 ॥  
श्लाघ्यां विकासघटनां वचसेयुषा त्व-  
माबिभ्राता दशनदीधितिपक्ष्मलक्ष्मीम्।  
शंसास्पदत्वमुपजग्मिथ सौम्य कल्प-  
शखीव रत्नकुसुमस्तबकेन नूनम् ॥ 13.13 ॥  
वाक्यं तव श्रवणहारि विनिर्गतं य-  
देतद्गणाधिप मुखान्न तदत्र चित्रम्।  
आह्लादहेतुमनिशं न जगत्त्रयस्य  
स्यन्दिष्यते कथमिवामृतमिन्दुबिम्बात् ॥ 13.14 ॥  
मन्येऽभिधातुमबुधात्र सरस्वतीति  
लीलागृहीतविकचारुणपुण्डरीकम्।  
संस्कारकार्यवशपुञ्जितसप्तलोक-  
जिह्वावितानमिव हस्तलं वहन्ती ॥ 13.15 ॥  
उक्ते त्वयापि परिनिष्ठितनीतिगर्भ-  
मित्थं विकल्पशतसंकुलतामवाप्ते।  
वक्तव्यमेव हि मया सविशेषमत्र  
नैवास्ति किंचिदनपाश्रिततारतम्यम् ॥ 13.16 ॥  
दोर्दण्डदर्परभसप्रतिबद्धवृत्ति-  
मुत्साहमुत्ससृजुषां भजतां च नीतिम्।  
न्यक्षेण कार्यगहनं विषमीकरोति  
पुंसामुपायकलनाघनमारुतौघः ॥ 13.17 ॥  
ब्रह्माप्युदीरयतु साम समीकदर्पा-  
द्भेदं जनव्रजमुखानि च यान्त्वलं वः ।  
दानं मतङ्गजघटा वितरन्त्वमन्द-  
मूरीकृती युधि मया दितिजेषु दण्डः ॥ 13.18 ॥  
ते मन्दवीर्यगतयः स्फुटमन्य एव  
सामादिमन्थरपराक्रममासते ये।  
ये तु प्रसह्य दलयन्ति विपक्षचक्र-  
माक्रम्य ते जगति खड्गविषाणकल्पाः ॥ 13.19 ॥  
एको गुणो गुणशतादपि तावदेष  
संप्रत्यनन्यसदृशः किमिवात्र षङ्भिः।  
येनेन्दुसुन्दरयशः पटलातपत्र-  
दण्डत्वमेति तवप पीवर एष बाहुः ॥ 13.20 ॥  
एषा विडम्बितभुजंगमभोगकाष-  
कार्श्याङ्कमध्यविषमस्थितमन्दराद्रिः।  
एकैव यत्र गुहहस्तगता विभाति  
शक्तिश्च तत्र तिसृभिः किमिवापराभिः ॥ 13.21 ॥  
प्रेङ्खच्छिखण्डभरशोभिवपुः कलिन्द-  
कन्याह्नदश्रियमगाधतया दधानम्।  
शक्तो रणे दलयितुं प्रचलाकिकेतु-  
रह्नाय कालियमिवाहितमच्युतश्रीः ॥ 13.22 ॥  
सङ्ग्रामवासभवने नियतं निषण्णा  
निःसंशयं विदधति प्रतिपक्षलक्ष्मीम्।  
संवाहिकां चरणयोः करिकुम्भपीठ-  
पीनोन्नतस्तनकृतास्पदयोः समर्थाः ॥ 13.23 ॥  
आरोप्यते भटजनेन शरासनाग्र-  
कोटिं समीकभुवि यो गुणबन्धपाशः  
आकृष्य तेन तरसा तरलत्वमाप्ता  
संयम्यते दृढतरं प्रतिपक्षलक्ष्मीः ॥ 13.24 ॥  
तेजस्विनो ननु विधेयमियत्पिनष्टि  
दुष्टात्मनां यदनपेक्षितदेशकालः।  
दैवानुभाववशतो वनगोचरोऽपि  
किं श्रीफलं कथयतापरथा न भुङ्क्ते ॥ 13.25 ॥  
देशो न सोऽस्ति न कृतस्थितिरेष यत्र  
कालं विभोः प्रणुदतस्तदपेक्षया किम्।  
मिथ्याविकल्पजनितारिविनाशविघ्न-  
निघ्नाः किमेवमधुनाश्रितशङ्कमाद्धे ॥ 13.26 ॥  
क्षीणोऽपि दूरमवलम्बत एव नूंन-  
मव्याहतां जगति कार्यधुरां महस्वी।  
किं लोचनोत्सवविधायिकलावशेष-  
रूपोऽपि शीतकिरणः कुरुते न रात्रिम् ॥ 13.27 ॥  
अम्बोनिधिं प्रलयकालविलङ्घितात्म-  
आलोक्य धीरमनसो हृदयेन नून-  
मुच्चैर्हसन्ति विपदि स्थिरधैर्यरूपाः ॥ 13.28 ॥  
उत्पेक्ष्य नूनमभयेऽपि भयं निसर्ग-  
भीरुर्नितान्तमुपगच्छति विक्लवत्वम्।  
पंञ्चत्वमेति नितरां सुचिकित्सितोऽपि  
शङ्काविषव्यतिकरेण विमूर्छितः सन् ॥ 13.29 ॥  
विस्तीर्णतादि गगनोदधिभूभृतां य-  
श्चक्रे स संकटमनाः स्फुटमन्य एव।  
येन व्यधायि महतां हृदयेष्वनाप्त-  
पर्यन्तवृत्ति तदसावपरोऽस्ति वेधाः ॥ 13.30 ॥  
जृम्भापरीतवदनाः श्वसितानुबन्ध-  
भाजः प्रकम्पिवुषोऽरुणरूक्षनेत्राः।  
रोषज्वराकुलधियः सुभटाः कृपाण-  
धाराजलं समभिलष्यथ हे कस्मात् ॥ 13.31 ॥  
क्रोदानलस्य हृदयं भ्रुकुटेरर्भुवश्च  
दन्तच्छदा दशनकोटिविलङ्घनानाम्।  
स्कन्धश्च निर्दयकराभिहतेर्भटा वः  
स्वाधीनगोचरतयैव हिशखन्ति हासम् ॥ 13.32 ॥  
हेलानिरस्तपवना गुरुसंप्रहार-  
रीढासहाः सुरभटाः पटुतां वहन्ती।  
उच्चे रटिःक सपदि शीतलतां करोति  
पृत्केव वक्त्रविसृतोष्मजुषां द्विषां वः ॥ 13.33 ॥  
संवादितामजहतो दलिताद्रिकूट-  
कल्पक्षयप्रसृतचण्डसमीरणानाम्।  
कस्मिन्निरर्गलभुजार्गलचण्डदर्प-  
निष्पिष्टदानवभटा न चकास्थ संख्ये ॥ 13.34 ॥  
क्रेतुं यशांसि समरापणिषु प्रगल्भ-  
मिन्द्रप्रभाधवलभांसि कृतस्प्टहाणाम्।  
चेतो दुनोति भवतामनुतापहेतुः  
कस्मात्परेण कृत एष न मानभङ्गः ॥ 13.35 ॥  
संहारकालशिखितीव्रतरोऽपि मन्यु-  
रुत्तंसलूनिफल एव स एष जातः।  
छिन्ना इतीव भवतां किरणच्छटाभि-  
रेते हसन्ति मणिकुट्टिमसीम्नि हाराः ॥ 13.36 ॥  
स्वच्छं सुवृत्तमनुरागि हरिद्वयस्या-  
लीलागृहीतमधुनापि यशःप्रकाशम्।  
स्वासानिला मलिनयन्ति न बाहुदण्ड-  
दर्पश्रियो ललितविभ्रमदर्पणं वः ॥ 13.37 ॥  
शौर्यश्रिया नहि दरिद्रिथ संयुगेषु  
पारं गताः स्थ च धिया नयमार्गसिन्धोः।  
छिन्नं किमत्र भवतां यदलीकशौर्य-  
शौटीर्यसात्रवनिकारदशां सहध्वे ॥ 13.38 ॥ (युग्मम्)  
उन्मूलितक्षितिभृतां सहसा सहेलं  
सुस्कन्धतां च दधतामपरेरितानाम्।  
विस्तीर्णमम्बरमिव प्रलयानलानां  
सङ्ग्रामवर्त्म भवतां हि विहारमार्गः ॥ 13.39 ॥  
संविद्रते जगति के न यथाशु यूय-  
माशाकरीन्द्रकरपीवरबाहुदण्डाः।  
लीलावरुग्णदृढसंधिचतुर्मुखाण्ड-  
खण्डद्वयं विपरिवर्तयितुं समर्थाः ॥ 13.40 ॥  
उन्मूलितामरभुवां रणसंकटेषु  
शक्यं न वः कलयितुं हृदयं परेषाम्।  
अभ्युद्धृतक्षितिभृतां प्रलयागमेषु  
निष्कम्पमेव गगनं हि समीरणानाम् ॥ 13.41 ॥  
आकर्ण्य दुर्विषहमप्यरिविप्रकार-  
मित्थं नयान्तरितनामभयोपगूढाः।  
हस्ताभिघातकृतरन्ध्रपथैः पृथिव्या  
जिह्रीय किं न सहसा तलमप्रविष्टाः ॥ 13.42 ॥  
रूढा चिरं भुवनकाननचक्रवाल-  
मूले विपाण्डुरयशःस्तबकोज्ज्लश्रीः।  
कस्मात्करोति भवतामधुना न मोह-  
मेषाततायिविषपादपकीर्तिवल्ली ॥ 13.43 ॥  
दैत्यप्रतापतपनातप एष ताप-  
मभ्युद्धृतामरवधूवदनेन्दुकान्तिः।  
कस्मान्न वः प्रकुरुते विनिकोचितेन्दु-  
रश्मिच्छटाधवलकीर्तिकुमुद्वतीकः ॥ 13.44 ॥  
मन्दीकरोति भवतामसुरप्रताप-  
वह्निः क्षणाद्भुवनमन्दिरकोटरस्थाम् ।  
कीर्तिं निरर्गलतरेण विषोष्मणाशु  
दीपप्रभामिव भुजंगमदृष्टिपातः ॥ 13.45 ॥  
संकल्प एष रणदुर्ललितः क्षणेन  
वाचात्र कालमुसलस्य विपूरितो नः।  
मन्दाकिनीं प्रथितपुण्यगुणां विहाय  
रत्नाकरं क इव पूरयितुं क्षमोऽन्यः ॥ 13.46 ॥  
संपश्यतोऽन्तरमिहासुमतां विसारि-  
सत्त्वं बलादधिकमित्यपि मे वितर्कः।  
सिंहो निपातयति चण्डचपेटयैव  
प्टष्ठेन तूह्वहति कुञ्जरमष्टपादः ॥ 13. 47 ॥  
गम्भीरगर्झितरवश्रवणोत्थमीति-  
नश्यत्कुरङ्गककुलस्य करालमूर्तेः।  
लाभोऽस्ति कः कठिनकुञ्जरचक्रवाल-  
कुम्भस्थलीविदलनादपरो मृगारेः ॥ 13.48 ॥  
शब्दान्तराणि खलु सान्त पृथग्विधानि  
यैर्व्याप्तमेव जगदव्यतिकीर्णरूपैः।  
दानाम्बु शोषयति यः करिणां श्रुतोऽपि  
कोऽप्यन्य एव हरिणाधिपतेः स नादः ॥ 13.49 ॥  
हेलाविनिर्जितरिपुस्फुटशौर्यलक्ष्मी-  
लीलानिकेतविकटोन्नतचन्द्रशालाम्।  
विस्तारिणीं सुभटवंशहिमाद्रिगङ्गां  
कीर्तिं न यान्ति तरणवर्त्मनि तीर्थकाकाः ॥ 13.50 ॥  
अप्राप्तहारिपरिणामगुणा कदाचि-  
दा जन्मनोऽपि विरसा मम सा दशाभूत्।  
किं नीरसा जलप्टषज्जलदेरुपैति  
मुक्ताफलत्वमिह शुक्तिपुटान्तरेषु ॥ 13.51 ॥  
सङ्ग्रामलाभरभसेन भटैः सलील-  
मास्फालिताश्च जयकुञ्जरकुम्भभागाः।  
नाकौकसां विगलिताश्च विपक्षचक्र-  
सीमन्तिनीस्तनतटास्पदतारहाराः ॥ 13.52 ॥  
निस्त्रिंमोक्तिककणप्रकरावकीर्णे।  
सङ्ग्रामवासभवनेऽभिमता जिगीषो-  
स्तीक्षणौः शिलीमुखनखैर्वशमेति लक्ष्मीः ॥ 13.53 ॥  
प्रत्यग्रहत्नकिरणच्छुरणाभिराम-  
मम्भोदनीलमभिकतोऽधिवसत्यभीक्ष्णम्।  
वक्षःस्थलं मधुरिपोरिव तीक्ष्णवर्त्म-  
पट्टं परिप्लवतया रहितादृता श्रीः ॥ 13.54 ॥  
संवादिनी नियतमस्य मुरारिदेह-  
च्छायेति चञ्चलतया रहितात्र लक्ष्मीः।  
शङ्के शरद्गगननीलरुचौ कृपाण-  
पट्टेऽनुरक्तहृदयारचयत्प्रतिष्ठाम् ॥ 13.55 ॥  
उत्सृज्य षट्चरणचारणचक्रवाल-  
गीतस्तुतां नवकुशेशयकोशशय्याम्।  
वीरानुरागरभसेन वसत्यभीक्ष्णं  
शङ्के सलीलमसिपत्त्रवनेऽपि लक्ष्मीः ॥ 13.56 ॥  
दोर्दण्डनिर्जितरिपोर्जगति प्रसङ्ग-  
लभ्येषु नास्ति विभवेषु कदाचिदास्था।  
तेजस्विनः करजजर्जरितेभकुम्भ-  
कूटस्य मौक्तिकगणेषु हरेरिवार्याः ॥ 13.57 ॥  
व्याघातविप्लुतमहो विधुरं बतैत-  
दस्थानसंभ्रमतिरस्कृतधैर्यबन्धाः।  
यूयं यदेवमधुना भुजशालिनोऽपि  
ग्रासीकृता विषमनीतिपिशाचिकाभिः ॥ 13.58 ॥  
उत्तिष्ठतासुरपतेः शरकाण्डपाण्डु-  
च्छायानि संप्रति यशांसि हतस्य संख्ये।  
धौताञ्जनास्रसालिलप्लुततत्पुरंध्रि-  
गण्कडस्थलानि च मलीमसतां व्रजन्तु ॥ 13.59 ॥  
दैत्याधिराजमकराकरलोडनाय  
संरम्भिणो मयि जयामृतलाभहेतोः।  
आरोपयन्तु विबुधा भरमीश ताव-  
दद्यैव मन्दरमिवातनुकूर्मप्टष्ठे ॥ 13.60 ॥  
श्लाघ्यः स एव कलशो भुवनेषु यस्मा-  
दुत्थाय वन्द्यमहिमा सुरकार्यहेतोः।  
अम्बोधिमेकचुलकेन विवर्तमान-  
वैकुण्ठकूर्मशफरेण पपावगस्त्यः ॥ 13.61 ॥  
हेतोः कुतोऽप्यसदृशादुदिता गरीयः  
कार्य निसर्गगुरवः स्फुटमारभन्ते।  
उत्थाय किं न कलशादपि सिन्धुनाथ-  
मुद्वीचिमालमपिबद्भगवानगस्त्यः ॥ 13.62 ॥  
क्ष्मामण्डलं सकलमेव सरत्नराशि-  
विस्तारिनेमिवलयं रणबद्धकक्ष्यः।  
चक्रीकरोति सुभटः श्रवणान्तकृष्टृ-  
मौर्वीलतेन धनुषा सममेव नूनम् ॥ 13.63 ॥  
वद्धास्पदा दितिजनायकचक्रवाल-  
पङ्कोदरे बहुगुणोद्ध्रियतामिदानीम्।  
नाकश्रियः परिभवातनुवह्निदाह-  
शान्तीच्छया धवलकीर्तिमृणालवल्ली ॥ 13.64 ॥  
संहारसिन्धुमिव काञ्चनशैलकूट-  
भागे स्फुरत्तरणिदीधितिदुर्निरीक्षाम्।  
अद्यैव दानवकुलप्रलयाय ताव-  
दारोपयामि धनुषि द्रुतमत्र मौर्वीम् ॥ 13.65 ॥  
विश्लिष्यदाकुलनिरर्गलगण्डशैल-  
चक्राभिघातविधुरीकृततिग्मभासः।  
कोदण्डदण्डघटितान्पृथुचारुकीर्ति-  
रायोधनार्थमवनेर्विनिनज्मि शैलान् ॥ 13.66 ॥  
बाणासनाग्रविकटाटनिगाढबन्ध-  
संभावितार्तिरिव संयुगमूर्ध्नि मौर्वी।  
आस्पलिता नदतु मे बडवानलस्य  
हेतिच्छटोदधितरङ्गहतेव तारम् ॥ 13.67 ॥  
कोदण्डकोटिमधिरोपयति स्म बाहु-  
शाली समाकभुवि यां ननु सैव मौर्वी।  
लक्ष्मीसमागमनकीर्तिविनिर्गमैक-  
विस्पष्टपद्धतिविलासममुष्य धत्ते ॥ 13.68 ॥  
क्रेंकारमेव धनुषःक श्रवणान्तकृष्ट-  
मौर्वीप्रगाढपरिमण्कडलितस्य संख्ये।  
ओंकारमक्षतमवैमि विपक्षपक्ष-  
लक्ष्मीसलीलदृढकर्षणमूलमन्त्रम् ॥ 13.69 ॥  
एकां गमागमनपद्धतिमेव मौर्वीं  
कीर्तिश्रियौ भटजनस्य हि धावमाने।  
नूनं परस्परकठोरकुचाभिघात-  
विच्छिन्नहारधवलामखिलां विधत्तः ॥ 13.70 ॥  
उद्दामदर्पनिकषप्रतिपक्षसंप-  
दुत्सादनेन कृतविग्रहवल्गुशोभाः।  
स्नाताश्च कीर्तिसलिलैः सुरभीभवन्ति  
नूनं यशःपरिमलेन पराक्रमाढ्याः ॥ 13.71 ॥  
चेतोहरेण हरकण्ठरुचा प्रकाम-  
पुण्यात्मकत्वमनिशं दधता गरीयः।  
आत्मानमासु सुभटः समरे पुनाति  
निस्त्रिंशपुष्करजलेन कृताभिषेकः ॥ 13.72॥  
निष्कण्टकीभवतु संप्रति नाथ विश्व-  
मेतत्प्रसीद वृषकेतन देह्यनुज्ञाम्।  
ग्रासीकरोतु वलनाकुलितः कृपाण-  
सिंहिसुतोऽहितयशः शशिमण्डलं वः ॥ 13.73 ॥  
भस्मावदातरुचयो विनिपत्य दिक्षु  
घोरान्धकारकलुषां प्रमथाधिनाथाः।  
भिन्दन्तु दानवचमूमधुनाट्टहास-  
च्छेदा इव प्रलयकालनिशां स्मरारेः ॥ 13.74 ॥  
सङ्ग्रामभूमिरधुना भुवनाधिनाथ  
वृन्दावनस्थितिरिवास्तु सुरासुराणाम्।  
विस्पष्टपीतवसनादरतातिगाढ-  
रक्ताङ्गनोचितशिवाभिमतव्रजश्रीः ॥ 13.75 ॥  
वङ्कालसंकुलमशङ्कितकाककङ्क-  
संकेतधाम रणवर्त्म शशाङ्कमौले।  
टांकारिकार्मुकविटङ्कपटङ्कमस्तु  
टङ्काङ्कसंकटविशङ्कटकङ्कटं वः ॥ 13.76 ॥  
निस्त्रिंशलूनविकटास्थिकठोरकण्ठ-  
पीठापविद्धशिरसं युधि दैत्यनाथम्।  
अभ्रंकषाग्रशिखरस्खलितार्कबिम्ब-  
मस्तावनीध्रमिव पश्यतु जीवलोकः ॥ 13.77 ॥  
कार्या वितर्कघटना न ककदाचिदूर्ध्व-  
मायोधनावतरणे बत को विचारः।  
आनन्दशून्यममरारिकुलं सुरेश  
कुर्वे स्मितानुगमवन्ध्यमयं समाधिः ॥ 13.78 ॥  
किं चिन्त्यतेऽन्यदपि दुर्बललोकचित्त-  
मेषोऽञ्जलिर्मधुरमङ्गलगीतिर्भम्।  
भास्वत्करालकरवालविलूनपीन-  
पीलून्नतश्रवणमण्डलतालवृन्तम् ॥ 13.79 ॥  
आनन्दनिर्भरनभश्वरचक्रमुक्त-  
पुष्पोपकारनिपतन्मधुपावलीकम्।  
सेनावमर्ददलितावनिधूलिधूप-  
धूमच्छटाशबलिताखिलदिग्विभागम् ॥ 13.80 ॥  
प्रेङ्खद्गदादलितकुञ्जरकर्णशङ्ख-  
धूलिच्छटापटलवर्णककर्दमाङ्कम्।  
अभ्यापतत्सुभटमन्मथकृष्यमाण-  
कोदण्डनिर्गतशराशनिलुप्तधैर्यम् ॥ 13.81 ॥  
सङ्ग्रामवासगृहमुच्छ्रितदन्तिदन्त-  
पर्यङ्कमुत्पुलकमण्कडलगण्डभित्तिः।  
आलिङ्गनातिरभसेन जयश्रियोऽय-  
मद्यैव तावदधितिष्ठतु राजलोकः ॥ 13.82 ॥ (कलापकम्)  
अद्यावस्कन्दलीलाचलितबलपरिस्यन्दखर्वीकृतोर्वी-  
संरम्भोत्तम्भनास्थोन्नमितभरनमत्कंधरासंधिरास्ताम्।  
शेषोऽपि स्फारफुल्लत्स्फुटपृथुलफणाफूत्कृताग्निस्फुलिङ्ग-  
स्फूर्जत्संदोहसेदेहितविकटशिखामण्डलीरत्नषण्डः ॥ 13.83 ॥

इति श्रीबालबृहस्पत्युनजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतो रत्नाङ्के हरविजये महाकाव्ये चण्डेश्वरदण्डोपन्यासो नाम त्रयोदशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.



**हरविजयम्।**


***चतुर्दशः सर्गः।***





इत्थमुक्तवति तत्र भारतीमुन्मिषत्स्मितकपोलमण्डलः।  
वक्तुमारभत संसदि क्रमात्पुष्पहास इति नीतिनिष्ठुरम् ॥ 14.1 ॥  
शक्तिमस्खलितसारसौष्ठवां क्ष्माधरोद्दलनदुर्धरां दधत्।  
स्वामितामपि गतो गरीयसीमन्धकारितनयो न योऽभवत् ॥ 14.2 ॥  
दुर्धरप्रसरतामुपेयिवानप्रथिष्ट भुवनान्तरेषु यः।  
और्ववह्निरिव हेतिमण्डलीसंततक्षपितवाहिनीपतिः ॥ 14.3 ॥  
यस्य दुर्गतविपक्षसुन्दरीम्डलेन बिभरांबभूविरे।  
रोदनारुणितलोचनोत्पलच्छायकुह्कुमविलेपनाः स्तना ॥ 14.4 ॥  
भास्वतोऽप्यविहितां करस्थितं दिङ्भुखेष्वधिकमाशु कुर्वतः।  
यस्य मण्डलमलङ्घ्यमुच्चकै राहवीयमगमन्न विप्लवम् ॥ 14.5 ॥  
नाप भूतिमलनात्कदर्थनां तापयोगमगमन्न च क्वचित्।  
यः सुवृत्तविमलस्थितिर्दधौ रत्नदर्पण इवाधिकां श्रियम् ॥ 14.6 ॥  
यस्य चारुगुणमौक्तिकोत्करभ्राजितेन्दुकरपाण्डुरचछविः।  
हारयष्टिरिव कीर्तिरुच्चकैर्मण्डनत्वमगमत्परं दिशाम् ॥ 14.7 ॥  
यस्य च प्रसृतया निरर्गलं कैटभद्विष इवोन्नतिश्रितः।  
विष्टपत्रयमलङ्घ्यताञ्जसा दूरमस्खलितया यशः श्रिया ॥ 14.8 ॥  
चन्द्रदीधितिविपाण्डुना यशःपुष्पसंभृतिभरेण भूरिण।  
लङ्घिता भुवनकाननोदरे यस्य नेमुरखिला हलिल्लताः ॥ 14.9 ॥  
स्थेयसी भुवनमन्दिरस्य दिग्भित्तिभागरचिताञ्चितस्तितिः ।  
चारुटङ्कघटना बभौतरां यस्य कीर्तिमणिसालभञ्जिका ॥ 14.10 ॥  
तस्य तत्र वदतो वचस्तदा निर्गता दशनरस्मिमण्डली।  
जाह्नवीव शशिपाण्डुरेकतां प्राप संभुगलकान्तिसिन्धुना ॥ 14.11 ॥ (दशभिः कुलकम्)  
क्रुद्धकालमुसलादिकीर्तितं संप्रहारनयगोचरं वचः।  
ऊर्जितं च मधुरं च शुश्रुवान्वक्तुमभ्यधिकमुत्सहेन कः ॥ 14.12 ॥  
कोविदारचितशोभ उच्चकैरत्रसन्निहितनीलकंधरे।  
द्रोणकाक इव निष्ठुरं सदः कानने किमपि रौम्यलज्जितः ॥ 14.13 ॥  
शुश्रुवानपि गणाधिपोदितं वाक्यमेतदहमक्ष्मं ब्रुवे।  
श्रोत्ररन्ध्रगतकेकिकूजितः किं विरौति परुषं न मौकुलिः ॥ 14.14 ॥  
तत्तथापि जडतानुरोधतः शत्रुतोऽथ युधि बिभ्यता मया।  
नीतिवर्त्मरभसादुतोदितं श्रोतुमर्हथ मलीमसं वचः ॥ 14.15 ॥  
न क्रुधोऽवसर एष सांप्रतं गाढमान्धयमतमो नृणामसौ।  
दृश्यतां गणपतोऽन्यया दृशा कार्यमेतदतिसंकटे स्तितम् ॥ 14.16 ॥  
तीक्ष्णतामविहतां दधानया भेदपाटवजुषा युधि द्विषाम्।  
साधयन्त्यमलया धियोन्नताः कृत्यपक्षमथवासिधारया ॥ 14.17 ॥  
यस्य नाम्नि सहसाभ्युदीरिते संभ्रमज्वरपरिग्रहाकुलाः।  
बिभ्रति स्म विरसत्वमाननैः शोषितौष्ठपुटतालवः सुराः ॥ 14.18 ॥  
सप्ततापमतितीव्रतीन्वितं छाययैव सुरराजमण्डलम्।  
यश्चकार परिहीनमोजसा भानुबिम्बमिव सिंहिकासुतः ॥ 14.19 ॥  
प्रापब्तमिन्धमवमृद्य तापितं यः करस्थितिमुपागतं क्रमात्।  
आत्मदर्शमिव विद्विषां व्यदानमण्डलं मुखविलोकनक्षमम् ॥ 14.20 ॥  
संयुगेषु शशिशुभ्रमुच्चकैः साधुशब्दमुखरीकृताम्बरम्।  
यश्च शङ्खमिव कैटभं द्विषन्संदधौ करतलाश्रयं यशः ॥ 14.21 ॥  
तादृसेऽपि सुरवैरिणीदृशं स्पष्टमग्रहणमेव बिभ्रताम्।  
ब्रूत किं नु भवतां विभाव्यते धैर्यमेतदुत जाड्यजृम्भितम् ॥ 14.22 ॥ ( पञ्चभिः कुलकम्)  
साध्यवस्तुषु न सामपूर्वकं साधनं न खलु शस्यते बुधैः।  
बिभ्रतो भवति धीरकोपतामाननं प्रथमुन्मषत्स्मितम् ॥ 14.23 ॥  
कृत्यवस्तु निपुणां प्रसाधयद्विप्लवोदयदशाविनाकृतम्।  
विद्धि बेदगहनैरवस्थितं तच्च संकलिपपञ्चभक्तिकम् ॥ 14.24 ॥  
कृत्यपक्षमखिलं विचिन्वतां साधनाह्गवचनानुदाहृतेः।  
दृश्यते पुरत एव मन्त्रिणां वादानामिव विपर्यये जयः ॥ 14.25 ॥  
मोहविप्लुतदशं प्रवर्तितस्वेदबिन्दुपुलकाङ्कुरोत्करम्।  
विद्विषां हरतु मन्त्र एष वः क्ष्वेडमाप्यमिव दर्पविभ्रमम् ॥ 14.26 ॥  
दर्शितावयवपञ्चकं क्रमात्तत्कणव्रतविनेयविभ्रमाः।  
दुर्जयोर्जितविपक्षनिर्जये वाक्यमञ्चितधियः प्रयुञ्जते ॥ 14.27 ॥  
साधयद्भिरविरुग्णमीप्सतं शास्6हेतुभिरिव त्रिलक्ष्मभिः।  
जृम्भितं जगति यैरनर्गलं वैरिभिः प्रतिदिशं दिवौकसाम् ॥ 14.28 ॥  
विस्फुरन्मणिकरालमूर्धतां बिभ्रतामतनुमेचकत्विषाम्।  
भोगिनामिव न दण्डवट्टना नोपघातघटनाय विद्विषाम् ॥ 14.29 ॥ (युगलकम्)  
आरिराधयिषुणा वृषध्वजं येन तीव्रतपसि स्थितात्मना।  
अन्धकार इव शीरतोचिषा धूमराशिरकृशःक पुरा पपे ॥ 14.30 ॥  
संयुगेषु हृतजीवीताञ्जवाज्जीवयन्दितिभुवोऽपि विद्यया।  
सोऽमृतप्रतिनिधित्वमीयिवांश्चिन्त्य एव भृगुनन्दनोऽपि वः ॥ 14.31 ॥ (युगलकम्)  
आयतेषु हृययेषु शेमुषी मन्दिमानमधुनाभ्युपागता।  
ब्रूत दीपकशिखेव किं नु वो लक्ष्यते रभसघूर्णनाकुला ॥ 14.32 ॥  
संकटेष्वधिकमेव धीमतां विस्फुरन्ति ननु मन्त्रशक्तयः।  
वव्याप्तवत्सु तिमिरेषु दिक्तटानुन्मिषन्त्यहिमदीधितित्विषः ॥ 14.33 ॥  
यूयमाहवरसे व्यवस्तिताः सप्रभावमपि वीर्यमत्र वः।  
चिन्त्यतां ननु विपाक ईदृशे कृत्यवस्तुनि यतो भवेद्गुणः ॥ 14.34 ॥  
अव्यपायफलसाधनास्पदं क्ष्माभृतां चिरमनुज्झितक्रमैः।  
मण्डलं जगदिवर्तुभिः स्फुटं षड्भिरेव परिवर्त्यते गुंणैः ॥ 14.35 ॥  
चञ्चलत्वविरसाविसंवदत्स्वाशयानुगुणवृत्तितां गताः।  
मूढमार्गरभसाहृताः स्फुटं न श्रियोऽपि बहु मन्वते पतीन् ॥ 14.36 ॥  
संप्रति प्रगुणरूपमुच्छ्वसत्संप्रहाररमसो मनोरथः।  
नीतिवर्त्म विषमीकरोति वः क्षुण्णमेतदभितो महाजनैः ॥ 14.37 ॥  
ह्लादहेतुरधिकं रणेषु वो यद्यपि क्वचन भीमदर्शनैः।  
नोज्झिता सजलमेघमेचकैः कीर्तिचन्दनलतासिभोगिभिः ॥ 14.38 ॥  
यद्यपीन्दुकरकोमलच्छविः कीर्तिरप्रतिमरूपतां गता।  
कातरस्य गणनाथ हारिणी नाकलोकललनेव दुर्लभा ॥ 14.39 ॥  
मन्दमारुतसलीलघट्टना मञ्जुलक्वणितधारतां गताः।  
संयुगार्थमिव यद्यपीह वश्चोदयन्ति करवालयष्टयः ॥ 14.40 ॥  
आहतस्तनतटारिसुन्दरीक्रन्दितेन जयशब्दघोषणाः।  
संप्रहारधरणीतलोत्थितै रेणुभिश्च पटवासपांसवः ॥ 14.41 ॥  
खड्गकृत्तभटकण्ठमण्डलौर्निर्मलाश्च मणिहारयष्टयः।  
चण्डमारुतरयप्रवर्तिभिर्गृध्रपक्षधवनैः प्रकीर्णकाः ॥ 14.42 ॥  
घातमुर्च्छितभटाननासृजा नागवल्लिदलरागसंपदः।  
बद्धसंमदशइवोपगूहनैर्गाढभीरुपरिरम्भविभ्रमाः ॥ 14.43 ॥  
शोकदीनरुदिताश्रुबिन्दुभिर्ह्लादबाष्पजलशीकरोत्कराः।  
प्रेतसैनिकजनानकारवैः संप्रहारजयदुन्दुभिस्वनाः ॥ 14.44 ॥  
छायया शकुनिमण्डलोत्तया छत्त्रधारणविडम्बनक्रमाः।  
फेरवाननगतान्त्रमण्डजलीदामभिश्च जयमङ्गलश्रजः ॥ 14.45 ॥  
नीलनीरजदलोज्जवलाननैर्मार्गणैः स्मरविलासशेखराः।  
वाणभिन्नकरिकुम्भमण्डलीमौक्तिकोत्करकरैः स्मितोद्गमाः ॥ 14.46 ॥  
संयुगश्रमजलच्छटाकणैर्मोहना विरलवारिबिन्दवः।  
हेतिभिननभटदेहमण्डलीशोणितेन हरिचन्दनद्रवाः ॥ 14.47 ॥  
संस्थिताप्लवनवारिसंचयैरुच्छलद्भिरभिषेकविप्रुषः।  
दुःखदैन्यपरिदेविताक्षरेर्मन्द्रमङ्गलमृदङ्गनिःस्वनाः ॥ 14.48 ॥  
संप्रहारमुखदीर्घनिद्रया प्रत्युषःसमयबोधविभ्रमाः।  
वैरिबन्दिनिगडैः सनिःस्वनैः सारवा निजपुरंध्रिनूपुराः ॥ 14.49 ॥  
संयुगेषु हतबन्धुसंहतेस्तत्तथापि भुजवीर्यशालिनः।  
आस्थितस्य तरसा जयश्रियं ब्रूत यद्यधिभुवो न दूषिताः ॥ 14.50 ॥ (त्रयोदशभिः कुलकम्)  
आयुधानि विविधानि सन्ति वः पीवरा भटजनस्य बाहवः।  
कार्यमोहतिमिरावबोखधिनी दुर्लभा तु मतिदीपिका नृमआम् ॥ 14.51 ॥  
दार्ढ्यशालिगुणनीतिशृङ्खलाबन्धसंयतपदामनर्गलम्।  
स्थेयसीं विदधतीह पण्डिताः स्त्रीनिसर्गतरलां नृपश्रियम् ॥ 14.52 ॥  
सांख्ययोगपरिनिष्ठितात्मतां ज्ञातसत्त्वपुरुषान्तरो दधत्।  
नूनमेति न विकारविप्लवक्लेशलेशघटनां विवेकभाक् ॥ 14.53 ॥  
मुंह्यते य इह कृत्यवस्तुनि ज्योतिरक्षतनयात्मकं दधत्।  
अन्धकूपकुहरे परिस्फुटं दीप्रदीपककरः पतत्यसौ ॥ 14.54 ॥  
विद्विषत्यतुलितोरुविक्रमे विक्रमेत सहसा न नीतिमान्।  
को नु संशयितपन्नगे करं वामलूरविवरे विनिक्षिपेत् ॥ 14.55 ॥  
मन्त्रयुक्तिगहनं प्रमाणतां सामबेदकृतसौष्ठवं दधत्।  
श्रौतमागममिवातिवर्तितुं कः क्षमेत नयशास्त्रसंग्रहम् ॥ 14.56 ॥  
संरम्भः प्रशममुपैतु वोऽत्र हेलानिष्पिष्टस्फुटकटकाच्छरत्नबन्धः।  
मा स्मैतत्सुरसुरवैरिणां विरोधे त्रैलोक्य सकलमकाण्डभङ्गरं भूत ॥ 14.57 ॥  
नन्दन्तु नन्दनवनावनिवीथिकासु  
लीनालियूथशबलीकृतयूखथिकासु।  
सार्घं सुरासुरगणाः कदलीदलोरू-  
दोःकन्दलीवलितपीवरकण्ठभागाः ॥ 14.58 ॥  
पुष्पौघवर्षममरप्रमदा मुदा च  
मुञ्चन्तु शान्तसुरदैत्यविरोधहृष्टाः।  
मन्दारदामविगलन्मकरन्दबिन्दु-  
संदोहदोहदनदत्समदद्विरेफा ॥ 14.59 ॥  
उडुपथमण्कडलं भवतु मा शुचिरविनिपत-  
द्दिनकरखण्डचण्डचडुलीनिबिडतरतकडित्।  
दिशि दिशि मा क्षुभञ्जलधयः पिशुनितसमराः  
प्रचुरविकीर्णरत्नपटलीशबलतटभुवः ॥ 14.60 ॥

इति श्रीबालबृहस्पत्यनुजोविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये पुष्पहासनयोपन्यासो नाम चतुर्दशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***पञ्चदशः सर्गः।***





इति संहृतसंयुगामियोगे सदसि व्योम्नि पयोमुचीव तस्मिन्।  
अभिगर्जति साधुवादकेकाकलकोलाहलनीलकण्ठचक्रे ॥ 15.1 ॥  
चलिते समरोत्सवाप्तिकालप्रमदोत्फुल्लविलोचनारविन्दम्।  
प्रलयानलघामदुर्निरीक्ष्यत्विषि संभावितपौरुषं भटौदे ॥ 15.2 ॥  
कथमेतदिति व्युपायचिन्ताभयोगाञ्चितमूर्ध्नि शून्यदृष्टौ।  
स्थितवत्यपरत्र नीतिगर्भे स्फुटनिम्नोन्नतपटष्टभुग्नवक्षः ॥ 15.3 ॥  
मुकुलीकृततदृष्टि फुल्लगण्डं परिवाह्याशु शिरो मुखं दधाने।  
जडमैडविडेऽरिमण्डलश्रीयकण्डूभरडिम्बडम्बरस्थे ॥ 15.4 ॥  
परदेशमुपेत्य यस्य भीत्यानवमञ्जीरकमण्डलीसनाथम्।  
चरणाम्बुरुहं विपक्षलोकः स्मरति स्म व्यसानातुरः पुरंध्रयाः ॥ 15.5 ॥  
गमनादिव मन्थरत्वमुच्चैः परिपाण्डुत्वमिवाच्छगण्डभागात्।  
कृशताक भृशमाददे च मध्यादिव यस्यारिनितम्बिनीवपुर्भिः ॥ 15.6 ॥  
परिवृत्तिपरीतहारिवर्णस्वरमभ्युज्झितसंधियोगमुच्चैः।  
रिपुचक्रमनूष्मतां दधानं सपदि प्राकृतमेव यस्य जज्ञे ॥ 15.7 ॥  
युधि येन विवल्गता सलीलं करिकुम्भा गलदच्छमौक्तिकौधाः।  
करवालसहायबाहुना स्त्रीस्तनभारैः सह चक्रिरे रिपुणाम् ॥ 15.8 ॥  
स्फुटपक्षपरिग्रहेण शश्वद्दधताप्याहवमूर्घ्न्यपक्षतित्वम्।  
क्षयकालनभस्वतेव शैलास्तरसापिक्षत येव विद्विषन्तः ॥ 15.9 ॥  
युधि वल्गति यत्र तिग्मतेजःप्रतिपक्षास्तमयप्रदोषखड्गे।  
दितिदा भुजवीर्यसंपदोच्चैरदरिद्रासिपुरद्रिसारदेहाः ॥ 15.10 ॥  
श्रियमेति च यस्य खड्गयष्टिर्विपुला पाण्डुरदन्तमण्डलाङ्का।  
उडुपाण्डुनिजाण्डपिण्डनिर्यत्तिमिरव्रातविधूसरोरगश्रीः ॥ 15.11 ॥  
प्रथयन्भुजपादपालितस्य स्फुटकेयूरमदा(सा) ररश्मिभङ्ग्या।  
कदलीदलसंनिवेशमुच्चैरिव दुर्वारपराक्रमद्विपस्य ॥ 15.12 ॥  
भुवनप्रलयानलस्त्रिलोकीदहनायेव शिखावलीर्विकीर्णाः।  
स दधत्परिपिङ्गला जटालीर्गुरुसंरम्भविधूनितोत्तमाङ्गः ॥ 15.13 ॥  
गुरुकार्यविचारणावितर्कस्फुरदुद्वृत्तपुटां दृशं दधानः।  
प्रमथाधिपतेर्निराकरिष्यन्गिरमौर्जित्यवतीं विवृत्य किंचित् ॥ 15.14 ॥  
दशनांशुमिषेण नन्दिषेणः शुचिना दर्शिततीरकाशशोभाम्।  
अपमृष्टकलङ्कदोषरम्यामिति निश्चित्य सरस्वतीं ससर्ज ॥ 15.15 ॥ (पञ्चदशाभिः कुलकम्)  
स्फुरिताधरधातुरागधूलिच्छुरिता दन्तमरीचयोऽस्य शुभ्राः।  
शुचिमानसनिर्झराभिरामां श्रियमासेदुरथो विनिष्पतन्त्यः ॥ 15.16 ॥  
हरसंसदि तस्य चाभिधित्सोर्गिरमुच्चैरनभिप्लुतार्थगुर्वीम्।  
ककुभः समवस्त्रयन्निवैता दशनांशूत्करमिन्दुरश्मिगौरम् ॥ 15.17 ॥  
अनपेक्ष्य भवादृशां पुरो यल्लघुवाग्मित्वमभिव्यनक्ति मादृक् ।  
अपराध्यति तत्र नूनमेषा तदनार्या खलु कार्यनिम्ननैव ॥ 15.18 ॥  
प्रतिपादयितुं यदन्यथार्थान्कुशलत्वेन जनो व्यवस्ततीमान्।  
सकलः स गुणोऽस्य वाग्मितायाः सततं ते पुनरात्मरूपनिष्ठाः ॥ 15.19 ॥  
निजशक्तिपरिक्षयेण लोको भयमेष व्यवलम्बतां नयाख्यम्।  
पृथगेव पराक्रमस्तु सिद्ध्यै घटते दोर्द्रुमदर्पदर्पणो वः ॥ 15.20 ॥  
रिपुणा व्यवरोपितेषु धाम्नः परिमृष्टावयवार्थसंज्ञकेषु।  
सकलेषु कृतेषु नाकसत्सु प्रसभं ह्रीपदवृत्तिजीतिवेषु ॥ 15.21 ॥  
असुरीजनकर्णपूरलीलाव्यवलुप्तामलरत्नपल्लवेषु।  
सुरसाखिकदम्बकेषु दूरं दृढतापास्पदतामुपागतेषु॥ 15.22 ॥  
दितिजापहृतामरेन्द्रबन्दीरतसाक्षित्वमुपेयिवद्दधत्सु।  
विकसन्मणिपुष्पनेत्रचक्रं त्रिदशाक्रीडलतागृहान्तरेषु ॥ 15.23 ॥  
स्फुटलक्ष्मगवाक्षमार्गनिर्यन्नवकालागुरुधूमशारमध्यम्।  
विदधत्स्विव मण्डलं हिमांशोरपनीतेषु विमानमण्डलेषु ॥ 15.24 ॥  
विनिमग्नसुरारिचक्रकानताकुचकाश्मीरकपिञ्जरीकृतासु।  
व्यवरोपितरत्नपङ्कजासु त्रिदशोद्यानलतारविन्दिनीषु ॥ 15.25 ॥  
करलाङ्गलनिर्दयावकृष्टप्रकटारावविपक्षवाहिनीके।  
हलिनीव हृते हिमांशुशुभ्रत्विषि दुग्धोदधिजन्मनि द्विपेन्द्रे ॥ 15.26 ॥  
गुरुदुः खभरानुबन्धकाष्ठारुदितोच्छूनविपाटलेक्षणासु।  
सकलामरराजवृन्दबन्धीजनतासु व्यसनौघविप्लुतासु ॥ 15.27 ॥  
जगदप्रतिपल्लदर्पकण्डूभरसंभिन्नभुजे भुजिष्यभावम्।  
नयति प्रसभं प्रसारितेजः प्रसरे संप्रति देवराजशत्रौ ॥ 15.28 ॥  
प्रतिबद्धजयाश इन्द्रमौलो सुरलोके सममेव लोकपालैः।  
गमयत्यपि वासरान्कथंचिद्दयितालिङ्गनमङ्गलाभिलाषात् ॥ 15.29 ॥  
अधुनापि किमास्यते जयश्रीरभसाकर्षणबद्धनिश्चयानाम्।  
ननु ताम्यति मानसं भटानां किमुपायान्तरचिन्तनान्तरायैः ॥ 15.30 ॥ (दशभिः कुलकम्)  
अनपेक्षितकालयापनानां भुजदण्डेऽद्रिशिलाविशङ्कटांसे।  
युगपन्निवसन्ति सत्त्वभाजामसिसङ्ग्रामजयश्रियो भटानाम् ॥ 15.31 ॥  
कृतमेव हि मन्त्रचिन्तया वः समरस्योन्मिषतः शताश्रिपाणेः।  
कवलीकुरुते यदस्तमभीतिर्ग्रकल्लोल उपेत्य चन्द्रसूर्यौ ॥ 15.32 ॥  
युधि दैत्यपतौ विजृम्भमाणे वयमासिष्महि यन्निरस्तयत्नाः।  
प्रभुशासनलाभशून्यतायाःक परिणामः कटुकः सुदारुणोऽयम् ॥ 15.33 ॥  
पिनषाम किमाशु चूर्णपेषं विनिमेषान्तरतः सुराहितानाम्।  
इति चन्द्रकिरीट देह्यनुज्ञां त्वदनुद्योगहता हि नो जयश्रीः ॥ 15.34 ॥  
द्रुतमित्थमतर्किते गतेऽपि द्विविधं कालमवेत शौर्यशौण्डाः  
समयाख्यमुपस्थितं रणे नः सुरशत्रोः समवर्तिसंज्ञमन्यम् ॥ 15.35 ॥  
रण्मूर्धनि दैत्यराजलक्ष्म्या दिदरिद्रासति नूनमन्धकोऽसौ।  
यदनेन कृताः प्रकृप्यतां वो भ्रुकुटीभङ्गतरङ्गिता ललाटाः ॥ 15.36 ॥  
अपजह्नुविरे ययाशु जह्नोस्तनयायाः पतिता दिवो जलौघाः।  
सकलासुरवंशनाशहेतुस्तव सैकेव जटास्तु नाथ मुक्ता ॥ 15.37 ॥  
रणमूर्ध्रि जयश्रियं भटौघे दृढमाश्लिष्टवति द्युलोकनार्यः।  
सुननाथ भवन्तु दूरचिन्ता मदानाकूतविघातबद्धमूर्छाः ॥ 15.38 ॥  
कवतचानि पिनेहिवांस एते समराय प्रमथाः सघोरगर्जाः।  
क्षयकालघनाघनौघघाटिं दधतु व्योम जवाद्विलङ्घयन्तः ॥ 15.39 ॥  
गणनाथ भवन्तमुत्सुकत्वात्परिषिष्वङ्क्षुरविश्लथं जयश्रीः।  
पुलकोद्गमकर्कशां बिभर्ति ध्रुवमायोघनमूर्ध्नि देहयष्टिम् ॥ 15.40 ॥  
स्थिरनिश्चितवैरमानसेन प्रभुतामप्यधिजग्मुषा त्रिलोक्याम्।  
द्विषता मलिनात्मकेन शंभोस्तिमिरेणेव न भास्वतोऽस्ति संधिः ॥ 15.41 ॥  
भजते हि न साध्यतां स साम्ना सकलोच्छेदितयाप्तवान्प्रभुत्वम्।  
नियतं विबुधेषु बद्धवैरा अपि तन्मण्डलवर्तिनो न भेद्याः ॥ 15.42 ॥  
न तदस्ति जगत्त्रयेऽपि रत्नं न कृतं तेन तदात्मसात्किलादौ।  
भवतां तदुपप्रदानसाध्यां स्तइतिमीयादिति वार्तमेव मन्ये ॥ 15.43 ॥  
इति दण्ड इहावशिष्यमाणे सकलाः सन्तु वरूथिनीचरा नः।  
स्फुटकुट्टनविभ्रमासयोऽमी सुरनारीजनसंगमेष्वरीणाम् ॥ 15.44 ॥  
अथवा किममीभिरिन्दुमौलिर्भ्रुकुटीभिन्नललाटभित्तिरास्ताम्।  
क्षणमेकमपि व्रजन्तु चारिप्रमदानां स्मरणीयतां विलासा ॥ 15.45 ॥  
शिखितापविलीनमेरुशृङ्गस्रुतकार्तस्वरनिर्झरद्रवेषु।  
प्रविलङ्घितसीमसप्तसिन्धुप्लवमग्नावनिपीटमण्डलेषु ॥ 15.46 ॥  
परिपुञ्जिततारकप्रसर्पत्पवनाधूर्णितसप्तविष्टपेषु।  
गुरुगर्जितपूरिताखिलासामुखसंवर्तकमेंघमण्डलेषु ॥ 15.47 ॥  
भुवनप्रलयेषु सोमसुर्यज्वलनानेकमरुद्गणा विशन्तः।  
पृथुवक्त्रगभीरतालुमूलं बहुधा विश्वसूजो मयास्य दृष्टाः ॥ 15.48 ॥ (तिलकम्)  
अविपन्नविभावसूचितत्वं दधदुद्दीपितमीनकेतु चक्षुः।  
श्रियमापदमुष्य चित्रभेदस्फुटशृङ्गाररसप्रबन्धकल्पम् ॥ 15.49 ॥  
द्विषतामयतिष्यतायमेको भुवनोपप्लवदायिनां वधे चेत्।  
समपत्स्यत नेदृशो निकारस्तदयं नाकसदां सदैव तेभ्यः ॥ 15.50 ॥  
बहुना किमुदीरितेन नाथ त्वदुपेक्षावसरेण दैत्यलोकः।  
सकलानपुनःप्ररोहहेतोः स्मृतिशेषानमरान्विधास्यतेऽसौ ॥ 15.51 ॥  
उपयुक्तमृणालसूत्रगर्भास्तितिरत्राहितभीतितो मरुत्वान्।  
अपनिद्रयतीति पक्षपातादिव यस्याम्बुज्खण्डमुष्णरश्मिः ॥ 15.52 ॥  
नमुचिप्रमदालतासु यस्य स्मितपुष्पोद्गमशोभितां दधानाः।  
कुलिशाग्निशिखाहता इवैते न ययुर्विभ्रमपल्लवाः प्ररोहम् ॥ 15.53 ॥  
अवधीरितघोरवज्रवह्नेर्नमुचेर्निष्ठुरकण्ठपीठमूलम्।  
गमितं सपदि च्छिदां मयेति स्वरुचेतीव जहास यस्य फेनः ॥ 15.54 ॥  
पुनरप्यरविन्दनालसुत्रस्तितिमासाद्य स दानवेन्द्रभीतेः।  
क्रशिमातिशयेन शोकदीनः स विकासस्पदतां पुरैति शक्रः ॥ 15.55 ॥ (चक्कलकम्)  
शिखिनि प्रलयंप्रमेण नीते द्विषतायोधनमूर्ध्नि तद्वधूनाम्।  
स भविष्यति दाहसत्क्रियायै स्फुटमेवान्यमयो वियोगवह्निः ॥ 15.56 ॥  
प्रधने निधनं प्रभञ्जनोऽपि प्रसभं दानवमण्डलेन नीतः।  
सुरनाथपुरावरोधनारीगुरुनिःश्वासमयः प्रवर्ततेऽसौ ॥ 15.57 ॥  
दितिजास्त्रकृशानुतापशुष्कः पुनरप्याप्स्यति नूनमात्मसाभम्।  
गुरुदुःखभरावरोधनस्त्रीस्रवदस्रस्रुतिनिर्झरैःप्रचेताः ॥ 15.58 ॥  
विनिहत्य यमं च दैत्ययोधा नरकद्वारकवाटसंपुटालीः।  
दलयन्ति पुरा परेतचक्रप्रसभाकर्षणहर्षबद्धहासाः ॥ 15.59 ॥  
इति डामरमस्तु मैव तावत्सुरकर्णोडुमरप्रणादचण्डम्।  
रणसिन्धुतरण्कडबाहुदण्डा रिपुलक्ष्मीहरणे भटाः क्रमन्ताम् ॥ ॥ 15.60 ॥ (पञ्चभिः कुलकम्)  
रथकुञ्जरवाजिपत्तिसैन्यं प्रततां दिक्षु रसातलोदरं वः।  
विदधद्भरनम्रभूमिताम्यत्फणिफूत्कानलधूमधूम्रगर्भम् ॥ 15.61 ॥  
संक्षिप्तमेतदिह दुर्घरधैर्यदर्पा-  
दुद्वेलवारिनिधिकम्पितशैलचक्राः।  
नायान्ति यावदसुराधिपतिंध्वजिन्य-  
स्तावत्क्षमं तदभिषेणनमिन्दुमौलेः ॥ 15.62 ॥  
आक्रान्तिभुग्नभुजगेन्द्रफणाग्रपीठ-  
पारिपब्लवक्षितितला पृतना स्मरारेः।  
प्रस्थाप्यतां रुरुधुषी दिननाथवर्त्म-  
कल्पावसानजलधेरिव वीचिपङ्क्तिः ॥ 15.63 ॥  
उद्वृत्तदानवकुलप्रलयोत्सवाय  
देवो यदैव चलितः प्‍टतनासहस्रैः।  
तद्ग्रसघस्मरतया विवृतौष्ठवक्त्र-  
मभ्येत्य धावति तदैव पुरोऽस्य मृत्युः ॥ 15.64 ॥  
हेलानिरस्तहरिहेतिविलूनकण्ठ-  
पीठः सुरारिप्टतनानिकुरुम्ब उच्चैः।  
प्राप्नोतु सांप्रतमविग्रहतामुपोढ-  
सिंहीसुतानुकृतिरर्दितचन्द्रसूर्यः ॥ 15.65 ॥  
क्षुन्दन्तु दन्तपरिघप्रसभाभिधात-  
निर्धूतकाञ्चनपरागपिशङ्गिताङ्गाः।  
वप्राभिघातघटिताः करिणो विरुग्ण-  
कल्पद्रुमौघविषमानि तटचानि मेरोः ॥ 15.66 ॥  
आवासितस्य शिशिरांशुभृतोऽधिमेरु  
मन्दाकिनीहदजलं विनिमज्जनेषु।  
कुर्वन्तु सैनिकवधूजनता मुखेन्दु-  
लावण्यकान्तिजितकाञ्चनपद्मशोभम् ॥ 15.67 ॥  
उत्पाता एवं नूनं सकलदितिसुतग्राससंरम्भधाव-  
न्मृत्युव्याधूतकल्पानलकपिलशिखाविभ्रमोल्काकलापाः।  
शंसन्त्युद्वेलरत्नाकरसलिलरयाध्माततीराद्रिरन्ध्र-  
ध्वानैः सङ्ग्रामगोष्ठीमुदितसुरवधूचक्रसंचारिकां वः ॥ 15.68 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये नन्दिषेणनयाभिषेणनवर्णनो नाम पञ्चदशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्**


***षोडशः सर्गः।***





तस्मिन्नुदीर्य वचनं जितमेघगर्ज-  
मावर्जितोर्जितभटं विरते शिखण्डी।  
स्फुर्जत्सभाभवनभित्तिपुटोपगूढ-  
पर्जन्यधीरनिनदप्रतिनादसान्द्रम् ॥ 16.1 ॥  
वैकक्ष्यकस्फुरदुदंशुविचित्ररत्न-  
दामाबिरामतनुरिनन्दुकरच्छटाच्छः।  
तिर्यङ्निषण्णकुलिशायुधकार्मुकाङ्क-  
नीहारशैलसदृशीं श्रियमादधानः ॥ 16.2 ॥  
प्रेङ्खत्फणामणिशिखारुणितोपवीत  
सूत्राधिकारभुजगः सदसीन्दुमौलेः।  
निर्घौतधातुकपिलीकृतनिर्झराद्रि-  
लीलां दधद्वचनमित्थमुदाजहार ॥ 16.3 ॥ (तिलकम्)  
विद्याधिपो यदनघान्द्विषतो जिघांसु-  
रत्युर्जितं वचनमाह न विस्मयस्तत्।  
लोकान्दिधक्षुरखिलानयुगार्चिरर्चि-  
रुग्रं यदीरयति तत्र किमद्भुतं स्यात् ॥ 16.4 ॥  
सारं ततापि गदतः सदसि ग्रहीतु-  
मर्हाः स्थ यूयमधुना वचसो ममास्मात्।  
अम्भोजपक्षमरजसो मकरन्दबिन्दु-  
माधूसरादपि किमाददते न भृङ्गाः ॥ 16.5 ॥  
गर्भीकृतत्रिभुवनोदरवर्तिविश्व-  
निःसंख्यवाङ्भयकृतास्पदवर्णदेहा।  
काप्यद्भुतेयमनघा परमेश्वरस्य  
शक्तिः स्थिता प्रतिमुखं भुवि मानवानाम् ॥ 16.6 ॥  
यस्याः प्रसादवशतो विनिशेमुषां नः  
कार्यर्थतत्त्वमनघस्थिति शेमुषीयम्।  
वक्तुं निसर्गमलिनामपि वाचमित्थ-  
मुच्चैः प्रवर्तयति संसदि चन्द्रमौलेः ॥ 16.7 ॥  
भ्राम्यन्त्यनर्गलमितस्तत एव मोह-  
पङ्क्रप्रतानमलिना शशिमौलिना धीः।  
स्पष्टीकृते व्रजतु नीतिपथे प्रसाद-  
मेषा शरत्समयबन्ध इवापगा वः ॥ 16.8 ॥  
व्यापारिता नंयपथेन जगत्यभीक्ष्णं  
भावा व्रजन्तु मृदवोऽपि पटुक्रियत्वम्।  
प्रस्तौति मन्त्रकृतसंस्कृतिरूपवेणु-  
वीणारवपोऽपि विषमस्य विषस्य नाशम् ॥ 16.9 ॥  
सत्कृत्य साधनविविक्तनयानुसार-  
निघ्नायमानमनसः संमयव्यपेक्षः।  
प्राज्यः समीकरभसो हृदये न मेऽस्ति  
सान्द्रो रसः कथमिवाम्रशालाटुनि स्तात् ॥ 16.10 ॥  
संहारभानुरिव रत्ननिधिं प्रताप-  
रिक्तीकृतामलयशःसलिलं य एकः।  
चक्रे हरिं प्रकटितातनुमीनकूर्म-  
रूपं विशृङ्खलमखण्डितमण्डलाग्रः ॥ 16.11 ॥  
आकर्णताण्डवितकीर्तिलतालवाल-  
कोदण्डमण्डलभुजेन नतोत्तमाङ्गाः।  
येनोज्झिता युधि दयामृदुना विजित्य  
याथार्थ्यमापुरमरा प्रथितस्य नाम्नः ॥ 16.12 ॥  
सङ्गामदुग्धजलधेः स्फुटकालकूट-  
लेखायमानकरवालकरालमध्यात्।  
योऽभ्युत्थितां कुमुदगौररुचिं चकार  
सत्कीर्तिचन्द्रकलिकां श्रवणावतंसम् ॥ 16.13 ॥  
यऋः योदभारजलदच्चविना निशात-  
पत्त्रेण संयुगमुखेष्वसिनापि दोष्णः।  
साहायकं विदधतां स्फुटमत्रपिष्ट  
पिष्टाततायिकरिकुम्भभुवोर्जितश्रीः ॥ 16.14 ॥  
सोऽप्यन्धकः सकलदानवचक्रवाल-  
भास्वत्किरीटकषणक्वणिताङ्घ्रिपीठः।  
हेलावरोपितनिरर्गलवैरिवंश-  
बाहुद्रुमोऽत्रभवतामभियोज्यपक्षे ॥ 16.15 ॥ (पञ्चभिः कुलकम्)  
ये दानवाघपतयो मृदिता मृधेषु  
शार्ङ्गायुधेन कथमप्यपरः स तेभ्यः।  
येनेतरः शममुपैत्यनलो जलेन  
भस्मीकरोत्यखिलमेव तदौर्ववह्निः ॥ 16.16 ॥  
नैकत्र शक्तिविरतिः क्वचिदस्ति सर्वे  
भावाः क्रियास्वपरिनिष्ठिततारतम्याः।  
आक्लपमौर्वदहनेन निपीयमान-  
मम्भोधिमेकचुलकेन पपावगस्त्यः ॥ 16.17 ॥  
निर्जित्य यचान्विजयिनः सुरलोकपाला-  
न्दैत्यानसौ सकलदिक्प्रभुतामनैषीत्।  
प्रत्येकमाजिभुवि तेऽपि च दृष्टसाराः  
सर्वाभिसाररभसेन सुरैरजेयाः ॥ 16.18 ॥  
यत्राभियोगचलिते दिवि देवजात-  
मालोक्य सैनिकधुतावनिधूलिलेखाः ।  
सस्मार लग्नशशिमौलिशिलीमुखाग्नि-  
संधुक्षितत्रिपुरधूमशिखावलीनाम् ॥ 16.19 ॥  
दध्रे रणेषु कनकाङ्गदबन्धनिर्य-  
दंशुच्छटापटलविच्छुरितासियाष्टिः।  
दोष्णापि यस्य भुवनक्षयदक्षशिक्ष-  
शौर्यातिरेकनिकषोपलपट्टिका श्रीः ॥ 16.20 ॥  
अभ्येत्य यत्र चरणानतिभाजि गाढ-  
मानग्रहा रिपुचमूः प्रतिपत्तिमूढा।  
प्राप्तधिकक्षतिरचेष्टत नैव किचि-  
दाप्लवितक्षितितलं परमस्रमौज्झीत् ॥ 16.21 ॥  
प्रत्यग्रमौक्तिकशिलाशबलान्यवाप्य  
वेलातटान्यविरलं बहुधा विभिन्ना।  
कीर्तिः शशाङ्कलिकाधवला तरङ्ग-  
लेखेव दुघ्धजलधेः श्रियमाप यस्य ॥ 16.22 ॥  
संत्रासकम्पतरलाः कुरुते विपक्ष-  
सीमन्तिनीस्मृतिगतोऽपि स कालकेतुः।  
यस्याच्छमौक्तिकनिभेन वहन्ति सिन्धु-  
वेलावनानि फलितामिव कीर्तिवल्लीम् । 16.23 ॥ (पञ्चभिः कुलकम्)  
यस्य प्रयाणसमयेषु चमूविमर्द-  
निर्दिरितावनितलोत्थितधूलिदग्धाः।  
श्यामीबभूवुरहितोन्नतवंशदाह-  
लग्नप्रतापशिखिधूमचिता इवाशाः ॥ 16.24 ॥  
आलग्नभग्नकरजाङ्कुरया नृसिंह-  
मूर्तौ नवाभ्र इव गर्जति शार्ङ्गपाणौ।  
यस्योत्थिताभिनवरत्नशलाकयेव  
लक्षअमीरुरः स्थलविदूरभुवा विदध्रे ॥ 16.25 ॥  
सङ्ग्रामकाननतलेऽवचिकाय यस्य  
चारूणि कीर्तिकुसुमानि रिपुद्रुमौघात्।  
विस्पष्टहेतिपरिघट्टनतारघोष-  
माणिक्यनूपुरकलक्वणिता जयश्रीः ॥ 16.26 ॥  
यं प्रस्थितं समनुगन्तुमिवारिपक्ष-  
लक्ष्मीस्वयंवरपतिं तरसा विचेलुः।  
उद्दामनागकटका धरणीभृतोऽपि  
सेनावमर्दपरिकम्पितभूमिपीठाः ॥ 16.27 ॥  
शक्यो हिरण्यकशिपोस्तनयः स जेतु-  
मायोधने कथमिव त्रिणतां धुनानः।  
केयूररत्नरुचिवन्दनमालिकाङ्क-  
पीनोन्नताग्रजयतोरणबाहुदण्डः ॥ 16.28 ॥ ( पञ्चभिः कुलकम्)  
यस्मिन्परिस्फुरति संयुगमूर्ध्नि दूर-  
मैरावणस्य मदशून्यकपोललग्नाः।  
शङ्के शिलीमुखगणाः क्वणितच्छलेन  
शौर्यातिरेकमतिगाढरुजो निनिन्दुः ॥ 16.29 ॥  
दिक्चक्रवालघटितास्खलितप्रताप-  
तीव्रातपव्यतिकरादिव मन्दिरेषु।  
बन्दीकृतोर्जितविपक्षनितम्बिनीनां  
श्यामायितं सपदि यस्य मुखेन्दुबिम्बैः ॥ 16.30 ॥  
रोमाञ्चकण्टकिततां जडिमानुबन्ध-  
मुद्वेपथुत्वमतिलोठनतामदार्ढ्यम्।  
यस्यातंतायिप्टतना युधि नायकस्य  
संदर्शनादभृत संभ्रमलोलदृष्टिः ॥ 16.31 ॥  
येनावकीर्णमुखराग्रशराग्निहेति-  
तिग्मत्विषा विदधिरे दयितायमानाः।  
प्लुष्टरिकाननतलोत्थितसान्द्रधूम-  
धम्मिल्लबन्धरचनारुचिरा इवाशाः ॥ 16.32 ॥  
श्रौतः स मन्त्र इव कस्य न शान्तिहेतु-  
रायोधनेऽप्रतिरथस्तिमिरासुरः स्यात्।  
शोकेन यस्य मलिनानुकरोति मन्द-  
संचारिणी रिपुवधूर्निजदृष्टिमेव ॥ 16.33 ॥ (पञ्चभिः कुलकम्)  
यस्याभिषेणनरसप्रवणस्य पीन-  
हस्तार्गलान्तरविनिर्गतशीकरौघैः।  
मार्जन्ति मत्तजयनागघटा रिपूणां  
दिग्भित्तिलग्नमिव कीर्तिसुधोपलेपम् ॥ 16.34 ॥  
सच्चक्रनन्दकतयानिशमन्वितस्य  
यस्याहवेषु दुहुषा श्रियमाशु दीप्ताम्।  
शौरेः समग्रजगतामिव संक्ष्येषु  
कुक्षौमतास्थितिरलक्ष्यत शात्रवाणाम् ॥ 16.35 ॥  
वोढुं क्षमा धवलमस्य यशः प्रवाह-  
मेका न भूरिति विचिन्त्य स यस्य धात्रा।  
ज्योत्स्नानिभेन नभसि स्फुटशेषभोग-  
च्छायाछलादवनितालुनि च व्यभाजि ॥ 16.36 ॥  
लीनद्विरेफविधुतामरपुष्पकर्ण-  
पूरोत्थितोऽनधिगतप्रसरोऽपि दूरात्।  
यस्याशु केसररजोनिकरश्चकार  
नाकाधिपस्य कलुषत्वमभीक्षणमक्ष्णाम् ॥ 16.37 ॥  
शक्यः कथं स शतदुन्दुभिराहवेषु  
जेतुं सुरैर्दलितसंधिविनिर्गताभिः।  
यस्य प्रतापदहनोग्रशिखावलीभिः  
शङ्के बहिर्ज्वलितमेव दिवस्पृथिव्योः ॥ 16.38 ॥ (पञ्चभिः कुलकम्)  
अभ्येयुषां विरचिताञ्चलिबन्धमुर्वी-  
तृष्णा दयार्द्रमनसा परिरक्षतासून्।  
येनोपतापशमनैकरसेन खड्ग-  
धाराजलैः शममनीयत शात्रवाणाम् ॥ 16.39 ॥  
भ्राम्यन्ननेकशतपत्त्रशरारिराशि-  
सेवास्पदाहवसरोभुवि राजहंसः।  
यो हेलया चिरमखण्डयदूढशूक्ल-  
पक्षौ रिपोर्धवलकीर्तिमृणालवल्लीः ॥ 16.40 ॥  
पस्पन्दिरे शिखपिणोऽब्धिपयांसि दूर-  
माकाशवर्त्म परिपुप्लुविरेऽनुवेलम्।  
पुस्फोट चावनितलं बलचक्रवालं-  
मर्देन यस्य हरनृत्त इव प्रयाणे ॥ 16.41 ॥  
पातालरन्ध्रघटितास्पदभोगिभोग-  
वेल्लज्जटाविघटनाहितपातशङ्कः।  
भ्रष्टर्कचन्द्रफलदन्तुरदिग्लताग्र-  
संशीर्यमाणविकटाम्बुदपत्त्रवृन्दः ॥ 16.42 ॥  
तेनावरुग्णकरकेसरपक्ष्मशोभ-  
नक्षत्ररत्नकुसुमस्तबकोज्जवलश्रीः।  
एकेन कालदमनासुरकुञ्चरेण  
नोन्मूलयते न भुवनत्रयकल्पवृक्षः ॥ 16.43 ॥ (युगलकम्)  
         (युगलकगर्भं पञ्चभिः कुलकम्)  
उत्खातशातकरवालकरालबाहु-  
रुत्प्लुत्य मत्तजयकुञ्जरकुम्भकूटात्।  
मूर्तां रिपो रुचिरधौतदुकूलशुक्लां  
जग्राह कीर्तिमिव यो युधि वैजयन्तीम् ॥ 16.44 ॥  
यस्याततायिजनताश्चरणप्रणाम-  
वैलक्ष्यकेदजनितं परिपाण्डुरत्वम्।  
वक्त्रेषु गोपयितुमाकुलिता भवन्ति  
सेवाञ्जलिस्थगितदीर्घललाटपट्टाः ॥ 16.45 ॥  
पार्ष्णिप्रहारघटनारभसावदीर्ण-  
शल्यायमानविकटाश्थिशिलावकीर्णम्।  
यस्यामराधिपगजोऽपि बिभर्ति दान-  
पङ्कच्छटाकलुषकान्ति कपोलमूलम् ॥ 16.46 ॥  
यस्य प्रतापदहनो धवलं निनाय  
विच्छायतामरियशः प्रविजृम्भमाणम्।  
उल्लङ्घितार्णवतटः सहसा सहस्र-  
रश्मेः प्रकाश इव शीतमरीचिबिम्बम् ॥ 16.47 ॥  
शक्तो गवाक्षमधुना क इवानुबन्धु-  
मायोधनेषु रचितातनुजालमार्गम्।  
यत्रारिभीतितमसा न पदं व्यधायि  
विस्पष्टपाण्डुरयशःशशिचन्द्रिकाढ्ये ॥ 16.48 ॥ ( पञ्चभिः कुलकम्)  
सत्कर्णिकाकनकपीठपठद्विरिञ्च-  
निर्मुक्तमञ्चितदलं हरिनाभिपद्मम्।  
उत्खाय यः करतलेन सुरारिराज-  
लक्ष्म्या वतंसकपदे विनिधातुमैच्छत् ॥ 16.49 ॥  
सङ्ग्राममार्गमरूभूमिषु तिग्मरश्मि-  
रश्मिच्छटाखचितखड्गमरीचिकासु।  
छायामुपोढजरठातिदृढोष्मवैरि-  
चक्रं न यस्य यदवाप किमद्भुतं तत् ॥ 16.50 ॥  
दोर्दण्डदर्पदलनाकुलितत्वमाप्त-  
मायोधनेषु रभसात्प्रविजृम्भमाणम्।  
उत्सृष्टिकाङ्कमिव यो विदधौ निवृत्त-  
युद्धोद्धतप्रहरणं प्रतिपक्षमेकः ॥ 16.51 ॥  
यस्मिन्समुच्चलति फूत्कृतवह्निसान्द्र-  
धूमच्छटारुणितकान्तिकलापमुच्चैः।  
शेषः फणमणिगणं परिणामिपिण्ड-  
सर्जरकोमलमधत्त विगाढखेदः ॥ 16.52 ॥  
तं संयुगाग्रभुवि भावय भावयव्य (त्व)-  
मुत्सृज्य मत्सरमयं गणानाथ भावम्।  
उन्निदतां सुमनसामसकृच्चकार  
शौर्यं मधोरिव विजृम्भितमाशु यस्य ॥ 16.53 ॥ (पञ्चभिः कुलकम्)  
निः श्रेणिमूर्जितविभक्षचमूं विधाय  
कीर्तिं दिदृक्षुरिव दिक्षु कृतप्रतिष्ठाम्।  
यस्यारुरोह शशिशुभ्रयशः प्रकाश-  
सौधोन्नतांसशिखरं भुजवीर्यलक्ष्मीः ॥ 16.54 ॥  
अक्ष्मायि यस्य शिथिलीकृतनागनाथ-  
विस्तारिभोगनिगडं भरखर्वितं सत्।  
उद्वेलसिन्धुपरिखं क्षितिपीठप्टष्ठ-  
माजघ्रुषीभिरभितः ककुभश्चमूभिः ॥ 16.55 ॥  
यस्यारिकुञ्जरकटेषु तलाभिघात-  
लीलाविवर्णरुधिरौघमलीमसेषु।  
विच्छिन्नदानसलिलेष्वपि तत्कलङ्क-  
शङ्काकुलैश्चिरमलीयत चञ्चरीकैः ॥ 16.56 ॥  
तं च प्रतापवडवामुखवह्नहेति-  
संप्लुष्टदुस्तरदुरन्तविपक्षसिन्धुम्।  
हेलाविडम्बितहरिं क इवोत्सहेत  
जेतुं विलङ्घितजगत्त्रितयं प्रजङ्घम् ॥ 16.57 ॥ (कलापकम्)  
यस्याततायिदयिंतानयनोदबिन्दु-  
संपातहेतुरनिशं विरराज खङ्गः।  
पीनांसकूटविकटोन्नतबाहुदण्ड-  
निर्यत्प्रतापशिखिधूम इवाहवेषु ॥ 16. 58 ॥  
आस्कन्दलग्रबलबंहिमभूरिभार-  
नम्रीकृतं विधुरितस्थितिदिग्गजेन्द्रम्।  
शेषेण यस्य धरणीवलयं कथंचि-  
दुत्भिप्तकुञ्चितफणानिकरेण बभ्रे । 16.59 ॥  
आपीनमग्नजयकुञ्जरकुम्भचीन-  
पिष्टच्छटाच्छुरितकतोयतरङ्गताम्राः।  
यत्सैनिकैर्ददृशिरे जलधेस्तटेषु  
गर्भीकृतौर्वदहना इव वारिवाहाः ॥ 16.60 ॥  
यस्य प्रयाणसमयेषु वशीकृतानां  
वैलक्ष्यखेदजनितं परिणाण्डुरत्वम्।  
निह्नयते सपदि पादनखांशुजाल-  
लेपेन शङ्खशुचिना वदनेष्वरीणाम् ॥ 16.61 ॥  
मन्दप्रतापघटने सति निग्मभासि  
पर्यस्तशोणितरसारुणमण्डलाग्रे।  
छायाद्रुमेण रणवर्त्मगतेन तेन  
दूरायतोन्नतिभृता सविशेषमूहे ॥ 16.62 ॥ (पञ्चभिः कुलकम्)  
व्यूहं समारचय तेजय सैनिकौघ-  
मास्फालयेष्वसनमासु विमुञ्च बाणान्।  
भिन्द्धि क्षणात्करिघटा दलयाश्ववारा-  
नाचेरिवांसमिति योऽरिगणं व्यमृद्रात् ॥ 16.63 ॥  
मायाप्रपञ्चविवशीकृतविग्रहेण  
येनावलोकयत एव शशाङ्कगौरम्।  
विस्मायिनस्त्रिदशदानवमण्डलस्य  
दैत्यारिणामृतमिवाशु यशोऽपजह्ने ॥ 16.64 ॥  
यस्याभियातिभवनेष्वसमाप्तचित्र-  
संभारभित्तिपुरुषा मलिनीभवन्तः।  
उन्मीलनावसरशून्यदृशः समिद्धां  
दध्युर्दिवानिशमिव श्रियमव्यवस्थाम् ॥ 16.65 ॥  
नाभातिकोमलकपोलतलार्पितैक-  
हस्ताङ्गुलीनखमयूखशिखावकीर्णम्।  
यस्याततयियुवतेर्नवयौवनेऽपि  
बिभ्रज्जराघवलतामिव कर्टणमूलम् ॥ 16.66 ॥  
शक्यः कथं स रणवर्त्मनि धूमकेतु-  
रुत्सोढुमन्यसुभटैर्दृढमूलबन्धः।  
उल्लासिकीर्तिधवलाञ्चितवैजयन्ती-  
रुद्धाखिलाम्बरतलोन्नतबाहुदण्डः ॥ 16.67 ॥ (पञ्चभिः कुलकम्)  
लक्ष्मीलतामकृत यो बलिदानवस्य  
पर्युच्छ्वसत्सुमनसं फलबन्धहृद्याम्।  
विश्राणनामलजलस्फुटखड्गयष्टि-  
धारानिरर्गलनिपातविरुग्ण्मूलाम् ॥ 16.68 ॥  
शीतांशुशुभ्ररुचि लङ्घयतो जगन्ति  
यस्यात्मना सह यशो बलिबन्धहेतोः।  
पादारविन्दमकरन्दरसायमान-  
मन्दाकिनीसलिलधौतमिवोदनंसीत् ॥ 16.69 ॥  
विच्छिन्नदैत्यपतिनिष्ठुरकण्ठपीठ-  
विष्यण्णशोणितमलीमसशातधारम्।  
प्रत्यग्रटङ्कघटनापरिषेकलग्न-  
पङ्कच्छटाङ्कमिव यस्य विभाति चक्रम् ॥ 16.70 ॥  
प्रेङ्खन्नखप्रकरदीधितिपक्ष्मपङ्क्ति-  
रक्ताङ्गलीदलकुलं विरराज यस्य।  
विश्वाकृतेरतनुपाणिसरोजयुग्म-  
मुत्तम्भितार्कशशीमण्कडलबीजकोशम् ॥ 16.71 ॥  
यस्याचकासतितरां कप्रतिपन्नविश्व-  
रूपस्य दीर्घसरला बहुतामवाप्ताः।  
निःशेषषोडशनितम्बवतीसहस्र-  
गाढोपगूहनरसादिव बाहुदण्डाः ॥ 16.72 ॥  
यस्याधिवारिनिधि खर्वितशेषभोग-  
शय्यानिरर्गलविवर्तनविभ्रमश्रीः।  
हेलाविनिर्मृदितशोणितपङ्कगर्भ-  
दूरावमग्नमधुकैटभटिट्टिभासीत् ॥ 16.73 ॥  
फूत्कारपावकशिखानिकरो दिधक्षु-  
राक्रान्तकालियफणानिकुरुम्बमुक्तः।  
निर्वापितः सपदि यस्य शिखण्कडमूल-  
निष्यन्दमानयमुनाजलनिर्झरौधैः ॥ 16.74 ॥  
यस्य व्यलोक्यत नवाम्बुदनीलकान्ति-  
रुत्तालकेशिवदनावटसीम्नि बाहुः।  
बिभ्रद्वलिसारिवडवामुखरन्ध्रलग्न-  
वेलानिलावधुतसिन्धुतरङ्गलीलाम् ॥ 16.75 ॥  
बिभ्यत्स कैटभरिपुः स्फुटकोलसिंह-  
रूपामवाप वनभूमिमिव व्यवस्थाम्।  
येभ्यः सचामरकराममराधिराज-  
लक्ष्मीं मुखेक्षणपरां परमां दधभ्द्यः ॥ 16.76 ॥  
किं कीर्तितैर्बहुभिरत्र कृतात्मभिस्तै-  
रन्यैश्च सारमिदमेव ननु ब्रुवे वः।  
शंसन्ति नीतिहृदयं सुधियस्तदेत-  
दालोच्यते स्वपरपक्षबलाबलं यत् ॥ 16.77 ॥ (दशभिः कुलकम्)  
वक्त्रामृतांशुकिरणाहतमप्यभीक्ष्ण-  
मुन्निद्रमेव दधती करपुण्डरीकम्।  
लक्ष्मीर्नृणां मतिमतामिह चित्तवृत्ति-  
माह्लादयत्यधिकमेव नयादवाप्ता ॥ 16.78 ॥  
तत्तस्य कश्चिदुपयातु समीपमाशु  
संदेशदानचतुरो दितिजस्य दूतः।  
भिन्नेतरप्रकृतिमण्डलकार्यतत्त्व-  
बोधे यतः प्रणिधिरेव रिपोस्तमाहुः ॥ 16. 79 ॥  
तेनोदितोऽपि मधुरं सुरलोककार्य-  
मार्याः स नोऽसुरपतिः प्रतिपत्स्यते चेत्।  
सर्वक्रियासु भवतां तदवस्थ एव  
दण्कडस्ततः समुपपादितसद्व्यवस्थः ॥ 16.80 ॥  
इति नयगुणगर्भं कीर्तितं वो मयैत-  
न्न मम दितिसुतेभ्यः काचिदस्त्यत्र भीतिः।  
विभुरयमधुनास्ते कार्यदोलाधिरूढः  
किमपरमिति तर्कातीतमार्गं न विद्मः ॥ 16.81 ॥  
इत्यान्दोलितरत्नकुण्डलशिखानिर्घृष्टगण्डस्थलो  
वाक्यं नीतिपथानुसारि रभसादुक्त्वा व्यरंसीदसौ।  
शंसन्साध्विति तच्च कालमुसलं दूत्ये नियोज्य द्विषः  
शूली बन्दिजनाभ्युदीरितजयज्योत्कारमौज्झीत्सभाम् ॥ 16.82 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये दूतसंप्रेषणनिरूपणो नाम षोडशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***सप्तदशः सर्गः।***





उत्तस्थुष्यथ दिवसार्धशङ्खशब्दे रामाभिस्तदनुचराः सविभ्रमाभिः।  
उच्चेतुं तरुकुसुमानि मन्दराद्रेर्निर्जग्मुर्मुदितधियः कृतानुयात्राः॥ 17.1॥  
तं नानाफलरलसपानसङ्गमत्तव्यावल्गत्कपिकरलुप्तमातुलुङ्गम्।  
कल्पान्तोत्थितपवनाभिघातसाक्षिव्यावृत्तिव्यतिकररत्नगण्डशैलम् ॥ 17.2 ॥  
प्रभ्राम्यत्सुरप्ररदीर्घिकोदगाहव्यासक्तद्विपकरशीकरोक्षितार्कम्।  
कुञ्जान्तः फलितमृगेन्द्रनादलीलावित्रस्यच्चमरचमूरचक्रवालम् ॥ 17.3 ॥  
उद्वेल्लत्तटकलधौतकल्पवल्लीसंतानस्तिमिततडिद्विलासमेघम्।  
संभुक्तत्रिदशवधूविशीर्णभूषारत्नांशुच्छुरितगुहागृहाग्रभित्तिम् ॥ 17.4 ॥  
स्थूलाश्मप्रतिफलदच्छनिर्झराम्भोनिर्धूतत्रिदशवधूरतान्तखेदम्।  
प्रभ्राम्यद्रविरथवाजिवक्त्रनिर्यत्फेनौघस्तबकितरत्नसानुकुञ्जम् ॥ 17.5 ॥  
स्वच्छाम्भः कटकसरस्तटान्तकूजत्कादम्बीदलितमृणालकाण्डखण्जम्।  
दावाग्निव्यतिकरदह्यमानभूरिप्रत्यग्रागुरुमवलोक्य रेमिरे ते ॥ 17.6 ॥ (पञ्चभिः कुलकम्)  
लावण्यग्लपितशरन्निशाकराणि श्यामानामिव परिपश्यतां मुखानि।  
तच्चित्रं सुगततया यदन्वितनां पादानामविरलरागताविरासीत् ॥ 17.7 ॥  
विभ्राणा विपुलकबन्धतां जयन्त्यो निःशेषं भुवनमुदीर्णकम्बुनादाः।  
प्रत्यग्रोज्ज्वलकरवालिकास्तरुण्यस्तन्वाना रुचिरतराङ्गदोपशोभाम् ॥ 17.8 ॥  
अङ्गानामसमरतान्तताभिरामां बिभ्रत्याः श्रियमसिरोपघातभाजाम्।  
भूयस्योवनमनु नायकानुयातास्ताः सेना इव कुसुमायुधस्य चेलुः ॥ 17.9 ॥ (युगलकम्)  
यान्तीनां विजितविनिद्रपङ्कजानां पादानां कुमुदवनानि संमदेन।  
मञ्जीरक्वणितविकृष्यमाणहंसव्याजेनानुगममिव व्यधुर्वधूनाम् ॥ 17.10 ॥  
कान्तानां कुचकलशैर्यथायथोहे तुङ्गत्वं व्यवदधदाननेन्दुलक्ष्मीम्।  
तामुद्वीक्षितुमिव तैस्तथा तथाप्तैर्विस्तारं क्षितिरवतस्तरे नितम्बैः ॥ 17.11 ॥  
विस्रस्ते त्रिदशपुरंध्रिरुत्तरीये पश्यन्ती दयितनखक्षतं स्तनाग्रे।  
चस्खालानवहिताचित्तवृत्ति यान्ती प्रेमाहो क्वचिदपि नेक्षते व्यपायम् ॥ 17.12 ॥  
आलोक्य प्रियतमचुम्बिचक्रवाकीचक्राङ्कस्फुरदरविन्दवृन्दमम्भः।  
औत्मुक्यात्किल जघनालसाः प्रियाणां कण्ठान्तः प्रणिहितदोर्लतं ययुस्ताः ॥ 17.13 ॥  
न्यस्यन्ती सपदि पदानि तत्पदेषु स्वेदाम्भः कणककरालिकानि पश्चात्।  
संचेले दयिततमस्य वर्त्मनैका प्रेमाहो विविधविधिप्रपञ्चदक्षम् ॥ 17. 14 ॥  
कस्याश्चिल्ललितगतागतैः प्रयान्त्याः संसक्तं भुजलतया विघट्यमानः।  
चक्रन्दासुलभनितम्बपातशङ्कासंमोहादिव मणिमेखलाकलापः ॥ 17.15 ॥  
मा स्मैषां पथि परुषे कदर्थना भूत्पादानामिति दययेव कोमलानाम्।  
स्वच्छायाकिसलयसंस्तरः पुरस्तादातेनेऽरुणमणिनूरुरैर्वधूनाम् ॥ 17.16 ॥  
क्लाम्यन्त्याः प्रतिपथमाशु वीजितायाः सख्यारान्नवशिखिपिच्छनालगौरः।  
कस्याश्चिद्विमलकपोलबिम्वितश्रीरुत्तंसस्तबकपदे प्रकीर्णकोऽभूत् ॥ 17.17 ॥  
अन्यस्या दयितकरावलम्बिपाणेस्तत्स्पर्शाहितपुलकानुबन्धभाजैः।  
गच्छन्त्याः पथि विचकास वक्त्रशोभा नीवी च श्लथितनितम्बबिम्बवासाः ॥ 17.18 ॥  
सर्पन्त्याः किसलयपाणिना मुहूर्तं श्लिष्यन्ती तरूगहनेऽभिवेष्ट्य दूरात्।  
श्यामायास्तनुममिमित मध्यभागं कस्याश्चित्प्रकटकुतूहलेव वल्ली ॥ 17.19 ॥  
गच्छन्त्यस्तनुखगजालपादमुद्रान्यासानामुदधिपुरंध्रिसैकतानाम्।  
सुन्दर्यः सरसनखक्षतावचूलैस्तुल्यत्वं विकटकटीरकैः शशंसुः ॥ 17.20 ॥  
उत्तानस्थितिविकरालकालजङ्घव्याकोशाङ्गुलिखगपादनिर्विशेषम्।  
संस्थानं तनुतरनालपत्त्रामग्रे नारीभिः प्रतिपथमैक्ष्यतौरुबूकम् ॥ 17.21 ॥  
ताः शोभाधिगतपरस्परोपमानं श्रोत्राक्षिस्तनकरपादमुद्वहन्त्यः।  
सद्वर्त्मस्थितिमपि पक्ष्मपङ्क्तिमूहुर्यज्जिह्मां तदवमतामिव प्रपेदे ॥ 17.22 ॥  
आह्लादं शिशिरतरावमर्शहृद्याः कुर्वत्योऽधिकमपरिप्लवप्रकाशाः।  
और्वर्यः स्फुरदघनावलम्बिबिम्बा बिम्बोष्ठ्यो विबभूरपूर्वविद्युतस्ताः ॥ 17.23 ॥  
आक्षिप्तप्रियतमचेतसा तदानीं पुष्पेषुस्फुटमवतावधानयोगम्।  
पर्याप्तस्वरपदतालसच्छ्रियोच्चैर्गान्धर्वस्थितिरथ यौवतेन तेने ॥ 17.24 ॥  
आभास्वत्किरणकरालरत्नहारप्रत्यग्रां दधदलकास्पदामभिख्याम्।  
वैदग्धीं युवतिजनोऽथ पुष्पकाञ्चीछायावान्द्रविणपतेरिवललम्बे ॥ 17.25 ॥  
तुङ्गत्वं कुचकलशेष्वथाङ्गनानां विस्तारं विकटकटचीरकस्थलीषु।  
मध्येषु क्रशिमदशां शशंस लोको भावेषु स्थितिरुचिता जनस्य शस्या ॥ 17.26 ॥  
प्राप्तानामबलतयापि निःसहत्वं भ्रष्टानां न तु बलिमाबलग्नतायाः।  
उत्तुङ्गैः कुचकलशैरभारि तासां सद्वृत्तैरपि चतुरश्रताश्रया श्रीः ॥ 17.27 ॥  
विस्पष्टद्रढिमगुणाभिरामरूपैः सत्स्थानस्तितिभिरनूनलक्षणाढ्यैः।  
रामाणां करणगणैरिवाङ्गहारा नाजह्नुः श्रियमथ मौक्तिकैर्न हाराः ॥ 17.28 ॥  
शृङ्गारस्तितिरमणीयनर्मगर्भव्यापारातनुरसनायकानुयाता।  
रम्भोरूरथ चतुरङ्कलाञ्छितश्रीः प्रत्यग्रामतनुत नाटिकेव शोभाम् ॥ 17.29 ॥  
बिभ्रत्या समकरकेतनश्रियोच्चैः प्रत्यग्रामधरदलप्रवालवल्लीम्।  
मार्गकस्थं हरिणदृशा जनं हरन्त्या लावण्यं जलनिधिवेलयेव भेजे ॥ 17.30 ॥  
संस्प्टष्टश्चरणतलेन पक्ष्मलाक्ष्या संसक्तैः स्तबकशतैरशोकवृक्षः।  
क्षेपीयः पथि विकसल्लताकुलोऽभून्मार्गस्थः क इव न भाजनं विभूतेः ॥ 17.31 ॥  
नन्वस्मिन्रतगुरुणा समं निकुञ्जे विश्रम्य व्यपनय तावदध्वखेदम्।  
इत्यारादकृत नवांशुकाञ्चलाग्रव्यासक्ता व्रततिरिवार्थनां रमण्याः ॥ 17.32 ॥  
अन्यस्या गुरु जघनं बभार पश्चादायान्त्याः स्फुटमधिकं सगौरवत्वम्।  
पश्यन्त्यां प्रतियुवतौ सरागमेनां यत्कान्तश्चिरमनुपालयांचकार ॥ 17.33 ॥  
अन्वीये मधुकरमण्डलेन तावत्संसर्पन्नुपवनमारुतः सुगन्धिः।  
यावत्स्त्रीपरिमलगोचरो न लेभे को नाद्यं त्यजति पदं विशेषलाभात् ॥ 17.34 ॥  
प्रस्तावे नवमधुमासनाटकस्य स्थित्वान्तर्गहनलतातिरस्करिण्या।  
प्रारब्धा परभृतनर्तकेन कूजा स्त्रैणस्य श्रुतिमहरत्प्ररोचनेव ॥ 17.35 ॥  
बिभ्राणं वसनमिवान्तरापि चूतं सामोदस्थिति गिरिकर्णिकाभिरामम्।  
गाणिक्यं सविकटहारतां दधत्तत्क्षमाभर्तुस्तटमनु काननं च रेजे ॥ 17.36 ॥  
निर्वाणस्थितिमपवर्तितैलमुच्चैरव्याप्तं न मृदुमरुद्विधीयमानम्।  
तं प्रातस्तनमिव दीपकं विलोक्य स्त्रैणेन द्विगुणरताभिलाषतापे ॥ 17.37 ॥  
बिभ्रणाः कनकमयं नु बीजकोशव्याजेनातनुचषकं कुशेशायिन्याः।  
उत्क्षिप्तस्तरलदलाङ्गलिव्यलोकि श्यामाभिः कर इव भास्करस्य पद्मः ॥17.38 ॥  
गच्छन्तः पथि घटिता निकुञ्जदेशे विश्रान्ताः क्वचन परस्परं युवानः।  
सौहार्दं विदधुरयन्त्रणं क्रियाणां विस्रम्भः सुहृदि फलं ननु प्रधानम् ॥ 17.39 ॥  
वामभ्रूमुखमदिरासुगन्धिसेकव्यासङ्गस्फुटबकुलद्रुमप्रसूनम्।  
भृङ्गालीचरणविधूतपक्ष्ममालापर्यस्तस्तबकपरागपारिभद्रम् ॥ 17.40 ॥  
उद्रच्छन्नवलवलीलवङ्गपुष्पप्रत्यग्रातनुतरसौरभाभिरामम्।  
दिक्चक्रस्फुरदनुबन्धिगन्धफुल्लन्मन्दारस्तबकमधुप्रसङ्गिभृङ्गम् ॥ 17.41 ॥  
सच्छायं विपिनमनुप्रविश्य पार्श्वव्यासक्तप्रियकरलग्नपाणिपद्मः।  
प्रश्चयोतन्नवमकरन्दपानलीलाविस्रम्भातिशयसुखोपलब्धनिद्रैः ॥ 17.42 ॥  
ऐक्षिष्ट भ्रमरकुलैः कृतं गुरुत्वं वल्लीनां युवतिजनस्तदा नतानाम्।  
कस्यार्थी न भवति गौरवाय लोके संपन्नाभिमतफलऋः समाश्रितो वा ॥ 17.43 ॥ (चक्वलकम्)  
आबद्धक्रमहरिकम्प्यमानसाला सा रामाभिगमसमाकुला तदानीम्।  
लङ्केव स्फुटशुकसारणा वनोर्वी बभ्राजे घनरुचिराक्षसानुविद्धा ॥ 17.44 ॥  
आकर्षन्मधुरसशीकरान्वनेभ्यः शेफालीकुसुमकषायगन्धगर्भः।  
आनन्दं मरुदतनोत्तनूदरीणां कः श्रेयानधिकगुणात्वमाप्य न स्यात् ॥ 17.45 ॥  
एकोऽपि प्रसवशरः स केन सह्यो नानात्मा किमु गणनातिगोचरो यः।  
तद्भिन्ने हृदि चरितार्थ एव कामो मानिन्यां न पुनरभूदधिज्यचापः ॥ 17.46 ॥  
वासन्त्यः कुसुमभृतश्च कुन्दवल्लयो ग्रैष्म्यश्च प्रतिगिरि पाटलाः प्रफुल्लाः।  
अन्योन्यं युवतिजनस्य मानभङ्गप्रागल्मयं व्यतिजहसुस्तरामिवारात् ॥ 17.47 ॥  
रामाणां नवनवमालिकाविकासप्रक्यग्रप्रसवतिरस्कृतं तदानीम्।  
प्रारम्भे परिणतिमाप मानधैर्यं सुग्रीष्मे मुकुलमिवाथ कुन्दपुष्पम् ॥ 17.48 ॥  
प्रत्यग्राङ्कुररचितश्रियं वनाली बिभ्राणा विटपततिं सपत्त्रिनादाम्।  
अभ्यर्णा शरदिव निम्नगतटोर्वीमानन्दं व्यतनुत मत्तकाशिनीनाम् ॥ 17.49 ॥  
उत्सृज्य प्रविकचचूतयाष्टिमुच्चैस्तृष्णान्धा अपि परिबभ्रमुर्द्विरेफाः।  
कान्तास्ये श्वसितसुगन्धिनि प्रकर्षान्नैवार्ता लघुति पदे भवन्ति धीराः ॥ 17.50 ॥  
संस्थानं दधदुपरि च्छदत्रयस्य त्रेताग्रिस्थितिसदृशं नितम्बिनीभिः।  
नृत्यन्त्याः पवनवशाल्लाङ्गनायाः काङ्गूलः कर इव पल्लवो व्यलोकि ॥ 17.51 ॥  
बिभ्राणैरधिकगुणत्वमङ्गनानां हस्ताग्रैः प्रसभमकारि पल्लवानाम्।  
प्रत्वग्रोज्जवलनिजशोभया सरगैर्भग्नानामपि पुनरुक्त एव भङ्गः ॥ 17.52 ॥  
मूलस्थप्रियनखमण्ड़नस्य बाहोरुत्क्षेपात्प्रतियुवतिं विदूनयन्त्याः।  
आदित्सोर्द्रुमविटाग्रवर्तिपुष्पं पुष्पत्वेऽप्यमृतफलत्वमेव भीरोः ॥ 17.53 ॥  
श्लिष्यन्त्या विटपशिखाश्रयप्रसूनवप्यादित्सासरभसचेतसस्तरुण्याः।  
अप्राप्तप्रसवफलोदयोऽपि शाशीं संपत्तिं फलभरशालिनीमवाप ॥ 17.54 ॥  
शाखाग्रस्थिति कुसुमं तरोर्जिघृक्षुर्यत्पीनस्तनविनता शशाक नाप्तम्।  
तत्रासीद्रतगुरुणा विलूय दत्ते प्रत्यक्षं प्रतियुवतेः समुन्नता स्त्री ॥ 17.55 ॥  
बिभ्राणै रसभरशालितामभीक्ष्णं रागश्रीसमुदयशोभिभिस्तदानीम्।  
दिव्यस्त्रीकरजपरिक्षतैस्तरूणां तारुण्यं सफलमभारि पल्लवौघैः ॥ 17.56 ॥  
भग्नानामगणिततद्विपत्तिदोषैर्वल्लीनां मधु कुसुमेष्वपायि भृङ्गेः।  
युक्तानां तरलतया मलीमसानां न स्वार्थात्क्वचिदतिरिच्यतेऽनुरोधः ॥ 17.57 ॥  
कुर्वाणा पृथुनि वधूर्नितम्बबिम्बे विस्रस्तं वसनमनास्थदुर्विनीतम्।  
विस्पष्टामनुरहसं प्रियस्य नान्या न व्याञ्जीन्निधुवनलालसां स्फुरन्तीम् ॥ 17.58 ॥  
भ्रूक्षेपानुगतनिकुञ्जदत्तदृष्टेराकूतं सपदि निशेमुषी प्रियस्य।  
तद्वर्त्मन्यविशत काचिदिङ्गितज्ञा नो कार्ये क्वचन भवन्ति दीर्घसूत्राः ॥ 17.59 ॥  
निःश्वासैरविरलसौरभैर्विकृष्टः श्यामायाः करकमले संभ्रमन्त्याः।  
बभ्रामाभिमुखमपाकृतोऽपि भृङ्गः पर्याप्तं न खलु मलीमसस्य धार्ष्ट्यम् ॥ 17.60 ॥  
कान्तानां करकमलैरनौकहानां लुप्तेषु प्रसभमुपेत्य पल्लवेषु।  
धूतानामुपवनवाहिभिः समीरैः किं चित्रं यदसुमनस्कताविरासीत् ॥ 17.61 ॥  
व्याविद्धा मधुकरपङ्क्तिधूम्ययारादाभासीदधिकमशोकपादपस्य।  
प्लुष्यन्ती सपदि मनांसि माननीनामाताम्रच्छविरभिलुङ्खितेव वल्ली ॥ 17.62 ॥  
नीलाब्जं श्रवणवतंसतां तरुण्या यद्भर्त्रा विकचमनीयतानतं सत्।  
आत्मानं विमलकपोलदर्पणस्थं तच्छोभातिशयपरीतमैक्षतेव ॥ 17.63 ॥  
न श्रेयान्सममधिकश्रिया विरोधो युक्तात्र प्रणतिरितीव पीवरोर्वाः।  
उत्तंसोत्पलमवनम्य दूरमक्ष्णः प्रास्तावीत्सतवमिव चञ्चरीकशब्दैः ॥ 17.64 ॥  
आताम्रासितधवलैः प्रसूनवृक्षैः स्थेयोभिः कृतवसतिस्तितेस्तदानीम्।  
व्यातस्थे स्मरणभुवो वनस्थलीषु स्थूलाभैश्विरमविसंश्थुलस्फुलश्रीः ॥ 17.65 ॥  
पर्यश्रुस्रुतिपरिपाटलत्वलमक्ष्णो कुर्वाणं मनसि मनोरमं व्यलीकम्।  
मानित्यो रज इव चक्षुषि प्रविष्टं संरम्भस्फुरदधरा न पर्यमृष्यन् ॥ 17.66 ॥  
कुर्वाणामधितरु सुग्रहेऽपि पुष्पे हस्ताग्रं सपदि युवा स्वयं प्रदित्मुः।  
रम्भोरूमरुधदनेकयुक्तिभेदैः प्रेमाहो रचयितुमीहतेऽनुकूलम् ॥ 17.67 ॥  
नैकत्र श्रकवसि तथा सहेमताडीताटङ्केऽप्यकृत वधूः प्रसाधितास्थाम्।  
अन्यत्र प्रियकरकृष्टलम्बपालीविन्यस्तच्छदसुभगे यथाम्भमित्रम् ॥ 17.68 ॥  
अन्यस्याः सुरभिमुखानिलावकृष्टा वक्त्रेन्दोः प्टथुपरिवेशचक्रबन्दम्।  
भृङ्गाणां ततिरकरोत्पतत्त्रवातव्याधूतस्तबकवतंसधूलिजालैः ॥ 17.69 ॥  
उन्निद्रच्चदमुपदेति पुष्पमारादानीतं यदिततमेन मेनकाश्रीः।  
विब्बोकाञ्चितविनिहिञ्चितोत्तमाङ्गा वामोरूपभिमुखमग्रहीत्सपत्न्याः ॥ 17.70 ॥  
व्यत्यासाद्दयिततमेन कापि नाम्नः प्रत्तायामपि सुमनस्यमर्षहेतोः।  
संरम्भस्फुरदधरारुणेक्षणश्रीस्ताच्चित्रं यदसुमनस्कतां प्रपेदे ॥ 17.71 ॥  
विश्राम्यत्कुचयुगलोरसि प्रियस्य स्मेरान्या मृदुचरणाग्रदुर्निविष्टा।  
आदाय स्खलनपदं विलोलदृष्टिः कण्ठान्तः प्रणिहितबाहुकन्दलीका ॥ 17.72 ॥  
संरम्भोन्नमितनितान्तातन्तमध्या भूयोऽपि स्थितिमधिजग्मुषी कथंचित्।  
आमोदापहृतमधुव्रतं नतभ्रूरुत्तंसं शिरसि बबन्ध बन्धुरश्रीः ॥ 17.73 ॥ (युगलकम्)  
कस्याश्चिद्दयितकराब्जयोजितेन श्रोत्राग्रे तरुणतमालपल्लवेन।  
धूमेनाविरतमिवाभिहन्यमानं बाष्पाम्भः प्रतियुवतेर्मुमोच चक्षुः ॥ 17.74 ॥  
नीरन्ध्रव्रततितिरोहितेऽपरस्याः साशङ्कं दयिततमे बभूव चेतः।  
अध्यास्ते हृदयमकृत्रिमप्रियाणां कान्तानामतिबहुमत्सरो ह्यनङ्गः ॥ 17.75 ॥  
संबाधाद्विरहितवल्लभा तदानीं गायन्ती रणरणकात्तपञ्चमैका।  
निर्लक्षं कुसुमपरिग्रहाय सुभ्रूः संदंशं सुचिरमबभ्रमत्कराग्रम् ॥ 17.76 ॥  
स्पष्टक्षिभ्रुवविकृतिप्रपञ्चशोभी शृङ्गाराकृतिपिशुनो विपक्षवामः।  
सग्रीवानिरुपमरेचको जजृम्भे रम्भोर्वा दयितविलोकनेन हावः ॥ 17.77 ॥  
रामाणां द्रुमविटचपाग्रजन्मपुष्पव्यादित्सारभसवशात्सवेपथुभ्यः।  
हारौघैः प्रविगलितं पयोधरेभ्यो नोद्वृत्तैः सह गुणिनां चिराय योगः ॥ 17.78 ॥  
नेपथ्ये मसृणमनोरमे कृतास्था शृङ्गाराञ्चितरसशालितां वहन्ती।  
कान्तस्य प्रमदमुदारनुत्तलीला रम्भोरूरतनुत कैशिकीव वृत्तिः ॥ 17.79 ॥  
संफुल्लन्नवनवपुष्पशेखराङ्गे निःशङ्कं मधु पपुषीभिरन्तराले।  
कान्तानां चितरससंचितेन चेतो रामाभिर्मदाकिलकिञ्चितेन जह्रे ॥ 17.80 ॥  
बिभ्राणा श्रुतिसुखतां मनोरमश्रीर्यान्तीनां वनभुवि मत्तकाशिनीनाम्।  
मायूरी कलविरुतिः स्वराश्रयत्वं संप्राप्ता व्यतनुत मार्जनेव शोभाम् ॥ 17.81 ॥  
प्रापर्ताया रहसि मनोरमेण योगं रामायाः प्रमदभरोत्थमीक्षणाम्भः।  
पत्त्रालीं सपदि दुधाव गण्डभित्तावश्रेयो जगति बवेज्जडान्न केषाम् ॥ 17.82 ॥  
अक्षुण्णा बत शतमन्युता तवेयं साश्चर्या सुभग विनिर्ममे विदात्रा।  
निःशङ्कं विदधत एव गोत्रभेदं वज्रस्ते निवसति वाचि यन्न पाणौ ॥ 17.83 ॥  
इत्यारादभिदधुषीं पुनः सपत्नीनाम्नौवावनतशिरा युवानुनीषुः।  
बाष्पाम्भःप्लुतनयनां विजृम्भितान्तःसंतापामपि युवतिं व्यधात्सहासाम् ॥ 17.84 ॥ (युगलकम्)  
वीक्ष्याराद्वनभुवि चूतशाखिवल्लीं वल्गन्तीं कुसुमप्टषत्कहस्तभल्लीम्।  
निर्माना युवतिरभूद्रते विधेया नौत्सुक्यं व्रजति हि रम्यदर्शनात्कः ॥ 17.85 ॥  
उत्तुङ्गद्रुमकुसुमग्रहाभिलाषादुत्तानीकृतवदनश्रियोऽवतंसः।  
सस्रंसे युवतिजनस्य कर्णमूलादारूढो विनिपततीति नात्र चित्रम् ॥ 17. 86 ॥  
कान्तायाः कुसुमरजो विलोचनस्थं यत्प्रेयान्वदनसमीरणैर्निरास्थत्।  
तेनैव प्रतियुवतेः समीपभाजः कालुष्यं युगलमनायि दूरमक्ष्णोः ॥ 17.87 ॥  
उत्क्षिप्ता कुसुमजिघृक्षया तदानीं तन्वङ्ग्याः सदुपलपत्त्रमण्डनश्रीः।  
अक्लाम्यद्भुजलतिकातिसौकुमार्यात्सद्वृत्तैरपि खलु खेदमेति कश्चित् ॥ 17.88 ॥  
विभ्राणे स्फुटतरशुष्कवर्णगेयश्थानीये निरुपमवक्त्रंपाणिशोभाम्।  
विच्छित्तिं वपुषि विलोक्य वल्लभायाः प्राणेशो विपुलविलोचनोत्सवोऽभूत् ॥ 17.89 ॥  
आबध्य स्रजमभिधाविपर्ययेण श्यामया दददतिवैमनस्यभाजः।  
वैलक्ष्यागमपरिपाण्डुराननोऽन्यो निःस्पन्दस्थितिरकोज्झरङ्कशङ्काम् ॥ 17.90 ॥  
सागस्के सुहृदि सवेपथुत्वमाप स्वेदाम्भःप्लुतपुतकाङ्कुरोत्करासीत्।  
आदातुं सुतनुरियेष चावहित्थं प्रेमाहो युवतिषु मौग्धयदुर्विदग्धम् ॥ 17.91 ॥  
उत्सृज्य स्फुटतरवर्णशोभमारान्नर्गन्धं युवचिजनोऽथ कर्णिकारम्।  
आदित्सुः सुरभितया लवङ्गमभ्यैदाकारादपि गुण एति वल्लभत्वम् ॥ 17.92 ॥  
भ्राम्यद्भइर्घनमकरन्दशीधुपानव्यासङ्गप्रमुदितमानसैस्तदानीम्।  
संरम्भादलियुवभिर्वितन्यमानो न स्त्रीभिर्न नवलतोत्सवः शशंसे ॥ 17.93 ॥  
सौगन्ध्यादविरलकान्तिसौकुमार्यात्तद्वक्त्रैरथ विजितः सरोजखण्डः।  
भृङ्गौघैः क्वचिदपि नाध्यवत्स्यताराद्वञ्च्यन्ते न खलु परैर्विशेषनिष्ठाः ॥ 17.94 ॥  
बिभ्रत्यःक प्रकृतिमनोरमाकृतित्वं ता माल्यग्रथनविकल्पशिल्पदक्षाः।  
प्राणेशानथ सविशेषमेव जह्रुः साधीयो हरति गुणान्तरेण गुण्यः ॥ 17.95 ॥  
श्लक्ष्णत्वं विरलविलेपनश्रियस्ता विभ्रत्यो रुचिरतराङ्गवर्तनाभिः।  
सद्रूपाः सललितनाट्यचित्राभित्तीरालोक्याभिमतजनः पुपोष तोषम् ॥ 17.96 ॥  
गच्छन्ति प्रकृतिमनोरमाः कदाचित्कालेन स्फुटमसता गुणेन योगम्।  
निःश्वासश्वसनपरम्पराभिरासां सौगन्ध्यं यदुचितमापि कर्णिकारैः ॥ 17.97 ॥  
प्रेयस्या निबिटनितम्बबिम्बशोभामादित्सुः कुसुममयीं विधाय काञ्चीम्।  
यामारात्सरसमना युवोपनिन्ये संसर्गात्प्रतियुवतेः कृतापराधः ॥ 17.98 ॥  
प्राप्तस्तत्स्मरणसरोषपाटलाक्ष्या सस्मेराननानलिनस्तया बबन्धे।  
प्रायेण ह्यननुगुणे विधावुपैति ध्याततोऽर्थः परिणतिमन्यथैव पुंसाम् ॥ 17.99 ॥ (युगलकम्)  
निःश्वासावधुतपयोधरा विहारव्यापाराद्वनभुवि मम्लुषी तदानीम्।  
स्वेदाम्भः कणनिकरं मुमोच सुभ्रूः शेफाली पवनहतेव पुष्पवर्षम् ॥ 17.100 ॥  
प्रम्लानाञ्चितपुटतामरालकेश्या बिभ्राणा निपतिततारकाभिरामा।  
अन्यस्या विपिनविहारविभ्रमेण श्रान्ताया दयिततमं जहार दृष्टिः ॥ 17.101 ॥  
भ्रान्ताया गिरितटकानने मृगाक्ष्याः प्रेक्ष्यत्वं दयिततमस्य जग्मिवांसः।  
स्विद्यन्त्या बभुरवलग्नपबिन्दुचित्राः प्रोत्तुङ्गतनतटवर्तिनो नखाङ्काः ॥ 17.102 ॥  
प्राप्तायाः किसलयपाणिनोपकण्ठं कस्याश्चित्कुसुमरजोभिरासजद्भिः।  
आलीव द्रुतमलिखल्लता कपोले निर्धौतां श्रमसलिलेन पत्त्रवल्लीम् ॥ 17.103 ॥  
सर्वतुग्रथितमनोरमश्रियोऽद्रावुन्निस्तबकभृतो यथाविशेषम्।  
भृङ्गेभ्यो भृशतरमस्वदन्त वल्ल्यो भावानां भवति कुतः प्रकर्षनिष्ट ॥ 17.104 ॥  
आकृष्यांशुकममलं नवोढवध्वास्तद्दृष्टिप्रकटकुतूहलस्य भर्तुः।  
विस्पष्टं व्रततिरदर्शयन्मुखेन्दुं भव्यानां भवति यतस्ततोऽर्थसिद्धिः ॥ 17.105॥  
पात्रत्वं मनसिजलासकस्य याता नर्तित्वा कुसुमविहारनाटकान्ते।  
विष्कम्भस्तितिविशदप्रवेशमार्गन्निर्जग्मुः कमलदृशेऽथ काननाङ्कात् ॥ 17.106 ॥  
स्पष्टेहामृगडिमवीथिकं सदङ्कव्यायोगं तदनु विहृत्य निःसहाङ्ग्यः।  
अत्याक्षुः स्फुटदशरूपकव्यवस्थं मन्थाद्रेर्मणितटकाननं रमण्यः ॥ 17.107 ॥  
बिभ्राणं दिशि दिशि रासकाङ्कलीलां नानान्वानुगतविशालतालशोभम्।  
सुन्दर्यः कथमपि तद्वनं जहुस्ता रम्याः स्युः क इव हि सुत्यजाः पदार्थाः ॥ 17.108 ॥  
प्रेयोभिः सममवगाह्य काननोर्वीं देहार्धस्थितिरिव शूलिशैलपुत्र्योः।  
रामाभिर्न रुचिरसैकताभिरामा नालोकि त्रिदशतरङ्गिणी विदूरात् ॥ 17.109 ॥  
कूजन्तीं मधुकरमण्डलीं पुरस्तादालोक्य स्तबकितकोविदारलीनाम्।  
प्रौढत्वाद्दयिततमेव कापि सार्धं प्रस्तावं व्यतनुत कोविदा रलीनाम् ॥ 17.110 ॥  
भाति स्म वल्लभकरग्रथितं नितम्ब-  
बिम्बावलम्बि रशनागुणदाम पौष्पम्।  
चारुभ्रुवः प्रचुरसौरभलोभलीन-  
शिञ्जानहारिमधुपावलिकिङ्किणीकम् ॥ 17.111 ॥  
उत्तंसभागकुचबनधुरकंधराग्र-  
काञ्चीगुणास्पदविचित्रविनिद्रपुष्पाः।  
रेजु कुशेशयदृशः कुसुमायुधस्य  
सुग्रीष्मकेण रचिता इव हेतिशालाः ॥ 17.112 ॥  
अथ विपिनविहारक्लान्तिजन्माननेन्दु-  
ग्रहगणपरिवारस्वेदबिन्धूद्गमानाम्।  
श्रियमिव परिमार्ष्टुं श्वाससौगन्ध्यलुभ्य-  
न्मधुकरकुलपक्षैर्वीज्यमानाः सलीलम् ॥ 17.113 ॥  
कल्लोलानिललोलदोलनललच्चामीकराम्भोरुहां  
रत्नक्षोदपरागसैकतभुवं मङ्क्तुं सुरस्यन्दिनीम्।  
प्रेयोभिः सममुच्छ्वसत्कुचभरक्लाम्यन्नितम्बस्थली-  
लीलामन्थरचारचारुचरणन्यासा नताङ्ग्यो ययुः ॥ 17.114॥ (युगलकम्)

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये कुसुमावचयवर्णनो नाम सप्तदशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्**


***अष्टादशः सर्गः।***





कुर्वननङ्गक्लान्तिमर्कप्रकाशो गच्छन्तीभिर्मन्युनेवाङ्गनाभिः।  
फुल्लन्नीलाम्भोजसंवादिनेत्रच्छायापातैः खण्डशोऽथ व्यधायि ॥ 18.1 ॥  
आशाप्लाविस्वच्छलावण्यकान्तिज्योत्स्नापूरापह्नुतान्यप्यशेषम्।  
छत्त्राण्युच्चैर्धार्यमाणानि तासां हैमैः पाण्डून्यन्वमीयन्त दण्डैः ॥ 18.2 ॥  
तिर्यग्ज्योत्स्नापाण्डुभासा धृतेन च्छत्रेणान्या राजति स्म व्रजन्ती।  
वक्त्रेन्दोः स्विन्मण्डलग्रेण चञ्चन्मुक्तादामोद्दामतारागणेन ॥ 18.3 ॥  
स्म्याभोगैर्गैरतामुद्वहद्भिः प्रौढस्येन्दोर्बिम्बशोभामवाप्तैः।  
छत्त्रैश्छायातानि सीमन्तिनीनां वक्त्रैश्चाराच्चारुनेत्राभिरामैः ॥ 18.4 ॥  
बंहीयस्त्वं नाकनारीजनस्य छत्त्रच्छायामण्डलैरीयिवद्भिः।  
तद्वक्त्रेन्दुग्रासगर्धावतीर्णैराकीर्णेर्वी सैहिकेयैरिवासीत् ॥ 18.5 ॥  
मार्गोद्धूता धूलयो धूसरत्वं मासां कार्षुः स्वच्छलावण्यकान्तेः।  
वल्ल्योऽधुन्वन्वातनुन्नानितीव स्त्रीणामाराद्वल्लरीचामरौघान् ॥ 18.6 ॥  
काञ्चीनद्धैः स्थूलबिम्बैर्नितम्बैःक संबाधत्वं वर्त्मनः कुर्वतीभिः।  
मन्दं जग्मेऽथाङ्गलेखानिषण्णस्फुर्जत्कंदर्पातिभारादिवाभिः ॥ 18.7 ॥  
प्रत्युप्तानां हेमपादाङ्गदेषु स्त्रीणां भागे पद्मरगोपलानाम्।  
अभ्रष्टोऽपि च्छायया निह्नुतः सन्नाप व्यक्तिं यावकीयो रसौघः ॥ 18.8 ॥  
अग्रे यान्तं काननालोकनेच्छाव्यग्रत्वात्त्वं वीक्षितो नो मयेति।  
व्याजादाख्यद्वल्लभं पीवराभ्यामाहत्यारात्कापि पृष्ठे स्तनाभ्याम् ॥ 18.9 ॥  
गच्छन्तीनां नूपुरक्वाणकृष्टा हंसश्रेण्यो धृष्टमग्रे सरन्त्यः।  
गण्डाभोगैरप्यहास्यन्त भास्वत्पाण्डुच्छायाहासभावेन तासाम् ॥ 18.10 ॥  
स्पष्टागस्कं जीवितेशं विधूय प्रत्यासन्नं मन्युनाग्रे व्रजन्तीम्।  
आलीवाराद्बन्धशैतिल्यहेतोः काञ्ची कांचित्पादपातिन्यरैत्सीत् ॥ 18.11 ॥  
सीमन्तिन्याः संसरन्त्याः सलीलं वर्त्मन्यारात्पीनतुङ्गस्तनाग्रात्।  
प्रालम्बेन च्छिन्नसूत्रेण पेते योग्यः पातः सर्वथा निर्गुणानाम् ॥ 18.12  
या पादानामुज्ज्वाला श्रीरमीषामभ्योजानां सा कुतोऽभ्येति मुग्धाः ।  
मञ्जीरौघो मञ्जुना शिञ्जितेन प्रीत्येतीव व्याजहाराथ हंसान् ॥ 18.13  
लक्ष्म्याधारैर्भङ्गरापाङ्गभृङ्गश्रेणिच्छायाशारिताशावकाशैः।  
अम्लायद्भिर्विभ्रमाम्भोजखण्डैरम्भोरूढैरापि मार्गे विकासः ॥ 18.14  
उल्लङ्घ्यचाथ स्पष्टताम्बूलवल्लीजालाश्लिष्यत्केसरान्सानुमार्गान्।  
हंसव्रातासेवितस्वर्णपद्मच्छायामापुः स्यन्दिनीमिन्दुवक्त्राः ॥ 18.15  
शान्तेः शश्वत्सज्जलाभां निषद्यां पुण्यां लोके वीचिभङ्गप्रगल्भाम।  
प्रत्यासीदत्पुष्करावर्तकौघां प्राप्तां कल्पापायवेलाविलासम् ॥ 18.16  
निद्रामुद्रारेचितस्वर्णपद्मां पद्मच्छायाशीतलस्वच्छतोयाम्।  
तोयोद्गच्छद्वीचिविक्षिप्तहंसां हंसश्रेणीशीरितोत्तानतीराम् ॥ 18.17 ॥ (तिलकम्)  
संसर्पन्त्या मङ्क्तुमेत्याधिरोधः सीमन्तिन्या निर्जितान्वीक्ष्य गत्या।  
वल्गद्वीचिक्षोभभिन्नं तदाम्भो मुक्तास्थत्वेनैव हंसान्निरास्थत् ॥ 18.18  
आयान्तीनां निर्मलाम्भः कणौघव्याजालक्ष्यस्वच्छमुक्ताफलार्घम्।  
सत्कारयेवाब्जिनीपत्त्रपात्रं मन्दाकिन्या संदधे सुन्दरीणाम् ॥ 18.19  
काचित्तीरोत्सङ्गसंस्था मिमङ्क्षुः सर्वाङ्गीणस्वच्छलावण्यकान्तिः।  
अत्यौत्सुक्यप्रेरितेनानुरागादभ्युत्थायालिङ्गितेवाम्भसासीत् ॥ 18.20  
स्वर्शेनाङ्गान्याशु निर्वापयन्त्यः स्वच्छच्छायालोकनेत्राभिरामाः।  
रामस्तस्मिन्स्निग्धवैदूर्यनीले व्योम्नीवानुष्णांशुभासो निपेतुः ॥ 18.21  
तीरोत्सङ्गात्तुङ्गतामादधानाद्भ्रश्यन्तीन्माशु सीमन्तिनीनाम्।  
अभ्योभागे निर्झरिण्या गुरुत्वात्तासां पेते पीवरैः प्राङ्नितम्बैः ॥ 18.22  
भ्रस्यन्माल्या विश्लथत्केशहस्ता त्रुट्यत्तारस्फारहारावलीका।  
प्रावर्तिष्टाकृष्टसंभोगलक्ष्मी रम्भोरूणां मज्जनारम्भलीला ॥ 18.23  
आयान्तीनां तीरहंसीनिनादस्तासां जिग्ये मेखलाभिर्यकाभिः।  
आक्रम्यान्तर्मत्सरेणेव सिन्धोर्मूकावस्तास्ता व्यदात्क्षुभ्यदम्भः ॥ 18.24  
बद्धत्रासा रत्नसोपानपट्टक्षोभोद्घच्छल्लोलकल्लोलमम्भः।  
आलम्ब्यैकावातरत्कान्तहस्तं पीडागाढं तत्सपत्न्याश्च चेतः ॥ 18.25  
शीचासुच्लाजप्यनिच्छुर्निमङ्क्तुं काचित्तोयं चित्तनाथानुरोधात्।  
रोधः सीम्नो निम्नगाया जगाहे किं तत्प्रेण्णा कार्यते यन्न लोकः ॥ 18.26  
सासूयान्तः काचिदङ्गेऽन्यनारीगात्राल्लग्रं वल्लभस्याङ्गरागम्।  
क्रीडाव्याजाच्छृङ्गकाम्भः प्रहारैरुन्मार्ष्टि स्म वल्लभस्याङ्गरागम्।  
क्रीडाव्याजाच्छृङ्गकाम्भः प्रहारैरुन्मार्ष्टि स्म स्मेरवक्त्राम्बुजश्रीः ॥ 18.27  
मार्दङ्गीभिस्ताललीलाभिरामं हस्ताम्भोजैराहतेऽम्भस्यमन्दम्।  
भ्रूनर्तक्यो वेल्लितव्याजनृत्तव्याक्षेपेण प्रेयसो जह्रुरारात् ॥ 18.28  
सप्तासङ्गा सिन्दुवारप्रसूनस्रग्वैदग्धीं बिभ्रती सुन्दरीणाम्।  
वल्गद्वीचिव्यालविश्लिष्टवेल्लन्निर्मोकश्रीर्व्यद्युतत्फेनपङ्क्तिः ॥ 18.29  
आमग्नानां वीचिपारिपलवोर्मिभ्राम्यन्मीनोन्मेषिचक्षुस्तदम्भः।  
विष्वग्वृत्तिं कौतुकेनेव तासामाङ्गीं शोभामङ्गनानामपश्यत् ॥ 18.30  
सिक्ताम्भोभिः कापि दुरात्सपत्नीनामग्राहं दाहसंवेगमापत्।  
सान्तिं भेजेऽनुक्षितापीतरा स्वां संज्ञां श्रुत्वा कीर्तितां वल्लभेन ॥ 18.31  
स्त्रीवक्षोजस्फालनोत्था नदन्तः पातुं पद्मोषूर्मयः षट्पदानाम्।  
किंजल्कालीं नो ददुः किं विधत्तामुद्वृत्तैर्वा संगतोऽन्यज्जलौघः ॥ 18.32  
मङ्क्त्वा प्रेयानीयिवानम्भसोऽन्तर्यत्पश्यन्त्यां रोषरूक्षं सपत्न्याम्।  
आशिश्लेष स्मेरवक्त्रां स्त्रियं तत्साफल्यं सा तत्प्रसादस्य मेने ॥ 18.33  
सादृश्यं यैः कल्प्यते स्त्रीमुखानां फुल्लाम्भोजैस्तेऽसमीचीनबोधाः।  
इत्यालोच्येवान्तरं तच्छ्रियोऽभूद्वीचिव्रातः स्फीतफेनस्मिनश्रीः ॥ 18.34  
दूरादेव स्त्रीमुखौपम्यलक्ष्मीं यत्संप्राप्ता यूयमेतावदस्तु।  
ह्रीहेतुर्वोऽभ्यर्णतेतीव भृङ्गैरशिञ्जानैरभ्यधीयन्त पद्माः ॥ 18.35  
वीक्ष्य भ्रष्टं कर्णपूरीकृतं सल्लीलावक्याः फुल्लनीलारविन्दम्।  
मन्दकिन्यां कीर्णमर्णः कणौघैः सोदर्यत्वेनेव पद्मं व्यरोदीत् ॥ 18.36  
उत्तं सादावुत्पलान्यङ्गनानां यान्यासंस्तान्यूर्मिजालानि जह्रुः।  
तस्थावम्भोरूढमब्जं तथैव स्यात्साध्यः को बद्धमूलो जलानाम् ॥ 18.37  
आरोप्य त्वामङ्गनैषधिकर्णं नुनं नेत्रच्छाययाधः करोति।  
इत्यम्भोजं वीचिहस्तैस्तनूजस्नेहेनेवापाहरत्क्षुभ्यदम्भः ॥ 18.38  
संसर्गेणावाप्तमम्भोऽतिभूमिं कर्णारूढान्युत्पलान्यङ्गनानाम्।  
उद्गच्छद्भिर्नर्मणेवोर्मिहस्तैर्हृत्वा दूरं फेनहसं व्यतानीत् ॥ 18.39  
रोमाञ्चालीमञ्चितां कम्पमूर्वोः शीतव्याजात्सीत्कृतं चाधितोयम्।  
काचित्प्रेयःकामरागोत्थामग्रे प्रत्यग्रोढा स्पष्टमह्नोष्ट सख्याः ॥ 18.40  
वीचिक्षोभाविर्भवत्संभ्रमत्वात्कान्तं काचित्सस्वजे जातसौख्या।  
प्रायेणेत्थं श्रेयसे विक्रियापि प्रादुर्भूता कल्पते कोमलानाम् ॥ 18.41  
रोधोहंसस्वानलक्ष्मीं व्यजेष्ट स्पष्टं यः स्त्रीमेखलानां निनादः।  
विच्छिन्नोऽसौ सज्जलौघैरितीव स्रोतस्विन्या फेनहासौ वितेने ॥ 18.42  
कल्लोलौघैर्घट्टितस्येन्दुगौरी हंसव्रातस्येव देहच्छविश्रीः।  
भ्रष्टा रेजे कामिनीनां कुचाग्रक्षोभोद्भूता फेनफालिः स्फुरन्ती ॥ 18.43  
लोलेनोच्चैः पाटलावृन्तभासा दीर्घेणोर्मिव्रातसंपिण्डितेन।  
वेणीदण्डेनाप्यते स्माङ्गनायाः पातालोत्थव्यालभोगानुकारः ॥ 18.44  
रोमाञ्चौघं बिभ्रती शीततोयस्पर्शेनेव प्रेयसाभ्येत्य दुरात्।  
व्यात्युक्षीभिर्निर्जितान्यात्तहासं पर्यष्वञ्जिव्यञ्जितप्रेम सुभ्रूः ॥ 18.45  
आदायैका पद्मनालाग्रसूत्रं रुग्णैरम्भःक्रीडयाग्रे विकीर्णैः।  
मुक्ताजालैः कर्तुमैहिष्ट हारं कस्य स्याद्वा मौग्ध्यभाजौ विवेकः ॥ 18.46  
क्रीडामर्दात्सुभ्रुवो रत्नकम्बोर्भग्रस्याच्छा कोटिरक्लिष्टकान्तिः।  
प्रभ्रश्यन्ती तोयराशेरधस्तात्तारामार्गादिन्दुलेखेव रेजे ॥ 18.47  
पक्ष्मश्रेणीपत्त्रशोभाभिरामप्रेङ्खल्लीलालुङ्खितापाङ्गपुङ्खाः।  
ताभिर्मुक्ता दृष्टिबाणास्तदानीं निःसारङ्गां चक्रिरे काननोर्वीम् ॥ 18.48  
सार्धं स्त्रीणां वल्लभैर्मज्जतीनामुद्वृत्तत्वाद्भज्यमानाः स्तनाग्रौः।  
रोधोहंसव्रातमासुस्तरङ्गा निःसामर्थ्ये शक्तताहो जडानाम् ॥ 18.49  
श्चयतल्लावण्यामृतं निर्भरत्वादूर्मिव्रातैर्गाढमापीय भूयः।  
अभ्युद्वेमे घूर्णमानैरिवासां संक्षोभाविर्भाविफेनच्छलेन ॥ 18.50  
स्वच्छच्छाये बिम्बितं गण्डभागे विब्बोकिन्याः फुल्लनीलारविन्दम्।  
सेवार्थीवालक्ष्यतोपान्तवर्ति प्रत्याहर्तुं कान्तिसर्वस्वमक्ष्णः ॥ 18.51  
लब्ध्वा नाभीमण्डलान्तःप्रवेशं कुर्वंल्लीलास्फालनं स्त्रीस्तनेषु।  
कल्लोलौघोऽमानिवात्मन्ययासीत्तोषावेशादुद्भरीभूय रोधः ॥ 18.52  
धौतेऽप्यक्ष्णोरञ्जने वीचिभङ्गैर्नैसर्गिक्या हानिरासीन्न लक्ष्म्याः।  
येनारब्धं यन्न तत्र व्यपेते तस्याभावाज्जायतेऽतिप्रसङ्गः ॥ 18.53  
प्रत्यासन्ने वीचिभङ्गे मुहूर्तं बिम्बायाता काप्यकाशिष्ट धृष्टम्।  
उत्कीर्णोच्चैः स्पाटिकस्तम्भभित्तौ स्पष्टकारा पुत्रिकेव स्फुरन्ती ॥ 18.54  
लेखाः सीता बिभ्रती मध्यभाजः सुभ्रूरन्या कामकेदारभूमिः।  
आप्यायिष्ट प्रेयसो हस्तपद्मक्षिप्तैरम्भःशीकरैः सिक्तमूर्तिः ॥ 18.55  
श्योतत्पादालक्तकाम्भस्तरह्गव्यासङ्गेनाबद्धरागाङ्घ्रिवक्त्राः।  
रोघोलेखावर्तिनो धार्तराष्ट्रास्तासामग्रे राजहंसा इवासन् ॥ 18.56  
कल्लोलौघाब्याहतेब्यस्तदानीं तद्गात्रेभ्यश्चयोतता चन्दनेन।  
नीतं लावण्यामृतेनेव गौरीं छायमासीदम्बु संदिग्धफेनम् ॥ 18.57  
विस्रस्तः सन्कौतुकेनाग्रभाञ्जि व्यालोलाग्रः कामिनीकेशहस्तः।  
विस्तारत्वं वीचिजालेन नीतः पद्मानीवाजीगणान्निर्झरिण्याः ॥ 18.58  
व्यात्युक्षीच्छाप्रेरितेनाम्भसारात्सिक्ता काचित्प्रेयसा न प्रतीपम्।  
प्रागल्भिष्टाहन्तुमेनं नवोढा ह्रीर्वैयात्यं हन्ति लज्जाधनानाम् ॥ 18.59  
स्थूलोच्छ्वासा निर्भरं वाजयन्ती गाढोत्कम्पोच्चैस्तरां दन्तवीणाम्।  
शीतार्ता नु प्राप्तकामज्वरा नु भ्रेजे रोमाञ्चाञ्चिताङ्गी नतभ्रूः ॥ 18.60  
स्पष्टप्रेङ्खत्पक्ष्मशोभाभिरामैर्नेत्रैः स्त्रीणां दिक्षु कान्तिं किरद्भिः।  
फुल्लन्नीलाम्भोरुहैश्च स्रवनत्याः संघर्षेण व्यावहासीव तेने ॥ 18.61  
अस्पर्धिष्टाम्भोरुहं यत्तरुण्या वक्त्रेणाराच्छायया जीयमानम्।  
तत्संवव्रे निर्झरिण्या तदानीं फेनव्रातैर्वीडयेवोन्मिषद्भिः ॥ 18.62  
अभ्राजिष्ट प्रेरितो मूर्ध्नि भर्तुः सीमन्तिन्या मज्जनारम्भनाट्ये।  
कम्पोद्रेकान्निर्गलत्तोयशेषः फेनव्रातः पाण्डुपुष्पाञ्जलिश्रीः ॥ 18.63  
विच्छिन्नानां तारहारावलीनां लग्नैरम्भःशीकरैरुन्मिषद्भिः।  
प्रत्याजह्रे श्रीः पुरंध्रिस्तनेषु स्वच्छैर्योगः संपदे कस्य न स्यात् ॥ 18.64  
मा द्राक्षुर्मां भ्रष्टमन्यानि भीरोः कर्णोत्सङ्गादुत्पलान्यम्भसीति।  
ह्रीतेनेव क्वापि संचिन्त्य वीचिक्षोबाज्जग्मे कर्णपूरोत्पलेन ॥ 18.65  
छायां बिब्रद्वासरेऽप्यक्षतश्रीश्छातोदर्या गम्यरूपो न राहो।  
निद्रातङ्कं पङ्कजानामकुर्वन्व्यद्योतिष्टापूर्व एवाननेन्दुः ॥ 18.66  
वक्त्रच्छायानिर्जिताम्भोजशोभं रोषेणेव स्त्रीजनस्येक्षणानि।  
अम्भश्चक्रे वीचिधौताञ्जनानि स्वल्पः प्रीत्यै विप्रकारोऽप्यरातौ ॥ 18.67  
हारप्रेङ्खत्तारमुक्ताफलौघज्योत्स्नाजालव्याजतो निर्भरत्वात्।  
अस्यन्दिष्टेवाच्छलावण्यवृष्टिं पीनोत्तुङ्गः सुन्दरीणां स्तनौघः ॥ 18.68  
अन्यस्त्रीदृग्दाहिधौताङ्गरागस्पष्टग्रेङ्खत्पाणिजार्द्रक्षताङ्कम्।  
छातोदर्याश्छादयन्ती कुचाग्रं सासूयत्वं फेनपाली चकार ॥ 18.69  
निःश्वसानां सौरभादापतिष्णून्रोलम्बौघान्वारयन्तीः कराग्रैः ।  
व्यालोलाक्षी काचिदारिप्सतेव क्रीडालोला कन्दुकक्षेपवृत्तिम् ॥ 18.70  
प्रत्यासन्नां कांचिदम्भोजनालैरालोक्यैव प्रेयसा हन्यमानाम्।  
बिभ्रत्यन्या वक्त्रमाबद्धकोपाताम्रच्छायं विव्यथेऽनाहतापि ॥ 18.71  
संग्रथ्यादात्कांचनाम्भोजमालां यामुद्वोढा रागभाजो रमण्याः।  
प्लोषं चक्रे सा निकारानलस्य ज्वालेवान्यस्त्रीदृशोर्विस्फुरन्ती ॥ 18.72  
किं पद्मोऽसौ लीनभृङ्गोऽङ्गनायाः किं वा हस्तः सेन्द्रनीलोर्मिकाङ्गः।  
मङ्‌क्त्वा तोये कान्तयोत्क्षिप्तमित्थं संशिश्येऽन्यः पाणिमालोक्य दूरात् ॥ 18.73  
प्रेङ्खन्नारादुत्थितो वीचिभङ्गैरध्यारूढः शीकरौघः स्तनाग्रम्।  
गण्डाभोगं चुम्बति स्माङ्गनायाः कः स्यान्नोच्चैःस्तानलाभो गुणाय ॥ 18.74  
भूतार्थैव श्रेयसी नन्वभिख्याः कोऽर्थोऽमीभिस्चिन्तयेतीव तासाम्।  
ओष्ठदक्ष्णोर्यावकं कज्जलौघं तोयं निन्ये चन्दनं च स्तनाग्रात् ॥ 18.75  
वीक्ष्य भ्रष्टं कर्णपूरीकृतं सल्लीलावत्याः फुल्लनीलारविन्दम्।  
चित्रं यन्मे नापदेषेति तोषान्नृत्तारम्भीवाब्जमूर्मौ चकम्पे ॥ 18.76  
सीमन्तिन्या निष्पतन्ती मुखीन्दोः पातुं लावण्यामृतस्येव दृष्टिम् ।  
निर्भिन्नं सत्कैरवं वीचिभङ्गैर्व्यादादारादादरादाननाग्रम् ॥ 18.77  
रुग्णोन्निद्राम्भोजकण्डास्तदानीं मन्दाकिन्याः क्षोभमापादयन्तीः।  
सानुस्वारैर्निःस्वनैर्भृङ्गचक्रं संभ्रम्येव भ्राम्यदग्रे न्यषेधीत् ॥ 18.78  
वेचिव्राताभ्याहतः कुण्डलाग्रस्पष्टाधातक्वाणरभ्यं रमण्याः।  
अस्रंसिष्ट स्वाश्रयात्कर्णपूरः पात्यन्ते नो के जलौघैः सुवृत्ताः ॥ 18.79  
या पर्यासे योषितां चन्दनाम्भः प्रालेयौघेनाभिपत्य स्रवन्त्याम्।  
नेत्राण्यारात्सैव रक्तारविन्दच्चायासाम्यात्पाटलान्याललम्बे ॥ 18.80  
प्रभ्रष्टः सन्कर्णपूरस्तदानीं धामात्मीयं सिन्धुतोयाविलश्रीः।  
भूयो नाध्यारोप्यते स्माङ्गनाभिः प्रत्यापत्तिर्भ्रशभाजां दुरापा ॥ 18.81  
लीलाम्भोजात्पक्ष्मधूलिः पिशङ्गी नो तन्वङ्ग्या मन्मथं नादिदीपत्।  
चन्द्रोत्तंसस्येव नेत्रात्ततीयादग्निज्वालाभ्युत्थिता विस्फुरन्ती ॥ 18.82  
वीचिक्षोभादुज्जिहानं मुहूर्तं बिम्बौष्ठीनां बौद्बुदं चक्रवालम्।  
ऐक्षिष्टाराद्वक्त्रचन्द्रानुसारिज्योतिश्चक्रच्चायमच्छं युवौघः ॥ 18.83  
हारैः प्राप्ताः स्पष्टगुञ्जाफलस्रक्छायैः शोभां कुङ्कुमाम्भःपिशङ्गैः।  
ता पद्मिन्याः पत्त्रापालीं वसानां लीलामूहुः शाबरीणां वधूनाम् ॥ 18.84  
निर्जित्यापि च्छायया लोचनानामम्भोजौघं तस्थुषीस्तास्तदानीम्।  
मूढो लोकः पङ्कजाक्षीरवोचद्दुर्लङ्घ्चाहो रूढरूपा प्रतीतिः ॥ 18.85  
व्यक्तं नेत्रच्छायया जीयमानं लज्जवेशाद्दृष्टिमार्गं जिहासत्।  
मन्दाकिन्यचामाहतं विचिभङ्गैरस्पन्दिष्टेन्दीवरं सुन्दरीणाम् ॥ 18.86  
वीचिक्षोभादुत्थितः फेनपुञ्जे विष्वगव्याप्तव्यायतश्रोणिबिम्बः।  
सीमन्तिन्या न्यस्यमानो मूहूर्तं शोभां भेजे पाण्डुचण्डातकस्य ॥ 18.87  
प्रभ्रष्टानामंशुकानां तदानीं फेनव्रातैर्वीचिभङ्गच्छटोत्थैः।  
लग्नैरारात्स्त्रीजनस्य स्तनेषु प्रापि स्तान्यादेशसंबन्धिलक्ष्मीः ॥ 18.88  
प्राप्ताभिख्या मुक्तशैथिल्यभाग्भिर्वेणीदण्डैर्द्राधिमाणं दधानैः ।  
क्षेपोत्क्षेपायस्तपादरविन्दव्राताघातप्रेङ्खदूर्मिप्रतानम् ॥ 18.89  
स्थूलाभोगैः कृष्णमाणा नितम्बैस्तोयस्यान्तस्ताः स्तनैश्चातितुङ्गैः।  
कृच्छ्रात्क्लाम्यन्मध्यदोःकन्दलीकाः संप्लुत्याराद्वल्लभानालिलिङ्गुः ॥ 18.90 ॥ (युगलकम्)  
बिम्बोष्ठीनां विभ्रमा हारिणोऽथ द्रागन्थोन्यासक्तहस्तारविन्दाः।  
निर्यान्तीनां जाह्नवीरङ्गभूमेः पिण्‌डीबन्धा नर्तकीनामिवासन् ॥ 18.91  
भाति स् मकान्तमिव कापि रसाद्दिदृक्षु-  
राविष्कृतेक्षणचतुष्टयमाननेन्दुम्।  
निर्घौतपत्त्ररचनाच्छकपोलभाग-  
भित्तिद्वयप्रतिमितोत्पलमुद्वहन्ती ॥ 18.92  
कल्लोलदोलनदलत्कनकारविन्द-  
पक्ष्मावलीलुलितसान्द्रपरागापिङ्गम्।  
स्त्रीणां पयः प्रियकरैरभिनुद्यमान-  
मन्तः कृतास्थामपि रञ्जयति स्म चेतः ॥ 18.93  
तासां कुचस्थलविमर्दविजर्जराम्बु-  
वीचिच्छटाशिशिरशीकरबिन्दुकीर्णे।  
स्पर्शादलक्ष्यत कुशेशयिनीपलाश-  
गर्भे विशीर्णनवमौक्तिकहारपङ्क्तिः ॥ 18.94  
प्रत्यग्रमज्जनरसार्द्रतया गुरूणि  
लालाटभित्तिलुठितान्यलकानि तासाम्।  
आघ्रातुमुत्पलमिवामलगण्डभित्ति-  
बिम्बागतं विकचकोमलपत्त्रमीषुः ॥ 18.95  
अन्तः प्रविश्य मकरन्दरसं पिपासु-  
र्नारीकुचस्य नवगौररुचोऽङ्घ्रिपातैः।  
निद्रालुकाञ्चनकुशेशयशाङ्किचेताः  
श्लिष्यन्मुहुर्मधुकरो मुखमुल्लिलेख ॥ 18.96  
लावण्यकान्तिसलिलप्लुतमाप लक्ष्मी-  
मालक्ष्यकान्तकरजक्षतराजि नार्याः।  
वप्तुं वपुर्ललितविभ्रमबीजमुष्टि-  
माकृष्टसीरमिव कामकृषीवलेन ॥ 18.97  
सिन्धोरथोभयकराग्रनिपीडितोद-  
भारार्द्रकुन्तलकलापमनोहराभिः।  
निर्धौतकज्जलजलौघकदर्थिताच्छ-  
लावण्यकान्तिपरिपाण्डुरगण्डभाभिः ॥ 18.98  
प्रेङ्खन्नशांशुनिकुरुम्बविडम्ब्यमान-  
तोयोत्करस्रुतिकरस्थगितस्तनीभिः।  
गाढोच्छ्वसज्जघनलग्नजलच्छटार्द्र-  
तन्वंशुकाहितागुरूद्धरणक्रमाभिः ॥ 18.99  
वीचिच्छटापटलपङ्किलरत्नपट्ट-  
सोपानपद्धतिपरिस्खलनाकुलाभिः।  
तत्कालसंभ्रमनिलीनमनोज्ञदत्त-  
हस्तावलम्बमुदतारि नितम्बिनीभिः ॥ 18.100 ॥ (तिलकम्)  
जघनफलकास्फालक्षुम्यत्तरह्गततेः क्रमा-  
त्त्रिदशसरितो रत्नक्षोदस्थलीपुलिनाश्रयाः।  
न्यवसत सितान्युत्तीर्याथ स्त्रियो वसनानि ता  
जलधरकुलानीव स्वच्छाः शरद्दिवसश्रियः ॥ 18.101  
इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये जलक्रीडावर्णनो नामाष्टादशःक सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***एकोनविंशः सर्गः।***





स्पष्टोच्छ्वसत्किरणकेसरसूर्यबिम्ब-  
विस्तीर्णकर्णिकमथो दिवसारविन्दम्।  
श्लिष्टाष्टदिग्दलकलापमुषावतार-  
बद्धान्धकारमधुपावलि संचुकोच ॥ 19.1  
अस्ताद्गिगोचरचरं रुरुचे चिराय  
गोरोचनारुचिमरीचि विरोचनस्य।  
बिम्बं दिनान्तपवनाहतपुण्डरीक-  
पर्यस्तपक्ष्मरजसेव विलङ्घ्यमानम् ॥ 19.2  
सिन्धौ कुसुम्भकुसुमस्तबकाभिकाम्र-  
माजिह्मकान्ति तपनः प्रतिबिम्बितं सत्।  
संबश्यति स्म निजमण्डलमस्तकूट-  
संघट्टभग्नथकाञ्चनचक्रशङ्की ॥ 19.3  
प्राप्ते क्रमाद्वलनपुञ्जितदिग्विभाग-  
विक्षिप्तदीप्तिकुसुमक्षपितायतित्वम्।  
अस्ताद्रिमूर्धनि बबन्ध सरोजबन्धु-  
बन्धूकशेखरमथो दिवसावधिश्रीः ॥ 19.4  
अस्तावलम्बिरविबिम्बतयोदयाद्रि-  
चूडोन्मिषत्सकलचन्द्रतया च सायम्।  
संध्याप्रनृत्तहरवाद्यगृहीतकांस्य-  
तालद्वयेव समलक्ष्यत कनाकलक्ष्मीः ॥ 19.5  
प्रत्यग्ररागघटनेन्दुकलाकिरीट-  
शैलाधिराजसुतयोरिव गाढसंपत्।  
संध्याहिताथ दिवसक्षपयोः शरीर-  
भागद्वयाविरलवृत्तिरजृम्भत श्रीः ॥ 19.6  
संध्याप्रवृत्तिरुधिरारुणसान्द्रधातु-  
धूलिच्छटाकपिशिताम्बरदिग्विभागा।  
अध्यम्बुराशि गिरिपङ्क्तिरिव न्यपत-  
दभ्यापतत्कुलिशताकुलिता दिनश्रीः ॥ 19.7  
प्रेङ्खत्कुलायकलनोन्मुखपत्त्रिचक्र-  
कोलाहलाकुलविशङ्कटदिग्लताग्रः।  
तिग्मांशुपातविशदाकृतीदूरदृश्य-  
च्छायापथोऽधिनिशमम्बरपादपोऽभूत् ॥ 19.8  
प्राप्तेऽस्तशैलशिखरस्थितिमुष्णभासि  
लोकानुसारसरलत्वजुषो नलिन्यः।  
संध्यां ससंभ्रममवन्दिषतेव साय-  
माताम्रकोरककराञ्जलिजालबन्धाः ॥ 19.9  
संध्यातपारुणितपार्श्वतटावलम्बि-  
बिम्बैकदेशजलदः क्षणमस्तशैलः।  
वज्रव्रणाननगलत्क्षतजोक्षितार्ध-  
विच्छिन्नविश्लथपतत्त्र इवावभासे ॥ 19.10  
अभ्येयुषः परिणतिं समयक्रमेण  
सायं नभःसरसि वासरपङ्कजस्य।  
स्रस्तांशुपक्ष्मरविमण्डलबीजकोष-  
चक्रं बभार परिधूसरपीवरत्वम् ॥ 19.11  
तुङ्गावकाशरचितस्थितिमातपस्य  
शेषं समुत्सुकतयेव दिदृक्षमाणाः।  
उत्कंधरा इव सरोजभुवो बभूवु-  
रुन्नम्रकोरककरालितपुण्डरीकाः ॥ 19.12  
आकृष्यमाणभिव पश्चिमदिग्विभाग-  
बद्धास्पदद्विरददीर्घकरार्गलेन।  
ताराच्छबुद्बुदकरालनभस्तटाक-  
रक्ताम्बुजं तपनबिम्बमलम्बतारात् । 19.13  
पर्यस्तमस्तगिरि सानुनि सान्द्रसांध्य-  
रागारुणच्छवि सहस्रमरीचिबिम्बम्।  
कंदर्पकोपितहरस्फुरितानलार्चि-  
रूर्ध्वाक्षितारकतिरोहितभेदमासीत् ॥ 19.14  
आविर्भवत्तिमिरसंवलनानुविद्ध-  
संध्याशुधूसरविपाटलमुष्णधाम्नः।  
भाति स्म निः श्वसितधूमशिखावकीर्ण-  
विस्तीर्णशेषफणरत्नविडम्बि बिम्बम् ॥ 19.15  
मुक्ताम्बरस्तिमिरतस्करलुप्यमान-  
लक्ष्मीमलीमसरुचिः प्रकटोपघातः।  
अङ्नाय वासरहितस्फुटलोहितश्री-  
रुष्णांशुरस्तगिरिकाननमभ्यविक्षत् ॥ 19.16  
सिन्दूरराजिषु घनं स्फुरदन्यवर्ण-  
भेदेष्वलक्ष्यमधिमन्दिरभित्तिचित्रम्।  
भाति स्म निर्जितजरच्छुकघोणशोण-  
रागोल्बणच्छवि रवेः करचक्रवालम् ॥ 19.17  
आभासतम्बरतलं दिवसावसान-  
रागारुणच्छवि विडम्बयदम्बु सिन्धोः।  
भङ्गाभियुक्तमधुकैटभहस्तकिधूत-  
वैकुण्ठनाभिनलिनोदरधूलिपिङ्गम् ॥ 19.18  
अध्यूषुषः सपदि चन्द्रकिणो निवास-  
यष्टिं शनैर्निजभरानमिताग्रभागाम्।  
संध्यातपो नयति कर्बुरतां स्वकण्ठ-  
मुल्लासितस्फुरितचन्द्रकचक्रवालः ॥ 19.19  
उत्तानकूर्मकरणिस्फुरदुष्णरश्मि-  
बिम्बा शनैः सरिदिव स्फुटपत्त्रिनादा।  
अस्तावनीध्रशिखरान्निपपात धातु-  
पङ्कारुणातपजला जलधौ दिनश्रीः ॥ 19.20  
विच्छायतामभजत क्षणदावतार-  
सान्द्रीभवत्तिमिरधूसरितारुणश्रीः।  
धूमच्छटाभिहतविद्रुमदण्डखण्ड-  
संवादितां दिनकरस्य दधत्करौघः ॥ 19.21  
तुङ्गात्मतासदृशमध्यवजह्नुषोऽस्त-  
शैलस्य तस्य निघनं व्रजतु प्रतिष्ठा।  
आलम्बितोऽम्बरतलात्परतता करौघैः  
सिन्धौ न यः सह सहस्ररुचा न्यपप्तत् ॥ 19.22  
तेजः प्रकर्षपरिहानिमुपेयिवांस-  
मारात्प्रदोषतमसाभिबुभूष्यमाणम्।  
अम्भोनिधौ तपनमन्वपतद्दिनश्री-  
रेकात्मतां विदधतामिदमेव युक्तम् ॥ 19.23  
आरूढमार्दवमुपाम्बुधिलम्बमान-  
बिम्बः क्रमेण निपतन्रविरन्तरिक्षात्।  
उल्लासितत्सलिलतुङ्गतरङ्गभङ्ग-  
संसर्गजातजडिमेव बभार तेजः ॥ 19.24  
विस्रंसमानकपिलांशुशिखासहस्र-  
विष्पन्दिसान्द्ररुधिरस्रुति सूर्यबिम्बम्।  
छिन्नं जवाज्जलनिधौ निपपात काल-  
खङ्गेन विस्फुरितमह्न इवोत्तमाङ्गम् ॥ 19.25  
गौरीव गौरकरशेखरकण्ठपीठ-  
बद्धास्पदातनुविषच्छविलङ्घितश्रीः।  
श्यामीबभूव जलधौ कलधौतकाष-  
पिङ्गच्छविस्तिमिरसंवलिताथ संध्या ॥ 19.26  
अन्तर्विविक्षुरिव भानुमतो रथाश्व-  
पङ्क्तिः स्फुरत्सलिलसैरिभरोषदृष्टा।  
श्वासानिलैः सपदि जर्जरयांचकार  
सिन्धोर्जलं विधुतफेनिलवीचिचक्रम् ॥ 19.27  
उच्चिक्षिपेऽवतरतामधिसिन्धु पद्म-  
बन्धोरवाङ्भुखतया स्थगितेक्षणश्रीः।  
सेवारसादिव तरङ्गसमीरणेन  
कर्णप्रकीर्णकशिखानिकरो हरीणाम् ॥ 19.28  
प्रयांसमर्कमिव दृष्टपथव्यतीत-  
मन्तर्विकल्परचिताकृतिमीहमानाः।  
प्रेम्णा विलोकयितुमस्खलितेन चक्रु-  
रम्भोजनेत्रविनिमीलनमम्बुजिन्यः ॥ 19.29  
श्यामावतारसमयेन मलीमसत्व-  
मासेदुषा स्थागिततिग्म्मरीचिरोचिः।  
सल्लोहकान्तमणिनेव तदान्धकार-  
कालायसं प्रसभमाचकृषे पुरस्तात् ॥ 19.30  
तावत्क्रमेण दयितार्कवियोगजन्म-  
दाहज्वरव्यथितदिग्वनिताकरास्तैः।  
क्ष्मामण्डलं विगलिताञ्जनबाष्पतोय-  
लेशोत्करैविव तमःशकलैः पुपूरे ॥ 19.31  
क्लान्तं दिवाकरकरालकराभिषङ्गा-  
च्चायामशिश्रियदथो तिमिरं तरुणाम्।  
लीलानिषण्णविनिमीलितलोचनार्ध-  
रोमन्थमन्थरसमूरचमूरचक्रम् ॥ 19.32  
छायापथैस्तिमिरसंवलनानुबन्ध-  
निर्व्यामदीर्घविकटैः क्षितिपीठपृष्ठम्।  
शारीबभूव पतिते तरणौ कलिन्द-  
कन्याविवेष्टनविभिन्नजलौघकल्पैः ॥ 19.33  
मन्दानिलाहति तरङ्गितकेसराग्र-  
रक्तारविन्दमकरन्दसपीतिलग्नाः।  
भग्रेऽहनि भ्रमरसंहतयः प्रसस्रु-  
रेष्यन्निशातिमिरपत्तिचमूयमानाः ॥ 19.34  
अस्ताद्रिपार्श्वमुपजग्मुषि तिग्मभासि  
जानीत शीताकिरणोऽभ्युदितो न वेति।  
चारा इवाथ रजनीतिमिरप्रुक्ता-  
श्चेरुश्चिवं चरणभूमिषु चञ्चरिकाः ॥ 19.35  
प्राप्तेऽस्तशैलशिखरं तरणावबद्ध-  
गण्डूषगण्डगुरुगन्धगजान्धकाराः ॥ 19.36  
भास्वच्छविर्भुवनवेश्मगतः शशाम  
यावत्पतङ्गपतनाद्दिवसप्रदीपः।  
तावत्कुतोऽप्युदभवन्नयनोपघात-  
दक्षं मषीमलमलीमसमन्धकारम् ॥ 19.37  
नक्तं निपेतुषि तुषारविपक्षभासि  
शूरैरिवासमसमीकरणप्रगल्भैः।  
द्यौर्लोहजालमलिनैस्तरसा तमोभि-  
रातस्तरे दिशि दिशि स्तिमितानुबन्धैः ॥ 19.38  
देशान्तरप्रवसनप्रवणोष्णरश्मि-  
चिन्तानुबन्धवशजैहयजुषो नलिन्याः।  
आसीन्निकोचभरजिह्मितपक्ष्ममाल-  
मामीलितब्रमरतारकमब्जनेत्रम् ॥ 19.39  
आलग्रनैशजलबिन्दुघनान्धकार-  
जालेन कज्जलरुचा जललोचनानाम्।  
रूपावलोकनसुखं प्रसभादहारि  
किं वा शुभं प्रभवतो मलिनात्मनः स्यात् । 19.40  
आक्रान्ततारकनिरर्गलजृम्भमाण-  
तारावतीतिमिरविप्लवधूसरान्धाः।  
अक्लीबिषुर्भुवनरूपनिरूपणेऽथ  
संमीलिता इव दृशः सकला जनानाम् ॥ 19.41  
छायां क्रमेण सकलामथ काननानां  
सूर्यांशुखेषशबलां समतां नयद्भिः।  
संहारमेघमलिनैरतिमेदुरत्व-  
मासाद्य संपप्टचिरे ककुभस्तमोभिः ॥ 19.42  
व्यक्तोपकारमधुना स्थगितासु दिक्षु  
प्रेयोगृहं सुखमलक्षितमेव यामः।  
धम्मिल्लबन्धरुचिरैरभिसारिकाभिः  
प्रेम्णा तमश्चिरमितीव शिरोभिरूहे ॥ 19.43  
दंष्ट्राकरालपृथुपोत्रतलावलग्न-  
कासारपङ्ककलुषा सलिलादुदस्थुः।  
ग्रस्तार्धचन्द्रशकला बहलान्धकार-  
कूटा इवाथ वनसूकरयुथनाथाः ॥ 19.44  
आबद्धपद्ममुकुलाञ्जलि याचितो मा-  
मुत्सृज्य संप्रति गतः कथमंशुमाली।  
अन्तर्निरुद्धमधुपक्वणितैरितीव  
स्वप्नायते स्म नलिनी निशि लब्धनिद्रा ॥ 19.45  
विस्रस्तकेसरविभावितबीजकोष-  
मूलश्लथप्रविरलान्तरणण्डुपत्त्रम्।  
कृच्छ्रेण बद्धमुकुलं सरलोरुदीर्घ-  
नालं करालमभवज्जरठारविन्दम् ॥ 19.46  
श्लिष्यद्दलाग्रघटितक्षमदोदबिन्दु-  
विष्यन्दकर्दमितकेसरधूलिजालम्।  
गम्भीरकुक्षिकुहरक्रमपुञ्जयमान-  
सौगन्ध्यबन्धमरविन्दवनं निदद्रौ ॥ 19.47  
स्यामामुखे शखीकरैर्दलितं न ताव-  
दीषत्प्रसारितपलाशपुटं द्विरेफैः।  
इत्यञ्जसा न विचकास न संचुकोच  
पर्याकुलं कुमुदकाननचक्रवालम् ॥ 19.48  
संकोचसंहृतदलस्फुटलक्ष्यमाण-  
दूरान्तरालनवकुङ्भलचक्रवालम्।  
शीतांशुपादपरिमर्शघृणामिवाप्य  
लक्ष्मीर्मुमोच शनकैः कमलाकराङ्कम् ॥ 19.49  
प्रेङ्खत्करालपरिपाण्डुपलाशपङ्‌क्ति-  
संधानराडजिशबलीकृतप्टष्ठभागम्।  
भाति स्म दृश्यमुकुलाननरन्ध्रपीत-  
ज्योत्स्नाविनिर्गमनमार्गमिवारविन्दम् ॥ 19.50  
कृच्छ्रेण मीलनमवाप विशीर्णजीर्ण-  
पर्णोत्करश्लथविलम्बितपक्ष्ममालम्।  
विस्तारिधूसरहरिच्छविबीजकोष-  
चक्रं पुराणकमलं कमलाकराङ्के ॥ 19.51  
प्रातः समागमसुखानुभवं विधाय  
चेतस्यनीयत निशा रभसेन कोकैः।  
कृच्छ्राद्वियोगचकितैस्तु दिनं व्यलङ्घि  
दुःखे सुखं भवति साधु सुखे न दुःखम् ॥ 19.52  
अभ्युन्मिषद्विकटकुड्भलपुण्डरीक-  
गर्भोपरुद्धमधुपक्वणितानुबन्धैः।  
अन्तर्मुखस्खलितघोषमिवेन्दुपाद-  
भग्नातपक्लममशेरत पङ्कजिन्यः ॥ 19.53  
तावन्निरर्गलमुदैदमलात्ममूर्ति-  
कल्माषिताम्बरतलं गृहचक्रवालम्।  
सूर्येन्दुमण्डलसमुद्गकवाचकोष-  
विश्लेषकीर्णनवरत्नकणानुकारि ॥ 19.54  
भास्वन्निशीथवनपुष्पकदम्बकेन।  
नाकाम्बुराशिजलबुद्बुदजालकेन।  
ब्रह्माण्डसुक्तिपुटमौक्तिकमण्डलेन  
भूषां निशोडुनिकरेण परामधासीत् ॥ 19.55  
नीहारगौरशिशिरांशुमरीचिराशि-  
निर्भिन्ननैशनिबिरीसतमःप्रबन्धम्।  
आलक्ष्यत स्फुरिततारकचक्रवाल-  
शारीकृतं विततविभ्रममन्तरिक्षम् ॥ 19.56  
लक्ष्मीं दधन्ति शबलीकृतदिग्विभाग-  
रश्मिच्छटापटलभिन्नतमांस्यमन्दम्।  
ज्योतींषि रात्रिरतिमांसलभांस्यसूत  
रत्नानि कल्पतरुवल्लिरिवोल्लसन्ती ॥ 19.57  
निष्पिष्टशैलविनिघृष्टयुगादिघृष्टि-  
दंष्ट्राग्रकोटिपरिमण्डलसंनिवेशम्।  
क्षीरोदशीकरकणच्छवि शारिताभ्रं  
व्यभ्राजतात नभसि ग्रहचक्रवालम् ॥ 19.58  
उत्सृज्य हर्म्यशिखराणि निवासयाष्टि-  
कोटिप्रतिष्ठचरणैर्गृहकेकिसार्थैः।  
उद्धूतचन्द्रकवितानवितन्यमान-  
च्छायाछलेन ववृषे घानमन्धकारम् ॥ 19.59  
कालागुरुप्रकरक्लृप्तविचित्रपत्त्र-  
भङ्गे पयोधरतटे कबरीषु लीनम्।  
व्युत्तानमुत्पलदृशां शितिरत्नशार-  
भूषास्पदेषु तिमिरं विदधाविवेन्दोः ॥ 19.60  
क्षोणीनिरोकजठरेषु विशङ्कटेषु  
नैशं तमः स्तिमिततामभितस्तथापत्।  
विस्पष्टमौहिषत पल्वलपङ्कमोह-  
मुग्धा यथा महिषसंहतयोऽवगाढुम् ॥ 19.61  
संध्यातपच्छुरणपिङ्गमरुद्विधूत-  
विस्तारिकेसरशिकैर्वनमध्यभाग्भिः।  
सुप्तोत्थितैर्विगलितेऽहनि पुण्डरीकै-  
रेकैरजृम्भि रभसादपरैर्निदद्रे ॥ 19.62  
विस्तीर्णदन्तपरिघस्फुरदंशुराशि-  
सीमन्त्यमानतिमिरेषु मदाम्बु पातुम्।  
लीनं कटेषु कृतदृष्टिविघातहृष्टि-  
धृष्टं शिलीमुखगणैर्वनकुञ्जराणाम् ॥ 19.63  
निष्ट्यूतकज्जलकरालशिखण्डखण्डै-  
रुत्सङ्गवृत्तिमधिगम्य निकेतनानाम्।  
स्रेहानुबन्दिभिरदीपि दिनावसान-  
संध्यार्भकैरिव सरागकरैःप्रदीपैः ॥ 19.64  
नेत्रैरिवाञ्जनपरागकणावकीर्ण-  
तूलीविनिर्गमनमार्गनिबद्धरेखैः।  
वातायनैरगुरुधूपजधूमलेखा-  
निर्याणलिप्तशिखरैर्विबभुर्गृहाणि ॥ 19.65  
निर्भिद्यमानमपि जालगवाक्षमार्ग-  
निर्यत्प्रदीपरुचिराजिभिरन्धकारम्।  
सान्द्रीबभूव भवनोदरदद्यमान-  
कालागुरूत्थघनधूमशिखावलीभिः ॥ 19.66  
शिखिविशिखचिते पुरान्तलग्रे स्मररिपुचाप इवार्करश्मिचक्रे।  
असुरकुलमिवाथ चक्रनाम्नां हृदयमदह्यत विप्रयोगदीनम् ॥ 19.67  
प्रथममधिधरित्रि च्छिन्ननिःशेषमूलं  
तदनु खिखरिशृङ्गव्यङ्ग्यरागानुबन्धम्।  
प्लुतमथ घनवीथ्यां रत्नराशिं विवक्षु-  
स्तरणिरपचितश्रीरातपं संजहार ॥ 19.68  
इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये दिवसावसानवर्णनो नामैकोनविंशःक सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***विंशः सर्गः।***





लक्ष्मीं दधावुदयशैलतिरोहितेन्दु-  
द्राधिष्टदीधितिशिखाभूजमञ्जरीका।  
गौरच्छविः सुरपतेरथ दिवक्रमेण  
नीलप्रभं तिमिरकञ्चुकमुत्क्षिपन्ती ॥ 20.1  
उत्पित्सति स्म दिवमब्धिसरोवगाह-  
ग्रस्तोच्छ्वसत्तिमिरशेवलवल्लरीका।  
वेलाविकीर्णमणिशुक्तिशतच्छलेन  
पोतैरिव व्यनुसृता शसीमूर्तिहंसी ॥ 20.2  
गर्भाकृतौर्वविषमानलतापदाह-  
मूर्छानुबन्धशमनोपकृतेन तेन।  
तत्कालतालतरुतुङ्गतरोर्मिणेन्दु-  
रन्वायि दूरमिव सस्पृहमब्धिनारात् ॥ 20.3  
बिभ्रत्सलक्ष्म जलधेस्तलभागलग्न-  
पङ्कच्छटाङ्कमिव बिम्बमनुष्णरश्मिः।  
श्यामाकलिन्दतनयाजलबुद्बुदाच्छ-  
तारागणस्तबकितं वियदारुरुक्षत् ॥ 20.4  
विच्चायतामकृत यो मम भर्तुरिन्दो-  
रंशुच्छटाभिरुदयन्नवधूय बिम्बम्।  
पश्यामि भानुमुदधौ पतितं तमद्रि-  
शृङ्गेष्वितीव नवचन्द्रिकयाध्यरोहि ॥ 20.5  
तावत्तिरस्कृतकुशेशयखण्डकान्ति-  
निःस्पन्दतारकनिशामुकवर्तिनीन्दोः।  
विस्पष्टपाटलिम् शैलशिखाश्रिचुम्बि  
संध्या सुधाविसरवर्षि लिलेह बिम्बम् ॥ 20.6  
आक्षिप्ततामरसकाननचक्रवाल-  
भाभिः क्रमादुदयशैलतिरोहितश्रीः।  
इन्दुर्निशातिमिरमण्डलबाध्यमान-  
माशिस्वसज्जगदिवोर्ध्वमुखैर्मयूखैः ॥ 20.7  
भाति स्म पक्ष्मकुटिलोदयशैलशृङ्ग-  
भागास्पदाभिनवकुङ्कुशीर्ण-  
माणिक्यनेमिशकलाकृतिरिन्दुलेखा ॥ 20.8  
रेजेतरामुदयशैलशिखाश्रिमुल-  
लग्नाथ भग्नतिमिरा कुटिला कलेन्दोः।  
रक्तारुणा नमुचिकण्ठविवर्तमान-  
फेनच्छटावलयविभ्रममावहन्ती ॥ 20.9  
विस्पष्टलक्ष्मशबलीकृतमध्यभाग-  
विम्बार्धतामधिपतिर्दधदोषधीनाम्।  
विष्यन्दिदानजलशीकरशारिताभ्र-  
मातङ्गकर्णशिखराकृतिराविरासीत् ॥ 20.10  
अप्सर्गविभ्रमभृति स्तिमितेऽन्धकार-  
राशौ दिशः स्थागयति स्फुटपङ्कपीने।  
उत्तिष्ठच्छ्वसितकुङ्कुमकोषगौर-  
मालक्ष्यते स्म कनकाण्डण्डमिवेन्दुबिम्बम् ॥ 20.11  
व्यक्तावचूलकलुषोदरमिन्दुबिम्ब-  
माबद्धरागमुदयाद्रिगतं व्यराजत्।  
संवादिनिर्गतविरिञ्चविमिन्नमध्य-  
वैकुण्ठनाभिनालिनोत्थितबीजकोषम् ॥ 20. 12  
आबद्धरागमुदगादुदयाद्रिमूर्ध्रि  
नैसर्गिकीं धवलतामपहाय बिम्बम्।  
निर्धूतकेसरपरागविलङ्घ्यमान-  
निद्राविभुक्तकुमुदच्छदगौरमिन्दोः ॥ 20.13  
चेतोहरस्फुरितकेसरदन्तहास-  
मुद्वीक्षिताः कुमुदिनीभिरधिप्रदोषम्।  
रेजुः कदर्थनभयादरविन्दवृन्द-  
कान्त्याश्रिता इव नवोदितचन्द्रपादाः ॥ 20.14  
विस्पष्टचिह्नमुदयाद्रिविटङ्ककूट-  
संघट्टजर्जरतयेव सरन्ध्रमिन्दोः।  
बिम्बं क्रमेण विगलन्नवसांध्यराग-  
रक्तच्छटं नभसि पाण्डुरतामयासीत् ॥ 20.15  
निद्राविमुक्तनवतिन्दुकपाण्डुभासि  
बिम्बे प्रसुस्रुवुषि नाकनदीं हिमांशोः।  
छाया श्रियं हरिणलक्ष्ममयी बभार  
निर्यत्कलिन्दतयनाजलवेणिकाश्रीः ॥ 20.16  
प्रत्यग्रलक्ष्ममलिनोदरकान्ति बिम्ब-  
मिन्दुर्बभार नवकुन्ददलावदातम्।  
वक्षो हलीव दृढधेनुकपश्चिमार्ध-  
प्रेङ्खत्खुराग्रशिखरोल्लिखितव्रणाङ्कम् ॥ 20.17  
लक्ष्मच्छलोपहितपीवरपङ्कपिण्ड-  
कल्माषमध्यमतनुप्रतिबिम्बमिन्दोः।  
लक्ष्मीं दधावधिजलं घटमानहारि-  
रूपं भ्रमत्सरसि कालकुलालचक्रम् ॥ 20.18  
कल्माषितं शशकलङ्कलवेन मध्य-  
भागे बभार परिपाण्डुरमिन्दुबिम्बम्।  
विस्रस्तमेचकगजाजिनपल्लवाग्र-  
चन्द्रावतंसशुचिभस्मसितांसलीलाम् ॥ 20.19  
भाति स्म मध्यघटितास्पदकालकूट-  
सच्छायलाञ्छनरुचिः परिणाहिबिम्बः।  
क्षीराम्बुराशिरिव मन्दरशैलमूल-  
लीलाविवृत्तिपरिमण्डलितः शशाङ्कः ॥ 20.20  
विस्पष्टचिह्नमचकादुदयाद्रिलग्र-  
मालेख्याभित्तिफलकं स्मरदेवतायाः।  
तद्विभ्रमाहितमषीमलपङ्कवर्ति-  
विन्यस्तपत्त्रमकराङ्कमिवेन्दुबिम्बम् ॥ 20.21  
अभ्राजतानिलविलोलितसांध्यराग-  
पिङ्गीकृताभ्रशिखरक्षणलब्धसंस्थम्।  
शीतांशुबिम्बमुरगाशननीयमान-  
माणिक्यभासुरसुधाकलशाभिरामम् ॥ 20.22  
प्रत्यग्रपक्षघटनेन निशावतार-  
रामेषुणा सपदि वासरक्रौञ्चकुञ्जे।  
निर्दारिते स्फुटमयुक्छदनच्छदाच्छा  
निर्गच्छति स्म शशिदीधितिहंसपङ्क्तिः ॥ 20.23  
और्वाग्निहेतिपरिमर्शविलीनमध्य-  
भागो नु सिन्धुजठरादुदितः सलक्ष्मा।  
कर्पूरचूर्णरुचिचारुमरीचिकुर्च-  
निर्धौतादिक्कमरुचत्कठिनेतरार्चिः ॥ 20.24  
उन्निद्रकुन्दधवलग्रहचक्रवाल-  
पुष्पोत्करा भुवनकाननसीम्नि रेजे।  
श्यामालता हरिणलक्ष्ममिषेण चन्द्र-  
बिम्बालवालवलयादिव निष्पतन्ती ॥ 20.25  
संवादमेष्यति ममागुरुपङ्कदिग्ध-  
पत्त्रावलीशबलगण्डपुरंध्रिवक्त्रैः।  
कल्माषितं किममुनापि न बिम्बमेत-  
दुत्प्रेक्ष्य लाञ्छनमितीव बभार चन्द्रः ॥ 20.26  
आश्रित्य शीतरुचिना सकलेन जाति-  
सामान्यमुत्थितवता नयनान्महर्षेः।  
आनन्दभारभरमन्थरता व्यधायि  
तत्पक्षपातरभसादिव लोचटनानाम् ॥ 20.27  
शिञ्जारवं सपदि मन्त्रमुदीरयन्स्वं  
नक्तंमुखे विघटमानपलाशयन्त्रम्।  
संरभ्य साधक इवात्तरसोपभोग-  
मब्याविशत्कुमुदगर्भगृहं द्विरेफः ॥ 20.28  
आपाण्डुदीधितिशिखानिकरावकीर्ण-  
विस्तीर्णबिम्बपरिणाहतया हिमांशुः।  
उन्मूलिताम्बरसरिज्जललकग्नपद्म-  
नालावकीर्णसुरकुञ्जरविभ्रमोऽभूत् ॥ 20.29  
क्षीरोदवीचिघवलैर्निजबिम्बभाग्भि-  
रब्राजताभ्रसरणैः किरणैः शशाङ्कः।  
संकोचनाभयमिवार्थयितुं सरोज-  
खण्डस्य कोमलमृणालशतैर्विलग्नैः ॥ 20.30  
लावण्यकान्तिपरिमृष्टकलङ्कलेख-  
मप्राप्तपत्त्ररचनासु विलासिनीनाम्।  
छायागतं नवमधूकविपाण्डुरामु  
गण्डस्थलीष्वधिकमश्वितदिन्दुबिम्बम् ॥ 20.31  
ज्योत्स्नातुषारनिकरस्थगितान्तरिक्ष-  
दिङ्‌यण्‍डलः शिखिरकाल इवामृतांशुः।  
आलिङ्गनान्यशिथिलानि दिशन्प्रियाणा-  
मक्लेशयन्नवकुशेशयखण्कडकान्तिम् ॥ 20.32  
भित्त्वा विषाञ्जनमिवाशु दृशां विघात-  
हेतुं निसातिमिरवृन्दमनिन्द्यरूपैः।  
संदानितच्छदपुटानि करैरमन्द-  
मिन्दोरखिन्दत कुलान्यरविन्दिनीनाम् ॥ 20.33  
सैरेयकस्तबकनीलमथान्धकार-  
मुत्सृज्य भोगमलिनाम्बरनिर्विशेषम्।  
संविव्युराशु ककुभः कलधौतगौर-  
मिन्दुप्रभापटलकल्पलतादुगूलम् ॥ 20.34  
अभ्युद्गते शशिनि शङ्कदलावदात-  
प्रेङ्खन्मूखखचिताम्बरदिग्विभागे।  
तापिच्छनीलमभवद्विवरानुसारि  
वैभावरं विगलदम्भ इवान्धकारम् ॥ 20.35  
भानोरसंनिधिवशात्तिमिरेण सार्ध-  
मह्नाय संगतिमवाप्य कुमुद्वतीभिः।  
चन्द्रोदये कुमुदकुक्षिगतास्तदीय-  
गर्भद्विषः सुखमसाविषत द्विरेफाः ॥ 20.36  
शिश्रीषुभिस्तुनुविकासदलत्पलाश-  
कोषाः शनैः कुमुदिनीर्नभसि भ्रमद्भिः।  
चन्द्रांशुजर्जरितशेषघनानुबन्ध-  
नैशान्धकारसदृशैरतमि द्विरेफैः ॥ 20.37  
लोकान्तराश्रयिणि घर्मघृणौ क्रमेण  
यैरुत्थितैर्भुवनमूर्णुनुवे तमोभिः।  
तानीन्दुरेव विचकार करोत्करेण  
साधारणत्वरहिता महतां हि शक्तिः ॥ 20.38  
हित्वा शनैः शितिमिव त्वचमन्धकार-  
च्छायां निशोडुपटलस्फटिकाक्षसूक्षत्रा।  
गौरी बभूव रुचिरागुरुपङ्कपत्त्र-  
सच्छायलक्ष्मशशिमण्डलगण्डभित्तिः ॥ 20.39  
स्पर्शोत्सवं विदधतीभिरमन्दराग-  
मङ्गनि मन्मथवतामिव सुन्दरीभिः।  
जह्लादिरे कुमुदिनीविपिनानि गाढ-  
मालिङ्गितानि शशिदीधितिमण्डलीभिः ॥ 20.40  
उत्सारितस्य तरणेः किरणच्छटाभि-  
रिन्दोः करैश्च तमसोऽभिहतस्य नक्तम्।  
विस्पष्टचारुचनाः सुरसुन्दरीणा-  
मालम्बनत्वमगमन्निव केशहस्ताः ॥ 20.41  
भिन्दन्सुधानिवहवाहिभिरन्धकार-  
मंशूत्करैरुदजिहीत च शीतरश्मिः।  
संकोचदुःखमहरच्च कुमुद्वतीनां  
सन्तः परार्थघटने नहि विघ्नन्घ्राः ॥ 20.42  
आलुङ्खिता दलितशङ्खविपाण्डुराभि-  
रिन्दोः प्रबाभिरथ कैरवपद्मखण्डाः।  
उन्निद्रबद्धदलकुङ्भलनीडलीन-  
दीनद्विरेफपटलाः परितो बभूवुः ॥ 20.43  
सौधेषु शीतकिरणस्य करच्छटाभि-  
रापाण्डुराभिरभितः प्रतिफेलुषीभिः।  
पर्यस्तसान्द्रबुजतार्यतमःप्रबन्ध-  
मन्धं जगत्पुनरयुज्यत चक्षुषारात् ॥ 20.44  
आदाय दग्धबहलागुरुधूपधूम-  
पङ्कं कपोलफलकेषु सुराङ्गनानाम्।  
पत्त्राङ्गुलीरिव रसार्द्रतय विधित्सो-  
रिन्दोर्गवाक्षविवरेषु करा निपेतुः ॥ 20.45  
लक्ष्मी दधुः शिशिररस्मिरुचो गवाक्ष-  
निर्यूहनिर्यदसितागुरुधूमशाराः।  
पर्यस्तमन्दरविघूर्णितदुग्धसिन्धु-  
वीचिच्छटा इव परिप्लुतकालकूटाः ॥ 20.46  
स्रस्तान्धकारवसनां रजनीपुरंध्रि-  
मालिङ्गति प्रियसुधास्रुति दिक्सखीभिः।  
दूरं मृणालशकलामलतन्मयूख-  
हासच्छटाञ्चितमुखीभिरिवापसस्रे ॥ 20.47  
संकोचजिह्मितकुशेखयकोशधौत-  
कौशेयकोमलशशाङ्करुचोऽवकाशाः।  
रेजुर्दिशामधिनिशं विशदप्रकाशा  
काशा इवोपशरदं शमितान्धकाराः ॥ 20.48  
सार्धं क्रमेण ककुभोऽथ कुमुद्वतीभि-  
रुच्छ्वासलाभविशदस्थितिदूरदृश्याः।  
प्राप्ता विकासमचकासिषुरैन्दवीभि-  
रंशुच्छटाभिरवधूतनिसान्धकाराः ॥ 20.49  
लीलानिपीतभरमूर्छितकैरवीय-  
खण्डच्छदच्छविरिव च्छुरिताम्बरश्रीः।  
इन्दोर्दुधाव धवलः कलकण्ठकण्ठ-  
कालान्धकारकलुषाः ककुभः करौघः ॥ 20.50  
प्रत्यग्रपीतनवकैरवखण्डलक्ष्मी-  
लावण्यकान्तिभिरिवातनुपाण्डिमाभिः।  
कीर्णा दिशो दलितसंतमसानुबन्ध-  
मिन्दोरदीपिषत दीधितिदीपिकाभिः ॥ 20.51  
दिक्सुन्दरीघनपयोधरभारतार-  
हाराः सुधास्रुतिकरालमणिप्रवालाः।  
भित्त्वा शनैस्तिमिरमञ्जनपुञ्जनील-  
मानञ्जुरिन्दुकिरणा जगदञ्दजनील-  
मानञ्जुरिन्दुकिरणा जगदञ्जसारात् ॥ 20.52  
पौरंदरीं दिशमपोज्झ्य विलुप्तराग-  
संपत्क्षणाज्जिगमिषत्यधुना प्रतीचीम्।  
अन्याः प्रसादयति निर्जितपुण्डरीक-  
शोभाग्रपादपतनैः ककुभः सलीलम् ॥ 20.53  
नैशानिलाहतिपरस्परघट्यमान-  
संफुल्लकैरवतयालिकुलप्रणादैः।  
उक्त्वेति हस्ततलताडनयेव नक्तं  
नक्तंचरश्चिरमहासि कुमुद्वतीभिः ॥ 20.54 ॥ (युगलकम्)  
इन्दीरनीरकणकण्टकिता विकीर्ण-  
पर्णा ववुर्दलितपङ्कजकुड्भलाग्राः।  
शीता निशीथमरुतो निभृतद्विरेफ-  
शेफालिकाकुसुमनिर्भरगन्दवाहाः ॥ 20.55  
भाति स्म मारुतविधूतपलाशरन्ध्र-  
लब्ध्रप्रवेशशिशिरांशुमरीचिशाराम्।  
छायां विनेशुषि रवौ दधती तरूणां  
संवीतचित्रमृगचर्मपटेव भूमिः ॥ 20.56  
प्रत्यग्रफेनधवला नभसि प्रसस्रु-  
रुल्लङ्घितोडुनिकराः शिशिरांशुभासः।  
उद्रश्मिरत्नसिकताकणचक्रवाल-  
मन्दाकिनीजलतरङ्गघटायमानाः ॥ 20.57  
प्रेङ्खत्कठोरशतपत्त्रपलाशयूल-  
पाण्डक्षपाकरमरीचिविलङ्घिता द्यौः।  
उत्तमभनाकुलजगत्क्षयकालकोल-  
दंष्ट्रा प्रकाशधवलक्षितिविभ्रमाभूत् ॥ 20.58  
भाति स्म संवलिततारकचक्रवाल-  
चन्द्रातपच्छुरणपाण्डुरमन्तरिक्षम्।  
बिभ्रज्जराजरठजिह्मगदीर्घभोग-  
मुक्तास्फुरद्विकटकञ्चुकपट्टलीलाम् ॥ 20.59  
निर्धौततारतरुमच्छवितारकौघ-  
कल्माषितेन नभसा विभरांबभूवे।  
निःशेषशोषितलप्लवपङ्कगर्भ-  
दृश्यावरुग्णबिसकन्दजलाशयश्रीः ॥ 20.60  
जिह्मीकृताब्जनयनं श्वसनानुबन्ध-  
कम्पाकुलस्थिति विपाण्डुरतां दधत्या।  
संकोचमाप जरयेव कृतावमर्श्-  
मिन्दुत्विषा कमलकाननचक्रवालम् ॥ 20.61  
चन्द्रप्रभामुकुलितं सलिलातिरिक्त-  
नालं ससर्प कमलं निशि चक्रवाकी।  
आबिभ्रती हृषितपक्ष्मतनूरुहैक-  
पादस्तितोन्मुखविदूरगकान्तशङ्काम् ॥ 20.62  
आप्लावितावनितले नवचन्द्रिकाम्बु-  
पूरे निमग्नमथ कैरवचक्रवालम्।  
उत्तारलग्नमिव मन्दसमीरपात-  
पारिप्लवीकृतपलाशभूजं वल्यराजत् ॥ 20.63  
वैकुण्ठशङ्कधवलाब्जविभेदकुण्ठ-  
सोत्कण्ठकैरवकरालकरोत्करेन्दुः।  
श्यामेति रात्रिरगमत्स्फुटमर्थशून्य-  
पर्यायतां क्षततमःपरिपाण्डुरश्रीः ॥ 20.64  
पर्याप्तजृम्भणभरस्फुटनानुबन्धि-  
पत्त्राङ्गुलीनिकरकैरवचारूहस्ता।  
उत्क्षिप्तषट्पदघटामुखरोमराजि-  
रिन्दुं विलोक्य सहसा कुमुदिन्यथासीत् ॥ 20.65  
इन्दोः करैरतनुकौसुमसौकुमार्य-  
भाग्भिर्मनोभुव इवेषुभीराहताभिः।  
उद्गीर्णगन्धकुमुदाननमूढनैश-  
धर्मोदबिन्दुभिरजृम्भि कुमुद्वतीभिः ॥ 20.65  
इन्दोः करैरतनुकौसुमसौकुमार्य-  
भाग्भिर्मनोभुव इवेषुभिराहताभिः।  
उद्गीर्णगन्धकुमुदाननमूढनैश-  
धर्मोदबिन्दुभिरजृम्भि कुमुद्वतीभिः ॥ 20.66  
श्च्योतत्सुधाशिशिरनिर्झरशीकरार्द्र-  
चन्द्रांशुराशिपरिमृष्टकरालकोषाः।  
पद्माकराः सपदि संचुकुचुर्निशीथ-  
शीतार्दिता इव दलाम्बरसंतृताङ्गाः ॥ 20.67  
प्रेयःसमागमसुखार्द्रपुरंध्रिनिर्य-  
दानन्दपबाष्पकणिकाशिशिरो नभस्वान्।  
बनधक्रमाधिगततानवतारतम्य-  
सौगन्धिकोत्थघनसौरभसंपदासीत् ॥ 20. 68  
निःशेषमेव सुरभिं मम कोषगन्ध-  
मावान्दिनक्षयमरुन्मम मैष मोषीत्।  
इत्थं भियेव कमलं कलयांचकार  
संकोचसंकटविशङ्कटकुड्भलत्वम् ॥ 20.69  
स्पृष्टान या दिनकरांशुभिरङ्नि वाह्नि-  
गर्भैरपि क्वचन चक्लमुरम्बुजिन्यः।  
मम्लस्तरां शशिकरैरपि ताः सुधार्द्रै-  
रक्षुण्मवामचरिता बत पद्मनेत्रः ॥ 20.70  
पातुं मधून्यधिकुमद्वति बद्धराग-  
मुद्धूतपक्षति मधुव्रतमुत्पतन्तम्।  
श्लिष्यत्सरोजदलसंपुटपीडिताङ्घ्रि-  
मीर्ष्यावशादिव कुशेशयिनी बबन्ध ॥ 20.71  
साध्यं न तज्जगति यन्न कलावयोऽस्ति  
चन्द्रः करैः सकलदिङ्भुखकर्णपूरैः।  
विष्यण्णवारिविसराः परितो निनाय  
यच्चन्द्रकान्तदृषदोऽपि तदार्द्रभावम् ॥ 20.72  
संकोचधूसरमकारि सरोजखण्ड-  
मग्रे यदस्य शरीना परिपीड्य पादैः।  
तेन स्पुरद्विकचटकेशरदन्तपङ्क्ति  
तोषादिवातिविशदं कुमुदं जहास ॥ 20.73  
संधु\*\*\*तासमशरेण करैरवाप्त-  
निद्रा सती कुमुदिनी शशीनावमृष्टा।  
हुंकारिणीव बुबुधे कुमुदोदरस्थ-  
कूजन्मधुव्रतकुलक्वणइतानुबन्धैः ॥ 20.74  
प्रेयोंशुमालिविरहव्यसनानुबन्ध-  
मूर्छानिमीलितसरोजदृशो नलिन्याः।  
न्यस्ताः सलीलमभवन्नुपरीन्दुनापि  
खेदाय कोमलमरीचिमृणालदण्डाः ॥ 20.75  
कल्लोलपीवरपयोधरप्टष्ठभाग-  
माकृष्य वीचिवलिभङ्गभुवं च चन्द्रः।  
आवर्तनाभिनिहिताग्रकरश्चकार  
रक्ताब्जिनीं सुखनिमीलितपद्मनेत्राम् ॥ 20.76  
पर्युच्छ्वसत्सरलकेसरकाञ्चनोत्थ-  
नाराचचक्रपरिपूरितकुक्षिरन्ध्रम्।  
ईषद्विभिन्नमुकुलाननमिन्दुभाभि-  
रादत्त कैरवमनङ्गनिषङ्गलीलाम् ॥ 20.77  
ज्योत्स्नामयं यदमृतप्रभमेघमुक्त-  
मम्भः पपात कुमुदच्चदशुक्तिकोषे।  
तत्थूललग्नरजनीजलबिन्दुजाल-  
व्याजेन मौक्तिककणत्वमभिप्रपेदे ॥ 20.78  
उद्भिन्नकण्टकभरात्पुलकानुबन्ध-  
पर्याकुला कुमुदिनी मुदिता प्रदोषे।  
धूतारविन्दरुचिचन्द्रकरप्रणोद-  
चक्रीभवत्कुमुदचारुकुचा चकाशे ॥ 20.79  
पर्याप्तनिर्मलकरेण करैः सुधार्द्रैः  
संभावितानि न हिमद्युतिनापि नेतुम्।  
निन्ये जलानि निशि निर्विषतामगस्त्यः  
कार्ये क्वचिद्भवति कस्यचिदेव शाक्तिः ॥ 20.80  
आस्कन्द दूरमुदयं मदयस्व मन्द-  
मानन्दयेन्दुवदना मदनाविदूनाः।  
क्रूरं तमः किर करैः कुरु कोरकाग्र-  
भङ्गं च कैरवकुलस्य करालकान्तैः ॥ 20.81  
चञ्च्वग्रचुम्बनविकुञ्चितकेसरासु  
संचारयाञ्चितदलासु च चञ्चरीकान्।  
कुन्दावदातविदलद्दलदीर्घदण्ड-  
दूरोदितासु मुदितासु कुमुद्वतीषु ॥ 20. 82  
संधेहि पत्त्रपटलं पटुपुण्डरीक-  
खण्‍डस्य मण्डय दिशः स्फुटमण्डलश्रीः।  
संक्षोभयोद्दलनदोहदलीलदोल-  
कल्लोलकाण्डकलिलं सलिलं च सिन्धोः ॥ 20. 83  
संधुक्षय स्मरमवन्ध्यशरप्रबन्ध-  
संधानबन्धुरसमादि धनुर्धुनानम्।  
धैर्यं विधूनय वधूषु विवर्धमान-  
मानोद्धुरं वलिधुरबन्धुविरोधिनीषु ॥ 20.84  
पारीः प्रसादय च पानपरम्परासु  
कर्पूरपांसुपटलीभिरिव प्रभाभिः।  
इत्याचरन्रुचिररोचिररोचिररोचतेन्दु-  
रर्चैकचर्चजनलोचनचक्रवालः ॥ 20.85 ॥ (पञ्चभिः कुलकम्)  
पातालान्तश्छविमिव घनां शेषभोगप्रकाशः  
कण्ठच्छायामिव पशुपतेरट्टहासोऽभिनीलाम्।  
विक्षिप्यारान्नभसि तमसां मण्‍डलीं रत्नराशे-  
र्दत्तोल्लासः शशभृदमलश्रीश्चकासांचकार ॥ 20.86  
इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये चन्द्रोदयवर्णनो नाम विंश सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***एकविंशः सर्गः।***





स्थितोऽथ सौधोन्नतचन्द्रिशालिकातले विभुः क्लृपब्तमहार्घसंस्तरे।  
इति प्रियामङ्कगतामभाषत क्षपाकरस्य श्रियमीक्ष्य हारिणीम् ॥ 21.1  
इतोऽधुनाविष्कृतलक्ष्म लक्ष्यतां निशाकरस्योत्थितमत्रिलोचनात्।  
विभाति तन्वङ्गि तदीयतारकत्विषावलीढोदरवर्त्म मण्डलम् ॥ 21.2  
विधित्सुना केलिमिवोदयश्रिता निजपर्रबाकुङ्कुमवासमुष्टिभिः।  
पराहतं पक्ष्मलमेणलक्ष्मणा निमीलयत्यम्बुजनेत्रमब्जिनी ॥ 21.3  
स्फुटं परसेकपराङ्भुखात्मनः स्तिरा विभूतिर्विमलस्य जायते।  
स्तितं जगद्व्याप्य तथाहि तामसं नताङ्गि निःशेषितमेतदिन्दुना ॥ 21.4  
असौ शशाङ्कः कुरुते समुन्नताः कुमुद्वतीनां कुमुदस्तनावलीः।  
निजप्रभाहरलताविभूषणा षडङ्घ्रिकालागुरुपत्त्रभङ्गिनीः ॥ 21.5  
विगाढतोयः प्रतिमाछलादसौ नवोऽरुणत्वं गमितो नु चन्द्रमाः ।  
मधुच्छटाशीकरवारिवर्षिभिः कुमुद्वतीकैरवहस्तसंपुटैः ॥ 21.6  
दधत्यमूर्मीलितपङ्कजेक्षणाः क्षणादवश्यायकणैः करालिताः।  
कुसेशायिन्यो दयितार्कभावनासमुच्छलस्वेदजला इव श्रियम् ॥ 21.7  
निशाकृता बिम्बमुखेन पाटलप्रभासवं प्रत्तमसौ कुमुद्वती।  
अपावृतोत्तानितकैरवानना चिरं नतभ्रूः पिबतीव सस्पृहम् ॥ 21.8  
विदार्य दंष्ट्राङ्कुरकोमलत्विषा निशान्धकाराद्रिकुलं स्वलेखया।  
बिभर्त्यसावागदिवरावहविभ्रमं सदा तु लक्ष्मोद्वहनेन चन्द्रमाः ॥ 21.9  
अनेन ते पूर्णकपोलभित्तिना क एव वक्त्रेण कृशोदरि स्मयः।  
बिभर्ति लक्ष्मीं प्रतिमासमुत्थितं निशाकरस्येदृशमेव मण्डलम् ॥ 21.10  
मृणालिनीनिन्दोः स्पृशतः करैः क्रुधा विवर्तयन्तीव कुशेशयाननम्।  
बिभर्ति पृष्ठागदतया गृतक्षियं द्विरेफवेणीलतयाम्बुजस्तनम् ॥ 21.11  
स्फुटं पतन्ती शशीचन्द्रिकाम्बुधौ निशागमेऽपीयत शुक्तिसंपुटैः।  
कुतो नु ताम्भोऽम्बुदमुक्तवारिणो विपाण्डुमुक्ताफलसंभवोऽन्यथा ॥ 21.12  
निशाकरे केसरधूलिकुङ्कुमच्छटापिशङ्गग्रकरे विशेषकम्।  
विधित्सतीव श्लथभृङ्गमण्डलीभ्रुवा स्तितं कैरवकाननश्रिया ॥ 21.13  
कुमुद्वती कैरवहस्तमुच्छ्वसद्दलाङ्गुलीकं श्रियमेति बिभ्रती।  
अवाप्तपार्श्वस्थितभृङ्गमण्डलीकृतावनद्धासितकम्बुविभ्रमम् ॥ 21.14  
अधिक्षपं लक्षितकामिनीमनो मनोभवस्य क्षिपतः शिलीमुखान्।  
तदीयपक्षावलिसंभृता इव क्रमेण शीताः प्रसरन्ति मारुताः ॥ 21.15  
शिलीमुखैः शेखरसौरभाहृतैर्भ्रमद्भिरेतयोपरि बद्धमण्डलम्।  
श्रियं चिकीर्षद्भिरिवाभिसारिकाः स्चकान्तवेश्म श्थगिताः प्रयान्त्यमूः ॥ 21.16  
व्यधायि संकोचविधूसरेन्दुना किमित्यसौ स्वादुरसापि पद्मिनी।  
इतीव तं निन्दति षट्पदः स्वनैः सदानुकूले हि जनोऽनुरज्यते ॥ 21.17  
कुमुद्वतीनां प्रतिबिम्बितां जले विजिह्मवीचिश्रुतिपाशमध्यगाम्।  
अदः स्फुरन्मण्डलङ्खपत्त्रतां बिभर्ति सुश्रोणि मृगाङ्कमण्डलम् ॥ 21.18  
मृणालिनीनां निबिडाकृतारुणच्छदाङ्गुलीदन्तुरचारुकोटिभिः।  
पिनह्यतेऽम्भोरुहपादमण्डलैर्द्विरेफमालामणिनूपरावलिः॥ 21.19  
कुमुद्वतीभिर्मकरन्दकुङ्कमच्छटापिशङ्गाम्बुविपूरितोदरः।  
सविभ्रमं कैरवशृकोत्करः क्षपाकरं हन्तुमिव व्युदस्यते ॥ 21.20  
नभःसमुद्रोदरफेनसंहतिर्नगेन्द्रनागाधिपभूतिचर्चिका।  
निशीथिनीकल्पलतांशुकावलिर्निशाकरस्य श्रियमेति चन्द्रिका ॥ 21.21  
इति स्मरोद्दीपिनि चन्द्रशेवरे विभुर्विवृत्ते समय स्वसंनिभे।  
हिमाद्रिकन्यामभिधाय सादरं स सांध्यवेलाविधितत्परोऽभवत् ॥ 21.22  
अवन्दतानन्दितमानसस्ततस्तनुं स संध्यामरविन्दजन्मनः।  
मुरारिनाभीह्रपदद्मविष्टरप्रकीर्णरेणुच्छुरणादिवारुणाम् ॥ 21.23  
अपावृतौष्ठान्तरलब्धनिर्गमैर्जपक्रियायां दशानांशुमण्डलैः।  
बभौ शिरश्छिद्रपथप्रवेशिभिः सुरस्रवन्त्या इव धूर्जटिर्जलैः ॥ 21.24  
उदग्रनासाविनिविष्टचक्षुषः पिशङ्गपक्ष्मावलिमेलनक्रमात्।  
सरोचनारेखमिवास्य वह्निमल्ललाटपट्टं विदधे विलोचनम् ॥ 21.25  
निबध्धपद्मासनपादपङ्कजस्फुटारुणोत्तानतलप्रवर्तितैः।  
विलुप्यमानातनुकण्ठमण्डलप्रबान्धकारच्छविरंशुराशिभिः ॥ 21.26  
अवाप्तनाभिव्यतिषङ्गविस्फुरत्प्रभारुणोत्तानकराम्बुजद्वयः।  
स्थिरांसपीठः स समाधिगोचरं चिराय दध्यौ किमपीन्दुशेखरः ॥ 21.27 ॥ ( युगलकम्)  
व्यतीतसंख्यातिगपङ्कंजासनव्यपाश्रयाम्भोरुहबीजनिर्मितम्।  
निजाक्षसूत्रं निजमुद्रया जपन्करान्तरेणाब्जरुचं व्यवर्तयत् ॥ 21.28  
विलोकयन्ती गिरिराजकन्यका तथा च तं ध्याननिमीलितेक्षणम्।  
बभार संध्यातपरागपाटलामिवोन्मिषत्कोषायितां दृशम् ॥ 21.29  
समन्युनिः श्वाससमीरणोष्मभिः कदर्थ्यमानारुणधूसराधरा।  
द्विरेफमालाङ्कितमुग्धपल्लवांवसन्तलक्ष्मीमथ सा व्यडम्बयत् ॥ 21.30  
समाप्तसंध्याविधिरीश्वरोऽपि तां विलोक्य कोपात्परिवृत्य तस्युषीम्।  
रसार्द्रगर्भैर्बहुसान्त्यवनक्रमैः प्रसादयामास चिरेण सस्मितः । 21.31  
मधूपनीतं जयया निशाकरप्रभावतंसं समायज्ञया ततः।  
विनिद्रकल्पद्रुमसूनसंभवं क्रमादमुं पाययते स्म सस्मितः ॥ 21.32  
कपोलभागेन सदारुणत्विषा जहार चेतः शशिशेखरस्य सा।  
विपाकपिङ्गेन फलेन बिभ्रती लतेव रक्ताधरपल्लवा श्रियम् ॥ 21.33  
तया वियुक्तां किल कोककामिनीं विलोकयन्त्या भवनाब्जिनीगताम्।  
अयाच्यताशङ्कितविप्रयोगया शरीरभागस्थितिमिन्दुशेखरः ॥ 21.34  
तया समं सोऽपि वियोगभीतिमान्न्यवेशयत्तां तनुसामिसीमनि।  
प्रकर्षतः प्रेमगुणस्य नास्ति तन्न वल्लभस्य क्रियते यदीप्सितम् ॥ 21.35  
कथं नु संध्यानतिषु प्रयोक्ष्यते करेण मे मत्सरखिन्नमञ्जलिः।  
शिरःस्थगङ्गजलशीकरच्छटा तुषारशीतापि न मां न धक्ष्यति ॥ 21.36  
इति प्रियस्यार्धशरीरसंस्थितौ क्षणं विकल्पाकुलमानसा सती।  
बभूव तत्संश्रयकातरा पुनर्न गण्यते प्रेमणि दोषदूषणम् ॥ 21.37 ॥ (युगलकम्)  
विमुक्तपार्श्वस्य भुजंगशेखरस्फुरत्कणाफूत्कृतकातरैरिव।  
किरीटचन्द्रस्य मरीचिमण्डलैः पिशङ्गजूटान्तरपुञ्जितैः स्थितम् ॥ 21.38  
विधुंतुदोपप्लुतभागविस्फुरन्नवार्कबिम्बोपममग्निपिङ्गलम्।  
निलीनभागान्तरमिश्रमूर्ध्वगं विभाति चक्षुर्दधदर्धतारकम् ॥ 21.39  
निवेशितस्यान्तरसीम्नि चक्षुषे निमिलितारालकरालपक्ष्मणः।  
विधीयते भावनयैव तत्क्षणं प्रियाननाम्भोरुहदर्शनोत्सवः ॥ 21.40  
ललाटलेखावलिभङ्गमुच्चकैः समासजन्त्यान्तरवर्त्मनि भ्रुवा।  
मनोरथारूढहरेक्षणक्रिया सविभ्रमोत्क्षेपदशा निविद्यते ॥ 21.41  
अपाङ्गभागं रभसादपाश्रितः सलीलमभ्यासवशेन तारकः।  
अदृष्टकान्ताननकेदमन्थरं कथंचिदेवोत्कतयापि वर्तते ॥ 21.42  
प्रसक्तताम्बूलकलङ्कधूसरां श्रियं दधत्याधरमध्यलेखया।  
स्फुटेव मूर्तिद्वितयस्य पेशला विभागसीमा सरला विरच्यते ॥ 21.43  
स्तनस्य रोमाञ्चभरावलम्बिनः शरीरभागं विशतोऽनुमीयते।  
विलोचने मीलितपक्ष्मसंपुटे मनोरमस्पर्शसुखोदयोत्सवः ॥ 21.44  
निषिद्धदेहार्धनिवेशविभ्रमं कृशात्वयोगं प्रति बद्धकोपया।  
सभङ्गुरभ्रूलतयेव केवलं बलिच्छलान्मध्यभुवा व्यवस्तितम् ॥ 21. 45  
मनोरमान्तर्विनिवेशनिर्वृतेरवाप्तविस्तारगुणोदयेऽधिकम्।  
नितम्बभागे मणिमेखलागुणो भरेण विच्छिन्नगुणः पतत्यथः ॥ 21.46  
इति प्रियस्याचलरराजकन्यया शरीरभागे कृतसंनिवेशया।  
जगत्सु सौभाग्यगुणैर\*\*\*गैर्व्यजीयताशेषनितम्बिनजिनः ॥ 21.47 ॥ (दशभिः कुलकम्)  
एकत्र पन्नगमयी सजलाभ्रनील-  
च्छाया कटीरकतटे कृतसंनिवेशा।  
व्यावर्तिकण्ठकुहरास्पदकालकूट-  
तोयाशयस्रुतिविलासमधत्त काञ्ची ॥ 21.48  
शोभां बभार जघने ग्लपितान्धकार-  
मन्यत्र रत्नरशना भधुरं रणन्ती।  
लावण्यकान्तिसरसीपुलिनायमान-  
विस्तारशालिजघनस्थलहंसपङ्क्तिः ॥ 21.49  
अध्यूरु शीतकिरणाभरणस्य कान्तिं  
कल्माषमाप मृगचर्म विषज्यमानम्।  
बिभ्रत्किरीटशशिदर्शनबद्धराग-  
ताराधृतागतसितेतरपक्ष्मलक्ष्मीम् ॥ 21.50  
निसर्गसूक्ष्मच्छविशारमम्बरं विचित्रकाञ्चीगुणरत्नरश्मिमभिः।  
विलग्रमन्यत्र स पञ्चरागतामिवोद्वहच्चारु तरङ्गितं बभौ ॥ 21.51  
परस्परप्रेमविजुम्भितोऽनयोश्चिराय योगोऽस्तु शरीरभागयो।  
दधौ तुलाकोटिकशिञ्टितच्छलादितीव गौरीचरणस्तदाशिषम् ॥ 21.52  
नृत्यत्परिक्रमभरानतभूमिपीठ-  
निष्पिष्टरत्नशिरसं खलु मा कृता माम्।  
भस्मावगदात इति शेष इवेन्दुमौले-  
र्भोगी बभौ कटकितश्चरणाग्रलग्रः ॥ 21.53  
सेवागतामृतकरप्रतिबिम्बगर्भं  
वक्षःस्थलार्धमभृतोन्नतमिन्दुमौलिः।  
अन्तःप्रवेशपरिमण्डललक्ष्यमाण-   
गौरीवपयोधरमिवाच्छतया परीतम् ॥ 21.54  
संध्याहितोत्सवविकासमहीनकाञ्ची-  
दामाभिराममनिशं विकटचाक्षवक्त्रम्।  
लक्ष्मीमनुत्तमहिमांशुकलाञ्छितं स-  
दाविश्चकार शिवयोर्वपुरित्यभिन्नम् ॥ 21.55  
अन्योन्यमन्मथसुखानुभवानुबन्ध-  
निःस्पन्दमीलितविलोचनयोस्तदानीम्।  
चेष्टास्तयोरुदभवन्नविबिन्नचित्त-  
संतानपर्यवसिता विनिबद्धवाचः ॥ 21.56  
इति रसपोषयुक्तिमदनुज्झितवृत्ति गुणव्यपाश्रयं  
प्रथितशुभाङ्गलक्षणमपूर्वकृतिप्रवणात्मतां दधत्।  
कविरिव नाटकं घटितसंधि विधाय शसाङ्कशेखरः  
शिखरिसुतार्धमर्धवपुषि प्रमदान्वितमानसोऽभवत् ॥ 21.57  
इत्थं भूयो वियोगज्वरविसरदशोपप्लवच्छेदहेतोः  
स्पष्टप्रेमानुबन्धं स्थितवति दयितादेहरत्नेन मिश्रे।  
हर्षोत्कर्षान्निपेतुर्वपुषि पुररिपोरेकलक्ष्यास्तदानी-  
माश्चर्योद्वृत्तताराः प्रविकसितपुटा दृष्टयः पार्षदानाम् ॥ 21.58  
इसि श्रीबालबृहस्पत्यनुजीविनो वागीश्वरङ्कस्य विध्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये गौरीश्वरदेहार्धवर्णनो नामैकविंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***द्वाविंशः सर्गः।***






इत्यर्धदेहरचितस्थितिमुत्तमाङ्ग-  
गङ्गाभ्यसूयनपरां गिरिशस्य गौरीम्।  
नाथोऽधिगम्य सरीतामथ चन्द्रधाम-  
संमूर्छितः क्रुध इव क्षुभितस्तदासीत् ॥ 22.1  
उत्पल्लुत्य दूरमनुवव्रजुषा मृगाङ्क-  
मङ्कादिवाभ्रपदवीमवगाहमानम्।  
स्वस्थान एव परिवृत्तिजुषा मूहूर्त-  
मम्भोधिना स्तिमितशान्तजलेन तस्थे ॥ 22.2  
तावद्विधाय जलधिः स्तिमितामवस्था-  
मुन्मीलितानुकृतलोचनरत्नशुक्तिः।  
श्च्योतत्सुधार्द्रशिशिरांशुकरावमर्श-  
विश्लिष्टशेषविषमूर्छ इवोदतिष्ठत् ॥ 22.3  
तारापथं सपदि शिश्रयिषः सलील-  
मर्धेन योजयितुमिच्छुरिवामृतांशोः।  
उल्लासिवीचिफलकप्रबिम्बितं स-  
दभ्युत्ससर्ज पयसां पतिरञ्जसार्धम् ॥ 22.4  
उन्नम्रमीनमकरप्रकारवचूल-  
कल्लोलकेतुगजवाजिसमाकुलं सत्।  
अत्यौर्ववह्नमगमज्जलधेरमन्द-  
मास्कन्ददानरभसादिव तोयसैन्यम् ॥ 22.5  
अन्तर्गतौर्वविषवह्निशिखाभितप्ता  
रत्नोज्जवलाः शितिरुचो ववलुः पयोधौ।  
कल्लोलभोगिपतयः परिरब्धशीत-  
सच्छायचन्द्रकरचन्दनशाखिवृन्दाः ॥ 22.6  
अभ्युत्थितेन रभसोर्ध्वतरङ्गबाहु-  
संछादिताम्बरतलं क्षितिप्टष्ठपीठे।  
अस्रंसि रत्ननिधिनानधिजग्मुषात्र  
सिन्धूपगूहनसुखं सशुचेव दूरात् ॥ 22.7  
अन्तःस्फुरद्विकटविद्रुमदण्डनिर्य-  
च्छायानुविद्धमुदधेः शरदभ्रभासः।  
आवर्तमम्डलमराजत मुक्तनिद्र-  
रक्ताम्बुजं मधुरिपोरिव नाभिचक्रम् ॥ 22.8  
मध्याधिरूढसकलप्रतिमागतेन्दु-  
बिम्बस्फुरद्विकटरत्नविटङ्कपीठा।  
अध्यम्बुराशि रचिता जलदेवताभि-  
र्दोलेव राजतितरां स्म तरङ्गलेखा ॥ 22.9  
नीहारगौररुचिभिर्मकराकरस्य  
तारागणैरधिजलं प्रतिमानिषण्णैः।  
दध्रे तरङ्गभुजदण्डदृढोपगूढ-  
ज्योत्स्नानिदाघजलशीकरबिन्दुलक्ष्मीः ॥ 22.10  
छायागताविकलनूतनचन्द्रबिम्ब-  
विस्पष्टचक्रघटनं क्षुभितस्य सिन्धोः।  
मुक्ताम्बरं निपतति स्म विनीलकान्ति  
दैत्याधिपस्य भुजवृन्दमिवोर्मिजालम् ॥ 22.11  
चक्रेऽङ्कगामरनदीशुचिहारगौर-  
कल्लोलपीवरपयोधरप्टष्ठभाजः।  
वीचीकरैर्जलनिधिः फणिफूत्कृताग्नि-  
धूमच्छटासितनवागुरुपत्त्रवल्लीः ॥ 22.12  
पारिप्लवोर्ध्ववलितातनुरत्नकम्बु-  
सावर्तचक्रकरवर्तनवीचिबाहुः।  
वेलाङ्गना विलुलिताञ्जननीलनाग-  
वेणीलताश्चिरमनर्तयतेव सिन्धुः ॥ 22.13  
व्यक्तं रसातलमुखं क्षणमुद्वहन्ती  
निःशेषनेत्रकुमुदोत्सवहेतुमिन्दुम्।  
द्रष्टुं कुतूहलवशादिव नागलोक-  
लक्ष्मीर्व्युदास जलराशिजलोत्तरीयम् ॥ 22.14  
वेलानिलाहतिविजर्जरितस्य सिन्धोः  
प्रत्यग्ररत्नकुसुमस्तबकान्यमन्दम्।  
कल्लोलकम्प्रतनुकाननमण्डलानि  
भस्मीचकार वडवामुखसंक्षयाग्निः ॥ 22.15  
प्रेङ्खत्प्रवालवलयारुणमिन्दुमौलि-  
पर्यस्तलग्नविशिखाग्निशिखासहस्रम्।  
सिन्धोः पुरत्रयमिव स्फुरदैन्द्रनील-  
स्तम्भायतोर्मि नभसः सलिलं न्यपप्तत् ॥ 22.16  
वैमानिकामरवधूर्गगने तरङ्गैः  
क्षिप्ताः सरागमवलोक्य पयोमनुष्याः।  
अध्यौर्ववह्नि तदलाभविजृम्भमाण-  
शोका इवाशु जलधौ ददति स्म झम्पाम् ॥ 22.17  
क्षिप्तास्तथोर्ध्वमुदधेस्तरलैस्तरङ्ग-  
भङ्गैः प्लवाः सह विमानगणैर्विचेरुः।  
आलोक्य सस्पृहममीषु यथा सुरस्त्रीः  
सांयात्रिकाश्च्युतिममंसत नाकधाम्नः ॥ 22.18  
गर्भीकृतस्फुरितविद्रुमताम्रतोय-  
तालूनि रेजुरुदधेर्विवृतानि पातुम्।  
तालूरमण्डलमुखान्यसमौर्वताप-  
तृष्णावशादिव निशाकरचन्द्रिकाम्भः ॥ 22.19  
अभ्रंकषैः स्फुटमलैर्जलधिस्तरङ्ग-  
भङ्गेषु शीतकिरणस्य बभार बिम्बैः।  
श्यामाङ्गनाजनकृतास्पदचारुरत्न-  
वातायनासितशिलाचितहर्म्यलीलाम् ॥ 22.20  
प्राप्ते विवृद्धिमुदधौ स्फुटफेनहास-  
सिन्धुप्रभाधवलकञ्चुकपूर्णपात्रम्।  
वेलाङ्गनाः फणभृतां तरसापजह्रु-  
र्जिह्मप्रवालनिकराङ्गुलिकोटिकृष्टम् ॥ 22.21  
आलोक्यतोद्धतपरस्परसंप्रहार-  
कण्डूयनाकुलभुजैर्मुखरागलक्ष्मीः।  
संसक्तशङ्खशकलत्सरुवीचिभङ्ग-  
खड्गोदरेष्वधिपयोधि पयोमनुष्यैः ॥ 22.22  
अभ्युद्धृतप्रचुररत्ननिधानकुम्भ-  
गम्भीरगर्तनिकरैरिव सिन्धुराभात्।  
आवर्तमण्डलशतैःक प्रसभापविद्ध-  
पर्यन्तवर्तिभुजगायसशृङ्खलौर्घैः ॥ 22.23  
काश्मीरकेसरपरागरुचिर्व्यलोकि  
लोकेन शीतकिरणस्य निशामुखे यत्।  
तद्धाव्यमानमिव नीरनिधेरुदग्र-  
वीचिच्छटाभिरभवत्परिपाण्डु बिम्बम् ॥ 22.24  
अभ्रंकषक्षुभितसिन्धुतरङ्गभङ्ग-  
धौतान्मृगाङ्कवपुषोऽविरलं गलद्भिः।  
फुल्लानि कैरवकुलानि कलङ्कबिन्दु-  
वृन्दौरिवालिवलयैः शबलीबभूवुः ॥ 22.25  
कल्लोलचक्रमुददेस्तटशैलसानु-  
निर्धौतधातुरसारञ्जितमाबभासे।  
प्रातः समुन्मिषदनूरुकरातपाङ्क-  
मभ्रंकषं शिखरजालमिवाश्मधाम्नः ॥ 22.26  
हेलाविदारिततटाचलदैत्यवप्र-  
वक्षःस्थलप्रकटशुक्तिनखोर्मिहस्तः।  
सिन्धुर्नृसिंह इव तारविराववृत्ति-  
रुद्धूतवाडवकृशानुशिखासटोऽभूत् ॥ 22.27  
भाति स्म गर्भगिरिकाञ्चनकूटकोटि-  
निर्यन्मयूखनिकुरम्बकरम्ब्यमाणम्।  
मायाशयालुमधुसूदननाभिपद्म-  
वर्यस्तकेसरसहस्रमिवाम्बु सिन्धोः ॥ 22.28  
विभ्राजिरे जलनिधेर्भुजगोत्तमाङ्ग-  
माणिक्यखण्डकिरणच्छुरितास्तदानीम्।  
तीरेषु लग्नवडवाग्निशिखास्तरङ्ग-  
भङ्गाः पलायनपरायणतामिवाप्ताः ॥ 22.29  
सिन्धोरुदीयुषि हिमत्विषि चन्द्रकान्त-  
विष्यन्दिवारिभिरिवाहितवृद्धियोगाः।  
आस्फालनेन तटशैलशिलातलेषु  
पस्फायिरे स्फुरितरत्नरुचस्तरङ्गाः ॥ 22.30  
भोगीन्द्रभोगविनिषण्णतनोस्तदानीं  
प्रत्यक्षमेव भुजगाशनकेतनस्य।  
भस्मीचकार मकराकरमौर्ववह्निः  
शक्तोन न रक्षितुमिहापदि कोऽपि कंचित् ॥ 22.31  
लक्ष्मच्छलभ्रमरमण्डलशारतार-  
भासा शशिप्रतिमयोत्थितया चकाशे।  
पर्यन्तघूर्णिततरङ्गपलाशजाल-  
तालूरतामरसकर्णिकयार्णवश्रीः ॥ 22.32  
ज्वालाजटालवडवलामुखवह्निसान्द्र-  
धूमाभिघातघटनव्यथितैरिवाच्छाम्।  
मुक्ताफलाश्रुकणसंततिमुत्ससर्ज  
विस्तारिभिर्जलनिधिर्मणिशुक्तिनेत्रैः ॥ 22.33  
प्रत्यग्रशोणमणिदीधितिचक्रवाल-  
गण्डूषशीधुविसराः पुलिनानि सस्रुः।  
अप्रौढतीरवनकेसरशाखिखण्ड-  
सेकक्रियार्थमिव सिन्धुतरङ्गलेखाः ॥ 22.34  
ऊहुः प्रवालविटपाङ्कुरकोटिभाग-  
लग्ना विलोलवडवानलधूमदिग्धाः।  
शङ्काः करालडजलवीचिषु ताम्रनाल-  
नीलारविन्दमुकुलश्रियमम्बुधाम्रः ॥ 22.35  
चक्रुः स्थिता नभसि कूर्मकुटीरकस्य  
किर्मीरिताः फणिफणामणिरश्मिरागैः।  
सौदामिनीशबलिताम्बुदवृन्दमोह-  
विद्राणहंसविसरं तटमूर्मिभङ्गाः ॥ 2.36  
स्थूलस्फुलिङ्गनिकरारुणरागपुष्प-  
शारीकृताः पवनवेगवितन्यमानाः।  
लक्ष्मीं दधुर्जलनिधेर्वडवाग्निधूम-  
लेखास्तदङ्कसरितामिव दिर्घवेण्यः ॥ 22.37  
काकोलकण्ठरुचिभिर्विकसत्कराल-  
रत्नाङ्कशीकरकणैः सदृशीभवद्भिः।  
प्रेङ्खोलितैर्दिवि निजुह्रुविरे तरङ्ग-  
भङ्गैर्भुजंगपतयः क्षुभितस्य सिन्धोः ॥ 22.38  
विस्तारिभिः स्फुरितरत्नमरीचिराग-  
धातुच्छटाशबलितैस्तरसा तरङ्गैः।  
प्रेङ्खद्भिरम्बरमतस्तरदम्बुराशि-  
रुच्छ्रायमाप्य शिखरैरिव विन्ध्यशैलः ॥ 22.39  
वीचीविघट्टनविकीर्णविलोलशुक्ति-  
र्मुक्तांशुभिर्मकरकेतुरवाप लक्ष्मीम्।  
संचारवर्त्मभिरिवाभिनवोत्थितस्य  
शीतत्विषः प्रमथनाथकिरीटधाम्नः ॥ 22.40  
अभ्याहतानिव विघूर्णितमन्दराद्रि-  
सानुच्युतैर्निशितकोटिभिरश्मकूटैः।  
उच्छ्रासलक्ष्यरुधिरस्रुतिताम्रराग-  
च्छेदाज्झषा जलनिधौ दधति स्म कण्ठान् ॥ 22.41  
व्यातेनुषीभिरभितः स्फुटफेनहास-  
लक्ष्मीं रराज जलधिः सरिदङ्गनाभिः।  
पश्चादुपेत्य परिहासविधत्सयेव  
कल्लोलपाणिपिहितातनुशुक्तिनेत्रः ॥ 22.42  
मन्दीकृतस्य शिखिनो जठरास्पदस्य  
तोयातिपानवशतः प्टथुवीचिहस्तैः।  
उत्तेजनार्थमिव तीरवनान्तराल-  
तालीसचूर्णनिकरं विचकर्ष सिन्धुः ॥ 22.43  
उज्जृम्भिताविरलवेपथवोऽधिजग्मु-  
रासज्यमानविरकटोत्कलिकानुबन्धाः।  
अभ्युल्लसन्मकरकेतुशराभिघात-  
क्रोडीकृतास्तटभुवो भृशमाकुलत्वम् ॥ 22.44  
यस्योदयाधिगम एव कुलाद्रितुङ्ग-  
भङ्गीशतैः श्रियमवाप विशेषगुर्वीम्।  
तस्य प्रमार्ष्टुमिव बिम्बकलङ्कमिन्दो-  
रम्भोदवर्त्म जलधिस्तरसा जगाहे ॥ 22.45  
चन्द्रावदातरुचयो जलधेर्विरेजु-  
रुज्जृम्भिता दिशि दिशि स्फुटफेनपाल्यः।  
प्रेङ्खत्तरङ्गभुजगाधिपदीर्घमोग-  
निर्मुक्तकञ्चुककलापपुलाकशोभाः ॥ 22.46  
संक्षोभमादधतमुद्धतवीचिचाप-  
मौर्वीनिरर्गलशरस्थितिमौर्ववह्नेः।  
गौरीपतेरिव विलोचनमूर्ध्वसंस्थ-  
मोषांचकार मकरध्वजमिद्धमर्चिः ॥ 22.47  
उद्दामवाडवकृशानुशिखासहस्र-  
तापानुबन्धशमनार्थमिवोर्मिहस्तैः।  
नीता नदीभिररुचज्झषकेतनस्य  
फेनच्चटारुचिरचन्दनपङ्कचर्चा ॥ 22.48  
अभ्युत्पत्सरभसं सुरचक्रपीत-  
शेषोदरस्थमदिराव्यतिषङ्गहेतोः।  
मुक्ताम्बरं निपतति स्म तरङ्गजाल-  
मुज्जृम्भमाणमदमोहमिवाम्बुधाम्नः ॥ 22.49  
निःशेषलोकनयनोत्सवहेतुमेक-  
मालोक्य चन्द्रमिव संभृतगाढतोषः।  
अम्भोनिधिर्गलितमौक्तिकबाष्पबिन्दु-  
संदोहशारशुचिशुक्तिविलोचनोऽभूत् ॥ 22.50  
सिन्धोश्चकासतितरां स्म मणिप्रकाण्ड-  
रश्मिच्छटाविसरविच्छुरितास्तदानीम्।  
हर्तुं रसातलतमांसि गृहीतदीप्र-  
दीपा इव प्रतिदिशं पृथुवीचिहस्ताः ॥ 22.51  
तारापथं चतुरपातसमीरवेग-  
धूता तथोदपतदम्बुधिवीचिपङ्क्तिः।  
तन्मध्यवर्तिभिरलाभि यथा मुहूर्त-  
माराद्ग्रहैस्तरलबुद्बुदवृन्दलक्ष्मीः ॥ 22.52  
कल्लोलपङ्क्तिभिरथोरगफूत्कृताग्नि-  
धूमच्छटाशबलिताभिरपाति नाकात्।  
बिम्बं तुषारकिरणस्य दधावुषीभि-  
रालग्नतद्गतमलाभिरिवाम्बुराशेः ॥ 22.53  
और्वाग्निदाहमनपेक्ष्य रसानुबन्ध-  
भाजो जवाद्विविशुषीः ककुभां मुखेभ्यः।  
सिन्धुश्चकार तरसा सरितः पराचीः  
स्निग्धेऽपि जातु न जडस्य भवत्यपेक्षा ॥ 22.54  
अन्तस्थशेषफणमण्डलफूत्कृतोत्थ-  
निःश्वासवातवशतो नु सरत्नरागाः।  
सिन्धोरवर्धिषत धौतदिशः शशाङ्क-  
धामावमर्शजनितास्तरसा तरङ्गाः ॥ 22.55  
संक्षोभमागतवतः प्रसरत्तरङ्ग-  
भङ्गोत्थितं क्रमविशङ्कंटमम्बुराशेः।  
तालूरमण्डलमधत्त कुलालचक्र-  
निर्वर्त्यमामनपरिणाहिशरावलीलाम् ॥ 22.56  
वेलापर्यस्तकुक्षिप्रकरविगलितस्थूलमुक्ताफलाच्छ-  
ज्योत्स्नालोकोपलिप्तग्रहमणिशबलव्योमवीथीविलग्नाः।  
तस्थुः सिन्धोस्तरङ्गाः क्षणमतनुशिखशेखरौर्वानलार्चि-  
स्तापप्लोषप्रशान्त्यै शिशिरशशधरस्पर्शतर्षादिवोर्ध्वम् ॥ 22.57  
वितन्वन्तो लक्ष्मीमविरलदरीदत्तघटनां  
स्फुरद्रत्नच्छायारुचिरतटवल्लीवनभुवः।  
विरेजुः कल्लोलाः क्षितिभृत इव व्यालवसतिं  
विहायोत्तिष्ठन्तः क्षुभितजलजालस्य जलधेः ॥ 22.58  
संध्यानृत्तानुबन्धद्रुतरयशिथिलग्रन्थिनिर्मुक्तमध्यं  
स्थाणोर्वैयाघ्रमारादजिनमिव भुवि स्रंसमानं विरेजे।  
वज्रत्रासाकुलान्तःश्रितशिखरिकचत्काञ्चनाधित्यकोर्वी-  
निष्ठ्यूताभीषुवंशवव्यतिकरशबलच्छायमम्भोऽम्बुराशेः ॥ 22.59  
धुततटगिरिधातुव्रातधूलिच्छटाभि-  
श्छुरितप्टथुमुखानां सिन्धुरम्भोगजानाम्।  
द्रुतमकृत शिरःसु क्वच्छनक्षत्रमाला-  
श्रियमतनुतरङ्गक्षिप्तरत्नावलीभिः ॥ 22.60  
क्षिप्त्वा तीरेष्वनर्घान्ग्लपितशशिरुचः संचयांस्तान्मणीनां  
तच्चोन्मूल्यानुकूलं सरसफलभृतां मण्डलं पादपानाम्।  
दूरारूढा निपेतुर्जलधिजलरयास्तत्क्षणं वाडवाग्नौ  
के वा न प्राप्नुवन्ति व्यसनमुपगता विक्रियां जाड्यहेतोः ॥ 22.61  
आदायौर्वानलकवलितं शङ्खचूर्णं चदानी-  
माकर्षन्तस्तटवनभुवो नागवल्लीदलौघान्।  
भग्नानेकक्रमुकशकल(खदिर) ग्रन्थयो वीचिभङ्गा-  
स्ताम्बूलस्य स्थितिमविकलां चक्रुरब्धे (रिन्दो) रिवेत्थम् ॥ 22.62  
प्राप्तः कामप्याभिख्यां यदुदयसमयारब्धवेलाविजृम्भा-  
संभारोद्दामिताम्भः कुलगिरिखइखरश्रेणितुङ्गैस्तरङ्गैः।  
तस्याशक्तः प्रमार्ष्टुं मलममृतरुचो नक्तमङ्कोत्थितस्य  
स्थाने धूमायमानं हृदयमिव दधौ सिन्धुरौर्वानलार्चिः ॥ 22.63  
संभोगेद्दामलीलारसरभसहसद्वक्त्रचन्द्राः पुरंध्रीः  
कुर्वाणस्यापराधस्मृतिविमुखधियो वल्लभेष्वस्तमानाः।  
कंदर्पस्येव केतुं समकरमुदधिर्वीचिदण्डं जलौघ-  
क्षोभाविर्भाविघोषस्फुटजयपटहारावरम्यं व्युदासे ॥ 22.64  
प्रतिककुभं गवाक्षघटिता विकासिकुमुदक्षियं विदधतः  
स्फुटतरमैन्दवानरहिता गृहीतविकटद्रुमाद्रिशिखराः।  
पुनरपि सेतुरभसाद्वलीमुखगणा इवाशुकिरणाः  
सकलमचुक्षुभन्पतिमपां विकीर्णनवरत्नशारपुलिनम् ॥ 22.65  
इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये समुद्रोल्लासवर्णनो नाम द्वाविंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***त्रयोविंशः सर्गः।***





इत्यम्बुधौ शशधरोदयलब्धतोष-  
मुल्लासिवीचिभुजसंभृतनृत्तशोभे।  
आसन्नवल्लभदजनागमनः पुरंध्रि-  
लोकः प्रसाधनविधाववधानमाधात् ॥ 23.1  
प्रेङ्खन्नखस्खलितचन्द्रमरीचयोऽथ  
लक्ष्मीं पुरंध्रिचरणा बिभरांभभूवुः।  
प्रेयःसु भावि(?)विनतेष्वपराधवत्सु  
मूर्तं प्रसादमिव संभृतमुद्वहन्तः ॥ 23.2  
आविष्कृतातिशयनिर्भररागसंप-  
दासादितातिनिबिरीसनितम्बबिम्बः।  
स्थाने बभार सुरकामवतीजनस्य  
चण्डातकः पुलकबन्धमनोहरत्वम् ॥ 23.3  
विन्यस्तयावकरसारुणसान्द्रराग-  
भास्चन्नखैकचरणाङ्गुलिपङ्क्तिराभात्।  
भीरोरशोकविटपिप्रसवप्रक्लृप्त-  
शल्योरुमन्मथशिलीमुखपञ्चकश्रीः ॥ 23.4  
रामाजनेन निबिडं कलधौतकाञ्ची  
बद्धा शिलातलविशालनितम्बबिम्बे।  
उद्भिन्नकोमलमनोरमरोमवल्ली-  
रत्नालवालवलयस्य विलासमापत् ॥ 23.5  
वद्धास्तु नाम भवती वनिता नितम्ब-  
बिम्बे पुरा भवति ते रत एव मोक्षः।  
मा भून्मधैव मुखरा विरुतैरितीव  
काञ्चीमुवाच चरणाभरणं रणन्तीम् ॥ 23.6  
मध्ये स्थिता शिथिलबन्धनभागपाद-  
पद्माग्रपातिकलधौतकरालकाञ्च्याः।  
शोभां बचार रचिताञ्चितहेमवप्र-  
चक्रा क्षणां कुसुमकेतुपुरीव काचित् ॥ 23.7  
काञ्चीगुणौर्विचिता जघनेषु लक्ष्मी-  
र्लब्धा स्थितिः स्तनतटेषु च रत्नहारैः।  
नो भूषिता वयमितीव नितम्बिनीनां  
कार्श्यं निरर्गलमधार्यत मध्यभागैः ॥ 23.8  
लावण्यकान्तिजलशैवलवल्लरीभि-  
रक्षुण्णपुष्पशरकाननपद्मिनीभिः।  
शोभां पुरंध्रिजनता बिभरांचकार  
हाराश्मर्भकशिखाकिरणच्छटाभिः ॥ 23.9  
तारावलीद्युतिरनम्रकुचद्वयान्त-  
रालम्बिनी भृशमशोभत हारयष्टिः।  
अभ्युन्मिषन्नवकुशेशयकोशयुग्म-  
भिन्नानना बिसलतेव विलासवत्याः ॥ 23.10  
हारस्य मध्यगत इन्दुमणिर्मृगाङ्क-  
पादावमर्शगलितैः सुदृशो जलौघैः।  
मूकीचकार रशनागुणमार्द्रतन्तुं  
मध्यस्थतामपि दधत्तरलो न भूत्यै ॥ 23.11  
चेतोऽहरत्कुचयुगं मणिहारयष्टि-  
मध्यस्फुरन्मरकतांशुविलङ्घिताग्रम्।  
लीलागृहीतनवशेवलवल्लरीक-  
चञ्च्वग्रकोकयुगविभ्रममऋञ्चितोर्वाः ॥ 23.12  
कृच्छ्रेण यन्निबॢडसंवलिताङ्गुलीक-  
हस्ताम्बुजेतरकरेरितमप्यनह्यत्।  
प्रेयस्यनीयुषि शुचा गलति स्म तत्र  
सून्ये क्षणेन वलयं तदरालकेश्याः ॥ 23.13  
प्रत्येकमेव विनिवेशितदृश्यपुङ्ख-  
भागाभिरामनखकोटिशिलीमुखाभिः।  
तूणीरयष्टिभिरिवाभिबभे स्मरस्य  
लीलाप्रसारितपुरंध्रिकराङ्गुलीभिः ॥ 23.14  
प्राप्तस्य सामिकृतमण्डनदेहयाष्टि-  
रर्चालताकिसलये ललना सलीलम्।  
रागं निजोष्ठरुचके विनिवेशयन्ती  
काचिद्व्यधत्त हृदये हृदयेश्वरस्य ॥ 23.15  
श्लाध्यात्मना दशनकोटिकृतक्षतेन  
संप्राप्य चुम्बनसुखानुभवं तदानीम्।  
रागः कुशेशयदृशामधरेषु नाग-  
वल्लीदलेन यदभारि किमद्भुतं तत् ॥ 23.16  
ताम्बूलरागरुचिराधरमध्यभाग-  
रेखा जरहार हृदयं हरिणेक्षणायाः।  
उत्कृष्टचापझषकेतुकृपाणयष्टि-  
धारानिपातकृतसक्षतजव्रणश्रीः ॥ 23.17  
भाति स्म काचन तिरस्कृताबिम्बकान्ति-  
दन्तच्छदोन्मिषितदीधितिमण्डलश्रीः।  
अन्तःप्रविष्टभरसंभृतपुष्पबाण-  
नाराचगर्भमकरन्दमिवोद्गिरन्ती ॥ 23.18  
लावण्यकान्तिरमला मलिनात्र मा भू-  
द्भीत्या सखीति विलिलेख न पत्त्रलेखाम्।  
अक्लेशयत्पुनरमूं प्रतिमागतेन्दु-  
बिम्बप्रभाधिकतरं तरुणीकपोले ॥ 23.19  
गण्डस्थलं लकुचकुड्भलपाण्डुशोभा-  
मभ्युच्छ्वसात्तिलकपत्त्रलताभिरामम्।  
छायानिषण्णहरिणाङ्कमधत्त पुष्प-  
कोदण्डकाननमिवोन्नतमङ्गनायाः ॥ 23.20  
सावर्ण्यनिह्नुतविपाण्डुरमण्डलस्य  
गण्डस्थलीभुवि तुषाररुचोऽपरस्याः।  
स्पष्टाभिलक्ष्यवपुषा मृगनाभिपत्त्र-  
पत्त्रावलीरुचिरतन्यत लक्ष्मणैव ॥ 23.21  
बिभ्रत्यराजदसितागुरुपङ्कदिग्ध-  
पत्त्रावलीविरचनाशबलं कपोलम्।  
आलोलकुण्डलशिखरुणरत्नदीप-  
निष्ठ्यूतकज्जलविप्तमिवाञ्चितभ्रूः ॥ 23.22  
भाति स्म पर्युषितकेसरपुष्पपाण्डु-  
गण्डस्थलीविरचितागुरुपत्त्रलेखा।  
वामभ्रुवो रजतभित्तिविलग्नकाल-  
वल्लीविलासमसमानगुणं वहन्ती ॥ 23.23  
तिर्यक्कृताननहिमांशुकरालहस्त-  
शाखानखांशुभरसान्द्रतरप्रकाशम् ।  
सुभ्रूरराजत विलम्बिनि कर्णपाशे  
माणिक्यकुण्डलमुदंशु निवेशयन्ती ॥ 23.24  
लावण्यकान्तिविसरामृतवाञ्छयेव  
बिभ्रत्सुधानिकरनिर्भरतामपीन्दुः।  
छायाछलेन निपपात वधूकपोले  
संतोषवान्भवति को गुणवान्गुणेषु ॥ 23.25  
संशिक्षतां ललितविभ्रमयचेष्टितानि  
पारिप्लवक्षणगतानि मृगोऽङ्गनायाः।  
इत्यादरादिव शशी प्रतिमाछलेन  
स्वच्छे कपोलफलके वसतिं चकार ॥ 23.26  
लावण्यकान्तिसलिलस्रुतिधौतलक्ष्म-  
लेखः कपोलफलके प्रतिमानिषण्णः।  
अक्षुण्णमेव विबभौ हरिणेन मुक्त-  
मध्यस्तनोः श्रवणपाशभयादिवेन्दुः ॥ 23.27  
श्यामीकृते निपतता नवलोध्ररेणु-  
भस्मोत्करेण परिमार्जनवाच्छयारात्।  
कंदर्पदर्पण इवेन्दुकराः पुरंध्रि-  
गण्डस्थले कमलकान्तिमुषो निपेतुः ॥ 23.28  
आलोक्यतोन्नतपयोधरप्टष्टभाग-  
बिम्बागतश्रवणकाञ्चनकुण्डलैका।  
सज्जीकृतप्रकटचक्रचतुष्टयाङ्क-  
संचारिपुष्पशरकम्बलिवाह्यकश्रीः ॥ 23.29  
एकां पिनद्धनिरुपप्लवचन्द्रबिम्ब-  
विस्तारसालिशुचिदीधितिशङ्कपत्राम्  
बिभ्रत्यराजदपरा तरुणी विटङ्क-  
ताटङ्कमङ्किततलां श्रवणाग्रपालीम् ॥ 23.30  
स्थूलेन्द्रनीलदरदन्तुरमध्यभाग-  
मुक्ताफलग्रथितविभ्रमकर्णपूरा।  
शोभां बभार रमणी निभृतद्विरेफ-  
कल्माषितस्तबककोमलकल्पवल्ल्याः ॥ 23.31  
कान्तिप्रकर्षमनपेक्ष्य परात्मतत्त्वं  
हर्तुं प्रगल्भत इदं जलसंगमेषु।  
इत्थं रुषेव रुरुधे निजसंनिवेश-  
भूमिर्दृशायतदृशः श्रवणोत्पलस्य ॥ 23.32  
पारिप्लवस्फुरिततारकचक्रवाल-  
नीलोत्पलस्फुटतरत्विषि दीर्घिकायाम्।  
विस्पष्टमञ्जनरजश्छटया द्विरेफ-  
पङ्क्त्येव पक्ष्मलदृशो दृशि संनिपेते ॥ 23.33  
भ्रुलेखया कुटिलपक्ष्मदृशः शलाका-  
न्यस्ताञ्जनाधिकविलीनरुचा व्यरोचि।  
कर्णाश्रितोत्पलगलन्मकरन्दपान-  
लोभादिवोपगतया मधुपायिपङ्क्त्या ॥ 23.34  
चक्रे ललाटभुवमिन्दुमुखीजनस्य  
कस्तूरिकातिलकबिन्दुरमन्दशोभाम्।  
संचारिपुष्पशरकुञ्जरपादचक्र-  
मुद्रानिवेश इव कर्दमधूसरश्रीः ॥ 23.35  
दोलायमानचटुलातिलकं ललाट-  
पट्टं ललामललितश्रियमुद्वहन्ती।  
एकीभवत्सुरशरासनशीतरश्मि-  
खण्डाङ्कितामनुचकार दिवं नतभ्रूः ॥ 23.36  
नैशान्धकारनिकरेण सहाविरुद्ध-  
मेकत्र साधु यदि संनिविशेत तेजः।  
बद्धास्पदा मृगदृशः शशिलेखया त-  
दासादयेत्सदृशतां कचहस्तभूमिः ॥ 23.37  
उद्धूतधूलिमकरन्दकणार्द्रमुक्त-  
निद्रस्फुरद्वलनपुञ्चितचारुपुष्पाः।  
उत्सृष्टदैर्ध्यघटनाः कबरीषु गाढ-  
बन्धाः पुरंध्रिभिरवत्सत चारु शेषाः ॥ 23.38  
गन्तुं प्रियान्तिकमथो रभसेन केश-  
संस्कारधूमनिकरं करबोरवस्ताः।  
शीतांशुदीधितिशिखादलितं विरेजु-  
रुत्पादयन्त्य इव शार्वरमन्दकारम् ॥ 23.39  
लावण्यकान्तिकलुषीकरणाय तासा-  
मालीजनेन रचितः परमङ्गरागः।  
स्थैर्य जगाम दयितागमभावनोत्थ-  
घर्माचितेषु न चिरादपि विग्रहेषु ॥ 23.40  
लक्ष्यीकृतं स्मृतिभुवा बिभरांचकार  
शोभां वपुः सरसकुङ्कुमकर्दमाङ्कम्।  
निर्मुक्तपुष्पशरकेशरसान्द्रधूलि-  
संपातपिङ्गितमिवाधिकमङ्गनायाः ॥ 23.41  
विन्यस्य भूषणशतानि मुधैव देह-  
कान्तिः कुशेशयदृशा कलुषीकृतेयम्।  
चारुभ्रुवः प्रतिमितिऽच्छकपोलभित्ति-  
भागे गभस्तिभिरितीव जहास चन्द्रः ॥ 23.42  
व्यक्ताङ्गरागघनसौरभबद्धवाञ्छ-  
व्यावर्तनाकुलशिलीमुखचक्रवाला।  
दुर्वारमार\*\*\*\*तभयेन लोह-  
वर्मान्तरालघटितेव रराज काचित् ॥ 23.43  
जह्रुर्मनांसि सरलोन्नतचारुनासा  
वंशाः पयोधरमृदङ्गभृतस्तरुण्यः।  
दोलायमानमणिकुण्डलकांस्यतालाः  
संगीतभूमय इव स्मरलासकस्य ॥ 23.44  
शृङ्गरिणी धृतमदोज्ज्वलकालधौत-  
कक्ष्या कलापकरपुष्करचारुशोभा।  
भाति स्म कामकरिणीव पिनद्धहार-  
नक्षत्रमालकुचकुम्भतटा वरोरूः ॥ 23.45  
आह्लादहेतुनिरवद्यशरीरयष्टि-  
लावण्यकान्तिकलुषीकरणेन तासाम्।  
आसीत्कुशेशयदृशामयथार्थतैव  
पर्यस्तभास्वररुचामपि भूषणानाम् ॥ 23.46  
प्रेयोगृहागमनभावनयान्यचेताः  
स्वच्छे धृते सवयसा गृहचन्द्रबिम्बे।  
भूषाविशेषरचनासदसद्विवेक-  
शून्यैव काचिदवलोकयति स्म वक्त्रम् ॥ 23.47  
चित्रप्रसाधनपरिग्रहशोभिवक्त्र-  
मालोक्य दर्पणतले मुहुरुच्छ्वसन्त्याः।  
मत्वाभिसंदिमभिवल्लभधाम बद्ध-  
राग ययावनुदितापि विदग्धदूती ॥ 23.48  
एषा गतैव निबिरीसनितम्बबिम्ब-  
भारेण पक्ष्मलदृशः क्रियते तु विघ्रः।  
यान्त्या इतीव दयितान्तकमेणदृष्टे-  
रग्ने जगाम गदितुं लघु चित्तवृत्तिः ॥ 23.49  
श्रोत्राभिराममुपकल्प्य रसार्द्रवृत्ते-  
रभ्येयुषो दयितवारिधरस्य शब्दम्।  
रम्याभ्यचपद्यत विदूरभुवेव नार्या  
पर्युच्छ्वसत्पुलकरत्नशलाकया श्रीः ॥ 23.50  
प्रेयांशमीक्षितुमथेक्षणतारकस्य  
दूरादपाङ्गपदवीमभिदावतोऽस्याः।  
आनन्दबाष्पजलबिन्दुनिभेन सान्द्राः  
स्वेदाम्बुशीकरकणा इव संनिपेतुः ॥ 23.51  
काचिद्विकल्परचिताकृतिचित्तनाथ-  
गाढोपगूहनरसस्रुतघर्मलेशैः।  
लावण्यकान्तिजलमज्जनलग्नाबिन्दु-  
वृन्दामिवाभृत तनुं स्फुटरोमहर्षाम् ॥ 23.52  
भीता वधूरभिमुखं न शशाक भर्तु-  
रुद्वीक्षितुं यदचिरोढतया कथंचित्।  
प्टष्टागतस्य वदनं श्वसिताहतेऽथ  
पस्यन्त्यदूयत तदस्फुटमात्मदर्शे ॥ 23.53  
काचिद्विधूसरितकान्तिमधत्त दत्त-  
दुःखासिकाधरमणिं चिरयत्यभीष्टे।  
निःश्वासमारुतपरम्परयानुबन्धि-  
रोषान्धकारकलुषीकृतयेव भिन्नम् ॥ 23.54  
प्राप्तः सभीतिरसितागुरुपङ्कपत्त्र-  
भङ्गामवैक्षत पुरंध्रिजनस्य कान्तः।  
अन्तर्व्यलीकचकितः स्फुरणानुबन्धि-  
मानाग्निधूमकलुषामिव गण्डलेखाम् ॥ 23.55  
क्षी(ह्नी)णोऽपि मुग्धवदनेऽनुशयाप्तिहेतो-  
र्वाच्यस्त्वया न खलु विप्रियमेष किंचित्।  
स्पष्टागसि प्रियतमे सुदृशो न बाष्प-  
स्तम्भो विरूक्षमभिधातुमदादितीव ॥ 23.56  
कान्ते प्रणेमुषि कृतागसि तद्वतंस-  
पुष्पाधिवाससुरभौ विबभौ तरुण्याः।  
भ्राम्यन्मधुव्रतगणश्चरणारविन्द-  
पार्श्वे मुहूर्तमसितोपलनूपुरश्रीः ॥ 23.57  
संसक्तकज्जलकरेण विलोचनाम्बु-  
पूरप्लवं प्रसभमुन्मृजता सरागम्।  
हस्तीकृतः कृशतनोरभवत्प्रियेण  
मानान्धकार इव रत्युपबोगविघ्नः ॥ 23.58  
कृष्णायतानमितपार्श्वनितम्बचुम्बि-  
वेणीलताननगतत्रिपताकपाणिः।  
साचीकृतभ्रु विनिमीलितलोचनाथ  
काचित्पुरः स्मररसात्कमितुर्जजृम्भे ॥ 23.59  
अन्या पुनः सरभसोर्ध्वविविक्तभास्व-  
दुत्तानकर्कटकरस्थितिबाहुयष्टिः।  
उत्क्षिप्तमूलकुटिलीकृतकुञ्चितभ्रू-  
लेखातरङ्गितकरालललाटपट्टा ॥ 23.60  
प्रेङ्खन्नितम्बतटचुम्बिकरालकाल-  
वेणीलतदोन्नमितपीनपयोधरश्रीः।  
दीर्घीभवत्तमुतरोदरलुप्तपार्श्व-  
भागा विवर्तवलनं वपुषश्चकार ॥ 23.61 ॥ (युगलकम्)  
तासामपाङ्गपदवीव्यतिरिक्तनील-  
तारत्विषो ललितवीक्षितविभ्रमेषु।  
आवृत्तिपीतभरनिर्गतकज्जलौघ-  
धूलिच्छटा इव दृशो दधति स्म लक्ष्मीम् ॥ 23.62  
प्राप्ताः प्रदोषसमये स्फुरदिन्द्रनील-  
कोषाभिरमशितितारकमण्डलाभिः।  
दृग्भिः सविभ्रममपायिषतावधूत-  
मानान्धकारमरविन्ददृशां युवानः ॥ 23.63  
तासां दृशस्तरलतारकचक्रवाल-  
पक्ष्मच्छटांशुशबलीकृतगण्डभागाः।  
आचिक्षिपुः प्रियमनांसि झषावचूल-  
लीलावशीकरणविभ्रमवर्तयस्ताः ॥ 23.64  
प्रियतममवलोक्यापाश्रयादुत्पतन्त्याः  
सरभसमपरस्याः पादमूले सलीलम्।  
न्यपतदथ कराग्रादच्छरत्नात्मदर्शः  
शशधर इव वक्त्रच्चायया निर्जितश्रीः ॥ 23.65  
इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये प्रसाधनवर्णनो नाम त्रयोविंशः सर्गः ।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***चतुर्विंशः सर्गः।***





इति रात्रिमुखे समं प्रियैर्घटमानासु चकोरदृष्टिषु।  
अपराः प्रियविप्रयोगतो भृशमासेदुरुपप्लुतां दशाम् ॥ 24.1  
स्मरकार्मुकयष्टिविभ्रमं कुटिला चान्द्रमसी कलावहत्।  
दधीति स्म तदीरिताः शरा इव तन्व्यास्तदभीषवो व्यथाम् ॥ 24.2  
न तदा तमसोऽभवत्क्वचिच्छशिधाम्नस्च विशेषदर्शनम्।  
अकरोत्सुतनोर्यदन्धतां चिरमस्या विरहे विजृम्भितम् ॥ 24.3  
कुसुमेषुष्टषत्कपक्षजः परिधुन्वन्विरहाशुशुक्षणिम्।  
अधृतद्रढिमाणि सुभ्रुवां हृदयान्याशु ददाह मारुतः ॥ 24.4  
क इवैति विपद्वतीह नो प्रतिकूलत्वमदोषवानपि।  
सुदृशो विरहेऽमृत(स्रवाः शशिभासो) प यदूहुरग्निताम् ॥ 24.5  
प्रतिबिम्बितवल्लभाकृतौ गुरुमूर्छातिमिरैः स्म दूयते।  
अपि चेतसि दूसरीकते श्वसितैर्दर्पणवत्तदापरा ॥ 24.6  
कुसुमं निजबन्धनादिवं प्रसभं दक्षिणमारुताहतम्।  
न्यपतान्निजसंनिवेशतः सुकुमारं कुटिलभ्रुवो मनः ॥ 24.7  
मदनस्य शरासनाश्रयामपरां ज्यामिव कर्तुमिच्छता।  
बिसतन्तुततिस्तनौ स्तिथता मरुताधूयत वामचक्षुषः ॥ 24.8  
प्रतिपन्नसमागमं प्रिये श्रमसंवेगवशादिवायतम्।  
हृदयं श्वसिति स्म निर्भरं गुरुचिन्ताभरभारपीडितम् ॥ 24.9  
विजहीहि शुचं पुरा तव व्यपयात्येष वियोगसंज्वरः।  
क्षणमाश्वसिहि व्यपोहितुं व्यसनं धीरतया हि शक्यते ॥ 24.10  
चिरकालवतंसितोत्पलस्पृहया मञ्जुरुतैः परिभ्रमन्।  
इति धीरयति स्म कामपि श्रवणोपान्तमिवैत्य षट्पदः ॥ 24.11 ॥ (युगलकम्)  
इह वल्लभविप्रयोगतः प्रविशन्त्युज्झितशङ्कमाधयः।  
व्यधित व्रणितं शरैः स्मरो विवृतद्वारमितीव तन्मनः ॥ 24.12  
अविलुप्तपरम्परास्तितैर्दयितप्रेमविमर्षविस्तरैः।  
कृततीर्थ इवाधृतिस्तनोरवतारं कुरुते स्म मानसे ॥ 24.13  
असमाप्तविकल्पसंकुलस्मरसंकल्पनिबद्धमालया।  
अतिदैर्घ्यभृतेव सुभ्रुवः ससृपे भावनयानुवल्लभम् ॥ 24.14  
न च कार्श्यदशां नतभ्रुवं मदनो ज्यां च शरासनाटनिम्।  
सुमनःसुकमारविग्रहां विररामापघृणोऽधिरोपयन् ॥ 24.15  
कृतचन्दनपङ्कचर्चनामपरां तापधृतो व्यधुः क्षणात्।  
गुरुशोषकृशां सरोजिनीमिव सुग्रीष्मकभङ्गवासराः ॥ 24.16  
स्फुटसौरभसंपदागता मधुपा निःश्वसितानिलांस्तनोः।  
पपुरेव तदूष्मविप्लुताः सुखमेवाधिकदुःखसाधनम् ॥ 24.17  
निशितैरशरीरमार्गणैर्हृदयस्य क्षतिमीयुषः क्षणात्।  
शशिचन्द्रिकयाञ्चितभ्रुवः परुषं क्षाररजश्छटायितम् ॥ 24.18  
विरहानलतापविप्लवव्यथयेवाशु पलायनोन्मुखम्।  
अपरा हृदयं न पाणिना गुरुचिन्तानिहितेन नारुधत् ॥ 24.19  
अभिनन्मदनस्तथा शरैः सुदृशश्चित्तशरव्यमुत्सुकम्।  
न पुनः प्रतिसंदधौ यता तदभिन्नांशविनाकृतेर्धनुः ॥ 24.20  
तटभूमिरिवापरा बभौ मकराङ्केन विवृद्धिमीयुषा।  
निशि लोचनशुक्तिसंपुटच्युतबाष्पोदकबिन्दुमौक्तिका ॥ 24.21  
अपनिद्रमधूकपाण्डरा सुदृशोऽदृश्यत गण्डमण्डली।  
गमिताश्रुजलप्लवैरिव क्रशिमाकीर्णतयातिनिम्नाताम् ॥ 24.22  
सुरभिश्वसितानिलागताः कृतमूर्छा मधुपायिनोऽपराम्।  
अनयन्भृशमाकुलात्मतामुरगाश्चन्दनकन्दलीमिव ॥ 24.23  
भवनोन्नतचन्द्रशालिकाशयने दीर्घवियोगभीतितः।  
प्रथमं प्रियकण्ठवर्तिनी निशि निद्रामभजत्क्षणं न या ॥ 24.25  
अपरेक्षितुमाहितस्प्टहा दयितं स्वप्रनवितीर्णदर्शनाम्।  
बत तामपि बह्वमंस्तयत्तदहो कार्यगतेर्विचित्रता ॥ 24.26 ॥ (युगलकम्)  
अबलत्वमुपेयुषी तथा विरहे काचिदताम्यदुत्सुका।  
विनिमिलितपक्ष्मपीडितं कथमप्यश्रुजलं यथामुचत् ॥ 24.26  
प्रतिमापतितां सखीव तां गुरुतापोपशमाय सुभ्रुवम्।  
व्यध्रितान्तरुपागतार्द्रतां शशिकान्तोपलसालभञ्जिका ॥ 24.27  
शशिनो जलधेरुदीयुषो गुरुतद्रर्भविषाग्निनेव ताम्।  
उपगूढशिखा मरीचयो घनमूर्छाकुलितां निशि व्यधुः ॥ 24.28  
विबभौ घनसारसंहतिर्निहिता स्निग्धसखीजनैस्तनौ।  
सुदृसोऽश्रुकदर्थनाभयाद्रलिता गण्डतलादिव च्छविः ॥ 24.29  
स्मरतापभरेण विभ्रमा न परिम्लानिमवापुरुद्भुतम्।  
सुदृशस्तरुपल्लवा इव स्मितपुष्पाभरणोज्ज्वलश्रियः ॥ 24.30  
करमर्पितमानने दधौ स्मरजृम्भासु पिधानलीलया।  
गलिताञ्जनधूसरं वधूः श्वसितैः प्लुष्टमिवातनूष्मभिः ॥ 24.31  
विनिमीलितलोचनाम्बुजा दधती कण्टकितां तनुत्वचम्।  
नलिनीव शशाङ्करश्मिभिर्द्रुतमम्लायत काचिदुत्सुका ॥ 24.32  
विरहानल.........तत्तनुटांकार इवोपशुश्रुवे।  
शयनीकृतफुल्लपङ्कजस्पुटपक्ष्मास्पदषट्पदारवः ॥ 24.33  
दयितागमनेऽपि भाविनीं स्तितिमालेक्य विकल्पसंभृतैः।  
विदधे पुलकादिभिस्तनौ सकृदभ्यास इवाञ्चितभ्रुवः ॥ 24.34  
व्यजनीकृतपद्मिनीदलस्खलितैर्दूरमिवानिलैर्वपुः।  
समुपोद्वलितो मृगीदृशः सविशेषं मदनानलोऽदहत् ॥ 24.35  
लुलितालकवल्लरीकतां दधता पाणितले निषेदुषा।  
अपराख्यदनालपन्त्यपि स्मरसंतापदशां मुकेन्दुना ॥ 24.36  
शशभृन्मणिहारयष्टयो न शमायोत्पलचक्षुषोऽभवन्।  
स्मरसंज्वरशोषितोच्छच्छविविष्यन्दितवारिबिन्दवः ॥ 24.37  
विरहे मृगशावचक्षुषामयुगान्तप्रलये विजृम्भिते।  
नवपङ्कजकोमलं ययावहिमापातविवर्णतां वपुः ॥ 24.38  
दयिते चिरयत्यनुक्रमाद्वियदास्कन्दति चन्द्रमण्डले।  
भृशमुत्कलिकाकुला मुहुर्मुमुहुर्मूढमनोरथाः स्त्रियः ॥ 24.39  
जग्राह नूनमतुषारमरीचिबिम्ब-  
मध्यप्रवेशपुनरुक्तिवशोत्थमौष्णयम्।  
यद्विप्रयुक्ततरुणीजनदेहदाह-  
मिन्दुः स्प्टशन्करशिखावलिभिश्चकार ॥ 24.40  
आश्चर्यमेतदसमं मकरन्दबिन्दु-  
संदोरहवर्षिभिरपि प्रसवात्मकैर्यत्।  
वामभ्रुवां विरहविप्लुतचेतनानां  
संशोष्यते तनुरहो विशिखैः पतद्भिः ॥ 24.41  
दिग्धा इवोदधिविलोडनविभ्रमोत्थ-  
लक्ष्मचछलोच्छलितहालहलच्छटाभिः।  
मूर्छा व्युधुः शशुभृतः किरणाः सुधाम्बु-  
विष्यन्दिनोऽपि विरहातुरसुन्दरीणाम् ॥ 24.42  
वृष्टिं नवां रसमयीं विकिरत्यमन्द-  
मातङ्कदयिनि शशाङ्कघने घनोर्वाः।  
स्थूलाश्रुबिन्दुकणमौक्तिकपङ्क्तिरावि-  
रासान्निरायतविलोचनशुक्तिगर्भात् ॥ 24.43  
अन्यादृगप्यपरथैव जनस्य नूनं  
भावस्थितिर्भवति विप्लुतचित्तवृत्तेः।  
नक्तंकरस्य किरणाः सुधया यदार्द्राः  
प्रेयोवियोगविधुरास्तरुणीरधाक्षुः ॥ 24.44  
विक्षिप्तवेल्लहलबाहुलताः कराब्ज-  
रक्ताङ्गुलीदलमरीचिमधुच्छटाभिः।  
ताः संविभागमिव पङ्कजसंस्तरस्य  
संतापशुष्कमकरान्दकणस्य चक्रुः ॥ 24.45  
निः श्वासमारुतपराहतपुण्डरीक-  
पर्यङ्कपिङ्गलपरागकणापदेशात्।  
रेजे वियोगशिखिभीतिपलायमान-  
गौरात्मदेहपरमाणुगणएव काचित् ॥ 24.46  
स्रस्ता भुजाब्जशयनान्णिकुट्टिमस्थ-  
रक्तारविन्दमुखलग्ननखांशुलेखा।  
उद्ग्रीवहंसशिशुचञ्चुविकृष्यमाण-  
सूत्रा मृणालकलिकेव तनोरभासीत् ॥ 24.47  
तन्व्याः शशाङ्कशकलं प्रतिबिम्बितं स-  
दच्छे कपोलफलके विदधार लक्ष्मीम्।  
चेतोनिमग्ननिशितस्मरबाणशल्य-  
निष्कर्षणानिहितकङ्कमुखायमानम् ॥ 24.48  
शय्यीकृतैककरपङ्कजसंनिषण्ण-  
मच्छं कपोलफलकं विदधार काचित्।  
संधुक्षितस्मरकृशानुशिखाशतस्य  
रोद्धुं रुषेव शशिनः प्रतिमावकाशम् ॥ 24.49  
इत्थं विसंस्थुलदशाः सुदृशो बभूवु-  
रिन्दूदयोल्लसितरत्ननिधौ प्रदोषे।  
उज्जृम्भमाणरमणप्रतमानुराग-  
मानप्रवासविधुरस्तितिविप्रलम्भाः ॥ 24.50  
इति श्रीबालवृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये विरहवर्णनो नाम चतुर्विंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***पञ्चविंश सर्गः।***





इत्थं शशाङ्कातपदर्शनेन विजृम्भमाणं सुरसुन्दरीणाम्।  
ससंभ्रमं काश्चन तामवस्तामभ्येत्य दूत्यः सुहृदां विवव्रुः ॥ 25.1  
धृतारविन्दच्छसौकुमार्ये हस्ते च पुण्पास्तरणे च तस्याः।  
विपाण्डुरत्वं दधती नितान्तं कपोलभित्तिश्च तनुश्च तस्थौ ॥ 25.2  
सौगन्ध्यकृष्टैः श्वसितानिलानां तदूष्मदाहाहितगाढखेदैः।  
पिपास्यमाना मधुपैर्भ्रमद्भिः पतन्ति तस्या नयनाम्बुधारा ॥ 25.3  
चन्द्रोदयारम्भविजृम्भितेन व्यधायि तस्या मकरध्वजेन।  
वेलातटोर्व्या इव नेत्रशुक्तिमुक्ताश्रुबिन्दुस्फुटमौक्तिकत्वम् ॥ 25.4  
दोःकन्दलीनिर्जितसौकुमार्यं मृणालमस्या निहितं सखीभिः।  
करोति दाहं सविशेषमेव तन्मत्सरेणेव शरीरयष्टेः ॥ 25.5  
आबिभ्रती चन्दनपङ्कलेखां ललाटभित्तिः श्रियमेति तन्व्याः।  
आविर्भवच्चन्द्रकलेव दुग्धसिन्धूर्मिलेखा विरहातिपाण्डोः ॥ 25.6  
कुचद्वयं संप्रति सा बिभार्ति श्वासागतालिप्रतिबिम्बगर्मम्।  
उष्णोष्णबाष्पाम्बुकणप्रतानप्लोषेण शारत्वमिव प्रयातम् ॥ 25.7  
संप्रत्यसौ मुञ्चति बाणवर्षमाबद्धकोपेव मनोभवेऽपि।  
प्रजागरेणारुणिते बिभर्ति विलोचने पद्मपलाशदीर्घे ॥ 25.8  
अनेकसंकल्पविकल्पगाढां दशां वहन्त्या विरहे त्वमेव।  
स्वप्नेऽपि जाग्रच्चरिते च तस्याः सुखस्य दुःखस्य च हेतुरेकः ॥ 25.9  
वियुज्यतासौ भवता च यस्मिन्क्षणे सखेदं विवशा सखी मे।  
स दग्धाबिम्बः स्मरबन्धुरेको दिघक्षुरेनामुदियाय चन्द्रः ॥ 25.10  
त्यया विलुप्तावसरो नताङ्ग्याः शरैः शरीरं कृशातां नयद्भिः।  
भिनत्ति तस्या निशितैरनङ्गः क्षतिस्तु मे चेतसि गाढगुर्वी ॥ 25.11  
विनिष्पतन्तः शलबाः प्रदीपशिखामिवाब्युज्ज्वलचारुकान्तिम्।  
अकम्पयन्दग्धदशायां तां स्मरेषवः संभृतपक्ष्मशोभाः ॥ 25.12  
अन्तर्वियोगज्वलनोष्मतापपपरीयमाणैरिव जाततृष्णैः।  
निपीयते मुग्धदृशोऽघराग्ररसोऽधुना निःश्वसितप्रबन्धैः ॥ 25.13  
निशासु विन्यस्तमरीचिदण्डमृगालनालेन शरीरयष्टै।  
तुषारभासापि निपीयमानलावण्यतोयेव विभाव्यतेऽसौ ॥ 25.14  
लावण्यलक्ष्म्या मणिपारिहार्यं रूपामृतांशोः परिवेषचक्रम्।  
न भाति साकल्पकशल्यविद्धा मृणालवल्लीवलयं वहन्ती ॥ 25.15  
कुतूहलनेव कुचद्वयस्य मध्येऽवकाशाधिगमाय तन्वी।  
सखीकरन्यस्तमृणालनालसूत्रैः परितं हृदयं बिभर्ति ॥ 25.16  
रूपं वहन्ती हरति स्म यूनां या चित्तवृत्तिं शुभलक्षणाढ्या।  
अवैमि तत्पादतलस्थमेव झपाङ्कमाविष्कृतचारुशोभम् ॥ 25.17  
न निष्ठुरत्वं हृदयं वियोगे न सौकुमार्यं च बिभर्ति तस्याः।  
विभिद्यमानं स्मरमार्गणैर्यन्न दार्ढ्यमाप्रनोति न शीर्यते वा ॥ 25.18  
निशागमे मन्दिररत्नभित्तच्छायागतेनार्द्रतया सखी में।  
अनामयप्रश्नविधितसयेव निषेव्यतेऽसौ शिशिरत्विषारात् ॥ 25.19  
उपोढरागैः प्रतिबद्धखेदमालोकमार्गं दयितं नयद्भिः।  
गृहीतचितैः क्रियते कृशाङ्ग्याः सखीजनस्यानुकृतिर्विकल्पैः ॥ 25.20  
स्थूलाश्रुधारापतनानुबन्धप्रमृष्टिसंजातभयेव तन्व्याः।  
गण्डार्पिते संप्रति पाणिपद्मे न भाति लग्नागुरुपत्त्रवल्ली ॥ 25.21  
विदूयते सा निपतद्द्विरेफकल्माषिताभिर्नवमञ्जरीभिः।  
स्रमरेषुभिर्धूर्जटिलोचनाग्निशिखावदग्धाभिरिवेक्षिताभिः ॥ 25.22  
संधुक्षणायेव झषावचूलनाडिंधमेनोग्रवियोगवह्नेः।  
न्यस्तां शरीरे बिसदण्डशण्डनाडीं नतभ्रूः सरलां बिभर्ति ॥ 25.23  
त्वद्विप्रयोगानलदाहतप्रे म्लानीकृताम्भोरुहिणीपलाशे।  
अच्चिन्नपाताः कुचकुम्भप्टष्ठे तस्याश्छमित्य श्रुकणाः पतन्ति ॥ 25.24  
क्रोडेन सा केतुशिखाग्रलग्नमिवानुरागान्मकरं स्मरस्य।  
निशासु लक्ष्मोद्वहता तुषारमरीचिना दग्धशरीरयष्टिः ॥ 25.25  
ललाटपट्टाम्बरचन्द्रलेखं लावण्यरत्नाकरफेनराजिम्।  
ललाटिकां चन्दनपङ्कदिग्धां कंदर्पलीलाकदलीं बिभर्ति ॥ 25.26 ॥ (युगलकम्)  
सचन्दनास्तद्धृदये सखीभिर्मुहुर्व्यधीयन्त शमाय हस्ताः।  
विनिर्गलत्स्वच्छनशांशुतोयधारप्रणालीसरलाङ्गुलीकाः ॥ 25.27  
निशासु तस्याः प्रतिबिम्बमिन्दोरलक्ष्यत क्षामकपोलभागे।  
लक्ष्मोद्वहत्तच्छयनीकृतैकहस्ताङ्गुलिश्यामकिणायमानम् ॥ 25.28  
संताप्यमाना विरहानलेन शशाङ्कलेखारुचिरा सखीनाम्।  
तदस्यास्तनुः स्वेदजलच्छलेन विलीयमानेव तनोति खेदम् ॥ 25.29  
विभाव्यते मौक्तिकहारयष्ट्या वियोगवह्नेः प्रशमाय सुभ्रूः।  
निजप्रभाचन्दनवारिवर्षैः सख्येव संसिक्तकृशाङ्गलेखा ॥ 25.30  
विनिद्रनीलोत्पलपुण्डरीकमृणालवल्लीवलयान्वितां सा।  
धत्ते दशामश्रुजलावकीर्णामुद्यानवापीमिव मन्मथस्य ॥ 25.31  
विकल्पजालाकुलितं तदीयं चेतः परिभ्राम्यति निर्व्यवस्थम्।  
विनिष्पतन्मन्मथमार्गणौघपतत्त्रवातैरिव नुद्यमानम् ॥ 25.32  
धृतोष्मभिः श्वाससमीरपातैर्निर्दग्धमेवोष्ठदलं तयाद्य।  
न दह्यते यावदलं शरीरमुपैहि तां तावदपास्य मानम् ॥ 25.33  
विडम्बितापूर्वविनिद्रपद्मविचुम्बनालग्नमृगाङ्कबिम्बम्।  
न भाति चिन्ताहितशून्यदृष्टि करारविन्दे वदनं तदीयम् ॥ 25.34  
मृणालिनी चन्दनपङ्कदिग्धललाटिका केतकशोभिवक्त्रा।  
प्रसन्नलावण्यजला विपाण्डुपयोधरा श्रीरिव शारदी सा ॥ 25.35  
बिम्बायमानाधररागलक्ष्मीकदर्थनाखेदभयादिवाच्छाम् ।  
अश्रुश्रुतिं जर्जरतां नयद्भिः श्वासानिलैर्दत्तकुचाग्रकम्पा ॥ 25.36  
विगर्ह्यमाणातनुविप्रयोगकृशानुसंतापदशेव दूरम्।  
रुतेन भृङ्गेः कृतशोषपुष्पशय्यामधुस्यन्दविवृद्धखेदैः ॥ 25.37  
बिभर्ति बिम्बागतचन्द्रबिम्बसंस्पर्शशीतार्ततयेव नक्तम्।  
गण्डस्थलीमुत्पुलकामनेककंदर्पसंकल्पवशान्नतभ्रूः ॥ 25.38 ॥ (चक्कलकम्)  
मूर्छानुबन्धश्वसितप्रलापप्रजागरोत्कम्पविजृम्भणानि।  
फलान्यवाप्तानि तया सुखार्थमात्मार्पणं त्वय्यापि नाम कृत्वा ॥ 25.39  
\`व्यर्थो हारो मृणालैश्चितमपि शयनं धिक्किमम्भोरुहैर्वा  
कर्पूरं दूर एव क्षिपत हिमशिलाशर्कराभिः किमाभिः।  
मिथ्या मैवातिखेदं भजत गुरुतरः कोऽपि दाहज्वरोऽस्या  
इत्यन्योन्यं तदाल्यः सुभग परिगदन्त्यश्रुपूरप्लुताक्ष्यः ॥ 25.40  
तदेहि यावन्न भजत्यवाच्यां दशां सखी मे तव विप्रयोगात्।  
संचारिकाया वचसोति दूरमुत्साहितः सत्वरमेत्य कश्चित् ॥ 25.41  
उपास्यमानां शिशिरोपचारव्यग्रात्मना तत्र सखीजनेन।  
निकेतनान्तः कदलीगृहस्य गर्भे निषण्णां दयितामपश्यत् ॥ 25.42  
शय्यीकृतं गण्डतलस्य बाष्पधाराञ्जनश्यामलितं कराग्रम्।  
जृम्भापिधाने वदन्स्य दत्तं श्वासैरिव प्लुष्टमुपादधानाम् ॥ 25.43  
कुचद्वयेनामलमौक्तिकांशुप्लुतां वहन्तीमधिकोन्नतेन।  
अन्तर्वियोगानलतीव्रतापविलीयमानामिव हारयष्टिम् ॥ 25.44  
शरीकृतैरेभिरनन्यजन्मा भिनत्ति चेतांसि वियोगिनीनाम्।  
इतीव पुष्पाण्युपकारभूमौ संशोषयन्तीं श्वसितोष्णवातैः ॥ 25.45  
धौताञ्जनैरश्रुकणैः पतद्भिरालक्ष्यमाणाक्षरपङ्क्तिशोभैः।  
अनङ्गसंदेशाविधित्सयेव कल्माष्यन्तं श्वसितोष्णवातैः ॥ 25.46  
चन्द्रोदयेनाहितवृद्दियोगां विकीर्णमुक्ताफलचूर्णराशिम्।  
वेलामिवाक्रान्तनवप्रवालां दशां वहन्तीं मकरध्वजस्य ॥ 25.47  
अन्तः पतन्मन्मथपुष्पबाणपक्षानिलेनेव कृताभिवृद्धीन्।  
विकम्पितोत्तुङ्गपयोधराग्रान्निः श्वासदण्डान्मुहुरुत्सृजन्तीम् ॥ 25.48  
सुगन्धिनिःश्वासरसात्पतद्भिस्तदूष्मदाहाहितगाढखेदैः।  
न सेव्यमानं न च मुच्यमानं शिलीमुखेराननुद्वहन्तीम् ॥ 25.49  
अत्युष्णबाष्पाम्बुकणप्रतानविदाहभीत्येव विकम्पमानम्।  
विम्बाधरं निःश्वसितानुबन्धनितान्तपारिप्लवमुद्वहन्तीम् ॥ 25.50  
मुक्ताफलत्वं निजकर्णशुक्तिपातेन बाष्पाम्बुकणैरिवाप्तैः।  
सलीलमुत्तानितवक्त्रचन्द्रां सितेऽब्जमालाशयने निषण्णाम् ॥ 25.51  
सुगन्घिनिःश्वासरसेन लीनं तदूष्मदाहेऽपि पुरो भ्रमन्तम्।  
विनिष्पतद्भिर्दशनांशुतोयैर्निर्वापयन्तीमिव भृङ्गयूथम् ॥ 25.52  
सखीर्लतापङ्गजजालशय्याविधूतधूलीकपिलैः सदेशे।  
निःश्वसवातैर्हृदयस्तगाढरागोपलिप्तैरिव धूनयन्तीम् ॥ 25.53  
स्तनस्रजा सार्धमवाप्तशोषां साकं गलन्ती नयनाम्बुपूरैः।  
दग्धां सहालीजनचित्तवृत्त्या वियोगसंतापदशानुबन्धैः ॥ 25.54  
सब्रुलताषट्पदमालयौष्ठदलाभिरामां श्रियमुद्वहन्त्या।  
अवाप्तवक्त्राश्रययारविन्दकान्त्या प्रतीपं विजेतेन्दुबिम्बाम् ॥ 25.55  
पयोधराग्रप्रतिफाललीलासमुच्छ्वसच्चन्दनचूर्णदिग्धैः।  
अत्युष्णदीर्घेः श्वसितानुबन्धैरुत्क्षेपनिर्हासकदर्थितास्याम् ॥ 25.56  
मा स्मोद्गमन्निःश्वसितेन सार्धं वियोगदुःखादसवोऽभितप्ताः।  
इतीव संचिन्तयताशु बाष्पस्तम्भेन संरम्भ निरुद्धकण्ठाम् ॥ 25.57  
समुद्वहन्तीं कृशतातिनिम्नगण्डस्थलीघूर्णनमन्दवेगान्।  
आवेगसंफुल्लपुटाग्रनासामार्गागताँल्लोचनवारिबिन्दून् ॥ 25.58  
चिन्तानुबद्धस्फुटशून्यदृष्टि करार्पितक्षामकपोलभागम्।  
मुखं दधानां विनिकुञ्चितभ्रूलेखापरिष्वक्तललाटलेखम् ॥ 25.59  
नासापथेनोपगतां निरुग्णमुक्ताफलक्षोदपरागशीताम्।  
अन्तर्वियोगानलतापतृष्णावशादिवाश्रुस्रुतिमापिबन्तीम् ॥ 25.60  
उपेक्षितां विभ्रमषट्पदौघैः पर्यस्तदोर्दण्डमृणालदण्डाम्।  
स्मरद्विपस्याम्बुजिनीमिवातिनिशातनाराचविषाणभग्नाम् ॥ 25.61 ॥ (कुलकम्)  
संभ्रम्य कण्टकितगात्रलता सलील-  
मावेद्यमानदयचितागमना कथंचित्।  
आनन्दबाष्पजलबिन्दुगुरूकृताग्र-  
पक्ष्मोदमीमिलदथो नयनद्वयं सा ॥ 25.62  
श्वासनिलोष्मगुरुदाहविधूसरस्य  
निर्वापणं सपदि कर्तुमिवाधरस्य।  
शीतान्मुमोच मुहुरश्रुकणान्विलम्बि-  
पातानसौ कुटिलपक्ष्मशिखाग्रलग्नान् ॥ 25.63  
तस्यास्तदा रुचिरचन्दनवारिपङ्क-  
चर्चाकृतामिव विधूसरतां प्रमार्ष्टुम्।  
स्चेदाम्भसि प्लुतिसमुन्नमितप्रहर्ष-  
रोमाञ्चराजिनि ममज्ज शरीरयष्टिः ॥ 25.64  
किं कार्यमत्र भवता दयितागमेऽपि  
संतापशोषितरसेन शरीरयष्टौ।  
तन्व्या इतीव घनचन्दनपङ्कलेपो  
रोमाञ्चराजिभिरनुद्यत निर्गताभिः ॥ 25.65  
प्रेयस्युपेयुषि ससंभ्रममश्रुवारि  
यच्चक्षुषोः परिममार्ज सुखोत्सुकासौ।  
विस्पष्टमेव पुनरञ्जनपङ्कदिग्ध-  
पर्यन्तता रुदितमाह तयोः स्म तस्याः ॥ 25.66  
रोमाञ्चभिन्ननवचन्दपनङ्कचर्चं  
भ्रश्यन्मृणालशकलं विचलज्जलार्द्रम्।  
विस्रस्तहारमुपजग्मुषि सा प्रियेऽथ  
सार्धं मुमोच दशयाम्बुजपत्त्रशय्याम् ॥ 25.67  
विच्छिद्यमानविरहानलतापशुष्क-  
सूत्रा तदा दयितगाढनिगूहनेन।  
मुक्ताफलान्यमलहारलता मुमोच  
धर्मोदबिन्दुपटलानि तनुश्च तन्व्याः ॥ 25.68  
मध्यस्य तानवभृतो दयितादलब्ध-  
स्पर्शत्वमुन्नतिवशाद्बत मावयोर्भूत्।  
चक्रीकृतौ तदुपगूहवशादितीव  
तन्व्याः स्तनौ सपदि वामनतामधत्ताम् ॥ 25.69  
रोमाञ्चपीनतनुतां दधतोः क्रमेण  
संप्राप्तयोस्तरुणयोरथ कातरत्वम्।  
आलिङ्गनेन चिरसंभृताविप्रयोग-  
तप्ताखिलाङ्गघठना सुदृढा बभूव ॥ 25.70  
इत्थं दूतीमधुरवचनाकर्णनादागतानां  
श्लाघ्यः कालो विपुलपुलकालंकृतिः कोऽप्यपूर्वः।  
यूनामासीदतनुविरहोपप्लवक्लान्तकान्ता-  
गाढाश्लेषश्लथभरगलत्ताररत्नाङ्कहारः ॥ 25.71

इति श्रीषालबृहस्पत्यनुजीविनो वागीश्वराङ्कस्.य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये दूतीसंकल्पो नाम पञ्चविंसः सर्गः।  
      







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

continution the month of october2002  
------------------------------------

**हरविजयम्।**


***षड्विंशः सर्गः।***





इत्यागताः कलितचन्द्रकलाप्रकाश-  
कर्पूरवाससुरभीण्यनुकूलवृत्तीः।  
प्रेमामृतार्द्रमनसो दयिता मधूनि  
नीलारविन्दशबलानि वधूरपीप्यन् ॥ 26.1 ॥  
उद्गीवराजतवरावरवीसलील-  
हंसीसनाथशुचिशुक्तिशतैकदेशा।  
आपानभूमिरमराद्रितरङ्गिणीव  
लक्ष्मीं तदातनुत काञ्चनवालुकाभिः ॥ 26.2 ॥  
इन्दोः कला इव विकासवतीः प्टथक्त्व-  
मभ्यागता निपतिताः कथमप्यथोर्व्याम्।  
शुक्तिर्जना मणिमयीर्जगृहुर्विधूत-  
रोषाः पिपावयिषवोऽथ वधूनि योषाः ॥ 26.3 ॥  
तासामदृष्टचरपार्वणचन्द्रमुक्त-  
निद्रारविन्दघटनासदृशत्वमाप्ताः।  
लीलागृहीतमधुपूरपिशङ्गरत्न-  
कोषाः कराः श्रियमथ प्रथयांबभूवुः ॥ 26.4 ॥  
किं कार्यमत्र भवता विजहीहिचाप-  
मित्यभ्यधादिव रुतैर्मदनं द्विरेफः।  
रङ्गत्तरङ्गतरलोत्पलगर्भरत्न-  
पांरीविकीर्णसहकारसहर्षचेताः ॥ 26.5 ॥  
प्रत्यग्रशोणमणिशुक्तितलेन शीधु-  
धारां वधूः करकतो मधुराभिरामाम्।  
जग्राह पाटलपलाशमुखेन बाल-  
सूर्याशुराजिमिव पङ्कजिनी पतन्तीम् ॥ 26.6 ॥  
उत्क्षिप्यमाणकनकावरवीविकीर्ण-  
मैरेयरेचकरयाकुलरत्नकोषैः।  
स्त्रीणां विकासिनवतामरसाभिराम-  
रूपैरतामि सुकुमारतया कराग्रैः ॥ 26.7 ॥  
संपाद्यते भृशमनेन ममावतंस-  
च्छायेति रत्नकरकान्निपतन्रमण्याः।  
व्यावलृत्तिभिश्चषकमध्यजुषश्चकार  
शीधुः प्रदक्षिणामिव क्षणमुत्पलस्य ॥ 26.8 ॥  
अस्या जितोऽपि निरवद्यमुखेन्दुना त्वं  
तिष्ठन्पुरो न किमपत्रपसे सदोषः।  
इत्युत्पले कलरवैरिव हुं चकार  
भृङ्गः सशीधुचषकप्रतिबिम्बचन्द्रम् ॥ 26.9 ॥  
पीतः कलङ्ककलुषः सह शीधुनाय-  
मिन्दुर्मनो मलिनयिष्यति मा तवाच्छम्।  
इत्थं प्रपञ्चचतुरस्तरुणः पिबन्तीं  
मुग्धां करेण परिहासरसो व्यरौत्सीत् ॥ 26.10 ॥  
शोभां बभार मकरन्दरसायमान-  
मैरेयगर्भमणिकांस्यकरालकोषम्।  
वामभ्रुवां प्रकृतिताम्रतलाभिराम-  
दीर्घाङ्गुलीदलकुलं करपुण्डरीकम् ॥ 26.11 ॥  
आलक्ष्य लक्ष्ममलिनां प्रतिमागतस्य  
मूर्तिं तुषारमहसः परिमार्ष्टुमिच्छुः।  
काचित्कराङ्गुलितरङ्गितशीधुपूर-  
मायस्यति स्म चषके परमार्थमुग्धा ॥ 26.12 ॥  
विन्यस्तशीतलरजःसुरभिष्वमन्द-  
मिन्दीवराणि चषकेषु सलीलमूर्ध्वम्।  
अप्लोषत भ्रमरपक्षमरुद्विधूत-  
पक्ष्मावलीललितधूलिलधूनि तासाम् ॥ 26.13 ॥  
विस्तारशालिमधुराञ्चितपक्ष्मशोभ-  
मभ्य \[र्णवर्तिनि लसन्मणिपानापात्रे\]।  
भृङ्गः पपौ विकचमुत्पलमाननेन  
दृष्ट्या पुनर्मधुनि बिम्बितमक्षि नार्याः ॥ 26.14 ॥  
निःश्वासवातधुतशीधुतरङ्गरङ्गि  
तस्थौ प्रसारितविलोलदलं तरुण्याः।  
तत्सौरभातिशयवासनमात्ममूर्ते-  
राधातुमुत्पलमिवासवभाजनाग्रे ॥ 26.15 ॥  
त्वत्सांनिधिग्लपितशोभतया मयात्र  
कष्टं वतंसपरभागरुचिर्न लब्धा।  
इत्यम्यधादिव शिलीमुखशिञ्जितेन  
नीलोत्पलं चषकबिम्बितमक्षि वध्वाः ॥ 26.16 ॥  
नारीविनिःश्वसीतधूतमधूर्मिपूर-  
पारिप्लवः प्रपतितः प्रतिमापदेशात्।  
आत्मानमिन्दुरसकृत्परिवृत्य रत्न-  
पार्यामधावदिव लग्नमलं विशुद्ध्यै ॥ 26.17 ॥  
अन्याभिधाग्रहणबद्धरुषोऽभिभर्तृ  
पारी विलक्ष्यहसितद्युतिभिस्तरुण्याः।  
आप्लावितेव विबभौ प्रतिबिम्बवर्ति-  
शीधुद्रवीकृतमृ-गाङ्करसच्छटाभिः ॥ 26.18 ॥  
आवर्जिते तपदि यत्र तरङ्गभङ्ग-  
दोलाधिरोहरभसात्सरसोदनंसीत्।  
निःशेषिते मधुनि तत्र शुचेव जात-  
संकोचमुत्पलमधोमुखतामयासीत् ॥ 26.19 ॥  
विस्पष्टलक्ष्मणि सशीधुतरङ्गरत्न-  
पारीतलप्रतिमिते शशिनि प्रियायाः।  
गण्डस्थले च विकचोत्पलकर्णपूर-  
कल्माषभासि बिभिदे न जनस्य दृष्टिः ॥ 26.20 ॥  
प्राप्तावधूतकमलच्छविचन्द्रमूर्ति।  
पादावमर्शसुभगश्चषकालवाले।  
लक्ष्मीमशोकविटपीव विकासिताम्र-  
वीचिच्छटाकिसलयो विदधार शीधुः ॥ 26.21 ॥  
आलिङ्गिता प्रसृतरश्मिभुजं \[मसार-  
कोषान्तर\]प्रतिमितेनतुषारभासा।  
प्रीत्या विकासिनवनीलसरोजचक्षुः  
सोदर्यसंजनितयेव सुरा बभूव ॥ 26.22 ॥  
किंचिन्निपीय चषकात्तरलायताक्ष्या  
लब्धौष्ठचुम्बनसुखः परिशेषितः सन्।  
शीधुर्मुदेव सुरभिश्वसितावधूत-  
पर्युच्छ्वसत्सरलवीचिभुजो ननर्त ॥ 26.23 ॥  
निःशेषितेऽथ मधुनि स्फटिकाच्चशुक्ति-  
गर्भादुदैयत शुचिप्रतिमापदेशात्।  
संवादितारकनवोत्पलशोभिनिऽत्रे-  
नेत्रोदरादिव तुषाणकरेण भूयः ॥ 26.24 ॥  
सीमन्तिनीवदनपङ्कजदीयमान-  
गण्डूषशीधुनि रसाद्धृदयालवाले।  
पुष्पास्त्रबाणबकुलः कमितुर्बभार  
पर्युच्छ्वसन्मुकुलदृष्टिमनोहरत्वम् ॥ 26.25 ॥  
नालक्ष्यतात्ममणिभाजनमध्यगं य-  
त्सावर्ण्यतः स्फुटमलं प्रतिमेन्दुबिम्बम्।  
उत्क्षिप्यमाणमिव सोत्पलसीन्धुवार-  
पुष्पावतंसरुचि तन्मधुनाविरासीत् ॥ 26.26 ॥  
वीक्ष्य स्फुरत्सरसशीधुनि रत्नशुक्ति-  
गर्भेऽभिलक्ष्यहरिणं प्रतिबिम्बमिन्दोः।  
आलीयते स्म मधुपो मधुपानलोभ-  
लीनालिजालशबलस्तबकाभिसशंसी ॥ 26.27 ॥  
भाति स्म रत्नचषके शशिनो निपण्ण-  
मीषन्निपीतपरिशोषितशीधुगर्भे।  
तद्वीचिधौतवनिताधरबिम्बलग्न-  
ताम्बूलकृष्णिकमिव स्फुटलक्ष्म बिम्बम् ॥ 26.28 ॥  
आवर्जितदस्य मधुनोऽरुणरत्नशुक्ति-  
गर्भेऽशुजालभृति काञ्चनकर्करीभिः।  
पूरोऽन्वमीयत मुखानिलघूर्णमान-  
विस्तारितच्छदनवोत्पलदर्शनेन ॥ 26.29 ॥  
कोषोदरप्रतिमितः शशभृत्पुरंध्रि-  
हासांशुविच्छुरितपाण्डुरमध्यबिम्बः।  
निर्मृष्टलाञ्छनमलः श्रियमाससाद  
सोदर्यया मदिरयेव तरङ्गहस्तैः ॥ 26.30 ॥  
सौगन्ध्यमाप मधु रत्नकरालकोष-  
विन्यस्तमुत्पलवतंसविकासशारम्।  
प्रत्यग्रलग्रसहकारकृताधिवास-  
मुच्छ्वासभिन्नमुत वामदृशः पिबन्त्याः ॥ 26.31 ॥  
आविर्भवन्मदनदोहदजृम्भमाण-  
निःश्वासमारुतविकम्पबिपयोधरश्रीः।  
विश्रम्य कापि कपिशं पिबति स्म चन्द्र-  
बिम्बावतंसकुसुमस्तबकं नतभ्रूः ॥ 26.32 ॥  
सर्पन्निरङ्कुशतयारुणरागसान्द्र-  
सिन्दूररञ्जितमुखो निरपेक्षवृत्तिः।  
वामभ्रुवां परिणमन्नयनेषु धैर्य-  
वप्राभिघातमकरोन्मदगन्धहस्ती ॥ 26.33 ॥  
छायागतस्फुरितचन्द्रकलातमाल-  
पत्त्राभिराममसितोत्पलचारुनेन्रम्।  
काचिन्मदश्रिय इवाननमुद्विकासि-  
वीचिभ्रु रत्नचषकं विबभौ वहन्ती ॥ 26.34 ॥    
निःश्वासधूततरलोत्पलयोपलक्ष्य-  
विस्तारया दयितपीतविमुक्तयान्या।  
शोभां बभार मधुपाटलयाच्चरत्न-  
शुक्त्या वधूर्ललिततारकया दृशा च ॥ 26.35 ॥  
निःशेषितासवमपि प्रतिमागतेन्दु-  
बिम्बाहितामिव दधद्गुरुतां तदानीम्।  
आविर्भवन्मदविलोलदृशः कराग्रा-  
दस्रंसत स्फटिकभाजनमस्फुटोक्ति ॥ 26.36 ॥  
वामभ्रुवामतनुनूतनपद्मराग-  
खण्डास्पदार्कमणिभाजननिर्विशेषम्।  
भाति स्म रूढमदिरामदगाढराग-  
गण्डस्थलप्रतिमितं शिशिरांशुबिम्बम् ॥ 26.37 ॥  
निःश्वासमारुतहृतप्रतिमानिषण्ण-  
संचारिषट्चरणचित्रकबिन्दुशारैः।  
शोभां कुशेशयदृशो बिभरांभभूवु-  
रुज्जृम्भमाणमदप्ल्वितैः कपोलैः ॥ 26.38 ॥  
आघूर्णमाननतपक्ष्मदृशो मदेन  
संवादितां तदनु गीतविधेर्दधानः।  
अक्ष्णोः कपोलफलकेऽघरपल्लवे च  
त्रिस्थानसोभितगुणो विचकास रागः ॥ 26.39 ॥  
गण्डस्थली कपिशपानपरम्पराभि-  
रारूढरागमदताम्ररुचिस्तरुयण्याः।  
आवृत्तिचुम्बनकृतोत्सवल्लभोष्ठ-  
ताम्बूलरागपरिणामवशादिवासीत् ॥ 26.40 ॥  
बिम्बाधराञ्चितरुचा मधुना तदाथ  
पीतेन पक्षअमलदृसोऽच्छकपोलभागे।  
आसीन्मदः प्रकटितारुणराग एव  
कार्यं हि कारणसदृग्भवतीति सत्यम् ॥ 26.41 ॥  
पश्यामि तावदधुना मदरागताम्रः  
पुष्णाति कां श्रियमायं ललनाननेन्दुः।  
इत्युद्विकासमुदमीमिलदाशु रत्न-  
कोषः सकौतुक इवोत्पलमक्षिशोभम् ॥ 26.42 ॥  
संवादिष ट्चरणतरकपक्ष्मपङ्क्ति-  
लक्ष्मीधरां धवलिमानमिवोद्गिरन्तीम्।  
तन्व्या दृशां मधुमदो मुकुलीचकार  
बालातपः कुमुदिनीमिव गाढरागः ॥ 26.43 ॥  
प्रेयोविलोकनरसाद्विचकास पीत-  
शीधोः शनैर्मदभरान्मदिरेक्षणायाः।  
पक्ष्माग्रलग्ननवकज्जलधूलिजाल-  
भारातिगौरववशादिव नेत्रयुग्मम् ॥ 26.44 ॥  
शोभां बभार परिणामविरूढकान्त-  
दन्तव्रणः सपदि पीतसुरासवायाः।  
चारुभ्रुवश्चषकविम्बितचन्द्रबिम्ब-  
मध्यावलग्नमलबिन्दुरिवाधरौष्ठः ॥ 26.45 ॥  
प्राप्तस्य मन्मथशिलीमुखतामभीक्ष्ण-  
मक्ष्णश्च विभ्रमवतीकरपुण्डरीकम्।  
संधानकारणवशादिव पक्ष्मपुङ्ग-  
भागाग्रकोटिपरिमर्शविलोलमासीत् ॥ 26.46 ॥  
अभ्युल्लसत्कनककुण्कडलपद्मराग-  
धामारुणीकृतकपोलतले मुखेन्दौ।  
व्यक्तिं जगाम् न नितम्बवतीजनस्य  
रूढोऽपि सान्द्रमदिरामदताम्ररागः ॥ 26.47 ॥  
अक्ष्णोर्बभूव यदरालकरालपक्ष्म-  
लक्ष्मीभृतोर्मधुमदेन विपाटलत्वम्।  
आहूतवत्यभिमुखे प्रतिपक्षवर्ति-  
नाम्नान्वबुध्यत तदेव रुषा तरुण्याः ॥ 26.48 ॥  
उत्तंसपङ्कजविकासविलासमोष-  
मेषोऽनपेक्ष्य मधुनः कुरुने मयूखैः।  
इत्थं रुषेव मदरागभरः पुरंध्रि-  
गण्डस्थलप्रतिमितं शशिनं व्यरौत्सीत् ॥ 26.49 ॥  
अन्याभिधानपरुषे वचसि प्रियेण  
कापीरिते सपदि मुक्तमदा समन्युः।  
स्थूलाश्रुबिन्दुपटचलैरिव धाव्यमान-  
रागं कपोलतलमिन्दुसितं बभार ॥ 26.50 ॥  
आरूढगाढमदिरामदसान्द्रराग-  
मादत्त ताम्ररुचिगण्डतलं तरुण्याः।  
प्रातः समुन्मिषदनूरुविकीर्णधाम-  
निर्धाव्यमानशशिविम्बविडम्बकत्वम् ॥ 26.51 ॥  
रामाजनस्य मधुपानपरम्पराभि-  
रच्छेकपोलफलके मदरागलक्ष्मीः।  
उद्भिन्नबालकुटिलाङ्गुलिचक्रवाल-  
संवादिनुतननखक्षतिरविरासीत् ॥ 26.52 ॥  
काचित्तुषारमहसः प्रतिमानिषण्ण-  
मभ्यर्णवर्ति मणिकुट्टिमसीम्नि बिम्बम्।  
पीतासवाच्छमणिकोशधिया सलील-  
मादित्सुरुन्मदतया जहसे सखीभिः ॥ 26.53 ॥  
अन्या कराम्बुरुहवर्तिनि पीतशीधौ  
विस्तीर्णरत्नचषके स्मृतिविप्रमोषात्।  
उज्जृम्भमाणमदधूर्णितनेत्रमात्म-  
वक्त्रेन्दुमच्छमणिदर्पण इत्यपश्यत् ॥ 26.54 ॥  
मत्ता तदाभिनवपल्लवपाटलाभि-  
रन्यापराधगणमक्त्रममङ्गुलीभिः।  
स्मेराननस्य पुरतो गणयांचकार  
भर्तुर्मदस्खलीतमन्मथधमन्थरोक्तिः ॥ 26.55 ॥  
कख्या पुरो विधृतमुन्नतपद्मकोष-  
हस्तारुणाङ्गुलिदलाग्रकृतप्ततिष्ठम्।  
आशङ्कते स्म विगलत्परिपीतशेष-  
मैरेयधारमपरा कुरुविन्दकोषम् ॥ 26.56 ॥  
रक्तारविन्ददलकोमलहस्तकान्ति-  
पिङ्गीकृतां मधुयुतेति विशङ्कमाना।  
पोतासवामपि मुहुः शुचिरत्नशुक्ति-  
मनया प्रियेण समदा जहसेऽर्पयन्ती ॥ 26.57 ॥  
घूर्णदृशां रभसपीतपरिस्रुतोऽपि  
दूराधिरोहविकसन्मदमन्थराणाम्।  
वामभ्रुवामबिभरुश्चषकान्कथंचि-  
दिन्दीवराहितगरिम्ण इवाग्रहस्ताः ॥ 26.58 ॥  
गण्डस्थली मृगदृशो मधुपानलीला-  
विस्रम्भसंभृतमदारुणतां तथापत्।  
तच्छायया श्रवणवर्तिपरीतमूढ-  
रक्ताब्जकान्ति \[शितिपङ्करुहं यथाभूत्\] ॥ 26.59 ॥  
...................  
विश्लिष्टभेदमदिरामदताम्ररागौ।  
गण्डावधोमुखप्टथग्गतपद्मराग-  
रत्नोत्पलोज्ज्वललसमुद्गकवपाटशोभाम् ॥ 26.60 ॥  
व्यक्तिं जगाम मदरागभरेण दृष्टे-  
रन्याभिधाग्रहणजो दयितेन रोषः।  
निष्ठब्धतारक .....भिन्यवेदि  
स्फष्टं पुनर्मृगदृशो हृदये विषादः ॥ 26.61 ॥  
पीतस्तुषारकिरणो मधुनैव सार्ध-  
मन्तः प्रविश्च चषकप्रतिबिम्बवर्ती।  
मानान्धकारमभिवानवतीजनस्य  
नूनं बिभेद यदसौ प्रससाद सद्यः ॥ 26.62 ॥  
आरूढरागतरुमन्मथकम्पधूत-  
संफुल्लशेखरशिखागलितैर्नताङ्ग्या।  
उत्तुङ्गपीवरकुचप्रतिपामिषण्णः  
प्रेयानिवाशु समभाव्यत पुष्पवर्षैः ॥ 26.63 ॥  
क्षीणात्मनः प्रतिनिशं शशिनः क्रमेण  
संभृत्य कान्तिमिव विश्वसृजा निदिग्धाम्।  
बिभ्रत्यराजत मदेन पुरंध्रिगण्ड-  
भित्तिः स्फुरत्पिचुलपल्लवापाटलश्रीः ॥ 26.64 ॥  
रेजुः स्त्रियो मधुमदारुणगण्कडभित्ति-  
लग्नावतंसितविकासिशिरीषपुष्पाः।  
आरुढपाकफलगोचरवर्तिमुग्ध-  
कीराभिरन्वितगुमा नवदाडिमीभिः ॥ 26.65 ॥  
आविर्भवन्मदनविभ्रमशुभ्रहार-  
च्छेदांशवः शशीरुचामभिनिष्पतन्तः।  
भान्ति स्म शीधुसमकालनिपीतरत्न-  
पारीतलप्रतिमितेन्दुकलाभिरामाः ॥ 26.66 ॥  
निःशेषितासवलघुं प्रतिबिम्बवर्ति-  
शातींशुमण्डलकृतातिभरामिवैका।  
हस्ताश्रयां गुरुममन्यत रत्नशुक्ति-  
माविर्भवन्मधुमदालसदेहयष्टिः ॥ 26.67 ॥  
उद्दाममानहति चातुरतारतम्य-  
बेदानुबन्धिमधुपानपरम्पराभिः।  
हस्ताश्रयं स्फटिकभाजनमञ्चिताक्षया-  
श्चेतश्च निर्भरमनायितरां प्रसादम् ॥ 26.68 ॥  
दृष्टव्यलीकदयितोल्बणमन्युवेश(ग)-  
लीलाविधूतशिरसोऽक्षिणगते विकासम्।  
तत्प्रेरणाहितनिजास्पद\[संधि\] भङ्ग-  
भीत्येव कर्णकुसुमं सदृशश्चकम्पे ॥ 26.69 ॥  
आविर्भवन्मनसि दूरनिरस्यमान-  
मानान्धकारविशदो मदनः पिबन्त्याः।  
सख्यान्वमीयत चकोरदृसोऽभिभर्तृ  
विस्तारितच्छदनवोत्पलदर्शनेन ॥ 26.70 ॥  
प्राप्यावतंसितमनोहरगन्धपुष्प-  
लीनद्विरेफनवदृद्यमधुप्रसङ्गम्।  
श्यामालता इव दधुर्दशनांशुपक्ष्म-  
रम्यस्मितस्तबकविभ्रमपल्लवत्वम् ॥ 26.71 ॥  
प्रत्यक्षमन्ययुवतेः स्वकरोपनीत-  
मैरेयगर्भचषकस्तरुमीमपीष्यत्।  
यन्नायको मदमवाप यथा च तेन  
पीतेन \[न\] स्मयवती मधुना तथासौ ॥ 26.72 ॥  
अक्ष्णोर्विकारमुपपादयतावसाद-  
मङेगेषु चोत्पुलकपङ्क्तिषु भूयसोच्चैः।  
व्यक्तेतरीकृतगिराहितधूननेन  
तन्व्या मदेन मदनेन \[च न\] व्यभेदि ॥ 26.73 ॥  
नेत्रद्वयं मधुमदेन विपाटलत्व-  
माधत्त मन्थरिततारकमायताक्ष्याः।  
गन्धाकुलब्रमरपक्षधुतावतंस-  
नीलाब्जपक्ष्मरजसेव कृताभिधातम् ॥ 26.74 ॥  
नालीयते स्म सुरभिश्वसितेऽवतंस-  
नीलोत्पले न चषके न च माल्यपुष्पे।  
तासां विकासिमदिरामदसान्द्रनिर्य-  
दामनोदसंपदुपनीतिरतिर्द्विरेफः ॥ 26.75 ॥  
आलोक एव दयितस्य बभूव बद्ध-  
कम्पा तनुर्मृगदृशः पुलकोपरुद्धा।  
अन्तःस्थशीधुसमकालनिपीतकांस्य-  
बिम्बागतेन्दुकृतशीतविजृम्भिकेव ॥ 26.76 ॥  
मानावलेपभरसंभृतमप्युपोढ-  
नानाविधप्रियतमानुनयव्यवस्थम्।  
विस्तारितं हृदि नितम्बवतीजनेन  
निर्मज्जति स्म मधुपूर इवाशु धैर्यम् ॥ 26.77 ॥  
निर्मृष्टपानलधुकानि मनांसि कुर्वं-  
ल्लज्जामपास्य विदधत्सुरताभिरलाषम्।  
आलिङ्गनान्यशिथिलानि दिशन्प्रियाणा-  
माविर्भवन्बहुमतो मदविभ्रमोऽभूत ॥ 26.78 ॥  
लीलारविन्दधुतपक्ष्मशिखापराग-  
पिङ्गीकृता गलितमानरुचो निरीयुः।  
स्वासा मुहुर्मधुमदारुणिता इवाभि-  
भर्तृ स्मरप्रवणतापिशुनाः पुरंध्रेः ॥ 26.79 ॥  
उत्साहिता सकलशीधुमदेन वक्तु-  
मर्धोदिते नववधूरवलम्बितकह्रीः।  
आलीजनेष्वनुपसंहृतवाक्यशेषा  
भर्तुश्चकार सविशेषकुतूहलत्वम् ॥ 26.80 ॥  
मानान्धकारमवधूय शुचौ प्रसाद-  
चन्द्रेऽधिरोहति मनोम्बरमम्बुजाक्ष्याः।  
उज्जृम्भमाणसरसोत्कलिकासहस्रै-  
रव्याहतो मकरकेतुरवाप वृद्धिम् ॥ 26.81 ॥  
निर्मृष्टमानलधुतां हृदयान्यवापु-  
राविर्भवन्मधुमदाञ्चितविभ्रमाणाम्।  
उद्भिन्नपीनपुलकैर्विहितावसाद-  
मङ्गै पुनर्मृगदृशां गुरुभिर्बभूवे ॥ 26.82 ॥  
जग्राह वक्त्रकमलं हृदयं च रागो  
दृष्टिस्तनुश्च परिमन्थरतां प्रपेदे।  
चस्खाल कोमलपदं गमनं वचश्च  
चेतस्युपेयुषि मदं सुरसुन्दरीणाम् ॥ 26.83 ॥  
तावत्सलीलमनुपप्लुतरागगर्भ-  
मग्रे जगे युवभिरुत्पललोचनानाम्।  
आश्रावितश्रुतिविभेदकृतव्यवस्थ-  
हारिस्वरग्रथितसारणवल्लकीकैः ॥ 26.84 ॥  
आपादयन्नयनपक्ष्मनिमीलनानि  
भावानुबन्धवशतो दयितायमानः।  
वेणुः कयाचिदधराग्रनिपीकडनेन  
विस्पष्टमाक्रियत निर्भररागगर्भः ॥ 26.85 ॥  
अङ्के निवेश्य चतुराङ्गुलिपल्लवाग्र-  
संचारचारुयतिपाणिलयप्रपञ्चाम्।  
आस्फालयत्करतलादिविभेदधातु-  
वाद्यप्रपञ्चरुचिरामपरा विपञ्चीम् ॥ 26.86 ॥  
भ्रूविभ्रमानुमितगाढतरावधान-  
मन्या विलोलमणिकुण्डलघृष्टगण्डम्।  
गायन्त्यवादयदनेकविकल्पकल्प-  
कोणावघट्टनकलक्वणितां च कूर्मीम् ॥ 26.87 ॥  
अन्या निवेश्य हृदये विनिपीडितैक-  
पीनस्तना सपदि भावनयैव सारम्।  
आशावय....लगुणक्वणितामलाबु-  
वीणां किणाङ्कसुकुमारतराङ्गुलिश्रीः ॥ 26.88 ॥  
तासाममन्दमदमन्थरमञ्जुकण्ठ-  
कुण्ठाक्षरस्खलितलोतपदप्रबन्धम्।  
आर्द्रोऽपि शुष्क इव गेयविधिर्बभार  
सद्वेणुरञ्जितमनोहरविभ्रमत्वम् ॥ 26.89 ॥  
अव्यक्तवर्णमभवत्तरुणीजनस्य  
यत्कर्णवर्ति मदमन्थरगीतशेषम्।  
आधित्सुभिस्तदनुसंधिमिवातिमञ्जु-  
निःश्वासमारुतदृतैरलिभिः शिशिञ्जे ॥ 26.90 ॥  
इत्थं व्यजृम्भततरां मधुपानगोष्ठी-  
बन्धः क्रमात्सुरतनाटकपूर्वरङ्गः।  
उद्दामकामकमनीयगुणाभिराम-  
रामाविरामरमणआकुलकामिलोकः ॥ 26.91 ॥  
तदाभिलष्यन्त्यसकृत्प्रियाननान्निपातुमव्याहति कापिशायनम्।  
निशान्तकालावधि जागरं रसादियेष प्टष्ठं न तु कापि शायनम् ॥ 26.92 ॥  
भाववेशनिमीलितेक्षणयुगं संपूरितैर्वेणुभि-  
र्मूर्छद्भिः कृतसौष्ठवं रसभरादाकर्ण्य गीतं पुनः।  
प्रेमस्निग्धमपाययन्त रतये तास्त्वर्यमाणा इव  
स्रस्ताङ्गश्लथसंधिरत्नरशनादामस्वनैः कामिनः ॥ 26.93 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये पानगोष्ठीवर्णनं नाम षड्विंशः सर्गः







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***सप्तविंशः सर्गः।***





अतिरतिरभसादलीकनिद्रारभसविघूर्णितलोचनाम्बुजाभिः।  
शयनतलमशिश्रियन्वधूभिः सह मदमन्मथमन्थरा युवानः ॥ 27.1 ॥  
प्रियेण वासस्यपनीयमाने मां हन्ति कान्ता श्रवणोत्पलेन।  
अशिश्रियत्पूर्वमितीव दीपस्तद्गण्डभित्तिं प्रतिमापदेशात् ॥ 27.2 ॥  
आकृष्यमाणमथ पुष्पशशासनेन  
संरभ्य कामिहृदयानि बिभित्सतारात्।  
लीनद्विरेफकुलझांकृतिचित्तहारि  
टांकारनादमुखरस्थिति चापमासीत् ॥ 27.3 ॥  
भिन्दन्त एव हृदयान्यपि संदधानाः  
पौष्या अपि द्रढिमसारभृतोऽभियोगे।  
चेतोभुवः सुरपुरंध्रिखरूचिकासु  
पेतुः शराः कुसुमकार्मुकचक्रमुक्ताः ॥ 27.4 ॥  
दयितपरिहृताम्बरं वरोर्वाः कनकशइलाविपुलं नितम्बबिम्बम्।  
मदानकरिविषाणघातरन्द्रप्रतिमकुकुन्दरसुन्दरं बभासे ॥ 27.5 ॥  
चेतोभुवो भुवनदुर्विषहा नितान्त-  
माक्षिप्तशीघ्रगमना इव चित्तवृत्तिः।  
धैर्यं पतत्त्रमरुतेव विधूनयन्तो  
बाणाः पुरंध्रिहृदयेषु रयान्निपेतुः ॥ 27.6 ॥  
पीनोरुमूलं रभसापनीतवासो विलोलेक्षणमीक्षमाणम्।  
जघान रोषात्किल पीवरेण कुचद्वयेनोरसि कापि कान्तम् ॥ 27.7 ॥  
उच्छ्वासिपीनजघने निबिरीसमूर्वो-  
र्गाढं नितम्बफलके घनघर्मवारौ।  
तन्व्याः कुकुन्दरयुगे शिथिलं चकर्ष  
चण्डातकं कथमपि प्रियपाणिपद्मः ॥ 27.8 ॥  
द्रीमन्थरा विधृतवेपथुना करेण  
कर्णोत्पलं दयितमुक्तनितम्बवासाः।  
चिक्षेप दीपहतये परिहृत्य तेन  
तद्दाहसंभ्रमवशादिव तं निपेते ॥ 27.9 ॥  
अविरतरतिविभ्रमो जजृम्भे श्रमजलशीकरबिन्दुपुष्पशोभी।  
कुरबकविटपीव पीवरस्त्रीस्तनकलशाहतिभिर्विदग्धयूनाम् ॥ 27.10 ॥  
आलिङ्गिताया दयितेन तन्व्याः स्पर्शस्य मा भूद्वच्यवधानखेदः।  
तद्वक्षसीतीव ममज्ज नुन्ना कुचद्वयस्योपरि हारयाष्टिः ॥ 27.11 ॥  
छातोदरक्रमविभाव्यवलीविभङ्ग-  
मुत्तम्भितोन्नतपयोधरतालपत्त्रम्  
निर्मृष्टचित्रककपोलललाटलेख-  
मुद्बाहु कञ्ञुकमुदक्षिपदञ्चितभ्रूः ॥ 27.12 ॥  
कृच्छ्रात्तनोः सघनघर्मजलाङ्गयंष्टि-  
गाढावसक्तमथ कञ्चुकमुत्क्षिपन्त्याः।  
लावण्यकान्तिरमलाधिक्मुन्मिमील  
गौरस्य मध्यभुवि चारु वलित्रयस्य ॥ 27.13 ॥  
वपुषि दयितसङ्गतोऽङ्गतोयैः स्मरयुवराज इवाभिषिच्यमाने।  
प्रथमतरमवापि बन्धनेभ्यस्तरलदृशामथ नीविभिर्विमोक्षः ॥ 27.14 ॥  
रराज दष्टाधरधूतहस्तविनिर्गतः कम्बुरथायताक्ष्याः।  
निर्मत्नतः कामिमनांस्यमन्दं विलासमन्दीर इव स्मरस्य ॥ 27.15 ॥  
रागार्द्रचाटुचतुरस्य विमुक्तनीवि-  
माबद्धवेपथुतया दयितस्य हस्तम्।  
रोद्धुं शशाक न करः सुतनोरभीष्ट-  
सिद्धिं ध्रुवां तरलता शिथिलां विधत्ते ॥ 27.16 ॥  
प्रेयः करोद्गुथितकञ्चुकलक्ष्यमाण-  
बिम्बागतावसनकास्पदरत्नदीपा।  
विन्यस्तकोरकितचम्पकपुण्कडरीक-  
संवादितां कुचतटी सुतनोर्बभार ॥ 27.17 ॥  
रतोत्सवे पीनतयापि युक्तौ चक्रीकृतौ कान्तवीगूहनेन।  
पयोधरौ मन्मथकांस्यताललीलां मुहूर्तं सुतनोरधत्ताम् ॥ 27.18 ॥  
श्रवणकुवलयस्य गर्भपत्त्रं निधुवनकेलिविमर्दशीर्णमासीत्।  
मिथुनहतिविरुग्णमुष्टिबन्धं फलकमिवासमसायकासिधेनोः ॥ 27.19 ॥  
सलीलनिर्धूतकरारविन्दसीत्कारसंधुक्षितमन्मथायाः।  
जग्राह बिम्बाधरमूढगाढरागं रमण्या हृदयं च कान्तः ॥ 27.20 ॥  
प्रत्यूहितेक्षणसुखानुभवोत्सुकत्व-  
कल्लोलितान्तरिततारकमक्षि वध्वाः।  
ताम्बूलपङ्करसरञ्जितकोटिभाग-  
रेखीभवद्धटितपक्ष्म चुचुम्ब कान्तः ॥ 27.21 ॥  
यस्योचितं भवति यत्तदवाच्यमेव  
तस्यानतिक्रम इह क्रियते वलिदग्धैः।  
येनौष्ठपल्लवमखण्‍डयदायताक्ष्याः  
प्रेयांश्चुचुम्ब नयनं च तरतोत्सवेषु ॥ 27.22 ॥  
कुसुमशरकरावलम्बरूपः सुरतपदेऽनुपदेशशिक्षितोऽपि।  
अनवसितविकासविभ्रमश्रीस्तरलदृशां रसभावसंकरोऽभुत् ॥ 27.23 ॥  
उपोढरागे नयनारविन्दं विचुम्बति प्रेयसि कम्बुकण्ठ्याः।  
बिम्बाधरः श्वासकृताभिदातस्तन्मत्सरेणेव मुहुश्चकम्पे ॥ 27.24 ॥  
सीत्कारहकान्तमलमराथवचो विदग्ध-  
हावानुबन्धि मणितं ललिता विलासाः।  
इत्यङ्गसंघ्रहमनोहरतापि येन  
पुष्पायुधः कथमहो स भवेदनङ्गः ॥ 27.25 ॥  
व्यक्तं न कार्यिकतया चिरकालगुप्ति-  
संवर्धितेऽपि भवति क्वच न व्यपेक्षा।  
आविर्भवद्रतरसाञ्चितविभ्रमाभिः  
स्त्रीभिर्यदासु विजहे सहजापि लज्जा ॥ 27.26 ॥  
यदधरगतमादधाति तृष्णां दिशति च यश्चषकोत्पलस्य निद्राम्।  
किमपि तदमृतं स कोऽपि चन्द्रो वदनमयः श्रियमाततान तन्व्याः ॥ 27.27 ॥  
निःश्वासवातैरधरस्य तन्व्याः पीतो रसस्त्वद्विरहेऽधुना त्वम्।  
किं पास्यसीति क्वणितैर्युवानमुत्तंसलग्नोऽभ्यधितेव भृङ्गः ॥ 27.28 ॥  
आलिङ्गति प्रियतमे विनिमग्नहार-  
मुक्तापदाह्कितपयोधरपीठगाढम्।  
आच्छादितावयवमुच्छ्वसितं विवेद  
रोमाञ्चकञ्चकमपि व्यवधिं वरोरूः ॥ 27.29 ॥  
लज्जावसात्पिदधती दयितव्यपास्त-  
चीनांशुकं कुचयुगं करपङ्कजाभ्याम्।  
बिम्बागतं सपदि तत्र रसेन कान्त-  
मन्तः प्रवेशयितुमैच्छदिवाञ्चितभ्रूः ॥ 27.30 ॥  
मिथुनरतपरस्पप्रहारैर्ललितदलं मकरन्दवृष्टिमौज्झीत्।  
सरसबकुलप्रष्पदाम शीधुस्रुतिमिव मुग्धवधूमुखान्निपीताम् ॥ 27.31 ॥  
उत्तानितस्यावटुजग्रहेम परिस्फुरन्मानवतीमुखेन्दोः।  
प्रियेण बिम्बाधरपानसङ्गान्निपीत आसीदिव कोपरागः ॥ 27.32 ॥  
उद्धामरागरभसाभिमतावरुग्ण-  
बन्धा शनैर्निधुवने पतिताधिसय्यम्।  
शीभां बभार सुदृशो मकरावचूल-  
पर्यङ्कपट्टरचना कलधौतकाञ्ची ॥ 27.33 ॥  
पर्यासितो निधुवेन कलकण्ठवर्ति  
शुश्रुषमाण इव कूजितमव्यवस्थम्।  
तूष्णीं बभूव शयने रमणीजनस्य  
काञ्चीगुणः क्वणितरेचितरत्नघण्टः ॥ 27.34 ॥  
किमपि कलमुदाहरन्नतभ्रूर्निधुवनकेलिषु यन्निषेधवाक्यम्।  
कमितुरगमयद्विधिं तदस्याः प्रभवति वस्तुषु वाम एव कामः ॥ 27.35 ॥  
अशिक्षितं प्रातिभतामवाप सुशीलितं विस्मृतरूपमासीत्।  
रतेऽधिरोहत्यमराङ्गनानां न वाम(किं नाम) कामानुगुणं न जज्ञे ॥ 27.36 ॥  
संरम्भभाजि दयितेऽधरचुम्बनाय  
मानात्सहुंकृति मुखं परिवर्तयन्त्याः।  
प्टष्टगतोपरि कुचस्य बभौ तरुण्या  
वेणीलता मधुपपङ्क्तिरिवाम्बुजस्य ॥ 27.37 ॥  
चुम्बत्युपोढरसविभ्रममाननेन्दु-  
मुत्तानितं हठकचग्रहणेन कान्ते।  
उत्सार्यमाण इव निःश्वसितानिलेन  
मानः क्षणान्निरगमद्धृदयात्पुरंध्रेः ॥ 27.38 ॥

शयनमनुगतं विलूनहारच्युतनवमौक्तिकमण्डलैस्तरुण्याः।  
मदनशिखिविलीनगण्डभित्तिप्रतिमितचन्द्रसुधाकणैरिवासीत् ॥ 27.39 ॥  
स्पर्शोत्सवेनाहितगाढरागा बभार काचिद्बहिरेव कम्पम्।  
निःस्पन्दतामाप पूनः स्तितान्तः प्रेमामृतार्द्रे हृदि वल्लभस्य ॥ 27.40 ॥  
आलिङ्गिता सरभसं दयितेन प्टष्ठ-  
विन्यस्तसान्द्रनशपङ्क्तिपदा तदानीम्।  
गाढीचकार तदुरःस्थलसंनिवेश-  
चक्रीभवत्कुययुगा परिरम्भमेका ॥ 27.41 ॥  
आघूर्णनाकुलिततारकलोचनायाः  
कम्पाकुलोत्पुलकपीनतनोः प्रियस्य।  
आलिङ्गनं मधुमदः शिथिलीचकार  
गाढं पुनर्मृगदृशो विदधावनङ्गः ॥ 27.42 ॥  
गलितसरसकुङ्कुमाङ्गरागाः श्रमजलशीकरबिन्दवस्तरुण्याः।  
हृदयनिहितगाढरागरक्ता इव रतविभ्रमनिर्गता विरेजुः ॥ 27.43 ॥  
प्रेयोनखार्द्रक्षतिबिर्नताङ्ग्याः परिस्फुरत्काञ्चनकाषगौरी।  
व्यराजतोद्भिन्नमनोज्ञरागबीजाङ्कुरौघेव शरीरयष्टिः ॥ 27.44 ॥  
लीलावती शकलितागुरुपङ्कपत्त्र-  
भङ्गप्रसाधनकरालनखक्षताङ्काम्।  
गण्डस्थलीं स्थगितरत्नवतंसकान्ति  
लावण्यसंभृतिभरस्पुटिकामिवोहे ॥ 27.45 ॥  
प्रेयोनखक्षतपदानि कपोलभित्ति-  
भागेषु ताम्रकुटिलानि नितम्बिनीनाम्।  
भान्ति स्म बिभ्रति हरेक्षणवह्निहेति-  
संधुक्ष्यमाणवदनेन्दु....(मदनाशुग) पक्ष्मलक्ष्मीम् ॥ 27.46 ॥  
प्रियतमपरिचुम्बनेन भीरोः स्फुटमधरोऽपि सजीवतामवापत्।  
अविरतरतविभ्रमाभिलाषात्कथमपि संस्फुरणोऽन्यथा भवेत्सः ॥ 27.47 ॥  
विभ्राणया सरलतां करणप्रपञ्च-  
नानाविकल्पकृतिनो वदनेन यूनः।  
संसर्गमाप्य मधूरं चकणे रतेषु  
वामभ्रुवा मकरकेतनवंशनाड्या ॥ 27.48 ॥  
आकृष्य चुम्बनविकल्पपटीयसोऽपि  
बिम्बाधरं कमितुरोष्ठदलान्तरालात्।  
चातुर्यचारुसदनं वदनं चुचुम्ब  
काप्यात्मनः कुशलतां किल दर्शयन्ती ॥ 27.49 ॥  
अधररुचकदानधूतहस्ताच्च्युतमवहद्वलयं पुरः पुरंध्रेः।  
वदनविजितकान्तिदुःखभिन्नसिथितिहृदयं स्फुटदिन्दुबिम्बशोभाम् ॥ 27.50 ॥  
कण्ठेऽभवलद्वल्लभबाहुपाशनिपीडनं जीवितलाभहेतुः।  
विखण्डनं चाधरपल्लवस्य कचग्रहश्चोत्सवं एव तासाम् ॥ 27.51 ॥  
किं कर्णकेशमृदुबाहुमयेन तस्य  
पाशत्रयेण सुदृशामिह मीनकेतोः।  
एकोऽपि संयमयितुं प्रतिबद्धशक्ति-  
रस्याभवत्क्वचन रागवतो न पुंसः ॥ 27.52 ॥  
उत्फुल्लवेल्लहलहारिविदग्धहाव-  
संमूर्छिताञ्चितमनोहरभावहृद्यां॥  
चारुभ्रुवां निधुवनावसरे प्रसस्रु-  
रक्षुण्णरागरभसोल्लसिता विलासाः ॥ 27.53 ॥  
कुचकलशतटेषु कामिनीनां दयितनखक्षतराजयो विरेजुः।  
रतरभसविलूनकण्ठमालाच्युतकुटिलारुणकेसराभिरामाः ॥ 27.54 ॥  
आविष्कृतानर्गलरागसंपदमन्दनिःश्वासतरङ्ग्यमाणम्।  
समर्पयन्त्याधरपल्लवाग्रमग्राहि तन्व्या हृदयं प्रियस्य ॥ 27.55 ॥  
आबद्धरागसुरतश्रमवारिबिन्दु-  
निर्धौतशेषरुचिरागुरुपत्त्रलेखाम्।  
सुभ्रूर्विलग्नमदनास्त्रकृशानुदाह-  
कालीकृतामिव बभार कपोलपालीम् ॥ 27.56 ॥  
ऐक्षन्त धर्मसलिलप्लवलङ्ग्यमान-  
कालगुरुप्रकरपत्त्रलता युवानः।  
स्वच्छाः कपोलसरसीरवरीर्णपुष्प-  
कोदण्डकेतुमकरा इव कामिनीनाम् ॥ 27.57 ॥  
श्रियमदधत पीवरैः स्तनाग्रैः सरसनखक्षतराजिभिस्तरुण्यः।  
अलिविघटितपत्त्रसंधिबन्धैर्धृतमुकुलैर्नलिनैरिवाम्बुजिन्यः ॥ 27.58 ॥  
जिह्मारुणाः पक्ष्मललोचनानां बभुर्नखाग्रक्षतयः स्तनेषु।  
प्रसूनबाणासनरत्नवीणातन्त्रीकलाविभ्रममाक्षिपन्त्यः ॥ 27.59 ॥  
भाति स्म निर्दयरतिश्रमवारिबिन्दु-  
वृन्दावकीर्णपरिपाणडुरगण्डभागम्।  
लावण्यसिन्धुसलिलोत्थितलक्ष्यमाण-  
विस्तारिबुद्बुदमिवाननमङ्गनायाः ॥ 27.60 ॥  
वामभ्रुवो निधुवनक्लमघर्मवारि-  
बिन्दूत्करव्यतिकरोच्छलिता विरेजे।  
गम्भीरनाभिसरसी स्मरकेतुयष्टि-  
कोटिप्रतिष्ठझषमन्दिरसुन्दरश्रीः ॥ 27.61 ॥  
अनलमिव विसोढुमङ्गनायास्तनुपदविच्युतिदुः खमङ्गरागः।  
अकृत कुचतटे रतिश्रमाम्भःफ्लवगालितो नखराजिषु प्रवेशम् ॥ 27.62 ॥  
निर्भिद्य देहं स्मरमार्गणेषु मनः प्रविष्टे, रताभियोगे।  
तद्रन्ध्रमार्गैरिव कामिनीनां स्तना विरेजुः करजक्षतौघैः ॥ 27.63 ॥  
अभ्युच्छ्वसत्पुलकपूरभरातिभार-  
गुर्वीं विसोढुमसहेव तनुं मुमोच।  
आविर्भवद्रतिरसाशिथिलप्रयत्नं  
लीलालसा दयितवक्षसि संहतोरूः ॥ 27.64 ॥  
स्पष्टोत्तरं रसमनोज्ञविसेषवृत्ति  
शिक्षाप्रपञ्चरहितं किमपि स्ववेद्यम्।  
चारुभ्रुवः प्रतिबभौ सुरते तदासु  
पुष्पायुधस्य हृदयं यदखण्डमासीत् ॥ 27.65 ॥  
श्रवणशिखरविच्युतं तरुण्याः शशिधवलं नवकेतकीपलाशम्।  
अभृत मकरकेतुकेतुदण्डस्खलितविमुग्धझषावचूललीलाम् ॥ 27.66 ॥  
विलूनहारोज्ज्वलशेखरश्रीरुपोढरागश्रमवारिबिन्धुः।  
रतावमर्दः सुरसुन्दरीणामाक्षिप्तकोपानुकृतिर्जजृम्भे ॥ 27.67 ॥  
लावण्यकान्तिममलां मृगनाभिपङ्क-  
पत्त्रावली विलिखिताच्छकपोलभितौ।  
श्मामीकरोति किमितीव दधाव घर्म-  
वारिच्छटा दयितभावनजा तरुण्याः ॥ 27.68 ॥  
गम्भीरनाभिसरसी सुदृशोऽङ्गराग-  
पिङ्गैरपूर्यत रतिश्रमवारिलेशैः।  
आलक्ष्यचूचुकषडङ्घ्रिकुचारविन्द-  
विष्यन्तिसान्द्रमकरन्दरसायमानैः ॥ 27.69 ॥  
दयितनखविलेखनं वधूनां विशदमयूरपदं शशप्लुताङ्कम्।  
अभृत मदनकाननस्य लक्ष्मीं स्तनशि...........॥ 27.70 ॥  
कचग्रहोत्तानितवक्त्रपङ्कजे चुचुम्बि\[षौ\]प्रेयसि.....।  
ननर्त तोषा\[दिव\]......विभ्रमस्फुटीभवत्स्पन्दनसुन्दरोऽधरः ॥ 27.71 ॥  
धौताङ्गराग .......श्रमवारिलेशाः  
पौष्पे निपेतुषि हृदि स्मरमार्गणौघे।  
तद्रन्ध्रमार्गविगलन्मकरन्दबिन्दु-  
वृन्दश्रियो मृगदृशं सुरते निरीयुः ॥ 27.72 ॥  
यैरध्यगामि नितरां प्रथमे समाप्ति-  
रारब्द एव नवकोमलरागवेशे।  
ते विभ्रमाः सपदि पप्रथिरे रतेऽत्र  
संधुक्षितस्मरसरसाः सुदृशो द्वितीये ॥ 27.73 ॥  
समदमदनसाध्वसत्रपास्ताः किमपि रसान्तरमन्तराविशन्त्यः।  
चिरमपदृतचेतसोऽपि चित्रं दयिततमानुपचेरुरञ्चिताक्ष्यः ॥ 27.74 ॥  
सुकानुबन्धाद्विनिमीलिते मुहुः प्रियाननालोकनकातेर मुहुः।  
अवापतुर्मन्थरतां विलोचने निमीलनोन्मीलनविभ्रमैस्तनोः ॥ 27.75 ॥  
बिभ्राणया श्रुतिमनोरमतामभीक्ष्णं  
प्रेयानसेचनकदर्शनया तदानीम्।  
आक्षिप्तरागिहृदयो हरिणीदृशाथ  
रत्युत्सवे मदनमञ्चुकथा गिरासीत्(?) ॥ 27.76 ॥  
आपात एव यदभूत्सुखमात्मवर्ति  
तेनातुरत्वमितरत्र विवर्धमानम्।  
संधुक्षितान्यसुरतं कमितुर्बभूव  
चित्रपपञ्चचतुरत्वमहो स्मरस्य ॥ 27.77 ॥  
भवतु च परिवृत्त्य नाम तन्व्याः स्थितमधिशय्यमलीकमानखेदात्।  
हृदयमभिमतेऽनुरागवृत्तेरभिमुखमेव पुनर्बभूव तस्याः ॥ 27.78 ॥  
प्रियेण हन्तुं दयितां गलन्मधुच्छटाकणं केसरदाम पातितम्।  
नपुंसकत्वेऽपि सघर्मशीकरं तदङ्गसंस्पर्शसुकादिवाभवत्॥ 27.79 ॥  
तत्कालसंभृतरसादिशयानि दूर-  
मव्याहतप्रसरतां सुदृशां दधद्भिः।  
चन्द्रः करैरभिमुखत्वमुपानिनाय  
पुष्पायुधस्तु हृदयान्यभिनत्पृषत्कैः ॥ 27.80 ॥  
तस्यातिविस्मयविधायि विचेष्टितं त-  
दुत्थाय चञ्चलतरान्मनसोऽप्यनङ्गः।  
स्थैर्यं दधत्सुनिशितैरिषुभिर्भिनत्ति  
पौष्पैरपि स्म हृदयानि यदाशु यूनाम् ॥ 27.81 ॥  
अधरभुवि नितम्बिनीजनस्य प्रियतमचुम्बनदंशबिन्दुमालाः।  
दधुरभिनवतोपलक्ष्यताम्रच्छविसुभगाः स्मररागवीजशोभाम् ॥ 27.82 ॥  
उपेयुषीणामुपदेशशून्यतां रतेऽधिरोहत्यधिकं नतभ्रुवाम्।  
असुत तासां प्रतिभैव तं गुणं न येन यूनां हृदयानि नाहरत् ॥ 27.83 ॥  
प्रेङ्खोलतातरलिता..............  
............................।  
............................  
............................. ॥ 27.84 ॥  
भाति स्म पक्ष्मशिखरस्खलितद्विरेफ-  
कल्माषिता रतिगृहोदरकुट्टिमोर्वी।  
त्कालबद्धरभसस्मरकृष्यमाण-  
कोदणअडदण्कडगलितैरिव रत्नपुष्पैः ॥ 27.85 ॥  
अविरलकुसुमोपकारलीनं भ्रुमरकुलं रतिवेश्मनि व्यराजत्।  
स्मरशरहतिजर्जरीकृतं सत्कवचमिवोज्झितमायसं भटीभिः ॥ 27.86 ॥  
............................।  
............................. ॥ 27.87 ॥  
मध्यस्य तानवभृतो घटते तवाति-  
दीर्घाङ्गुलीतुलनमकस्तु नितम्बभित्तेः।  
इत्यभ्यधायि रणितैरिव वल्लभस्य  
पाणिः पुरंध्रिरशनामणिकिङ्किणीभिः ॥ 27.88 ॥  
कौतूहलाविरतहारिरसौपगूढ-  
कल्लोलितस्मरविकल्परतप्रपञ्चा।  
हीमनथरत्वमपहाय वियातिमान-  
मासेदुषी सुतनुरन्यमयीव जज्ञे ॥ 27.89 ॥  
शयनगतविनिद्रकान्तलीलाचिरपरिहापितसप्रपञ्चरागम्।  
अभृत सुभगरूपतां निशायाः सपदि मुखादिपि पश्चिमार्धमासाम् ॥ 27.90 ॥  
उदीरयन्ती किमपि स्खलत्पदं तदाभियुक्ता दयितेन कामिनी।  
अशिक्षितालम्बितपाटवा नु किं सुखिक्षितं नु प्रकटत्वमानयत् ॥ 27.91 ॥  
स्वच्छं बभार विपरीतरतश्रमाम्बु  
निर्धौतशेषरुचिरागुरुपत्त्रलेखम्।  
दोलायमानमणिकुण्कडलकोटिकाष-  
लीलाकिणाङ्कितमिव प्रमदाकपोलम् ॥ 27.92 ॥  
तन्व्याः प्रवृत्तपुरुषायितविभ्रमाया  
घृष्टं रणत्युपरमे (रि मे) कथमत्र काञ्ची।  
इत्यभादिव मनोहरशिञ्जितेन  
पर्याकुलं रतिषु नूपुरपारिहार्यम् ॥ 27.93 ॥  
अभृत वदनमूढकान्तिसंपत्सुरतविपर्ययविभ्रमे तरुण्याः।  
स्फुटकवलनरागराहुशङ्गानिपतदधोमुखचन्द्रबिम्बशोभाम् ॥ 27.94 ॥  
विपरीतरताभियोगलग्नां स्त्रियमालेक्य विलज्जितेव दूरम्।  
श्रमशीकरबिन्दुधाव्यमाना विजहौ पत्त्रलता कपोलभित्तिम् ॥ 27.95 ॥  
अन्यात्मनश्चरणभूषणशिञ्चितेन  
प्रत्याहृता चरणयोर्नवयावकश्रीः।  
रागेण पीडनभूवा हरिणेक्षणाया  
धौरापि घर्मसलिलैः शयते तदानीम् ॥ 27.96 ॥  
स्मररभसपरीतकान्तदन्तक्षतिपरिजातभियेव बिम्बतेन।  
प्रयुरमदविपाटला तरुण्याः सपदि जहे शशिना कपोलभित्तिः ॥ 27.97 ॥  
संपादिताभिनवविभ्रममण्डनानि  
प्रेयोनखक्षतपदानि तनुस्तरुण्याः।  
मुक्ताफलार्घकुसुमैरिव निष्पतद्भि-  
रानर्च घर्मजलशीकरबिन्दुवृन्दैः ॥ 27.98 ॥  
अग्राहि रागिहृदयं दयितसाय येन  
यच्चान्यवस्तुनिरपेक्षतया मनोज्ञम्।  
चारुब्रुवः किमपि तत्सुरतेषु वाम्य-  
मक्षुण्णमेव रमणीयमथाविरासीत् ॥ 27.99 ॥  
चिक्षेप दृष्टिरभितः सुतनोरपाङ्ग-  
पर्यस्ततारकमयूखजलच्छटालीः।  
प्रत्यग्रकान्तदशनक्षतगाढपीडा-  
निर्वापणार्थमिव कोमलगण्डभित्तेः ॥ 27.100 ॥  
निहितनखपदं कुचाग्रभागे करकमलेन विकम्पिना नतभ्रूः।  
प्रियकरमभिनाभि कापि कोपात्किल कलकोमलकूजिता निरासे ॥ 27.101 ॥  
वामभ्रुवः शयनपट्टविवर्तनेन  
कान्तस्य चित्तमृगन्धनवागुरासीत्।  
विस्तारिमूलशिथिलाश्रितदैर्घ्यलेश-  
पर्यन्तभागविषमोच्छ्वसिताथ वेणी ॥ 27.102 ॥  
पर्यङ्गपट्टमलनात्सविशेषमाप  
दैर्घ्यं यदुत्पलदृशो लुलितः शिखण्डः  
तस्यामुना फलमवापि तनोर्नितम्ब-  
बिम्बाग्रचुम्बनसुखर्पितमद्वितीयम् ॥ 27.103 ॥  
स्वस्थानादचलदपि क्षणेन तत्तद्विस्रम्भातिशयमनेज्ञमाचरद्भिः।  
यत्तासां हृदयमगृह्यतानुरागि प्रेयोभिस्तदभवदद्भुतं तदानीम् ॥ 27.104 ॥  
निद्रां विहाय शनकैः कपरिपीतशीत-  
वातायनस्थचषकाश्रयशीधुशेषा।  
मत्ताधिकं श्रमजलप्लुतदेहयष्टि-  
रच्छिन्ननीरसरताभिरतोतत्सवासीत् ॥ 27.105 ॥  
सुव्यक्तमापदमरत्वमसौ पुरंध्रि-  
बिम्बाधरास्पदसुधारसपानसङ्गात्।  
गढीभवन्निधुवनोत्सवसंमदेन  
येनानिमेषयनत्वमवापि यूना ॥ 27.106 ॥  
दधत्कान्तिं नासावनुभवति किं खण्डनदशां  
निपीतः सन्रागं प्रकटयति नो वा किमधिकम्।  
किमानन्दस्यैको न भवतितरां हेतुरतनोः  
सुधासुतिश्चन्द्रः किमधरदलं नोत्पलदृशाम् ॥ 27.107 ॥  
तत्खण्डनार्दितपुरंध्रिविधूतहारि  
हस्तप्रकोष्ठगलितो नवरत्नकम्बुः।  
कंदर्पलासकतिरस्करिणीविशीर्ण-  
माणिक्यबन्धकटकस्य बभार शोभाम् ॥ 27.108 ॥  
रोमाञ्टचकण्टकितकम्पिकपोलभित्ति-  
रन्योन्यसंवलिततारकलोचनश्रीः।  
रागावसान्लुलिता मिथुनस्य दृष्टि-  
रन्यैव निस्तिमितकालकलाविरासीत् ॥ 27.109 ॥  
निबिडज्घनरोहकाण्डयुग्मा तरलविवर्तिततारकेक्षणश्रीः।  
दृढतरपरिरम्भविभ्रमासीत्कमलदृशां सुरतावसान्लीला ॥ 27.110 ॥  
लावण्यकान्तिविसरामृतधाव्यमान-  
रम्याङ्गदर्शनकुतूहलिना वितीर्णे।  
कान्तेन वाससि वधूः सुरतावसान-  
वैलक्ष्यहासदशनांशुपटं ततान् ॥ 27.111 ॥  
प्रेयः कराकलितपीननितम्बबिम्ब-  
वासा वधूः करतलस्थनितोरुमूला।  
हारेण चन्द्ररुचिमौक्तिकदन्तपङ्क्ति-  
निर्यत्प्रभाविशदशोभमहस्यतेव ॥ 27.112 ॥  
लीलाविलासकिलकिञ्चितहावहारि-  
हेलाभिरामसुकुमारमदप्रगल्भाः।  
रागादपर्यवसितेच्छमिति प्रियांस्तां-  
श्छन्दानुवृत्तिनिपुणं रमयां बभूवुः ॥ 27.113 ॥  
रत्युत्सवे शिथिलितारभसेन पूर्व-  
मुत्सारितानुचितधार्ष्ट्यपरिग्रहत्वात्।  
लज्जा तदन्तकृतसंभ्रमविभ्रमश्री-  
राविर्बभूव सुदृशां विनयाग्रदूती ॥ 27.114 ॥  
चेतोहरा विदधती वपुषः प्रयत्न-  
शैथिल्यमाशु विहितस्मृतिविप्रमोषा।  
किं मत्तता किमथवा सुदृशां व्यधत्त  
निद्रा विजिह्मितविघूर्णितलोचनत्वम् ॥ 27.115 ॥  
इति मिथुनसहस्रे रत्नपर्यङ्कभाजि  
क्लमपरिगतनिद्रे सा निशा पर्यणंसीत्।  
मुहुरुपशमवेलामारुतश्वासवातैः  
शशिनिपतनकालग्लानिमावेदयन्ती ॥ 27.116 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये संभोगवर्णनो नाम सप्तविंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.



**हरविजयम्।**


***अष्टाविंसः सर्गः।***





अथ तपनभयान्निशाङ्गनायाः शशधरमण्डलदर्पणेऽस्तसानौ।  
उषसि निपतिते नवोडुपङ्क्तित्सरुमणिसृङ्खलयान्यतो विशश्रे ॥ 28.1 ॥  
अभिमतजनभाविविप्रयोगज्वलरविधुरा विदधे यदारवैः स्त्री।  
अकृत हृदयशून्यतानुरूपं तदवसितक्षणदाहतो मृदङ्गः ॥ 28.2 ॥  
दयिततमभुजोपधानलीलासुखविनिषण्णतनुर्निसर्गमुग्धा।  
न खलु किल विभावरी गतेति क्षणविनिमिलितदृष्टिरेव तस्थौ ॥ 28.3 ॥  
सपदि विगलितप्रबेन्दुवक्त्रा शिथिलगतिः स्मरसङ्गिनां त्रियामा।  
तनुतिमिरनिरुद्धतारकश्रीयथ रतये न बभूव यातयामा ॥ 28.4 ॥  
अलमतिवलनेन देहयष्टेः सुतनु तनुस्तव भङ्गमेति मध्यः।  
इति कलरणिने कम्बुपङ्क्तिः सदृशमिवाभिदधे विजृम्भमाणाम् ॥ 28.5 ॥  
दृढतरपरिरम्भविभ्रमेण प्रियहृदये हृदयं तदा नतभ्रूः।  
द्रुततरमिव भ्राविविप्रयोगक्षतधृति संगमयांचकार काचित् ॥ 28.6 ॥  
बभुरतनुदृशां तथा न पूर्वं सतिलकपत्त्रलताःक कपोलभागाः।  
प्रतियुवतिविरूक्षकाक्षिदृष्टाः प्रियदशानाङ्कभृतो यथा प्रभाते ॥ 28.7 ॥  
उदयगिरितटे तिरोहितस्य स्फुटमिव मातुमशेषमण्डमूर्ध्वम्।  
विरलिततमसः कराः शितांशोर्द्रुतमुदहासत हासितारविन्दाः ॥ 28.8 ॥  
अधिगगनतलं परिस्फुरन्ती कपिशिककौशिकदिङ्भुखा बभासे।  
दिनकररथबन्धतान्तबोगिश्वसितकृशानुशिखावलीव संध्या ॥ 28.9 ॥  
उदयशिखरिशृङ्गमुष्णरश्मिः प्रचुरतरा विधुतापदस्तदानीम्।  
सरभसमभजन्निशावसाने सपदि दिशस्तदबीषवश्च दीर्घाः ॥ 28.10 ॥  
दधति दृढतमं तमांसि मांसीमलनमलीमसभांसि मांसलत्वम्।  
उषसि चकरिरे विभाकरस्य प्रलयविभावसुभासुरैः कराग्रैः ॥ 28.11 ॥  
प्रतिककुभमधोगलन्ति संध्याकपिशितभांसि कुलानि तारकाणाम्।  
विदधति भुवनारविन्दकोषच्युतमधुशीकरबिन्दुवृन्दलीलाम् ॥ 28.12 ॥  
दिवसगजपतेर्मृगङ्कलेखाधवलमृणालसकनाथपुष्करस्य।  
श्रियमभिमुखमाप चीनपिष्टप्रकरकरालरजश्छटेव संध्या ॥ 28.13 ॥  
गगनमकुरुत परभाभिरुद्यन्नवशवलन्नयनाभिरुष्णरश्मिः।  
उषसि ददृशिरे च कामिनीभिः सरसविवर्तितकंधरं युवानः ॥ 28.14 ॥  
प्रतितदिशमुडुरत्नराशयोऽथ स्तिमिततमोबिदुरत्विषः प्रणेशुः।  
दिनकरकिरणैः समुन्मिष्द्भिः सपदि कुवैकटिकैरिवानुविद्धाः ॥ 28.15 ॥  
स्फुरितबहुवसाध्यरागवह्नौ सतिमिरधूमशिखेऽम्बराम्बरीषे।  
उषसि विरलभृज्यमानलाजाश्रियमुडुसंहतयः क्षणं वितेनुः ॥ 28.16 ॥  
मदविगलितलज्जया युवत्या दयितहृताम्बरयास्मि न व्यपास्तः।  
इति पवनविधूर्णितः प्रभाते प्रमदवशादिव नृत्यति स्म दीपः ॥ 28.17 ॥  
स्फुरदमलरुचिः प्रभातवेला दिशि दिशि संदधती प्रबोधजृम्भाम् ।  
प्रसरदतनुसौरभाभिरामा श्रियममलामरविनदिनीव दध्रे ॥ 28.18 ॥  
दिशि दिशि मकरन्दपानलोमभाद्द्रुतमुपरि भ्रमरैः परिभ्रमद्भिः।  
प्यधिषत कुमुदानि भानवीयं करपरिमर्शमिवाभितो निरोद्धुम् ॥ 28.19 ॥  
अधिशिषयिषमाणमप्यधत्त भ्रमरकुलं नलिनीं तथैस्य दूरात्।  
क्षणसमयमलप्स्यतावकाशं तरणिरुचो न यशाशु तां विभेक्तुम् ॥ 28.20 ॥  
दलितकमलकुड्मलाभिरामस्फुटतरसौरभवासितो नभस्वान्।  
सलिलमभिसरन्सरोरुहिण्या हृदयमिवोत्कलिकाकुलं चकार ॥ 28.21 ॥  
व्यरुचदथ सरोजिनी मनोज्ञस्थितिचतुरभ्रमरा सहंसपक्षा।  
स्फुरितविशदशोभिनालपद्मा सततमसंयुतहस्तसंहतिश्रीः। 28.22 ॥  
तरणिकिरणदण्डघट्टनाभिर्विघटितसंतमसत्वचोऽम्बरस्य।  
स्फुरजरुणकरातपच्छलेन क्षतजमिव प्रतिबद्धमाविरासीत् ॥ 28.23 ॥  
ददुरुषसि विनिद्रपुण्डरीकप्रकरपरागपिशङ्गितान्तरिक्षाः।  
अविरतरतमर्दतान्तकान्ताकुचकरजक्षतिनिर्वृतिं समीराः ॥ 28.24 ॥  
दिनकरकरघातताडितं सद्रजनिजलाश्रुपरिप्लुतं तदानीम्।  
कुमुदनयनमाशु कैरविण्याः प्रबलरुजेव कृतव्यथं न्यमीलत् ॥ 28.25 ॥  
उदयति हरिदिभ्भुखारुणाम्भःसरसविशेषकबिन्दुमण्डलेऽर्के।  
स्तिमिततमतमालखण्डनौलैरमितमामभितैस्तमीतमोभिः ॥ 28.26 ॥  
क्रमविघटितशार्वरान्धकारस्फुटतरकूटविशङ्कटं तदानीम्।  
दिशिदिशि ददृशेऽम्बुराशिमध्यात्त्वरितमिवोत्तरदद्रिचक्रवालम् ॥ 28.27 ॥  
अनुकृतभुजगेन्द्रभोगशय्यासुखविनिषण्णमुरारिनाभिचक्रम्।  
श्रियमुषसि सरः सदर्पसर्पन्मधुकरकम्पितपुण्डरीकमापत् ॥ 28.28 ॥  
दिनकरकिरणप्रवालवल्लीवलयभृतः स्फुरितोडुपात्तशोभात्।  
भुवनपुलिनसीम्नि भासुरश्रीर्दिवसमणिः प्रससार कालसिन्धोः ॥ 28.29 ॥  
कुमुदमुषसि संकुचत्सखेदः कमलमहो विकसत्प्रहृष्टचेताः।  
उभयरसविसंस्थुलो रसायुर्मधुरमधुस्रुतिनिर्भरं लिलेह ॥ 28.30 ॥  
उदयगिरिशिखागावक्षभूमौ भुवनविलोकनकौतुकावसक्तम्।  
मुखमिव दिवसश्रियो विरेजे धृतनवकुङ्कुमलेपमर्कबिम्बम् ॥ 28.31 ॥  
अथ विशदहिमासशुरश्मिभिन्नस्फुटदलसंधिविमुक्तबद्धभृङ्गम्।  
उषसि कुमुदकाननायमानं कमलवनं बिभरां चकार लक्ष्मीम् ॥ 28.32 ॥  
मृदुमरुदवधूतपक्ष्मपालीभरविगलन्मकरन्दपङ्किलेषु।  
मधुमदविवशैः कुशेशयानां दलशिखरेषु शिलीमुखैश्चखञ्जे ॥ 28.33 ॥  
प्रविघटितदलाररि प्रभाते मुखरशिलीमुखमङ्खचक्रवालम्।  
न कमलपुटभेदनं न चक्रे दिवसकरः स्थितिधाम चारु लक्ष्म्याः ॥ 28.34 ॥  
स्फुटमधिगतसंभ्रमा भवन्त्यः शशिनि लिलम्बिषमाणधूम्रबिम्बे।  
उषसि मृदुसमीरघट्यमाना विशदमवेपिषताशु कैरविण्यः ॥ 28.35 ॥  
विकसितमवलोक्य पुण्डरीकं विरचितसंहति संमदेन तावत्।  
मधुरमधुपिपासया पतद्भिर्भ्रमरकुलैर्दुधुवे पतत्त्रपङ्क्तिः ॥ 28.36 ॥  
तदनिलरयकम्पिकेसराग्रस्खलितरजःस्थगितेक्षणा न यावत्।  
ददृशुरपि सदेशवर्ति तत्ते श्लथयति कातरतेप्सितार्थसिद्धिम् ॥ 28.37 ॥ (युग्मम्)  
कमलमुकुलपञ्जरोदरेषु प्रतिहतिरोषविधूतकेसराणाम्।  
प्रतिदिशमुदजृम्भत प्रणादो मधुकरकेसरिणां विनिद्रितानाम् ॥ 28.38 ॥  
क्षितितलशयनोत्थितस्य पङ्कप्लवमलिनं करटस्थलं करेणोः।  
मधुकरनिकरो जहावसाधुव्यतिकरतो नहि किंचिदस्ति सेव्यम् ॥ 28.39 ॥  
नवयवयवसानवाप्तिखेदात्खुरशिखरैः खुरधारणीर्लिखन्तः।  
जहुरथ परिवर्धकोपनीतं विकटकडङ्गरमाशु घासमश्वाः ॥ 28.40 ॥  
द्रुततरमवतीर्य वासयष्टेर्भुजगभुजः प्रतिमागतैः शिखण्डैः।  
विविघमणिमयीरिवाशु चक्रुर्नृपतिगृहाङ्गनरनत्नकुट्टिमोर्वीः ॥ 28.41 ॥  
अविरमदनुनासिकाभिरामस्फुटतरतारविरावकुञ्चिताङ्घिः।  
अविरति विरुराव ताम्रचूडः स्फुरितनतोन्नतकण्ठकंधराग्रः ॥ 28.42 ॥  
रविकरपरिमर्शबद्धनिद्रं तदुदरसंकटयन्त्रिता द्विरेफाः।  
विघटितदलसंपुटं तथैषुर्भरचलिता निजविग्रहप्रणोदैः ॥ 28.43 ॥  
कुमुदमपि यथा क्षणं विनिद्रं सपदि तदुत्प्लवनानुकूलमासीत्।  
ननु विवदि विषाददुर्गतानां किमिव हि दुस्तरमस्ति संहतानाम् ॥ 28.44 ॥ (युगलकम्)  
द्रुतमयमवमोचयत्यपास्य च्छदपटलोदरयन्त्रणां रविर्वः।  
इति कलरणितैरिवाम्बुजानामुपरि चरन्मधुपानुवाच भृङ्गः ॥ 28.45 ॥  
दलितसकलशार्वरान्धकारः कृतपरभागगुणं सरोरुहिण्याः।  
कमलमनयदुन्मुखत्वमर्कः स्फुटदलमण्डलसच्छ्रियाशु दीप्त्या ॥ 28.46 ॥  
दिशि दिशि विहगास्तनूः समन्तादनलसपक्षतयोपचीयमानाः।  
उषसि जिगमिषाकुलास्तदानीं दयितवियोगदशा वधूश्च देहुः ॥ 28.47 ॥  
क्षपिततरुणखञ्जरीटकणअठस्फुटकरबिन्दुमलीमसान्धकारः।  
श्रियमभृततरां सहस्ररस्मिस्त्रिभुवनमण्डलपुण्डरीकबिम्बः ॥ 28.48 ॥  
शशधरमणिसालभञ्जिकाभिर्भवनविटङ्कसटङ्कटङ्किताभिः।  
दिनकरकिरणाहताभिरिन्दौ विनिपतिते शुशुषे शुचेव सद्यः ॥ 28.49 ॥  
अकृत कुमुदिनीविकासमारादहततमस्कममीलितारविन्दम्।  
नभसि विगलितप्रभं हिमांशोः पयसि च बिम्बमभिन्नरूपमासीत् ॥ 28.50 ॥  
स्फुटदलमणिशुक्तिगर्भपीतस्फुरदरुणातपशीधुशीकरौघः।  
मदविवश इव प्रभातवातव्यतिकरतः कमलाकरश्चकम्पे ॥ 28.51 ॥  
त्वरितमधिसरोजिनि व्रजन्ती मधुपततिः कुमुदाकराच्चकाशे।  
दिवसकरभयात्पलायमाना तिमिरपरिप्लवधूसरेव रात्रिः ॥ 28.52 ॥  
विकटभुजगशृङ्कलावनद्धं सपदि रथप्लवमर्यमाधिरूढः।  
ग्रहमणिनिचयं जिघृक्षुराप स्फुट इव पोतवणिङ्नभःसमुद्रम् ॥ 28.53 ॥  
शुनिभिरधिशिश्रिये वनोर्वी स्फुटमदनानलदाहतापयोगाम्।  
स्थितिमुपदधती मनोरथैश्च त्रिदशवधूजनतोषसि व्रजन्ती ॥ 28.54 ॥  
उपगतपरत्र वासतेयीं द्रुतमपवाह्य पुनः प्रबातकाले।  
क्रुध इव रविमक्षमेक्षितुं द्यौरवनतमिन्दुमुखं चिरं बभार ॥ 28.55 ॥  
दिनकरमुदितं निरीक्ष्य चन्द्रः स्फुरिततदंशुशिकावमर्शभीताम्।  
स्फुटहरिणनिभेन रात्रिमङ्के दधदिव संभ्रमतोऽस्तशैलमभ्यैत् ॥ 28.56 ॥  
त्रिभुवनविपिने कठोरभास्वत्किरणकुठारनिपातलूनमूर्तेः।  
स्फुटमलमधुपो निशालतया रजनिकरस्तबकः क्रमेण मम्लौ ॥ 28.57 ॥  
दयिततमममुं विधूय तेजो दिनकर मा परिभूर्निशाकरं मे।  
इति विरचितकुड्भलाञ्जलिश्रीस्तमतिशुचेव कुमुद्वती ययाचे ॥ 28.58 ॥  
मधुकरपटलीं मधुस्पृहान्धामुपरि कुशेशयिनी परिभ्रमन्तीम्।  
अरचयुदुषसि प्रियस्य भानोः कुवलयवन्दनमालिकामिवारात् ॥ 28.59 ॥  
विशदमधुरसारणानुबन्धक्वणदलपिसंहतिवल्लिकीनिनादैः।  
जनितसुखमिव क्षपावसाने कुमुदवनं प्रतिपन्ननिद्रमासीत् ॥ 28.60 ॥  
सरीसजमुकुलस्य पार्श्वभूमेर्मधूकरपङ्क्तिरुपात्तमध्यभागा।  
हरितमणिसमुद्रकस्य कृष्णा श्रियमभृत प्रकटेव संधिराजिः ॥ 28.61 ॥  
अधिनिशमवनेरपूरयद्यान्कपिशितदिग्वलयं तमोऽवकाशान्।  
न तपनरुचिभिः पूपूरिरे ते बत मलिनस्य हि भूयसी विभूतिः ॥ 28.62 ॥  
क्षपितरजनिरागतोऽपरत्र प्रकटितराग न लज्जसे करैर्माम्।  
स्पृशसि यदधुना जहीहि कस्य त्वमित दिनात्ययखण्डनां स्मरन्ती ॥ 28.63 ॥  
विरलविषमपत्त्रसंस्थमब्जं चलदलि पल्लवहस्तचारु कृत्वा।  
भ्रमरीवरुतिभिर्जगाद सेर्ष्या तपनमितीव सरोजिनी सरोषम् ॥ 28.64 ॥ (युगलकम्)  
शरदिव दिवसावतारलीला सकलमकाशतया श्रियान्वितासौ।  
क्षततिमिरमला निनाय दूरं सरित इवाशु दिशः प्रसादलक्ष्मीम् ॥ 28.65 ॥  
प्रकृतिशुचितया परावमर्शं सपदि विसोढुमिवाक्षमाभिरारात्।  
स्पृशति दिनकरे करैः सरागं दिशि दिशि संकुचितं कुमुद्वतीभिः ॥ 28.66 ॥  
अरुणकिरणदण्डघट्यमानस्फुटतिमिरौघविषा निशाभुजंगी।  
ग्रहगणमणिमण्डिता तदानीं विगलितचन्द्रमरीचिञ्चुकासीत् ॥ 28.67 ॥  
दिवसविरतिखण्कडनापराधस्मृतिसरुषोऽम्भसि बिम्बितोऽम्बुजिन्याः।  
न्यपतदनुनिनीषयैव भास्चानरुणदलाङ्गुलिपादपद्ममूले ॥ 28.68 ॥  
निपतति शशिमण्डलं हहा किं नभसि न दृश्यत एव तारकौघः।  
कुमुदवनमितीव गर्भबद्धभ्रमररवैरथ पर्यदेवतारात् ॥ 28.69 ॥  
स्फुरदरुणशिखाभिरामयोच्चैरषसि विकासितपद्मयांशुमाली।  
त्रिदशपतिपुरेव संदिदिपे विसदमरीचितया श्रियोल्लसन्त्या ॥ 28.70 ॥  
द्रुतकनकरसच्छटाभिरामस्फुरदरुणांशुशिखावरुग्णमूलैः।  
प्रतिदिशमथ चस्खले तमोभिर्गगनजलाशय कासरायमाणैः । 28.71 ॥  
ग्रहमणिशबलं नभःसमुद्रं सपदि लिलङ्घयिषुर्निदाघरश्मिः।  
दिशि दिशि विचकार दैर्घ्यभाजः प्लवनरसादिव दूरमंशुबाहून् ॥ 28.72 ॥  
दिवसकरकराहतं तदानीमदशनपङ्क्ति कृतावभासहासम्।  
अमधुमदकृतामधत्त ताम्रत्विषमरविन्दमुखं कुशेशयिन्याः ॥ 28.73 ॥  
उषसि घनतरान्धकारपङ्कव्यतिकरमार्जननिर्मलं कराग्रैः।  
अकृत दिवसदर्पणं त्रिलोक्याः कसपदजि विलोकनयोग्यमंशुमाली ॥ 28.74 ॥  
कुमुदवनमलं व्ययोजि लक्ष्म्या मुदमजहादतिखेदवानुलूकः।  
प्रलयमुपजगाम् तारकौघः सपदि विधौ विधुरत्वमभ्युपेते ॥ 28.75 ॥  
स्फुरजरुणपलाशतालु बिभ्रन्नवघनसौरभतामुपोढनिद्रम्।  
कमलमुखमजृम्भताभिरामं स्फुटतरकेसरदन्तमम्बुजिन्याः ॥ 28.76 ॥  
गुरुकलहरतालसच्छ्रियोच्चैः कृतमकरन्दरसस्पृहा नलिन्या।  
दिशि दिशि गुरुनृत्तलीलयेव भ्रमरघटाकुलिता मिथस्तदासीत् ॥ 28.77 ॥  
मधुलिहि मकरन्दपानलोभाद्विकसितताम्रदलाग्रभागलग्ने।  
दिनकृति कमलेक्षणं नलिन्या रचितकटाक्षमिवोद्ववाह लक्ष्मीम् ॥ 28.78 ॥  
क्षयसमयसमीरणाभिघातक्षुभितमिवाथ महासमुद्रमध्यम्।  
अभवदुषसि जिह्मयमानकान्ति स्फुटतरलक्ष्ममलं मृगाङ्कबिम्बम् ॥ 28.79 ॥  
उदयशिखरिशृङ्गवेदिकायां नवरुधिरारुणकान्ति भानुबिम्बम्।  
अनुकृतदिवसप्रवेशलक्ष्मीप्रसवविशङ्कटगर्भशय्यमासीत् ॥ 28.80 ॥  
नवविनिहितचीनपिष्टचर्चाच्छुरितविशेषकबिन्दुभानुबिम्बम्।  
मुखमभृत तिरस्कृतेन्दुकान्ति स्फुरदरविन्दविलोचनं दिनश्रीः ॥ 28.81 ॥  
उषसि विगलितान्धकारपङ्कप्लवशबलं घनवर्त्म दूरमासीत्।  
मधुरतरणितापयोगतारं कमलवेन मधुपायिनां च पङ्क्तिः ॥ 28.82 ॥  
अविरलशिखिगर्भभानवीयस्फुरितमरीचिवितानधाव्यमानम्।  
दिनमभजत सर्वतोऽग्निशौचं वसनमिव क्रमशोऽतिनिर्मलत्वम् ॥ 28.83 ॥  
दिशि दिशि दिवसेश्वरस्य पाद्यस्थितिमिव पङ्कजिनी रसेन दित्सुः।  
नवकिसलयपाटलान्विरेजे कमलकराग्रपुटान्प्रसारयन्ती ॥ 28.84 ॥  
उदितवति दिवाकरेऽस्तशैलद्वलिरदपतिः कुमुदच्छटावदातैः।  
श्रियमतनुत भूरिभूतिचर्चाच्छुरित इवामृतदीधितेर्मयूखैः ॥ 28.85 ॥  
गुरुविरहशुचा कुशेशयिन्याश्चकित इव क्षणदाम्बुबाष्पबिन्दून्।  
विपुलदलवपिलोचनान्तरालादुषसि करैरहिमांशुरुन्ममार्ज ॥ 28.86 ॥  
श्रियमभृत दिवाकरः प्रभाते गज इव भिन्नकरालधातुरोधाः।  
स्फुरदरुणकराभिगाटभग्नप्रचूरतमालसदञ्चितातनुश्रीः ॥ 28.87 ॥  
दिशि दिशि जपतां नवार्करश्मिच्छुरणविपाटलदन्तमालमास्यम्।  
श्रियमनुचितगाढनागवल्लीदलकृतरागमिव व्रतेऽप्यवापत् ॥ 28.88 ॥  
उदयगिरिगते सहस्ररश्मौ नवकपिशा दिवसावतारलक्ष्मीः।  
स्फुरितसरसनालिकाभिरामस्थितिचषकानुचकार पानगोष्ठीम् ॥ 28.89 ॥  
प्रकटकुलिशकुन्तचक्रभास्वत्परवलभीहितमत्तवारणाङ्का।  
दिशि दिशि ददृशे निशान्तपङ्क्तिः समरविमर्दभुवं विडम्बयन्ती ॥ 28.90 ॥  
अमृदु ममृदुषा निशातमस्तद्व्यतिकरदोषमलीमसत्वमाप्ताः।  
स्पुरदरुणरुचा रुषेव दूरं दिवसकरेण निरासिरे दशाशाः ॥ 28.91 ॥  
उदयगिरिमथोदितो विवस्वान्विचकरिषुः किरणैर्निशान्धकारम्।  
स्फुरदरुणिमभिः करैरकरार्षिद्दवदहनैरिव रुद्धसर्वदिक्कम् ॥ 28.92 ॥  
ग्रहपटलमशेषमूषुषीभिर्दिनकरदीधितिभिः कृताभिघातम्।  
तिमिरमपतदन्तरिक्षमार्गात्कुवलयवृन्दमिवाभ्रनिर्झरिण्याः ॥ 28.93 ॥  
क्षितिधरतनयेव पूरिताशा प्रहतनिरर्गलदुन्दुभिप्रणादैः।  
श्रियमभृत निशावसानलीला नवमहारागमसंमदं वहन्ती ॥ 28.94 ॥  
विघटिततिमिरौघदिग्विभागप्रकटनभस्यभवन्निशावसाने।  
स्फुटदलनमनाश्च पद्मखण्डाः सपदि हिमेतरदीघितश्च तेषाम् ॥ 28.95 ॥  
दिशि दिशि निशि संभृतं कराग्रैस्तिमिरमनर्गलमर्यमाचखण्डम्।  
क्षणमपि सहते नहि प्रगल्भां क्वचिदहितस्य पुरः स्थितिं महस्वी ॥ 28.96 ॥  
स्फुरदविरलकेसरार्गलाङ्कप्रकटपलाशकवाटपद्मगेहाः।  
मधुपशबरसंनिवेशपल्ल्यो दिशि दिशि शिश्रियिरे श्रियं नलिन्यः ॥ 28.97 ॥  
दयितमतिरुषा विलोकयन्त्याः सरसविपक्षनखक्षताङ्किताङ्गम्।  
अभवदरुणिताक्ष्णि तत्र नूनं निवासति चित्तभुवः प्रतापवह्निः ॥ 28.98 ॥  
प्रमदगलिततारकांशुसारीकृतरुचिरोदरबाष्पबिन्दुभङ्ग्या।  
अभिसरति रसार्द्रतां विधित्सुर्द्रुतमपरापरनेत्रमण्डलीव ॥ 28.99 ॥  
विकसनरभसेन हृत्प्रवेशप्रसरमिवाभिमतस्य दातुमन्तः।  
अपसरतितरां रसातिभारस्फुटतरमन्धरितापि पक्ष्मपङ्क्तिः ॥ 28.100 ॥  
सरभसमपि तारकः कथंचिद्व्रजति न यावदपाङ्गवर्त्म दीर्घम्।  
सरति सपदि तत्प्रभा पुरस्ताच्चिरमपि तावदिवाक्षमा विसोढुम् ॥ 28.101 ॥  
इति दयितविलोकनाभिलाषस्फुरणपृथूभवदात्मनस्तरुण्याः।  
स्मरशरतरलाकृतेर्जजृम्भे नयनयुगस्य सरागविभ्रमा श्रीः ॥ 28.102॥ (चक्कलकम्)  
श्रुतिपथजुषि तारतूर्यनादे तरलदृशामलसं विकासलक्ष्मीम्।  
यदुकुलमिव नेत्रयुग्ममाप्नोदनवमकृष्णवलक्षताभिरामम् ॥ 28.103 ॥  
प्रमदभरभृतः कपोलभागात्कमलदृशोऽगुरुपङ्कपत्त्रभङ्गः।  
व्यगलदतनुबाष्पपातभिन्नो ननु मलिनस्य कुतश्चिरं व्यवस्था ॥ 28. 104 ॥  
प्रथममतनुरागसंपदं तां चरममनुज्झितपूर्वरूपशोभाम्।  
उषसि रुचमवाप्य साधुमैत्त्रीं न खलु तरां जहृषुर्न चक्रवाकाः ॥ 28.105 ॥  
धवलबिसलता रसेन कोकः प्रविकटचञ्चुपुटोद्धृताश्चखाद।  
क्रुध इव शशिनो वियोगहेतोरेगगनतलात्पतिताः कलाः कथंचित् ॥ 28.106 ॥  
रससि विकटचञ्चुकोटिलग्रां सरभसवृत्तिरुपेत्य चक्रवाक्याः।  
हृद इव विरहव्यथाशलाकां बिसकलिकां विचकर्ष चक्रवाकः ॥ 28.107 ॥  
चञ्च्वग्रशण्डितमुखाद्विचकर्ष सूत्र-  
जालं मृणालशकलात्क्षणदाप्रियस्य।  
रन्ध्रोदरेषु करचक्रमिव क्रुधेन्दोः ॥ 28.108 ॥  
विस्रस्तपत्त्रपुटकेसरकोटिदष्ट-  
पर्यन्तभागविकटोन्नतकर्णिकाग्राः।  
उच्छ्वासभग्नहरितच्छवयोऽर्करश्मि-  
जालैरजृम्भिशषत पङ्कजकोषदण्डाः ॥ 28.109 ॥  
दिक्पद्मिनीपरिसरास्फदताम्रपादः  
कुर्वन्विकासिषु रुचिं नलिनेषु हंसः।  
आपीवरोडुपतिबिम्बमृणालदण्ड-  
खण्कडाच्चकर्ष शनकैः करसूत्रजालम् ॥ 28.110 ॥  
आपातभीतिनमितोन्नमितार्धदेह-  
बद्धस्थिरक्रमविधूतपतत्त्रपङ्क्तिः।  
उच्चैः क्वणन्नवततार निवासयष्टि-  
कोटेः शिखी विधुरयन्विरहातुराः स्त्रीः ॥ 28.111 ॥  
अभ्युत्तिता शयनतसत्वरितं यियासुः  
संपीडितोच्छ्वसितनीविनितम्बबिम्बम्।  
संपश्यतोऽर्धविनिमीलितदृष्टि भर्तु-  
रङ्के ह्रिया किल पपात चकोरचक्षुः ॥ 28.112 ॥  
श्रोणीतटे न रशना करजक्षताङ्क-  
संजातगाढरुजि चारुदृशा बबन्धे।  
भूषा परा गुरुणि तत्पदपङ्क्तिरेव  
तस्मिंस्तु काञ्चनशिलाविकटे तदासीत् ॥ 28.113 ॥  
आकृष्य पाणिकमलेन च कर्णपाली-  
मेकेन वल्लभविलोकननिश्चलाक्षम्।  
तस्थौ पुरंध्रिरपरेण न लब्धसंधि-  
र्माणिक्यकुण्डलमिति प्रविघूर्णयन्ती ॥ 28.114 ॥  
द्वारि स्थिता विनिहितैककवाटपट्ट-  
रुद्धार्धविग्रहतया गिरिकन्यकाश्रीः।  
प्रेयांसमैक्षत वधूः स्तिमितैकतार-  
शारेण यान्तमपरा नतपक्ष्मणाक्ष्णा ॥ 28.115 ॥  
स्तनपरिसरभागे दूरमावर्तमानाः  
श्रिततनिमनि मध्ये किंचिदेव स्खलन्तः।  
ववुरतनुनितम्बाभोगरुद्धा वधूनां  
निधुवनरसखेदच्छेदिनः प्राङ्णवाताः ॥ 28.116 ॥  
विघटितदलमुद्राबन्धसौगन्धिकान्त-  
र्निबिडपुटकुटीरक्रोडकाराविमुक्तैः।  
उदयगतमनावीवारुवद्भिर्द्विरेफै-  
स्तरुणमरुणरत्नच्छायमुष्णांशुबिम्बम् ॥ 28.117 ॥  
प्रेङ्कत्पिङ्गार्कधामच्छुरणकपिशितश्च्योतदच्छिन्ननैश-  
स्थूलाम्भो बिन्दुवृन्दाहित मधुरमधुस्यन्दसंदेहमुग्धैः।  
संरम्भारव्धकोलाहलमुखरमुखैः पत्त्ररन्ध्रप्रवेश-  
प्राप्तानन्दैर्विजुर्मधुकरनिकरैः पूरिताः पद्मखण्डाः ॥ 28.118 ॥  
कुर्वाणा रत्नधीनां शशधरपतनोपप्लवेनेव तन्वीं  
तोयावस्थां क्रमेण प्रकटितककुभः संभृताम्भोजहासाः।  
तन्वन्तः खं खरांशोस्तरुणतरतमः स्तोमसंपिण्डितं स-  
त्प्रत्यग्रष्ठ्यूतलाक्षारसरुचिरुचो दूरमुस्राः प्रसस्रुः ॥ 28.119 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये प्रत्यूषवर्णनो नामाष्टाविंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्**


***एकोनत्रिशः सर्गः।***





इति स्फुरत्किसलयपाटलार्चिषि स्फुटोदये सवितरि सौखसायिकाः।  
अविस्खलत्सुललितबन्धया गिरा गरीयसां गुरुमुपतस्थुरीश्वरम् ॥ 29.1 ॥  
विमुच्यतां शयनतलं दिवाकरः करोत्करैर्विदलितविद्रुमारुणैः।  
करोत्यसावुदयमहीभृतः क्रमात्परिस्फुरन्स्फुटमिव मद्मरागताम् ॥ 29.2 ॥  
क्रमादिमास्तव भवनेषु भानुमत्प्रभाहतास्तदुपलसालभाञ्जिकाः।  
पृथून्मिषद्दहनकणोत्करच्छलात्तमश्छिदः सुवत इवार्यमार्भकान् ॥ 29.3 ॥  
अयं क्षंणाद्दयिततमेन भानुना समागमस्तव भवतीति शंसितम्।  
स्फुरत्पदस्तरलितमौषसानिलैः कुशेशयं नयनमिवाम्बुजश्रियः ॥ 29.4 ॥  
विवस्वतो विचकरुषः क्षपातमः स्फुटज्जपाकुसुमविपाटलास्त्विषः।  
विभान्त्यमूर्नभसि सुवर्णगैरिकच्छटा इवासितमणिपट्टकुट्टिमे ॥ 29.5 ॥  
श्रितोदये हततिमिरोत्करे जना ददुर्दृशो दिनकृति बद्धसंभ्रमाः।  
खवर्त्मनो मुमुचिषि शीतरोचिषि च्युतः पदान्न भवति गौरवास्पदम् ॥ 29.6 ॥  
ततस्तदीरुदयगतार्यमाश्मनामहस्करे करनिकरैः स्पृशत्यदः।  
पिशङ्गितं गगनतलं विभाव्यते तदुत्थया दहनरुचेव संध्यया ॥ 29.7 ॥  
दिनक्षियो मुखमरुणारुणप्रभापिशङ्गितस्फुटघनमेधराजिकम्।  
विराजति प्रतिनवकुङ्कुमच्छटाकृतत्विषं दधदिव पत्त्रमञ्जरीम् ॥ 29.8 ॥  
अपारयन्त्युपहतशीतदीघितिप्रभामिवाहिमकरधामसंपदम्।  
निमीलितातनुतरतारकाधुना विभावरी विशति महीध्रगह्वरम् ॥ 29.9 ॥  
निनाय यद्विरहविजृम्भणाकुलो विबावरीं कथमपि साभ्युपागता।  
विलोकिता दयिततमा तथा मुदं तनोति नो रजनिवियोगिपत्त्रिणः ॥ 29.10 ॥  
यथा शशी पिपतिषुरस्तपर्वते नवांशुमत्किरणविरुग्णचन्द्रिकः।  
करोत्यहो अपि निजसंपदः स्फुटं द्विषद्गता विपदधिकं सुखोदयम् ॥ 29.11 ॥ (युगलकम्)  
स्मरातुरप्रियतमपाणिजक्षतीर्निशागमे नवनिहिता मृगीदृशाम्।  
नयन्नसावधिकमनोज्ञरागतां नवातपो निपतति गण्डमण्डले ॥ 29.12 ॥  
विकासिभिर्दिशि दिशि गर्भनिर्भरस्रवन्मधुग्रहणाधियेव सत्वरम्।  
सरोरुहैर्दलपटलच्छलान्मिथः प्रसार्यतेऽरुणमणिशुक्तिमण्कडलम् ॥ 29.13 ॥  
तनोत्यसौ नवसुशकोटिदष्ट्या विभावरीजलकणमालया स्थली।  
रसायुषामुपरि भरेण घूर्णतां विपाण्डुरच्छविकुसुमोद्गमभ्रमम् ॥ 29.14 ॥  
घनैरिवातनुतरचन्द्रकच्छलस्फुटामरायुधशतसोभिभिर्दिशः।  
धुतैरमी विदधति पिच्छमण्डलैः शिखण्डिनो रजनिपयः परिप्लुताः ॥ 29.15 ॥  
अधिक्षपं धवलकपोलमण्डलस्फुटोदितप्रतिमतया मृगीदृशाम्।  
तदाहितामिव परिपाण्डुरश्रियं दधत्यमी तव भवनप्रदीपकाः ॥ 29.16 ॥  
उपेयुषीं कमलरजोवृतेक्षणो न वीक्षते रथचरणाह्वयः प्रियाम्।  
सुखं चिरादुपनतमप्यसंशयं व्रजत्यहो विधिहतकस्य दूरताम् ॥ 29.17 ॥  
विभावरीविरतिहतस्य दुन्दुभेः कृतव्यथं स्वनमवकर्ण्य कामिभिः।  
पुनस्तरां क्षणशयितैर्निमील्यते विलोचनं रतरसजागरारुणम् ॥ 29.18 ॥  
प्रभातजं विरहपरिप्लवं वधूरचिन्तयन्त्यनुनयमग्रहीन्नया।  
यियासते सुहृति न सा न दूयते कुतोऽथवा सुखमनुदर्कदर्सिनाम् ॥ 29.19 ॥  
न निष्ठता ननु रजनी विलम्ब्यतां तदागमे पुनरपि मा कृथाश्चिरम्।  
इति स्रवन्नयनजलं प्रियोदितं गतं प्रति श्लथयति कामिनो मनः ॥ 29.20 ॥  
निशीथिनीव्यपगमदुन्दुभिस्वनैर्विनिद्रतामपि सहसाब्युपागता।  
यियासुरप्यभिमतकण्ठगोचरं न कामिनी श्लथयति बाहुपञ्जरम् ॥ 29.21 ॥  
वियोगजां शुचमसहैर्व्यपोहितुं निकेतनैरुषसि निषिध्यतेऽधुना।  
अपावृतप्रकटकवाटसंपुटस्फुटारवैर्गमनमिवाञ्चितभ्रुवः ॥ 29.22 ॥  
अदः क्रमाद्विकचनितम्बकाननद्रुमान्तरक्षणघटितं दिवः पतत्।  
विराजति स्फुटविहगाण्डमण्डलश्रियं दधद्ग्रहकुलमस्तभूभृतः ॥ 29.23 ॥  
दिगङ्गनानवकलधौतमेखला नभस्तलोदधिवडवानलत्विषः।  
निशातमः क्षतधरवज्रकोटयो विभान्त्यमूश्तरणिरुचोऽरुणोद्गताः ॥ 29.24 ॥  
बिभर्त्यसौ पृथुतरमण्डलोरसा विभावरी दृढपरिरम्भविभ्रमैः।  
शशच्छलाच्छिशिरकरस्तदुन्नतस्तनासितागुरुनवपत्त्रमञ्जरीम् ॥ 29.25 ॥  
स्फुटोदयः पुनरपि बन्धविप्लवं पुरा तव व्यपनयति क्षपाकरः।  
प्रतीक्ष्यतां तदवधिरत्र मा कृथा मनागपि क्षपितगुरुश्रियं शुचम् ॥ 29.26 ॥  
हतप्रभे शशिनि गतेऽस्तगह्वरं विहाय तद्वपुरवतीर्णमम्बरात्।  
इति क्वणन्मधुपमिषेण लाञ्छनं कुमुद्वतीमिव खलु धीरयत्यदः ॥ 29.27 ॥ (युगलकम्)  
मधुस्पृहानिभृतनिलीनषट्पदं कुशेशयं हृदयमिवारविन्दिनी।  
बिभर्त्यसौ तपनवियोगसंज्वरज्वलच्छिखाशतशिखिदाहधूसरम् ॥ 29.28 ॥  
अचन्द्रिकामलयजपङ्कचर्चना अतारकागणमणिमेखलागुणाः।  
दिगङ्गनाः शशिविधुरा इवाधुना दधत्यमूर्लुलिततमःकचां श्रियम् ॥ 29.29 ॥  
शशित्विषं त्वरितमिवोदराश्रयां रिरक्षिषुर्दिनकररश्मिविप्लवात्।  
असावितः कृतनिबिरीससंपुटं कुमुद्वती रचयति पत्त्रमीलनम् ॥ 29.30 ॥  
पपौ तरां प्रियतमया समं मधु प्रतिक्षपं दलशयनेष्वशेत यः।  
रसायुषः शशीधर तस्य सांप्रतं समञ्जसं सह कुमुदेन बन्धनम् ॥ 29.31 ॥  
तथा स्वपन्मधुरसपानमत्तताविचेतनः सरसिजकुक्षिकोटरे।  
यथा क्रमादविदितबन्धनव्यथः शिलीमुखः स्फुटमधुना विबुध्यते ॥ 29.32 ॥  
दधद्वपुर्विकसितकेतकीरजोविरूषितं कुमुदवनाद्विनिर्गतम्।  
विपाण्डुरं तदुदरवर्तिचन्द्रिकाच्छटाशतस्नपितमिवालिमण्डलम् ॥ 29.33 ॥  
श्रितोदयारुणकरटङ्ककुट्टनाविघट्टितं दिशि दिशि धाम भासुरम्।  
गलत्यदः सवितुरिवास्तपर्वतभ्रमार्पितस्फुटवपुषः क्षपापतेः ॥ 29.34 ॥  
समुन्मिषत्तरणिकराभिघातभीपरिप्लुते शशितिमिरे शशच्छलात्।  
सहस्थिते इव सुरनाथ नश्यतो विरोधिता विपदि परस्परं कुतः ॥ 29.35 ॥  
स्फुटाक्षताञ्चितखचितोडुशारतामुपागते फलक इवाम्बरेऽधुना।  
श्रितोदयापरगिरिविष्टरावुभौ दुरोदरं तनुत इवेन्दुभास्करौ ॥ 29.36 ॥  
मृणालिनीदलभिदुरं यथा यथा समुन्मषत्यहिममरीचिमण्डलम्।  
तिरस्कृतावतमसराशिमण्डलं तथा तथोन्नमदिव लक्ष्यते नभः ॥ 29.37 ॥  
अधश्च्युतं मम वपुषोऽर्धमित्यपि क्षपाकृता भ्रममभिवीक्ष्य बिभ्रता।  
जलाशयप्रतिमितमस्तपर्वते जिघृक्षुणा तदिव दिवोऽवतीर्यते ॥ 29.38 ॥  
इतोऽधुना गिरिगुरुघातघट्टनाविघूर्णितार्णवजलदेवतेव ते।  
मनोरमामलिततिमिश्रितां श्रियं बिभर्त्यसौ भव भवनारविन्दिनी ॥ 29.39 ॥  
सरागतां ककुभि गतः शतक्रतोः क्रमादमूं जिगमिषसि प्रचेतसः।  
सहासमित्यलिकुलहुंकृतैरिव प्रभाकरं कथयति नाथ पद्मिनी ॥ 29.40 ॥  
शिलीमुखः सरसिजपक्ष्मपेशलं विलम्बितं निगडमिवार्धविच्युतम्।  
दधन्मधुव्यतिकरलग्नमङ्घ्रिणा विसर्पति च्वरितमपोढबन्धनः ॥ 29.41 ॥  
अहर्पतेश्चिरमनिमेषदर्शनक्लमादिव स्रुतघनबाष्यशीकरम्।  
सरोजिनी रजनिपयः परिप्लुतं बिभर्त्यसौ विकसितमब्जलोचनम् ॥ 29.42 ॥  
शिलीमुखा विधुतपतत्त्रमारुतप्रसारितैरुषसि सुगन्धयन्त्यमी।  
दिशोऽधुना निजतनुलग्नविस्फुटत्कुशेशयोत्करमकरन्दसीकरैः ॥ 29.43 ॥  
सरःश्रियः शफरुकशोभिनोऽम्बुजात्सविभ्रमभ्रमरघटा विवस्वता।  
इतोऽधुना शितिमणियष्टिमण्डलीविडम्बिका करनिकरेण कृष्यते ॥ 29.44 ॥  
मनोरमस्मितहसितां परिस्रवन्निशाजलस्फुटरुदितोत्पलेक्षणाम्।  
इतोऽधुना श्रितकिलकिञ्चितामिव प्रभाकरो रमयति नाथ पद्मिनीम् ॥ 29.45 ॥  
भुजालतामशिथिलकण्ठवर्तिनीं रतोत्सुका दयिततमस्य कुर्वती।  
विजृम्भते किल विनिमग्नपीवरस्तनद्वया तदुरसि मत्तकाशिनी ॥ 29.46 ॥  
रतोत्सवप्रमदविशेषपीवरे पराप्नुयात्कथमिव तेऽत्र मेखला।  
नितम्ब इत्यभिदघदुच्चकैः शुकः सहासतामुषसि करोति सुभ्रुवः ॥ 29.47 ॥  
न लाघवं वलनविलासविभ्रमे विलोकितं क्वचन मयेदृशं तनोः।  
कलारवैर्वदति नितम्बमण्डले नियोजिता मधुरमितीव मेखला ॥ 29.48 ॥  
निशीथिनीं सममतिवाह्य कामिना व्रजत्यसावुषसि मुहुः स्खलन्त्यपि।  
तदुत्सुका गलितधृतिः प्रतिक्षणं निरीक्षते विवलितकंधरं वधूः ॥ 29.49 ॥  
समुत्थितः शयनतलात्क्षमारजश्छटाहतोबयपृथुपार्श्वविग्रहः।  
दधत्सदानवमथुरागतः श्रियं मतदङ्गजोऽपर इव लक्ष्मणाग्रजः ॥ 29.50 ॥  
नमस्वतामुदवसितोदरोत्थिताः सुगन्धितां विदधति वासरेणवः।  
पतन्त्यमूर्ग्रहततयो दिवाकरप्रभाहता दिशि दिशि वासरेऽणवः ॥ 29.51 ॥  
सरोजिनी पयसि हृदीव बिम्बितं श्रितं तटानहिमकरं दधार या।  
तयालयः स्फुटितकुशेशयोत्थया न तोषिता नहि मकरन्दधारया ॥ 29.52 ॥  
एषा विशालविशिखामुखविप्रकीर्ण-  
हर्म्योपकारकुसुमप्रवणालिपङ्क्तिः।  
मर्कांशुभिन्नमनुसोचति तारनादैः ॥ 29.53 ॥  
सत्कर्णिकाकनकविष्टरसंनिविष्ट-  
मूर्तिर्निजं कमलकेसरपानसङ्गात्।  
रोलम्बचक्रमुपरि भ्रमणानुबन्धि  
पारिप्लवत्वमिव शिक्षयतीश लक्ष्मीः ॥ 29.54 ॥  
भाति द्विरेफकुलमुज्झितनैद्रतन्द्र-  
रक्तारविन्दमकरन्दसपीतिलग्नम्।  
अध्यूषुषा शतमखेन मृणालसूत्र-  
गर्भं विलोचनसहस्रमिव व्यपास्तम् ॥ 29.55 ॥  
लोकान्तरं जिगमिषोः शशिनः प्रचण्ड-  
भानुप्रतापविधुराश्चिरमस्तशैलगः।  
तारावरोधनवधूः शिरसा बिभर्ति  
तुङ्गात्मनां समुचितं ध्रुवमेतदेव ॥ 29.56 ॥  
चेतो दुनोति सुदृशां ननु तारनाद-  
निष्ठो वियोगविधुरं रणितेन शङ्खः।  
व्यक्तं प्रकाशयत एव बहिर्विशुद्धि-  
मत्यन्तवक्रहृदयाद्बत कस्य शान्तिः ॥ 29.57 ॥  
कर्णे कुशेशयदृशामुपशल्यवर्ति-  
प्रेयोवियोगविषमज्वरकातराणाम्।  
क्रौञ्चस्य संप्रति गिराशनिधारयेव  
मर्मच्छिदा करकरायितमापतन्त्या ॥ 29.58 ॥  
आप्रश्नपूर्वमुपगूढवतः प्रियस्य  
बाष्पाम्बुपूरपिहितातनुलोचनायाः।  
चक्रीकृतौ मदनलासककांस्यताल-  
लीलां स्तनौ मृगदृशः क्षणमीश धत्तः ॥ 29.59 ॥  
प्रत्यग्रदंशजनितश्वयथून्सलील-  
मम्बोजकोमलकराङ्गुलिकोटिभागैः।  
बिम्बाधरान्मधुरसीत्कृति संस्पृशन्त्यः  
कान्ताः प्रयान्ति दयितान्तिकतोऽधुनैताः ॥ 29.60 ॥  
भ्रूविभ्रमं विदधतो बहुधैवतं त-  
मास्फालिताविकलनिःस्वनवल्लकीकाः।  
गायन्ति किंनरपुरंध्रिगणाः शशाङ्क-  
मौले विभातसमये तव भिन्नषड्जम् ॥ 29.61 ॥  
भ्रमणविधुतपक्षैः पीतमाकाश एव  
प्रतिककुभमकुण्ठोत्कण्टमाराद्ध्विरेफैः।  
दलपटलविकासस्थूलबिम्बाम्बुजोत्थं  
विकिरति मकरन्दक्षोदमुच्चैः समीरः ॥ 29.62 ॥  
इति गिरमुपकर्ण्य प्रेयसीबाहुबन्ध-  
व्यतिकरकृतरत्नावापकव्यक्तचिह्नम्।  
असकलशशिमौलिः कण्ठपीठं दधानः  
सुरभिपरिमलाङ्कं हेमपर्यङ्कमौज्झीत् ॥ 29.63 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजावकश्रीरत्नाकरस्य कृतौ रत्नाङ्के हरविजये महाकाव्ये भगवत्प्रबोधनं नामैकोनत्रिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***त्रिंशः सर्गः।***





इत्थं शरागशशभृत्परिभोदलीला-  
विच्छिन्नरात्रिरशनामणिकिङ्किणीभिः।  
नक्षत्रसंततिषु संदधतीषु साम्य-  
मस्ताद्रिसानुपदवीपरिपुञ्जितासु ॥ 30.1 ॥  
विष्यन्दमानमधुशीकरलोबलीन  
भृङ्गावलीचरणबन्धुरकेसरेषु।  
पद्माकरेषु विससत्सु शनैर्निदाघ-  
धामांशुभिन्नदलमण्डलसंधिबन्धम् ॥ 30.2 ॥  
प्रातस्तनानिलविकम्पितपुण्डरीक-  
पक्ष्माग्रकोटिघटिते सलिलाशयेषु।  
निद्राविमुक्तिवलितावयवापविद्ध-  
लक्ष्मीवधूपरिमलश्रियि धूलिचक्रे ॥ 30.3 ॥  
शैलालिवत्स्फुटयति स्फुटसर्वभाव-  
व्यक्तिक्रमेण दिवसे मुखरागशोभाम्।  
अभ्यर्च्य कालमुसलश्चरणौ मृगाङ्क-  
चूडामणेरुदपतद्ध्रुवधामवीथीम् ॥ 30.4 ॥ (चक्कलकम्)  
तेन व्यलोकि दिवमुत्पतताग्रवर्ति  
विस्पष्टलक्ष्म परिणाहि मृगाङ्कबिम्बम्।  
उन्निद्रकुन्ददलपाण्डुरमण्डपिण्ड-  
मध्यास्यमानमिव कालियपन्नगेन ॥ 30.5 ॥  
संपश्यति स्म स तडित्स्फुरणानुबन्ध-  
मादीर्घमभ्रशकलं स्थित्मन्तरिक्षे।  
उच्छ्वासलक्ष्यरुधिरारुणकान्तिकण्ठ-  
च्छेदं महाझषमिवाम्भसि पङ्कलीनम् ॥ 30.6 ॥  
अन्योन्यसंवलनवेल्लितपल्लवाग्र-  
विश्लेषनिर्दलितकेतुशिखांशुकौघाः।  
उन्मूल्यमानशिखरस्खलदर्धचन्द्र-  
रत्नप्रबाखचितकाञ्चनतोरणाग्नाः ॥ 30.7 ॥  
अभ्याहता विशशरुर्जवमारुतेन  
तस्याशु दिक्षु सुरसिद्धविमानसंघाः।  
बाणाग्निदीपितपुरत्रयतायमान-  
नानाविधावयवविभ्रममूहिवांसः ॥ 30. 8 ॥ (युगलकम्)  
केशेषु तस्य कृतसंनिधयो मुहूर्तं  
कंसाततायिन इवाञ्जननीलभासः।  
उष्णीपरत्नकिरणद्विगुणायमान-  
सौदामनीवलयिनो जलदा बभूवुः ॥ 30.9 ॥  
तस्योत्थितस्य सहसा घनवर्त्मसीम्नि  
धत्ते स्म कर्णशिखरं श्रियमव्यवस्थाम् ।  
उष्णीषभिन्नहृदयस्तनयित्नुलग्र-  
सौदामनीविकटहाटकमञ्जरीकम् ॥ 30.10 ॥  
पिङ्गोर्ध्वलोचनकृशानुशिखासहस्र-  
मस्यान्वकारि मुखमण्डलमन्तरिक्षे।  
साम्भोभरेण गमनोत्थमरुद्विवर्त-  
भाजाम्बुवाहशकलेन तडिद्वताग्रे ॥ 30.11 ॥  
तस्य प्रतीपमगमद्घमनानिलेन  
विक्षिप्यमाणसलिला क्षणमन्तरिक्षे।  
मन्दीकृतोष्णकरमण्डलभासुरोर्ध्व-  
नेत्राग्नितापकृतशोषभियेव गङ्गा ॥ 30.12 ॥  
विस्रंसितोडुरशनं गलदिन्दुगौर-  
गङ्गादुकूलमकरोत्स दिवस्तदानीम्।  
विस्तीर्णमम्बरनितम्बमनम्बुदेन्दु-  
बिम्बाननाम्बुरहचुम्बनबुदेन्दु-  
बिम्बाननाम्बुरुहचुम्बनबद्धतृष्णः ॥ 30.13 ॥  
जह्रे मनोऽस्य मृदुमारुतपूर्यमाण-  
रन्ध्रैर्हिमाद्रितटकीचकचक्रवालैः।  
गम्भीरतारमधुरक्वणितैर्नयद्भि-  
रुत्कर्णतां तरणिकूबरिवाजिपङ्क्तिम् ॥ 30.14 ॥  
ऐक्षिष्ट विस्फुरितकाञ्चनकल्पवल्ली-  
विस्तारिपक्ष्मशिखरच्छदचक्रवालम्।  
कैलासशैलमसकृत्स जगत्त्रयैक-  
लक्ष्म्याः स्थितं धवलविभ्रमपुण्डरीकम् ॥ 30.15 ॥  
फेनावलीधवलचामरचक्रवाल-  
भूषाभिरामजवनस्थिरसप्तवाहाम्।  
भागीरथीं रथधुरामिव घर्मरश्मे-  
र्वीक्ष्यैकपिङ्गलगिरौ स मुदा ववन्दे ॥ 30.16 ॥  
तेन स्खलत्खलकलामुखरा कराल-  
कैलासकूटविकटोर्मिघटासहस्रा।  
संक्रान्तकैटभनिसूदनपादपद्म-  
प्रेङ्खन्नखच्छविरिवैक्षत जह्नुकन्या ॥ 30.17 ॥  
मज्जत्कुबेरतरुणीगलितावतंस-  
हासाभिरामतटमार्गमसावपश्यत्।  
विस्तारिमानससरः सलिलिर्मिभङ्ग-  
पर्यस्तशीकरसकाञ्चनवालुकाम्भः ॥ 30.18 ॥  
वीचीसमीरधुतकाञ्चनपुण्डरीक-  
पर्यस्तकेसरपरागपिशङ्गिताम्भः।  
अच्छोदमैक्षत स देवपुरन्ध्रिपाद-  
लाक्षारुणीकृतशिलातलतीरलेखम् ॥ 30.19 ॥  
आराधनप्रवणकासरदैत्यवंश-  
कण्ठप्रसाधनधियेव विलभ्यमानाः।  
चण्ड्या यदीयमणिकंदरमन्दिराग्र-  
विस्तारितोरणगताः प्रविभान्ति घण्टाः ॥ 30.20 ॥  
स्थूलेनद्रनीलमणिशृङ्गरुचोऽथ तस्य  
कल्माषिताखिलदिगन्तरमुन्मिषन्ती।  
भूयस्तरां तरणिमार्गरुरुत्सयाशु  
मुक्ताः शिखा इव ददर्श स मेकलाद्रेः ॥ 30.21 ॥ (युगलकम्)  
लीलानिमग्नशबरीकुचकुम्भपीठ-  
संक्षोबजर्जरितवीचिघटासहस्राम्।  
रेवामसौ सरलवञ्जुलजालजम्बू-  
स्तम्बप्रसाधिततटामवलोक्य रेमे ॥ 30.22 ॥  
कण्ठग्रहप्रणयिना ददृशेऽथ तेन  
विन्ध्यश्रियो मणिशिखेज्ज्वलमेखलायाः।  
रेवापगाम्बुकपृथुपीननितम्बबिम्ब-  
विस्रस्तमम्बरमिवातनुपादलग्नम् ॥ 30.23 ॥  
संवीततीरवनरूढतमालखण्ड-  
लोलानिलाकुलितनीलजलांशुकश्रीः।  
तेन व्यलोकि वरुणालयवल्लभाग्र-  
लीलीभिसारणधियेव कलिन्दकन्या ॥ 30.24 ॥  
सेवाविचक्षणतयेव दवाग्निदग्ध-  
कालागुरुप्रचुरधूमशिखाकदम्बैः।  
कुर्वन्तमैक्षत महेन्द्रमसावनल्प-  
कल्पद्रुमांशुकततीः सुरभीः सुराणाम् ॥ 30.25 ॥  
विस्पष्टफेनधवला विरलोर्मिभङ्ग-  
निःसङ्गसंगतपयः प्लवरोधसं सः।  
लाङ्रूलिनीं सरितमाकलयांचकार  
तत्पादगोचरगतामिव सौरभेयीम् ॥ 30.26 ॥  
वीक्ष्यावतंसितविकासिलवङ्गपुष्प-  
मालाःस स सह्यगिरिकाननशाखिवीथीः।  
रेमेतरां सुरमतङ्गजगण्डकाष-  
लीलावरुग्णसरलोन्नततालखण्डाः ॥ 30.27 ॥  
उत्फुल्लतीरतरुखण्डलतासखीभिः।  
संग्रथ्यमाननिजपुष्पभरावतंसाः।  
आबिभ्रतीं भ्रमरनीलरुचः स वीचि-  
वेणीलतास्तदनु भीमरथीमपश्यत् ॥ 30.28 ॥  
आमग्रकुन्तलवधूकुचक्रम्भभार-  
हारप्रभाद्विगुणितच्छविफेनहासाम्।  
गोदावरीं चरणचुञ्चुचकोरचक्र-  
चञ्च्वग्रचुम्बितविलोलजलामपश्यत् ॥ 30.29 ॥  
उल्लासिशीकरकरालफणासहस्र-  
कल्लोलनागकुलसंकुलमध्यभागाम्।  
वेणां स्फुरत्तिमिरतातिगभीरतालु-  
मूलां रसातलभुवः सदृशीं ददर्श ॥ 30.30 ॥  
तदस्योपयुक्ततटकाननानारिकेल-  
वल्लीफलप्रकरशीतलगर्भतोयाः।  
अन्वायिनः कटकवर्त्मसु पारियात्र-  
शैलस्य चक्रुरुपभोगसुखान्निवासान् ॥ 30.31 ॥  
मीनावलीसरभसाप्लुतिघट्टिताम्बु-  
वीची विलोलविरुवत्कुररी करालम्।  
कावेर्यलक्ष्यत जलं दधती च तेन  
निःशङ्करङ्ककुलसंकुलकूलकच्छा ॥ 30.32 ॥  
आविर्भवत्स्मितमनोहरगण्डभित्ति-  
भागश्चमूचरपुरंध्रिगणः सलीलम्।  
चर्मण्वतीपुलिनवर्त्मनि तस्य हारि-  
हारीतकण्ठविरुतार्पितकर्ण आसीत् ॥ 30.33 ॥  
आवासितस्य तटवर्त्मनि तस्य ताल-  
खण्डप्रकाण्डदलताण्डवनप्रगल्भाः।  
सिप्रातरङ्गमरुतोऽनुचराङ्गनानां  
पीनस्तनक्षतरुजं सुरतेषु जहरुः ॥ 30.34 ॥  
संवादिकाननतलस्य निवेशलक्ष्मी-  
मद्रेरसावधिकमृक्षवतोऽभ्यनन्दत्।  
पादावनौ कतिचिदेव दिनानि बद्ध-  
संस्थो निशीव तमसाहृतदृष्टिरासीत् ॥ 30.35 ॥  
गच्छन्विशङ्कटमसौ कटकं सुवेल-  
शैलस्य काञ्चनशिलाशकलावकीर्णम्।  
वेलाविलोलवरुणालयवीचिभङ्ग-  
पर्यस्तवाडवकृशानुमिवैक्षतारात् ॥ 30.36 ॥  
तेन व्यलोक्यत कपोलतलायमान-  
विस्पष्टपाकलवलीफलकन्दलाढ्या।  
घ्राणानुलेपि नवचन्दनखण्डगन्ध-  
हृद्यामला मलयपर्वतकाननश्रीः ॥ 30.37 ॥  
लक्ष्मीभृतस्त्रिभुवनाक्रमणप्रगल्भ-  
सर्वोन्नतेर्मलयभूमिभृतोऽभ्रसिन्धुम्।  
पुण्यस्थितिं मुररिपोरिव पादमूल-  
भागोत्थितामभिननन्द स ताम्रपर्णीम् ॥ 30.38 ॥  
पर्यस्तरत्नकिरणाङ्कुरदन्तुरेषु  
वेलातटेषु कृतसैनिकसंनिवेशः।  
अम्भोनिधिं स निरवर्णयदुल्लसद्भि-  
रुत्तम्भितोडुपथमूर्मिघटासहस्रैः ॥ 30.39 ॥  
उन्नालनीलनवञ्जुलनालिकेर-  
ताम्बूलवल्लिवलयाकुलकूलकच्छम्।  
आश्चर्यधाम दधतं सततप्रसन्न-  
मप्यप्रसन्नमुपपादितशोभमम्भः ॥ 30.40 ॥  
विस्रंसमानसलिलामलनीविबन्ध-  
मास्फालयन्तमतिकाममिवोर्मिहस्तैः।  
आबद्धरत्नवलयोज्ज्वलकाञ्चिदाम-  
वेलाङ्गनापुलिनपीनतितम्बबिम्बम् ॥ 30.41 ॥  
ठउत्सङ्गसङ्गिविलसत्तटिनीपुरंध्रि-  
लीलार्परणारभसयेव निवेशयन्तम्।  
आवर्तचक्रचषकेषु तरङ्गहस्त-  
व्याकृष्टतीरतरुपुयष्पभरावतंसान् ॥ 30.42 ॥  
प्रेङ्खत्कपालशकलामलशङ्खशुक्ति-  
माच्छादिताम्बरघनामितवीचिबाहुम्।  
और्वाग्निपिङ्गलशिखाविकरालकेश-  
मुत्प्लुत्य भैरवमिवासकृदारसन्तम् ॥ 30.43 ॥  
लक्ष्मीसुराविमलकौस्तुभपारिजात-  
चन्द्रामृतापहरणोत्थितया शुचेव।  
हेमाद्रिकूटविकटार्चिषि निर्व्यपेक्ष-  
मात्मानमौर्वदहने विनिपातयन्तम् ॥ 30.44 ॥  
गम्भीरगर्भघटितास्पदकालकूट-  
शेषाग्निदाहशमनार्थमिव क्षपासु।  
ज्योत्स्नासुधां विकटमौक्तिकदन्तपङ्क्ति-  
शोभाधरैर्विवृतशुक्तिमुखैः पिबन्तम् ॥ 30.45 ॥  
प्रेङ्खत्प्रवालकिरणाच्छुरितं वहन्त-  
मावर्तचक्रपरिवर्तगभीरमम्भः।  
संवादिकौस्तुभमयुखशिखावकीर्ण-  
दैत्यायुघव्रणकरालमुरारिवक्षः ॥ 30.46 ॥  
शैलाभिघातशकलीकृतमप्यखण्ड-  
माकृष्टरत्नमपि रत्ननिधित्वमाप्तम्।  
लक्ष्मीमदग्धदशमप्यसमौर्ववह्नि-  
दाहाकुलं चिरगतामपि नोत्सृजन्तम् ॥ 30.47 ॥  
वज्राभिघातभयकातरतोयलीन-  
माहेन्द्रनीलमणिशैलशतप्रकाशम्।  
गर्भान्धकारमिव शेषफणासहस्र-  
माणिक्यरश्मिगलहस्तितमुद्गिरन्तम् ॥ 30.48 ॥  
प्रेङ्खत्करालमणिरश्मिशताभिनद्ध-  
कल्लोलकेतुपटलस्थगितान्तरिक्षम्।  
उद्दामवाजिगजसाधनमब्युपेत्य  
गृह्णन्तमाशु विजिगीषुमिवाखिलाशाः ॥ 30.49 ॥  
वेलाङ्गनाभिरभितो धुतवीचिताल-  
वृन्तानिलाकुलितफेनदुकूलपट्टम्।  
ताभ्यो दिशन्तमसकृज्जलवेगनुन्ना  
रत्नावलीरविरलाः स्फुरदिन्दुगौरीः ॥ 30.50 ॥  
उत्थाय दूरमसकृत्सुरनाथमुक्त-  
वज्राभिघातकलनाशरणागतानाम्।  
क्षोणीभृतमनिशमप्यकुतोभयानां  
सर्वासु दिक्षु भयहेतुमिवेक्षमाणम् ॥ 30.51 ॥  
दिग्भ्यः क्रमादविरलोत्कलिकानुबन्ध-  
मभ्येयुषीः सरभसं सरितः सरागाः।  
विस्पष्टदुग्धजलकप्रविजृम्भमाण-  
चेतोहरस्थिति परिष्वजमानमारात् ॥ 30.52 ॥  
ज्योत्स्नातपं सपदि दुग्धधिया विवेक्तुम्।  
आवाञ्छता सरभसं तटराजहंस-  
यूथेन बन्धुरगलेन निषेव्यमाणम् ॥ 30.53 ॥  
विस्फुर्जदौर्वाशिखिकालनिपीयमान-  
मालोक्य सङ्कसुकमायुरिवाभितोऽम्भः।  
प्राप्तं क्रमाद्विरसतां भजमानमाशु  
सत्कूर्चकेसरघनां कटकाननोर्वीम् ॥ 30.54 ॥  
और्वाग्रनिहेतिशतमप्यकृशानुताप-  
मुत्तानमप्यतिगभीरतयानुयातम्।  
सन्नागमप्यनवसन्नगिरिप्रकाण्ड-  
मिन्दुप्रभोज्झितमपि स्फुटचन्द्रिकाढ्यम् ॥ 30.55 ॥  
दिक्चक्रवालरभसोपगतप्रविष्ट-  
सुस्वादुनिर्झरवतीजलसंप्लवेऽपि।  
अम्भःश्रिया विरसया प्रकृतेरिवौर्व-  
वह्न्यारवैरभिदधानमसुत्यजत्वम् ॥ 30.56 ॥  
गाम्भीर्यशालि मणिरागपिशङ्गमम्भ-  
स्तत्राप्यनन्तभुजगधिपभोगशय्याम्।  
तामाश्रितं विकटकुक्षिपुटस्थलोक-  
मभ्युद्वहन्तमधिकं हरिमेव सारम् ॥ 30.57 ॥  
उत्क्षिप्तपञ्चफणमण्डलभोगीहस्त-  
मभ्रंकषोल्बणशिखं ग्रसमानमम्भः।  
कवेलानिलाहतिविघट्टितवीचिघोषैः  
संतर्जयन्तमिव संततमौर्ववह्निम् ॥ 30.58 ॥  
आवर्तमण्डलकुकुन्दरबद्धशोभ-  
कल्लोलपीवरनितम्बतटान्तरेषु।  
पर्यस्तशुक्तिनयनं गलदच्छहारि-  
रत्नप्रभानिवसनेषु सरिद्वधूनाम् ॥ 30.59 ॥  
सन्नागमक्षततिमिश्रितमुत्प्रवाल-  
मुद्रागमाकुलमलङ्घनतामवाप्तम्।  
सश्रीफलस्पृहतरत्प्लवगं वनौघ-  
मुत्तालमुच्चमरसत्वजुषं वहन्तम् ॥ 30.60 ॥  
उल्लासिभिः प्रतिदिशं विकटोर्मिभङ्गै-  
र्बालाष्टमीशशधरप्रतिबिम्बगर्भैः।  
उत्तप्तहेमघटितां परिकल्पयन्त-  
मायानपङ्क्तिमिव तोयतुरंगमाणाम् ॥ 30.61 ॥  
संसक्तबिन्दुपटलानविलुप्तशुक्ति-  
मत्स्यश्रियो मकरदन्तकबद्धशोभान्।  
वीचीन्क्रमेण दहता भिषजेव शश्व-  
दश्वानमुक्तमभितो वडवाग्निनारात् ॥ 30.62 ॥  
सिन्धूर्विपाण्डुररुचिस्फुटफेनहास-  
दूरावगाढरसनिर्भरमापतन्तीः।  
पश्यन्तमादरवशादिव निर्विशेष-  
मावर्तचक्रनयनैर्मधुरं वलद्भिः ॥ 30.63 ॥  
विच्छादकांशुमणिविच्छुरिताच्छवीचि  
विच्छेदशीकरसमीरतरङ्ग्यमाणाः।  
वल्लीर्द्रुमाभिमुखमुन्मदना इवात्त-  
कम्पाः करालिततटोपवना वहन्तम् ॥ 30.64 ॥  
उद्भिन्नरत्नकिरणारुणधातुवर्ति-  
प्रेङ्खत्फणाङ्गुलिभुजंगमबोगहस्तम्।  
रोषादिवानधिगतप्रसरं वलन्तीः  
सोत्कण्ठमूर्मिफलकेषु नदीर्लिखन्तम् ॥ 30.65 ॥  
उल्लासिभिर्दिशि दिशि स्फुरदुन्मरीचि-  
माणिक्यरश्मिशबलोर्मिघटासहस्रैः।  
विस्तारिभिर्भुवनमण्डलमण्डपस्य  
वैदूर्यकुड्यरचनामिव संदधानम् ॥ 30.66 ॥  
फुल्लज्जपाकुसुमपाटलरागरम्यैः  
कल्माषिताखिलदिशं मणिभिः स्फुराद्भिः।  
वेलानिलाहतिविलोलशिखाशतस्य  
स्थूलैः स्फुलिङ्गनिकरैरिव वाडवाग्नेः ॥ 30.67 ॥  
आवर्तचक्रमुदरास्पदरन्ध्रनाभि-  
पर्यन्तधूर्णितमणिप्रकरांशुशारम्।  
बिभ्राणमच्युतमिवाञ्चितशङ्खशोभ-  
मम्भोदमेचकरुचोन्नतवीचिदोष्णा ॥ 30.68 ॥  
वेलानिलोद्धतशिखस्य विटङ्कहेति-  
वर्तिच्छटाभिरनलस्य निपेतुषीभिः।  
आबिभ्रतं पिशुनिता इव कुक्षिभाग-  
बद्धप्रतिष्ठगिरिसानुनिधानभूमीः ॥ 30.69 ॥ (एकत्रिंशद्भिः कुलकम्)  
यस्याधिकं दधति निर्मलनीरमध्य-  
बिम्बागता जलभृतोऽभ्रकपङ्कनीलाः।  
कुक्षिप्रविष्टकमठश्वसितव्युदस्त-  
पातालरन्ध्रगतकर्दमराशिलीलाम् ॥ 30.70 ॥  
वेलाविलासविशरारुतरङ्गराशि-  
पारिप्लवीकृततिमिव्रजपृष्ठपक्षाः।  
यस्मिञ्जनेन निरचायिषतोदराद्रि-  
कूटभ्रमं विदधतो भ्रमता तटोर्व्याम् ॥ 30.71 ॥  
वेलापुरंध्रिरभियोगपटुप्रपञ्च-  
मुक्तेव चञ्चलतरैः श्रियमूर्मिहस्तैः।  
यस्य प्रवालमणिशोभिभिरेति दन्त-  
च्छेदप्रकारसदृशैः स्फुटबिन्दुमालैः ॥ 30.72 ॥  
देवासुरभ्रमितमन्दरशैलमूल-  
लीलावलोडनविलोलजलोत्थितस्य।  
मार्गं रसेन तुरगाधिपतेरिवारा-  
दाभाति यत्र वडवामुखमीक्षमाणम् ॥ 30.73 ॥  
श्लाघ्यो गवामधिपतिस्तिमिरक्षयार्घ्य-  
रूपस्थितिर्जलदमार्गतलावलम्बी।  
सच्चन्द्रिकं शिशिररश्मिरिवात्मबिम्ब-  
मम्बो बिभर्ति हरिणाध्युषितं य एकः ॥ 30.74 ॥  
यो ग्रावलग्रबहलोर्मिकया चिराय  
कुर्वाणया रुचिरसैकतया व्यवस्थाम्।  
लक्ष्मीं सभोगिवलयो जलसंपदैति  
शैलाधिराजसुतयेव शशाङ्कमौलिः ॥ 30.75 ॥  
छायागतर्क्षपतिबिम्बविधानपिण्ड-  
लीलाप्रसारितविसारितरङ्गहस्तः।  
धत्ते स्म यः स्फुरितविद्रुमताम्रराग-  
तालूरसत्स्थितिरिभाधिपतेरभिख्याम् ॥ 30.76 ॥  
प्रत्यग्रविद्रुमवितानमरीचिगाढ-  
रागोर्मिलाञ्छिततया रजनीष्वभीक्ष्णम्।  
यस्योन्नतानुगतलक्ष्मणचित्तवृत्ति-  
राभाति चन्द्रकिरणोल्लसितस्य वेला ॥ 30.77 ॥  
भिन्दंस्तमो भुवनवासगृहे कृतैक-  
देशस्थितिर्यमधितिष्ठति निष्ठुरार्चिः।  
विस्तारिपात्रमिव निर्मलतोयतैल-  
पूर्णोदरं विदधदौर्वशिखिप्रदीपः ॥ 30.78 ॥  
लक्ष्म्या कुलीरचितया श्रित एक एव  
प्राप्नोति यः स्म महिमानमलङ्घ्यधामा।  
योधैरिव क्षितिपतिः स्थितिमेत्यमन्द-  
पातालवासिभिरनेकविधैश्च सत्त्वैः ॥ 30.79 ॥  
धत्ते जलाशयपतिः स्थितिमम्भसां स्म  
साराधिकस्तिमिततामरसां य एकः।  
यस्याश्रितेन पुलिनाञ्चितया श्रिया च  
वीचिव्रजेन हरिणा च चिरं ववल्गे ॥ 30.80 ॥ (एकादशभिः कुलकम्)  
उल्लङ्घ्य वर्षगिरिवीचिमतीशतानि  
नानाविधान्यथ तदीक्षणबद्धतोषः।  
दूरादिलावृतमसावविपन्नमेरु-  
च्छायं विडम्बितहिमाद्रिमसावपश्यत् ॥ 30.81 ॥  
धत्ते समुद्रपरिखावलयावलीढ-  
पर्यन्तवर्त्मपरिमण्डलभूप्रतिष्ठः।  
यः कूर्मपृष्ठपृथुकर्परसंनिविष्ट-  
रुक्मांशुविच्छुरितमन्दरशैलशोभाम् ॥ 30.82 ॥  
विस्तारशालिकुरुविन्दशिलानितम्ब-  
बागोत्थितं वहति यः करचक्रवालम्।  
स्कन्धावघर्षणविलग्नमहावराह-  
विश्लिष्टकेसरसटानिकुरुम्बसोभम् ॥ 30.83 ॥  
येन प्रसाधितमिलावृतमाचकास्ति  
रत्नप्रभाशबलकाञ्चनसानुनोच्चैः।  
पद्मासनेन च विनिद्रपलाशचक्र-  
मुत्पत्तिपङ्कजमनुज्झितकर्णिकाङ्कम् ॥ 30.84 ॥  
यस्मिन्विभाति शिशिरांशुकलामृणाल-  
वल्लीसनाथपृथुपुष्करभूमिरर्वाक्।  
स्तम्भे हिरण्मय इव क्षणदान्धकार-  
च्छायाकरेणुरलिनीलरुचिर्निबद्धा ॥ 30.85 ॥  
विस्तारितार्कमणिपल्लवनिर्यदग्नि-  
धौताग्निशौचशुचिकल्पलतादुकूलैः।  
विष्यन्दिसान्द्रजलबिन्दुकणेन्दुकान्त-  
वल्लीविमर्दकृतर्दिनमूलभागैः ॥ 30.86 ॥  
बद्धास्पदक्षणविनिह्नुतवह्नितीव्र-  
तापानुमेयदिवसाधिपमण्डलाभिः।  
संदर्शितक्षयनिशामुखसांध्यरागैः ॥ 30.87 ॥  
वज्राङ्कुराहितशतक्रतुचापचक्र-  
मुक्ताफलस्तबकमञ्जुरमञ्जरीकैः।  
रत्नांशुपिञ्चरितखञ्जनखञ्जरीट-  
मञ्जीरमञ्जुतरशिञ्जलतानिकुञ्जैः ॥ 30.88 ॥  
स्थूलेन्द्रनीलशकलग्रथितालवाल-  
मध्यप्रबाजनितसेकजलौघशङ्कैः।  
अभ्रंकषाग्रविटपास्पदशातकौम्भ-  
कुम्भीफलानुमितशेवधिशंनिवेशैः ॥ 30.89 ॥  
तस्यानुवेलमलिवल्लभवेल्लिताग्र-  
वल्लीविलोलमणिपल्लववल्लरीकैः।  
ऐक्षिष्ट कल्पतरुभिः कलिलामनल्प-  
संकल्पसाधनफलैर्मणिमेखलां सः ॥ 30.90 ॥ (नवभिः कुलकम्)  
गच्छन्क्रमादथ विलम्बितरत्नदाम-  
दोलाधिरोहतरलीकृततारकौघम्।  
अभ्युन्मिषन्मरकतांशुशिखायमान-  
लग्नार्ककूबरितुरंगसटावलीकम् ॥ 30.91 ॥  
स्तम्भस्खलज्झणझणारणिताभिराम-  
घोषानुबन्धिसुरसिद्धविमानघण्टम्।  
आश्लिष्टतारकमृगोल्लिखितान्तरिक्ष-  
संदेहितेन्दुशकलस्फुरदर्धचन्द्रम् ॥ 30.92 ॥  
निर्धूतचामरशिखाशतवीजितार्क-  
मुच्छ्रायिनाकमणिगोपुरतोरणं सः।  
आनन्दितालिविगलन्मकरन्दबिन्दु-  
मन्दारदामकृतबन्दनमालमापत् ॥ 30.93 ॥ (तिलकम्)  
तस्य श्यामायमानस्थगितदिनकराकाशसंकाशकाय-  
च्छायापीतातपाशातटनिमितदृशो रत्नसानुस्तलीषु।  
प्रत्यासन्नित्रियामामुखसरलधियः सत्वरत्वं विभूषा-  
विन्यासं प्रत्यवापुः स्मररभसरसप्लाव्यमानास्तरुण्यः ॥ 30.94 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये मार्गविभागवर्णनो नाम त्रिंशः सर्गः।







.\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्**


***एकत्रिंशः सर्गः।***





तारापथात्स हृदयस्थगरिष्ठकार्यः  
पृष्ठे पुरंदरगिरे रचितप्रतिष्ठः।  
माणिक्यगोपुरमतीत्य समाससाद  
मार्गावसादरहितस्त्रिदिवोपकण्ठम् ॥ 31.1 ॥  
श्च्योतत्सुधाशिशिरशीकरशारिताभ्र-  
मग्नामरद्विरदशूत्कृतभिन्नवीचिम्।  
तत्पीवरायतकराहतिरुग्णहारि-  
हैमारविन्दमकरन्दविमिश्रतोयाम् ॥ 31.2 ॥  
लीलानिमग्नकमलासनवाहहंस-  
संदेहिताच्चजलशीकरफेनपिण्डाम्।  
उत्तारलग्नहरिदश्वरथाश्वबन्ध-  
भोगीन्द्रगाढपरिपीततरङ्गवाताम् ॥ 31.3 ॥  
विस्तारिणः परिसरान्स्फऱुटहाटकेश-  
मन्त्राभियोगकृतसिद्धिनरेन्द्रकल्पान्।  
आबिभ्रतीं सकलशैलबिलाभिराम-  
सीमन्तिनीजनमनोरमगाढशोभान् ॥ 31.4 ॥  
संवादिभारतकथं दधतीमलुप्त-  
मत्स्यावनातनुरसस्थविराटमम्भः।  
प्रेङ्खोलनेन हरताण्डवतोऽधिकं च  
धौताम्बरां क्षय इवोर्मिगणेन गङ्गाम् ॥ 31.5 ॥  
स्रानावतीर्णधवलग्रहचक्रवाल-  
संदेहितेन्दुरुचिबुद्बुदबिन्दुवृन्दाम्।  
उच्चैःश्रवःखुरपुटाहतरत्नपट्ट-  
सोपानपङ्क्तिमवलोक्य मुदा ववन्दे ॥ 31.6 ॥ (पञ्चभिः कुलकम्)  
अभ्युन्मिषत्कनकपट्टमरीचिपिङ्ग-  
मुत्खातरत्नबिसमुन्मदहसमालम्।  
मन्दाकिनीतटमवेयक्ष्य स नीलकण्ठ-  
मूर्ध्नोऽस्मरद्धृतपालशिखामणीन्दोः ॥ 31.7 ॥  
स प्रेङ्खितश्रवणतालसमीरवेग-  
पर्यस्तकाञ्चनलतास्पदरत्नपुष्पे।  
संदानितं महति कल्पतरावपश्य-  
दैरावणं सकलनागकुलावतंसम् ॥ 31.8 ॥  
गण्डस्थले नवमदानमुचि प्रकृष्ट-  
शोभे महाहवविमर्द इवासुराणाम्।  
बद्धास्पदां मधुलिहां पृथुकर्णताल-  
दोलानिलेन लुलितां पटलीं दधानम् ॥ 31.9 ॥  
दूरव्यपोढमलशीतमरीचिबिम्ब-  
गौरच्छविश्रवणचारमरचारुभूषम्।  
आलग्नभग्नविकचोज्ज्वलपारिजात-  
स्न्मञ्जरीकमिव वक्त्रतलं दधानम् ॥ 31.10 ॥  
आग्रातुमन्यकरिमण्डलदानगन्ध-  
मूर्ध्वीकृतप्रवरपीवरहस्तदण्डम्।  
आलीढविद्रुमवनप्रभयेव भिन्न-  
माताम्कान्ति पृथु तालुतलं दधानम् ॥ 31.11 ॥  
चन्द्रप्रभापटलगौरशरीरकान्ति-  
सावर्ण्यनिह्नुतमपि प्रकटं वहन्तम्।  
आमन्थरश्रवणतालवृताभिघट्ट-  
दोलानुबन्धतरलं शुचि कर्णशङ्खम् ॥ 31.12 ॥  
क्षीरोदसिन्धुजठरात्सममुत्थितेन  
शङ्खेन कर्णशिखराश्रयिणा सलीलम्।  
गण्डस्थलं दधतमुन्नतमिन्दुनेव  
सोदर्यताञ्चितरसेन विचुम्ब्यमानम् ॥ 31.13 ॥  
हेलाधुतिव्यतिकराहितगण्डदान-  
पङ्कच्चटाशबलितोदरकुन्दपाण्डू।  
विस्पष्टलाञ्छनकलङ्कशशाङ्कबिन्ब-  
खण्डद्वयप्रतिकृती श्रवणौ दधानम् ॥ 31.14 ॥  
संवर्तकाभ्ररसितानुविदायिकण्ठ-  
गर्जाच्छलेन चिरसंभृतभुद्गिरन्तम्।  
विस्तीर्णकर्णकुहरान्तरमार्गलब्द-  
कुक्षिप्रवेशमिव सागरमन्थघोषम् ॥ 31.15 ॥  
रीढावलीढजलमन्थरमेघखण्ड-  
मुत्क्षिप्तमम्बरतले सरलप्रकाण्डम्।  
हस्तार्गलं दधतमिन्दुकरावदात-  
मुत्तम्भितक्षितितलोरगभोगशोभम् ॥ 31.16 ॥  
गण्डस्थलीविगलितातनुदानपान-  
लोभागतैरविरलं भ्रमरैर्भ्रमद्भिः।  
पातलगर्भसहवासरसेन गाढ-  
मालिङ्ग्यमानमिव संतमसप्रबन्धैः ॥ 31.17 ॥  
आबद्धदेहभरकाञ्चनभूमिपीठ-  
शोणाश्मरश्मिकपिशं त्रिपदीविलासैः।  
संध्यांशुपाटलिततिग्ममरीचिबिम्ब-  
संवादि पादतलमण्डलमुद्वहन्तम् ॥ 31.18 ॥  
निर्वासितस्य रिपुणा सह देवसंघै-  
र्भर्तुः सविस्तरनिवासधियेव भूयः।  
कर्णप्रकीर्णकविपाण्डुरपक्ष्मपङ्क्ति-  
लक्षेण पङ्करुहनालगुणान्वहन्तम् ॥ 31.19 ॥  
बिभ्राणमङ्गुशमशङ्कितशातकुम्भ-  
पातं मरुत्तनृपराज्यमिवासनस्थम्।  
आबद्धशोभमभितः शुचिनारदेन  
तुङ्गं सुरर्षिसदसेव सुमेरुपृष्टम् ॥ 31.20 ॥  
तन्वन्नवलग्रहकृतं क्षणदावतार-  
तारापथोऽन्य इव योऽतिमनोहरत्वम्।  
साम्यं विबातसमयस्य बिभर्ति बाल-  
संध्याहितातनुरुचिः स्फुटपुष्करश्रीः ॥ 31.21 ॥  
शृङ्गारिणी कृतकटक्षतया च यस्य  
लक्ष्म्याश्रितातनुरनुज्झितरत्नकक्ष्या।  
आयोधनावनितलैरिव भात्यशून्य-  
रूपा सदानकवलस्थितिभिर्द्विरेफैः ॥ 31.22 ॥  
पर्यस्यतः सकलसच्चरितानुकारि  
विस्पष्टसज्जनवशीकरणं कराम्भः।  
यस्यासुरीमिव बिभर्ति कपोलभित्ति-  
रच्छिन्नदानवरतामभिरामरूपाम् ॥ 31.23 ॥  
यः कुञ्जराजितवपुः कटकानुसारि-  
रूपो रुचासमहिमाहितया कृतश्रीः।  
सच्छरिवंशरचितस्थितिनाकरोधि  
नीहारशैल इव चारु बिभर्ति पृष्ठम् ॥ 31.24 ॥  
कक्ष्यानुबन्धरचनारुचिरेण हस्ति-  
मल्लेन गौरवपुषा गमितेन शिक्षाम्।  
व्यापारितातनुकरेण रणाङ्गनेषु  
दर्पादघानिषत येन विपक्षनागाः ॥ 31.25 ॥  
विन्ध्याचलोन्नतिहृता परिपीतदान-  
सिन्धूर्मिणा श्रवणतालधुतेन गुर्वीम्।  
कुम्भोत्थितेन नवधातुरजश्चयेन  
लक्ष्मीमगस्त्यमुनिनेव च यः स्म धत्ते ॥ 31.26 ॥  
गीर्वाणवैरिपृतना समरेषु यश्च  
शौर्यातिरेकभृदनुत्तमदोर्जितश्रीः।  
धत्तेऽनपोढकरटस्थितिमन्यपुष्ट-  
नारीमिवाविलरुचिं म9दुपायिपङ्क्तिम् ॥ 31.27 ॥  
शैलाधिराज इव यः सविकासमर्द-  
नानाबलानुगतनागविदारिदन्तः।  
विष्पन्दिदानजलनिर्झरगण्डशैल-  
शोभी बिभर्त्यधिकमभ्रमकरीत्यभिख्याम् ॥ 31.28 ॥  
प्रेमास्पदाभ्रमुरजस्थितिरव्यपाय-  
लक्ष्मीपरिग्रहरुचिप्रचलाकिशोभः।  
योऽभ्यागमेषु हतदुन्दुभिरेति भद्र-  
कालीविलासमधरस्थितसैंहिकेयः ॥ 31.29 ॥  
नागाधिपोऽपि दधदस्खलितामशेष-  
भोगाशयां स्थितिमुदूढगुरुक्षमो यः।  
तन्वन्विनिद्रकुमुदश्रियमप्यभीक्ष्ण-  
मैरावतो युधि विराजति सुप्रतीकः ॥ 31.30 ॥  
देहत्विषाम्बररुचा भुवनानि यश्च  
व्यापारिपुच्छलतया युधि रोचमानः।  
यस्य त्रिविष्टपसदामतिवल्लभस्य  
विस्पष्टडिण्डिमरुतां स्तितिरेति लक्ष्मीम् ॥ 31.31 ॥  
पर्याप्तदानवपुषा दनुचेष्टितेन  
सादृश्यमाश्रितवताप्यत येन लीला।  
यस्याविपन्नयजुषा श्रुतिवर्त्मनेव  
लक्ष्मीरभारि चरितेन गुरोर्गजानाम् ॥ 31.32 ॥  
तुङ्गं वपुः सकलहास्तिकभङ्गबद्ध-  
कक्ष्योऽतिनास्तिक इव स्फुटसाधनश्रीः।  
विस्तारिचक्रमिव राशिमयं बिभर्ति  
योऽनेकदामकरकुम्भकरालशोभम् ॥ 31.33 ॥ (षड्विंशत्या कुलकम्)  
आलीनरत्नकमले कलधौतपङ्क-  
पिङ्गीकृताम्भसि स नाकसरित्प्रवाहे।  
आमज्जतो मणिमृणाललतासनाथ-  
चञ्चून्ददर्श सलिलेश्वरवलाहहंसान् ॥ 31.34 ॥  
सङ्ग्रामभग्नबहुलासुतशक्तिलग्न-  
घण्टासनाथपृथुपीवरकण्ठभागम्।  
ऐक्षिष्ट कासरमसौ समवर्तिनोऽथ  
मन्दाकिनीसरसकाञ्चनकर्दमाङ्कम् ॥ 31.35 ॥  
तस्यानुकूलकलहंसकलापकेलि-  
कोलाहलकुलकलहंसकलापकेलि-  
लीलाससालसविसाध्वससारसासु  
सारासु रत्नसरसीषु ससार दृष्टिः ॥ 31.36 ॥  
मज्जत्सुरेशतरुणीगलितावतंस-  
हासाभिराममणिसैकतरोधसोऽसौ।  
निर्वण्यं निर्वृतिममन्दरसामवाप  
मन्दाकिनीदुहितृका इव रत्नवापीः ॥ 31.37 ॥  
विश्राम्यति स्म नलिनीतटवर्त्म वीचि-  
पर्यस्तशीकरकणाहतहंसयूथम्।  
आसाद्य निर्दलितमौक्तिकचूर्णरेणु-  
संसक्तसान्द्रसिकताशिशिरीकृतं सः ॥ 31.38 ॥  
मन्दाकिनीतटतरोः स ददर्श मन्द-  
वाताभिघातचलितेन नवांशुकेन।  
ऐरावतीयदशनव्लणपट्टबन्ध-  
माबन्धुरं विदधतीमिव कल्पवल्लीम् ॥ 31.39 ॥  
दोलायमानमणिकुण्डलचारुरत्न-  
काञ्चीकलापचरणाभरणाभिरामाः।  
विस्पष्टभेदमवलोकयति स्म कल्प-  
वल्लीः स नाकललनाश्च सुवर्णगौरीः ॥ 31.40 ॥  
विस्तीर्णकाञ्चनलतागृहजृम्भमाण-  
संभोगदेवमिथुनं मुमुदे विलोक्य।  
सिद्धाङ्गनाकरविलुप्तनवप्रवाल-  
मन्दारवृक्षमथध नन्दनकाननं सः ॥ 31.41 ॥  
संचरिहंसमिथुनाञ्चितचारुपाद-  
मुद्राङ्करत्नसिकताञ्चितचारुपाद-  
पश्यन्नसौ तदुकण्ठनिविष्टहेम-  
वापीर्विनिद्रकमलाश्चिरमभ्यनन्दत् ॥ 31.42 ॥  
ऐक्षिष्ट स त्रिदशकाननसङ्गिरङ्ग-  
दग्रे कुरङ्कुलमाकुलिनान्तरिक्षम्।  
रत्नप्रभाखचितसूक्ष्मशरीरपक्ष्म  
तारामगस्य विदधत्परिवारलीलाम् ॥ 31.43 ॥  
माणइक्यपल्लवमयूखसिखावलुप्त-  
च्छायावितानमपि तत्र स पारिजातम्।  
सच्छायमेव च ददर्श नभःपुरंध्रि-  
हस्ताम्बुजावचितकोमलरत्नपुष्पम् ॥ 31.44 ॥  
विस्तारशालिविलसन्मणिपल्लावाग्र-  
निर्गच्छदच्छकिरणप्रकरच्छलेन।  
रत्नालवालवलयान्तरवर्ति पीत-  
मभ्युद्वमनतमतिभूरिभरादिवाम्भः ॥ 31.45 ॥  
नाकाङ्गनारुणतलाङ्गुलिचक्रवाल-  
संदेहिताभिनवपल्लवपाणिलूनैः।  
अभ्युन्मिषद्भिरपि तत्समकालमेव  
लक्ष्मीं वहन्तमपरापररत्नपुष्पैः ॥ 31.46 ॥ (तिलकम्)  
इत्युत्तरोत्तरविशेषविलोकनेच्छा-  
विस्मेरतामुपगतः शशिमौलिदूतः।  
रत्नप्रभाखचितकाञ्चनतोरणाग्र-  
वर्ती मुहूर्तमभतत्पुरुहूतपुर्याः ॥ 31.47 ॥  
यस्यां बिभर्ति मणिमन्दिरमिन्द्रनील-  
माणिक्यसालवलयान्तरसंनिविष्टम्।  
विस्तारशालिमधुसूदनबाहुदण्ड-  
मन्दीरध्यगतमन्दरशैललीलाम् ॥ 31.48 ॥  
यस्यां स्फुरन्मरकतारुणरत्नहर्म्य-  
भित्तिप्रभापटलसंवलिता वहन्ति।  
चन्द्रांशवः कुरबकद्रुमपुष्पता (ना?) ल-  
वृन्दश्रियं हरितपाटलतामवाप्ताः ॥ 31.49 ॥  
वैदूर्यपट्टघटिताररिभिर्निशासु  
दूरादपावृतमुखैरिव दृश्यमानैः।  
द्वारैर्बिभर्तिपिहितैरपि यत्र लक्ष्मी-  
मभ्रंकषा प्रतिदिशं मणिहर्म्यपङ्क्तिः ॥ 31.50 ॥  
प्रतिककुभमयत्नपूर्वमारादुपवनकल्पलतांशुकानि यस्याम्।  
सुरभयति गवाक्षमार्गनिर्यत्प्रचुरतरागुरुधूपसौरभश्रीः ॥ 31.51 ॥  
यस्यां विभाति निशि चन्द्रकरावमृष्ट-  
हारेन्दुकान्ततरलच्युतमङ्गनानाम्।  
आबद्धबिन्दुपटलाननचन्द्रबिन्ब-  
निर्यत्सुधाशिशिरनिर्झरशोभमम्भः ॥ 31.52 ॥  
यत्रेन्द्रनीलवलभीविवराभिनिर्य-  
दंशुच्छटापटलधूसरितानुबन्धाम्।  
धत्तेतरामतनुमत्सरसैहिकेय-  
निष्पीतमुक्तमलिनामिव कान्तिमिन्दुः ॥ 31.53 ॥  
यत्र दधति सुरयुवतयः श्रियं भास्वदसितमणिभवनसंगजाम्।  
व्यूढसलिलभरजलदमण्डलप्रेङ्खदचिररुचिरुचिरविभ्रमाः ॥ 31.54 ॥  
क्लान्तिं रतान्तचजनितां श्लथयन्ति यत्र  
माणिक्यमन्दिरगवाक्षपथप्रविष्टाः।  
अभ्यर्णवर्तिसुरनिर्झरिणीतरङ्ग-  
भङ्गनुसारसिशिरा मरुतोऽङ्गनानाम् ॥ 31.55 ॥  
यस्यां नभस्चरगणेन विदूरदेश-  
संस्थेन सालवलयं कलधौतदिग्धम्।  
आलक्ष्यत भ्रमदलातशिखाकृशानु-  
लेखानिबद्धपृथुचक्रकरालशोभम् ॥ 31.56 ॥  
यस्यां भूत्यानुज्झितो नीलकण्ठच्छायारम्भो भोगिनाथैरशून्यः।  
धत्ते शोभां देहलीनां गृहौघः क्षमाभृत्कन्यामुन्नतात्मेव शंभुः ॥ 31.57 ॥  
दीर्घाकृतामिव विलोचनयोर्युगेषु  
संपिण्डितामिव कपोलकुचस्थलीषु।  
विस्तारितामिव नितम्बतटे बिभर्ति  
लावण्यकान्तिमबलाजनता च यस्याम् ॥ 31.58 ॥  
चन्द्रोदये भवनचन्द्रमणिप्रणाल-  
विष्पन्दमानजलनिर्झरसिक्तमूलैः।  
यस्यां शिशूपवनपादपचक्रवालै-  
रालिङ्गच्यते प्रतिदिशं सकलर्तुलक्ष्मीः ॥ 31.59 ॥  
रामाभिरामश्च विदूरजाश्मप्रासादराशिर्निशि यत्र धाम्रा।  
हतप्रसर्पन्मृगरूपचिह्नतेजस्विमारीचबलश्चकास्ति ॥ 31.60 ॥  
ज्योत्स्नाछटाधवलकेतनवैजयन्ती-  
व्याजेन निर्जितविचित्रपुरान्तरोत्थम्।  
या दिङ्भुखेषु शशिदीधितिपाण्डु मूर्त-  
मालक्ष्यते शश इवाविरलं किरन्ती ॥ 31.61 ॥  
निबिडमपि निबद्धानूरुणा रत्नहर्म्य-  
स्थलघटितशिखण्डिव्रातकेकारवार्ता।  
विवलितफणचक्रं यत्र मार्गागतस्य  
श्लथयति रथबन्धं भास्वतो भोगिपङ्क्तिः ॥ 31.62 ॥ (षोडशभिः कुलकम्)

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये स्वर्गाभोगवर्णनं नामैकत्रिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.



**हरविजयम्**


***द्वात्रिंशः सर्गः।***





अथ तामविशन्नीलमणिमन्दिरसंकुलाम्।  
विन्ध्यभूमिमिव व्यक्तगण्डशैलां गणाधिपः ॥ 32.1 ॥  
पद्मरागमयाट्टालप्रकाशेन प्रथीयसा।  
गगनाम्बोधिगर्भोर्ववह्निना रचितश्रियम् ॥ 32.2 ॥  
विचित्रस्थानकोपेताः सुकुमाराङ्गवर्तनाः।  
नृत्ते चित्रे च दधतीमाक्षिप्तहृदयाः स्त्रियः ॥ 32.3 ॥  
पौरैः सदाशेषभोगभाग्भिर्वैकुण्ठविभ्रमम्।  
बिभ्रद्भिराहिताभिख्यां समुद्रगृहकास्पदैः ॥ 32.4 ॥  
दधतीं मध्यमग्राममूर्छनाप्रक्रियामिव।  
सकलोपनतोदारपौरवीरचितां श्रियम् ॥ 32.5 ॥  
प्रवालपाणिभिर्वल्लीः पाणिपद्मैश्च योषितः।  
पद्माननैश्च नलिनीर्बिभ्रतीमुपशोभिताः ॥ 32.6 ॥  
अशसा(भूयसा) तल्पलोपात्तमनोहरतरत्विषम्।  
मातङ्गपृष्ठवंशोर्वीमिव विस्तृतदीर्घिकाम् ॥ 32.7 ॥  
बिभ्रद्भिर्गेयवैदग्धीमुपकण्ठकृतास्पदैः।  
तालाक्षरचिताभिख्यैः काननैरुपशोभिताम् ॥ 32.8 ॥  
ससूक्ष्मतिलकां वक्त्रच्छायां गारुत्मतीमिव।  
गिरं च सामृतोद्गारां दधतीर्दधुषीं स्त्रियः ॥ 32.9 ॥  
अन्तर्युक्तान्महामात्रैः पतद्ग्रहशताकुलान्।  
निशान्तान्दधतीमर्ककृतानकलुषत्विषः ॥ 32.10 ॥  
अदृष्टनिग्रहस्थानां प्रौढवादविदामिव।  
सदाचार्याहितच्छायां नृत्तलीलाविडम्बिनीम् ॥ 32.11 ॥  
भिन्नं लयमिव त्रेधा द्रुतमध्यविलम्बितम्।  
वलिभङ्गं दधानाभिः कृतशोभां पुरंध्रिभिः ॥ 32.12 ॥  
दशनेन्दुप्रबालोकैः स्वच्छमानसनिर्झरैः।  
मदनस्तबकोद्भेदैः स्त्रीणां हासैर्विराजिताम् ॥ 32.13 ॥  
नक्तं नक्षत्रमालाभिः कृतमूर्धविभूषणैः।  
अलिन्दा नाकुलं हर्म्य गजैर्बिभ्रद्भिराचिताम् ॥ 32.14 ॥  
सत्काञ्चनपरीक्षायाः सदृशीं दृष्टिहारिणीम्।  
निकषोपलसल्लेखामदभ्रां बिभ्रतीं श्रियम् ॥ 32.15 ॥  
शुभप्रस्तावनाहृद्यां प्रख्यातोदात्तनायकाम्।  
नानार्थप्रकृतिश्लाघ्यां नाटकप्रक्रियामिव ॥ 32.16 ॥  
व्याप्तां कृतयुगस्थास्नुस्थितिं बोगिभिरुद्धतैः।  
रथसंस्थामिवोष्णांशो रथ्यावलिविराजिताम् ॥ 32.17 ॥  
अनाप्तगोत्रस्खलनामविपक्षामिव स्त्रियम्।  
शुभप्रकृतिविस्तारां वीणावाद्यविधामिव ॥ 32.18 ॥ (अष्टादशभिः कुलकम्)
  
सार्धचन्द्रपताकत्वं दधतस्तेन वीक्षिताः।  
तस्यासमसंयुता हस्ता इव देवगृहाः पुरः ॥ 32.19 ॥  
व्यलोकि विस्मयवता शुभमध्यमदर्शनः।  
सीमन्तिनीजनस्तेन दधन्माध्यमिकश्रियम् ॥ 32.20 ॥  
स काञ्चनोज्जवलास्तस्यां विस्फुरन्मणिबन्धनाः  
अलंकारावलीर्बाहुलताश्चैक्षत सुभ्रुवाम् ॥ 32.21 ॥  
प्राप्तानलसनाथत्वं तेन तत्र गृहावली।  
पटलोपहृतच्छाया दमयन्तीव वीक्षिता ॥ 32.22 ॥  
तेनैक्ष्यत सुधापाण्डुच्छायसन्मानसालया।  
नगर्या दधती साम्यं क्रीडाकमलिनी पुरः ॥ 32.23 ॥  
महानप्यनहंकारप्रसूतिरवलोकितः।  
तारकोऽप्यमुना बिभ्रलोलोकोऽनक्षिगतः श्रियम् ॥ 32.24 ॥  
विदग्धमणअडलीमाराद्गोष्ठीबन्धमनोरमाम्।  
सदाकृतिगणोपेतां सद्वृत्ति स व्यलोकयत् ॥ 32.25 ॥  
तेनाङ्गनाजनस्तस्यामनपेक्षितभूषणः।  
स्वरूपशोभयाक्रान्तः शक्रहस्त हवेक्षितः ॥ 32.26 ॥  
जहर्ष सामान्यगुणद्रव्यसंयोगसुस्तिताम्।  
तां कणव्रतसिद्दान्तप्रक्रियामिव वीक्ष्य सः ॥ 32.27 ॥  
संक्रान्तयाञ्जनच्छायदेहप्रतिमयाथ सः।  
प्रविशन्स्फटिकागारानैन्द्रनीलानिवाकरोत् ॥ 32.28 ॥  
अपूर्वदर्शनाकूतकुतूहलवलद्दृशः।  
दितिजास्तं विसृष्टान्यकर्तव्या निरवर्तयन् ॥ 32.29 ॥  
तत्पारिज्ञायमानत्वादन्यस्याभिनिवेदिताम्।  
स शृण्वन्नात्मनोऽभिख्यां राजमार्गानलङ्घयत् ॥ 32.30 ॥  
अन्यैर्विज्ञायमानत्वादन्यस्याभिनिवेदिताम्।  
सशृण्वन्नात्मनोऽभिख्यां राजमार्गानलङ्घयत् ॥ 32.31 ॥  
मुक्ताप्रवालवैदूर्यप्रायरत्नपरिष्कृताः।  
जहौ निषद्यावीथीः स सिन्धुवेलाविडम्बिनीः ॥ 32.32 ॥  
प्राप्तवान्थ दैत्येन्द्रसिंहद्वारं विभूतिमत्।  
त्रैलोक्यसंनिवेशस्य प्रत्यदेशमिव स्थितम् ॥ 32.33 ॥  
सनागयक्षदैतेयवस्वादित्यमरुद्गणम्।  
अनेकास्चर्यसंदोहं विस्वरूपमिव स्थितम् ॥ 32.34 ॥  
नानासुरगणाकीर्णं पुरीदर्पणभूतले।  
अदृष्टपारसंसारप्रतिबिम्बमिवोत्थितम् ॥ 32.35 ॥ (तिलकम्)  
विकासिकिंशुकच्छायाद्वनादिव विभावसोः।  
तत्क्षणापहृतान्पत्त्रशुकानैक्षत सव्यथः ॥ 32.36 ॥  
चन्द्राशुगौरसत्पक्षबालभारान्प्रचेतसः।  
ददर्श वाहरहंसांश्च चामरांश्च हृतानसौ ॥ 32.37 ॥  
चतुर्दिक्स्फटिकागारप्रबाक्षीरपरिप्लुतम्।  
ददर्श चोच्चैः श्रवसमुत्तिष्ठन्तमिवोदधेः ॥ 32.38 ॥  
त्रैलोक्यलक्ष्म्याः स दधल्लीलादोलामिवाग्रत।  
विलोलमुक्ताप्रालम्बव्याजेनैक्षत तोरणम् ॥ 32.39 ॥  
ददर्श तोरणामुक्ता श्चण्डीसिंहसटावलीः।  
उत्पातेन्दुकला दैत्यप्रलयाशंसिनीरिव ॥ 32.40 ॥  
अदृश्यमानपर्यन्तानर्पणीयकरानसौ।  
ददर्श विविधान्राज्ञे दिग्बिभागानिवागतान् ॥ 32.41 ॥  
उत्खातशेषमाणिक्यकण्ठकाशून्यकंधरान्।  
रभसालिङ्गितस्वःस्त्रीस्तनवासाविलोरसः ॥ 32.42 ॥  
भर्तुः प्रसादलब्धानि देवयानानि सत्वरम्।  
निर्गत्यारोहतो दैत्यराजपुत्रान्ददर्श सः ॥ 32.43 ॥ (युगलकम्)  
अथाधिभूमि विन्यस्तकरजनुभिरादरात्।  
न्यवद्यत द्वारगतः स भर्त्रे प्रतिहर्तृभिः ॥ 32.44 ॥  
अवज्ञाचिरसंरोधमुक्तयैत्विति तद्गिरा।  
निर्दिश्यमानमार्गस्तैः स दैत्येन्द्रसदोऽविशत् ॥ 32.45 ॥  
भास्वन्मणिशिरोदैत्यभोगिमण्डलसंकुलम्।  
तद्देहमलिनच्छायातिमिरप्लवपूरितम् ॥ 32.46 ॥  
वैदूर्यकुट्टिमच्छायजलनिर्भरसंप्लवम्।  
प्रविष्टवानथैक्षिष्ट पातालमिव तत्सदः ॥ 32.47 ॥ (युग्मम्)  
तत्र सिंहासनासीनां तमालश्यामलत्विषम्।  
स्फुरद्दंष्ट्रननां मूर्तिं कौशिकीमिव बिभ्रतम् ॥ 32.48 ॥  
कुण्डलातपरत्नांशुबालातपविलङ्घितम्।  
बिभ्राणमनिमित्तेऽपि रोषारुणामिवाननम् ॥ 32.49 ॥  
चामराधूनन्व्यग्रकरपङ्कजयानिशम्।  
निषेव्यमाणमभितस्त्रैलोक्यविजयश्रिया ॥ 32.50 ॥  
बिभ्राणं शोणमाणिक्यभूषांशुच्छुरितं वपुः।  
अशान्तवज्रसंपातवह्निशेषमिव क्वचित् ॥ 32.51 ॥  
जयकुञ्जरनक्षत्रमालाममलमौक्तिकाम्।  
दधतं विकटां हारलतां पीनेन वक्षसा । 32.52 ॥  
दिङ्नागदानविष्यन्दकृतपत्त्राङ्कुरश्रियः।  
बिभ्रतं भुवनाबोगवनतालतरून्भुजान् ॥ 32.53 ॥  
केयूरासितरत्नांशुजलधाराश्च बिभ्रतम्।  
वज्रान्लशिखादाहशान्तिहेतोरिव स्रुताः ॥ 32.54 ॥  
उरः स्थले निषण्णाया रत्नपर्यङ्कविभ्रमम्।  
बिभ्रतं दिग्गजाधीशदन्तभङ्गं सुरश्रियः ॥ 32.55 ॥  
ददर्शान्धकमाबद्धमध्यं कनकशृङ्खलैः।  
नितम्बपरिवृत्तार्कराश्मिरेखमिवाचलम् ॥ 32.56 ॥ (नवभिः कुलकम्)  
त्रैलोक्यश्रीकरेणोस्तमालानीभूतदोर्द्रुमम्।  
विलोक्येषन्नतशिरा विनयात्प्रणनाम सः ॥ 32.57 ॥  
अथ बाहुं प्रसार्याराद्द्ङ्नागकरपीवरम्।  
इत इत्यसुरेन्द्रेण निर्दिष्टं स्वयभन्तिके ॥ 32.58 ॥  
हेमपीठमसौ चित्ररत्नजालपरिष्कृतम्।  
अध्यास्त लोकसंवर्तमेघो मेरुमिवोन्नतम् ॥ 32.59 ॥ (युगलकम्)  
अथ लम्भितसत्कारं तमुवाचान्धकासुरः।  
दन्तज्योत्स्नाछलेनारियशःपीतमिवोद्रिरन् ॥ 32.60 ॥  
गौरीविग्रहसंधानसमासादितनिर्वृतेः।  
गणेश कुशलं वच्चिदव्याहति पिनाकिनः ॥ 32.61 ॥  
चिरेण बत केनापि हेतुना स्मृतिगोचरम्।  
आगच्छाम वयं शंभोर्येनेह त्वां व्यसर्जयत् ॥ 32.62 ॥  
जयलक्ष्म्योपगूढस्य पुरा जितमरुत्वतः।  
न ममाङ्गेषु संजातस्तादृशः पुलकोद्रमः ॥ 32.63 ॥  
निर्व्याजप्रीतिपिशुनः शशिशेखरशासनात्।  
ईयुषि त्वयि सौहार्दरसस्यन्दिनि यादृशः ॥ 32.64 ॥ (युगलकम्)  
इमे वज्रकणा हर्षस्फुटद्व्रणमुखोत्थिताः।  
रोमाञ्चेद्गमकार्कश्यमङ्गेप्वधिकयन्ति मे ॥ 32.65 ॥  
सप्तलोकाधिपत्येन न तथोन्नतिमागताः।  
यथाविष्कृतसद्भावभवसंभाविता वयम् ॥ 32.66 ॥  
कर्तव्यं तन्न पश्यामि कृतकृत्योऽपि धूर्जटिः।  
यच्चेतसि निधाय त्वं प्राहिणोदस्मदन्तिकम् ॥ 32.67 ॥  
तदावेदय संदेशमिन्दुमौलेर्विवक्षितम्।  
कुतूहलि ददात्यस्मान्मनो नोदासितुं यतः ॥ 32.68 ॥  
इत्युक्ते तेन दन्तांशुपुष्पिताधरपल्लवः।  
अवाप्तावसरो वक्तुं दूत इत्युपचक्रमे ॥ 32.69 ॥  
कल्याणीं गिरमुत्स्रष्टुं विरला एव जानते।  
सत्यां रेखां विलिखितुं चित्रकर्मविदो यथा ॥ 32.70 ॥  
यदेवमादरारूढो बहुमानास्पदं त्वया।  
क्रियते कुशलप्रश्नस्तेनाद्य कुशली विभुः ॥ 32.71 ॥  
यशोंशुभासुरच्छायः क्षतदौर्गत्यविप्लवः।  
विबात्यनर्घः संसारसागरैकमणिर्भवान् ॥ 32.72 ॥  
सारम्भत्वेऽपि सततं विस्पष्टपरिघट्टनम्।  
तव जातं द्विषच्चक्रं शुष्कं गेयमिवापदम् ॥ 32.73 ॥  
त्वया नैयायिकेनेव सत्पक्षाश्रयशालिना।  
हेतौ विदधता यत्नं परपक्षो निराकृतः ॥ 32.74 ॥  
उपर्येव तव स्तास्नु शरच्चन्द्रांशुपाण्डुरम्।  
यशश्छत्त्रमिवाभाति च्छत्त्रं यश इवोज्ज्वलम् ॥ 32.75 ॥  
वैदग्धीं बिभृयुः शैला निःसारितमरुत्वतः।  
वज्रानलशिखाजालप्लुष्टपक्षाः कथं नु ते ॥ 32.76 ॥  
स्फुरत्यधितटं सिन्धोर्यामुक्ताकिरणच्छटा।  
सा वः संकोचितारिस्त्रीमुखाब्जा कीर्तिचन्द्रिका ॥ 32.77 ॥  
प्लुष्यत्यरीन्प्रतापस्ते निर्वापयति चापरान्।  
दाहात्मकत्वमधिकं वह्नेरैकान्तिकं पुनः ॥ 32.78 ॥  
क्रूरेऽपि मार्दवोपेता वामाचारेऽपि दक्षिणाः।  
पापेऽपि शुद्धमतयस्त्वादृशा भुवि दुर्लभाः ॥ 32.79 ॥  
अनेकजन्यशोभी त्वं भर्तालंकृतविग्रहः।  
त्वमूहिथामुक्तकरामसङ्गोऽपि जयश्रियम् ॥ 32.80 ॥  
दशामनुगुणां दग्ध्वा नाधारं तापयत्यलम्।  
न स्रेहं क्षपयत्युच्चैर्वंशदीपोऽपरो भवान् ॥ 32.81 ॥  
व्यजेष्ठा गोचरातीतं गुणगौरवतोऽधिकम्।  
अगाधमपि दुग्धाब्धिं सुरासुरविलोडितम् ॥ 32.82 ॥  
कथं शशधराधीनवृद्धिक्षयतयानिशम्।  
सादृश्यं तव दुग्धोदसिन्धुना यशसो भवेत् ॥ 32.83 ॥  
विरलास्त्वादृशा लोके दोर्दण्डदलितद्विषः।  
निर्दघ्धासेषभुवनाः कियन्तो वह्नयः क्षये ॥ 32.84 ॥  
स्वच्छं बिम्बितनिःशेषनीतिसंग्रहसुस्थितम्।  
त्वमेव मानसं धत्से प्रज्ञाविभ्रमदर्पणम् ॥ 32.85 ॥  
दोर्दण्डदलितोद्दामसङ्ग्रामारातिमण्डलः।  
न बिभर्षि गुणोत्तुङ्गो गर्वमन्यासुरेन्द्रवत् ॥ 32.86 ॥  
गुणआंस्तव गिरां नाथो वक्ति तेनाथवाप्यलम्।  
सिन्धोस्तटेषु सिकताकणान्गणयितास्ति कः ॥ 32.87 ॥  
इति संसदि वक्तुर्मे चित्रं यत्क्षीयते न वाक्।  
क्व वा काव्यविकल्पानां गुणानां च तवावधिः ॥ 32.88 ॥  
इत्थं प्रतापसंपत्तिपराक्रान्तमहीभृतः।  
न कुल्योत्सादनं युक्तं तव ग्रीष्मरवेरिव ॥ 32.89 ॥  
एवमाह विभुर्मान्यं जगत्सर्गस्तितिक्रमे।  
नियुज्य द्रुहिणोपेन्द्रावौदासीन्येऽस्मि निर्वृतः ॥ 32.90 ॥  
सुरासुरचमूवंशसंतानस्तितिरासदत्।  
कश्यपो मानसोत्पत्तिसंमतां परमेष्ठिनः ॥ 32.91 ॥  
स लब्ध्वात्मभुवोऽनुज्ञां चित्रसर्गचिकीर्षया।  
उपायतात्मनो योग्या विधिवद्दक्षकन्यकाः ॥ 32.92 ॥  
दनुदित्यदितिष्वासामुदभूवंस्ततः क्रमात्।  
दानवाश्चैव दैत्याश्च देवाश्च बलशालिनः ॥ 32.93 ॥  
प्रातिकूलिकतां मत्वा मिथस्तेषां स्वयंभुवा।  
वासः पातालमूले च सुमेरौ च व्यभज्यत ॥ 32.94 ॥  
प्रशान्तरणसंरम्भं स्वधर्मावस्थितप्रजम्।  
तेन निःशेषमेवासीत्त्रैलोक्यमनुपल्लवम् ॥ 32.95 ॥  
अथ दुर्वारदोर्दण्डदर्पकण्डूप्रतारितः।  
आच्छिनद्धाम् देवानां हिरअयाक्ष्महासुरः ॥ 32.96 ॥  
स जघ्रने सुरशत्रूणां मिषतां क्रोडमूर्तिना।  
त्रैलोक्योपप्लवारक्षाबद्धकक्षेण शौरिणा ॥ 32.97 ॥  
\*\*\*\*\*\*\* च मरुतां पत्युर्निहत्यासुरमण्डलम्।  
त्रैलोक्यश्रीः पुनर्लीलाचामरव्यग्रहस्तताम् ॥ 32.98 ॥  
याते कालेऽथ दुर्वारदर्पकण्डूतिदुर्धरः।  
हिरण्यकशिपुर्जिष्णोस्तामेत्य पुनराच्छिनत् ॥ 32.99 ॥  
तद्वक्षोऽददरद्वज्रधारादलनकर्कशम्।  
नृसिंहमूर्तिर्नखरैर्नखरान्तैर्जनार्दनः ॥ 32.100 ॥  
इत्थमन्यांश्च जगतो विप्रकर्तॄन्महासुरान्।  
अनयद्दीप्तचक्राग्निज्वालापञ्जरयन्त्रणाम् ॥ 32.101 ॥  
ज्योत्स्ना चन्द्रक्रमेणैव क्षीयते वृद्धिमेति च।  
शूराणां च रणे कीर्तिर्गता न विनिवर्तते ॥ 32.102 ॥  
तदर्हन्त्यधुना प्राग्वदविग्रहपरिग्रहाः।  
रसातलनिवासेन संविभागां महासुराः ॥ 32.103 ॥  
पुरेव लोकपालानां दैत्यानां च निरत्यया।  
अनाविष्कृतसंरम्भा स्थितिरस्तु यथायथम् ॥ 32.104 ॥  
धामान्यध्यूषुषामित्थं प्रेम्णा निजनिजानि वः।  
सन्त्वाविष्कृतविस्रम्भाः परस्परगृहागमा ॥ 32.105 ॥  
शासति त्वयि पातालं त्रिदिवं च पुरंदरे।  
ससुरासुरचक्रस्य त्रैलोक्यस्यास्त्वनामयम् ॥ 32.106 ॥  
निवर्तिते विरोदेऽपि युवयोरधुना मिथः।  
अपहस्तितनिःशेषवैरं प्रेम विवर्धताम् ॥ 32.107 ॥  
अतिसंघर्षतः सिन्धुमन्दराचलयोः पुरा।  
प्राक्कालकूटसंभारः पश्चादमृतमुत्थितम् ॥ 32.108 ॥  
इति स्थिते समुत्सृष्टविग्रहैकरसस्थितेः।  
मरुत्वता समं मन्ये सख्यमेव तव क्षमम् ॥ 32.109 ॥  
यस्य हारलतान्यासभासुरा फेनसंहतिः।  
व्यावर्तमाना नमुचेः कठिनं कण्ठमच्छिनत् ॥ 32.110 ॥  
यस्याद्यापि दधत्येते वज्रविच्छिन्नपक्षतीः।  
साभ्राः पार्श्वभुवो बद्धव्रणपट्टा इवाद्रयः ॥ 32.111 ॥  
यस्यान्तर्वज्रदहनज्वालजालमिव ज्वलत्।  
चकार नीरसं दैत्यनारीहृदयमण्डलम् ॥ 32.112 ॥  
तं दोर्दण्डमदोद्दामदैत्यदानवसूदनम्।  
वज्रोद्भासिकरं को वा मित्त्रं न बहु मन्यते ॥ 32.113 ॥ (चक्कलकम्)  
सुरैः सहामराक्रीडकल्पवल्लीगृहगेषु वः।  
आपानगोष्टीबन्धेन बन्धुप्रीतिर्विवर्धताम् ॥ 32.114 ॥  
सदाननिर्झरेष्वाराद्गण्डशैलेषु दन्तिनाम्।  
अनायसमुखास्तावान्निपतन्तु शिलीमुखाः ॥ 32.115 ॥  
अवाप्तनकासङ्गा मानुभूवन्महासुराः।  
क्रूरासिपत्त्रसंपातनिरर्गलकदर्थनाम् ॥ 32.116 ॥  
सुरदिति (दनु) सुतदैत्यकन्यकानां सरभसमाप्लुतिकेलिलीलयाम्भः।  
भवतु कुचतटीनितम्बबिम्बस्खलनविजर्जरमम्बरापगायाः ॥ 32.117 ॥  
इत्यभ्युदीर्य गिरमुज्ज्वलदन्तरत्न-  
निर्यत्प्रभाधवलितां विरराम दूतः।  
तस्थौ तदुत्तरविशेषपरीप्सया च  
दैत्याधिपस्य वदने विनिधाय दृष्टिम् ॥ 32.118 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजनकश्रीरत्नाकरस्य कृतौ रत्नाङ्के हरविजये महाकाव्ये दूतव्याहारो नाम द्वात्रिंशः सर्गः।









\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्**


***त्रयस्त्रिंसः सर्गः।***





दैत्याधिपः श्रुततदुक्तवचःप्रपञ्च-  
सासूयमानसतयाथ सितस्मितश्रीः।  
प्रस्तावमन्तिकसदो भृगुनन्दनस्य  
वक्तुं दिदेश मधुरोद्धृतया भ्रुवैवः ॥ 33.1 ॥  
अभ्युन्मषत्कनकशृङ्कलचक्रवाल-  
रश्मिच्छटापटलविच्छुरितां दधानः।  
कालीं कलिन्दतनयामिव देहकान्ति-  
मुल्लासिकालियफणामणिरागभिन्नाम् ॥ 33.2 ॥ (युगलकम्)  
तच्चोदितः स दशनप्रभया सुरारी-  
नद्रीन्मृगाङ्क इव चन्द्रिकया विलिम्पन्।  
दूतं शशाङ्कशकलाभरणस्य वाक्य-  
मित्थं विमृष्य शनकैरुशना बभाषे ॥ 33.3 ॥  
आसन्नवर्तिदनुजेनद्रशरीरकान्ति-  
कल्माषिता तनुरदृश्यत तस्य गौरी।  
स्वच्छात्मतास्फुटतरव्रतपीतकुक्षि-  
भागस्थधूमपटलेव सभातलस्थैः ॥ 33.4 ॥  
दुर्वारवीर्यकरदीकृतविष्टपस्य  
सा यस्य पश्यति मुखं चरणाश्रया श्रीः  
नूनं नतिप्रवणदुर्जयलोकपाल-  
पालीकिरीटमणिदर्पणमण्डलीषु ॥ 33.5 ॥  
आभाति यस्य नमिताखिलदिग्लताग्र-  
चन्द्रातपामलयशः स्तबकोज्जवलश्रीः।  
शौर्यद्रुमो भुवनकाननसीम्न्यराति-  
सीमन्तिनीजनजटादृढमूलबन्धः ॥ 33.6 ॥  
प्रेङ्खत्करालकिरणप्रकरा च यस्य  
हस्तारविन्दघटिता करवालवल्ली।  
बद्धप्रतिष्ठनदराजसुताकराब्ज-  
लोभात्पतद्भ्रमरपङ्क्तिरिवाबभासे ॥ 33.7 ॥  
संभ्रम्य यं प्रणमतां मणिपादपीठ-  
निर्घर्षणादिव ललाटतटस्थलीभ्यः।  
दैत्यद्रुहां गुरुणि सत्यपि नाभिमान-  
बीजेऽभ्युदैयत पुनर्भ्रुकुटीलताभिः ॥ 33.8 ॥  
श्यामीभवत्यनुदिनं रिपुमण्डलस्य  
यस्याहवे विरचितो निशितासिपाणेः।  
आक्रान्तदिग्वलयसैनिकचक्रवाल-  
निर्धूतभूतलपरागहतेव कीर्तिः ॥ 33.9 ॥  
येन व्यलोकिषत संयति वृत्रशत्रु-  
लीलानिरस्तकुलिशाग्निशिखा विलग्नाः।  
बाहुद्रुमेषु रुचिराङ्गदपद्माराग-  
रत्नप्रभाभ्रमविसंभ्रममाहवेषु ॥ 33.10 ॥  
हेलाविनिर्जितहरेर्न पुरोऽभिधातु-  
मस्यास्ति तेऽत्र गणखेट खटुङ्क शङ्का।  
इत्थं निसर्गतरलप्रमथप्लवङ्ग-  
संसर्गदुर्ललिततासुवचं वचः किम् ॥ 33.11 ॥ (सप्तभिः कुलकम्)  
प्राग्दर्शितासुरविनाशविभीषिकेण  
माधुर्यसंभृतिविशे,जुषा च पश्चात्।  
संदेशदानवचसा शबलेन तेऽत्र  
चेतः कृतं किमपि नः प्रतिपत्तिमूढम् ॥ 33.12 ॥  
दुर्लङ्घ्यसारगहनासु रणाटवीषु  
स्थाणाविवाशु विवशं विनिपत्य यस्मिन्।  
चक्रेऽभ्युपेयुषि विवर्तनभाजि भङ्गं  
शार्ङ्गायुधो विघटमानमनोरथोऽभुत् ॥ 33.13 ॥  
अन्यः स एष भुजवज्रदृढाभिघात-  
निष्पिष्टशात्रवकुलाचलचक्रवालः।  
येनोज्झिता युधि दयामृदुनातिनम्रा  
याथार्थ्यामापुरमराः प्रथितस्य नाम्नः ॥ 33.14 ॥  
अस्यारिवंशदहनानुगुणप्रताप-  
च्छायैकदेशलवलेशमपूरयिष्यत्।  
धामाधिपो जगति यद्यभविष्यदेष  
न त्वष्टुटङ्कविनिकुट्टनघट्टितौजाः ॥ 33.15 ॥  
वक्त्रं यथा स्मितविकासिकपोलभित्ति  
धत्ते न वक्ति च यथा स्फुटमेष किंचित्।  
मन्ये भविष्यति तथा सुरचक्रवाल-  
दावानलः स्फुरितहेतिशिखासहस्रः ॥ 33.16 ॥  
दूरेऽस्तु तावदथवैव सुरेन्द्रलक्ष्मी-  
मस्यानुगेष्वपि महत्सु हरिर्न लब्धा।  
पत्त्रैरपि क्षितिरुहः प्रतिबद्धवृत्ति-  
रासादयत्यवनिमुष्णकरातपः किम् ॥ 33.17 ॥  
अध्यासितां पुरमिमामसुरोन्नतेन  
संबिभ्रतः प्रथितमानपरिग्रहत्वम्।  
न ह्रेपयन्ति दनुसूनुभटान्प्रगल्भ-  
मेते किमर्ककिरणा अपि लङ्घयन्तः ॥ 33.18 ॥  
छायाविभङ्गकलुषः क्रियते यदिन्दु-  
रुष्णत्विषानुदिवसं प्रतिकारशून्यः।  
निर्दह्यते जलनिधिर्वडवाग्निना च  
तज्जाड्यजृम्भितमवैमि तयोर्विगर्ह्यम् ॥ 33.19 ॥  
कामं भवन्ति शतसो जगतीह कुल्या-  
स्तुल्यानुभावबलता कुत एव तेषाम्।  
आलिङ्ग्यते तदतिरिक्तगुणोदयश्री-  
र्यत्संपदा तदपि वाच्यपदं जडानाम् ॥ 33.20 ॥  
कालक्रमादधिगतोदयमेकतोऽपि  
बीजाङ्कुरात्सपदि यातमधोमुकत्वम्।  
वल्लीकुलाय किमसूयति मूलजाल-  
मूर्धावकाशरचितस्थितये तरूणाम् ॥ 33.21 ॥  
पातालमन्दिरतले किमिवात्र कृत्य-  
मनयैर्व्यतीतगणनैः फणिनां शिरोभिः।  
स्लाघ्यं तदेकमपि शेषफणासहस्र-  
मुर्वीं बिभर्ति यदशेषगिरीन्द्रगुर्वीम् ॥ 33.22 ॥  
विष्पन्दशीतरुचिनिर्ज्ञरवारिधौत-  
दिक्काः सहस्रगणना ननु सन्ति शैलाः।  
क्ष्मापीठधारणसहाः कतिचित्तु नून्-  
मव्याहतस्तितिकुलव्यपदेशयोग्याः ॥ 33.23 ॥  
दैत्याधिपः स्मितमुखो विससर्ज सोर्ज-  
मावर्जितोऽति दयया युधि जीवतो यान्।  
रूढत्रया वद रसातलतालुवास-  
मर्हन्ति ते किममराः कमथासुरेन्द्राः ॥ 33.24 ॥  
इत्यूचुषि त्रिदशवैरिगुरावमर्ष-  
गर्भं विधूनितशिरास्त्रिपुरारिदूतः।  
तुङ्गाभिमानगिरिनिर्झरझांकृतेन  
वाक्येन पूरितसभागृहमित्यवोचत् ॥ 33.25 ॥  
किं कथ्यते बलवती भवितव्यातात्र  
शोच्यं सभातलमिदं दनुजाधिपस्य।  
यस्यासि वत्सरसहस्रनिपीतगाढ-  
धूमान्धकारितमतिर्गुरुतामुपास्थाः ॥ 33.26 ॥  
मा भूत्परस्परविरोधिसुरासुरौघ-  
संमर्ददुःस्थितमिदं जगदप्यशेषम्।  
उक्तं मयेति यदनुज्झितकृत्यवस्तु  
तद्वालिशेन भवतापरथा गृहीतम् ॥ 33.27 ॥  
सर्वत्र वस्तु वितथप्रतिभासमेव  
निःसंशयं भवति विप्लवमन्ददृष्टेः।  
मन्दाकिनीसलिलमिन्दुमरीचिगौर-  
मुत्प्रेक्ष्यते क्षतजमित्यनिशं पिशाचैः ॥ 33.28 ॥  
अभ्युद्वहन्धवलतामपि शीतरश्मि-  
शोभाधरामहितपक्षगतः सुरारेः।  
अत्यन्तवक्रहृदयो रणरागमेव  
शंसन्विराजसि न शङ्क इव त्वमित्थम् ॥ 33.29 ॥  
निन्द्यानपि स्तुवत एव गुणानुभाव-  
वन्ध्यानधिक्षिपत एव विमूढवृत्तेः।  
दुःस्वामिनस्तनुभृतामतिदैन्यभाजं  
भावानुवृत्तिरसिकामनुजीवितां धिक् ॥ 33.30 ॥  
संप्रत्यमी बुधजनस्य न चित्तवृत्ति-  
माह्लादयन्ति भवतोऽभिहतप्रकाशाः।  
अद्यापि कुक्षिकुहरास्पदपीतधूम-  
श्यामीकृता इव भृगूद्वह वाचि वर्णाः ॥ 33.31 ॥  
अन्तर्दधत्कलुषतामपि जिह्मवृत्ति-  
राविष्करोति गुणमेव बहिः प्रकामम्।  
कुक्षिप्रविष्टविषसंहतिरुत्तमाङ्ग-  
रत्नप्रकाशमिव गूढपदो विमूढः ॥ 33.32 ॥  
व्यक्तं समाश्रयवशादिह तत्स्वरूप-  
शून्योऽपि तत्प्रकृतितां भजते जनोऽयम्।  
श्वासानिलः सरलतामुपयाति वेणौ  
शङ्खेदरे कुटिलता पुनरस्य सिद्धा ॥ 33.33 ॥  
यस्याततायिहृदयानि नदन्विभेद  
निःश्वासवातमुखरीकृतरन्ध्रमार्गः।  
संक्रान्तकुक्षिकुहरास्पदसप्तसिन्धु-  
संघट्टघोरतरघोष इवाशु शङ्खः ॥ 33.34 ॥  
प्रेङ्खत्कराङ्गुलिशिखाग्रनिवृत्तिवेग-  
वाताहता जलभृतः ककुभां मुखेषु।  
चक्रस्य यस्य किरणैश्छुरिताः कराल-  
धारानिकृत्तदिनखण्डरुचो निपेतुः । 33.35 ॥  
लीला हरेरभृत यस्य कठोरकोप-  
हुंकारपावकशिखा वदनात्स्खलन्ती।  
निःश्वासधूतहृदयास्पदागूढनाभि-  
पद्मोच्छ्वसत्कपिशकेसरधूलिलीलाम् ॥ 33.36 ॥  
यस्य स्थितं करहतस्तनपृष्टसीम-  
सीमन्तिनीरुदितशब्दकृतानुबन्धैः।  
अद्यापि पल्लवितपूरितपाञ्चजन्य-  
शङ्खस्वनैरिव महासुरगेहगर्भैः ॥ 33.37 ॥  
तस्याधिपाणि सुरयौवतवक्त्रपद्म-  
विस्पष्टहासघटनाचतुरार्कबिम्बम्।  
द्रष्टासि कैटभरिपोरसुरेन्द्रकण्ठ-  
पीठेषु चक्रमचिरात्परिवर्तमानम् ॥ 33.38 ॥ (पञ्चभिः कुलकम्)  
नाप्नोति यस्य युधि दानवहेतिघात-  
मूर्च्छान्धकारपटलं हृदयेऽवकाशम्।  
ग्रासीकृतोरगसहस्रफणप्रतिष्ठ-  
माणिक्यरश्मिभिरिव प्रविलुप्यमानम् ॥ 33.39 ॥  
उच्छ्वासिकाञ्चनपतत्त्रसमीरवेग-  
विस्रंसितं नभसि शीतमरीचिवबिम्बम्।  
येनाण्डखण्ड इति निर्दुधुवेऽङ्गलग्न-  
माकम्पितात्रिभुवनं भ्रमताहवेषु ॥ 33.40 ॥  
अद्यापि पक्षपवनो भ्रमतीह यस्य  
पातालवर्त्मनि जवेन विचेरुषः प्राक्।  
वैधव्यविक्लवबूजङ्गवधूसहस्र-  
सास्रानुबन्धगुरुनिःश्विसितापदेशात् ॥ 33.41 ॥  
प्रत्यग्रसौरभभराकुलितद्विरेफ-  
मालाहठाहृतसुदारसशीकरार्द्राः।  
बिभ्रत्सुधौतकलधौतपतत्त्रपङ्क्ती-  
र्ज्वालावलीरिव सधूमशिखाः कृशानुः ॥ 33.42 ॥  
तार्क्ष्यो युधि स्वकरलूनपतत्त्रमुक्ति-  
संमानितस्पुरदमोघनिपातवज्रः।  
नीलभ्रकच्छविमुषः कुसृतिप्रगल्भा-  
नेकःक्षणात्स दलयिष्यति भोगिनो वः ॥ 32.43 ॥ (पञ्चमिः कुलकम्)  
निःशेषलोकपरिवर्तविनोददक्ष-  
दक्षारिरूक्षतरसा गणसेनयैते।  
यास्यन्ति कामपि दसामसुरा विरुग्णाः  
संहारमारुतपर्म्परयेव शैलाः ॥ 32.44 ॥  
दिक्स्यन्दिनीषु सुरवारणदानपङ्क-  
श्यामीकृतातपजलासु विपन्नपक्षाः।  
मत्ता महासकुरझषाः परिदृष्टकण्ठ-  
च्छेदा भवन्ति न चिरेण समुच्छ्वसन्तः ॥ 32.45 ॥  
तिष्ठन्तु तावदथ वाखिलसकप्तलोक-  
संचारचातुरजुषः प्रमथाधिनाथा-।  
दोर्दण्डयन्त्रपरिवर्तितरत्नसानुः  
पातालवासमहमेव करोमि किं वः ॥ 32.46 ॥  
इति कथयति रूक्षालापगर्भं गणेन्द्रे  
दितितनयपतीनां क्रोदसंरम्भहेतोः।  
करतलहतरत्नस्तम्भपङ्क्तिः सभा सा-  
वमरगिरितटीवोद्धूतकल्पद्रुमासीत् ॥ 32.47 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे रीजानकश्रीरत्नाकरस्य कृतौ रत्नाङ्के हरविजये महाकाव्ये भार्गवनिर्भर्त्सनं नाम त्रयस्त्रिंशः सर्गः ॥







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्**


***त्रयस्त्रिंसः सर्गः।***





दैत्याधिपः श्रुततदुक्तवचःप्रपञ्च-  
सासूयमानसतयाथ सितस्मितश्रीः।  
प्रस्तावमन्तिकसदो भृगुनन्दनस्य  
वक्तुं दिदेश मधुरोद्धृतया भ्रुवैवः ॥ 33.1 ॥  
अभ्युन्मषत्कनकशृङ्कलचक्रवाल-  
रश्मिच्छटापटलविच्छुरितां दधानः।  
कालीं कलिन्दतनयामिव देहकान्ति-  
मुल्लासिकालियफणामणिरागभिन्नाम् ॥ 33.2 ॥ (युगलकम्)  
तच्चोदितः स दशनप्रभया सुरारी-  
नद्रीन्मृगाङ्क इव चन्द्रिकया विलिम्पन्।  
दूतं शशाङ्कशकलाभरणस्य वाक्य-  
मित्थं विमृष्य शनकैरुशना बभाषे ॥ 33.3 ॥  
आसन्नवर्तिदनुजेनद्रशरीरकान्ति-  
कल्माषिता तनुरदृश्यत तस्य गौरी।  
स्वच्छात्मतास्फुटतरव्रतपीतकुक्षि-  
भागस्थधूमपटलेव सभातलस्थैः ॥ 33.4 ॥  
दुर्वारवीर्यकरदीकृतविष्टपस्य  
सा यस्य पश्यति मुखं चरणाश्रया श्रीः  
नूनं नतिप्रवणदुर्जयलोकपाल-  
पालीकिरीटमणिदर्पणमण्डलीषु ॥ 33.5 ॥  
आभाति यस्य नमिताखिलदिग्लताग्र-  
चन्द्रातपामलयशः स्तबकोज्जवलश्रीः।  
शौर्यद्रुमो भुवनकाननसीम्न्यराति-  
सीमन्तिनीजनजटादृढमूलबन्धः ॥ 33.6 ॥  
प्रेङ्खत्करालकिरणप्रकरा च यस्य  
हस्तारविन्दघटिता करवालवल्ली।  
बद्धप्रतिष्ठनदराजसुताकराब्ज-  
लोभात्पतद्भ्रमरपङ्क्तिरिवाबभासे ॥ 33.7 ॥  
संभ्रम्य यं प्रणमतां मणिपादपीठ-  
निर्घर्षणादिव ललाटतटस्थलीभ्यः।  
दैत्यद्रुहां गुरुणि सत्यपि नाभिमान-  
बीजेऽभ्युदैयत पुनर्भ्रुकुटीलताभिः ॥ 33.8 ॥  
श्यामीभवत्यनुदिनं रिपुमण्डलस्य  
यस्याहवे विरचितो निशितासिपाणेः।  
आक्रान्तदिग्वलयसैनिकचक्रवाल-  
निर्धूतभूतलपरागहतेव कीर्तिः ॥ 33.9 ॥  
येन व्यलोकिषत संयति वृत्रशत्रु-  
लीलानिरस्तकुलिशाग्निशिखा विलग्नाः।  
बाहुद्रुमेषु रुचिराङ्गदपद्माराग-  
रत्नप्रभाभ्रमविसंभ्रममाहवेषु ॥ 33.10 ॥  
हेलाविनिर्जितहरेर्न पुरोऽभिधातु-  
मस्यास्ति तेऽत्र गणखेट खटुङ्क शङ्का।  
इत्थं निसर्गतरलप्रमथप्लवङ्ग-  
संसर्गदुर्ललिततासुवचं वचः किम् ॥ 33.11 ॥ (सप्तभिः कुलकम्)  
प्राग्दर्शितासुरविनाशविभीषिकेण  
माधुर्यसंभृतिविशे,जुषा च पश्चात्।  
संदेशदानवचसा शबलेन तेऽत्र  
चेतः कृतं किमपि नः प्रतिपत्तिमूढम् ॥ 33.12 ॥  
दुर्लङ्घ्यसारगहनासु रणाटवीषु  
स्थाणाविवाशु विवशं विनिपत्य यस्मिन्।  
चक्रेऽभ्युपेयुषि विवर्तनभाजि भङ्गं  
शार्ङ्गायुधो विघटमानमनोरथोऽभुत् ॥ 33.13 ॥  
अन्यः स एष भुजवज्रदृढाभिघात-  
निष्पिष्टशात्रवकुलाचलचक्रवालः।  
येनोज्झिता युधि दयामृदुनातिनम्रा  
याथार्थ्यामापुरमराः प्रथितस्य नाम्नः ॥ 33.14 ॥  
अस्यारिवंशदहनानुगुणप्रताप-  
च्छायैकदेशलवलेशमपूरयिष्यत्।  
धामाधिपो जगति यद्यभविष्यदेष  
न त्वष्टुटङ्कविनिकुट्टनघट्टितौजाः ॥ 33.15 ॥  
वक्त्रं यथा स्मितविकासिकपोलभित्ति  
धत्ते न वक्ति च यथा स्फुटमेष किंचित्।  
मन्ये भविष्यति तथा सुरचक्रवाल-  
दावानलः स्फुरितहेतिशिखासहस्रः ॥ 33.16 ॥  
दूरेऽस्तु तावदथवैव सुरेन्द्रलक्ष्मी-  
मस्यानुगेष्वपि महत्सु हरिर्न लब्धा।  
पत्त्रैरपि क्षितिरुहः प्रतिबद्धवृत्ति-  
रासादयत्यवनिमुष्णकरातपः किम् ॥ 33.17 ॥  
अध्यासितां पुरमिमामसुरोन्नतेन  
संबिभ्रतः प्रथितमानपरिग्रहत्वम्।  
न ह्रेपयन्ति दनुसूनुभटान्प्रगल्भ-  
मेते किमर्ककिरणा अपि लङ्घयन्तः ॥ 33.18 ॥  
छायाविभङ्गकलुषः क्रियते यदिन्दु-  
रुष्णत्विषानुदिवसं प्रतिकारशून्यः।  
निर्दह्यते जलनिधिर्वडवाग्निना च  
तज्जाड्यजृम्भितमवैमि तयोर्विगर्ह्यम् ॥ 33.19 ॥  
कामं भवन्ति शतसो जगतीह कुल्या-  
स्तुल्यानुभावबलता कुत एव तेषाम्।  
आलिङ्ग्यते तदतिरिक्तगुणोदयश्री-  
र्यत्संपदा तदपि वाच्यपदं जडानाम् ॥ 33.20 ॥  
कालक्रमादधिगतोदयमेकतोऽपि  
बीजाङ्कुरात्सपदि यातमधोमुकत्वम्।  
वल्लीकुलाय किमसूयति मूलजाल-  
मूर्धावकाशरचितस्थितये तरूणाम् ॥ 33.21 ॥  
पातालमन्दिरतले किमिवात्र कृत्य-  
मनयैर्व्यतीतगणनैः फणिनां शिरोभिः।  
स्लाघ्यं तदेकमपि शेषफणासहस्र-  
मुर्वीं बिभर्ति यदशेषगिरीन्द्रगुर्वीम् ॥ 33.22 ॥  
विष्पन्दशीतरुचिनिर्ज्ञरवारिधौत-  
दिक्काः सहस्रगणना ननु सन्ति शैलाः।  
क्ष्मापीठधारणसहाः कतिचित्तु नून्-  
मव्याहतस्तितिकुलव्यपदेशयोग्याः ॥ 33.23 ॥  
दैत्याधिपः स्मितमुखो विससर्ज सोर्ज-  
मावर्जितोऽति दयया युधि जीवतो यान्।  
रूढत्रया वद रसातलतालुवास-  
मर्हन्ति ते किममराः कमथासुरेन्द्राः ॥ 33.24 ॥  
इत्यूचुषि त्रिदशवैरिगुरावमर्ष-  
गर्भं विधूनितशिरास्त्रिपुरारिदूतः।  
तुङ्गाभिमानगिरिनिर्झरझांकृतेन  
वाक्येन पूरितसभागृहमित्यवोचत् ॥ 33.25 ॥  
किं कथ्यते बलवती भवितव्यातात्र  
शोच्यं सभातलमिदं दनुजाधिपस्य।  
यस्यासि वत्सरसहस्रनिपीतगाढ-  
धूमान्धकारितमतिर्गुरुतामुपास्थाः ॥ 33.26 ॥  
मा भूत्परस्परविरोधिसुरासुरौघ-  
संमर्ददुःस्थितमिदं जगदप्यशेषम्।  
उक्तं मयेति यदनुज्झितकृत्यवस्तु  
तद्वालिशेन भवतापरथा गृहीतम् ॥ 33.27 ॥  
सर्वत्र वस्तु वितथप्रतिभासमेव  
निःसंशयं भवति विप्लवमन्ददृष्टेः।  
मन्दाकिनीसलिलमिन्दुमरीचिगौर-  
मुत्प्रेक्ष्यते क्षतजमित्यनिशं पिशाचैः ॥ 33.28 ॥  
अभ्युद्वहन्धवलतामपि शीतरश्मि-  
शोभाधरामहितपक्षगतः सुरारेः।  
अत्यन्तवक्रहृदयो रणरागमेव  
शंसन्विराजसि न शङ्क इव त्वमित्थम् ॥ 33.29 ॥  
निन्द्यानपि स्तुवत एव गुणानुभाव-  
वन्ध्यानधिक्षिपत एव विमूढवृत्तेः।  
दुःस्वामिनस्तनुभृतामतिदैन्यभाजं  
भावानुवृत्तिरसिकामनुजीवितां धिक् ॥ 33.30 ॥  
संप्रत्यमी बुधजनस्य न चित्तवृत्ति-  
माह्लादयन्ति भवतोऽभिहतप्रकाशाः।  
अद्यापि कुक्षिकुहरास्पदपीतधूम-  
श्यामीकृता इव भृगूद्वह वाचि वर्णाः ॥ 33.31 ॥  
अन्तर्दधत्कलुषतामपि जिह्मवृत्ति-  
राविष्करोति गुणमेव बहिः प्रकामम्।  
कुक्षिप्रविष्टविषसंहतिरुत्तमाङ्ग-  
रत्नप्रकाशमिव गूढपदो विमूढः ॥ 33.32 ॥  
व्यक्तं समाश्रयवशादिह तत्स्वरूप-  
शून्योऽपि तत्प्रकृतितां भजते जनोऽयम्।  
श्वासानिलः सरलतामुपयाति वेणौ  
शङ्खेदरे कुटिलता पुनरस्य सिद्धा ॥ 33.33 ॥  
यस्याततायिहृदयानि नदन्विभेद  
निःश्वासवातमुखरीकृतरन्ध्रमार्गः।  
संक्रान्तकुक्षिकुहरास्पदसप्तसिन्धु-  
संघट्टघोरतरघोष इवाशु शङ्खः ॥ 33.34 ॥  
प्रेङ्खत्कराङ्गुलिशिखाग्रनिवृत्तिवेग-  
वाताहता जलभृतः ककुभां मुखेषु।  
चक्रस्य यस्य किरणैश्छुरिताः कराल-  
धारानिकृत्तदिनखण्डरुचो निपेतुः । 33.35 ॥  
लीला हरेरभृत यस्य कठोरकोप-  
हुंकारपावकशिखा वदनात्स्खलन्ती।  
निःश्वासधूतहृदयास्पदागूढनाभि-  
पद्मोच्छ्वसत्कपिशकेसरधूलिलीलाम् ॥ 33.36 ॥  
यस्य स्थितं करहतस्तनपृष्टसीम-  
सीमन्तिनीरुदितशब्दकृतानुबन्धैः।  
अद्यापि पल्लवितपूरितपाञ्चजन्य-  
शङ्खस्वनैरिव महासुरगेहगर्भैः ॥ 33.37 ॥  
तस्याधिपाणि सुरयौवतवक्त्रपद्म-  
विस्पष्टहासघटनाचतुरार्कबिम्बम्।  
द्रष्टासि कैटभरिपोरसुरेन्द्रकण्ठ-  
पीठेषु चक्रमचिरात्परिवर्तमानम् ॥ 33.38 ॥ (पञ्चभिः कुलकम्)  
नाप्नोति यस्य युधि दानवहेतिघात-  
मूर्च्छान्धकारपटलं हृदयेऽवकाशम्।  
ग्रासीकृतोरगसहस्रफणप्रतिष्ठ-  
माणिक्यरश्मिभिरिव प्रविलुप्यमानम् ॥ 33.39 ॥  
उच्छ्वासिकाञ्चनपतत्त्रसमीरवेग-  
विस्रंसितं नभसि शीतमरीचिवबिम्बम्।  
येनाण्डखण्ड इति निर्दुधुवेऽङ्गलग्न-  
माकम्पितात्रिभुवनं भ्रमताहवेषु ॥ 33.40 ॥  
अद्यापि पक्षपवनो भ्रमतीह यस्य  
पातालवर्त्मनि जवेन विचेरुषः प्राक्।  
वैधव्यविक्लवबूजङ्गवधूसहस्र-  
सास्रानुबन्धगुरुनिःश्विसितापदेशात् ॥ 33.41 ॥  
प्रत्यग्रसौरभभराकुलितद्विरेफ-  
मालाहठाहृतसुदारसशीकरार्द्राः।  
बिभ्रत्सुधौतकलधौतपतत्त्रपङ्क्ती-  
र्ज्वालावलीरिव सधूमशिखाः कृशानुः ॥ 33.42 ॥  
तार्क्ष्यो युधि स्वकरलूनपतत्त्रमुक्ति-  
संमानितस्पुरदमोघनिपातवज्रः।  
नीलभ्रकच्छविमुषः कुसृतिप्रगल्भा-  
नेकःक्षणात्स दलयिष्यति भोगिनो वः ॥ 32.43 ॥ (पञ्चमिः कुलकम्)  
निःशेषलोकपरिवर्तविनोददक्ष-  
दक्षारिरूक्षतरसा गणसेनयैते।  
यास्यन्ति कामपि दसामसुरा विरुग्णाः  
संहारमारुतपर्म्परयेव शैलाः ॥ 32.44 ॥  
दिक्स्यन्दिनीषु सुरवारणदानपङ्क-  
श्यामीकृतातपजलासु विपन्नपक्षाः।  
मत्ता महासकुरझषाः परिदृष्टकण्ठ-  
च्छेदा भवन्ति न चिरेण समुच्छ्वसन्तः ॥ 32.45 ॥  
तिष्ठन्तु तावदथ वाखिलसकप्तलोक-  
संचारचातुरजुषः प्रमथाधिनाथा-।  
दोर्दण्डयन्त्रपरिवर्तितरत्नसानुः  
पातालवासमहमेव करोमि किं वः ॥ 32.46 ॥  
इति कथयति रूक्षालापगर्भं गणेन्द्रे  
दितितनयपतीनां क्रोदसंरम्भहेतोः।  
करतलहतरत्नस्तम्भपङ्क्तिः सभा सा-  
वमरगिरितटीवोद्धूतकल्पद्रुमासीत् ॥ 32.47 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे रीजानकश्रीरत्नाकरस्य कृतौ रत्नाङ्के हरविजये महाकाव्ये भार्गवनिर्भर्त्सनं नाम त्रयस्त्रिंशः सर्गः ॥







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***चतुस्त्रिंशः सर्गः।***





क्रोधोऽथ तां तिमिरविप्लवमन्ददृष्टि-  
राबद्धवेपथुरतिक्रमयोगवृद्धिः।  
आबद्धमूर्धविधुतिः श्वसितानुबन्ध-  
पारिप्लवाधरदलः शनकैरविक्षत ॥ 34.1 ॥  
अभ्यापतन्नुशनसासुरचक्रवाल-  
हुंकारधूमनिकरो ददृशो पुरस्तात्।  
आलिङ्गिताखिलवपुर्व्रतकार्यपान-  
पर्याप्तसंस्तववशादिव धूमितार्कः ॥ 34.2 ॥  
वक्षःस्थलीमलनसंभ्रियमाणधूम-  
लेखावलीखबलितां कुपितोऽगग्निदंष्ट्रः।  
आलग्नपीनदयिताकुचकुम्भपीठ-  
कालागुरुप्रकरपत्त्रलतामिवोहे ॥ 34.3 ॥  
सङ्ग्रामदोहदरसस्फुटितै रराज  
पीनं हिरण्यकशिपोस्तनयस्य वक्षः।  
स्थूलास्तिशृङ्खलनिपातविरुग्णखड्ग-  
धारारजःकलुषितक्षतजैर्व्रणौघैः ॥ 34.4 ॥  
क्रोदान्मयेन रचिता भ्रुकुटिः किरीट-  
माणिक्यरश्मिकपिशश्रमवारिबिन्दुः।  
संहारकालरजनीव रराज सांध्य-  
रागच्छटारुणिततारकमण्डलश्रीः ॥ 34.5 ॥  
कर्णावतंसविकचोत्पलकान्तिभिन्न-  
संरम्भपाटलकपोलतलोंऽसकूटम्।  
राकाप्रदोष इव राहुपरिप्लुतेन्दु-  
बिम्बः करेण शतदुन्दुभिराहतोच्चैः ॥ 34.6 ॥  
स्वेदाम्बुशीकरकणप्रकरावकीर्ण-  
वक्षःश्थलव्रणदरीकुहरो विकुम्भः।  
दध्रे विभिन्नकरिकुम्भमृगारिहस्त-  
विस्रस्तमौक्तिकगुहागृहशैललीलाम् ॥ 34.7 ॥  
सोत्सेकमत्सरधियोऽनलतारकस्य  
निष्पेतुराहवरसस्फुटितव्रणेभ्यः।  
वक्षःस्थलीविकटवप्रतटाभिघात-  
भहग्रनामरद्विरदराजविषाणखण्डाः ॥ 34.8 ॥  
संरम्भभासुररुचो हरिकंधरस्य  
वक्त्रेण संभृतरुषः स्फुटहासभासा।  
उद्गीर्णदग्धसलिलार्णवभस्मधूलि-  
संतानवाडवमुखानुकृतिर्विदध्रे ॥ 34.9 ॥  
आताम्रदृष्टिकिरणच्छुरिताच्छघर्म-  
वारिच्छटाकणफणामणिरुल्लसन्ती।  
छायाकलिन्दतनयाजलजालमध्य-  
मग्ना कलेर्भ्रुकुटिकालियमीर्तिरासीत् ॥ 34.10 ॥  
राहोरलक्ष्यत मुखं दृढदन्तयन्त्र-  
निष्पेषधूममलिनीकृततालुमूलम्।  
दैत्याधिपैः कवलितेन्दुकलङ्कपङ्क-  
संसर्गधूसरमिव प्रविजृम्भमाणम् ॥ 34.11 ॥  
सिंहीसुतो दशनपट्टविघट्टनोत्थ-  
धूमच्छटा भुजगनायकभोगदीर्घाः।  
ग्रासीकृतस्य शशलक्ष्ममभृतः कलङ्क-  
लेखा इवोदगिरदन्तरितान्तरिक्षाः ॥ 34.12 ॥  
निष्ठ्यूतया कवलितामृतधारयेव  
बक्त्रान्तरालभुवि भूरिभरादमान्त्या।  
तस्यातिनिष्ठुररुषो विकटाट्टहास-  
भासावभासितसभाभवनं बभासे ॥ 34.13 ॥  
स्वेदाम्बुकर्दमित्चूर्णिततारहार-  
धूलिच्छटाधवलिता तनुरिन्दुकेतोः।  
विन्यस्तचन्दनरसेव रराज वैरि-  
लक्ष्मीसमागमसमुत्सुकमानसस्य ॥ 34.14 ॥  
जृम्भाविकासिगुरुमत्सरदुर्निरीक्ष्य-  
माताम्रमाननमराजत वज्रबाहोः।  
औत्पातिकं विकटरन्ध्रनिरुद्धमध्य-  
मुद्रश्मिमण्डलमिव स्फुटमुष्णधाम्नः ॥ 34.15 ॥  
कालान्तकस्य सकलारिकुलक्षयाय  
धूमच्छटा मलयचतोऽथ ललाटपट्टम्।  
पुष्पावतंसविगलन्मकरन्दबिन्दु-  
पानार्थिनी मधुपपङ्क्तिरिव न्यपप्तत् ॥ 34.16 ॥  
रोषारुणेक्षणमरीचिविलङ्घ्यमान-  
जिह्मोत्कटभ्रुकुटि वह्निशिखस्य वक्त्रम्।  
अन्तर्विषानलशिखाशतपिङ्ग्यमान-  
कालोरगाद्रिशिखरश्रियमाससाद ॥ 34.17 ॥  
अभ्युन्मिषच्छिखिशिखापटलं सुबाहु-  
रन्योन्यबाहुमलनेन करद्वयस्थम्।  
त्वष्टा विटङ्कतरटङ्कनिकुट्टनोत्थ-  
माधत्त चक्रघटनार्थमिवार्कतेजः ॥ 34.18 ॥  
संरम्भिणः क्षितिसुतस्य कठोरकोप-  
रागारुणच्छवि विलोक्य वपुस्तदानीम्।  
दैत्याधिपाः क्षणमशङ्किषतानपोढ-  
गाढोरुगर्भशयनक्षतजच्छटार्द्रम् ॥ 34.19 ॥  
टांकारयन्विकटकुट्टिमपट्टष्ठ-  
मङ्गुष्ठकोटिदृढटङ्ककठोरघातैः।  
नष्टाष्टदिक्तटतमश्छटमट्टहास-  
मट्टालकूटभिदुरं व्यधिताग्निदंष्ट्रः ॥ 34.20 ॥  
चक्रेऽतिगाढकरपिष्टकरालहार-  
तारावलीविलुलितातनुचूर्णपूर्णम्।  
वज्रव्रणौघमवचूर्णनकाम्ययेव  
संरम्‌भगर्भरभसस्फुटितं विदर्भः ॥ 34.21 ॥  
क्ष्मामण्डलं बिभिदिवान्गुरुपारर्ष्णिघात-  
पातेन कोपकलुषोऽथ हिरण्यनेमिः।  
चक्रे रसातलमदृष्टचरार्कबिम्ब-  
संदर्शनाकुलकुतूहलिकाद्रवेयम् ॥ 34.22 ॥  
विस्पष्टजिह्मतरचेष्टतचित्तवृत्ति-  
रुत्सृष्टसाधुचरितप्रतिपत्तिदुष्टः।  
क्रोघः क्षणादविनयैकरसोऽभ्यसूयां  
कुर्वन्मृगाङ्कमुकुटे नरकं जगाहे ॥ 34.23 ॥  
वक्षः स्थलीलुलितहारमृणालदण्ड-  
खण्डः प्रकोपमाहिषेण विगाह्यमानः।  
छायाजलौघकलिलः कलुषाकुलश्री-  
रुद्दामवेपथुरथेल्वलपल्वलोऽभूत् ॥ 34.24 ॥  
संवर्तकस्य करवज्रशिखानिपात-  
पिष्टाङ्गदांसशिखरोत्थितधूमकेतुः।  
चामीकरोत्थमपरं बिभरांचकार  
केयूरबन्धमिव संसदि बाहुदण्डः ॥ 34.25 ॥  
दष्टौष्ठपृष्ठविकटभ्रुकुटीकराल-  
ताम्राननस्य करसंपुटपेषजन्मा।  
अन्तःस्थशेषफ्णरत्ननिधानभूमि।  
पीठे पपात शरभस्य कृशानुवर्तिः ॥ 34.26 ॥  
संहारमारुतधुतप्रलयाग्निहेति-  
तालूरचक्रपरिमण्डलचक्षुपोच्चैः।  
विन्ध्यासुरेण भयकातरदैत्यदृष्टां  
चण्डीं रुपं धूतवता परुषं जगर्जे ॥ 34.27 ॥  
पादाभिघातदलितं क्षितिपीठबन्ध-  
मग्रेऽनुसंधिरभसादिव कालचक्रः।  
कच्रेऽतिगाढकरसंपुटपिष्टहार-  
तारावलीलुलितधूलिकणावकीर्णम् ॥ 34.28 ॥  
अभ्युत्त्ताम करतामरसावमृष्ट-  
तिम्यल्ललाटफलकोऽस्तमयाय शत्रोः।  
आताम्रदृष्टिरतिमत्सरतस्तमाल-  
नीलच्छविः कृततमीतिमिरोऽतिमायः ॥ 34.29 ॥  
स्वेदोदबिन्दुशबलोष्मविलीनमौलि-  
विष्पन्दिहेमरसमिश्रतया ललाटे।  
भ्रूभेदराजिरजितस्य रराज कोप-  
लीलापुरंध्रिचटुलातिलकायमाना ॥ 34.30 ॥  
प्रेङ्खन्नखांशुपरिकल्पितकण्ठदाम-  
दुर्दर्शनः परिममर्श करेण कोपात्।  
वज्राभिघातविकटव्रयणबद्धसंस्थ-  
विच्छिन्नहारकणकर्बुरकान्ति वक्षः ॥ 34.31 ॥  
दिक्चक्रवालमनघस्मरघस्मरेन्दु-  
मौलीक्षणस्मरणसंभृतसंभ्रमार्द्रम्।  
क्रोधाग्निदीप्रतरतारकतारकाक्ष-  
काक्षेक्षितं न कथमप्यशनैरधाक्षीत् ॥ 34.32 ॥  
जृम्भाविकासिमुखकंदरदृश्यमान-  
जिह्वालतः सपदि विह्वलयन्सुरारीन्।  
आवर्तगह्वरपरिस्फुरितप्रवाल-  
वल्लीकरालजलधिश्रियमाप धुन्धुः ॥ 34.33 ॥  
वज्रप्रभेण विकटादुरसो विलूय  
मुक्ताफलस्तबकदाम विकीर्णमूर्ध्वम्।  
आसन्नदेशरचितस्थितिशीतरश्मि-  
तारापुरंध्रिपरिवारविलासमाप्त ॥ 34.34 ॥  
क्रोधोद्धतभ्रुकुटिभन्धकबन्धवक्त्र-  
च्छायान्धकारविसरप्रसरोपघातम्।  
चक्रुः करालदशनांशुशिखासहस्र--  
शोभाभृतः सपदि केतुमतोऽट्टहासाः ॥ 34.35 ॥  
वज्रानलोऽप्यनलभासुरघोरदृष्टि-  
पातैर्दहन्निव जगद्गुरुमत्सरश्रीः।  
स्मेरः सविभ्रममबिभ्रमदुद्गतांशु-  
चक्राहितार्कपरिधिं करपद्मशाखाम् ॥ 34.36 ॥  
तेन क्रुधा दुधुवुषोद्दतमुत्तमाङ्ग-  
मुल्लासिभिः कनकमौलिमरीचिचक्रैः।  
दृष्टव्युदस्तरविरश्मिरिव व्यधायि  
संभ्रान्तखेचरगणा दिवसस्य लक्ष्मीः ॥ 34.37 ॥  
संभ्रेमुषा सुरगणेन विलोकितोऽथ  
जीमूतकेतुरभिनन्दितसंप्रहारः।  
हारान्सलीलमलुनात्तरुणार्कबिम्ब-  
दुर्दर्शलोचननिपीततदातपश्रीः ॥ 34.38 ॥  
मूकोऽपि भ्रुकुटितरङ्गितं ललाटं बिभ्राणः करतलताडितांसकूटः।  
संरम्भस्फुरदरुणेक्षणो जगर्ज क्रोधान्धो बधिरितसप्तलोकमुच्चैः ॥ 34.39 ॥  
विवर्तिताधरविकसत्कपोलभूर्विचिन्तिताहितरणलाभहर्षुलः।  
विकोषितोभयपुटफुल्लतारकाममर्षणो दृशमानिमेषिणी दधौ ॥ 34.40 ॥  
विस्रब्धमैच्चदवसादितवासवोंऽस-  
विस्रंसमानवसनः सवसावसेके।  
व्यंसासुरश्चिरमविस्रसाविस्रुतास्र-  
विस्रावनावसिकरः समरे विसर्तुम् ॥ 34.41 ॥  
प्रह्रादो विकटविटङ्कदंष्ट्रमास्यं बिभ्राणः करतलताडितांसकूटः।  
दिग्भित्तिप्रतिफलिताट्टहासभासा संहारे हर इव दत्तसंभ्रमोऽभूत् ॥ 34.42 ॥  
दिक्सुदन्दरीस्फुटनवांशुकमिन्दुगौर-  
मानन्दनिर्भरमिवारियशः पिपासुः।  
व्यादादमन्दमथ कंदरकल्पमास्य-  
माताम्रतालु शतदुन्दुभिरात्तजृम्भम् ॥ 34.43 ॥  
पादाघातैर्दानवचक्रस्य तदानीमापातालं दृष्टगभीरातनुरन्ध्रा।  
सासूयस्य क्रोधवशादिन्दुकिरीटे पुस्फोट क्ष्मा रौरवपातार्थमिवारात् ॥ 34.44 ॥  
सिंहासनादसहनः सहसोज्जिहासु-  
रुत्साहसाहसरसेन सहस्रमायः।  
हंसांसहारिहसितः सहसारिहिंसा-  
सज्जाहवो युधि जहर्ष जहास चोच्चैः ॥ 34.45 ॥  
संरम्भघोरतरहुंकृतिधूमकेतु-  
हेतिस्फुलिङ्गनिकरैरशनिप्रभस्य।  
प्रत्यूयिरे सपदि हारलता मुहूर्त-  
माताम्ररत्ननिकरैरिव दानवानाम् ॥ 34.46 ॥  
कृतभुवनविनाशाशङ्कहुंकारगर्भाः  
सपदि परुषरोषाविष्कृतेः सूचिरोम्णः।  
मधुकरकुलनीलच्छायतस्तारकाग्रा-  
ज्जलभृत इव विद्युन्निष्पपातोज्ज्वलार्चिः ॥ 34.47 ॥  
गीर्वाणराजपृतनाः सविचित्तवीर्य-  
सारस्तदाहवनिरर्गलचित्तवृत्तिः।  
नाचिन्तयत्कुरचमूरिव पाण्डुसूनु-  
रुच्चावचास्त्रचतुरो युधि विप्रचित्तिः ॥ 34.48 ॥  
कुलगिरिगरिमस्थानल्पकायोऽतिमायः  
करकुलिशतलेनास्फालयन्भूतधात्रीम्।  
गुरुतरभरताम्यद्दिग्जस्कन्धपीठी-  
लुठितविधुरसंस्थारुग्णबन्धां चकार ॥ 34.49 ॥  
चक्ष्मायिरे क्षितिभृतः करपिष्टहार-  
मुक्ताशिलाशकलकर्कशशर्कराभिः।  
अभ्याहताः क्षय इवासुरचक्रवाल-  
निःश्वासदुर्धरसमीरपरम्पराभिः ॥ 34.50 ॥  
संक्षोभविभ्रमविशीर्णविकीर्णहार-  
मुक्ताफलाच्छकरकाकणचक्रवालम्।  
अभ्युत्पतद्दितिसुतस्तनयित्नुचक्र-  
माक्रान्तकृत्स्नभुवनत्रितयं तदासीत् ॥ 34.51 ॥  
करतलमलनोत्थं मन्थरीभूतभानु-  
प्रबमनलमनल्पज्वालमालाकरालम्।  
सकलममरवंशं द्रग्धुमुत्पादयन्तु  
क्षयतरणिदुरीक्ष्यश्चुक्षुभे काञ्चनाक्षः ॥ 34.52 ॥  
बिभ्रत्युदारतरमानसदृश्यमूक-  
शैलक्षमारभसलङ्घनदुर्धरत्वम्।  
मत्ता वलीमुखवरूथवतीव दृष्ट-  
दैत्याधिराजगुरुमत्सरविक्रियासीत् ॥ 34.53 ॥  
तेषामरोचिषत चूर्णितपद्मराग-  
रत्नाङ्गदप्रकरपाटलधूलिदिग्धाः।  
स्पष्टाट्टहासचलितातनुसंधिबन्ध-  
विष्यन्दिसान्द्ररुधिरा इव दिग्विभागाः ॥ 34.54 ॥  
कल्माषिताम्बरतलाः प्रलयावतार-  
शङ्काकुलीकृतजगत्त्रयदृश्यमानाः।  
उल्कालता ववृषिरे वृषराजकेतु-  
संरम्भभासुरसुराहितदृष्टिपातैः ॥ 34.55 ॥  
विष्यन्दमानपरिपीतविपक्षखड्ग-  
धारानिपातसलिला इव दानवानाम्।  
स्वेदाम्बुशीकरमुचो विबभुर्विशाल-  
वक्षःस्थलीषु विकटव्रणकंदरौघाः ॥ 34.56 ॥  
आसन्नसंयुगतया सुमनीबभूवु-  
रुच्चैस्तरां जहसुराहसतांसकूटान्।  
हारांश्च चुक्षुदुरुदस्थुरथासनेभ्यो  
मृत्योरपि क्षतभियो न शशङ्किरेऽन्ये ॥ 34.57 ॥  
सब्रह्मधूर्जटिहरींश्त्रिदशांस्तृणाय  
विस्पष्टमत्सरधियो युधि मन्यमानाः।  
दैत्याधिपाश्चकमिरे कमलासनाण्ड-  
मुत्प्लुत्य पाटयितुमुत्कटरोषरूक्षाः ॥ 34.58 ॥  
तै राहुकोपजनितप्रतिपक्षपक्ष-  
संहारभीतिभिरपाकृतधैर्यबन्धैः।  
आस्थान्यसौ सुररिपोर्बिभरांचकार  
दुर्धर्षतां यदुपतेरिव वृष्णिसैन्यैः ॥ 34.59 ॥  
इत्थं रुषेन्धनविनाकृतमप्यधूम-  
मूर्ध्वेक्षणं स्मरपिपोरिव दग्धकामम्।  
जज्वाल दानवसदः प्रलयार्कबिम्ब-  
दुर्दर्शघोरघटितानलतारकं तत्‌ ॥ 34.60 ॥  
विदधुरवसरेऽत्र दैत्यचक्रप्रलयपरिस्फुटपैशुनोत्थितानि।  
सकलभुवनमण्डलेऽप्यसक्तं भयमनिमित्तशतनि दारुणानि ॥ 34.61 ॥  
प्रतिदिनमपवर्गद्वाररन्ध्रादमन्दं  
दिनकृत इव बिम्बादर्गलादीर्घदण्डाः।  
प्रतिककुभमकल्काः पेतुरुल्काः क्षयाग्ने-  
र्भुवनदहनहेलासूत्रपातायमानाः ॥ 34.62 ॥  
त्वष्ट्टटङ्कघटनानिकुट्टितग्रावसारविकटास्थिसंभवम्।  
धूमराशिमिव भानुमण्डले लग्नमैक्षत कबन्धमासुरम् ॥ 34.63 ॥  
निर्गच्छन्रजनिकरस्य बिम्बमध्यादुत्पातप्रसरवशेन धूमदण्डः।  
वैदग्धीं कुवलयदामनीलभासः खड्गस्य व्यधित विलग्नदत्तमुष्टेः ॥ 34.64 ॥  
उत्पातधूममलिनैर्निजकोषचक्र-  
गर्भच्युतैः कमलासनपुण्डरीक-  
बीजैरिवाम्बरतलं ग्रहचक्रवालैः ॥ 34.65 ॥  
अभिमुखपतिनाशाशङ्कयेव प्रदीप्तं  
विविशुरनलमाशा दाहयुक्त्या तदानीम्।  
स्फुरितविकटोकेतुव्याप्तदिक्चक्रवालं  
गगनमपि भविष्यत्संयुगच्छायमासीत् ॥ 34.66 ॥  
क्षुभितविषमवेलोद्दामरत्नाकराणि  
क्षयतरणिरुचो नाजीगणंस्तानि दैत्याः।  
प्रतिककुभमकाण्डोड्डामराखण्डलश्री-  
हरणरभसकण्डूचण्डदोर्दण्डखण्डाः ॥ 34.67 ॥

इति श्रीबालबृहस्पत्यनुजीविनो वागीश्वराह्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये अन्धकासुरसभाक्षोभो नाम चकुस्त्रिंशः सर्गः ॥







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.



**हरविजयम्।**


***पञ्चत्रिंशः सर्गः।***





इत्याहितत्रिभुवनक्षयसंभ्रमार्ति  
दिक्चक्रवालगगनक्षितिगोचरेषु।  
उत्पातविप्लवशतेषु समुद्भवत्सु  
तस्मिन्क्षणे प्रलयशंसिषु दानवानाम् ॥ 35.1 ॥  
संरम्भगर्भगुरुनिः श्वसितानिलोत्थ-  
धूमच्छटाभिरसुराधिपमण्डलेषु।  
मेघावललीभिरभितः स्थगयत्सु लोक-  
संवर्तदुर्दिनमुखेष्विव दिग्विभागान् ॥ 35.2 ॥  
दष्टौष्ठपट्टविकटभ्रुकुटीविभङ्ग-  
मावेगनिर्धुतशिरः स्मरवैरिदूतम्।  
पश्यत्सु जिह्ममनलोल्बणदृष्टिपात-  
प्लुष्टप्रकीर्णकशिखं दितिजाधिपेषु ॥ 35.3 ॥  
अन्तः प्रकोपदहनोद्धतहेतिदाह-  
भीत्येव कण्ठविकचोत्पलमालिकासु।  
वक्षःस्थलीनिकषणोत्थकृशानुधूम्-  
व्याजात्पलायनपरायणतां गतेषु ॥ 35.4 ॥  
अद्यैव तेऽस्तु निधनं सदसीत्यशक्ल-  
क्लिष्टाक्षरं निगदतः क्रमयोगशून्यम्।  
संतर्जयत्सु तरलीकृततर्जनीक-  
मत्थं गणाधिपतिमाहवदुर्मदेषु ॥ 35.5 ॥  
संरम्भगाढवलिताङ्गुलिपल्लवाग्न-  
मुद्गूर्य मुष्टिमपरेषु रुषाभिहन्तुम्।  
उत्थाय दष्टविकटौष्ठमवध्यदूत-  
बुद्ध्या शनैरुपविशत्सु निजासनेषु ॥ 35.6 ॥  
अन्येषु धीरललितस्थिति कृत्यवस्तु-  
चिन्ताप्रवेशविवशीकृतशेमुषीकम्।  
संरम्भशून्यममरारिषु निस्तरङ्ग-  
भङ्गोर्मिमालिसदृशीं श्रियमाश्रितेषु ॥ 35.7 ॥  
प्रेमानुबन्धिपरमार्जनलग्नराज-  
लक्ष्मीदुकूलपटपल्लवविब्रमाभिः।  
विब्राजितेन नखदीधितिमञ्जरीभि-  
राक्रम्य पादफलकं चरणेन हैमम् ॥ 35.8 ॥  
चेतोहरस्मितविकासिकपोलभित्ति-  
भ्रुक्षेपलोलललिताङ्गुलिहस्तचेष्टम्।  
चन्द्रांशुगौररुचिकल्पबलतादुकूल-  
पर्यङ्कबन्धविकटोन्नतपीनवक्षाः ॥ 35.9 ॥  
दैत्याधिपो मुखरिताखिलदिङ्भुखेन  
वाक्येन दानवचमूपतिकर्णकुक्षीन्।  
आपूरयन्प्रलयमेघ इवाद्रिरन्ध्र-  
भागान्विशेषपरुषाक्षरमित्यवादीत् ॥ 35.10 ॥ (दशभिः कुलकम्)  
किं सांप्रतं तरलदूतवचःप्रपञ्चै-  
रेभिः किलाकुलितसत्त्वधियः स्थ दैत्याः।  
संभाव्यते शिखरिणां नहि मुग्धपत्त्रि-  
शब्दश्रुतिक्षुभितकेसरिकंदरत्वम् । 35.11 ॥  
एतेन दूतवचसापि विजृम्भमाण-  
संरम्भमेतदवलोक्य सुरारिचक्रम्।  
शङ्के कुलाचलकुलं कलविङ्कपोत-  
पर्यस्तपक्षपवनाहतिबद्धकम्पम् ॥ 35.12 ॥  
यद्बालभावसुलभं शशलक्ष्ममौलि-  
दूतोऽभ्यधादयमशङ्कितचित्तवृत्तिः।  
वक्तुं क्षमं पितृगृहे तदशेषमेव  
श्रोतास्ति यत्र रभसेन स मातृवर्गः ॥ 35.13 ॥  
त्रैलोक्यसारगुरुधाम सदः किलैत-  
न्नैव श्मशानमशिवात्म शिवाशवाढ्यम्।  
दैत्या इमे रिपुकुलाचलचक्रवाल-  
निष्पेषकल्पमरुतो न गणप्लवंगाः ॥ 35.14 ॥  
दैत्याधिराजविनिपातविभीषीकाभि-  
रभ्येत्य भाययसि दूत दितेः सुतान्यत्।  
तद्व्याहतं लघुघनाघनमुक्ततोय-  
धाराभिरेति न यतः शममौर्ववङ्निः ॥ 35.15 ॥  
निर्जित्य संयुगमुखे सुरराजचक्र-  
मप्यात्मसाज्जगदकारि यदैव दैत्यैः।  
क्वासौ तदा समभवत्कथयेन्दुमौलिः  
स्कन्दोऽथवा क्व नु गणाः क्व नु ते क्व नन्दी ॥ 35.16 ॥  
आश्वासयन्नसिलतावनतालवृन्त-  
वातैर्नृसिंहनखरक्षतविग्रहां ये।  
लक्ष्मीं पुनर्दितिजराजकुलस्य काल-  
दण्डप्रचण्डपरिपीवरबाहुदण्डाः ॥ 35.17 ॥  
किं तैर्न नन्दनंगतैर्दयिताजनस्य  
गीर्वाणपौरुषमिव स्वरुचा हसन्ती।  
आपानबन्धमुदितैरपनिद्ररत्न-  
पुष्पावतंसरचना क्रियतेऽसुरेन्द्रैः ॥ 35.18 ॥ (युगलकम्)  
किं वावलोकनकुतूहलिभिस्त्रिलोक्या-  
मारुद्य बाहुजितदेवविमानवीथईः।  
नाभ्राम्यतासुरभटैः समरात्तगन्ध-  
गन्धर्वकिंपुरुषगीतविनोद्यमानैः ॥ 35.19 ॥  
माणिक्यपुष्पभरमन्थरकल्पवल्ली-  
लीलागृहोदरगतैर्हरदूत दैत्यैः।  
किं नान्वभूयत विदग्धविलासदिग्ध-  
मुग्धारिवारवनितारतकेलिलीला ॥ 35.20 ॥  
किं वा न विभ्रमविभूषितदैत्यनारी-  
हस्तारविन्दपददुर्ललितो गृहान्तः।  
अध्यावसन्करविमृष्टकलङ्क एति  
याथार्थ्यमेव गृहचन्द्र इति स्म चन्द्रः ॥ 35.21 ॥  
किं वावरोघनवधूदयितत्वपक्ष-  
पातात्सुरैः सततसंनिहितीकृतार्काः  
स्वाधीनवल्लभतया प्रतिपन्नहारी-  
हासा व्यलोकिषत नो न गृहाम्बुजिन्यः ॥ 35.22 ॥  
पिङ्गस्फुरत्किरणकेसरशारिताशा-  
स्मेरस्य नो किमुपदीक्रियते सुरेन्द्रैः।  
उत्खातशेषफणभृत्फणचक्रवाल-  
माणिक्यपुष्परचिता मम मङ्गलस्रकग् ॥ 35.23 ॥  
विस्पष्टसंहृतनिरर्गलसप्तलोक-  
पूरप्रगल्भरसिता मृदुमञ्जुगर्जाः।  
किं मे न यामपटहत्वमवाप्नुवन्ति  
सौदामनीकनककोणभृतः क्षयाब्दाः ॥ 35.24 ॥  
प्रलियशैलतटकाननदेवताभि-  
रम्येत्य नो मृगमदागुरुकुङ्कुमेन।  
संपाद्यते किमवरोधवधूजनस्य  
दैत्याधिराजपुरि विभ्रममण्डनश्रीः ॥ 35.25 ॥  
दैत्याधिपैर्युधि जितस्य मृणालसूत्र-  
गर्भे स्थितिर्भयवशात्पुनरत्र मा भूत्।  
नोन्मूलिताः किममराधिपतेरितीव  
मद्दन्तिभिर्भवनकाननपङ्कजिन्यः ॥ 35.26 ॥  
किं वा विघट्टनविरुग्णसुपर्णकेतु-  
नाभीह्रदाम्बुजजरद्बिसदण्डखण्डैः।  
दैत्यैरपुष्यत मम व्यपहृत्य हम्ये-  
वापीषु न द्रुहिणधोरणहंसपङ्क्तिः ॥ 35.27 ॥  
विस्पष्टभङ्गलघुचापलतापरीतः  
स श्रीफलैकरसिको हरिराहवाग्रे।  
स्यैर्यं बिभर्ति कुत एव विशङ्कटेषु  
दैत्याधिराजकरवाललतागृहेषु ॥ 35.28 ॥  
चिन्ताभरानतमुखप्रतिबिम्बलग्न-  
लोलैककुण्डलसितेतररत्नखण्टडम्।  
तस्याचिरेण दयिता वहति स्तनं श्री-  
र्विश्रान्तषट्रणचक्रमिवारविन्दम् ॥ 35.29 ॥  
लक्ष्म्या भविष्यति रणे भयबद्धकम्प-  
लोलाङ्गुलिश्लथगृहीतकरालनालम्।  
विस्रंसि सान्द्रदलमण्डलपक्ष्मखण्ड-  
मुत्कर्णिकं कदपि विभ्रमपुण्डरीकम् ॥ 35.30 ॥  
प्रत्यग्रमेचकरुचिर्विकराललोल-  
कल्लोलपीवरकराहतपुष्करश्रीः।  
स्वच्छन्दमेव चकृषे सहसासु यचेन  
सीराङ्कुशेन करिणीव कलिन्दकन्या ॥ 35.31 ॥  
संख्ये जितस्य हलिनोऽपि मयैति तस्य  
नूनं त्रपभरविहस्ततयोत्तमाङ्गम्।  
अन्तर्निगूढमणिशारशिरः सहस्र-  
बारातिगौरववशादिव बन्धुरत्वम् ॥ 35.32 ॥ (युगलकम्)  
क्रीडापतत्त्रिरभसोत्थजिघृ-क्षयारा-  
त्क्षिप्तो मयापि विनतातनयस्य तस्य।  
पाशः प्रसादनविलग्नभुजंगभोग-  
लीलां पुरैति चरणाङ्गुलिकोटिलग्नः ॥ 35.33 ॥  
कोदण्डमण्डलकटुक्वणितं मदीय-  
मायोधने श्रुतवतो हृदयात्स्मरारेः।  
धैर्यं गमिष्यति निरुद्धशरीरभीरु-  
चित्तस्थभीतिपरिणामवशादिवोच्चैः ॥ 35.34 ॥  
कोदण्डमन्दरगिरिश्रवणान्तकृष्ट-  
मौर्वीकृताहिघटितोन्नतपृष्टभागः।  
यस्याच्युतोऽप्यभिददुष्णमरीचिबिम्ब-  
दुर्दर्शभासुरमुखस्त्रिपुरं पृषत्कः ॥ 35.35 ॥  
मुञ्चन्ति शात्रववधूनयनारविन्द-  
मालाः कराहतपयोधरमण्डलाग्रम्।  
अद्यापि दीपितपुरत्रयतायमान-  
धूमाभिघातघटनादिव यस्य बाष्पम् ॥ 35.36 ॥  
आलम्बितां करजकूटशिखाविददष्ट-  
तारागणां वपुषि वीक्ष्य मृगेन्द्रकृत्तिम्।  
यस्योज्झितः शुचिमरीचिचयश्चकास्ति  
भीत्येव लक्ष्महरिणेन किरीटचन्द्रः ॥ 35.37 ॥  
उर्ध्वेक्षणानलमनिन्धनमप्यवैमि  
धत्ते मया युधि हरः स विजीयमानः।  
रोषानुबन्धमलिनालिकपट्टपृष्ट-  
निष्ठ्यूतधूमशबलीकृतविस्फुलिङ्गम् ॥ 35.38 ॥ (चक्कलकम्)  
आकूणितेक्षणमुखस्य कृपाणयष्टि-  
रेषा रणेषु पतितेरसि चनद्रमौलेः।  
हारीकृतोरगफणामणिशाणकोण-  
काषक्रमेण मसृणीभवति क्षणान्नः ॥ 35.39 ॥  
पश्यस्यवश्यमचिरेण विखण्ड्यमान-  
दोर्दण्डदर्परभसस्य मया रणेषु।  
श्यामायमानमलिकेक्षणवह्निधूम-  
च्छायाविलङ्घितमिवाननमिन्दुमौलेः ॥ 35.40 ॥  
आपातजर्जरितजह्रुसुताजलौघ-  
निर्मृष्टलाञ्छनकलङ्क इवाच्छलेखः।  
इस्ते यशोङ्कुर इवैति पुरा हरस्य  
हेला जयेन मम सोऽपि किरीटचन्द्रः ॥ 35.41 ॥  
आयोधनेऽपि विजितस्य मया स्मरारे-  
रूर्ध्वेक्षणानलशिखाभिहतो ललाटे।  
पाणिः पुरैति घटनां नखकोटिरश्मि-  
संदेहितामलकिरीटशशाङ्कखण्डः ॥ 35.42 ॥  
पीनान्तरालपरिवर्तितमत्कृपाण-  
च्छायानुबन्धबहलच्छविकालकूटम्।  
कण्ठं बिभार्ति न चिरादिव संभ्रमार्त-  
शैलाधिराजतनयेक्षितमिन्दुमौलिः ॥ 35.43 ॥  
चक्रीकृतातनुधनुर्गुणगुञ्जितेन  
सङ्ग्राममूर्ध्नि मयि रुन्धति शैलकुञ्जान्।  
जिह्नेतु तस्य हृदयं तनुलग्नभीरु-  
चित्तार्धभागविदितच्युतधैर्यबन्धम् ॥ 35.44 ॥  
निर्धौतकज्जललवामपि बद्धघोर-  
मूर्छान्धकारगहनां रुदितेन गौरी।  
न्यस्ताञ्जनामिव विधास्यति पक्ष्मपङ्क्ति-  
रुद्वृत्ततारकमयूखशिखावलीभिः ॥ 35.45 ॥  
चिन्तागृहीतदयिताशिथिलोपगूढ-  
कण्ठस्य मन्युभरदुः स्तितचित्तवृत्तेः।  
शय्यान्तरे सरिदिवैष्यति भङ्गमाशु  
सा वर्तनी रसिकतानुगता स्मरारेः ॥ 35.46 ॥  
तारं शरासनगुणक्वणितं भयेन  
संस्तम्भितश्रवणतालमुदञ्चिताक्षाः।  
आकर्णयन्तु समरे मम जन्मसाम-  
घोषोदयातिरभसादिव दिग्गजेन्द्राः ॥ 35.47 ॥  
ग्रासीकृताखिलजगत्त्रितयोऽधुनैव  
सान्द्रान्धकारमलिनामसुराधिनाथाः।  
किं धूमवर्तिमिव तामपि कालरात्रि-  
मेकः पिबामि भवतामधुना पुरस्तात् ॥ 35.48 ॥  
निघ्रन्नखेटखटकामुखहस्तकृष्ट-  
मौर्विविनिर्गलविनिर्गतमार्गणौघैः।  
तां रेवतीमपि खटाखुमवैमि संख्य-  
मार्गेऽतिशुष्कमलिनच्छविदेहयष्टिम् ॥ 35.49 ॥  
आरोप्य किं पुनरपि भ्रममुप्णरश्मि-  
बिम्बं क्रमेण हरिहेतिजिगीषयैकः।  
टङ्काभिघातविनिकुट्टिततन्निशात-  
तेजश्ठटाभिरपरं घटयामि चक्रम् ॥ 35.50 ॥  
माणिक्यकन्दुकमिवोष्णमरीचिबिम्ब-  
मास्पोट्य पाणिकमलेन सलीलमेतत्।  
कुर्वे तदीयचशिखिगर्भमयूखताम्न-  
मारूढपाकमिव किं क्षितिपीठपृष्ठम् ॥ 35.51 ॥  
अभ्याहता निपतता करवालमेघ-  
धाराजलेन गुरुसंगरदुर्दिनेषु।  
मुञ्चन्तु तावदधुना चिरसंभृतं त-  
मूष्माणमुन्नतिजुषः प्रतिपक्षशैलाः ॥ 35.52 ॥  
मुक्ताशिलाशकलकोमलभासि बाल-  
भारेऽस्तु दुःखविधुरा चमरीव तावत्।  
उच्छ्रायि दैत्यपतिकीचकचक्रवाल-  
भग्नेऽधुना यशसि निर्जरवंशलक्ष्मीः ॥ 35.53 ॥  
गाम्भीर्यरेचितमनूर्जितकैटभारि-  
तापानुबन्धविसरत्वमभीक्ष्णमाप्तम्।  
तत्स्तोकमेव सुरसैन्यमवैमि ताव-  
दायोधनेऽत्र मरूमार्गजलायमानम् ॥ 35.54 ॥  
मन्ये निसर्गमहतां हृदयेषु पूर्व-  
मिच्छैव निष्प्रतिघतामनघां वहन्ती।  
पश्चादुपायघटना सकलेषु कृत्य-  
वस्तुष्वनन्यसदृशीमुपयाति सिद्धिम् ॥ 35.55 ॥  
विस्पष्टमुष्टिघटनागुणयोगभाज-  
स्तीक्षणीकृता भटजनेन कृपाणपट्टाः।  
कार्यप्रबन्धघटनावहितैः सुनीति-  
मार्गाश्च भीरुहृदयैर्ननु सप्रपञ्चाः ॥ 35.56 ॥  
यस्मिन्निसर्गमहता चरमः प्रकृष्ट-  
मारम्भमाद्यमतिशेत इह प्रत्नः।  
तं तारतम्यभरसंभृतिजृम्भमाण-  
संरम्भशून्यफलमाद्रियतेऽविदग्धः ॥ 35.57 ॥  
और्जित्यमुज्झितवतां बत वीतशङ्कं  
कार्यं करिष्यति च नीतिविषूचिका वः (चेत्)।  
वन्ध्यासुतः शशविषाणधनुर्विधाय  
मोक्ष्यत्यवश्यमचिरेण स नाकबाणान् ॥ 35.58 ॥  
विस्पष्टलुत्थ(ण्ठ) नकथां विजहीत नीति-  
कन्थाममन्थरपराक्रममार्गपन्थाः।  
तन्द्रालुभिर्न सुलभा ननु धैर्यशौर्य-  
शौटीर्यहार्यहृदया क्वचिदेव लक्ष्मीः ॥ 35.59 ॥   
नूनं मलीमसपयोधरमण्डलासु  
जातासु दिक्ष्विव विपक्षनितम्बिनीषु।  
संप्राप्यते मधुजितेव विटङ्करत्न-  
पर्यङ्कशेषघटितेन मयापि निद्रा ॥ 35.60 ॥  
कृपणविरुतिलग्ना रात्रिसोभाधरेऽस्मि-  
न्नभिपतति तमिस्रा धूसरे मत्कृपाणे।  
विरहाविधुरचेताः पार्श्वमुत्स्रक्ष्यति द्रा-  
क्तुहिनशिखरिकन्या चक्रवाकीव भर्तुः ॥ 35.61 ॥  
इत्याविर्भूतदर्पप्रसरमभिदधत्यन्धके बद्धमन्या-  
वालक्ष्यान्तर्विवक्षास्फुरदधरपुटश्चुक्षुभे काञ्चनाक्षः।  
रत्नप्रालम्बमालामलकिरणशिखानिर्झराम्भश्छटाभि-  
र्बिभ्रन्निर्वाष्यमाणातनुकुलिशशिखिप्लोषमुच्चैरिवोरः ॥ 35.62 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये अन्धकासुरव्याहारो नाम पञ्चत्रिंशः सर्गः ॥







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.


**हरविजयम्।**


***पट्‌त्रिंशः सर्ग।***





बिभ्रत्कलिन्दतनयामिव चन्द्रमौलि-  
लीलाधृतत्रिदशनिर्झरिणीर्ष्ययारात्।  
श्यामीकृतार्ककरचक्रकिरीटकूट-  
कोटिस्फुरन्मरकतांशुखिकेन मूर्ध्ना ॥ 36.1 ॥  
दोलायमानमणिकुण्डलकोटिलग्न-  
रत्नांशुपुञ्जपरिपिञ्चरितावतंसः।  
अंसस्थलेन विकटांसतटेऽभिहत्य  
व्यंसासुरं स निकटस्थितमित्यवादीत् ॥ 36.2 ॥ (युगलकम्)  
हे दैत्यनाथ किमवस्तुविजृम्भमाण-  
संरम्भमित्यभिदधासि विभिन्नधैर्यः।  
तिष्ठत्सु दानवभटेष्वपि संयुगाज्ञा-  
लाभोन्मुखेषु दलितारिकुलाचलेषु ॥ 36.3 ॥  
सत्स्वेव संनिहितदिग्गजगण्डभिति-  
विष्पन्दमानमदपङ्ककृताङ्कुरेषु।  
दैत्येन्द्रबाहुषु रिपुक्षयकालरात्रि-  
मालम्बते तव करः करवालवल्लीम् ॥ 36.4 ॥  
पार्श्वे विलोकयसि किं भ्रुकुटिं विदाय  
कोपात्सवेपथुकरः कुलिशं जिघृक्षुः।  
तत्कार्यमेष कुरुते तव बाहुरेव  
हेलाविरुग्णसकलाहितशैलचक्रः ॥ 36.5 ॥  
आयोधयत्यधिकमेकतमापि काचि-  
दल्पापि ते भटवरूथवती विवक्षम्।  
पर्याप्तिमेति शिखिनः समिदुद्धतस्य  
दग्धुं स्फुलिङ्गकणिकापि समासजन्ती ॥ 36.6 ॥  
मेधासितस्तव भुजो ननु मेकलाद्रिः  
केयूरमेष शिखरं विकटं बिभर्ति।  
निस्त्रिंशयष्टिरियमत्र विटङ्कसीम्नि  
हालाहलोल्बणलता विदधाति मोहम् ॥ 36.7 ॥  
सत्यं त्वमेव सकलं सुरराजचक्र-  
मेकः क्षणाद्दलयितुं समरे समर्थः।  
भस्मीकरोतु वडवानलमन्तरेण  
कल्लोलकाण्डकलिलं क इवाम्बु सिन्दोः ॥ 36.8 ॥  
तेजस्त्वया निशितमार्गणटङ्कघातै-  
स्त्वष्ट्रेव शातितमनर्गलमिद्धधाम्नः।  
आरोपितस्य समरब्रममाततयि-  
लोकस्य दीप्ततरमारचितं च चक्रम् ॥ 36.9 ॥  
आकर्णितेन वचसा भवतो बिभर्मि  
यत्सत्यमुत्पुलकपूरभरां स्वमूर्तिम्।  
कोऽप्येष शब्दमहिमा जलदस्य येन  
रत्नाङ्कुरप्रसवमेति विदूरभूमिः ॥ 36.10 ॥  
वाक्यं ब्रवीतु सुवचाः सदसद्विवेक-  
योग्यो भवानिव भवेद्यदि तत्र कश्चित्।  
ग्राव्णः प्रसूतिमधिगच्छति हेम यस्मा-  
न्नासौ क्वचिद्भवति तस्य निकाषपट्टः ॥ 36.11 ॥  
प्रज्ञा ममाल्पविभवपि विवेकयोग-  
मेषा कियन्तमपि नैव निरस्यतीह।  
ज्योत्स्नातपं बहुलपक्षपरिक्षतापि  
नात्मानुरूपममृतांशुकला जहाति ॥ 36.12 ॥  
नैसर्गिकीं विरसतां दधतोऽप्यभीक्षण-  
मासेदुषोऽपि जडिमानमगण्यवृत्तेः।  
वाक्यस्य सारगुरुणो गुरुभिः परीक्ष्य-  
मन्तः कप्रसूतिरुपलादिव काञ्चनस्य ॥ 36.13 ॥  
अर्हन्ति मेघमलिनाः सदसि ग्रहीतु-  
मेतेऽर्थतत्त्वमधुना वचसि स्तितं नः।  
दैत्याधिपा मदुकरा इव पुष्पधूलि-  
गर्भे कृतव्यतिकरं मकरन्दलेशम् ॥ 36.14 ॥  
निर्भिद्यमानहृदयोच्छलितं व्युदस्त-  
हस्तस्य पञ्चभिरुपोढनृसिंहमूर्तेः  
रोषादिव प्रतिमितैर्नखदर्पणेषु  
दैत्येन्द्रशोणितमपीयत यस्य वक्त्रैः ॥ 36.15 ॥  
दंष्ट्रागृहीतगुरुसंभ्रमभूतधात्री-  
पातालपातपुनरुक्तिभयेन रुद्धम्।  
अन्तर्विधूर्णनविसंस्थुलसप्तलोक-  
मासीद्वराहवपुषः श्वसितं च यस्य ॥ 36.16 ॥  
मच्चक्रकोटिपरिवर्तनसंधिबन्ध-  
च्छेदार्तिमेष कथयिष्यति दानवानाम्।  
जीवन्विधुंतुद इतीव पुरा विचिन्त्य  
येन व्यधायि मुखमण्डलमांत्रसेषः ॥ 36.17 ॥  
सङ्ग्राममूर्धनि विपूरयितुं न येन  
यत्नादपि स्फुटमपार्यत पाञ्चजन्यः।  
निःश्वासनुन्नहृदयास्पदसप्तलोक-  
संस्थानरुद्धविकटाननरन्ध्रमार्गः ॥ 36.18 ॥  
लक्ष्मीकराकलितविभ्रमपुण्डरीक-  
लीलावमृष्टचरणो युधि शार्ङ्गपाणिः।  
चिन्तापथं न कथमेति स दैत्यमार्ग-  
संहारतिग्मकरबिम्बसुदर्शनो वः ॥ 36.19 ॥ (पञ्टभिः कुलकम्)  
निष्ठ्यूतनिष्ठुरशिखानलविस्फुलिङ्ग-  
पिङ्गीकृताम्बरतला समराङ्गणे वः।  
कौमोदकी स्मृतिपथात्स्खलिता कथं नु  
तद्बाहुदण्डघटितारियुगक्षयोल्का ॥ 36.20 ॥  
सह्येत केन रणवर्त्मनि नन्दकोऽपि  
कण्ठच्छिदारसभरदिव योऽसुराणाम्।  
कल्माषितोष्णकिरणांशुकरालरश्मि-  
रेखाछलेन कुरुतेऽन्यकृपाणसर्गम् ॥ 36.21 ॥  
यस्याहवेषु परिवर्तजुषो मुरारि-  
हस्ताङ्गुलीकिसलयाग्रगतस्य दूरम्।  
सीमन्त्यमानतिमिराः किरणौर्निशात-  
धारावखण्डनभियेव दिशोऽपसस्रुः ॥ 36.22 ॥  
दिग्देवताकनकदर्पणविस्फुलिङ्गः  
सर्पन्नतर्प्यत जनार्दनदर्पवर्ष्म।  
दाराकृशानुरपि यस्य सुरारिकण्ठ-  
नाडीनिरर्गलगलत्क्षतजच्छटाभिः ॥ 36.23 ॥  
चक्रं क्षमेत युधि तत्क इवास्य रोद्धु-  
मुद्धूतधूसरितदिक्पटलान्धकारम्।  
उन्निद्रकुन्ददलकोमलकीर्तिचन्द्र-  
लेखोपबृंहणसहस्रमरीचिबिम्बम् ॥ 36.24 ॥ (तिलकम्)  
मा भूत्पत्त्रपवनेन कपालबन्ध-  
संधिर्द्विधा दलित एष दिवस्पृथिव्योः।  
ध्यात्वेति योऽण्डशकलादुदितः क्षणेन  
चण्डेतरोड्डयचनडम्बरिकोऽम्बरेऽभूत् ॥ 36.25 ॥  
हेलादिलङ्घितजगत्त्रितयोक भुजंग-  
संदानितः शतमखानुजदेहभारः  
येनोह्यते वियति वाजिगणेन दूर-  
मुष्णत्विषो रथ इव स्फुरदेकचक्रः ॥ 36.26 ॥  
पुञ्जीकृतोरगसहस्रजिघत्सयेव  
पक्षानिलेन घनवर्त्मनि यश्चकार।  
क्ष्मामण्डलसं विदलिताचलचक्रवाल-  
मेकीभवत्क्षुभितसप्तमहासमुद्रम् ॥ 36.27 ॥  
ब्रह्माण्डगर्भमपि योऽधिवसन्निजाण्ड-  
पिण्डादनिर्गमनमेव विदांचकार।  
दिग्भित्तिसंकटविकूणितपक्ष्म(क्ष) पाली-  
मन्दक्रमोड्डयनदुःस्थितचित्तवृत्तिः ॥ 36.28 ॥  
यस्यावतीर्णमधिवारिधि शैशवेऽपि  
लीलागृहीतगजकच्छपमञ्जसारात्।  
त्रस्तालगर्दगृहिणीतरलाक्षिदृष्ट-  
मुत्कम्पिकातरजनार्दनकूर्ममासीत् ॥ 36.29 ॥  
तार्क्ष्यः स चिन्त्य उदकादिव दुग्धसिन्धो-  
रादत्त योऽमृतरसं सुरसुप्तिबन्धात्।  
चञ्च्वग्रदष्टपृथुशेषमृणालकाण्ड-  
पातालगर्भनलिनीतटराजहंसः ॥ 36.30 ॥ (षड्भिः कुलकम्)  
आताम्रदन्तुरफणाङ्गुलिकोटिभाग-  
विस्पष्टरत्नकरजांशुजेन यस्य  
पातालतालु तरसावनिराविशन्ती ॥ 36.31 ॥  
क्ष्मामण्डलोद्धरणलग्नमहावराह-  
विन्यस्तनिष्ठुरखुराग्रविखण्ड्यमानाः  
पिङ्गैः परागपटलैर्नवचीनपिष्ट-  
पिष्टातकश्रियमधुर्मणयोऽपि यस्य ॥ 36.32 ॥  
कल्पावधावधिपयोधि यमेकमेव  
बद्धास्पदं मधुरिपुः शयनीचकार।  
कुक्षिप्रविष्टभुवनत्रयचित्रचेष्टा-  
व्याहारविभ्रमविलुप्तसमाधिनिद्रः ॥ 36.33 ॥  
शेषः स यस्य भुवनप्रलयावतार-  
पर्याप्तताण्डवपरिक्रमनम्यमानाम्।  
दिक्कुञ्जरांसशिखरस्खलितां कथंचि-  
दुर्वीं दधच्छ्वसिति गाढमुपोढखेदः ॥ 36.34 ॥  
भ्रूभङ्गभीषणमरीणरुषो रणेषु  
तस्य क्षमेत क इवेक्षितुमिन्दुमौलेः।  
शाखाभिराहितभयं तिसृभिस्त्रिशूलं  
दृग्भिश्च वक्त्रमनलोल्बणरूपभाग्भिः ॥ 36.35 ॥ (पञ्चभिः कुलकम्)  
यस्याः पलायनपरायणतामुपेत-  
मालोक्य दानवकुलं समरे हसन्त्याः।  
भाति स्म दन्तमणिषून्मिषिता हिमाद्रि-  
सानुस्थलात्परिणतेव विपाण्डुरश्रीः ॥ 36.36 ॥  
आकम्पितत्रिभुवनां भुजदण्कडखण्ड-  
संछादिताम्बरतलां समराजिरेषु।  
कस्तां जगत्क्षयनिरर्गलनृत्तराग-  
लीलामिव स्मररिपोर्विषहेत चण्डीम् ॥ 36.37 ॥ (युगलकम्)  
यस्याधिगण्डतटमुत्कटकर्णताल-  
दोलानिलाभिहतिनिर्दयरुग्णमूलाः।  
क्षोणीभृतोऽपि पतिताः स्रुतदानलोभ-  
लीनद्विरेफपटलश्रियमुद्वहन्ति ॥ 36.38 ॥  
अभ्युन्नतांसशिखराग्रविघट्टनाभि-  
र्नोन्मूलितः कथमपि त्रिदशाच्लोऽपि।  
गण्डस्थलीं निकषतः स्रुतदानसिन्धु-  
मालानपादप इव श्रियमेति यस्य ॥ 36.39 ॥  
यस्यैक्षतेन्दुकलिकाधवलाद्विषाण-  
दण्डादुरःस्थलविवर्तितहारफेना।  
ज्योत्स्नाच्छटाशबलिताम्बरवर्त्मभित्ति-  
र्मन्दाकिनी हिमगिरेरिव निष्पतन्ती ॥ 36.40 ॥  
यस्यामलाम्बरसरस्यहिमांशुबिम्ब-  
रक्ताम्बुजं सरलदीधितिपक्ष्म लक्ष्मीम्।  
धत्ते विषाणबिसकाण्डकरालमूल-  
लीलाव्युदस्तकरदण्कडमुहूर्तलग्नम् ॥ 36.41 ॥  
गाङ्गायनेः समिति तस्य विषाणवज्र-  
पातेन दानवकुलाचलचक्रवालम्।  
संशीर्यमाणविकटाश्थिशिलावकीर्णृ-  
मस्याः क्षणेन लघयिष्यति भारमुर्व्याः ॥ 36.42 ॥ (पञ्चभिः कुलकम्)  
उत्क्षिप्तपीवरनिरायतकंधरेण  
मेघावलीमिव चुचुम्बिषतानुरागात्।  
यः स्मोह्यते सरभसं सविलासपिच्छ-  
संच्छादिताम्बरतलेन शिखण्डिनोच्चैः ॥ 36.43 ॥  
तिग्मांशुबिम्बमणिकन्दुकमव्यवस्थ-  
मास्फोट्य पाणिकमलेन सलीलमुर्व्याम्।  
चिक्रीड यः शिशुतया प्रलयागमेषु  
सप्रेम पश्यति विमुग्धमृगाङ्कमौलौ ॥ 36.44 ॥  
स्कन्दस्य तस्य दितिजाधिपटुग्धसिन्धु-  
लक्ष्मीसमुद्धरणमन्दरशैलमूर्तिम्।  
क्रौञ्चाद्रिनिर्दयविमर्दशिताश्रिकोटिं  
शक्तिं न सोढुमसुरेष्विह कोऽपि शक्तः ॥ 36.45 ॥ (तिलकम्)  
प्रेङ्खच्छिखण्डभरशोभिवपुः कलिन्द-  
कन्याह्रदश्रियमगाधतया दधाने।  
शक्तो रणे दलयितुं प्रचलाकिकेतु-  
रङ्नाय कालियमिवाहितमच्युतश्रीः ॥ 36.46 ॥  
स्थानदानसमये शशिखण्डमौले-  
रातस्थुषः प्रतिदिनं प्रतिहारभूमिम्।  
यस्यावलोकनवसाद्बहु मन्वते च  
पद्मासनप्रभृतयोऽपि दृशाः पतन्तीः ॥ 36.47 ॥  
को वा विडम्बितजगत्प्रलयार्कबिम्ब-  
वह्निस्फुलिङ्गनिकुरुम्बनिपीतसिन्धुम्।  
शूलं शिलादतनयस्य युधि क्षमेत  
सोढुं ससंयुगरसभ्रमणानुबन्धम् ॥ 36.48 ॥ (युगलकम्)  
आक्षेपमाहवमुखे विधुतोत्तमाङ्ग-  
संघट्टनिर्दलितमौलिकपालखण्डम्।  
चण्डेश्वरस्य निबिडभ्रपुकुटिप्रचण्ड-  
टांकारडम्बरमपि क्षमते न मृत्युः ॥ 36.49 ॥  
क्रोधेश्वरोऽपि करवालविलूनकण्ठ-  
पीठै रणेष्वसुहृदां लुठितैः शिरोभिः।  
तृप्तिं कृतान्तकरिणो विदधद्विधान-  
पिण्डैरिवाजिभुवि वीक्षितुमप्यशक्यः ॥ 36.50 ॥  
इन्द्रोऽपि सान्द्ररुचिचन्द्रकचक्रवाल-  
रूपाभिरामपरिणामविलोचनश्रीः।  
भीत्या शिखी हतमखस्य बभूव यस्य  
चिन्त्यः कथं नु भवतां न स वीरभद्रः ॥ 36.51 ॥  
अन्येऽपि लोकपरिवर्तनदुर्विलास-  
हेलोल्लसत्प्रलयवासरविभ्रमा ये।  
तेभ्यो ममास्ति न भयं न च तेषु नीति-  
गर्भं वचटोऽभिदधतो ननु पक्षपातः ॥ 36.52 ॥  
प्रज्ञाविकल्पगिरिलोडितकार्यसिन्धु-  
सारामृतासवपरिग्रह एव तस्मात्।  
उत्सृष्टविग्रहकथाः कुरुत प्रयत्न-  
मभ्येषथासुरभटा ननु तेन मृत्युम् ॥ 36.53 ॥  
स्वल्पापचारविधुरोऽवसरषु कश्चि-  
त्प्राप्नोत्यनर्थपरिणाममवश्यमेव।  
विस्फोटवान्किल कुशाङ्कुरकण्टकादि-  
विद्धो भवत्यविरतं कुलिकोदयेषु ॥ 36.54 ॥  
तेजो विकासि दधतः स्थिरसंप्रहार-  
कण्डूनिरर्गलमरातिबलं जिगीषोः।  
नीतिप्रपञ्चरहितस्थिति पौरुषं हि  
नाभाति पङ्कजमिवोद्धृतबीजकोषम् ॥ 36.55 ॥  
आयोधनेष्वतनुदुर्धरशौर्यशालि-  
गीर्वाणचक्रमवमंसथ मा स्म दैत्याः।  
येनाहुरग्रहणमार्यधियः परेषो  
जाड्यं न धैर्यमिह शौर्यनिरर्गलेषु ॥ 36.56 ॥  
प्रज्ञाप्रकर्षविनियोगविशेषसाध्य-  
मिच्छन्ति कार्यगहनं नहि मोहहेयम्।  
आदिप्तदीपकशिखानिकुरुम्बभेद्य-  
रूपं तमोऽन्धतमसेन कदा विभिन्नम् ॥ 36.57 ॥  
केचित्पराक्रमगुणेन नयोन केचि-  
त्केचित्तथा ततुभयेन विशेषनिष्ठाः।  
अन्ये पुनः सकलतन्निरपेक्षवृत्ति-  
दैवानुभाववशतः श्रियमाप्नुवन्ति ॥ 36.58 ॥  
अन्यार्थमन्यफलमेव भवत्यवश्य-  
मारम्भजातमखिलं मतिदुर्विधानाम्।  
कण्डूयनाय करिणं शरभो हि पृष्ठ-  
मारोपयत्यनिशमेति स तेन नाशम् ॥ 36.59 ॥  
हे दैत्यनाथ विनयस्व परेषु मन्यु-  
मन्यायवृत्तिरभसारभटीयमास्ताम्।  
संमान्यतां सदसि दूतमुखेन ताव-  
देतन्मृगाङ्कशकलाभरणस्य वाक्यम् ॥ 36.60 ॥  
इति दितिसुतसिन्धुर्वाक्यरत्नं विसृज्य  
व्यरमदतनुमुक्ताकर्णपूरत्विषोच्चैः।  
स्फुटनयगुएमतोषाच्चुम्ब्यमानं कपोल-  
स्थलममलधियेवागाधधैर्यो दधानः ॥ 36.61 ॥

इतिक श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये कनकाक्षनयोपक्षेपो नाम षट्त्रिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***सप्तत्रिंशः सर्गः।***





इत्थं वचः सुररिपावभिधाय तत्र  
तूष्णीं स्थिते विदधदुन्मुखमट्टहासम्।  
संरम्भगर्भमिति संसदि वज्रबाहु-  
रुज्जृम्भिताजिरसमारभताथ वक्तुम् ॥ 37.1 ॥  
यत्काञ्चनाक्ष भवता नयगर्भमुक्त-  
मित्थं वचस्तदुशना यदि वक्तुमीष्टे।  
श्रुत्वैतदप्यसुवचं गुरुणापि मादृ-  
गन्यो निसर्गजडधीः किमिवाभिदध्यात् ॥ 37.2 ॥  
आकारमात्रमवलम्ब्य विभीतकस्य  
पुष्पं विडम्बयतु नाम मधूकशोभाम्।  
विष्यन्दिमञ्जुमकरन्दकणच्छटार्द्र-  
किंजल्कतास्यकुत एव पुनस्यदीया ॥ 37.3 ॥  
किंचित्तथाप्यसहनत्वमरातिलोक-  
स्तुत्याभिधापयति मां प्रतिकूलरूपम्।  
व्याघातमत्र निजपक्षपरिग्रहस्य  
पश्यन्ति ये तु दितिजास्त इह प्रयान्तु ॥ 37.4 ॥  
वाक्यं ममैतदणुसारमपि ग्रहीतु-  
मर्हाः स्थ यूयमविवेकविकल्पवन्ध्याः।  
अल्पोऽपि किं मधुकरैर्मकरन्दरेणु-  
रादीयते हि मधुनो न मधूकपुप्पात् ॥ 37.5 ॥  
आबिभ्रतो विरसतामथवाभ्युदेति  
मत्तो न गीः कृतधियां हृदयंगमा वः।  
क्षाराम्बुधेः कुत इवामृतशीकरार्द्र-  
सान्द्रप्रभाधवलचन्द्रकलाप्रसूतिः ॥ 37.6 ॥  
ये मन्दराद्रिमपि वासुकिभोगबन्ध-  
लीलावघर्षणकृशीकृतमध्यभागम्।  
उत्पाट्य पाणिभिरनाहतसंप्रहार-  
हेला विरेजुरुपपादितशक्तिकृत्याः ॥ 37.7 ॥  
एतेऽपि जेतुमतनूत्पुलकांसकूट-  
दोर्दण्कडखण्डितनिरर्गलयुद्धशौण्कडाः।  
हुंकारसंभ्रमवलत्त्रिदशाधिराज-  
वद्धाभयाञ्जलिपुटा युधि केन शक्याः ॥ 37.8 ॥ (युगलकम्)  
सिहीसुतस्य समरे सहसोत्थितस्य  
शक्ताः कथंचन विलोलदृशः पुरस्तात्।  
स्थातुं निसर्गतरला बत वीतशङ्क-  
माचक्ष्व दूत यदि वः प्रमथप्लवंगाः ॥ 37.9 ॥  
यस्याग्निचूर्णपरुषे रणेषु  
दीप्रप्रतापतपने तपति त्रिलोकीम्।  
निर्यत्तदूष्मभरखिन्नतयेव खड्ग-  
धारागृहे चिरमुवास विपक्षलक्ष्मीः ॥ 37.10 ॥  
यस्य प्रतापमिवसोढुमशक्नुवद्भि-  
र्बन्दीकृतैः फणिपुरंध्रिगणैर्बुभूवे।  
वैक्लव्यदुर्बलतया शिथिलायमान-  
विस्रस्तकञ्चुकसितांशुकचक्रवालैः ॥ 37.11 ॥  
यरयाहवेषु ववृधे भयसंकटेषु  
निःश्वासमारुतपरम्परया रिपुणाम्।  
भीष्मोष्मशुष्मपरिपाकविशेषदग्ध-  
विद्वेषिवंशशततीव्रतरः प्रतापः ॥ 37.12 ॥  
उच्चैरनायिषत यस्य समाकुलत्वं  
विद्वेषिणामदयदारितदोर्द्रुमाणाम्।  
आकृष्टकीर्तिकुसुमस्तबकैः कृपाण-  
वल्लीनिपातपवनैः प्रसरद्भिराशाः ॥ 37.13 ॥  
दुर्वारवैरिसमराध्वरयूपबाहो-  
राधत्त यस्य रुचिरं चरणाश्रया श्रीः।  
पाणिं नतिप्रवणदुर्जयलोकपाल-  
निःश्वासधूसरितविभ्रमपुण्डरीकम् ॥ 37.14 ॥  
किं तस्य पाण्डुरयशस्तुहिनाचलाभि-  
मुख्यं न संख्यसुरभौ दधतः सुबाहोः।  
भानोहिबाम्बुधितटानि गतो विलङ्घ्य  
तीव्रीभवन्नधिकमेव दिशः प्रतापः ॥ 37.15 ॥ (पड्भिः कुलकम्)  
संरम्भपाटलदृशः शरदभ्रशुभ्र-  
हासस्य निःश्वसितघूर्णितमेघिकाभिः।  
भेमेऽस्य गाढमिव दृग्भिरदभ्रबभ्रु-  
ब्रूविभ्रमभ्रुकुटिसंभृतसंभ्रमाभिः ॥ 37.16 ॥  
उज्जृम्भमाणतिमिरा भ्रुकुटिः सलील-  
मस्यैव संभृतरुषो वदने स्फुरन्ती।  
तच्चित्रमत्र यदरातिवधूमुखानि  
लम्बालकानि परिधूसरतामनैषीत् ॥ 37.17 ॥  
प्रालम्बयष्टिघटितारुणारत्नखण्ड-  
प्रेङ्खन्मूशनिकुरुम्बपिशङ्गगर्मा।  
अस्याततायिकुलसोणितपानगोष्ठी-  
योग्यामिव स्म कुरुते करवालवल्ली ॥ 37.18 ॥  
अस्यामलेन मम वा करवालमेघ-  
धाराजलेन रणदुर्दिनडम्बरेषु।  
शान्तिं सुखेन नवचन्द्रकलाञ्छितश्रीः  
किं नीयते दितिजनाथ न नीलकण्ठः ॥ 37.19 ॥  
प्रत्युत्फलत्सुरगणैर्ददृशे ममापि  
वक्षःस्थलात्समरमूर्ध्नि मुरारिचक्रम्।  
अभ्युज्जिहानमुदयाद्रिनितम्बभित्ति-  
बागादिव क्षतजपाटलमर्कबिम्बम् ॥ 37.20 ॥  
श्यामत्वमेति सहसैव ममाततायि-  
लोकस्य कुन्दकलिकाधवलं यशः प्राक्।  
श्च्योतन्ति कज्जलपरागमलीमसानि  
पश्चाद्विलोचनजलानि नितम्बिनीनाम् ॥ 37.21 ॥  
उद्भिन्न्पीनपुलकाङ्कुरमन्यशस्त्र-  
धाराशतानधिगतप्रणयामृतार्द्रम्।  
कण्ठग्रहं सपदि यस्य चकार चक्र-  
धाराधिका तनुरुचिर्दयितेव राहोः ॥ 37.22 ॥  
निष्ठ्यूतनिष्ठुरकृशानुशिखासहस्र-  
धाराकरालममरेषु विलोकयत्सु।  
आक्षिप्य तत्करतलान्मणिकर्णपूर-  
मिच्छामि कर्तुमधुना रभसेन चक्रम् ॥ 37.23 ॥ (युगलकम्)  
संमोहहेतुमधिगम्य पुरा कृपाण-  
धारां रणेषु मदिरामिव सीरपाणिः  
नूनं पुरा पतति वः शिथिलाङ्गयष्टि-  
राघूर्णमानरुधिरारुणलोचनश्रीः ॥ 37.24 ॥  
चक्रायुधोऽस्तु समरे मुसलायुधो वा  
शूलायुधो भवतु वा कुलिशायुधो वा।  
दोष्णैव तानहमनेन निहत्य हेति-  
शून्येन धूसरमुखच्छवितां नयामि ॥ 37.25 ॥  
सुव्यक्तमूर्जितधियो युधि हासयन्ति  
वैदग्ध्यनिह्नुतधियो नयमार्गलग्नाः।  
दोलाधिरोहविधूरं विहितं च कार्य-  
मुत्सन्नमेव च तदित्यपि मेऽभिसंधिः ॥ 37.26 ॥  
किं कीर्तितेन बहुना सुरनाथ ताव-  
दापन्नतामरससारसहंसहासम्।  
ग्रीष्मोष्मसोषितसरःसदृशं करोमि  
तच्चक्क्रिमिश्रितमहं तव शत्रुसैन्यम् ॥ 37.27 ॥  
तार्क्ष्योऽपि संयुगमुके निपतत्यवश्यं  
मन्मुष्टिघातदलनाविधुतोत्तमाङ्गः।  
ग्रासीकृतोरगसहस्रविषानुबन्ध-  
मूर्छान्धकारघटनादिव मीलिताक्षः ॥ 37.28 ॥  
मन्दीकृतोष्णकरमण्डलभासुरोर्ध्व-  
ज्वालाजटालशिखिना त्रितयं पुराणाम्।  
यस्येषुणा सकलमूर्ध्वगतेन दूर-  
मक्ष्णा च मन्मथवपुः प्रसभं दिदीपे ॥ 37.29 ॥  
तस्याहवे विनिहतेषु मयानुगेषु  
ज्योत्स्नावती कृतविश्रृङ्खलदुःखदाहा।  
आस्तां जराधवलकेशशिखेव केतु-  
दण्डावचूलसितचामरचक्रवाला ॥ 37.30 ॥ (युगलकम्)  
चूडाशशाङ्क इव निर्मलभासि भिन्न-  
दिक्चक्रवालतिमिरे यशसि त्वदीये।  
स्पष्टातिरेकमुपरि स्फुरति स्मरारे-  
श्छायैति नूनमसुराधिप वामनत्वम् ॥ 37.31 ॥  
आकम्पितत्रिभुवना सरुषो ललाट-  
पट्टं प्रसीद नुदतु भ्रुकुटिस्तवेयम्।  
बद्दान्थकारगहना रणदुर्धरस्य  
सेना च संप्रति विकम्पमरातिचक्रम् ॥ 37.32 ॥  
आयोधने मुखरितामरशैलकुञ्ज-  
गुञ्जद्रुणातनुधनुर्दनुसूनुगर्भे।  
धैर्यं बिभर्तद्यसकलेन कियन्निरुद्ध-  
देहो हिमाद्रिसुतया हृदयेन शंभुः ॥ 37.33 ॥  
आपाण्डुपिण्डितयशोघनसारचूर्ण-  
पूर्णारिपूगफलभङ्गकृताभियोगः।  
आकृष्य तस्य वपुषः प्रसभं भनज्मि  
ताम्बूलरागरभसादिव नागवल्लीः ॥ 37.34 ॥  
कल्माषितामलजला ज्वलतो ललाट-  
नेत्रानलस्य चिरसंभृतधूमलेखाम्।  
शीतांशुमण्डलविनिष्पतितां हरस्य  
तल्लाञ्छनच्छविमिवानुगतां वहन्ती ॥ 37.35 ॥  
मन्दाकिनी व्रजतु मूर्ध्नि जटानिकुञ्ज-  
झांकारताररवडम्बरिताम्बरश्रीः।  
कल्पावसानरभसकोत्थितभास्करांशु-  
तीव्राग्निशल्यशरपातवशेन शोषम् ॥ 37.36 ॥ (युगलकम्)  
चण्ड्याः करिष्यति रणे महिषध्वजोऽपि  
लब्धावकाशमधुना किमपि स्फुरन्त्याः।  
पादाभिघातदलिताहवशौण्डदर्प-  
कण्डूलकासरवधानुशयादिवासौ ॥ 37.37 ॥  
उत्खातदन्तमुसलां शरभिन्नकुम्भ-  
विष्यण्णगाढरुधिरोक्षितकर्णतालाम्।  
हेरम्बमूर्तिमपविद्धबिसां विवृत्त-  
पत्त्रां करोमि नलिनीमिव वारणेन्द्रः ॥ 37.38 ॥  
उत्तुङ्गबाहुशिखरस्थगितान्तरिक्ष-  
मुद्दामनागकटकस्थितिमप्रकम्प्यम्।  
क्रौञ्चाचलेन्द्रमिव मामविरुग्णपक्ष-  
मासाद्य मुञ्चति पुरा न गुहो न शक्तिम् ॥ 37.39 ॥  
कोदम्डदण्डमधुना कलधौतशैल-  
माधाय शेषभुजगाधिपभीषणज्यम्।  
हेलाविनिर्जितहरः प्रसभं शरेण  
सप्तापि दूरमधुनैव भिनद्मि लोकान् ॥ 37.40 ॥  
चण्डेश्वरस्य विदधे सहसोत्तमाङ्ग-  
माबद्धविस्मयसुरासुरचक्रदृष्टः।  
साङ्गार्युधो जगदिवाक्रमणोत्थपाद  
लीलाभिघातदलितोरुकपालबन्धम् ॥ 37.41 ॥  
सङ्ग्रामवासरपरिस्फुरितोऽतिशोभि-  
निर्धूतपावकशिखाकपिशत्विषोऽहम्।  
छायां शिलादतनयस्य विवर्तयामि  
मेरोर्दिवाकर इवाप्रतिमप्रतापः ॥ 37.42 ॥  
क्रोधेस्वरः क्व मम यास्यति हुंकृताग्नि-  
छूमच्छटावलयितं दधटात्मकण्ठम्।  
पर्याप्तकालकवलीकरणप्रगल्भ-  
तत्पाशरुद्धपरिणाहमिवाहवाग्रात् ॥ 37.43 ॥  
स्थूलास्तिकुम्भशिखरः करवालदान-  
लेखाङ्कितः प्रविलसत्करपुष्करश्रीः।  
शक्तः क्षणान्मम भुजः प्रतिनागराज-  
लीलां दधद्दलयितुं युधि वीरभद्रम् ॥ 37.44 ॥  
यैराहवे दितिसुतैः समवर्तिनोऽपि  
भग्नः प्रतापविभवेन सहैव दण्डः।  
स्यात्सप्ततन्तुदलने बहुमानपात्र-  
मेषां पुरः क इव शंशत वीरभद्रः ॥ 37.45 ॥  
सङ्घ्रामसीम्नि मयि गर्जति तारनाद-  
मुज्झत्यवश्यमभिमानमरातिलोकः।  
शब्दः स केसरिण एव भयंकरेण  
येन श्रुयतेन विमदीभवतीभयूथः ॥ 37.46 ॥  
मन्ये तदेव वचनं रिपुविप्रकार-  
रोषेण रूषितधियः समरेषु यस्मिन्।  
उद्भिध्यचतेऽतिषमा समवर्तिराज-  
धानीभटस्य भृकुटिः प्रतिकारहेतोः ॥ 37.47 ॥  
दोःशालिनो रणभुवि स्फुरणानुबन्ध-  
भाजः क्षणाद्दलयतः सुभटस्य शत्रून्।  
संपश्यता मृतमुखानि परं परेत-  
नाथेन साम्यमहमक्षम एव कर्तुम् ॥ 37.48 ॥  
सङ्ग्रामकाननमुदूढकरालपीलु-  
बन्धं चमूरचितशोभमरातिसंस्था।  
नैवाधितिष्ठिति चिरं सुभटस्य चाप-  
टांकारनादचकिता हरिणीव लक्ष्मीः ॥ 37.49 ॥  
गीर्वाणदैत्यसमरेषु करैर्विमुक्त-  
सीत्कारशीकरकरालकणैर्घटन्ताम्  
कुम्बोदरस्खलितपुष्करनध्रमार्ग-  
निष्ठ्यूतमौक्तिकगणैरिव मत्तनागाः ॥ 37.50 ॥  
कुर्वन्त्वखेटखटकामुखहस्तकृष्टि-  
चक्रीकृतानि ककुभो युधि कार्मुकाणि।  
आस्फालितक्षुभितसागरवारिधीर  
मौर्वीरवश्रवणसंभृतसंभ्रमार्ताः ॥ 37.51॥  
ग्रासीकरोतु दिवसाधिपमेष कर्ण-  
पाशं दधत्कनककुण्डलमण्डलाङ्कम्।  
विच्छिन्नकण्ठकटकानुशयात्सलील-  
मुल्लम्बिताच्छहरिचक्रमिवाद्य राहुः ॥ 37.52 ॥  
बाष्पाम्बुशीकरकणौघनिभेन चन्द्र-  
बीजच्चटा इव पुरा विकिरत्यमन्दम्।  
ग्रासीकृते शशिनि नूनमनेन नेत्र-  
मत्रेस्तदुद्भवनिमित्तमतीव शोकात् ॥ 37.53 ॥  
शोकानुबन्धकृतजागरगाढखेद-  
मन्तश्चरेषु च मरुत्सु विघूर्णितेषु।  
योग्यान्वयेऽप्यसुरविप्रकृतः कृशत्वे  
संप्रत्युपैतु परिपीवरतां समीरः ॥ 37.54 ॥  
उत्तुङ्गमङ्गलमतङ्गजजङ्गमाद्रि-  
निःसङ्गभङ्गुरतुरङ्गतरङ्ग्यमाणम्।  
अङ्गारिताङ्गमसुरायुधविस्फुलिङ्ग-  
मुत्सङ्गसह्गिगगनाह्गनवीरयोधम् ॥ 37.55 ॥  
सच्चापचक्रचतुरच्युतकाञ्चनोत्थ-  
नाराचरेचितचमूचरचक्रवालम्।  
आश्चर्यचर्यचतुराञ्चितचारुचर्च-  
चन्द्रावचूलमचिराद्रणमस्तु चण्डम् ॥ 37.56 ॥ (युगलकम्)  
संस्फेटवत्मनि जराधवलत्विषोऽपि  
लीलाप्रकीर्णकगणा इव धीरयोधाः।  
एतेऽधिरूढरभसास्तव दैत्यनाथ  
शक्ताः प्रभञ्जनमपीरयितुं पुरस्तात् ॥ 37.57 ॥  
तिग्मप्रतापघटनाभिमुखेष्वभीक्ष्ण-  
मुद्दण्डपत्त्रपटलेष्वसुराधिपेषु।  
ज्योत्स्नेव पङ्कजवनेषु निशाकरस्य  
कीर्तिः रखलत्यकलुषापि मृगाह्कमौलेः ॥ 37.58 ॥  
विष्यन्दिदानजलकुञ्जरकुम्भभेद-  
निर्मुक्तमौक्तिककणश्रमवारिबिन्दुः।  
क्रुध्यत्कृतान्तकुटिलभ्रुकुटीविभङ्ग-  
भीमा ममास्तु समरे करवालिकेयम् ॥ 37.59 ॥  
न्यूहप्रपञ्चरचनां विदधातु शुक्रः  
शक्तिस्तु नाथ भवतो युधि दुर्निवारा।  
संस्थानमस्तु रुचिरत्वविधायि शेष-  
मालोकयत्यकलुषा हि कनीनिकाक्ष्णः ॥ 37.60 ॥  
क्रोधात्क्षणेन ससुरासुरचक्रवाल-  
मन्तं जगत्त्रयमपि व्यपनेतुमेतत्।  
उत्क्षिप्यतां रणमुखे कृतकालरात्रि-  
संज्ञा करालकुटिला करवालिकाभ्रूः ॥ 37.61 ॥  
हेलाविलुप्तनरसिंहकठोरकण्ठ-  
पीठस्फुरत्पृथुसटाघटितांसकूटाः।  
शौर्योष्मनिष्कथितहारलतेन्दुकान्त-  
वारिच्छटाकणकरालितवक्षसोऽमी ॥ 37.62 ॥  
संवादिदोहदरसाः सुरसंक्षयार्थ-  
मुच्चैः स्फुरन्ति तव संसदि दैत्ययोधाः।  
तेजस्विनां तिमिरदारणनिश्चयेऽस्ति  
किं नु क्वचित्त्रिभुवनेऽपि निसर्गभेदः ॥ 37.63 ॥ (युगलकम्)  
लोकेऽत्र वीरजनतापरिभोग्य एव  
केयं विभागपरिकल्पनलालसा वः।  
हेलावरुग्णहरिणा हरयो यथेच्छ-  
मध्यावसन्ति ननु काननचक्रवालम् ॥ 37.64 ॥  
येनातिपीडनरसस्फुटनानुबन्धि-  
बाष्पाम्बुशीकरपरिप्लुतपाटलाक्षः।  
कालोऽपि कण्ठवलितोल्वणपाणिलग्न-  
पाशः प्रसङ्य चकृषे समरेषु तस्य ॥ 37.65 ॥  
संख्यं सुरैरसुरराजकुलस्य कीदृ-  
गेकीभवन्ति नहि केसरिणः कुरङ्गैः।  
दानान्धगन्धकरिकुम्बविभागभङ्ग-  
दक्षस्फुरन्नखशिखाशिखराः कदाचित् ॥ 37.66 ॥ (युगलकम्)  
सिंहोऽस्तु शत्रुरथवाधिपतिर्मृगाणां  
शंसास्पदं तदपि न द्वयमेव मन्ये।  
तस्य स्फुरत्करजवज्रशिखाभिघात-  
हेलानिपातितमतङ्गजजह्गमाद्रेः ॥ 37.67 ॥  
इत्यं मौक्तिककर्णपूरकिरणव्याजेन गण्डस्थली-  
चर्चाचन्दनचर्चनामिव दधद्वीरोऽवलेपश्रियः।  
वाक्यं रत्नशिखाकरलितशिरः कम्पाभिरामं भटै-  
रारब्धस्तुतिबन्धमन्धकसदस्युकत्वा स तूष्णीमभूत् ॥ 37.68 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये वज्रबाहुविस्फूर्जितं नाम सप्तत्रिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***अष्टत्रिंसः सर्गः।***





स्थितेऽथ तस्मिन्नथ जृम्भमाणसरम्भमुद्गीर्य वचः सुरारै।  
उवाच दूतः पुनरेव वाक्यमोजस्वितादुर्धरधैर्यबन्धः ॥ 38.1 ॥  
श्रुतिदीपतिरस्कृतान्धकारा प्रतिभासंपदमक्षतां वहन्ती।  
जयति व्यवहारहेतुरेका मतिरेवार्थविनिर्णयं विधात्री ॥ 38.2 ॥  
विशिनष्ट्यनिशं शरीरभाजां करणग्राममशेषमेव जिह्वा।  
कृतधीरयथोद्गतानुमाना कुरुते यत्र सरस्वती प्रतिष्ठाम् ॥ 38.3 ॥  
भक्त्यैकभावितमनाः प्रभवे त्रिकाल-  
कल्याणि यत्कथयते हितभागिभृत्यः।  
तस्याशु नूनमवधीरणमार्यवृत्ताः  
पश्यन्त्यनर्थपरिणाममितोऽपि केचित् ॥ 38.4 ॥  
दैत्योदधेरस्य च वाक्यरत्नैर्विशद्बिरन्तः श्रवणोदरेभ्यः।  
तटचाचलानामिव कंदरभ्यो निरस्तमेषां घनमन्धकारम् ॥ 38.5 ॥  
प्राप्ता सुवर्णघटनां शुभबीजसूति-  
हेतुर्गृहीतत्दृदयातिसुवृत्तभावात्।  
वाणी सतो मधुरतामनिशं वहन्ती  
कं कर्णिका च न हरेदिह पङ्कजस्य ॥ 38.6 ॥  
गम्भीरघोषपरिपूरितदिग्विभाग-  
मस्मिन्पुरः स्फुरति वारिमुचीव तारम्।  
दैत्याधिनाथ समरोत्कलिका भटाना-  
मभ्युल्लसन्ति शिखिनामिव चन्द्रकोर्व्यः ॥ 38.7 ॥  
विभिन्चित्तैः प्रविभिद्यमानमेभिर्वचः साध्विति मा मनिष्ठाः।  
विवेकभाजो विरला हि लोके व्यतीतसंख्या ननु सन्ति मूर्खाः ॥ 38.8 ॥  
प्रायः कृशेरपि गुणैर्बहुमानगुर्वीं  
संभावनां विदधदात्मनि मूढचेताः।  
बिभ्रन्मनो गुणमहत्स्वपि सावहेलं  
हास्यत्वमेव लघुवृत्तिरुपैति लोकः ॥ 38.9 ॥  
दूरव्यपोढचरितातिशयाः स्वशंसां  
कुर्वन्ति नीचमतयो रसनासहहस्रैः।  
श्लाघ्यात्मनां गुणगणग्रहणे तु नूनं  
स्तम्बेरमा इव भवन्ति विवृत्तिजिह्वाः ॥ 38.10 ॥  
सन्मण्डलस्तितिकृता तनुनापि नूनं  
कोदण्कडदण्ड इव भाति गुणेन साधुः।  
नीचस्तु तस्य सललोन्नतसाधुवृत्तेः  
संभाव्यते कुणिरिव ग्रहणेऽप्ययोग्यः ॥ 38.11 ॥  
यः सज्जनो जगति यश्च खलैकवृत्ति-  
र्द्वावप्यलीकवचसावभिदध्यमहे तौ।  
एको गुणानसत एव यतः परस्य  
वक्तीरतः किल सतोऽपि विनिह्नुते तान् ॥ 38.12 ॥  
आरोप्य दूरमसतोऽपि गुणान्ब्रवीतु  
साधुः खलस्तु तदपह्नववृत्तिरास्ताम्।  
चेतः समाश्वसिति यस्य पुनः प्रकर्ष-  
पर्यन्तगेष्वपि न तेषु स सश्चिदेकः ॥ 38.13 ॥  
आवर्ज्यतेऽवसर एव हि चित्तवृत्ति-  
रत्यन्तदक्षिणतया सुजनस्य वाग्भिः।  
प्राप्ते मधावविरतं नवचूतयष्टि-  
रुल्लास्यते मलयमारुतवेल्लनाभिः ॥ 38.14 ॥  
वक्त्रश्रियं वितनुते नवसिन्धुवार-  
पुष्पप्रकाण्डलवलीव सतः सुचिश्रीः।  
शूलं करोति शिरसो विष्मञ्जरीव  
कर्णे कृता खलजनस्य तु वागभीक्ष्णम् ॥ 38.15 ॥  
आबिभ्रतः खलु कलावति पक्षपात-  
मुद्वृत्तकामजयिनो वृषयानभाजः।  
वाक्यं मलीमसमपि प्रतनोति कण्ठ-  
शोभां सतो विषमिव त्रिशिखायुधस्य ॥ 38.16 ॥  
गाम्भीर्यशालि हृदयं महतामगाध-  
धैर्यं भवत्यनुकृताखिलसागराम्भः।  
प्राप्तं निसर्गलघुसत्त्वसमाश्रयत्व-  
मन्ये तु तद्दधति तुल्यमुदुम्बरस्य ॥ 38.17 ॥  
साधारणैरपि गुणैर्बहुमानमेति  
भूयिष्ठमेव पुरुषो लघुचित्तवृत्तिः।  
लोकेत्तरैरपि न तैरपरस्तु धत्ते  
दोलायमानमतिरुद्धुरकंधरत्वम् ॥ 38.18 ॥  
यस्मिन्परिस्फुरति शेषगुणप्रकाशो  
मन्दायते शशभृतिव च तारकौघः।  
संतोषिणो जगति सोऽपि गुणोऽस्तु नाम  
तेनापिचतसि मदो धिगपत्रपत्वम् ॥ 38.19 ॥  
रव्यातिं पुमानिति पुमान्भजते स एव  
योऽलंकृतो गुणगणैः शिशिरांशुशुभ्रैः।  
सोऽश्मैव संप्रति मणिः प्रथिताकरोऽपि  
यस्य स्पुरन्ति न करा दलितान्धकाराः ॥ 38.20 ॥  
आलम्बितेऽपि हि विकसविधौ निरर्थ-  
मानावलेपपवनक्षतबुद्दिगन्धाः।  
वृन्तावशेषकुसुमाकृतयो न लक्ष्मी-  
मासादयन्ति पुरुषा गुणहीनरुपाः ॥ 38.21 ॥  
स्वच्छन्दता खलगिरां न भवन्ति वस्तु-  
तत्त्वस्पृशो जगति केचन तासु शब्दाः।  
आत्मस्तुतिं सुजनसच्चरितापलाप-  
पापं च तेन विदधीत कथं न मूढः ॥ 38.22 ॥  
योग्योऽहमेव मम ये तु गुणा न सन्ति  
तान्दूषयेदसत एव कथं ह्यसाधुः।  
लोकापवादपरिधूसरतामवाप्तै-  
र्दूयन्त एव गुणिनो ननु तैरभीक्ष्णम् ॥ 38.23 ॥  
ये निर्गुणाः परगुणेषु दृढानुरागा-  
स्तेब्यो नमः सकलसज्जनसेखरेभ्यः।  
येषां पुनर्गुणवतामपि साभ्यसूयं  
चेतोऽन्यदीयगुणसंपदि धिक्खलांस्तान् ॥ 38.24 ॥  
शून्यात्मनस्त्वभवनिर्जगतीह तस्य  
पुंसोऽनिशं परगुणग्रहणाभियोगे।  
धत्तेतरां सदसि संयुगसंकटे च  
जिह्वेन्द्रियं करतलं च न यः किणाङ्कम् ॥ 38.25 ॥  
आश्चर्यवृत्ति हृदयं महतामहो नु  
विस्तीर्णतालवकणान्वयिनाकमार्गम्।  
आबद्ध्यते तनुभिरप्यखिलं गुणैर्य-  
दक्रीतदासमनिशं विमलैः परेषाम् ॥ 38.26 ॥  
न प्राप्नुवन्ति समतामखिलैर्मदीयै-  
रेते गुणैः परगुणेष्विति यान्ति नेर्ष्याम्।  
प्राप्ता च तैः सदृ-शताधिकताथवैषां  
जातश्च साधुरपि मत्सरमूढचेताः ॥ 38.27 ॥  
उद्दाममत्सरविमूढधियो भवामि  
मा वा परे मलिनितच्छविवक्त्रशोभाः।  
उद्भिन्नपीनपुलकाभरणो भवामि  
यत्सत्यमन्यगुणकीर्तनतोऽहमेकः ॥ 38.28 ॥  
शक्यो न तोषयितुमात्मनि यः कृतास्थैः  
संख्यातिगैरपि गुणैर्गुरुतां दधद्भिः।  
स्वल्पैरसौ परगतैः परितुष्यतीति  
विस्मायि चेष्टतमहो महतस्तदेतत् ॥ 38.29 ॥  
व्यक्तं खटुह्कजनतापिहितात्मनोऽपि  
निर्मत्सराः सततमुन्नमयन्ति साधोः।  
सन्तो गुणान्घनरसातलतालुपङ्क  
मग्नान्मणीञ्जलनिधेरिव वीचिभङ्गाः ॥ 38.30 ॥  
आत्माभिमानविषमग्रहनिघ्नचित्त-  
वृत्तेः परस्य न गुणेषु कदाचिदास्था।  
अन्योऽभिनन्दति तनूनपि तानवश्य-  
मर्घ्यात्मनो जगति मङ्गलमौक्तिकाभान् ॥ 38.31 ॥  
कुर्वन्तु नाम बहिरन्यगुणेषु केचि-  
दत्यन्तमत्सरविमूढधियोऽभ्यसूयाम्।  
तेषां पुनर्जगति ये दृदयान्यभीक्ष्णं  
नावर्जयन्ति नितरां न गुणैर्गुणस्तैः ॥ 38.32 ॥  
प्राप्ताः प्रकर्षपदवीममृतोर्मिभह्ग-  
शीताःशशाङ्करुचयो घनमत्सराणाम्।  
येषां सुखोपकरणं न गुणाः परेषा-  
मात्मद्रुहो धिगधमान्हतजन्मनस्तान् ॥ 38.33 ॥  
दत्त्वा बहिः परगुणेष्वपि साधुवाद-  
मन्तस्तु मत्सरविषानलदह्यमानः।  
निर्वाति मूढहृदयः स्वविकल्पशइल्प-  
संकल्पितं कमपितेष्वधिरोप्य दोषम् ॥ 38.34 ॥  
श्लाघ्यः स एव निजवंशसुमेरुकुञ्ज-  
कल्पद्रुमः सुचरितातिशयेन यस्य।  
वन्द्या गुणास्त्रिभुवनेऽपि न संभवन्ति  
शौरेः क्रमा इव विनिर्गतकीर्तिगङ्गाः ॥ 38.35 ॥  
तेजोदरिद्रा वरमस्तु बुद्धिः प्रज्ञाविहीनेन किमोजसा स्यात्।  
किं वारिदे गर्जति दत्तझम्पः प्राप्नोति नाशं शरभो न तेन ॥ 38.36 ॥  
चन्द्रप्रभाधवलचामरचक्रवाल-  
लीलाविधूनननिभेन भयाकुलत्वात्।  
येषां जगत्त्रयकचग्रहदुर्निवार-  
रूपा विराजति जरेव पलायमाना ॥ 38.37 ॥  
महिषं ममापि रणमूर्ध्रि मा वधीत्सुरपक्षपातरभसेन चण्डिका।  
इति बिभ्रतेव समवर्तिना भयं परिझह्रिरे विजितमृत्यवोऽपि ये ॥ 38.38 ॥  
तेऽपि त्रिविष्टपसदो विजिता भवद्भि-  
र्यस्यानुभाववशतो विजितैरपि प्राक्।  
कालो निरर्गलतया भुवनत्रयेऽत्र  
क्रीडत्यहो जयपराजयलीलयासौ ॥ 38.39 ॥ (तिलकम्)  
क्रूरस्य कालकरिणो दृढदीर्घहस्त-  
पाशस्य नैव ससुरासुरचक्रवालम्।  
पर्याप्तिमेति जगदेकविधानपिण्ड-  
लीलावकीर्णकवलग्रहविभ्रमाणाम् ॥ 38.40 ॥  
दैत्यधिपा दितिजकण्ठविवर्तमान-  
फेनच्चटावलयसंभरणेन यस्य।  
अद्यापि बिभ्यति वधूजनकण्ठलग्न-  
मुक्ताफलग्रथितहारलतावलीभ्यः ॥ 38.41 ॥  
आयोधनेषु निरजीयत सोऽपि येन  
वज्रानलेन्धनधराधरपक्षलक्षः।  
किं कथ्यते क इव वा जयनिश्चयोऽस्ति  
क्रोडीकृतं जगदनित्यतया हि सर्वम् ॥ 38.42 ॥ (तिलकम्)  
पृथ्वीविनाशाहितशोकदीनाः कल्लोलसंघट्टरवैर्दिगन्तान्।  
आक्रन्दशब्दैरिव पूरयन्ति परस्परं संवलिताः समुद्राः ॥ 38.43 ॥  
शेषस्य कुञ्चितकरालशिरावितान-  
विस्तारशून्यपरिपीवरकण्ठपीठम्।  
स्रस्तांसमन्थरविनिः श्वसितं बिभर्ति  
विश्लिष्टभारलघुवृत्ति फणासहस्रम् ॥ 38.44 ॥  
अपोढभारातिशयस्य शौरिकूर्मस्यविस्रस्तविकूणिताङ्घ्रेः।  
नखाङ्कुशाघातविघट्टनोत्थां न दिग्गजेन्द्रा रुजमाप्नुवन्ति ॥ 38.45 ॥  
पातालताललुतलमेत्य वनान्तवल्ली-  
श्यामत्विषं कमठपृष्ठकृतास्पदो यः।  
दोर्दण्डलाङ्गलमुखेन निनाय दूर-  
मुर्वीं कलिन्दतनयामिव सीरपाणिः ॥ 38.46 ॥  
क्वासौ हिरण्याक्षमहासुरेन्द्रः क्रोडाकृतिर्यं विनिहत्य शौरिः।  
सुरेन्द्रलक्ष्म्या समजुज्जहार पातालमग्नां सहसा धरित्रीम् ॥ 38.47 ॥ (पञ्चभिः कुलकम्)  
उत्तम्भितेऽवनितले सहसैव भिन्न-  
पातालरन्ध्रगतसंतमसाः करौघाः।  
शेषोत्तमाङ्गमणिदीधितिभिः सहोष्ण-  
रश्मेः प्रतापितभुजंगगणा घटन्ते ॥ 38.48 ॥  
कल्पादिकोलकलनाकुलितां सलील-  
मुर्वीं दिदृक्षुरिव विस्मयमानचेताः।  
विस्रस्तमूलशिथिलातनुकर्णशुक्ति-  
रुत्कंधरीभवति कूर्मपतिः स्थिराङ्ग्रिः ॥ 38.49 ॥  
दंष्ट्राटनिक्रकचनिर्दलितालगर्द-  
मम्भोधिमध्यभुवि संचरतः सलीलम्।  
लक्ष्यीभवत्यवनिरायतकर्णरन्ध्र-  
निष्पीततत्सलिलदृश्यतया पुरस्तात् ॥ 38.50 ॥  
घोणानिलेनाभिहता पतन्ती रसातलान्तः पुनरेव भूमिः।  
आलम्बते गाढकरग्रहेन्दुमरीचिगौरच्चविमाशु दंष्ट्राम् ॥ 38.51 ॥  
पोत्राभिघातदलिताचलचक्रवाल-  
मुत्तम्भितातनुरसातलतालुनः क्ष्मा।  
आभाति मुक्तपृथुशेषफणास्पदेव  
गाढावलम्बितनिशाकरगौरदंष्ट्रा ॥ 38.52 ॥  
वपूरलघु विधूर्णयन्विनिघ्नन्घुरुघुरुघर्घरघोरघोपघोणम्।  
विघटयति सटानिलाभिघातैरनघघटाघटनान्घनाघनौघान् ॥ 38.53 ॥  
पोत्रस्थलस्तगितवारिदवर्त्मरुद्ध-  
विस्रम्भसंचरणसौष्ठवजिह्म्यमानाः।  
आमन्वतेऽन्यभुवनोदरसंप्रवेश-  
मुत्कीर्णकर्णकुहराश्रयिणः समीराः ॥ 38.54 ॥  
तारागणैरभिमुखं तरसा पतद्भि-  
रभ्यर्च्यते धुतसटानिलघट्यमानैः।  
दिग्देवताकरतपप्रहितैर्धरित्री  
मुक्ताफलाग्रनिकरैरिव पोत्रलग्नाः ॥ 38.55 ॥  
निर्धौतामलकरवालनीलभासि ब्रह्माण्डं वपुषि समग्रमश्नुवाने।  
आकाशं दधदवकाशशून्यतां च स्वच्छायाच्छलत इवाखिलं निलीनम् ॥ 38.56 ॥  
पातालरन्ध्रतमसेव नवाभ्रनील-  
मालिङ्गितं दुरुपलक्ष्यतया परीतम्।  
पोत्रस्थलस्थगितभानुनिशान्धकारे  
दंष्ट्रा व्.यनक्ति वपुरुत्थितमन्तरिक्षे ॥ 38.57 ॥  
इत्युद्धृतक्षितितलस्य हरेर्वराह-  
रूपस्य तत्पुर इवाम्बुदनीलमीक्षे।  
शालूककन्दमिव कुन्दलतावदात-  
दंष्ट्राटनिक्रकचकोटिविलम्बमानम् ॥ 38.58 ॥ (एकादशभिः कुलकम्)  
भेदोन्मुखस्वच्छनखात्मदर्शविस्पष्टबिम्बोदयघोरवक्त्रे।  
यथार्थतामेव चिरादुपैति पञ्चानत्वं करकालचक्रे ॥ 38.59 ॥  
जृम्भाविकासिमुखकंदरनिर्गता च  
जिह्वा समुद्वहति वह्निशिखापिशङ्गी।  
निःश्वासमारुतविकम्पितगूढनाभि-  
पद्मोच्छ्वसच्चिथिलपाटलपत्त्रलीलाम् ॥ 38.60 ॥  
गम्भीरतारतरघर्घरघोरघोष-  
शिक्षोपदेशरभसादिव नाकमार्गे।  
संवर्तवारिदघटा घटिताभ्युदेति  
संरम्बनिर्धुतसटानिलघट्टनाभिः ॥ 38.61 ॥  
निपतति घनविस्फुलिङ्गचक्रो विकटमुखोदरकंदरात्कृशानुः।  
सुरगिरिरिव कीर्णरत्नराशिः प्रलयनिरर्गलमारुतव्यपास्तः ॥ 38.62 ॥  
छायाविडम्बिततडित्प्रचया विभाति  
रोषारुणा दितिजवक्षसि संपतन्ती।  
अन्तर्निगूढनिवसन्नवनाभिपद्म-  
गर्भस्रवन्मधुमदाबिलितेव दृष्टिः ॥ 38.63 ॥  
निर्धूतकेसरसटानिलघट्यमान-  
मिन्दोः पुरः पतति मण्डलमन्तरिक्षात्।  
तीक्ष्णाग्रकोटिनखदारणसंभ्रमेण  
लक्षीकृतं सपदि रूपमिवोपहर्तुम् ॥ 38.64 ॥  
विनिष्पतद्धोरहुताशवर्तिप्रकोपहुंकारविरावभीताः।  
दिशो भवन्ति स्फुटिताचिरांशुरक्तच्छटाविच्चुरिताभ्रमार्गाः ॥ 38.65 ॥  
आकर्ण्य रुञ्चितरवं जितवारिगर्भ-  
संवर्तकालजलदस्तनितातिघोरम्।  
अङ्गेषु भीतिभरसंकुचिता निजेषु  
वाञ्छन्ति दूरमिव दिक्करिणः प्रवेष्टुम् ॥ 38.66 ॥  
करकलितकरालचक्रधारापरिणतयेव नखाग्रकोटिभागाः।  
विघटितविकटास्थिजत्रुवक्षो विदधति तीक्ष्णतया परीयमाणाः ॥ 38.67 ॥  
अङ्के कुनाटक इवोत्तमनायकस्य  
नाशं कविर्व्यधित यस्य मुरारिरित्यथम्।  
आक्रान्तकृत्स्नभुवनः क्व गतः स दैत्य-  
नाथो हिरण्यकशिपुः सह बन्धुभिर्वः ॥ 38.68 ॥ (दशभिः कुलकम्)  
सुरासुरव्रातकिरीटकोटिरत्नप्रभापाटलिताङ्घ्रिशाका।  
खर्वात्मना संह्नियते स्वमूर्तिः पूर्वं ततो दानववंशलक्ष्मीः ॥ 38.69 ॥  
संपीडितावयवसंधिगताः कथंचि-  
दीषद्विवृत्य सरितोऽभिमुखं व्रजन्त्यः।  
यान्ति प्रतीपमतिसंकटकुक्षिरन्ध्र-  
बद्धास्पदोदधितरङ्गविघट्यमानाः ॥ 38.70 ॥  
आबद्धतोषबलिदानवहस्तकुम्भा-  
दर्घाम्भसा निपतितं करपुण्डरीके।  
अम्बोजिष्टरकमण्डलुतश्च दण्ड-  
पादे विरुग्णजगदण्डकवाटखण्डे ॥ 38.71 ॥  
निःशेषलोकाक्मणोत्थितस्य कलिन्दकन्यासलिलत्विषोऽङ्घ्रेः।  
श्यामीभवन्त्याशु दिशां मुखानि दैत्याङ्गनानां च रुचा स्पुरन्त्या ॥ 38.72 ॥  
शेषोरगेण भुवनावसथाण्डखण्ड-  
रुद्धावकाशविरसोल्लसितेऽङ्घ्रिपद्मे।  
संभावितान्यचरणेन रसातलान्त-  
रुत्तम्भ्यते कथमपि क्षितिराविशन्ती ॥ 38.73 ॥  
उत्तस्थुषो लङ्घयितुं जगन्ति प्रदक्षिणावर्तपिनद्धपङ्क्तिः।  
विभाति रत्नाङ्गदविभ्रमेण पादस्य सप्तर्षिगणोऽधिगुल्फम् ॥ 38.74 ॥  
विस्तारिबाहुकरबद्धमुहूर्तसंस्थ-  
चन्द्रार्कमण्डलरुचा स्थगितान्तरीक्षम्।  
लक्ष्मीं बिभर्तिं घटितापरचारुशङ्ख-  
चक्रेव मूर्तिरधिकं तरसोल्लसन्ती ॥ 38.75 ॥  
त्रैलोक्यलङ्घननिरर्गलदण्कडपाद-  
घातोच्छ्वसत्कनककर्परविभ्रमेण।  
उत्तम्भ्यते मघवतस्त्रिदशाधिपत्य-  
लीलातपत्रमिव निर्जरवंशलक्ष्म्या ॥ 38.76 ॥  
इत्थं समग्रभुवनाक्रमणेन शार्ङ्ग-  
पाणेरसौ क्व नु गता बलिदानवश्रीः।  
प्रक्षालितेव चरणेन समं विरिञ्च-  
हस्तारविन्दकरकार्घजलच्छटाभिः ॥ 38.77 ॥ (नवभिः कुलकम्)  
लीलाविधौ भरनिपरीडितशेषभोग-  
शय्याजुषो मुररिपोरपि नाभिपद्मम्।  
येनाम्बुराशितनयाहृदयेन साक-  
माकम्पितं करतलाग्रविघट्टनाभिः ॥ 38.78 ॥  
उद्भाव्यते जलतरङ्गघटामरुद्भि-  
रम्भोनिधावभिहतं हरिनाभिपद्मम्।  
अद्यापि यत्करतलव्यपरोपणाभि-  
घातस्मृतिव्यतिकरादिव बद्धकम्पम् ॥ 38.79 ॥  
क्वासौ मधुर्ननु गतः सह कैटभेन  
यस्यादिपूरुषकरोन्मलनादसृग्भिः।  
व्याप्तेऽम्भसि स्फुटदलक्षितताम्रकण्ठ-  
च्छेदा झषा झषनिधौ श्वसितेषु चेलुः ॥ 38.80 ॥ (तिलकम्)  
किं कीर्तितैर्बहुभिरत्र महासुरेन्द्रै-  
रिन्द्रानुजेन रणभूमिषु जाघ्निरे ये।  
संक्षेप एष दितिजाधिप मत्प्रतीप-  
वार्तान्तरायमभिषेणनमिन्दुमौलेः ॥ 38.81 ॥  
विस्पष्टदण्डघटना स्फुटमष्टमूर्ति-  
सेनाधुना शिथिलितव्यवसायबन्धा।  
अभ्येत्य भस्मधवला भवतां करोति  
कम्पं जरागमदशेव विजृम्भमाणा ॥ 38.82 ॥  
उत्तंसितो डुपतिखण्डमृणालकाण्ड-  
कल्माषितानलकडारकरालचूडम्।  
फेनच्छटाशबलिताविरलप्रवाल-  
वल्लीनिकुञ्जमिव दुग्धमहासमुद्रम् ॥ 38.83 ॥  
प्रत्यग्रोष्णीषचन्द्रामलकिरणशिखा श्लेषनिह्नूयमान-  
प्रेङ्खच्चूडाकपालोदरकुहरदरीघूर्णनामन्दवेगैः।  
शङ्खक्षोदावदातैः स्खलनखलखलारावमौखर्यभाग्भि-  
र्मन्दाकिन्या जलौघैर्लुलितगिरिसुताभागधम्मिल्लबन्धम् ॥ 38.84 ॥  
स्वःसिन्धोः कपिलजटानिकुञ्जवेल्लच्छेवालामलजलवीचिसिच्यमानैः।  
उत्खातां पुलिनगतैः कपालहंसैर्बिभ्राणं बिसलतिकामिवेन्दुलेखाम् ॥ 38.85 ॥  
आसाद्य संयुगमुखे शशिखण्डमौलि-  
मह्नाय जर्जरितदुर्धरधैर्यबन्धाः।  
मुक्ताभिमानलघवः ककुभो भजन्ति  
सार्धं तदीययशसा न चिरेण दैत्याः ॥ 38.86 ॥ (चक्कलकम्)  
उद्दण्कडाम्भोजखण्डश्लथनिबिडपुटक्रोडधूलीकडार-  
क्रीडत्कण्डूलगण्डामरगजमृदितापाण्डुडिण्डीरपिण्डा।  
पिण्डेशूराः पुरो वः पुनरपि लडहाखण्डलस्त्रीस्तनाग्र-  
प्रेङ्खत्कल्लोलकाण्डा भवति सुरसरिन्मत्तकारण्डवश्रीः ॥ 38.87 ॥  
जृम्भारम्भाभिरामश्लथमुकुलमुखालक्ष्यलक्ष्मीकपक्ष्म-  
प्रेङ्खद्धूलीपिशङ्गब्रमरकवलितामन्दविष्यन्दगर्भाः।  
क्रीडन्त्यः कल्पवल्लीकिसलयकलिकाः कोमलाः कर्णपूर-  
प्रेम्णा लुम्पन्ति हस्तैः सरभसमचिरान्नन्दने नाकनार्यः ॥ 38.88 ॥  
तावद्बाष्पाम्बुपूरप्लुतनयनयुगस्वर्गनारीकराग्रै-  
र्ज्योत्स्नागौरत्वलिषोऽमी तव सदसि धुताश्चामरा विस्फुरन्ति।  
यावत्संहारवेलामिव न गणचमूमागतां सप्तलोकी-  
चित्राकारव्यवस्थाविघटनचतुरामीक्षसे चन्द्रमौलेः ॥ 38.89 ॥  
संप्रत्येव क्रोधवह्नौ पतंगा जाता गेहेनन्दिनो यन्न यूयंम्।  
तन्मे नाज्ञामण्डलस्रग्विभूषां प्राप्तो मूर्धा धूर्जटेर्दैत्यनाथाः ॥ 38.90 ॥  
इत्याक्षिप्य प्रगल्भं दनुतनुजपतीन्रोषरूक्षारुणाक्षां-  
स्तत्कालालङ्घ्यतेजःप्रसरगुरुभरव्याहतार्कप्रकाशः।  
पिंषन्रत्नाङ्गदालीं धुतकपिशरजःकल्पिताशाङ्गरागां  
साङ्गारापाङ्गदृष्टिः कथमपि कुपितस्तत्सभां दूत औज्झीत् ॥ 38.91 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये दूतप्रतिगर्जितं नामाष्टात्रिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***एकोनचत्वारिंशः सर्गः।***





निष्क्रम्य काञ्चनगिरेरथ नाकसिन्धु-  
कल्लोलशीकरकणक्षपिताध्वखेदः।  
मज्जन्नमर्षभुवि पार्षदपुंगवोऽसा-  
वभ्याजगाम शशिशेखरराजघानीम् ॥ 39.1 ॥  
तस्मै सभातलगताय कृतप्रणाम-  
सर्वं न्यवदयदरातिविचेष्टितं तत्।  
तस्याज्ञयाथ समरप्रवणस्य दध्यौ  
नन्दी जगत्त्रयजुषां प्रमथाधिपानाम् ॥ 39.2 ॥  
अभ्येयिवांस्यथ गणाधिपसाधनानि  
पातालशैलजलधित्रिदिवालयेभ्यः।  
संदर्शयन्नसकलेन्दुभृतो दिदृक्षो-  
रित्यग्रतः प्रणतमौलिरसाववोचत् ॥ 39.3 ॥  
आलोकयोत्कलकलानि रणोत्कचित्त-  
वृत्तीनि नाथ गणनाथबलान्यमूनि।  
निःशेषदैत्यपृतनादलनोत्सुकानां  
तुल्यानुभावबलता भवतैव येषाम् ॥ 39.4 ॥  
बिभ्रज्जटाः कणिशशूकशिखापिशङ्गी-  
राकाशयानगुरुवेगविलोलबन्धाः।  
वैकुणअठनाभिसरसीरुहकेसराग्र-  
संक्रान्तधूलिकपिला इव दैर्घ्यभाजः ॥ 39.5 ॥  
एकेन मासमिव दर्शितपर्वसंधि-  
माषाढमाकलयता करपल्लवेन।  
अन्येन विष्टरसरोरुहखण्डनार्थि-  
हंसोपमास्पदकमण्डलुना विराजन् ॥ 39.6 ॥  
पुञ्जीकृताच्छशुभबीजमनोहरेण  
रत्नाक्षसूत्रवलयेन विराजमानः।  
अंसावलमम्बि शबलं मृगचर्म बिभ्र-  
दाकाशदेशमिव लग्नमुदंशुतारम् ॥ 39.7 ॥  
अच्छाङ्गुलीयकशिखासिखरस्थहारि-  
हारीतदेहहरिताश्ममरीचिचक्रः।  
अम्भोजिनीवनमिवासनपुण्डरीक-  
खण्डान्तरप्रसवकारणमुद्वहंस्तम् ॥ 39.8 ॥   
वेधाः स्वयं स विधुतासनपुण्डरीक-  
पक्ष्मच्छटाविकटकोटिपरागपिङ्गाः।  
आसन्नदैत्यदलनोत्सवविप्रकीर्ण-  
पिष्टातका इवदिशः समुपैति कुर्विन् ॥ 39.9 ॥ (पञ्चभिः कुलकम्)  
शार्ङ्गं नदत्यधिविरोपितकोटिलग्न-  
कल्पक्षयानलशिखोज्ज्वलशिञ्जिनीकम्।  
शौरेःक प्रवालवलयप्रभयावलीढ  
उल्लोलमण्डलमिव क्षुभितस्य सिन्धोः ॥ 39.10 ॥  
वक्षःस्थलाम्बरकृतास्पदकौस्तुभार्क-  
विस्पष्टपाटलमयूखशिखावमृष्टम्  
नीलोत्पलाकरमिव स्वयमेष मुक्त-  
कोपं समीकरभसेन बिभर्ति खड्गम् ॥ 39.11 ॥  
अस्यातसीकुसुमदामरुचः कृपाण-  
पट्टेन निर्मलकरालकरेण बाहुः।  
सङ्ग्रामभूमिषु भयंकरतां कलिन्द  
कन्याजलौग इव कालियभोगिनापत् ॥ 39.12 ॥  
आताम्रकौस्तुभमरीचिशिखावलीढं  
युद्धोन्मुखी मुकमपावृतमुद्वहन्ती।  
दैत्येन्द्रशोणितरसासवपानगोष्ठी-  
योग्यामिवास्य सुरनाथ गदा विधत्ते ॥ 39.13 ॥  
अस्याधिपाणि रचितस्थितिरेष लक्ष्मी-  
मीषद्विनिद्रमुखकैरवकोरकश्रीः।  
कुन्दत्विषा दशनचन्द्रिकयावकीर्ण-  
मूर्तिर्बिभर्ति शशिशेखर पाञ्चजन्यः ॥ 39.14 ॥  
वक्षःस्थकौस्तुभमरीचिविलङ्घ्यमान-  
मस्याश्चकास्ति करपङ्कजवर्ति चक्रम्।  
प्रत्यग्रटङ्कविनिकुट्टनमुक्तरक्त-  
धारारुणीकृतमिवाहिमरश्मिबिम्बम् ॥ 39.15 ॥  
दैत्यास्रविस्रविकटाश्रिशिखासहस्र-  
निष्ठ्यूतधूसरितद्भ्भुखवर्ति(ह्नि) धुमम्।  
वज्रं पुलोमतनयापतिरप्यमुक्त-  
नीलाभ्रगर्भमिव बिभ्रदसावुपेतः ॥ 39.16 ॥  
हेलाधुतश्रवणतालपलाशकोटि-  
भागाधिरूढधवलच्छविसङ्खहंसम्।  
आभाति भासुररुचिर्दहनोऽधिरुह्य-  
सूर्यप्रकाश इव पाण्डुरपुण्डरीकम् ॥ 39.17 ॥  
एषोऽञ्जनद्विरदमूर्जितदानवारि-  
धारान्धकारभरनिह्नुतभास्करांशुम्।  
पश्याञ्जनाचलमिवोन्नतगण्डशैल-  
मारुह्य संयुगरसान्मरुदब्युपेतः ॥ 39.18 ॥  
मेराविवस्फुरितकाञ्चनगौरभासि  
संहारधूमनिकराञ्जनमेचकार्चिः।  
स्तम्बेरमे कृतपदस्ततपदस्तरसा परैति  
पश्यामरेश यम एष गृहीतदण्डः ॥ 39.19 ॥  
श्मश्रुप्ररोहजटिलं भुवनत्रयैक-  
ग्रासस्पृहाविवृतमूर्ध्वपिशङ्गकेशम्।  
वक्त्रं दधद्विकटमादिवराहघोर-  
घोणाभिघातदलितावनिरन्ध्ररौद्रम् ॥ 39.20 ॥  
निःशेषवध्यजनताकरवीरपुष्प-  
शेषामिवेक्षणरुचिं दधदस्रताम्राम्।  
आरुह्य कासरमखण्डितदण्डचण्ड-  
हस्तः पुरोऽस्य रमसादुपयाति मृत्युः ॥ 39.21 ॥ (युगलकम्)  
संध्यानुबन्धि गगनं चटुलीकडार-  
चूडातडिद्भिरिव पश्य विदर्शयन्तः।  
आयान्ति वज्जलमलीमसदेहदीप्ति-  
लुप्तातपप्रसरमीश्वर यातुधानाः ॥ 39.22 ॥  
पाशी स्पृशन्स्पशमिवान्तकरस्य पाश-  
मारुह्य नागमुपगच्छति सुप्ततीक्म्।  
आलोलकर्णशिखरानिलवेगकृष्ट-  
कुम्भस्थलस्खलितमौक्तिकतारहारम् ॥ 39.23 ॥  
पश्यार्थनाथमवलम्बितशङ्खपद्म-  
मग्रे गदादलितदैत्यचमूत्तमाङ्गम्।  
शार्ङ्गायुधं जवववतात्र गरुत्मतेव  
पद्मप्रभेण करिणान्तिकमापतन्तम् ॥ 39.24 ॥  
सिंहाजिनानि परिधारभसव्युदास-  
संदष्टतारकतया घटितान्युरःसु।  
निर्भिन्नगन्धगजकुम्भटताटावसक्त-  
मुक्ताफलैरिव नखैः प्रविभान्ति येषाम् ॥ 39.25 ॥  
तन्वन्ति वीतवसनेषु वपुःषु मौलि-  
मुग्धामृतांशुकलिका रभसेन येषाम्।  
ज्योत्स्नातपाम्बरमलं विमलं स्वकान्ति-  
संतानसंशयितभूतिपरागलेखम् ॥ 39.26 ॥  
अम्यापतन्ति त इमे विकटोन्नतानि  
रुद्राः सुरेश फणिकङ्कणिभिः कराग्रैः।  
आस्फाल्य विस्फुरदरातिरुषा निजांस-  
कूटैः सहैव ककुदानि ककुद्मतां वः ॥ 39.27 ॥ (तिलकम्)  
दानाम्बुवृष्टिमभितो विकटैः किरन्तः  
संवर्तदुर्दिनघनैरिव गण्डभागैः।  
विन्यस्तपादभरबन्धुरितावनीघ्र-  
मेतेऽधिरूढवसवः करिणोऽभ्युपेताः ॥ 39.28 ॥  
निःशेषशात्रवकुलप्रलयाग्निधूम-  
दण्डायमानकरकृष्टकृपाणपट्टाः।  
विद्याधराधिपतयः शिबिरं विशन्ति  
पारिप्लवश्रवणकुण्डलगण्डभागाः ॥ 39.29 ॥  
आसज्य सज्जसमरा विशिखान्धनुःषु  
हस्ताङ्गुलीलघुविवर्तनतारनादान्।  
एते विशन्ति शिबिरं शिवशेवधेस्ते  
विश्वेऽश्विनौ च तुषिताश्च ससिद्धसाध्याः ॥ 39.30 ॥  
निष्ठ्यूतनाकनगरप्रतिबद्धसिन्धौ  
बिमबोदरे शबलिमानमुपादधाना।  
छाया च यस्य शशलक्ष्ममयी विभाति  
विष्यन्दमानयमुनाजलनिर्झरश्रीः ॥ 39.31 ॥  
स श्वेतदिग्गजपतेरधिरुद्य पृष्ठ-  
मब्येति दीर्घविकटैः पृतनाङ्गनानाम्।  
नेत्रोत्करैरमृतवर्षिभिरिन्दुरेष  
दत्ताञ्जनैर्निजकरैरिव दृश्यमानः ॥ 39.32 ॥ (युगलकम्)  
योक्त्रीकृतैः फणिगणैरतिगाढबन्ध-  
तीव्रार्तिसीत्कृतिसमीरनिभेन शीतान्।  
स्कन्धानिलानिव निपीय पुनर्वमद्भि-  
राबद्धवाजिनि रथे रचितप्रतिष्ठः ॥ 39.33 ॥  
कल्माषिताम्बरतलोन्नतपक्ष्मभार-  
निर्धूयमानसितचामरमण्डलीकः।  
संकोचबन्धपरिहारधिया सलील-  
मन्वीयमान इव नाथ कुमुद्वतीभिः ॥ 39.34 ॥  
योगाश्रितापरवपुर्जरठप्रताप-  
संपत्तिरेष हरितच्छविसप्तपत्त्रः।  
भानुः शरत्समयविभ्रम एति पश्य  
रिक्तीकृतावजितवासववासरश्रीः ॥ 39.35 ॥ (तिलकम्)  
आरूढगूढचरणोल्बणमार्गणानि  
कल्लोलचापवलयानि विनिर्धुवन्तः।  
सप्ताप्यमी कलकलाकुलितान्तरिक्ष-  
मभ्यागता जलधयः सतरङ्गिणीकाः ॥ 39.36 ॥  
क्षोणीभृतोऽप्युपगताः शिबिरं नवाभ्र-  
कारागृहान्कटकभूमिषु बिभ्रतस्ते।  
बन्दीकृतक्षपितपक्षतिदृष्टसार-  
वज्रार्भकानिव च गर्भगताचिरांशून् ॥ 39.37 ॥  
संवर्तवारिदघटापि गभिरघोर-  
घोषानुबन्धबधिरीकृतसप्तलोका।  
अभ्येति वः समरदुन्दुभितां चिकीर्षु-  
रेषां तडित्किरणकोणकृताञ्चितश्रीः ॥ 39.38 ॥  
अभ्यापतन्ति विकसत्फणचक्रवाल-  
रत्नोत्करैः किरणपल्लवितान्तरिक्षाः।  
दिक्पद्मिनीर्विकचपाटलपुण्डरीक-  
खण्डा इवोरगबलानि विदर्शयन्ति ॥ 39.39 ॥  
उद्धूतचन्द्रकरपाण्डुरचामरौघ-  
मोजस्वितां दधदधःकृतवातरहः।  
आभाति कर्कशबलं सुरराजसैन्य-  
मश्वीयमञ्चिततरं च रसत्खलीनम् ॥ 39.40 ॥  
सव्यालभूषणतयोन्नतकायमान-  
सोभा नितान्तमलगर्दभरासभीका।  
चण्डी नरेन्द्रशिबिरक्षितिनिर्विशेष-  
रूपा करालकरभा रभसादुपैति … 39.41 ॥  
रत्नाक्षसूत्रवलयं परिवर्तयन्ती  
नक्षत्रमण्डलमिव क्षणदातितारम्।  
ब्राह्मी कराकलितदण्डकमण्डलुश्री-  
रेषा शिवात्र शिबिरे कृतसंनिधिर्वः ॥ 39.42 ॥  
आभात्यसौ सरलमुग्धमृणालकाण्ड-  
कन्दावलीकवलनाकुलतां दधानैः।  
कुन्दच्छदच्छविभिरच्छतदीयगर्भ-  
दुग्घच्चटापरिणतेरिव वाहहंसैः ॥ 39.43 ॥ (युगलकम्)  
उद्वृत्तदानवचमूपतिकण्ठपीठ-  
निष्ठ्यूतशोणितमलीमसशातधारम्।  
प्राचीवदिक्तपनबिम्बमुदंशुराशि  
चक्रं दधत्युपनतानघ वैष्णवीयम् ॥ 39.44 ॥  
त्रैयम्बकी कटकमेति विजिह्मकोटि-  
मेषा किरीटघटितां दधतीन्दुलेखाम्।  
बास्वत्तृतीयनयनभ्रुकुटिव्युदस्त-  
विन्यस्तभास्मनपरागललाटिकाभाम् ॥ 39.45 ॥  
चामुण्डया परुषभस्मपरागपूर्ण-  
माकीर्णमस्तिशकलैः सकपालखण्डम्।  
बिभ्राणया वपुरधिष्ठितमीश दूर-  
मेतच्छ्भशानगृहदेवतयेव सैनन्यम् ॥ 39.46 ॥  
चन्द्रस्य च प्रतिकृतिठः कृतरागभङ्ग-  
चेतःप्रसादघवलांशुसुधामरीचिः।  
आगच्छति च्छुरितदिक्छिविरं तवाच्छ-  
हासच्छटाभिरियमुच्छलिताम्बुराशिः ॥ 39.47 ॥  
प्रेङ्खत्कपालरशनागुणरासभीय-  
चर्माम्बराङ्कितभयंकरमूर्तिरेषा।  
याम्या तवैति शिबिरं शिव शावहस्त-  
कर्णावतंसकलनाकुलिताननश्रीः ॥ 39.48 ॥  
आकस्मिकप्रलयघस्मरवङ्निहेति-  
भस्मीकृताखिलकुलाचलनिर्विशैषैः।  
शेषां निबध्य धवलैरपि लोकपाल-  
पालीकपालपटचलैरियमुत्तमाङ्गे ॥ 39.49 ॥  
गङ्गातरङ्गपरिमृष्टविटङ्ककोटि-  
खट्वाङ्गसऱङ्गिपरमेष्ठिजटानिकुञ्जा।  
प्रेङ्खत्परेतपतिपत्त्रविषाणगर्भ-  
निष्पीतसप्तभुवनक्षतजासवश्रीः ॥ 39.50 ॥  
अध्यास्य रासभसभाधिपतिं त्रिलोकी-  
संहाररागरभसेन सभीति सैन्यम्।  
संरमम्भभास्वरमुखी बिसभङ्गगौर-  
दन्तांशुरेति शिबिरं तव कालरात्रिः ॥ 39.51 ॥ (तिलकम्)  
काली च कोकिलकलापरुचिः कराल-  
दंष्ट्राङ्कुरैति समरोत्कलिकाकुलैषा।  
निर्दग्धकाल कलिकालकलऱङ्ककेतु-  
रुद्भिन्नरत्नकलिकेव विदूरभूमिः ॥ 39.52 ॥  
इति गिरमुपकर्ण्योदीरितां नन्दिनाग्रे  
सकलसमरसेनाचक्रवालं स्मरारिः।  
निजशिबिरनिवेशावासभूमीः प्रणाम-  
स्लथविकटकिरीटं प्राहिणोत्तन्मुखेन ॥ 39.53 ॥  
तिग्मांशुस्यन्दनाश्वद्रुतखुरदलितव्योमवैदूर्यरत्न-  
क्षोदच्छयेऽथ सायं मलिनयति तमः पङ्कपूरे धरित्रीम्।  
रुद्धालोकाः कुलायग्रहरभसरसत्पत्त्रिनादानुबन्धै-  
रन्योन्यालापमाराद्विदधुरिव निशि व्याकुला दिग्वयस्याः ॥ 39.54 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये सैन्य्संभारो नामैकोनचत्वारिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***चत्वारिंशः सर्गः।***





प्राप्ते प्रभातसमयेऽथ शशाङ्कमौलि-  
रुद्बोधितो विविधमागधसूतवाग्भिः।  
अभ्याहतानकशतध्वनिदत्तसंज्ञः  
सेनासरिद्भरितमैक्षत सैन्यसिन्धुम् ॥ 40.1 ॥  
तस्याथ संभ्रमवलत्फणचक्रवाल-  
मुर्वीतलेऽधिपतिना फणिमण्डलीनाम्।  
संस्तम्भितश्रवणतालमुदञअचिताक्ष-  
माकर्णितो विधुरितस्तिति दिग्गजेन्द्रैः ॥ 40.2 ॥  
ब्रह्मण्डखण्डतलवारणखर्व्यमाण-  
मूर्तिदिगन्तरगुरुप्रतिफालदीर्घः।  
पुञ्जीकृतः क्षितितले घनतामवाप्य  
भिन्दन्रसातलमिवातिभरेण भूयः ॥ 40.3 ॥  
कम्पाकुलीकृतससंभ्रमलोकपाल-  
पालीपुरंध्रिहृदयो बिभरांचकार।  
प्रस्थानदुन्दुभिरवः क्षयकालवल्ग-  
दुत्तालकालकरतालनिनादलीलाम् ॥ 40.4 ॥ (तिलकम्)  
उत्सृज्य संयुगरसादथ तस्य देह-  
भागार्धसंधिघटनां निरियाय गौरी।  
तच्चित्तभागगतसत्त्वविधूतभीरु-  
वैक्लव्ययोगमिवमानसमुद्वहन्ती ॥ 40.5 ॥  
उन्निद्रकर्णशिखरार्पितपारिजात-  
लीलावतंसगलितैर्मधुशीकरौघैः।  
संसिच्यमानमिव कुङ्कुमपत्त्रपङ्क-  
लेखाङ्कितं शुचि कपोलतलं वहन्ती ॥ 40.6 ॥  
लीलानतेन सकलां करपल्लवेन  
लावण्यकान्तिममलामिव संप्रमार्ष्टुम्।  
प्रेङ्खत्पिनाकिमुकुटास्पदचन्द्ररश्मि-  
धूलिच्छटामलिनितच्छविमीहमाना ॥ 40.7 ॥  
एकावली विरचिता कुचमण्डलेऽत्र  
तुङ्गत्वमीयुषि परस्परपीडनेन।  
तत्स्पर्धयेव सवलीत्रयतामवाप्तं  
मुष्टिग्रहेऽपि शिथिलं दधतीति मद्यम् ॥ 40.8 ॥  
प्रत्यग्रयावकरसस्फुरणारुणाग्र  
भास्वन्नकेन्दुकिरणप्रकरापदशात्।  
संध्यां प्रसादनपरां मलिताभ्यसूया-  
मारब्धपादपतनामिव धारयन्ती ॥ 40.9 ॥ (पञ्चभिः कुलकम्)  
तस्या मुखं सरभसार्पितकान्तदृष्टि-  
र्दृष्ट्वा चिरादथ शशाङ्ककलावतंसः  
संदर्शनेषु नयनत्रितयं निमेष-    
दोषोपघातघटनोज्झितमभ्यनन्दत् ॥ 40.10 ॥  
निर्याय तस्य वपुषः सुचिरादवाप्त-  
गाढोपगूहनसोत्पुलकानुबन्धः।  
प्रस्थानमङ्गलविधिर्विदधे तयाथ  
सेवोत्सवप्रवणमातृगणोपनीतः ॥ 40.11 ॥  
तस्यापिनेहुरभिमन्त्रितमात्मनैव  
वक्षःस्थले गणचमूपतयः कथंचित्।  
कण्ठप्रभाशबलभासि पिनद्धलोह-  
जालान्तरभ्रमविमुग्धधियस्तनुत्रम् ॥ 40.12 ॥  
मन्दाकिनीसलिलनिर्झरसिच्यमान-  
बास्वत्तृतीयनयनानलधूमदिग्धः।  
तस्याततायिशरपातभियाधिमौलि  
संवीतकङ्कट इवामृतरश्मिरासीत् ॥ 40.13 ॥  
तत्काललोलसुरसिन्धुतरङ्गभङ्ग-  
विस्रस्तबन्धलुलितं च जटाकलापम्।  
उष्णीषभोगिपतिरेव बबन्ध तस्य  
गाढं पुनः प्रतिदिशं फणमण्डलीभिः ॥ 40.14 ॥  
छायान्धकारकलुषीकृतपीनकण्ठ-  
पीठस्फुरद्भुजगराजफणामणीश्रीः।  
तस्याजिमङ्गलनिबद्धनवेन्द्रनील-  
कण्ठत्रविभ्रममधत्त च कालकूटः ॥ 40.15 ॥  
दंष्ट्राकरालमुखकंदरनिर्यदग्नि-  
ज्वालावलीदुरुपलक्ष्यकरालजिह्वम्।  
शूलं रुषारिरुधिरासवपानगोष्ठी-  
संरम्भलोलविकटौष्ठपुटं जजृम्भे ॥ 40.16 ॥  
भोगीन्द्रबोगकषणप्रतिपन्नमध्य-  
कार्श्यें पुरा जलनिदेर्मथनप्रसह्गे।  
तस्याथ मन्दरमिवाहिपतिश्चकार  
कोदण्डदण्डमधिरुद्य सनाथकोटिम् ॥ 40.17 ॥  
सङ्घ्रामदोहदरसादिति शीतरश्मि-  
मौलौ पिनद्धकवचे वचसाथ तस्य।  
प्रत्युप्तरत्नशकलच्छविशारितानि  
वर्माणि भर्मघटचितानि गणाः पिनेहुः ॥ 40.18 ॥  
संवितलोहमयवर्मवपुर्बभार  
बभ्रोरुपोढ रणमङ्गलरत्नमालम्।  
अस्ताचलाभिमुखपातिनिबद्धपङ्क्ति-  
नक्षत्रचक्रशबलाम्बरवर्त्मलीलाम् ॥ 40.19 ॥  
प्रत्युप्तलोहितकरत्नकणांशुसार-  
नीलाभ्रकच्छवितनुच्छदमूर्तिरुच्चैः।  
सौदामिनीरुचिरदाममरीचिभिन्न-  
लोलाब्रविभ्रममधत्त शिलादसूनुः ॥ 40.20 ॥  
संहारधूममलिना कलधौतसानु-  
भागान्तरे निपतिता रजनीव मेरोः।  
वक्षःस्थले सरसकुङ्कुमपङ्कभाजि  
भाति स्म कालमुसलस्य दृढाथ माढी ॥ 40.21 ॥  
अब्युन्मिषन्मरकतांशुशिकासहस्र-  
संलक्ष्यमाणपरभागतनुत्रबन्धा।  
आबद्धशेबललवा नलिनीव नाग-  
वक्त्रस्य मूर्तिररुचत्स्फुटपुष्करश्रीः ॥ 40.22 ॥  
हौताशनेः कवचमेचकिता च मूर्ति-  
रुद्दीप्तिरत्नघटितोरुशिरस्त्रबन्धा।  
आभादनेकविकटोदयशैलश्रृङ्ग-  
लग्नार्कबिम्बवलयेव युगक्षयद्यौः ॥ 40.23 ॥  
उद्दामसंयुगरसस्फुटितव्रणोत्थ-  
रक्तच्छटाविकटबिन्दुनिबद्धरन्ध्रम्।  
प्रत्युप्तदीप्ततरनूतरपद्मराग-  
मासीदिवातिगुरु दंसनमन्निकस्य ॥ 40.24 ॥  
वक्षःस्थले बृहति हेतिशताभिघात-  
रूढव्रणस्थपुटितस्फुटसंनिवेशम्।  
चण्डेश्वरस्य शुशुभे शुभलोहवर्म-  
सावर्तमम्भ इव सानुतटे हिमाद्रेः ॥ 40.25 ॥  
दुर्वारवैरिवरवारणवीरभद्र-  
वक्षःस्थलीवनिहिता विरराज माढी।  
संवर्तमेघमलिनासुरसंप्रहार-  
लक्षअमीवधूमुखविगुण्ठनजालिकाश्रीः ॥ 40.26 ॥  
अभ्रंकषोल्लसितकेतनवैजयन्ती-  
कल्माषिताम्बरतलाः प्रतिमा वहन्तः।  
रक्षादिकारनवभूतिसुधोपलेप-  
पाण्डुत्विषो रचितसंनिघयः सुरौघैः ॥ 40.27 ॥  
स्तम्बेरमा मुखरिताम्बरशङ्खघण्टा-  
ढक्कारवा घवलचामरचारुशोभाः।  
विस्पष्टदन्तमणितोरणसंनिवेशाः  
सैन्यैर्युधे विदधिरे सुरसद्मरूपाः ॥ 40.28 ॥ (युगलकम्)  
प्रत्यग्रमौक्तिकविताननिधानकुम्भ-  
रक्षाकुलाजगरविभ्रमहस्तदण्डाः।  
रेजुर्गजा विकचकीचकयष्टिकोटि-  
वेल्लद्विलोलकदलीविकरालपृष्ठाः ॥ 40.29 ॥  
कुम्बस्थलीनिहितमङ्गलमालिकाग्र-  
विष्यन्दमानमदुपङ्कनिलीनभृङ्गाः।  
लक्ष्मीं दधुः शिखरलग्नदवाद्निधूम-  
जलाकुलाः कुलनगा इव मत्तनागाः ॥ 40.30 ॥  
उत्कर्णतालपवनेरितकुम्भकूट-  
सिन्दूरधूलिपटलच्छुरणाबिरामम्।  
उद्धूततामरसरेणुपिशह्ग्यमान-  
दिक्चक्रवालमुषसीव बभूव विश्वम् ॥ 40.31 ॥  
लीलाचलद्धवलचामरचक्रवाल-  
शारीकृताखिलदिशोऽथ सहस्रसंख्याः।  
उत्कीर्णपत्त्रमकरीशतशातकुम्भ-  
पर्याणपट्टविनिवेशकरालपृष्ठाः ॥ 40.32 ॥  
माणिक्यखण्डकचिताञ्चितहेमभास्व-  
दायानदीधितिपिशङ्गितदिग्विभागाः।  
उद्रश्मिरत्नकणशारितशातकुम्भ-  
प्रेङ्खत्सखलीनसखणत्कृतिवक्त्रभागाः ॥ 40.33 ॥  
साङ्ग्रामिकीषु कुशलैर्गमितास्तदानीं  
वीथीष्वमन्दतरसः पृतनातुरंगाः।  
स्वेदोदबिन्दुशबलस्तुवभागवक्त्र-  
शोभाः सुधोद्गमनलग्नकणा इवासन् ॥ 40.34 ॥ (तिलकम्)  
सानूकतां विदधतोऽप्युपमानशून्या  
मन्दा अपि ग्लपितचण्डसमीरवेगाः।  
आकुञ्चितोर्ध्वखुरदण्डविभक्तपाद-  
विन्यासचारुगतयस्तुरगाः प्रसस्रुः ॥ 40.35 ॥  
भाति स्म मूर्तिरनिलौघविघट्यमान-  
माञअजिष्ठचामरतया चतुराञ्चितानाम्।  
उत्पेतुषां किल पुरा शिखिनस्तदीय-  
ज्वालाकलापनिचितेव तुरंगमाणाम् ॥ 40.36 ॥  
लक्ष्मीं दधुर्विपुलकैर्गमनैरभीक्ष्ण-  
मङ्गैश्च चारुशुचिभिश्चतुरस्रपुण्ड्राः।  
पर्याणपट्टपटलैस्तुरगा निगाल-  
बागैश्च देवमणिशोभितसंनिवेशैः ॥ 40.37 ॥  
सङ्ग्रामनाटककुतूहलिनां तदानी-  
मुत्थापकेन दधतो मुदमुत्तमानाम्।  
विस्पष्टभाण्डरुचयोऽतिविचित्ररूपा  
लक्ष्मीं दधुर्जवनिकामहितास्तुरंगाः ॥ 40.38 ॥  
विस्तारशालि कृतिभिः कृतरूपवर्ण-  
माविद्धगामिकरणप्रविभक्तशोभम्।  
सव्यञ्जनक्रंममराजत धातुवाद्य-  
लीलां दधानमनुपप्लुतमश्वसैन्यम् ॥ 40.39 ॥  
निर्धूतकेसरसटावलिताञ्चिताग्र-  
भागं पतद्भिरभितः पृतनातुरंगाः।  
चक्रुस्तरां दिवि तदुत्पतनाभियोग-  
योग्यामिव क्षणविलग्नपदैः खुराग्रैः ॥ 40.40 ॥  
विस्ताररुद्धवसुधाः प्रतिबद्धकेतु-  
सीतापटाञ्चलविवल्गनशारिताशाः।  
सज्जाखिलोपकरणाः समराम्बुराशि-  
पोतश्रियं सपदि शिश्रियिरे रथौघाः ॥ 40.41 ॥  
आक्रान्तयानवरतं भटनायकेन  
चीत्कारसीत्कृतिमनोरमतां दधत्या।  
संदर्शितोरुयुगसज्जघनश्रियापि  
तत्राभियोगसमये रथकट्यया श्रीः ॥ 40.42 ॥  
आयोधनानुगुणवेषपरिग्रहाच्च  
तेजस्विनस्तदपनुत्तय आविरासन्।  
संहारभानव इवाखिललोकसर्ग-  
नाशस्फुरत्किरणदन्तुरमण्डलाग्राः ॥ 40.43 ॥  
शीतांशुमौलिरपि केसरिचक्रवाल-  
योक्त्रीकृताहिपतिभोगसहस्रभीमम्।  
अध्यारुरोह रथमग्निशिखापिशङ्ग-  
मायोधनानुगुणवेषपरिग्रहश्रीः ॥ 40.44 ॥  
उष्णीषबोगिफणफूत्कृतिवातघात-  
पुञ्जीकृतत्रिपथगाजलवेणिशुभ्रम्।  
तस्योष्णवारणमधार्यतच भागलग्न-  
माणिक्यखण्डखचितोन्नतहेमदण्डम् ॥ 40.45 ॥  
तस्य प्रकीर्णयुगलं शशिरश्मिसोभि  
शब्दानुबन्दिमणिकम्बुभुजे तदानीम्।  
पार्श्वस्तिते दुधुवुतुः स्वयमब्युपेत्य  
मन्दाकिनी सरभसं यमुना च भक्त्या ॥ 40.46 ॥  
येनाशु निर्धुतसटाभरमम्बराग्रृ-  
मारोहता निशितपाणिजमण्डलेन  
नक्तंमुखेषु शशभृत्प्रसभं व्यदायि  
बिम्बावलम्बिशशदारणकान्दिशीकः ॥ 40.47 ॥  
आकर्ण्य यस्य मदशोषविषण्णभृङ्ग-  
गण्डस्थलाः सपदि रुञअजिततारनादम्।  
अङ्गेषु भीतिभरसंकुचिता निजेषु  
वाच्छन्ति दूरमिव दिक्करिणः प्रवेष्टुम् ॥ 40.48 ॥  
श्रीकण्ठसेखरशशाङ्ककलाकराल-  
वेल्लत्सटापटलधूननबद्धरोषः।  
उत्प्लुत्य दारयितुमीहत एव वज्र-  
सूचीशितैर्नखमुकैरपि मारुतं यः ॥ 40.49 ॥  
तस्मिंस्तुषारनिकुरुम्बविपाण्डुभासि  
सिंहीसुते विदलिताञ्जनमेचकार्चिः।  
कात्यायनी कृतपदा श्रियमाससाद  
प्रालेयशैलगतनूतनमेघवल्ल्याः ॥ 40.50 ॥ (चक्कलकम्)  
शार्ङ्गयुधोऽपि भुवनक्षयकालवह्नि-  
शङ्काकुलीकृतसुरासुरचक्रवालम्।  
तार्क्ष्यं विधौतकलधौतपिशङ्गपक्ष-  
मात्मीयदेहभरखर्वितमध्यरोहत् ॥ 40.51 ॥  
तार्क्ष्योऽपि चञ्चुपुटदष्टभुजंगमूर्ति-  
भास्वत्फणामणिरुचिच्छुरणारुणेन।  
पृष्ठेन विग्रहभरं वसुदेवसूनो-  
र्जग्राह दानवरणस्य च चेतसोच्चैः ॥ 40.52 ॥  
क्षोणीव पक्षपवनोद्धृतशैलजाल-  
मुक्तिष्ठतः शितनखाग्रविदष्टमूर्तिः।  
तस्याधिनाकमतनुर्बिभराचकार  
शोभां क्षणं चरणकोटिगताब्रलेखा ॥ 40.53 ॥  
पिङ्गत्पिषं कवलितोरगचक्रवाल-  
निर्यद्विषाग्निपरिणामवसादिवासौ।  
विस्तारितां नभसि हेममयीं पतत्त्र-  
पङ्क्तिं दधत्सरभसोड्डयनाय रेजे ॥ 40.54 ॥  
उद्गच्छतो गगनवर्त्म गरुत्मतोऽथ  
दूरावगाहदृढभिन्नरसातलाग्राः।  
आकृष्टमुक्तवसुधाःक क्षणविघ्नखेद-  
मातेनुरस्य गिरिसंहतयः कथंचित् ॥ 40.55 ॥  
स्थूलास्थिगण्डशिखरोज्झितदानवारि  
धारान्धकारितदिशः सुरलोकपालाः।  
विन्यस्तसैलगुरुपादविरुग्णभूमि-  
भागान्यथायथमथारुरुहुर्गजेन्द्रान् ॥ 40.56 ॥  
तावत्प्रतीतमनसि प्रधनोत्सवाय  
दर्पाद्विनिर्जितरिपौ भटचक्रवाले।  
बालाजनो बलवदाकुलतां जगाम्  
तत्कालसंब्रमविलोलविलोचनश्रीः ॥ 40.57 ॥  
संस्तम्भिता अपि तु मङ्गलभह्गभीरो-  
र्भीरोर्विषादवशशून्यधियस्तदाक्ष्णः।  
निर्धौतकज्जलविधूसरिता निरीयु-  
रिन्दीवरानमधुकरा इव बाष्पलेशाः ॥ 40.58 ॥  
आदीयमानमतिसंभ्रमवेपमान-  
विस्रस्तबाहुलतया बुबुधेन्तरायम्।  
प्रस्थानमङ्गलविधानमपि प्रवीरः  
सङ्ग्रामरागरभसोल्लसचित्तवृत्तिः ॥ 40.59 ॥  
बद्धस्पृहं दयितया करवालयष्टि-  
रालोकिता भटजनस्य करप्रतिष्ठा।  
प्राप्ता शितित्वमधिकं तदपाङ्गभासा  
धौतेव तत्क्षणमराजत विस्फुरन्ती ॥ 40.60 ॥  
पत्यौ रणाय चलिते गुरुशोकवृत्ते-  
र्वामब्रुवः सपदि कार्श्यदशां व्रजन्त्याः।  
माणिक्यकम्बुरवनौ पतितः ककराग्रा-  
ल्लावण्यचन्द्रपरिवेष इव व्यराजत् ॥ 40.61 ॥  
वक्त्रं विलोकयितुमूढरसा चिराय  
पत्युर्वधूर्निहितमह्गलरोचनार्द्रान्।  
दोदूयमानहृदया सविशेषमेव  
सिद्धार्थकान्रचयति स्म ललाटपट्टे ॥ 40.62 ॥  
आलिङ्ग्य गाढमपरा परिचुम्बतोऽथ  
वक्त्रं प्रियस्य समराय विनिर्यियासोः।  
उष्णोष्णनिःश्वसिततत्क्षणगाढशुष्क-  
ताम्बूलपङ्करसमोष्ठयुगं चकार ॥ 40.63 ॥  
गुप्तिस्तनोरिति कृतादरबन्धमादौ  
स्पर्शामृतव्यवधिरित्यपि साभ्यसूयम्।  
भावद्वयाश्रयिमनाः परिरम्भ इत्थ-  
मैक्षिष्ट वर्म दयितस्य वधूः पिनद्धम् ॥ 40.64 ॥  
इति समरविमर्दौत्सुक्यभाजः प्रवीराः  
कथमपि दयिताभिर्मुच्यमाना गृहेभ्यः।  
सरभसमथ पुर्या निर्ययुः सोर्जगर्जं  
रथतुरगविमर्दक्षोभिते रत्नसानौ ॥ 40.65 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये सैन्यसंरम्बो नाम चत्वारिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***एकचत्वारिंशःक सर्गः।***





अथ कथमपि तस्याः संकटद्वारसीम्न-  
स्त्रिदशगणवरिष्ठैरञ्जसान्वीयमानः।  
श्रुतहरिजयशब्दः स्फीतवादित्रघोषै-  
र्गिरिकटकतटान्तान्निर्जगामेन्दुमौलिः ॥ 41.1 ॥  
क्वणितमुखरघण्टाचक्रवालध्वजाग्रं  
रथवरमधिरुद्य प्रस्थितस्योत्पताकम्।  
स्वथमवहितचेता मङ्गलं संविधित्सुः  
सरभसमभिदध्यमौ वैष्णवी तस्य शङ्घम् ॥ 41.2 ॥  
नवधवलदुकूलैः कल्पिताः सैनिकानां  
शशिकरसितकीर्तिक्षीरसिन्धूर्मिभङ्गाः।  
द्विरदघनबलाकाः कप्रोल्लसन्त्यस्तदानी-  
मनिलबलविलोला वैजयन्त्यो विरेजुः ॥ 41.3 ॥  
स्फुटमणिपरिणाहप्रस्फुरत्पुष्करश्री-  
द्रुतमुपरि नियन्त्रा हन्तुमुत्क्षिप्यमाणः।  
उदयचगिरिशिखाग्रादूरवर्त्यर्कबिम्ब-  
श्रियमतनुमतानीडुण्डिमः कुञ्जरस्य ॥ 41.4 ॥  
प्रतिगजमदगन्धाघ्राणहेलाव्युदस्तः  
स्फुरदुदरनिविष्टस्पष्टरेखोऽग्नहस्तः।  
श्रियमभृत करेणोर्नाकसंरोहणाय  
द्रुतमिव सुभटानां बद्धसोपानपङ्क्तिः ॥ 41.5 ॥  
दिशि दिशि मकरन्दं पुण्डरीकोदरेभ्यः  
सरभसमपि पीत्वा हारिमाधुर्यमुच्चैः।  
द्विरदपतिमदाम्भस्तिक्तमास्वादयन्तो  
विरसरसनमन्तर्वक्त्रममूहुर्द्विरेफाः ॥ 41.6 ॥  
प्रतिगजमधिकोपाद्धावतां कुञ्जराणां  
सपदि मुखपटेनाच्छाद्यच वक्त्राण्यलीनाम्।  
अविरलमदतोयापानगोष्ठीनिरासे  
बहुगुणमपि मन्ये दोषहेतुं कदाचित् ॥ 41.7 ॥  
श्रियमतनुत रक्षाभूतिविन्यासपाण्डुः  
सपदि मदजलेन श्च्योतता सप्तधोर्व्याम् ।  
द्विरदपतिरनीचैर्विस्फुरद्गण्डशौल-  
स्त्रिदशनगरगङ्गास्रोतसेवार्कशैलः ॥ 41.8 ॥  
दधुरभिनवलाक्षारञ्जितैस्चामरौघैः  
श्रियमनुकृतवात्यारंहसः सैनिकानाम्।  
खुरशिखरनिपातक्षुद्यमानाखिलोर्वी-  
जनितशिखिशिखौघाश्लिष्टरूपा इवाश्वाः ॥ 41.9 ॥  
स्थगितसकलदिक्कानेकसंख्यानसेना-  
जनितगुरुभरोच्चैरन्वभूद्भूरि शंभोः।  
क्रमविधृतविमुक्तोद्दामनिःश्वासताम्य-  
त्फणिपतिफणदोलान्दोलनं भूतधात्री ॥ 41.10 ॥  
करिहरिरथपत्तिव्रातनिर्धूनधूलि-  
प्रकरजनितकार्श्यामन्वबध्नादधस्तात्।  
लघुविदलनभीतिव्याकुलात्मा कथंचि-  
त्फ्णनिगडसहस्रेणाहिनाथो धरित्रीम् ॥ 41.11 ॥  
बलसमुदय ऐशेऽतीत्य गव्यूतिमात्रं  
स्थितवति शिबिराग्रावासभूमीर्गृहीत्वा।  
प्रथममिव तदानीं सौगतानां प्रमाणं  
द्विरदकुलमनल्पं कल्पनापोढमासीत् ॥ 41.12 ॥  
सुरबलमवलोक्यावासितं काननाग्रे  
शकुनय उरुपक्षा दूरमुत्पत्य वेगात्।  
द्रुमविटपशिखाग्राबद्धनीडप्रतिष्ठ-  
स्वतनयगततृष्णश्चेरुराकाश एव ॥ 41.13 ॥  
कृतगुरुतरकम्पान्दोलनव्याकुलायां  
भुवि विनिमितपादं जङ्गमान्द्रीन्द्रकल्पैः।  
अतिनिबिडनिबद्धैः कल्पवृक्षेषु सेना-  
द्विरदपतिभिरपो न त्रिपद्या विलासः ॥ 41.14 ॥

दृढनियमितरज्जुस्कन्धसंदानितानां  
स्रुतमदज्लगण्डाभोगकाषैर्गजानाम्।  
त्वगपतदवरुग्णा काननानोकहेभ्यः  
सहजमपि विमूढाः कं न विश्लेषयन्ति ॥ 41.15 ॥  
स्रुतघनघनसारक्षोदसौगन्ध्यभाजो  
मणितटकृतवीचिक्षोभमन्दाकिनीकाः।  
द्रुमगहनविलुप्तार्कांशुसंतापशीताः  
शिखरिकटकभूमीरध्यवात्सुर्ध्वजिन्यः ॥ 41.16 ॥  
स्फुटितविकटगण्कडाबोगमाद्यद्द्विरेफा  
विकसदविरलैलाकन्दलीकाननाढ्याः।  
उपमणिगुहमद्रेः फुल्लकोशातकीका  
युवतिभिरनुयाताः केचिदासेदुरुवीः ॥ 41.17 ॥  
अथ शशधरमौलेः सैनिकाः सानुदेशे  
दिशि दिशि विचरन्तः कल्पितैर्वाजिसैन्यैः  
प्रतिभयतरलाक्षं दृश्यमाना मृगौघैः  
स्थितिरिति चिरमासन्दर्शिताच्छोदनेच्छाः ॥ 41.18 ॥  
सरभसमनुविद्धा केनचित्सादिनोच्चैः  
स्फुरिततरलतारा श्यामलांशुच्छटाभिः।  
व्यवधिमिव विधातुं भीतिपारिप्लवाक्षी  
हरिणयुवतिरैच्छत्संभ्रमादात्ममूर्तेः ॥ 41.19 ॥  
द्रुततरमपि नष्टा सादिसैन्यावमर्दा-  
त्तनयमनवलोक्य क्वापि तत्रैव यातम्।  
पुनरसुनिरपेक्षं कृष्णसाराङ्गनागा-  
त्पदमिह न विपत्तेः कस्य तृष्णाथवा स्यात् ॥ 41.20 ॥  
श्रवणघटितमौर्वीमण्डलीभूतचाप-  
च्युतिचतुरतरश्रीर्धन्विनान्वीयमानम्।  
हरिणमनपराधं मार्गणो मङ्क्षु भित्त्वा  
त्वरित्मिव विलक्षोऽलक्षितः क्ष्मावविक्षत् ॥ 41.21 ॥  
क्षितितलगतपुङ्खेनेषुणोत्तम्भ्यमान-  
स्फुटतरगलनालः कश्चिदुद्ग्रीव एव।  
द्रुतमिव चलितानां वल्लभानां तदानीं  
हरिणशिशुरसूनामूर्धमैक्षिष्ट मार्गम् ॥ 41.22 ॥  
न खलु जगति शून्यं किंचिदस्तीह धाम्ना  
युवतिमनुसरन्तं गर्भभारालसां यत्।  
विकटकुटिलश्रृङ्गाघातपातेन कंचि-  
द्वनभूवि हरिणोऽपि स्वैरमाहन्तुमैच्छत् ॥ 41.23 ॥  
विकटगुरुविषाणादभ्रबाराण्यवाञ्चि  
प्रसभमभिहतानामुत्तमाङ्गानि पूर्वम्।  
गिरिभुवि हरिणानामाशु पश्चाद्वपूंषि  
स्रुतरुधिरलघूनि व्योममार्गान्निपेतुः ॥ 41.24 ॥  
प्रकटविकटश्रृङ्गैः काननं मन्दराद्रे-  
र्दधत इव निवासप्रीतियोगाच्चिरोभिः।  
नभसि पृषतयूथा दूरमुत्प्लुत्य पेतु-  
र्दशनखुरविरुग्णालग्ननाराचपुङ्खाः ॥ 41.25 ॥  
उपगतमवलोक्यावज्ञया सैन्यमुच्चै-  
रगणितगुरुभीतिर्मुक्तसंरम्भमग्रे।  
हरिणपरिवृढोऽस्थादन्यथा सत्त्वभाजः  
कथमिव गुरुधैर्यस्योजसास्योपमा स्यात् ॥ 41.26 ॥  
व्यपगतघृणमारान्मन्दरस्याङ्कवर्ति  
घ्नति सुरगणसैन्ये द्वीपि सिंहादिसत्त्वम्।  
प्रतिककुभमुदस्थुर्मन्युमन्तस्तदानीं  
तदनु वरवराहाः प्रत्यनीकायमानाः ॥ 41.27 ॥  
चमरहरिणवृन्दं वालभाराक्षिपातै-  
रनुकृतनिजनारीकेशहस्तेक्षणत्विट्।  
क्वचिदपि परिहृत्याधावतां सैनिकानां  
हरिशरभवरहद्वीपि हन्तव्यमासीत् ॥ 41.28 ॥  
सुरभिकुसुमभाजो रुपशोभां दधत्या-  
स्तरलहरिणदृष्टेः काननोर्वीरमण्याः।  
सुरत इव मृगव्याविब्रमेऽन्योऽर्धचन्द्र-  
स्फुटकरजनिपातैः पाटयामास गण्डम् ॥ 41.29 ॥  
शिखरिभुवि शिखण्डी वल्गुबर्हातिभारा-  
दलसितगतिराराद्धन्विनान्वीयमानः।  
त्वरिततरमशक्नोन्न घ्नतो नंष्टुमस्मा-  
द्विपदि भवति काचिद्दोषरूपा गुणश्रीः ॥ 41.30 ॥  
इति विहितमृगव्यैर्मुक्तपर्याणपट्टा  
ववलुरवनिपीठे सादिभिः कृष्टवल्गाः।  
श्रमजलकणजालाश्लिष्टजाम्बूनदोर्वी-  
विधुतघनपरागालिङ्गिताङ्गास्तुरंगाः ॥ 41.31 ॥  
रयततुरतरह्गक्षोभशीतैर्मरुद्भि-  
र्धुतकपिलसटाग्राः सैकते नाकसिन्धोः।  
अधिजलमवतेरुर्मङ्क्तुमुत्प्रोथघोणाः  
खरखुरशिखराग्रक्षुण्णपाठीनचक्राः ॥ 41.32 ॥  
विघटितदलमुद्रान्पङ्कजौघान्विहाय  
प्रमदविधुतपक्षास्तोय एव द्विरेफाः।  
अपि मदजलबिन्दून्दूरमन्वीयुरेला-  
स्तबकसुरभिगन्धीन्मज्जतां वारणानाम् ॥ 41.33 ॥  
सुरसरिति न यावल्लक्ष्यमाणाध्वखेदाः  
सरभसमवतेरुर्मज्जनायामरौघाः।  
द्रुतमसिचत तावच्छीकरैरग्रतस्ता-  
न्करकलितलवङ्गामोददृद्यैर्गजेन्द्रः ॥ 41.34 ॥  
द्विरदपतिसहस्रैः स्रोतसोऽन्तर्निमग्न-  
क्षितिधरगुरुदेहालक्ष्यवक्त्राग्रहस्तैः।  
त्रिदशसरिदनेकोद्दामगर्भाभिनिर्य-  
द्गणपतिरिव दूरात्सैनिकैरालुलेकि ॥ 41.35 ॥  
कृतगुरुमदगण्डाभोगभूषं गजानं  
भ्रमरकुलमपोहुः शीकरा हस्तमुक्ताः।  
किमपरमथवा स्यादश्रितानां जलेभ्यः  
सपदि मदभरान्धैर्दूरमारोपितेभ्यः ॥ 41.36 ॥  
प्लुतिसुखमनुभूय प्राज्यसिन्दूररेणु-  
च्छुरणकपिशितोर्मेः सिन्धुगर्बाद्गजेन्द्राः।  
क्षितिभृत इव पक्षच्छेदिनो वज्रपाणेः  
पुनरभयमवाप्याप्युज्जिहाना विरेजुः ॥ 41.37 ॥  
सलिलगुरुसटाग्रा विभ्रतो रुग्णमूलाः  
खुरखिखरविलग्ना हेमशेवालवल्लीः।  
त्रिदशसरित उच्चैस्तीरमुत्प्रोथघोणाः  
श्वंसिततरलितोर्मिव्रातमुत्तेरुरश्वाः ॥ 41.38 ॥  
श्रमशिथिलितकण्ठष्ठ्यूतनिःश्वासवात-  
व्यतिकरधुतसेनाधूलिरुद्धान्तरालाः।  
तरलसरलपुच्छं चेरुरश्वाः स्थलीभ्यो  
मरकतमणिसूचीकोमलाञ्शष्पखण्डान् ॥ 41.39 ॥  
विदधति गुरुपक्षोत्सेकमज्ञा जलानां  
स्फुटमिह मलिनानामाशये वर्तमानाः।  
यदमरगणसेनारेणुपट्टा (ङ्का) विलासु  
प्रतिककुभममाद्यन्निम्नगास्वेव मत्स्याः ॥ 41.40 ॥  
क्षितिधरपतिभूमिं दूरमुल्लङ्घ्य वेगा-  
दथ हरिकरिपत्तिस्यन्दनं कल्पितं सत्।  
द्रुततरमुडुवीथीमार्गमब्याहताभ्रं  
सरभसमुदपप्तद्व्याप्तविश्वं स्मरारेः ॥ 41.41 ॥  
प्रतिककुभमुदस्थात्सामि यत्सैनिकाना-  
मगमदथ समाप्ति तेन सर्वं विहायः  
अपरमपि यदर्धं दूरमुत्पेतुषीणाम्।  
दिनकरकरतापोपप्लवादाकुलाना-  
वभवदवनिपृष्ठं तेन निष्ठाप्रतिष्ठम् ॥ 41.42 ॥  
दिशि दिशि परिशुष्यद्दानतोयस्रुतीनां  
त्रिदशगजघटानां दूरमुत्पेतुषीणाम्।  
दिनकरकरतोपोपप्लवादाकुलाना-  
मतिनिकटतयोच्चैः पुस्फुंटुः कर्णशङ्खाः ॥ 41.43 ॥  
पुनरुपगतपक्षोड्डीननिःशेषशैल-  
स्पुटशिखरशिंखाम्भःस्यन्दसंदेहमुग्धैः।  
दिशि दिशि घनवृन्दैः पीयते स्म द्विपानां  
विकटकरटभित्तिभ्रमष्टमारान्मदाम्भः ॥ 41.44 ॥  
अतनुसलिलगर्भाः कज्जलश्यामभासो  
नभसि जलदलेखा वेल्ल्यमाना मरुद्भिः  
क्षणपलनविलोला वारणानां नवान्दु-  
निबिडनिगडलीलां पादलग्ना वितेनुः ॥ 41.45 ॥  
अनुकृतगिरिश्रृङ्गाभोगगण्डस्थलाग्र-  
स्खलितविकटभास्वत्तारनक्षत्रमाला  
स्रुतमदजललेखाबिम्बिता वारणानां  
श्रियमतनुत तारापङ्क्तिरारात्फुरन्ती ॥ 41.46 ॥  
श्रवणशिखरभूषाचामरान्मा स्म धाक्षी-  
दिदमविदितविद्युद्दामसप्तार्चिषारात्।  
जलदकुलमितीवानुद्यतोच्चैः पुरस्ता-  
द्दिशि दिश गजताभिश्चण्कडशूत्कारवातैः ॥ 41.47 ॥  
छुरितसुरपथासुत्तुङ्गकुम्भस्थलीषु  
श्रवणधुतिहताभिश्चीनपिष्टच्छटाभिः।  
क्षणघटनविलोला नाकनक्षत्रमालाः  
श्रियमननृतमय्यस्तेनिरे वारणानाम् ॥ 41.48 ॥  
विकटकनककक्ष्यादामसौदामिनीकं  
द्विरदकुलमभासीदन्यदासीनमुर्व्याम्।  
सुरगणपतिसेनारुद्धनाकावकाश-  
व्यतिकरगुरुखेदस्रस्तमेघौघकल्पम् ॥ 41.49 ॥  
अरुणमणिकिरीटच्छयया लङ्घ्यमाना  
गलितमदजलार्द्रे बिम्बिता गण्डभागे।  
शिशिरकिरणलेखा लक्ष्यते स्म द्विपानां  
नभसि विकटकुम्भस्रस्तहेमाङ्कुशश्रीः ॥ 41.50 ॥  
अकलितगुरुविद्युद्दामबभिः श्यामिताशै-  
रसलिलगुरुगर्भैरुन्नमद्भिः सलीलम्।  
द्विरदपतिभिरुच्चैस्तस्तरे नाकमार्गः  
प्रतिदिशमवरुग्णालोकमक्षुण्णमेघैः ॥ 41.51 ॥  
ग्लपितपवनवेगं व्योम्नि पश्चार्धभाग-  
स्थिरखुरशिखराग्रैरप्यनालम्बमेव।  
गिरितटविकटोरः प्रेरितामन्नतारं  
तटुलचरणकोटिन्यासमश्वैः प्रसखे ॥ 41.52 ॥  
नभसि तुरगसैन्यं दूरमुत्कर्णघोण-  
स्फुरितमुखमनीचैरुत्प्लुतीरादधानम्।  
रहिणकुलमिवासीद्विस्फुरच्चित्ररत्न-  
व्यतिकरशबलाभिर्भ्राजमानं गुडाभिः ॥ 41.53 ॥  
जवनपवनधूतैर्वेल्लिता विस्फुरद्भि-  
र्नभसि विबभूरश्वा लाक्षिकैश्चामरौघाः।  
विकटखुरशिखाग्रक्षोभभिन्नाभ्रगर्भ-  
स्खलितचटुलशम्पाश्लिष्टरूपा इवोच्चैः ॥ 41.54 ॥  
रविकरपरिमर्शाद्विस्पुरद्भिस्तदानी-  
मपनतघनपङ्कं नाकमीलीसहस्रैः।  
सरभसपरिवर्तालक्ष्यपाण्डूदरार्धैः  
सर इव शफरौघैर्घूर्णमानैरभासीत् ॥ 41.55 ॥  
विकटशिखरलग्नाः केतुदण्डावलीषु  
स्फुरितविविधरत्नच्छायकल्माषभासः।  
नवजलघरखण्डाः केकिपिच्छातपत्र-  
श्रियमदधुरधस्ताद्गच्छतां सैनिकानाम् ॥ 41.56 ॥  
स्फुरितमणिकिरीटग्रन्थिगर्भान्तराल-  
प्रतिमितमहिमांशोर्मण्डलं व्योम्नि तेषाम्।  
प्रतिफलदमलांशुव्रातमाशामुखेषु  
स्फुटकनकशिरस्राभिन्नरूपं तदासीत् ॥ 41.57 ॥  
रथतुरगखुराग्रक्षुद्यमानात्पुरसता-  
त्प्रतिपदमुडुचक्रादुत्थइता धूलिलेखा।  
श्रियमतनुत णुक्तावालुकायास्तदानीं  
गगनमकरसद्मन्यश्नुवाना दिगन्तान् ॥ 41.58 ॥  
स्फुरदतनुतडित्का वेल्ल्यमाना मरुद्भि-  
र्धधुरविरलनीलश्यामभासोऽभ्रलेखाः।  
कृतकवलनलीलारम्भलग्नौर्ववह्नि-  
स्फुटविकटतरार्चिः सिन्धुभह्गीविलासम् ॥ 41.59 ॥  
सपरुषरसितस्याम्भोधरस्योपरिष्टा-  
त्सरुषमभिपतन्तं सिंहमालोक्य चण्ड्याः।  
जगति विफलमेव प्रज्ञया शून्यमुच्चैः  
स्फुटममनुत तेजस्तादृशां सैनिकौघः ॥ 41.60 ॥  
प्रमथपतिरयासीद्दानतोयार्द्रगण्ड-  
प्रतिमितमणिचित्रच्छायवैकुण्ठशार्ङ्गः।  
विकटशिखरभागालक्ष्यवृत्रारिचाप-  
क्षितिधरपतिलीलां बिभ्रदभ्रंकषश्रीः ॥ 41.61 ॥  
श्रियमभृत पुरस्तादिन्दुमौलेस्तदानीं  
गणपतिरतिवेगात्प्रस्थितो नाकमार्गम्।  
दघदपरमिवेन्दोर्भागमुष्णीषभाजः  
परशुमुखममन्दोल्लासनाशारिताभ्रम् ॥ 41.62 ॥  
द्विरदमदनदीभिः सैन्यमेतत्पुरस्ता-  
त्कलुषयति पुरा मे चन्द्रिकागौरमम्भः।  
सचकितमिति मार्गाद्भीतयेवापसस्रे  
खगपतिगुरुवेगव्यस्तया नाकनद्या ॥ 41.63 ॥  
स्फुटमिह विमलानां स्वच्छता श्लाध्यरूपा  
विसदृशमुपधानं तत्र दोषाय नूनम्।  
प्रतिमितममरौधानं तत्र दोषाय नूनम्।  
प्रतिमितममरौगा मेनिरे यन्निरीक्ष्य  
क्षितितलमपि शीताभीशुबिम्बे कलङ्कम् ॥ 41.64 ॥  
इत्थं सेना स्मरारेर्जलघरपदवीं दूरमुल्लङ्घ्य वेगा-  
दासीना रत्नसानोस्तटभुवि विविधव्यूहविस्तारभाजः।  
तस्युर्गव्यूतिमात्रं धृतगुरुमरारम्भदैत्येन्द्रसेना-  
निर्याणापेक्षमुच्चैर्दिशि दिशि विकसच्चित्रवादित्रघोषाः ॥ 41.65 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये सैन्यप्रस्थानं नामैकचत्वारिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.



**हरविजयम्।**

***द्वाचत्वारिंशः सर्गः।***





ज्वलिता भृशं तदभियोगरुषा विविधायुधा दितिसुताधिपत्तेः।  
प्रहतानकाः समरलालसया सहसैनिकैर्जघटिरे पृतनाः ॥ 42.1 ॥  
शितवर्त्मभिः करतलप्रहितैर्युधि शुष्मिणां विदलितान्नभसः।  
मदतृष्णया करिकटेष्वलयः पतिता बभूः प्रचुरचूर्णनिबाः ॥ 42.2 ॥  
क्षयकारिणः सपदिपीतविषा भुजगश्रियं प्रतिभया दधतः।  
विभभुस्तरामसिचयाः समरे हरविभ्रमा रुचिरचन्द्ररुचः ॥ 42.3 ॥  
भुजशालिनां करतलप्रहितैर्भ्रमणाकुलैररिभिरभ्यहितम्।  
अनुचक्रेरे समररत्ननिधेः सलिलभ्रमाः सपदि मण्डलिभिः ॥ 42.4 ॥  
कृतमूर्छनं प्रहरता द्विषता करशीकरै रणगतः शिखिरैः।  
समशिश्वसत्करिपतिः सुभटं महतां स्तितिः परहितप्रवणा ॥ 42.5 ॥  
रुधिरारुणैर्निशितखङ्गहता नवमौक्तिकैर्द्विरदकुम्भतटाः।  
युधि दाडिमैः सदृशविभ्रमतां स्फुटितैर्दधुः प्रकटबीजशतैः ॥ 42.6 ॥  
भटकामिनः प्रतिवरूथवतीं रभसाद्र घ्नतः समरवासगृहे।  
प्रतिगुम्फिताः शितिसरोजदलैर्गलिता बभुः स्रज इवासिलताः ॥ 42.7 ॥  
शुशुभेतरां मणिखिसस्त्रभृता भुजशालिना धृतसमुन्नतिना।  
सदृशात्मतामुदयसानुमतः परिबिभ्रता शिखरवर्तिरवेः ॥ 42.8 ॥  
उदरश्रितो विकटकुम्भभुवो नवमौक्तिकान्नभसयानुसृतैः।  
सदृशश्रियः शुचिभिरंशुचयैः श्रुतिचामराः शुशुभिरे करिणाम् ॥ 42.9 ॥  
प्रतिहारिभिः करिकरैरसकृत्परिपिण्डितैः समरभूमिरभात्।  
लिपिसंहतेः सुभटनामजुषः प्रणवैरिव प्रथममालिखितैः ॥ 42.10 ॥  
युधि धावतः प्रतिगजाभिमुखं पुनरप्यधाद्गजपतेः सरुषः।  
दलिताश्रयः सपदि केतुपटः पतितो मुखे पृथुमुखच्छदताम् ॥ 42.11 ॥  
करिमौक्तिकैर्विगलितैः शुचिभिः सुभटाश्रयाश्वमरतन्तुशतैः।  
वरणस्रजो ग्रथयितुं रणभूः सुरयोषितां द्रुतमिवैच्चदसौ ॥ 42.12 ॥  
सुरकुञ्जराः क्षितितलास्खलितैः प्रतिमाश्रयान्विदधुरूर्ध्वगतैः।  
कटकान्करैः स्फुटचषालरुचः समराध्वरे विकटयूपगतैः (समैः) ॥ 42.13 ॥  
स्पुरदुच्चकैर्विकचकुन्दरुचि श्रवणाश्रयं गजपतेर्जलजम्।  
शशिमण्डलं तरलमन्वकरोत्प्रकटास्पदं गिरिगुहानिकटे ॥ 42.14 ॥  
पतितोद्धृतैः श्रवणशङ्खशतैः समराङ्गणे शुशुभिरे करिणाम्।  
सदृशाः कराः सरलतां दधतः स्फुटमौक्तिकैर्वकटवंशशतैः ॥ 42.15 ॥  
युधि घूर्णितं सुभटमीक्ष्य पुरो दधती वपुः पुलककण्टकितम्।  
स्मरगौरवात्सुरवधूरभवद्भृशदुर्वहा निजविमानभुवः ॥ 42.16 ॥  
क्षितिमण्डले निमितजानुयुगो गुरुमत्सरस्त्रिकसमुन्नतिमान्।  
स्थगितेक्षणो ध्वजपटेन मुहुर्भटविग्रहे परिणनाम करी ॥ 42.17 ॥  
रणभूरसौ दलितवर्तनया मणिघण्टया हतकरिच्युतया।  
समरश्रियो व्यरुचदाश्रितया सदृशीं श्रियं कमलकर्णिकया ॥ 42.18 ॥  
कृतमूर्छनं व्यनुसृता सुभटं युधि जीवतो व्यपगता च ततः।  
करिमौक्तिकैर्दशनपङ्क्तिनिभैर्जहसे भुवा स्पुटमिव द्युवधूः ॥ 42.19 ॥  
श्रियमुच्चकैर्दधदलङ्घ्यतमां निजतेजसा क्षपितशत्रुतमाः।  
अवगुण्ठितः समरधूलिकणैः सुभटोऽस्पुरद्विशदमेव तदा ॥ 42.20 ॥  
रचितस्तितेः प्रविकटांसतटे श्रवणानिलैः परिवृढस्य पुरः।  
वसुधारजः प्रबलभक्तिमना व्यकिरत्तरां रभसयेव करी ॥ 42.21 ॥  
स्फुरिता बभौ गगननीलरुचिः सुभटश्रया वलिमलखङ्गलता।  
समराम्बुधेर्नवतमालरुचा तटलेखया सदृशतां दधती ॥ 42.22 ॥  
गजसंहतेर्दलयतो दशनात्प्रचूरं रजः शशिमरीचिसितम्।  
द्रुतमुत्थितं यश इवाविरलं शबला दिशो व्यधित शुष्मवतः ॥ 42.23 ॥  
मणिरञ्जिता शशिकलेव शनैः कुटिलोत्थिता समरसिन्धुपतेः।  
श्रियमासदद्भटकराग्रगता करवालिका रुधिरताम्ररुचिः ॥ 42.23 ॥  
रिपुदन्तिनां पृथुविषाणगता भुजशालिनो दलयतः प्रतिमाः।  
घनमेचकं विषमिवोदभवत्प्रचुरं रजः प्रघनरत्ननिधेः ॥ 42.25 ॥  
विदधज्जवात्कुलिशमुष्टिहतं करिणो रणे रदनदण्डयुगम्।  
सुभटोऽकरोन्वरमप्रतिमं समभिष्टुतः स्वमपि योघजनैः ॥ 42.26 ॥  
पुलकं दधौ सघनघर्मजला धृतवेपथुर्मुहुरजृम्भत च।  
भटमीक्ष्य खे नहि तदस्ति न यद्विदधेऽप्सराः स्मरमयं ललितम् ॥ 42.27 ॥  
गलरिताः क्षितौ शरशिखादलरिताः क्षतजोक्षिता द्विरदवालधयः।  
नवलाक्षिकैः शुशुभिरे सहृशा युधि चामरैर्दिनकराङ्गभुवः ॥ 42.28 ॥  
रचितास्पदा निहतसादितया तुरगासने सपदि शून्यतले।  
दघतो मुदं रुधिरपानकृतां युधि बभ्रमुर्विकृतभूतगाणाः ॥ 42.29 ॥  
भुजशालिना स्पुरदरि प्रधने स्थगितान्तरं शुचिमरीचिचयैः।  
समरश्रियः सरसचाटुधिया मणिदर्पणं विधृतमन्वकरोत् ॥ 42.30 ॥  
युधि कोटवीरभिविलोक्य तदा मुदितात्मनः प्रकृतनृत्तविधाः।  
दलिताश्रयैर्धवलकेतुपटैस्तरितुं चुर्दुतमिवैच्छदसौ ॥ 42.31 ॥  
परिघाहतात्पृथुविषाणमुखात्प्रतिमा बभौ निपतिता करिणः  
शररधिश्रियं युधि परिभ्रमतः समवर्तिनो निजरुचिं दधती ॥ 42.32 ॥  
क्षतपुष्करैरशिवया शइवया स तदानकैर्निपतितैरवनौ।  
रणराक्षसो ग्रसितुमाशु चमूर्बहुभिर्मुकैः स्थित इव व्यरुचत् ॥ 42.33 ॥  
असिभोगिभिः स्फुरितरत्नकणैः कृतगुप्तयः ससलिलाभ्रनिभैः।  
समरक्षितौ स्पुरितभद्रघटाः श्रियमासदन्सुभटसन्निधयः ॥ 42.34 ॥  
समणित्विषो-विकटचापलता भटनायकः प्रशभकृष्टिनताः।  
गृहभृत्कला धवलपक्ष इव व्यनयत्क्रमादतनुमण्डलताम् ॥ 42.35 ॥  
घनमुत्थितं युधिमिथोऽभिहतेः श्रियमाययौ सुभटखङ्गरजः।  
सुरयोषितां प्रकृतसंवनने नवमञ्जनं द्रुतमिवाचरितम् ॥ 42.36 ॥  
युधि शङ्कुभिर्भटकरप्रहितैर्दधुरुन्नताः स्पुटशिखण्डभरैः।  
गिरिभिः क्षणं सदृशतां करिणः प्रचलाकिभिः शिरसि बद्धपदैः ॥ 42.37 ॥  
समणित्विषा घटितमीलिकया पतितं भटात्समिति चक्रमधः।  
कुटिलश्रिया शशभृतः कलया रविमण्डलं सहितमन्वकरोत् ॥ 42.38 ॥  
भृशविक्लवाश्त्रिदशवैरिवधूस्त्रिदिवौकसां विदधता ववृधे।  
अचलाधिपं दलयतेव जवाच्छरजन्मना युधि रवेण तदा ॥ 42.39 ॥  
विकटोर्मयः समरसिन्धुपतेः समवर्तिनः स्फुटकराङ्गुलयः।  
श्रियमासदन्विकटकुन्तलता भुजशालिभिः सरभसं भ्रमिताः ॥ 42.40 ॥  
नवमौक्तिकैः करिशिरोघटितैर्गगनच्छविः सुभटखह्गलता।  
युधि केशिनो दशनरत्नकणैः शबलीकृता हरिभुजेव बभौ ॥ 42.41॥  
द्विरदः क्षणादसिविलूनतलान्प्रतिहीरिणः करिकरानवनौ।  
भयपुञ्जितान्सपदि पत्त्रिपतिर्भुजगानिव व्यदलयत्समरे ॥ 42.42 ॥  
भ्रमयञ्जवादतनुकुन्तलतां निजतेजसास्फुटमधःस्थमवैत्।  
दशनोत्प्लुतः प्रतिगजांसगतं सुभटं भटः प्रहितहेतिशतम् ॥ 42.43 ॥  
करिणि स्तितः प्रचुरभूतिसिते स्फटिकाचले द्रविणनाथ इव।  
अमनुष्यगं तदपि धर्ममगात्सुभटोपरः क्षपितशत्रुगदः ॥ 42.44 ॥  
मणिवर्त्मसु प्रधनवत्मगता विबभुर्भटाः स्पुरितचक्रचयाः।  
विमलात्मभिः सदृशतां दधतः सलिलाशयैः प्रतिमितोष्णकरैः ॥ 42.45 ॥  
गलितं तथा रदनिनां समरे प्लुतदिङ्मुखैर्बहलदानजलैः।  
स्रुतनिर्झरानभिविशङ्क्य गिरीन्नभसो यथा घटितमम्बुधरैः ॥ 42.46 ॥  
करिणां मिथो दशनघट्टनया विषमार्चिषा सपदि निष्पतता।  
समराजिरे ज्वलितकुन्तलतः क्षितिभृद्बभौ प्रकटदाव इव ॥ 42.47 ॥  
द्रुतपातिनः सजलमेघरुचो युधि वाहिताः प्रतिभटक्षतये।  
निबिडौजसः शुशुभिरे तुरगाः शितिवर्मभिः सदृशतं दधतः ॥ 42.48 ॥  
भुजशालिनो जिगमिषोस्त्रिदिवं समरश्रिया प्रकृतमङ्गलया।  
कलशैरिव प्रतिदिशं निहितैर्भटमस्तकैः क्षितिरभात्पतितैः ॥ 42.49 ॥  
रचितास्पदा दधति वारिमुचा समदेहतां गजपतौ समदे।  
श्रियमासदत्तडिदिवारुणिता गलतासृजा समिति खड्गलता ॥ 42.50 ॥  
इत्थं विजृम्भितरुषः कृतरत्नसानु-  
कम्पाः परस्परजयावहितैर्मनोभिः।  
गीर्वाणदैत्यपृतना बहुधा तदानीं  
सद्वन्द्वसंगररसप्रवणा बभूवुः ॥ 42.51 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये समरोद्दातवर्णनं नाम द्वाचत्वारिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***त्रयश्चत्वारिंशः सर्गः।***





यस्यामरवधूर्दध्रे मदनानृजुहावताम्।  
सुमीली सोऽथ सङ्ग्रामे रिपुसेनां जुहाव ताम् ॥ 43.1 ॥  
सङ्ग्रामकाननोत्तालतालनिस्त्रिंशमण्डले।  
विद्याधरगणे दर्पादवसानं सुरद्विषाम् ॥ 43.2 ॥  
ततोऽततीतितोत्तातीनाना नाना न नूनना।  
स सुसांसोऽसुसासासिरिरारोरारिरैरिरत् ॥ 43.3 ॥ (एकाक्षरपादः । युग्मम्)  
सारामर्षिनिकृत्तारिकण्ठरक्तह्रदाकुला।  
समन्तपञअचकोर्वीव बभूव रणपद्धतिः ॥ 43.4 ॥  
नाद्यानिषत तेनाजौ के तुच्छत्रपता कया।  
तत्सेनया दधे भग्नकेतुच्छत्त्रपताकया ॥ 43.5 ॥  
सोऽथ नन्दी दधच्चक्रं रणश्रीनाभिमणअडलम्।  
एकोऽप्यनेक इत्याजौ विचरन्नैक्ष्यतारिभिः ॥ 43.6 ॥  
भेदेनैभं रणे तस्मिन्नवसाय कटं कया।  
नारोचि सेनया तस्य नवसायकटङ्क्या ॥ 43.7 ॥  
दैत्या दैत्या इवोद्दामदोर्दण्डबलशालिनः।  
सुराः सुरा इवान्योन्यं व्यतिजघ्रुर्महाहवे ॥ 43.8 ॥  
विषाणमुसलैर्नूनमभिनन्दन्ति नो रसाम्।  
व्यूढत्वं के स्म दैत्यानामभिन्दन्दन्तिनोरसाम् ॥ 43.9 ॥  
प्रत्यज्ञायि प्रसरता वीरेणाजावदन्तता।  
नैर्गण्यमासु भजतः पिबेरिव विषाणिनः ॥ 43.10 ॥  
रणे शिवाभिरम नागमितं चकले वरम्।  
अदृश्यतास्थिसेषत्वं गमितं च कलेवरम् ॥ 43.11 ॥  
बभुः श्रीवृक्षखर्जूरीसंनिवेशमनोरमाः।  
तुरगाः काननच्छायाः पर्याप्तवटवर्णकाः ॥ 43.12 ॥  
अभावि रभसान्नाकस्त्रिया मानवतां तया।  
रणधूत्या दधे तस्यास्त्रियामा नवतान्तया ॥ 43.13 ॥  
पुष्पदन्तोऽपरत्राथ भ्रमन्दिङ्नागविभ्रमः।  
दैत्यान्सीमन्तयामास सागरोर्मीनिवोद्धतः ॥ 43.14 ॥  
युधि निघ्रञ्जयावाप्तिकाङ्क्षिणोऽतिस्मयाचितः।  
अभयं तैरसो सेनां कां क्षिणोति स्म याचितः ॥ 43.15 ॥  
स प्रज्ञाततमोऽप्येकस्तदानाहतलक्षणः।  
भीष्मोऽप्यशान्तनवतां विदधार नदन्रणे ॥ 43.16 ॥  
सोऽभूत्स्वनश्रियाब्दोत्कमयूरागमकृत्तया।  
इच्छयास्य भटा योद्दुमयू रागमकृत्तया ॥ 43.17 ॥  
प्रभञ्जनोऽरिसेनासु तदासावच्युतो रणे।  
भास्वान्वपुषि चाभासीत्पिंशन्नमरविद्विषाम् ॥ 43.18 ॥  
सालांसः सलिलोल्लोललोलासिः सूल्लसोंऽसलः।  
लीलालसं ललासासौ सासोऽसल्लालसासुलूः ॥ 43.19 ॥ (द्व्यक्षरः)  
य एकस्तरसा दैत्यान्वंशानिव सुपर्वणः।  
क्ष्माभृत्कटकसंचारी बभञ्ज सुरकुञ्जरः ॥ 43.20 ॥  
सादितानवती सेना संयुगं रभसादिता।  
सादिता युध्यमानेन तेनारेः सहसा दिता ॥ 43.21 ॥ (संदष्टयमकम्)  
घनसंतमसच्चाया नीलवज्रवरूथिनी।  
तीक्ष्णवर्त्मभिराकीर्णा पातलोर्वीव भोगिभिः ॥ 43.22 ॥  
साराभाशु शुभारासा सारताममतारसा।  
यान्यानघघनन्याया सा मतातततामसां ॥ 43.23 ॥ (अनुलोमप्रतिलोमपादः । युगलकम्)  
स कार्तान्तिकसिद्दान्तप्रक्रियामिव तां जवात्।  
तदा विलुप्तज्याकेन्द्रामवदीदवधानतः ॥ 43.24 ॥  
बभूवुर्नन्दिनो रोषादसृगालोहिता दृशः।  
न यस्य प्रतिभात्यारादसृगालो हि तादृशः ॥ 43.25 ॥  
स तस्य वल्गतो देहादसिनापातयच्चिरः।  
दिनात्यय इवास्ताद्रेः स्फुरदर्कस्य मण्डलम् ॥ 43.26 ॥  
बलं विस्मायि शैलादेरुरु धुर्यतयोभयम्।  
तेनास्त दिव्याः खं द्रष्टुं रुरुधुर्यतयोऽभयम् ॥ 43.27 ॥  
अभ्रंकषत्वं दधतः कटकच्छाययान्विताः।  
विबभुः सुभटास्तस्य सेनोर्वीकुलपर्वताः ॥ 43.28 ॥  
दिक्चक्रं प्रणताभीतिदानवाचा रुरुत्सताम्।  
कीर्तिस्तेषामगाद्भग्नदानवा चारुरुत्सताम् ॥ 43.29 ॥  
आस्फाल्य निक्वणन्मौर्वीतन्त्रीकाश्चापवल्लकीः।  
गन्धर्वपृतना दैत्यैः सार्धं रणरलीं व्यधात् ॥ 43.30 ॥  
तेजोऽहृत सुरारीणामनृज्वालाभिधावताम्।  
स्थितिर्गत्या रणे येषामनृज्वालाभि धावताम् ॥ 43.31 ॥  
स्फुटार्धचन्द्रमुद्दामवाहिनीपातसंकुलम्।  
महेश्वरशिरश्छायं श्वसन्नागं रणाङ्गनम्॥ 43.32 ॥  
विवेश विश्वशावेशः शशीव शिवशैशवः।  
शैवः शवांशाशावेशिशिवावंशं वशी विशाम् ॥ 43.33 ॥ (द्व्यक्षरः। युग्मम्)  
दधत्कराङ्गलिव्रातबोगीन्द्रकृतवेष्टनाम्।  
स शक्तिमसुराम्भोधिमाथिमन्दरविभ्रमाम् ॥ 43.34 ॥  
सङ्ग्रामभूमिं करुणामदधत्तामसावृतः।  
यशो निघ्नन्रिपुचमूमदधत्तामसावृतः ॥ 43.35 ॥  
तमभीयुस्तनुच्छायतिमिरावृतदिङ्भुखाः।  
सतारक वरूथिन्यः क्षयकालनिशा इव ॥ 43.36 ॥  
स व्यधादक्षताशस्ताः सन्नयो धामहासिना।  
सव्यधा दक्षताशस्ताः सन्नयोधा महासिना ॥ 43.37 ॥ (समुद्गयमककाञ्चीगोमूत्रिकामुरजजालबन्धाः।)  
कृतान्तनगरीसालवलयं चक्रितं धनुः।  
दधत्तेनाथ युयुधे तारकाक्षो महाहवे ॥ 43.38 ॥  
शुभदाता तदा दैत्यानवस्यन्दनवे गतः।  
तत्सङ्ग्रामाङ्गनं रेजे नवस्यन्दनवेगतः ॥ 43.39 ॥  
तत्सैनिकान्समीके स चमूरचितसच्छ्रियः।  
क्षेप्तुं जगत्त्रयापायसमीरण इवाचलान् ॥ 43.40 ॥  
शशिकेशांशकोऽशोककौशिकीके शिशुः शुकी।  
शं शशाकैकशोऽशूककेकीशाकाशकौरिकः ॥ 43.41 ॥ (द्व्यक्षरः। युगलकम्)  
लक्ष्मीः षट्चरणच्छायाशोभीन्यसुरसैनिकैः।  
ददृशे तस्य वक्त्राणि पद्मानीवाधितस्थुषी ॥ 43.42 ॥  
मन्वानास्तं शरैः संख्ये ते पुरसताद्रिषुं जितम्।  
तेजोऽर्कमिव बिभ्राणं तेपुरस्ताद्रि पुञ्जितम् ॥ 43.43 ॥  
सुदर्शनश्रीद्विषतां स चक्रिभुजमाश्रितः।  
शिरांसि पीवरच्छेदस्कन्धचक्राणि शातयन् ॥ 43.44 ॥  
शूरीशशिसुराशाश्रीरोरांशुराररौ।  
शशीराशी शरैः शारा रेशिशीररिशः शशन् ॥ 43.45 ॥ (द्व्यक्षरः। युगलकम्)  
उपसरल्गा इव गताः क्रियायोगेन शून्यताम्।  
आसंस्तस्य हता बाणैरप्राप्तगतिसंज्ञकाः ॥ 43.46 ॥  
स्पृहां केनाकरोत्तस्मै सज्जातीयाय सारवान्।  
तच्चमूस्च द्विषः संख्ये सज्जातीयाय सा रवान् ॥ 43.47 ॥  
तमभ्यैत्केतुमालीति नवाञ्जनमलीमसैः।  
अन्वीयमानो दितिजैः प्रावृट्काल इवाम्बुदेः ॥ 43.48 ॥  
क्षुण्णं तेन समिद्वर्त्म तदीये दानवर्तिभिः।  
व्यरोचि च गजैः संख्ये तदीये दानवर्तिभिः ॥ 43.49 ॥  
तदासौ वीरकोपात्तशुभलक्ष्मीपरिग्रहः।  
षड्जन्यासतया बिभ्रन्मुखानि गयमभ्ययात् । 43.50 ॥  
विदधे निघ्नता तेन तमस्तारातिनादया।  
तत्सेनया शरैश्चक्रे तमस्तारातिनादया ॥ 43.51 ॥  
उदसाहि स संहारसहस्रकरभास्वरः।  
युयुत्सासाहसोत्साहशालिभिः सहसासुरेः ॥ 43.52 ॥  
केकीरकोऽकुकाराकः करकाकारकारिरुक्।  
कैराकेकरकैराकोररोकैरुरुकोरुकैः ॥ 43.53 ॥ (द्व्यक्षरः। युगलकम्)  
तारकान्तस्थितिस्पष्टदृष्टदृष्टतरौजसा।  
स शक्त्या दीप्रया हारलतयेव श्रियं दधौ ॥ 43.54 ॥  
चेतसा बद्धरोषेण मानिनागगनानिमा।  
ततो रणभुवं चण्डी तामिता ममतामिता ॥ 43.55 ॥ (युक्पादप्रतिलोमः)  
तन्निकृत्तविपर्यासनिविष्टग्रीवतां गतः।  
अदृष्टचरमाजौ स्वं भटः पृष्ठमिवैक्षत ॥ 43.56 ॥  
नाभाच्छ्रुतिरिवाहीना सदोंकारतया न या।  
अगाहि भर्तुः सङ्ग्रामसदोऽङ्कारतयानया ॥ 43.57 ॥  
सा प्रमाणपानिष्णातैरशून्या भटमण्डलैः।  
निषद्येव तदा मृत्योः स्फुटदंष्ट्रा चकासती ॥ 43.58 ॥  
रेणुरोरोरुणार्णोररणारणिरणीरणूरणैः।  
रराणैणारिणा रीणा रणेरां रीरणारिणा ॥ 43.59 ॥ (द्व्यक्षरः । युगलकम्। षड्भिः कुलकम्)  
अवारवाणतां वैरिरमणीकुचमण्डलैः।  
सार्धं दधाना दैत्योघानवेत्य सदृशात्मनः ॥ 43.60 ॥  
सारतारहिताध्यासा सा ध्याता क्षतसाध्वसा।  
साध्वसाधर्म्यधीरासा सारधीतिरता रसा ॥ 43.61 (सप्तदशाक्षरं पद्मम्)  
रणसिन्धुं सुमनसां तदानीमुत्तितीर्षताम्।  
सारित्रासकृदुत्कृष्टकर्णान्ता नौरिवाभवत् ॥ 43.62 ॥ (त्रिभिः कु(ति)लकम्)  
वादिता तरसा भीमा भेरीणां सकला ततिः।  
सादिता तत्र सायामा सारीणां सबला गतिः ॥ 43.63 ॥ (गोमूत्रिकाजालबन्धः)  
तया कृतस्य सङ्ग्रामे वज्रनाभस्य भस्मसात्।  
उदात्त एव तत्रासीद्दर्पस्यान्तः सुरद्रहाम् ॥ 43.64 ॥  
रथमर्दो भुवस्तस्या नतस्थावरतामदात्।  
अनिर्जितरिपुः सापि न तस्थावरता मदात् ॥ 43.65 ॥  
अम्भोधरच्छवीन्धाराशोभां च युधि बिभ्रतः  
वाजिनो वाहयांचक्रुः कृपाणांश्चाम्बिकाभटाः ॥ 43.66 ॥  
तायमानघन्छाया याच्छानघनसायता।  
नाल्पकप्रतिमास्थासु सुस्थामातिप्रकल्पना ॥ 43.67 ॥ (अनुलोमप्रतिलोमपादः)  
संयुगेऽनर्गलस्थामपातितग्रहतारकैः।  
युगान्तोत्पातदेशीयैर्न सासह्यत दानवैः ॥ 43.68 ॥ (युगलकम्)  
क्षतार्करुक्तया दध्रे तदाश्वसितिमा नवः।  
तद्रूपं वीक्ष्य को न स्म तदाश्वसिति मानवः ॥ 43.69 ॥  
जयश्रीरभसाकृष्टिप्रसारितकरोपमैः।  
सव्यापसव्यविक्षिप्तैर्निघ्नती विद्विषः शरैः ॥ 43.70 ॥  
या हतारिगणाजस्रमवदाता न सुन्दरान्।  
याता गजमदानन्दहरिणास्रवतासुरान् ॥ 43.71 ॥ (समञ्जसबन्धो गूढार्धश्लोकः)  
तयाघानि रुषा वज्रकेतुः केतुर्दिवौकसाम्।  
विकिरन्त्या रणे दृष्टिं क्षयोल्कापुञ्जविभ्रमाम् ॥ 43.72 ॥ (तिलकम्)  
मायामूर्तिर्द्विषः संख्ये सास्राक्षीदमितायुधा।  
तत्सेना च तया चक्रे सास्राक्षी दमिता युधा ॥ 43.73 ॥  
दोर्दण्डदर्पोद्रेकेण सावज्ञं चरतो युधि।  
प्रमथान्दानवानिके पारिप्लवतया स्कृत् ॥ 43.74 ॥  
सशीः सशंसा शिशुसूः साशसाशु शशीशशित्।  
शशासाशासु सेशासु सांशुः शं शशशाशिसूः ॥ 43.75 ॥ (द्व्यक्षरः। युगलकम्)  
सहस्रधा विमज्यापि स्थितमात्मानमाहवे।  
निनाय पञ्चतामेव द्विषं मायाशताकुलम् ॥ 43.76 ॥  
सा संख्ये स्वःसकदां शश्वदेव तारा धनायते।  
तेन चक्रुर्मतिं नान्यदेवताराधनाय ते ॥ 43.77 ॥  
तत्सङ्ग्रामान्तरिक्षं च वीथीमार्गपरिष्कृतम्।  
विचित्रमण्डलतया विदधारतारं श्रियम् ॥ 43.78 ॥  
गजः परिणमन्दन्ध्रे दन्तकोशमनङ्गदम्।  
द्विषां युधि व्यचधत्तारादन्तकोऽशमनं गदम् ॥ 43.79 ॥  
तिग्मांशुकरसंपर्कात्स्फुरन्ती करवालिका।  
कुब्जाप्येकस्य सङ्ग्रामे चतुरस्रां श्रियं दधौ ॥ 43.80 ॥  
जघ्रे सिंहतनुश्चण्ड्याः सरुञ्जितरवारिभिः।  
तत्सैन्यानि सुराश्चक्रुः सरुञ्जि तरवारिभिः ॥ 43.81 ॥  
कोदण्डास्फालनोत्तालरवकातरितद्बिषः।  
योधास्तत्पुरुषत्वेऽपि विस्पष्टद्वन्द्वतां ययुः ॥ 43.82 ॥  
चण्डी सेनासु कुप्यन्ती सादीपिष्टासु राहवे।  
श्रियमैक्षिष्ट तत्खड्गे सादी पिष्टासुराहवे ॥ 43.83 ॥  
शरदंष्ट्राकरालत्वं दधद्भिर्दानवान्रणे।  
नानानीकाननैः किं नु पृतनासु न भूभृतः ॥ 43.84 ॥  
भासितानु(रु)तिमात्रासु युन्यासैकरता सुता।  
नाङ्गनाशरसस्तासु सा याता कृत्तिवाससा ॥ 43.85 ॥  
सासवात्तिकृतायासा सुस्था सरशनाङ्गना।  
तासु तारकसैन्यासु सुत्रामातिनु(रु)तासिभा ॥ 43.86 ॥ (प्रतिलोमानुलोमाभ्यां श्लोकद्वयम्। तिलकम्)  
तत्र स्फुटरसैश्चित्रैः सुश्लोकविनिबन्धनैः।  
अनेकसर्गैः सङ्ग्रामे महाकाव्यायितं भटैः ॥ 43.87 ॥  
राजितानुमतावाररवा तामसकायसा।  
सायकासरसाराधधरा सारनुताजिरा ॥ 43.88 ॥ (असंयोगाक्षरानेकपाठनन्दिकवर्तनः (?))  
केतनांशुकसीताङ्क रथप्लवकृतास्पदम्।  
सङ्ग्रामजलधेः पारं पृतनास्वरिमण्डलम् ॥ 43.89 ॥  
सायासासु ससेयासु सायसासु यियासु सत्।  
सासिः सासूययेयासु सेयायासुसुसूः सुयुत् ॥ 43.90 ॥ (द्व्यक्षरः। तिलकम्)  
तया कार्मुकमाकृष्टं नाशारम्भे सुरद्विषाम्।  
उदचारयदोंकारमिव क्रेंकारमाहवे ॥ 43.91 ॥  
योऽनुकुर्वन्मृधे वर्धमानं दामोदरं जितः।  
न केनचिद्द्विषाभीक्ष्णमानन्दामोदरञ्जितः ॥ 43.92 ॥  
स तया नागमारूढो विपाठैर्विरसीकृतः।  
बभ्राम गहनागाधे ग्रन्थतत्त्व इवाहवे ॥ 43.93 ॥ (युगलकम्)  
नैष्ठुर्येण रण चण्डी समग्रावा सवाजिभिः।  
नासद्यतारिभिः शक्त्या समग्रा वासवाजिभिः ॥ 43.94 ॥  
अन्योन्यायोधनस्पर्धादुर्धरप्रसरोद्धुराः।  
तामभीयुस्तमस्काण्डकल्लोला इव ते द्विषः ॥ 43.95 ॥  
ताञ्छितासरवित्रासा मससात्राविरसताञ्छिता।  
साध्वसावहतायासं संयाता ह वसाध्वसा ॥ 43.96 ॥ (अनुलोमप्रतिलोमपादः पादाद्यन्तयमकं च)  
श्रियं चित्रीयमाणेन चरितेन दधत्यसौ।  
सज्जतिरेकानंशेति सुरेरस्तूयताहवे ॥ 43.97 ॥  
जयजायुयुजा युज्जिज्जयायो योज्यज्ययेज्यया।  
याज्यया युयुजे येयेऽजेयया याजजायया ॥ 43.98 ॥ (द्व्यक्षरः)  
बिभ्रती हेतिसंदोहनक्रौघाकुलतां द्विषः।  
वेलेव पृतना विश्वक्षयोद्वृत्तस्य तोयधेः ॥ 43.99 ॥  
सा दधत्याननं तुल्यमघानि विधुनानया।  
प्रणेमुषामविच्छिन्नमघानि विदुनानया ॥ 43.100 ॥ (युगलकम्)  
पराचीनं विधायाशु सैन्यचं समरदुर्मदम्।  
साञ्जसौजसिकस्याराद्धूम्राक्षस्योदजासयत् ॥ 43.101 ॥  
सारभा विविभारासा राजितागगताजिरा।  
भाताजिते तेजिताभा विगतेन नते गवि ॥ 43.102 ॥ (सर्वतोभद्रः)  
नतानामनतानां च समं व्यवजहार सा।  
निनायौर्जित्यमेकेषामन्येषां जीवितं क्षयम् ॥ 43.103 ॥  
अहन्यत बलं तेषां सदा नगजया तया।  
रेजे वीरवरूथिन्या सहानगजयातया ॥ 43.104 ॥  
बिभ्रती सुभटेनोच्चैराकल्पस्थितिचारुताम्।  
आलिङ्ग्यत रणे कीर्तिः स्वर्गनारी च तत्क्षणम् ॥ 43.105 ॥  
तांस्तथाविश्लथन्मौलिबन्धानाहितवेपथून्।  
वीरानासन्नपातत्वादसारान्साकृताहवे ॥ 43.106 ॥  
तारोत्तारतरी तीरतरुतारीतिरुत्तरा।  
तीरितारातिरातोरु तरतारातिरुत्तिरः ॥ 43.107 ॥ (एकान्तरितद्व्यक्षरः)  
वैष्णवी समरक्रीडाविहारैकवयस्यया।  
गदया दैत्यलोकस्य शिरांसि युधि भिन्दती ॥ 43.108 ॥  
द्विषतः सुरसैन्यानि पराञ्चि त्रायते स्म या।  
सा बभार श्रियं संख्ये परां चित्रायतेऽस्मया ॥ 43.109 ॥ (तिलकम्)  
कालरात्रिर्जवेनास्त्रपर्यस्तकुलपर्वता।  
वपुषाभ्रंकषेणाथ भीतिदा सुरविद्विषाम् ॥ 43.110 ॥  
जानुजेनानुजननी जानानाजजनैजनम्।  
निजाजिनेनानिजजौ जनानूनानजीजनत् ॥ 43.111 ॥ (द्व्यक्षरः। युगलकम्)  
भ्रमयन्त्या ज्वलच्छूलं माहेश्वर्यास्तदाभवत्।  
नभः पुरत्रयप्लोषशिखिनेव पिशङ्गितम् ॥ 43.112 ॥  
अदभ्रभीतिदेऽनिन्द्ये दक्षमानच्छसादिनि।  
भ्रमागतगमासादे भीमतत्त्वमगच्छति ॥ 43.113 ॥ (अर्धभ्रमः)  
समरे लक्ष्यभद्राश्वकेतुमाले निरर्गलम्।  
तस्मिन्नवनिनिर्माणविभाग इव दुर्गमे ॥ 43.114 ॥  
रत्नाक्षमालां बिभ्राणा रणश्रीमणिमेखलाम्।  
ब्राह्मी सरणसंरम्भविभ्रमा श्रियमासदत् ॥ 43.115 ॥ (तिलकम्)  
अप्राप्ता संयुगे प्रांशुकेतुदन्तिनि शान्तताम्।  
कुर्वतीं विशिखैस्तां स्म के तुदन्ति निशां तताम् ॥ 43.116  
अन्यथा युध्यमानैन्द्री दैत्यानां हृदयाविधा।  
कृतमार्गणकृत्यासीत्सहस्रेणैव चक्षुषाम् ॥ 43.117 ॥  
गीर्वाणजनताम्भेत्य तुष्टावसरतोऽनु ताम्।  
द्विषो वीक्ष्य रणाद्भीत्या तुष्टव सरतो नुताम् ॥ 43.118 ॥  
बिभ्रती रत्नकोदण्डपरिवेषविभीषणम्।  
सोद्वृत्तारिकुलोत्पातचन्द्रबिम्बमिवाननम् ॥ 43.119 ॥  
रलीलोलारिरल्लाली लीलालूरैरिरल्ललाः।  
रोलोल्लोलैररालैलीरुररोरोररीरलम् ॥ 43.120 ॥ (द्व्यक्षरः । युगलकम्)  
शिखण्डजितपिच्छश्रीर्नम्रवक्त्रेण केकिना।  
उह्यमाना ज्वलच्छक्तिः कौमरी रणमासदत् ॥ 43.121 ॥  
विनिर्धूतरविद्योतामह्नोष्टाशान्तरेणुना।  
गणसैन्येन सा लक्ष्मीमह्नोऽष्टशान्तरेऽणुना ॥ 43.122 ॥  
बिभ्रती संयुगोत्पातमहोल्कामतनुं गदाम्।  
सशङ्खपद्मा कौबेरी वैष्णव्याः श्रियमासदत् ॥ 43.123 ॥  
द्विषच्छिरः कन्दुकौघैः सारंस्त न न तापदम्।  
नयन्त्यरिकुलं स्थेयःसारं स्तननतापदम् ॥ 43.124 ॥  
सान्धकारा दिशः सर्वाः कुर्वती रणरेणुभिः।  
तामभीयाय गर्जन्ती या तदा वृषपर्वणः ॥ 43.125 ॥  
नतया सेनया तत्र यातया नुत्तया तनु।  
नुत्तयात्तरयान्विष्टपातया सेनयेक्षिता ॥ 43.126 ॥ (मुरजबन्धः। युगलकम्)  
कृतानुबन्धामुत्पश्यन्नाग्नेयीं धारणामिव।  
जगत्कृतमवैल्लोकः सर्वमेवात्र भस्मसात् ॥ 43.127 ॥  
करिसिन्धुततिश्चारु कटकच्छा ययाधिकम्।  
भिन्नारेर्या तदा रेजे कटकच्छाययाधिकम् ॥ 43.128 ॥  
कृतपुङ्खोऽपि सङ्ग्रामे दैत्यलोको निरर्गलम्।  
संप्राप्य न न्यवर्तिष्ट याम्यां यमपुरीमिव ॥ 43.129 ॥ (युगलकम्)  
कीर्तिर्जज्ञे समीकेषु नवैव स्वतया तया।  
भ्रुकुट्या मुमुचे चासौ न वैवस्वतयातया ॥ 43.130॥  
युधि क्षयघनस्येव विद्युज्जिह्वस्य गर्जतः।  
प्रतिनादच्चलेनाशा भीता इव विचुक्रुशुः ॥ 43.131 ॥  
दधौ धिया सपत्नेषु यया वैरावतंसताम्।  
विगर्ह्यः स तमारूढो ययावैरावतं सताम् ॥ 43.132 ॥  
तेजस्विमण्डलस्यारात्कुर्वन्नन्तर्धिमाहवे।  
अभ्रंकषवपुः श्रीमान्स तदास्ताचलोऽभवत् ॥ 43.133 ॥  
तं चिरेण गतायासा समायापक्षपातिनी।  
नीतिपा क्षपयामास सा याता गणरेचितम् ॥ 43.134 ॥ (अनुलोमप्रतिलोमार्धोऽयम्)  
अनारोपितबाणेन बारुणी धनुषा क्षणम्।  
निजमण्डलसंस्तानचारुणा विरराज सा ॥ 43.135॥  
लालितैलीलतालाता लीलाललिततातता।  
तालोत्ताला तिलतुलालोलितालुलितालिता ॥ 43.136 ॥ (द्व्यक्षरः। युगलकम्)  
विस्पष्टसुन्दरसिता दैत्यसेनाकुमुद्वतीः।  
तीक्षणैरंशुशरव्रातैः सौरी च समचूकुचम् ॥ 43.137 ॥  
शातटङ्काः प्रमादेन हीयमाना रणाजिरे।  
चापटंकारनादेन साभिमाना रराजिरे ॥ 43.138 ॥ (काञ्चीबन्धः)  
चापमाहवसंरम्भकर्णान्ताकृष्टिचक्रितम्।  
वायव्या बिभरामास निजमण्डलविभ्रमम् ॥ 43.139 ॥  
विषेहे सेनया संख्यसहा सा शातटङ्कया ।  
रुन्धानया रिपोर्भूम्ना सहासाशातटं कया ॥ 43. 140 ॥  
विडम्बयन्ती सार्धेन्दुमण्डलामष्टमीनिशाम् ।  
सा दीप्रपरशुः संख्ये श्रियं वैनायकी दधौ ॥ 43.141 ॥  
सार्धचन्द्रशरव्रातैः शरीराणि सुरद्रुहाम्।  
चकारानलकान्याजौ वदनानि च योषिताम् ॥ 43.142 ॥  
स्वनश्रिया ध्वनद्योधैः सा गरीयस्ययमा यया।  
सा जिगाय ध्वनेः क्रौर्यं सागरीयस्य मायया ॥ 43.143 ॥  
तामभ्ययुङ्क्त यासंख्यसंख्यावद्भिर्वृता भटैः।  
सूचिरोम्णश्चमूर्नादैः सूचितप्रलयागमा ॥ 43.144 ॥  
बासेद्धाहाततनना सादिमायादसेविता।  
सासहस्ततयाशान्तसारा हितसमिद्युता । 43.145 ॥ (प्रस्तार श्लोकः)  
सहसा दितसेनाशा तयासे साहितद्युता।  
यातावित्रस्तरासाद्धा सभामा तदनन्तसित् ॥ 43.146 ॥ (चतुरङ्गाश्वपदपूरणश्लोकः । तिलकम्)  
रुन्धत्या कुकुभः सर्वा विकर्णैरप्यजिह्मगैः।  
सेनया वृषसेनस्य सङ्ग्रामाग्रभुवस्तदा ॥ 43.147 ॥  
लीलीयायिययूल्लोलयेयया लायलोलया।  
लायिलोलूययालीय लुलायायिलयं यये ॥ 43.148 ॥ (द्व्यक्षरः। युगलकम्)  
सराक्षसपुरीदारहलग्नमारुतिविभ्रमः।  
अजृम्भत सुरारीणां पादपातिततोरणः ॥ 43.149 ॥  
शक्तीर्वहन्तो यशसा नवा युयुधिरे चिताः।  
चक्लमुश्चासुरा भीत्या न वायुयुधि रेचिताः ॥ 43.150 ॥  
दिवौकसामथोद्दामवेगदण्डहता भृशम्।  
विनेदुः परुषं भेर्यो वरूथिन्यश्च संयुगे ॥ 43.151 ॥  
ससार पृतना नाना धुनानारिं ससाहसा।  
सतर्जनगुणास्फोटधीरयोधगणासुरी ॥ 43.152 ॥ (शक्तिबन्धः)  
दिवोऽवतीर्णेव भुवं जगत्प्रलयकालिका।  
वाराही मलिनच्छाया प्रभां भानोरतस्तरत् ॥ 43.153 ॥  
युधि चक्रं द्विषामाशु नीरन्ध्रसमयं वियत्।  
अकृताम्बोदनिर्मुक्तनीरं ध्रसमयं वियत् ॥ 43.154 ॥  
सा ररास सरारासा साराराससरारसा।  
साररा ससरारासासारा राससरा रसा ॥ 43.155 ॥  
स्थिराजिरप्यस्तिराजिसाराप्रतिमया रुचा।  
चामुण्डा बद्धवैरा सा जितारातिर्मृधे बभौ ॥ 43.156 ॥ (मुसलबन्धः)  
रणे सुरद्रुरां सैन्‌यं तदास मरुतां गणम्।  
रणस्य च शिवा भेजे तदासमरुताङ्गणम् ॥ 43.157 ॥  
कृतान्तवेश्मपदवीविभ्रमाभिर्महाहवे।  
सुरासुरगणा जघ्रुर्गदाभिरितरेतरम् ॥ 43.158 ॥  
सेनापर्यस्तनाराचचक्रासाराजितासुरा।  
राजराजस्य दानाम्बुविष्यन्दिकटकुञ्जरा ॥ 43.159 ॥  
रासभिन्ननभोरन्ध्रदिह्भुखा सा रणाजिरे।  
रेजेऽस्त्रसारे सानन्दहारश्रियमुपाश्रिता ॥ 43.160 ॥ (श्लोकाभ्यां खड्गबन्धः)  
आलिङ्गिता युधि प्राज्यसार्वरागतया श्रिया।  
गौरीव युद्ध्यमानासीदपर्णा स्वामिनश्चमूः ॥ 43.161 ॥  
संयुगेऽतिसहस्रांशुनवधामर्षितापिभिः।  
संयुगेऽतिसहस्रांशुनवधामर्षितापिभिः।  
नादीप्यतासुरैस्तत्र न वधामर्षितापिभिः ॥ 43.162 ॥  
वाह्नज्वालापिशङ्गोर्ध्वकेशैर्यातुभिरन्विता।  
लङ्केव नैर्ऋती रेजे युधि त्रासकरी द्विषाम् ॥ 43.163 ॥  
तद्रणं रेणुरूपेण नामोचि तमसा वरम्।  
यत्राकृततरां शूरो नामोचितमसावरम् ॥ 43.164 ॥  
उरोमणिश्रिया शौरिविभ्रमं युधि बिभ्रतः।  
अविपन्नपुरस्कारा रेजिरे गुरवो गजाः ॥ 43.165 ॥  
विद्विषः समरेऽनन्यसमायासयमानया।  
अघानि रौरवी सेना समाया सयमानया ॥ 43.166 ॥  
कलापशोभां बिभ्राणमथासाद्य शिखण्डिनम् ।  
नागैरिव रणाद्भीतैर्विनेशे दानवाहिभिः ॥ 43.167 ॥  
स्पुरत्कुण्डलरत्नौघतडित्किरणकर्बुरः।  
मेघनीलोऽथ सङ्ग्रामे प्रावृट्कालवदाबभौ ॥ 43.168 ॥ (अतालव्यः)  
शरव्याप्तिप्रवणतां दधतो रणमूर्धनि।  
कृतपुङ्खा भटास्तस्य मार्गणाश्च विरेजिरे ॥ 43.169 ॥  
येन व्यधायि स्वर्गो न नाशक्रो धानुषं गतः।  
स क्रौर्यं शब्दमतनोन्नाशक्रोधानुषङ्गतः ॥ 43.170 ॥  
तीक्ष्णशल्यनखाग्राभिर्मार्गणाङ्गुलिभिः क्रमात्।  
युधि गीर्वाणसेनायाः पत्त्रभङ्गं व्यधत्त सः ॥ 43.171 ॥  
आकृष्टा धनुषो दूरं ज्या यस्य ध्वनितानवम्।  
तेनाजेर्द्विट्चमूर्निन्ये ज्यायस्यध्वनि तानवम् ॥ 43.172 ॥  
संख्ये बलिभुजं तत्र नवायसमपि क्रुधा।  
अभ्यापतन्तं तं वैरिपृततना न विषेहिरे ॥ 43.173 ॥  
संरम्भः स बभूवास्य सारवैरिवधे नवः।  
वल्गितैस्तत्रसुः सेना सारवैरिव धेनवः ॥ 43.174 ॥  
असह्योऽपि महीभृत्त्वं बलभद्रोऽप्यसीरिताम्।  
अकूटात्मापि तुङ्गत्वमधत्ताद्भुतवृत्ति यः ॥ 43.175 ॥  
नानेनानिललोलेन लीलोल्लोलेन लोलिना।  
नुन्नानूनानलेनैलीलूनानानलेन नो ॥ 43.176 ॥ (द्व्यक्षरः)  
अर्धचन्द्रनखन्यासैरभियोगपटीयसा।  
अभाजि भूम्नाभीकगेन सेनासीमन्तिनी द्विषः ॥ 43.177 ॥ (तिलकम्)  
खड्गस्यानुकृतक्रूरपातालातस्य साधुता।  
क्ष्मा चासीदिषभिर्भिन्नपालाला तस्यसा धुता ॥ 43.178 ॥  
सप्रस्तारे रणे तस्य कराग्रैः प्रतिहारिभिः।  
सामजत्वस्य सदृशं व्यधीयत विषाणिभिः ॥ 43. 179  
सुरस्त्रीणां दृशो भग्नकलावतिकलावति।  
निपेतुस्तत्र तिग्मांशुविभासिनिविभासिनि ॥ 43.180 ॥  
अनेकमुखतां बिभ्रत्कर्तात्र युगपद्धतेः।  
द्विषतां संप्रहारेऽसावेककः कमलासनः ॥ 43.181 ॥  
वायवीयाय वायव्यययुयाय्यव्ययाय यः।  
व्येयो वयोव्ययायैव ययाववयवी युवा ॥ 43.182 ॥ (द्व्यक्षरः)  
सिसङ्ग्रामयिषुस्तेन बद्दामर्षारिमण्डली।  
संगराङ्गनमुद्रूर्णशस्त्रच्छायान्धकारितम् ॥ 43.183 ॥  
याजरापत्तदाक्षोददक्षोदात्तपराजया।  
साञ्जनामगताघानि निघातागमनाञ्जसा ॥ 43. 184 ॥ (प्रतिलोमानुलोमार्धः। युगलकम्)  
चित्रमक्षणिकस्यापि तत्क्रियां प्रतिसंयुगे।  
पर्याप्तयौगपद्याभ्यां यद्विरोधोऽस्य नाभवत् ॥ 43.185 ॥  
रणोऽभूत्स्पष्टसंघट्टरथदानवनायकः।  
स्पृहयामास नैवालिरथ दानवनाय कः ॥ 43.186 ॥  
वीरभद्रस्य सङ्ग्रामे युद्ध्यमानस्य निर्भरम्।  
सेहे न प्रसरे दैत्यैः क्षयवायोरिवाद्रिभिः ॥ 43.187 ॥  
विदधुस्तत्र संरम्भं शूरतापिनि तापिनि।  
द्विषन्तो युधि साटोपं दानवर्तिनिवर्तिनि ॥ 43.188 ॥  
ददृशेऽन्यत्र चण्डीशः शूलं रणरसोल्लसः  
भ्रमयन्ननलज्वालातापसंशोषिताम्बुधि ॥ 43. 189 ॥   
यो हन्तुं समरे भीतानपलालसमानसः।  
पश्यत्यरिचमूर्दग्धुं न पलालसमा न सः ॥ 43.190 ॥  
चक्षुर्विक्षिप्य रूक्षाग्रपक्ष्मपर्यन्तपाटलम्।  
तस्तावखण्डकोदण्डचण्डदोर्दण्डमण्डलः ॥ 43.191 ॥  
स चकार चमूर्युद्धे मतिमानवमा यया।  
विसिस्मिये तया विस्वमतिमानवमायया ॥ 43.192 ॥  
दधत्या स्थितिमारूढभोगिभद्रश्रियाकुलाम्।  
संप्रहारभुवा तस्य मलयाधित्यकायितम् ॥ 43.193 ॥  
स दिक्षु यशसा लोकानवाच्योऽष्टासु रञ्जयन्।  
न चक्लाम मृधे धैर्यान्न वाच्योष्टासुरं जयन् ॥ 43.194 ॥  
विप्रचित्तेः समीके यत्सैन्यमभ्यापतत्क्रुधा।  
दधन्मूर्तीः सदृक्तिस्रस्त्रिमूर्ति परमेष्ठिना ॥ 43.195 ॥  
मदमेदोदुदुद्दामदामामोदमुदं ददत्।  
ममादिमददो दुद्दमदमोदददीदमत् ॥ 43.196 ॥ (द्व्यक्षरः। युगलकम्)  
प्रह्लादपृतनाचक्रं ह्नादैर्मुखरयद्दिशः।  
स तारकगणेनोच्चैः संप्रहारे हिमत्विषा ॥ 43.197 ॥  
ततो रसादशान्तेन दसान्तेन कलापिना।  
कलापिना तदासेवि तदासे विततोरसा ॥ 43.198 ॥ (संदष्टयमकम्। युगलकम्)  
करे परिव्राज इव प्रधनेऽधिकमण्डलौ।  
निशाकरसहस्रांशू दैत्यान्क्रोधान्निजघ्नतुः ॥ 32.199 ॥  
दैत्यचक्रमभूद्भग्नप्रभावरणमश्वि तत्।  
इन्दोश्च मण्डलं सान्द्रप्रभावरणमश्वितत् ॥ 32.200 ॥  
अपूर्यन्त दिशः स्पष्टसंयुगोत्कर्षभैरवैः।  
ककुभः प्रावृषीवाथ त्रिदशासुरमण्डलैः ॥ 43.201 ॥  
श्रियं दैत्याधिपाः सैन्यैरासदण्डामरोचितैः।  
दधद्भिस्तस्तृणतां चोच्चैरासदण्डामरोचि तैः ॥ 43.202 ॥  
तरसामलकीनाशसून्यां शरभदानवः  
सङ्ग्रामोर्वीं व्यधत्ताथ हिमशैलतटीमिव ॥ 43.203 ॥  
सर्वात्मना रणे तस्मिन्नवतामसमञ्जसा।  
तेनावेशि द्विषां सेना नवतामसमञ्जसा ॥ 43.204 ॥  
आमर्दकस्तमभ्यागान्नवाञ्जनमलीमसैः.  
अन्वीयमानो दितिजेः प्रावृट्काल इवाम्बुदैः ॥ 43.205 ॥  
स मार्गणगणं दूरमस्तं भीदस्य तोत्रताम्।  
सङ्ग्रामकरिणः प्राप्तमस्तम्भीदस्यतोऽत्र ताम् ॥ 43.206 ॥  
पारिप्लवहरिव्रातो वैजयन्त्यच्छनिर्झरः  
रराज कूबरी केतोर्मन्दराद्रिरिवाहवे ॥ 43.207 ॥  
सोऽवैत्क्षतिं द्विषां तस्मिन्नवाचामन्तिके स्तिताम्।  
प्राप्तं योधं शिवौघाः स्म नवाचामन्ति केऽस्थितम् ॥ 43.208 ॥  
पिंषन्गज्घटा गुर्वीरुर्वीधरसुरून्नताः।  
बभार कालमुसलो रणमूर्ध्नि यथार्थताम् ॥ 43. 209 ॥  
ललाटोनान्वयंस्तुङ्गनासोऽष्टचचापदमायताम्।  
स रणोर्वीमरातीनां नासोष्टापदमायताम् ॥ 43.210 ॥  
ततः क्रौर्योदधेर्दीर्घैः स्रोतोभिरिव मानिनाम्।  
निस्त्रिंशैर्व्याप्तदिक्चक्रमभ्यैद्भूर्जटिराहवम् ॥ 43. 211 ॥

दुरुत्सहत्वं सङ्ग्रामे न वाहिन्या स कृच्छ्रयन्।  
विररामासुरव्यूहं नवाहिन्यासकृच्छ्रयन् ॥ 43.212 ॥  
कृताट्टहासास्तत्सैन्ये विरूपाक्षतयान्विताः।  
सक्ष्वेडकण्ठाः प्रथमास्तद्वैदग्धीं समासदन् ॥ 43.213 ॥  
संसारारिः ससारोरुः स सूरिरसिसाररुत्।  
ससारौरससीरीरां ससिरं राससूररम् ॥ 43.214 ॥ (द्व्यक्षरः)  
नित्याञअजनोपयोगेन नयनानीव विद्विषाम्।  
निर्जितानामनर्माणि येन स्त्रैणानि चक्रिरे ॥ 43.215 ॥  
स पुरेव जटानद्धसारवासुकिरातताम्।  
बभारारातिसेनासु सारवासु किरातताम् ॥ 43.216 ॥  
वह्नगर्भचमूर्याच सप्तलोकाभिभाविनी।  
त्रिलोकीसरसीक्षोभकरेण हरहस्तिना ॥ 43.217 ॥  
हरिणैरिह साकं सा सायासा विगता गवि।  
विबुना भुवि सारासा दुङ्गा तु निहताहनि ॥ 43.218 ॥ (प्रातिलोम्येन स एवार्थः। युगलकम्)  
लीलालुङ्खितपुङ्खस्थपतत्त्रमरुताहवे।  
संधुक्षयद्भिर्विशिखैः प्रतापाग्निमिवोद्धतम् ॥ 43. 219 ॥  
शिशुना शशिनानंशुनाशोऽनूनो निशोऽनिशम्।  
नाशाननानि नानांशो नेशानो नानशे शनैः ॥ 43.220 ॥ (द्व्यक्षरः। युगलकम्)  
सन्मात्राच्युतकं तस्यसंप्रहारमहीतलम्।  
स्पष्टान्धकश्रियं बिभ्रत्क्रीडाकाव्यमिवाबभौ ॥ 43.221 ॥  
मुष्णन्तं जीवितधनं स व्यंसकुसुमालकम्।  
जघान भर्ता देहार्धं सव्यं सकुसुमालकम् ॥ 43.222 ॥  
त्रैलोक्यप्रलयोत्पातदशा इव निरर्गलाः।  
युधि केतुमतीर्दूरादापतन्तीः सुरद्विषाम् ॥ 43.223 ॥  
तैः शातिताशोऽतीताशीः शिशुशीतांशुताततः।  
तोत्तेशिताशिताशातैः सतशोऽतुत्त ताः शितैः ॥ 43.224 ॥ (द्वयक्षरः। युगलकम्)  
समवर्तिपुरीवाथ विशिखावलिशोभिनी।  
व्यशीर्यताशु नं प्राप्य वज्रबाहुवरूथिनी ॥ 43.225 ॥  
तदा क्षणेन वीर्यस्य समदः सहितः पदम्।  
रेजे स्तुतनयः साक्षान्नयवेदी क्षतामतः ॥ 43.226 ॥  
मात्त्रापहारदानाभ्यां यथेष्टाभ्यां श्लोकद्वयम्---  
तदाक्षणेन वर्यस्य समिदः सहतः पदम्।  
रेजेऽस्ततनयः साक्षान्नयवेदे क्षतामतिः ॥ 43.227 ॥  
तदेक्षणेन वर्यस्य सामदः सहतिः पदम्।  
रेजे स्तुतिनयः साक्षान्नयवादोक्षितामृतः ॥ 43.228 ॥  
मनोरथं सुरारीणां विशिष्टनडकूबरम्।  
श्लथचक्रं चकाराजौ वज्रनाभं रुषोत्तितम् ॥ 43.229 ॥  
मयमायामयायाममायी मममयोऽयमः।  
येयोऽमायमियायामुममेययमयोमया ॥ 43. 230 ॥ (द्व्याक्षरः)  
तस्य वेणीलता तेन सङ्ग्रामादपसर्पतः।  
अयशः पदवीवाथ ददृशे पृष्ठवर्तिनी ॥ 43.231 ॥  
तत्रसुर्मण्डलीबन्धैस्तस्मिंश्चरति तद्भटाः।  
ते कृपापाकृते ध्यानिनिध्याते निर्दितार्दिनि ॥ 43. 232 ॥ (शूलबन्धः)  
त्रिशिखेन पुरप्लोषवह्निनेवायुधेन सः।  
सूचिलोमानमायान्तं प्रतिलोमगतिं द्विषाम् ॥ 43.233 ॥  
  
विविधादिवधे धीवा विधिवेधा धवावधिः।  
धीधावी वीवधी वध्वा विवैधी विधुधोऽवधीत् ॥ 43.234 ॥ (द्व्यक्षरः। युगलकम्)  
निजघान रेण सेनास्वसौ दुश्च्यवनो बलम्।  
अशेषसुरनाथोऽपि विपुलोमात्मजादरः ॥ 43.235 ॥  
यश्चकार द्विषे कुप्यन्नवक्त्रासवतां सभाः।  
नासौ न तिष्ठते न्यायानवक्त्रासवतांसभाः ॥ 43.236 ॥  
प्रहारमूर्छया बिभ्रदाकुलत्वं तमन्यतः।  
केतुबाहो रणे सैन्यमपश्यन्नीललोहितम् ॥ 43. 237 ॥  
गरागारोरगोग्रोरा गौरीरागी गुरुर्गिराम्।  
गौरागुरुगिरीरागो गौररेर्गुरुरोगरुक् ॥ 43.238 ॥ (द्व्यक्षरः)  
सनागराजकटकः सगुहस्तुहिनोज्ज्वलः।  
तुषाराद्रिरिवाभाति योहिमानीशतास्पदम् ॥ 43. 239 ॥  
यो भाति प्रत्ययोत्कर्षादक्षयज्ञानलाभया।  
दृशा च सरुषा ध्वस्तदक्षयज्ञानलाभया ॥ 43.240 ॥ (चक्कलकम्)  
नानादेवकुलाकीर्णं सद्धर्म्यस्तिति तद्रणम्।  
चित्ररथ्याकुलं भेजे कृतान्तनगरश्रियम् ॥ 43.241 ॥  
दुर्भेद्यया चमूस्तस्य माययावसितोषिता।  
रणे शौर्यगृहे क्रौर्यमाययावसितोषिता ॥ 43.242 ॥  
तस्योच्चैः संगरे तस्मिन्नवारिदमनो रथः।  
शरत्काल इवाभासीद्दलयन्नमरद्विषः ॥ 43.243 ॥  
सोमासोमः समांसांसःक सोममासोऽसमोऽसिमान्।  
ममासेसु समीमासमासामास सुसामसूः ॥ 43.244 ॥ (द्व्यक्षरः)  
सन्मण्डलाग्रतामेकपिङ्गलानुगतो दधत्।  
स भास्वांस्त्रिदशारातीञ्जघानोल्लाघवान्रणे ॥ 43.245 ॥  
संचरिष्णुः ससंरम्भं स ना तनयशोभितः।  
शौर्यमप्रथयत्संख्ये सनातनयशोऽभितः ॥ 43.246 ॥  
क्षयानिलैरिवाशेषविवर्तनसहैरुरोः।  
सैनिकैस्तस्य काक्षेण सावहेलं विलोकितैः ॥ 43.247 ॥  
भीरोरैररिभिर्भासै रभारीरा भरेरिभिः।  
रुरुरीभिरुरभ्राभा भाभारिभिरुरूरुभिः ॥ 43.248 ॥ (युगलकम् । द्व्यक्षरः)  
स धीरमुरजोद्दामगर्जाः शीकरवर्षिणाः।  
गजघारागृहा रेजुस्तस्याशून्याः कलापिभिः ॥ 43.248 ॥  
रणे संकुलतां प्राप्ते सज्जटङ्करवपारिभिः।  
तद्वपुः करिणासेचि सज्जटं करवारिभिः ॥ 43.250 ॥  
दानवानां रुषा सैन्यं दैत्यानां च युयुत्सु तत्।  
सेनयानुगतः संख्येसरस्वानिव वेलया ॥ 43.251 ॥  
भूयेयोऽभययायीम्भो भूयो योऽभीभयोऽभयम्।  
ययाभिभूय भूयोऽयं भाभोऽभीयाय भाययन् ॥ 43.252 ॥ (द्व्यक्षरः)  
सास्य संहारवेलेव दलयन्ती क्षमाभृतः।  
नासह्यतासकुरैः सेना बाहुशालिभिरप्यलम् ॥ 43. 253 ॥ (तिलकम्)  
यस्य सेना दिशो दैत्यानविभ्रमदशोचिता।  
येनारिनारी विदधे न विभ्रमदशोचिता ॥ 43. 254 ॥  
त्रिविधस्यापि हर्ताथ स ध्वान्तस्य गरीयसः।  
सङ्ग्रामगगने भास्वांस्तेजसाति दुरुत्सहः ॥ 43.255 ॥  
दशाशादेशदादेशः शशिदंशदशाशिदोः।  
देशी शंदददाशूदैदुदंशुशशिदः शदी ॥ 43. 256 ॥ (द्व्यक्षरः। तिलकम्)  
तेन संजघटे सार्धं तत्सेनायुगपद्धाती।  
विवर्तयन्कालकेतुः कालचक्रवदन्यतः ॥ 43. 257 ॥  
पिदधुर्मार्गणास्तस्य तमीशं काञ्चनोचिताः।  
छायया न व्यधुर्व्योम्नि तमीशङ्कां च नो चिताः॥ 43. 258 ॥  
दधता शून्यतां शश्वत्सैन्येन प्रतियोगिनाम्।  
असङ्गरवियातेन तस्य नाकतलायितम् । 43. 259 ॥

शरवृष्टिं द्विषः प्राप्तां स विषेहे तु तामितः।  
श्यामलत्वं दधत्कण्ठे सविषे हेतुतामितः ॥ 43. 260 ॥  
स्फुरन्मौर्वीतडिद्दण्डस्तत्कोदण्डघनाघनः।  
सपृषत्कः प्रणादेन राजहंसानविव्यथत् ॥ 43.261 ॥  
नग्नानुगेनानूनाग्निगुना नेनानुगानिना।  
नूनं नागान्नगेनेन गगनं गां नगानागान् ॥ 43.262 ॥ (द्व्यक्षरः)  
शरैः पूरयता गुप्ता विभुना हरिवाहिनी।  
व्यश्नुवाना दिशः सर्वास्तरसैत्य सुकेतुना ॥ 43.263 ॥  
समारणे समग्रासेऽसमग्रासेऽसमा रणे।  
सुरारिणा समानेभासमाने भासुरारिणा ॥ 43.264 ॥ (तिलकम्)  
स संगराङ्गने भङ्गपराचीनमतङ्गजे।  
अनङ्गकेतुनारब्धसुरमङ्गलगीतिना ॥ 43.265 ॥  
नादिनादीननोदेन निदानोनेन नादिना।  
नादि नादौ न नुनुदे नूनं नानौदनादिना ॥ 43.266 ॥  
           (युगमम्। द्व्यक्षरः। पादाद्यन्तयमकं च)  
तेनानायि प्रतिस्रोतः शरौघैस्तिमिराशिभिः।  
वाहिनी विस्फुरत्कूलकुञ्जराजिः सुपर्वणः ॥ 43.267 ॥  
जघान च विनिघ्नं तं विनिघ्नन्तं स भासुरम्।  
सभासु रञ्जयन्नाकं जयन्नाकम्पिविग्रहम् ॥ 43.268 ॥  
दुर्गसालमिवारातिं सच्छेदक्रमशीर्षकम्।  
कुर्वंस्तस्य भटान्संख्ये जवादापतितोऽथ सः ॥ 43.269 ॥  
जुजूरे राजराजाजिरोरुजार्जिरुजो रुजन्।  
रराजाजो रुरूर्जाजूरोजोऽरे रुरुरार्जिजत् ॥ 43. 270 ॥  
तत्सेनायाः प्रहणनैश्चेतोहारि सुरद्रुहाम्।  
रणं तदासीत्कृतिभिः परीतं रतसंनिभम् ॥ 43. 271 ॥  
निर्यान्त्या ज्वालया हेतेः स भयानयाश्रितः  
दिवौकसां द्विषद्बीत्या सभया न कयाश्रितः ॥ 43. 272 ॥  
प्रत्यस्त्रसंदोहयोधी योधाभिनन्दितः।  
शिक्षाविशेषमक्षुण्णं दर्शयन्नाहवाङ्गने ॥ 43. 273 ॥  
हारिहाराहिरंहोरिराहो रंहोरिहा हरेः।  
हरो हरहराराहो रोरुहोरुरुहोऽहही ॥ 43.274 ॥ (तिलकम्। द्व्क्षरः)  
तदा क्रूरबलोपेतं रराज भटमण्डलम्  
युधि शौर्याचितां बिभ्रल्लक्ष्मीं वृष्णिकुलोपमाम् ॥ 43.275 ॥  
समदानागजामर्दी समदा नगजामतः।  
वैरिराजपामर्शी स रराज परामयः ॥ 43.276 ॥ (तूणीबन्धः)  
उत्सृज्य समरं सार्धमभिमानेन दानवाः।  
अमान्तो दिक्षु भूयस्त्वादथ काञ्चनभूभृतः ॥ 43.277 ॥  
दुर्दारदोर्द्रूदरदुद्दूरोदाररदीरदाः।  
दुद्दारिरोदरा रुद्रदरादददिरे दरीः ॥ 43.278 ॥ (युग्मम्। द्व्यक्षरः)  
अवामदक्षिणस्थेन ललाटतटवर्तिना।  
विद्विषोऽक्ष्ण दहन्नारात्स्यन्दने रणे भ्रमन् ॥ 43.279 ॥  
सकैटभारौ तत्राजिलालसः सवसौ तदा।  
बलिभोमोऽर्कसच्छायः स कैलासवदाबभौ ॥ 43. 280 ॥ (युगलकम्। समञ्जसबन्धो गूढचतुर्थः)  
संवर्तकघटाघोरघर्घरोर्जितगर्जितैः।  
कृते तदानीं सङ्गामे सहसा दानवाधिपैः ॥ 43. 281 ॥  
सा गणापक्ष्ये क्षअमा च स्तावराविरतातिभीः।  
भीतितारविरावस्ता चक्ष्माये क्षपणागसा ॥ 43.282 ॥ (अनुलोमप्रतिलोमार्धः। युग्मम्)  
सुरवैरिचमूं श्लिष्यन्विधूमाश्लेषशोभिना।  
लोचनज्वलनेनाराद्वपुषा च विराजितः ॥ 43. 283 ॥  
युधि येयायुधीयायां ध्येयाध्येयो धियाधिधूः।  
योधाधायी धयो योध्यं धाय्याधेयोऽध्ययूयुधत् ॥ 43. 284 ॥ (द्व्यक्षरः)  
स मार्गमर्गलादण्डो जयद्वारस्य विद्विषाम्।  
अवाप्तशलभच्छायं शरैश्चक्रे विहायसः ॥ 43. 285 ॥ (तिलकम्)  
तस्मिन्कुर्वति तान्वैरिनक्रेऽङ्कारोपितापदः।  
योधैस्तद्धनुषः सेहे न क्रेंकारोऽपि तापदः ॥ 43. 286 ॥  
संप्रहारतलोर्व्या च सुभटं सुरविद्विषः।  
नित्ये न तरसा योगं भूमिवर्धनतां गतम् ॥ 43. 287 ॥  
कया कुकाकुकायायकाकीकाकौककाकया।  
कुकैकैकिकया कं यः काकी काकोऽककाकया ॥ 43. 288 ॥ (द्व्यक्षरो युक्पादयमकश्च)  
प्रणतं स विभुः शत्रुमुत्ससर्जाकुलं रणे।  
हिमवानिव सन्नागविदारीरचितस्तितिः ॥ 43. 289 ॥ (तिलकम्)  
सासासासुपिपासासी सोऽपिपासः सपापसूः।  
सपंसासोऽसिपापासी सोपासः स पपौ सुपात् ॥ 43. 290 ॥ (द्व्यक्षरः)  
सत्पुङ्खदृढमुष्टित्वं दधद्भिर्मार्गणासिभिः।  
विभिन्नच्चिन्नहृत्कण्ठाश्चक्रिरे तद्भटैर्भटाः ॥ 43. 291 ॥  
कृतकामोऽथ गोभर्ता सव्यूढकमलासनः।  
भूतिधाम परं भेजे शंभुः शंभुरिवापरः ॥ 43. 292 ॥ (अर्थत्रयवाची)  
धत्ते मनोभवाकारं करं यः शम्बराजितम्।  
क्षोभितो भुवनापाये वीचिमानिव दुर्धरः ॥ 43. 293 ॥  
सवसासवसेवासु सासावासासु सौववान्।  
सुवासोंसः सवासेवी वासवः सवसावसौ ॥ 43. 294 ॥ (द्व्यक्षरः)  
वरूथिनीषु समरे दैत्यराजक्षमाभृताम्।  
वज्राहतिभिरत्युच्चैः शौर्यश्रृङ्गाण्यशातयत् ॥ 43. 295 ॥(तिलकम्)  
ननृते सुतरां सूर्त्याकाबन्ध्यासमरेचकैः।  
शरश्रेणिर्विचकरे का वन्ध्या समरे च कैः ॥ 43. 296 ॥  
तदा जिन इव स्पष्टवज्रासनरुचिर्मृधे।  
क्षमाधरगुरुर्दैत्यस्कन्धमाराज्जिगाय सः ॥ 43. 297 ॥  
दधुषी जघनं प्राप्तं काञ्चीरवसनाथताम्।  
यस्यारिस्त्री दशां नाप कां चीरवसनाथ ताम् ॥ 43. 298 ॥  
सिसङ्ग्रामयिषुस्तेन दष्टदन्तच्छदः क्रुधा।  
अभ्यैदभ्यागमारम्भसंरम्भादशनिप्रभः ॥ 43. 299 ॥ (युग्मम्)  
शौर्यानलशिखाजाले कौशिकसंय हताहिनि।  
निपेते तेन निर्मृष्टसारतातापनिर्मृधम् ॥ 43.300 ॥ (शरबन्धः)  
सुकेतोरथ सङ्ग्रामे करालकुटिलभ्रुवः।  
पृतना भूरिभूरेणुधूसरापि स्फुरन्त्यलम् ॥ 43. 301 ॥  
नुन्ननानाघनौघेन निघानघघनाघनाः।  
घनाघनेन नाघानि नाघ्नाना नुन्ननिघ्ननौः ॥ 43. 302 ॥ (द्व्यक्षरः। युगमम्)  
ललाटतटगां दृष्टिं धूर्जटेरनुकुर्वती।  
सदानलक्ष्मा शुशुभे तत्कुञ्जरघटारणे ॥ 43. 303 ॥  
संप्रहारे स पर्यस्तनानाशम्बहुलोहितम्।  
व्यधादतनुसंरम्भो नानाशं बहुलोऽहितम् ॥ 43. 304 ॥  
कपर्दीवासुरामर्दी स हालाहलविभ्रमः।  
तदा संजघटे सार्धं सीरपाणिः सुकेतुना ॥ 43. 305 ॥  
बिभ्रद्वपुः सरक्तौघविस्रं सीरक्षतोऽदयम्।  
तेनाकारि स नागांसविस्रंसी रक्षतोदयम् ॥ 43. 306 ॥  
वराहलीलाञ्छितया श्रिया हरिरिवाश्रितः।  
पुष्पवर्षैः क्रियास्तन्वन्समभाव्यत खेचरैः ॥ 43. 307 ॥ (गुढकर्तृकः)  
यस्याम्भः प्रणतो नैव नरके सरितामधात्।  
विभिन्नदैत्यां यश्चैको नरकेसरितामधात् ॥ 43. 308 ॥  
आपूर्य दशनज्योत्स्नासविशेषविपाण्डुरम्।  
पाञ्चजन्यं रवाध्मातब्रह्मस्तम्बान्तरं रणे ॥ 43. 309 ॥  
सकाककाकसाकेऽसौ कौकसैकोऽकुकाकुसूः।  
सकासूकैः स कंसासी साकं सासासिकोऽकसत् ॥ 43. 310 ॥ (द्व्यक्षरः। तिलकम्)  
अकृतारिकुलक्षोभा लम्बना एव वाहवः।  
इत्यवेत्य व्यधत्तासौ रणेऽरिकदनं महत् ॥ 43. 311 ॥  
दोष्णि दृष्टिं ददौ पीने कंसहा यमतोरणे।  
द्विषो हन्तुमपैक्षिष्ट कं सहायमतो रणे ॥ 43. 312 ॥  
शिरोभिरमरारीणां नाराचच्छिन्नकंधरैः।  
निपेतिवद्बिस्तस्याजौ शौर्यद्रुमफलायितम् ॥ 43.313 ॥  
स शरान्दिक्षु चिक्षेप सचक्रोऽष्टासु रक्षिता।  
द्विषन्नवेदि तेनाथ स च क्रोष्टासुरक्षिता ॥ 43. 314 ॥  
व्यापारयन्ससंरम्भं स नन्दकपरश्वधम्।  
सङ्ग्रामकानने सेनां सुरारेः पत्त्रशोभिनीम् ॥ 43. 315 ॥  
वल्लवो वालिलीलैला वल्लीलावो वलावलिम्।  
लुलाव लीवो लोलवां (लोलवांल्लीवो) ल्लवलीं वोललोलुवः ॥ 43.316 ॥ (द्व्यक्षरः युग्म्म)  
कौस्तुभाम्भोरुहं वक्षःसरसि द्योतकेसरम्।  
दधल्लक्ष्मीनिवासैकरागेणेव विपाटलम् ॥ 43. 317 ॥  
दिदेवादिविदुद्दैवो दवदेव ददद्दिवम्।  
वेदवादविदां विद्वदावेदी देवदीदिविः ॥ 43.318 ॥ (द्व्यक्षरः। युग्मम्)  
तत्सङ्गामसदस्याराद्गान्धर्वं च कलेवरम्।  
धृष्टमासाद्य तरसा काकी वैरस्यमानयत् ॥ 43. 319 ॥  
बद्धकक्ष्यो हरिर्भास्वदाननो दीनतारणे।  
जहावरिचमूर्नागदाननोदी नता रणे ॥ 43. 320 ॥  
समत्सरो विधायासावास्थामनधिकस्वनौ।  
युयुत्सू संयुगे तारसुतारावधिपौ द्विषाम् ॥ 43. 321 ॥  
भूभावाभावभीभावावुभौ भौवाववीभवत्।  
भावीव विभवावेव भावे वा वैभवे भवन् ॥ 43. 322 ॥ (द्व्यक्षरः। युग्मम्)  
सङ्ग्रामस्तस्य ताभ्यां च सार्धं स शरदुर्दिनः।  
पर्यायविजयोत्फुल्लनेत्रदेवासुरोऽभवत् ॥ 43. 323 ॥  
दधतौ पौरुषच्छायाममृषातान्तदोर्जितौ।  
तौ युध्यमानौ तेनालममृषातां तदोर्जितौ ॥ 43. 324 ॥  
तयोरुरूरुनिष्पेषान्मधुकैटभयोरिव।  
पतत्त्रिकेतनं तुष्टा तुष्टाव सुरसंहतिः ॥ 43.325 ॥  
तद्वरूथवतीं कोपाद्विपदन्तकरः सताम्।  
जघानासिलतालूनद्विपदन्तकरः स ताम् ॥ 43. 326 ॥  
तत्सङ्ग्रामे ससंरम्भाः सुरस्त्रीभिर्विलोकिताः।  
मृताः स्वर्गामिनोऽभूवन्सजीवाश्चोभये भटाः ॥ 43. 327 ॥  
साभासासु सभासांसः साभीभासु स सौभभित्।  
साभः सभासु भूभासी सासिभाःसु सभासु भान् ॥ 43. 328 ॥ (द्व्यक्षरः)  
अस्तूयत सुरैः संख्ये संचरिष्णुरनर्गलम्।  
संवादिलक्षणग्नन्थः सकृत्तद्धिततां दधत् ॥ 43. 329 ॥ (युग्मम्)  
अभ्रष्टः संयुगेऽरीणामपाययतनाददः।  
रक्षःकुलं स रक्तौघमपाययत नाददः ॥ 43. 330 ॥  
दलयन्पृतनाः शत्रो रुषाक्रान्तमना मृधे।  
अवार्यवीर्यातिशयः सोऽनिरुद्धस्तदाभवत् ॥ 43. 331 ॥  
तेन चक्राभिघातेन निघ्नतारेर्विनिघ्नता।  
कृता नानाहवकृता साध्वसंश्रितसाध्वसम् ॥ 43. 332 ॥  
स्थगिताकाशदिक्चक्रः स महान्तैः शरैर्द्विषाम्।  
शइरांसि पीवरच्छेदस्कन्धचक्राण्यजीहरत् ॥ 43. 333 ॥ (अपशब्दाभासः)  
कावेकोऽवी कविः कंवः केकिवैकोऽकुकाकुवाक्।  
कविकाकुकवोऽवीकावाविकं वाविवेकवत् ॥ 43. 334 ॥ (द्व्यक्षरः)  
स निहत्य ततो दैत्यौ युध्यमानावसंभ्रमम्।  
चचार प्रलयोष्णांशुदुर्निरीक्ष्यवपू रणे ॥ 43. 335 ॥ (युग्गम्)  
शुशुभे तेन सक्तेन मानिना यमताकृतौ।  
तत्र दृष्टिं जनः प्रीतिमानिनाय मताकृतौ ॥ 43. 336 ॥  
अथ व्युत्थानसंस्कारः संस्कारानिव योगजान्।  
बबाधे विबुधान्धर्पात्कालान्तकमहासुरः ॥ 43.337 ॥  
निजघानोर्जितैर्बाणै रजस्तमसितोऽत्रिणा।  
स्तुतः सोऽप्यमुना नुन्नो रजस्तमसि तोत्रिणा ॥ 43. 338 ॥  
समवर्तिपुरद्वारपरिघं मुद्गरं जवात्।  
उद्गूर्य तमुभाहस्ति हस्ती हन्तुमथाभ्यगात् ॥ 43.339 ॥  
अभग्नप्रसरोद्दामतरसादी प्रतापिभिः।  
सैनिकैः स जघानामुं तरसा दीप्रतापिभिः ॥ 43. 340 ॥  
अभानि नायकेनारेः प्रतिकर्मकृतस्तितिः।  
वेश्येव दधती सेना स्पुटकैतवसारताम् ॥ 43. 341 ॥  
सोऽवैत्क्षतिं द्विषां तस्मिन्न वाचामन्तिके स्तिताम्।  
प्राप्तं योधं शिवौघा स्म न वाचामन्ति केऽस्थिताम् ॥ 43. 342 ॥  
तेजस्विमण्डलस्यारात्कुर्वन्नन्तर्दिमाहवे।  
अभ्रंकषवपुः श्रीमान्स तदास्ताचलोऽभवत् ॥ 43.343 ॥  
बिभ्रतः सांयुगीमुच्चैरपरे धुरमत्र ताम्।  
प्राप्ताः प्रभुभ्यः किं कीर्तेरपरेधुरमत्रताम् ॥ 43. 344 ॥  
कृतान्तनगरीसालवलयं चक्रितं धनुः  
दधत्तेनाथ युयुधे ज्वालाजिह्वः समत्सरम् ॥ 43. 345 ॥  
निर्धौतकनकच्छायाः सच्छदाः शीघ्रगामिनः।  
तार्क्ष्येण सदृशास्तस्य सायका रेजिरे रणे ॥ 43. 346 ॥ (निरोष्ठयः)  
बभौ तस्य द्विषः सेना निघ्नती व्रश्चनादिभिः।  
सैन्यैः स जनितामर्षनिघ्नतीव्रश्च नादिभिः ॥ 43. 347 ॥  
सप्तलोकोपसंहार दृष्टसारः सुरासुरैः।  
समरे युध्यमानोऽसौ नालिङ्ग्यत जयश्रिया ॥ 43. 348 ॥  
कुकुदी दकदूदोऽकोऽकूदकौकाः कदैककः।  
केकादकेकिकेऽदूककुककाकादिकेऽकुकुत ॥ 43. 349 ॥ (द्व्यक्षरः)  
सपुरस्कारमक्षुण्णप्रसरं समराङ्गने।  
साडम्बरमरेः सैन्यं हास्तिकं च खगाधिपः ॥ 43. 350 ॥  
विनिहत्य मदापानचञ्चुरभ्रमरं जयत्।  
पतत्त्रच्छायया तीक्ष्णचञ्चुरभ्रमरञ्जयत् ॥ 43. 351 ॥ (तिलकम्)  
कृतापदानः सङ्ग्रामसीम्नि दोर्दर्पतो भटः।  
उदात्ततामेव दधत्केवलां स्वरितोऽभवत् ॥ 43. 352 ॥  
स्तितोऽरिर्यस्य वेषेण कुशचीवरतापि ना।  
जग्ले च हरिणाक्रन्दकुशचीरवतापिना ॥ 43. 353 ॥  
स्फुर्जावताथ सङ्ग्रामे येनवल्गी निरर्गलम्।  
वज्रकेतुमसौ दर्पादर्पितातनुसंभ्रमम् ॥ 43. 354 ॥  
ममारिमारी रामोरुरंरमो मर्मरे मरौ।  
मुमारिरमुमारामी रुरुमारममीमरत् ॥ 43. 355 ॥ (द्वक्षरः। युग्म्म)  
अनेकपापहरणे व्यग्रः सपदि विद्विषाम्।  
प्रणतानां च विश्लिष्टभवचारकपञ्चरः ॥ 43. 356 ॥  
स कर्ताप्सरसं संख्ये सज्जहातिस्मरक्षताम्।  
सजीवं किं द्विषां सैन्यं सज्जहाति स्म रक्षताम् ॥ 43.357 ॥  
दैत्याधिपैः सुतीक्ष्णैश्च मेघाभैर्दृढमुष्टिभिः।  
निस्त्रिंशैर्बाध्यमानोऽपि न चकम्पे स्तिरस्तितिः ॥ 43. 358 ॥ (तिलकम्)  
स दावैरिव धेनूनां सेनानां ज्वलितैः शरैः।  
सदा वैरिवधेऽनूनां शक्तिं बिभ्रद्भयं ददौ ॥ 43. 359 ॥ (अयुग्यमकम्)  
तदैवासुरयाधानां हतशेषत्वमीयुषाम्।  
चक्रे हृदि पदं नो भीः कुर्वतामभयाञ्जलिम् ॥ 43. 360 ॥  
यदाययायी युद्दोऽयं देयदायी दियं ददत्।  
यदुदायादयादोदुदुदयाय दयां ययौ ॥ 43. 361 ॥ (द्व्यक्षरः। युग्मम्)  
आमोदधामभिस्तस्य सुमनोभिः कृतस्तितिः।  
कबन्धयोग्या शुशुभे नवशेषा रणक्षितिः ॥ 43.362 ॥  
द्विषो रणेऽपरामृष्टः स ततक्ष त्रियामया।  
रामस्येव क्रियास्यासीत्सततक्षत्त्रियामया ॥ 43. 363 ॥  
भर्तुः संप्रतिपत्तीनां स्मरंश्चिरमविक्लवः।  
सांयुगीं सहसा योद्भुं नैल तत्र कुमारकः ॥ 43. 364 ॥ (गूढक्रियाकर्मकर्तृकः)  
तेनाहतानां सङ्ग्रामेऽनवमेऽघासि तैरसौ।  
क्रव्यकूटः क्षपाटैस्तु नवमेघासितैरसौ ॥ 43.365 ॥  
पश्यतो युधि तद्रंहो गरुडानिलभास्वताम्।  
मन्थरत्वं गतेस्तत्र कस्य चेतसि नास्पुरत् ॥ 43. 366 ॥  
रणभूमिषु दैत्यानां सचमूकासु रङ्गताम्  
जहार पौरुषच्छायां स च मूकासुरं गताम् ॥ 43. 367 ॥  
तारकाख्यं स शङ्ग्रामे शितशल्यैः शिलीमुखैः।  
पुञ्जीकृत इवाशेषलोकसंवर्तपावकः ॥ 43. 368 ॥  
यशः शय्याशयः शंयुः शशीशाशयशाय्यशान्।  
ययुयाय्याशया शं शंयेयोऽशायाय्यशाययत् ॥ 43. 369॥ (द्व्यक्षरः। युग्मम्)  
स कालदमनस्याथय युधि निघ्नन्वरूथिनीः।  
दधद्ध्व्रुवमिव भ्रेजे चक्रं भ्रमिततारकम् ॥ 43. 370 ॥  
तं सुराण्डजवीतंसं वीतं संपदमुज्ज्वलाम्।  
निजघान च विधअयन्तं विद्यन्तं च जगाम सः ॥ 43. 371 ॥  
स कृशानुरिवोद्दीप्तः प्रभञ्जनसहायताम्।  
दधच्चक्तिं ज्वलद्धेतिं दितिजानीककानने ॥ 43. 372 ॥  
पिप्पोदपादी दीपोऽपि पाददादौ दददापदम्।  
दिदीपे पददोऽपादिपादपं दुददीदिपत् ॥ 43. 373 ॥ (द्व्यक्षरः । युग्मम्)  
वर्णस्थितिमतीमर्थ्या दधद्रुचिरभास्वराम्।  
गिरं च पादपच्छायां श्रियश्च चतुरस्रताम् ॥ 43. 374 ॥  
समानानि समानानि स संयति ससंयति।  
सदाहानि सदाहानिपलानि चपलानि च ॥ 43. 375 ॥ (आवलिबन्धः)  
प्रगल्भं वल्गमानानि भुजदर्पादतर्पयत्।  
निकृत्तारातिकण्ठोत्थै रक्षांसि क्षतजासवैः ॥ 43. 376 ॥ (तिलकम्)  
उत्सृज्य वक्षः श्रीर्यस्य न परा चिकुरं गता।  
द्विषामासीद्रणात्तस्मिन्नपराचि कुरङ्गता ॥ 43. 377 ॥  
स भिन्दन्द्विषतः सेनाः सपत्त्राकृतवारणैः (वैरिभिः)।  
रणाजिरोर्वीमखिलामसृजोच्छलता गिरौ ॥ 43.378 ॥  
पीलूपलाल्पपालीपे लोलालापालिपिप्पले।  
पाली पापोलपालोपी लीलापी लोलुपोऽलिपत् ॥ 43. 379 ॥ (द्व्यक्षरः। तिलकम्)  
तार्क्ष्यपक्षानलव्यस्तसरत्नशिखरोत्करम्।  
संप्रहाररसाध्मातपादातोन्मूलितद्रुमम् ॥ 43. 380 ॥  
स व्यधत्त तथादीर्घसूत्रस्तमगमन्यथा।  
तत्टीः खेचरास्त्यक्त्वा सूत्रस्तमगमन्यथा ॥ 43. 381 ॥ (युग्मम्)  
कृतहेमोज्ज्वलच्छायपत्त्रभङ्गान्सुपर्वणः।  
सोऽकिरद्दधते बाणान्मयदानवविभ्रमम् ॥ 43. 382 ॥  
शरीरीशोऽशरीराशीरंशोंऽशः शिशिरांशुरुक्।  
शारैराशाः शरैराश शूरश्रीश्रः शरारुशूः ॥ 43. 383 ॥ (द्व्यक्षरः)  
अङ्गे वृद्धिगुणाश्लिष्टा धातवः प्रत्ययैरिव।  
रुपाभिव्यक्तिमन्वीता विवव्रुरसुरैः सुराः ॥ 43. 384 ॥  
इति भटभृकुटीनां कोपनी यापनीया  
कृतिभिरुदसिधारावारमत्तारिमत्ता।  
द्युयुवतिरतरत्नाबोगसारागसारा-  
दजनि समरसंपत्सासुराणां सुराणाम् ॥ 43. 385 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये चित्रयुद्धवर्णनोद्धातो नाम त्रयश्चत्वारिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***चतुश्चत्वारिंशः सर्गः।***





तेषां क्रियाफलवतां रणमूर्ध्नि सिद्धि-  
मावाञ्छतामथ निरर्गलचेष्टितानाम्।  
उत्तस्थुरप्रतिमतत्प्रतिबन्धहेतु-  
भूता विनायकगणा इव मत्तनागाः ॥ 44. 1 ॥  
योधं निहन्तुमरिमुत्पतितं विषाण-  
दण्डप्रतिष्ठचरणं करिणः सखड्गम्।  
आनर्च सिद्धजनतोत्परलदामचक्रै-  
र्दीर्घोत्कटैः सुरवधूश्च कटाक्षमोक्षैः ॥ 44.2 ॥  
आदीपिता कुलिशकर्कशदन्तदण्ड-  
संघट्टजेन शिखिनोत्पतता शराली।  
लग्ना दृढं द्विरदकुम्भते रराज  
दावाग्निसंहतिरिवाञ्जनशैलश्रृङ्गे ॥ 44.3 ॥  
रेजे गजेन्द्रगुरुसंगरघट्यमान-  
दन्ताग्रकोषकटकैः क्षतजोक्षितैः क्ष्मा।  
अप्राप्तवीरकृतशोककृशामरस्त्री-  
वेल्लद्भुजागलितकाञ्चनकम्बुशोभैः ॥ 44.4 ॥  
वल्गात्प्रवीरविनिपातितखड्गयष्टि-  
धारानिकृत्तकरनिर्गतरक्तवर्तिः।  
धातुच्छटारुणितनिर्झरवारिपूर-  
संचारलग्नगिरिविभ्रममाप नागः ॥ 44.5 ॥  
ज्याकृष्टिमण्डलितकार्मुकमुक्तहेम-  
नाराचराजिविकरालशिराः करीन्द्रः।  
दध्रे तटान्तरिततिग्मकरोर्ध्वरश्मि-  
रेखावकीर्णखिखरोदयशैललीलाम् ॥ 44.6 ॥  
आघ्रातुमन्यकरिमण्डलदानगन्ध-  
मूर्ध्वीकृतातनुकरार्गलदण्ड एकः।  
शूरग्रहाय नभसोऽवतरीतुमिच्छो-  
र्हस्तावलम्बनमदादिव दिव्यनार्याः ॥ 44.7 ॥  
तस्तार वारणपतिर्वपुषाजिवर्त्म  
विन्ध्यावनीध्र इव जङ्गमतामुपेतः।  
आदीर्घपुष्करकरोन्नतवंशदण्ड-  
रन्ध्रोत्थितप्रचुरशीकरनर्मदाम्भाः ॥ 44.8 ॥  
वक्षोमणिस्तितिभृतः स्फुटबिन्दुकर्प-  
पिञ्जूषसंधिसवलित्रयकण्ठभागाः।  
सत्त्ल्पला बृहदवग्रहताम्रतालु-  
हर्यल्पपेचकमधुच्छविदन्तवेष्टाः ॥ 44.9 ॥  
आस्रस्तकुक्षिकलविङ्कदृशः सुगन्धि-  
निःश्वासबिन्दुकणकीर्णकरार्गलाग्नाः।  
सखस्तिकस्थितिविभक्तविदुप्रतिष्ठ-  
कुम्भेत्तमाङ्गपृथुसान्द्रसमुद्गपादाः ॥ 44.10 ॥  
सुस्निगधबिन्दुनिचितच्छवयो विभक्त-  
निर्याणदीर्घकरपुष्करबालपुच्छाः।  
शूरा वराहजघनाः परयुग्मरोम-  
सान्द्रत्वचो नतनिरायतशूक्ष्मकेशाः ॥ 44.11 ॥  
भग्नामरद्विरदमुत्पलसप्तपर्ण-  
चूतातिमुक्तकसुगन्धि शरन्मधूत्थम्।  
संवादितां नयदहर्गणमञ्जनेन  
सेनामतङ्गजगणा मुमुचुर्मदाम्भः ॥ 44.12 ॥ (चक्कलकम्)  
माणिक्यदीघितिसिखाकपिशप्रकाश-  
मायोधने सुभटहस्ततलव्यपास्तम्।  
चक्रं पपात परिणाहिनि नागकुम्भ-  
भागोऽस्तशैलशिरसीव सितांशुबिम्बम् ॥ 44.13  
मातङ्गकर्णपवनाहतकुम्भकूट-  
सिन्दूरधूलिकपिलस्फुरदभ्रपङ्क्तिः।  
व्यापार्यमाणकरवालनिकृत्तरक्त-  
सिक्तश्लथत्वगिव दूरमदृश्यत द्यौः ॥ 44.14 ॥  
अभ्येत्य मत्सरविपाटलदृष्टिवल्ग-  
दुल्कालता युयुधिरे कृतमेरुकम्पम्।  
दानाम्बुपातशमितोन्नतदन्तदण्ड-  
संघट्टपावकशिखानिकराः करीन्द्राः ॥ 44.15 ॥  
तारापथं गजपतिः पृथुकर्णताल-  
निर्धूतकुम्भतटगैरिकधूलिदिग्धैः।  
शारीचकार करशीकरबिन्धुवृन्दैः  
संध्यारुणैर्नभ इवोडुगणैः प्रदोषः ॥ 44.16 ॥  
नाराचभिन्नकटकूटविमुक्तरक्त-  
लाक्षारुणश्रवणचामरभूषणोऽन्यः।  
दध्रे दरीमुखविनिर्गतदाववह्नि-  
ज्वालाकलापविकटाञ्जनशैलशोभाम् ॥ 44.17 ॥  
चक्रुर्गजाः श्रवणतालसमीरधूत-  
कुम्भस्थलस्खलितगैरिकरेणुदिग्धाः।  
सिद्धाङ्गनाकरकुशेशयकीर्यमाण-  
मन्दारकेसरपरागहता इवाशाः ॥ 44.18 ॥  
सौदामिनीभिरिव खड्गलतावलीभि-  
रम्भोधरैरिव गजैः स्फुटपङ्कनीलैः।  
रेजे शिखण्डिबिरिवोच्छिखपिच्छभार-  
शोभाधरैरिषुभिराजिघनर्तुवृत्तिः ॥ 44.19 ॥  
विस्तारिदन्तपरिघोत्प्लुतवीरयोध-  
भास्वत्करालकरवालविलूनमूलः।  
स्तम्बेरमस्य रणमूर्धनि कालताल-  
वृन्तश्रियं निपतितो विदधार कर्णः ॥ 44.20 ॥  
हस्तेन शातशरकल्पितमुत्तमाङ्ग-  
मस्रच्छटारुणशिरोरुहपल्लवाङ्कम्।  
नाकप्रवेशगुरुमङ्गलरत्नकुम्भ-  
मूर्ध्वीचकार मृतवीरजनस्य नागः ॥ 44.21 ॥  
उल्लासिवीरकरमुक्तविलोलबर्हि-  
शङ्कुद्रुमस्पुरितकाननचक्रवालम्।  
अस्ताद्रिश्रृङ्गमिव निष्पतदर्धचन्द्र-  
नक्षत्रमालमभवत्करिकुम्भपीठम् ॥ 44. 22 ॥  
हस्तार्गलाभिरभितः परिपीवराभि-  
रास्फालिता सकृदभूत्सुरकुञ्जराणाम्।  
पातालरन्ध्रपतितेव विधूतधूलि-  
जालान्धकारपिहिताखिलदिग्धरित्री ॥ 44.23 ॥  
स्तम्बेरमो दशनकोषकरालरश्मि-  
तन्त्रीगुणां शिथिलकुञ्चितपुष्कराग्राम्।  
हस्तार्गलामभृत तूर्यनिनादहृष्ट-  
नृत्यत्कबन्धसमराङ्गनरङ्गवीणाम् ॥ 44.24 ॥  
आलक्ष्यमाणविवृतारुणतालुमूल-  
मुत्तम्भिताङ्कुशनिरुद्धकरालकुम्मम्।  
आघ्रासिषुः प्रतिमतङ्गजदानगन्ध-  
मामीलितेक्षणयुगं पृतनागजौघाः ॥ 44.25 ॥  
गण्डस्थलैःक श्रवणतालविधूतकुम्भ-  
सिन्दूरधूलिपरिपाटलितं मदाम्भः।  
मेघा इव क्षतजमक्षतपक्षदैत्य-  
सेनाविनाशपिशुनं ववृषुर्गजेन्द्राः ॥ 44.26 ॥  
सीमन्तितारिभटमण्डलमश्ववार-  
मुक्तस्य संश्रितसुवर्णगिरेस्तदानीम्।  
लक्ष्मीभृतः समरमूर्ध्नि हरेरहारि  
चेतः क्षणादिव सुदर्शनधारयारात् ॥ 44.27॥  
भूमेर्धिवश्च पृथुकुक्षिपुटात्तदानीं  
निर्दारिता निशितपत्त्रशरैर्निपेतुः।  
वल्गत्पदातिकरवालविलूयमानाः  
स्थूलान्त्रतन्त्र्य इव काञ्चनकार्मुकज्याः ॥ 44.28 ॥  
नानाशिरस्त्रविनिपातविरुग्णखड्ग-  
धारारजः कलुषितोष्णकरप्रकाशम्।  
व्यापारिता युधि भियेव गृहीतदिक्क-  
मालक्ष्यताम्बरमपि प्रपलायमानम् ॥ 44.29 ॥  
आतेनुषां शिशिरदीधितिधामपाण्डु-  
माश्चर्यकर्मठतया प्रमदोद्धतानाम्।  
सङ्ग्रामबूमिरसिपत्त्रवनावृतापि  
नाकोपभोगसुखहेतुरभूद्भटानाम् ॥ 44.30 ॥  
सेनामतङ्गजगणस्य कठोरकुम्भ-  
भागास्पदासु रणमङ्गलमालिकासु  
प्रेङ्खत्पत्त्रमरुतस्तरसा निपेतु-  
रेके सिलीमुखगणा अपरे व्युदस्थुः ॥ 44.31 ॥  
छिन्नाः कथंचिदधिबूमिगतप्रतिष्ठाः  
प्रेङ्खन्मयूखनिकुरम्बकृतप्रकाशाः।  
आसन्समीकनिकषोपलपट्टहेम-  
लेखाः सुरौघगजताकलधौतकक्ष्याः ॥ 44.32 ॥  
तीक्ष्णार्धचन्द्रशरदीरितमाहवाग्र-  
लक्ष्मीपयोधरयुगं करिकुम्भयुग्मम्।  
उत्तुङ्गपीवरमलिप्ततरामभीक-  
क्लृप्तेन शोणरुचिशोणितकुङ्कुमेन ॥ 44.33 ॥  
क्लृप्ता (कृत्ता) वचूलमणिदण्डशिखावलग्नः  
केतोः पटो विगलित स्म समीकलक्ष्म्याः।  
अह्नाय पट्टक इवेन्दुमरीचिपाण्डु-  
रुत्तुङ्गपीनकरिकुम्भकुचास्पदश्रीः ॥ 44.34 ॥  
सन्मत्तवारणविटङ्ककरालशोभ-  
सङ्ग्रामहर्म्यशिखिनो दधति स्म लक्ष्मीम्।  
शङ्कुव्रजाः खचितचन्द्रकचक्रवाल-  
कल्माषिताम्बुदपथाः सुभटैर्विमुक्ताः ॥ 44.35 ॥  
माद्यन्मतङ्गजसरोषविमृद्यमान-  
योधोच्छ्वसत्क्षतजकुह्कुमपङ्कचर्चाः।  
व्यातेनुरर्चिचयिषन्त्य इवादरेण  
चक्रेषु कूबरिगणस्य रणाङ्कनोर्व्यः ॥ 44.36 ॥  
वीक्ष्याग्रतो निपतितं युधि नागराज-  
मुत्तम्भितं समरमूर्ध्रि रदार्गलाभ्याम्।  
आलोलपुल्करपुटाञ्जलिना सशोकः  
संभावयन्निव गजः सुभटैर्व्यलोकि ॥ 44.37 ॥  
आपाण्डुरश्रवणचामरराजहंस-  
सङ्ग्रामसिन्धुपुलिनद्विरदाधिरूढः।  
वैकुण्ठमप्यतिशयालुरनेकचक्र-  
कृत्तारिमण्डलशिराः श्रियमाप योधः ॥ 44.38 ॥  
प्रेङ्कत्करालकरपुष्करबिन्दुजाल-  
पर्युच्छ्वसद्दशनमण्डलचारुशोभाः।  
व्यापारिता युधि भटैर्द्विषतां वधाय  
खड्गा मतङ्गजगणाश्च समं विरेजुः ॥ 44.39 ॥  
मातङ्गकुम्भयुगलं समवर्तिपाद-  
पीटद्वयाकृति निशातकृपाणबाहुः।  
उत्प्लुत्य कश्चिदहितस्य गुरुप्रहार-  
मूर्छाकुलस्य सुभटोऽच्छिनदुत्तमाङ्गम् ॥ 44.40 ॥  
मन्युं व्यनेषत न संयति नापि दर्पा  
दच्योषताजिहत नाजिहतेश्च भीतिम्।  
शौर्यात्तथात्रपिषत स्फुरतासिनापि  
नाकद्विषोऽपणिषतासुभिरेव संख्ये ॥ 44.41 ॥  
अन्योन्यमाजुहुवुषां विषमेषु धैर्य-  
बन्धाद्विश्रृङ्गलमचस्खलुषां च तेषाम्।  
प्रावर्ततातिरभसेन तिरोहितार्क-  
तारापथः शशपथो रणसंप्रहारः ॥ 44.42 ॥  
योधाः परस्परमपारपरम्पराक-  
पर्याकुलाः शरपरम्परया तदानीम्।  
कम्पानुकम्प्यभयकातरसंपराय-  
पारायणप्रणयिनस्त्वरया परीयुः ॥ 44.43 ॥  
उत्पुप्लवे सपदि मण्डलमम्यधाव-  
दस्थाद्विचित्ररचनैः करणप्रपञ्चैः।  
शङ्ग्रामरङ्गभुवि योधजनो गृहीत-  
चर्मासियष्टिरिति नृत्तमिव व्यतानीत् ॥ 44.44 ॥  
संस्कारहानिरहिता दधतो विशुद्धि-  
मासादितश्रुतिपथाः स्पुटसंधियोगाः।  
शब्दा इवातनुफला घटितप्रबन्धा-  
स्चक्रुर्महोदयजुषो विशिखाः प्रयोक्तॄन् ॥ 44.45 ॥  
वल्गत्सु वाजिषु चलत्सु रथेष्वमन्दं  
दावत्सु कुञ्जरकुलेषु सुरापगासीत्।  
निर्धूतनिर्दलितमेरुनितम्बधूलि-  
सान्द्रीभवत्कनकवालुककूलकच्छा ॥ 44.46 ॥  
सेनातुरङ्गखुरकोटिविपाट्यमान-  
हेमाचलासितशिलोद्धतधूलिदिग्धाः।  
आसञ्जगत्प्रलयकालनिशावतार-  
घोरान्धकारकलुषा इव दिग्विपभागाः ॥ 44.47 ॥  
सावर्ण्यनिह्नुततया दलितेन्द्रनील-  
धूलिच्छटापिहितदिग्विदिशि त्रिलोक्याम्।  
आसन्प्रवीरकरपङ्कजसंनिविष्टाः  
खड्गाः करालमणिमण्डितमुष्टिमेयाः ॥ 44.48 ॥  
सेनाविमर्ददलितक्षितिधूतधूलि-  
जालान्धकारपिहिताखिलविग्रहाणाम्।  
लीनं कटेषु मदसौरभल्लुप्यमान-  
संदेहमोहघनैः करिणां द्विरेफैः ॥ 44.49 ॥  
सेनाविमर्दविदलन्मणिचक्रवाल-  
चूर्णोत्थितैः सितसितेतररक्तपीतैः।  
शैलस्य धातुनिकरैरिव नाकमार्ग-  
मासेदिवद्भिरुदसेचितरां रजोबिः ॥ 44.50 ॥  
तस्मिन्रजस्तमसि तिग्ममरीचिबिम्ब-  
माच्छाद्य तस्थुषि दिशः सकलाश्च सान्द्रे।  
अन्योन्यमौहिषत हेषितघोरघोष-  
बृंहारवानुमितवाजिगजा भटौघाः ॥ 44.51 ॥  
आकाशसिन्धुमकरी नगनागदान-  
पङ्कच्छटावनिवधूत्पलमङ्गलस्रक्।  
दिक्कामिनीसरलसंगतचारुदीर्घ-  
वेणीलता समरदुर्दिनमेघराजिः ॥ 44.52 ॥  
पिङ्गप्रभाविकटहेतिहिरण्मयाद्रि-  
स्कन्धाग्निधूमपटली वियदुत्पपात।  
सेनातुरङ्गखुरवज्रशिखाभिघात-  
पिष्टेन्द्रनीलमणिमण्डलधूलिलेखा ॥ 44. 53 ॥ (युगलकम्)  
उत्तिष्ठति स्म दलितारुणरत्नरेणु-  
राशिर्विचित्रमणिचूर्णकणावकीर्णः।  
विन्ध्यावनीध्र इव वर्म्म रुरुत्सुरुष्ण-  
रश्मेः पुनर्विविधदातुसतानुविद्धः ॥ 44.54 ॥  
वल्गत्तुरङ्गखुरकोटिनिपातपिष्ट-  
सत्पद्मरगमणिरेणुकरालितश्रीः ।  
रेजे तरां तरुणविद्रुमरागदिग्ध-  
दुग्धोदधिप्रतिमितः स्फटिकाश्मरेणुः ॥ 44.55 ॥  
व्योमोदपप्तदुपतप्तमरीचिदीप्तिः  
सावर्ण्यनिह्नुततयानुपलक्षितश्रीः।  
संदर्शयञ्जलमयीमिव सृष्टिमासु  
वैदूर्यरेणुनिकरः स्थगिताखिलाशः ॥ 44.56 ॥  
दिङ्भण्डलं नवविदूरजरत्नराशि-  
रेणूत्करैर्नभसि संतमसीभवद्भिः।  
आचक्रमे तरणिकूबरिचक्रनेमि-  
निष्पिष्टनाकपरमाणुगणायमानैः ॥ 44.57 ॥  
निःश्वासमारुतसमीरणकोटरस्थ-  
सेनातुरङ्गखुरपिष्टमहीरजस्कान्।  
आध्यमासिषु कथमपि त्रिदशामरारि-  
योधा जडीकृतरवान्समराय शङ्खान् ॥ 44.58 ॥  
संवीतकृत्स्नभुवनत्रितयान्तराल-  
सान्द्रीभवत्क्षितिरजःस्थगितप्रकाशाः  
आह्वासताधिरणवर्त्म परस्परं ते  
भोगावलीभिरुपलक्षितनामधेयाः ॥ 44.59 ॥  
उत्थाय चावनितलात्कमलासनाण्ड-  
पर्यन्तदर्शनकुतूहलिनेव दूरम्।  
स्कन्धेष्वकारि मरुतां पदमोघलेप-  
लुप्तांशुमालिमहसा रजसोद्धतेन ॥ 44.60 ॥  
संशिश्रिये विदलितासितरत्नहेम-  
पट्टोत्तितातनुरजःपटलावगाढैः।  
धूम्रीभवद्भिरभितो धवलातपत्र-  
खण्डैरुपप्लुतनिशाकरमण्डलश्रीः ॥ 44.61 ॥  
छत्त्रैर्न्यपाति शितशल्यशराभिघात-  
रुग्णाभिरामकलधौतमयोच्चदण्डैः।  
आयोधनावनितलोद्धतपृष्ठलग्न-  
धूलीवितानगुरुभारभरादिवोच्चैः ॥ 44.62 ॥  
श्च्योतन्भरादयमपह्नुतवासरश्रीः  
शान्तिं पुरा नयति दानजलप्लवो माम्।  
इत्यौर्वरेम रजसा करिकर्णरन्ध्र-  
द्रर्गेष्वनागतमिवाभिविचिन्त्य लित्ये ॥ 44.63 ॥  
सङ्ग्रामवत्मनि रजःपटलावकीणें  
निर्मन्नवेगपरिवर्तनशून्यचक्रम्।  
कृच्छ्रेण कूबरिकुलं यमदार्ढ्यशालि  
नैवेन्द्रियैरिव मनश्चकृषे तुरंगैः ॥ 44.64 ।  
आकम्पितावनिनिरर्गलवेगपात-  
निःस्पन्दमूकितविशङ्कटपार्श्वघण्टैः।  
अन्योन्यामप्यनवलोक्य रजोन्धकारे  
हस्तावमर्शघटितैर्युयुधे गजेन्द्रैः ॥ 44.65 ॥  
प्रलयाभ्रमलीमसां दधानः श्रियमायोधनवर्त्मनि न्यरौत्सीत्।  
अतनुर्गुरुसैन्यरेणुराशिर्ग्रहकल्लोल इवोष्णरश्मिबिम्बम् ॥ 44.66 ॥  
सिक्तेन सक्तकट(तत्कटवि) निर्गतभूरिदान-  
दाराप्रवाहकृतबंहिमभिस्तदानीम्।  
सैन्ये न्यशामि तरसा रजसोद्धतेन  
गम्भीरकुञ्जुरकरोज्झितवारिवर्षैः ॥ 44.67 ॥  
अस्ते रजोविसरवाससि नागगण्ड-  
विष्यन्दिभिर्मदजलैरपवास्त्रिताङ्ग्याः।  
संविब्यिरे दश दिशः सुरचापचक्र-  
निष्ठ्यूतनिष्ठुरशरातनुपुङ्खपक्षैः ॥ 44.68 ॥  
कटविगलितदानाम्भोभिरावर्तमान-  
प्रतिमपतितचक्रैः क्ष्मातले कुञ्जराणाम्।  
नभसि च करमक्तैः शीकरैरुच्छलभ्दिः  
क्षपितघनपरागो रत्नसानुस्तदासीत् ॥ 44.69 ॥  
इत्थं दर्पान्धगन्धद्विरदकटतटीनिष्ठ्यनिष्ठ्यूतदान-  
स्रोतःसंतानमिश्रीकृतविकृतकरप्रान्तवान्ताम्बुसेकैः।  
शान्तेष्वाशान्तकान्तिव्युपरमपरमापारपूरेषु युद्ध-  
क्षोणीक्षोदेषु रत्नाचलशिरसि पुनः संगरोऽभूद्भटानाम् ॥ 44.70 ॥

इति श्रीबालबृहस्पत्यनुजीविनो वागी श्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये गजाश्वसंमर्दो नाम चतुश्चत्वारिंशत्तमः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***पञ्चचत्वारिंशः सर्गः।***





अवलोक्य दानवचमूपतीनथो विमुखान्रणआद्गिरिशमार्गणार्दितान्।  
स्मितदीधितिस्फुरितगण्डमण्डलो निजगाद दैत्यपतिरित्थमूर्जितम् ॥ 45.1 ॥  
तस्योत्सिसाहयिषतो द्विषतां वधाय  
संरम्भिणो दितिसुतान्समरान्पराचः।  
वक्त्रादनभ्यवहृतोऽपि विनिर्जगाम  
सान्द्रः सुधौघ इव दन्तमरीचिराशिः ॥ 45.2 ॥  
हे दैत्याः कथमभिमानशालिनोऽपि व्यारुग्णाहवरसमाशु विद्रवन्तः।  
नेक्षध्वे पृथुनिजवंशवैजयन्तीमाक्षिप्तां धवलरुचिं परेण कीर्तिम् ॥ 45.3 ॥  
सेना विलोकयति जिह्मसौ सहास-  
मायोधनात्सपदि वः प्रपलायमानान्।  
शुलायुधेन कृतसंनिधिरप्यभीक्ष्ण-  
मारादखण्डपरशूरचिताञ्चितश्रीः ॥ 45.4 ॥  
अनल्पपक्षप्रसरं पतद्भिर्विपक्षनाराचपतङ्गचक्रैः।  
समिद्धतां संदधती कथं वो निर्वापिता दीपशिखेन शक्तिः ॥ 45.5 ॥  
कल्माषितांसशिखरैर्भुजमण्डलीषु  
रत्नाङ्गदैः किमिव शंसत भारभूतैः।  
एता भवन्तु रणनिर्वरवैरिवर्ग-  
दोर्दण्डदर्पदलनोज्ज्वलमण्‍डना वः ॥ 45.6 ॥  
कालरात्रिभुजसंहतीरिमाः प्रेतनाथपुरपद्धतीर्गदाः।  
बिभ्रतोऽपि भयकातरेक्षणं न ह्रियं व्रजत किं पराङ्भुखाः ॥ 45.7 ॥  
लेघीयसापि द्विषतो भयेन हतत्रपं विद्रवतामिदानीम्।  
न मुद्गरा भान्ति कृतान्तहर्म्यस्तम्भा अमी पाणितलस्तिता वः ॥ 45.8 ॥  
नोत्पादयेत्कथमुपेक्षितदुर्विपक्ष-  
हेलानिकारकलुषा विरसत्वमित्थम्।  
उद्धूयमानधवलाञ्चितचामरौघा  
तद्दुःखसंभृतजराधलेव लक्ष्मीः ॥ 45.9 ॥  
हेलानिपातहतसंहतहस्तिहस्त-  
हेतिः सहेत सहसानिलवेल्ल्यमानाः।  
सिंहः सटा अपि कथं गुरुरोषगाढ-  
गम्भीरगर्जितनिनादितशैलकुञ्जः ॥ 45.10 ॥  
अरातिशस्त्रव्रणरोहकर्मणे वधूजनस्यार्पयतां चिराय वः।  
सरुञ्जि पृष्ठानि भविष्यति स्फुटं विरूढलज्जाभरमन्थरं मनः ॥ 45.11 ॥  
हेतिव्रणाभरहमशून्यविशङ्गटांस-  
कूटाः कथं नु भवतां बत बाहुदण्डाः।  
गण्डोपधानपदवीं दयिताजनस्य  
नीता भवेयुरधुना बहुमानपात्रम् ॥ 45.12 ॥  
प्रायेण कार्यकरणं प्रतिविस्फुरन्ति  
तेजस्विनो न बहुसाधनसव्यपेयक्षाः।  
लोकान्विनिर्दहति सप्तभिरेवसप्त  
संहारकालमुदितो दहनः शिखाभिः ॥ 45.13 ॥  
क्षतौजसामपि रिपुणालघीयसा पलायनोन्मुखमनसामितोऽधुना।  
करश्रया निजकिरणच्छलेन वः समुद्वमन्त्ययश इवासियष्टयः ॥ 45.14 ॥  
क्लिष्टं मलेन न कदाचिदहेमबद्ध-  
माबन्ध्यताविरहितं स्पृहणीयरूपम्।  
निर्व्याजमाहुरिह भूषणमार्यवृत्ताः  
शौर्यप्रतापजनितं यश एव पुंसः ॥ 45.15 ॥  
तावद्व्रजन्ति गुरुतां यशसैव याव-  
दध्यासिता हिमविपाण्डुरुचा महान्तः।  
लूने विकासिकुसुमे च शिखाग्रभागा-  
त्कस्यादरो भवति शंसत तस्य वृन्ते ॥ 45.16 ॥  
श्च्योतत्प्रफुल्लनवचूतसुगन्धिदान-  
गण्डालिमण्डलसडिण्डिमडम्बरेभ्यः।  
स्तम्बेरमेभ्य इव केसरिणां न भीतिः  
संभाव्यतेऽत्रभवतां भवतां रिपुभ्यः ॥ 45.17 ॥  
हेलानिरस्तपवना गुरुसंप्रहार-  
जृम्भा महासुरभटाः पटुतां व्रजन्ती।  
नूनं समीकभुवि शीतलतां करोति  
फूत्केव वक्त्रविसृतोष्मजुषां द्विषां वः ॥ 45.18 ॥  
न प्राप्नुवन्ति हि पराङ्भुखतामुदार-  
सत्त्वा रिपो रणमुखेष्वपि हन्यमानाः।  
दह्यन्त एव जलधेर्वडवानलेन  
तस्य व्रजनत्यभिमुखं च तरङ्गभङ्गाः ॥ 45.19 ॥  
प्रत्यक्षमेव भवतामविरुग्णमौर्वी-  
शाखाकृतास्पदविचित्रपतत्त्रिचक्राः।  
कोदण्डतालतरवोऽप्यधुना दिशन्ति  
यच्छ्रीफलं रिपुजनस्य महाद्भुतं तत् ॥ 45.20 ॥  
निशितमायुधमञ्जलिसंपुचः पुलक एव भिया च तनुच्छदः।  
ननु भवज्जयसाधनमाहवे प्रगतिरेव शिरस्त्रमिह द्विषाम् ॥ 45.21 ॥  
कण्ठे भिया विनिहितः करवाल एव  
कण्ठत्रतामुपगतः शतशः सुराणाम्।  
आलोक्यतां भटजनेन सहस्तताल-  
हासस्फुरद्दशनदीधितिमण्डलेन ॥ 45.22 ॥  
पृथ्वी वराहवपुषा खगकेतनेन  
योत्तम्भिता फणिनिकेतनतऋः कथंचित्।  
सा तर्जनीतुलितविस्तृतसंनिवेशा  
शक्यं विदातुमतिवेलबलैर्भवद्भिः ॥ 45.23 ॥  
विश्लिष्टदीर्घभुजगाधिपभोगबन्ध-  
दिङ्भण्डलाभिमुखधावदानार्गलाश्वाम्।  
शक्ताः स्थ कर्तुमवरुग्णखलीनपाश-  
भीतारुणां तरणिकूवरिणोऽपि संस्थाम् ॥ 45.24 ॥  
वक्षःस्थलीविगलितैर्घनघर्मवारि-  
लेशैः समीकजनितैर्नभसि स्थितानाम्।  
शक्यं क्षणान्मकरमन्दिरघस्मरोऽपि  
ज्वालाकुलः शमयितुं वडवानलो वः ॥ 45.25 ॥  
तेजस्विनोऽतिमहतः क्वचनापि नूनं  
तीक्ष्णे मृदौ चन न विहन्यत एव शक्तिः।  
उत्थाय नागनगराद्वडवाग्निनैव  
सार्धं विनिर्दहति सिन्धुपतिं क्षयाग्निः ॥ 45.26 ॥  
ज्वालाकलापकवलीकृतकूर्मकेतु-  
मौर्वं किल ज्वलनमुरुजमाहुरार्याः।  
दग्धारिकाननममुं तु रणौघशूर-  
कोपानलप्रभवमेव विसालसत्त्वाः ॥ 45.27 ॥  
संख्यानशून्यमधिसंख्यमखण्डवृत्ति  
धैर्यं परामृशति यो भवतामिदानीम्।  
आकाशमुत्खनति नूनमसावखिन्न-  
चेता नखाटनिखनित्रमुखेन सद्यः ॥ 45.28 ॥  
दीप्तार्धचन्द्रकरिकर्णपरश्वधाग्र-  
पातद्विधाकृतमतङ्गजदन्तदण्डे।  
्व्याहतत्रिविधपातकृतात्मयोध-  
सिंहानुकर्षविनिपातिततोमरौघे ॥ 45.29 ॥  
चेतोहराञ्चितविविक्तधनुर्विकल्प-  
शिक्षाविशेषशुचिसौष्ठवधन्विचक्रे।  
नानाप्रकारफलपुष्पपलाशकल्प-  
संकल्पितप्रचुरसुन्दरभिन्दिपाले ॥ 45.30 ॥  
सुस्लिष्टमुष्टिविनिवेशसुखग्रहाश्रि-  
संपन्नबर्हिणपतत्त्रिणि दिग्धशङ्कौ।  
आकर्षसौष्ठवसुनिष्ठुरवीतनिष्ठ-  
टांकारचण्डगुणनर्तितचापचक्रे ॥ 45.31 ॥  
दुःखं न किंचिदपरं पुरुषत्वहाने-  
र्युद्धे मुधा समुदयोऽत्र चमूचराणाम्।  
मार्गोऽयमेव भवतां ननु शान्तिहेतु-  
र्योऽरेर्जयश्रिय इव क्रियतेऽवरोधः ॥ 45.32 ॥ (चक्कलकम्)  
तेजस्विनो न खलु काचिदपीह शक्ति-  
राप्नोति कार्यकरणे क्वचनोपघातम्।  
एकापि सास्ति न शिखा वडवानलस्य  
या निर्दहत्यनिशमेव न सिन्धुतोयम् ॥ 45.33 ॥  
प्राप्तामधिप्रधनमञ्चितदोहदत्वं  
सेना विधाय सुरभर्तुरनुत्तमाङ्गाम्।  
प्राजंय यशः पिबतु वो भटचत्कवाल-  
मव्याहतं पय इवेन्दुमरीचिगौरम् ॥ 45.34 ॥  
एते त एव निजकुङ्कुमपङ्कपिङ्ग-  
सङ्ग्रामरागविलसत्पुलकाः स्तिता वः।  
अद्यापि कम्पितपितामहपुण्डरीक-  
संसक्तकेसरशिखा इव बाहुदण्डाः ॥ 45.35 ॥  
सङ्ग्रामकाननतमाललतावलीषु  
सेनाकलिन्दतययाजलवेणिकासु।  
संवर्तकालरजनीषु भयानकासु  
निस्त्रिंशयष्टिषु कथं भवतामनास्था ॥ 45.36 ॥  
अभ्यागमान्मरणसंभ्रमतः किलाशु  
यूयं पलायनपरायणतामुपेताः।  
तच्चोष्मणा विरहिताः प्रतिपन्नमेव  
युष्माभिरित्यपुनरुक्तमिदं कुरुध्वम् ॥ 45.37 ॥  
सङ्ग्रामादरिभयविप्लताः पराञ्चो निर्ह्रीका ननु वि,मीकुरुध्वमेतामअ।  
विस्तीर्णां किमिति मुधा कृतान्तलीलावाह्यालीमसुरभटा ललाटभित्तिम् ॥ 45.38 ॥  
शौरेः पदातय इमे रणमर्धि वल्गु-  
व्यावल्गितैः किमिति वो न रुजन्ति चेतः।  
तीक्ष्णाग्रतुण्डविहगाधिपकङ्कवक्त्र-  
लीलोद्भृतासुरपराभवशत्लकल्पाः ॥ 45.39 ॥  
लीलागृहीतकुटिलेन्दुकला कुशाग्र-  
संरुद्धकुम्भतटदिग्गजवाहिकाभिः।  
आकम्पितत्रिभुवना तरसा विहार-  
हेला सुरैः सभयविस्मयमीक्षिता वः ॥ 45.40 ॥  
हेलाविनिर्धुतरजःसुमनःप्रतान-  
पर्याकुलाकुलशिलीमुखचक्रवाले।  
सङ्ग्रामकाननतलेऽत्र भवद्भिरेव  
भग्ना गदाशु हरिचन्दनशाखिवल्ली ॥ 45.41 ॥  
उल्लासि दूरतरमस्खलितत्वमाप्त-  
मुल्लङ्घिताखिलजगत्प्रतिबन्धशून्यम्।  
श्लाघ्यं दुरावतरया भुजशालिनां हि  
पूर्वं यशस्तदनु विस्फुरतीह तेजः ॥ 45.42 ॥  
अवरुग्णकम्बुमणिहारमेखलं नखकोटिपाटितकपोलमण्डलम्।  
पतिनाशदुःखमचिराद्विजृम्भतां सुरतायमानमसुरारियोषिताम् ॥ 45.43 ॥  
अवश्यमायोधनमूर्ध्नि धूर्जटेर्मया जितस्य प्रमथप्रमाथिना।  
ध्वजाग्रसंवेल्लितकृष्णचामरा विमुक्तकेशीव पुरी विभाव्यते ॥ 45.44 ॥  
पश्यत्यमन्दकरघातविमूढरक्त-  
श्यामच्छवि स्तनयुगं मयि बद्धकोपे।  
शत्रुस्त्रियाः परिजनो न चिरात्पिनद्ध-  
व्यालीनकञ्चुकमिवाहितदीनदृष्टिः ॥ 45.45 ॥  
आनन्दशून्यहृदयत्वमुपेयुषीणा-  
मीर्ष्यापरिग्रहविनाकृतमानसानाम्।  
विष्यन्दतामनिशमार्तिजमेव बाष्प-  
तोयं भटा भवदारातिनितम्बिनीनाम् ॥ 45.46 ॥  
शोभाभङ्गादानकृद्वो महार्घो येयं श्लिष्टा श्यामिका शौर्यरत्ने।  
सङ्ग्रामोर्वीविद्रवाख्या कृपाणप्रेङ्खद्धारावारिभिः क्षाल्यतां सा ॥ 45.47 ॥  
यावन्न संयुगयुगान्तसहस्ररश्मि-  
रेणोऽस्तमेति करवालकरैः करालः  
तावद्भवद्भिरयशस्तिमिरैररुद्ध  
उल्लङ्घ्यतां लघुतरं रणशौण्डमार्गः ॥ 45.48 ॥  
विध्यन्त्यङ्गममूर्यथा स्मितरुचो मुक्ता रणप्रेक्षकै-  
र्नैवं पत्त्रिपरम्परा कटुरणत्कोदण्डखण्डच्युताः।  
संप्रस्तौत्ययशो यथा च नितरामन्धं तमश्चक्षुषो-  
र्नौवं वाजिखुराग्रखण्डितरणक्षोणीसमुत्थं रजः ॥ 45.49 ॥  
वार्ताभङ्गः प्रथयति यथा मूर्छनामिन्द्रियाणां  
सान्द्रोऽप्येवं न खलु सुभटप्रेरितोऽस्त्रप्रहारः।  
त्यक्ताः प्राणैर्भृशमशुचितां नैवमायान्ति काया  
यद्वद्व्रीडां गुणमणिखनिं लङ्घयन्तो लघीयः ॥ 45.50 ॥  
अद्याप्येतासु गन्धद्विरदकुलनगोद्दण्डगण्डोपलेभ्यो  
निर्यान्तीषु प्रलीनभ्रमरशितिसरोजन्मखण्डास्वखण्डम्।  
दानाम्भोनिम्नगासु प्रकटितविकटासक्तयो वः कृपाणाः  
कुर्वन्तूद्वृत्तकृष्णोरगकुलवलनाडम्बराणां विडम्बम् ॥ 45.51 ॥  
इत्युत्साहसमृद्धिसागरपयः पालीमृगाङ्कप्रभां  
क्रूरामर्षकृशानुदीपनदसाकल्पान्तवातावलीम्।  
श्रुत्वा दैत्यपतेः पराक्रमगुणोदाराग्र्यगुर्वीं गिरं  
ते भूयोऽप्यसुराः सुराहवविपद्दीक्षासु दाक्ष्यं दधः ॥ 45.52 ॥  
ग्लानिग्रस्तगजं जितोग्रतुरगं सीदत्पदातिव्रजं  
मन्दस्यन्दनचारमस्रसरितां पूरैः परिप्लावितम्।  
मायाकोविददैत्यमुष्टिनिपतस्खर्वासिसर्वायुधं  
योधैर्दैत्यपतेरकारि करुणास्वादानिभिज्ञैर्मृधम् ॥ 45.53 ॥  
क्रन्दत्संक्रन्दनानां प्रमथमथनकृन्मत्तदैत्याधिपानां  
विद्राणैरावणानामशरणवरुणारब्धदिक्संग्रहाणाम्।  
ग्लानिग्राहिग्रहाणां गहनरणधरानिश्चरत्खेचराणां  
सैन्यं दैन्यात्सुराणामनिशमशरणं दैत्यचक्रेण चक्रे ॥ 45.54 ॥  
पीलूनां खड्गलूनैर्बहु बहुमकरैः कीर्णमन्तःकरौघै-  
र्वाहानां शश्त्रघातस्थपुटितवपुषां नक्रवद्व्याप्तमङ्गैः।  
लब्धास्थैः स्थूलमत्स्यैरिव हतपरितैर्युद्धभाजां भुजौघै-  
रस्रस्रोतखिनीनामजनि कुलमथाकुण्ठकं कण्ठदघ्नम् ॥ 45.55 ॥  
उद्भूतेषु कबन्धकण्ठकुहराभोगाद्भरेणासृजा-  
मुत्पीडेष्वथ पद्मरागमुसलस्थूलाकृतिस्पर्धिषु।  
बिभ्राणा भ्रमिविभ्रमं भृतमहायूथा विहंगावली  
लिलोल्लासितकालरात्रिपृथुलच्छत्त्राकृतिं प्राकरोत् ॥ 45.56 ॥  
क्रव्याशिनिष्कुशितकुञ्जरकुक्षिकूप-  
निर्मग्ननिर्यदतनूद्भवविद्धसिद्धम्।  
दिग्दन्तिकुम्भतटदघ्नभटास्रकुल्या-  
गर्भब्रुडद्विबुधमाहववर्त्म जज्ञे । 45.57 ॥  
इत्थं निर्मथ्य दैत्याधिपधुतविबुदानीकिनीनैकपात-  
प्राप्तप्रौढावसादानतसुरशिखरिक्लिष्टरत्नाङ्गश्रृङ्गे।  
जाते दुर्जातजन्मज्वरविधुरगणग्रामकामे प्रकामं  
सङ्ग्रामेऽत्युग्रमुग्रालिकभुवि भृकुटिः कूटबन्धं बबन्ध ॥ 45.58 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये सुभटसंदीपनं नाम पञ्चचत्वारिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***षट्चत्वारिंशः सर्गः***





सकालकूटं वहतीव यो गलं कलिन्दकन्यासहितं सहार्यया।  
सुरस्रवन्त्याश्च जलं समीरयन्कलिंदकन्यासहितं सहार्यया ॥ 46.1 ॥  
रविबिम्बमिवाभिनिर्यदंशुच्छुरिताकाशमथामुना रणाग्ने।  
धनुराचकृषे रिपुक्षयाय स्फुटटङ्कारचितां श्रियं दधानम् ॥ 46.2 ॥ (युगलकम्)  
सोऽभ्रमद्विततकार्मुको रणे मानशेवधिरुदारवाजिभिः।  
तच्छरैश्च गिरिरर्कतेजसामानशेऽवधिरुदारवाजिभिः ॥ 46.3 ॥  
क्षयार्कवैवस्वतकालवह्निभिः कथैव का संहरणक्रमोद्यतैः।  
वभूव नात्माप्युपमानमाहवे दुरासदत्वेन कपालमालिनः ॥ 46.4 ॥  
गणसेनया प्रतिदिशं तरसा प्रथमानया सममया च ततम्।  
अभयं सुरारिपृतना समिति प्रथमानया सममयाचत तम् ॥ 46.5 ॥  
रणवर्त्म हिमाद्रिजापताववतेरुष्यथ मङ्गलेच्छया।  
सुरसद्मभुवेव रम्भया रुचिराखण्डलयज्ञया जगे ॥ 46.6 ॥  
शशिलेखया शिरसि यस्य मुग्धया न वशस्य मानसमरंस्त नद्धया।  
तमवाप्य वैरिपृतना ननाश सा नवशस्यमानसमरं स्तनद्धया ॥ 46.7 ॥  
विष्यन्दिसान्द्ररुधिरारुणधातुराग-  
रक्तानि तस्य विशिखैर्विशिखासनास्तैः  
कृत्तान्यलोपिषत दैत्यशिरांसि गण्ड-  
शैलश्रियं दधति काञ्चनशैलश्रृङ्गे ॥ 46.8 ॥  
नतलोकहितक्रियासमानानवमा यस्य तितांसतां सदस्त्रः।  
युधि शक्तिमसौ द्विषां स्म हर्तुं नवमायस्यति तां सतां सदस्त्रः ॥ 46.9 ॥  
तुरगखुरशिखानिपातपिष्टत्रिदशमहीघ्रनितम्बधूलिपुञ्जैः।  
कपिशबलमथामरारिचक्रं स्फुटमिव जाम्बवदृक्षसैन्यमासीत् ॥ 46.10 ॥  
सेनाभिरस्याक्रियतारिचक्रमहासमाजावनिशं सिताभिः।  
यशश्छटाभिर्दधतोऽथ लक्ष्मीं महासमाजावनिशंसिताभिः ॥ 46.11 ॥  
ससृजे शरवृष्टिरन्धकाद्यैर्दितिजैस्तत्र विचित्रहेमपुङ्खा।  
विमुखीक्रियते स्म सा पतन्ती पटुहुंकाररवैः स्वयंप्रभेण ॥ 46.12 ॥  
गीर्वाणवृन्दमसुरानधिसंयुगोर्वि-  
नाशक्रमेण सममर्दयतः समायान्।  
मत्तो मतङ्गज इवाशु सरोजखण्ड-  
नाशक्रमेण स ममर्द यतः समायान् ॥ 46.13 ॥  
तद्गुप्त्यै रणभुवि नन्दिषेणमुख्या दैत्येन्द्रं प्रतिमुमुचुर्महास्त्रवृष्टीः।  
श्रृङ्गीवातनुकुलिशाश्रिभिन्नसंधिस्ताभिः स द्रुतमथ भङ्गरत्वमापत् ॥ 46.14 ॥  
युधि भान्निहतेन वैरिणा स हि डिम्बेन जटासुराजितः।  
अथ भीम इवाभ्ययुङ्क्त तान्सहिडिम्बेन जटासुराजितः ॥ 46.15 ॥  
आजघ्रुरत्रावसरेऽथ दैत्यगणाधिपाः संगररागभाजः।  
कोदण्डसंवर्तकमेघचक्रक्रेंकारगर्जारवपूरिताशाः ॥ 46.16 ॥  
जघान तांश्त्रिदिवभिदोऽरिपौरुषं स हारवानकलयतोऽवधानतः।  
जिगाय च स्तनितमथाम्बुवाहिनां सहारवानकलयतोऽवधानतः ॥ 46.17 ॥  
श्रियमाप स चन्द्रशालिकान्तां चिरमासेवितभस्मपाण्डुरां सः।  
स्फुटसौधतलस्थितां तदानीं दधदायोधनवर्तिवीक्षितश्रीः ॥ 46.18 ॥  
निजघान नासुरवरूथिनीं जवान्न बतायमानकि रणं समाश्रिताम्।  
श्रियमस्य शूलमतनोच्च संदधन्नवतायमानकिरणं समाश्रिताम् ॥ 46.19 ॥  
शेषः किमेष न किनस्य फणासहस्र-  
मालोक्यते हिमगिरिर्ननु निश्चलः किम्।  
इत्याहवाभिमुखमिन्दुकलावतंस-  
मायान्तमीक्ष्य समशेरत दैत्ययोधाः ॥ 46.20 ॥  
रणमूर्ध्निं विनचित्रशस्त्रजालैर्व्यधमन्दानवसादिनोऽभियातान्।  
प्रमथा रभसेन युध्यमाना व्यधमन्दानवसादिनो भिया तान् ॥ 46.21 ॥  
घटितपरिकरोऽथ नालिकाभिः प्रकटितविस्तृतकालखण्डनाभिः।  
दिवस इव निपत्य गृध्रचक्रैर्युधि पिदधे मृतविग्रहः स तेषाम् ॥ 46.22 ॥  
स प्रांशुरोजस्यसुरान्स्म हन्तुं न हस्तिरोधी यतते नवेऽगात्।  
सेनारजोभिः समरे च तस्मिन्नहस्तिरोधीयत तेन वेगात् ॥ 46.23 ॥  
सुरारिबाणैरथ हन्यमानस्तदा चकम्पे न मृगाङ्कमौलिः।  
भुजंगभीमैः क्षुभिताम्बुराशेस्तरङ्गभङ्गैरिव तीरशैलः ॥ 46.24 ॥  
स सुरयुवतिभिर्मृधे विवल्गन्नवशवलन्नयनाभिरभ्रमाभिः।  
विदधदसकृदैक्ष्यत स्वकान्त्या नवशबलं नयनाभिरभ्रमाभिः ॥ 46.25 ॥  
वक्षः शिलाघनमथेषुभिरुल्लिलेख  
तस्यान्धकोऽधिरणसिन्धु विवर्तमानः।  
श्रृङ्गाग्रकोटिभिरधोक्षजबाहुयन्त्र-  
मन्दीरचक्रमिव मन्दरभूधरेन्द्रः ॥ 46.26 ॥  
अभाजि सक्रेङ्कितमस्य कार्मुकं नमत्सरेणावहितस्य सादिनः।  
रणे पृषत्कान्किरतोऽथ शंभुना न मत्सरेणावहितस्य सादिनः ॥ 46.27 ॥  
तं जघान रिपुमत्तकाशिनीवक्त्रपङ्कजवनक्षपाकृता।  
अर्धचन्द्रविशिखेन दानवो मणअडलीकृतधनुश्च्युतेन सः ॥ 46.28 ॥  
कीर्तिष्ववस्थइतमना भयदो भुवाथ  
सद्योगजासु रवधूनितया समांसः।  
कीर्तिश्रिया समुदितः समरे चचार  
सद्योऽगजासुरवधूनितयासमां सः ॥ 46.29 ॥  
प्रह्लादादिभिरथ सैन्यभङ्गमाजौ पश्यद्भिस्त्वरितमुपेत्य दैत्यनाथैः।  
जघ्ने सं त्रिशिखकृपाणबाणवृष्ट्या कालभ्रैरिव शिखरी सघोरगर्जैः ॥ 46.30 ॥  
रमभुवमजितोऽवतीर्य धाम्ना समरवि मर्दनतां ततां तदापत्।  
त्रिदशगिरिरपि स्मरारिसेनासमरविमर्दनतान्ततां तदापत् ॥ 46.31 ॥  
प्रसृतवह्निशिखासरलाङ्गुलिं स यमहस्तमिवाथ शिलीमुखम्।  
युधि ससर्ज रुषा सुरविद्विषे स वपुरस्य निनाय कबन्धताम् ॥ 46.32 ॥  
स गुणै रणेष्वपि यशःपटं ततोऽमृदुवायसेषु समदो रसं गतः।  
रुचिमान्धनुर्मुखरयन्द्विषच्चमूमृदुवाय सेषु समदोरसङ्गतः ॥ 46.33 ॥  
एकत्र त्रिदसगणैरभिद्रुतानामन्यत्र प्रमथबलैश्च दानवानाम्।  
कीर्त्यैवाहवभुवमुज्झतामशेषां पर्याप्ता दश ककुभोऽपि नो बभूवुः ॥ 46.34 ॥  
नाकद्विषामथ गणं युधि चकृवांस-  
मायामभाजमहितान्तकरंहसं तम्।  
तुष्टाव साम्बरसदां मुदितावरुग्ण-  
माया सभाजमहितान्तकरं हसन्तम् ॥ 46.35 ॥  
दैत्यानिकेष्वायससंनाहनिपातादाकर्ण्योच्चैस्तारखणत्कारमसीनाम्।  
सस्मारौघो नाकसदां पर्वतपालीपक्षच्छेदक्रूरविरूक्षघ्वनितानाम् ॥ 46.36 ॥  
स मानयामास दृशासमानया समानया संयति भासमानया।  
समानयोद्रेः सुतयासमानया समानयोतोऽविरहं समानया ॥ 46.37 ॥  
दितिजसमितिनायकेन तस्मिन्नथ रणवासगृहे विलुप्तमाना।  
कुसुमशररिपोः प्रियेव भेजेनवनखराजिविदारितोरुदण्डा ॥ 46.38 ॥  
स मानसीमात्तसमानसीमा निन्धोर्विधायारिजनस्य पीडाम्।  
हसन्निवेशं सहसन्निवेशं स्फुरत्कपोलामलकान्तिरस्थात् ॥ 46.39 ॥  
निरास तं बाणगणैर्गणाधिपस्ततोऽस्त तेनाप्रतिमेन कर्मणा।  
जगाम वैलक्ष्यगृहीततन्मुखत्विषेव सार्धं परिपाण्डुतां यशः ॥ 46.40 ॥  
अकृत युधि विनायको विद्विषां न च कमतनुतापदावं चितम्।  
मृतममरवधूः श्रिता विभ्रमानचकमत नुतापदा वञ्चितम् ॥ 46.41 ॥  
भोगीन्द्रभोगायतबद्धशोभप्रवेष्टनाभिः स रणाजिरोर्व्याम् ।  
व्यराजत क्षीरसमुद्रमन्थसरम्भसज्जीकृतमन्दरश्रीः ॥ 46.42 ॥  
मुखश्रियं बिभ्रदसौ विनिर्जितस्वरुं तु दन्तेन समाननागताम्।  
जघान मेघान्व्यतिपेतिवान्रणे स्वरुंतुदं तेन समानना गताम् ॥ 46.43 ॥  
स्तम्बेरमा विनिहिताञ्चितचीनपिष्ट-  
विस्पष्टपाटलिमसंभृतकुम्भशोभाः।  
संभाविताः प्रधनमूर्ध्नि दधुर्मदाम्भः-  
संभारिणो गणपतदेः परिवारलीलाम् ॥ 46.44 ॥  
कथमपि सानकपटहा रणभूमीः प्राप्य वर्चसा न कपटहा।  
स्थगिताशोऽभनगण्डं द्रुहिणस्य दधन्मुखं स शोभनगण्डम् ॥ 46.45 ॥  
व्यचरत्तरसाथ षण्मुखो युधि खक्त्योभयरूपया श्रितः।  
असमार्चिरिवारहुतीर्वहन्स्फुटसंपन्नवषट्पदाः स्रजः ॥ 46.46 ॥  
सुरयुवतिजनस्य तत्र नानासुरभिदि विपब्रमदक्षतामलासीत्।  
श्रियमतनुयशश्च तस्य शुभ्रं सुरभि दिवि भ्रमदक्षतामलासीत् ॥ 46.47 ॥  
संवर्तमेघमलिना दधतोऽथ तैक्ष्ण्य-  
मक्षुण्णापटावजुषः प्रतिपक्षभेदे।  
तस्योदघानिषत दैत्यभटाः कृपाण-  
कट्टाश्च गाढपरिवारगणाः स्वसैन्यैः ॥ 46.48 ॥  
रणाङ्गनोर्वीं दधदाहितोन्मदद्विपक्षयो धाम स कृत्तदानवैः।  
चकार बाणैर्बहुलासुतः स्खलद्विपक्षयोधामसकृत्तदा नवैः ॥ 46.49 ॥  
निःशेषां सकनककम्बुनेत्रशोभः सङ्ग्रामावनिकलशीं विलोड्य शत्रोः।  
रीढाभिः प्रकटितसार एक उच्चैर्वैशाखः सपदि बभूव बाहुदण्डः ॥ 46.50 ॥  
दैत्यानहिमहिम हिमतरोऽद्वा रोद्धा दलयति यतिभयत्दृद्यः।  
त्दृद्यः स जगति गतित्दृदसंख्ये संख्ये कृतरतिरतिगुरुरासीत् ॥ 46.51 ॥  
महाजिगोष्ठीप्रतिबद्धसौष्ठवैर्विदग्धलोकैरिव कर्णशालिभिः।  
तदाहवे सत्कविकाव्यपायिभिर्दधे मुखश्रीः पृतनातुरङ्गमैः ॥ 46.52 ॥  
स सेनया जगन्मनोमृदुर्वशीकया जित।  
अविस्खलंस्तदा रुषामृदुर्वशी कयाजितः ॥ 46.53 ॥  
गुरुमुष्टिघातपरिपीडितं जवाद्विनिपात्य वृत्रमथ कुञ्जराननः।  
परशुप्रहारविकटव्रणोरसं स सहस्रमायमकरोत्पराङ्भुखम् ॥ 46.54 ॥  
केदारयन्तं समदान्तमालमरातिलोकं शरलाङ्गलानाम्।  
के दारयन्तं समदं तमालनीलं हरिं जेतुमलं बभूवुः ॥ 46.55 ॥  
सविसरासुरसारवसासवे सुरवरो विवरासुरसास्रवः।  
स वरवीरवसावुरुवैरिसूरवसरे विरसं विररास सः ॥ 46.56 ॥ (त्र्यक्षकरः)  
मणिशतकरभासुराङ्गनानां दितिजचमूघटमानसंसदं सः।  
अकृत च समरं सुराङ्गनानामतनु दधच्छुचिमानसं सदंसः ॥ 46.57 ॥  
जेता वेगांस्तीव्रबा वायवीयान्वृत्रारातेर्बद्धभावा यवीयान्।  
श्रुत्वात्दृष्यत्तत्र चाणूरपीडाः प्राक्कर्तासौ दृप्तचाणूरपीडाः ॥ 46.58 ॥  
बात्याकाशश्यामले यस्य देहे वासश्छाया सन्नवा पीतरङ्गा।  
पर्यष्कारि द्वारिका येन पूर्वं नानाहर्म्यासन्नवापीतरङ्गा ॥ 46.59 ॥  
रणे नता येन रिपोर्वरूथिनी सहासमासन्नवधेऽनुकम्पिता।  
शशंस यः सीरिणमाहवक्रियासहासमासन्नवधेनुकं पिता ॥ 46.60 ॥  
संप्रत्यरातिपृतनाः सहसा विजित्य  
ता रक्ष वीर समरे चकिताः समायाः।  
इत्यर्थिवाग्भिरजहात्स तु तास्ततीर्न  
तारक्षवीरसमरेचकिताः समायाः ॥ 46.61 ॥  
वहति करतलेन बद्धरागं रणदलि तामरसं च यः सहासम्।  
युधि मयतनयोऽनुना निजघ्ने रणदलितामरसंचयः सहासम् ॥ 46.62 ॥  
नाकौकसां विदधतीः पृतनास्तदानीं  
व्यापार्यमाणकरवाललता निकृत्ताः।  
सेनाः शरैर्दनुभुवोऽनुगतो बलेन  
व्यापार्यमाणकरवाललता निकृत्ताः ॥ 46.63 ॥  
दिशि दिशि शमयद्भिर्दूरमन्वीयमानं  
दिवसकरमरीणां चामरैर्वीज्यमानम्।  
समिति रिपुगणोऽन्यैर्नातिसंरम्भवेगा-  
दिव सकरमरीणा चामरैर्वीज्यमानम् ॥ 46.64 ॥  
स्थितवति तत्र गोप्तरि भटैस्त्रिदशाङ्गनाब्जिनी-  
सवितरि तुङ्गतोदयमनेकपराजयोर्जिताः।  
दितिजगणस्य भीतिमतिदुर्धरतां दधौ क्रियाः  
स वितरितुं गतोऽदयमनेकपराजयोर्जिता ॥ 46.65 ॥  
बिभ्रद्भुजौ मुररिपुः प्रतिपक्षभानु-  
राहू तदा नवचमूरवधूयमानाः।  
आशिश्वसत्सुमनसां पृतनाश्चमूभि-  
राहूतदानवचमूरवधूयमानाः ॥ 46.66 ॥  
त्रिदिववर्त्म घटितान्सहसीहितकम्पया  
समदनागमतया तरसा रथिनो दधौ।  
रणमयगहने वलिना रुरुचे श्रिया  
मसदानागमतयातरसारथिनोदधौ ॥ 46.67 ॥  
पुरोपवनपद्धतीर्वसतिरम्बरस्त्रीश्रिया-  
मधूनितरसापपावनतमानसानुत्तमाः।  
प्रविश्य च रतोत्सुका नवतमालवल्लीगृहं  
मधूनि तरसा पपावनतमानसानुत्तमाः ॥ 46.68 ॥  
स संयति पतत्त्रिणां निजरुचारिकान्तीर्जय-  
न्नमन्दरसमांसदोर्जितमदः समायोजयन्।  
व्यथामगमदुद्धतो दितिजमण्डलं मृत्युना  
नमन्दरसमांसदोर्जितमदः समायोजयन् ॥46.69॥  
दिशि दिशि वीरभद्र उचितान्निवेश्य पृतनाभटान्विदलय-  
न्प्रमथनवस्तुतोऽत्र समतासखेदमकरोदरातिगजवान्।  
विगलितसंप्रहाररभसं दधानममरारिसैन्यमतनु  
प्रमथनवस्तुतोत्रसमतासखेदमकरो दरातिगजवान् ॥ 46.70 ॥  
सश्रीमानमृदुर्निसर्गगहने दर्पान्निकृत्तद्विषो  
वंश्यश्चारुयशस्तदा दधदधः सद्यो हृतश्रीरिपोः।  
दत्तार्घो नयमार्गगोचरगुणः पुष्टीभवन्मारणे  
सेवानम्रससत्कराञ्जलिपुटैर्वीतारिशङ्कं सुरैः ॥ 46.71 ॥  
इत्थं दुर्घरदर्पदोर्द्रमतया मृद्गंश्चमूरातता  
भाश्वान्सानुमति क्षपा इव तदा सूदारशोभानुगः।  
टांकारैर्व्यथितारिसंहति धनुर्वित्या(र्व्राता) त्कतकीर्ती रणे  
यत्नासञ्जितशिञ्जिनीसकरटः कामं तमव्यंसयत् ॥ 46.72 ॥ (युगलकम्)  
\`श्रीदुर्गदत्तवंश्यः सहृदयगोष्ठीरसेन ललिताङ्कम्।  
इदममृतभानुसूनुर्व्यधत्त रत्नाकरः काव्यम् ॥' (इत्येतदुत्थार्या)  
सन्रणे विदलिताः करिणां यशांसि  
मन्दा रदा महति भीरुचितेऽनपेते।  
रागाम्बुधौ मुदितदेववधूकृताभि-  
र्मन्दारदामहतिभी रुचितेन पेते ॥ 46.73 ॥  
रणभुवमधुना झयाशंसयां दोर्द्रुमालम्बनो दारयन्विद्विषोऽत्यूर्जिता  
ननु विकशलिकापदोसन्नया संगरक्षोभया नुत्तमोहेति भीरूढया।  
ननु विकशलिकापदोशन्नयासंगरक्षोभया नुत्तमोहेतिभीरूढया  
किमिव बत भियेतिबेरीरवैरभ्यधायीव कोणाहतिप्रस्तुतैर्युद्भुवा ॥ 46.74 ॥ (चण्डवृष्टिप्रपातदण्डकेन गर्भयमकम्)  
इत्थं वीराहतसुरचमूर्दत्तहस्तावलम्ब-  
स्वर्गारोहिप्रमुदितभटास्तस्य नाकारिसैन्यैः।  
श्च्योतद्दानासवसरभसापानलोलालिमाला-  
सान्द्रच्छायासितमुखपटोद्दामदिक्कुञ्जरश्रीः ॥ 46.75 ॥  
नानाधुत्यागपक्षे सभरसरभसक्षेपगत्या धुनाना।  
नादासक्तारणत्राविरलबलवित्राणरक्ता सदाना।  
नाधावत्सादिपक्षेतरसरसरतक्षेपदित्सावधाना  
नाहासक्तारिरुग्भीमुदसरसदमुग्भीरुरिक्ता सहाना ॥ 46.76 ॥  
(स्रग्धरयानुलोमप्रतिलोमाभ्यां चक्रचतुष्टयम्)  
तावच्च शंभुभृकुटी निभृतैकमुख्या  
सङ्ग्रामकाननकरालतमालवल्ल्या।  
चामुण्डया विकटविक्रमसिन्धुवीच्या  
प्रास्तावि दैत्यदलने युधि कोऽपि कोपः ॥ 46.77 ॥  
विगलितदानवसार्थं भयशुष्ककरीन्द्रकरटदानवसार्थम्।  
चक्रेऽन्धितान्धकबलं तया समीकं यमस्य बाहुकवलम् ॥ 46.78 ॥  
चण्डीदोर्दण्डचण्डप्रसरसरभसोत्तम्भितास्त्रप्रबन्ध-  
व्यापारापारसीदद्दितिदनुतनुजानीकसंकीर्णमध्या।  
जज्ञे सा तत्क्षणेन क्षतजनदनदीमग्नसूद्विग्नलग्न-  
प्रांशुस्तम्बेरमाश्वा समरवसुमती क्रीडनं कालरात्र्याः ॥ 46.79 ॥  
सारावि,्टाभिसारा जनितततनिजक्रोधदीप्रावसारा  
सारावप्रासिशूराहरहरणरहः स्वर्गकन्या विशालाः।  
शालाविन्यायकश्रीरनमममनरव्रातयुक्ता समासा  
सामासक्ता यदासीदमतशतपदच्छेदवृष्टाविरासा ॥ 46.80 ॥ (षोडशदलपद्मबन्धः)  
रत्नाद्रौ चण्कडिकाया विकटकरिकटाट्टालकुट्टाककोटि-  
त्रुट्यट्टांकारिटङ्कक्रकचकरकरारावगुर्वी रणोर्वी।  
प्रेङ्खत्खड्गाग्रकृत्तप्रकटभटशिरः पीवरस्कन्धचक्र-  
क्रीडान्यञ्चत्कबनदक्रमविधुरधराधारिबन्दा तदाभूत् ॥ 46.81 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये चण्डिकासमरक्षेपो नाम षट्चत्वारिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***सप्तचत्वारिंशः सर्गः।***





सङ्ग्राममूर्ध्नि दलितासुरचक्रवाला-  
मालोक्य तत्र विकसत्पुलकप्रबन्धाः।  
आबद्धगोचरपरिष्ठितवाक्प्रपञ्चं  
संतुष्टुवुर्भगवतीमिति सिद्धसाध्याः ॥ 47.1 ॥  
किं चित्रमत्र दलितं रिपुचक्रवाल-  
मेतत्त्वया जननि यत्प्रसभं रणाग्रे।  
निर्भिन्दती भवनवर्तिनिशान्धकार-  
माश्चर्यधाम नहि दीपशइखा कदाचित् ॥ 47.2 ॥  
दोर्दण्डदृप्तमनसः सुभटा विपक्ष-  
मन्येऽपि यद्रणमुखेषु पराजयन्ते।  
तच्छक्तिरूपमनघस्थितं सं.......  
......सभागपरमाणुवपिजृम्भितं ते ॥ 47.3 ॥  
दैत्यैः पुरा सुरचमूसु विनर्जितासु  
तद्गुप्तिकारणवशादसमाप्तशक्तिः।  
ध्यात्वासनातनपदं किल शंकरेण  
सृष्टासि नान्यजितजीवनिबन्धवृत्तिः (?) ॥ 47.4 ॥  
निस्त्रिंशमुद्वहसि संप्रति नीलकण्ठ-  
कण्ठप्रभासदृश हिअयनुरागहेतोः।  
हुंकारसंभ्रमचलत्सकलाततायि-  
चक्रा न जातु रणलालसया पुनस्त्वम् ॥ 47.5 ॥  
आयोदनेषु सकलामरचक्रवालै-  
रालोकिता त्वमसुराधिप.....।  
विस्तारिदर्पणमिवोदरदेशलग्न-  
मभ्रंकषोष्णकरमण्डलगमुद्वहन्ती ॥ 47.6 ॥  
कार्कश्यमश्मनिकरादिव संयुगेषु  
दूर्वाप्रवालकलया(कवला) दिव...रङ्गे (रङ्गमङ्गे)।  
संक्रान्तिमापदिव देवि हिमस्थलीम्यो  
हासच्छविस्तव तुषारगिरेर्विपाण्डुः ॥ 47.7 ॥  
मार्गं पुरा किल सहस्ररुचो रुरुत्सु-  
रुद्यन्नगस्त्यमुनिनापि निषिद्धवृत्तिः।  
विन्द्याचलस्त्वयि गुहागृहभाजि सप्त-  
लोकाधिकं ध्रुवमवाप समुन्नतत्वम् ॥ 47.8 ॥  
संचिन्त्य रूपमतुलं तव पुष्पकेतु-  
दाहानुतापवशतः श्वसितोष्णवातान्।  
आकृष्टकण्ठकुरहास्पदकालकूट-  
कूटानलानिव मुमोच मृगाङ्कमौलिः ॥ 47.9 ॥  
सद्माजिरं तवल नभश्चरचक्रवाल-  
पुष्पोपकारनिपतन्मधुपावलीकम्।  
विच्छन्नभक्तभवबनधनलोहपाश-  
जालावकीर्णमिव राजति मेकलाद्रौ ॥ 47.10 ॥  
निस्त्रिंशघातविनिकृत्तपशूपहार-  
जीवा इवाप्य सुगतिं परिदीप्यमानाः।  
विन्ध्याद्रिकंदरजुषो भुवनान्धकार-  
निर्भेदिनोऽन्तिकगतास्तव भान्ति दीपाः ॥ 47.11 ॥  
ब्रह्मण्डशङ्कमुपपादितकण्ठभाग-  
रन्ध्नं विनिःश्वसितमारुतपूर्णगर्भम्।  
संहाररात्रिषु विपूरयसि त्वमेत-  
मालम्बय भैरववपुः प्रसभं कराम्याम् ॥ 47.12 ॥  
आविष्कृतप्रलयदुर्धरकालरात्त्रि-  
मूर्तेरुदग्रविकटावयवान्तरेषु।  
पर्याप्तिमेति तव संहृतसप्तलोक-  
लोकास्थिसंभृतिशतैरपि मण्डनं किम् ॥ 47.13 ॥  
निर्मांसताधवलराहुशिरः कपाल-  
कांस्याग्रपीतभुवनक्षतजासवश्रीः।  
विश्राणयस्यतनुतत्पिशितावदंश-  
लेशानुविद्धदशनाम्ब न कस्य भीतिम् ॥ 47.14 ॥  
आहन्यमानकनकाचललाडनोत्थ-  
नादानुबनधबधिरीकृतसप्तलोकम्।  
कल्याणि वादयसि कालविभावरीषु  
पद्मासनाण्डविकटोर्ध्वकवाटघण्टाम् ॥ 47.15 ॥  
हेलाविनिःश्वसितपीतकठोरकण्ठ-  
नाडीनिरर्गलगलत्क्षयसागराम्भः।  
रूपं बिभर्षि वलयीकृतसप्तसंख्य-  
द्वीपोष्णरश्मिकिरणावधिशैलचक्रम् ॥ 47.16 ॥  
संहारकालरभसोत्थितधूमकेतु-  
निर्दग्धसप्तभुवनेन्धनजो न मातः।  
मन्ये ललाटतटपुण्ड्रकमात्रकेऽपि  
पर्याप्तिमेति तव भस्मपरागपुञ्जः ॥ 47.17 ॥  
और्वो निरर्गलकरालशिखासहस्र-  
भसमीकृतार्णवजलस्तव जाठरोऽग्निः।  
श्वासास्तवैव मरुतः प्रलयागमेषु  
हेलानिपातितकुलाचलचक्रवालाः ॥ 47.18 ॥  
वक्षःस्थलीविनिमितामरशैलदण्ड-  
लग्नेन्दुखण्डनवभास्वदलाबुपात्राम्।  
आश्रावयस्यतनुशेषशरीरतन्त्र-  
तन्त्रीगुणां प्रलयरात्रिषु काण्डवीणाम् ॥ 47.19 ॥  
संकल्पकल्पितविशङ्कटकण्ठभाग-  
मन्तःस्थसप्तजलशेवधिवारिपूर्णम्।  
ब्रह्माण्डमेव सहसा विदधासि चण्डि  
लीलाकमण्डलुमिमं प्रलयागमेषु । 47.20 ॥  
वैकुण्ठचक्रपरिकल्पितशङ्खपत्त्र-  
संरुद्धरन्ध्रविकरालविलम्बिपाशम्।  
कर्णं बिभर्षि भगवत्यभिराममेक-  
मन्यं च हेमगिरिकञ्चनतालपत्त्रम् ॥ 47.21 ॥  
अभ्युच्छ्वसत्फणपलाशकरालजिह्व-  
प्रत्यगुपक्ष्मनिकुरुम्बशरीरनालम्।  
कर्णेऽवतंसयकसि पाण्डुरपुण्डरीक-  
शोभं भवानि भुजगाधिपमप्यनन्तम् ॥ 47.22 ॥  
अस्तोदयाद्रिनमितोन्नमितार्कचन्द्र-  
विस्तीर्णबिम्बमणिकन्दुककीर्णहस्ता।  
चिक्रीडिथ त्वमिह चण्डि कुमारभाव-  
मातस्थुषी भुवनविस्मयनीयमूर्तिः ॥ 47.23 ॥  
तारक्वणड्डमरुका करुसीषु चण्डि  
संहारकालमुदिता विचरस्यमन्दम्।  
स्कन्धाधिरोपितविटङ्कविरञ्चिकाय-  
कङ्कालभागनिनदत्समवर्तिघण्टा ॥ 47.24 ॥  
एषा विभाति तव देवि कपालपङ्क्ति-  
रुत्त्सिता दलितशङ्खविपाडुरत्विट्।  
संवर्तकालकलितोत्कटवह्निहेति-  
भस्मोकृताखिलकुलाचलमण्डलश्रीः ॥ 47.25 ॥  
रक्तच्छटाशवलकुञ्जरराजकृत्ति-  
संछादितस्तनतटाम्ब बिभासि काली।  
पौरन्दरी दिगिव बालदिवाकरांशु-  
भिन्नान्तरालतिमिरस्थगितोदयाद्रिः ॥ 47.26 ॥  
आभीलतां ब्रजसि पाणिनखाग्रशुक्ति-  
लीलागृहीतसकलोद्धतसप्तसिन्धुः।  
पादाङ्गदीकृतकरालसहस्ररस्मि-  
धामावधिक्षितितला-प्रलयागमेषु ॥ 47.27 ॥  
योगेश्वरीरुचिरचक्रकरालनाभि-  
बद्धास्थबैरवहृदङ्कगतां जनस्त्वाम्।  
ध्यायन्नसंकलितसंकटशोकशङ्कु-  
शङ्कः शशाङ्कुमुखि शंकरतामुपैति ॥ 47.28 ॥  
ब्रह्मप्रपञ्चपरिनिष्ठितभेदसाम  
गायन्त्यविप्लुतमनाः प्रलयोत्सवाग्रे।  
शर्वाणि वादयसि दीधितिचक्रवाल-  
तन्त्रीगुणाञ्चितशशाङ्ककलाविपञ्चीम् ॥ 47.29 ॥  
विस्पष्टपाटलदलप्रकरायमाण-  
माणिक्यदीधितिविटङ्कतलाङ्गुलीकः।  
अभ्युद्वहन्भुवनपङ्कजमेष भाति  
हस्तस्तवैव भुजगाधिपभोगदीर्घः ॥ 47.30 ॥  
क्लेशप्रतानगहनाप्रतिपन्नपार-  
संसारकाननकठोरकुठारधारा।  
स्फूर्जत्यनुत्तरतिरस्कृततापवर्त्म-  
मैधामृतस्रुतिरहो त्वयि भक्तिरेका ॥ 47.31 ॥  
संस्पृश्यमानपभितस्तुहिनोत्करेणे  
यद्युत्सृजेन्न कमलं कमलाक्षि लक्ष्मीम्।  
तेन स्फुरन्नखमणिप्रभयावलीढः।  
संप्राप्नुयाच्चरण एष तवोपमानम् ॥ 47.32 ॥  
संदेहितारुणदलाङ्गुलिपादपद्म-  
पीठोत्थसौरभभराकुलितं विभाति।  
संभाव्य कृष्णरजनीति समागतं त्वां  
सेवारसात्तम इवातनु भृङ्गचक्रम् ॥ 47.33 ॥  
संवादिबिम्बफलमुज्ज्वलकम्बुकण्ठि  
ताम्बूलरागपरिपाटलमोष्ठयुग्म्म।  
आभासि तत्क्षणनिपीतपशूपहार-  
विष्यन्दिशोणितरसार्द्रमिवोद्वहन्ती ॥ 47.34 ॥  
अर्धं शशाङ्कशकलाभरणेन गाढ-  
रागोपगूढमनसा वपुषोऽर्पितं ते।  
निःशेषमेव हृदयं पुनरव्यलीक-  
मानोपघातघटनं दिदिशे त्वयास्मै ॥ 47.35 ॥  
प्रेङ्खत्फणामणिमयूखशिखाभिलक्ष्य-  
प्रालम्बकम्बु रशानास्पदमेचकाहिः।  
काली विभासि भगवत्युपहारपीतद-  
धूपोत्थधूमपरिणामवशादिव त्वम् ॥ 47.36 ॥  
उष्णीषबन्धदृढपीडितकण्ठपीठ-  
फुल्लत्फणाफलकवासुकिफूत्कृतोत्थाः।  
त्वां चण्डिपावकशिखाः परितोषयन्ति  
संशोषिताभ्रसरितः शिरसि स्मरारेः ॥ 47.37 ॥  
भासि त्वमम्ब रजनी शशलक्ष्मशार-  
मध्यं दधत्यसकलामृतरश्मिबिम्बम्।  
विस्पष्टपङ्कपटलाविलरन्ध्रमार्ग-  
तिर्यक्स्थितस्फुरदरण्यकपालकल्पम् । 47.38 ॥  
प्रेङ्खज्जपाकुसुमकोमलचन्दनाम्बु-  
चर्चाङ्कपीनपरिणाहिपयोधरश्रीः।  
शोभां बिभर्षि भगवत्युपगूढसाध्य-  
रागेव कृष्णरजनीत्वमुपागता त्वम् ॥ 47.39 ॥  
सेवाश्रितोज्जवलकराम्बुरुहाश्रयं ते  
तत्संश्रयान्परिजनत्वमिवोपनेतुम्।  
छायान्धकारितगुहागृहगर्भभागा  
वीराः करालकरवाललता दिशन्ति ॥ 47.40 ॥  
आलिङ्गिता इवच वीरनिखातखङ्ग-  
पट्टांशुभिर्जननि विन्ध्यगुहानिकेतात्।  
लक्ष्मीं वहन्ति शबराः सजलाम्बुवाह-  
च्छायाः कृतार्घविधयस्तव निष्पतन्तः ॥ 47.41 ॥  
अङ्काधिरूढगुहचन्द्रकिणस्तवाम्ब  
नृत्तोपहारसविकासशिखण्डखण्डाः।  
विन्ध्याद्रिकंदरगुहागृहसंनिवेश-  
भाजो वहन्ति शिखिनः परिवारलीलाम् ॥ 47.42 ॥  
निस्त्रिंशघातविनिकृत्तपशूपहार-  
रक्तच्छटाच्छुरणशोभि गृहाजिरं ते।  
धत्ते हरप्रणतिरोषगृहीतसंध्या-  
बन्दीशतान्वितमिवानिशमम्ब लक्ष्मीम् ॥ 47.43 ॥  
त्वत्तः प्रभावमहिता भुवनत्रयस्य  
नानाफलप्रसवसंभृतिहेतुभूताः।  
विद्याः प्रसूतिमसमामधिजग्मुरम्ब  
हेमाद्रिसानुसरणेरिव कल्पवल्ल्यः ॥ 47.44 ॥  
तत्त्वत्रयीकृतपदाष्टविभेदवर्ग-  
निःशेषवाङ्भयनिबन्धनवर्णराशिम्।  
स्वर्गापवर्गफलसंपदनन्यहेतु-  
माम्नायमातरमुशन्ति पुराविदस्त्वाम् ॥ 47.45 ॥  
सर्वप्रपञ्चपरिवर्जितनिर्विकार-  
शान्तातिवृत्तपरतत्त्वशिवात्मवृत्तिः।  
सूक्ष्मातिसूक्ष्मगहनप्रकतिः शिखेति  
सौषुप्तमण्डलगता परिदीप्यसे त्वम् ॥ 47.46 ॥  
लोकान्सिसृक्षुरधितिष्ठति यामभीक्ष्ण-  
मीशस्त्वया प्रकृतिकारणतां दधत्या।  
ग्रन्थौ स्थितं पुटपरम्परया त्वयादि-  
मध्यावसानरहितां स्तितिमीयिवत्या ॥ 47.47 ॥  
विस्पष्टसप्तदशकस्थिति गौरि लिङ्ग-  
माश्रित्य तिष्ठसि विभिः फलभोक्तृशाक्तिः।  
ज्ञानामनस्त्वमखिलेषु च विग्रहेषु  
चिद्रूपतामुप्गता किल भौतिकेषु ॥ 47.48 ॥  
क्लेशेन्धनोत्करनिरर्गलदाववह्नि-  
ज्वालाहतावतमसा किल भावना त्वम्।  
अभ्यासयोगवशतो जननी जिनाना-  
मालोकहेतुरुदिता जिनशासनस्थैः ॥ 47.49 ॥  
बोधिप्रकर्षमधिरूढवतो जिनस्य  
सोपानपङ्क्तिरुदिता मुदितादिभूमिः।  
स्पष्टप्रकारयुगलाधिमुखं समाधे-  
रभ्रंशभाग्भुवनधारिणि धारणी त्वम् ॥ 47.50 ॥  
क्लेशेन्धनौघघटनास्रववर्त्मवह्नि-  
ज्वाला जिन्स्य जननीत्वमुपोढमोहा।  
प्रज्ञा त्वमेव हतसंतमसाम्ब तस्य  
जैनैरभीक्ष्णमुदिता भवभङ्गहेतुः ॥ 47.51 ॥  
अक्षुण्णमार्गयुगभङ्गदशाव्यतीत-  
विस्पष्टमार्गगतिवर्त्मरथाधिरूढैः।  
त्वं कीर्तिताभयनिरात्मकतावलग्न-  
रूपा भवानि मतिपारमितेति बौद्धैः ॥ 47.52 ॥  
क्लेशप्रतानहगनप्रतिबन्धशून्य-  
स्कन्धप्रवाहपरिहारिनिमित्तमेकः।  
अष्टाङ्ग एष परिनिर्वृतये त्वयैव  
संदर्शितोऽतिगहनः सुगतस्य मार्गः ॥ 47.53 ॥  
गर्भीकृतावधुतसंतमसानुबन्ध-  
संवित्प्रकाशविषमीकृतयानमार्गैः।  
आर्यावलोकभुवि लोकितसंभवा च  
तारा त्वमम्ब कथिताब्जकुलप्रसूतिः ॥ 47.54 ॥  
प्राप्ताभिसंधिपरतामनुवृत्तिलग्न-  
गौणस्थितिः स्थितसितातिशयादभीक्ष्णम्।  
विद्येति सर्वबहुलाखिलदृष्टिसंज्ञा  
संकर्षणी निगदिता किल शासने त्वम् ॥ 47.55 ॥  
आबध्य यत्र नतिमुत्तमयोगयोग-  
भाजि व्रजन्ति प(य)तयोऽधिपतेः सयुक्त्वम्।  
साधारणा त्वमपवर्गफलैकहेतु-  
रेकायनैरभिहिता भगवत्यलिङ्गि ॥ 47.56 ॥  
शीर्षैः सहस्रशिरसा पुरुषेण साम-  
गीतिर्विभेदगहनप्रतिपन्नशाखा।  
त्वं गीयसे श्रुतिसुखा रुचिरप्रपञ्च-  
पञ्चप्रकारपरिनिष्ठितचारुभक्तिः ॥ 47.57 ॥  
भोगापवर्गसुखसाधनसप्तकोटि-  
संख्यानमन्त्रगणनायकतां दधत्या।  
कृत्स्नं त्वयैव गगनामृतधारयैत-  
दाप्याय्यते जगदनेकगुणप्रपञ्चम् ॥ 47.58 ॥  
शान्ता शिवागमपदं परमीशितुस्त्व-  
माद्या कला किल कलात्रितयैकहेतुः।  
तत्त्वं व्यतीत्य भवतीं स्थितिमभ्युपेत्य  
दीर्घाजवञ्जवजुषो न भवन्ति युक्ताः ॥ 47.59 ॥  
ब्रह्माननेभ्य उदिता किल पञ्चधा त्वं  
पञ्चभ्य एव भुवनत्रयसिद्धिहेतुः।  
विद्याविभावितविचित्रपवित्रमन्त्र-  
स्तोत्रप्रपञ्चरुचिरस्तितिरञ्चितश्रीः ॥ 47.60 ॥  
यं ज्ञानलिङ्गमतिवृत्तिविकल्पचक्र-  
मुत्क्रान्तमुत्तमधियः सकलार्थचित्राः।  
उद्गीथमाहुरभितोऽभिविधाय विश्व-  
मेकं स्थितं सकलसाधनधर्मशून्यम् ॥ 47.61 ॥  
व्याप्य स्थितो जगति यः सकला गिरश्च  
यश्च प्रविश्य किल ता अपि धातुरीड्यम्।  
यं सर्वतोमुखमथर्वगिरश्च हेतु-  
मालम्बमूलमवदातधियो वदन्ति ॥ 47.62 ॥  
निर्भिद्य गण्डतटमात्मभुवः किलाशु  
येनोदयाय जगतामुदियायि पूर्वम्।  
यद्रूपमाश्रितविवर्तविकारभेदं  
ब्रह्मद्विधास्तितमुशन्ति परावरज्ञाः ॥ 47.63 ॥  
यद्द्वारमुष्णकिरणस्य वदन्ति सौर-  
मौदुम्बरं च कवयः किल तालुसाह्वम्।  
यस्त्रिप्रकारकलनासुभगत्वमेति  
योगाभियुक्तमनसां पदमव्यवस्थम् ॥ 47.64 ॥  
व्यापीति हंस इति तार इति स्म शुक्र  
इत्युच्यते य इह वैद्युत इत्यनन्तः।  
त्रिस्थानतादि विषयं च यमामनन्ति  
ब्रह्मामलं त्रिविधभेदविवर्ति युक्ताः ॥ 47.65 ॥  
ब्रह्मा महेश्वरगुरुश्च पुरा किलैत-  
दाकाशवत्स्वकृतसंनिधिमेत्य साङ्गम्।  
वेदं प्रजापतय ऊचतुरेकमेव  
तस्यापि यो मुखमिति प्रथितः पृथिव्याम् ॥ 47.66 ॥  
निर्दिश्यते जगति यः किल शब्दतत्त्व-  
भावार्थनामसुगुणप्रणिधानदृश्यः।  
यस्मिन्निलीनमनसः सुखदुःखमोह-  
संवेदनेन रहिताश्च भवन्ति युक्ताः ॥ 47.67 ॥  
यः कीर्त्यते श्रुतिषु चोपनिषत्खशेष-  
विद्यान्तरेषु च फलद्वयहेतुरेकः।  
उत्थापितप्रगुणसंस्कृतयश्च येन  
तद्वाच्यतामुपगताः किल सन्ति वेदाः ॥ 47.68 ॥  
ब्रह्मादिदैवतमयं परमं पवित्र-  
मिच्छन्ति यं सुतपसामयनं द्विजेन्द्राः।  
आरुह्य यं सपदि कूबरिणं व्रजन्ति  
मार्गं सुदुर्गममनर्गलमेव युक्ताः ॥ 47.69 ॥  
यं संविदादिमयमाहुरनेकभेदं  
यश्चाक्षुषः पुरुष इत्यभिधीयते च।  
यं तैत्तिरीयक उशन्ति रसादिकोष-  
चक्रस्य हेतुमवदातधियश्च कोषम् ॥ 47.70 ॥  
अस्पष्टवैकृतविविक्तविकारचक्र-  
हेतोर्नियम्य न कदाचिदतादवस्त्यम्।  
कृच्छ्रेण नाभिहृदयाम्बुजकोटरस्थं  
पश्यन्त्यविप्लुतसमाधिदृसो यमार्याः ॥ 47.71 ॥  
विस्पष्टमात्मनिरताः सुधियो विकल्प-  
शून्यं समाधिमवलम्ब्यसमूढसत्त्वाः।  
विन्दन्ति यं वितमसः किल निस्तरङ्ग-  
भङ्गोदधिप्रतिनिधिस्थितमात्मसत्त्वम् ॥ 47.72 ॥  
स्वर्गोपभोगसुखदाननिरर्गलं य-  
मिच्छन्ति यज्ञपुरुषं मुनयः षडङ्गम्।  
क्षिप्ताहुतिः शिखिमुखे किल यस्य सम्य-  
गुत्सृष्टवृष्टिमुपतिष्ठत उष्णरश्मिम् ॥ 47.73 ॥  
स्यात्कारणं यदि न शाश्वतिकत्वयुक्त-  
मुच्येत नित्यमिति चेन्नहि कारणं तत्।  
आक्षेपयुग्ममिति बाधकमानशून्यं  
शूक्तिष्वभीष्णमविरोपितवृत्ति यस्य ॥ 47.74 ॥  
तादात्म्यफभेदरहितावनिचन्द्रभास्व-  
दात्मानिलानलनभःसलिलेन देहे।  
व्याप्याखिलं स्तितवता परमेश्वरेण  
येन न्यषेधि जगतोऽपरकर्तृभावः ॥ 47.75 ॥  
ब्रह्मप्रतिष्ठपरमाणुशरीरगर्भ-  
बद्धास्पदोन्नतकुशेशयकार्णिकाङ्के।  
विश्रान्तमुच्छिखनिपातगतप्रदीप-  
दीप्राकृतिप्रतिममप्रतिकृत्यवस्तम् ॥ 47.76 ॥  
घोषाक्षरस्वरनिराकृतमप्यकण्ठ्य-  
तालव्यमव्ययमनासिकमप्रतिष्ठम्।  
निःसंचरव्यतिकरप्रतिसंचरात्म-  
देहप्रभञ्जनविशाललथाधिरूढम् ॥ 47.77 ॥  
प्रज्ञाघनं स्थिरचतुश्चरणत्वमाप्त-  
मद्वैततासमरसं परिमृष्टकूटम्।  
ज्योतिः परं यदमृतं हृदि चाकशीति  
नेदिष्ठमप्यविगलत्तमसां दविष्ठम् ॥ 47.78 ॥  
स्थित्यर्थमस्य जगतः कथमप्युपाधि-  
भेदादभिन्नमपि यत्प्रतिपन्नभेदम्।  
यच्चापि सत्यमनिशं हृदयप्रतिष्ठ-  
मानन्दरुपममृतं मुनयो गृणन्ति ॥ 47.79 ॥  
नो ताम्यते दिशि दिवाकरपावकैर्य-  
द्भासा च यस्य सकलं व्यवभास्यतेऽदः।  
विद्यासतत्त्वमिति च प्रकृतिः परैति  
शक्तिश्च यस्य भगवानरविन्दनाभः ॥ 47.80 ॥  
वर्णेषु वाचकतया रहितेषु सत्सु  
वाक्तत्वमक्रममपाकृतभेदरूपम्।  
स्फोटाभिधानमिति यं कथयन्ति शाब्दाः  
प्रत्यक्षताविकलवस्तुसतत्त्वयोगाः ॥ 47.81 ॥  
द्रव्यादिभेदपरिकल्पनया प्रमाण-  
सूत्रैर्विभज्य भुवि षोडशबेदभिन्नम्।  
व्याख्यातवान्कणचरश्च समक्षमक्ष-  
पादश्च यस्य भगवांस्तनुमप्रकम्प्याम् ॥ 47.82 ॥  
यस्माज्जलादिव च बुद्बुदचक्रवाल-  
मेतज्जगत्समुदपादि विभिन्नरूपम्।  
निःशेषबीजनिकरान्तरलब्धशक्ति-  
र्वागीश्वरीं च विनिवर्तत एव यस्मात् ॥ 47.83 ॥  
यस्योदपादि मनसः किल शीतरश्मि-  
रक्षणोंऽशुमानकटितटादपि चान्तरिक्षम्।  
अव्याकृतो विकुरुते भगवानविद्या-  
ग्रन्थिं च यो विनिहितं पुरुषो गुहायाम् ॥ 47.84 ॥  
ज्ञानाग्निविप्रुष इमाः किल यन्मुखोत्था  
यश्चाक्षरः क्षणमथ क्षरतामुपेतः।  
संयोगतो जगति भावगताद्वलिभाति  
यद्रूपसून्यमपि संहितसर्वरूपम् ॥ 47.85 ॥  
ह्रस्वं न दीर्घमथ न प्लुतमप्यलिङ्ग-  
मेकं विभक्तिवचनप्रतिभागशून्यम्।  
संतर्पिताखिलजगत्परमेण धाम्ना  
यच्चास्तितारहितभावविकारशून्यम् ॥ 47.86 ॥  
व्यावृत्तिरस्तिन कुतश्चिदपीह यस्य  
यस्मादवस्तुविषयस्थितिविप्रलब्धाः।  
आविर्भवन्ति विविधस्तितिहेतुकार्य-  
चक्रप्रपञ्चपरिणामयुजः पदार्थाः ॥ 47.87 ॥  
भोगापवर्गफलसाधनहेतुभाव-  
मभ्यागता भुवनसाधनतां दधानाः।  
यस्माच्च बिनधुसरसः किल सप्तमन्त्र-  
कोट्योऽभ्रसिन्धव इवास्खलिताक निरीयुः ॥ 47.88 ॥  
आत्मान्तरावगमवत्त्रितयाप्रतीतौ  
वागात्मनि स्थित इहातिशयेन सूक्ष्मे।  
रूपस्य यः प्रकटनाय निजस्य शब्द-  
भावेन भावितजगत्परिवर्तते स्म ॥ 47.89 ॥  
प्राप्तानिमान्प्रकृतिजानखिलान्विकारा-  
न्योऽलंकरोत्यनिशमप्रविभागिरूपः।  
तीर्थप्रवाहगहनेषु पृथग्विधेषु  
यद्दृष्टिबेदविनिबन्धनमामनन्ति ॥ 47.90 ॥  
त्रिस्तानतादियुतमादिविराशून्यं  
विस्वस्य नाभिमचरं चरतो ध्रुवस्य।  
निष्ठ्यूतवाङ्भयमजो हरिरात्मभूश्च  
शंसन्ति यं कृतधियो गुरुधारणार्ध्यम् ॥ 47.91 ॥  
ॐतत्सदित्यमिततत्परमं तृतीय-  
कायावमर्शगहनागमबोधिसंवित्।  
आवेदवन्ध्यधृतिधूतघनानुपाशो  
वागीश्वरो जननि स प्रणवो मुखं ते ॥ 47.92 ॥ (द्वात्रिंशद्भिः कुलकम्)  
नाडीसहस्रसशिराम्बरगर्भवर्त्म-  
संचारचातुर(?)करी त्दृदि संनिविष्टा।  
शक्तिस्त्वमेव परमात्मपरापरार्थ-  
ब्रह्मार्कमण्डलगमागमगूढगुप्तिः ॥ 47.93 ॥  
स्पष्टीभवद्गगनगञ्जचितिप्रकर्ष-  
मात्मीकृताखिलसतत्त्वगतिप्रपञ्चम्।  
कापि त्वमेव ननु दाशवलावबोध(?)-  
सत्त्वानुभावपरमेश्वरदेवताद्या ॥ 47.94 ॥  
जिह्वा त्रिविष्टपसदाममृतस्य मार्ग-  
माज्यं द्विजाञ्जुहुवुषः शिखिनि प्रदीप्ते।  
यत्तिग्मरश्मिकिरणाः परमस्य पुंसः  
स्तानं नयन्ति तदसौ तव शक्तिजृम्भा ॥ 47.95 ॥  
ज्योतिर्मयीमकरणेन्द्रियवृत्तिमाद्य-  
हंसाक्षरस्तितिमयीं विहितामयार्घ्याम्।  
श्रीकण्ठमुख्यगुरुषोडशवीरमूर्ति-  
मुत्फुल्लशक्तिकमलासनतामुपेताम् ॥ 47.96 ॥  
शक्तित्रयप्रिथितशूलकरां शिवाय  
धाम्ना जगन्ति सकलान्यवभासयन्तीम्।  
कल्लोलसंकुलपरामृतसंपदं त्वां  
ध्यायन्ति भैरवतनुं किल कौलिकास्थाः ॥ 47.97 ॥  
प्रत्यङ्गसंगतपतङ्गकराभिभावि-  
कोटित्रयोन्नतविशह्कटतिग्महेतिः।  
सूक्ष्मा सनातनतनुश्च ननु त्वमेव  
मायाकलासु शकलीकरणैकहेतुः ॥ 47.98 ॥  
चक्राश्रितत्रिशिखकोटिगतारविन्द-  
सत्कर्णिकासनगतामिह कौलिकस्त्वाम्।  
ध्यात्वैति शक्तिपतितां स्थिरभैरवाङ्क-  
वृत्तिं परापरविभेदवतीं जनोऽयम् ॥ 47.99 ॥  
आतस्थुषः षडवधिस्थितवर्त्ममातृ-  
चक्रस्य चण्डिपृथुसूक्ष्मशरीरवृत्तिः।  
ख्याता त्वमेव जगति प्रतिपन्नविश्व-  
रूपा किलाक्षरमयी परमेशशक्तिः ॥ 47.100 ॥  
आस्थाय रुद्धबुवना वसुधादिकाश्च  
सर्वादिविग्रहतयानवमाः स्फुरन्तीः।  
तास्ताः क्रिया विदधतो जनताहिताय  
शक्तिः किलाप्रतिहता परमेशितुस्त्वम् ॥ 47.101 ॥  
त्वं कारणस्य जननीति भवानि शक्ति-  
रुक्तात्मवीर्यगतयाखिलबीजमात्रा।  
विश्व क्रमेण जननात्मिकया विचित्र-  
मेतत्सृजत्यविहतप्रसरं त्वया तत् ॥ 47.102॥  
ब्रह्मा प्रजापतिरवक्षदृगादिवर्त्म  
यद्वह्निवाततरणीः किल यज्ञसिद्ध्यै।  
तस्मिन्नुशन्ति भवतीं भुवनस्य हेतु-  
मेकामजां जननि लोहितशुक्लकृष्णाम् ॥ 47.103 ॥  
शक्तिस्त्वमप्रतिहता ननु मानसीति  
वागीश्वरी निगदिता सितबिन्दुचित्रा।  
त्वां नाभिमाहुरमृताममृतस्य सप्त-  
कौमारिकं किमपि चक्रमुपाश्रितां तु ॥ 47.104॥  
संदर्शिताखिलजगद्गतगोचरा तु  
तत्त्वप्रकशननिरर्गलदीपिका त्वम्।  
विद्या परापरविभेदवती भवानि  
भोगापवर्गसुखहेतुरविप्लुताणोः ॥ 47.105 ॥  
भिन्नप्रकारसमवायविविक्तवर्ण-  
संफुल्लशक्तिकुसुमस्तबकार्चितश्रीः।  
ब्रह्मोत्तमद्रुमलतामलनाभिराम-  
विस्तारिमूर्तिरपवर्गफलप्रदा त्वम् ॥ 47.106 ॥  
मायानिशान्धतमसस्तिमितांशुराशि-  
मद्राण्डमण्डलमलं परिदीप्यते यत्।  
तस्य प्रभासि भगवत्यतिवृत्तसूर्य-  
कोटीसहस्ररुचिरस्तमितान्धकारा ॥ 47.107 ॥  
नाकोपबोगसुखसाधनहेतुरम्ब  
पुंशस्त्वमेव विदिताष्टविधा भवन्ती।  
सूक्ष्मं प्रधानपुरुषान्तरमप्यलक्ष्य-  
मेका त्वमेव विशिनष्टि समाधिभाजः ॥ 47.108 ॥  
सद्वृत्तिसंस्तितिरविप्लुतवर्णबीज-  
गर्भा गृहीतहृदया कलधौतगौरी।  
ब्रह्मासनस्य वरवर्णिनि कर्णिका त्व-  
मभ्युन्नता सकलवाङ्भयपङ्कजस्य ॥ 47.109 ॥  
येषां जगत्प्रविचयाधिगमादुपैति  
सालोक्यमाशु मतिमत्यनघश्रुतीनाम्।  
त्वं छन्दसां किल जगत्यधिदेवता त्वं  
तेषामघौघशमहेतुरुपाजिहीथाः ॥ 47.110 ॥  
ख्याता महेश्वरनिरञ्जनतां दधाना-  
स्तारादिका जगति याः किल शक्तयोऽष्टौ।  
तन्मध्यवृत्तिरमला परिदीप्यचसे त्व-  
मेकापवर्गसुखदा शिवशक्तिराद्या ॥ 47.111 ॥  
तत्त्वं भवानि नरशक्तिशिवात्मकं य-  
देतत्त्रिधा स्थितमुशन्ति परावरज्ञाः।  
तत्राण्डमण्डलमलं समबोबुधस्त्व-  
माद्या मतिः समनुवर्तितकारणेच्छा ॥ 47.112 ॥  
निःश्रेणिरीशितुरनुग्रहसौष्ठवेन  
विश्लेषितत्रिविधबन्धनविप्लवानाम्।  
प्राप्त्यै सनातनपदस्यच षट्प्रकार-  
सोपानपद्धतिरसि प्रथिता त्वमूर्ध्वम् ॥ 47.113 ॥  
लोकेष्वनादिनिधनं परिवर्ततेऽर्थ-  
तत्त्वेन यत्प्रकृतिकारणशब्दतत्त्वम्।  
ब्रह्माक्षरं शिवमयं गुणगौरि तस्य  
निर्जग्मिषा(?)ननतलात्किल मातृका त्वम् ॥ 47.114 ॥  
योगाभियोगपटवोऽधिसमाधि..........  
मूर्छद्धनस्थितिरणत्कृतितारदीर्घम्।  
उद्गीथमोमिति यदक्षरमामनन्ति  
तस्य त्वमेव निरुपप्लुतिरीरयित्री ॥ 47.115 ॥  
ज्योतिर्मुखं वितरणादिषु पञ्चभेद-  
विस्पष्टकारकतयाम्ब विवर्तसे यत्।  
ब्रह्म स्वतन्त्रमिह केवलमप्यकर्तृ  
तस्य क्रिया फलवती त्वममोघशक्तिः ॥ 47.116 ॥  
यस्य क्षितिश्च चरणौ गगनं न नाभिः  
श्रोत्रे दिशस्तरणिरीक्षणमग्निरास्यम्।  
द्यौरुत्तमाङ्गमपि तस्य विभोः किल त्व-  
मुत्तंसितोडुकुसुमस्तबकोज्ज्वलस्रक् ॥ 47.117 ॥  
पञ्चाशदञ्चिततराक्षरचक्रवाल-  
संपूरितोदरगुहा ननु माकृका त्वम्।  
तान्येव वाङ्भयनिबन्धनतां गतानि  
शिम्बीव गौरि फलकानि पुरः प्रसूषे ॥ 47.118 ॥  
शक्तिः स्थितोपरिपथः किल षड्विधस्य  
भेदत्रयस्थितिमती परमेष्ठिनस्त्वम्।  
निर्विप्लवा विकलमन्त्रगणप्ररोह-  
हेतुर्नमस्कृतिरिति प्रणवादिरुक्ता ॥ 47.119 ॥  
अत्यग्निभग्नतिमिरप्रसरां भवानि  
विप्राः पठन्ति भवतीमिह सामिधेनीम्।  
धेनुस्त्वमप्रतिघकामदुघानगा च  
निःशेषनिर्जरमयी प्रथिता मधुश्च्युत् ॥ 47.120 ॥  
पीत्वाशु दिव्यममृतं सुखिनो भवन्ति  
योगाभियोगमनसो यदपोढदुःखाः।  
त्वं तन्मयी भगवति क्षयमीयिवांस-  
माप्याययस्यनिशमेव हिमांशुमेका ॥ 47.121 ॥  
शक्त्या त्वयानवमया किल शंकरस्य  
निष्कृष्य पुद्गलगणान्भवबनधसिन्धोः।  
दीक्षाविरुग्णनिबिरीसदुरन्तपाश-  
चक्रान्नयत्यनिशमूर्ध्वमनन्तनाथः ॥ 47.122 ॥  
भ्रूमध्यवर्ति भगवत्युपधानयोग-  
शक्तिः किल स्फुटिकवत्स्फुटचित्रवर्णम्।  
ध्यातं नृणां फलति तत्त्वमनेकधा य-  
त्तस्यामला शिवपदस्य शिखा त्वमेका ॥ 47.123 ॥  
एकाधिकस्पुरदशीतिपदा त्वमेव  
विद्यावितानजननी परमेशशक्तिः।  
बोगापवर्गसुखदा भुवनत्रयस्य  
त्वत्येव मन्त्रनिचया रचितप्रतिष्ठाः ॥ 47.124 ॥  
यत्सूत्रमस्य जगतो बहुधागमं च  
सांक्यैरनादिपरिकल्पितमम्ब तत्त्वम्।  
तस्योत्थिता परमकारणतः किलात्म-  
लाभैकहेतुरुदिता शिवशासने त्वम् ॥ 47.125 ॥  
आनन्दरूपममृतं निरुपाख्यमूर्मि-  
पङ्कातिगं स्तिमितवारिधिवारिकल्पम्।  
यन्नेति नेत्युपनिषत्स्वभिधीयते च  
विज्ञप्तिमात्रमनुपाधि निरीहमन्यैः ॥ 47.126 ॥  
तस्येशितुः सकलधर्मविनाकृतत्व-  
मव्याकृतेः श्रितवतोऽद्भुतवृत्तिरेका।  
व्यापारशक्तिरनघा वसुधादिषु त्व-  
मेकैव तिष्ठसि विभोर्जगतो नियन्त्री ॥ 47.127 ॥  
स्थूलात्मनातिशयसूक्ष्मतया च गौरि  
ब्रह्म स्थितं सकलमेकमपि द्विधा यत्।  
ज्योतिर्मयं जननि तस्य वपुर्विगाह्य  
बाह्यं त्वमन्तरमथ श्रियमेषि शक्तिः ॥ 47.128 ॥  
सूक्ष्मा कलामृतकलामृतसंभवा त्व-  
मेकेन्द्रियाभिपतितस्थितियोगदृश्या।  
शीतांशुभास्करहुताशसमुत्थिता च  
देदीप्यसेऽन्धतिमिरच्छिदुरामलार्चिः ॥ 47.129 ॥  
छन्दोधिदैवतमतिप्रथिता किल त्व-  
माध्यात्मिकी हलहलाम्ब सरस्वतीति।  
बाह्यापरा तु पृथुपीननितम्बबिम्ब-  
केशस्तनाधरयुगादिमनोरमश्रीः ॥ 47.130 ॥  
आसेदुषीश्रुतिमुखत्वमनेकभिन्न-  
संख्याक्षरप्रकृतिरप्रकृतिव्यवस्ता।  
त्वं ब्रह्मवर्चसमयी च विकासितेजः  
प्राप्ता किल द्विजमुखाम्बुजराजहंसी ॥ 47.131 ॥  
भास्वत्सहस्रकरकौस्तुभकालकृष्णा-  
वक्षःस्तलप्रणयदुर्ललिता विभासि।  
लक्ष्मीस्त्वमेव करपल्लवसंनिविष्ट-  
पद्मासनाण्कडनवविभ्रमपुण्डरीका ॥ 47.132 ॥  
रात्रिस्त्वमेव नवविभ्रममण्कडलाच्छ-  
रत्नायमानमुडुमण्डलमुन्मयूखम्।  
मातर्व्यधाः पृथुकपालकवाटसंधि-  
बन्धाभिरामभुवनाण्डसमुद्गकस्य ॥ 47.133 ॥  
विस्तारशालिशशिमण्डलकर्णिकाङ्क-  
तारापथाम्बुरुहमध्यकृतप्रतिष्ठाम्।  
त्वां चिन्तयन्नमृतवृष्टिमिवाकिरन्ती-  
मत्येति साधकजनः सहसैव मृत्युम् ॥ 47.134 ॥  
ये वा पिबन्ति सुरभेस्तव तालुदेश-  
मध्यस्थितेः स्तनमधीश्वरी लम्बमानम्।  
आप्यायितास्तदमृतेन विमुक्तिमार्ग-  
मायान्ति ते सकलभावविकारशून्याः ॥ 47.135 ॥  
संवर्तवारिदघटासु शतह्रदात्व-  
मासाद्य विस्पुरसि काञ्चनकाषगौरी।  
अर्चिस्त्वमेव वडवामुखपावकस्य  
भस्मीकरोषि सकलानपि सिन्धुनाथान् ॥ 47.136 ॥  
संकोचशक्तिशिथिलीकृतपत्त्रसंधि-  
रन्ध्रोत्थितप्रचुरकेसरसौरभाणाम्।  
नैशान्धकारभिदुरारुणधाम्नि बोध-  
बन्धुस्त्वमेव रुचिराम्बुरुहाकराणाम् ॥ 47.137 ॥  
त्वं चन्द्रिका कुमुदकाननचक्रवाल-  
निद्रानुबन्धशिथिलत्वनिमित्तमिन्दोः।  
लक्ष्मीस्त्वमेव नवकौस्तुभरश्मिशार-  
वक्षःस्थलप्रणयदुर्ललिता मुरारेः ॥ 47.138 ॥  
ब्राह्मीत्वमुच्छ्वसितपङ्कजविष्टरस्थ-  
मूर्तिर्विमानरचितास्पदराजहंसा।  
विस्पष्टसामघटनैर्वदनैस्चतुर्भि-  
राभासि नीतिरिव चारुगुणाभ्युपायैः ॥ 47.139 ॥  
ताम्बूलपङ्करसरागमिवोष्ठबिम्ब-  
मुद्रानिवेशघटिताविरतप्रवेशम्।  
शङ्खेन गौरि दधता हृदयेऽनुराग-  
माभासि संयुगमुखेषु च वैष्णवी त्वम् ॥ 47.140 ॥  
क्रोधाभिताम्रनयनत्रयजृम्भमाण-  
ज्वालाजडीकृतपिनाकशिखाकृशानुः।  
माहेश्वरी त्वमसि मौलिमृगाङ्करश्मि-  
संदेहितामंरसरिज्जलधौतजूटा ॥ 47.141 ॥  
शोभां बिभर्षि शिखिवाहनदेवता त्व-  
मम्भोजकोमलकराग्रगृहीतशक्तिः।  
लीलेव सिन्धुमथनस्य भुजंगभोग-  
काषाहितक्रशिममध्यमहीध्रमूर्तिः ॥ 47.142 ॥  
ज्वालाकलापविकटाञ्जलिपरीतदैत्य-  
सेनाशतक्षतजवह्निकरालधारम्।  
वज्रं त्वमेव दधती नयनैर्विभासि  
नीलोत्पलैरिव शरद्विकसद्भिरैन्द्री ॥ 47.143 ॥  
चामुण्कडया विरचिताञ्जलि बद्धहस्त-  
शाखानखांशुभरनिह्नुतमौलिचन्द्रः।  
मातस्त्वया नतशिराः क्रियतेऽस्तिभस्म  
भाजा श्मसानगृहदेवतयेव शंभुः ॥ 47.144 ॥  
विस्तारिपोत्रपिहितार्कविजृम्भमाण-  
दंष्ट्रांशुभिन्नतिमिराम्बरदिङ्भुखश्रीः।  
छायाछलेन भगवत्यवगाढसिनधु-  
मध्ये विराजसि वराहमुखी त्वमेव ॥ 47.145 ॥  
स्वर्गापवर्गफलसाधनहेतुभाव-  
मातस्थुषो मुखमधीश्वरि वेदराशेः।  
गायत्र्यसि द्विजननाननपुण्डरीक-  
खण्डाभिरामविनिकेतनराजहंसी ॥ 47.146 ॥  
सावित्र्यपि स्फुरितवक्त्रमृगाङ्कबिम्ब-  
च्छायानिमीलितविलोचनपङ्कजश्रीः।  
रत्नाक्षसूत्रवलयं परिवर्तयन्ती  
ताराकुलं जननि नरात्रिरिवावभासि ॥ 47.147 ॥  
आपीय सप्तभुवनोपहितोपहार-  
निर्दग्धधूपपटलोत्थितमम्ब भूयः।  
आच्छादितार्ककरमुद्गिरसीव धूम-  
मूर्ध्वेक्षमानलशिखाविलिकज्जलौघम् ॥ 47.148 ॥  
संचिन्त्य कासरसुरारिवधं पठोर-  
मुत्पश्यति त्रिदशदैत्यगणे कृतान्ते।  
आत्मीयसैरिभविनाशभियेव चण्डि  
संयच्छति स्म न यमस्त्वयि भक्तिनम्रान् ॥ 47.149 ॥  
पादानतास्तव भवानि नखात्मदर्श-  
बिम्बाधिरूढतनुदेहतया प्रपन्नाः।  
सद्यः प्रणामसुकृताहितवालखिल्य-  
रूपा इव श्रियमुदञ्जलयो भजन्ते ॥ 47.150 ॥  
फूत्कारमुक्तहुतभुग्भुजगेन्द्रहार-  
संसक्तश्रृङ्खलपयोधरकुम्भभागा।  
शोभां बिभर्षि गुरुनिश्चययोगसिद्धि-  
रुत्कृष्टमन्त्रगणरत्ननिधानभूस्त्वम् ॥ 47.151 ॥  
वीक्ष्याग्रतः शबरकृत्तपशूपहार-  
रक्तच्छटार्द्रपिशिताशनशौण्डतां ते।  
जातास्थिशेषवपुरुज्झितमांसदेह-  
यन्त्रा भयादिव विराजति रेवतीयम् ॥ 47.152 ॥  
शोभां बिभर्ति तव निर्मलदन्तपङ्क्ति-  
निर्यन्मयूखनिकुरुम्बतयाम्ब वक्त्रम्।  
लीलागृहीतकवलीकृतभांसकुन्द-  
गौरास्थिदण्डमिव लोलकरालजिह्वम् ॥ 47.153 ॥  
पादाग्रकोणहतदुन्दुभितारनाद-  
माकर्ण्य संयुगमुखे तव वज्रापाणेः।  
अन्यानकाहतिपराङ्भुखतां जगाम  
नूनं विपक्षरहिता पुनरम्ब सेना ॥ 47.154 ॥  
अन्योन्ययुद्धरभसाहतिरुग्णचूडा-  
विष्यन्दिशोणितरसैरिव लङ्घयन्ति।  
संसक्तविन्ध्यगिरिकंदरमन्दिराग्र-  
भागा न शासनविधिं तव ताम्रचूडाः ॥ 47.155 ॥  
प्रेङ्कत्कपालकुसुमस्रगपोढभोगि-  
हारं भयानकमधीश्वरि रूपमेतत्।  
चेतः पुरस्तव दयामृदु सप्तलोक-  
भोगापवर्गफलसाधनबद्धकक्षम् ॥ 47.156 ॥  
पादारविन्दयुगसंस्मरणाभिलाष-  
पूतात्मनां तव सुरेश्वरी मानवानाम्।  
उत्सृज्य लोहनिगडा निजरूपमाशु  
माणिक्यपादकटकश्रियमाश्रयन्ते ॥ 47.157 ॥  
वेलातटाचलनितम्बशिलाभिघात-  
संशीर्यमाणविकटोर्मिघटासंहस्रः।  
त्वां ध्यायतामनुदिनं प्लवभह्गसेतु-  
मभ्येति नीलमणिकुट्टिमतां पयोधिः ॥ 47.158 ॥  
त्वत्पादयुग्ममनिशं स्मरतां कराल-  
धूमावलीशबलितस्फुरदुद्धतार्चिः।  
विष्यन्दिसान्द्रमकरन्दहृतालिवृन्द-  
मन्दारकाननतलत्वमुपैति वह्निः ॥ 47.159 ॥  
विष्यन्दमानमददुर्दिनगण्डभित्ति-  
भागास्तवाम्ब विपिनेष्वपि विद्रवन्ति।  
स्तम्बेरमाश्चरणसंस्मरणेन सिंह-  
संघातरौद्ररवजातभया इवारात् ॥ 47.160 ॥  
दंष्ट्राकरालवदनाः स्पुरदग्निहेति-  
पिङ्गोर्ध्वकेशरुचयोऽरुणरौद्रनेत्राः।  
अत्यन्तहिंश्रमनसोऽपि तवानतानां  
नक्तंचरा जगति गौरि वहन्ति मैत्त्रीम् ॥ 47.161 ॥  
त्वत्संश्रयान्गिरिनदीकुहारान्तराल-  
वृत्तिः सुरञ्जितमुखो न हिनस्ति नूनम्।  
उद्दामदनजलकुञ्जरकुम्भकूट-  
कुट्टाककोटिकरजक्रकजोऽपि सिंहः ॥ 47.162 ॥  
फूत्कारमुक्तदहना विदिदङ्क्षवोऽपि  
रोषारुणेक्षणरुचस्त्वयि भक्तिभाजाम्।  
आशीविषाः स्फुरितकेसररूपघेर-  
जिह्वा वहन्ति विकचोत्पलदामलीलाम् ॥ 47.163 ॥  
उत्खातशातकरवाललताः कराल-  
कोदण्डदण्डविसरा विजिघांसवोऽपि।  
बन्धुत्वमेत्य विनतास्तव तारयन्ति  
कान्तारदुर्गपतितान्ध्रुवमम्ब चौराः ॥ 47.164 ॥  
इत्थं प्रमाविषयलङ्घि लघुत्वमुक्त-  
माहात्म्यमोहितविबोधितविष्टपायै।  
तुभ्यं नमः प्रतिबलावलितामरेनन्द्र-  
दृष्टिप्रसादनकृते ननु चण्डिकायै ॥ 47.165 ॥  
इत्थं स्तुतेस्तव वयं विरतः स्वशक्ति-  
शून्यत्वतो न भगवत्यभिलाषभङ्गात्।  
आस्वादयन्त्यमृतशीकरबिन्दुवर्ष-  
मभ्येति कस्य रसना विरसामवस्ताम् ॥ 47.166 ॥  
इति तव गुणवादतः किलास्माज्जननि यदर्जितमस्ति पुण्यजातम्।  
प्रतिसमयमियं त्वदङ्घ्रिपूजाभिरतिफला त्वयि तेन नोऽस्तु भक्तिः ॥ 47.167 ॥  
प्रशमय महामोहातङ्कं विधत्स्व सुनिर्मलां  
दृशमनुदिनं कूटीभूतं तिरस्कुरु किल्बिषम्।  
विघटय दृढान्पाशग्रन्तीन्भवव्यतिषङ्गिणो  
न तव विफला पादम्बोजस्मृतचिः प्रणतात्मनाम् ॥ 47.168 ॥  
इत्थं नाकिनिकायनिर्मितनुतिप्राञ्चत्प्रपञ्चश्रुति-  
प्रौढीबूतशुभप्रसादविशदश्रीमण्डनाचण्डिका।  
साहंकारहुताशहुंकृतकृतत्रासा त्रिलोकीसदां  
सादं सा दितिजेन्द्रदानवघटां निन्येतरामायुधैः ॥ 47.169 ॥  
तत्तत्कालं कालरात्रिप्रकोपक्रूरारम्भोत्तम्भनं वर्जयद्भिः।  
आसेदेऽन्यैर्दैन्यमप्राप्तदैत्यै(?) शौरेः सूरैरन्तिकं रत्नसानौ ॥ 47.170 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये चण्डीस्तोत्रं नाम सप्तचत्वारिंशः सर्गः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***अष्टचत्वारिंशः सर्गः।***





अथ ज्वलत्काञ्चनराजिश्रृङ्गशैलोपमा दानवदैत्यनाथाः।  
कृशानुपिङ्गभ्रुकुटीकरालललाटपट्टा हरिमभ्युपेयुः ॥ 48.1 ॥  
युगान्तकालानलधूमराशिरिवाधिरुढः कलधौतशैलम्।  
तार्क्ष्ये स्थितो मेघरुचिर्युयुत्सुर्विवल्गितो वल्गुवरूथिनीषु ॥ 48.2 ॥  
सासी सुसासाससुसाससोऽसाववौववावेव विवो विवीवः।  
नैनाननेनानुनना ननोनौ ररीरुरूरो ररिरार रोरम् ॥ 48.3 ॥ (एकाक्षरपादः)  
तस्याथ निस्त्रिशनिपातलूनसौवर्णवर्मारुणरत्नचूडाः।  
निरीयुरायोधनमूर्ध्नि कायादमर्षवह्नेरिव विस्फुलिङ्गाः ॥ 48.4 ॥  
तेन द्विषां संयति देहलग्नपतत्त्रिकाश्वासकलालसानाम्।  
व्यधायि सेना करवालकृत्तपतत्त्रिकाश्वासकलालसानाम् ॥ 48.5 ॥  
सलीलमायोदनमूर्ध्नि दर्पात्संनाहमुत्सृष्टवतोऽपि तस्य।  
सुरारिचक्रीकृतचापमुक्तैः शरैः शरीरं बिभिदे न धैर्यम् ॥ 48.6  
अवाप्य तैः कर्कशमार्गलाभं शमार्गलाभङ्गकृतिप्रगल्भैः।  
निन्ये न नूनं सरसातलाभै रसातलाभैकपरायणत्वम् ॥ 48.7 ॥  
स वल्लकीवाद्यमिवारिसैन्यं तन्त्रीगुणोत्कर्णवदाहवाग्रे।  
विस्तारिदैन्यं लघुभिः प्रहारैश्चिरं वशस्थं गुरुभिश्च चक्रे ॥ 48.8 ॥  
अभूत्परीते सुभटैररातिविषादवद्भिर्न विषादवद्भिः।  
असृङ्भयीनां प्रभवस्तदानीमपां च जन्ये समपाञ्चजन्ये ॥ 48.9 ॥  
तार्क्ष्ये स्तितस्तत्कनकावदातपतत्त्ररश्मिच्छुरितोत्तरीयः।  
सुरारिसेनादलितास्तदानीं चमूचरान्खानथ शार्ङ्गपाणिः ॥ 48.10 ॥  
नवीननानानवनो विवोन्नं ववावनेना वनवान्विनैनान्।  
वानाननान्नानुवनं न नुन्ना नवीनिवावन्नवनावविन्नः ॥ 48.11 ॥ (द्व्यक्षरः)  
स्पुरत्किरीटास्पदपद्मरागमयूखरेखाच्छुरिता मुरारेः।  
व्यापार्यमाणासिसरक्तधारामार्गाङ्कितेव श्रियमासदद्द्यौः ॥ 48.12 ॥  
स साधुसंधो निधनान्धधुन्धुर्धनुर्धुनानो धुरि धीनिधीनाम्।  
रुरोध रोधैर्मृधमार्गरागिमनाः समग्रासुरसारसेनाः ॥ 48.13 ॥ (सप्तव्यञ्जनबन्धः)  
आतस्तरे मुद्गरघातभिन्नकरीन्द्रकुम्भस्खलितैः सरक्तैः।  
सङ्ग्रामलक्ष्मीशबरीविभूषागुञ्जाफलैर्मौक्तिकमण्डलैः क्ष्मा ॥ 48.14 ॥  
ससारसूः सारससारसारी ससार सूरिः ससुरासुरेऽसौ।  
रसौरसारिः सरसं रिरंसुरासैः सुरासोऽरिसिरास्रसारे ॥ 48.15 ॥ (द्व्यक्षरः)  
रत्नोज्ज्वलैश्चक्रमयैः पतद्भिः परिस्फुरद्दीधितिचक्रवालैः।  
व्यराजतानेकसहस्रसंख्यैः क्षयार्कविम्बैरिव संयुगोर्वी ॥ 48.16॥  
कुन्ताभिघाताद्रणमीयिवलद्भिस्तदाचकम्पे तुरगैररीणाम्।  
घ्नन्तो न ते तत्र रुचिं दधाना तदा च कंपेतुरगैररीणाम् ॥ 48.17॥  
स नीरभाराम्बुधराभिरामस्तडिच्छटापिङ्गतरोत्तरीयः।  
श्रियं दधानः पृथुलाङ्गलीनां वर्षावतारप्रतिमो मुरारिः ॥ 48.18 ॥  
करैरकारोऽरिकिरोऽकुकाकुराकेकरैरेककुकारकारुः।  
किरेरकारि क्रकरैककारा कुरीरकारेक करारकौकाः ॥48.19 ॥ (द्व्यक्षरः)  
तत्खड्गधाराविनिकृत्तमूला विषाणिनां पीवरहस्तदण्डा।  
विधीयमानान्तकराजधानीस्तम्भाभिरामाः पतिता विरेजुः ॥ 48.20 ॥  
योधस्य तस्मिन्समरे तदानीं विनिघ्नतोऽरातिचमूः स्वधाम्ना।  
भाश्वानपि स्फारतरप्रतापो न साम्यमालम्बत चारुदोष्णः ॥ 48.21 ॥ मात्राच्युतकम्)  
निपातितस्यारिशिरस्त्रबन्धे कृपाणपट्टस्य च तेन रोषात्।  
तदास्पदश्रीमणिपारिहार्यनिनादलीलारणितेन तेन ॥ 48.22 ॥  
रणं गंजैः सिन्धुमिवामराणां तदापराजैष्टतमन्तरङ्गैः।  
विरोचनश्चानुगतोऽधिपत्यतदापराजैष्ट तमन्तरङ्गैः ॥ 48.23 ॥ (युगम्म्)  
सुरारिनाथेन रणक्षपासु प्रभामयस्य ध्वजिनी तदानीम्।  
युगान्तवेलेव सनीरभारगभीरतारस्तनयित्नुघोषा ॥ 48.24 ॥  
परापनापक्षमनानतेन नवेन सापत्न्यपसा सुगासु।  
जिताजिमाथिप्रथिमासुगासु शुभशु सारम्भरसा नगेन ॥ 48.25 ॥ (प्रातिलोम्येन स एवार्थः)  
निपातितस्तेन दृढास्थिबन्धे तद्भङ्गतोषादिव तीक्ष्णधारः।  
तेने दिगन्तप्रतिफालदीर्घं कृपाणपट्टः क्वणिताट्टहासम् ॥ 48.26  
दीनाननेन्दूनदुनोदनुन्ना नानन्दनोदी दनुनन्दनादीन्।  
नानन्दिनोऽनूननदीननादान्नन्दी ननन्दानु नदन्नदूनः ॥ 48.27 ॥ (द्व्यक्षरः)  
नवोत्पलश्यामलकान्तिभास्वदनेकपारीहितचारुशोभाः।  
स पानभूमीरिव संयुगोर्वीश्चकार नानावरवीरबाह्याः ॥ 48.28 ॥  
व्यधायि तेन क्षपितास्त्रशस्त्रप्रपञ्चमायामवता सतारम्।  
त्त्सैन्यमावर्जितशत्रुरक्तप्रपञ्चमायामवता सतारम् ॥ 48.29 ॥  
तस्मिन्महारौ रवसंकटेऽपि निपातिताः संयुगमूर्ध्नि वीराः।  
कृतापदानाः प्रसरद्विमानवीथीगताः स्वर्गनिवासमापुः ॥ 48.30 ॥  
साम्भोभरैरञ्जनभेदभाभिः प्राप्तैः स्मरारेः समरानकत्वम्।  
संहारकालक्षुभितस्य सिन्धोः समानशब्दैर्गगनं तदानीम् ॥ 48.31 ॥ (मात्रारहितो गूढक्रियाकर्तृकः)  
सङ्ग्रामभागे सहसाभ्युपेत्य कृताभियोगान्सुभटांस्तदानीम्।  
एका शिवा दूत्यपि चान्तरेण संयोजयामास सहाप्सरोभिः ॥ 48.32 ॥  
संख्ये परासुं सुरलोकनारी प्रवीरमादाय सरागिचेताः।  
सुमेरुकुञ्जं प्रविवेश चारुपियालसालं रमणाभिलाषात् ॥ 48.33 ॥ (अक्षरच्युतकम्)  
कराललेखं सृणिघातधूतमूर्धा समुत्क्षिप्य करं करीन्द्रः।  
अदर्शयन्नाकतलाधिरोहसोपानमालामिव योद्भुरग्रे ॥ 48.34 ॥  
मारारिरामाममरैरमोमामुरोररार्मारिममूम्मरीराम्।  
मरीममीरां मरुमा ममर्म मारामिरामारुरमीममोर्मिम् ॥ 48.35 ॥ (द्व्यक्षरः)  
दैत्याधिपास्तत्र युयुत्सवो ये सरोषदष्टधररौद्रनेत्राः।  
क्षताभिमानास्तरसा तयाथ ते वीततृष्णाः समरे बभूवुः ॥ 48.36 ॥  
संसारसेतुः सुरसंस्तुतास्त्रैस्तस्तार सास्तारितराः सतारा।  
सारास्तितारातिरसाः ससूताः सास्रोत्सरासाः सरसास्ततस्ताः ॥ 48.37 ॥ (त्र्यक्षरः)  
वज्रप्रभं तत्पृतना तदानीं वेलेव कूलाचलमूर्मिभङ्गैः।  
विश्वाप्यविश्वासकृदाहवेषु विव्याध संरम्भ वराहकर्णैः ॥ 48.38 ॥  
निघ्नन्स शत्रोः पृतना रणेषु सेभा वरासप्रसरा बभासे।  
संरम्भमम्भोधरधीरनादो हरोरुसारस्तरसा रुरोह ॥ 48.39 ॥ (प्रातिलोम्येनाभिन्नार्थपादः)  
अभ्यापतन्ती स्थगितान्तरिक्षं सरोषचित्ता युधि विप्रचित्तेः।  
टांकारिताशेषविमानघण्टैस्तदा विकर्णैर्भुजगैरिवारात् ॥ 48.40 ॥  
सेना सभामा नवतीव्रतापे सेना सभा मानवती व्रतापे।  
साधूर्जिता सन्नवधातुरागे सा धूर्जिता सन्नवधातुरागे ॥ 48.41 ॥ (समुद्गयमकम्)  
दानारता सङ्गतमानदासा नानाधुरा वर्मवता वरासैः।  
सैरावता वर्मवरा धुनाना सा दानमातङ्गसतारनादा ॥ 48.42 ॥ (अनुलोमप्रतिलोमार्धश्लोकः)  
निपत्य संहारविभावरीव सुरारिसैन्येन समं युयुत्सुः।  
छायान्धकारस्थगितार्कबिम्बदिगन्तरा दानवचक्रवालम् ॥ 48.43 ॥  
कल्लोलिकीलालकुलाकुलाकुकाकोलकाकीकुलिकालिकैकैः।  
काली कुकाकोकिलकालकैका लोलाककालोकि कलौ किलोल्का ॥ 48.44 ॥ (द्व्यक्षरः।तिलकम्)  
कात्यायनी द्वादशभिस्तदानीमुदञ्चिताषाढतयाथ दोर्भिः।  
व्यराजतायोधनमूर्ध्नि मासैः संवत्सरश्रीरिव जृम्भमाणा ॥ 48.45 ॥  
तन्मार्गणैर्येऽभिहताः पतद्भिरवापतन्वीरतयाभियोगे।  
तान्दिव्यनारीजनता धियार्घ्यैरवाप तन्वी रतयाभियोगे ॥ 48.46 ॥  
चिरं निदध्यौ पुनरुक्तमूर्छागमागमेषु प्रविलोकितानाम्।  
निमीलिताक्षः समिति प्रवीरः सुराङ्गनानामिव रूपलक्ष्मीम् ॥ 48.47 ॥  
समुत्खनत्कश्चिदपास्तहेतिरजोततान्नेकपदं तदण्डम् ।  
वैरिञ्चमप्यश्वखुरक्षतोत्थं रजोऽततानेकपदन्तदण्डम् ॥ 48.48 ॥  
एकस्य संख्ये परिपूर्णचारुश्रृङ्गाररागस्य बभूव तस्मिन्।  
ईहामृगाङ्कस्य सुराङ्गनाभिर्दृष्टस्य चेष्टारभटी प्रधाना ॥ 48.49 ॥  
भयंकरैरावणदन्तदण्डसंघ\*\*धूम्राविलमेरुकुञ्जा।  
अमन्दरीढोरगबाणविद्भविटङ्कटङ्कासुरबाहुदण्डा ॥ 48.50 ॥ (भाषासमावेशः)  
गभीरधीरारवरीणभीरुरणादरा दारुणवारणा सा।  
अभङ्गुरा वीरविरूढहावसुराङ्गनादक्षकटाक्षमोक्षैः ॥ 48.51 ॥ (पादनिरवद्यः)  
प्रभामयेनारिचमूस्तदानीं सलीलमास्फालितचापयचष्टिः।  
विरूढसंरम्भसुरारिबाणसंभारसंरुद्धकरीरकुञ्जा ॥ 48.52 ॥ (प्रागर्धनिरवद्यः)  
आरूढरीढामरबाणविद्धतुरंगमाला रणरागणूढा।  
नीता विहस्तत्वभिभैः सहाथ सुवर्णसानोर्गहनान्यविक्षत् ॥ 48.53 ॥ (चरमार्धनिरवद्यः)  
रुषा तमब्यैदथ वज्रबाहुवरूथिनी संगररागिचेताः।  
दैत्यैरुपेता क्षयकालसिन्धुवेलेव कल्लोलघटासहस्रैः ॥ 48.54 ॥  
संहारधीनर्दमदा समाभी रासादरातिस्थिरतारका च।  
सातं वरासप्रकरोऽभियोज्या नामाहिताजित्वरसादिनामा ॥ 48.55 ॥ (प्रातिलोम्येनानन्तरश्लोकः)  
मानादिसारत्वजिताहिमाना ज्यायोभिरेकप्रसरावतंसा।  
चकार तारस्थितिरादसारा भीमा सदामर्दनधीरहासम् ॥ 48.56  
दैत्यैरथाम्बेत्य कृतान्तमुख्या रयादयुध्यन्त रणे सुरौघाः।  
तरङ्गिणीस्रोतसि संपतन्तस्तरङ्गभङ्गा इव गण्कडशैलैः ॥ 48.57 ॥  
रक्षोदरक्षोदविपन्नदैत्यमानागमानागतभीतियोधाम्।  
पत्त्रातपत्राततबद्धशोभां विस्वासविश्वासपदातिसैन्याम् ॥ 48.58 ॥  
अभ्येत्य सङ्ग्रामभुवं विषाणप्रभाच्छलेनोदरधामपीतम्।  
समुद्गिरन्गाङ्गमिव प्रवाहमयोधयन्नागमुखोऽभियातीन् ॥ 48.59 ॥  
भानेन नूनाननिभाननुन्नानिभाननो भानुनिभान्नभोभित्।  
नाभिन्ननाभीननिनाननौभानानाभिनोभानन्नननानुभूनुत् ॥ 48.60 ॥ (द्व्यक्षरः। विशेषकम्)  
प्रकाशितायोधनसौष्ठवोऽथ मायासुरोऽन्यत्र विपक्षलोकम्।  
विरूढ एकोऽधिरणं बबाधे प्रसह्य धात्वर्थमिवोपसर्गः ॥ 48.61 ॥  
ददर्श सेना अथ दानवानामनुत्तमाः साध्यवसा यमस्ताः।  
शरीरलग्नाश्च शिवा भटानामनुत्तमाः साध्यवसायमस्ताः ॥ 48.62 ॥  
मूर्छापरीतं तरसा जगाम जहौ समाश्वासमुपेयिवांसम्।  
कदर्थितेति स्म गतागताभ्यां भटेन नाकप्रमदाहवाग्रे ॥ 48.63 ॥  
तेनाहतान्याहवदुर्मदेन द्वन्द्वे तदानीं तुमुले प्रवृत्ते।  
ततः पदानीव बलानि पूर्वमभ्यर्हितानि द्विषतां निपेतुः ॥ 48.64 ॥  
विशङ्कटं कण्ठविषं दधानः कुलाद्रिनिर्भेदविशङ्कटङ्कम्।  
महानि कर्तुं समरे निरास्थदरातिलोकं समहानि कर्तुम् ॥ 48.65 ॥  
भान्ति स्म संवीतगुडैर्वपुर्भिस्तुरङ्गमाः संततमापतन्तः।  
आविष्कृतानेकसहस्रसंख्यैरिवेक्षितुं विक्रमामिन्दुमौलेः ॥ 48.66 ॥  
शिरो वहन्बन्धुरमाजिषूच्च शिखण्डकान्तं शशिखण्डकान्तम्।  
रराज लग्नः शुरशात्रवाणामनेकपालीदमने कपाली ॥ 48.67 ॥  
छेत्तुं शिरः कुञ्जरपृष्टभाजः पर्यस्तमीशेन सधाम चक्रम्।  
ददर्स राहुर्निजकण्ठपीठच्छिदां स्मरन्नुत्फलदन्तरिक्षे ॥ 48.68 ॥  
सभामयानां प्रसभामयानां समिद्धरागाभिसमिद्धरागा।  
चकार सेना न च का रसेनाः समाहितानामसमाहितानाम् ॥ 48.69 ॥  
नभस्तलोद्यानतमालखणेडैर्भटप्रतापानलधूमदण्डैः।  
सङ्ग्रामदुग्धोदधिकालकूटलेखाविभङ्गैः स्फुरितं कृपाणैः ॥ 48.70 ॥  
तस्मिंस्तदा भास्वति चन्द्रचारुनिशातहेतौ युधि जृम्भमाणे।  
विशीर्यमाणं ददृशे सुरारेः सैन्यान्धकारं त्रिदशाधिनाथैः ॥ 48.71 ॥ (बिन्धुच्युतकम्)  
सारा मतापि क्षपितामरा सा मारा भिया चक्रचयाभिरामा।  
नवेभरासप्रसरा भवेन सेना तु हेतिक्षतिहेतुनासे ॥ 48.72 ॥ (प्रातिलोम्येन स एवार्थः)  
उत्तिष्ठमाना समरे सदर्फं संहारवेलेव जगत्त्रयस्य।  
निस्त्रिंशकल्लोलकरालिताब्रसिन्धुर्नदन्ती घनघोरघोषम् ॥ 48.73 ॥  
तेनाच्युताचारमृधाभिरामा मानानता गौरवधामरागात्।  
सेनार्दिता साररुधा सुराणां नानाहिता वारयुधा परासीत् ॥ 48.74 ॥ (प्रतिपादं गोमूत्रिका मुरजबनधश्च)  
रोमाञ्चमुच्चैर्बिभरां चकार चत्खङ्गघातैः सुभटस्य संख्ये।  
सुराङ्गनादर्शनजृम्भमाणमनोभवस्येव शरीरयष्टिः ॥ 48.75 ॥  
वज्रप्रभस्याथ युयुत्सु सैन्यं तदाशु शूरेण तदा शूशूरे।  
शक्ता बभूवुः समरे विजेतुं महानटं केऽत्र महानटङ्के ॥ 48.76 ॥  
विचूर्ण्यमानद्विपकर्णशङ्खपरागपाण्डूकृतमुद्धतस्य।  
सचन्दनालेपमिवामरस्त्रीसमागमोत्कस्य वपुर्विरेजे ॥ 48.77 ॥  
सामानितायुक्प्रसृता वरासि सिरावतासृक्प्रयुतानिमासा।  
रावीभरासप्रतिघापरोपपरोपघातिप्रसरामवीरा ॥ 48.78 ॥ (अनुलोमप्रतिलोमपादः)  
निशाननेनाहितहारिशोबं शैत्यस्य धामामलमुष्णरश्मेः।  
दधत्तदानीं युधि मण्डलाग्रं तुषारधामा च जघान दैत्यान् ॥ 48.79 ॥  
विमत्सरः पत्त्रिगणेन साकं सव्यापसव्यापदि दैत्यचक्रे।  
व्यापार आसीच्च शरैर्भटानां संदेहसंदेहपरायणानाम् ॥ 48.80 ॥  
स्मेरानाभ्यां समरे समेत्य सोल्लासनानासिलताललामाः।  
ताब्यां ससंरम्भमरातिसेना निरासिरे सारतराभिरामाः ॥ 48.81 ॥  
तथा दधानोऽतनुतां निधीनां धूताननोऽनूनधुनीननादः।  
तेनैधितानं निधनं तदानीं नूनं न तेने न धनाधिनाथः ॥ 48.82 (तवर्गबन्धः)  
चूर्णो दधौ तद्दृढवज्रमुष्टिनिष्पिष्टसौवर्णतनुत्रजन्मा।  
मुक्तानिधानेषु करीन्द्रकुम्भस्थलेषु सिद्धार्थकराशिलालाम् ॥ 48.83 ॥  
कङ्कालकार्यार्तिशिवासिलूनकं कालकारातिगणा रणोर्व्याम्।  
कङ्कालका भासुरदेहलग्नकङ्कालकाधीशचमूर्न चक्रे ॥ 48.84 ॥  
योधाः कलापैः कृतचारुशोभा विमुक्तसिंहध्वनितारकेकाः।  
कोषोदरेब्यश्चकृषुः कृपणानहीन्मयूरा इव कोटरेभ्यः ॥ 48.85 ॥  
प्रेङ्खन्नखांशूत्करमञ्जरीका कर्णान्तकृष्टोन्नतचापरयष्टिः।  
संख्यावतोऽपि द्विषतो रणेषु जघान काली गणनाव्यतीतान् ॥ 48.86 ॥  
जगत्त्रयेऽपि स्पृहणीयरूपा विलक्षणं रूपमुपाजिहीर्षुः।  
लावण्यसौबाग्यगुणैरनिन्द्यैः पुरन्द्रिचूडामणितामुपेत्य ॥ 48.87 ॥  
रोधोधरा रोध्रधरैरिराध्रैररोरूधा धूर्धरधूरुरूराः।  
रुरोध रैधाधिरूधो रघाधिराधारधीरारुधीरा धरार्धम् ॥ 48.88 ॥ (द्व्यक्षरः । युग्मकम्)  
क्षिप्तं करेणाथ तया विदूरमर्धार्धमग्नं विनिपत् तिर्यक्।  
वबार चक्रं करिकुम्भभास्वदट्टालसालक्रमशीर्षकत्वम् ॥ 48.89 ॥  
तस्यां रणारण्यभुवि प्रकृष्टकृपाणकृत्तारिभटा तदानीम्।  
मारीचमायाकृततीव्रमोहा रघूद्वहस्येव चचार वृत्तिः ॥ 48.90 ॥  
साम्बोभरैरञ्जनबेदभाभिः प्राप्तैः स्मरारेः समरान्कत्वम्।  
संहारकालक्षुभितस्य सिन्धोः समानशब्दैर्गगनं तदानीम् ॥ 48.91 ॥ (मात्रारहितो गूढक्रियाकर्तृकः)  
स्तनत्युपेतां पृतनां स्मरारेस्तदा न केयूरचितांसभाभिः।  
सुरद्विषः संवलितार्कपादास्तदानकेऽयू रचितां सभाभिः ॥ 48.92 ॥  
ततोऽत्यतीयाय तया युतातताय्यत्ययायायतितोतियत्तम्।  
तुत्या ययौ तं यतियेयतायी तायीतयातो ययुयायितत्या ॥ 48.93 ॥ (द्व्यक्षरः)  
कर्षन्धनुः संहतदीप्रबाणं ससज्जरासन्धवधो रणेन।  
आवर्जितो भीम इवाबभासे ससज्जरासनधवदोरणेन ॥ 48.94 ॥  
संख्ये वृषाङ्कः प्रसृतो न तेजस्तदास हन्तव्यवधायकस्य।  
सह्ग्रामरागप्रसरेण दूरं तदासहन्त व्यवधायकस्य ॥ 48.95 ॥  
सत्त्वप्रकाशप्रसरेण दूरं निर्मुच्यमानेष्वथ नाकसत्सु।  
कोदण्डवल्लीस्तरसा धुनाना वरूथिनी शीतमरीचिमौलेः ॥ 48.96 ॥  
सज्जा निनादानवतापितेषु साकं पताकाशतलाञ्छितेषु ।  
सज्जानिना दानवतापितेषु साकम्पताकाशतलाञ्छितेषु ॥ 48.97 ॥ (समुद्गयमकम्)  
शिलीमुखौघैः क्षयसप्तसप्तिमरीचिदीप्रैस्त्रिदशारिलोकः।  
प्रसर्पतारात्सकलासु दिक्षु रजोन्धकारेण विजृम्भितासु ॥ 48.98 ॥  
व्यापादयन्तं निशितैः स संख्ये समानचक्रव्यवहारतापे।  
मदोर्जितानेकपदारि पातिसमिद्धरागश्चतुरंसकूटम् । 48.99 ॥  
रणाङ्गने कैशिकमार्गचारा शिक्षारसाविष्कृतसौष्ठवानाम्।  
तत्सैनिकानां धुतचर्मखण्डा व्यजृम्भत स्थानविशेषलक्ष्मीः ॥ 48.100 ॥  
हीनोहिनीनां नहनेन नैना नीहोहनानोनहनाननेहा।  
ही नुन्नहाना हनने हनेनानहानि नानाहननाननंहः ॥ 48.101 ॥ (द्व्यक्षरः)  
तद्बाणनिर्भिन्नकपोलमुक्तरक्तच्छटापाटलकर्णशङ्खः।  
गुहोपकण्ठास्पदनूतनेन्दुबिम्बोदयाद्रिश्रियमाप नागः ॥ 48.102 ॥  
धीनां निधानं निधनान्धधुन्धूनदूननोऽनूनधुनीनधूनिः।  
नुन्नाधिदेनूनधुनोन्ननैनाननिन्धनानाधि धनैधनोऽन्धान् ॥ 48.103 ॥  
(द्व्यक्षरः)  
मूर्छापरीतं रभसाज्जिघृक्षुः सुराङ्गना संगरमूर्ध्नि धीरम्।  
उज्जीवयन्तं करशीकरौघैरमर्षजिह्मं गजमालुलोके ॥ 48.104 ॥  
रेपे पुरुप्रीरपरोऽपि पापरिप्रोरुरूपारिपपीरपारम्।  
पुरारि रापापरपिप्परार्पिरेपो रिपूरोररपूरिरोपः ॥ 48.105 । (द्व्यक्षरः)
  
मुक्तानिधेः कुञ्जरराजकुम्भकूटस्य पर्यङ्कतलेष्वशङ्कम्।  
हुंकारमात्रैरभिजप्य योधः संसिद्धिकामो निचखान शङ्कून् ॥ 48.106 ॥  
तेजोतताजो जजतोऽतिजेता ततो जितोजोतितजातिजातम्।  
जातीति तोत्ते जितजित्तताजि जाजी जितातीतजितीतितत्तत् ॥ 48.107 ॥ (द्व्यक्षरः)  
रोचिष्णुतच्चापविमुक्तचण्डनाराचचक्रास्तविरोचनार्चिः।  
जज्ञे जगत्तत्क्षणमन्दकारसंधाननिर्धूतदिगन्तकान्ति ॥ 48.108 ॥  
रोचेऽरिरोरो रुरुचे ररोच्चिच्चराचरार्चारुचिरोरुचर्चः।  
चारीचरो रारिरुची रुचोच्चैरचूचुरच्चार्चिररेरचौरम् ॥ 48.109 ॥ (द्व्यक्षरः)  
गीर्वाणभङ्गोद्धुरकंधरत्वमायोधनाग्रे दधतोऽभ्रलीना।  
सरत्नचापाञ्जलदानिवारात्तडिद्गुणेनाशु विधूय दैत्यान् ॥ 48.110 ॥  
लोलालिमालोल्ललमौलिमूलमीलल्ललामामलमामलेली।  
मौलीममालालमिलां ललामलामाममोल्लोलममालिमीमः ॥ 48.111 ॥ (द्व्यक्षरः)  
सकार्मुकज्यारवतारकेकानिनादसंपूरितदिग्विभागान्।  
सुरद्विषो बद्धरुषः करालकपालशोभामभितो जिघांसुः ॥ 48.112 ॥  
नुन्नैकनानानकनाकिनीकाननीकिनीकाननकेकिनोऽकान्।  
कोनाकनन्नाकककानकानानकोककिङ्कानननूककाकुः ॥ 48.113 ॥ (युग्मम्। द्व्यक्षरः)  
सैन्यं तदानीमशनिप्रभेण सुरद्विषः संयति रक्ष्यमाणम्।  
युयुत्सु दूरादुपयत्पयोदेर्विमुक्तसीमेव विलोलमम्भः ॥ 48. 114 ॥  
तदा तु दातैत ददातु तुत्तोतदीतितो दादितदुद्दतोदी।  
तुतोद दातातिततादिदत्तदूतीति तातो दददेततुत्तीः ॥ 48. 115 ॥ (द्व्यक्षरः)  
सङ्ग्राममूर्ध्नि त्रिदशारिचक्रमुद्गी (द्गू) र्णहेतिस्थगितान्तरिक्षम्।  
जिघांसु यद्यद्वृषराजकेतुमभ्यागमन्मन्दरदुर्निरीक्ष्यम् ॥ 48.116 ॥  
तत्तत्ततोतीतपतत्पतीति पितोत्ततापापि तुपूतपापः।  
पीतातपोपापतितोपतापिपातोत्ततोत्तापितपत्तिपूतः ॥ 48. 117 ॥ (युग्मम्। द्व्यक्षरः)  
विपाण्डुभिः केतुशिखांशुकौघैरनेकगङ्गामिव कुर्वती द्याम्।  
निर्घातघोरानघचक्रनेमिरथाभ्रकेतोः शशिमौलिनारात् ॥ 48. 118 ॥  
सेनासुसूनासुनसाननेन ससूनुनानेन ननून्निनंसुः।  
सा नूननानासनिनैनसंसन्नुन्नैनसा सानुनी सासिनासे ॥ 48. 119 ॥ (द्व्यक्षरः)  
चिच्छेदनो केवलमाहवेषु वल्गांजयाशामपि योद्धुरग्रे।  
विहस्ततामेव न कुञ्जरस्य तत्स्वामिनोऽपि व्यधितेन्दुमौलिः ॥ 48. 120 ॥  
नुन्नारिरेनोननरूर्नरान्ननानाररीरूरनृनैररीरान्।  
रोनाननान्नोरुरनूननारीनीरारिरेनाननुनैरिरन्न ॥ 48. 121 ॥ (द्व्यक्षरः)  
तत्खड्गधाराविनिपातकृत्तैरायोधनोर्वीसरसी पतद्भिः।  
शिलीमुखानां विरराज शल्लैर्नीलोत्पलानामिव पत्त्रजालैः ॥ 48. 122 ॥  
सूदाससासादिसदंसदोः सददोसदः सूदिसदः सदासम्।  
स सादिसादं दददाससाद सदासुसूः सीददसौ सदंसम् ॥ 48. 123 ॥ (युग्मम्। द्व्यक्षरः)  
ससत्त्वशाली समदत्त्वमाप्तो निबद्धमूलः स्थिरभूतिचर्चः।  
उत्सेधवानस्खलितः शुचित्वात्सन्नागराजश्रियमाप गुर्वीम् ॥ 48. 124 ॥ (अर्थचतुष्टयवाची)  
शस्त्रांशुभिर्भानुकराभिमर्षात्संमूर्छितैः सक्षितिशैलसानुम्।  
उल्काकलापाकलितामिव द्यां सुकेतुसैन्यं विदधत्तमभ्यैत् ॥ 48. 125 ॥  
ततातितातोतिततुत्तितोतितोत्तैतितातीतिततोत्तितुत्तिः।  
तातोऽतितोऽतुत्त तु तत्ततोऽत्ता तुत्तोत्ततातातिततिं तु तोत्तुम् ॥ 48. 126 ॥ (एकाक्षरः)  
समूलचक्राङ्कुशशक्तिबाणचक्रावचूलाभिरथाहवोर्व्याम्।  
स्थितो जरत्कुञ्जरदन्तराजिविडम्बिनीभिर्नवरूथिनीभिः ॥ 48. 127 ॥  
सदानवानामवधीरितानां सदानवानामवधीरितानाम्।  
सदानवानामवधीरितानां सदानवानामवधीरितानाम् ॥ 48. 128 ॥ (पादाभ्यासः संपुटयमकं च)  
धूलीवितानमभितः स्थगितान्तरिक्ष-  
मायोधने सपदि पाकविपाकसंज्ञौ।  
दैत्याधिपावधि युयुत्सुतया समेत्य  
साम्यक्समीकमसमांसधरौ व्यधाताम् ॥ 48. 129 ॥  
वेत्ता ततो विततवीतिततावतीत-  
वातो ववाविति तु वित्तवता वितोत्ता।  
वीतेति तुत्त्ति वततावति ताववेत-  
तत्तवोतिवित्ततवति त्विति वीतितोत्ता ॥ 48. 130 ॥ (द्व्यक्षरः)  
सैन्यानि यानि रणमूर्ध्नि कृपाणमेघ-  
धारानिपातशमितोष्मलघूनि शत्रोः।  
आयान्ति चक्रुरभितो गगनं विकीर्णैः  
शस्त्रांशुनिह्नुतदिवाकरधाम् बाणैः ॥ 48. 131 ॥  
तानीतानि ननून्नतानि तनितुं तुत्तिं नतोतीनि नो  
तातेनातितताननेन नततातीतेन नुन्नेतिना।  
तेनोत्तानितनूतनातिनुतिनानन्तेन नूनं ततो  
नानानुत्तिनितान्ततान्ततनुना नीतानि तन्तूनताम् ॥ 49.132 ॥ (द्व्यक्षरः)  
विस्रस्तकेसरकरालसटाकलाप-  
संछादितांसशिखरो युधि पञ्चवक्त्रः।  
तीक्षणाग्रमार्गणनखप्रकरावरुग्ण-  
गन्धेभकुम्भकटकः सुरसिंह एकः ॥ 48.133 ॥  
वव्रे विरावविवराविररौरवौर्व-  
रेवा विवारवरवारिरकवेररूरा।  
वीरारुराविरररूर्वरवैरिवीरै-  
र्वैरी रुरोरिव विवी रविवार्वरौर्वः ॥ 48. 134 ॥ (द्व्यक्षरः)  
सेना संख्ये \[सा\] वज्रमुष्टेस्तदानीं घोरा दिक्संधीन्दारयन्तीव नादैः।  
प्राप्ता निश्चोतद्दन्तिदानप्रवाहव्यासङ्गेनोच्चैर्धौतसूर्यातपश्रीः ॥ 48. 135 ॥  
तोत्ता तां मतिमत्तमो ममततातीतामतामुत्तमा  
मात्तो मूममितामतामतितमां मीमातितोऽतुत्तिमान्।  
मत्तामूतिमतीममातिममितामातीतिमत्तातता  
मेतोऽत्तातितुमीतिमत्ततिमतां मातामिमीतातताम् ॥ 38. 136 ॥ (द्व्यक्षरः)  
बिभ्रत्परिस्फुरितनिर्मलचन्द्रहास-  
मुच्चैः शिरः करतलं च पिनाकपाणिः ॥ 38. 137 ॥  
न्यूनानां नानुयायी ननु नयनयनानुन्नयन्नायिनो नु-  
न्न्यायेनानायि नानायनययुनि नियानुन्नयानेन नूनम्।  
यूनानूनाननेयाननययिनि ययानेयया यायिनोऽन्या-  
नानाय्योऽयायिनेयानननुनयिनि नोन्नायिनोऽनन्ययुन्नौः ॥ 38. 138 ॥ (द्व्यक्षरः)  
आयोधने दितिसुतक्षयजृम्भमाण  
भीमैकरुद्रगहनेऽप्यपसंख्यरुद्रे।  
गीर्वाणसैनिकजनैः सकलाभिबावि-  
दोर्दण्डदृप्तमनसस्त्रिपुरेन्धनाग्नौ ॥ 38. 139 ॥  
तोत्रारित्रैरतीतातुररति तरति त्रातरीरां ततोऽत्ति  
रार्तिरे तोत्तरी तैरतरतरतरोरीरितैरुत्तरीतीः।  
तत्रारात्तूर्तितोऽरं ततततितरितैरूरितारेरराते-  
रुत्तेरे तारतूरैरित तरितरि तैरुत्तरीतुं तरित्रैः ॥ 38. 140 ॥ (द्व्यक्षरः)  
सङ्ग्राममेघसमयेऽर्ककरावमृष्ट-  
विद्युल्लतानिकरभासुरखड्ग लेखे।  
अभ्यापतन्स सरिदोघ इव क्षणेन  
चक्रे विपक्षजनताकुलकूलपातम् ॥ 38. 141 ॥  
व्रातीभक्षोदपक्षे सुरतिहतिरसुक्षेपदक्षोभतीव्रा  
स्थामासक्तारिचर्या विरतिरतिरविर्या च रिक्तासमास्था।  
नामायस्तातिहव्यानलकशकलनव्याहतिस्तायमाना  
कानाप्तव्या समस्तातिगसरसगतिस्तामसव्याप्तनाका ॥ 38.142 ॥ (प्रातिलोम्येन स एवार्थः)  
सङ्ग्राममूर्ध्नि करवालविलूनपीन-  
सेनामतङ्गजकरालकरार्गलाङ्के।  
तार्क्ष्यीयतुण्डपरिखण्डितभोगिभोग-  
पातालतालुसदृशश्रियि तेन शत्रोः ॥ 38. 143 ॥  
सेनासर्वासनस्थानतसुरपतिनुत्सादिभिन्ना सशंसा  
यापाकृत्या कृतज्ञाधियुतमदसरस्तानजन्येन माया।  
शातासिर्वेगगत्या रवणगरभसत्रासचर्या धुनाना  
सारानन्तासमग्रा जगति रसनुतस्ताममत्तानुनादा ॥ 38. 144 ॥  
प्रातिलोम्येनानन्तर श्लोकः----  
दानानुत्ता ममस्था तनुसरतिगजग्रामसंतानरासा  
नानाधुर्या च सत्रा सभरगणवरत्यागगर्वे सिताशा।  
यामानन्ये जनस्था रसदमतयुधि ज्ञातकृत्याकृपा सा (या)  
साशंसन्नाभिधि(दि)त्सा नुतिपरसुतनस्तानसर्वासनासे ॥ 48. 145 ॥  
इति शशधरलेखासेखरः संप्रहारं  
प्रहरणपरिसर्पद्वीरवारीद्धधामा।  
असुरभटमयीनां कालवह्निः प्रजाना-  
मिव कवललनलीलाजृम्भितोद्दामहेतिः ॥ 48. 146 ॥  
सत्सूतोऽस्तातितासासितससुतसतीसूतिसासत्तिसीतः  
सन्तासी सूत्तिसंसत्स्तुतसतिससितोतासतोत्तातिसासूः।  
सेतुस्तुत्तीस्तितांसुस्ततसुतततितुत्सासितोत्तंसितासं-  
स्तातोऽसातंससोत्सोऽतत सततसितः सत्सिसासुस्तुतासम् ॥ 48. 147 ॥ (द्व्यक्षरः)  
इत्थं दानान्धगन्धद्विरदरदशिखाभिन्नमूर्छत्प्रवीर-  
प्रेमाकृष्टाभिधावन्मुदितसुरवधूसार्थरुद्धाम्बरश्रीः।  
योधानां रत्नसानौ सममसुरभटै रम्यसङ्ग्रामलीला-  
पर्यायोपात्तहेलाजयमुदितभटीचक्रवाला जजृम्भे ॥ 48. 148 ॥

इति श्रीबालबृहस्पत्यनुजीविनो वागी श्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये चित्रयुद्धवर्णनं नामाष्टचत्वारिंशः सर्गः।  








\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.



**हरविजयम्।**


***एकोनपञ्चाशः सर्गः।***





तीक्षणैः शिलीमुखनखैरथ संप्रहार-  
कण्डूविनोदनमरातिजनस्य तूर्णम्।  
कुर्वन्तमन्तकपुरीपृथुसालचाप-  
चक्रोऽभयुङ्क्त मयमाहवमूर्ध्नि शौरिः ॥ 49.1 ॥  
वक्त्रारविन्दनिमितं करगाढरूदध-  
पार्श्वद्वयं युधि बभार स पाञ्चजन्यम्।  
वैरिञ्चमण्डमिव निःश्वसितानिलोर्ध्व-  
पर्यस्यमानमुदरान्तरतो विनिर्यत् ॥ 49.2 ॥  
आबद्धकङ्कटकपाणिनिरुद्धपार्श्व-  
भागः सुगन्धिवदनानिलपूर्णरन्ध्रः।  
तेनानिमीलितविलोचनपक्ष्मबन्ध-  
माध्मायि संयुगरसादथ पाञ्चजन्यः ॥ 49.3 ॥  
सेनाभिरस्य विजितस्तनयित्नुघोष-  
मस्ताततायि युधितस्तनुषीभिरुच्चैः।  
मस्ताततायि युधितस्तनुषीभिरुच्चैः।  
स्रस्तांशुमण्डलविहस्तगभस्तिमालि-  
विस्तारिणीभिरवतस्तरिरे दशाशाः ॥ 49.4 ॥  
अक्ष्मायि तस्य शिथिलीकृतनागनाथ-  
विस्तारिभोगनिबिडं भरखर्वितं सत्।  
क्ष्मामण्डलं जलधिलङ्घिततीरलेख-  
माजह्रुषीभिरभितः ककुभश्चूभिः ॥ 49.5 ॥  
तार्क्ष्योऽथ चञ्चुपुटदष्टचभुजंगमूर्ति-  
राकाशमुड्डिडयिषुस्तरसा धरित्र्याः।  
पृष्ठेन विग्रहभरं मधुसूदनस्य  
जग्राह दानवचमूसरिदुष्णरश्मेः ॥ 49.6 ॥  
उद्गच्छता गगनवर्त्म जवेन तेन  
दूरावगाढदृढभिन्नरसातलाग्राः।  
आकृष्टिमुक्तवसुधाः क्षमविघ्नखेद-  
मुद्दध्रिरे नखरसंहतयः कथंचित् ॥ 49.7 ॥  
तत्पक्षभागरचितास्पदनागनाथ-  
भास्वत्फणामणिवितानपरीयमाणम्।  
संध्यातपारुणिततारकचक्रवाल-  
कल्माषतामिव जगाम तदान्तरिक्षम् ॥ 49.8 ॥  
ज्याकृष्टिमण्डलितकर्कशदण्डचण्ड-  
कोदण्डमण्डलतया रणकाननोर्व्याम्।  
शौरेर्जितोर्जितरिपुस्त्रिदशैर्व्यलोकि  
बद्दालवाल इव कोमलकीर्तिवल्ल्याः ॥ 49.9 ॥  
सेना जुधूनयिषतो द्विषताममुष्य  
दोर्दण्कडमण्डलितकार्मुकमध्यमूक्तैः।  
काण्डैरकाण्डनिबिडोड्डमरप्रचण्ड-  
नैशान्धकारविधुरा विदधे धरित्री ॥ 49.10 ॥  
तच्चापनिर्धुतविरुग्णशिरस्त्रबनध-  
पुङ्खावशेषविनिमग्नशरैः शिरोभिः।  
नाकद्रुहां द्रुतमभाजि रणाजिरोर्व्यां  
लीलावनद्धनवपत्त्रपिशाचिकाश्रीः ॥ 49.11 ॥  
पक्षानिलावधुतनाकसरित्तरङ्ग-  
भह्गच्छटामलितनामनिविष्टकर्णैः । (?)  
तेनाशु जिह्मगतिभैरपजुह्नुवेऽर्क-  
तेजो विकास्यथ दशस्वपि दिक्षु बाणैः ॥ 49.12 ॥  
अन्योन्यपृष्ठपरिरक्षितचापचक्र-  
निर्मुक्तशाततरशल्यशराभिघातैः।  
सैन्यैरजिग्रहदसावसुराधिपस्य  
दिक्चक्रवालमसकृत्प्रलयप्रचण्डैः ॥ 49.13 ॥  
क्रीडत्कृतान्तभटमुष्टिदुरोदरैक-  
लीलावराटकगणैः समराङ्गणोर्व्याम्।  
शुभ्रैरशीशरदसौ शरदार्यमाण-  
सेनामतङ्गजशिरश्च्युतमौक्तिकौघाः ॥ 49.14 ॥  
अभ्यर्णमृत्युकृतसंनिधिपाशपाणि-  
निःशङ्कहुंकृतिभयंकरकिंकराङ्कम्।  
आयोधनं सुररिपोः प्रसरत्पतत्त्र-  
मास्तानमण्डपमिवाभवदन्तकस्य ॥ 49.15 ॥  
तस्योत्पतत्त्रमरुतः क्षणमम्बराग्र-  
संचारिणो मुखरतां दधथः पृषत्काः।  
दैत्याधिपक्षतजशोणमुखा बभूवु-  
र्मन्दाकिनीतटनिकेतनराजहंसाः ॥ 49.16 ॥  
शौरेर्निशाततरशल्यशतैररति-  
सेनाशिरांसि युधि चिच्छिदिवद्भिरारात्।  
दिक्चक्रमौयततरां तरसा वहद्भि-  
रन्योन्यमाहवमुखेषु शिलीमुखैघैः ॥ 49.17 ॥  
संकूणितेक्षममुखैः प्रविभागदृश्य-  
नाडीनिरोकगलितक्षतजाक्तकण्ठैः।  
आश्यामिकाग्रदशनैस्तदपास्तबाण-  
कृत्तैरलोठि युधि दैत्यचमूतुर्ङ्गैः ॥ 49.18 ॥  
उत्क्षिप्तमूलकुटिलभ्रुविजृम्भमाण-  
रोषारुणां यदभवत्सुभटस्य वक्त्रम्।  
वैलक्ष्यतो नु परिपाण्डुरतामवाप  
तत्कृत्तकण्ठगलितक्षतजप्रवाहम् ॥ 49.19 ॥  
त्रैलोक्यमर्चिचयिपो धवलैर्यशोबि-  
रानञ्जुषः समरचञ्चुरतां मुरारेः।  
बाणाः प्रसस्रुरभितः कमलासनाण्ड-  
वल्मीककूटविकटोदरदन्दशूकाः ॥ 49.20 ॥  
तच्चापचक्रनिपतन्निशितार्धचन्द्र-  
निर्लूनितेन्दुकरगौरलसत्पताकाः।  
विच्चिन्नकीर्तय इवावनता न रेजु-  
रायोधनेषु भटकूबरिकेतुदण्डाः ॥ 49.21 ॥  
देदीप्यमानवपुषा दलितान्धकार-  
कूटा निवृत्तपुनरागतयो विशुद्धाः।  
तेनाभवन्वलयिनोन्नतकार्मुकेण  
मुक्ताः शरास्तरणिम्णडलभेददक्षाः ॥ 49.22 ॥  
तस्तम्भिरे प्रतिदिशं तरसा विमान-  
वीथ्योऽभ्युपेत्य रणवर्त्मदिदृक्षमाणाः।  
तन्मार्गणैः सभयकौतुकनाकिभीरु-  
मुक्ताहितास्पदनिशान्तगवाक्षमार्गाः ॥ 49.23 ॥  
आदध्मिरे प्रतिरवप्रतिपन्नदैर्घ्यैः  
शैलाधिराजकुहराण्यभितस्तदानीम्।  
तच्चापचक्रविवरानघघातपात-  
निर्यातशातशरसंभृततारनादैः ॥ 49.24 ॥  
माणित्कष्मिषतसोड्झिचनातषत्क-(?)  
चापाकृतीष्वसनमुक्तशरौघभिन्नाः।  
शार्ङ्गायुधः सपदि नानुबबन्ध दैत्य-  
सेना दिशः समिति शिश्रियुषीर्भयार्ताः ॥ 49.25 ॥  
तस्याशु विव्रणयिषो द्विषतां वपूंषि  
कर्णान्तकृष्टिवलयीकृतचापमुक्ताः।  
सारावमेत्य तरसा तनुपुङ्खपक्ष-  
पातावधूतजलदा विशिखा निपेतुः ॥ 49.26 ॥  
तस्याहवातिरभसादधिशिश्रिवांसि  
सैन्यानि निर्जयदशाविधूरत्वमारात्।  
नाभ्यूहिरे निशितशल्यशिलीमुखौघ-  
घोरानधकारविदुरानथ दिग्विभागान् ॥ 49.27 ॥  
उत्खातनन्दकविकृत्तविपक्षकण्ठ-  
नाडीनिरोकगलितेन निराकुलात्मा।  
विष्वकससंभ्रमपरिप्लवमानसैन्य-  
मापिप्लवत्क्षितितलं क्षतिजेन शौरिः ॥ 49.28 ॥  
शौरेरमन्दमुदडीयत पक्षपात-  
वाताभिघातविधुताभ्रपलाशखण्डम्।  
संख्ये शिलीमुखगणेन विमुक्तसंख्य-  
मानिन्युषा तु गगनोत्पलमाकुलत्वम् ॥ 49.29 ॥  
तेन न्यवारिषत भिन्नघनाघनौघ-  
सौदामनीक्षणपरीतकृशानुशल्यैः।  
दैत्याधिराजपृतनाः कृतनाकिलोक-  
कम्पैः शनैरशनिशाततरैः शरौघैः ॥ 49.30 ॥  
प्रत्यग्रपांसुपरुषाः प्रतिपन्नदिक्क-  
मुद्भूतपत्त्रपटला वियदुत्पतन्त्यः।  
भ्रेमुस्तरां भयकृतो भुवनावसान-  
वात्या इव प्रतिदिशं सुरदैत्यसैनाः ॥ 49.31 ॥  
प्रेङ्खद्दवानलपरीतविटङ्ककूट-  
विनध्याचलावयवविभ्रममूहिवद्भिः।  
पिङ्गोर्ध्वकेशनिवहैर्नवनीलभाभिः  
सङ्ग्रामवर्त्म तदयायत यातुधानैः ॥ 49.32 ॥  
सङ्ग्रामसीम्नि पतितः सुभटप्रहार-  
मूर्छाकुलः सपदि रात्रिमटो मुमूर्षुः।  
खङ्गावकृत्तनिपतत्करिकर्णताल-  
वृन्तानिलेन समवीज्यत यातुधान्या ॥ 49.33 ॥  
निस्त्रिंशगातविनिकृत्तभटोत्तमाङ्ग-  
पीनांसचक्ररचितास्पदपीनजह्घाः।  
चक्रुः कृतान्तपुरुषा इव तत्र भीति-  
मावृत्य सैनिकजनस्य रणे कबन्धाः ॥ 49.34 ॥  
सङ्ग्रामसीम्नि करवालविलूनवीर-  
सेनामतङ्गजसहस्रकरप्रकाण्डैः।  
तार्क्ष्यीयतुण्डपरिखण्डितभोगिभोग-  
पातालतालुललितत्विषिरन्वरोधि (?) ॥ 49.35 ॥  
कम्पानुबन्धिहृदयं प्रतिपन्नशोष-  
बिम्बाधरं सुभटदर्शनतोऽत्र नार्याः।  
पुष्पायुधाङ्कललितं वलिताङ्गभङ्ग-  
निःसङ्गमन्थरविजृम्भिकमाविरासीत् ॥ 49.36 ॥  
रोचिष्णुरत्ननिकुरुम्बविषङ्गपिङ्ग-  
कीलालकङ्कटितवीचिभुजास्तदानीम्।  
अम्बोधयो दितिजनायकचक्रवाल-  
मायोधयन्प्रहरणीकृतनक्रचक्राः ॥ 49.37 ॥  
संवीतलोहकवचाभिरिवोदभार-  
संभारनीलरुचिभिर्हरिचापभाग्भिः।  
अभ्यागमाय सतडित्करवालिकाभि-  
रभ्यायये जलदजालवरूथिनीभिः ॥ 49.38  
तीक्ष्णार्धचन्द्रशरदारितमाहवाग्र-  
लक्ष्मीपयोधरभरं करिकुम्भयुग्म्म।  
उत्तुङ्गपीवरमलिप्ततरामभीक-  
क्लृप्तार्द्रशोणरुचिशोणितकुङ्कुमेन ॥ 49.39 ॥  
रोमाञ्चपीनतनुता च सकम्पता च  
दार्ढ्यानुबन्धि च सखीष्वपि लोठनत्वम्।  
स्वेदोदबिन्दुनिकरश्च समन्मथाया  
दृष्टे भभूव सुभटे सुरलोकनार्याः ॥ 49.40 ॥  
सङ्ग्रामभूः स्फुरितखड्गतरङ्गभङ्ग-  
वल्गन्निरर्गलतयोद्धतवाहिनीका।  
आपाण्डुकेतुवसनामलनिर्झराङ्क-  
विस्तारिकूबरिकुलाचलमण्डलासीत् ॥ 49.41 ॥  
चैतन्यमाप्य मुखरानकतूर्यशङ्ख-  
शब्देन दिक्षु सपदि व्रजता विकासम्।  
उत्तिष्ठति स्म विषदष्ट इव प्रहार-  
मूर्छाकुलः प्रपतितः सुभटो रणोर्व्याम् ॥ 49.42 ॥  
ज्योत्स्नावदातरुचिरूर्जितगर्जिताभि-  
रावर्जितः क्षयघनाघनमण्डलीभिः।  
स्रस्तः क्षितौ च करिकुम्भविभेदमुक्त-  
मुक्ताफलश्रियमवात्करकणौघः ॥ 49.43 ॥  
मेघावलीभिरभितोऽप्यपिनेहुषीभिः  
संवर्धिताभिरिव तोयमलीमसत्वात्।  
व्यापारिताः पृथुलपीलुशिरःस्थलीषु  
विद्युत्कृपाणलतिकास्तरसा निपेतुः ॥ 49.44 ॥  
फूत्कारमुक्तशिखिचूर्णतयाथ ताम्र-  
दंष्ट्राविडम्बितससंध्यशशाङ्कलेखैः।  
वक्त्रैर्घनाघनघटाघनघोरघोष-  
संघट्टमट्टहसितं दनुजैर्निरासे ॥ 49.45 ॥  
योधं नृसिंहनखकोटिनिशातशल्य-  
नाराचभिन्नरुधिरोक्षितदेहयन्त्रम्।  
संहारभास्करसहस्रदुरीक्षमूर्ति-  
मारान्निरीक्षितुमपि व्यथिता न शेकुः ॥ 49.46 ॥  
तावद्वियोगभयविह्वलचक्रवाक-  
संघातकातरतरेक्षमपातपीतः।  
क्षीणेऽह्नि पुण्य इव नाकतलात्पतिष्य-  
न्भास्वानुपाम्बुनिधि कीर्णकरो ललम्बे ॥ 49.47 ॥  
अस्ताचलव्यवहितो विरलान्धकार-  
च्छायानुविद्धमभितो धृतसौकुमार्यम्।  
आकृष्टदीर्धदिवसं करजालमर्कः  
स्पष्टाभिलक्ष्यकिणलेखमिवोद्बबर्ह ॥ 49.48 ॥  
देवोऽपि शीतकिरणाभरणस्तदानी-  
मालोक्य वत्सरसहस्रमथ व्यतीतम्।  
संध्यासमाधिविनिविष्टमना जजाप  
किंचिन्निमीलितविलोचनमात्मतत्त्वम् ॥ 49.49 ॥  
विस्रस्तसान्द्रकिरणो विकटास्तशैल-  
कूटावलम्बि विदधे सहसोष्णरश्मिः।  
बिम्बं विलम्बमनुपेत्य चकार चोर्ध्वं  
संध्यासमाधिमवधूय हरोऽनुकारम् ॥ 49.50 ॥  
तस्मिन्प्रनृत्यति ददीयविलोचनाग्नि-  
ज्वालाशिखाहतमिवाहिमरश्मिबिम्बम्।  
निर्वापणार्थमिव दाहदशोदयस्य  
प्रोच्चैः पराचि न चिराज्जलधौ ममज्ज ॥ 49.51 ॥  
शोभां बभार दिनभङ्गविगाढरग-  
रक्ताम्बरं स्मररिपावथ ताण्डवस्थे।  
तद्बाहुयन्त्रपरिधूर्णितनागकृत्ति-  
विष्यन्दिसान्द्ररुधिराङ्कमिवान्तरिक्षम् ॥ 49.52 ॥  
निर्दग्धदुर्मतिदशे समयानिलेन  
नीते प्रदीप इव निर्वृतिमर्कबिम्बे।  
आविर्बभूव घमकज्जलजालकल्प-  
मन्धंतमः पटलमाविलयंस्त्रिलोकीम् ॥ 49.53 ॥  
आलिङ्गितो जलनिधेरथ रत्नकम्बु-  
शोभाधरातनुतरङ्गभुजावलीभिः।  
लेखाङ्गनाभिरुदयाचलमारुरुक्षु-  
रुत्तिष्ठति स्म शयनादिव शीतरश्मिः ॥ 49.54 ॥  
ज्योत्स्नाङ्कुरावलिरिवाविरभूद्द्युवल्ल्या  
रेजेऽग्रपल्लव इवातनुसांध्यरागः।  
पुस्फोर पुष्पनिकुरुम्ब इव ग्रहौघः  
पीनत्वमाप फलबन्ध इवामृतांशुः ॥ 49.55 ॥  
दधतेव रसातलान्तलग्नं सपदि क्षालितशेषमूर्मिभङ्गैः।  
स्फुटलक्ष्मनिभेन पङ्कजालं शशिनौदैयत तोयराशिमध्यात् ॥ 49.56 ॥  
अभ्युत्थिते शशभृति क्रमभिन्नपीन-  
नैशान्धकारमवलोक्य परस्परं ते।  
आस्फालितस्फुरितदीधितिरत्नदण्ड-  
चापाः पुनर्ययुधिरे सुरदैत्ययोदाः ॥ 49.57 ॥  
इति निशितकृपाणप्रासनाराचचक्र  
व्रणितविबुधसेनासंकटचे दैत्यलोके।  
प्रसृतरुधिरसिन्धुक्षोभनिर्भिन्नरत्न-  
द्रुमसरणिनितम्बा मेरुभित्तिस्तदाभूत् ॥ 49.58 ॥

इति श्रीबालबृहस्पत्यनुजीविनो वागीश्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये सुरासुरविमर्दो नामैकोनपञ्चाशः सर्गः।  








\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**हरविजयम्।**


***पञ्चाशः सर्गः।***





भग्नेष्वधोक्षजपितामहवासवेषु  
दैत्याधिपेन सकलैः सह लोकपालौः।  
पञ्चाक्षमित्यभिदधे भगवान्सरोष-  
मास्फाल्य निष्ठुरमथोन्नतकोटिचापम् ॥ 50.1 ॥  
पश्याधुनामुमुरगाशनकेतुमत्र  
भग्नं विरुग्णरणरागमितोऽन्धकेन।  
यस्य व्यधायिषत चन्द्रमरीचिशुभ्रैः  
साधारणांशुकभृतः ककुभो यशोभिः ॥ 50.2 ॥  
दैत्यैन्द्रमार्गणगणाभिहतस्य पश्य  
रत्नच्छटारुणितमात्मभुवः शरीरम्।  
निद्राविमुक्तमधुसूदननाभिपद्म-  
निष्पन्दिसान्द्रमधुदिग्धमिवाधुनापि ॥ 50.3 ॥  
पश्याततायिकठिनास्थिशिलाविभेद-  
कुण्ठीकृताश्रि कुलिशं युधि निर्जितस्य।  
दैत्यैः करे शतमखस्य भयोदयोत्थ-  
घर्माम्बुसिक्तमिव संतनुते न तेजः ॥ 50.4 ॥  
दैत्यास्थिवज्रकषकुण्ठतरारचक्रं  
चक्रं त्रपापरिचयच्युतचण्डचर्यम्।  
विष्णोर्भयाकुलतया वयपलीनवह्नि-  
धूमायमानमवलोकय पाणिलग्नम् ॥ 50.5 ॥  
आबद्धुकोपदितिजाधिपबाहुचक्र-  
चक्रीकृतातनुशरासनबाणपातैः।  
भङ्गीशतैः प्रकटरन्ध्रपरीतमध्य-  
मापूर्णमेति विततश्रियमर्कबिम्बम् ॥ 50.6 ॥  
नाराचनिर्दलितबिम्बतयैष भग्न-  
सङ्ग्रामदुर्ललितदुर्धरधैर्यबन्धः।  
अध्यास्यमानहृदयो हरिणेन पश्य  
संक्रान्तकातरददीयमना इवेन्दुः ॥ 50.7 ॥  
पश्यास्तपर्वतमिवाभ्रकपङ्कनील-  
मासाद्य दानवचमूपतिमेतदग्रे।  
पर्याकुलोऽधिकमनूष्मतया रणेऽत्र  
भग्नः प्रतापविभवेन सहैव भानुः ॥ 50.8 ॥  
बिभ्रद्गदां विदलितारिकपालगुर्वीं  
लीलाविलम्बितमनोहरशङ्खपद्मः।  
व्यापारितायुधशतोऽन्धकबाणवर्षै-  
र्नाभाति शौरिरिव जर्जरितोऽर्थनाथः ॥ 50.9 ॥  
पश्यै, निर्जयकृतभ्रुकुटीविभङ्ग-  
च्छायोपबृंहितनवाञ्जनपुञ्जवर्णाम्।  
वक्त्रश्रियं घटितनीलपटां ह्नियेव  
धत्ते यमः परिहरन्मम दृष्टिमार्गम् ॥ 50.10 ॥  
धत्ते मुखेषु वरुणो रिपुरोषवह्नि-  
ज्वालारुणां तनुमसावसमाप्तकम्पः।  
नित्यावबद्धमकरालयचवासलग्न-  
दुर्वारवाडवकृशानुशिखामिवैताम् ॥ 50.11 ॥  
उत्सृष्टदिग्गजगलन्मदवारिगण्ड-  
पिण्डीकृतैरविरलं भ्रमरैः पतद्भिः।  
पश्यैष किंशुकवनभ्रममोहमन्दै-  
रन्वीयतेऽग्निरसुरैर्विहितोष्मभङ्गः ॥ 50.12 ॥  
सान्द्रीभवत्यमलमेचकखड्गमेघ-  
घोरान्धकारनिकरः स्थगितान्तरिक्षः।  
संत्रासविह्वलवलत्प्रतिपत्तिमूढ-  
गाढानिलोच्छ्वसितधूमशिखासहस्रैः ॥ 50.13 ॥  
यत्कीर्तनादपि निजेषु निकेतनेषु  
भीतैर्मरुद्भिरुदविज्यत बद्धकम्पम्।  
उद्यच्छमानमवलोक्य तमाहवाग्रे  
संभ्रेमुषा सुरगणेन यतोऽपसस्ने ॥ 50.14 ॥  
तत्स्यन्दनं सपदि चोदय दर्पमूढ-  
दैत्याधिपाभिमुखमूर्जितसिहवाहम्।  
ऊष्माणमेतमधुना विषमेषुवर्षं  
संत्याजयामि युधि शैलमिवात्र यावत् ॥ 50.15 ॥  
इत्यूचुषि स्मररिपौ तरसा मुमोच  
सूतोऽन्धकं प्रतिरथं कृतमेरुकम्पम्।  
दैत्याधिपस्य न चचाल रथोऽपि यन्तृ-  
संचोदितः किमपि भावि भियेव पश्यन् ॥ 50.16 ॥  
व्यस्यन्निवाशु भुवनत्रितयाधिराज्य-  
लक्ष्मीं पतत्त्रमरुताथ सुमेरुकुञ्जात्।  
जृध्रः परेतपतिदूत इव ध्वजाग्र-  
मध्यास्त तस्य रभसादरुणोत्तमाङ्गः ॥ 50.17 ॥  
सस्यन्दिरे जलभृतो भुवनारविन्द-  
कोषप्रतिष्ठमकरन्दरसायमानम्।  
सानन्दगृध्रकुलषट्पदचक्रवाल-  
वाच्छाविपूरणमनर्गलमस्त्रवर्षम् ॥ 50.18 ॥  
खड्गाजुघू करणघाञ्जुघुरु(?)र्घनौघा  
निर्घातघोरघटनास्तितिमाप पृथ्वी।  
वज्राभिघातपरूषं पिशिताशिनश्च  
चक्रुर्महाप्रलयशंसिनमट्टहासम् ॥ 50.19 ॥  
धैर्यावधीरितशुभेतरघोररूप-  
चिह्नस्य दानवपतेः समराजिरोर्व्याम्।  
शंभोश्च दृष्टजयलिङ्गनिराकुलस्य  
वेगात्समीयतुरथातिरथौ तथा तौ ॥ 50.20 ॥  
अह्नादि दुन्दुभिभिराहननादगुञ्जि  
गुञ्जागणेन विधुरैर्मुखरैरभावि।  
अक्वाणि गोमुखशतैः पणवैरराणि  
तस्मिंस्तयोरथ रणे प्रविजृम्भमाणे ॥ 50.21 ॥  
आहन्यमानकिखरानकगोमुखादि-  
वादित्रघोषमुखराः ककुभो बभूवुः  
दैत्याश्च शैलकुहरप्रतिशब्ददीर्घ-  
घोरा त्रयेण (?) मुमुचुर्यधि सिंहनादम् ॥ 50.22 ॥  
योधा युधे कृतधियो रभसेन वल्गुः।  
पाणिस्तिताकृपकृपाणनिपातपीत-  
मत्तद्विपाकृपकृपाणकृपीटपट्टाः ॥ 50.23 ॥  
सङ्ग्राममङ्गलमुपेत्य जगुः सकम्प-  
हस्ताङ्गुलीशिथिलकोणहता विपञ्चीः।  
शंभोविंलोकननिरर्गलजृम्भमाण-  
पीनध्वजाः सरसमप्सरसो दध्त्यः ॥ 50.24 ॥  
तस्याथ मूर्ध्नि मदमन्थरितद्विरेफ-  
पक्षानिलाभिहतकम्पितकेसराग्रा।  
आनन्दनिर्भरनभश्चरचक्रहस्त-  
मुक्ता पपात सुरपादपपुष्पवृष्टिः ॥ 50.25 ॥  
आभादखेटखटकामुखहस्तदीर्घ-  
रक्ताङ्गुलीनखमणिप्रतिबिम्बगर्भम्।  
प्रत्युप्तदीप्ततररत्नमिवोच्छिखाच्छ-  
रश्मिच्छटं कनकुण्डलमन्धकस्य ॥ 50.26 ॥  
तस्मिन्दुधूवुषि धनुर्धरधैर्यबन्ध-  
मायोधने धनदयोधजनेन सार्धम्।  
सेनानका इव तदा गिरयो विनेदु-  
र्मौर्वीनिनादमुखरीकृतरन्ध्रभागाः ॥ 50.27 ॥  
कोदण्डकोटिघटितोरगराजमौर्वी-  
वेल्लत्फणामणिगणप्रतिबिम्बगर्भम्।  
माणिक्यशेखरमिवामृतरश्मिखण्ड-  
भीषत्किरीटघटितं बिभरांचकार ॥ 50.28 ॥  
तस्योर्मिभङ्गविषमोन्नतबाहुदम्ड-  
खण्डान्दहन्धनुषि दानवसिन्धुनाथान्।  
ज्वालाकरालितमुखस्तरसातिगाढ-  
मौर्वीकृतास्तितिरराजत भोगिराजः ॥ 50.29 ॥  
कोदण्डदण्डघटिताटनिगाढबन्ध-  
तान्तेन तस्य विकसत्फणचक्रवालम्।  
नागेश्वरेण पपिरे शिशिराः शिरः स्थ-  
मन्दाकिनीजलतरङ्गघटासमीराः ॥ 50.30 ॥  
शूत्कारिपक्षमरुतः स्फुरदग्निशात-  
शल्पाः शराः शशिकलाङ्गितबाहुमध्यात्।  
निश्चक्रमुर्दितिसुताभिमुखं हिमाद्रि-  
कुञ्जान्तरालगहनादिव राजसंसाः ॥ 50.31 ॥  
छायामयीं विजधतो भुवनेष्वकाण्ड-  
कल्पावसानरजनीमिव तस्य संख्ये।  
आकर्णकृष्टवलयीकृतचारुचाप-  
चक्त्रच्युता भुवनमानशिरे शरौघाः ॥ 50.32 ॥  
मौर्वीकृतस्य खटकामुखपाणिकृष्ट-  
मध्यं क्रमेण फणिनः फणचक्रवालम्।  
फूत्कारपावकशिखा धनुषोऽथ तस्य  
चक्रीकृतादिषुगणाश्च समं निपेतुः ॥ 50.33 ॥  
रूढारुढं (षं) तदुरसि स्फुटकेकिपिच्छ-  
पुङ्खाः शरा दितिजकार्मुकचक्रमुक्ताः।  
कल्पद्रुमा इव महीध्रतटीविचित्र-  
संफुल्लरत्नकुसुमस्तबका निपेतुः ॥ 50.34 ॥  
कृत्तोवपीतभुजगाधिपमूर्धरत्न-  
पुष्पोपकारकृतसंयुगवर्त्मशोभैः।  
वक्षःस्थले पुररिपोरसुरेन्द्रचाप-  
चक्रच्युतैः शरशतैस्चतुरं निपेते ॥ 50.35 ॥  
कल्लोलजालकलिला विवलत्कपाल-  
कूर्मोदराः शिरसि तस्य शराश्रयाशैः।  
मन्दाकिनीजलरयाः पपिरे पतद्भि-  
रह्नाय सिन्धव इव प्रलयार्कपादैः ॥ 50.36 ॥  
संघास्यमानकृतमार्गणसंधियोग-  
चक्रीभवन्मणिशरासनबाहुजालः।  
दैत्याधिपः स्पुरदनेकशशाङ्कशण्ड-  
मार्तण्डमण्डल इवाम्बरमार्ग आसीत् ॥ 50.37 ॥  
मन्ये च तस्य वलयीकृतकार्मुकस्य  
सङ्ग्रामकर्मठकठोरकरालवाहोः।  
प्रागाततायिपृतनासुभिरब्यपाति-  
पश्चान्निशाततरशल्यमुखैर्विपाठैः ॥ 50.38 ॥  
आबद्धकोपदितिजाधिपबाहुपण्ड-  
मध्यान्निरीयुरथ संयुगवर्त्म बाणाः।  
संहारमारुतपराहतसिन्धुवीचि-  
चक्रादिवोज्जवलितवहिनिमुखा भुजंगाः ॥ 50.39 ॥  
निष्ठ्यूततीव्रशिखिनः शितिकण्ठमौलि-  
मालाकपालशकलेषु निशातशत्याः।  
निष्पेतुरर्ककिरणा इव कर्कशेषु  
कैलासशैलशिखरेषु सुरारिबाणाः ॥ 50.40 ॥  
तत्पातनिर्दलितमौलिकपालपट्ट-  
धूमच्छटामलिकलोचनमाविशन्तीम्।  
सेवाविचक्षण इव श्वसितैर्निरास  
कर्णावतंसभुजगः शशिखण्डमौलेः ॥ 50.41 ॥  
उद्दामदाहपरिवर्तितजिह्मकोटि-  
रुत्तंसचन्द्रकलिका शिरसि स्मरारे।  
दत्याधिराजविशिखाग्निशिखासहस्र-  
निर्यत्सुधास्रुतिरभूत्सविशेषतन्वी ॥ 50.42 ॥  
तस्याहवे विकटपिच्छकलापभार-  
शङ्कुच्छलस्पुटितचन्द्रविखण्ड्यमानाः।  
उद्दामकोपदितिजाधिपचापचक्र-  
मुक्ता शरा विषधरा इव संनिपेतुः ॥ 50.43 ॥  
अभ्यापतन्मुदितखेचरचक्रवाल-  
सामाजिकस्तिमिलतोचनचक्रदृष्टः।  
दैत्याधिपोऽद्भुतविधायि विजृम्भमाण-  
विश्लिष्टसंधिडिमडम्बरचारणोऽभूत् ॥ 50.44 ॥  
आनेमुषो विजहता दधुषश्च दर्प-  
मानिघ्नति जुहुवषोऽभिमुखं यतारात्।  
तेनाखिला युधि पस्स्परमूयिरेऽथ  
गाढं शरैर्दसदिशो दृढचापमुक्तैः ॥ 50.45 ॥  
आकर्णकुण्डलितकर्कशकालदण्ड-  
चक्रायमाणमणिकार्मुकनिर्गतेन।  
बाणेन वक्षसि जघान मृगाङ्कमौलि-  
माबद्धमत्सरमथावसरेऽसुरारिः ॥ 50.46 ॥  
देवोऽपि दानवपतेः पृथुजत्रुसीम्नि  
तिष्ठेत्युदीर्य शरघातविवृद्धमन्युः।  
प्रेङ्खन्मुखाग्रशिखिनं निचखान बाण-  
मुत्संख्यसंख्यकृतपुङ्गतयोरुपुङ्खम् ॥ 50.47 ॥  
तावुत्तरोत्तरदुरुत्तरतारतम्य-  
ताम्यद्दिनाकृशकृशानुपरीतबाणौ।  
सङ्क्रामवर्त्मनि परस्पररन्ध्रलाभ-  
बन्धाभिसंधि चिरमक्रमतामवन्ध्यम् ॥ 50.48 ॥  
वक्षोऽन्धकस्य निजघान घनाघनत्वि-  
डीशस्तडिन्निबिडचण्डकडारकाण्डैः।  
कूलाद्रिसानुकटकं विकटैस्तरङ्ग-  
भङ्गैः सवाडवशिखैरिव कूर्मकेतुः ॥ 50.49 ॥  
प्रेङ्खच्चिखा विशिखसंहतिरन्धकेन  
मुक्ता ततः शिरसि शूलभृतः शरारोः।  
चूलावचूलफणिफूत्कृतिवह्निहेति-  
संप्लुष्टपक्षतिपुटा विषमं न्यपप्तत् ॥ 50.50 ॥  
कर्णावतंसितफणिस्पुरितस्पुलिङ्ग-  
फूत्कारवह्नितपनातपदग्धपक्षः।  
व्यम्नः पतन्दितिसुताधिपशैलमूर्ध्नि  
संपातिविभ्रममधत्त वृषाङ्कबाणः ॥ 50.51 ॥  
विस्तारिशल्यमुखनिर्गतरोहिदश्व-  
शारीकृताम्बरतला भयमादधानाः।  
तच्चापमण्डलविनिष्पतिताः प्रसस्रु-  
रुल्कापिशाचनिचया इव दिक्षु बाणाः ॥ 50.52 ॥  
दूरं दरिद्रिहि दरेण विदारटाद्री-  
न्दर्पोद्दताञ्जहि जहीति नरानरातीन्।  
इत्याहरन्प्रविजहार सकर्णजाह-  
रक्तान्तनेत्रयुगलो विजहौ च खेदम् ॥ 50.53 ॥  
गुञ्जद्गुणाविरलशब्दविमिश्रगाढ-  
मौर्वीविरावमुखरोऽथ शिलीमुखौघः।  
दूरादशिश्रियदिवाम्बरचारिचक्र-  
मानन्दमस्य सुरवैरिवधाहगितं सः ॥ 50.54 ॥  
वक्त्रामृतांशुपरिवेषपृषत्कपीठ-  
निष्ठ्यूतनिष्ठुरविपाठविजर्जरांसः।  
योधान्मुचोच रणमूर्ध्रनि मुमूर्षुषोऽथ  
रन्ध्रेन जातु रिपुषु प्रहरन्ति धीराः ॥ 50.55 ॥    
तत्पत्त्रिभिः सुररिपोः शकलीकृताना-  
माकाश एव कलधौतशिलीमुखानाम्।  
रेजुः पतत्प्रचुरचूर्णपरागदिग्ध-  
बालार्करस्मिशबला इव शैलकूटाः ॥ 50.56 ॥  
सङ्ग्रामनाटकविलोकनकौतुकात्त-  
संचारखेचरसहस्रविमानपङ्क्तीः।  
ऊर्ध्वंतरां तरणिमार्गरूधः प्रचण्ड-  
कोदण्डनिर्गतशरामनयत्स्मरारेः (?) ॥ 50.57॥  
तच्चापनिर्गतनिरर्गलमार्गणौघ-  
पक्षानिलाहतिविजर्जरिताभ्रमासीत्।  
व्यापार्यमाणविविधायुधघातरूढ-  
गाढासितव्रणकिणाङ्कमिवान्तरिक्षम् ॥ 50.58 ॥  
आपीयत स्थगितभास्करबिम्बबीज-  
कोषैर्नवातपमधुस्फुटपत्त्रशोभैः।  
ज्याघोषगीतिमुखरैर्भुवनारविन्द-  
गर्भास्पदं सपदि दैत्यशिलीमुखौघैः ॥ 50.59 ॥  
विस्तार्य चापमथ विस्फुरदग्निहेति  
निःशङ्कहुंकृति निधानमहंकृतीनाम्।  
दैत्याधिपः कुटिलितभ्रुकुटीविभङ्ग-  
भास्वल्ललाट इति धूर्जटिमाबभाषे ॥ 50.60 ॥  
तिष्ठाधुना क्व नु बटो मम दृष्टिमार्गा-  
द्गन्तासि पुष्पविशिखोऽस्मि न मन्दवीर्यः।  
कालोऽथवा न कृपणः कृमिकीटजन्तु-  
जीवापहारचतुरो न गजासुरो वा ॥ 50.61 ॥  
अन्या हि नृत्तरभसोत्थितदत्तताल-  
वेतालमालिततला पितृमन्दिरोर्वी।  
सङ्ग्रामभूमिरपरा भटचण्डचक्र-  
दोर्दण्डदर्पनिकषोपलपट्टिकाश्रीः ॥ 50.62 ॥  
इत्यूचिवान्निरभिनत्स्मयमान एव  
तं पञ्चभिर्ज्विलितवह्निशिखैः पृषत्कैः।  
किंचित्तदीयविशिखाशनिपातभिन्न-  
वक्षश्चचाल च शशाङ्ककलावचूलः ॥ 50.63 ॥  
तस्मिन्मनाक्चलति षण्मुखदत्तदृष्टि-  
दृष्टार्तिलेशसदपत्रपलम्बवक्ते।  
आमर्दकस्त्वरितमन्धकमभ्यधाव-  
दुत्पाटितस्तगितभानुसुमेरुकूटः ॥ 50.64 ॥  
दैत्यादिपस्तमथ संमुखमापतन्त-  
मालोक्य कोपविवशो विशिखैररौत्सीत्।  
तच्चोदितं शिखरमुच्छिखरत्नसार-  
मस्याभिनत्तिलतुलामधिरूढमन्यैः ॥ 50.65 ॥  
तस्मै रथाङ्गमकिरन्मुरजिन्महाजि-  
हेलो हली हरितसप्तिसुतश्च दण्डम्।  
संस्तभ्य तानथ शरैः स सहस्रसंख्यैः  
संख्ये जघान लघु पञ्चभिरिन्दुमौलिम् ॥ 50.66 ॥  
कोदण्डदण्डशिखरस्थफलासहस्र-  
फूत्कारवह्निकणतारकितान्तरिक्षम्।  
चिच्छेद वासुकिगुणं किरतः पृषत्का-  
नासाद्य रन्ध्रमथ तस्य शरैः सुरारिः ॥ 50.67  
प्रत्युप्तदीप्तमणिदीघितिचक्रवाल-  
संकीर्यमाणविकटोन्नतकोटिदण्डम्।  
विच्चिन्नपन्नगगुणं धनुरिन्दुमौले-  
रिन्द्रायुधश्रियमदीघरदन्तरिक्षे ॥ 50.68 ॥  
स च्छिन्नवासुकिगुणो जयलाभलिङ्ग-  
मालिङ्गिताम्बरशिखाग्रशिखास्पुलिङ्गम्।  
जग्राह कोपकुटिलभ्रुकुटीविभह्ग-  
पिङ्गेक्षणाननदुरीक्ष्यवपुस्त्रिशूलम् ॥ 50.69 ॥  
निःशेषलोककवलग्रहणाय वल्ग-  
दालोलहेतिरसनस्तरसोत्पतिष्यन्।  
तस्याभिवादयितुमौर्वमिवाग्निमाशु  
हुंकारवह्निरुदधौक झगिति न्यपप्तत् ॥ 50.70 ॥  
तेनाथ शंकरकरभ्रमितेन तूर्ण-  
मक्षुण्णमेव घनवर्त्मनि घर्मरश्मेः।  
आबध्तयत त्रिगुणमाशु विवृत्तिलोल-  
साखात्रयानलशिखापरिवेषचक्रम् ॥ 50.71 ॥  
आकृष्टशैलशिखरं तरलीकृतार्क-  
चन्द्रं समुद्रसलिलप्लुतनाकमार्गम्।  
पुञ्जीकृतोडु दलितक्षितिपीठपृष्ठ-  
मासीदनुभ्रमणलोलममुष्य बिम्बम् ॥ 50.72 ॥  
शूलाग्नितापदलितोपलमूलसंधि-  
भागानि भग्नतटकल्पतरूणि तूर्णम्।  
पेतुर्विमुक्तिविकटीकृतदूरदृश्य-  
पृष्ठप्रतिष्ठितनभांसि शिरांसि मेरोः ॥ 50.73 ॥  
तस्मिश्च धूर्जटिकरभ्रमिते विदूत-  
सिन्धूर्मिसंहतिपरिप्लुतनाकष्टष्ठे।  
पुस्फोर तद्दहनपीवरविस्पुलिङ्ग-  
विश्लिष्टबेदमहिमांशुमरीचिबिम्बम् ॥ 50.74 ॥  
ऊहुः पिनाकशिखितापविलीयमान-  
विस्तीर्णकाञ्चनशिलाशिखरप्रवृत्ताः।  
रत्नोपलस्खलनभिन्नजलाः सुमेरोः  
कूलंकषाः कटकभूमिषु निर्झरिण्यः ॥ 50.75 ॥  
शाखान्तरालपरिवर्तविलोलवह्नि-  
ज्वालाकलापविकटाञ्जलिभिस्तदानीम्।  
तेनोदपीयत परिभ्रमणानुबन्ध-  
संजातदुर्धरदशेव सुरस्रवन्ती ॥ 50.76 ॥  
ज्वालाकलापकवलीकृतसप्तसिन्धुं  
तापस्फुरद्विकटटांकृति शैलकूटम्।  
चण्डालिकज्वलनमूर्जितमुत्ससर्ज  
संवर्तकाल इव वक्त्रतलेन शंभुः ॥ 50.77 ॥  
तेनान्धकस्य विकटोन्नतचापचक्र-  
मुक्ताः शराः स्थगितदिक्तटमापतन्तः।  
निर्देहिरे जरठहेतिशतैः सरीढ-  
मौर्वान्निनेव मकराकरवीचिभङ्गाः ॥ 50.78 ॥  
तं शूलशक्तिमुसलाशनिपट्टिशासि-  
पट्टैर्निहत्य पुरजिद्दितिजं जुघोर।  
घोरास्त्रवृष्टिभिरथार्दिददन्धकोऽपि  
तस्मिन्पुनः स ववृधे सविसेषमाग्निः ॥ 50.79 ॥  
कोदण्डमण्डलविनिर्गतमस्य बाण-  
जालं युधि प्रसभमिन्दुधरो निहत्य।  
वेगाद्रथं प्रति ससार तमाजघान  
दैत्याधिपोऽपि गदया गुरुशूलहस्तम् ॥ 50.80 ॥  
दैत्याधिपेरितगदादलितोत्तमाङ्ग-  
विष्पन्दिसान्द्ररुधिरोक्षितदन्तुरार्चिः।  
जज्वाल धूर्जटिमुखाग्निरुवोष चाथ  
तत्स्न्दनं सतुरगध्वजसूतचक्रम् ॥ 50.81 ॥  
कपिशितदशदिग्भिर्वह्निना हेतिचक्रै-  
स्त्रिपुर इव तदानीं स्यन्दने तेन दग्धे।  
शिशिरकरकिरीटं दैत्यनाथो जिघृक्षुः  
सरभसमथ दर्पादुत्पपातान्तरीक्षम् ॥ 50.82 ॥  
स्मितविकसितगण्डभित्तिभागस्तमभिमुखं गुरुवेगमापतन्तम्।  
सममभिनदशेषदैत्यकान्ताजनहृदयैस्त्रिशिखेन शूलपाणिः ॥ 50.83 ॥  
तद्वक्षः स्फुरितकृशानुशूलकोटिं झंकारारवबधिरीकृतान्तरिक्षम्।  
सस्यन्दे रुदिरमकारि येन संध्याताम्रांशुच्छरितमिवाब्रचक्रवालम् ॥ 50.84 ॥  
दितिजरुधिरधारासिक्तशूलाश्रिभाग-  
ज्वलनजनितधूमश्यामलं सूर्यबिम्बम्।  
विगलितरुचिटङ्काघातसंसक्तमूल-  
क्षतजमिव तदानीमन्तरीक्षे रुरोच ॥ 50.85 ॥  
सस्यन्दे त्रिशिखविदारितात्सुरारेर्यद्वक्षः कटकतटादसृक्छटाम्भः।  
विश्वेषामकुरुत तत्प्रतापवह्निप्लुष्टानामपि जगतां तदेव शान्तिम् ॥ 50.86 ॥  
त्रिशिखमुखविभेदादञ्जनक्षोदपुञ्ज-  
च्छविरवनिममुञ्चद्व्योमसीम्न्यर्द्यमानः (?)।  
गगनभुवि स एवालोक्यतारतिसैन्यै-  
र्दितिसुतकुललक्ष्मीसंक्षयोत्पातमेघः ॥ 50.87 ॥  
तद्वक्षः कटकादसृङ्निपतितं सान्द्रं कपालोदरे  
पीत्वा तत्परिणामपाटलमिवाताम्रं वपुर्बिभ्रती।  
चामुण्डाङ्गुलिकोटिभागमलनात्तद्वीर्यबीजाङ्कुरा-  
नच्चिन्नाखिलसंततीन्सरभसं चक्रे प्रतिच्छन्दकान् ॥ 50.88 ॥  
त्रिशिखदहनज्वपालातापक्वथद्बहलासृजः  
सपदि वपुषस्तस्याशेषात्कृतादथ भस्मसात्।  
स्तिमितनयनव्रातैर्दृष्टं सुरासुरमण्डलैः  
शशिधरकलामौलेर्ज्योतिः शरीरमथाविशत् ॥ 50.89 ॥  
ग्रासीकृतार्दितसुरासुरचक्रवाल-  
सङ्ग्रामसागरगतान्धककालकूटः।  
निर्धूतचामरमरुत्परिवीजितांस-  
पीठे दिदेश हरयेऽथ स राज्यलक्ष्मीम् ॥ 50.90 ॥  
उन्मूलिताखिलविपक्षगणासु तूर्ण-  
मस्याज्ञया पुर इवामरलोकपालाः।  
दिक्षु क्रमादथ यथायथमेव गुप्ति-  
हेतोः स्थितिं प्रमदफुल्लदृसो बबन्धुः ॥ 50.91 ॥  
निपतितमरिसैन्याभ्याहतं संयुगोर्व्या  
निजकरपरिमर्शान्निष्प्रहारव्रणं सः।  
शशिशकलकिरीटस्यन्दमानामृताम्भः  
स्रुतिकृतपरिषेकं जीवयामास सैन्यम् ॥ 50.92 ॥  
दिशि दिशि मकरन्दस्यन्दमाद्यद्धिरेफाः  
सुरभितघनमार्गाः पुष्पवृष्टीः किरन्तः।  
प्रतिनवमुखरागानेकवादित्रघोषा-  
स्तमहितवधतुष्टस्तुष्टुवुः सिद्धसाध्याः ॥ 50.93 ॥  
जगुरमरतरुण्यो मङ्गलं तारमन्द्र-  
क्रमतरलितहारोत्कम्पिपीनस्तनाग्राः।  
अविरतविविधभ्रूभङ्गसंलक्ष्यमाण-  
स्फुटतरगुरुचेतोवासना नाकमार्गे ॥ 50.94 ॥  
त्रिदशगणपतिंस्तान्विश्लथन्मौलिरत्न-  
प्रणतिनतशिरस्कान्संयुगे दृष्टभक्तीन्।  
अभिमतवरलाभैः सोऽथ संभाव्य देव्या  
सह सुखमनुभावत्खां पुरीमध्यतिष्ठत् ॥ 50.95 ॥

इति श्रीबालबृहस्पत्यनुजीविनो वागी श्वराङ्कस्य विद्याधिपत्यपरनाम्नो महाकवे राजानकश्रीरत्नाकरस्य कृतौ रत्नाङ्के हरविजये महाकाव्ये देवदेवप्रतिष्ठापनं नाम पञ्चाशः सर्गः।  
       ---------\*\*\*--------- 


     (ग्रन्थकर्तुः प्रशस्तिः।)  
 श्रीदुर्गदत्तनिजवंशहिमाद्रिसानु-  
 गङ्गाह्रदाश्रयसुतामृतभानुसूनुः।  
 रत्नाकरो ललितबन्धमिदं व्यथधत्त  
 चन्द्रार्धचूलचरिताश्रयचारु काव्यम् ॥ 1 ॥

स किल कविरेवमुक्तवान्---  
 ललितमधुराः सालंकाराः प्रसादमनोरमा  
 विकटयमकस्लेषोद्धारप्रबन्धनिरर्गलाः।  
 असदृशगतीश्चित्रे मार्गे ममोद्गिरतो गिरो  
 न खलु नृपते चेतो वाचस्पतेरपि शङ्कते ॥ 2 ॥  
 सन्द्रानन्दामृतरसपरिस्पन्दनिः स्यन्दिनीना-  
 मस्मद्वाचामतिशयजुषां वस्तुतत्त्वाभिधाने।  
 प्रैढज्योत्स्नाधवलविकसाद्दिग्वधूकर्णपूर-  
 ब्रह्मस्तम्भस्तबकयशसां कोऽपि टाङ्कारटङ्कः ॥ 3 ॥  
 धाराकाव्यप्रबन्धप्रणिहितपरमः श्रोत्रपेया कवीनां  
 भाषापट्केऽपि यस्य क्वचिदपि न गता भारती भारवत्त्वम्।  
 प्राप्तेज्ञेयावसानस्फुरदमलतरप्रातिभज्ञानसंप-  
 त्योऽहं रत्नाकरस्ते सदसि कृतपदः क्ष्माप वागीश्वराङ्कः ॥ 4 ॥  
 यस्योदयेऽन्धतमसं दधतो (दहतो) विसुद्धि-  
 राविर्भवत्यनिशमेव जलाशयानाम्।  
 तद्ग्रस्तवाङ्भयसमुद्रमवेहि राज-  
 न्रत्नाकरं रविमथैनमगस्त्यमौर्वम् ॥ 5 ॥  
 दृब्धं सत्प्रज्ञकैर्यन्न जगति कविभिर्वस्तु तन्नास्ति किंचि-  
 त्क्षुण्णे क्षुण्णत्वचिन्ता गहनविषयता तस्य दूरास्तु तावत्।  
 तन्मन्दाभिप्रगल्भप्रसरगुरुगिरामग्रणीर्बाण एको  
 राजन्रत्नाकरश्च ज्वलनवदवनौ जाज्वलीति द्वितीयः ॥ 6 ॥  
 हरविजयमहाकवेः प्रतिज्ञां श्रृणुत कृतप्रणयो मम प्रबन्धे।  
 अपि शिशुरकविः कविः प्रभावाद्भवति कविश्च महाकविः क्रमेम ॥ 7 ॥







          ========\*\*\*\*\*=========












\]
