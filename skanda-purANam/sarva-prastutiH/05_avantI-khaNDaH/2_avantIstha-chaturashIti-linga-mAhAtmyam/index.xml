<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;२ अवन्तीस्थ-चतुरशीति-लिङ्ग-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/</link>
    <description>Recent content in &#43;२ अवन्तीस्थ-चतुरशीति-लिङ्ग-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/index.xml" rel="self" type="application/rss+xml" />
    <item>
      <title>००१ चतुरशीतिलिङ्गमाहात्म्येऽगस्त्येश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/001_chaturashItilingamAhAtmye-gastyeshvaramAhAtmya/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/001_chaturashItilingamAhAtmye-gastyeshvaramAhAtmya/</guid>
      <description>&lt;p&gt;॥अथ श्रीस्कान्दे महापुराणे पञ्चमआवन्त्यखण्डे ऽवन्तीस्थचतुरशीतिलिङ्गमाहात्म्यं द्वितीयं प्रारभ्यते॥(५-२)॥&lt;br&gt;&#xA;॥ श्रीगणेशाय नमः ॥&lt;br&gt;&#xA;श्रीमहाकालाय नमः ॥&lt;br&gt;&#xA;॥ अथावन्त्यखण्डेऽवन्तीस्थचतुरशीतिलिङ्गमाहात्म्यं प्रारभ्यते ॥&lt;br&gt;&#xA;॥ उमोवाच ॥ ॥&lt;br&gt;&#xA;पृथिव्यां यानि तीर्थानि पुण्याश्च सरितस्तथा ॥&lt;br&gt;&#xA;कथ्यतां तानि यत्नेन श्राद्धं येषु प्रदीयते ॥ १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अस्ति लोकेषु विख्याता गङ्गा त्रिपथगामिनी ॥&lt;br&gt;&#xA;सेविता देवगन्धर्वैर्मुनिभिश्च निषेविता ॥ २ ॥&lt;br&gt;&#xA;तपनस्य सुता देवी यमुना लोकपावनी ॥&lt;br&gt;&#xA;पितॄणां वल्लभा देवि महापातक हारिणी ॥ ३ ॥&lt;br&gt;&#xA;चन्द्रभागा वितस्ता च नर्मदाऽमरकण्टके ॥&lt;br&gt;&#xA;कुरुक्षेत्रं गया देवि प्रभासं नैमिषं तथा ॥४॥&lt;br&gt;&#xA;केदारं पुष्करं चैव तथा कायावरोहणम् ॥&lt;br&gt;&#xA;तथा पुण्यतमं देवि महाकालवनं शुभम् ॥ ५ ॥&lt;br&gt;&#xA;यत्रास्ते श्रीमहाकालः पापेन्धनहुताशनः ॥&lt;br&gt;&#xA;क्षेत्रं योजनपर्यन्तं ब्रह्महत्याविनाशनम् ॥ ६ ॥&lt;br&gt;&#xA;भुक्तिदं मुक्तिदं क्षेत्रं कलिकल्मषनाशनम् ॥&lt;br&gt;&#xA;प्रलयेऽप्यक्षयं देवि दुष्प्राप्यं त्रिदशैरपि ॥ ७ ॥&lt;br&gt;&#xA;॥ उमोवाच ॥ ॥&lt;br&gt;&#xA;प्रभावः कथ्यतां देव क्षेत्रस्यास्य महेश्वर॥ ८ ॥&lt;br&gt;&#xA;यानि तीर्थानि वन्द्यानि यानि लिङ्गानि सन्ति वै ॥&lt;br&gt;&#xA;तान्यहं श्रोतुमिच्छामि परं कौतूहलं हि मे ॥ ९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रयत्नेन प्रभावं पापनाशनम् ॥&lt;br&gt;&#xA;क्षेत्रमाद्यं महादेवि ममातीव प्रियं सदा ॥ 5.2.1.१० ॥&lt;br&gt;&#xA;यत्रास्ति च महापुण्या सर्वपापहरा परा ॥&lt;br&gt;&#xA;तथा गन्धवती पुण्या दिव्या नवनदीप्रिया ॥ ११ ॥&lt;br&gt;&#xA;नीलगङ्गा चतुर्थी तु श्रेष्ठा नद्यः प्रकीर्तिताः ॥&lt;br&gt;&#xA;आसां तु सङ्गमे स्नात्वा श्राद्धं यः कुरुते नरः ॥ ॥ १२ ॥&lt;br&gt;&#xA;गङ्गायास्त्रिगुणं देवि चतुर्वर्गफलप्रदम् ॥&lt;br&gt;&#xA;क्षेत्रं योजनपर्यन्तमवन्त्या विद्धि सुव्रते ॥ १३ ॥&lt;br&gt;&#xA;सिद्धलिङ्गानि तिष्ठन्ति भुक्तिमुक्तिकराणि च ॥&lt;br&gt;&#xA;ईश्वराश्चतुराशीतिस्तथाष्टौ सन्ति भैरवाः ॥ १४ ॥&lt;br&gt;&#xA;एकादश तथा रुद्रा आदित्या द्वादश स्मृताः ॥&lt;br&gt;&#xA;षड्वै विनायकाश्चात्र चतुर्विंशतिमातरः ॥ १५ ॥&lt;br&gt;&#xA;यदाहं गतवांस्तत्र महाकालवने शुभे ॥&lt;br&gt;&#xA;ब्रह्मविष्ण्वादयः सर्वे तत्राजग्मुर्मुदान्विताः ॥ १६ ॥&lt;br&gt;&#xA;एभिर्व्याप्तं क्षेत्रमिदं देवि योजनमायतम् ॥&lt;br&gt;&#xA;दश स्थानगतो विष्णुः सर्वपापप्रणाशनः ॥ १७ ॥&lt;br&gt;&#xA;एतन्नामानि योऽधीते प्रभाते भक्तितः पुमान् ॥&lt;br&gt;&#xA;विमुक्तः सर्वपापैस्तु रुद्रलोकं स गच्छति ॥ १६ ॥&lt;br&gt;&#xA;॥ उमोवाच ॥ ॥&lt;br&gt;&#xA;चतुराशीतिलिङ्गानि त्वयोक्तानीह यानि तु॥&lt;br&gt;&#xA;तानि विस्तरतो ब्रूहि सर्वपापहराणि तु ॥ १९ ॥&lt;br&gt;&#xA;॥ हर उवाच ॥ ॥&lt;br&gt;&#xA;शृणु देवि प्रवक्ष्यामि तेषां नामानि यानि च ॥&lt;br&gt;&#xA;ख्यातं पृथिव्यां प्रथममगस्त्येश्वरमुत्तमम् ॥&lt;br&gt;&#xA;यस्य दर्शनमात्रेण कृतकृत्यो नरो भवेत् ॥ 5.2.1.२० ॥ ॥&lt;br&gt;&#xA;॥ उमोवाच ॥ ॥&lt;br&gt;&#xA;अगस्त्येश्वरनामेह कथं लब्धमनेन वै॥&lt;br&gt;&#xA;कस्मिन्स्थाने कथं जातं विस्तराद्वक्तुमर्हसि ॥ २१ ॥&lt;br&gt;&#xA;॥ हर उवाच ॥ ॥&lt;br&gt;&#xA;शृणु देवि महाभागे कथामस्य पुरातनीम् ॥&lt;br&gt;&#xA;सर्वपापप्रशमनीं समीहितफलप्रदाम्॥२२॥&lt;br&gt;&#xA;पुराऽसुरैर्जिता देवा निरुत्साहाश्च ते ततः॥&lt;br&gt;&#xA;भागाश्चैषां हृताः सर्वे निराशाः पितरः कृता ॥&lt;br&gt;&#xA;भ्रष्टैश्वर्य्यास्तदा देवि चेरुर्देवा महीतले ॥ २३ ॥&lt;br&gt;&#xA;ततः कदाचित्ते दीना दीप्तमादित्यवर्चसम्॥&lt;br&gt;&#xA;ददृशुस्तेजसायुक्तमगस्त्यं विपुलव्रतम् ॥ २४ ॥&lt;br&gt;&#xA;अभिवाद्य ततो देवा दृष्ट्वा तं तेजसा वृतम् ॥&lt;br&gt;&#xA;इदमूचुर्महात्मानमगस्त्यं लोकविश्रुतम् ॥ २५॥&lt;br&gt;&#xA;दानवैर्निर्जिता युद्धे सर्वे स्वर्गाच्च पातिताः ॥&lt;br&gt;&#xA;ततस्त्वं नो भयात्तीव्रात्त्रायस्व मुनिपुङ्गव ॥ २६ ॥&lt;br&gt;&#xA;इत्युक्तः स तदा देवैरगस्त्यः कुपितोऽभवत् ॥&lt;br&gt;&#xA;प्रजज्वाल च तेजस्वी कालाग्निरिव सङ्क्षये ॥ २७ ॥&lt;br&gt;&#xA;तदा दीप्तांशुजालेन निर्दग्धा दानवास्तथा ॥&lt;br&gt;&#xA;अन्तरिक्षान्महादेवि पतिताश्च सहस्रशः ॥ २८ ॥&lt;br&gt;&#xA;दह्यमानास्ततो दैत्या स्तस्यागस्त्यस्य तेजसा ॥&lt;br&gt;&#xA;ऋषेश्च दानवाः सर्वे पातालं वव्रजुर्भयात् ॥ २९ ॥&lt;br&gt;&#xA;ततो ऽगस्त्यो महात्मा वै तान्हत्वा शोकमूर्छितः ॥&lt;br&gt;&#xA;बभूवातिशयं चासौ चिन्तयोद्विग्नमानसः ॥ 5.2.1.३० ॥&lt;br&gt;&#xA;कृतं घोरं महत्पापं हता यद्दानवा मया ॥&lt;br&gt;&#xA;अहिंसा परमो धर्मो मनुना कथ्यते यतः ॥&lt;br&gt;&#xA;किं करोमि क्व गच्छामि कथं शुध्येय चाप्यहम् ॥ ३१ ॥&lt;br&gt;&#xA;एवं चिन्तयतस्तस्य समागच्छत्पितामहः ॥&lt;br&gt;&#xA;प्रोवाच स मुनिं तत्र कस्मात्त्वं शोकविह्वलः ॥ ३२ ॥&lt;br&gt;&#xA;लक्ष्यसे मुनिशार्दूल कारणं कथ्यतां त्वरम् ॥&lt;br&gt;&#xA;स ब्रह्माणं नमस्कृत्य कथयामास पृच्छतः ॥ ३३ ॥&lt;br&gt;&#xA;देवदेव जगन्नाथ दाहोन्तर्मानसं मम ॥&lt;br&gt;&#xA;ब्रह्महत्या समायाता यन्मया दानवा हताः ॥ ३४ ॥&lt;br&gt;&#xA;ममोपायं समाचक्ष्व प्रसादत्सुरसत्तम ॥&lt;br&gt;&#xA;बहुकालार्जितं देव गतं मे सङ्क्षयं तपः ॥३५॥&lt;br&gt;&#xA;प्रोवाचेदं सुरश्रेष्ठः शृणु त्वं यत्नतः परम्॥&lt;br&gt;&#xA;उपायं सर्वपापस्य क्षयो येन भवेद्ध्रुवम्॥३६॥&lt;br&gt;&#xA;महाकालवने दिव्ये यक्षगन्धर्वसेविते॥&lt;br&gt;&#xA;उत्तरे वटयक्षिण्या यत्तल्लिङ्गमनुत्तमम्॥३७॥&lt;br&gt;&#xA;पिशाचस्यापि तीर्थस्य भागे दक्षिणतः स्थितम् ॥&lt;br&gt;&#xA;तं समाराध्यतः सर्वं पापं नाशमवाप्नुयात् ॥ ३८ ॥&lt;br&gt;&#xA;आराधय शुभं लिङ्गं सर्वपापप्रणा शनम् ॥&lt;br&gt;&#xA;बाढं प्रोवाच धर्मात्मा महाकालवनं ययौ ॥३९॥&lt;br&gt;&#xA;तस्मिन्स लिङ्गे देवेशि समाराधनतत्परः ॥&lt;br&gt;&#xA;बभूवाहर्निशं भक्त्या तद्ध्यानैकरतो मुनिः ॥ 5.2.1.४० ॥&lt;br&gt;&#xA;अहं तुष्टस्तदा देवि मुनेस्तस्य महात्मनः ॥ ४१ ॥&lt;br&gt;&#xA;प्रोक्तं मया महाभाग मुने शृणु समाहितः ॥&lt;br&gt;&#xA;वरं वरय विप्रेन्द्र यत्ते मनसि वर्त्तते ॥ ४२ ॥&lt;br&gt;&#xA;तुष्टोऽहमनया भक्त्या तपसा दुष्करेण तु ॥&lt;br&gt;&#xA;लिङ्गस्यास्य प्रभावेण जातस्त्वं निर्मलोऽधुना ॥४३॥&lt;br&gt;&#xA;प्रणष्टा ब्रह्महत्या ते दानवोत्था मुनीश्वर ॥&lt;br&gt;&#xA;मदीयं वचनं श्रुत्वा तेनोक्तं वरवर्णिनि ॥ ४४ ॥&lt;br&gt;&#xA;यदि देव प्रसन्नस्त्वं शरणागतवत्सलः ॥&lt;br&gt;&#xA;त्वदङ्घ्रियुगले भूयान्मम भक्तिर्महेश्वर ॥ ४५ ॥&lt;br&gt;&#xA;तपस्यथ तथा धर्मे न मे विघ्नो भवेदिति ॥&lt;br&gt;&#xA;तस्य तद्वचनं श्रुत्वा कुम्भयोनेर्महात्मनः ॥&lt;br&gt;&#xA;मया प्रोक्तं विशालाक्षि मुने एवं भविष्यति ॥ ४६ ॥&lt;br&gt;&#xA;यस्त्वया पूजितो देवो ब्रह्महत्याविनाशनः ॥&lt;br&gt;&#xA;त्वन्नाम्ना त्रिषु लोकेषु सोऽहं ख्यातो भविष्यति ॥ ४७ ॥&lt;br&gt;&#xA;अगस्त्येश्वरदेवोपि विख्यातो भुवनत्रये ॥&lt;br&gt;&#xA;एवमुक्तो मया देवि स विप्रस्तत्र संस्थितः ॥&lt;br&gt;&#xA;कृपया तस्य लिङ्गस्य पञ्चमुद्राविभूषितः ॥ ४८ ॥&lt;br&gt;&#xA;ये नरास्तन्महालिङ्गं निरीक्षिष्यन्ति भक्तितः ॥&lt;br&gt;&#xA;सर्वपापविनिर्मुक्ताः सर्वकामैरलङ्कृताः॥४९॥&lt;br&gt;&#xA;भविष्यन्ति महात्मानः पुत्रैश्वर्यसमन्विताः ॥&lt;br&gt;&#xA;अन्तकाले च मां यान्ति विमानैः सर्वकामदैः ॥5.2.1.५०॥&lt;br&gt;&#xA;स्तुता गन्धर्वमुख्यैश्च रुद्रलोके च शाश्वते ॥&lt;br&gt;&#xA;येऽर्चयन्ति सदा देवमगस्त्वेश्वरसञ्ज्ञकम्॥५१ ॥&lt;br&gt;&#xA;कृतपुण्या नरा मर्त्त्यास्ते यान्ति परमं पदम् ॥&lt;br&gt;&#xA;संस्मृते देवदे वेशे नराणां कोटिजन्मजम्॥५२॥&lt;br&gt;&#xA;अशुभं क्षयमाप्नोति कस्तं न प्रणमेच्छिवम्॥&lt;br&gt;&#xA;यः प्रणम्य नरो भक्त्या देवं तं च निषेवते॥५३॥&lt;br&gt;&#xA;मुच्यते ब्रह्महत्यादिपा तकैर्नरकप्रदैः ॥ ५४ ॥&lt;br&gt;&#xA;राजसूयशतेनैव यत्पुण्यं च भविष्यति ॥&lt;br&gt;&#xA;तत्पुण्यमधिकं देवि दर्शनाच्च भविष्यति ॥ ५५ ॥&lt;br&gt;&#xA;किं तीर्थैर्विविधैः स्नानैः किं दानैर्विविधैः कृतैः ॥&lt;br&gt;&#xA;ते प्राप्स्यन्ति फलं सर्वे मत्प्रसादान्न संशयः ॥५६॥&lt;br&gt;&#xA;अष्टम्यां च चतुर्द्दश्यां दिने सोमस्य शक्तितः ॥&lt;br&gt;&#xA;यः करिष्यति लिङ्गस्य पूजा भक्तिसमन्वितः ॥&lt;br&gt;&#xA;कुलानां तारयत्येव मातृकं पितृकं शतम् ॥५७॥&lt;br&gt;&#xA;ये च पश्यन्ति पुरुषा भावहीनाः प्रसङ्गतः ॥&lt;br&gt;&#xA;न ते पश्यन्ति संसारे नरकं वै कदा चन ॥ ५८ ॥&lt;br&gt;&#xA;एतत्ते कथितं देवि लिङ्गमहात्म्यमुत्तमम् ॥&lt;br&gt;&#xA;प्रथमं कथितं लोके द्वितीयं शृणु यत्नतः॥ ५९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्येऽगस्त्येश्वरमाहात्म्यवर्णनन्नाम प्रथमोऽध्यायः ॥ १ ॥ ॥ छ ॥&lt;/p&gt;</description>
    </item>
    <item>
      <title>००२ गुहेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/002_guheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/002_guheshvaramAhAtmyavarNanam/</guid>
      <description>&lt;p&gt;श्रीरुद्रउवाच ॥ ॥&lt;br&gt;&#xA;शृणु गुहेश्वरं लिङ्गं द्वितीयं पापनाशनम् ॥&lt;br&gt;&#xA;यस्य दर्शनमात्रेण जायते सिद्धिरुत्तमा ॥ १ ॥&lt;br&gt;&#xA;पुरा राथन्तरे कल्पे देवदारुवने शुभे ॥&lt;br&gt;&#xA;ऋषिर्मङ्कणकोनाम वेदवेदाङ्गपारगः ॥&lt;br&gt;&#xA;योगाभ्यासरतो नित्यं शान्तिदान्तिसमास्थितिः ॥ २ ॥&lt;br&gt;&#xA;सिद्धिकामस्तपस्तेपे कथं सिद्धो भवाम्यहम् ॥&lt;br&gt;&#xA;रक्तमयविकारोयं कथं यास्यति सङ्क्षयम् ॥ ३ ॥&lt;br&gt;&#xA;इति सञ्चिन्त्य हृदये प्रारब्धं तप उत्तमम् ॥&lt;br&gt;&#xA;बहून्यब्दसहस्राणि तस्यातीतानि पार्वति ॥ ४ ॥&lt;br&gt;&#xA;कस्मिंश्चिदथ काले तु विद्धस्य पर्वतात्मजे ॥&lt;br&gt;&#xA;कराच्छाकरसो जातः कुशाग्रेण तदैव हि ॥ ५ ॥&lt;br&gt;&#xA;स च दृष्ट्वा तदाश्चर्यं विस्मयं परमं गतः ॥&lt;br&gt;&#xA;मेने सिद्धिं परां प्राप्तां सगर्वो वाक्यमब्रवीत् ॥ ६ ॥&lt;br&gt;&#xA;अहो तपःप्रभावोऽयं प्राप्ता सिद्धिर्मयाद्य वै ॥&lt;br&gt;&#xA;मत्तुल्यो नास्ति वै विप्रो येन सिद्धिः समागता ॥ ७ ॥&lt;br&gt;&#xA;शरीरं कुत्सितं चेदं मलमूत्रेण संयुतम् ॥&lt;br&gt;&#xA;मन्त्रस्नायुवसापृक्तमांसशोणितपूरितम् ॥&lt;br&gt;&#xA;हर्षेण महता युक्तः स ननर्त्त द्विजस्तथा ॥ ८ ॥&lt;br&gt;&#xA;एतस्मिन्नृत्यति विप्रे जगत्स्थावर जङ्गमम् ॥&lt;br&gt;&#xA;अनृत्यद्रागसंयुक्तं प्रभावात्तस्य वै मुनेः ॥ ९ ॥&lt;br&gt;&#xA;न स्वाध्यायो वषट्कारः कर्मकाण्डो न च क्वचित् ॥ 5.2.2.१० ॥&lt;br&gt;&#xA;एतस्मिन्नन्तरे देवा ब्रह्मविष्णु पुरःसराः ॥&lt;br&gt;&#xA;मामूचुर्विस्मिताः सर्वे नाथ नृत्यं तदा कुरु ॥ ११ ॥&lt;br&gt;&#xA;ऋषौ मङ्कणके देव नृत्यति नृत्यति सर्वतः ॥&lt;br&gt;&#xA;सदेवासुरमानुष्यं सर्वं लोकत्रयं विभो ॥ १२ ॥&lt;br&gt;&#xA;चलिताः पर्वताः स्थानात्क्षुभिता मेघपङ्क्तयः ॥&lt;br&gt;&#xA;शिखराणि विशीर्यन्ते धरणी पीडिता भृशम् ॥ १३ ॥&lt;br&gt;&#xA;स्रोतोमात्रा महानद्यो ग्रहा उन्मार्गतः स्थिताः ॥ १४ ॥&lt;br&gt;&#xA;त्रैलोक्यं व्याकुलीभूतं यावन्नायाति सङ्क्षयम् ॥&lt;br&gt;&#xA;तावन्निवारयस्वैनं नान्यः शक्तो विना त्वया ॥ १५ ॥&lt;br&gt;&#xA;तेषां तद्वचनं श्रुत्वा त्रिदशानां यशस्विनि ॥&lt;br&gt;&#xA;प्रतिज्ञातं मयात्यर्थं गत्वा तस्य समीपतः ॥ १६ ॥&lt;br&gt;&#xA;द्विजरूपं समास्थाय मया पृष्टो द्विजोत्तमः ॥&lt;br&gt;&#xA;किमर्थं नृत्यसि ब्रह्मन्कस्मात्ते हर्ष आगतः ॥ १७ ॥&lt;br&gt;&#xA;विरुद्धमृषिधर्माणां कामरागेण नर्त्तनम् ॥&lt;br&gt;&#xA;गीतं च नर्त्तनं चैव युवतीजनवल्लभम् ॥ १८ ॥&lt;br&gt;&#xA;ब्राह्मणस्य तपो भ्रंशः सदाचारस्य सत्तम ॥&lt;br&gt;&#xA;इति मत्वा द्विजश्रेष्ठ किमर्थं नृत्यसे भृशम्॥ १९ ॥&lt;br&gt;&#xA;॥ ऋषिरुवाच ॥ ॥&lt;br&gt;&#xA;किं न पश्यसि भो ब्रह्मन्कराच्छाकरसं च्युतम् ॥&lt;br&gt;&#xA;अतएव हि मे नृत्यं सिद्धोऽहं नात्र संशयः ॥ 5.2.2.२० ॥&lt;br&gt;&#xA;तस्य तद्वचनं श्रुत्वा हासोऽतीव मया कृतः ॥&lt;br&gt;&#xA;अङ्गुष्ठस्ताडितः स्वीयोङ्गुल्यग्रेण च पार्वति ॥ २१ ॥&lt;br&gt;&#xA;ततो विनिर्गतं भस्म तत्क्षणाद्धिमपाण्डुरम् ॥&lt;br&gt;&#xA;हासेनोक्तो विशालाक्षि सगर्वो ब्राह्मणो मया ॥ २२ ॥&lt;br&gt;&#xA;पश्य मेंऽगुष्ठतो ब्रह्मन्भूरि भस्म विनिर्गतम् ॥&lt;br&gt;&#xA;न नृत्येहं न मे हर्षस्तथापि मुनिस्सम ॥ २३ ॥&lt;br&gt;&#xA;तद्दृष्ट्वा महदाश्चर्यं लज्जितो द्विजसत्तमः ॥&lt;br&gt;&#xA;धैर्यं च तादृशं दृष्ट्वा विस्मयं परमं गतः ॥ २४ ॥&lt;br&gt;&#xA;अब्रवीत्प्राञ्जलिर्भूत्वा विस्मितेनान्तरात्मना ॥&lt;br&gt;&#xA;नान्यं देवमहं मन्ये त्वां मुक्त्वा वृषभध्वजम् ॥ २५ ॥&lt;br&gt;&#xA;नान्यस्य विद्यते शक्ति रीदृशी भुवनत्रये ॥&lt;br&gt;&#xA;तस्मात्क्षमस्व देवेश मयाज्ञानादनुष्ठितम् ॥ २६ ॥&lt;br&gt;&#xA;तपःक्षयकरं कर्म विरुद्धं नर्त्तनं सताम्॥&lt;br&gt;&#xA;बहुकालार्जितं पुण्यं तपसा दुष्क रेण तु ॥&lt;br&gt;&#xA;तद्गतं सहसा देव मदीयं नर्त्तनेन सु ॥ २७ ॥&lt;br&gt;&#xA;तस्य तद्वचनं श्रुत्वा मयोक्तो द्विजसत्तमः ॥&lt;br&gt;&#xA;वरं वरय भद्रं ते तुष्टोऽहं द्विजसत्तम ॥ २८ ॥&lt;br&gt;&#xA;ज्ञानेनानेन विप्रेन्द्र कं ते कामं करोम्यहम् ॥२९ ॥&lt;br&gt;&#xA;ऋषिरुवाच ॥ ॥&lt;br&gt;&#xA;यदि देव प्रसन्नस्त्वं शरणागतवत्सल ॥&lt;br&gt;&#xA;यथा न स्यात्तपोहानिस्तथा नीतिर्विधीयताम्॥5.2.2.३०॥&lt;br&gt;&#xA;मया प्रोक्तं प्रसन्नेन तस्य विप्रस्य पार्वति ॥&lt;br&gt;&#xA;तपस्ते वर्द्धतां विप्र महाकालवनं व्रज॥३१॥&lt;br&gt;&#xA;तत्रास्ते सर्वदा पुण्या सप्तकल्पोद्भवा गुहा॥&lt;br&gt;&#xA;पिशाचेश्वरदेवस्य उत्तरेण व्यवस्थिता ॥ ३२ ॥&lt;br&gt;&#xA;तत्र द्रक्ष्यसि यल्लिङ्गं सप्तकल्पोद्भवं शुभम्॥&lt;br&gt;&#xA;तस्य दर्शनमात्रेण तपस्ते वृद्धिमेष्यति ॥३३॥&lt;br&gt;&#xA;काम क्रोधोद्भवं पापं लोभमोहसमन्वितम् ॥&lt;br&gt;&#xA;ईर्ष्यामत्सरजं चैव नाशं याति च किल्बिषम् ॥३४॥&lt;br&gt;&#xA;मदीयं वचनं श्रुत्वा स विप्रो वेदपारगः ॥&lt;br&gt;&#xA;श्रुत्वा च नियमं देवि मदुक्तं स ततो द्विजः ॥ ३५ ॥&lt;br&gt;&#xA;निःसृतो नियतो भूत्वा नमस्कृत्य पुनःपुनः ॥&lt;br&gt;&#xA;आजगाम गुहा यत्र महाकालवनोत्तमे॥ ३६॥&lt;br&gt;&#xA;ददर्श तत्र तल्लिङ्गं तपसो वर्द्धनं परम् ॥&lt;br&gt;&#xA;द्वादशादित्यसङ्काशो जातो वै लिङ्गदर्शनात् ॥३७॥&lt;br&gt;&#xA;एतस्मिन्नन्तरे देवि देवैरुक्तं नभस्तले ॥&lt;br&gt;&#xA;गोप्यं लिङ्गं गुहोत्थं तु दृष्टं मङ्कणकेन तु ॥३८॥&lt;br&gt;&#xA;सिद्धिः प्राप्ता द्विजेनैव दर्शनेन सुदुर्लभा ॥&lt;br&gt;&#xA;तस्माद्गुहेश्वरो देवि भविष्यति महीतले ॥३९॥&lt;br&gt;&#xA;भक्त्या परमयोपेता ये द्रक्ष्यन्ति गुहेश्वरम् ॥&lt;br&gt;&#xA;न तेषां जायते विघ्नो धर्मस्य तपसस्तथा ॥ 5.2.2.४० ॥&lt;br&gt;&#xA;अष्टम्यां वा चतुर्दश्यां दर्शनं यः करिष्यति ॥&lt;br&gt;&#xA;ब्रह्मलोकं गमिष्यन्ति पितरस्तस्य देहिनः ॥ ४१ ॥&lt;br&gt;&#xA;अत्रागत्य प्रयत्नेन दर्शनं यः करिष्यति ॥&lt;br&gt;&#xA;उद्धरिष्यति चात्मानं पुरुषानेकविंशतिम्॥ ४२ ॥&lt;br&gt;&#xA;कृत्वा पापसहस्राणि दर्शनं यः करिष्यति ॥&lt;br&gt;&#xA;स याति परमं स्थानं यत्र देवो महेश्वरः ॥ ४३ ॥&lt;br&gt;&#xA;ब्रह्महत्या सुरापानं स्तेयं गुर्वङ्गनागमः ॥&lt;br&gt;&#xA;दर्शनात्तस्यलिङ्गस्य सर्वं यास्यति सङ्क्षयम् ॥ ४४ ॥&lt;br&gt;&#xA;यत्किञ्चिदशुभं कर्म जन्मकोटिशतार्जितम् ॥&lt;br&gt;&#xA;क्षयं यास्यति तत्सर्वं स्पर्शमात्रेण नान्यथा ॥ ४५ ॥&lt;br&gt;&#xA;महापातकयुक्ता हि देहिनो ये महीतले ॥&lt;br&gt;&#xA;तेऽपि लिङ्गं समासाद्य मुच्यन्ते सर्वपातकैः ॥ ४६ ॥&lt;br&gt;&#xA;इत्युक्त्वा स द्विजो देवि दिव्यो मङ्कणको मुनिः ॥&lt;br&gt;&#xA;कृत्वाश्रमपदं पुण्यं तत्रैव तपसि स्थितः ॥ ४७ ॥&lt;br&gt;&#xA;एष वै कथितो देवि प्रभावः पापनाशनः ॥&lt;br&gt;&#xA;श्रवणात्कीर्त्तनाद्वापि सर्वपापैः प्रमुच्यते ॥ ४८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये गुहेश्वरमाहात्म्यवर्णनन्नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३ ढुण्ढेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/003_DhuNDheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/003_DhuNDheshvaramAhAtmyavarNanam/</guid>
      <description>&lt;p&gt;॥ श्रीरुद्र उवाच ॥ ॥&lt;br&gt;&#xA;ढुण्ढेश्वरं तृतीयं तु सुखस्वर्गफलप्रदम् ॥&lt;br&gt;&#xA;सर्वपापहरं लिगं नृणां दुष्कृतनाशनम् ॥ १ ॥&lt;br&gt;&#xA;ढुण्ढश्चासीत्पुरा देवि कैलासे गणनायकः ॥&lt;br&gt;&#xA;स च कामी दुराचारो व्यसनोपहतेन्द्रियः ॥ २ ॥&lt;br&gt;&#xA;गतोऽसौ शक्रलोकं तु कौतुकार्थं यदृच्छया ॥&lt;br&gt;&#xA;यत्र नृत्यति सा रम्भा शक्रस्याग्रे विवृण्वती ॥ ॥ ३ ॥&lt;br&gt;&#xA;भावान्बहुविधान्रम्यान्दृष्टिहस्तादिकाञ्छुभान्।&lt;br&gt;&#xA;सूचीविद्धादिकरणान्पताकादिकहस्तकान्॥&lt;br&gt;&#xA;नृत्यं हस्तादिसंयुक्तं लयतालानुगं तथा ॥४॥&lt;br&gt;&#xA;शक्रोऽपि त्रिदशैः सार्द्धं तन्मुखासक्तलोचनः ॥&lt;br&gt;&#xA;बभूव हृष्टचेता वै हृषिताङ्गरुहाननः ॥ ५ ॥&lt;br&gt;&#xA;एतस्मिन्नन्तरे देवि ढुण्ढस्तल्ललितेन तु ॥&lt;br&gt;&#xA;कामरागवशेनैव भाव्यर्थेन च मोहितः ॥ ६ ॥&lt;br&gt;&#xA;तेन रङ्गरता रम्भा पुष्पगुच्छेन ताडिता ॥&lt;br&gt;&#xA;स शप्तो वासवेनैव दृष्ट्वाऽन्यायं गणस्य तु ॥ ७ ॥&lt;br&gt;&#xA;पत त्वं मानुषं लोकं रङ्गभङ्गस्त्वया कृतः ॥&lt;br&gt;&#xA;इति शप्तो गणो देवि शक्रेणामिततेजसा ॥ ८ ॥&lt;br&gt;&#xA;पतितो मानुषे लोके विसञ्ज्ञो विह्वलेन्द्रियः ॥&lt;br&gt;&#xA;कादिग्भूतो हतो त्साहो विललाप पुनःपुनः ॥ ९ ॥&lt;br&gt;&#xA;अहोऽन्यायफलं प्राप्तं मया मोहादनुष्ठितम् ॥&lt;br&gt;&#xA;तस्मान्नीतिर्विधातव्या पुरुषेण विजानता ॥ 5.2.3.१० ॥&lt;br&gt;&#xA;न्यायमार्गं समाश्रित्य येन सिद्धिर्भवेन्मम ॥ ११ ॥&lt;br&gt;&#xA;इत्युक्त्वा स तपस्तेपे महेन्द्रे पर्वतोत्तमे ॥&lt;br&gt;&#xA;श्रीशैले मलये विन्ध्ये पारियात्रे यमालये ॥ १२ ॥&lt;br&gt;&#xA;नो सिद्धोऽसौ यदा देवि तदा गङ्गामहत्तटम् ॥&lt;br&gt;&#xA;यमुनां चन्द्रभागां च वितस्तां नर्मदां नदीम् ॥ १३ ॥&lt;br&gt;&#xA;गोदावरीं भीमरथीं कौशिकीं शारदां शिवाम् ॥&lt;br&gt;&#xA;चर्मण्वतीं समासाद्य स्नात्वा त्यक्तक्रियोऽभवत् ॥ १४ ॥&lt;br&gt;&#xA;तीर्थं व्यर्थं तपो व्यर्थं तीर्थयात्राफलं यतः ॥&lt;br&gt;&#xA;न प्राप्तं च मयाभीष्टमटता कर्मभूमिषु ॥ १५ ॥&lt;br&gt;&#xA;एतस्मिन्नन्तरे देवि वागुवाचाशरीरिणी ॥&lt;br&gt;&#xA;आश्वासयन्ती गणपं महाकालायने व्रज ॥ १६ ॥&lt;br&gt;&#xA;प्रयागाद्यानि तीर्थानि पृथिव्यां यानि सन्ति वै ॥&lt;br&gt;&#xA;सदा सिद्धिकरं तेषां महाकालं विशिष्यते ॥ १७ ॥&lt;br&gt;&#xA;तत्रास्ते सुमहापुण्यं लिङ्गं सर्वार्थसाधकम् ॥&lt;br&gt;&#xA;पिशाचेश्वरसान्निध्ये तमाराधय सत्वरम् ॥ १८ ॥&lt;br&gt;&#xA;प्रसादात्तस्य लिङ्गस्य पुनर्यास्यसि शाङ्करम् ॥&lt;br&gt;&#xA;लोकं तेजस्विनां गम्यं दुर्लभं पापिनां सदा ॥ १९ ॥&lt;br&gt;&#xA;इति श्रुत्वा ततो वाणीमाकाशस्थां गणस्तदा ॥&lt;br&gt;&#xA;आजगाम मुदा युक्तो महाकालवनोत्तमे ॥ 5.2.3.२० ॥&lt;br&gt;&#xA;ददर्श तत्र तल्लिङ्गं सर्वसम्पत्करं शुभम्॥&lt;br&gt;&#xA;पूजयामास देवेशं भक्त्या परमया युतः ॥ २१ ॥&lt;br&gt;&#xA;लिङ्गमध्यात्ततो वाणी निःसृता पर्व तात्मजे ॥&lt;br&gt;&#xA;अहो तुष्टोस्मि ते वत्स किं कामं प्रददाम्यहम् ॥ २२ ॥&lt;br&gt;&#xA;॥ ढुण्ढ उवाच ॥ ॥&lt;br&gt;&#xA;यदि तुष्टोऽसि देवेश शरणागतवत्सल ॥&lt;br&gt;&#xA;त्वत्पादपङ्कजे भूयाद्भक्तिर्मेऽविचला सदा ॥ २३ ॥&lt;br&gt;&#xA;वरमेनं प्रयच्छाशु यदि तुष्टो महेश्वरः ॥ २४ ॥&lt;br&gt;&#xA;ये च त्वां मानवा देव पश्यन्ति परमेश्वर ॥&lt;br&gt;&#xA;पापात्सद्यो विनिर्मुक्तास्ते भवन्तु महीतले ॥ २५ ॥&lt;br&gt;&#xA;ढुण्ढस्य भाषितं श्रुत्वा लिङ्गेनोक्तं यशस्विनि ॥&lt;br&gt;&#xA;ये च मां पूजयिष्यन्ति श्रद्धया परया पुनः॥&lt;br&gt;&#xA;ते भविष्यन्ति सततं सदा पातकवर्जिताः ॥ २६ ॥&lt;br&gt;&#xA;लप्स्यन्ति ते परान्कामान्भविष्यन्ति गणोत्तमाः॥&lt;br&gt;&#xA;पूज्याः सर्वेषु लोकेषु सर्वालङ्कारभूषिताः ॥२७॥&lt;br&gt;&#xA;एवं लब्धवरो ढुण्ढः प्राञ्जलिः पुनरब्रवीत् ॥&lt;br&gt;&#xA;मन्नाम्ना प्रथितं लिङ्गं सम्भूयाद्भुवने सदा ॥ २८ ॥&lt;br&gt;&#xA;एवमस्त्विति लिङ्गेन प्रोक्तं तुष्टेन पार्वति ॥&lt;br&gt;&#xA;तदाप्रभृति विख्यातो देवो ढुण्ढे श्वरः परः ॥ २९ ॥&lt;br&gt;&#xA;यस्य दर्शनमात्रेण सदा सिद्धिर्भवेन्नृणाम्॥ 5.2.3.३० ॥&lt;br&gt;&#xA;भक्त्या ये पूजयिष्यन्ति देवं ढुण्ढेश्वरं परम् ॥&lt;br&gt;&#xA;आजन्मप्रभवं पापं तेषां यास्य ति तत्क्षणात् ॥३१॥&lt;br&gt;&#xA;स एव सुकृती लोके स एव मम वल्लभः॥&lt;br&gt;&#xA;यः पश्यति नरो भक्त्या लिङ्गं ढुण्ढेश्वरं परम् ॥ ३२ ॥&lt;br&gt;&#xA;राजसूयशतेनैव यत्पुण्यं च भविष्यति ॥&lt;br&gt;&#xA;ततो भविष्यत्यधिकं ढुण्ढेश्वरनिरीक्षणात्॥३३॥&lt;br&gt;&#xA;मानसं वाचिकं वापि कायिकं गुह्यसम्भवम् ॥&lt;br&gt;&#xA;प्रकाशं वाऽप्रकाशं च प्रसङ्गादपि यत्कृ तम् ॥&lt;br&gt;&#xA;तत्सर्वं यास्यति क्षिप्रं ढुण्ढेश्वरस्य दर्शनात्॥३४॥&lt;br&gt;&#xA;इत्युक्तस्तु मया देवि स ढुण्ढो गणनायकः ॥&lt;br&gt;&#xA;कृतो लिङ्गस्य माहात्म्याद्गतो लोके मदीयके ॥&lt;br&gt;&#xA;रेजे च गणपैः सार्द्धं ममाभीष्टतरोऽभवत्॥३५॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;श्रवणात्कीर्त्तनाद्वापि मम लोके महीयते ॥३६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये ढुण्ढेश्वरमाहात्म्यवर्णनन्नाम तृतीयोऽध्यायः ॥३॥ ॥&lt;/p&gt;</description>
    </item>
    <item>
      <title>००४ डमरुकेश्वरूमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/004_DamarukeshvarUmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/004_DamarukeshvarUmAhAtmyavarNanam/</guid>
      <description>&lt;p&gt;श्रीमहादेव उवाच ॥&lt;br&gt;&#xA;ख्यातोऽवन्त्यां चतुर्थोऽसौ देवो डमरुकेश्वरः॥&lt;br&gt;&#xA;दृष्टे यस्मिञ्जगन्नाथे याति पापं च सङ्क्षयम् ॥१॥&lt;br&gt;&#xA;पुरा वैवस्वते कल्पे रुरुर्नाम महासुरः ॥&lt;br&gt;&#xA;तस्य पुत्रो महाबाहुर्वज्रोनाम महाबलः ॥&lt;br&gt;&#xA;बभूव सुमहाकायस्तीक्ष्णदंष्ट्रो भयङ्करः ॥ २ ॥&lt;br&gt;&#xA;तेन देवाः स्वाधिकाराच्चालितास्त्रिदशाल यात् ॥ ३ ॥&lt;br&gt;&#xA;ततो नीतं धनं तेषां ब्रह्माणं ते ततो ययुः ॥&lt;br&gt;&#xA;ब्रह्मापि भयसंविग्नो बभूवाकुलितेन्द्रियः ॥ ४ ॥&lt;br&gt;&#xA;ज्ञात्वावध्यं सुरैः सार्धं सर्वैः सोऽथमहा बलः ॥&lt;br&gt;&#xA;तेषु नष्टेषु ये विप्रा यज्वानोऽथ तपस्विनः ॥&lt;br&gt;&#xA;ताञ्जघान स दुष्टात्मा ये चान्ये धर्मचारिणः ॥ ५ ॥&lt;br&gt;&#xA;निःस्वाध्यायवषट्कारं तदासीद्धरणीत तलम्॥&lt;br&gt;&#xA;नष्टयज्ञोत्सवं देवि हाहाभूतमचेतनम् ॥ ६॥&lt;br&gt;&#xA;ततः प्रव्यथिता देवास्तथा सर्वे महर्षयः ॥&lt;br&gt;&#xA;समेत्यामन्त्रयन्मन्त्रं वधार्थं तस्य दुर्मतेः ॥ ७ ॥&lt;br&gt;&#xA;ततः कायोऽभवत्सद्यः सर्वेषां पुरतस्तदा ॥&lt;br&gt;&#xA;तेषां चिन्तयतां देवि तेजःपुञ्जेन चावृतः ॥ ८ ॥&lt;br&gt;&#xA;तस्मात्कृत्या समुत्पन्ना दिव्या कमललोचना ॥&lt;br&gt;&#xA;द्योतयन्ती दिशः सर्वाः स्वतेजोभिः समन्ततः ॥ ९ ॥&lt;br&gt;&#xA;साब्रवीत्त्रिदशान्सर्वान्कस्मात्सृष्टा ह्यहं सुराः ॥&lt;br&gt;&#xA;यत्कर्तव्यं मया कर्म तच्छीघ्रं सन्निवेद्यताम् ॥ 5.2.4.१० ॥&lt;br&gt;&#xA;ततस्तु त्रिदशाः सर्वे श्रुत्वा तस्याः शुभा गिरः ॥&lt;br&gt;&#xA;आचख्युः सकलं तस्यै तदा वज्रस्य चेष्टितम् ॥ ११ ॥&lt;br&gt;&#xA;श्रुत्वा जहास सा देवी साट्टहासं मुहुर् मुहुः ॥&lt;br&gt;&#xA;तस्या हसन्त्या निःसस्रुः कन्याः कमललोचनाः ॥ १२ ॥&lt;br&gt;&#xA;पाशाङ्कुशधरा रौद्रा ज्वालामालावृताननाः ॥&lt;br&gt;&#xA;फेत्कारेण च सन्नादैश्चालयन्त्यश्चराचरम् ॥ १३ ॥&lt;br&gt;&#xA;गताः सर्वा महादेवि यत्र वज्रो महासुरः ॥&lt;br&gt;&#xA;युद्धं तु तुमुलं जातं ताभिस्तस्य भयावहम् ॥ १४ ॥&lt;br&gt;&#xA;शस्त्रास्त्रैर्बहुधा मुक्तैर्व्याप्तं चैव दिगन्तरम् ॥&lt;br&gt;&#xA;सन्नद्धाखिलसैन्यास्ते युयुधुः समरे भृशम् ॥ १५ ॥&lt;br&gt;&#xA;ततः प्रववृते युद्धं तया देव्या सुरद्विषाम् ॥&lt;br&gt;&#xA;ततो मातृगणं क्रुद्धं मर्द्दयन्तं महासु रान् ॥&lt;br&gt;&#xA;पराङ्मुखं बलं दृष्ट्वा वज्रो मायामथासृजत् ॥ १६ ॥&lt;br&gt;&#xA;तामसीन्नाम दुःसाध्यां यया मुह्यति कन्यकाः ॥ १७ ॥&lt;br&gt;&#xA;तमोभूते ततस्तस्मिन्सा देवी भयविह्वला ॥&lt;br&gt;&#xA;ताभिः सार्द्धं समायाता महाकालवनोत्तमम् ॥ १८ ॥&lt;br&gt;&#xA;कपालवान्हरो यत्र लिङ्गाकारेण संस्थितः ॥&lt;br&gt;&#xA;ज्ञात्वा मातृगणं नष्टं ततो मायाप्रभावतः ॥ १९ ॥&lt;br&gt;&#xA;वज्रोऽपि त्रिदशाञ्ज्ञात्वा देव्या सार्द्धमथोपि(षि?)तान् ॥&lt;br&gt;&#xA;आजगाम तमुद्देशं स्वसैन्यपरिवारितः ॥ 5.2.4.२० ॥&lt;br&gt;&#xA;महाकालवने दिव्ये रथकोटिशतैर्वृतः॥&lt;br&gt;&#xA;समन्ताच्च वनं देवि तत्क्रुद्धो वाक्यमब्रवीत् ॥२१॥&lt;br&gt;&#xA;अद्य देवान्हनिष्यामि तया साकं सुदुष्टया ॥&lt;br&gt;&#xA;कन्याभिः सह या नष्टा तमोमायाबलेन तु॥२२॥&lt;br&gt;&#xA;एतस्मिन्नन्तरे काले नारदो मुनिसत्तमः॥&lt;br&gt;&#xA;सोत्सुकस्तु समायातो मन्दरे चारुकन्दरे॥ २३ ॥&lt;br&gt;&#xA;कथयामास देवनां वज्राद्देवपराभवम्॥२४॥&lt;br&gt;&#xA;महाकालवने देव ताडितास्त्त्रिदशाः प्रभो॥&lt;br&gt;&#xA;वज्रेण रुरुपुत्रेण तस्माद्याहि महेश्वर॥२५॥&lt;br&gt;&#xA;नारदस्य वचः श्रुत्वा ततोऽहं परमेश्वरि॥&lt;br&gt;&#xA;मन्दरादागतस्तूर्णं कृत्वा रूपं सुभैरवम्॥२६॥&lt;br&gt;&#xA;सर्पैर्लसद्भिरत्युग्रैर्भीषणैर्गणसंवृतः॥&lt;br&gt;&#xA;अग्रे दृष्टं महत्सैन्यं दानवानां भयावहम्॥२७॥&lt;br&gt;&#xA;महाकालवनं रुद्धं समन्तादसुरेण तु ॥&lt;br&gt;&#xA;वज्रेण रुरुपुत्रेण दुःसहेन यशस्विनि ॥ २८ ॥&lt;br&gt;&#xA;तदागत्य मया ताड्य रौद्रं डमरुकं तथा ॥&lt;br&gt;&#xA;मोहितं सहसा सैन्यं वज्रस्यैव दुरात्मनः ॥ २९ ॥&lt;br&gt;&#xA;डमरुकस्य नादेन ह्युत्थितं लिङ्गमुत्तमम् ॥&lt;br&gt;&#xA;विदार्य वसुधां देवि ज्वालामालाकुलं तदा ॥ 5.2.4.३० ॥&lt;br&gt;&#xA;तस्य लिङ्गस्य च तदा महाज्वाला विनिर्गता ॥&lt;br&gt;&#xA;एकदेशाद्वरारोहे ब्रह्माण्डव्यापिनी तथा ॥ ३१ ॥&lt;br&gt;&#xA;लिङ्गस्यान्यप्रदेशात्तु वायुः समभवन्महान् ॥ ३२ ॥&lt;br&gt;&#xA;तेजोज्वालासमूहेन वातेन प्रेरितेन च ॥&lt;br&gt;&#xA;सह चक्रेण तत्सैन्यं दग्धं भस्मत्वमागतम् ॥ ३३ ॥&lt;br&gt;&#xA;ततो देवगणाः सर्वे हर्षनिर्भरमानसाः ॥&lt;br&gt;&#xA;नमश्चक्रुर्ह ते तस्मिन्रुरुपुत्रे महाबले ॥ ३४ ॥&lt;br&gt;&#xA;अस्य देवस्य माहात्म्याद्दग्धो वज्रो महाबलः ॥&lt;br&gt;&#xA;ससैन्योभूत्ततस्तस्मादेष डमरुकेश्वरः ॥&lt;br&gt;&#xA;ख्यातिं यास्यति लोकेस्मिन्सर्वकामफलप्रदः ॥ ३५ ॥&lt;br&gt;&#xA;डमरुकस्य तु नादेन जातो यस्मान्महीतले ॥&lt;br&gt;&#xA;अतः पूज्यवरो देवो भविष्यति न संशयः ॥ ३६ ॥&lt;br&gt;&#xA;दृष्ट्वा ये पूजयिष्यन्ति देवं डमरुकेश्वरम् ॥&lt;br&gt;&#xA;ते सर्वे दुःखनिर्मुक्ता भविष्यन्ति गतज्वराः ॥ ३७ ॥&lt;br&gt;&#xA;चान्द्रायणानां विधिवच्छतानामथ यत्फलम् ॥&lt;br&gt;&#xA;तत्फलं समवाप्नोति डमरुकेश्वरपूजनात् ॥ ३८ ॥&lt;br&gt;&#xA;अस्मिन्स्थाने स्थितं लिङ्गं भक्त्या डमरुकेश्वरम् ॥&lt;br&gt;&#xA;प्रसङ्गादपि पश्यन्ति ह्यपि पापपरा नराः ॥ ३९ ॥&lt;br&gt;&#xA;तेऽप्यवश्यं तु यास्यन्ति रुद्रलोकं सनातनम् ॥&lt;br&gt;&#xA;भक्ताः स्तोष्यन्ति ये लिङ्गं ख्यातं डमरुकेश्वरम् ॥5.2.4.४०॥&lt;br&gt;&#xA;मानसैः पातकैर्मुक्ता यास्यन्ति परमं पदम् ॥&lt;br&gt;&#xA;अश्वमेधसहस्रं तु वाजपेयशतं भवेत् ॥&lt;br&gt;&#xA;गोसहस्रफलं चात्र दृष्ट्वा प्राप्स्यन्ति मानवाः ॥ ४१ ॥&lt;br&gt;&#xA;यो याति सङ्गरे धीरो दृष्ट्वा डमरुकेश्वरम् ॥&lt;br&gt;&#xA;जयेद्रिपूनथान्ते स रुद्रलोके महीयते ॥ ४२ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;स्तुतस्तु कीर्तितश्चैव सर्वाभीष्टफलप्रद ॥ ४३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये डमरुकेश्वरूमाहात्म्यवर्णनन्नाम चतुर्थोऽ ध्यायः ॥ ४ ॥ ॥ छ ॥ ॥&lt;/p&gt;</description>
    </item>
    <item>
      <title>००५ चतुरशीतिलिङ्गमाहात्म्येऽनादिकल्पेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/005_chaturashItilingamAhAtmye-nAdikalpeshvaramAhAt/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/005_chaturashItilingamAhAtmye-nAdikalpeshvaramAhAt/</guid>
      <description>&lt;p&gt;॥ श्रीरुद्र उवाच ॥ ॥&lt;br&gt;&#xA;अनादिकल्पेश्वरं देवं पञ्चमं विद्धि पार्वति ॥&lt;br&gt;&#xA;सर्वपापहरं नित्यमनादिर्गीयते सदा ॥ १ ॥&lt;br&gt;&#xA;कल्पस्यादौ पुरा देवि लिङ्गमेतद्विनिर्गतम् ॥&lt;br&gt;&#xA;यदा नाग्निर्न चादित्यो न भूमिर्न दिशो न खम् ॥ २ ॥&lt;br&gt;&#xA;न वायुर्न जलं चैव न द्यौर्ने न्दुर्ग्रहा न च ॥&lt;br&gt;&#xA;न देवासुरगन्धर्वा न पिशाचा न राक्षसाः ॥ ३ ॥&lt;br&gt;&#xA;अतो लिङ्गात्समुद्भूतं जगत्स्थावरजङ्गमम् ॥&lt;br&gt;&#xA;कालेन च लयं याति लिङ्गेऽस्मिन्पर्वतात्मजे ॥ ४ ॥&lt;br&gt;&#xA;अस्माल्लिङ्गात्समुद्भूता वंशा देवर्षिपैतृकाः ॥&lt;br&gt;&#xA;मन्वन्तराणि वंशानि वंश्यानुचरितं च यत् ॥ ५ ॥&lt;br&gt;&#xA;यावत्यः सृष्टयश्चैव यावन्तः प्रलयास्तथा ॥&lt;br&gt;&#xA;समुद्राः पर्वताश्चैव निम्नगाः काननानि च ॥ ६ ॥&lt;br&gt;&#xA;भूर्लोकाद्याश्च ये लोकाः पातालाः सप्त ये स्मृताः ॥&lt;br&gt;&#xA;गतिस्तथार्कसोमादिग्रहर्क्ष ज्योतिषामपि ॥ ७ ॥&lt;br&gt;&#xA;दृश्यादृश्यं च तत्सर्वमतो लिङ्गाद्वरानने ॥&lt;br&gt;&#xA;अनादिकारणं यत्तदव्यक्ताख्यं महर्षयः ॥&lt;br&gt;&#xA;यदाहुः पुरुषं सूक्ष्मं नित्यं सदसदा त्मकम् ॥ ८ ॥&lt;br&gt;&#xA;ध्रुवमक्षयमजरममेयं नान्यसंश्रयम् ॥&lt;br&gt;&#xA;गन्धरूपरसैर्हीनं शब्दस्पर्शविवर्जितम् ॥ ९ ॥&lt;br&gt;&#xA;अनाद्यन्तं जगद्योनिं त्रिगुणप्रभवाव्ययम् ॥&lt;br&gt;&#xA;असादृश्यमविज्ञेयं लिङ्गं प्रोक्तं महर्षिभिः ॥ 5.2.5.१० ॥&lt;br&gt;&#xA;प्रलयस्यान्ते तेनेदं दिव्यमासीदशेषतः ॥ ११ ॥&lt;br&gt;&#xA;अहमुर्व्यां प्रबुद्धस्तु जगदादिरनादिमान् ॥&lt;br&gt;&#xA;सर्वहेतुरचिन्त्यात्मा परः कोऽप्यपरक्रियः ॥ १२ ॥&lt;br&gt;&#xA;प्रकृतिं पुरुषं चैव प्रदर्श्याशु जगत्पतिः ॥&lt;br&gt;&#xA;क्षोभयामास योगेन परेण परमेश्वरः ॥ १३ ॥&lt;br&gt;&#xA;यथा सन्निधिमात्रेण गन्धः क्षोभाय जायते ॥&lt;br&gt;&#xA;मनसो नोपकर्तृत्वात्तथासौ परमेश्वरः ॥&lt;br&gt;&#xA;अनादिः कथ्यते देवो जगत्कारणतत्परम् ॥१४॥&lt;br&gt;&#xA;प्रधानं क्षोभ्यमाणं तु तेन लिङ्गेन पार्वति ॥&lt;br&gt;&#xA;जायते भुवनाधारो ब्रह्माण्ड इति विश्रुतः ॥ १५ ॥&lt;br&gt;&#xA;यस्मिन्नण्डे जगत्सर्वं सदेवासुरमानुषम् ॥&lt;br&gt;&#xA;उत्पन्नं च विलीनं च यस्यान्तोऽपि न लभ्यते ॥१६॥&lt;br&gt;&#xA;स एव क्षोभकः पूर्वं स क्षोभ्यः पृथिवीपतिः ॥&lt;br&gt;&#xA;स सङ्कोचविकासाभ्यां प्रधानत्वे व्यवस्थितः ॥ १७ ॥&lt;br&gt;&#xA;उत्पन्नः स जगन्नाथो निर्गुणोऽपि रजोगुणः ॥&lt;br&gt;&#xA;भुञ्जन्प्रवर्तते सर्गं ब्रह्मत्वं समुपागतः ॥ १८ ॥&lt;br&gt;&#xA;ब्रह्मत्वे सृजते लोकांस्ततः सत्त्वातिरेकतः ॥&lt;br&gt;&#xA;विष्णुत्वमेत्य धर्मेण करोति परिपालनम् ॥ १९ ॥&lt;br&gt;&#xA;ततस्तमोगुणोद्भिन्नो रुद्रत्वेनाखिलं जगत् ॥&lt;br&gt;&#xA;उपसंहृत्य वै शेते त्रैलोक्यं त्रिगुणोऽगुणः ॥ 5.2.5.२० ॥&lt;br&gt;&#xA;यथा प्राग्वापकः क्षेत्री पालको लावकस्तथा ॥&lt;br&gt;&#xA;स सञ्ज्ञा याति तद्वच्च ब्रह्मविष्णुत्वरुद्रताः ॥ २१ ॥&lt;br&gt;&#xA;ब्रह्मत्वे सृजते लोकानुद्रत्वे संहरत्यपि ॥&lt;br&gt;&#xA;विष्णुत्वे पाति तान्सर्वांस्तिस्रोऽवस्थाः स्मृताः सदा ॥ २२ ॥&lt;br&gt;&#xA;रजो ब्रह्मा तमो रुद्रः सत्त्वं विष्णुर्जगत्पतिः ॥&lt;br&gt;&#xA;एत एव त्रयो वेदा एत एव त्रयो नराः ॥ २३ ॥&lt;br&gt;&#xA;कल्पे कल्पे ह्यनादिस्तु गीयते त्रिदशैः सदा ॥&lt;br&gt;&#xA;पितृभिश्च गणैः सिद्धैरतोऽनादिकल्पेश्वरः ॥ २४ ॥&lt;br&gt;&#xA;नाम प्राप्तं विशालाक्षि महाकालवनं सदा ॥&lt;br&gt;&#xA;यदा जातो विवादस्तु ब्रह्मणः केशवस्य च ॥ २५ ॥&lt;br&gt;&#xA;अहं ज्यायानहं ज्यायान्कल्पादौ सृष्टिकारणात् ॥&lt;br&gt;&#xA;दिव्या समुत्थिता वाणी निरालम्बा तदाम्बरात् ॥ ॥ २६ ॥&lt;br&gt;&#xA;महाकालवने लिङ्गं कल्पेश्वरेति सञ्ज्ञकम् ॥&lt;br&gt;&#xA;तस्यादिमथवान्तं च यः पश्यति स च प्रभुः ॥&lt;br&gt;&#xA;भविष्यति न सन्देहो न वादः क्रियता मिति ॥ २७ ॥&lt;br&gt;&#xA;ततो देवि गतो ब्रह्मा ऊर्द्ध्वलोकमनन्तकम् ॥&lt;br&gt;&#xA;अधोलोकं गतो विष्णुस्तेन वाक्येन सत्वरम् ॥ २८ ॥&lt;br&gt;&#xA;नादिर्दृष्टो न चान्तश्च ब्रह्मणा केशवेन तु ॥&lt;br&gt;&#xA;तदा तौ विस्मयापन्नौ तुष्टुवाते परस्परम् ॥ २९ ॥&lt;br&gt;&#xA;वेदोक्तसूक्तैर्विविधैरभिनन्द्य पुरःस्थितौ ॥&lt;br&gt;&#xA;नादिरस्ति न चान्तश्च न च कल्पोऽत्र दृश्यते ॥ 5.2.5.३० ॥&lt;br&gt;&#xA;तस्मादनादिकल्पोऽयमद्यप्रभृति भूतले ॥&lt;br&gt;&#xA;ख्यातिं यास्यति नाम्ना च महाकालवनोत्तमे ॥ ३१ ॥&lt;br&gt;&#xA;पञ्चपातकसंयुक्तो यो मर्त्यो दुष्टमानसः ॥&lt;br&gt;&#xA;सोऽपि गच्छेच्छिवं दृष्ट्वानादिकल्पेश्वरं शिवम् ॥ ३२ ॥&lt;br&gt;&#xA;शिवमस्तु सदा तेषां येषां त्वं दर्शनं गतः ॥&lt;br&gt;&#xA;ते धन्या मानुषे लोके ये त्वां शरणागताः ॥ ३३ ॥&lt;br&gt;&#xA;सर्वतीर्थाभिषेकैस्तु यत्पुण्यं प्राप्यते नरैः ॥&lt;br&gt;&#xA;तत्सर्वमधिकं देव लभ्यते तव दर्शनात् ॥ ३४ ॥&lt;br&gt;&#xA;तावत्पतन्ति संसारे सुखदुःखसमाकुले ॥&lt;br&gt;&#xA;तावन्न दृश्यते देव संसारार्णवतारकः ॥ ३५ ॥&lt;br&gt;&#xA;यदा पापक्षयः पुंसां तदा त्वद्दर्शनं भवेत् ॥ ३६ ॥&lt;br&gt;&#xA;ब्रह्महा वा सुरापो वा स्तेयी च गुरुतल्पगः ॥&lt;br&gt;&#xA;तत्संसर्गी नरो यस्तु महाकिल्बिषकारकः ॥&lt;br&gt;&#xA;सोऽपि याति परं स्थानं पुनरावृत्तिवर्जितम् ॥ ३७ ॥&lt;br&gt;&#xA;यत्फलं चाश्वमेधेन राजसूयेन यत्फलम् ॥&lt;br&gt;&#xA;तत्फलं समवाप्नोति तव देव समर्चनात् ॥ ३८ ॥&lt;br&gt;&#xA;ते नराः पशवो लोके तेषां जन्म निरर्थकम् ॥&lt;br&gt;&#xA;यैर्न दृष्टो महादेवोऽना दिकल्पेश्वरः शिवः ॥ ३९ ॥&lt;br&gt;&#xA;इत्युक्त्वा केशवो देवो ब्रह्मा चैव वरानने ॥&lt;br&gt;&#xA;वामे दक्षिणभागे च तस्य लिङ्गस्य संस्थितौ ॥ 5.2.5.४० ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;यस्य श्रवणमात्रेण लभ्यते परमं पदम्॥ ४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्येऽनादिकल्पेश्वरमाहात्म्यवर्णनन्नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६ स्वर्णज्वालेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/006_svarNajvAleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/006_svarNajvAleshvaramAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥।&lt;br&gt;&#xA;स्वर्णज्वालेश्वरं षष्ठं विद्धि चात्र यशस्विनि ॥&lt;br&gt;&#xA;यस्य दर्शनमात्रेण धनवानिह जायते ॥ १ ॥&lt;br&gt;&#xA;पुरा सार्द्धं त्वया देवि क्रीडतो मम मन्दिरे ॥&lt;br&gt;&#xA;जातं वर्षशतं दिव्यं सुरतैकरसस्य च ॥ २ ॥&lt;br&gt;&#xA;देवैः सर्वैस्ततो वह्निः प्रेरितो मम सन्निधौ ॥&lt;br&gt;&#xA;ततो वह्निः समायातस्त्रैलोक्यार्थे यशस्विनि॥ ३ ॥&lt;br&gt;&#xA;ततो वह्निमुखे क्षिप्तं वीर्यं स्वं क्रीडता मया ॥&lt;br&gt;&#xA;दह्यमानस्तदा तेन गङ्गां वह्निर्जगाम ह ॥ ४ ॥&lt;br&gt;&#xA;तत्र गत्वा प्रचिक्षेप वीर्यमग्निः सुदुर्द्धरम् ॥&lt;br&gt;&#xA;तथापि दह्यते वह्निर्वीर्यशेषेण पार्वति ॥ ५ ॥&lt;br&gt;&#xA;जातं रम्यं ततो दिव्यं वीर्यशेषेण काञ्चनम् ॥&lt;br&gt;&#xA;ज्वलन्तं चातितापेन दुःसहं दुर्द्धरं प्रिये ॥ ६ ॥&lt;br&gt;&#xA;अग्नेरपत्यं प्रथमं दृष्ट्वोत्पन्नं तु पार्वति ॥&lt;br&gt;&#xA;लोभाभिभूता असुराः सुरा गन्धर्वकिन्नराः ॥ ॥ ७ ॥&lt;br&gt;&#xA;यक्षाः साध्याः पिशाचाश्च मनुष्या राक्षसाः खगाः ॥&lt;br&gt;&#xA;अभ्यधावन्सुसंरब्धास्ते सुवर्णजिघृक्षवः ॥ ८ ॥&lt;br&gt;&#xA;सुवर्णार्थे महान्नादो ममेदमिति जल्पताम् ॥&lt;br&gt;&#xA;अज्ञानात्सङ्गरश्चैव सञ्जातः प्राणहारकः ॥ ९ ॥&lt;br&gt;&#xA;अथावरणमुख्यानि नानाप्रहरणानि च ॥&lt;br&gt;&#xA;प्रगृह्याभ्यनदन्नादैर्देवैः सार्द्धं यशस्विनि ॥ 5.2.6.१० ॥&lt;br&gt;&#xA;असुरा असुरैः सार्द्धं मनुष्या मानुषैः सह ॥&lt;br&gt;&#xA;गन्धर्वाः सह गन्धर्वैः किन्नरैः सह किन्नराः ॥ ॥ ११ ॥&lt;br&gt;&#xA;भूतैः सार्द्धं च भूतानि राक्षसैः सह राक्षसाः ॥&lt;br&gt;&#xA;वेतालैः सह वेताला युद्धं चक्रुः सुदारुणम् ॥ १२ ॥&lt;br&gt;&#xA;पुत्रस्तु पितरं द्वेष्टि पिता पुत्रं तथैव च ॥&lt;br&gt;&#xA;हन्ति भार्या स्वभर्तारं भर्ता च स्वां प्रियां तथा ॥ १३ ॥&lt;br&gt;&#xA;मातरं स्वसुतो हन्ति माता पुत्रं हिनस्ति च ॥&lt;br&gt;&#xA;ततो वैरविनिर्बन्धः सञ्जातः स्वर्णकारणात्॥ १४ ॥&lt;br&gt;&#xA;सुराणामसुराणां च सर्वं घोरतरं महत् ॥&lt;br&gt;&#xA;प्रासाश्च विपुलास्तीक्ष्णा न्यपतन्त सहस्रशः ॥&lt;br&gt;&#xA;तोमराश्च सुतीक्ष्णाग्राः शस्त्राणि विविधानि च ॥ १५ ॥&lt;br&gt;&#xA;सुवर्णार्थे महादेवि वमन्तो रुधिरं बहु ॥ १६ ॥&lt;br&gt;&#xA;असिशक्तिगदाऋष्ट्यो निपेतुर्धरणीतले ॥&lt;br&gt;&#xA;छिन्नानि पट्टिशैश्चैव शिरांसि युधि दारुणैः ॥ १७ ॥&lt;br&gt;&#xA;रुधिरेणावलिप्ताङ्गा निहताश्च परस्परम् ॥&lt;br&gt;&#xA;अद्रीणामिव कूटानि धातुयुक्तानि शेरते ॥ १८ ॥&lt;br&gt;&#xA;हाहाकारः समभवद्भयकृच्च सहस्रशः ॥&lt;br&gt;&#xA;अन्योन्यं छिन्दतां शस्त्रैः सुवर्णस्य च कारणात् ॥ १९ ॥&lt;br&gt;&#xA;परिघैरायसैः पाशैर्वज्रकल्पैश्च मुष्टिभिः ॥&lt;br&gt;&#xA;निघ्नतां समरे ऽन्योन्यं शब्दो दिवमिवास्पृशत् ॥ 5.2.6.२० ॥&lt;br&gt;&#xA;छिन्धिभिन्धि प्रधाव त्वं पातयाधिसरेति च ॥&lt;br&gt;&#xA;अश्रूयन्त महाघोराः शब्दास्तत्र समन्ततः ॥ २१ ॥&lt;br&gt;&#xA;एवं तु तुमुले युद्धे वर्त्तमाने महाभये ॥&lt;br&gt;&#xA;कम्पिता धरणी देवि देवास्त्रस्ताः सवासवाः ॥ २२ ॥&lt;br&gt;&#xA;क्षुभ्यन्ति स्म समुद्राश्च चेलुश्च धरणीधराः ॥&lt;br&gt;&#xA;तस्यार्थे पीडितं सर्वं सदेवासुरमानुषम्॥२३॥&lt;br&gt;&#xA;ऋषयो वालखिल्याद्या देवाः शक्रपुरोगमाः॥&lt;br&gt;&#xA;बृहस्पतिं पुरस्कृत्य ब्रह्मलोकं गताः स्त्रियः॥२४॥&lt;br&gt;&#xA;सोच्छ्वासा कथयामासुर्जर्जरीकृतमस्तकाः ॥&lt;br&gt;&#xA;वृत्तान्तं विस्तरात्सर्वं लोकत्रयविनाशनम् ॥ २५ ॥&lt;br&gt;&#xA;तच्छ्रुत्वा वचनं तेषां ब्रह्मा लोकपितामहः ॥&lt;br&gt;&#xA;चिन्तयित्वा च तैः सार्द्धमाजगाम ममान्तिकम् ॥ २६ ॥&lt;br&gt;&#xA;मया पृष्टास्तु ते सर्वे केनैते जर्जरीकृताः ॥&lt;br&gt;&#xA;शस्त्रास्त्रैः पीडिताः केन कस्माद्वो भयमागतम् ॥ २७ ॥&lt;br&gt;&#xA;कश्चासौ दानवो दुष्टो येन वै पीडिता भृशम् ॥&lt;br&gt;&#xA;तत्सर्वं कथितं देवि ममाग्रे भयविह्वलैः ॥ २८ ॥&lt;br&gt;&#xA;ते मामूचुस्तदा देवा ब्रह्माद्या भयकारणम् ॥ ॥ २९ ॥&lt;br&gt;&#xA;लोभात्सर्वे विनष्टाः स्म सुवर्णस्य च कारणात् ॥&lt;br&gt;&#xA;पीडितं च जगत्सर्वं सदेवासुरमानुषम् ॥ 5.2.6.३० ॥&lt;br&gt;&#xA;इति तेषां वचः श्रुत्वा मया ज्ञातं वरानने ॥&lt;br&gt;&#xA;तस्यार्थे कलहो घोरः सञ्जातो हि परस्परम् ॥ ३१ ॥&lt;br&gt;&#xA;लोकत्रयविनाशश्च सहसा येन वै कृतः ॥&lt;br&gt;&#xA;यमुद्दिश्य त्यजेत्प्राणांस्तमाहुर्ब्रह्मघात कम् ॥ ३२ ॥&lt;br&gt;&#xA;ब्रह्महा वह्निपुत्रस्तु यमुद्दिश्य मृतो जनः ॥&lt;br&gt;&#xA;शरीरं शबलं चैव सविकारं भविष्यति ॥ ३३ ॥&lt;br&gt;&#xA;धातवो हि भविष्यन्ति तस्य देहे न संशयः ॥&lt;br&gt;&#xA;लक्ष्यते दुःखमतुलं छेददाहादिघर्षणम् ॥ ३४ ॥&lt;br&gt;&#xA;एतस्मिन्नन्तरे वह्निर्दृष्ट्वा पुत्रस्य चेष्टितम् ॥&lt;br&gt;&#xA;ज्ञात्वा क्रोधं मदीयं तु भीतो वै पुत्रकार णात् ॥ ३५ ॥&lt;br&gt;&#xA;आजगाम सुवर्णेन सार्द्धं देवि ममान्तिकम् ॥&lt;br&gt;&#xA;प्रसादितोऽहं पुत्रार्थे वह्निना हि वरानने ॥ ३६ ॥&lt;br&gt;&#xA;रक्षणीयस्त्वया देव पुत्रोयं तव शङ्कर ॥&lt;br&gt;&#xA;भाण्डागारे स्वकीये तु क्रियतां परमेश्वर ॥ ३७ ॥&lt;br&gt;&#xA;त्वयि तुष्टे महादेव प्राप्योऽयं नात्र संशयः ॥&lt;br&gt;&#xA;इच्छया दीयतां देवि यस्य कस्य जनस्य च ॥ ३८ ॥&lt;br&gt;&#xA;इति तस्य वचः श्रुत्वा पितृदेवमुखस्य च ॥&lt;br&gt;&#xA;तथेति च प्रतिज्ञातं मया लोभाद्यशस्विनि ॥ ३९ ।&lt;br&gt;&#xA;स्नेहान्मया वह्निपुत्र उत्सङ्गे च कृतस्तदा ॥&lt;br&gt;&#xA;स्नेहाद्वै चुम्बितो मूर्ध्नि परिष्वक्तः पुनःपुनः ॥ 5.2.6.४० ॥&lt;br&gt;&#xA;ददामि ते महाभाग वरं वरय शोभनम् ॥&lt;br&gt;&#xA;परितुष्टोऽस्मि वै कामं यथेष्टं समवाप्नुहि ॥ ४१ ॥&lt;br&gt;&#xA;अहमाज्ञापयामि त्वां श्रेयश्चैवमवाप्स्यसि ॥&lt;br&gt;&#xA;ममाभीष्टकरं स्थानं विद्यते पृथिवीतले ॥ ४२ ॥&lt;br&gt;&#xA;अक्षयं प्रलये पुत्र महाकालवनं शुभम् ॥&lt;br&gt;&#xA;तत्रैव विद्यते लिङ्गं कर्कोटकस्य दक्षिणे ॥ ४३ ॥&lt;br&gt;&#xA;महापापहरं पुत्र दर्शनाद्दीप्तिदायकम् ॥&lt;br&gt;&#xA;तस्य दर्शनमात्रेण कृतकृत्यो भविष्यसि ॥ ४४ ॥&lt;br&gt;&#xA;पुण्यश्चैव पवित्रेण दुर्लभश्च भविष्यति ॥&lt;br&gt;&#xA;अकुलीनः कुलीनस्तु समलो निर्मलो नरः ॥ ४५ ॥&lt;br&gt;&#xA;विरूपो रूपवांश्चैव त्वत्प्रसादाद्भविष्यति ॥&lt;br&gt;&#xA;दानानि परिपूर्णानि व्रतानि नियमास्तथा ॥ ४६ ॥&lt;br&gt;&#xA;यज्ञाश्चैवोपवासाश्च तीर्थं पिण्डादिकं त्वया ॥&lt;br&gt;&#xA;सुसम्पूर्णा भविष्यन्ति तव दानेन सुव्रत ॥ ४७ ॥&lt;br&gt;&#xA;सर्वेषां चैव रत्नानामाधिपत्यं करिष्यसि ॥&lt;br&gt;&#xA;प्रियाभीष्टो हि देवानां लोकानां च भविष्यसि ॥४८॥&lt;br&gt;&#xA;इत्युक्तोऽसौ महादेवि दिव्यरूपो वरानने ॥&lt;br&gt;&#xA;ज्वालामाला वृतः पुण्यो निर्मलो हि बभूव ह ॥४९॥&lt;br&gt;&#xA;लिङ्गेनोक्तः सुवर्णस्तु दिष्ट्यादिष्ट्येति काञ्चनम् ॥&lt;br&gt;&#xA;अद्यप्रभृति नाम्ना वै ख्यातिं यास्यसि भूतले ॥ 5.2.6.५० ॥&lt;br&gt;&#xA;स्थातव्यं मत्समीपे तु वह्निपुत्र त्वया सदा ॥&lt;br&gt;&#xA;अक्षया भविता कीर्त्तिस्त्वदीया भुवनत्रये ॥ ५१ ॥&lt;br&gt;&#xA;इत्युक्तो देवि लिङ्गेन वह्निपुत्रोऽतिनिर्मलः ॥&lt;br&gt;&#xA;ज्वालावृततनुर्जातः सूर्यकोटिसमप्रभः ॥ ५२ ॥&lt;br&gt;&#xA;दीप्तिर्लब्धा सुवर्णेन ज्वालामालाकुला तदा ॥&lt;br&gt;&#xA;अतो देवि सुविख्यातः स्वर्णज्वालेश्वरः शिवः ॥ ५३ ॥&lt;br&gt;&#xA;यस्तमर्चयते भक्त्या स्वर्णज्वालेश्वरं शिवम् ॥&lt;br&gt;&#xA;तस्य सञ्जायते देवि विजयो राज्यमूर्जितम् ॥&lt;br&gt;&#xA;ऐश्वर्यं दानशक्तिश्च पुत्रपौत्रमनन्तकम् ॥ ॥ ५४ ॥&lt;br&gt;&#xA;ज्ञानतोऽज्ञानतो वापि यत्पापं कुरुते नरः ॥&lt;br&gt;&#xA;तत्क्षालयति देहोत्थं दर्शनान्नात्र संशयः ॥ ५५ ॥&lt;br&gt;&#xA;यत्फलं पिण्डदानेन गयायां लभते नरः ॥&lt;br&gt;&#xA;तत्फलं द्विगुणं प्रोक्तं पूजया नात्र संशयः ॥ ५६ ॥&lt;br&gt;&#xA;गायत्र्याः शतसाहस्रैः सम्यग्जप्तैश्च यत्फलम्॥&lt;br&gt;&#xA;तत्फलं समवाप्नोति स्वर्णज्वालेश्वरस्तुतेः ॥ ५७ ॥&lt;br&gt;&#xA;यत्पुण्यं सर्वदानेन दत्तेन विधिपूर्वकम् ॥&lt;br&gt;&#xA;तत्फलं समवाप्नोति कीर्तनान्नात्र संशयः ॥ ५८ ॥&lt;br&gt;&#xA;पूजयन्ति चतुर्दश्यां स्वर्णज्वालेश्वरं तु ये ॥&lt;br&gt;&#xA;पूज्यन्ते ते सदा लक्ष्म्या पूरयन्त्या मनोरथान् ॥ ५९ ॥&lt;br&gt;&#xA;रक्षितं त्रिदशैर्देवि गणैर्नानाविधैस्तथा ॥&lt;br&gt;&#xA;लिङ्गं कश्चिन्न जानाति मम मायाविमोहितः ॥ 5.2.6.६० ॥&lt;br&gt;&#xA;मम प्रसादात्तद्देवि दृश्यते लिङ्गमुत्तमम् ॥&lt;br&gt;&#xA;एतत्ते कथितं सम्यगन्यच्छृणु वरानने ॥ ६१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये स्वर्णज्वालेश्वरमाहात्म्यवर्णनन्नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७ त्रिविष्टपेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/007_triviShTapeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/007_triviShTapeshvaramAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;त्रिविष्टपेश्वरं देवि सप्तमं पर्वतात्मजे ॥&lt;br&gt;&#xA;यस्य दर्शनमात्रेण लभ्यते तत्त्रिविष्टपम् ॥ १ ॥&lt;br&gt;&#xA;पुरा वाराहकल्पे तु देवर्षिर्नारदोऽमलः ॥&lt;br&gt;&#xA;त्रिविष्टपं गतो देवि द्रष्टुकामः शतक्रतुम् ॥ २ ॥&lt;br&gt;&#xA;तत्रोद्यानवने रम्ये कल्पवृक्षैर्विराजिते ॥&lt;br&gt;&#xA;सर्वत्र कुसुमामोदसुखस्पर्शानिलाकुले ॥ ३ ॥&lt;br&gt;&#xA;वीणावेणुरवैर्घुष्टे देवगन्धर्वसेविते ॥&lt;br&gt;&#xA;वज्रेन्द्रनीलवैदूर्यचन्द्रकान्तादिदीपिते ॥ ४ ॥&lt;br&gt;&#xA;ब्रह्मलोकादिभिर्लोकैरनौपम्यगुणे शुभे ॥&lt;br&gt;&#xA;ददर्श तत्र देवेशमुपविष्टं शतक्रतुम् ॥&lt;br&gt;&#xA;स्तूयमानं मुदा देवैः सि द्धचारणकिन्नरैः ॥ ५ ॥&lt;br&gt;&#xA;पृष्टस्तु नारदो देवि वासवेन महामुनिः ॥&lt;br&gt;&#xA;कथयामास माहात्म्यं महाकालवनस्य च ॥ ६ ॥&lt;br&gt;&#xA;महाकालवनं रम्यं सदानन्दकरं शुभम् ॥&lt;br&gt;&#xA;सेव्यं पुण्यं पवित्रं च तीर्थानामुत्तमोत्तमम् ॥ ७ ॥&lt;br&gt;&#xA;पुण्यं पश्यन्ति ये लोका महाकालवनं शुभम् ॥&lt;br&gt;&#xA;ब्रह्महत्यादिकं पापं तेषां नश्यति निश्चि तम् ॥ ८ ॥&lt;br&gt;&#xA;स्वयं तिष्ठति देवोऽत्र सर्वभूतगणैर्वृतः ॥&lt;br&gt;&#xA;तस्मात्तत्तीर्थमुख्यानां प्रवरं कथ्यते बुधैः ॥ ९ ॥&lt;br&gt;&#xA;पृथिव्यां नैमिषं पुण्यं सर्वपापप्रणाशनम् ॥&lt;br&gt;&#xA;तस्माद्दशगुणं प्रोक्तं पुष्करं तीर्थमुत्तमम् ॥ 5.2.7.१० ॥&lt;br&gt;&#xA;ततो दशगुणं प्रोक्तं प्रयागं सर्वकामिकम् ॥&lt;br&gt;&#xA;तस्माद्दशगुणं प्रोक्तं विख्यातममरेश्वरम् ॥ ११ ॥&lt;br&gt;&#xA;प्राची सरस्वती पुण्या तस्माद्दशगुणा स्मृता ॥&lt;br&gt;&#xA;तस्मादशगुणं प्रोक्तं गयाकूपं विशिष्यते ॥ १२ ॥&lt;br&gt;&#xA;तस्माद्दशगुणं देवि कुरुक्षेत्रं विशिष्यते ॥&lt;br&gt;&#xA;कुरुक्षेत्राद्दशगुणा पुण्या वाराणसी तथा ॥ १३ ॥&lt;br&gt;&#xA;तस्या दशगुणं श्रेष्ठं महाकालं विशिष्यते ॥&lt;br&gt;&#xA;महाकालवनं शक्र किल त्रैलोक्यभूषणम् ॥ १४ ॥&lt;br&gt;&#xA;षष्टि कोटिसहस्राणि षष्टिकोटिशतानि च ॥&lt;br&gt;&#xA;लिङ्गानि तत्र विद्यन्ते भुक्तिमुक्तिकराणि च ॥ १५ ॥&lt;br&gt;&#xA;शक्तयो नव कोट्यस्तु तस्मिन्क्षेत्रे वसन्ति हि॥१६॥&lt;br&gt;&#xA;कृमिकीटपतङ्गाश्च मृता यत्र ततः क्रतौ ॥&lt;br&gt;&#xA;यान्ति दिव्यैर्विमानैश्च रुद्रलोकं सनातनम् ॥&lt;br&gt;&#xA;माहात्म्यमद्भुतं श्रुत्वा नारदात्सुरसत्तमः ॥ १७ ॥&lt;br&gt;&#xA;सर्वदेव गणैः सार्द्धमाजगाम त्वरान्वितः ॥&lt;br&gt;&#xA;वासवः श्रीमहाकालवनं हर्षसमन्वितः ॥ १- ॥&lt;br&gt;&#xA;दृष्ट्वा तथाविधं रम्यं महाकालवनं शुभम् ॥&lt;br&gt;&#xA;त्रिविष्टपादप्यधिकं प्रलयेऽप्यक्षयं स्मृतम् ॥१९॥&lt;br&gt;&#xA;विचित्राणि च हर्म्याणि काञ्चनानि शुभानि च ॥&lt;br&gt;&#xA;प्रासादाः शतशो भौममणिविद्रुमभूषिताः ॥ 5.2.7.२०॥&lt;br&gt;&#xA;वज्रेन्द्रनीलरचिताः शुद्धस्फटिकसन्निभाः ॥&lt;br&gt;&#xA;तोरणानि विचित्राणि माणिक्यरचितानि च ॥&lt;br&gt;&#xA;दृष्ट्वा तथाविधं रम्यं महाकालवनोत्तमम् ॥ २१ ॥&lt;br&gt;&#xA;नारदं प्रशशंसुस्ते सर्वे देवा मुदान्विताः ॥&lt;br&gt;&#xA;देवर्षीणां महाप्राज्ञा येनेयं कथिता कथा ॥२२॥&lt;br&gt;&#xA;न कैलासं गमिष्यामो न च मेरुं तथाविधम् ॥&lt;br&gt;&#xA;न मन्दरं गमिष्यामो न यास्यामस्त्रिविष्टपम् ॥ २३ ॥&lt;br&gt;&#xA;एषामरावती श्रेष्ठा ह्येषा भोगवती शुभा ॥&lt;br&gt;&#xA;एषा पैतामहो लोको विष्णुलोकस्तथैव च ॥ २४ ॥&lt;br&gt;&#xA;एतस्मिन्नन्तरे देवि शून्यं जातं त्रिविष्टपम् ॥&lt;br&gt;&#xA;ज्ञात्वा शून्यमथात्मानं चिन्तयित्वा पुनःपुनः ॥&lt;br&gt;&#xA;गमनाय मतिं चक्रे कृत्वा देहमथात्मनः ॥ २५ ॥&lt;br&gt;&#xA;त्यक्त्वा मां त्रिदशाः सर्वे महाकालवनं गताः॥&lt;br&gt;&#xA;अहं तत्रैव यास्यामि यत्र ते त्रिदशा गताः ॥२६॥&lt;br&gt;&#xA;इत्युक्त्वा तत्क्षणं प्राप्तो महाकालवनोत्तमे ॥&lt;br&gt;&#xA;कौतुकात्सोऽथ वै श्रेष्ठं तीर्थं तत्रापि भूतले ॥&lt;br&gt;&#xA;ददर्श रमणीयं तैर्देवैः परिवृतं तदा ॥ २७ ॥&lt;br&gt;&#xA;एतस्मिन्नेव काले तु वागुवाचाशरीरिणी ॥&lt;br&gt;&#xA;भोभोस्त्रिविष्टपात्रैव स्वनाम्ना स्थापयस्व माम् ॥&lt;br&gt;&#xA;कर्कोटकस्य पूर्वे तु महामायाश्च दक्षिणे ॥२८॥&lt;br&gt;&#xA;इत्युक्तो देवदेवेन हृष्टस्तद्गतचेतसा ॥&lt;br&gt;&#xA;स्वनाम्ना स्थापयामास देवं त्रिविष्टपेश्वरम् ॥ २९ ॥&lt;br&gt;&#xA;पूजयित्वा शुभैः पुष्पैरुवाचेदं वरानने ॥&lt;br&gt;&#xA;अद्यप्रभृति भूर्लोको नाम्ना ख्यातिं गमिष्यति ॥ 5.2.7.३० ॥&lt;br&gt;&#xA;ये त्वां पश्यन्ति यत्नेन अपि दुष्कृत कारिणः ॥&lt;br&gt;&#xA;ते यास्यन्ति परं स्थानं दिव्यालङ्कारभूषिताः ॥ ३१ ॥&lt;br&gt;&#xA;अष्टम्यां च चतुर्द्दश्यां सङ्क्रान्तौ वा विशेषतः ॥&lt;br&gt;&#xA;यः करिष्यति पूजां च भक्तियुक्तो हि मानवः ॥ ३२ ॥&lt;br&gt;&#xA;विमानवरमास्थाय कामगं रत्नभूषितम् ॥&lt;br&gt;&#xA;उदितादित्यसङ्काशं मत्समीपे वसिष्यति ॥ ३३ ॥&lt;br&gt;&#xA;किं दानैर्विविधैर्दत्तैः किं यज्ञैर्विविधैः कृतैः ॥&lt;br&gt;&#xA;ते प्राप्स्यन्ति फलं सर्वं ये त्वां द्रक्ष्यन्ति भक्तितः ॥ ३४ ॥&lt;br&gt;&#xA;यंयं काममभिध्याय पूजयिष्यन्ति मानवाः ॥&lt;br&gt;&#xA;तत्तन्मनोरथप्राप्तिर्भविष्यति न संशयः ॥ ३५ ॥&lt;br&gt;&#xA;त्रिदशैश्च पुनः प्रोक्तं दृष्ट्वा मल्लिङ्गमुत्तमम् ॥&lt;br&gt;&#xA;त्रिविष्टपेन धन्येन स्थापितं देवमीश्वरम् ॥ ३६ ॥&lt;br&gt;&#xA;पूजयिष्यन्ति ये धन्या देवं त्रिविष्टपेश्वरम् ॥&lt;br&gt;&#xA;तेषां वासोऽक्षयो दिव्यो भविष्यति त्रिविष्टपे ॥ ३७ ॥&lt;br&gt;&#xA;इत्युक्त्वा पूजयामास भूयो लिङ्गं त्रिविष्टपम् ॥&lt;br&gt;&#xA;सार्द्धं त्रिविष्टपेनैव पुनः स्थानं स्वकं गतः ॥ ३८ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;श्रवणात्कीर्त्तनाद्वापि स्वर्गलोकोऽक्षयो भवेत् ॥ ३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये त्रिविष्टपेश्वरमाहात्म्यवर्णनन्नाम सप्तमो ऽध्यायः ॥ ७ ॥&lt;/p&gt;</description>
    </item>
    <item>
      <title>००८ कपालेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/008_kapAleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/008_kapAleshvaramAhAtmyavarNanam/</guid>
      <description>&lt;p&gt;॥ श्रीरुद्र उवाच ॥ ॥&lt;br&gt;&#xA;कपालेश्वरसञ्ज्ञं च ह्यष्टमं विद्धि पार्वति ॥&lt;br&gt;&#xA;यस्य दर्शनमात्रेण ब्रह्महत्या प्रणश्यति ॥ १ ॥&lt;br&gt;&#xA;पुरा वैवस्वते कल्पे त्रेताकाले समागते ॥&lt;br&gt;&#xA;महाकालवने दिव्ये यजे पैतामहे प्रिये ॥ २ ॥&lt;br&gt;&#xA;उपविष्टेषु विप्रेषु हूयमाने हुताशने ॥&lt;br&gt;&#xA;वेषं कापालिकं कृत्वा गतोऽहं तत्र संसदि ॥ ३ ॥&lt;br&gt;&#xA;जीर्णकन्थावृतो देवि मुण्डः खट्वाङ्गधारकः ॥&lt;br&gt;&#xA;चिताभस्मविलिप्ताङ्गो विकृतो विकृताननः ॥&lt;br&gt;&#xA;कपालं च करे कृत्वा कपालकृतभूषणः ॥ ४ ॥&lt;br&gt;&#xA;ब्राह्मणाश्च ततः क्रुद्धा दृष्ट्वा मां जाल्मरूपिणम् ॥&lt;br&gt;&#xA;कपालधारिणं सर्वे धिक्छब्दैश्च जगर्हिरे ॥ ५ ॥&lt;br&gt;&#xA;असकृत्पापपापेति गच्छगच्छ विडम्बिताः ॥&lt;br&gt;&#xA;कथं च होमः क्रियते प्राप्ते कापालिके पुरः ॥ ६ ॥&lt;br&gt;&#xA;अकपालानि शौचानि इति वेदेषु गीयते ॥&lt;br&gt;&#xA;यज्ञवेदिर्न तेर्हा तु मनुष्यास्थि धरस्य वै ॥ ७ ॥&lt;br&gt;&#xA;मया प्रोक्तास्तु ते विप्राः श्रूयतां द्विजसत्तमाः ॥&lt;br&gt;&#xA;यूयं कारुणिकाः सर्वे परदुःखेन दुःखिताः ॥ ८ ॥&lt;br&gt;&#xA;कर्त्तव्या च दया सद्भिः सर्वदा सर्वदेहिनाम् ॥&lt;br&gt;&#xA;सर्वेषामेव जन्तूनां मित्रं ब्राह्मण उच्यते ॥ ९ ॥&lt;br&gt;&#xA;अहं कापालिको विप्रो भस्मभूषितविग्रहः ॥&lt;br&gt;&#xA;कापालव्रतमास्थाय चरामि पृथिवीतले ॥ 5.2.8.१० ॥&lt;br&gt;&#xA;आराधयामि सततं महादेवं जगत्पतिम् ॥&lt;br&gt;&#xA;ब्रह्महत्याविनाशाय व्रतं द्वादशवार्षिकम् ॥ ११ ॥&lt;br&gt;&#xA;अघघ्नं विश्रुतं लोके प्रारब्धं हि मया द्विजाः ॥&lt;br&gt;&#xA;प्रायश्चित्तनिमित्तं तु शुद्धो यास्यामि सद्गतिम् ॥ १२ ॥&lt;br&gt;&#xA;मदीयं वचनं श्रुत्वा तैः प्रोक्तं द्विजसत्तमैः ॥&lt;br&gt;&#xA;अतीव पापिष्ठतरो यो ह्येवं भाषसेऽधम ॥ १३ ॥&lt;br&gt;&#xA;कपालैर्भूषितो निन्द्यो विशेषेण तु विप्रहः ॥&lt;br&gt;&#xA;नाकारितो महादेवो दक्षयज्ञमहोत्सवे ॥ १४ ॥&lt;br&gt;&#xA;यस्मिन्यज्ञे समायाता आदित्या वसवस्तथा ॥&lt;br&gt;&#xA;विश्वेदेवाश्च मरुतो गन्धर्वाः किन्नरास्तथा ॥ १५ ॥&lt;br&gt;&#xA;ब्रह्मा विष्णुः सहस्राक्षो वरुणो वायुरेव च ॥&lt;br&gt;&#xA;धनदः सागरा नद्यः सरांसि सकलानि च ॥ १६ ॥&lt;br&gt;&#xA;सुपर्णा गिरयो नागाः सर्वे चाकारिताः क्रतौ ॥&lt;br&gt;&#xA;सानुगास्ते सभार्याश्च ब्राह्मणा वेदपारगाः ॥ १७ ॥&lt;br&gt;&#xA;ब्रह्मर्षयो महाभागास्तथा देवर्षयोऽमलाः ॥&lt;br&gt;&#xA;एवमुक्त्वा महादेवं मानुषास्थिविभूषितम् ॥ १८ ॥&lt;br&gt;&#xA;अपवित्रमिति ज्ञात्वा कथं त्वं वक्तुमर्हसि ॥&lt;br&gt;&#xA;प्रवेशो दीयतां मह्यं विशेषेणासि ब्रह्महा ॥ १९ ॥&lt;br&gt;&#xA;इत्युक्तोऽहं यदा विप्रैर्मया प्रोक्तं वचस्तदा ॥&lt;br&gt;&#xA;प्रतीक्ष्यतां मुहूर्तं तु भुक्त्वा यास्याम्यहं पुनः ॥ 5.2.8.२० ॥&lt;br&gt;&#xA;इत्युक्ते वचने देवि ताडितोऽहं भृशं तदा ॥&lt;br&gt;&#xA;लोष्ठैर्लगुडकैः पादैर्मुष्टिभिश्च पुनःपुनः ॥ २१ ॥&lt;br&gt;&#xA;अथ प्रहस्य तत्क्षिप्त्वा तां वेदिं दर्भसंस्तृताम् ॥&lt;br&gt;&#xA;कपालदीपवन्नष्टो न ज्ञातोऽहं द्विजोत्तमैः ॥ २२ ॥&lt;br&gt;&#xA;मयि नष्टे कपालं तत्क्षिप्तं मण्डपबाह्यतः ॥&lt;br&gt;&#xA;अथान्यत्तत्र सञ्जातं तादृग्रूपं यशस्विनि ॥ २३ ॥&lt;br&gt;&#xA;एवं शतसहस्राणि प्रयुतान्यर्बुदानि च ॥&lt;br&gt;&#xA;तत्र क्षिप्तानि जातानि ततस्ते विस्मयान्विताः ॥ २४ ॥&lt;br&gt;&#xA;अथाहुर्ज्ञानिनः सर्वे नेदमन्यस्य चेष्टितम् ॥&lt;br&gt;&#xA;ऋते देवान्महादेवाद्गङ्गाचन्द्रार्द्धशेखरात् ॥ २५ ॥&lt;br&gt;&#xA;ततोऽहं विविधैः स्तोत्रैः स्तुतो विप्रैः पृथक्पृथक् ॥&lt;br&gt;&#xA;होमं चक्रुश्च ते वह्नौ मन्त्रैश्च शतरुद्रियेः ॥ २६ ॥&lt;br&gt;&#xA;अहं तुष्टस्तदा देवि द्विजानामनुकम्पया ॥&lt;br&gt;&#xA;व्रियतां ब्राह्मणाः सर्वे वरं यन्मनसेप्सितम् ॥ २७ ॥&lt;br&gt;&#xA;तदा ते ब्राह्मणाः प्रोचुर्यदज्ञानाद्वधस्तव ॥&lt;br&gt;&#xA;कृतस्तेन कृतास्माभिर्ब्रह्महत्या जगत्प्रभो ॥ २८ ॥&lt;br&gt;&#xA;ब्रह्महत्याविनाशाय प्रसादं कुरु नः प्रभो ॥&lt;br&gt;&#xA;वरयामो वरं ह्येनं नान्यं वरमभीप्सितम् ॥ २९ ॥&lt;br&gt;&#xA;द्विजानां च तदा तेषामग्रे कथितवानिदम् ॥&lt;br&gt;&#xA;यत्र राशिः कपालानां भवद्भिर्विहितो भुवि ॥ 5.2.8.३० ॥&lt;br&gt;&#xA;अनादिलिङ्गं तत्रासीच्छन्नं कालविपर्यये ॥&lt;br&gt;&#xA;पश्यन्तु विप्रास्तल्लिङ्गं ब्रह्महत्याविमोचनम् ॥ ३१ ॥&lt;br&gt;&#xA;कृता मयापि विप्रेन्द्रा ब्रह्महत्या स्वयं पुरा ॥&lt;br&gt;&#xA;छिन्दता ब्रह्मणः शीर्षं पञ्चमं तेजसोत्कटम् ॥ ३२ ॥&lt;br&gt;&#xA;ब्रह्महत्या ततो जाता ममातीव सुदुःसहा ॥&lt;br&gt;&#xA;कपालं च करे लग्नं तथा चातीव दुःसहम्॥ ३३ ॥&lt;br&gt;&#xA;दह्यमानस्ततश्चाहं व्याप्तो वै ब्रह्महत्यया ॥&lt;br&gt;&#xA;नाशाय सत्वरं तस्याः स्वार्थयात्रामहं गतः ॥ ३४ ॥&lt;br&gt;&#xA;गतः सर्वेषु तीर्थेषु नैव मुक्तस्तु हत्यया ॥&lt;br&gt;&#xA;ततो दुःखी सुसन्तप्तो नैव लेभे सुखं क्वचित ॥ ३५ ॥&lt;br&gt;&#xA;एतस्मिन्नन्तरे दैवी वागुवाचाशरीरिणी ॥&lt;br&gt;&#xA;गच्छावन्तीं स्वयं नाथ किमर्थं खिद्यते वृथा ॥ ३६ ॥&lt;br&gt;&#xA;महाकालवनं पुण्यं त्वया नाथ विनिर्मितम् ॥&lt;br&gt;&#xA;कपालकरसंस्थानं रुद्रमद्भुतदर्शनम् ॥&lt;br&gt;&#xA;न जानासि कथं क्षेत्रं महापातकनाशनम् ॥ ३७ ॥&lt;br&gt;&#xA;तस्मिन्क्षेत्रे महल्लिङ्गं गजरूपस्य सन्निधौ ॥&lt;br&gt;&#xA;विद्यते पश्य देवेश ब्रह्महत्या प्रणश्यति ॥ ३८ ॥&lt;br&gt;&#xA;ततोऽहमागतस्तूर्ण वाक्यं श्रुत्वा तदोत्तमम्॥&lt;br&gt;&#xA;महल्लिङ्गं मया दृष्टं(?) कपालकरसंस्थितम् ॥ ३९ ॥&lt;br&gt;&#xA;मम हस्तात्तदा विप्राः कपालमपतद्भुवि ॥&lt;br&gt;&#xA;कपालेश्वरदेवोऽयमिति नाम मया कृतम्॥ 5.2.8.४० ॥&lt;br&gt;&#xA;पश्यन्तु विप्रास्तं देवं कपालेश्वरसञ्ज्ञ कम् ॥&lt;br&gt;&#xA;यस्य दर्शनमात्रेण निष्कलङ्का भविष्यथ ॥ ४१ ॥&lt;br&gt;&#xA;लिङ्गं दृष्टं तदा तैस्तु कपालैर्बहुभिवृतम् ॥&lt;br&gt;&#xA;कृतार्थास्ते तदा जातास्तस्य लिङ्गस्य दर्शनात् ॥ ४२ ॥&lt;br&gt;&#xA;अतोऽसौ भुवि विख्यातः कपालेश्वरसञ्ज्ञकः ॥&lt;br&gt;&#xA;येऽर्चयन्ति महादेवि कपालेश्वरसञ्ज्ञकम्॥ ४३ ॥&lt;br&gt;&#xA;कृतपुण्या नरा देवि ते यान्ति परमं पदम् ॥&lt;br&gt;&#xA;कृत्वापि पातकं घोरं ब्रह्महत्यादिकं नरः ॥ ४४ ॥&lt;br&gt;&#xA;तत्पापं विलयं याति लिङ्गस्यास्य च दर्शनात् ॥&lt;br&gt;&#xA;कर्मणा मनसा वाचा यत्पापं समुपार्जितम् ॥&lt;br&gt;&#xA;तत्क्षपयति देवोऽयं चतुर्द्दश्यां समर्चितः ॥ ४५ ॥&lt;br&gt;&#xA;प्रसङ्गादपि ये पूजां करिष्यन्ति वरानने ॥&lt;br&gt;&#xA;तेऽपि कामानवाप्स्यन्ति यांश्च कांश्चित्सुदुर्लभान् ॥&lt;br&gt;&#xA;ऐश्वर्यधर्ममतुलं दीर्घमायुररोगताम् ॥ ४६ ॥&lt;br&gt;&#xA;निःसपत्नत्वमतुलं यच्चान्यत्तदवाप्नुयात् ॥&lt;br&gt;&#xA;अतीव पापिनो ये च क्रूरकर्मरता नराः ॥ ४७ ॥&lt;br&gt;&#xA;विपाप्मानो भविष्यन्ति गणेशाश्च मम प्रिये ॥&lt;br&gt;&#xA;नियमेन प्रपश्यन्ति ये देवं वत्सरं प्रिये ॥&lt;br&gt;&#xA;ते पश्यन्ति तनुं त्यक्त्वा मदीयं भवनं प्रियम् ॥ ४८ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;कपालेश्वरदेवस्य स्वर्गद्वारेश्वरं शृणु ॥ ४९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये कपालेश्वरमाहात्म्यवर्णनन्नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९ स्वर्गद्वारेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/009_svargadvAreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/009_svargadvAreshvaramAhAtmyavarNanam/</guid>
      <description>&lt;p&gt;॥ श्रीरुद्र उवाच ॥ ॥&lt;br&gt;&#xA;स्वर्गद्वारेश्वरं लिङ्गं नवमं विद्धि पार्वति ॥&lt;br&gt;&#xA;सर्वपापहरं देवि स्वर्गमोक्षफलप्रदम् ॥ १ ॥&lt;br&gt;&#xA;यदा देवि समायाताः कैलासे पर्वतोत्तमे ॥&lt;br&gt;&#xA;अश्विन्याद्या भगिन्यस्तास्त्वां दृष्ट्वा विस्मयान्विताः ॥ २ ॥&lt;br&gt;&#xA;निमन्त्रिता वयं यज्ञे सकान्ताः सपरिग्रहाः ॥&lt;br&gt;&#xA;स्नेहेन देवि तातेन बहुमानपुरः सरम् ॥ ३ ॥&lt;br&gt;&#xA;कच्चित्स्मृता विशालाक्षि किं वा तातस्य विस्मृतिः ॥&lt;br&gt;&#xA;कारणं किं समुद्दिश्य तातेन न निमन्त्रिता ॥ ४ ॥&lt;br&gt;&#xA;तासां तद्वचनं श्रुत्वा अवमा नात्तदा त्वया ॥&lt;br&gt;&#xA;प्राणा मुक्तास्तु योगेन पुरतस्तासु पार्वति ॥५॥&lt;br&gt;&#xA;अथ ताः शोकसन्तप्ता गता यत्र प्रजापतिः॥&lt;br&gt;&#xA;आचख्युः सकलं वृत्तं दक्षस्याग्रे यथा तथम् ॥६॥&lt;br&gt;&#xA;तच्छुत्वा दारुणं वाक्यं दक्षो नोवाच किञ्चन ॥७॥&lt;br&gt;&#xA;मया दृष्टा यदा देवि भूमौ पञ्चत्वमागता ॥&lt;br&gt;&#xA;यज्ञप्रध्वंसनार्थाय तदा वै प्रेरिता गणाः॥ ॥८॥&lt;br&gt;&#xA;ते गत्वाथ गणा रौद्राः शतशोऽथ सहस्रशः ॥&lt;br&gt;&#xA;विरूपा भीषणा रौद्रा नानाशस्त्रा महाबलाः ॥&lt;br&gt;&#xA;मुमुचुः शरवर्षाणि कुर्वन्तो भैरवान्रवान् ॥ ९ ॥&lt;br&gt;&#xA;ततो देवगणाः सर्वे वसवः सह भास्करैः ॥&lt;br&gt;&#xA;विश्वेदेवाश्च साध्याश्च धनुर्हस्ता महाबलाः ॥5.2.9.१०॥&lt;br&gt;&#xA;युद्धाय च विनिष्क्रान्ता मुमुचुः सायकान्सितान् ॥&lt;br&gt;&#xA;ते समेत्याथ युयुधुः प्रमथा विबुधैः सह ॥&lt;br&gt;&#xA;मुमुचुः शरवर्षाणि वारिधारा यथा घनाः ॥ ११ ॥&lt;br&gt;&#xA;तेषां मध्ये गणो नाम वीरभद्रो महाबलः ॥&lt;br&gt;&#xA;स शक्रं ताडयामास शूलेन हृदये तथा ॥ १२ ॥&lt;br&gt;&#xA;स तु तेन प्रहारेण विसञ्ज्ञो निषसाद ह ॥&lt;br&gt;&#xA;अथ मुष्ट्या हतः कुम्भे नाग ऐरावतस्तथा ॥१३॥&lt;br&gt;&#xA;स हतः सहसा तेन गजेन्द्रो भेरवान्रवान् ॥&lt;br&gt;&#xA;विनदन्भयमास्थाय यज्ञवाटमुपाद्रवत् ॥ १४ ॥&lt;br&gt;&#xA;एतस्मिन्नन्तरे देवा कृतास्तेन पराङ्मुखाः ॥&lt;br&gt;&#xA;ततस्ते शरणं जग्मुर्विष्णुं विश्वैकनायकम् ॥ १५ ॥&lt;br&gt;&#xA;ततः कोपसमाविष्टो विष्णुर्दृष्ट्वा दिवालयान् ॥&lt;br&gt;&#xA;गणैर्विद्रावितान्सर्वान्मुमोचाशु सुदर्शनम् ॥ १६ ॥&lt;br&gt;&#xA;तदापतत्तु वेगेन चक्रं विष्णोः सुदर्शनम् ॥&lt;br&gt;&#xA;प्रसार्य वक्त्रं सहसा ह्युदरस्थं चकार ह ॥ १७ ॥&lt;br&gt;&#xA;तस्मिंश्चक्रे तदा ग्रस्ते ह्यमोघे दैत्यसूदने ॥&lt;br&gt;&#xA;क्रुद्धो नारायणो देवि वीरभद्रमुपाद्रवत् ॥ १८ ॥&lt;br&gt;&#xA;गृहीत्वा पादयोर्भूमौ निजघानातिदूरतः ॥&lt;br&gt;&#xA;हन्यमानस्याथ भूमौ गदया च सुदर्शनम् ॥ १९ ॥&lt;br&gt;&#xA;रुधिरोद्गारसंयुक्तं वक्त्रात्तच्च विनिर्गतम् ॥&lt;br&gt;&#xA;मत्तो लब्धवरो देवि वीरभद्रो गणोत्तमः ॥&lt;br&gt;&#xA;न तु पञ्चत्वमापन्नो गदया ताडितोऽपि सः ॥ 5.2.9.२० ॥&lt;br&gt;&#xA;ततस्तु प्रमथाः सर्वे विष्णुवीर्यबलार्द्दिताः ॥&lt;br&gt;&#xA;कृच्छ्रेण सहसा प्राप्ता यत्राहं देवि संस्थितः ॥ २१ ॥&lt;br&gt;&#xA;मां दृष्ट्वा शूलहस्तं तु विष्णुश्चान्तरधीयत ॥&lt;br&gt;&#xA;इन्द्रोऽपि त्रिदशैः सार्द्धं पितृभिर्ब्राह्मणैः सह ॥ २२ ॥&lt;br&gt;&#xA;मत्तस्त्रासपरीतात्मा ततश्चादर्शनं गतः ॥&lt;br&gt;&#xA;एवं विध्वंसिते यज्ञे नष्टो देवगणो यदा ॥ २३ ॥&lt;br&gt;&#xA;मया निरूपितो देवि स्वर्गद्वारे गणस्तदा ॥&lt;br&gt;&#xA;प्रवेशो नैव दातव्यस्त्रिदशानां गणेश्वर ॥ २४ ॥&lt;br&gt;&#xA;द्वारावरोधः कर्त्तव्यो यत्नतः शासनान्मम ॥&lt;br&gt;&#xA;यः कोपि दृश्यते देवः स हन्तव्यो न संशयः ॥ २५ ॥&lt;br&gt;&#xA;उद्वसश्च ततो जातः स्वर्गो देवा विनिर्जिताः ॥२६॥&lt;br&gt;&#xA;स्वर्गद्वारे निरुद्धे तु शक्राद्या भयविह्वलाः॥&lt;br&gt;&#xA;ब्रह्मलोकं गता देवा मन्त्रयित्वा पुनःपुनः ॥ २७ ॥&lt;br&gt;&#xA;तस्याग्रे कथितं सर्वं स्वर्गद्वारावरोधनम् ॥&lt;br&gt;&#xA;महेश्वरगणैर्व्याप्तं स्वर्गद्वारं पितामह ॥ २८ ॥&lt;br&gt;&#xA;प्रवेशो दुर्लभो जातः कृते द्वारावरोधने ॥&lt;br&gt;&#xA;केनोपायेन यास्यामः स्वर्गलोकं तथाविधम् २९ ॥&lt;br&gt;&#xA;नास्माकं जायते प्रीतिर्विना स्वर्गं पितामह ॥ ॥ 5.2.9.३० ॥&lt;br&gt;&#xA;इति तेषां वचः श्रुत्वा प्रोक्तं तु ब्रह्मणा तदा ॥&lt;br&gt;&#xA;आराध्यः शङ्करो देवो महादेवो जगत्पतिः ॥ ३१ ॥&lt;br&gt;&#xA;स्तुत्यो वन्द्यो नमस्कार्यः सृष्टि संहारकारकः ॥&lt;br&gt;&#xA;दुर्लभस्तु सुराः स्वर्गो विना तस्य प्रसादतः ॥ ३२&lt;br&gt;&#xA;गोप्ता स्रष्टा समर्थश्च स चास्माकं परा गतिः ॥&lt;br&gt;&#xA;स एवाराधनीयस्तु स च पूज्यतमो मतः ॥ ३३ ॥&lt;br&gt;&#xA;तस्मात्सर्वप्रयत्नेन गम्यतां शरणं शिवः ॥&lt;br&gt;&#xA;उपायं कथयिष्यामि श्रूयतां सावधानतः ॥ ३४ ॥&lt;br&gt;&#xA;त्रिदशैः सहितः शक्र तूर्णं गच्छ ममाज्ञया ॥&lt;br&gt;&#xA;महाकालवने रम्ये कपालेश्वरपूर्वतः ॥ ३५ ॥&lt;br&gt;&#xA;स्वर्गद्वार परं लिङ्गं विद्यते तत्तु वासव ॥&lt;br&gt;&#xA;लोकानामनुकम्पार्थं महादेवेन निर्मितम् ॥&lt;br&gt;&#xA;तमाराधयत क्षिप्रं स वः कामं प्रदास्यति ॥ ३६ ॥&lt;br&gt;&#xA;ब्रह्मणो वचनं श्रुत्वा त्रिदशा मुदिता भृशम् ॥&lt;br&gt;&#xA;समायाता महादेवि महाकालवनं तदा ॥ ३७ ॥&lt;br&gt;&#xA;स्वर्गद्वारप्रदं पुण्यं ददृशुर्लिङ्गमुत्तमम् ॥&lt;br&gt;&#xA;तस्य दर्शनमात्रेण स्वर्गद्वारमपावृतम् ॥ ३८ ॥&lt;br&gt;&#xA;स्वर्गलोकं गताः सर्वे यथापूर्वं यशस्विनि ॥&lt;br&gt;&#xA;निःशङ्कांस्त्रिदशान्दृष्ट्वा विज्ञप्तोहं गणैस्तदा ॥ ३९ ॥&lt;br&gt;&#xA;मयाज्ञप्ताश्च ते सर्वे निवर्त्तध्वं गणोत्तमाः ॥&lt;br&gt;&#xA;स्वयमेव प्रतिज्ञातं कथं मिथ्या भविष्यति ॥ ॥ 5.2.9.४० ॥&lt;br&gt;&#xA;स्वर्गद्वारप्रदो देवो दृष्टो देवैर्न संशयः ॥&lt;br&gt;&#xA;महाकालवने रम्ये कथितो हि विरञ्चिना ॥ ४१ ॥&lt;br&gt;&#xA;स्वर्गद्वारं गताः सद्यः शक्राद्यास्त्रिदशा गणाः ॥&lt;br&gt;&#xA;अतः प्रभृति विख्यातः स्वर्गद्वारेश्वरः शिवः ॥ ४२ ॥&lt;br&gt;&#xA;ख्यातिं यास्यति भूलोके स्वर्गलोकप्रदायकः ॥ ४३ ॥&lt;br&gt;&#xA;ये पश्यन्ति नरा लोके स्वर्गद्वारेश्वरं शिवम् ॥&lt;br&gt;&#xA;ते यान्ति स्वर्गलोकं हि स्वर्गद्वारेश्वरार्चनात् ॥ ४४ ॥&lt;br&gt;&#xA;स्वर्गद्वारेश्वरं देवं ये पश्यन्ति प्रसङ्गतः ॥&lt;br&gt;&#xA;न तेषां भयमस्तीति कल्प कोटिशतैरपि ॥ ४५ ॥&lt;br&gt;&#xA;अश्वमेधसहस्रेण यत्पुण्यं समुदाहृतम् ॥&lt;br&gt;&#xA;तत्पुण्यमधिकं देवि स्वर्गद्वारेश्वरार्चनात् ॥ ४६ ॥&lt;br&gt;&#xA;जन्मान्तरसहस्रेण यत्पापं पूर्व सञ्चितम् ॥&lt;br&gt;&#xA;यत्पापं विलयं यान्ति लिङ्गस्यास्य च कीर्तनात् ॥ ४७ ॥&lt;br&gt;&#xA;अष्टम्यां वा चतुर्दश्यामथवा चन्द्रवासरे ॥&lt;br&gt;&#xA;ये पश्यन्ति नरा भक्त्या स्वर्गद्वारेश्वरं शिवम् ॥&lt;br&gt;&#xA;ते देवि मे शरीरं तु प्रविष्टास्त्वपुनर्भवाः ॥ ४८ ॥&lt;br&gt;&#xA;दशकोटिसहस्राणि तस्मिल्ँलिङ्गे तु पूजिते ॥&lt;br&gt;&#xA;पूजितानि भवं तीह लिङ्गान्यन्तःस्थितानि तु ॥ ४९ ॥&lt;br&gt;&#xA;स्पर्शनात्तस्य लिङ्गस्य कीर्त्तनाद्यजनात्तथा ॥&lt;br&gt;&#xA;सुखेन स्वर्गमायान्ति यथा कामानवाप्नुयात् ॥ 5.2.9.५० ॥&lt;br&gt;&#xA;अकामावा सकामा वा ये पश्यन्ति दिने दिने ॥&lt;br&gt;&#xA;तेऽपि पुण्या महाभागाः स्वर्गलोकं प्रयान्ति वै ॥ ५१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये स्वर्गद्वारेश्वरमाहात्म्यवर्णनन्नाम नवमोऽध्यायः ॥ ९ ॥ ॥&lt;/p&gt;</description>
    </item>
    <item>
      <title>०१० कर्कोटेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/010_karkoTeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/010_karkoTeshvaramAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;कर्कोटेश्वरसञ्ज्ञं च दशमं विद्धि पार्वति ॥&lt;br&gt;&#xA;यस्य दर्शनमात्रेण विषैर्नैवाभिभूयते ॥ १ ॥&lt;br&gt;&#xA;मात्रा च भुजगाः शप्ताः स्ववचोभङ्गकारणात् ॥&lt;br&gt;&#xA;मद्वचो न कृतं यस्माद्भवद्भिः पापकर्मणि ॥ २ ॥&lt;br&gt;&#xA;वह्निर्हि धक्ष्यते युष्मान्सत्रे जन्मेजयस्य हि ॥&lt;br&gt;&#xA;श्रुत्वा शापं ततो मातुर्मृत्युभीताश्च पन्नगाः ॥ ३ ॥&lt;br&gt;&#xA;गताः सर्वे यथास्थानं जीवनार्थं यशस्विनि ॥&lt;br&gt;&#xA;हिमशैलं गतः शेषस्तपः कर्त्तुं ततः प्रिये ॥ ४ ॥&lt;br&gt;&#xA;सर्पश्च कम्बलोनाम लोकं पैतामहं गतः ॥&lt;br&gt;&#xA;शङ्खचूडोऽथ नागेन्द्रो मणिपूरं गतस्ततः ॥ ५ ॥&lt;br&gt;&#xA;यमुनाम्भसि संलीनः कालियो भयविह्वलः ॥ ६ ॥&lt;br&gt;&#xA;एवं ते सर्परा जानो नागाः सुस्मितशोभने ॥&lt;br&gt;&#xA;कुरुक्षेत्रे गताः सर्वे तपश्चर्तुं यशस्विनि॥&lt;br&gt;&#xA;धृतराष्ट्रस्तथा नागः प्रयागमगमत्प्रिये ४७॥।&lt;br&gt;&#xA;एलापत्रस्तु नागेन्द्रो ब्रह्मलोकं जगाम ह ॥&lt;br&gt;&#xA;प्रणम्य तमथोवाच मातुरुत्सङ्गसंस्थिताः ॥ ८ ॥&lt;br&gt;&#xA;मात्रा शप्ता वयं देव क्रुद्धया तव सन्निधौ ॥&lt;br&gt;&#xA;सा कथं शापकाले तु भवता न निवारि ता ॥ ९ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;निषिद्धा नैव ते माता भाविकर्मबलान्मम ॥&lt;br&gt;&#xA;सर्पसत्रो हि भविता राज्ञो जन्मेजयस्य च ॥ 5.2.10.१० ॥&lt;br&gt;&#xA;त्वं च वत्स ममादेशान्महाकालवनं व्रज ॥]&lt;br&gt;&#xA;शान्त्यर्थं सर्वनागानां भक्त्या युक्तस्तु सत्वरम् ॥११॥&lt;br&gt;&#xA;समाराधय देवेशं महामायासमीपतः॥&lt;br&gt;&#xA;भविता तत्र ते सिद्धि देवदेवप्रसादतः ॥ १२ ॥&lt;br&gt;&#xA;तत्र गत्वाथ कर्कोटः स्वयं देवि समाहितः ॥&lt;br&gt;&#xA;देवमाराधयामास महामायापुरःस्थितः ॥&lt;br&gt;&#xA;तस्य तुष्टोथ देवेशो वरं प्रादाद्य शस्विनि ॥ १३ ॥&lt;br&gt;&#xA;ये दन्दशूकाः क्रूराश्च पापाचारा विषोल्बणाः ॥&lt;br&gt;&#xA;तेषां विनाशो भविता न तु ये धर्मचारिणः ॥ १४ ॥&lt;br&gt;&#xA;भक्त्या तवाद्य तुष्टोस्मि त्वं मे सायुज्यतां व्रज ॥&lt;br&gt;&#xA;देवे तत्र विलीनोथ नागः कर्कोटकः प्रिये ॥ १५ ॥&lt;br&gt;&#xA;कर्कोटकेश्वरः ख्यातस्ततो देवो महेश्वरः॥&lt;br&gt;&#xA;तस्य दर्शनमात्रेण व्याधयो यान्ति सङ्क्षयम् ॥ १६ ॥&lt;br&gt;&#xA;यस्तं पूजयते देवं भक्त्या युक्तो हि मानवः ॥&lt;br&gt;&#xA;ऐश्वर्यं जायते तस्य कुलानां तारयेच्छतम् ॥ १७ ॥&lt;br&gt;&#xA;व्याधितो व्याधितो मुक्तो दुःखी दुःखात्प्रमुच्यते ॥&lt;br&gt;&#xA;दर्शनात्तु भवेत्सद्य सर्वपातकवर्जितः ॥ १८ ॥&lt;br&gt;&#xA;नियमेन प्रपश्यन्ति ये च कर्कोटकेश्वरम् ॥&lt;br&gt;&#xA;ते सर्वकामानाप्स्यन्ति वसन्त्यन्ते च मत्पुरे ॥ १९ ॥&lt;br&gt;&#xA;पञ्चम्यां च चतुर्दश्यां ये पश्यन्ति रवेर्दिने ॥&lt;br&gt;&#xA;न तेषां तु कुले सर्पाः पीडां कुर्वन्ति कर्हिचित् ॥ 5.2.10.२० ॥&lt;br&gt;&#xA;या नारी दुर्भगा सापि सौभाग्यं लभते सदा ॥&lt;br&gt;&#xA;गुर्विणी लभते पुत्रमरोगं कुलभूषणम् ॥&lt;br&gt;&#xA;शिशुग्रहाश्च नश्यन्ति नापमृत्युभयं भवेत् ॥२१॥&lt;br&gt;&#xA;यंयं काममभिध्यायेन्मन सा भक्तिमान्नरः ॥&lt;br&gt;&#xA;तन्तं दुर्ल्लभमाप्नोति कर्कोटेश्वरदर्शनात् ॥ २२ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;कर्कोटेश्वरदेवस्य शृणु सिद्धेश्वरं परम् ॥२३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये कर्कोटेश्वरमाहात्म्यवर्णनन्नाम दशमोऽध्यायः ॥ १०&lt;/p&gt;</description>
    </item>
    <item>
      <title>०११ सिद्धेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/011_siddheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/011_siddheshvaramAhAtmyavarNanam/</guid>
      <description>&lt;p&gt;॥ ॥ श्रीमहादेव उवाच ॥ ॥&lt;br&gt;&#xA;लिङ्गमेकादशं विद्धि देवि सिद्धेश्वरं शुभम् ॥&lt;br&gt;&#xA;वीरभद्रसमीपे तु सर्वसिद्धिप्रदायकम् ॥१॥&lt;br&gt;&#xA;देव दारुवने पूर्वं विप्रा योगसमन्विताः ॥&lt;br&gt;&#xA;स्पर्द्धया सिद्धिलब्ध्यर्थं तपोऽकुर्वत संयताः॥२॥&lt;br&gt;&#xA;शाकाहारा निराहाराः पर्णाहारास्तथापरे ॥&lt;br&gt;&#xA;दन्तोलूखलिनः केचिदश्मकुट्टास्तथा परे ॥ ३ ॥&lt;br&gt;&#xA;केचिद्वीरासनरता धूम्रपानरताः परे ॥&lt;br&gt;&#xA;पादैरूर्ध्वैरधोवक्त्रैः केचिदभ्रावकाशिकाः ॥ ४ ॥&lt;br&gt;&#xA;कृच्छ्रचान्द्रायणादीनि कुर्वन्त्यन्ये समाहिताः ॥&lt;br&gt;&#xA;न चापि परमा प्राप्ता सिद्धिर्वर्षशतैरपि ॥ ५ ॥&lt;br&gt;&#xA;दुःखार्त्ताश्चिन्तयामासुः कथं सिद्धिर्भविष्यति ॥&lt;br&gt;&#xA;तपसा दुष्करेणैव सिद्धिर्न वात्र लभ्यते ॥ ६ ॥&lt;br&gt;&#xA;व्यर्था श्रुतिस्तथा जाता या गीता मुनिभिः पुरा ॥&lt;br&gt;&#xA;तपसा लभ्यते सर्वं तपोमूलमिदं जगत् ॥ ७ ॥&lt;br&gt;&#xA;अञ्जनं गुटिका चैव पादुकागमनं तथा ॥&lt;br&gt;&#xA;खड्गसिद्धिर्बिले वासश्चिन्तामणिरपेक्षितम् ॥ ८ ॥&lt;br&gt;&#xA;एवं तेऽचिन्तयसिद्धाः परमामर्षपूरिताः ॥&lt;br&gt;&#xA;उत्सार्य तत्तपोधर्मं नास्तिक्यं भावमागताः ॥ ९ ॥&lt;br&gt;&#xA;एतस्मिन्नेव काले तु वागुवाचाशरीरिणी ॥&lt;br&gt;&#xA;आश्वासयन्ती तान्सिद्धान्माता पुत्रमिवौरसम् ॥ 5.2.11.१० ॥&lt;br&gt;&#xA;माऽवमन्यध्वमार्या हि श्रुतिर्व्यर्था महीतले ॥&lt;br&gt;&#xA;तपो न निन्द्यं धर्मो वा श्रूयतामत्र कारणम् ॥ ११ ॥&lt;br&gt;&#xA;भविता भवतां सिद्धिरत्र नैव तपोधनाः ॥&lt;br&gt;&#xA;स्पर्द्धया सिद्धिकामैश्च तपस्तद्धि कृतं वृथा ॥ १२ ॥&lt;br&gt;&#xA;कामाच्च तपसो हानिरहङ्काराच्च विस्मयः ॥&lt;br&gt;&#xA;क्रोधाल्लोभात्तथा मोहाज्जायते नात्र संशयः ॥ ॥ १३ ॥&lt;br&gt;&#xA;स्पर्द्धया रहितो यस्तु कामक्रोधविवर्जितः ॥&lt;br&gt;&#xA;करोति कर्म भावेन स तपःफलमश्नुते ॥ १४ ॥&lt;br&gt;&#xA;वासनावासितो यस्तु एकचित्तः समाहितः ॥&lt;br&gt;&#xA;आस्तिकः श्रद्दधानश्च स तपःफलमश्नुते ॥ १५ ॥&lt;br&gt;&#xA;मातृवत्परदाराणि परद्रव्याणि लोष्टवत् ॥&lt;br&gt;&#xA;यः पश्यति नरो नित्यं स तपः फलमश्नुते ॥ १६ ॥&lt;br&gt;&#xA;ईदृशे पुरुषे विप्रास्तपःसिद्धिश्च दृश्यते ॥&lt;br&gt;&#xA;भवन्तः स्पर्द्धया चैव कृतवन्तश्च दुष्करम् ॥१७॥&lt;br&gt;&#xA;तस्माद्वर्षसहस्रेण नैव सिद्धिर्भविष्यति ॥&lt;br&gt;&#xA;यदि मद्वचनं कार्यं निर्विकल्पेन चेतसा ॥ १८ ॥&lt;br&gt;&#xA;महाकालवनं गत्वा यूयं सर्वे समाहिताः ॥&lt;br&gt;&#xA;आराधयध्वं देवेशं सदा सिद्धिप्रदायकम् ॥ १९ ॥&lt;br&gt;&#xA;दर्शनात्तस्य देवस्य लभ्यते सिद्धिरुत्तमा ॥&lt;br&gt;&#xA;सनकादयोऽपि ये देवमासाद्य योगतत्पराः ॥&lt;br&gt;&#xA;पूजयित्वापि भावेन संसिद्धिं परमां गताः ॥ 5.2.11.२० ॥&lt;br&gt;&#xA;राज्ञा वसुमता पूर्वं खङ्गसिद्धिः सुदुर्लभा ॥&lt;br&gt;&#xA;प्राप्ता दर्शनमात्रेण लिङ्गस्यास्य प्रभावतः ॥२१॥&lt;br&gt;&#xA;पादुकागमनं लब्धं हैहयेन महात्मना ॥&lt;br&gt;&#xA;कृतवीरात्मजेनैव वाहानां च सहस्रकम् ॥२२॥&lt;br&gt;&#xA;अदृश्यकरणं चैव प्राप्तं चानूरुणा पुरा॥&lt;br&gt;&#xA;स्वर्णसिद्धिश्च सिद्धेन पादलेपो रसायनम्॥&lt;br&gt;&#xA;अञ्जनं च तथा लब्धं लिङ्गस्यास्य च दर्शनात्॥२३॥&lt;br&gt;&#xA;आकाशवचनं श्रुत्वा ते सिद्धा विस्मयान्विताः॥&lt;br&gt;&#xA;समायाता मुदा युक्ता महाकालवनोत्तमे॥२४॥&lt;br&gt;&#xA;सर्वसिद्धिप्रदं चैव ददृशुर्लिङ्गमुत्तमम् ॥&lt;br&gt;&#xA;दर्शनात्तस्य लिङ्गस्य संसिद्धिं परमां गताः ॥ २५ ॥&lt;br&gt;&#xA;ततःप्रभृति विख्यातो देवैः सिद्धेश्वरः परः ॥&lt;br&gt;&#xA;ये पश्यन्ति नरा देवि देवं सिद्धेश्वरं परम् ॥&lt;br&gt;&#xA;न तेषां दुर्लभा सिद्धिर्भविष्यति महीतले ॥ २६ ॥&lt;br&gt;&#xA;सिद्धेश्वरं गमिष्यन्ति भावहीनाः प्रसङ्गतः ॥&lt;br&gt;&#xA;संसिद्धास्ते भविष्यन्ति नियता नात्र संशयः ॥ २७ ॥&lt;br&gt;&#xA;महापातकसंयुक्तो यस्तु सिद्धेश्वरं स्मरेत् ॥&lt;br&gt;&#xA;संसिद्धस्तु भवेन्नूनं ज्ञानैश्वर्यसमन्वितः ॥ २८ ॥&lt;br&gt;&#xA;नियमेन तु यः पश्येद्देवं सिद्धेश्वरं परम् ॥&lt;br&gt;&#xA;षण्मासाज्जायते सिद्धिर्वाञ्छिता या भवेद्धृदि ॥ २९ ॥&lt;br&gt;&#xA;अष्टम्यां च चतुर्द्दश्यां कृष्णपक्षे विशेषतः ॥&lt;br&gt;&#xA;सिद्धेश्वरं तु यः पश्येत्स पश्येन्मम मन्दिरम् ॥ 5.2.11.३० ॥&lt;br&gt;&#xA;अपुत्रो लभते पुत्रं निर्धनस्तु धनं लभेत् ॥&lt;br&gt;&#xA;विद्यार्थी लभते विद्यां भार्यार्थी लभते स्त्रियम् ॥ ॥ ३१ ॥&lt;br&gt;&#xA;सङ्क्रान्तौ सोमवारे च ग्रहणे चैव योऽर्चयेत् ॥&lt;br&gt;&#xA;कुलानां शतमुद्धृत्य पैतृकं स्वाधिकं प्रिये ॥&lt;br&gt;&#xA;मोदते मम लोके च यावदिन्द्राश्चतुर्दश ॥३२॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;सिद्धेश्वरस्य देवस्य लोकपालेश्वरं शृणु ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये सिद्धेश्वरमाहात्म्यवर्णनन्नामैकादशोऽध्यायः ॥ ११ ॥ ॥ छ ॥&lt;/p&gt;</description>
    </item>
    <item>
      <title>०१२ लोकपालेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/012_lokapAleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/012_lokapAleshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥&lt;br&gt;&#xA;द्वादशं विद्धि देवेशि लोकपालेश्वरं शिवम् ॥&lt;br&gt;&#xA;यस्य दर्शनमात्रेण सर्वपापैः प्रमुच्यते ॥ १ ॥&lt;br&gt;&#xA;पुरा दैत्यगणा देवि प्रादुर्भूताः सहस्रशः ॥&lt;br&gt;&#xA;हिरण्यकशिपोर्वक्षःस्थलादतिपराक्रमाः ॥ २ ॥&lt;br&gt;&#xA;तैरियं वसुधा व्याप्ता सशैलवनकानना ॥&lt;br&gt;&#xA;विध्वस्ताः स्वाश्रमाः सर्वे यज्ञा विध्वंसितास्तथा ॥ ३ ॥&lt;br&gt;&#xA;ब्राह्मणा भक्षिताश्चैव वेद वेदाङ्गपारगाः ॥&lt;br&gt;&#xA;पूरितान्यग्निकुण्डानि पांसुना मधुना तथा ॥ ४ ॥&lt;br&gt;&#xA;विध्वस्ताः कलशाः सर्वे मृद्भाण्डादि च चूर्णितम् ॥&lt;br&gt;&#xA;निःस्वाध्यायवषट्कारा स्वधास्वाहाविवर्जिता ॥ ५ ॥&lt;br&gt;&#xA;कृता च धरणी देवि नष्टयज्ञोत्सवाभवत् ॥&lt;br&gt;&#xA;लोकपालास्ततो भीता माधवं शरणं गताः ॥ ६ ॥&lt;br&gt;&#xA;ऊचुः प्राञ्जलयः सर्वे क्षुधार्ता दुःखिताः कृताः ॥&lt;br&gt;&#xA;वयं ग्लानिं गता देव यज्ञभागं विना कृताः ॥ ७ ॥&lt;br&gt;&#xA;वयं त्रातास्त्वया पूर्वं नमुचेर्वृषपर्वणः ॥&lt;br&gt;&#xA;हिरण्यकशिपो रौद्रान्नरकाच्च मुरोस्तथा ॥ ८ ॥&lt;br&gt;&#xA;तथा रक्ष सुरश्रेष्ठ भयं नः समुपस्थितम् ॥ ९ ॥&lt;br&gt;&#xA;तेषां तद्वचनं श्रुत्वा शङ्खचक्रगदाधरः ॥&lt;br&gt;&#xA;जगाम स ततो दैत्याः प्रविष्टा वरुणालयम् ॥5.2.12.१०॥&lt;br&gt;&#xA;ते निष्क्रम्य ततो रात्रौ निघ्नन्ति द्विजसत्तमान् ॥&lt;br&gt;&#xA;तापसान्दीक्षितान्देवि धर्मव्रतपरायणान् ॥ ११ ॥&lt;br&gt;&#xA;अथ स्वर्गं गताः कान्ते जितः शक्रो मरुत्पतिः ॥&lt;br&gt;&#xA;तथैव दक्षिणामाशां धर्मराजो जितस्ततः ॥ १२ ॥&lt;br&gt;&#xA;गत्वाथ पश्चिमामाशां जलराजो विनिर्जितः ॥&lt;br&gt;&#xA;उत्तरे धनदो देवि तैर्दैत्यैः स विनिर्जितः ॥ १३ ॥&lt;br&gt;&#xA;ततस्ते व्याकुला जाता विष्णुं शरणमागताः ॥&lt;br&gt;&#xA;उपायः कथितो देवि देवेभ्यो विष्णुना तदा ॥ १४ ॥&lt;br&gt;&#xA;महाकालवनं गत्वा देवा भक्त्या समाहिताः॥&lt;br&gt;&#xA;आराधयत सर्वेशं शङ्करं लोकशङ्करम्॥१५॥&lt;br&gt;&#xA;भवतां भविता सिद्धिस्तत्र तस्य प्रसादतः॥ १६॥&lt;br&gt;&#xA;इति तस्य वचः श्रुत्वा कृष्णस्यामिततेजसः ॥&lt;br&gt;&#xA;प्रस्थिता लोकपालास्ते महाकालवने शुभे ॥ १७ ॥&lt;br&gt;&#xA;तावत्तत्रैव संरुद्धा दैत्यैः शस्त्रधरैस्तदा॥&lt;br&gt;&#xA;भूयो नष्टाश्च सम्प्राप्ता यत्र देवो जनार्दनः ॥ १८ ॥&lt;br&gt;&#xA;कथयामासुरत्युग्रं यथा रुद्धं जगत्त्रयम् ॥&lt;br&gt;&#xA;नारायणेन ते प्रोक्ता लोकपालाः पुनः पुनः ॥ १९ ॥&lt;br&gt;&#xA;यूयं व्रतधरा भूत्वा कपालैश्च विभूषिताः ॥&lt;br&gt;&#xA;खट्वाङ्गधारिणः शान्ताः पञ्चमुद्राविभूषिताः ॥ 5.2.12.२० ॥&lt;br&gt;&#xA;भस्मभूषितसर्वाङ्गाः क्षुद्रघण्टाविराजिताः ॥&lt;br&gt;&#xA;महाव्रतधरा भूत्वा महाकालवनो त्तमम् ॥&lt;br&gt;&#xA;गच्छध्वं ब्रह्मणा सार्द्धं पादबद्धैश्च नूपुरैः ॥ २१ ॥&lt;br&gt;&#xA;अथ ते लोकपालाश्च श्रुत्वा कृष्णस्य भाषितम् ॥&lt;br&gt;&#xA;समायाता महादेवि कृत्वा कापालिकं वपुः ॥ २२ ॥&lt;br&gt;&#xA;तत्र दृष्टं महल्लिङ्गं तेजसां राशिमद्भुतम् ॥&lt;br&gt;&#xA;स्तुतं च विविधैः स्तोत्रैर्लोकपालैः पुनःपुनः ॥ २३ ॥&lt;br&gt;&#xA;ततस्तु तस्य लिङ्गस्य वह्निज्वाला विनिःसृता ॥&lt;br&gt;&#xA;यया ते दानवाः सर्वे दग्धा भस्मत्वमागताः ॥ २४ ॥&lt;br&gt;&#xA;ज्ञात्वा लिङ्गस्य माहात्म्यं नाम चक्रुः समाहिताः ॥&lt;br&gt;&#xA;सेवितं लोकपालैस्तु लिङ्गं तेजोमयं परम् ॥ २५ ॥&lt;br&gt;&#xA;लोकपालेश्वरोनाम ख्यातिं यास्यति भूतले ॥&lt;br&gt;&#xA;इत्युक्त्वा त्रिदशाः सर्वे लोकपालैः समावृताः ॥&lt;br&gt;&#xA;स्वस्वस्थानं गता दिव्यं यथापूर्वं मुदान्विताः ॥ २६ ॥&lt;br&gt;&#xA;ये पश्यन्ति नरा देवि लोकपालेश्वरं शिवम् ॥&lt;br&gt;&#xA;समृद्धिभिः सुसम्पन्ना भवेयुर्जन्मजन्मसु ॥ ॥ २७ ॥&lt;br&gt;&#xA;न दारिद्र्यं न च व्याधिर्नाकालमरणं तथा ॥&lt;br&gt;&#xA;ऐश्वर्यं चातुलं तेषां जायते दर्शनात्सदा ॥ २८ ॥&lt;br&gt;&#xA;यो यमुद्दिश्य वै कामं दर्शनं तु करिष्यति ॥&lt;br&gt;&#xA;तस्य तज्जायते सर्वं मृतस्य परमा गतिः ॥ २९ ॥&lt;br&gt;&#xA;अश्वमेधस्य यज्ञस्य सम्यगिष्टस्य यत्फलम् ॥&lt;br&gt;&#xA;तत्फलं लभते देवि लोकपाले श्वरार्चनात् ॥ 5.2.12.३० ॥&lt;br&gt;&#xA;प्रसङ्गेनापि यः पश्येल्लोकपालेश्वरं शिवम् ॥&lt;br&gt;&#xA;मोदते स्वर्गलोके स लोकपालैः समं सदा ॥ ३१ ॥&lt;br&gt;&#xA;सङ्क्रान्तौ सोमवारे च चतुर्दश्यां विशेषतः ॥&lt;br&gt;&#xA;ये पश्यन्ति नरा भक्त्या ह्यष्टम्यामयनद्वये ॥३२॥&lt;br&gt;&#xA;ते दुर्द्धर्षा भवन्तीह शत्रूणां सङ्गरे तथा ॥&lt;br&gt;&#xA;मृता यान्ति विमानेन शक्रलोकं सुदुर्लभम् ॥ ३३ ॥&lt;br&gt;&#xA;क्रमेण वारुणं लोकं धनदस्य यथासुखम् ॥&lt;br&gt;&#xA;पुनः पैतामहं यान्ति लोकं देवैः सुदुर्लभम् ॥ ३४ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;दुर्लभः परमो गुह्यं कामेश्वरमथो शृणु ॥ ३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये लोकपालेश्वरमाहात्म्यवर्णनन्नाम द्वादशोऽध्यायः ॥ १२ ॥ ॥ छ ॥&lt;/p&gt;</description>
    </item>
    <item>
      <title>०१३ कामेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/013_kAmeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/013_kAmeshvaramAhAtmyavarNanam/</guid>
      <description>&lt;p&gt;॥ हर उवाच ॥ ॥&lt;br&gt;&#xA;विद्धि कामेश्वरं देवि तत्र लिङ्गं त्रयोदशम् ॥&lt;br&gt;&#xA;यस्य दर्शनमात्रेण सौभाग्यं जायते शुभम् ॥ १ ॥&lt;br&gt;&#xA;ब्रह्मणो ध्यायमानस्य प्रजाकामस्य पार्वति ॥&lt;br&gt;&#xA;उत्पन्नोऽर्कप्रभाकारो लावण्यनिचयो महान् ॥&lt;br&gt;&#xA;अलङ्कारावृतः कान्तो दिव्यमण्डनमण्डितः ॥ २ ॥&lt;br&gt;&#xA;तं दृष्ट्वा परमं दिव्यं कान्तं सौभाग्यशोभितम् ॥&lt;br&gt;&#xA;अप्रतर्क्यमविज्ञेयं ब्रह्मा प्रोवाच तं तदा ॥ ३ ॥&lt;br&gt;&#xA;को भवान्किं निमित्तं तु इह वा किमुपागतः ॥&lt;br&gt;&#xA;वद त्वं मन्मथाकार कन्दर्प इव लक्ष्यमे ॥ ४ ॥&lt;br&gt;&#xA;ब्रह्मणो वचनं श्रुत्वा प्रोक्तं तेनैव सादरम् ॥&lt;br&gt;&#xA;अहं ते सृष्टिकामस्य भावेन विहितोंशकः ॥&lt;br&gt;&#xA;प्रजापते महाभाग किं करोमि दिशस्व माम् ॥ ५&lt;br&gt;&#xA;॥ ब्रह्मोवाच ॥ ॥&lt;br&gt;&#xA;मया तु सृष्टिकामेन ये प्रजापतयः कृताः ॥&lt;br&gt;&#xA;न ते शक्ताः प्रजाः स्रष्टुं कामैते सुखमाप्नुयुः ॥ ६ ॥&lt;br&gt;&#xA;त्वमग्रणीः प्रजासर्गे त्वदधीनमिदं जगत् ॥&lt;br&gt;&#xA;कुरु सृष्टिं विचित्रां च कन्दर्प मम शासनात्॥७॥&lt;br&gt;&#xA;इत्युक्तो ब्रह्मणा देवि जगामादर्शनं स्मरः॥&lt;br&gt;&#xA;क्रुद्धेन ब्रह्मणा शप्तो विनाशं यास्यसि ध्रुवम्॥८॥&lt;br&gt;&#xA;मद्वचो न कृतं यस्माद्भवनेत्रोद्भवाग्निना॥&lt;br&gt;&#xA;तच्छ्रुत्वा दारुणं शापं कन्दर्पो भयविह्वलः॥&lt;br&gt;&#xA;ब्रह्माणं प्रणतो भूत्वा प्रह्वः प्राञ्जलिरब्रवीत्॥९॥&lt;br&gt;&#xA;प्रसीद देवदेवेश अनन्यगतिके मयि॥&lt;br&gt;&#xA;नहि निर्भरतां यान्ति प्रभूणामाश्रिते रुषः॥5.2.13.१०॥&lt;br&gt;&#xA;॥ब्रह्मोवाच॥&lt;br&gt;&#xA;यस्मात्ते भक्तिरतुला ममोपरि महामते ॥&lt;br&gt;&#xA;तस्मात्स्थानानि दत्तानि तव द्वादश सङ्ख्यया ॥ ११ ॥&lt;br&gt;&#xA;कामिनीनां कटाक्षेषु केशपाशेषु चैव हि ॥&lt;br&gt;&#xA;जघनस्तननाभौ तु दोर्मूलेऽधरपल्लवे ॥ १२ ॥&lt;br&gt;&#xA;वसन्ते कोकिलालापे ज्योत्स्नायां जलदागमे ॥&lt;br&gt;&#xA;कामार्थे च मया दत्तौ सबलौ मधुमाधवौ ॥ १३ ॥&lt;br&gt;&#xA;स्त्रियोऽमृतमया धन्या संसारे सारकारणम् ॥&lt;br&gt;&#xA;रतेश्चैव निधानानि सन्तानार्थं विनिर्मिताः ॥ १४ ॥&lt;br&gt;&#xA;एताभिर्वरनारीभिर्जगदेवं वशीकृतम् ॥&lt;br&gt;&#xA;स्त्रीभिरासक्तमनसः कुतः पुंसो मनस्विता ॥ १५ ॥&lt;br&gt;&#xA;कृतश्चापि स्ववशता स्त्रीगौरवगतस्य च ॥&lt;br&gt;&#xA;स्त्रिय एव विनाशाय पूर्वेषाममरद्विषाम् ॥ १६ ॥&lt;br&gt;&#xA;स्त्रिय एव हि देवानामिन्द्रादीनां भयाश्रयाः ॥&lt;br&gt;&#xA;नारीभिर्लब्धवृत्तेश्च पुरुषस्यापि सर्वतः ॥ १७ ॥&lt;br&gt;&#xA;पराभवः प्रभवति विवशत्वं च भीषणम् ॥&lt;br&gt;&#xA;स्त्रीभिराजितचित्तस्य सुलभो विपदोदयः ॥ १८ ॥&lt;br&gt;&#xA;इत्युक्तो मन्मथो भद्रे ब्रह्मणा च विसर्जितः ॥&lt;br&gt;&#xA;दत्त्वा वै पुष्पकं चापं तथा वै बाणपञ्चकम् ॥ १९ ॥&lt;br&gt;&#xA;रतिप्रीतिसमायुक्तो झषकेतुर्मनोभवः ॥&lt;br&gt;&#xA;विडम्बयति लोकांस्त्रीन्ससहायो धनुर्धरः ॥ 5.2.13.२० ॥&lt;br&gt;&#xA;पण्डितांस्तापसान्वीरान्सुधियश्च जितेन्द्रियान् ॥&lt;br&gt;&#xA;काले कुशलभावज्ञान्देवान्पितृगणांस्तथा ॥ २१ ॥&lt;br&gt;&#xA;भूतप्रेतपिशाचांश्च यक्षगन्धर्वकिन्नरान् ॥&lt;br&gt;&#xA;कृमिकीटपतङ्गांश्च भूतग्रामं चतुर्विधम् ॥ २२ ॥&lt;br&gt;&#xA;ममार्थे च कृतो यत्नश्चिन्तयित्वा पुनःपुनः ॥&lt;br&gt;&#xA;दुःसाध्यः शङ्करो देवः श्रूयते भुवनत्रये ॥&lt;br&gt;&#xA;तस्य देवस्य कः शक्तः क्षोभणार्थं मया विना ॥ २३ ॥&lt;br&gt;&#xA;इत्युक्त्वा तु समायातो यत्राहं तपसि स्थितः ॥&lt;br&gt;&#xA;रत्या युतः स गर्वेण सख्याऽयं मधुनाश्रितः ॥ ॥ २४ ॥&lt;br&gt;&#xA;दृष्टवान्मां तदा कामः पिञ्जकूटजटासटम् ॥&lt;br&gt;&#xA;किञ्चिन्निमित्ततोऽनिद्रं भोगीन्द्रकृतभूषणम् ॥ २५ ॥&lt;br&gt;&#xA;प्रेक्षमाणमृजुस्थानं नासावंशाग्र लोचनम्॥&lt;br&gt;&#xA;ततोऽवमरकाकारमालम्ब्याश्रयमात्रकम्॥२६॥&lt;br&gt;&#xA;प्रविष्टः कररन्ध्रेण मदनो हृदये मम॥&lt;br&gt;&#xA;रत्यर्थं कामतप्तेन संस्मृता भवती मया॥२७॥&lt;br&gt;&#xA;समाधेर्भावना दिव्या लक्ष्यप्रत्यक्षरूपिणी ॥&lt;br&gt;&#xA;गता मम विमलता तत्क्षणादेव पार्वति ॥ २८ ॥&lt;br&gt;&#xA;उन्मत्ततां गतोऽहं वै विकृतिं मदनात्मिकाम् ॥&lt;br&gt;&#xA;निराकृतं मया देवि धैर्यमालम्ब्य यत्नतः ॥ २९ ॥&lt;br&gt;&#xA;दृष्टो मयात्महृदये मन्मथोऽपथ्यकारकः ॥&lt;br&gt;&#xA;देहस्थं निर्दहिष्यामि प्रत्याहारप्रयोगतः ॥ 5.2.13.३० ॥&lt;br&gt;&#xA;अमानुषीं व्रजेद्योनिं योगिनं प्रविशेद्यदि ॥&lt;br&gt;&#xA;बाह्याग्नौ धारणां कृत्वा देहसंस्थे विनिर्दहेत् ॥ ३१ ॥&lt;br&gt;&#xA;एतस्मिन्नन्तरे सोऽपि सन्तप्तो मदनो भृशम्॥&lt;br&gt;&#xA;इच्छाशरीरो दुर्ज्ञेयो निःसृतो व्यसनात्मकः ॥ ३२ ॥&lt;br&gt;&#xA;सहकारतरोर्मूले भूत्वा मधुसखस्तदा ॥&lt;br&gt;&#xA;मुमोच मोहनं नाम मार्गणं मकरध्वजः ॥ ३३ ॥&lt;br&gt;&#xA;स चापि हृदये प्राप्तो मदीये लीलया शरः ॥&lt;br&gt;&#xA;ततोहं कुपितो देवि नेत्रं कृत्वा तृतीयकम् ॥ ३४ ॥&lt;br&gt;&#xA;तन्नेत्रविस्फुलिङ्गेन क्रोशतां नाकवासिनाम्॥&lt;br&gt;&#xA;गमितो भस्मसात्तूर्णं कन्दर्पः कामिदर्पकः ॥ ३५ ॥&lt;br&gt;&#xA;तस्मिन्दग्धे ततः कामे रतिः शोकपरायणा ॥&lt;br&gt;&#xA;विललाप सुदुःखार्ता पतिभक्तिपरायणा ॥ ॥ ३६ ॥&lt;br&gt;&#xA;हा नाथ हा मम प्राण हा स्वामिन्किं जहासि माम् ॥&lt;br&gt;&#xA;पतिव्रतां पतिप्राणां कस्मान्मां त्यजसि प्रभो ॥ ३७ ॥&lt;br&gt;&#xA;एवं च विलपन्तीं तां वागुवा चाशरीरिणी ॥&lt;br&gt;&#xA;मा त्वं रुद विशालाक्षि पुनरेष पतिस्तव ॥&lt;br&gt;&#xA;प्रसादाद्देवदेवस्य उत्थास्यति शिवस्य च ॥ ३८ ॥&lt;br&gt;&#xA;प्रार्थितोऽहं ततो देवि तस्मिन्नवसरे प्रिये ॥&lt;br&gt;&#xA;एष कामस्त्वया दग्धः क्रोधेन परमेश्वर ॥ ३९ ॥&lt;br&gt;&#xA;येनानेन प्रभो नष्टा सृष्टिर्वै धरणीतले ॥&lt;br&gt;&#xA;कृपां विधेहि देवेश दीनायै देहि मे पतिम् ॥ ॥ 5.2.13.४० ॥&lt;br&gt;&#xA;ततोऽहमब्रुवं देवि तां रतिं दीनभाषिणीम् ॥&lt;br&gt;&#xA;अनेन मदनेनाद्य कृतं तरलितं मनः ॥ ४१॥&lt;br&gt;&#xA;ततो दग्धं मयास्याङ्गं जीवये त्वत्प्रसादतः॥&lt;br&gt;&#xA;अङ्गं दग्धं मयास्याद्य तृतीयनेत्रवह्निना ॥ ४२ ॥&lt;br&gt;&#xA;तस्मादनङ्ग एवैष प्रजासु विचरिष्यति ॥&lt;br&gt;&#xA;अनङ्गोऽपि यदावन्त्यां लिङ्गं संसेवयिष्यति ॥ ४३ ॥&lt;br&gt;&#xA;देवानामनुकम्पार्थमनङ्गोऽसौ कृतो मया ॥&lt;br&gt;&#xA;त्रिदशैश्च समादिष्टः कामोऽवन्त्यां जगाम ह ॥ ४४ ॥&lt;br&gt;&#xA;तत्र गत्वा ह्यनङ्गोऽपि भक्तिभावसमन्वितः ॥&lt;br&gt;&#xA;ददर्श परमं लिङ्गं समीहितफलप्रदम् ॥ ४५ ॥&lt;br&gt;&#xA;प्रोक्तं तुष्टेन लिङ्गेन काम काममवाप्स्यसि ॥&lt;br&gt;&#xA;अनङ्गोऽपि समर्थस्त्वं भविष्यसि न संशयः ॥ ४६ ॥&lt;br&gt;&#xA;जन्म प्राप्स्यति रुक्मिण्या गर्भे कृष्णस्य सङ्गमात् ॥&lt;br&gt;&#xA;भविता विश्रुतो लोके नाम्ना शम्बरसूदनः ॥ ४७ ॥&lt;br&gt;&#xA;अनङ्गेन त्वया यस्मान्मनसा तोषि तोऽपि सन्॥&lt;br&gt;&#xA;तस्मात्ख्यातिं गमिष्यामि त्वन्नाम्ना काम सर्वदा ॥ ४८ ॥&lt;br&gt;&#xA;ये त्वां पश्यन्ति कन्दर्पं भक्त्या परमया युताः ॥&lt;br&gt;&#xA;प्राप्नुवन्ति गतिं नित्यं ते सदानन्ददायिकाम् ॥ ४९ ॥&lt;br&gt;&#xA;दीर्घायुषो भविष्यन्ति रूपं तेषां भविष्यति ॥&lt;br&gt;&#xA;कुलं च निर्मलं तेषां ये त्वां पश्यन्ति मन्मथ ॥ 5.2.13.५० ॥&lt;br&gt;&#xA;ऐश्वर्यं परमान्भोगान्स्त्रियो दिव्यकलान्विताः ॥&lt;br&gt;&#xA;अरोगा सन्ततिस्तेषां भविष्यति न संशयः ॥ ५१ ॥&lt;br&gt;&#xA;चैत्रशुक्लत्रयोदश्यां ये मां पश्यन्ति भक्तितः ॥&lt;br&gt;&#xA;देवलोकं समासाद्य मोदिष्यन्ति हि ते नराः ॥ ५२ ॥&lt;br&gt;&#xA;यक्षा गणेश्वराः सिद्धाः सिद्धगन्धर्वसेविताः ॥&lt;br&gt;&#xA;रुद्रलोकं गमिष्यन्ति विमानैः सर्वकामिकैः ॥ ५३ ॥&lt;br&gt;&#xA;इत्युक्तः कामदेवोपि लिङ्गेन परमेश्वरि ॥&lt;br&gt;&#xA;तत्राश्रमपदं चक्रे तस्य लिङ्गस्य सन्निधौ ॥५४ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;कामेश्वरस्य शृण्वग्रे कुटुम्बेश्वरवैभवम् ॥ ५५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये कामेश्वरमाहात्म्यवर्णनन्नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>०१४ कुटुम्बेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/014_kuTumbeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/014_kuTumbeshvaramAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;कुटुम्बेश्वरसञ्ज्ञं तु देवं विद्धि चतुर्दशम् ॥&lt;br&gt;&#xA;यस्य दर्शनमात्रेण गोत्रवृद्धिश्च जायते ॥ १ ॥&lt;br&gt;&#xA;यदा देवासुरैः पूर्वं मथितः क्षीरसागरः ॥&lt;br&gt;&#xA;तदा च निर्गतं देवि दुर्द्धरं दुःसहं विषम् ॥ २ ॥&lt;br&gt;&#xA;कालकूटमयं रौद्रं विषं ज्वालाविभीषणम् ॥&lt;br&gt;&#xA;दह्यते च जगत्तेन सदेवासुरमानुषम् ॥ ३ ॥&lt;br&gt;&#xA;ततो देवगणाः सर्वे सासुरा यक्षराक्षसाः ॥&lt;br&gt;&#xA;विषज्वालातिभीताश्च मामेव शरणं गताः ॥ ४ ॥&lt;br&gt;&#xA;स्तुतोहं विविधैः स्तोत्रैरिदमुक्तं वरानने ॥&lt;br&gt;&#xA;अमृतार्थे कृतो यत्नः सम्प्राप्तं मरणं विभो ॥ ५ ॥&lt;br&gt;&#xA;अन्यथा चिन्तितं कार्यं दैवेन कृतमन्यथा ॥&lt;br&gt;&#xA;अतिमथितुमारब्धे लोभाद्वै क्षीरसागरम् ॥६॥&lt;br&gt;&#xA;उत्पन्नं कालकूटं तु येन दग्धं चराचरम् ॥&lt;br&gt;&#xA;ततोऽस्माकं भयं जातं कालकूटोद्भवं प्रभो ॥ ॥७॥&lt;br&gt;&#xA;रक्षां कुरु जगन्नाथ शरणागतवत्सल ॥&lt;br&gt;&#xA;हितार्थं सर्वलोकानां यथा न प्रलयो भवेत् ॥ ८ ॥&lt;br&gt;&#xA;मया तेषां वचः श्रुत्वा त्रिदशानां यशस्विनि ॥&lt;br&gt;&#xA;मायूरं रूपमास्थाय देवानामनुकम्पया ॥&lt;br&gt;&#xA;कण्ठे धृतं महारौद्रं कालकूटाह्वयं तदा ॥ ९ ॥&lt;br&gt;&#xA;त्वं भीता सहसा नष्टा रूपं दृष्ट्वा तु मामकम् ॥&lt;br&gt;&#xA;विषवृक्षमसेव्यं तु ततोऽहं दुःखितोऽभवम् ॥5.2.14.१०॥&lt;br&gt;&#xA;नदीसङ्घसमायुक्ता गङ्गा दृष्टा च पार्श्वतः ॥&lt;br&gt;&#xA;सा च प्रोक्ता मया देवि सादरं स्तुतिपूर्वकम् ॥ ११ ॥&lt;br&gt;&#xA;कालकूटविषं गङ्गे वेगान्नय महोदधिम् ॥&lt;br&gt;&#xA;नान्या शक्ता समानेतुं त्वां विना लोकपावनि ॥ १२ ॥&lt;br&gt;&#xA;॥ गङ्गोवाच ॥ ॥&lt;br&gt;&#xA;नास्ति मे भगवञ्छक्तिर्विवोढुं च जगत्पते ॥&lt;br&gt;&#xA;रौद्ररूपी च दुःसेव्यो दहत्येव न संशयः ॥ १३ ॥&lt;br&gt;&#xA;ततस्तु यमुना प्रोक्ता न समर्था सरस्वती ॥&lt;br&gt;&#xA;अन्याश्च विविधा नद्यो मयाहूताः पृथ क्पृथक् ॥ १४ ॥&lt;br&gt;&#xA;अशक्तास्ताः समानेतुं कालकूटाह्वयं विषम् ॥&lt;br&gt;&#xA;तदाहूता मया देवि शिप्रा ब्रह्मसमुद्भवा ॥ १५ ॥&lt;br&gt;&#xA;शिप्रे पुत्रि ममादेशान्महाकाल वनं व्रज ॥&lt;br&gt;&#xA;गृहीत्वा कालकूटं तु पुरः कामेश्वरस्य हि ॥१६॥&lt;br&gt;&#xA;विद्यते परमं लिङ्गं तस्मिल्लिगे नियोजय ॥&lt;br&gt;&#xA;मया प्रोक्ता तदा प्राह ब्रह्मणः परमा कला ॥ १७ ॥&lt;br&gt;&#xA;एषास्मि प्रस्थिता देव तव वाक्यादसंशयम् ॥&lt;br&gt;&#xA;दुःस्पर्शः कालकूटोऽयं नूनं मां भक्षयिष्यति ॥ १८ ॥&lt;br&gt;&#xA;असेव्याहं भविष्यामि दुष्टसम्पर्क योगतः ॥&lt;br&gt;&#xA;ततो मया पुनः प्रोक्ता शिप्रा पातकनाशिनी ॥ १९ ॥&lt;br&gt;&#xA;यानि तीर्थानि भूलोके पाताले यानि सन्ति वै ॥&lt;br&gt;&#xA;स्वर्गलोके ह्यन्तरिक्षे पुण्यानि चारुहासिनि ॥ 5.2.14.२० ॥&lt;br&gt;&#xA;तानि सर्वाणि सेवार्थमागत्य मम वाक्यतः ॥&lt;br&gt;&#xA;आज्ञां तव करिष्यन्ति गच्छ पुत्रि ममाज्ञया ॥ २१ ॥&lt;br&gt;&#xA;एवमुक्ता तदा शिप्रा गृहीत्वा कालकूटकम् ॥&lt;br&gt;&#xA;समायाता वरारोहे यत्र लिङ्गमनुत्तमम् ॥ २२ ॥&lt;br&gt;&#xA;तद्विषं कालकूटाह्वं निक्षिप्तं लिङ्गमूर्द्धनि ॥&lt;br&gt;&#xA;विषलिङ्गस्ततो जातो दृष्टो मृत्युप्रदायकः ॥ २३ ॥&lt;br&gt;&#xA;पशुः पक्षी नरो वापि यो हि पश्यति तं शिवम् ॥&lt;br&gt;&#xA;म्रियते स तदा देवि तस्य देवस्य दर्शनात् ॥ २४ ॥&lt;br&gt;&#xA;तीर्थयात्रां ततः कर्तुं तत्रायातांस्तपोधनाः ॥&lt;br&gt;&#xA;तं च देवं ततो दृष्ट्वा मृताः सर्वे च तत्क्षणात् ॥ २५ ॥&lt;br&gt;&#xA;ततो हाहाकृतं देवि त्रैलोक्यं सचराचरम्॥&lt;br&gt;&#xA;हाहाकारं महच्छ्रुत्वा मया ते द्विजसत्तमाः ॥&lt;br&gt;&#xA;सञ्जीविताश्च वै सर्वे दृष्टिपातेन पार्वति ॥ २६ ॥&lt;br&gt;&#xA;तुष्टुवुः प्रणता विप्रा मामतो विविधैः स्तवैः ॥&lt;br&gt;&#xA;मया प्रोक्तास्तु ते विप्रा वृणुध्वं वरमुत्तमम् ॥ २७ ॥&lt;br&gt;&#xA;तैरुक्तं प्रणतैर्देवि लोकानां च हितार्थतः ॥&lt;br&gt;&#xA;सम्म्रियन्ते प्रजा देव लिङ्गेनानेन शङ्कर ॥ २८ ॥&lt;br&gt;&#xA;ताः संरक्ष जगन्नाथ ह्येषोऽस्माकं वरः प्रभो ॥&lt;br&gt;&#xA;प्रतिज्ञातं मया देवि लोकानामनुकम्पया ॥ २९ ॥&lt;br&gt;&#xA;क्षेमारोग्यकरं लिङ्गं भविष्यति न संशयः ॥&lt;br&gt;&#xA;कायावरोहणाद्विप्राः स्वयमत्रागमिष्यति ॥ 5.2.14.३० ॥&lt;br&gt;&#xA;लकुलीशस्तदा चायं देवः स्पृश्यो भविष्यति ॥&lt;br&gt;&#xA;वृद्धिकारी कुटुम्बस्य भविष्यति न संशयः ॥३१॥&lt;br&gt;&#xA;कुटुम्बेश्वर इति नाम्ना लोके ख्यातिं गमिष्यति ॥&lt;br&gt;&#xA;इत्युक्तास्ते मया विप्रास्तत्रैव तपसि स्थिताः ॥ ३२ ॥&lt;br&gt;&#xA;लकुलीशोऽथ तल्लिङ्गमारुरोह ममाज्ञया ॥&lt;br&gt;&#xA;जनयन्विस्मयं लोके कीर्तिं जनपदे तथा ॥ ३३ ॥&lt;br&gt;&#xA;कुटुम्बेश्वरसञ्ज्ञं तु ये पश्यन्ति यशस्विनि ॥&lt;br&gt;&#xA;तेषां कुले तु वृद्धिः स्यात्कुटुम्बस्य न संशयः ॥ ३४ ॥&lt;br&gt;&#xA;आश्विनासितपञ्चम्यां दर्श नं यः करिष्यति ॥&lt;br&gt;&#xA;बहुपुत्रो बहुधनो भविष्यति न संशयः ॥ ३५ ॥&lt;br&gt;&#xA;महतीं श्रियमाप्नोति रोगैश्चापि प्रमुच्यते ॥&lt;br&gt;&#xA;सर्वकामसमृद्धोऽसौ मम लोके स मोदते ॥३६ ॥&lt;br&gt;&#xA;दर्शनं ये करिष्यन्ति स्पर्शनं यजनं तथा ॥&lt;br&gt;&#xA;ते सर्वे कामसम्पूर्णाः प्रयान्ति मम मन्दिरम् ॥ ३७ ॥&lt;br&gt;&#xA;समीपे तु सरिच्छिप्रा वापीकूपेन संयुता ॥&lt;br&gt;&#xA;यस्या दर्शनमात्रेण नरः पापात्प्रमुच्यते ॥३८॥&lt;br&gt;&#xA;सोमवारेर्कवारे च स्नात्वा तस्यां समाहितः॥&lt;br&gt;&#xA;अष्टम्यां वा चतुर्दश्यां यः पश्येत्कुटुम्बेश्वरम् ॥ ॥ ३९ ॥&lt;br&gt;&#xA;राजसूयसहस्रस्य वाजपेयशतस्य च ॥&lt;br&gt;&#xA;फलं स लभते देवि सत्यमेतन्मयोदितम् ॥ 5.2.14.४० ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;कुटुम्बेश्वरदेवस्य त्विन्द्रद्युम्नेश्वरं शृणु ॥ ४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्यां संहितायां पञ्चम आवन्त्यखण्डे चतुरशीतिलिङ्गमाहात्म्ये कुटुम्बेश्वरमाहात्म्यवर्णनन्नाम चतुर्दशोऽध्यायः ॥१४॥&lt;/p&gt;</description>
    </item>
    <item>
      <title>०१५ इन्द्रद्युम्नेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/015_indradyumneshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/015_indradyumneshvaramAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;इन्द्रद्युम्नेश्वरं विद्धि शिवं पञ्चदशं प्रिये ॥&lt;br&gt;&#xA;यस्य दर्शनमात्रेण यशः कीर्तिश्च जायते ॥ १ ॥&lt;br&gt;&#xA;आसीद्राजा पुरा देवि इन्द्रद्युम्नो महीपतिः ॥&lt;br&gt;&#xA;येनेयं रक्षिता पृथ्वी पिता पुत्रमिवौरसम् ॥ २ ॥&lt;br&gt;&#xA;दृष्ट्वा सोऽथ बहून्यज्ञान्भूमौ प्रचुरदक्षिणान्॥&lt;br&gt;&#xA;गतः स्वर्गं महात्मा वै सर्वकामफलप्रदम् ॥ ३ ॥&lt;br&gt;&#xA;स चाथ प्रत्युतः स्वर्गान्नष्टकीर्तिर्यदा क्षितौ ॥&lt;br&gt;&#xA;पपात भूमौ सहसा गतपुण्यो नरा धिपः ॥&lt;br&gt;&#xA;पतितश्चिन्तयामास भ्रशं शोकपरिप्लुतः ॥ ४ ॥&lt;br&gt;&#xA;कृतस्य कर्मणस्त्वत्र भुज्यते यत्फलं दिवि ॥&lt;br&gt;&#xA;न चान्यत्क्रियते तद्यद्भूतलस्थेन भुज्यते ॥५॥&lt;br&gt;&#xA;सोऽत्र दोषो मतस्तस्यामतस्तत्पतनं च यत् ॥&lt;br&gt;&#xA;पतनात्तु महद्दुःखं परितापश्च जायते ॥६॥&lt;br&gt;&#xA;स्वर्गभाजो भवन्तीह यावत्कीर्तिश्च जायते ॥&lt;br&gt;&#xA;दिवं स्पृशति भूमिं च शब्दः पुण्यस्य कर्मणः॥&lt;br&gt;&#xA;यावत्स शब्दो भवति तावत्पुरुष उच्यते ॥७॥&lt;br&gt;&#xA;अकीर्तिः कीर्त्त्यते यस्य लोके भूतस्य कस्यचित्॥&lt;br&gt;&#xA;स पतत्यधमाल्ँलोकान्यावच्छब्दोऽस्य कीर्त्तितः ॥ ८ ॥&lt;br&gt;&#xA;तस्मात्कल्याणवृत्तः स्यादन्यथा पतनं भुवि ॥&lt;br&gt;&#xA;विधाय वृत्तं पापिष्ठं कीर्तिमेवाभिवर्द्धयेत् ॥ ९ ॥&lt;br&gt;&#xA;अत्यन्तं श्लाघयाम्यत्र कीर्त्तिं स्वर्गकरां पराम् ॥&lt;br&gt;&#xA;देवैरपि हि सा कीर्तिः काङ्क्ष्यते परमा यतः ॥ 5.2.15.१० ॥&lt;br&gt;&#xA;यावत्कीर्त्तिर्मनुष्याणां वर्त्तते भुवि चाक्षया ॥&lt;br&gt;&#xA;तेजः पुञ्जेन युक्तानि शरीराणि भवन्ति हि ॥ ११ ॥&lt;br&gt;&#xA;न स्वेदो न च दौर्गन्ध्यं पुरीषं मूत्रमेव वा ॥&lt;br&gt;&#xA;तेषां निर्वचनं राजा विधाता च त्रिविष्टपे ॥&lt;br&gt;&#xA;उह्यन्ते ते विमानैश्च नानाभरणभूषिताः ॥ १२ ॥&lt;br&gt;&#xA;एवं विमृश्य नृपतिरिन्द्रद्युम्नो वरानने ॥&lt;br&gt;&#xA;स्वर्गकामो जगामाथ हिमवन्तं नगोत्तमम् ॥ १३ ॥&lt;br&gt;&#xA;यत्र तेपे तपस्तीव्रं मार्कण्डेयो महामुनिः ॥&lt;br&gt;&#xA;दृष्ट्वा प्रणम्य शिरसा साष्टाङ्गं च पुनःपुनः ॥&lt;br&gt;&#xA;पप्रच्छ विनयोपेतस्तमृषिं शंसितव्रतम् ॥ १४ ॥&lt;br&gt;&#xA;विदितास्तव धर्मज्ञ देवदानवराक्षसाः ॥&lt;br&gt;&#xA;राजवंशाश्च विविधा ऋषिवंशाश्च शाश्वताः ॥ १५ ॥&lt;br&gt;&#xA;न तेऽस्त्यविदितं किञ्चिदस्मिल्ँलोके द्विजोत्तम ॥&lt;br&gt;&#xA;एतदिच्छाम्यहं श्रोतुं तत्त्वेन कथ्यतां त्वया ॥&lt;br&gt;&#xA;कथं कीर्त्तिर्ध्रुवा लोके जायते किं तपःफलात् ॥ १६ ॥&lt;br&gt;&#xA;॥ मार्कण्डेय उवाच ॥ ॥&lt;br&gt;&#xA;हन्त ते कथयिष्यामि यतः कीर्तिं समीहसे ॥&lt;br&gt;&#xA;यावत्कीर्तिर्भूमिसंस्था तावद्वस सुरैः सह ॥&lt;br&gt;&#xA;तद्गच्छ शीघ्रं धर्मज्ञ महाकालवनोत्तमम् ॥ १७ ॥&lt;br&gt;&#xA;कल्कलेश्वरदेवस्य समीपे वाम भागतः ॥&lt;br&gt;&#xA;लिङ्गं पापहरं तत्र समाराधय यत्नतः ॥ १८ ॥&lt;br&gt;&#xA;तस्याभ्यर्चनमात्रेण लप्स्यसे कीर्तिमुत्तमाम् ॥&lt;br&gt;&#xA;स्वर्गं सनातनं चैव यत्सुरैरपि दुर्ल्लभम् ॥ ॥ १९ ॥&lt;br&gt;&#xA;गत्वा स पूजयामास तल्लिङ्गं कीर्तितं त्विदम् ॥&lt;br&gt;&#xA;ततो देवाः सगन्धर्वाः प्रशस्य च मुदान्विताः ॥ 5.2.15.२० ॥&lt;br&gt;&#xA;अन्तरिक्षे विमानस्था प्रोचुर्वाचं नराधिपम् ॥&lt;br&gt;&#xA;त्वत्कीर्त्तिर्निर्मला जाता लिङ्गस्यास्य समर्चनात् ॥ २१ ॥&lt;br&gt;&#xA;अद्यप्रभृति राजेन्द्र लिङ्गं त्वन्नाम नामतः ॥&lt;br&gt;&#xA;ख्यातिं यास्यति लोकेऽस्मिन्निन्द्रद्युम्नेति निश्चितम्॥ २२ ॥&lt;br&gt;&#xA;इन्द्रद्युम्नेश्वरं देवं पूजयिष्यन्ति ये नराः ॥&lt;br&gt;&#xA;सर्वपापविनिर्मुक्ता विमानैः सर्वकामिकैः ॥ २३ ॥&lt;br&gt;&#xA;स्वर्गं यास्यन्ति ते हृष्टाः स्तूयमानाः सुरर्षिभिः॥&lt;br&gt;&#xA;किञ्चिच्च दुर्लभं लोके तेषां नैव भविष्यति॥२४॥&lt;br&gt;&#xA;दर्शनं ये करिष्यन्ति लोभाद्वापि प्रसङ्गतः॥&lt;br&gt;&#xA;तेषां कीर्तिर्यशः पुण्यं धर्मश्चैवं भविष्यति ॥ २५ ॥&lt;br&gt;&#xA;न स्वर्गात्पतनं तेषां यावदिन्द्राश्चतुर्द्दश ॥&lt;br&gt;&#xA;ये च पूजां करिष्यन्ति चतुर्दश्यां विशेषतः ॥&lt;br&gt;&#xA;ते कुलं तारयिष्यन्ति मातृकं पैतृकं सदा ॥ २६ ॥&lt;br&gt;&#xA;इत्युक्ता त्रिदशाः सर्वे लिङ्गं सम्पूज्य यत्नतः ॥&lt;br&gt;&#xA;इन्द्रद्युम्नेन सहिताः पुनः स्वर्गं गताः प्रिये ॥ २७ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;इन्द्रद्युम्नेशदेवस्य श्रूयतामपरः प्रिये ॥ २८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य इन्द्रद्युम्नेश्वरमाहात्म्यवर्णनन्नाम पञ्चदशोऽध्यायः ॥ १५ ॥ छ ॥&lt;/p&gt;</description>
    </item>
    <item>
      <title>०१६ ईशानेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/016_IshAneshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/016_IshAneshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ईशानेश्वरसञ्ज्ञं तु षोडशं विद्धि पार्वति ॥&lt;br&gt;&#xA;यस्य दर्शनमात्रेण ऐश्वर्यं जायते नृणाम्॥ १ ॥&lt;br&gt;&#xA;तुहुण्डेन पुरा देवि सर्वे ह्युपद्रुताः सुराः ॥&lt;br&gt;&#xA;ऋषयश्च महाभागा यक्षगन्धर्वकि न्नराः ॥ २ ॥&lt;br&gt;&#xA;नन्दनाख्यं वनं सर्वं तदधीनमभूत्किल ॥&lt;br&gt;&#xA;ऐरावणं द्विपेन्द्रं च जित्वा द्वारि समादधत् ॥ ३ ॥&lt;br&gt;&#xA;उच्चैःश्रवससञ्ज्ञं तु हृतवान्दानवेश्वरः ॥&lt;br&gt;&#xA;देवाङ्गनानां सर्वासां विध्वंसं कर्तुमुद्यतः ॥ ४ ॥&lt;br&gt;&#xA;स्वर्गमार्गः खिलीभूतस्तद्भयेन ह्यभूत्सति ॥&lt;br&gt;&#xA;हृताधिकारा देवाश्च मन्त्रं समुपचक्रमुः ॥ ५ ॥&lt;br&gt;&#xA;तस्मिन्काले च कालज्ञो नारदोऽथ महामुनिः ॥&lt;br&gt;&#xA;आजगाम महातेजा भ्रममाणश्च मन्त्रिभिः ॥ ६ ॥&lt;br&gt;&#xA;देवैर्नमस्कृतः सोऽथ पूजितश्च यथाविधि ॥&lt;br&gt;&#xA;निवेदितं यथावृत्तं तुहुण्डस्य विचेष्टितम् ॥ ७ ॥&lt;br&gt;&#xA;पप्रच्छुरथ ते मन्त्रं नारदं मुनिसत्तमम् ॥&lt;br&gt;&#xA;कथयस्व महाबुद्धे सर्वं जानासि सर्व्वतः ॥ ८ ॥&lt;br&gt;&#xA;ईदृक्काले समायाते किं कर्त्तव्यं महामुने ॥&lt;br&gt;&#xA;नाज्ञातं त्रिषु लोकेषु किञ्चिद्देवर्षिसत्तम ॥ ९ ॥&lt;br&gt;&#xA;मुहूर्तं ध्यानमालम्ब्य किञ्चिन्मील्य च लोचने ॥&lt;br&gt;&#xA;उपायं कथयामास सर्वदुःखविनाशनम् ॥ 5.2.16.१० ॥&lt;br&gt;&#xA;महाकालवने रम्ये शीघ्रं गच्छन्तु विह्वलाः ॥&lt;br&gt;&#xA;इन्द्रद्युम्नेश्वरस्यैव पश्चाद्भागे व्यवस्थिताः ॥&lt;br&gt;&#xA;सेवध्वं परमं लिङ्गमीशानेश्वरसञ्ज्ञकम् ॥ ११ ॥&lt;br&gt;&#xA;पुरा चेशानकल्पे तु ईशानेन सुखेन हि ॥&lt;br&gt;&#xA;मुनिना श्रोत्रियेणैव वेदाभ्यासरतेन वै ॥&lt;br&gt;&#xA;उत्तमाङ्गपदं लब्धं शङ्करस्य च मूर्द्धनि ॥ १२ ॥&lt;br&gt;&#xA;तस्याराधनमात्रेण मनोऽभीष्टं हि लभ्यते ॥ १३ ॥&lt;br&gt;&#xA;नारदस्य वचः श्रुत्वा देवा मुदितमानसाः ॥&lt;br&gt;&#xA;जग्मुर्यत्र महल्लिङ्गं स्तुतिं सर्वेऽप्यकुर्वत ॥ १४ ॥&lt;br&gt;&#xA;ईशानेशान ईशान तत्पुरुष नमोऽस्तु ते ॥&lt;br&gt;&#xA;नमो वाम महाघोर सद्योमुख नमोनमः ॥ ॥ १५ ॥&lt;br&gt;&#xA;त्र्यक्ष भर्ग महादेव उमाकान्त नमोनमः ॥&lt;br&gt;&#xA;नमः शिव नमो भीम नमः सर्व नमोनमः ॥ १६ ॥&lt;br&gt;&#xA;नमः शम्भो नमो रुद्र विरूपाक्ष नमोनमः ॥&lt;br&gt;&#xA;त्वया देव प्रजाः सर्वाः सदेवासुरमानुषाः ॥ १७ ॥&lt;br&gt;&#xA;स्थावराणि च भूतानि जङ्गमानि चराणि च ॥&lt;br&gt;&#xA;ब्रह्म वेदाश्च वेद्यं च त्वया सृष्टं महेश्वर ॥ १८॥&lt;br&gt;&#xA;शिरस्ते गगनं देवा नेत्रे शशिदिवाकरौ ॥&lt;br&gt;&#xA;निःश्वासः पवनश्चापि तेजोऽग्निश्च तवाच्युतः ॥ १९ ॥&lt;br&gt;&#xA;बाहवस्ते दिशः सर्वाः कुक्षिश्चैव महार्णवः ॥&lt;br&gt;&#xA;उरू ते पर्वता देव चरणौ पृथिवी मता ॥ 5.2.16.२० ॥&lt;br&gt;&#xA;इन्द्रसोमाग्निवरुणा देवासुरमहोरगाः ॥&lt;br&gt;&#xA;प्रह्वास्त्वामनुतिष्ठन्ति स्तुवन्तो विविधैः स्तवैः ॥ २१ ॥&lt;br&gt;&#xA;त्वया व्याप्तानि भूतानि सर्वाणि भुवनेश्वर ॥&lt;br&gt;&#xA;त्वयि तुष्टे जगत्तुष्टं त्वयि क्रुद्धे महद्भयम् ॥ २२ ॥&lt;br&gt;&#xA;भयानामपनेतासि त्वमेकः शत्रुसूदनः ॥&lt;br&gt;&#xA;असुराणां समर्थानां विनाशश्च त्वया कृतः ॥ २३ ॥&lt;br&gt;&#xA;न च विक्रमणैर्देव निर्वाणमगमत्परम् ॥&lt;br&gt;&#xA;त्वं हि कर्त्ता विकर्त्ता च भूतानामिह सर्वशः ॥ २४ ॥&lt;br&gt;&#xA;आराधयित्वा सर्वे ते नमस्यन्ति च सर्वशः ॥&lt;br&gt;&#xA;एतस्मिन्नन्तरे देवि लिङ्गमध्यात्समुत्थिता ॥ २५ ॥&lt;br&gt;&#xA;धूमावृता महा ज्वाला यया दग्धः स दानवः ॥&lt;br&gt;&#xA;तुहुण्डो मुण्डपुत्रस्तु ससैन्यपरिवारितः ॥ २६ ॥&lt;br&gt;&#xA;स्वाधिकारांश्च सम्प्रापुर्लिङ्गस्यास्य प्रभावतः ॥&lt;br&gt;&#xA;सुरैश्चाख्या समादिष्टा लिङ्गस्यास्यैव हर्षितः ॥ २७ ॥&lt;br&gt;&#xA;ऐश्वर्यशीलमस्यास्तीत्यस्माकं च विनिश्चितम् ॥&lt;br&gt;&#xA;ईशान इति विख्यातस्त्रैलोक्ये च भविष्यति ॥ २८ ॥&lt;br&gt;&#xA;ईशानेश्वरसञ्ज्ञं तु ये समाराधयन्ति च ॥&lt;br&gt;&#xA;कीर्तिर्लक्ष्मीर्ध्रुवा तेषां सिद्धिः प्रीतिर्भविष्यति ॥ २९ ॥&lt;br&gt;&#xA;पूज्यमानः सदा देवैर्गन्धर्वाप्सरसाङ्गणैः ॥&lt;br&gt;&#xA;स्वर्गलोकं गमिष्यन्ति विमानैरुज्ज्वलैर्मुदा ॥ 5.2.16.३० ॥&lt;br&gt;&#xA;ब्राह्मणाः क्षत्रिया वैश्याः शूद्राः स्त्रियः कुमारिकाः ॥&lt;br&gt;&#xA;यथाभिलषितान्कामानाप्नुवन्ति न संशयः ॥३१॥&lt;br&gt;&#xA;यः करोति नरः सम्यग्दर्शनं नियमस्थितः ॥&lt;br&gt;&#xA;न कुत्र तस्य हानिः स्याद्यावजन्मशतं भवेत् ॥ ३२ ॥&lt;br&gt;&#xA;सर्वदा सर्वकार्येषु ते समर्था यशस्विनि ॥&lt;br&gt;&#xA;ईशानेश्वरसञ्ज्ञं तु ये पश्यन्ति दिनेदिने ॥ ३३ ॥&lt;br&gt;&#xA;एवं ते कथितो देवि प्रभावः पापनाशनः ॥&lt;br&gt;&#xA;ईशानेश्वरदेवस्य श्रूयतामप्सरेश्वरः ॥ ३४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य ईशानेश्वरमाहात्म्यवर्णनन्नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७ चतुरशीतिलिङ्गमाहात्म्येऽप्सरेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/017_chaturashItilingamAhAtmye-psareshvaramAhAtmyav/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/017_chaturashItilingamAhAtmye-psareshvaramAhAtmyav/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;देवं सप्तदशं विद्धि विख्यातमप्सरेश्वरम् ॥&lt;br&gt;&#xA;यस्य दर्शनमात्रेण लोकोऽभीष्टानवाप्नुयात् ॥ १ ॥&lt;br&gt;&#xA;नन्दनाख्ये वने देवि सर्वकामसमन्विते ॥&lt;br&gt;&#xA;सिद्धचारणगन्धर्वकिन्नरोद्गीतनादिते ॥ २ ॥&lt;br&gt;&#xA;शुककोकिलचक्राह्वचकोरकुररावृते ॥&lt;br&gt;&#xA;दिव्यलोकोपमस्थाने त्रिविष्टपवि भूषणे ॥ ३ ॥&lt;br&gt;&#xA;तत्रोपविष्टो वृत्रारिः सुरज्येष्ठश्च सेवितः ॥&lt;br&gt;&#xA;ननर्त्त रम्भा तस्याग्रे नृत्यभावान्विवृण्वती ॥ ४ ॥&lt;br&gt;&#xA;ततोन्यचित्ता सञ्जाता किञ्चित्स्मृत्वा प्रमादतः ॥&lt;br&gt;&#xA;लयतालविहीना च दृष्टा वै वासवेन सा ॥ ५ ॥&lt;br&gt;&#xA;चुकोप च सुरश्रेष्ठस्तस्याः शापं ददौ किल ॥&lt;br&gt;&#xA;विस्मृतिर्मानुषं कर्म न दिव्यं क्वापि दृश्यते ॥&lt;br&gt;&#xA;तस्मात्तु मानुषे लोके गच्छ त्वं निष्प्रभा सती ॥ ६ ॥&lt;br&gt;&#xA;अथेन्द्रकोपसङ्क्षोभात्पतिता भुवि साप्सराः॥&lt;br&gt;&#xA;निश्चेष्टा विकलीभूता रुदती विस्वरं बहु ॥ ७ ॥&lt;br&gt;&#xA;करुणं विलपन्ती च किं मया दुष्कृतं कृतम् ॥&lt;br&gt;&#xA;निर्मलं न तपस्तप्तं कथं नाराधितः सुरः ॥ ८ ॥&lt;br&gt;&#xA;अथाप्सरोगणः सर्वः सखीगण समन्वितः ॥&lt;br&gt;&#xA;रम्भा यत्रैव पतिता समायातो वरानने ॥&lt;br&gt;&#xA;तस्याः शोकाग्निदाहेन सन्तप्तोऽप्सरसां गणः ॥ ९ ॥&lt;br&gt;&#xA;सुसुप्ता पद्मिनी साभ्रे यथा नैव विराजते ॥&lt;br&gt;&#xA;तथा शापेन विध्वस्ता रम्भा नो राजते सदा ॥ 5.2.17.१० ॥&lt;br&gt;&#xA;सखीगणैः परिवृता रम्भा दृष्टा वरानने ॥&lt;br&gt;&#xA;देवर्षिणा नारदेन विस्मितेनान्तरात्मना ॥ ११ ॥&lt;br&gt;&#xA;कस्मादप्सरसः सद्यो दृश्यन्ते शोकविह्वलाः ॥&lt;br&gt;&#xA;कस्माच्च करुणं रम्भा रोदित्येषा मुहुर्मुहुः ॥ ॥ १२ ॥&lt;br&gt;&#xA;पप्रच्छ च समागत्य कस्मादप्सरसो वराः ॥&lt;br&gt;&#xA;विषण्णवदना दीनाः कथ्यतां मम सादरम् ॥ १३ ॥&lt;br&gt;&#xA;वृत्तान्तं कथयामासुस्ताश्च तस्मै पुरातनम् ॥&lt;br&gt;&#xA;श्रुत्वा च नारदस्तत्र ध्यानासक्तोऽभवन्मुनिः ॥ १४ ॥&lt;br&gt;&#xA;उपायं कथयामास हितं तासां प्रयत्नतः ॥&lt;br&gt;&#xA;गच्छन्त्वप्सरसः सर्वा महाकालवनोत्तमे ॥ १५ ॥&lt;br&gt;&#xA;आराधयध्वं देवेशं लिङ्गं सर्वार्थसाधकम् ॥&lt;br&gt;&#xA;पृच्छादेव्यास्तु पुरतः पुरा कल्पे प्रपूजितम् ॥ १६ ॥&lt;br&gt;&#xA;उर्वश्या मम वाक्येन भर्त्ता प्राप्तः पुरूरवाः ॥&lt;br&gt;&#xA;नारदस्य वचः श्रुत्वा समाजग्मुर्गणास्तथा ॥ १७ ॥&lt;br&gt;&#xA;महाकालवने रम्ये लिङ्गाराधनकाम्यया ॥&lt;br&gt;&#xA;ततस्तुष्टः स्वयं रुद्रस्तासां भक्त्या वरं ददौ ॥ १८ ॥&lt;br&gt;&#xA;रम्भे प्राप्स्यसि सौभाग्यं स्वर्गलोकं यशस्विनि ॥&lt;br&gt;&#xA;भविष्यसि महाभागे जिष्णोस्त्वं वल्लभा धुवम् ॥ १९ ॥&lt;br&gt;&#xA;तस्मात्त्रिविष्टपं गच्छ सङ्घेनानेन पूजिता ॥&lt;br&gt;&#xA;आराधितोऽप्सरोभिश्च पुरा स्वर्गार्थकाम्यया ॥&lt;br&gt;&#xA;अतोप्सरेश्वरः ख्यातो ययौ ख्यातिं जगत्त्रये ॥ 5.2.17.२० ॥&lt;br&gt;&#xA;ये समाराधयिष्यन्ति भक्त्या चाप्सरसेश्वरम् ॥&lt;br&gt;&#xA;ते सर्वकामसम्पूर्णा भविष्यन्ति युगेयुगे ॥ २१ ॥&lt;br&gt;&#xA;प्रेरयिष्यन्ति ये लोके दर्शनार्थं यशस्विनि ॥&lt;br&gt;&#xA;स्थानभ्रंशो वियोगश्च तेषां स्वप्ने न जायते ॥ २२ ॥&lt;br&gt;&#xA;किं दानैः किं तपोभिश्च किं यज्ञैर्बहुदक्षिणैः ॥&lt;br&gt;&#xA;स्पर्शनाल्लभते राज्यं स्वर्गं मोक्षं क्रमेण तु ॥ २३ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;अप्सरेश्वरदेवस्य श्रूयतां कल्कलेश्वरः ॥ २४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्येऽप्सरेश्वरमाहात्म्यवर्णनन्नाम सप्तदशोऽध्यायः ॥ १७ ॥ ॥ छ ॥ ॥&lt;/p&gt;</description>
    </item>
    <item>
      <title>०१८ कलकलेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/018_kalakaleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/018_kalakaleshvaramAhAtmyavarNanam/</guid>
      <description>&lt;p&gt;॥ श्रीशिव उवाच ॥ ॥&lt;br&gt;&#xA;देवमष्टादशं विद्धि ख्यातं कलकलेश्वरम् ॥&lt;br&gt;&#xA;यस्य दर्शनमात्रेण कलहो नैव जायते ॥ १ ॥&lt;br&gt;&#xA;सर्वदुःखोपशमनं सर्वपाप प्रमोचनम्॥&lt;br&gt;&#xA;व्याधिसर्पाग्निचौराणां शमनं वाञ्छितप्रदम् ॥ २ ॥&lt;br&gt;&#xA;मम देवि त्वया सार्द्धं कलहः समपद्यत ॥&lt;br&gt;&#xA;पुरा विस्तरतो वच्मि शृण्वेकाग्रमनाः शुभे ॥ ३ ॥&lt;br&gt;&#xA;यदा त्वं हिमशैलस्य दुहिता वरवर्णिनि ॥&lt;br&gt;&#xA;तदा विवाहितं कान्ते यथोक्तविधिना मया ॥ ४ ॥&lt;br&gt;&#xA;विनिवृत्ते विवाहे च त्वया सार्द्धं वरानने ॥&lt;br&gt;&#xA;महाकालीति नाम्ना वै वर्णेनापि च तादृशी ॥ ५ ॥&lt;br&gt;&#xA;नीलोत्पलनिभप्रख्या नीलकुञ्चितमूर्द्धजा ॥&lt;br&gt;&#xA;अप्येकस्मिंस्तदा त्वं हि मातॄणां मण्डपे शुभे ॥&lt;br&gt;&#xA;मध्ये समुपविष्टासि कृष्णाञ्जनसमप्रभा॥ ६ ॥&lt;br&gt;&#xA;कालि सुन्दरि मत्पार्श्वे वल्लभे त्वमुपाविश ॥&lt;br&gt;&#xA;शरीरे मम तन्वङ्गि सिते भास्यसितद्युतिः॥७॥&lt;br&gt;&#xA;भुजङ्गीवासिता शुभ्रे संश्लिष्टा चन्दने तरौ ॥&lt;br&gt;&#xA;रजनीवासिते पक्षे दृष्टिदोषहरासि मे ॥ ८ ॥&lt;br&gt;&#xA;इत्युक्तासि मया देवि गिरिजे चारुहासिनि ॥&lt;br&gt;&#xA;तदा प्रोक्तं त्वया वाक्यं मामुद्दिश्य सगद्गदम् ॥ ९ ॥&lt;br&gt;&#xA;यदा त्वया मदर्थे हि प्रेरिता वेदपारगाः ॥&lt;br&gt;&#xA;सप्तर्षयो महाभागाः किङ्कृते न तदात्थ माम् ॥ 5.2.१० ॥&lt;br&gt;&#xA;तदा त्वया मदर्थेऽपि प्रार्थितो जनको मम ॥&lt;br&gt;&#xA;हिमाद्रिराजो यत्नेन किं काली न तदात्थ माम् ॥ ११ ॥&lt;br&gt;&#xA;यदाप्युक्तं त्वया दैन्यान्मदर्थे गच्छ नारद ॥&lt;br&gt;&#xA;प्रार्थ्यतां पार्वती शीघ्रं किं काली न तदात्थ माम् ॥ १२ ॥&lt;br&gt;&#xA;सत्येयं लौकिकी गाथा न वृथा परिजायते ॥&lt;br&gt;&#xA;स्वकृतेन जनः सर्वो जाड्येन परि भूयते ॥ १३ ॥&lt;br&gt;&#xA;अवश्यमर्थी प्राप्नोति खण्डनां तुण्डमुण्डनाम्॥&lt;br&gt;&#xA;तपोतिदीर्घचारैर्तयत्त्वां प्रार्थितवत्यहम् ॥ १४ ॥&lt;br&gt;&#xA;तस्या मे नियतस्त्वेष ह्यवमानः पदेपदे ॥&lt;br&gt;&#xA;नैवास्मि कुटिला रौद्रा विषमा न च धूर्जटे ॥ १५ ॥&lt;br&gt;&#xA;नाकुलीना वृथाचारा न दुष्टा न समत्सरा ॥&lt;br&gt;&#xA;सविषस्त्वं यतः ख्यातो व्यक्तं दोषा कराश्रयः ॥१६॥&lt;br&gt;&#xA;अकुलीनो वृथाचारो मात्सर्येणाश्रितः सदा ॥&lt;br&gt;&#xA;नाहं मुष्णामि नयने तत्र हन्ता त्वमेव च ॥१७॥&lt;br&gt;&#xA;आदित्यस्त्वां विजानातु भगवान्द्वादशात्मकः ॥&lt;br&gt;&#xA;मया नोत्पाटिता दन्ताः कस्यापि निरपत्रप ॥१८॥&lt;br&gt;&#xA;पूषादेवो विजानाति द्वादशात्मा दिवाकरः ॥&lt;br&gt;&#xA;मूर्ध्नि शूलं तव यतः स्वैदोषैर्मामधिक्षिपः ॥१९॥&lt;br&gt;&#xA;यत्तु मामाह कृष्णेति महाकालेति विश्रुतः॥&lt;br&gt;&#xA;इत्यथापि प्रवादोऽयं प्रवरः ख्यामि ते हर ॥5.2.२०॥&lt;br&gt;&#xA;निदर्शनार्थं न द्वेषाच्छ्रुत्वा तं क्षन्तुमर्हसि॥&lt;br&gt;&#xA;विरूपो यावदादर्शे नात्मनः पश्यते मुखम्॥२१॥&lt;br&gt;&#xA;मन्यते तावदात्मानमन्येभ्यो रूपवत्तमम् ॥&lt;br&gt;&#xA;यदा तु मुखमादर्शे विकृतं सोऽभिवीक्षते॥२२॥&lt;br&gt;&#xA;तदेतरं विजानाति ह्यात्मानं नेतरं जनम्॥&lt;br&gt;&#xA;सत्यधर्मच्युतात्पुंसः क्षुद्रादाशीविषादिव ॥ २३ ॥&lt;br&gt;&#xA;स नास्तिकोप्युद्विजते जनः किं पुनरास्तिकः ॥&lt;br&gt;&#xA;इत्युक्तोऽहं त्वया देवि मया कोलाहलः कृतः ॥ २४ ॥&lt;br&gt;&#xA;अनात्मज्ञासि गिरिजे मृडे पण्डितमानिनि ॥&lt;br&gt;&#xA;सत्यं सर्वैरवयवैः स्तुतोऽपि सदृशः पितुः ॥२५॥&lt;br&gt;&#xA;काठिन्यं कष्टमभ्येति धातुभ्यो बहुघातिता ॥&lt;br&gt;&#xA;कुटिलत्वं च सर्वेभ्योऽसेव्यत्वं च हिमादिव ॥२६॥&lt;br&gt;&#xA;इत्युक्ताऽसि मया देवि पुनः प्रोक्तं त्वया वचः ॥&lt;br&gt;&#xA;तथापि दुष्टसंसर्गात्सङ्क्रान्तं सर्वमेव हि ॥२७॥&lt;br&gt;&#xA;व्यालेभ्योऽनेकजिह्वत्वं भस्मतः स्नेहवर्जनम् ॥&lt;br&gt;&#xA;हृत्कालुष्यं शशाङ्काद्वै दुर्बोधत्वं वृषादपि॥२८॥&lt;br&gt;&#xA;श्मशानवासाद्भीरुत्वं नग्नत्वं च न लज्जया ॥&lt;br&gt;&#xA;निर्घृणत्वं कपालाच्च दया ते विगता चिरम् ॥ २९ ॥&lt;br&gt;&#xA;एवं तदाभवद्रौद्रः कलहो भयकृच्छुभे ॥&lt;br&gt;&#xA;एवं प्रवृत्ते तु तदा कम्पितं भुवनत्रयम् ॥ 5.2.३० ॥&lt;br&gt;&#xA;भीताश्च देवगन्धर्वा यक्षगन्धर्वराक्षसाः ॥&lt;br&gt;&#xA;तस्मात्कोलाहलो भूमिं भित्त्वा लिङ्गमभूत्तदा ॥ ३१ ॥&lt;br&gt;&#xA;लिङ्गमध्यात्समुत्पन्ना वाणी सुखकरी शुभा ॥&lt;br&gt;&#xA;आश्वासयन्ती देवान्वै त्रैलोक्यं सचराचरम् ॥ ३२ ॥&lt;br&gt;&#xA;नामास्य चक्रुर्देवेशास्तदा कलकलेश्वरम् ॥&lt;br&gt;&#xA;स्वरनामासौ ततोऽभूच्छङ्करो भुवि विश्रुतः ॥ ३३ ॥&lt;br&gt;&#xA;यस्तमर्चयते भक्त्या देवं कलकलेश्वरम्॥&lt;br&gt;&#xA;न राक्षसाः पिशाचाश्च न भूता न विनायकाः ॥&lt;br&gt;&#xA;विप्रं कुर्युर्वरारोहे कलहो न भवेद्गृहे ॥ ३४ ॥&lt;br&gt;&#xA;सुशीला गृहिणी तस्य सुरूपा सुभगा प्रिये ॥&lt;br&gt;&#xA;बहुपुत्रा बहुधना जायते दर्शनात्तथा ॥ ३५ ॥&lt;br&gt;&#xA;ये पश्यन्ति चतुर्द्दश्यां देवं कलकलेश्वरम् ॥&lt;br&gt;&#xA;न दुःखं न जराव्याधिर्नाकालमरणं तथा ॥ ३६ ॥&lt;br&gt;&#xA;न च शत्रुभयं तेषां जायते गिरिपुत्रके ॥&lt;br&gt;&#xA;लोकोऽक्षयो भवेद्देवि यावदिन्द्राश्चतुर्द्दश ॥ ३७॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;यस्य श्रवणमात्रेण क्षेममत्र परत्र च ॥ ३८ ॥&lt;br&gt;&#xA;इति श्रीस्कान्दे महापुराणे एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये कलकलेश्वरमाहात्म्यवर्णनन्नामाष्टादशोऽध्यायः ॥ १८ ॥।छ॥।&lt;/p&gt;</description>
    </item>
    <item>
      <title>०१९ नागचण्डेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/019_nAgachaNDeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/019_nAgachaNDeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;एकोनविंशतितमं नागचण्डेश्वरं प्रिये ॥&lt;br&gt;&#xA;निर्माल्यलङ्घनाप्तपापान्मुच्यते यस्य दर्शनात॥१॥&lt;br&gt;&#xA;तस्य प्रभावं सुभगं कथयाम्यथ विस्तरात्॥&lt;br&gt;&#xA;शृण्वेकाग्रमना देवि सर्वपापप्रणाशनम्॥ २ ॥&lt;br&gt;&#xA;पुरा देवर्षिगन्धर्वाश्चारणा गुह्यकास्तथा ॥&lt;br&gt;&#xA;उपविष्टाः सुधर्मायां कथयन्तः शुभां कथाम् ॥ ३ ॥&lt;br&gt;&#xA;एतस्मिन्नन्तरे शक्रो देवर्षिं नारदं मुनिम् ॥&lt;br&gt;&#xA;पप्रच्छ सादरं देवि समायातं शुचिव्रतम् ॥ ४ ॥&lt;br&gt;&#xA;दृष्ट्वा विनयसम्पन्नं ब्रह्मचर्यपरायणम् ॥&lt;br&gt;&#xA;मेखलाजिनकौपीनं वीणादण्डविभूषितम्॥५॥&lt;br&gt;&#xA;त्वया दृष्टमिदं सर्वं त्रैलोक्यं भूर्भुवादिकम्॥&lt;br&gt;&#xA;उत्पाद्यमानमुत्पन्नं प्रलयच्च सहस्रशः ॥६॥&lt;br&gt;&#xA;त्वत्तुल्यो नास्ति लोकेऽस्मिन्मु क्त्वैकं परमेष्ठिनम्॥&lt;br&gt;&#xA;जगत्कारणमव्यक्तं नित्यं सदसदात्मकम्॥ ७ ॥&lt;br&gt;&#xA;योगेन तपसा भक्त्या यत्त्वया परितोषितः ॥&lt;br&gt;&#xA;त्रैलोक्यमभिजानासि तत्सर्वं सर्वतः स्फुटम्॥ ८ ॥&lt;br&gt;&#xA;अतोऽहं प्रष्टुमिच्छामि कथ्यतां मम निश्चयम् ॥&lt;br&gt;&#xA;पृथिव्यां प्रवरं क्षेत्रं पावनं भुक्तिमुक्तिदम् ॥ ९ ॥&lt;br&gt;&#xA;एवं श्रुत्वा तदा ध्यात्वा चिन्तयामास नारदः ॥&lt;br&gt;&#xA;चिन्तयित्वा चिरं कालमिदं वचनमब्रवीत् ॥5.2.19.१०॥&lt;br&gt;&#xA;देवराज स्मृतं पुण्यं क्षेत्रराजमनुत्तमम् ॥&lt;br&gt;&#xA;क्षेत्राणामुत्तमं क्षेत्रं प्रयागं च प्रश स्यते ॥ ११ ॥&lt;br&gt;&#xA;तस्माद्दशगुणं क्षेत्रं महाकालस्य कथ्यते ॥&lt;br&gt;&#xA;भुक्तिदं मुक्तिदं तच्च दर्शनादपि वासव ॥ १२ ॥&lt;br&gt;&#xA;एतच्छ्रुत्वा सहस्राक्षो वर्णयित्वा च तं मुनिम्॥&lt;br&gt;&#xA;सर्वैर्देवगणैः सार्द्धं विमानस्थस्त्वरान्वितः ॥ १३ ॥&lt;br&gt;&#xA;अन्तरिक्षस्थितो जिष्णुरद्राक्षीच्च सुरैः सह ॥&lt;br&gt;&#xA;क्षेत्रं लिङ्गैः समाकीर्णमङ्गुलस्यान्तरं न हि ॥ १४ ॥&lt;br&gt;&#xA;षष्टिकोटिसहस्राणि षष्टिकोटिशतानि च ॥&lt;br&gt;&#xA;महाकालवने रम्ये निर्माल्यं लङ्घ्यते कथम् ॥ १५ ॥&lt;br&gt;&#xA;निर्माल्यलङ्घनाद्दोषो महान्भवति निश्चितम्॥&lt;br&gt;&#xA;इत्यालोच्य पुनर्देवि जग्मुः स्वर्गे मनोरमाः ॥ १६ ॥&lt;br&gt;&#xA;निर्माल्यदोषभीतास्ते क्षेत्रे न विविशुः सुराः ॥&lt;br&gt;&#xA;एतस्मिन्नन्तरे देवि विमानस्था गणोत्तमाः ॥ १७ ॥&lt;br&gt;&#xA;गणैर्नानाविधैः गेयैर्गीयमानश्च किन्नरैः ॥&lt;br&gt;&#xA;चारणैः स्तूयमानस्तु स्वर्गलोकं व्रजन्सुरैः ॥ १८ ॥&lt;br&gt;&#xA;प्रफुल्लनयनैर्दृष्टः कोऽयं धन्यो महातपाः ॥&lt;br&gt;&#xA;तेजसा दीप्यमानोयम्पसरोभिश्च सेव्यते ॥ १९ ॥&lt;br&gt;&#xA;पप्रच्छुरमराः सर्वे कोऽयं रुद्रनिभो गणः ॥&lt;br&gt;&#xA;याति कुत्र महाबाहो हृष्टात्मा प्रहसन्मुखः ॥ 5.2.19.२० ॥&lt;br&gt;&#xA;पृष्टस्तदा सुरैः सर्वैर्विस्मयाविष्टमानसैः ॥&lt;br&gt;&#xA;कस्त्वं पुरुषशार्दूल किं त्वया सुकृतं कृतम् ॥ २१ ॥&lt;br&gt;&#xA;देवानां पुरतो देवि निःशेषं कथितं तदा ॥&lt;br&gt;&#xA;महाकालो महादेवः पूजितो भक्तितः स्तुतः ॥ २२ ॥&lt;br&gt;&#xA;हृष्टेन तेन मे दत्तं गणत्वं यत्सुदुर्लभम् ॥&lt;br&gt;&#xA;नाम दत्तं च सुभगं नागचण्ड इति ध्रुवम् ॥ २३ ॥&lt;br&gt;&#xA;पप्रच्छुरमरास्तच्च सादरं गणसत्तम ॥&lt;br&gt;&#xA;नागचण्ड त्वया तत्र निर्माल्यं पतितं त्वथ ॥ २४ ॥&lt;br&gt;&#xA;महाकालवने पुण्ये लङ्घितं चरता त्वया ॥&lt;br&gt;&#xA;सञ्चारो नास्ति तत्रैव लिङ्गसङ्कीर्णता यतः ॥ २५ ॥&lt;br&gt;&#xA;उपायस्तेन कथितो देवानां पुरतस्तदा ॥&lt;br&gt;&#xA;तत्र तिष्ठति देवेशा लिङ्गं सर्वफलप्रदम् ॥ २६ ॥&lt;br&gt;&#xA;ईशानेश्वरदेवस्य तिष्ठतीशानभागतः ॥&lt;br&gt;&#xA;तस्य दर्शनमात्रेण न स गच्छति दुष्कृतम् ॥ २७ ॥&lt;br&gt;&#xA;निर्माल्यलङ्घनोद्भूतं यत्पापं जायते महत् ॥&lt;br&gt;&#xA;तत्सर्वं नाशमायाति तस्य लिङ्गस्य दर्शनात् ॥ २८ ॥&lt;br&gt;&#xA;ततो देवगणाः सर्वे महाकालवने पुनः ॥&lt;br&gt;&#xA;समायाता महाभागा महाकालश्च पूजितः ॥ २९ ॥&lt;br&gt;&#xA;यथा लिङ्गं च तद्दृष्टं सर्वदोषक्षयङ्करम् ॥&lt;br&gt;&#xA;तस्य दर्शनमात्रेण निर्माल्यलङ्घनादिभिः ॥&lt;br&gt;&#xA;दोषो नष्टः सुराणां च ततो नामास्य चक्रिरे ॥ 5.2.19.३० ॥&lt;br&gt;&#xA;अस्माकं तेन कथितं नागचण्डेन धीमता ॥&lt;br&gt;&#xA;नागचण्डेश्वराख्यानमतो लोके भविष्यति ॥ ॥ ३१ ॥&lt;br&gt;&#xA;कृत्वास्य नाम ते देवा जग्मुः स्वर्गेहमुत्तमम् ॥&lt;br&gt;&#xA;पूजयिष्यन्ति ये केचिन्नागचण्डेश्वरं शिवम् ॥&lt;br&gt;&#xA;निर्माल्यलङ्घनोद्भूतं तेषां नश्यति पातकम्॥ ॥ ३२ ॥&lt;br&gt;&#xA;नागचण्डेश्वरं देवं ये पश्यन्ति दिनेदिने ॥&lt;br&gt;&#xA;अज्ञानाज्ज्ञानतः पापं तेषां नश्यति नान्यथा ॥ ३३ ॥&lt;br&gt;&#xA;आह्लादं निर्वृतिं स्वास्थ्यमारोग्यं चारुरूपताम् ॥&lt;br&gt;&#xA;सप्त जन्मान्यवाप्नोति दर्शनेन न संशयः ॥ ३४ ॥&lt;br&gt;&#xA;प्राप्नोत्यभिमतान्कामान्देवानामपि दुर्लभान् ॥&lt;br&gt;&#xA;कीर्त्तनान्नात्र सन्देहो नागचण्डेश्वरस्य च ॥ ३५ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;नागचण्डेश्वरस्यैव प्रतीहारेश्वरं शृणु ॥ ३६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये नागचण्डेश्वरमाहात्म्यवर्णनन्नामैकोनविंशोऽध्यायः ॥ १९ ॥ छ ॥ ॥&lt;/p&gt;</description>
    </item>
    <item>
      <title>०२० प्रतीहारेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/020_pratIhAreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/020_pratIhAreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;प्रतीहारेश्वरं देवि विद्धि विंशतिमं प्रिये ॥&lt;br&gt;&#xA;यस्य दर्शनमात्रेण धनवानिह जायते ॥ १ ॥&lt;br&gt;&#xA;दक्षकोपात्त्वं च देवि पुरा प्राणैर्विसर्जितैः ॥&lt;br&gt;&#xA;हिमाचले तथा जाता मया प्राप्ता पुनः प्रिये ॥ २ ॥&lt;br&gt;&#xA;प्रारब्धा च मया देवि त्वया सार्द्धं रतिस्तदा ॥&lt;br&gt;&#xA;दिव्यं वर्षशतं जातं साग्रं देवि प्रमोदतः ॥&lt;br&gt;&#xA;अनुरागवशाच्चैव मन्मथेन प्रपीडिता ॥ ३ ॥&lt;br&gt;&#xA;महारतिं समीक्ष्याथ देवाः सङ्क्षुब्धमानसाः ॥&lt;br&gt;&#xA;चक्रुर्मन्त्रं यथाकालं वासवाद्या यथोचितम् ॥ ४ ॥&lt;br&gt;&#xA;दिव्यं वर्षशतं रुद्रो गौर्या सह सदा रतिम् ॥&lt;br&gt;&#xA;कुर्वंस्तिष्ठति देवोऽसौ मन्दरे चारुकन्दरे ॥ ५ ॥&lt;br&gt;&#xA;अनयोर्बीजसम्पत्योः पुत्रो यो हि भवेत्तदा ॥&lt;br&gt;&#xA;विनश्येत्तेन त्रैलोक्यमखिलं च न संशयः ॥ ६ ॥&lt;br&gt;&#xA;तस्य तेजोपि नो वोढुं समर्था निश्चितं वयम् ॥&lt;br&gt;&#xA;तस्मात्तत्क्रियतां कर्म रतिर्येनो पशाम्यति ॥ ७ ॥&lt;br&gt;&#xA;उपायं दृष्टवांस्तत्र देवानां गुरुरग्रणीः ॥&lt;br&gt;&#xA;बृहस्पतिर्महातेजा वेदशास्त्रार्थपारगः ॥ ८ ॥&lt;br&gt;&#xA;गच्छन्तु त्रिदशाः सर्वे शिवस्य तु समीपतः॥&lt;br&gt;&#xA;स्वयं विज्ञाप्यतां देवस्तत्कर्म न करिष्यति॥९॥&lt;br&gt;&#xA;इति निश्चित्य ते देवि जग्मुः शीघ्रं सुरास्तदा॥&lt;br&gt;&#xA;मन्दराद्रेः शुभे द्वारि स्थितास्ते विस्मयान्विताः॥5.2.20.१०॥&lt;br&gt;&#xA;गणानामधिपो नन्दी द्वारि तिष्ठति यत्नतः॥&lt;br&gt;&#xA;त्वया सार्द्धमहं देवि कुर्वंस्तिष्ठामि तां रतिम्॥११॥&lt;br&gt;&#xA;अथ प्रवेशो देवानां दुष्करो मम पार्श्वतः ॥&lt;br&gt;&#xA;तदा चिन्तयमानाश्च तत्र तिष्ठन्ति ते सुराः ॥ १२ ॥&lt;br&gt;&#xA;अग्निना तद्धितं वाक्यमुक्तं तेषां पुरः शुभम् ॥&lt;br&gt;&#xA;हंसरूपं समास्थाय यास्यामि शिवसन्निधौ॥१३॥&lt;br&gt;&#xA;वञ्चयित्वा प्रतीहारं कृतं तेन तथैव च॥&lt;br&gt;&#xA;हंसरूपेण कथितं कर्णे मम शुचिस्मिते॥१४॥&lt;/p&gt;</description>
    </item>
    <item>
      <title>०२१ कुक्कुटेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/021_kukkuTeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/021_kukkuTeshvaramAhAtmyavarNanam/</guid>
      <description>&lt;p&gt;ईश्वर उवाच॥&lt;br&gt;&#xA;एकविंशतिकं विद्धि कुक्कुटेश्वरसञ्ज्ञकम्॥&lt;br&gt;&#xA;यस्य दर्शनमात्रेण तिर्यग्योनिर्न लभ्यते॥१॥&lt;br&gt;&#xA;कौशिकोनाम राजाभूत्कुक्कुटो जायते सदा॥&lt;br&gt;&#xA;दृश्यते वासरे भागे सर्वाभरणभूषितः॥२॥&lt;br&gt;&#xA;व्याप्ता च पृथिवी तेन सशैलवनकानना ॥&lt;br&gt;&#xA;पूर्वकर्मप्रभावेन प्राप्तं राज्यमकण्टकम् ॥ ३ ॥&lt;br&gt;&#xA;विशालानाम विख्याता भार्या तस्य महीपतेः ॥&lt;br&gt;&#xA;रूपलावण्यसंयुक्ता चतुःषष्टिकलान्विता ॥४॥&lt;br&gt;&#xA;तया चकार सहितः स राज्यं राजसत्तमः ॥&lt;br&gt;&#xA;सा वल्लभापि नृपतेः प्राणेभ्योऽपि गरीयसी ॥ ५ ॥&lt;br&gt;&#xA;तया सार्द्धं कदाचिच्च सुरतं नास्ति पार्वति ॥&lt;br&gt;&#xA;सन्तप्ता सर्वदा सा च रत्यभावाद्बभूव ह ॥ ६ ॥&lt;br&gt;&#xA;एवं गच्छति काले तु सह राज्ञा स्मरातुरा ॥&lt;br&gt;&#xA;सर्वसत्त्वरुतज्ञा सा विशाला विपुलेक्षणा ॥&lt;br&gt;&#xA;ददर्श कीटमिथुनमनङ्गकलहातुरम् ॥ ७ ॥&lt;br&gt;&#xA;प्रसादयंस्तथा कीटः स्वां प्रियां च मुहुर्मुहुः ॥&lt;br&gt;&#xA;दासोऽस्मि तव कान्तेऽहं रूपसौभाग्य सुन्दरि ॥ ८ ॥&lt;br&gt;&#xA;भजस्व मां यथाकाममनङ्गशरपीडितम् ॥&lt;br&gt;&#xA;शिरसा प्रणतेनैव रचितस्ते मयाञ्जलिः ॥ ९ ॥&lt;br&gt;&#xA;न त्वया सदृशी लोके कामिनी विद्यते क्वचित् ॥&lt;br&gt;&#xA;सुवर्णवर्णसदृशी मद्भक्ता चारुहासिनी ॥ 5.2.21.१० ॥&lt;br&gt;&#xA;कुतो वा मयि दीने त्वं क्रुद्धेव प्रियवादिनि ॥&lt;br&gt;&#xA;किमर्थं वद कल्याणि सरोषव दना स्थिता ॥ ११ ॥&lt;br&gt;&#xA;सा तमाह प्रकोपाच्च किमालपसि मां वृथा ॥&lt;br&gt;&#xA;त्वया मोदकचूर्णं तु मां विहाय मनोरमाम् ॥&lt;br&gt;&#xA;प्रदत्तं कामलुब्धेन अन्यस्य कीटकाधम ॥ १२ ॥&lt;br&gt;&#xA;नाहमेवं करिष्यामि कीटः प्राह पुनःपुनः ॥&lt;br&gt;&#xA;स्पृशामि पादौ सत्येन प्रणतस्य प्रसीद मे ॥ १३ ॥&lt;br&gt;&#xA;इति तद्वचनं श्रुत्वा सा प्रसन्नाभवत्तदा ॥&lt;br&gt;&#xA;आत्मानमर्पयामास कामनाय पिपीलिका ॥ १४ ॥&lt;br&gt;&#xA;दृष्ट्वा तन्महदाश्चर्यं सा राज्ञी विललाप ह ॥&lt;br&gt;&#xA;धिग्राज्यं धिक्च मे रूपं धिक्च यौवनमद्य मे ॥&lt;br&gt;&#xA;न कामिताहं कान्तेन मरिष्यामि न संशयः ॥ १५ ॥&lt;br&gt;&#xA;एवं विलप्य बहुधा विनिःश्वस्य पुनःपुनः ॥&lt;br&gt;&#xA;उन्मत्तेव विशालाक्षी गालवस्याश्रमं गता ॥ १६ ॥&lt;br&gt;&#xA;दृष्ट्वा तमृषिमासीनं तपोयोनिं दृढव्रतम् ॥&lt;br&gt;&#xA;उवाच प्रणताङ्गी सा शोकसन्तप्तमानसा ॥ १७ ॥&lt;br&gt;&#xA;एकोऽयं संशयो ब्रह्मन्हृदये परिवर्त्तते॥&lt;br&gt;&#xA;वश्योऽपि हि च मे भर्त्ता रूपलावण्यवानपि॥&lt;br&gt;&#xA;न जाने कारणं किं तु सङ्गमो नोपजायते॥१८॥&lt;br&gt;&#xA;यो गत्वा प्रमदाराज्यं जित्वा सर्वाः पुरा रणे॥&lt;br&gt;&#xA;आजहार शुभास्तासां मध्यादष्टौ वराङ्गनाः॥&lt;br&gt;&#xA;नैव कामयते तासु किमेतदिति सुव्रत॥१९॥&lt;br&gt;&#xA;वाजिनो वारणाश्चैव धनधान्यमनन्तकम्॥&lt;br&gt;&#xA;वर्त्तते हि जनः सर्वो ममाज्ञां पालयन्क्षितौ॥5.2.21.२०॥&lt;br&gt;&#xA;केन कर्मविपाकेन ममेदं यौवनं दृढम् ॥&lt;br&gt;&#xA;व्यर्थं जातं द्विजश्रेष्ठ रतिं न कुरुते नृपः॥ ॥ २१ ॥&lt;br&gt;&#xA;दृश्यते वासरे भागे रात्रौ चैव न दृश्यते ॥&lt;br&gt;&#xA;इहजन्मकृतं चैतदाहोस्वित्पारलौकिकम् ॥ २२ ॥&lt;br&gt;&#xA;दुष्कृतावर्जनं ब्रह्मन्ममेदं वक्तुमर्हसि ॥&lt;br&gt;&#xA;तस्यास्तद्वचनं श्रुत्वा गालवो वाक्यमब्रवीत्॥ २३॥&lt;br&gt;&#xA;शृणु पुत्रि पुरावृत्तं बालभावेन यत्कृतम्॥&lt;br&gt;&#xA;अनेन राज्ञा धर्मज्ञे रात्रौ येन न दृश्यते॥२४॥&lt;br&gt;&#xA;विदूरथस्य तनयस्तव भर्ता स निश्चितम्॥&lt;br&gt;&#xA;मांसाहारी दोषरतिर्विषयासक्तमानसः॥२५॥&lt;br&gt;&#xA;बहवः कुक्कुटास्तेन भक्षिता राजसूनुना ॥ २६ ॥&lt;br&gt;&#xA;एवं भक्षयतस्तस्य बहुशो वत्सरा गताः ॥&lt;br&gt;&#xA;कालेन महता राज्ञा ताम्रचूडेन मन्त्रिणः॥&lt;br&gt;&#xA;पृष्टाः किं कारणं नात्र समायान्ति हि कुक्कुटाः ॥ २७ ॥&lt;br&gt;&#xA;अथ केनापि कथितं कुक्कुटानां च भक्षणम् ॥&lt;br&gt;&#xA;विदूरथस्य पुत्रेण कौशिकेन दुरात्मना ॥&lt;br&gt;&#xA;भक्षिताः कुक्कुटाः सर्वे विना कारणतो नृप ॥ २८ ॥&lt;br&gt;&#xA;ताम्रचूडोऽथ सङ्क्रुद्धो ददौ शापं दुरात्मने ॥&lt;br&gt;&#xA;कौशिकाय क्षयो रोगो भविष्यति भयावहः ॥ ॥ २९ ॥&lt;br&gt;&#xA;तदाप्रभृत्यभूत्क्षीणो राजपुत्रो दिनेदिने ॥&lt;br&gt;&#xA;औषधैरधिकोऽभ्येति व्याधिना पीडितो भृशम् ॥ 5.2.21.३० ॥&lt;br&gt;&#xA;अथ केनापि कामेन वामदेवाश्रमं गतः ॥&lt;br&gt;&#xA;क्षयरोगाभिभूतोऽसौ मरणोत्सुकमानसः ॥&lt;br&gt;&#xA;पप्रच्छ वामदेवं स नमस्कृत्य पुनःपुनः ॥३१॥&lt;br&gt;&#xA;भगवन्केन पापेन क्षीयतेऽहर्निशं वपुः ॥&lt;br&gt;&#xA;मदीयं पोष्यमाणं हि मांसेन विविधेन च ॥ ३२ ॥&lt;br&gt;&#xA;वामदेवोऽथ तं प्राह कुक्कुटा भक्षितास्त्वया ॥&lt;br&gt;&#xA;ताम्रचूडेन शप्तोऽसि कुक्कुटानां नृपेण हि ॥ ३३ ॥&lt;br&gt;&#xA;तमेव शरणं गच्छ स उपायं वदिष्यति ॥&lt;br&gt;&#xA;ततः स ताम्रचूडस्याभ्यर्णमागानृपात्मजः ॥ ३४ ॥&lt;br&gt;&#xA;दृष्ट्वा च ताम्रचूडं तं महाभक्त्या कृताञ्जलिः ॥&lt;br&gt;&#xA;प्रोवाच प्रणतो भूत्वा पाहि मां शरणागतम्॥३५॥&lt;br&gt;&#xA;अज्ञानाद्भक्षिता देव कुक्कुटाः पुष्टिकारणात् ॥&lt;br&gt;&#xA;क्षन्तुमर्हसि देवेश ममागः कृपणस्य च ॥३६॥&lt;br&gt;&#xA;प्रोवाच ताम्रचूडोऽथ यस्मात्प्रार्थयसे नृप ॥&lt;br&gt;&#xA;तस्मात्ते वासरे प्राप्ते पुरुषत्वं भविष्यति॥३७॥&lt;br&gt;&#xA;शास्ता गोप्ता च लोकानां राजा दण्डधरः प्रभुः ॥&lt;br&gt;&#xA;कुक्कुटो भविता रात्रौ सर्वभोगविवर्जितः ॥३८॥&lt;br&gt;&#xA;अतो न दृश्यते पुत्रि तिर्यग्भावं समाश्रितः॥३९॥&lt;br&gt;&#xA;इति तस्य वचः श्रुत्वा गालवस्य महात्मनः ॥&lt;br&gt;&#xA;सा सम्पूज्य विशालाक्षी गालवं मुनिसत्तमम् ॥&lt;br&gt;&#xA;पप्रच्छ परया भक्त्या शापान्तो हि कथं भवेत् ॥ 5.2.21.४० ॥&lt;br&gt;&#xA;गालवः कथयामास ध्यानेनालोक्य यत्नतः ॥ ४१ ॥&lt;br&gt;&#xA;महाकाल वने लिङ्गं पक्षियोनिविमोचनम् ॥&lt;br&gt;&#xA;ज्वालेश्वरस्य देवस्य पूर्वभागे व्यवस्थितम् ॥&lt;br&gt;&#xA;तस्य दर्शनमात्रेण शापस्यान्तो भविष्यति ॥ ४२ ॥&lt;br&gt;&#xA;सा प्रणम्य मुनिश्रेष्ठमाजगाम त्वरान्विता ॥&lt;br&gt;&#xA;यत्रास्ते नृपशार्दूलो विध्यन्बहुविधान्मृगान् ॥ ४३ ॥&lt;br&gt;&#xA;प्रफुल्लनयनाभ्यां सा दृष्टा लोलेक्षणा प्रिया ॥&lt;br&gt;&#xA;आह्लादिता बहुविधैः कोमलैर्वचनामृतैः ॥ ४४ ॥&lt;br&gt;&#xA;ततस्तेन तदा राज्ञा प्रोक्ता सा मृगलोचना ॥&lt;br&gt;&#xA;इदानीं कि मया कान्ते कार्यं भवति कथ्यताम् ॥ ४५ ॥&lt;br&gt;&#xA;तया प्रोक्तं महाराज गम्यतेऽद्य मया सह ॥&lt;br&gt;&#xA;महाकालवने पुण्ये सर्वदुष्कृतनाशने ॥ ४६ ॥&lt;br&gt;&#xA;तस्यास्तद्वचनं श्रुत्वा त्वरमाणो मुदान्वितः ॥&lt;br&gt;&#xA;तया नीतोऽथ नृपतिर्लिङ्गस्यास्य समीपतः ॥ ४७ ॥&lt;br&gt;&#xA;पूजयित्वाथ तल्लिङ्गं पक्षियोनिविमोचनम् ॥&lt;br&gt;&#xA;तत्रैव च स्थितो राजा प्रियया सह पार्वति ॥ ४८ ॥&lt;br&gt;&#xA;तस्यां रात्रौ न सञ्जातः कुक्कुटो यादृशः सदा ॥&lt;br&gt;&#xA;शिवप्रसादादभवद्दिव्यरूपी मनोहरः ॥ ४९ ॥&lt;br&gt;&#xA;रूपेण निर्जितः कामस्तेनाप्रतिमतेजसा ॥&lt;br&gt;&#xA;ततो विस्मयमापन्नश्चिन्तयामास पार्थिवः ॥&lt;br&gt;&#xA;कोऽयं प्रभावो येनाहं शापान्मुक्तः सुदुस्तरात् ॥ 5.2.21.५० ॥&lt;br&gt;&#xA;प्रियां पप्रच्छ नृपतिः पूर्णेन्दुवदनां भृशम् ॥&lt;br&gt;&#xA;कथं शापाद्विमुक्तोऽहं केन पुण्येन कर्मणा ॥ ५१ ॥&lt;br&gt;&#xA;अथ सा कथयामास वृत्तान्तं विस्तरान्मुदा ॥&lt;br&gt;&#xA;गालवेन हि यत्प्रोक्तं यत्किञ्चिच्छापमोक्षणम् ॥५२॥&lt;br&gt;&#xA;राजञ्छापाद्विमुक्तोऽसि लिङ्गस्यास्य प्रभावतः ॥&lt;br&gt;&#xA;पुनः प्रसाद्य तल्लिङ्गं भुक्त्वा भोगांश्चिरं भुवि ॥ ५३ ॥&lt;br&gt;&#xA;तया सार्द्धं ययौ राजा स्वर्गं सुरगणैः स्तुतः ॥&lt;br&gt;&#xA;तदाप्रभृति तल्लिङ्गं कुक्कुटेश्वरसञ्ज्ञकम् ॥ ५४ ॥&lt;br&gt;&#xA;विख्यातं देवि लोकेऽस्मिन्सर्वकामफलप्रदम् ॥&lt;br&gt;&#xA;तच्च ये पूजयिष्यन्ति कुक्कुटेश्वरसञ्ज्ञकम् ॥&lt;br&gt;&#xA;तिर्यग्योनिं न यास्यन्ति न वियोगो भविष्यति ॥ ५५ ॥&lt;br&gt;&#xA;न चापि नरकावाप्तिर्न दुःखं न जरा भयम् ॥&lt;br&gt;&#xA;नाकाले मरणं नॄणां न च कष्टं भवि ष्यति ॥ ५६ ॥&lt;br&gt;&#xA;रूपसौभाग्यसम्पन्ना भविष्यन्ति युगेयुगे ॥&lt;br&gt;&#xA;चतुर्द्दश्यां प्रपश्यति लिङ्गं ये कुक्कुटेश्वरम् ॥&lt;br&gt;&#xA;तेषां कुले च ये केचित्पितरो निरयस्थिताः ॥ ॥ ५७ ॥&lt;br&gt;&#xA;तिर्यग्योनिगता ये च पशुयोनिं तु ये गताः ॥&lt;br&gt;&#xA;वृक्षत्वमथवा प्राप्तास्तेषां मोक्षो भविष्यति ॥ ५८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये कुक्कुटेश्वरमाहात्म्यवर्णनन्नामैकविंशोऽध्यायः ॥ २१ ॥ छ ॥ ॥&lt;/p&gt;</description>
    </item>
    <item>
      <title>०२२ कर्कटेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/022_karkaTeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/022_karkaTeshvaramAhAtmyavarNanam/</guid>
      <description>&lt;p&gt;॥ श्रीविश्वनाथ उवाच ॥ ॥&lt;br&gt;&#xA;द्वाविंशतितमं विद्धि कर्कटेश्वरसञ्ज्ञकम् ॥&lt;br&gt;&#xA;यस्य दर्शनमात्रेण तिर्यग्योनिर्न दृश्यते ॥ १ ॥&lt;br&gt;&#xA;आसीत्पुरा बृहत्कल्पे धर्म मूर्तिर्जनाधिपः ॥&lt;br&gt;&#xA;सुहृच्छक्रस्य निहता येन दैत्याः सहस्रशः ॥ २ ॥&lt;br&gt;&#xA;सोमसूर्यादयो यस्य तेजसा निष्प्रभाः कृताः ॥&lt;br&gt;&#xA;प्रजाश्च पालिता येन निहत्य समरे द्विषः ॥ ३ ॥&lt;br&gt;&#xA;यथेच्छारूपधारी च सङ्ग्रामेष्वपराजितः ॥&lt;br&gt;&#xA;तस्य भानुमतीनाम भार्या त्रैलोक्यसुन्दरी ॥ ४ ॥&lt;br&gt;&#xA;राज्ञस्तस्याग्रमहिषी प्राणेभ्योऽपि गरीयसी ॥&lt;br&gt;&#xA;दशनारीसहस्राणां मध्ये श्रीरिव राजिता ॥ ५ ॥&lt;br&gt;&#xA;नृपो नृपसहस्रेण न कदाचित्प्रमुच्यते ॥&lt;br&gt;&#xA;कदाचिदेकान्तगतः पप्रच्छ स्वपुरोहितम् ॥&lt;br&gt;&#xA;विस्मयेनावृतमना वशिष्ठमृषिसत्तमम् ॥ ६ ॥&lt;br&gt;&#xA;भगवन्केन धर्मेण मम लक्ष्मीरनुत्तमा ॥&lt;br&gt;&#xA;कस्माच्च विपुलं तेजो दुःसहं मम दृश्यते ॥ ७ ॥ ॥&lt;br&gt;&#xA;॥ वशिष्ठ उवाच ॥ ॥&lt;br&gt;&#xA;पुरा त्वमवनीपाऽऽसीः शूद्रजातिसमुद्भवः ॥&lt;br&gt;&#xA;बहुदोषसमाविष्टो दुष्टया भार्ययाऽनया ॥ ८ ॥&lt;br&gt;&#xA;निवसन्दुष्टहृदयो वर्षाणि सुबहून्यपि ॥&lt;br&gt;&#xA;महाक्रोधाभिभूतात्मा सदा निष्ठुरजल्पकः ॥ ९ ॥&lt;br&gt;&#xA;सदा ब्रह्मस्वहारी त्वं सदा वेदविनिन्दकः ॥&lt;br&gt;&#xA;सदा चासूयको राजन्सदा विश्वासघातकः ॥ 5.2.22.१० ॥&lt;br&gt;&#xA;अथ पञ्चत्वमापन्नः काले नरकमाप्तवान् ॥&lt;br&gt;&#xA;ताम्रभ्राष्ट्रे परं दग्धो दशवर्षाणि पञ्च च ॥ ११ ॥&lt;br&gt;&#xA;रौरवे कुम्भिपाके च महारौरवसञ्ज्ञके ॥&lt;br&gt;&#xA;सूक्ष्माणि तिलमात्राणि कृत्वा खण्डान्यनेकशः ॥ १२ ॥&lt;br&gt;&#xA;मूषायां धीमतो राजन्नसिपत्रे च दारितः ॥&lt;br&gt;&#xA;शेषपातकशुद्ध्यर्थं धराया मवतारितः॥१३॥&lt;br&gt;&#xA;विधाय कार्कटं रूपं यमेन त्वयि पार्थिव ॥&lt;br&gt;&#xA;शिवस्य सरो विख्यातं महाकालवनोत्तमे॥१४॥&lt;br&gt;&#xA;दत्तं जप्तं कृतं यच्च हुतं देवार्चनादि यत्॥&lt;br&gt;&#xA;सर्वं तदक्षयं कर्म तस्मिन्सरसि विश्रुतम् ॥१५॥&lt;br&gt;&#xA;निक्षिप्तस्त्वं तदा तेन भाविपुण्येन कर्मणा॥&lt;br&gt;&#xA;तत्र स्थितस्त्वं भूपाल वर्षाणां पञ्चकं तथा॥१६॥&lt;br&gt;&#xA;कदाचित्तीरभूम्यां त्वं गतः सङ्क्रीडितुं शनैः ॥&lt;br&gt;&#xA;समीक्ष्य तत्र काकेन धृत्वा चञ्चुपुटेन च ॥१७॥&lt;br&gt;&#xA;आकाशमार्गं चोड्डीनः स त्वया ताडितो भृशम्॥&lt;br&gt;&#xA;त्वत्तीक्ष्णपातैश्चरणैस्ताडितो व्यथितस्तदा ॥ १८ ॥&lt;br&gt;&#xA;मुक्तस्त्वं चञ्चुपुटतो वायसेनाकुलेन तु ॥&lt;br&gt;&#xA;स्वर्गद्वारस्य पूर्वे तु देव्यगारे सुपुण्यदे ॥ १९ ॥&lt;br&gt;&#xA;शिवस्य क्षिप्तस्त्वं शीघ्रं चञ्च्वाक्षेपप्रपीडितः ॥&lt;br&gt;&#xA;मृतोऽसि सन्निधौ तत्र देवस्य परमेष्ठिनः॥5.2.22.२०॥&lt;br&gt;&#xA;विमुच्य देहं तज्जीर्णं यावत्तं कार्कटं पुरा॥&lt;br&gt;&#xA;तत्क्षणाद्दिव्य देहश्च दिव्याभरणभूषितः ॥ २१ ॥&lt;br&gt;&#xA;तस्य लिङ्गस्य माहात्म्याद्भूत्वा विद्याधरेश्वरः ॥&lt;br&gt;&#xA;कामगेन विमानेन पूज्यमानो गणेश्वरैः ॥२२॥&lt;br&gt;&#xA;स्वर्गे व्रजंस्त्वं सम्पृष्टः सुरसङ्घैश्च सादरम्॥&lt;br&gt;&#xA;कोयं महात्मा मुदितो याति दिव्यपथोंऽबरात् ॥ २३ ॥&lt;br&gt;&#xA;ततो रुद्रगणैः सर्वं सुराणां कथितं पुरा ॥&lt;br&gt;&#xA;वृत्तान्तं विस्तरात्सर्वं कार्कटत्वविमोचनूम् ॥ २४ ॥&lt;br&gt;&#xA;तस्य लिङ्गस्य देवेशाः प्रभावोऽयमुपस्थितः ॥&lt;br&gt;&#xA;देवैः प्रोक्तं च सहसा लिङ्गस्यास्य प्रभावतः ॥२५॥&lt;br&gt;&#xA;कार्कटीयोनि मुक्तस्य प्राप्तं स्वर्गसुखं यतः ॥&lt;br&gt;&#xA;कर्कटेश्वरनामायमतो लोके भविष्यति ॥ २६ ॥&lt;br&gt;&#xA;तदाप्रभृति देवोऽयं कर्कटेश्वरसञ्ज्ञकः ॥&lt;br&gt;&#xA;त्वया स्वर्गे महाभोगा भुक्ता राजन्यथेच्छया ॥ २७ ॥&lt;br&gt;&#xA;आगतोऽसि पुनर्भूमौ लब्धं राज्यमकण्टकम् ॥&lt;br&gt;&#xA;तस्य लिङ्गस्य माहात्म्याज्जातं सर्वं तवाधुना ॥ २८ ॥&lt;br&gt;&#xA;तस्मात्पार्थिव भूयस्त्वं लिङ्गमाराधय द्रुतम् ॥&lt;br&gt;&#xA;जातिस्मरत्वमापन्नो वशिष्ठवचनात्तदा ॥ २९ ॥&lt;br&gt;&#xA;पूर्वं कर्म स्मृतं तेन स्वकीयं पार्थिवेन तु ॥&lt;br&gt;&#xA;पुनर्गत्वा च तल्लिङ्गं पूजयामास यत्नतः ॥5.2.22.३० ॥&lt;br&gt;&#xA;तस्मिल्ँलिङ्गे लयं प्राप्तः स्वशरीरेण पार्वति॥&lt;br&gt;&#xA;येऽर्चयन्ति सदा भक्त्या कर्कटेश्वरसञ्ज्ञकम्॥&lt;br&gt;&#xA;भुक्त्वा भोगांश्चिरं भूमौ ते यान्ति परमां गतिम्॥३१॥&lt;br&gt;&#xA;नियमेन प्रपश्यन्ति ये देवं कर्कटेश्वरम्॥&lt;br&gt;&#xA;अष्टम्यां वा चतुर्दश्यां तेषां पुण्यफलं शृणु॥३२॥&lt;br&gt;&#xA;सूर्यदीप्तिप्रतीकाशैर्विमानैः सार्वकामिकैः॥&lt;br&gt;&#xA;मृता मम पुरं यान्ति त्रिसप्तकुलसंयुताः॥३३।&lt;br&gt;&#xA;तत्र दिव्यैर्महाभोगैः स्त्रीसहस्रैर्मनोरमैः॥&lt;br&gt;&#xA;कल्पकोटिशतैर्देवि सेव्यमाना वसन्ति हि ॥ ३४ ॥&lt;br&gt;&#xA;तदन्ते विष्णुभवने तावत्कालं च सन्ति हि ॥&lt;br&gt;&#xA;वैष्णवैर्विविधैर्भोगैः स्त्रीसहस्रैस्तु सेविताः ॥ ३५ ॥&lt;br&gt;&#xA;विष्णुलोकाद्ब्रह्मलोकं सम्प्राप्य मुदिताः पुनः ॥&lt;br&gt;&#xA;भोगान्नानाविधान्भुक्त्वा ततो यान्ति परं पदम् ॥ ३६ ॥&lt;br&gt;&#xA;दशाश्वमैधैर्यत्पुण्यं तत्फलं तीर्थयात्रया ॥&lt;br&gt;&#xA;कर्कटेश्वरदेवस्य मेघनादेश्वरं शृणु ॥ ३७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये कर्कटेश्वरमाहात्म्यवर्णनं नाम द्वाविंशोऽध्यायः ॥ २२ ॥&lt;/p&gt;</description>
    </item>
    <item>
      <title>०२३ मेघनादेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/023_meghanAdeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/023_meghanAdeshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;मेघनादेश्वरं देवि त्रयोविंशतिमं शृणु ॥&lt;br&gt;&#xA;यस्य दर्शनमात्रेण प्राप्यते सर्वसिद्धयः ॥१॥&lt;br&gt;&#xA;राजमूला महादेवि योगक्षेमाः सुवृष्टयः॥&lt;br&gt;&#xA;प्रजाश्च व्याधयश्चैव मरणं च भयानि च ॥२॥&lt;br&gt;&#xA;राजा कृतं तथा त्रेता द्वापरश्च तथा कलिः ॥&lt;br&gt;&#xA;राजमूलानि सर्वाणि राजाधर्मस्य कारणम् ॥ ३ ॥&lt;br&gt;&#xA;राजा बभूव लोकेऽस्मिन्मदान्धोनाम पार्वति ॥&lt;br&gt;&#xA;अहङ्कारावृतो दुष्टो देवब्राह्मणकण्टकः ॥ ४ ॥&lt;br&gt;&#xA;कलि द्वापरयोः सन्धौ तस्य दोषाच्च भामिनि ॥&lt;br&gt;&#xA;अनावृष्टिरभूद्धोरा लोके द्वादशवार्षिकी ॥ ५ ॥&lt;br&gt;&#xA;न ववर्ष सहस्राक्षः प्रतिलोमोऽभवत्प्रभुः ॥&lt;br&gt;&#xA;नादृश्यन्तापि रात्र्यन्ते कुत एवाभ्रजातयः ॥ ६ ॥&lt;br&gt;&#xA;नद्यः सङ्क्षिप्ततोयौघाः क्वचिदन्तर्हितास्तदा ॥&lt;br&gt;&#xA;निवृत्तयज्ञस्वाध्याया निर्वषट्कारमङ्गलाः ॥ ७ ॥&lt;br&gt;&#xA;उच्छिन्नकृषि गोरक्षा निवृत्तविपणास्तथा ॥&lt;br&gt;&#xA;अस्थिकङ्कालसङ्कीर्णा हाहाभूतनराकुलाः ॥ ८ ॥&lt;br&gt;&#xA;शून्यभूयिष्ठनगरा दग्धग्रामनिवेशिनः ॥&lt;br&gt;&#xA;गोजाश्वमहिषैर्हीना भक्ष्यमाणाः परस्परम् ॥ ९ ॥&lt;br&gt;&#xA;आश्रमान्सम्परित्यज्य पर्यधावन्नितस्ततः ॥&lt;br&gt;&#xA;ब्राह्मणा दुःखबहुला मृता नष्टाश्च पार्वति ॥ 5.2.23.१० ॥&lt;br&gt;&#xA;सूष्टिरुन्मूलिता सर्वा जङ्गमा स्थावराखिला ॥&lt;br&gt;&#xA;एतस्मिन्नन्तरे देवाः शक्राद्या भयविह्वलाः ॥ ११ ॥&lt;br&gt;&#xA;शरण्यं शरणं जग्मुर्देवदेवं जनार्दनम् ॥&lt;br&gt;&#xA;क्षीरोदस्योत्तरे कूले श्वेतद्वीपं मनोरमम् ॥ १२ ॥&lt;br&gt;&#xA;ब्रह्मलोकादिभिर्लोकैरनौपम्यगुणं शुभम् ॥&lt;br&gt;&#xA;सदानन्दकरं शान्तं सूर्यकोटिसमप्रभम् ॥ १३ ॥&lt;br&gt;&#xA;स्वेच्छाकल्पितवि न्यासप्रासादशयनासनम् ॥&lt;br&gt;&#xA;वज्रेन्द्रनीलवैडूर्यचन्द्रकान्तादिदीपितम् ॥ १४ ॥&lt;br&gt;&#xA;जरामृत्युभयोपेतसर्वव्याधिविवर्जितम् ॥&lt;br&gt;&#xA;तस्मिन्द्वीपे ततो देवि सूर्य कोटिसमप्रभम् ॥&lt;br&gt;&#xA;साष्टाङ्गां प्रणतिं कृत्वा ते देवाः स्तुतिमब्रुवन् ॥ १५ ॥&lt;br&gt;&#xA;भवान्ब्रह्मा च रुद्रश्च महेन्द्रो देवसत्तमः ॥&lt;br&gt;&#xA;भवान्कर्त्ता विकर्त्ता च लोकानां प्रभवोऽव्ययः ॥ १६ ॥&lt;br&gt;&#xA;एवं च सत्यं परमं तपश्च परमं तथा ॥&lt;br&gt;&#xA;पवित्रं परममार्गं यज्ञस्त्वं परमः प्रभो ॥ १७ [॥&lt;br&gt;&#xA;परं हौत्रं परं धाम त्वामाहुः पुरुषं परम् ॥&lt;br&gt;&#xA;एवं स्तुतस्तदा तैस्तु देवदेवो वरानने ॥ १८ ॥&lt;br&gt;&#xA;प्राह देवांस्ततः कृष्णः किं करोम्यद्य वः सुराः ॥&lt;br&gt;&#xA;विज्ञप्तस्तैर्हरिर्देवो ह्यनावृष्ट्या प्रपीडितैः ॥ १९ ॥&lt;br&gt;&#xA;उपायः कथ्यतां देव तुष्टिः धुष्टिर्यथा भवेत् ॥&lt;br&gt;&#xA;ध्यानेन चिन्तयित्वा च कथयामास केशवः ॥ 5.2.23.२० ॥&lt;br&gt;&#xA;गच्छध्वं त्रिदशाः सर्वे महाकालवने शुभे ॥&lt;br&gt;&#xA;लिङ्गं वृष्टिकरं तत्र पुरा मेघैः प्रतिष्ठितम् ॥ २१ ॥&lt;br&gt;&#xA;मेघा वृष्टिकराः सर्वे तस्मिल्ँलिङ्गे च सन्ति वै ॥&lt;br&gt;&#xA;तस्य लिङ्गस्य माहात्म्याद्वृष्टिरेव भविष्यति ॥ २२ ॥&lt;br&gt;&#xA;प्रतीहारेश्वराद्देवादीशाने विद्यते सुराः ॥&lt;br&gt;&#xA;तस्य तद्वचनं श्रुत्वा वासुदेवस्य पार्वति ॥२३॥&lt;br&gt;&#xA;महाकालवने प्राप्ता यत्रास्ते लिङ्गमुत्तमम् ॥&lt;br&gt;&#xA;तुष्टुवुः परया भक्त्या दृष्ट्वा देवं मनोरमम् ॥ २४ ॥&lt;br&gt;&#xA;नमस्तेऽस्तु महेशाय नमोऽनन्ताय मालिने ॥&lt;br&gt;&#xA;नमस्तैजसमूर्त्ताय नमः सौन्दर्यशालिने ॥ २५ ॥&lt;br&gt;&#xA;नमो योगाय वेदाय नमः पिङ्गजटाय ते ॥&lt;br&gt;&#xA;अनन्तज्ञानदेहाय नम ईश्वरमूर्त्तये ॥ २६ ॥&lt;br&gt;&#xA;नमः शुभ्राट्टहासाय नमस्तेऽस्तु शिखण्डिने ॥&lt;br&gt;&#xA;शङ्कराय नमस्तेऽस्तु नमस्तेस्तु पिनाकिने ॥ २७ ॥&lt;br&gt;&#xA;नमोंऽतकाय भव्याय त्र्यम्बकायास्तु ते नमः ॥&lt;br&gt;&#xA;नमस्ते बहुरूपाय नमस्तेऽचिन्त्यमूर्त्तये ॥ २८ ॥&lt;br&gt;&#xA;नमो योगशरीराय नमस्ते सर्व सर्वदा ॥&lt;br&gt;&#xA;नष्टं देव जगत्सर्वमनावृष्ट्या प्रपीडितम् ॥ २९ ॥&lt;br&gt;&#xA;सुवृष्ट्या देवदेवेश पाहि नः शरणागतान् ॥&lt;br&gt;&#xA;एतस्मिन्नन्तरे मेघा पार्वणाङ्गारवर्चसः ॥ 5.2.23.३० ॥&lt;br&gt;&#xA;लिङ्गमध्यात्समुत्तस्थुर्वादयन्तो नभस्तलम् ॥&lt;br&gt;&#xA;अन्योन्यवेगाभिहता ववृषुर्भूतले तदा ॥ ३१ ॥&lt;br&gt;&#xA;जातं विनिष्प्रभं सर्वं न प्राज्ञायत किञ्चन ॥&lt;br&gt;&#xA;तिमिरौघपरिक्षिप्ता रेजुश्चाथ दिशो दश ॥ ३२ ॥&lt;br&gt;&#xA;ते तस्य देवदेवस्य माहात्म्येन प्रतोषिताः ॥&lt;br&gt;&#xA;देवाः प्रीतिं परां जग्मुः सर्वेऽमृतमिवोत्तमाः ॥ ३३ ॥&lt;br&gt;&#xA;ततस्तमः संहरतो विनेशुश्च बलाहका ॥&lt;br&gt;&#xA;प्रववुः शीतला वाताः प्रशान्ताश्च दिशो दश ॥ ३४ ॥&lt;br&gt;&#xA;शुद्धप्रभाणि ज्योतींषि सोमं चक्रुः प्रदक्षिणाम् ॥&lt;br&gt;&#xA;अविग्रहं ग्रहाश्चक्रुः प्रशान्ताश्चापि सिन्धवः ॥ ३५ ॥&lt;br&gt;&#xA;महर्षयो विशोकाश्च गन्धर्वाश्च कलं जगुः ॥&lt;br&gt;&#xA;अभूत्सृष्टिः पुनः सर्वा लिङ्गस्यास्य प्रभावतः ॥ ३६ ॥&lt;br&gt;&#xA;सुरैः सम्पूज्य भक्त्या ते चक्रुर्नाम यथार्थतः ॥&lt;br&gt;&#xA;अस्य लिङ्गस्य माहात्म्यं दृष्ट्वा प्रीताः सुरा बहु ॥ ३७ ॥&lt;br&gt;&#xA;मेघनादेश्वरं नाम भविष्यत्यस्य सर्वतः ॥&lt;br&gt;&#xA;मेघनादेश्वराख्यानं मया ते कथितं प्रिये ॥ ३८ ॥&lt;br&gt;&#xA;भविष्यन्ति नरा भूमौ कृतार्थास्तत्प्रभावतः ॥&lt;br&gt;&#xA;दर्शनादस्य लिङ्गस्य कामवृष्टिर्भविष्यति ॥ ३९ ॥&lt;br&gt;&#xA;कल्पकोटिसहस्राणि कल्पकोटिशतानि च ॥&lt;br&gt;&#xA;कुर्वंल्लिङ्गस्य स्नपनं रुद्रलोके महीयते ॥ ४० ॥&lt;br&gt;&#xA;प्रभावः पठ्यते यत्र मेघनादस्य पार्वति ॥&lt;br&gt;&#xA;अतिवृष्टिश्चैव ततो भविष्यति च भूतले ॥ ४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चमआवन्त्यखण्डे चतुरशीतिलिङ्गमाहात्म्ये मेघनादेश्वरमाहात्म्यवर्णनन्नाम त्रयोविंशो ऽध्यायः ॥ २३ ॥ ॥ अ ॥ ॥&lt;/p&gt;</description>
    </item>
    <item>
      <title>०२४ महालयेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/024_mahAlayeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/024_mahAlayeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;महालयं महाभागे चतुर्विंशतिकं शुभम् ॥&lt;br&gt;&#xA;ब्रह्मादिस्तम्बपर्यन्तं त्रैलोक्यं सचरा चरम् ॥ १ ॥&lt;br&gt;&#xA;उत्पादितं धृतं व्याप्तं त्वया देव मया श्रुतम् ॥&lt;br&gt;&#xA;त्वयैकेन विशुद्धेन सर्वगेन महात्मना ॥ २ ॥&lt;br&gt;&#xA;अत्यर्थं मुनयः सर्वे मुदिता मौनिनो ऽव्ययाः ॥&lt;br&gt;&#xA;वदन्ति कारणं चास्य त्रैलोक्यस्य महेश्वर ॥ ३ ॥&lt;br&gt;&#xA;त्वया सर्वमिदं सृष्टं त्रैलोक्यं भूर्भुवादिकम् ॥&lt;br&gt;&#xA;उत्पाद्यमानमुत्पन्नं प्रलीयच्च सहस्रशः ॥ ४ ॥&lt;br&gt;&#xA;देवदानवगन्धर्वमुनिचारणभोगिनाम् ॥&lt;br&gt;&#xA;उत्पत्तिस्थितिसंहारास्त्वया दृष्टा मुहुर्मुहुः ॥ ५ ॥&lt;br&gt;&#xA;जगच्चराचरं देव कुत्र स्थित्वासृजस्य लम् ॥&lt;br&gt;&#xA;लीलया संहरस्येतत्प्रसादाद्वक्तुमर्हसि ॥ ६ ॥&lt;br&gt;&#xA;कोऽसौ महालयो रौद्रग्रहरूपी व्यवस्थितः ॥&lt;br&gt;&#xA;यस्मिन्धृतं त्वया सर्वं त्रैलोक्यं भूर्भुवादिकम् ॥ ॥ ७ ॥&lt;br&gt;&#xA;इति पृष्टस्त्वया देवि मया ते कथितं पुरा ॥&lt;br&gt;&#xA;इदानीं कथयिष्यामि शृणुष्वैकाग्रमानसा ॥ ८ ॥&lt;br&gt;&#xA;पृथिव्यादीनि भूतानि महाकालवने प्रिये ॥&lt;br&gt;&#xA;धृतानि प्रलयस्यान्ते एकोद्देशे महालये ॥ ९ ॥&lt;br&gt;&#xA;ब्रह्मलोकादिभिर्लोकैरनौपम्यगुणं शुभम् ॥&lt;br&gt;&#xA;स्थानं महालयं तत्र ममानन्दकरं परम् ॥ 5.2.24.१० ॥&lt;br&gt;&#xA;परं ब्रह्ममयं लिङ्गं तत्र तिष्ठति सर्वदा ॥&lt;br&gt;&#xA;तस्य लिङ्गस्य मध्ये तु धृतं कृत्स्नं चराचरम् ॥ ११ ॥&lt;br&gt;&#xA;तत्र ब्रह्मादयो देवा विष्णुस्तत्रैव संस्थितः ॥&lt;br&gt;&#xA;लिङ्गस्याभ्यन्तरे देवि सर्वमेवाधितिष्ठति ॥&lt;br&gt;&#xA;तस्माल्लिङ्गात्समुत्पन्नो महानात्मा महामतिः ॥ १२ ॥&lt;br&gt;&#xA;भूतादिश्चाप्यहङ्कारो विष्णुः शम्भुश्च पार्वति ॥&lt;br&gt;&#xA;बुद्धिः प्रज्ञा धृतिः ख्यातिः स्मृतिर्लज्जा सरस्वती ॥१३॥&lt;br&gt;&#xA;सर्वतः पाणिपादं तत्सर्वतोऽक्षिशिरोमुखम् ॥&lt;br&gt;&#xA;सर्वतः श्रुतिमल्लोके सर्वमावृत्य तिष्ठति ॥१४॥&lt;br&gt;&#xA;अस्माद्भूतानि लिङ्गानि महाभूतानि पञ्च वै ॥&lt;br&gt;&#xA;पृथिवी वायुराकाशमापो ज्योतिः प्रलीयते ॥ १५ ॥&lt;br&gt;&#xA;स्थलमापस्तथाकाशं जन्म चापि चतुर्विधम्॥&lt;br&gt;&#xA;अण्डजोद्भिज्जं च सस्वेदं जरायुजमथापि वा ॥ १६ ॥&lt;br&gt;&#xA;चतुर्द्धा जन्मचिह्नं यल्लिङ्गेस्मिन्नेव लक्ष्यते ॥&lt;br&gt;&#xA;तपः कर्म च पुण्यं च व्रतं दानं तथैव च ॥ १७ ॥&lt;br&gt;&#xA;रजःसत्त्वं तमोभावस्तस्माल्लिङ्गाच्च जायते ॥&lt;br&gt;&#xA;तस्मिंस्तच्छ्रूयते सत्यं ज्योतिर्ब्रह्म सनातनम् ॥ १८ ॥&lt;br&gt;&#xA;अव्यक्तकारणं सूक्ष्मं यत्तत्सदसदात्मकम् ॥&lt;br&gt;&#xA;यस्मात्पितामहो जज्ञे प्रभुरेकः प्रजापतिः ॥ १९ ॥&lt;br&gt;&#xA;विश्वेदेवास्तथादित्या वसवोऽथाश्विनावपि ॥&lt;br&gt;&#xA;यक्षाः साध्याः पिशाचाश्च गुह्यकाः पितर स्तथा ॥ 5.2.24.२० ॥&lt;br&gt;&#xA;आपो द्यौः पृथिवी वायुरन्तरिक्षं दिशस्तथा ॥&lt;br&gt;&#xA;संवत्सरर्तवो मासाः पक्षाहोरात्रयस्तथा ॥ २१ ॥&lt;br&gt;&#xA;यच्चान्यदपि तत्सर्वं सम्भूतं लोक साक्षिकम् ॥&lt;br&gt;&#xA;यदिदं दृश्यते किञ्चित्तस्यान्ते च प्रलीयते ॥ २२ ॥&lt;br&gt;&#xA;अतो महालयोनाम विख्यातो भुवनत्रये ॥&lt;br&gt;&#xA;मुक्तीश्वरस्य देवस्य दक्षिणे संव्यव स्थितः ॥ २३ ॥&lt;br&gt;&#xA;यः पूजयति तल्लिङ्गं रुद्रमूर्त्या महालयम् ॥&lt;br&gt;&#xA;त्रैलोक्यविजयी नित्यं कीर्त्तिमान्स नरो भवेत् ॥ २४ ॥&lt;br&gt;&#xA;महालयेश्वरे पुण्ये पूजिते परमेश्वरे ॥&lt;br&gt;&#xA;भक्त्या परमया चैव सर्वे देवाः सुपूजिताः ॥&lt;br&gt;&#xA;भवन्तीह महाभागे यतस्तैरपि पूज्यते ॥ २५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये महालयेश्वरमाहात्म्यवर्णनन्नाम चतुर्विंशोऽध्यायः ॥ २४ ॥&lt;/p&gt;</description>
    </item>
    <item>
      <title>०२५ मुक्तीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/025_muktIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/025_muktIshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;पञ्चविंशतिकं देवं विद्धि मुक्तीश्वरं प्रिये ॥&lt;br&gt;&#xA;यस्य दर्शनमात्रेण मुक्तिर्भवति पार्वति ॥ १ ॥&lt;br&gt;&#xA;पुरा राथन्तरे कल्पे बभूव द्विजसत्तमः ॥&lt;br&gt;&#xA;मुक्तिर्नाम महाभागे संशितात्मा जितेन्द्रियः ॥ २ ॥&lt;br&gt;&#xA;महाकालसमीपे तु मुक्तिलिङ्गमनुत्तमम् ॥&lt;br&gt;&#xA;महाकालवने रम्ये तत्रास्ते योगत त्परः ॥ ३ ॥&lt;br&gt;&#xA;ततस्तेपे जिताहारो वत्सराणि त्रयोदश ॥&lt;br&gt;&#xA;कदाचित्सोऽभिषेकाय आजगाम महानदीम्॥ ४ ॥&lt;br&gt;&#xA;शिप्रां विप्रप्रियां पुण्यां महापातकना शिनीम् ॥&lt;br&gt;&#xA;तत्र स्नात्वा जपन्विप्रो ददर्शायान्तमग्रतः ॥ ५ ॥&lt;br&gt;&#xA;व्याधं महाधनुष्पाणिं रक्तनेत्रं सुभीषणम्॥&lt;br&gt;&#xA;वदन्तं हन्तुकामं वै वल्कलानां जिघृक्षया ॥ ॥ ६ ॥&lt;br&gt;&#xA;तं दृष्ट्वा क्षुभितो विप्रो ब्रह्मघ्नस्य भयादिति ॥&lt;br&gt;&#xA;ध्यायन्नारायणं देवं तस्थौ तत्रैव स द्विजः ॥ ७ ॥&lt;br&gt;&#xA;तं दृष्ट्वान्तर्गतहरिर्व्याधो भीत इवाग्रतः ॥&lt;br&gt;&#xA;विहाय सशरं चापं ततो वचनमब्रवीत् ॥ ८ ॥&lt;br&gt;&#xA;॥ व्याध उवाच ॥ ॥&lt;br&gt;&#xA;हन्तुमिच्छुरहं ब्रह्मन्भगवन्तमिहागतः ॥&lt;br&gt;&#xA;इदानीं स्वगता बुद्धिस्त्वां दृष्ट्वैव महाप्रभम् ॥ ९ ॥&lt;br&gt;&#xA;ब्राह्मणानां सहस्राणि स्त्रीणामयुतशस्तथा ॥&lt;br&gt;&#xA;निहतानि मया ब्रह्मन्वृत्तिहेतोः कुटुम्बिना ॥ 5.2.25.१० ॥&lt;br&gt;&#xA;न च मे व्यथितं चित्तं कदाचिदपि जायते ॥&lt;br&gt;&#xA;इदानीं तप्तुमिच्छामि तपोऽहं त्वत्समीपतः ॥ ११ ॥&lt;br&gt;&#xA;उपदेशप्रदानेन प्रसादं कर्तुमर्हसि ॥&lt;br&gt;&#xA;एवमुक्तो ह्यसौ विप्रो नोत्तरं प्रत्यप द्यत ॥ १२ ॥&lt;br&gt;&#xA;ब्रह्महा पापकर्मेति मत्वा ब्राह्मणपुङ्गवः ॥&lt;br&gt;&#xA;अनुक्तोऽपि स धर्मस्तु व्याधस्तत्रैव तस्थिवान्॥ १३ ॥&lt;br&gt;&#xA;स्नात्वा सद्यः समायातो मुक्ति लिङ्गसमीपतः ॥&lt;br&gt;&#xA;द्विजेन सहितो देवि दृष्ट्वा देवं सनातनम् ॥ १४ ॥&lt;br&gt;&#xA;तत्क्षणाद्दिव्यदेहस्तु तस्मिल्ँलिङ्गे लयं गतः ॥&lt;br&gt;&#xA;दृष्ट्वा तन्महदाश्चर्यं मुक्तिर्विप्रो निजान्तरे ॥&lt;br&gt;&#xA;चिन्तयामास सहसा मुक्तिः प्राप्ता वरानने ॥ १५ ॥&lt;br&gt;&#xA;व्याधेन पापयुक्तेन समाधिरहितेन च ॥&lt;br&gt;&#xA;मया पुनः समाचीर्णं तपः परम दुष्करम् ॥ १६ ॥&lt;br&gt;&#xA;न प्राप्ता परमा मूर्त्तिर्मुक्तिर्नैव च लभ्यते ॥&lt;br&gt;&#xA;एवं सचिन्तयित्वाथ वैराग्याद्ब्राह्मणर्षभः ॥&lt;br&gt;&#xA;अन्तर्जलगतो भूत्वा चचार विपुलं तपः ॥ १७ ॥&lt;br&gt;&#xA;कस्यचित्त्वथ कालस्य तां नदीमगमत्किल ॥&lt;br&gt;&#xA;व्याघ्रो बुभुक्षितः साध्वि तं विहन्तुं समुद्यतः ॥ १८ ॥&lt;br&gt;&#xA;अन्तर्जलचरं विप्रं याव द्व्याघ्रो जिघृक्षति ॥&lt;br&gt;&#xA;नमो नारायणायेति तावद्वाक्यं द्विजोऽब्रवीत् ॥ १९ ॥&lt;br&gt;&#xA;व्याघ्रेणापि श्रुतो मन्त्रोऽजहात्प्राणांश्च तत्क्षणात् ॥&lt;br&gt;&#xA;दिव्याम्बरधरो देवि दिव्याभरणभूषितः ॥&lt;br&gt;&#xA;दिव्यालङ्कारशोभाढ्यः पुरुषश्चाभवच्छुभः ॥ 5.2.25.२० ॥&lt;br&gt;&#xA;सोऽब्रवीद्यामि तं देशं यत्र विष्णुः सनातनः ॥&lt;br&gt;&#xA;त्वत्प्रसादाद्द्विजश्रेष्ठ मुक्त्वा शापान्निरामयः ॥ २१ ॥&lt;br&gt;&#xA;इत्युक्ते ब्राह्मणः प्राह कोऽसि त्वं पुरुषर्षभ ॥&lt;br&gt;&#xA;सोऽब्रवीदस्मि राजेन्द्र प्रतापी पूर्वजन्मनि ॥ २२ ॥&lt;br&gt;&#xA;दीर्घबाहुरिति ख्यातः सर्वधर्मविशारदः ॥&lt;br&gt;&#xA;अहं जानामि वेदांश्च शास्त्राणि विविधानि च ॥ २३ ॥&lt;br&gt;&#xA;शुभाशुभमहं वेद्मि सर्वज्ञोऽहं महीतले ॥&lt;br&gt;&#xA;ब्राह्मणैर्नैव मे कार्यं किं वस्तु ब्राह्मणा इति ॥ २४ ॥&lt;br&gt;&#xA;तस्यैकस्मिन्दिने विप्राः सर्वे क्रोधसमन्विताः ॥&lt;br&gt;&#xA;ददुः शापं दुराधर्षं क्रूरो व्याघ्रो भविष्यति ॥ २५ ॥&lt;br&gt;&#xA;अपमानेन विप्राणां मांसाहारी भयावहः ॥&lt;br&gt;&#xA;सञ्जातोऽस्मि द्विजश्रेष्ठ पश्य कालविपर्यये ॥ २६ ॥&lt;br&gt;&#xA;इत्युक्तोऽहं पुरा तैस्तु ब्राह्म णैर्वेदपारगैः ॥&lt;br&gt;&#xA;दुर्धर्षोऽयं मया प्राप्तो ब्रह्मशापो द्विजर्षभ ॥ २७ ॥&lt;br&gt;&#xA;ततस्ते ब्राह्मणाः सर्वे प्रणिपत्य मया मुने ॥&lt;br&gt;&#xA;प्रसादिता भृशं विप्र तदा गद्गद या गिरा ॥ २८ ॥&lt;br&gt;&#xA;जानामि तेजो विप्राणां महाभाग्यं च धीमताम् ॥&lt;br&gt;&#xA;अपेयः सागरः क्रोधात्कृतो यैर्लवणोदकः ॥२९॥&lt;br&gt;&#xA;तथैव दीप्ततपसां मुनीनां भावितात्मनाम्॥&lt;br&gt;&#xA;येषां क्रोधाग्निरद्यापि कण्डके नोपशाम्यति ॥ 5.2.25.३० ॥&lt;br&gt;&#xA;ब्राह्मणानां परीभावाद्वातापिश्च दुरात्मवान् ॥&lt;br&gt;&#xA;अगस्तिमृषिमासाद्य जीर्णः क्रूरो महासुरः ॥ ३१॥&lt;br&gt;&#xA;सर्वभक्षः कृतो वह्निर्भृगुणा कारणान्तरे ॥&lt;br&gt;&#xA;गौतमेन पुरा शक्रः स सहस्रभगः कृतः ॥ ३२ ॥&lt;br&gt;&#xA;दशधा केशवो जज्ञे ब्रह्मशा पात्सुदुस्तरात् ॥&lt;br&gt;&#xA;प्रसन्नैर्वालखिल्यैश्च पक्षीन्द्रो गरुडः कृतः ॥ ३३ ॥&lt;br&gt;&#xA;अश्विनौ देवभिषजौ च्यवनेन महात्मना ॥&lt;br&gt;&#xA;विष्टम्भयित्वा कुलिशं कृतौ तौ सोमपायिनौ ॥ ३४॥&lt;br&gt;&#xA;कार्त्तवीर्यार्जुनेनैव बाहूनां च सहस्रकम् ॥&lt;br&gt;&#xA;दत्तात्रेयप्रसादेन प्राप्तं परमदुर्लभम् ॥ ३५ ॥&lt;br&gt;&#xA;पुरा सेन्द्रा वशिष्ठेन रक्षितास्त्रि दिवौकसः ॥&lt;br&gt;&#xA;ब्राह्मणप्रभवं सौख्यं कीर्तिरायुर्यशो वलम् ॥ ३६ ॥&lt;br&gt;&#xA;लोकालोकेश्वराश्चैव सर्वे ब्राह्मणपूर्वकाः ॥&lt;br&gt;&#xA;एते हि सोमराजान ईश्वराः सुखदुःखयोः ॥ ३७ ॥&lt;br&gt;&#xA;भस्मीकुर्युर्जगदिदं कुद्धाः प्रत्यक्षदर्शनाः ॥&lt;br&gt;&#xA;प्रभावा बहवश्चापि श्रूयते ब्रह्मवदिनाम् ॥ ३८ ॥&lt;br&gt;&#xA;क्रोधश्च विपुलः सद्यः सद्यः प्रत्य यकारकः ॥&lt;br&gt;&#xA;अहं कोपाद्द्विजेन्द्राणां गतो निरययातनाम् ॥ ३९ ॥&lt;br&gt;&#xA;नित्यं क्रोधाच्छ्रियं रक्षेद्धनं रक्षेत्समत्सरात् ॥&lt;br&gt;&#xA;विद्यां मानापमानाभ्यामात्मानं तु प्रमादतः ॥5.2.25.४०॥&lt;br&gt;&#xA;मयाऽज्ञानात्कृतं पापं राजगर्वेण दैवतः ॥&lt;br&gt;&#xA;क्षन्तुमर्हथ विप्रेन्द्रा भवतः शरणागतम् ॥४१॥&lt;br&gt;&#xA;अथ तुष्टा द्विजाः सर्वे त ऊचुर्मामिदं मुदा॥&lt;br&gt;&#xA;षष्ठान्नकालिकस्तेऽग्रे यदा स्थास्यति कश्चन ॥ ४२ ॥&lt;br&gt;&#xA;मांसभोक्ता च भविता कञ्चित्कालं नराधिप ॥&lt;br&gt;&#xA;यदा शिप्रान्तरे पुण्ये स्नातस्तु द्विजसत्तमः ॥ ॥ ४३ ॥&lt;br&gt;&#xA;अन्तर्जलगतेनोक्तो नमो नारायणेति च ॥&lt;br&gt;&#xA;जिघृक्षुर्व्याघ्ररूपेण तदा मुक्तो भविष्यसि ॥ ४४ ॥&lt;br&gt;&#xA;एवं स भवता प्रोक्तो नमो नारायणेति च ॥&lt;br&gt;&#xA;मन्त्रः श्रुतो मया त्वत्तस्तस्येयं व्युष्टिरागता ॥ ४५ ॥&lt;br&gt;&#xA;जातोऽहं दिव्यदेहस्तु प्रसादात्तव सुव्रत ॥&lt;br&gt;&#xA;स कृतार्थोऽस्मि सञ्जातो भगवन्दर्शना त्तव ॥ ४६ ॥&lt;br&gt;&#xA;वरं च गृह्यतां मत्तो यश्च ते संशयो हृदि ॥&lt;br&gt;&#xA;तं च ब्रूहि द्विजश्रेष्ठ सर्वं सम्पादयामि ते ॥ ४७ ॥&lt;br&gt;&#xA;तवोपदेशदानेन आनृण्यं गन्तु मुत्सहे ॥ ४८ ॥&lt;br&gt;&#xA;इति तस्य वचः श्रुत्वा दिव्यदेहस्य स द्विजः ॥&lt;br&gt;&#xA;प्रोवाच परया तुष्ट्या प्रफुल्लमुखपङ्कजः ॥ ४९ ॥&lt;br&gt;&#xA;अद्य मे सफलं ज्ञानमद्य मे सफलं तपः ॥&lt;br&gt;&#xA;अद्य मे सफला जिह्वा सफलं चक्षुरद्य मे ॥ 5.2.25.५० ॥&lt;br&gt;&#xA;श्रुतं देवेन सम्प्रोक्तं स्नात्वा पश्यन्ति देहिनः ॥&lt;br&gt;&#xA;प्राक्छरीरगतं तेऽद्य व्याघ्ररूपं तपोत्तम ॥ ५१ ॥&lt;br&gt;&#xA;तेजोमयं शरीरं तु ब्रह्मरूपं सनातनम् ॥&lt;br&gt;&#xA;यदि त्वहमनुग्राह्यो यद्येवं कर्तुमर्हसि ॥ ५२ ॥&lt;br&gt;&#xA;कारणं श्रोतुमिच्छामि हृदि मे वर्त्तते चिरम् ॥&lt;br&gt;&#xA;कथं मुक्तिर्महाभाग मुक्तिकामेन यत्नतः ॥५३॥&lt;br&gt;&#xA;योगाभ्यासरतेनापि वत्सरांश्च त्रयोदश ॥&lt;br&gt;&#xA;न लब्धा परमाश्चर्यं तपसा दुष्करेण तु ॥५४॥।&lt;br&gt;&#xA;व्याधेनापि भृशं तेन प्राप्ता मुक्तिः क्षणेन तु ॥&lt;br&gt;&#xA;अत्र मे संशयो जातः को हेतुः कथ्यतां भृशम् ॥ ५५ ॥&lt;br&gt;&#xA;तस्य तद्वचन श्रुत्वा ततो वचनमब्रवीत् ॥&lt;br&gt;&#xA;कथयामि परं गुह्यं रहस्यं मुक्तिलक्षणम् ॥ ५६ ॥&lt;br&gt;&#xA;महादेवमुपास्याशु मुने मुक्तिः सुदुर्लभा ॥&lt;br&gt;&#xA;पुरातनैस्तु विद्वद्भिरिदमुक्तं महात्मभिः ॥ ५७ ॥&lt;br&gt;&#xA;शृणुष्वैकमना विप्र कुरु यत्नं यथार्थतः ॥&lt;br&gt;&#xA;मन्नियोगाद्द्विजश्रेष्ठ ततो मुक्तिमवाप्स्यसि ॥ ५८ ॥&lt;br&gt;&#xA;शप्तोऽहं तैर्यदा विप्रैस्तदा मे तोषिता भृशम् ॥&lt;br&gt;&#xA;ममानुकम्पया प्रोक्तं मुक्तिस्ते भविता नृप ॥ ५९ ॥&lt;br&gt;&#xA;मुक्तिकामो महाकाले मुक्तिर्ब्राह्मणसत्तमः ॥&lt;br&gt;&#xA;विद्यते तपसा युक्तः स ते प्रश्नं करिष्यति ॥ 5.2.25.६० ॥&lt;br&gt;&#xA;मुक्तीश्वरं तदा लिङ्गं तस्याग्रे कथयिष्यसि ॥&lt;br&gt;&#xA;तवापि तस्य मुक्तेश्च मुक्तिरेवं भविष्यति ॥ ६१ ॥&lt;br&gt;&#xA;पूर्वं हि चिह्नितं कर्म देहिनो न विमुञ्चति ॥&lt;br&gt;&#xA;धात्रा विधिरयं दृष्टो बहुधा कर्मभिश्च यः ॥ ६२ ॥&lt;br&gt;&#xA;इति तस्य वचः श्रुत्वा स विप्रो ब्रह्मवित्तमः ॥&lt;br&gt;&#xA;अन्तर्जलात्समुत्थाय ततो वचनमब्र वीत् ॥ ६३ ॥&lt;br&gt;&#xA;दिष्ट्या त्वमागतो भूप दिष्ट्या ते सङ्गतं मया ॥&lt;br&gt;&#xA;ईदृशा दुर्लभा लोके नरा मुक्तिप्रदर्शकाः ॥ ६४ ॥&lt;br&gt;&#xA;इत्युक्त्वा नृपविप्रौ तौ मुक्तिलिङ्गं समा गतौ ॥&lt;br&gt;&#xA;दर्शनार्थं विशालाक्षि दृष्ट्वा देवं सनातनम् ॥ ६५ ॥&lt;br&gt;&#xA;तत्क्षणात्सशरीरौ तौ तस्मिल्ँलिङ्गे लयं गतौ ॥&lt;br&gt;&#xA;ईदृशोऽयं मया देवि महिमा कथितस्तव ॥ ६६ ॥&lt;br&gt;&#xA;अस्य लिङ्गस्य संस्पर्शान्मुक्तिर्भवति नान्यथा ॥&lt;br&gt;&#xA;येऽर्चयन्ति सदा भक्त्या मुक्तिलिङ्गं सनातनम् ॥&lt;br&gt;&#xA;अपि पापसमायुक्तः स याति परमां गतिम् ॥ ६७ ॥&lt;br&gt;&#xA;रे मूढाः किं तपोभिश्च किं दानैर्नियमैश्च किम् ॥&lt;br&gt;&#xA;कुरुध्वं मुक्तिलिङ्गस्य दर्शनं मुक्तिदायकम् ॥ ६८ ॥&lt;br&gt;&#xA;न मां विदुर्देवगणा नासुरा न महर्षयः ॥&lt;br&gt;&#xA;परं रूपं विशालाक्षि यदश्मद्युति निर्मलम् ॥ ६९ ॥&lt;br&gt;&#xA;न मे वेत्ति परं रूपं स्वयं साक्षात्प्रजापतिः ॥&lt;br&gt;&#xA;न विष्णुस्त्रिदशश्रेष्ठाः कुतोन्ये मुनयः प्रिये ॥ 5.2.25.७० ॥&lt;br&gt;&#xA;यदेतद्दृश्यते तेजो लिङ्गरूपं यशस्विनि ॥&lt;br&gt;&#xA;एतदेव शुकाद्या हि ध्यायन्ति त्रिदशा अमी ॥ ७१ ॥&lt;br&gt;&#xA;अनेकजन्मसंशुद्धा योगिनोऽनुग्रहान्मम ॥&lt;br&gt;&#xA;प्रविशन्तु तनुं देवि मदीयां मुक्तिदायिकाम् ॥ ७२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्न्यखण्डे चतुरशीतिलिङ्गमाहात्म्ये मुक्तीश्वरमाहात्म्यवर्णनन्नाम पञ्चविंशतितमोऽध्यायः॥२५॥&lt;/p&gt;</description>
    </item>
    <item>
      <title>०२६ सोमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/026_someshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/026_someshvaramAhAtmyavarNanam/</guid>
      <description>&lt;p&gt;ईश्वर उवाच ॥&lt;br&gt;&#xA;विद्धि षड्विंशकं देवि देवं सोमेश्वरं परम्॥&lt;br&gt;&#xA;यस्य दर्शनमात्रेण निष्कलङ्को नरो भवेत्॥१॥&lt;br&gt;&#xA;अत्रिर्नाम महाभागो ब्रह्मणो मानसः सुतः॥&lt;br&gt;&#xA;प्रजापतिरभूद्देवि कल्पे वाराहसञ्ज्ञके॥२॥&lt;br&gt;&#xA;तस्य पुत्रोऽभवत्सोमो दक्षोथ मातृभागतः॥&lt;br&gt;&#xA;सप्तविंशतिर्याः कन्या दाक्षायण्यः प्रकीर्तिताः॥३॥&lt;br&gt;&#xA;सोमपत्न्यो हि मन्तव्यास्तासां श्रेष्ठा तु रोहिणी॥&lt;br&gt;&#xA;तामेव भजते सोमो नेतरां इति शुश्रुम॥ ॥ ४ ॥&lt;br&gt;&#xA;इतराः प्रोचुरागत्य दक्षस्याग्रे यथातथम् ॥&lt;br&gt;&#xA;दक्षोऽथ स तदागत्य तमुवाच स नाकरोत् ॥ ५ ॥&lt;br&gt;&#xA;यदा न वारितस्तस्थौ दक्षः कुद्धस्तदा प्रिये ॥&lt;br&gt;&#xA;शशाप सोमं सङ्क्रुद्धः शीघ्रमन्तर्हितो भव ॥ ६ ॥&lt;br&gt;&#xA;एवं शप्तस्तु सोमो वै तदा ह्यन्तर्हितोऽभवत् ॥&lt;br&gt;&#xA;शशाप सोमो दक्षं तु भवानपि भविष्यति ॥ ॥ ७ ॥&lt;br&gt;&#xA;अनेकत्वं विहायैतज्जलदेहं सनातनम् ॥&lt;br&gt;&#xA;अतः प्राचेतसो दक्षो ब्रह्मपुत्रोऽपि गीयते ॥ ८ ॥&lt;br&gt;&#xA;एवमन्तर्हितः सोमो गतो वै दक्षशापतः ॥&lt;br&gt;&#xA;देवाश्च नागा यक्षाश्च गन्धर्वाः पितृभिः सह ॥&lt;br&gt;&#xA;वैराजं ब्रह्मसदनं ब्रह्माणं समुपस्थिताः ॥ ९ ॥&lt;br&gt;&#xA;तस्याग्रे कथयामासुर्नमस्कृत्य पुनःपुनः ॥&lt;br&gt;&#xA;भगवन्सर्वभूतानामादिकर्त्ता स्वयम्भुवः॥5.2.26.१०॥&lt;br&gt;&#xA;स्रष्टा च हव्यकव्यानां पाहि नः शरणागतान्॥&lt;br&gt;&#xA;देवानां वचनं श्रुत्वा ज्ञात्वा देवः प्रजापतिः॥११॥&lt;br&gt;&#xA;आश्वासयामास सुरान्सुश्लिष्टैर्वचनाम्बुभिः ॥&lt;br&gt;&#xA;अवश्यं त्रिदशास्तेन प्राप्तव्यं कर्मणः फलम् ॥ १२ ॥&lt;br&gt;&#xA;शापान्तं भगवान्देवो विष्णुरेव करिष्यति ॥&lt;br&gt;&#xA;एतच्छ्रुत्वा ततो देवा वाक्यं पङ्कजजन्मनः ॥&lt;br&gt;&#xA;शरण्यं शरणं विष्णुमुपतस्थुर्गतव्यथाः ॥ १३ ॥&lt;br&gt;&#xA;ब्रह्मणा सहिता देवि स्तुतिं चक्रुः समाहिताः ॥&lt;br&gt;&#xA;नमस्ते देवदेवेश नमस्ते विश्वभावन ॥&lt;br&gt;&#xA;नमस्तेऽस्तु हृषीकेश महापुरुषपूर्वज ॥ १४ ॥&lt;br&gt;&#xA;नारायण जगन्नाथ देवास्त्वां शरणं गताः ॥&lt;br&gt;&#xA;त्वं हि नः परमो ध्येय स्त्वं हि नः परमो गुरुः ॥ १५ ॥&lt;br&gt;&#xA;त्वं हि नः परमो देवो ब्रह्मादीनां सुरोत्तम ॥&lt;br&gt;&#xA;अन्तर्धानं गतः सोमो दक्षशापाज्जनार्द्दन ॥ १६ ॥&lt;br&gt;&#xA;विना सोमेन चौषध्यो नष्टा देव महीतले ॥&lt;br&gt;&#xA;तेषां तद्वचनं श्रुत्वा विष्णुर्वचनमव्रवीत् ॥ १७ ॥&lt;br&gt;&#xA;भयं त्यजध्वममरा अभयं वो ददाम्यहम् ॥&lt;br&gt;&#xA;नष्टं चन्द्रमसं शीघ्रं मानयिष्याम्यसंशयम् ॥ १८ ॥&lt;br&gt;&#xA;एवमुक्त्वा तु भगवान्विसृज्य त्रिदशेश्वरान् ॥&lt;br&gt;&#xA;सोमं सस्मार सहसा शङ्खचक्रगदाधरः ॥ १९ ॥&lt;br&gt;&#xA;यदा स्मृतो न चाभ्येति तदा क्रुद्धो जनार्दनः ॥&lt;br&gt;&#xA;पुराणपुरुषो देवो ब्रह्माणमिदमव्रवीत् ॥ 5.2.26.२० ॥&lt;br&gt;&#xA;देवैरसुरसङ्घैश्च मथ्यतां कलशोदधिः ॥&lt;br&gt;&#xA;भविष्यति पुनश्चन्द्रो मथ्यमाने महोदधौ ॥ २१ ॥&lt;br&gt;&#xA;अमृतं तत्र लप्स्यध्वं रत्नानि विविधानि च ॥&lt;br&gt;&#xA;तस्य तद्वचनं श्रुत्वा वासुदेवस्य पार्वति ॥ २२ ॥&lt;br&gt;&#xA;मन्थानं मन्दरं कृत्वा नेत्रं कृत्वा च वासुकिम् ॥&lt;br&gt;&#xA;देवा मथितुमारब्धाः समुद्रं निधिमम्भसाम् ॥ २३ ॥&lt;br&gt;&#xA;सोमार्थे च पुरा देवि तथैवासुरदानवाः ॥&lt;br&gt;&#xA;एतैर्मुखमुपाश्लिष्टौ नाग राजो महेर्ष्यया ॥ २४ ॥&lt;br&gt;&#xA;विबुधाः सहिताः सर्वे यतः पुच्छं ततः स्थिताः ॥&lt;br&gt;&#xA;अतो वै भगवान्देवो यतो नारायणस्ततः ॥ २५ ॥&lt;br&gt;&#xA;शिरस्युद्यम्य नाग स्य पुनः पुनरवाक्षिपत् ॥&lt;br&gt;&#xA;उदधौ मथ्यमाने वै महाञ्छब्दो बभूव ह ॥ २६ ॥&lt;br&gt;&#xA;तत्र नानाजलचरा विनिष्पिष्टा महाद्रिणा ॥&lt;br&gt;&#xA;विलयं समुपाजग्मुः शतशोथ सहस्रशः ॥ २७ ॥&lt;br&gt;&#xA;तस्मिंस्तु मथिते देवि प्रयत्नात्केशवस्य च ॥&lt;br&gt;&#xA;प्रसन्नात्मा समुत्पन्नः सोमः शीतांशुरुज्वलः ॥ २८ ॥&lt;br&gt;&#xA;तमेव देवा मनुजाः पितरश्च यशस्विनि ॥&lt;br&gt;&#xA;उपजीवन्ति वृक्षाश्च तथैवौषधयो विधुम् ॥ २९ ॥&lt;br&gt;&#xA;समुत्पन्नमथो दृष्ट्वा भगवान्प्राह केशवः ॥&lt;br&gt;&#xA;पालयेमाः प्रजाश्चन्द्र त्वं ज्येष्ठो जगतो भव ॥ 5.2.26.३० ॥&lt;br&gt;&#xA;इत्युक्तो वासुदेवेन प्रजाः पालयितुं शशी ॥&lt;br&gt;&#xA;पूर्वं सोमोपि यो नष्टः प्रविष्टो गहनं वनम् ॥ ३१ ॥&lt;br&gt;&#xA;तस्याग्रे नारदः सर्वं कथयामास सत्वरम् ॥&lt;br&gt;&#xA;देवर्षेर्वचनं श्रुत्वा नारदस्य महात्मनः ॥ ३२ ॥&lt;br&gt;&#xA;पीडितो दक्षशापेन सोमोऽप्यन्तर्हितस्तदा ॥&lt;br&gt;&#xA;जगाम शरणं देवि ब्रह्माणं परमेष्ठिनम् ॥ ३३ ॥&lt;br&gt;&#xA;तत्र गत्वा यथाशापं कथयामास गद्गदः ॥&lt;br&gt;&#xA;पूर्वचन्द्रवचः श्रुत्वा ब्रह्मा वचनमब्रवीत् ॥ ३४ ॥&lt;br&gt;&#xA;अयं मे प्रथमः पुत्रः पीडितः शशिना भृशम् ॥&lt;br&gt;&#xA;नवेनोदधिजातेन किं मया क्रियते पुनः ॥ ३५ ॥&lt;br&gt;&#xA;विष्णुना च बलं दत्तमस्मै चन्द्रमसे दृढम् ॥&lt;br&gt;&#xA;तस्माद्यास्यामि तत्राहं यत्र देवो जनार्दनः ॥ ३६ ॥&lt;br&gt;&#xA;तं दृष्ट्वा मधुहन्तारं ब्रह्मा विष्णुमुवाच ह ॥&lt;br&gt;&#xA;त्वदादेशाजगन्नाथ एष चन्द्रः कृतो मया ॥ ३७ ॥&lt;br&gt;&#xA;स चायं पीडितो देव शशाङ्केन नवेन वै ॥&lt;br&gt;&#xA;इत्युक्तो ब्रह्मणा देवि वासुदेवो जगत्पतिः ॥&lt;br&gt;&#xA;वृत्तान्तं कथयामास ब्रह्माग्रे च पुनःपुन. ॥ ३८ ॥&lt;br&gt;&#xA;ब्रह्मापि पूर्वचन्द्रार्थे विष्णुं लोकनमस्कृतम् ॥&lt;br&gt;&#xA;तुष्टाव प्रणतो भूत्वा प्राञ्जलिः प्रणतः स्थितः ॥ ३९ ॥&lt;br&gt;&#xA;नमः कृष्ण नमो विष्णो नमो जिष्णो नमोनमः ॥&lt;br&gt;&#xA;नमो वामन गोविन्द नमोऽनन्त नमोऽच्युत ॥5.2.26.४०॥&lt;br&gt;&#xA;जयस्व गोविन्द महानुभाव जयस्व विश्णो जय पद्मनाभ ॥&lt;br&gt;&#xA;जयस्व सर्वाद्य गदाधरेश जयस्व विश्वेश्वर विश्वमूर्त्ते ॥ ४१ ॥&lt;br&gt;&#xA;एवं स्तुतस्तदा देवि ब्रह्मणा लोककारिणा ॥&lt;br&gt;&#xA;समीपस्थं समालोक्य सोमं वचनम ब्रवीत् ॥ ४२ ॥&lt;br&gt;&#xA;गच्छ सोम ममादेशान्महाकालवनोत्तमे ॥&lt;br&gt;&#xA;उत्तरे मुक्तिलिङ्गस्य लिङ्गं कातिकरं परम् ॥&lt;br&gt;&#xA;तमाराधय यत्नेन स ते देहं प्रदास्यति ॥ ॥ ४३ ॥&lt;br&gt;&#xA;इत्युक्तो वासुदेवेन ब्रह्मणा च पुनः पुनः ॥&lt;br&gt;&#xA;आजगाम महादेवि महाकालवनोत्तमे ॥&lt;br&gt;&#xA;लिङ्गं दृष्ट्वा च तुष्टाव स्तोत्रेणानेन सुव्रते ॥ ४४ ॥ ॥&lt;br&gt;&#xA;॥ चन्द्र उवाच ॥ ॥&lt;br&gt;&#xA;नमो देवाधिदेवाय त्रिनेत्राय महात्मने ॥&lt;br&gt;&#xA;रक्तपिङ्गलनेत्राय जटामुकुटधारिणे ॥ ४५ ॥&lt;br&gt;&#xA;भूतवेतालजुष्टाय महादेवाय शूलिने ॥&lt;br&gt;&#xA;भीमाट्टहासयुक्ताय कपर्दिस्थाणवे नमः ॥ ४६ ॥&lt;br&gt;&#xA;पूष्णो दन्तविनाशाय तथान्धकविनाशिने ॥&lt;br&gt;&#xA;कैलासवरवासाय सर्वदेवायते नमः ॥ ॥ ४७ ॥&lt;br&gt;&#xA;विकरालोर्द्ध्वकेशाय भैरवाय नमोनमः ॥&lt;br&gt;&#xA;अग्निज्वालाकरालाय कलिधर्मविवासिने ॥ ४८ ॥&lt;br&gt;&#xA;तथा दारुवनध्वंसकारिणे तिग्मशूलिने ॥&lt;br&gt;&#xA;कृतकङ्कणभोगीन्द्रकण्ठसूत्राय शूलिने ॥ ४९ ॥&lt;br&gt;&#xA;प्रचण्डदण्डहस्ताय वडवाग्निमुखाय च ॥&lt;br&gt;&#xA;वेदान्तवेद्याय नमो यज्ञमूर्ते नमोनमः ॥ 5.2.26.५० ॥&lt;br&gt;&#xA;दक्षयज्ञविनाशाय जगद्भयकराय च ॥&lt;br&gt;&#xA;विश्वेश्वराय देवाय स्थूलसूक्ष्माय शम्भवे ॥&lt;br&gt;&#xA;कपर्दिने करालाय सर्वदेवाय ते नमः ॥ ५१ ॥&lt;br&gt;&#xA;एवं स्तुतस्तदा देवि चन्द्रेणान्तर्हितेन च ॥&lt;br&gt;&#xA;लिङ्गरूपी महादेवस्तुष्टो वाक्यमथाब्रवीत् ॥ ५२ ॥&lt;br&gt;&#xA;स्तोत्रेणानेन तुष्टोऽस्मि ब्रूहि सोम किमिच्छसि ॥&lt;br&gt;&#xA;यत्तेभिलषितं सर्वं तत्कर्त्तास्मि न संशयः ॥ ५३ ॥&lt;br&gt;&#xA;॥ सोम उवाच ॥ ॥&lt;br&gt;&#xA;यदि त्वहमनुग्राह्यो यदि तुष्टोऽसि मे प्रभो ॥&lt;br&gt;&#xA;कान्त्या दीप्त्या तथा मूर्त्या तथा रूपेण च प्रभो॥ ॥ ५४ ॥&lt;br&gt;&#xA;स्वपदं कर्त्तुमिच्छामि त्वत्प्रसादान्महेश्वर ॥&lt;br&gt;&#xA;एवमस्त्विति लिङ्गेन तत्क्षणाद्रजनीचर ॥ ५५ ॥&lt;br&gt;&#xA;द्विजराजेन तत्प्राप्तं लिङ्गस्यास्य प्रसादतः ॥&lt;br&gt;&#xA;सोमेनाराधितो यस्माद्देवदेवो महेश्वरि ॥ ५६ ॥&lt;br&gt;&#xA;तेन सोमेश्वरोनाम विख्यातो भुवनत्रये ॥&lt;br&gt;&#xA;येऽर्चयन्ति महादेवि देवं सोमेश्वरम्परम्॥ ५७ ॥&lt;br&gt;&#xA;कृत पुण्या नरा मर्त्यास्ते यान्ति परमं पदम् ॥&lt;br&gt;&#xA;यः पश्यति नरो भक्त्या लिङ्गं सोमेश्वरं प्रिये ॥ ५८ ॥&lt;br&gt;&#xA;विमुक्तो जन्मदुःखाद्यैर्लीयते मयि मानवः ॥&lt;br&gt;&#xA;ते नराः पशवो लोके किं तेषां जीविते फलम् ॥ ५९ ॥&lt;br&gt;&#xA;यैश्च सोमेश्वरो देवो न दृष्टो न च पूजितः ॥&lt;br&gt;&#xA;संसारेऽस्मिन्महाघोरे जन्मरोगभयाकुले ॥ 5.2.26.६० ॥&lt;br&gt;&#xA;एकः सोमेश्वरः पूज्यः कुष्ठरोगविनाशनः ॥&lt;br&gt;&#xA;स एव सुकृती लोके कुलं तेनाभ्यलङ्कृतम् ॥ ६१ ॥&lt;br&gt;&#xA;आधारः सर्वलोकानां येन सोमेश्वरो ऽर्चितः ॥&lt;br&gt;&#xA;सकृदभ्यर्च्य सोमेशं बिल्वपत्रेण मानवः ॥&lt;br&gt;&#xA;मुक्तो भोगी निरातङ्को मम लोके वसेच्चिरम् ॥ ६२ ॥&lt;br&gt;&#xA;काञ्चनैः कुसुमैर्देवि लिङ्गं सोमेश्वरं प्रिये ॥&lt;br&gt;&#xA;पूजयन्ति नरा भक्त्या ते यान्ति परमां गतिम् ॥ ६३ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;सोमेश्वरस्य देवस्य शृणुष्वानरकेश्वरम् ॥ ६४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये सोमेश्वरमाहात्म्यवर्णनं नाम षड्विंशोऽध्यायः ॥ २६ ॥&lt;/p&gt;</description>
    </item>
    <item>
      <title>०२७ चतुरशीतिलिङ्गमाहात्म्येऽनरकेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/027_chaturashItilingamAhAtmye-narakeshvaramAhAtmya/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/027_chaturashItilingamAhAtmye-narakeshvaramAhAtmya/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;सप्तविंशतिमं देव्यनरकेश्वरसञ्ज्ञकम् ॥&lt;br&gt;&#xA;यस्य दर्शनमात्रेण स्वप्नेपि नरकः कुतः ॥ १ ॥&lt;br&gt;&#xA;पुरा कलियुगे देवि कल्पे वाराहसञ्ज्ञके ॥&lt;br&gt;&#xA;कलुषं कालमासाद्य सत्ये च प्रलयं गते ॥ २ ॥&lt;br&gt;&#xA;निर्मर्यादा निराधारा निरौका नास्तिका जनाः ॥&lt;br&gt;&#xA;वर्णाश्रमाश्च सञ्जाता वञ्चयन्ति परस्परम् ॥ ३ ॥&lt;br&gt;&#xA;नार्चयन्ति सुरान्विप्राः कर्म कुर्वन्ति कुत्सितम् ॥&lt;br&gt;&#xA;लोभमोहपरा भूत्वा कामासक्ताश्च मानवाः ॥ ४ ॥&lt;br&gt;&#xA;वैरबद्धाश्च सञ्जाताः परस्परवधे रताः ॥&lt;br&gt;&#xA;निवृत्तयज्ञस्वाध्यायपिण्डोदकविवर्जिताः ॥ ५ ॥&lt;br&gt;&#xA;ब्राह्मणाः सर्वभक्ष्याश्च मृषावादपरायणाः ॥&lt;br&gt;&#xA;भूयिष्ठं कूटमानैश्च पण्यं विक्रीणते तदा ॥ ६ ॥&lt;br&gt;&#xA;दृश्यन्ते षोडशे वर्षे नराः पलितिनः प्रिये ॥&lt;br&gt;&#xA;आयुःक्षयो मनुष्याणां क्षिप्रमेव प्रपद्यते ॥ ७ ॥&lt;br&gt;&#xA;एवंविधाः समुद्भूता नरा नार्यश्च पातकैः ॥&lt;br&gt;&#xA;नरकेषु प्रपद्यन्ते क्रमात्पापानुसारतः ॥ ८ ॥&lt;br&gt;&#xA;कुठारैर्भिन्नमूर्द्धानः क्रकचैः पाटिताः परे ॥&lt;br&gt;&#xA;अग्निवर्णैश्च सन्दंशैरुत्पाटितविलोचनाः ॥ ९ ॥&lt;br&gt;&#xA;भिन्नाश्चायोमयैस्तीक्ष्णैरग्नितप्तैश्च कीलकैः ॥&lt;br&gt;&#xA;पीड्यन्ते शैलशिखरैश्चूर्ण्यन्ते क्रूरभूधरैः ॥ 5.2.27.१० ॥&lt;br&gt;&#xA;क्षिप्यन्ते तप्तकुण्डेषु दह्यन्ते वह्निराशिषु ॥&lt;br&gt;&#xA;अमेध्येऽधोमुखाश्चान्ये मर्द्दिता दण्डपाणिना ॥ ११ ॥&lt;br&gt;&#xA;लौहैश्च शृङ्खलैर्बद्धा ह्यधोवक्त्रैश्च लम्बितैः ॥&lt;br&gt;&#xA;अन्तरिक्षे परिक्षेपात्क्रन्दन्तोऽतीव दुःखिताः ॥१२॥&lt;br&gt;&#xA;कृमिभिर्भ्रमरैस्तीक्ष्णैर्दंशैश्च मशकैस्तथा ॥&lt;br&gt;&#xA;लोहतुण्डैश्च विहगैर्निर्दयैर्भक्षिता नराः॥१३॥&lt;br&gt;&#xA;केचित्कृत्ताः प्रधावन्ति तोयार्थं च तृषातुराः ॥&lt;br&gt;&#xA;स्वमूत्रं पायिताश्चण्डैः क्षुभिताश्चापि घातनैः ॥ १४ ॥&lt;br&gt;&#xA;यैश्चाङ्गैः पतितं कर्म क्रियते पुरुषैर्भुवि ॥&lt;br&gt;&#xA;तेषां तान्येव चाङ्गानि शोध्यन्ते यातनागतैः ॥ १५ ॥&lt;br&gt;&#xA;ये पश्यन्ति गुरुं देवान्ब्राह्मणान्क्रुद्धचक्षुषा ॥&lt;br&gt;&#xA;दुष्टेन परदारांश्च वीक्षन्ते लोचनेन ये ॥&lt;br&gt;&#xA;तेषां नेत्राणि भिद्यन्ते कृष्यन्ते लोहशङ्कुभिः ॥ १६ ॥&lt;br&gt;&#xA;श्रवणौ च प्रपूर्यन्ते लौहेन शङ्कुना ततः ॥&lt;br&gt;&#xA;पुनश्च शस्त्रैः कृष्यन्ते पुनस्तप्तैश्च कीलकैः ॥ १७ ॥&lt;br&gt;&#xA;लौहैर्वेगान्निखन्यन्ते यैः श्रुतं गुरुनिन्दनम् ॥&lt;br&gt;&#xA;मित्राणां देवतानां च साध्वीनामथवा क्वचित् ॥ १८ ॥&lt;br&gt;&#xA;शतशः पाट्यते जिह्वा वह्निवर्णैरयोमुखैः ॥&lt;br&gt;&#xA;शङ्कुभि स्तीक्ष्णसूक्ष्माग्रैः पूर्यन्ते चानिलैः पुनः ॥ १९ ॥&lt;br&gt;&#xA;तद्वक्त्राणि बहून्वारान्येपवादरता नराः ॥&lt;br&gt;&#xA;ये गुरुं मातरं वापि पारुष्येण वदन्ति वै ॥ 5.2.27.२० ॥&lt;br&gt;&#xA;ये निघ्नन्ति दुराचाराः सुरार्थायोपकल्पिते ॥&lt;br&gt;&#xA;आरामे पुष्पपत्राणि तेषामङ्गानि कृन्तति ॥ २१ ॥&lt;br&gt;&#xA;यैरप्यालिङ्गिता नारी परस्य च दुरात्मभिः ॥&lt;br&gt;&#xA;तेषामयोमयी नारी वह्निवर्णा तु वक्षसि ॥ २२ ॥&lt;br&gt;&#xA;स्थाप्यते वध्यते चापि प्रचण्डैर्यमकिङ्करैः ॥&lt;br&gt;&#xA;नार्यश्च पुरुषैस्तप्तैरालिङ्ग्यन्ते ह्ययोमयैः ॥ २३ ॥&lt;br&gt;&#xA;तदा लोहमये गेहे ज्वलितानलसंस्तरे ॥&lt;br&gt;&#xA;निक्षिप्यन्ते नरैः सार्द्धमासाद्य कालसङ्क्षयम् ॥ २४ ॥&lt;br&gt;&#xA;यावती वेदना देहे इह लोके प्रदृश्यते ॥&lt;br&gt;&#xA;नराणामङ्गपीडा वै तस्माच्छतगुणा भवेत् ॥ २५ ॥&lt;br&gt;&#xA;काकैश्च वृश्चिकैर्गृध्रैर्भक्ष्यन्तेऽप्यपरे नराः ॥&lt;br&gt;&#xA;दह्यमाना विलपन्ति भ्रातस्तातेति चाकुलाः ॥&lt;br&gt;&#xA;वदन्त्यसकृदुद्विग्ना न च शान्तिं लभन्ति वै ॥ २६ ॥&lt;br&gt;&#xA;दुःखानि ते प्राप्नुवन्ति यान्यसह्यानि पार्वति ॥&lt;br&gt;&#xA;एवं ते यातनादुःखं प्राप्नुवन्ति सुनिश्चितम् ॥&lt;br&gt;&#xA;निमिर्नाम महाभागो यममार्गं ददर्श ह ॥ २७ ॥&lt;br&gt;&#xA;रौद्रं भयानकं दुर्गं पूरितं पापकर्मभिः ॥&lt;br&gt;&#xA;तमसा संवृतं चैव केशशैवालशाद्वलम् ॥ २८ ॥&lt;br&gt;&#xA;सम्पृक्तं पापकृद्गन्धैर्मांसशोणितकर्द्दमैः ॥&lt;br&gt;&#xA;वह्निज्वालेन दीप्तेन समन्तात्परिवारितम् ॥ २९ ॥&lt;br&gt;&#xA;अधोमुखैश्च कर्कोटैर्गृध्रैश्च समभिद्रुतम् ॥&lt;br&gt;&#xA;सूचीमुखैस्तथा प्रेतैविन्ध्यशैलोपमैर्वृतम् ॥ ॥ 5.2.27.३० ॥&lt;br&gt;&#xA;वृक्षै रुधिरमांसैश्च छिन्नबाहूरुपाणिभिः ॥&lt;br&gt;&#xA;निकृत्तोदरहस्तैश्च तत्रतत्र प्रचारितैः ॥ ३१ ॥&lt;br&gt;&#xA;वृतं कुणपदुर्गन्धैरशिवं भोगवर्जितम् ॥&lt;br&gt;&#xA;असिपत्र वनं चैव समन्तात्परिवारितम् ॥ ३२ ॥&lt;br&gt;&#xA;करम्भवालुकाकीर्णमायसीश्च शिलाः पृथक् ॥&lt;br&gt;&#xA;ददर्श चापि देहोत्थयातनां पापकर्मणाम् ॥ ३३ ॥&lt;br&gt;&#xA;स तं दुर्गन्धमालक्ष्य पुरुषं तमुवाच ह ॥&lt;br&gt;&#xA;कियदध्वानमस्माभिर्गन्तव्यमिदमब्रवीत् ॥ ३४ ॥&lt;br&gt;&#xA;देशोऽयं कश्च देवानामेतदिच्छामि वेदितुम् ॥&lt;br&gt;&#xA;इत्युक्तो यमदूतस्तु दण्डहस्तोऽग्निसप्रभः ॥&lt;br&gt;&#xA;पुरतो दर्शयन्मार्गमित एहीत्युवाच ह ॥ ३५ ॥&lt;br&gt;&#xA;भूयः स राजा तं प्राह किङ्करं विनयान्वितः ॥&lt;br&gt;&#xA;भो याम्यपुरुषाचक्ष्व किं मया दुष्कृतं कृतम् ॥ ३६ ॥&lt;br&gt;&#xA;येनेदं व्यसनं प्राप्तं मया च धार्मिकेण हि ॥&lt;br&gt;&#xA;निमिर्नामाहं विख्यातो जनकानामहं कुले ॥ ३७ ॥&lt;br&gt;&#xA;जातो विदेहविषये सम्यग्मनुजपालकः ॥&lt;br&gt;&#xA;चातुर्वर्ण्यं च धर्मस्थं कृत्वा संरक्षितं मया ॥ ३८ ॥&lt;br&gt;&#xA;धर्मप्रधानकल्पेन मनुनात्र यथा पुरा ॥&lt;br&gt;&#xA;यज्ञैर्मयेष्टं बहुभिर्धर्मतः पालिता मही ॥ ३९ ॥&lt;br&gt;&#xA;नोत्सृष्टश्चैव सङ्ग्रामो नातिथिर्विमुखोऽभवत् ॥&lt;br&gt;&#xA;कृता स्पृहा च न मया परस्त्रीविभवादिषु ॥ 5.2.27.४० ॥&lt;br&gt;&#xA;सोऽहं कथमिमं प्राप्तो नरकं भृशदारुणम् ॥&lt;br&gt;&#xA;इति पृष्टस्तदा तेन निमिना यमकिङ्करः ॥&lt;br&gt;&#xA;उवाच प्रणतो भूत्वा क्रूरोऽपि प्रश्रितं वचः ॥ ४१ ॥&lt;br&gt;&#xA;॥ पुरुष उवाच ॥ ॥&lt;br&gt;&#xA;महाराज यथात्थ त्वं तथैतन्नात्र संशयः ॥&lt;br&gt;&#xA;किन्तु स्वल्पं कृतं पापं भवन्तं स्मारयामि तत् ॥ ४२ ॥&lt;br&gt;&#xA;उक्ता या दक्षिणा श्राद्धे न दत्ता सा त्वया नृप ॥&lt;br&gt;&#xA;प्रमादाद्विस्मृता चैव तस्येदं कर्मणः फलम् ॥ ४३ ॥&lt;br&gt;&#xA;एतावदेव ते पापं नान्य त्किञ्चन विद्यते ॥&lt;br&gt;&#xA;वैदेहागच्छ पुण्यानामुपभोगाय पार्थिव ॥ ४४ ॥&lt;br&gt;&#xA;एवं श्रुत्वा तु राजर्षिर्निमिर्दूतमथाब्रवीत् ॥&lt;br&gt;&#xA;यास्यामि देवानुचर यत्र मां त्वं हि नेष्यसि ॥ ४५ ॥&lt;br&gt;&#xA;किञ्चित्पृच्छामि ते तत्त्वं यथावद्वक्तुमर्हसि ॥&lt;br&gt;&#xA;वज्रतुण्डास्त्वमी काकाः पुंसां नयनहारिणः ॥ ४६ ॥&lt;br&gt;&#xA;पुनः पुनश्च नेत्राणि तद्वत्तेषां भवन्ति हि ॥&lt;br&gt;&#xA;किं कृतं कर्म दूतेन्द्र कथयैतज्जुगुप्सितम् ॥ ४७ ॥&lt;br&gt;&#xA;हरन्त्येषां तथा जिह्वां जायमानां पुनर्नवाम् ॥&lt;br&gt;&#xA;करपत्रेण पाट्यन्ते कस्मादेते सुदुःखिताः ॥ ४८ ॥&lt;br&gt;&#xA;किमेते नष्टचित्ताश्च तुद्यन्तेऽहर्निशं नराः ॥&lt;br&gt;&#xA;एताश्चान्याश्च दृश्यन्ते यातनाः पापकर्मिणाम् ॥&lt;br&gt;&#xA;कियत्कालं भविष्यन्ति तन्ममोद्दे शतो वद ॥ ४९ ॥&lt;br&gt;&#xA;॥ पुरुष उवाच ॥ ॥&lt;br&gt;&#xA;यन्मां पृच्छसि भूपाल पापकर्मफलोदयम् ॥&lt;br&gt;&#xA;तत्तेहं सम्प्रवक्ष्यामि सङ्क्षेपेण यथातथम् ॥ 5.2.27.५० ॥&lt;br&gt;&#xA;पुण्या पुण्ये हि पुरुषः पर्यायेण समश्नुते ॥&lt;br&gt;&#xA;भुञ्जतश्च क्षयं याति पुण्यं पापमथापि वा ॥ ५१ ॥&lt;br&gt;&#xA;न तु भोगादृते पुण्यं पापं कर्म च मानवः ॥&lt;br&gt;&#xA;परित्यजति राजेन्द्र सत्यमेतदुदाहृतम् ॥ ५२ ॥&lt;br&gt;&#xA;एवमेते महापापा यातनाभिरहर्निशम् ॥&lt;br&gt;&#xA;क्षपयन्ति महाघोरं नरकान्तरवर्त्तिनः ॥ ५३ ॥&lt;br&gt;&#xA;देवत्वेऽथ मनुष्यत्वे तिर्यक्त्वेऽथ शुभाशुभम् ॥&lt;br&gt;&#xA;पुण्यपापोद्भवं भुङ्क्ते सुखदुःखं न संशयः ॥ ५४ ॥&lt;br&gt;&#xA;एतदुद्देशतो राजन्भवता कथितं मया ॥&lt;br&gt;&#xA;स्वकर्मफलमोक्षाणां पुण्यानां पापिनां तथा ॥ ५५ ॥&lt;br&gt;&#xA;तदेह्यन्यत्र गच्छावि यथा दृष्टं त्वयाधुना ॥&lt;br&gt;&#xA;ततस्तमग्रतः कृत्वा स राजा गन्तुमुद्यतः ॥ ५६ ॥&lt;br&gt;&#xA;तदा हि सर्वैरुद्घुष्टं यातना स्थायिभिर्नृभिः ॥&lt;br&gt;&#xA;प्रसादं कुरु भूपेति तिष्ठ तावन्मुहूर्त्तकम् ॥&lt;br&gt;&#xA;त्वदङ्गसङ्गी पवनो देहान्ह्लादयते हि नः ॥ ५७ ॥&lt;br&gt;&#xA;परितापं च गात्रेभ्यः पीडा बाधाश्च कृत्स्नशः ॥&lt;br&gt;&#xA;अपहन्ति नरव्याघ्र कृपां कुरु महीपते ॥ ५८ ॥&lt;br&gt;&#xA;एतच्छ्रुत्वा वचस्तेषां तं याम्यपुरुषं नृपः ॥&lt;br&gt;&#xA;पप्रच्छ कथमेतेषामाह्लादो मयि तिष्ठति ॥५९ ॥&lt;br&gt;&#xA;किं मया कर्म तत्पुण्यं मर्त्यलोके महत्कृतम् ॥&lt;br&gt;&#xA;प्रह्लादजननी दृष्टिर्यस्येयं तदुदीर्यताम् ॥ 5.2.27.६० ॥&lt;br&gt;&#xA;॥ पुरुष उवाच ॥ ॥&lt;br&gt;&#xA;त्वया दृष्टो महाकाले विख्यातोऽनरकेश्वरः ॥&lt;br&gt;&#xA;आश्विनस्य चतुर्दश्यां तस्येदं फलमीदृशम् ॥ ६१ ॥&lt;br&gt;&#xA;ततस्तद्गात्रसंसर्गी पवनो ह्लाददायकः ॥&lt;br&gt;&#xA;पापकर्मकृतां राजन्यातना न प्रबाधते ॥ ६२ ॥&lt;br&gt;&#xA;॥ राजोवाच ॥ ॥&lt;br&gt;&#xA;यदि मत्सन्निधाने सा यातना न प्रबाधते ॥&lt;br&gt;&#xA;ततो भद्रमुखात्राहं स्थास्ये स्थाणुरिवाचलः ॥ ६३ ॥&lt;br&gt;&#xA;॥ पुरुष उवाच ॥ ॥&lt;br&gt;&#xA;एहि राजेन्द्र गच्छावो निजपुण्यसमार्जितान् ॥&lt;br&gt;&#xA;भुङ्क्ष्व भोगान्न यास्येतां यातनां पापकर्मणाम् ॥ ॥ ६४ ॥&lt;br&gt;&#xA;॥ राजोवाच ॥ ॥&lt;br&gt;&#xA;न स्वर्गे ब्रह्मलोके वा तत्सुखं प्राप्यते नरैः ॥&lt;br&gt;&#xA;यदार्त्तजन्तुं निर्वाणमानेतुमिति मे मतिः ॥ ६५ ॥&lt;br&gt;&#xA;तस्मान्न तावद्यास्यामि यावदेते सुदुःखिताः ॥&lt;br&gt;&#xA;मत्सन्निधानात्सुखिनो भवन्तु नरकौकसः ॥ ६६ ॥&lt;br&gt;&#xA;प्राप्स्यन्ते ते यदि सुखं बहवो दुःखिते मयि ॥&lt;br&gt;&#xA;किं तु प्राप्तं मया सर्वं तस्मात्त्वं व्रज मा चिरम् ॥ ६७ ॥&lt;br&gt;&#xA;॥ पुरुष उवाच ॥ ॥&lt;br&gt;&#xA;एष धर्मश्च शक्रश्च त्वां नेतुं समुपागतौ ॥&lt;br&gt;&#xA;अवश्यमस्माद्गन्तव्यं तस्मात्पार्थिव गम्यताम्॥ ६८ ॥&lt;br&gt;&#xA;एतस्मिन्नन्तरे धर्मः शक्रेण सहितोब्रवीत् ॥&lt;br&gt;&#xA;निमे परमधर्मज्ञ प्रीता देवगणास्तव ॥ ६९ ॥&lt;br&gt;&#xA;एह्येहि पुरुषव्याघ्र कृतमेतावता प्रभो॥&lt;br&gt;&#xA;सिद्धिः प्राप्ता त्वया राजल्ँलोकाश्चाप्यक्षयान्विताः ॥ 5.2.27.७० ॥&lt;br&gt;&#xA;न च मन्युस्त्वया कार्यः शृणु मे वचनं विभो ॥&lt;br&gt;&#xA;अवश्यं नरकस्तावद्द्रष्टव्यः सर्वराजभिः ॥ ७१ ॥&lt;br&gt;&#xA;नयामि त्वामहं स्वर्गं त्वया सम्यगुपासितः ॥&lt;br&gt;&#xA;विमानवरमारुह्य विमलं चाद्य गम्यताम् ॥ ७२ ॥ ॥&lt;br&gt;&#xA;॥ निमिरुवाच ॥ ॥&lt;br&gt;&#xA;नरके मानवा धर्म पीड्यन्तेऽत्र सहस्रशः ॥&lt;br&gt;&#xA;त्राहीति वार्त्तां क्रन्दन्तो मामतो न व्रजाम्यहम् ॥ ७३ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;कर्मणा नरके प्राप्तिरेषां च पापकर्मणाम् ॥&lt;br&gt;&#xA;स्वर्गे त्वयापि गन्तव्यं नृप पुण्येन कर्मणा ॥ ७४ ॥&lt;br&gt;&#xA;॥ राजोवाच ॥ ॥&lt;br&gt;&#xA;परिजानासि धर्मज्ञ त्वं वा शक्र शचीपते ॥&lt;br&gt;&#xA;विशिष्टं मम किं पुण्यं शुभं तद्वक्तुमर्हसि ॥ ७५ ॥&lt;br&gt;&#xA;॥ धर्म उवाच ॥ ॥&lt;br&gt;&#xA;आश्विनस्य तु मासस्य कृष्णपक्षे चतुर्दशी ॥&lt;br&gt;&#xA;तस्यां त्वया महाबाहो महाकालवनोत्तमे ॥&lt;br&gt;&#xA;दृष्टो देवः सुविख्यातः स्वर्गदोऽनरकेश्वरः ॥ ७६ ॥&lt;br&gt;&#xA;तद्विशिष्टं च ते पुण्यं तस्य सङ्ख्या न विद्यते ॥&lt;br&gt;&#xA;स्वकर्मोपार्जितं पुण्यं भुङ्क्ष्व राजन्यथासुखम् ॥&lt;br&gt;&#xA;एते नारकिकाः सर्वे क्षपयन्तु स्वकर्मजाम् ॥ ॥ ७७ ॥&lt;br&gt;&#xA;॥ राजोवाच ॥ ॥&lt;br&gt;&#xA;कथं स्पृहां करिष्यन्ति सत्सङ्गेषु च मानवाः ॥&lt;br&gt;&#xA;यदि मत्सन्निधावेषामुत्कर्षो नोपजायते ॥ ७८ ॥&lt;br&gt;&#xA;तस्माद्यत्सुकृतं किञ्चिद्विशिष्टतरमस्ति वै ॥&lt;br&gt;&#xA;तेन मुच्यन्तु नरकात्पापिनो यातनागताः ॥ ७९ ॥&lt;br&gt;&#xA;॥ धर्म उवाच ॥ ॥&lt;br&gt;&#xA;राजंस्त्वया कृतं पूर्वेऽनरकेश्वरदर्शनम् ॥&lt;br&gt;&#xA;तदुत्पन्नस्य पुण्यस्य कलामेभ्यः प्रयच्छ वै ॥ 5.2.27.८० ॥&lt;br&gt;&#xA;तत्पुण्यस्य प्रभावेण मोक्ष्यन्ते नरकादिमे ॥&lt;br&gt;&#xA;तथा कृते ततस्तेन विमुक्ता नरकाच्च ते ॥ ८१ ॥&lt;br&gt;&#xA;ततोऽब्रवीद्धर्मराजो निमिं शक्रसमन्वितः ॥&lt;br&gt;&#xA;एवं श्रेष्ठतरं स्थानं त्वया प्राप्तं महीपते ॥ ८२ ॥&lt;br&gt;&#xA;एतांश्च नारकान्पश्य विमुक्तान्पापकर्मणः॥&lt;br&gt;&#xA;ततोऽपतत्पुष्पवृष्टिस्तस्योपरि महीपतेः ॥ ८३ ॥&lt;br&gt;&#xA;विमानं चाधिरोप्यैनं स्वर्लोकमनयद्धरिः ॥&lt;br&gt;&#xA;येये तत्राभवन्पापा यातनाभ्यः परिच्युताः ॥ ८४ ॥&lt;br&gt;&#xA;प्रभावात्तस्य देवस्य स्वर्गलोकं गताः प्रिये ॥&lt;br&gt;&#xA;अतो देवः सुविख्यातः सदेवोऽनरकेश्वरः ॥ ८५ ॥&lt;br&gt;&#xA;स्तुतो देवगणैः सर्वैर्नरकादवतारकः॥&lt;br&gt;&#xA;जातः स एव सुकृती कुलं तेनैव पावितम्॥८६॥&lt;br&gt;&#xA;यः पश्यति नरो नित्यं देवं चानरकेश्वरम्॥&lt;br&gt;&#xA;तेषां विलीयते पापं पूर्वजन्मशतोद्भवम्॥८७॥&lt;br&gt;&#xA;येनुमोदन्ति देवस्य दर्शनं पर्वतात्मजे॥&lt;br&gt;&#xA;तेऽपि पापविनिर्मुक्ताः प्रयान्ति मम मन्दिरे॥८८॥&lt;br&gt;&#xA;समतीतं भविष्यच्च कुलानामयुतं नरः॥&lt;br&gt;&#xA;मम लोकं नयत्याशु तस्य लिङ्गस्य दर्शनात्॥८९॥&lt;br&gt;&#xA;शिवयोगसमायुक्ता कृष्णा या च चतुर्दशी ॥&lt;br&gt;&#xA;सा प्रोक्ता वल्लभा तस्य सर्वपापप्रणाशिनी ॥ 5.2.27.९०॥&lt;br&gt;&#xA;ये चायाzति नरास्तस्यां देवं चानरकेश्वरम् ॥&lt;br&gt;&#xA;उपोष्य पापैर्मुच्यन्ते ते नराः शतजन्मजैः ॥ ९१ ॥&lt;br&gt;&#xA;कर्मणा मनसा वाचा यत्पापं समुपार्जितम् ॥&lt;br&gt;&#xA;तत्क्षालयति देवोसौ तिथौ तस्यां समर्चितः ॥ ९२ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;जटेश्वरस्य देवस्य शृणु माहात्म्यमुत्तमम् ॥९३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्येऽनरकेश्वरमाहात्म्यवर्णनन्नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>०२८ जटेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/028_jaTeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/028_jaTeshvaramAhAtmyavarNanam/</guid>
      <description>&lt;p&gt;॥ श्रीदेवदेव उवाच ॥ ॥&lt;br&gt;&#xA;अष्टाविंशतिकं विद्धि विख्यातं च जटेश्वरम् ॥&lt;br&gt;&#xA;यस्य दर्शनमात्रेण मुक्तो भवति मानवः ॥. १ ॥&lt;br&gt;&#xA;पुरा राथन्तरे कल्पे वीरधन्वा महीपतिः ॥&lt;br&gt;&#xA;धर्मात्मा च यशस्वी च बभूव भुवि विश्रुतः ॥ २ ॥&lt;br&gt;&#xA;स कदाचिद्वनं गत्वा मृगहेतोर्वरानने ॥&lt;br&gt;&#xA;व्यापादयन्मृगगणान्धनुषा क्रोधविह्वलः ॥ ३ ॥&lt;br&gt;&#xA;जगाम तत्र यत्रासन्भ्रातरः पञ्च सुव्रताः ॥&lt;br&gt;&#xA;संवर्तस्य सुता देवि मृगरूपेण संस्थिताः ॥ ४ ॥&lt;br&gt;&#xA;ते कदाचिद्वने पञ्च दृष्ट्वा हरिणपोतकान् ॥&lt;br&gt;&#xA;श्वसतो जातमात्रांश्च कौतूहलसमन्विताः ॥ ५ ॥&lt;br&gt;&#xA;एकैकं जगृहुस्तत्र मृतास्ते त्वतिदुःखिताः ॥&lt;br&gt;&#xA;ततः सर्वे च ते पञ्च ययुर्वै पितुरन्तिकम् ॥ ६ ॥&lt;br&gt;&#xA;प्रायश्चित्तं समीहन्तः संवर्त्तं सांसदैर्वृतम् ॥&lt;br&gt;&#xA;ऊचुस्ते वचनं चेदं मृगहिंसाश्रितं तदा ॥ ७ ॥&lt;br&gt;&#xA;जातमात्रा मृगाः पञ्च अस्माभिर्निहताः प्रभो ॥&lt;br&gt;&#xA;अकामतस्ततोऽस्माकं प्रायश्चित्तं विधीयताम् ॥ ८ ॥&lt;br&gt;&#xA;ऊचे स शुद्धिमाप्नोति प्रायश्चित्ते कृते सति ॥&lt;br&gt;&#xA;अनधीत्य धर्मशास्त्रं प्रायश्चित्तं ददाति यः ॥&lt;br&gt;&#xA;प्रायश्चित्ती भवेत्पूतः किल्विषं दातरि व्रजेत् ॥ ९ ॥&lt;br&gt;&#xA;धर्म शास्त्रसमारूढा वेदखड्गधरा द्विजाः ॥&lt;br&gt;&#xA;क्रीडार्थमपि यद्ब्रूयुः स धर्मः परमः स्मृतः ॥ 5.2.28.१० ॥&lt;br&gt;&#xA;ब्रह्मच्छिद्रं जपच्छिद्रं यच्छिद्रं यज्ञकर्मणि ॥&lt;br&gt;&#xA;अच्छिद्रं जायते सर्वं ब्राह्मणैरुपपादितम् ॥ ११ ॥&lt;br&gt;&#xA;अच्छिद्रमिति यद्वाक्यं वदन्ति क्षितिदेवताः ॥&lt;br&gt;&#xA;प्रणश्यत्यखिलं पापमग्निष्टोमफलं भवेत् ॥ १२ ॥&lt;br&gt;&#xA;इत्येवं वदति श्रेष्ठे संवर्ते द्विजसत्तमे ॥&lt;br&gt;&#xA;समागताश्च मुनयो भृग्वत्र्यङ्गिरसादयः ॥ १३ ॥&lt;br&gt;&#xA;तेषामर्थे यथावृत्तं कथयामासुरेव ते ॥&lt;br&gt;&#xA;संवर्तस्य सुता दीना भक्तिनम्राः पुनःपुनः ॥ १४ ॥&lt;br&gt;&#xA;तेऽप्यूचुर्धर्मशास्त्राणि विहितानि यथार्थतः ॥&lt;br&gt;&#xA;प्रायश्चित्तं यथोद्दिष्टं देशकालविभागतः ॥ १९ ॥&lt;br&gt;&#xA;अशीतिर्यस्य वर्षाणि बालो वाप्यूनषोडशः ॥&lt;br&gt;&#xA;प्रायश्चित्तार्द्धमर्हन्ति स्त्रियो वै व्याधितस्य च ॥ १६ ॥&lt;br&gt;&#xA;देशं कालं वयः शक्तिं पापं चावेक्ष्य यत्नतः ॥&lt;br&gt;&#xA;प्रायश्चित्तं प्रकल्प्यं स्यादिति धर्मो व्यवस्थितः ॥ १७ ॥&lt;br&gt;&#xA;इदानीं मृगचर्माणि परिधाय धृतव्रताः ॥&lt;br&gt;&#xA;चरध्वं पञ्च वर्षाणि ततः शुद्धा भविष्यथ ॥। ॥१८॥&lt;br&gt;&#xA;एवमुक्तास्तु ते बाला मृगधर्मोपजीविनः॥&lt;br&gt;&#xA;वनं विविशुरव्यग्रा ध्यायन्तो ब्रह्म शाश्वतम्॥१९॥&lt;br&gt;&#xA;ततो वर्षे ह्यतिक्रान्ते वीरधन्वा महीपतिः ॥&lt;br&gt;&#xA;तत्राजगाम यस्मिंस्ते चरन्ति मृगरूपिणः ॥ 5.2.28.२० ॥&lt;br&gt;&#xA;ते चाप्येकतरोर्मूले मृगधर्मोपजीविनः ॥&lt;br&gt;&#xA;जपन्तः संस्थितास्ते हि राज्ञा दृष्टा मृगा इति ॥ २१ ॥&lt;br&gt;&#xA;मत्वा विद्धास्तु नाःराचैर्मृतास्ते ब्रह्मवादिनः ॥&lt;br&gt;&#xA;तान्दृष्ट्वा च मृतान्राजा ब्राह्मणान्संशितव्रतान् ॥&lt;br&gt;&#xA;भयेन वेपमानस्तु देवराताश्रमं ययौ ॥ ०२ ॥&lt;br&gt;&#xA;तत्रापृच्छद्ब्रह्मवध्या मम जाता महामुने ॥&lt;br&gt;&#xA;आमूलान्तं वधान्तस्य कथयित्वा नराधिपः ॥ २३ ॥&lt;br&gt;&#xA;भृशं शोकपरीतात्मा रुरोद भृशदुःखितः ॥&lt;br&gt;&#xA;स ऋषिर्देवकल्पस्तु रुदन्तं नृपसत्तमम् ॥ २४ ॥&lt;br&gt;&#xA;उवाच मा भैर्नृपते अपनेष्यामि पातकम् ॥&lt;br&gt;&#xA;पाताले सुतलाख्ये तु निमज्जन्ती यथा धरा ॥ २५ ॥&lt;br&gt;&#xA;उद्धृता देवदेवेन विष्णुना क्रोडमूर्त्तिना ॥&lt;br&gt;&#xA;तद्वद्भवन्तं राजेन्द्र ब्रह्महत्यापरिप्लुतम् ॥&lt;br&gt;&#xA;उद्धरिष्यति देवोऽसौ स्वयमेव जनार्दनः ॥ २६ ॥&lt;br&gt;&#xA;एवमुक्तस्ततो राजा दुरितो वाक्यमब्रवीत ॥ २७ ॥&lt;br&gt;&#xA;किमनेन द्विजेनैव निष्प्रभेण दुरात्मना ॥&lt;br&gt;&#xA;उद्धर्तुं नैव शक्नोति स्वयमेव द्विजाधमः ॥ २८ ॥&lt;br&gt;&#xA;इत्युक्त्वा &amp;lsquo;? खङ्गेनैव जघान तम् ॥&lt;br&gt;&#xA;मृतं दृष्ट्वा द्विजं राजा क्रोधेन कलुषीकृतः ॥ २९ ॥&lt;br&gt;&#xA;तस्मिन्नेव वने देवि पापसङ्घेन मोहितः ॥&lt;br&gt;&#xA;जघान कपिलां दोग्ध्रीं सवत्सां गालवस्य च ॥ 5.2.28.३० ॥&lt;br&gt;&#xA;क्षुधार्त्तश्च तृषार्त्तश्च बाल्यान्मोहाच्च साहसात् ॥&lt;br&gt;&#xA;क्रूरा बुद्धिः समभवज्जटीभूतं च पातकम् ॥ ३१ ॥&lt;br&gt;&#xA;जटीभूतेन पापेन बभ्राम गहने वने ॥&lt;br&gt;&#xA;स कदाचित्तुरङ्गेण हृतो दूरं महद्वनम् ॥ ३२ ॥&lt;br&gt;&#xA;व्याघ्रसिंहगजाकीर्णं मृगशम्बरसेवितम् ॥&lt;br&gt;&#xA;एकाकी तत्र राजासावश्वं मुक्त्वा तरोरधः ॥ ३३ ॥&lt;br&gt;&#xA;कुशोपरि तदा तत्र सुष्वाप च स निर्भयम् ॥&lt;br&gt;&#xA;तत्र व्याधाः समचरन्दृष्ट्वा सुप्तं च निर्भयम् ॥ ॥ २४ ॥&lt;br&gt;&#xA;ते गतास्त्वरिता व्याधाः स्वभर्तुः कथनाय वै ॥&lt;br&gt;&#xA;स्वामिना तेन निर्दिष्टा निग्रहीतुं प्रचक्रमुः ॥ ३५ ॥&lt;br&gt;&#xA;तावद्राज्ञः शरीरात्तु श्वेताऽऽभरणभूषिता ॥&lt;br&gt;&#xA;उत्थाय चक्रमादाय तया म्लेच्छाश्च पातिताः ॥ ३६ ॥&lt;br&gt;&#xA;दस्यून्निहत्य सा देवी तत्रैवादर्शनं गता ॥ ३७ ॥&lt;br&gt;&#xA;अथ राजा तया मुक्तः प्रतिबुद्धोऽथ तत्क्षणात् ॥&lt;br&gt;&#xA;म्लेच्छांश्च निहतान्दृष्ट्वा चिन्तयामास पार्थिवः ॥ ३८ ॥&lt;br&gt;&#xA;गोवध्या ब्रह्मवध्या च वने ह्यस्मिन्सुदारुणा ॥&lt;br&gt;&#xA;कथं मया नृशंसेन प्राप्ता पापपरम्परा ॥ ३९ ॥&lt;br&gt;&#xA;एवं स चिन्तयित्वाथ निःश्वस्य च पुनःपुनः ॥&lt;br&gt;&#xA;तमेवाश्वं समारुह्य वामदेवाश्रमं ययौ ॥ 5.2.28.४० ॥&lt;br&gt;&#xA;मुनिना वामदेवेन दृष्टो राजा तथाविधः ॥&lt;br&gt;&#xA;जटीभूतेन पापेन पीडितो दुःखितस्तदा ॥ ४१ ॥&lt;br&gt;&#xA;॥ वामदेव उवाच ॥ ॥&lt;br&gt;&#xA;अयं स पुरुषव्याघ्रो वीरधन्वा महीपतिः ॥&lt;br&gt;&#xA;सोमवंशसमुत्पन्नो दशां कष्टां समागतः ॥ ४२ ॥&lt;br&gt;&#xA;उद्धरिष्यामि राजानमेनं पुरुषसत्तमम्॥&lt;br&gt;&#xA;इत्यालोच्य तदा विप्रो वामदेवो महातपाः ॥&lt;br&gt;&#xA;प्रत्युवाच महीपालं वीरधन्वानमातुरम् ॥ ४३ ॥&lt;br&gt;&#xA;भोभो राजन्महीपाल वीरधन्वेति विश्रुतः ॥&lt;br&gt;&#xA;विदूरथस्य तनयो विख्यातो भुवनत्रये ॥ ४४ ॥&lt;br&gt;&#xA;प्राग्भवे व्याधरूपेण निहिथा विपिने मृगान् ॥&lt;br&gt;&#xA;दृढं जागरणं रात्रावामलक्यास्तरोरधः ॥ ४५ ॥&lt;br&gt;&#xA;फाल्गुनामलपक्षे त्वामलक्येकादशी शुभा ॥&lt;br&gt;&#xA;पुष्यर्क्षयोगिनी तस्यां जामदग्न्यप्रदक्षिणा ॥ ४६ ॥&lt;br&gt;&#xA;पूजा लोकैः कृता दृष्टा विस्मयेन त्वया पुरा ॥&lt;br&gt;&#xA;अकामादुपवासोऽभूत्तस्यां जागरणं पुनः ॥ ४७ ॥&lt;br&gt;&#xA;तत्प्रभावादभू राजा महाबलपराक्रमः ॥&lt;br&gt;&#xA;तया संरक्षितो राजन्म्लेच्छवर्गाद्वनेऽधुना ॥ ४८ ॥&lt;br&gt;&#xA;निहताः शत्रवः सर्वे तयैव शुभमाप्स्यसि ॥&lt;br&gt;&#xA;पूर्वकर्मविपाकेन ब्रह्महत्या समागता ॥ ४९ ॥&lt;br&gt;&#xA;ज्ञाता तपःप्रभावेन मया योगबलेन च ॥&lt;br&gt;&#xA;जटीभूतं शरीरं ते पापसङ्घेन पार्थिव ॥ 5.2.28.५० ॥&lt;br&gt;&#xA;इदानीं पालयिष्यामि शृणु मे वचनं परम् ॥ ५१ ॥&lt;br&gt;&#xA;इत्युक्तो वामदेवेन् मुनिना स महीपतिः ॥&lt;br&gt;&#xA;प्रणम्य प्रयतो भूत्वा पप्रच्छ च पुनःपुनः ॥५२॥&lt;br&gt;&#xA;कथं यास्यन्ति मे हत्या गोब्राह्मणसमुद्भवाः ॥&lt;br&gt;&#xA;उपदेशप्रदानेन प्रसादं कर्तुमर्हसि ॥५३॥&lt;br&gt;&#xA;तस्य तद्वचनं श्रुत्वा वाम देवो महामुनिः ॥&lt;br&gt;&#xA;कथयामास माहात्म्यं लिङ्गस्यास्य यशस्विनि ॥ ५४ ॥&lt;br&gt;&#xA;महाकालवनं गच्छ महाराज ममाज्ञया ॥&lt;br&gt;&#xA;तत्रास्ते देवदेवोऽपि जगद्व्यापी जटेश्वरः ॥ ५५ ॥&lt;br&gt;&#xA;पापसङ्घप्रहर्त्ता च सर्ववेदेषु पठ्यते ॥&lt;br&gt;&#xA;देवस्यानरकेशस्य उत्तरे स व्यवस्थितः ॥५६॥&lt;br&gt;&#xA;तस्य तद्वचनं श्रुत्वा वामदेवस्य पार्थिवः ॥&lt;br&gt;&#xA;आजगाम त्वरायुक्तो महाकालवनोत्तमे ॥५७॥&lt;br&gt;&#xA;तत्र दृष्ट्वा जगद्वन्द्यं देवदेवं जटेश्वरम् ॥&lt;br&gt;&#xA;स्तुतिं चकार राजेन्द्रो भक्त्या परमया पुनः ॥५८॥&lt;br&gt;&#xA;शिवाय ते नमो नित्यं विश्वकाय नमोनमः ॥&lt;br&gt;&#xA;नमो दिव्याय गुह्याय गूढव्रतशरीरिणे ॥५९॥&lt;br&gt;&#xA;नमो जटाय रामाय माययाक्रान्तकारिणे ॥&lt;br&gt;&#xA;नमोस्तु बहुरूपाय नमो नीलाभरूपिणे ॥ 5.2.28.६० ॥&lt;br&gt;&#xA;नमो भोगाय धूम्राय नमोऽस्तु गगनात्मने ॥&lt;br&gt;&#xA;नमो वह्निसमूहाय नमस्ते निर्मलाकर ॥ ६१ ॥&lt;br&gt;&#xA;नमो महान्धकारार्क नमस्ते शत्रुघातिने ॥&lt;br&gt;&#xA;नमः संसारपाराय दिव्यरूपशरीरिणे ॥&lt;br&gt;&#xA;नमः कनकवर्णाय नमो मोहितमोहिने ॥ ६२ ॥&lt;br&gt;&#xA;नमः सुरूपाय सुरार्चिताय नमो विरूपाय प्रकृतेः पराय ॥&lt;br&gt;&#xA;नमोनमो रूपनिराश्रयाय श्यामासुरूपाय नमोनमस्ते ॥ ६३ ॥&lt;br&gt;&#xA;इति स्तुतस्तदा देवि महादेवो महेश्वरः ॥&lt;br&gt;&#xA;जटावेष्टितसर्वाङ्गो लिङ्गमध्याच्च निस्सृतः ॥ ६४ ॥&lt;br&gt;&#xA;भस्मचर्चितसर्वाङ्गो भोगिभोगाङ्गदोज्वलः ॥&lt;br&gt;&#xA;हिमराशिनिभाकारो राजताचलनिर्मलः ॥ ६५ ॥&lt;br&gt;&#xA;मुक्तालतानिभाभिस्तु जटाभिर्भूषितो विभुः ॥&lt;br&gt;&#xA;कपिलाभिः करालाभिर्विकटाभिश्च वेष्टितः ॥ ६६ ॥&lt;br&gt;&#xA;भोगीन्द्रफणबद्धाभिः सितपीतादिभिस्तथा ॥&lt;br&gt;&#xA;नदीरूपाभिरूताभिः शोभितोऽसौ जटेश्वरः ॥ ६७ ॥&lt;br&gt;&#xA;राजानं प्रत्युवाचेदं वचनं पर्वतात्मजे ॥&lt;br&gt;&#xA;स्तोत्रेणानेन राजेन्द्र तुष्टोऽहं तोषितस्त्वया ॥ ॥ ६८ ॥&lt;br&gt;&#xA;जटीभूतं च ते पापं गतं मद्दर्शनेन वै ॥&lt;br&gt;&#xA;तस्मात्स्थानं परं गच्छ मदीयं शाश्वतं मुदा ॥ ६९ ॥&lt;br&gt;&#xA;इत्युक्तो देवदेवेन वीरधन्वा महीपतिः ॥&lt;br&gt;&#xA;जगाम परमं स्थानं दाहप्रलयवर्जितम् ॥ 5.2.28.७० ॥&lt;br&gt;&#xA;कामगेन विमानेन स्तूयमानो गणैः प्रिये ॥&lt;br&gt;&#xA;पापसङ्घेन मुक्तोऽसौ जटीभूतेशदर्शनात् ॥ ७१ ॥&lt;br&gt;&#xA;लिङ्गश्चातः समाख्यातो नाम्ना देवो जटेश्वरः ॥&lt;br&gt;&#xA;जटेश्वरं वरारोहे ये पश्यन्ति सुभक्तितः ॥&lt;br&gt;&#xA;तेषां पापं जटीभूतं तत्क्षणादेव नश्यति ॥ ७२ ॥&lt;br&gt;&#xA;येऽर्चयन्ति सदा देवि देवदेवं जटेश्वरम् ॥&lt;br&gt;&#xA;तेषां बलं प्रभावश्च सौभाग्यं च भविष्यति ॥ ७३ ॥&lt;br&gt;&#xA;येप्यन्ये देवगन्धर्वा यक्षराक्षस मानवाः ॥&lt;br&gt;&#xA;लिङ्गं च पूजयिष्यन्तिं विधिवद्भक्तिभावतः ॥ ७४ ॥&lt;br&gt;&#xA;तेऽपि कामानवाप्स्यन्ति यांश्च कांश्च सुदुर्लभान् ॥&lt;br&gt;&#xA;ऐश्वर्यं धर्ममतुलं दीर्घमायुररो गताम् ॥ ७५ ॥&lt;br&gt;&#xA;निःसपत्नत्वमतुलं यच्चान्यत्तदवाप्नुयात् ॥&lt;br&gt;&#xA;पापिनः क्रूरकर्माणो येऽपि लिङ्गं समाश्रिताः ॥&lt;br&gt;&#xA;तेपि पापविनिर्मुक्ता भविष्यन्ति गत ज्वराः ॥ ७६ ॥&lt;br&gt;&#xA;जटेश्वरं प्रपश्यन्ति भक्त्या ये च दिनेदिने ॥&lt;br&gt;&#xA;ते धर्मधनसौभाग्यैर्भविष्यन्ति समन्विताः ॥ ७७ ॥&lt;br&gt;&#xA;व्याधितो व्याधिना मुक्तो दुःखी दुःखात्प्रमुच्यते ॥&lt;br&gt;&#xA;दर्शनात्तु भवेत्सद्यः सर्वपातकवर्जितः ॥ ७८ ॥&lt;br&gt;&#xA;जटेश्वरस्य माहात्म्यं ये पठिष्यन्ति पार्वति ॥&lt;br&gt;&#xA;श्रोष्यन्ति येऽपि मद्भक्त्या प्रयताः श्रद्धयान्विताः ॥ ७९ ॥&lt;br&gt;&#xA;ते सर्वकामानाप्स्यन्ति गतिमन्ते च मत्पुरे ॥&lt;br&gt;&#xA;या नारी दुर्भगा सापि सौभाग्यं लभते सदा ॥ 5.2.28.८० ॥&lt;br&gt;&#xA;गुर्विणी लभते पुत्रमरोगं श्रुतिभूषणम् ॥&lt;br&gt;&#xA;शिशुग्रहाश्च नश्यन्ति नापमृत्युभयं भवेत् ॥ ८१ ॥&lt;br&gt;&#xA;माङ्गल्यमिदमायुष्यं धर्मकामाश्रयं महत् ॥&lt;br&gt;&#xA;दुःस्वप्नजं भयं घोरं पापजं याति सङ्क्षयम् ॥ ८२ ॥&lt;br&gt;&#xA;दुर्भुक्तं दुर्जनस्पर्शं यच्चाल्पायुःकरं भवेत् ॥&lt;br&gt;&#xA;लिङ्गाख्यानकथां श्रुत्वा विनश्यति न संशयः ॥ ८३ ॥&lt;br&gt;&#xA;श्राद्धेषु यः पठेदेतां जटेश्वरकथां शुभाम् ॥&lt;br&gt;&#xA;तदक्षयं भवेच्छ्राद्धं पितॄणां प्रीतिवर्द्धनम् ॥ ८४ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;जटेश्वरस्य देवस्य शृणु रामेश्वरं शिवम् ॥ ८५ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये जटेश्वरमाहात्म्यवर्णनन्नामाष्टाविंशोऽध्यायः ॥ २८ ॥&lt;/p&gt;</description>
    </item>
    <item>
      <title>०२९ रामेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/029_rAmeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/029_rAmeshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;एकोनत्रिंशतं विद्धि देवं रामेश्वरं प्रिये ॥&lt;br&gt;&#xA;यस्य दर्शनमात्रेण मुच्यते ब्रह्महत्यया ॥ १ ॥&lt;br&gt;&#xA;पुरा त्रेतायुगे देवि रामः शस्त्रभृतां वरः ॥&lt;br&gt;&#xA;शूरः सर्वगुणोपेतः पितृभक्तो बभूव ह ॥ २ ॥&lt;br&gt;&#xA;रेणुकागर्भसम्भूतः स्वयं रामो बभूव ह ॥&lt;br&gt;&#xA;विष्णुरेवावतीर्णोऽसौ भृगोः शापात्सुदुस्तरात् ॥ ३ ॥&lt;br&gt;&#xA;स कदाचिन्नियुक्तोऽसौ मुनिना जमदग्निना ॥&lt;br&gt;&#xA;शिरश्छिन्धीत्युवाचेदं मातुस्ते विपुलं सुत ॥ ४ ॥&lt;br&gt;&#xA;स पितुर्वचनं श्रुत्वा भ्रातॄणां मातुरेव च ॥&lt;br&gt;&#xA;शिरांसि चिच्छिदे रामो जमदग्निर्वरं ददौ ॥ ५ ॥&lt;br&gt;&#xA;सर्वेषां पृथिवीशानां त्वमजेयो भविष्यसि ॥&lt;br&gt;&#xA;सर्वक्षयकरो भावी न चिरादेव भार्गव ॥ ६ ॥&lt;br&gt;&#xA;गृहाण परशुं पुत्र वह्निज्वालोद्भवं दृढम्॥&lt;br&gt;&#xA;अनेन शितशस्त्रेण ततः ख्यातो भवि ष्यति ॥ ७ ॥&lt;br&gt;&#xA;अथ केनापि कालेन कार्त्तवीर्यार्जुनो नृपः ॥&lt;br&gt;&#xA;हैहयानां कुले जातः सहस्रबाहुविश्रुतः ॥ ८ ॥&lt;br&gt;&#xA;जघान जमदग्निं तु कामधेनुकृते कुधीः ॥&lt;br&gt;&#xA;पितरं निहतं दृष्ट्वा रामः कुद्धोऽब्रवीदिदम् ॥ ९ ॥&lt;br&gt;&#xA;अथ पश्यन्तु मे वीर्यं त्रयो लोकाः सनातनम् ॥&lt;br&gt;&#xA;स च पश्यतु दुर्बुद्धिर्ब्रह्महा कृतवीर्यजः ॥ १० ॥&lt;br&gt;&#xA;मत्पिता निहतो येन सत्कर्मनिरतः सदा ॥&lt;br&gt;&#xA;तस्य बाहुसहस्रं तु छेत्स्यामीह न संशयः ॥ ११ ॥&lt;br&gt;&#xA;इत्युक्त्वा क्रोधरक्ताक्षः कार्त्तवी र्यार्जुनं भुवि ॥&lt;br&gt;&#xA;धर्षयित्वा यथाकामं क्रोशमानं पुनःपुनः ॥ १२ ॥&lt;br&gt;&#xA;कृत्स्नं बाहुसहस्रं च चिच्छेद भृगुनन्दनः ॥&lt;br&gt;&#xA;परश्वधेन तीक्ष्णेन ज्ञातिभिः सहितं तदा ॥ १३ ॥&lt;br&gt;&#xA;रथस्थं पातयामास जघान नृपतिं प्रिये ॥&lt;br&gt;&#xA;त्रिःसप्तकृत्वः पृथिवी तेन निःक्षत्रिया कृता ॥ १४ ॥&lt;br&gt;&#xA;कृत्वा निःक्षत्रियां चैव भार्गवः स महाबलः ॥&lt;br&gt;&#xA;सर्वपापविनाशाय वाजिमेधेन चेष्टवान् ॥ १५ ॥&lt;br&gt;&#xA;तस्मिन्यज्ञे महादाने दक्षिणां भृगुनन्दनः ॥&lt;br&gt;&#xA;मारीचाय ददौ प्रीतः कश्यपाय वसुन्धराम् ॥ १६ ॥&lt;br&gt;&#xA;वारुणांस्तुरगाञ्छुभ्रान्रथं च रथिनां वरः ॥&lt;br&gt;&#xA;हिरण्यमक्षयं धेनूर्गजेन्द्राश्च महामतिः ॥ १७ ॥&lt;br&gt;&#xA;तदा तस्मिन्महायज्ञे वाजिमेधे महायशाः ॥&lt;br&gt;&#xA;तथापि न गता हत्या ह्यनेकप्राणिसम्भवा ॥ १८ ॥&lt;br&gt;&#xA;एवं किल पुराणेषु सर्वागमभिदादिषु ॥&lt;br&gt;&#xA;विश्वस्तघातिनां चैव निष्कृतिः श्रूयते यथा ॥ १९ ॥&lt;br&gt;&#xA;अश्वमेधेन यज्ञेन ब्रह्महत्या विनश्यति ॥&lt;br&gt;&#xA;अथवा द्वादशाब्देन यद्येकाऽऽस्या कृता भुवि ॥ २० ॥&lt;br&gt;&#xA;मया पुनर्नृशंसेन बहवः प्राणिनो हताः ॥&lt;br&gt;&#xA;विश्वस्ताश्च प्रमत्ताश्च गर्भस्थाश्च पुनःपुनः ॥ २१ ॥&lt;br&gt;&#xA;स्त्रियो वृद्धाश्च बालाश्च माता चैव विशेषतः ॥&lt;br&gt;&#xA;इति दुःखान्वितो रामो विषादं परमं गतः ॥ २२ ॥&lt;br&gt;&#xA;चिन्तयित्वा मुहूर्तं तु गतो रैवतकं गिरिम् ॥&lt;br&gt;&#xA;तथा तपो ऽतपद्धोरं बहून्वर्षगणान्प्रिये ॥ २३ ॥&lt;br&gt;&#xA;तथापि न गता हत्या ह्यनेकप्राणिसम्भवा ॥&lt;br&gt;&#xA;अथ रामो जगामाथ महेन्द्रे मलये तथा ॥ २४ ॥&lt;br&gt;&#xA;सह्ये हिमालये रम्ये पुण्ये बदरिकाश्रमे ॥&lt;br&gt;&#xA;चरित्वा पर्वतान्सर्वान्स्नानार्थं नर्मदां ययौ ॥ २५ ॥&lt;br&gt;&#xA;यमुनां चन्द्रभागां च गङ्गां त्रिपथगामिनीम् ॥&lt;br&gt;&#xA;इरावतीं वितस्तां च परां चर्मण्वतीं शुभाम् ॥ २६ ॥&lt;br&gt;&#xA;विशालां कपिलां दुर्गां गम्भीरां गोमतीं शिवाम् ॥&lt;br&gt;&#xA;गोदावरीं दशार्णां च पुण्यां भीमरथीं तथा ॥ २७ ॥&lt;br&gt;&#xA;गयां चैव कुरुक्षेत्रं नैमिषं पुष्करं तथा ॥&lt;br&gt;&#xA;अट्टहासं प्रभासं च केदारममरेश्वरम् ॥ २८ ॥&lt;br&gt;&#xA;कृतयात्रोऽपि दुःखार्त्तश्चिन्तयामास भार्गवः ॥&lt;br&gt;&#xA;न नूनं तीर्थमाहात्म्यं दृश्यते भुवि साम्प्रतम् ॥ २९ ॥&lt;br&gt;&#xA;न गता ब्रह्महत्या मे कृतो धर्मो निरर्थकः ॥&lt;br&gt;&#xA;मिथ्या तत्कथ्यते शास्त्रे तीर्थदानादिभिः शुभैः ॥&lt;br&gt;&#xA;यदि स्यात्सत्यमेतच्च नष्टं जातं कथं मम ॥ 5.2.29.३० ॥&lt;br&gt;&#xA;एतस्मिन्नेव काले तु नारदो मुनिपुङ्गवः ॥&lt;br&gt;&#xA;आजगाम तमुद्देशं यत्र रामो व्यवस्थितः ॥ ॥ ३१ ॥&lt;br&gt;&#xA;विषण्णवदनो दीनश्चिन्तयानः पुनःपुनः ॥&lt;br&gt;&#xA;दृष्ट्वा तथाविधो रामः प्रत्युवाचाथ नारदम् ॥ ३२ ॥&lt;br&gt;&#xA;भोभो नारद देवर्षे शृणु मे परमं वचः ॥&lt;br&gt;&#xA;जननी निहता पूर्वं पितुर्वाक्याहिजोत्तम ॥ ३३ ॥&lt;br&gt;&#xA;पितुः पराभवाद्भूमौ भृमिपाला मया हताः ॥&lt;br&gt;&#xA;गर्भा विदारिताः स्त्रीणां बाला वृद्धाश्च योषितः॥ ३४ ॥&lt;br&gt;&#xA;निरन्तरा हता लोका विशोकेनादयालुना ॥&lt;br&gt;&#xA;पश्चाद्धृणा समुत्पन्ना परलोकं ममेक्षतः ॥ ३५ ॥&lt;br&gt;&#xA;यज्ञः कृतोऽश्वमेधश्च दत्तं दानमनेकधा॥&lt;br&gt;&#xA;स्नातोहं सर्वतीर्थेषु सर्वप्रस्रवणेषु च॥३६॥&lt;br&gt;&#xA;पर्वतेषु तपस्तप्तं हुतं जप्तं निरन्तरम्॥&lt;br&gt;&#xA;ब्रह्महत्याविनाशार्थम्ं किं किं नात्र मया कृतम् ॥३७॥&lt;br&gt;&#xA;परं नैव गता हत्या तस्मात्सर्वं निरर्थकम् ॥ ३८ ॥&lt;br&gt;&#xA;इति तस्य वचः श्रुत्वा नारदो भगवानृषिः ॥&lt;br&gt;&#xA;प्रत्युवाच हितं सत्यं चिरं ध्यात्वा वचस्तदा ॥&lt;br&gt;&#xA;भोभो राम किमात्मानं न स्मरस्यधुना हरिम् ॥ ३९ ॥&lt;br&gt;&#xA;त्वयैव कथितं पूर्वं ब्रह्महत्याविनाशनम् ॥&lt;br&gt;&#xA;महाकालवने क्षेत्रे क्षेत्राणामुत्तमं परम् ॥&lt;br&gt;&#xA;तस्मिन्क्षेत्रे महालिङ्गं ब्रह्महत्याविनाशनम् ॥ 5.2.29.४० ॥&lt;br&gt;&#xA;जटेश्वरो महाभाग विद्यते सर्वसिद्धिदम् ॥&lt;br&gt;&#xA;कृतावतार राम त्वं तत्र गच्छाविलम्बितम ॥&lt;br&gt;&#xA;नारदस्य वचः श्रुत्वा स्मृत्वा क्षेत्रमनुत्तमम् ॥ ४१ ॥&lt;br&gt;&#xA;जगाम त्वरितं देवि महाकालवने ततः ॥&lt;br&gt;&#xA;लिङ्गमाराधयामास ततो हत्या गता क्षयम् ॥&lt;br&gt;&#xA;लिङ्गमध्यादहं देवि प्रसन्नो निर्गतस्तदा ॥ ४२ ॥&lt;br&gt;&#xA;जामदग्न्यो मया प्रोक्तः कान्तकामं ददाम्यहम् ॥&lt;br&gt;&#xA;स प्रोवाच ततो रामो भक्तिनम्रात्मकन्धरः ॥ ॥ ४३ ॥&lt;br&gt;&#xA;त्वत्पादपङ्कजे भूयाद्भक्तिर्मे विपुला सदा ॥&lt;br&gt;&#xA;वरमेतं प्रयच्छाद्य यदि तुष्टो महेश्वर ॥ ४४ ॥&lt;br&gt;&#xA;इत्युक्तोऽहं तदा तेन यथा तुष्टेन पार्वति ॥&lt;br&gt;&#xA;तस्मै दत्ता मयाभीष्टा वरा कीर्त्तिकरा स्थितिः ॥ ४५ ॥&lt;br&gt;&#xA;अद्यप्रभृति ते नाम्ना देवः ख्यातो भविष्यति ॥&lt;br&gt;&#xA;तदा रामेश्वर इति त्रिषु लोकेषु गीयते ॥ ४६ ॥&lt;br&gt;&#xA;भक्त्या ये पूजयिष्यन्ति देवं रामेश्वरं परम् ॥&lt;br&gt;&#xA;आजन्मप्रभवं पापं तेषां नश्यति तत्क्षणात् ॥ ४७ ॥&lt;br&gt;&#xA;स एव पुण्यवान्पूज्य इह लोके परत्र च ॥&lt;br&gt;&#xA;यः पश्यति नरो भक्त्या देवं रामेश्वरं शिवम् ॥ ४८ ॥&lt;br&gt;&#xA;येऽनुमोदन्ति देवस्य दर्शनं यजनं तथा ॥&lt;br&gt;&#xA;तेऽपि पापविनिर्मुक्ताः प्रयान्ति मम मन्दिरम् ॥ ॥ ४९ ॥&lt;br&gt;&#xA;यच्चापि पातकं घोरं ब्रह्महत्यासहस्रकम् ॥&lt;br&gt;&#xA;तत्पापं विलयं याति रामेश्वरसमर्चनात्॥ 5.2.29.५० ॥&lt;br&gt;&#xA;दुष्प्राप्यं यत्फलं विप्रैर्वाजपेयादिभिर्मखैः ॥&lt;br&gt;&#xA;प्राप्यते तत्सुखेनैव श्रीरामेश्वरदर्शनात् ॥ ५१ ॥&lt;br&gt;&#xA;ये हताभिमुखाः शूरा गोविप्रार्थे रणाजिरे॥&lt;br&gt;&#xA;गतिरभ्यधिका तेभ्यो दृष्ट्वा रामेश्वरं शिवम् ॥ ॥ ५२ ॥&lt;br&gt;&#xA;जितास्तेन सदा लोका रामेणेव जगत्त्रयम् ॥&lt;br&gt;&#xA;दृष्टं येन सदा भक्त्या लिङ्गं रामेश्वरं शिवम् ॥ ५३ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;रामेश्वरस्य देवस्य शृणु त्वं च्यवनेश्वरम् ॥ ५४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्य खण्डे चतुरशीतिलिङ्गमाहात्म्ये रामेश्वरमाहात्म्यवर्णनं नामैकोनत्रिंशोध्यायः॥ २९॥&lt;/p&gt;</description>
    </item>
    <item>
      <title>०३० च्यवनेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/030_chyavaneshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/030_chyavaneshvaramAhAtmyavarNanam/</guid>
      <description>&lt;p&gt;श्रीविश्वनाथ उवाच॥&lt;br&gt;&#xA;त्रिंशत्तमं विजानीहि त्वं देवि च्यवनेश्वरम्॥&lt;br&gt;&#xA;यस्य दर्शनमात्रेण स्वर्गभ्रंशो न जायते॥१॥&lt;br&gt;&#xA;भृगोर्महर्षेः पुत्रश्च च्यवनो नाम पार्वति॥&lt;br&gt;&#xA;स्थाणुभूतस्तपस्तेपे निराहारो महामुनिः ॥ २ ॥&lt;br&gt;&#xA;वितस्तायास्तटे रम्ये बहुवर्षगणान्किल ॥&lt;br&gt;&#xA;सवल्मीकोऽभवद्विप्रो लताभिरभिसंवृतः ॥ ३ ॥&lt;br&gt;&#xA;कालेन महता देवि समाकीर्णः पिपीलकैः ॥&lt;br&gt;&#xA;तथा स संवृतो धीमान्मृत्पिण्ड इव सर्वशः ॥ ४ ॥&lt;br&gt;&#xA;आजगाम तमुद्देशं विहर्तुं वन उत्तमे ॥&lt;br&gt;&#xA;शर्यातिर्नाम धर्मात्मा सकुटुम्बो मुदान्वितः ॥ ५ ॥&lt;br&gt;&#xA;तस्य स्त्रीणां सहस्राणि चत्वार्यासन्परिग्रहः ॥&lt;br&gt;&#xA;एकैव तु सुता सुभ्रूः सुकन्यानाम नामतः ॥ ६ ॥&lt;br&gt;&#xA;सा सखीभिः परिवृता सर्वाभरणभूषिता ॥&lt;br&gt;&#xA;सा भ्रम्यमाणा वल्मीके दृष्ट्वा भार्गवचक्षुषी ॥ ७ ॥&lt;br&gt;&#xA;सा कौतुकात्कण्टकेन बुद्धिमोहवती तदा ॥&lt;br&gt;&#xA;किं नु खल्विदमित्युक्त्वा निर्बिभेदास्य लोचने ॥ ८ ॥&lt;br&gt;&#xA;अभवत्स तया विद्धो नेत्रयोः परमार्तिमान् ॥&lt;br&gt;&#xA;ततः शर्यातिसैन्यस्य शकृन्मूत्रं समारुणत् ॥ ९ ॥&lt;br&gt;&#xA;ततो रुद्धे शकृन्मूत्रे पर्यतप्यत पार्थिवः ॥&lt;br&gt;&#xA;प्रत्युवाच ततः क्रुद्धो राजा गद्गदया गिरा ॥ 5.2.30.१० ॥&lt;br&gt;&#xA;केनापकृतमद्येह भार्गवस्य महात्मनः ॥&lt;br&gt;&#xA;तपोनित्यस्य वृद्धस्य रोषणस्य विशेषतः ॥ ११ ॥&lt;br&gt;&#xA;ज्ञातं वा यदि वाज्ञातं तदिदं ब्रूत मा चिरम् ॥&lt;br&gt;&#xA;तमूचुः सैनिकाः सर्वे न विद्मोऽपकृतं वयम् ॥ १२ ॥&lt;br&gt;&#xA;ततः स पृथिवीपालः साम्ना चोग्रेण च स्वयम् ॥&lt;br&gt;&#xA;पर्यपृच्छत्स्ववर्ग च भूयोभूयः सुदुःखितः ॥ १३ ॥&lt;br&gt;&#xA;पितरं दुःखितं दृष्ट्वा सुकन्या तमथाब्रवीत् ॥&lt;br&gt;&#xA;मया किञ्चिच्च वल्मीके दृष्टं सत्त्वमतिच्छवि ॥ १४ ॥&lt;br&gt;&#xA;खद्योतवदभिज्ञातं तन्मया विद्धमन्तिकम् ॥&lt;br&gt;&#xA;एतच्छ्रुत्वा तु शर्यातिर्वल्मीकं क्षिप्रमभ्यगात् ॥ १५ ॥&lt;br&gt;&#xA;तत्रापश्यत्तपोवृद्धं वयोवृद्धं च भार्गवम् ॥&lt;br&gt;&#xA;प्रार्थयामास सैन्यार्थे प्राञ्जलिः स महीपतिः ॥ १६ ॥&lt;br&gt;&#xA;अज्ञानाद्बालया यत्तेऽपकृतं तु महीसुर ॥&lt;br&gt;&#xA;इमामेव च ते कन्यां ददामि सुदृढव्रताम् ॥ १७ ॥&lt;br&gt;&#xA;भार्यार्थे त्वं गृहाणेमां प्रसीद द्विजसत्तम ॥&lt;br&gt;&#xA;ततोब्रवीमहीपालं च्यवनो भार्गवस्तथा ॥ १८ ॥&lt;br&gt;&#xA;यद्येवं प्रतिगृह्यैतां क्षमिष्यामि महीपते ॥&lt;br&gt;&#xA;ददौ दुहितरं तस्मै च्यवनाय महीपतिः ॥ १९ ॥&lt;br&gt;&#xA;प्रतिगृह्य च तां कन्यां भगवान्प्रससाद ह ॥&lt;br&gt;&#xA;प्राप्ते प्रसादे राजाथ ससैन्यो विषयं गतः ॥ 5.2.30.२० ॥&lt;br&gt;&#xA;सुकन्यापि पतिं लब्ध्वा तपस्विनमनिन्दिता ॥&lt;br&gt;&#xA;नित्यं पर्यचरत्प्रीत्या तपसा नियमेन च ॥ २१ ॥&lt;br&gt;&#xA;कस्यचित्त्वथ कालस्य नासत्यावश्विनौ प्रिये ॥&lt;br&gt;&#xA;कृताभिषेकां विवृतां सुकन्यां तामपश्यताम् ॥ २२ ॥&lt;br&gt;&#xA;तां दृष्ट्वा दर्शनीयाङ्गीं देवराजसुतामिव ॥&lt;br&gt;&#xA;ऊचतुः समुपद्रुत्य कस्य त्वमतिशोभने ॥ २३ ॥&lt;br&gt;&#xA;सा प्रोवाच महाभागा पतिव्रतपरायणा ॥&lt;br&gt;&#xA;शर्यातितनयां चैव भार्यां च च्यवनस्य हि॥ २४ ॥&lt;br&gt;&#xA;ततोश्विनौ प्रहस्यैनामब्रूतां पुनरेव तु ॥&lt;br&gt;&#xA;कस्मादेवंविधा भूत्वा जराजर्जरितं पतिम् ॥२५॥&lt;br&gt;&#xA;त्वमपास्येह कल्याणि कामभोगबहिष्कृता ॥&lt;br&gt;&#xA;वृद्धं च्यवनमुत्सृज्य वरयस्वैकमावयोः ॥ २६ ॥&lt;br&gt;&#xA;पत्यर्थं देवगर्भाभे मा वृथा यौवनं कृथाः ॥&lt;br&gt;&#xA;एवमुक्ता सुकन्या तु दस्रौ ताविदमब्रवीत् ॥ २७ ॥&lt;br&gt;&#xA;रताहं च्यवने देवे मैवं मा पर्यशङ्कतम् ॥&lt;br&gt;&#xA;ततोऽब्रूतां पुनस्त्वेनामावां देवभिषग्वरौ ॥ २८ ॥&lt;br&gt;&#xA;युवानं रूपसम्पन्नं करिष्यावः पतिं तव ॥&lt;br&gt;&#xA;एतेन समयेनावामामन्त्रय सुमध्यमे ॥२७।&lt;br&gt;&#xA;सा तयोर्वचनं श्रुत्वा कथयामास भार्गवे ॥&lt;br&gt;&#xA;तच्छ्रुत्वा च्यवनो भार्यां क्रियतामित्यभा षत ॥ 5.2.30.३० ॥&lt;br&gt;&#xA;ऊचतू राजपुत्रीं तां पतिस्तव विशत्वपः ॥&lt;br&gt;&#xA;ततोऽप्सु च्यवनः शीघ्रं रूपार्थी प्रविवेश ह ॥ ३१ ॥&lt;br&gt;&#xA;अश्विनावपि तत्काले सरः प्राविशतां प्रिये ॥&lt;br&gt;&#xA;ततो मुहूर्त्तादुत्तीर्णा सर्वे ते सरसस्तदा ॥ ३२ ॥&lt;br&gt;&#xA;दिव्यरूपधराः सर्वे युवानो दिव्यकुण्डलाः ॥&lt;br&gt;&#xA;तुल्यवेषधराश्चैव मनसः प्रीतिवर्द्धनाः ॥ ॥ ३३ ॥&lt;br&gt;&#xA;तेऽब्रुवन्सहिताः सर्वे वृणीष्वान्यतमं शुभम् ॥&lt;br&gt;&#xA;अस्माकमीप्सितं भद्रे पतित्वे वरवर्णिनि ॥ ३४ ॥&lt;br&gt;&#xA;सा समीक्ष्य तु तान्सर्वांस्तुल्यरूपधरा न्स्थितान् ॥&lt;br&gt;&#xA;निश्चित्य मनसा बुद्ध्या देवी वव्रे स्वकं पतिम् ॥ ३५॥&lt;br&gt;&#xA;लब्ध्वा तु च्यवनो भार्यां वयो रूपं तु वाञ्छितम् ॥&lt;br&gt;&#xA;हृष्टोऽब्रवीन्महातेजास्तौ नासत्याविदं वचः ॥ ३६ ॥&lt;br&gt;&#xA;यदहं रूपसम्पन्नो वयसा च समन्वितः ॥&lt;br&gt;&#xA;कृतो भवद्भ्यां वृद्धः सन्भार्यां च प्राप्तवानिमाम् ॥ ३७ ॥&lt;br&gt;&#xA;तस्माद्युवां करि ष्यामि प्रीत्याहं सोमपायिनौ ॥&lt;br&gt;&#xA;सत्यमेतन्न सन्देहो देवराजस्य पश्यतः ॥ ३८ ॥&lt;br&gt;&#xA;तच्छ्रुत्वा हृष्टमनसौ दिवं देवौ प्रजग्मतुः ॥&lt;br&gt;&#xA;याजयामास सोमार्हौ नासत्यावश्विनाविति ॥ ३९ ॥&lt;br&gt;&#xA;भिषजौ देवतानां हि कर्मणा तेन गर्हितौ ॥&lt;br&gt;&#xA;आभ्यामर्थाय सोमं त्वं प्रदास्यसि यदि स्वयम् ॥ 5.2.30.४० ॥&lt;br&gt;&#xA;वज्रं ते प्रहरिष्यामि घोररूपं सुदारुणम् ॥&lt;br&gt;&#xA;एवमुक्तः स्मयन्निन्द्रमभिवीक्ष्य स भार्गवः ॥&lt;br&gt;&#xA;बलिनं वासवं ज्ञात्वा चिन्तयामास सत्वरम् ॥ ४१ ॥&lt;br&gt;&#xA;देवमाराधयिष्यामि महादेवं महेश्वरम् ॥&lt;br&gt;&#xA;यस्य कर्मकरः शक्रो यस्य देवा वशानुगाः ॥&lt;br&gt;&#xA;यः समर्थो जगद्गोप्ता सृष्टिसंहारकारकः ॥ ४२ ॥&lt;br&gt;&#xA;इत्युक्त्वा च्यवनो देवि महाकालवनं गतः ॥&lt;br&gt;&#xA;रामेश्वरस्य देवस्य लिङ्गमीशानतः स्थितम् ॥&lt;br&gt;&#xA;श्रद्धयाराधितं तेन च्यवनेन महात्मना ॥ ४३ ॥&lt;br&gt;&#xA;तस्य प्रसन्नो रुद्रस्तु स वज्रादभयं ददौ ॥&lt;br&gt;&#xA;तस्य प्रहरतो बाहुं स्तम्भयामास भार्गवः ॥ ४४ ॥&lt;br&gt;&#xA;समाराधनतुष्टस्य लिङ्गस्यास्य प्रभावतः ॥&lt;br&gt;&#xA;एतस्मिन्नन्तरे ज्वाला निःसृता लिङ्गमध्यतः ॥ ४६ ॥&lt;br&gt;&#xA;तया देवगणाः सर्वे दह्यमाना विचेतसः ॥&lt;br&gt;&#xA;प्रोचुर्गद्गदया वाचा धूमेनान्धीकृते क्षणाः ॥ ४६ ॥&lt;br&gt;&#xA;क्रियेतां सोमपावेतावश्विनौ बलसूदन ॥&lt;br&gt;&#xA;देवानां वचनं श्रुत्वा च्यवनं भयपीडितः ॥&lt;br&gt;&#xA;प्रत्युवाच ततः शक्रः प्रणामानतकन्धरः ॥ ४७ ॥&lt;br&gt;&#xA;सोमपावश्विनावेतावद्यप्रभृति भार्गव ॥&lt;br&gt;&#xA;भविष्यतस्ततः सर्वमेतत्सत्यं ब्रवीमि ते ॥ ४८ ॥&lt;br&gt;&#xA;मा तेऽतिथ्याभिसंरम्भो भविष्यति तपोधन ॥ ।&lt;br&gt;&#xA;लिङ्गस्यास्य प्रभावोऽयं यदहं निष्प्रभीकृतः ॥ ४९ ॥&lt;br&gt;&#xA;ततस्त्वन्नामधेयेन प्रसिद्धिर्भुवि यास्यति ॥&lt;br&gt;&#xA;आराधितं यतो देवि च्यवनेन महात्मना ॥ 5.2.30.५० ॥&lt;br&gt;&#xA;च्यवनेश्वरमेतद्वै ख्यातं त्रिभुवनेऽभवत् ॥&lt;br&gt;&#xA;भक्ता ये पूजयिष्यन्ति देवेशं च्यवनेश्वरम् ॥&lt;br&gt;&#xA;आजन्मप्रभवं पापं तेषां नश्यति तत्क्षणात् ॥ ५१ ॥&lt;br&gt;&#xA;यः पश्यति नरो नित्यं च्यवनेश्वरसञ्ज्ञकम् ॥&lt;br&gt;&#xA;जन्मदुःखजरारोगैर्मुक्तो मुक्तिमवाप्नुयात् ॥ ५२ ॥&lt;br&gt;&#xA;यंयं काममभिध्यायेन्मनसाभिमतं नरः ॥&lt;br&gt;&#xA;तन्तं दुर्लभमाप्नोति च्यवनेश्वरदर्शनात् ॥ ५३ ॥&lt;br&gt;&#xA;नियमेन प्रपश्यन्ति ये देवं च्यवनेश्वरम् ॥&lt;br&gt;&#xA;ते प्रयान्ति तनुं त्यक्त्वा मदीये भुवने प्रिये ॥ ५४ ॥&lt;br&gt;&#xA;यः शृणोति कथां पुण्यां सर्वपापहरां शुभाम् ॥&lt;br&gt;&#xA;स पुण्यात्मा परं स्थानं याति दिव्यं न संशयः ॥ ५५ ॥&lt;br&gt;&#xA;भक्तिहीनः क्रियाहीनो यः पश्यति प्रसङ्गतः ॥&lt;br&gt;&#xA;स पुण्यां गतिमाप्नोति योगिगम्यां यशस्विनि ॥ ५६ ॥&lt;br&gt;&#xA;पुष्पैर्विचित्रैर्ये देवं यजन्ते च्यवनेश्वरम् ॥&lt;br&gt;&#xA;संसारार्णवमुल्लङ्घ्य ते यान्ति परमं पदम् ॥ ५७ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;च्यवनेश्वरदेवस्य शृणु खण्डेश्वरं शिवे ॥ ५८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये च्यवनेश्वरमाहात्म्यवर्णनन्नाम त्रिंशोऽध्यायः ॥ ३० ॥&lt;/p&gt;</description>
    </item>
    <item>
      <title>०३१ श्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/031_shvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/031_shvaramAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;एकत्रिंशत्तमं विद्धि देवं खण्डेश्वरं प्रिये ॥&lt;br&gt;&#xA;सम्पूर्णं जायते यस्य दर्शाद्दानव्रतादिकम् ॥ १ ॥&lt;br&gt;&#xA;आसीत्त्रेतायुगे देवि भद्राश्वोनाम पार्थिवः ॥&lt;br&gt;&#xA;यस्य नाम्नाऽभवद्वर्षं भद्राश्वन्नाम नामतः ॥ २ ॥&lt;br&gt;&#xA;तस्यागस्त्यः कदाचित्तु गृहमागम्य सत्तमः ॥&lt;br&gt;&#xA;उवाच सप्तरात्रं तु वसामि भवतो गृहे ॥ ३ ॥&lt;br&gt;&#xA;तं राजा शिरसा नत्वा स्वास्यतामित्यभाषत ॥&lt;br&gt;&#xA;तस्य कान्तिमतीनाम भार्या परमशोभना ॥ ४ ॥&lt;br&gt;&#xA;तस्यास्तेजः समभवद्द्वादशादित्यसन्निभम् ॥&lt;br&gt;&#xA;सपत्नीनां शतं तस्या विद्यते वरवर्णिनि ॥ ५ ॥&lt;br&gt;&#xA;ता दास्य इव कर्माणि कुर्वन्त्यहरहः सदा ॥&lt;br&gt;&#xA;कान्तिमत्याः प्रभावेन भयोत्त्र स्ताः सुलोचनाः ॥ ६ ॥&lt;br&gt;&#xA;तामगस्त्यस्तथा दृष्ट्वा तन्मुखासक्तलोचनाम् ॥&lt;br&gt;&#xA;एवम्भूतां तथा दृष्ट्वा राज्ञीं परमशोभनाम् ॥&lt;br&gt;&#xA;साधुसाधु जगन्नाथेत्यगस्त्यः प्राह हर्षितः ॥ ७ ॥&lt;br&gt;&#xA;द्वितीये दिवसेप्येवं राज्ञीं दृष्ट्वा महाप्रभाम् ॥&lt;br&gt;&#xA;अहो ह्यङ्गनया मुष्टं जगदेतच्चराचरम् ॥ ८ ॥&lt;br&gt;&#xA;इत्यगस्त्यो द्वितीयेऽह्नि राज्ञीं दृष्टेत्युवाच ह ॥&lt;br&gt;&#xA;तृतीयेऽह्नि च तां दृष्ट्वा पुनरेवमुवाच ह ॥ ९ ॥&lt;br&gt;&#xA;अहो मूढा न जानन्ति लिङ्गमाहात्म्यमुत्तमम् ॥&lt;br&gt;&#xA;महाकालवने क्षेत्रे च्यवनेशस्य पूर्वतः ॥ 5.2.31.१० ॥&lt;br&gt;&#xA;खण्डव्रतानि जायन्ते पूर्णानि दर्शनाद्यदः ॥&lt;br&gt;&#xA;चतुर्थे दिवसे हस्तावुत्क्षिप्य पुनरब्रवीत् ॥११॥&lt;br&gt;&#xA;साधुसाधु जगन्नाथ साधु भद्राश्व सुव्रत ॥&lt;br&gt;&#xA;पञ्चमे दिवसेऽप्येवं षष्ठे चैव पुनःपुनः ॥ १२ ॥&lt;br&gt;&#xA;नृत्यन्तं सप्तमे दृष्ट्वा दिने पत्न्या समन्वितः ॥&lt;br&gt;&#xA;प्रोवाच चैनं राजा स विस्मितेनान्तरात्मना ॥&lt;br&gt;&#xA;किं हर्षकारणं ब्रह्मन्येन नृत्यसमन्वितः ॥ १३ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;अहो भूपाल मूढस्त्वं महामूर्खाश्च मन्त्रिणः ॥&lt;br&gt;&#xA;अहो पुरोहितो मुग्धो ये न जानन्ति मे मतम् ॥ १४ ॥&lt;br&gt;&#xA;ईदृशा अपि जायन्ते राजानो यस्य दर्शनात् ॥&lt;br&gt;&#xA;एवमुक्तस्ततो राजा कृताञ्जलिरभाषत ॥ १५ ॥&lt;br&gt;&#xA;न जानीमो वयं ब्रह्मन्नभिप्रायं तवाधुना ॥&lt;br&gt;&#xA;कथयस्व महाभाग यद्यनुग्रहकृद्भवान् ॥ १६ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इयं राज्ञी त्वदीयाभूद्दासी वैश्यस्य वैदिशे ॥&lt;br&gt;&#xA;नगरे हरिदत्तस्य त्वमस्याः पतिरेव च ॥&lt;br&gt;&#xA;खण्डव्रतप्रभावेन जातः कर्मकरो भवान् ॥ १७ ॥&lt;br&gt;&#xA;स च वैश्यो महाकाले गत्वा देवं महेश्वरम्॥&lt;br&gt;&#xA;अर्चयामास विविवद्गन्धपुष्पादिभिः शुभैः ॥ १८ ॥&lt;br&gt;&#xA;अभ्यर्च्य तु गृहं यावद्भवन्तौ रक्षपालकौ ॥&lt;br&gt;&#xA;ततः कालेन महता मृतौ द्वावपि दम्पती ॥ १९ ॥&lt;br&gt;&#xA;तेन पुण्येन ते जन्म प्रियव्रतगृहेऽभवत् ॥&lt;br&gt;&#xA;इयं च पत्नी ते जाता पुरा वैश्यप्रदासिका ॥ 5.2.31.२० ॥&lt;br&gt;&#xA;परकीयप्रसङ्गेन सञ्जाता भूभिरुत्तमा ॥&lt;br&gt;&#xA;राज्यं पत्नी सुता साधुरित्युक्तं वचनं मया ॥ २१ ॥&lt;br&gt;&#xA;तस्य देवस्य माहात्म्याद्यजन्तं विविधैर्मखैः ॥&lt;br&gt;&#xA;पश्यामि त्वां महीपाल भूपालशतवेदितम् ॥ २२ ॥&lt;br&gt;&#xA;अतः साधुपुरा प्रोक्तं मया तव महीपते ॥ २३ ॥&lt;br&gt;&#xA;इति तस्य वचः श्रुत्वा कुम्भयोनेर्महात्मनः ॥&lt;br&gt;&#xA;महाकालवने गन्तुं मतिं चक्रे महीपतिः ॥&lt;br&gt;&#xA;ततः सान्तःपुरः प्रायात्तेन सार्द्धं महर्षिणा ॥२४॥&lt;br&gt;&#xA;अगस्त्यकथितं लिङ्गं ददर्श श्रद्धया पुनः ॥&lt;br&gt;&#xA;पूजयामास विधिवत्पत्न्या सार्द्धं महीपतिः ॥ २५ ॥&lt;br&gt;&#xA;ततस्तुष्टस्तदा देवो नृपं प्राहामितद्युतिः ॥&lt;br&gt;&#xA;मनोऽभीष्टं तपस्तेस्तु भोगमैश्वर्यमेव च ॥ २६ ॥&lt;br&gt;&#xA;कुलं प्रभावं सौभाग्यं दीर्घमायुररोगिताम् ॥&lt;br&gt;&#xA;निःसपत्नं ततो राज्यं कृत्वा स्वर्गमवाप्स्यति ॥ २७ ॥&lt;br&gt;&#xA;इत्युक्तो देवदेवेन् गतोऽसौ विषयं स्वकम् ॥&lt;br&gt;&#xA;निष्कण्टकं ततो राज्यं कृत्वा स्वर्गं गतः प्रिये ॥ २८ ॥&lt;br&gt;&#xA;अनेकजन्मचरितं खण्डव्रतकदम्बकम् ॥&lt;br&gt;&#xA;सम्पूर्णमभवद्देवि लिङ्गस्यास्य प्रभावतः ॥ २९ ॥&lt;br&gt;&#xA;अतः खण्डेश्वरो देवो विख्यातो भुवनत्रये ॥&lt;br&gt;&#xA;ये पश्यन्ति नरा देवि देवं खण्डेश्वरं शिवम् ॥ 5.2.31.३० ॥&lt;br&gt;&#xA;खण्डव्रतानि पूर्णानि तेषामाशु भवन्ति हि ॥&lt;br&gt;&#xA;तपःखण्डं व्रते खण्डं दानखण्डं च यत्कृ तम्॥&lt;br&gt;&#xA;तत्सर्वं पूर्णतां याति श्रीखण्डेश्वरदर्शनात् ॥ ३१ ॥&lt;br&gt;&#xA;दृष्ट्वा खण्डेश्वरं देवं पापविघ्नैः प्रमुच्यते ॥&lt;br&gt;&#xA;सप्तजन्मकृतैर्देवि मनोवाक्कायकर्मभिः ॥ ३२ ॥&lt;br&gt;&#xA;दृष्ट्वा खण्डेश्वरं देवं कृतकृत्यत्वमाप्यते ॥&lt;br&gt;&#xA;तस्य नश्यति दौर्भाग्यं सप्तजन्मोद्भवं प्रिये ॥ ३३ ॥&lt;br&gt;&#xA;खण्डेश्वरेऽर्चिते देवे सर्वे देवाः सवासवाः॥&lt;br&gt;&#xA;सन्तुष्टा वरदाश्चैव भवन्ति वरवर्णिनि ॥ ३४ ॥&lt;br&gt;&#xA;देवं खण्डेश्वरं ये वै यजन्ति श्रद्धया प्रिये ॥&lt;br&gt;&#xA;पुण्यैर्नानाविधैः स्नानैः सुगन्धैश्च विशेषतः ॥ ३५ ॥&lt;br&gt;&#xA;धूप दीपैर्नमस्कारैर्जपैः स्तोत्रैः पृथग्विधैः ॥&lt;br&gt;&#xA;ते सर्वे कामसम्पन्नाः श्रीमन्तो राज्यसंयुताः ॥ ३६ ॥&lt;br&gt;&#xA;दीर्घायुषः शुभाचारा जायन्ते देहिनोऽमलाः ॥&lt;br&gt;&#xA;अति श्रेष्ठा गतिस्तेषां विशोका नित्यमक्षयाः ॥&lt;br&gt;&#xA;खण्डेश्वरप्रसादेन जायन्ते नात्र संशयः ॥ ३७ ॥&lt;br&gt;&#xA;एते च विष्णुब्रह्मेन्द्रकुवेरदहनादयः ॥&lt;br&gt;&#xA;परां सिद्धिं सुसम्प्राप्ताः खण्डेश्वरसमर्चनात् ॥ ३८ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;खण्डेश्वरस्य देवस्य शृणु वै पत्तनेश्वरम् ॥ ३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये खण्डे श्वरमाहात्म्यवर्णनन्नामैकत्रिंशोऽध्यायः ॥ ॥ ३१ ॥&lt;/p&gt;</description>
    </item>
    <item>
      <title>०३२ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/032_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/032_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;त्रिषु लोकेषु विख्यातं द्वात्रिंशत्तममुत्तमम् ॥&lt;br&gt;&#xA;विद्धि सिद्धिप्रदं पुंसां पत्तनेश्वरमीश्वरम् ॥ १ ॥&lt;br&gt;&#xA;पुराऽहं पर्वते देवि मन्दरे चारुकन्दर् ॥&lt;br&gt;&#xA;क्रीडन्सार्द्धं त्वया पृष्टः कदाचिद्रहसि स्थितः ॥ २ ॥&lt;br&gt;&#xA;किमर्थं पर्वतं त्यक्त्वा कैलासं रमणीयकम् ॥&lt;br&gt;&#xA;मुक्ता फलशिलाशुभ्रं शङ्खचन्द्रांशुनिर्मलम् ॥ ३ ॥&lt;br&gt;&#xA;सिद्धचारणगन्धर्वकिन्नरोद्गीतनादितम् ॥&lt;br&gt;&#xA;सदा पुष्पद्रुमच्छन्नं कदलीवनराजितम् ॥ ४ ॥&lt;br&gt;&#xA;अथ कोकिलचक्राह्वचकोरकुरराकुलम् ॥&lt;br&gt;&#xA;पुऽण्यलोकोपमं स्थानं त्रिविष्टपविभूषणम् ॥ ५ ॥&lt;br&gt;&#xA;महाकालवने शून्ये नानागुल्मलतावृते ॥&lt;br&gt;&#xA;गजेन्द्रगजशार्दूल सिंहशम्बरसङ्कुले ॥ ६ ॥&lt;br&gt;&#xA;ऋक्षवानरगोमायुजन्तुकादिविराजिते ॥&lt;br&gt;&#xA;मयूरसर्पमार्जारमूषिकादिविराजिते ॥ ७ ॥&lt;br&gt;&#xA;कथं वासः कृतो देव कौतूहलमिदं मम ॥ ८ ॥&lt;br&gt;&#xA;इति पृष्टस्त्वया देवि मन्दरे चारुकन्दरे ॥&lt;br&gt;&#xA;मया प्रोक्तं प्रसन्नेन पत्तनं च मम प्रिये ॥ ९ ॥&lt;br&gt;&#xA;महाकालवनं रम्यं स्वर्गात्सुखकरं परम् ॥.&lt;br&gt;&#xA;स्मशानपीठसत्क्षेत्रवनोपरसमाश्रितम् ॥ 5.2.32.१० ॥&lt;br&gt;&#xA;अनौपम्यगुणं विद्धि पत्तनं पर्वतात्मजे ॥&lt;br&gt;&#xA;एवं पत्तनदेवो वै न दृष्टो भुवनत्रये ॥&lt;br&gt;&#xA;गीतवादित्रचातुर्यैः स्पर्द्धते यः सुरालयम् ॥ ११ ॥&lt;br&gt;&#xA;एतस्मिन्नन्तरे देवि देवर्षिर्नारदो मुनिः ॥&lt;br&gt;&#xA;द्रष्टुकामः समायातो मन्दरे मां यशस्विनि ॥ १२ ॥&lt;br&gt;&#xA;विनोदार्थं मया पृष्टस्त्वत्प्रियार्थं कुतूहलात् ॥&lt;br&gt;&#xA;क्व त्वया गमितः कालः कल्पसङ्ख्यो महामुने ॥ १३ ॥&lt;br&gt;&#xA;कस्मिन्नाश्रमसंस्थाने तपसः सञ्चयः कृतः ॥&lt;br&gt;&#xA;तीर्थानि कानि भ्रान्तानि क्व ते रतिरभूच्चिरम् ॥ १४ ॥&lt;br&gt;&#xA;कौतुकं दृष्टपूर्वं तु वद मे मुनिसत्तम ॥&lt;br&gt;&#xA;इति पृष्टो मया देवि ब्रह्मपुत्रो महामुनिः ॥&lt;br&gt;&#xA;कथयामास वृत्तान्तं पत्तनस्य प्रयत्नतः ॥ १५ ॥&lt;br&gt;&#xA;बहूनि सम्परिक्रम्य तीर्थान्यायतनानि च ॥&lt;br&gt;&#xA;पत्तनानि विचित्राणि देशाश्च नगराणि च ॥ १६ ॥&lt;br&gt;&#xA;अटनार्थं महादेव जम्बूद्वीपे मनोरमे ॥&lt;br&gt;&#xA;दृष्टः पत्तनराजश्च सदानन्दकरः परः ॥ १७ ॥&lt;br&gt;&#xA;स्वेच्छाकल्पितविन्यासः प्रासादशतकल्पितः ॥&lt;br&gt;&#xA;इच्छाकामफलावाप्तिर निर्देश्यसुखावहः ॥ १८ ॥&lt;br&gt;&#xA;सर्वर्तुकुसुमामोदसुखस्पर्शानिलावृतः ॥&lt;br&gt;&#xA;वीणावेणुरवैर्घुष्टो मनःप्रह्लादकारकः ॥ १९ ॥&lt;br&gt;&#xA;वज्रेन्द्रनीलवैडूर्यचन्द्रकान्तादिदी पितः ॥&lt;br&gt;&#xA;जरामृत्युभयोपेतः सर्वव्याधिविवर्जितः ॥ 5.2.32.२० ॥&lt;br&gt;&#xA;शक्राग्नियमरक्षोब्धिवायुसोमेशसेवितः ॥&lt;br&gt;&#xA;ऊर्द्धाधः सप्तलोकेषु पुण्येषु निवसन्ति हि ॥ ॥ २१ ॥&lt;br&gt;&#xA;सदा प्रमुदिता देवास्तेऽपि काङ्क्षन्ति पत्तनन्न् ॥&lt;br&gt;&#xA;तत्र शान्ता महात्मानो निवसन्ते महेश्वर ॥ २२ ॥&lt;br&gt;&#xA;विद्योतितदिशो दान्ताः सूर्य वैश्वानरप्रभाः ॥&lt;br&gt;&#xA;दिव्याम्बरधरा धीरा जगमुकुटधारिणः ॥ २३ ॥&lt;br&gt;&#xA;विप्रा माहेश्वराः पुण्याः क्षत्रिया हरतत्पराः ॥&lt;br&gt;&#xA;मुमुक्षवस्तपोनिष्ठा वैश्या शूद्राश्चिरायुपः ॥ २४ ॥&lt;br&gt;&#xA;स शुभ्ररूपः स च लोहिताकृतिः स चापि पीतः ससितेतरः क्वचित् ॥&lt;br&gt;&#xA;स नामधेयः स च नामवर्ज्यः सोऽदृ श्यरूपः स च दृष्टरूपः ॥ २५ ॥&lt;br&gt;&#xA;क्वचिद्रविसहस्राक्षः क्वचिदेकरविप्रभः ॥&lt;br&gt;&#xA;क्वचिच्चन्द्राद्विशिष्येत क्वचिदङ्गुलिकान्तिमान् ॥ २६ ॥&lt;br&gt;&#xA;जन्म मृत्युजरारोगैर्दुःखानि विविधानि च ॥&lt;br&gt;&#xA;प्रयाति विलयं तानि प्रसन्ने पत्तनेश्वरे ॥ २७ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;पत्तनेशस्य देवस्य आनन्देशमतः शृणु ॥ २८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये पत्तनेश्वर माहात्म्यवर्णनन्नाम द्वात्रिंशोऽध्यायः ॥ ३२ ॥&lt;/p&gt;</description>
    </item>
    <item>
      <title>०३३ आनन्देश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/033_AnandeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/033_AnandeshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;त्रयस्त्रिंशत्तमं देवमानन्देश्वरमीश्वरम् ॥&lt;br&gt;&#xA;विद्धि पापहरं पुण्यं सर्वसम्पत्करं सदा ॥ १ ॥&lt;br&gt;&#xA;पुरा राथन्तरे कल्पे बभूव पृथिवीपतिः ॥&lt;br&gt;&#xA;अनमित्र इति ख्यातः सार्वभौमो महीतले ॥२॥&lt;br&gt;&#xA;धर्मात्मा महात्मा च पराक्रमधनो नृपः ॥&lt;br&gt;&#xA;अतीत्य सर्वभूतानि बभौ भानुरिवाव्ययः ॥३॥&lt;br&gt;&#xA;समः शत्रौ च पुत्रे च मित्रे च परधर्म्मवित् ॥&lt;br&gt;&#xA;गिरिभद्रा गिरेः पुत्री तेनोढा वरवर्णिनी ॥४॥&lt;br&gt;&#xA;अतीव वल्लभा सा च प्राणेभ्योऽपि गरीयसी ॥&lt;br&gt;&#xA;आनन्द इति पुत्रोऽभूत्तस्य ज्ञानरतः सुधीः ॥ ५ ॥&lt;br&gt;&#xA;जातमात्रो निजोत्सङ्गे स्थिरमुल्लाप्य वै पुनः ॥&lt;br&gt;&#xA;परिष्वजति हार्देन उल्लापयति पुनःपुनः ॥ ६ ॥&lt;br&gt;&#xA;स जातिस्मरणो जातो मातुरुत्सङ्गमास्थितः ॥&lt;br&gt;&#xA;जहास च तदा माता सङ्क्षुब्धा वाक्यमव्रवीत् ॥ ७ ॥&lt;br&gt;&#xA;भीतास्मि किमिदं वत्स हासो यद्वदने तव ॥&lt;br&gt;&#xA;अकालबोधः सञ्जातः किंस्वित्पश्यसि शोभनम् ॥ ८ ॥&lt;br&gt;&#xA;इत्युक्तो मातरं प्राह सर्वोऽपि स्वार्थमीहते ॥&lt;br&gt;&#xA;मां नेतुमिच्छति पुरो मार्जारी किं न पश्यसि ॥&lt;br&gt;&#xA;अन्तर्धानगता चेयं द्वितीया जातहारिणी ॥ ९ ॥&lt;br&gt;&#xA;पुत्रप्रीत्या च मातस्त्वमतः स्वार्थं समीहसे ॥&lt;br&gt;&#xA;उल्लाप्योल्लाप्य बहुशः परिष्वजसि मां बत ॥ 5.2.33.१० ॥&lt;br&gt;&#xA;उद्भूते बालके स्नेहात्सम्भ्रमात्स्त्रीजनोऽप्ययम् ॥&lt;br&gt;&#xA;ततोयमागतो हासः शृणु चाप्यत्र कारणम् ॥ ॥ ११ ॥&lt;br&gt;&#xA;स्वार्थे प्रसक्ता मार्जारी लोलुपा मामवेक्षते ॥&lt;br&gt;&#xA;तथान्तर्द्धानगा चेयं द्वितीया जातहारिणी ॥ १२ ॥&lt;br&gt;&#xA;त्वं तु क्रमेणोपभोग्यं मत्तः फलमभीप्ससि ॥&lt;br&gt;&#xA;न मां जानासि कोऽप्येवं न वै चोपकृतं मया ॥ १३ ॥&lt;br&gt;&#xA;सङ्गतिर्नाति बालानां पञ्चसप्तदिनात्मकम् ॥&lt;br&gt;&#xA;तथापि स्निह्यसि प्रीत्या परिष्व जसि सन्ततम् ॥ १४ ॥&lt;br&gt;&#xA;ततेति वत्स भो भद्र इत्यलीकं ब्रवीषि माम् ॥&lt;br&gt;&#xA;पुत्रस्य वचनं श्रुत्वा क्रुद्धा माताऽब्रवीदिदम् ॥ १५ ॥&lt;br&gt;&#xA;नाहं त्वामुपकारार्थं वत्स प्रीत्या परिष्वजे ॥&lt;br&gt;&#xA;स्वार्थो मया परित्यक्तो यस्त्वत्तो मे भविष्यति ॥ १६ ॥&lt;br&gt;&#xA;इत्युक्त्वा सा तमुत्सृज्य निष्क्रान्ता सूतिकागृहात् ॥&lt;br&gt;&#xA;जहार तत्परित्यक्तं सा तदा जातहारिणी ॥ १७ ॥&lt;br&gt;&#xA;सा हृत्वा तं तदा बालं पूर्वजातिस्मरं प्रिये ॥&lt;br&gt;&#xA;हैमिन्याः शयने न्यस्यद्विक्रान्तस्य महीभृतः ॥ १८ ॥&lt;br&gt;&#xA;मत्वा स्वकीयं पुत्रं तु विक्रान्तेन महीभृता ॥&lt;br&gt;&#xA;कृतं वै नामकरणमानन्द इति विश्रुतम् ॥ १९ ॥&lt;br&gt;&#xA;विक्रान्तस्य सुतो नीतो बोधस्य च द्विजन्मनः ॥&lt;br&gt;&#xA;चैत्रनामा कृतस्तेन संस्कृतो वेदमन्त्रकैः ॥ 5.2.33.२० ॥&lt;br&gt;&#xA;तृतीयं भक्षयामास बोधपुत्रं निशाचरी॥&lt;br&gt;&#xA;जातिस्मरोऽप्यथानन्दः कृतोपनयनस्तदा ॥ २१ ॥&lt;br&gt;&#xA;गुरुणा समनुज्ञातं क्रियतामभिवादनम् ॥&lt;br&gt;&#xA;जनन्याः प्रागुपस्थानमित्युक्तो वाक्यमब्रवीत् ॥ २२ ॥&lt;br&gt;&#xA;वन्द्या मे कतमा माता जनित्री पालिनी च वा ॥&lt;br&gt;&#xA;आनन्दस्य वचः श्रुत्वा गुरुर्वचनमब्रवीत् ॥ २३ ॥&lt;br&gt;&#xA;नन्वियं ते महाभाग जनित्री जनकात्मजा ॥&lt;br&gt;&#xA;विक्रान्तस्याग्रमहिषी हैमिनीनाम नामतः ॥ २४ ॥&lt;br&gt;&#xA;॥ ॥ आनन्द उवाच ॥ ॥&lt;br&gt;&#xA;चैत्रस्य प्रसवित्रीयं चैत्रोऽयं द्विजवेश्मनि ॥&lt;br&gt;&#xA;संस्कृतो ब्राह्मणैर्मन्त्रैर्गिरिभद्रासुतस्त्वहम् ॥ २५ ॥&lt;br&gt;&#xA;गुरुराह ततः कस्त्वं चैत्रः को वा त्वयोच्यते ॥&lt;br&gt;&#xA;ततः स कथयामास पूर्ववृत्तान्तमादितः ॥ २६ ॥&lt;br&gt;&#xA;॥ गुरुरुवाच ॥ ॥&lt;br&gt;&#xA;अतीव गहनं वत्स सङ्कटं महदागतम् ॥&lt;br&gt;&#xA;न वेद्मि किञ्चिन्मोहेन भ्रमन्ति मम बुद्धयः ॥ २७ ॥&lt;br&gt;&#xA;॥ आनन्द उवाच ॥ ॥&lt;br&gt;&#xA;मोहस्यावसरः कोऽत्र जगत्येवं व्यवस्थितः ॥&lt;br&gt;&#xA;कः कस्य पुत्रो विप्रर्षे को वा कस्य न बान्धवः ॥ २८ ॥&lt;br&gt;&#xA;अतः संसारता हन्ति संसारं प्राणिनामिह ॥&lt;br&gt;&#xA;महामोहहतं चेतश्चित्रमत्र कथं गुरो ॥ २९ ॥&lt;br&gt;&#xA;ब्रह्मपुत्रस्य दुष्टस्य दुःसहस्य सुता भुवि ॥&lt;br&gt;&#xA;जातहारिणिकानाम परिवर्त्तयते सुतान् ॥ 5.2.33.३० ॥&lt;br&gt;&#xA;मातृद्वयं मया प्राप्तमस्मिन्नेव हि जन्मनि ॥&lt;br&gt;&#xA;मातृद्वयमथो प्राप्तं जातिं संस्मरता सता ॥ ३१ ॥&lt;br&gt;&#xA;सोऽहं तपः करिष्यामि चैत्र आनीयतामिति ॥&lt;br&gt;&#xA;ततः सुविस्मितो राजा सभार्यः सह बन्धुभिः ॥३२॥&lt;br&gt;&#xA;तस्मान्निवर्त्त्य ममता मनुमेने च तं प्रति ॥&lt;br&gt;&#xA;चैत्रमानीय तनयं राज्ययोग्यं चकार सः ॥ ३३ ॥&lt;br&gt;&#xA;सन्मान्य ब्राह्मणं येन पुत्रबुद्ध्या स पालितः ॥&lt;br&gt;&#xA;सोऽप्यानन्दस्तपस्तेपे महाकालवने शुभे ॥ ३४ ॥&lt;br&gt;&#xA;इन्द्रेश्वरस्य देवस्य पश्चिमे लिङ्गमुत्तमम् ॥&lt;br&gt;&#xA;भक्त्या ह्याराधयामास तपसा दुष्करेण तु ॥ ३५ ॥&lt;br&gt;&#xA;तपस्यन्तं ततस्तं तु देवः प्राह शुचिस्मिते ॥&lt;br&gt;&#xA;किमर्थं तप्यसे वत्स तपस्तीव्रं ब्रवीमि ते ॥ ३६ ॥&lt;br&gt;&#xA;मनुना भवता भाव्यं षष्ठेन व्रज तत्कुरु ॥&lt;br&gt;&#xA;अलं ते तपसा तस्मिंस्ततो मुक्तिमवाप्स्यसि ॥ ३७ ॥&lt;br&gt;&#xA;इत्युक्तो देवदेवेन तथेत्याह महामतिः ॥&lt;br&gt;&#xA;बभूव स मनुर्देवि ब्रह्मतुल्यो महायशाः ॥ ३८ ॥&lt;br&gt;&#xA;पुत्रानुत्पादयामास लिङ्गस्यास्य समर्चनात् ॥&lt;br&gt;&#xA;कृतं नाम तदा देवैरानन्देश्वरमुत्तमम् ॥३९॥&lt;br&gt;&#xA;आनन्देन यतः प्राप्ता सिद्धिर्देवि सुदुर्ल्लभा ॥&lt;br&gt;&#xA;अतो नाम सुविख्यातमानन्देश्वरमीक्ष्यताम् ॥5.2.33.४०॥&lt;br&gt;&#xA;ये पश्यन्ति विशालाक्षि आनन्देश्वरमीश्वरम् ॥&lt;br&gt;&#xA;ते पुत्रपौत्रसम्पन्ना भविष्यन्ति महीतले ॥ ४१ ॥&lt;br&gt;&#xA;येषां क्षीणं नृणां पापं कोटिजन्मशतोद्भवम् ॥&lt;br&gt;&#xA;तेषां भवति सा भक्तिरानन्देश्वरदर्शनात् ॥४२॥&lt;br&gt;&#xA;तदैव पुरुषो मुक्तो जन्ममृत्युजरादिभिः ॥&lt;br&gt;&#xA;यदा पश्यति देवेशमानन्देश्वरसञ्ज्ञकम् ॥ ४३ ॥&lt;br&gt;&#xA;मयोक्तं मुक्तिदं नृणामानन्देश्वरदर्शनम् ॥&lt;br&gt;&#xA;स्वर्गापवर्गदं देवमानन्दं लिङ्गमुत्तमम् ॥&lt;br&gt;&#xA;अत्र देवैर्विशालाक्षि पूजितं लिङ्गमुत्तमम् ॥ ॥ ४४ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;आनन्देश्वरदेवस्य शृणु त्वं कन्थडेश्वरम् ॥ ४५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य आनन्देश्वरमाहात्म्यवर्णनन्नाम त्रयस्त्रिंशोऽध्यायः ॥ ३३ ॥&lt;/p&gt;</description>
    </item>
    <item>
      <title>०३४ कन्थडेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/034_kanthaDeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/034_kanthaDeshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;चतुस्त्रिंशत्तमं विद्धि देवं वै कन्थडेश्वरम् ॥&lt;br&gt;&#xA;यस्य दर्शनमात्रेण सर्वपापैः प्रमुच्यते ॥ १ ॥&lt;br&gt;&#xA;वितस्तायास्तटे रम्ये ब्राह्मणो निवसन्पुरा ॥&lt;br&gt;&#xA;बभूव पाण्डवोनाम दरिद्रेणातिपीडितः ॥ २ ॥&lt;br&gt;&#xA;ज्ञातिभिश्च परित्यक्तो दुष्टया भार्यया तथा ॥&lt;br&gt;&#xA;कन्थाप्येका स्थिता यस्य सर्वस्वप्रेमधारिणी ॥ ३ ॥&lt;br&gt;&#xA;तेनाहं सुतकामेन तोषितो गिरिगह्वरे ॥&lt;br&gt;&#xA;मयाप्युक्तं विशालाक्षि पुत्रस्तव भविष्यति ॥ ४ ॥&lt;br&gt;&#xA;तस्य पुत्रः समुत्पन्नः कन्थामध्यादयो निजः ॥&lt;br&gt;&#xA;शीतोष्णवारिणी कन्था तस्य पुत्रस्य साऽभवत् ॥ ५॥&lt;br&gt;&#xA;स च लब्धः प्रसादेन मदीयेन वरानने ॥&lt;br&gt;&#xA;रुद्रेण च वरो दत्तः कन्थाया भविता पुनः ॥ ६ ॥&lt;br&gt;&#xA;अथ षष्ठे गते वर्षे मौञ्जीबन्धमचिन्तयत् ॥&lt;br&gt;&#xA;तदामन्त्र्य मुनीन्सर्वान्प्रसाद्य च पुनः पुनः ॥&lt;br&gt;&#xA;नमस्कृत्य ऋषीन्सर्वान्पूजयामास भक्तितः ॥ ७ ॥&lt;br&gt;&#xA;फलैर्वित्तानुसारेण मौञ्जी तस्याप्यबन्धत ॥&lt;br&gt;&#xA;तेऽप्युक्ता मुनयः सर्वे प्रसाद्य च पुनःपुन ॥ ८ ॥&lt;br&gt;&#xA;दीयतामाशिषो ह्यस्मै पुत्राय मुनिसत्तमाः ॥&lt;br&gt;&#xA;मम पुत्रस्य पुत्रोऽयं दीर्घायुर्जायतां चिरम् ॥ ९ ॥&lt;br&gt;&#xA;तूष्णीम्भूयः स्थिताः सर्वे तच्छ्रुत्वा नोत्तरं ददुः ॥&lt;br&gt;&#xA;यदा ते नोत्तरं प्रोचुस्तदा मुनिवरः स्वयम् ॥&lt;br&gt;&#xA;ध्यानेन चिन्तयामास नूनमल्पायुषं सुतम् ॥ 5.2.34.१० ॥&lt;br&gt;&#xA;इति ज्ञात्वा तु सम्मोहमगमत्सहसा मुनिः ॥&lt;br&gt;&#xA;विललाप स दुःखार्त्तः सुतस्नेहेन दुःखितः ॥ ११ ॥&lt;br&gt;&#xA;॥ वाडव उवाच॥ ॥&lt;br&gt;&#xA;दत्तः स्वयं महेशेन ममाल्पायुः कथं सुतः ॥&lt;br&gt;&#xA;रुद्रेण च वरो दत्तः प्रसन्नेन पुरा मम ॥ १२॥&lt;br&gt;&#xA;मत्तुल्यवीर्यः पुत्रस्ते कन्थामध्याद्भ विष्यति ॥&lt;br&gt;&#xA;जातं च दत्त्वा ह्यल्पायुं मिथ्या त्र्यक्षस्य तद्वचः ॥ १३ ॥&lt;br&gt;&#xA;पितरं दुःखितं दृष्ट्वा तूष्णीम्भूतो मुनिस्तदा ॥&lt;br&gt;&#xA;स बालः सहसा वाक्यं बभाषे हर्षवर्द्धनम् ॥ १४ ॥&lt;br&gt;&#xA;त्यजत भयमिदानीं यन्ममार्थे विषण्णा विनिहतनिजयत्नं प्रेतराजं करोमि ॥&lt;br&gt;&#xA;शृणुत मम गिरं भोः सेश्वरा लोकपालाः पितृपतिविजयार्थं सत्प्रतिज्ञा ममैषा ॥ १५ ॥&lt;br&gt;&#xA;अतिविषमतपोभिः शङ्करं तोषयित्वा स्वपितुरपि च भक्त्या हन्मि मृत्योर्जयाशाम् ॥&lt;br&gt;&#xA;किमतिशयविषाद व्याकुलास्तात सर्वे सपदि पितृपतिं तं स्वे वशे स्थापयामि ॥ १६ ॥&lt;br&gt;&#xA;प्रयामि रुद्रं शरणं महेश्वरं देवं वरं चाप्युमयाऽविहीनम् ॥&lt;br&gt;&#xA;शृण्वन्तु सर्वे मुनयः समन्तान्न मादृशे मृत्युपराभवोस्ति ॥ १७ ॥&lt;br&gt;&#xA;तपोभिरुग्रैः शितिकण्ठपादौ प्रसाद्य मृत्युं न चिराद्विनेष्ये ॥&lt;br&gt;&#xA;कन्थाजवाक्यामृतलोलनेत्राः सञ्जातरोमां चलसत्स्वदेहाः ॥ १८ ॥&lt;br&gt;&#xA;पप्रच्छुरेनं मुनयः शिशुं तं जानासि रुद्रं परमं कथं त्वम् ॥&lt;br&gt;&#xA;वयं चिरं कालमुपासमानास्तपोभिरुग्रैर्व्रतसञ्चयैश्च ॥ १९ ॥&lt;br&gt;&#xA;तथापि विद्मो न वयं महेशं ज्ञातस्त्वयासौ कथमर्भकेण ॥&lt;br&gt;&#xA;ईहामहे तं किल पुत्र सम्यक्छ्रोतुं प्रहर्षाद्भुतजातरोमाः ॥ 5.2.34.२० ॥&lt;br&gt;&#xA;ज्ञातस्त्वया कुत्र कथं महेशो महेश्वरो वै भुवनैकनाथः ॥ २१ ॥&lt;br&gt;&#xA;इति तेषां वचः श्रुत्वा मुनीनां भावितात्मनाम् ॥&lt;br&gt;&#xA;स बालः कथयामास वृत्तान्तं पर्वतात्मजे ॥ २२ ॥&lt;br&gt;&#xA;ममात्र क्रीडतः सिद्धः सिद्धिदः समुपागतः ॥&lt;br&gt;&#xA;विज्ञायाल्पायुषं मां तु वात्सल्यादब्रवीदिदम् ॥ २३ ॥&lt;br&gt;&#xA;गच्छ पुत्र ममादेशान्महाकालवनोत्तमे ॥&lt;br&gt;&#xA;दक्षिणे चास्ति यल्लिङ्गमानन्देश्वरलिङ्गतः ॥ २४ ॥&lt;br&gt;&#xA;तमाराधय शीघ्रं त्वं चिरजीवी भविष्यसि ॥&lt;br&gt;&#xA;तस्योपदेशदानेन ज्ञातं सम्यङ्महेश्वरात् ॥ २५॥&lt;br&gt;&#xA;नान्यो देवोस्ति लोकेषु सत्यं सत्यं मुनीश्वराः ॥&lt;br&gt;&#xA;तस्मादद्यैव यास्यामि महाकालवने शुभे ॥ २६ ॥&lt;br&gt;&#xA;लिङ्गमाराधयिष्यामि विषादस्त्यज्यतामिह ॥&lt;br&gt;&#xA;तस्य तद्वचनं श्रुत्वा तेन सार्द्धं महर्षयः ॥ २७ ॥&lt;br&gt;&#xA;पिता च विस्मितो देवि सर्व एव समागताः ॥&lt;br&gt;&#xA;देवमाराधयामास बालः कालजिघांसया॥ २८ ॥&lt;br&gt;&#xA;लिङ्गमध्यात्ततो वाणी निःसृता पर्वतात्मजे ॥&lt;br&gt;&#xA;अहो तुष्टोस्मि ते वत्स कं कामं प्रददाम्यहम् ॥ २९ ॥&lt;br&gt;&#xA;॥ बाल उवाच ॥ ॥&lt;br&gt;&#xA;यदि तुष्टोऽसि मे देव ये त्वां पश्यन्ति शङ्कर ॥&lt;br&gt;&#xA;पापकन्थाविनिर्मुक्तास्ते सन्तु चिरजीविनः ॥ 5.2.34.३० ॥&lt;br&gt;&#xA;बालस्य भाषितं श्रुत्वा लिङ्गे नोक्तं यशस्विनि ॥&lt;br&gt;&#xA;ये च मां पूजयिष्यन्ति श्रद्धया परया युताः ॥&lt;br&gt;&#xA;ते भविष्यन्ति सततं जरामरणवर्जिताः ॥ ३१ ॥&lt;br&gt;&#xA;लप्स्यन्ते परमान्कामान्भविष्यन्ति गणोत्तम ॥&lt;br&gt;&#xA;पूज्याः सर्वेषु लोकेषु सर्वालङ्कारभूषिताः ॥ ३२ ॥&lt;br&gt;&#xA;एवं लब्धवरः कन्थः प्राञ्जलिः समुपस्थितः ॥&lt;br&gt;&#xA;लिङ्गेनोक्तः प्रसन्नेन भूयो वरय सुव्रत ॥ ३३ ॥&lt;br&gt;&#xA;वरो वै दुर्लभो लोके देवदानवगुह्यकैः ॥&lt;br&gt;&#xA;मयावतारितो यस्मान्नास्त्यदेयं तवाधुना ॥ ३४ ॥&lt;br&gt;&#xA;बालेनोक्तो महादेव यदि देयो वरः पुनः ॥&lt;br&gt;&#xA;मन्नाम्ना देव ते ख्यातिर्भूयात्त्रिभुवने भुवि ॥ ३५ ॥&lt;br&gt;&#xA;एवमस्त्विति लिङ्गेन प्रोक्तं तुष्टेन पार्वति ॥&lt;br&gt;&#xA;तदाप्रभृति देवेशो विख्यातः कन्थडेश्वरः ॥&lt;br&gt;&#xA;यस्य दर्शनमात्रेण चिरायुर्जायते नरः ॥ ३६ ॥&lt;br&gt;&#xA;यः समीक्षति तल्लिङ्गं कन्थडेश्वरमीश्वरम् ॥ ३७ ॥&lt;br&gt;&#xA;पापकन्थाविनिर्मुक्तो मुक्तिं यास्यति गौरि सः ॥&lt;br&gt;&#xA;पुण्यं यशस्यं गेयं तल्लिङ्गं पापप्रणाशनम् ॥&lt;br&gt;&#xA;पुनाति पातकान्सर्वान्मम नामानुकीर्तनात् ॥ ३८ ॥&lt;br&gt;&#xA;तेऽधन्याः पुरुषा लोके तेषां जन्म निरर्थकम्॥&lt;br&gt;&#xA;यैर्न दृष्टो महाकाले देवोऽसौ कन्थडेश्वरः ॥ ३९ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;कन्थडेश्वरदेवस्य इन्द्रेश्वरमथो शृणु ॥ 5.2.34.४० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये कन्थडेश्वरमाहात्म्यवर्णनन्नाम चतुस्त्रिंशोऽध्यायः ॥ ३४ ॥&lt;/p&gt;</description>
    </item>
    <item>
      <title>०३५ इन्द्रेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/035_indreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/035_indreshvaramAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;पञ्चत्रिंशत्तमं देवर्मिद्रेश्वरमनुत्तमम् ॥&lt;br&gt;&#xA;महासिद्धिप्रदं देवि ब्रह्महत्याविनाशनम् ॥ १ ॥&lt;br&gt;&#xA;आसीत्प्रजापतिस्त्वष्टा तस्य पुत्रः कुशध्वजः ॥&lt;br&gt;&#xA;स्वकर्मनिरतो दान्तो वासवेन निपातितः ॥ २ ॥&lt;br&gt;&#xA;तस्य पुत्रं हतं श्रुत्वा त्वष्टा क्रुद्धः प्रजापतिः ॥&lt;br&gt;&#xA;अवलुच्य जटामेकामिदं वचनमब्रवीत् ॥ ३ ॥&lt;br&gt;&#xA;अद्य पश्यन्तु मे वीर्यं त्रयो लोकाः सदेवताः ॥&lt;br&gt;&#xA;स च पश्यतु दुर्बुद्धिर्ब्रह्महा पाकशासनः ॥ ४ ॥&lt;br&gt;&#xA;स्वकर्मनिरतो येन मत्सुतो विनिपातितः ॥&lt;br&gt;&#xA;इत्युक्त्वा कोपरक्ताक्षो जटामग्नौ जुहाव ताम् ॥ ५ ॥&lt;br&gt;&#xA;ततो वृत्रः समुत्तस्थौ ज्वालामालासमाकुलः ॥&lt;br&gt;&#xA;महाकायो महादंष्ट्रो भिन्नाञ्जनचयप्रभः ॥६॥&lt;br&gt;&#xA;इन्द्रशत्रुरमेयात्मा त्वष्टुस्तेजोऽभिबृंहितः ॥&lt;br&gt;&#xA;अहन्यहनि सोऽवर्द्धदिषुपातं महाबलम् ॥७॥&lt;br&gt;&#xA;वधाय चात्मनो दृष्ट्वा वृत्रं शक्रो महासुरम्॥&lt;br&gt;&#xA;चिन्तयामास सहसा किं कृतं सुकृतं भवेत् ॥ ८ ॥&lt;br&gt;&#xA;एतस्मिन्नन्तरे प्राप्तो वृत्रो बलवतां वरः ॥&lt;br&gt;&#xA;ददर्श वासवं तत्र देवैः सार्द्धं वरानने ॥ ९ ॥&lt;br&gt;&#xA;दैत्यो वृत्रो महाकायश्चक्रे सङ्ग्राममुल्बणम् ॥&lt;br&gt;&#xA;नानाशस्त्रास्त्रसङ्क्षोभं भटसङ्घट्टसङ्कटम् ॥ 5.2.35.१० ॥&lt;br&gt;&#xA;छिन्नभिन्नतनुत्राणक्रोधरक्तधरातलम् ॥&lt;br&gt;&#xA;लूनाननाब्जप्रकरं करपल्लवदुर्गमम् ॥११॥&lt;br&gt;&#xA;कबन्धसङ्घघटनं घटितामरसैनिकम् ॥&lt;br&gt;&#xA;विकीर्णाभरणस्फीतस्फुरद्योधाङ्गभूषणम् ॥ १२ ॥&lt;br&gt;&#xA;कल्लोलरुधिरोद्गारपाटलीकृतदिङ्मुखम् ॥&lt;br&gt;&#xA;तस्मिन्रणे महाभीमे देवान्भित्त्वा सगुह्यकान् ॥ १३ ॥&lt;br&gt;&#xA;वासवं बन्धयित्वा तु स्वर्गलोकं जगाम ह ॥&lt;br&gt;&#xA;राज्यं चकार निःशङ्को निस्सपत्नं वरानने ॥ १४ ॥&lt;br&gt;&#xA;ततस्तु बद्धे देवेन्द्रे बृहस्पतिरुदारधीः ॥&lt;br&gt;&#xA;आजगाम तमुद्देशं यत्र बद्धः शतक्रतुः ॥ १५ ॥&lt;br&gt;&#xA;दृष्ट्वा तथाविधं शक्रमाशीर्भिरभिनन्द्य च ॥&lt;br&gt;&#xA;बन्धनान्मोचयित्वा तु प्रोवाचेदं वचस्तदा ॥ १६ ॥&lt;br&gt;&#xA;अनुकूलो न कालोयं सुरेशस्य तवाधुना ॥&lt;br&gt;&#xA;उद्योगः सुमहान्दृष्टः सङ्घातश्च सुरद्विषाम् ॥&lt;br&gt;&#xA;दृष्टा हि प्रवराः सर्वे मया तत्र महासुराः ॥ १७ ॥&lt;br&gt;&#xA;एकैकोपि विजेतुं त्वां शक्तः स्यादिति मे मतिः ॥&lt;br&gt;&#xA;न तादृक्सङ्गमः शक्र कदाचित्सुरविद्विषाम् ॥&lt;br&gt;&#xA;दृष्टो वापि श्रुतो वापि यादृशो ह्यवलोकितः ॥ १८ ॥&lt;br&gt;&#xA;बृहस्पतिवचः श्रुत्वा शक्रः सम्भ्रममागमत ॥&lt;br&gt;&#xA;ध्यात्वा मुहूर्त्तं प्रोवाच बृहद्बुद्धे बृहस्पते ॥१९॥&lt;br&gt;&#xA;किमत्र प्रतिकर्त्तव्यं वद तावद्बृहस्पते ॥&lt;br&gt;&#xA;बहवो बलवन्तश्च दानवाः स्वल्पकैर्दिनैः॥&lt;br&gt;&#xA;मत्सकाशं समेष्यन्ति स च वृत्रो महा बलः ॥ 5.2.35.२० ॥&lt;br&gt;&#xA;इति शक्रवचः श्रुत्वा बृहस्पतिरुवाच तम् ॥&lt;br&gt;&#xA;उपायः क्रियतां तूर्णं गच्छ शक्र ममाज्ञया ॥ २१ ॥&lt;br&gt;&#xA;महाकालवने रम्ये खण्डेश्वरस्य दक्षिणे ॥&lt;br&gt;&#xA;सर्वसम्पत्करं लिङ्गं विद्यते तत्र वासव ॥ २२ ॥&lt;br&gt;&#xA;तदाराधय यत्नेन तत्ते कामं प्रदास्यति ॥&lt;br&gt;&#xA;बृहस्पतिवचः श्रुत्वा शक्रः शीघ्रतरं गतः ॥ २३ ॥&lt;br&gt;&#xA;महाकालवने देवि दृष्ट्वा लिङ्गमनुत्तमम् ॥&lt;br&gt;&#xA;स्तुतिं चकार सहसा भक्तिनम्रात्मकन्धरः ॥ २४ ॥&lt;br&gt;&#xA;नमो देवाधिदेवाय शङ्कराय वृषाय च ॥&lt;br&gt;&#xA;काम्याय बहुरूपाय व्यालयज्ञोपवीतिने ॥&lt;br&gt;&#xA;वरेण्याय नमो नित्यं नमस्ते सर्वकामद ॥ २५ ॥&lt;br&gt;&#xA;आद्यः प्रजा सृष्टिकरस्त्वमेव कालः प्रजाः संहरसि त्वमेव ॥&lt;br&gt;&#xA;अपाम्पतिर्भूतपतिस्त्वमेव धनेश्वरस्त्वं दहनस्त्वमेव ॥ २६ ॥&lt;br&gt;&#xA;चन्द्रश्च सूर्यः पवन स्त्वमेव धाता विधाता परमः पुराणः ॥&lt;br&gt;&#xA;जलाशयस्त्वं वरुणस्त्वमेव शैलोत्तमस्त्वं भुजगेश्वरश्च ॥&lt;br&gt;&#xA;डिण्डिर्महाकाल वृषस्त्वमेव विनायको गुह्यवरस्त्वमेव ॥ २७ ॥&lt;br&gt;&#xA;इतीरितां स्तुतिं श्रुत्वा लिङ्गेनोक्तः शतक्रतुः ॥&lt;br&gt;&#xA;गच्छ शक्र ममादेशान्मत्तेजोबृंहितो रणे ॥&lt;br&gt;&#xA;हनिष्यसि न सन्देहो वृत्रं रिपुविदारण ॥ २८ ॥&lt;br&gt;&#xA;तस्य लिङ्गस्य माहात्म्यादपां फेनेन पार्वति ॥&lt;br&gt;&#xA;जघान समरे वृत्रं पश्यतां त्रिदशद्विषाम् ॥ २९ ॥&lt;br&gt;&#xA;निहत्य दानवान्पश्चाल्लीलया रणकर्कशः ॥&lt;br&gt;&#xA;उवाचेन्द्रस्तदा देवान्हतो वृत्रो महारणे ॥ 5.2.35.३० ॥&lt;br&gt;&#xA;त्रैलोक्याध्यक्षतां प्राप्ता भवन्तो मत्पराक्रमात् ॥&lt;br&gt;&#xA;एवमुक्तास्तु शक्रेण ते देवा विस्मयान्विताः ॥ ३१ ॥&lt;br&gt;&#xA;अस्य देवस्य माहात्म्याद्धतो वृत्रो महासुरः ॥&lt;br&gt;&#xA;शरीरे च स्थिताः पापा दर्शनात्सङ्क्षयं गताः ॥ ३२ ॥&lt;br&gt;&#xA;इन्द्रेणाराधितो यस्माद्देवदेवो महेश्वरः ॥&lt;br&gt;&#xA;तस्मादिन्द्रेश्वरोनाम ख्यातो भुवि भविष्यति ॥ ३३ ॥&lt;br&gt;&#xA;दर्शनादस्य लिङ्गस्य पुरीमिन्द्रस्य शोभनाम् ॥&lt;br&gt;&#xA;पापिनोपि गमिष्यन्ति सर्वपातकवर्जिताः ॥ ३४ ॥&lt;br&gt;&#xA;यः पश्यति नरो नित्यं श्रीइन्द्रेश्वरसञ्ज्ञकम् ॥&lt;br&gt;&#xA;स मुक्तः पातकैः सर्वैर्दिवि मोदिष्यते चिरम् ॥ ३५ ॥&lt;br&gt;&#xA;इन्द्रेणाराधितं लिङ्गं भक्त्या यः पूजयिष्यति ॥&lt;br&gt;&#xA;स याति वै परं स्थानं दिव्यकल्पचतुष्टयम् ॥ ३६ ॥&lt;br&gt;&#xA;येन चेन्द्रेश्वरो देवो भक्त्या सम्यक्प्रपूजितः ॥&lt;br&gt;&#xA;तेन विष्णुप्रभृतयो वयं सर्वे सवासवाः ॥&lt;br&gt;&#xA;मुनयो लोकपालाश्च पूजिताः स्युर्न संशयः ॥ ३७ ॥&lt;br&gt;&#xA;इत्युक्तः स सुरैः शक्रो वैकुण्ठाद्यैः समन्ततः ॥&lt;br&gt;&#xA;तैरेव सहितो देवो जगामाथ त्रिविष्टपम् ॥ ३८ ॥&lt;br&gt;&#xA;इन्द्रेश्वरस्य देवस्य प्रभावः कथितस्त्वयम् ॥&lt;br&gt;&#xA;मार्कण्डेयेश्वरं देवं शृणु पार्वति साम्प्रतम् ॥ ३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य इन्द्रेश्वरमाहात्म्यवर्णनन्नाम पञ्चत्रिंशोऽध्यायः ॥ ३५ ॥&lt;/p&gt;</description>
    </item>
    <item>
      <title>०३६ मार्कण्डेयेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/036_mArkaNDeyeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/036_mArkaNDeyeshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;मार्कण्डेयेश्वरं विद्धि षट्त्रिंशत्तममीश्वरम् ॥&lt;br&gt;&#xA;यस्य दर्शनमात्रेण पुत्रवाञ्जायते नरः ॥ १ ॥&lt;br&gt;&#xA;ब्रह्मवंशसमुत्पन्नो मृकण्डोनाम तापसः ॥&lt;br&gt;&#xA;वेदाध्ययनसम्पन्नः स चापुत्रो बभूव ह ॥ २ ॥&lt;br&gt;&#xA;पुत्रार्थं चिन्तयामाम कथं पुत्रो भवेदिति ॥&lt;br&gt;&#xA;अपुत्रस्य कुतो लोक इति वेदेषु पठ्यते ॥ ३ ॥&lt;br&gt;&#xA;तस्मात्तपः करिष्यामि येन मे तनयो भवेत् ॥&lt;br&gt;&#xA;एवं सञ्चित्य बहुधा स जगाम हिमालयम् ॥ ४ ॥&lt;br&gt;&#xA;चकार वसतिं चापि तपसे भावितात्मवान् ॥&lt;br&gt;&#xA;वायुभक्षोम्बुभक्षश्च निराहारोर्ध्वपादकः ॥ ५ ॥&lt;br&gt;&#xA;शाकमूलफलाहारः पर्णाश्येकद्विपर्णभुक् ॥&lt;br&gt;&#xA;एवमादीनि चान्यानि तपांसि सुबहून्यपि ॥६॥&lt;br&gt;&#xA;चकार स मुनिस्तत्र वर्षाणि द्वादशैव तु ॥&lt;br&gt;&#xA;न तुष्टोऽहं तदा देवि तपसा दुष्करेण तु ॥७॥&lt;br&gt;&#xA;ततो ज्ञात्वा मतिं तस्य विज्ञप्तोऽहं तदा त्वया ॥&lt;br&gt;&#xA;करोत्येव तपः क्रूरं पुत्रहेतोर्मुनिर्महान् ॥८॥&lt;br&gt;&#xA;तेजसा दीपयञ्छैलं शोषयन्सलिलाशयान् ॥&lt;br&gt;&#xA;तपसा दुष्करेणैव क्षुभिता नाकवासिनः॥९॥&lt;br&gt;&#xA;समुद्राः क्षुभिताः सर्वे चन्द्रादित्यौ तथैव च ॥&lt;br&gt;&#xA;ऋषयो विस्मृतिं प्राप्ताः कम्पेते चापि रोदसी ॥&lt;br&gt;&#xA;अकालप्रलयो देव भविष्यति न संशयः ॥5.2.36.१०॥&lt;br&gt;&#xA;मुनये तन्मृकण्डाय पुत्रो वै दीयतामिति॥&lt;br&gt;&#xA;मया प्रोक्तं वरारोहे पुत्रमिच्छत्ययोनिजम् ॥११॥&lt;br&gt;&#xA;अक्षयं सुविशालाक्षि सहस्राक्षमिवापरम् ॥&lt;br&gt;&#xA;चन्द्राभं चन्द्रवदनं चन्द्रवद्भुवनप्रियम् ॥१२॥&lt;br&gt;&#xA;नीलोत्पलदलश्यामं नीलोत्पलदलेक्षणम् ॥&lt;br&gt;&#xA;विशालचारुजघनं चारुकुण्डलमण्डितम् ॥&lt;br&gt;&#xA;पुत्रमिच्छति देवेशि मृकण्डोऽयं महामुनिः ॥ १३ ॥&lt;br&gt;&#xA;त्वयाप्युक्तं पुनर्देवि कारुण्याद्भक्तिवत्सले ॥&lt;br&gt;&#xA;न ददासि मुनेः पुत्रं तप्यतो विषमं तपः ॥ १४ ॥&lt;br&gt;&#xA;फलस्य दाता तपसां कथं त्वं गीयसे बुधैः ॥&lt;br&gt;&#xA;कस्त्वां नु शरणं गच्छेल्लोकानां सम्भवं भवम् ॥ १५ ॥&lt;br&gt;&#xA;करोषि सर्वदैत्यानां सर्वदेवाकुलाकुलम् ॥&lt;br&gt;&#xA;त्वयाहं सुचिरं देवं सत्कृता करुणाकर ॥ १६ ॥&lt;br&gt;&#xA;नान्यो मामनुकम्पार्थं प्रयच्छेत्प्रवरं वरम् ॥&lt;br&gt;&#xA;स त्वं सर्वजगन्नाथ प्रभुः कर्त्ता प्रशासिता ॥ १७ ॥&lt;br&gt;&#xA;हेतुः स्वामी महेशानो दयालुर्भक्तवत्सलः ॥&lt;br&gt;&#xA;सर्वेश्वर स्तुतोऽभीष्टं किं न विप्राय दीयते ॥ १८ ॥&lt;br&gt;&#xA;तपसा क्षीणपापस्य ब्रह्मत्वे भावितात्मनः ॥&lt;br&gt;&#xA;अस्य पुत्रप्रदानं त्वं कुरु मद्वचनाच्छिव ॥ १९ ॥&lt;br&gt;&#xA;मया त्वं वर्णिता देवि स्नेहाक्षरपदैः शुभैः ॥&lt;br&gt;&#xA;लोलपङ्कजपत्राक्षि गौरि भूधरगात्रजे ॥ 5.2.36.२० ॥&lt;br&gt;&#xA;स्कन्दमातः कलापूर्णचन्द्रबिम्बनिभानने ॥&lt;br&gt;&#xA;कृशोदरि विनिःस्पृष्टचामीकरनिभद्युते ॥ २१ ॥&lt;br&gt;&#xA;त्वयोक्तं प्रकरिष्यामि वाक्यं द्विरदगामिनि ॥&lt;br&gt;&#xA;त्वं सिद्धिः साधका साध्यं त्वं क्रिया प्रक्रमाश्रया ॥ २२ ॥&lt;br&gt;&#xA;त्वं माया श्रीर्द्युतिः श्रीमच्छ्रद्धारुचिरसन्ततिः ॥&lt;br&gt;&#xA;कृत्वा मानं बहुविधं मयैव सह सुन्दरि ॥ २३ ॥&lt;br&gt;&#xA;भ्राजसे विविधाकारा मोहयित्वाखिलं जगत् ॥&lt;br&gt;&#xA;त्वयाप्युक्तं पुनर्देवि क्रियतां तु वचो मम ॥२४॥&lt;br&gt;&#xA;मुनयेऽस्मै तपःक्षीणसर्वगात्राय साम्प्रतम् ॥&lt;br&gt;&#xA;वरः प्रदीयतामस्मै ब्राह्मणाय महेश्वर ॥ २५ ॥&lt;br&gt;&#xA;मयाप्युक्तं विशालाक्षि श्रूयतां वचनं मम ॥&lt;br&gt;&#xA;असौ गच्छतु विप्रेन्द्रो महाकालवनोत्तमे ॥ २६ ॥&lt;br&gt;&#xA;पत्तनेश्वरपूर्वे तु तत्रास्ते लिङ्गमुत्तमम् ॥&lt;br&gt;&#xA;पुत्रप्रदं विशालाक्षि महापातकनाशनम् ॥ २७ ॥&lt;br&gt;&#xA;मदीयं वचनं श्रुत्वा त्वयाप्युक्तो द्विजोत्तमः ॥&lt;br&gt;&#xA;महाकालवनं गच्छ पुत्रार्थमृषि सत्तम ॥&lt;br&gt;&#xA;तत्र लिङ्गं समाराध्य लप्स्यसे पुत्रमुत्तमम् ॥ २८ ॥&lt;br&gt;&#xA;त्वया सम्प्रेरितो विप्रस्तथेति कृतनिश्चयः ॥&lt;br&gt;&#xA;आशया परया युक्तः पुत्रकामो जगाम सः ॥ २९ ॥&lt;br&gt;&#xA;तत्र दृष्ट्वा महालिङ्गं पुत्रदं पापनाशनम् ॥&lt;br&gt;&#xA;भक्त्या संसेवयामास तपसा दुष्करेण तु ॥ 5.2.36.३० ॥&lt;br&gt;&#xA;अथ केनापि कालेन निःसृतोऽहं त्वया सह॥&lt;br&gt;&#xA;लिङ्गमध्याद्वरारोहे स च प्रोक्तो द्विजोत्तमः ॥ ३१ ॥&lt;br&gt;&#xA;शर्वोऽहमिति जानीहि ब्रूहि किं करवाणि ते ॥&lt;br&gt;&#xA;आवां पुरा प्रसन्नौ ते ज्ञातं तव विचेष्टितम् ॥३२॥&lt;br&gt;&#xA;यमिच्छसि वरं ब्रह्मंस्तदद्य प्रददामि ते ॥&lt;br&gt;&#xA;मया प्रोक्तः प्रसन्नेन मुनिः परमविस्मितः ॥ ३३ ॥&lt;br&gt;&#xA;प्रह्वः प्राह सुहृदये स हृष्टो मुनि सत्तमः ॥&lt;br&gt;&#xA;अपत्यहेतोर्देवेशौ किमलभ्यं भवेन्मम ॥ ३४ ॥&lt;br&gt;&#xA;मया प्रोक्तस्तदा देवि मृकण्डो मुनिसत्तमः ॥&lt;br&gt;&#xA;अयोनिजस्ते तनयो मानुषो वै भवि ष्यति ॥&lt;br&gt;&#xA;ऐश्वर्यज्ञानसम्पन्नो दीर्घायुः सर्ववित्सुधीः ॥ ३५ ॥&lt;br&gt;&#xA;एतस्मिन्नन्तरे देवि प्रादुर्भूतो महातपाः ॥&lt;br&gt;&#xA;पुत्रः परमधर्मात्मा मार्कण्डेयो महामुनिः ॥ ॥ ३६ ॥&lt;br&gt;&#xA;स जातमात्रो धर्मात्मा तत्रैव तपसि स्थितः ॥&lt;br&gt;&#xA;देवमाराधयामास स तुष्टोऽथ वरं ददौ ॥ ३७ ॥&lt;br&gt;&#xA;त्वयाहं जातमात्रेण तपसा तोषितो यतः ॥&lt;br&gt;&#xA;तस्मात्ख्यातिं गमिष्यामि त्वन्नाम्ना द्विजसत्तम ॥ ३८ ॥&lt;br&gt;&#xA;ये मां पश्यन्ति विप्रेन्द्र भक्त्या परमया युताः ॥&lt;br&gt;&#xA;प्राप्नुवन्ति गतिं नित्यं ते सदानन्द दायिनीम् ॥ ३९ ॥&lt;br&gt;&#xA;प्रसङ्गाद्ये गमिष्यन्ति ते सदा दुःखवर्जिताः ॥&lt;br&gt;&#xA;देवदेवं समाराध्य मोदिष्यन्ति हि ते नराः ॥ 5.2.36.४० ॥&lt;br&gt;&#xA;त्र्यक्षा गणेश्वराः सिद्धाः सिद्धगन्धर्वसेविताः ॥&lt;br&gt;&#xA;ते भविष्यन्ति सततं मम भक्ताश्च ये नराः ॥ ४१ ॥&lt;br&gt;&#xA;ये मां सम्पूजयिष्यन्ति हृद्यैः पुष्पैः सुगन्धिभिः ॥&lt;br&gt;&#xA;दीर्घायुषो भविष्यन्ति सदा दुःखविवर्जिताः ॥ ४२ ॥&lt;br&gt;&#xA;इत्युक्ते तेन लिङ्गेन मार्कण्डेयो महातपाः ॥&lt;br&gt;&#xA;तपश्चचार तत्रैव महाकालवने स्थितः ॥ ४३ ॥&lt;br&gt;&#xA;प्रभावः कथितो देवि मार्कण्डेयेश्वरस्य च ॥&lt;br&gt;&#xA;शिवेश्वरस्य देवस्य माहात्म्यं शृणु साम्प्रतम् ॥ ४४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये मार्कण्डेयेश्वरमाहात्म्यवर्णनन्नाम षट्त्रिशोऽध्यायः ॥ ३६ ॥&lt;/p&gt;</description>
    </item>
    <item>
      <title>०३७ शिवेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/037_shiveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/037_shiveshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;सप्तत्रिंशत्तमं विद्धि शिवेश्वरमनन्तकम् ॥&lt;br&gt;&#xA;यस्य दर्शनमात्रेण जायन्ते सर्वसम्पदः ॥ १ ॥&lt;br&gt;&#xA;राजा रिपुञ्जयोनाम ब्रह्मकल्पे पुराभवत् ॥&lt;br&gt;&#xA;महाकालवने रम्ये प्रजापालनतत्परः ॥ २ ॥&lt;br&gt;&#xA;देवपूजां व्रतं दानं ध्यानं स्वाध्यायसत्क्रियाम् ॥&lt;br&gt;&#xA;प्रजापालनकं कृत्वा न स जानाति किञ्चन ॥ ३ ॥&lt;br&gt;&#xA;स प्रजाः पालयामास पुत्रवत्परिपालिताः ॥&lt;br&gt;&#xA;प्रजास्ताः सुखसंवृद्धा जरामृत्युविवर्जिताः ॥ ४ ॥&lt;br&gt;&#xA;पुत्रिणो धनधान्याढ्याः सर्वकामसमन्विताः ॥&lt;br&gt;&#xA;तस्यैव तेजसा व्याप्तं महाकालपुरं प्रिये ॥ ५ ॥&lt;br&gt;&#xA;एतस्मिन्नन्तरे पृथ्वीं तस्मिञ्छासति पार्वति ॥&lt;br&gt;&#xA;महाकालवनं देवि स्वपुरं चिह्नितं मया ॥&lt;br&gt;&#xA;विना चोज्जयिनीं गन्तुं न रतिं प्राप कुत्रचित् ॥ ६ ॥&lt;br&gt;&#xA;तदा मया गणेशस्तु शिवसञ्ज्ञो गणाग्रणीः ॥&lt;br&gt;&#xA;चिन्तितस्तत्क्षणात्प्राप्तः किं करोमीत्युवाच ह ॥ ७ ॥&lt;br&gt;&#xA;मयाप्युक्तो गणेशो हि गच्छ पुत्र मम प्रियम् ॥&lt;br&gt;&#xA;महाकालपुरं व्याप्तं राजा रिपुञ्जयेन हि ॥ ८ ॥&lt;br&gt;&#xA;इत्युक्तः स मया देवि तथेत्युक्ता कृताञ्जलिः ॥&lt;br&gt;&#xA;गतोऽसौ मानुषे लोके ममाज्ञाहर्षिताननः ॥ ९॥&lt;br&gt;&#xA;गते शिवगणे देवि सन्तुष्टोऽहं शुचिस्मिते ॥&lt;br&gt;&#xA;युक्तिज्ञानवृतो दक्षः प्रभोर्भृत्यो हि दुर्लभः ॥ 5.2.37.१० ॥&lt;br&gt;&#xA;ततः स भिक्षु रूपेण बह्वोषधिपरिग्रहः ॥&lt;br&gt;&#xA;गृहीत्वा दुन्दुभिं स्कन्धे वचनं चेदमब्रवीत् ॥ ११ ॥&lt;br&gt;&#xA;कश्च भूतविषग्रस्तो नानादोषैः समाश्रितः ॥&lt;br&gt;&#xA;कस्य को व्याधिरत्युग्रो यमहं प्रशमं नये ॥ १२ ॥&lt;br&gt;&#xA;कोऽपुत्रः पुत्रवानस्तु मन्मन्त्रबलमाश्रितः ॥&lt;br&gt;&#xA;वैद्योऽस्मि सर्वयुक्तिज्ञः सर्वकामप्रदायकः ॥ १३ ॥&lt;br&gt;&#xA;तस्य वाक्यं समाकर्ण्य कौतूहलसमन्वितः ॥&lt;br&gt;&#xA;सवृद्धबालनारीको जनस्तमभिजग्मिवान् ॥ १४ ॥&lt;br&gt;&#xA;तेषां स नाशयामास व्याधिं दुर्जयमप्यति ॥&lt;br&gt;&#xA;ते च तस्मै सुमहतीं पूजां चक्रुः सुहर्षिताः ॥&lt;br&gt;&#xA;हेमरत्नाम्बरधनैर्धान्यग्रामपुरादिभिः ॥ १५ ॥&lt;br&gt;&#xA;एवं स न्यवसत्तत्र वर्षाणि च चतुर्द्दश ॥&lt;br&gt;&#xA;नृपतेरन्तरप्रेक्षी न चान्तर मवाप सः ॥ १६ ॥&lt;br&gt;&#xA;अहोऽतिदुष्करो राजा अहो लोकपरायणः ॥&lt;br&gt;&#xA;अहो तेजोनिधिर्वीरो दुर्जयोऽसौ महामतिः ॥ १७ ॥&lt;br&gt;&#xA;एवं स चिन्तयंस्तत्र भिक्षु रूपी शिवो गणः ॥&lt;br&gt;&#xA;जीर्णोद्यानलताजालगहने संवृतः स्थितः ॥ १८ ॥&lt;br&gt;&#xA;अत्रान्तरे तु नृपतेस्तस्य लोकव्रतस्य तु ॥&lt;br&gt;&#xA;महिषी निर्जरा राज्ञः प्राणेभ्योपि गरीयसी ॥ १९ ॥&lt;br&gt;&#xA;रूपेणाप्रतिमा लोके सा चापुत्रा सुतार्थिनी ॥&lt;br&gt;&#xA;सपत्नीबहुला देवी श्रुत्वा भिक्षुं समाश्रिता॥ 5.2.37.२० ॥&lt;br&gt;&#xA;सर्वकामप्रदं ज्ञात्वा नाग राणां सकौतुकम्॥&lt;br&gt;&#xA;स्वां सखीं प्रेषयामास सुनन्दान्नाम भामिनी ॥ २१ ॥&lt;br&gt;&#xA;भिक्षोरायतने गुप्तमन्तःपुरमतन्द्रिता ॥&lt;br&gt;&#xA;तया चासादितो भिक्षुर्विचिन्त्य नगरं तदा ॥&lt;br&gt;&#xA;उवाच चिन्तापरमं भिक्षुं भिक्षासमन्वितम् ॥ २२ ॥&lt;br&gt;&#xA;प्रणम्य प्राञ्जलिर्भूत्वा कार्यार्थं विगतव्यथा ॥&lt;br&gt;&#xA;भगवन्महिषी राज्ञः प्राणेभ्योऽपि गरीयसी ॥&lt;br&gt;&#xA;वन्ध्या पुत्रार्थिनी देवी गुप्तं त्वां द्रष्टुमिच्छति ॥ २३ ॥&lt;br&gt;&#xA;भवान्कृपाकरः प्रायः प्रजानामीहितप्रदः ॥&lt;br&gt;&#xA;एवं श्रुत्वा शिवगणो लब्ध्वा रन्ध्र मुवाच ह ॥ २४ ॥&lt;br&gt;&#xA;॥ भिक्षुरुवाच ॥ ॥&lt;br&gt;&#xA;भद्रे केयं तव मतिर्विपरीतप्रलापिनी ॥&lt;br&gt;&#xA;अविज्ञातो नरपतेर्गृहमेहीति भाषसे ॥&lt;br&gt;&#xA;अविज्ञातः पुरे दृष्टः साहसी पुरुषो भवेत् ॥ २५ ॥&lt;br&gt;&#xA;एवं मत्वा व्रज क्षिप्रं स्वमेवान्तःपुरं शुभे ॥&lt;br&gt;&#xA;नाहं तत्रागमिष्यामि यावन्न नृपतेर्वचः ॥ २६ ॥&lt;br&gt;&#xA;सा तु तस्य वचः श्रुत्वा भिक्षोः क्षुभितमानसा ॥&lt;br&gt;&#xA;जगामान्तःपुरं तूर्णं देव्यै तच्च न्यवेदयत् ॥ २७ ॥&lt;br&gt;&#xA;सखीवचस्तु सा श्रुत्वा देवी दीना उवाच ताम् ॥&lt;br&gt;&#xA;सुनन्दे क उपायोस्ति राजा येन प्रवर्त्तते ॥&lt;br&gt;&#xA;भिक्षोरानयने क्षिप्रं यावन्नासौ व्रजेत्क्वचित् ॥ २८ ॥&lt;br&gt;&#xA;उवाच सा तां युक्त्यैव सुनन्दा युक्तभाषिणी ॥&lt;br&gt;&#xA;त्वं तस्य वल्लभा राज्ञः प्राणेभ्योपि गरीयसी ॥ २९ ॥&lt;br&gt;&#xA;तस्मादस्वस्थचित्तत्वं राज्ञः स्वं सम्प्रदर्शय ॥&lt;br&gt;&#xA;हेतुना तेन राजा च वाक्यं तव करिष्यति ॥ 5.2.37.३० ॥&lt;br&gt;&#xA;एतस्मिन्नेव काले तु देव्या दर्शनलालसः ॥&lt;br&gt;&#xA;जगामान्तःपुरं राजा प्रियां दीनां ददर्श ह ॥&lt;br&gt;&#xA;तामपृच्छत्ततो राजा स्नेहार्द्रीकृतमानसः ॥ ३१ ॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;किमिदं देवि ते रूपं विमनस्केव भाषसे ॥&lt;br&gt;&#xA;भग्नासि केन दुःखेन कस्यापकृतमीदृशम् ॥ ३२ ॥&lt;br&gt;&#xA;नृपस्य वचनं श्रुत्वा राज्ञी वचनमब्रवीत् ॥&lt;br&gt;&#xA;न पुत्रा नृप मे सन्ति तेन मे नास्ति निर्वृतिः ॥ ३३ ॥&lt;br&gt;&#xA;क्रीडनं पीडनायैव तेषां ये पुत्रवर्जिताः ॥&lt;br&gt;&#xA;अपुत्रा जगतो दीना दुःखिताः पुत्रवर्जिताः ॥&lt;br&gt;&#xA;अपुत्रे च गतिर्नास्ति सुतापुत्रविवर्जिते ॥ ३४ ॥&lt;br&gt;&#xA;सुखिनस्ते जना लोके ये बालं पांसुभूषितम् ॥&lt;br&gt;&#xA;परिष्वजन्ति स्वसुतमस्फुटाक्षरभाषकम् ॥ ३५ ॥&lt;br&gt;&#xA;अनेन कारणेनास्मि निर्वेदं परमं गता ॥&lt;br&gt;&#xA;उपायो हि मया दृष्टः पुत्रार्थे मम साम्प्रतम् ॥ ३६ ॥&lt;br&gt;&#xA;इह भिक्षुः समायातो देवरूपी सनातनः ॥&lt;br&gt;&#xA;तस्य चाव्याहता शक्तिः श्रूयते सर्ववस्तुषु ॥ ३७ ॥&lt;br&gt;&#xA;सस्त्रीबालो जनश्चात्र शरणं यस्य गच्छति ॥&lt;br&gt;&#xA;तस्य भिक्षोः प्रसादेन सुतवत्यो वयं नृप ॥&lt;br&gt;&#xA;भविष्यामोऽत्र सन्देहो न मे मनसि वर्त्तते ॥ ३८ ॥&lt;br&gt;&#xA;तस्याः स वचनं श्रुत्वा जीर्णोद्यानं जगाम ह ॥&lt;br&gt;&#xA;प्रियया सहितो राजा तं च भिक्षुं ददर्श ह ॥ ३९ ॥&lt;br&gt;&#xA;दृष्टमात्रो नृपतिना भिक्षुर्लिगत्वमागतः ॥&lt;br&gt;&#xA;दृष्ट्वा सुमहदाश्चर्यं भक्तिनम्रो महीपतिः ॥&lt;br&gt;&#xA;पूजयामास विधिवत्तल्लिङ्गं भिक्षु रूपकम् ॥ 5.2.37.४० ॥&lt;br&gt;&#xA;अपुत्रोऽस्मीत्युवाचेदं धन्येयं महिषी मम ॥&lt;br&gt;&#xA;देहि मे तनयं देव शिवो भवान्महेश्वरः ॥ ४१ ॥&lt;br&gt;&#xA;इत्युक्तो राजसिंहेन भिक्षुर्लिङ्गा कृतिस्तदा ॥&lt;br&gt;&#xA;प्रत्युवाच महीपालं पुत्रस्ते भविता नृप ॥ ४२ ॥&lt;br&gt;&#xA;ततःप्रभृति राजासौ सकलत्रो महामतिः ॥&lt;br&gt;&#xA;सर्वभावेन तं देवं जगाम शरणं मुदा ॥ ४३ ॥&lt;br&gt;&#xA;देवदेवस्य माहात्म्यात्पुत्रो जातो महाबलः ॥&lt;br&gt;&#xA;धर्मात्मा च यशस्वी च सार्वभौमो गुणाधिकः ॥ ४४ ॥&lt;br&gt;&#xA;अथाहं मन्दराद्देवि कौतु- कात्तु समागतः ॥&lt;br&gt;&#xA;लिङ्गाकारं गणं दृष्ट्वा राजानं सेवकं तथा ॥४५॥&lt;br&gt;&#xA;योगैश्वर्येण च मया कृतं वै पुरमात्मनः ॥&lt;br&gt;&#xA;नानारत्नप्रभोद्द्योतं नानासिद्धिनि षेवितम् ॥&lt;br&gt;&#xA;तच्छिवं शाश्वतं स्थानं दत्तं देवि तदा मया ॥ ४६ ॥&lt;br&gt;&#xA;मार्कण्डेयेश्वराद्देवादुत्तरे वरवर्णिनि ॥&lt;br&gt;&#xA;तदाप्रभृति देवोऽसौ शिवेश्वर इति स्मृतः ॥. ॥ ४७ ॥&lt;br&gt;&#xA;येऽर्चयिष्यन्ति सततं शिवेश्वरमनुत्तमम्॥&lt;br&gt;&#xA;निर्धूतसर्वपापास्ते भविष्यन्ति गणोत्तमाः ॥ ४८ ॥&lt;br&gt;&#xA;विदित्वार्भगुरुं लोकं ये द्रक्ष्यन्ति शिवेश्व रम् ॥&lt;br&gt;&#xA;अन्तकाले प्रदास्यामि तेषां ज्ञानमनुत्तमम् ॥४९॥&lt;br&gt;&#xA;मोक्षं सुदुर्लभं मत्वा संसारं चातिभीषणम् ॥&lt;br&gt;&#xA;अपुनर्भवहेतुत्वात्संसेव्योऽसौ शिवेश्वरः ॥ ॥ 5.2.37.५० ॥&lt;br&gt;&#xA;सर्वावस्थोऽपि यो मर्त्यः संश्रयेत्तं शिवेश्वरम् ॥&lt;br&gt;&#xA;स तां गतिमवाप्नोति यज्ञैर्दानैर्हि या गतिः ॥ ५१ ॥&lt;br&gt;&#xA;आख्यानं प्रयतो मर्त्त्यो य इदं श्रावयेच्छुचिः ॥&lt;br&gt;&#xA;पठेद्वा वाचयेद्वापि स मुच्येत्सर्वकिल्विषैः ॥ ५२ ॥&lt;br&gt;&#xA;एष ते कथिता देवि प्रभावः पापनाशनः ॥&lt;br&gt;&#xA;शिवेश्वरस्य देवस्य कुसुमेश मतः शृणु ॥ ५३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये शिवेश्वरमाहात्म्यवर्णनन्नाम सप्तत्रिंशोऽध्यायः ॥३७॥&lt;/p&gt;</description>
    </item>
    <item>
      <title>०३८ कुसुमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/038_kusumeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/038_kusumeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अष्टात्रिंशत्तमं विद्धि कुसुमेश्वरसञ्ज्ञकम् ॥&lt;br&gt;&#xA;देवं स्वर्गप्रदं देवि महापातकना शनम् ॥१॥&lt;br&gt;&#xA;पुरा वैवस्वते कल्पे प्राप्ते वाराहसञ्ज्ञके ॥&lt;br&gt;&#xA;प्रादुर्भूते विशालाक्षि कैलासादहमागतः ॥ २॥&lt;br&gt;&#xA;महाकालवने रम्ये रममाणस्य पार्वति ॥&lt;br&gt;&#xA;त्वया सार्द्धं ममाक्षैश्च प्रादुरासीन्महास्वनः ॥ ३ ॥&lt;br&gt;&#xA;पृष्टोऽहं च तदा श्रुत्वा शब्दं चातीव दुःसहम् ॥&lt;br&gt;&#xA;शब्दोत्पत्तिर्मया देवि कथिता सा त्वदग्रतः ॥४॥&lt;br&gt;&#xA;एते गणेशाः क्रीडन्ति मध्ये वै वीरको गणः ॥&lt;br&gt;&#xA;कुसुमैर्भूषितोऽत्यर्थं ममातीव सुवल्लभः ॥५॥&lt;br&gt;&#xA;कुसुमैर्हन्यतेऽप्यर्थं पूज्यते कुसुमोत्करैः ॥&lt;br&gt;&#xA;स एव वीरको देवि सदा मे हर्षदायकः ॥६॥&lt;br&gt;&#xA;नानाश्चर्यगुणाधारो गणेश्वरशतार्चितः ॥&lt;br&gt;&#xA;मदीयं वचनं श्रुत्वा त्वयाप्युक्तं वरानने ॥७॥&lt;br&gt;&#xA;न दृश्यते विना पुण्यैः पुत्रस्याननपङ्कजम् ॥&lt;br&gt;&#xA;ईदृशस्य सुतस्यापि ममोत्कण्ठा महेश्वर ॥ ८ ॥&lt;br&gt;&#xA;कदाहमीदृशं पुत्रं द्रक्ष्याम्यानन्ददायकम् ॥&lt;br&gt;&#xA;मया तव वचः श्रुत्वा हसित्वा च पुनःपुनः ॥&lt;br&gt;&#xA;प्रोक्तं पार्वति पुत्रोऽयं प्रदत्तो वीरकोऽधुना ॥ ९ ॥&lt;br&gt;&#xA;एष एव सुतस्तेस्तु नयनानन्ददायकः ॥&lt;br&gt;&#xA;त्वया मात्रा कृतार्थस्तु वीरकः कुसुमार्चितः ॥ 5.2.38.१० ॥&lt;br&gt;&#xA;मदीयं वचनं श्रुत्वा प्रेषिता विजया त्वया ॥&lt;br&gt;&#xA;दत्तो हरेण मे पुत्रो विजये शीघ्रमानय ॥ ११ ॥&lt;br&gt;&#xA;विजयोवाच गणपं गणमध्ये च वर्त्तिनम् ॥&lt;br&gt;&#xA;एहि वीरक चापल्यात्त्वया देवः प्रकोपितः ॥&lt;br&gt;&#xA;किमुन्मत्तवदत्यर्थं नृत्यरागेण मोहितः ॥ १२ ॥&lt;br&gt;&#xA;इत्युक्तो भयसन्त्रस्तः कुसुमैर्भूषितस्तदा ॥&lt;br&gt;&#xA;त्वत्समीपं समायातो विजयानुगतः शनैः ॥ १३ ॥&lt;br&gt;&#xA;भूषितं कुसुमैर्दृष्ट्वा भयत्रस्तं च वीरकम् ॥&lt;br&gt;&#xA;त्वया चाकारितो देवि गिरा मधुरवर्णया ॥१४॥&lt;br&gt;&#xA;एह्येहि जातोऽसि मे पुत्रकस्त्वं देवेन दत्तोऽधुना वीरकोसि ॥&lt;br&gt;&#xA;उक्तवत्येवमङ्के निधायाथ तं पर्यचुम्बः कपोले कलंवादिनम् ॥ १५ ॥&lt;br&gt;&#xA;मूर्धन्युपाघ्राय सम्मार्ज्य गात्राणि सा भूषयामास दिव्यैः स्वयं भूषणैः ॥&lt;br&gt;&#xA;किङ्किणीमेखलानूपुरैः सन्मणीनिष्ककेयूरहारोत्करैः सद्गुणैः ॥ १६ ॥&lt;br&gt;&#xA;कोमलैः पल्लवैश्चित्रितैश्चारुभिर्दिव्य मन्त्रोद्भवैस्तस्य शुभ्रैस्ततः ॥&lt;br&gt;&#xA;भूतिभिश्चाकरोर्मिश्रसिद्धार्थकैरङ्गरक्षाविधींस्तस्यतुष्टा सती ॥ १७ ॥&lt;br&gt;&#xA;एवमाधाय चोवक्थ कृत्वा स्रजं मूर्ध्नि गोरोचनापत्रभङ्गोज्वलैः ॥&lt;br&gt;&#xA;वत्स गच्छाधुना क्रीड सार्द्धं गणैरप्रमत्तो यथा बालचर्यां शनैः ॥ १८ ॥&lt;br&gt;&#xA;सोऽपि सिद्ध्याकुले गण्डशैले मिलद्रत्नजाले वृहच्छा लतालाकुले ॥&lt;br&gt;&#xA;क्षणं फुल्लमालातमालालिमाले क्षणं वृक्षमूले विलोलालिमाले ॥ १९ ॥&lt;br&gt;&#xA;क्षणं स्वल्पपङ्के जले पङ्कजाले क्षणं वृक्षखण्डे शुभे निष्कलङ्के ॥&lt;br&gt;&#xA;परिक्रीडते बालको वै विहारी गणेशाधिपो देवतानन्दकारी ॥ 5.2.38.२० ॥&lt;br&gt;&#xA;एवं विक्रीडतस्तस्य वीरकस्य गणस्य च ॥&lt;br&gt;&#xA;सन्ध्या तमो मयी प्राप्ता विज्ञप्तोऽहं त्वया प्रिये ॥२१॥&lt;br&gt;&#xA;ऐश्वर्यं दीयतामस्य मम पुत्रस्य शङ्कर ॥&lt;br&gt;&#xA;शरीरार्द्धं गणेशत्वं लोकपालत्वमग्रतः ॥ २२ ॥&lt;br&gt;&#xA;लिङ्गत्वमक्षयत्वं च स्थानं दिव्यं सुदुर्ल्लभम् ॥&lt;br&gt;&#xA;वन्द्यमानं यथा देव सिद्धगन्धर्वकिन्नरैः ॥&lt;br&gt;&#xA;ब्रह्मेन्द्रवरुणादित्यलोकपालेश्वरेश्वरैः ॥ २३ ॥&lt;br&gt;&#xA;एतैरेव गणैः सार्द्धं स्तूय मानं महात्मभिः ॥&lt;br&gt;&#xA;अलङ्कृतो मया यस्मात्कुसुमैर्विविधैः शुभैः ॥ २४ ॥&lt;br&gt;&#xA;कुसुमेश्वरसञ्ज्ञस्तु तस्मात्ख्यातो भवत्विति ॥&lt;br&gt;&#xA;मयाप्युक्तं विशालाक्षि वीरकं दयितं मम ॥ २५ ॥&lt;br&gt;&#xA;मत्प्रभावसमं दिव्यं सेवितं गणपैः सदा ॥&lt;br&gt;&#xA;शृणु गन्धर्वगीतानां माधुर्यममृतोपमम् ॥ २६ ॥&lt;br&gt;&#xA;पश्य किन्नरनारीणां गायन्तीनां मनोरमम् ॥&lt;br&gt;&#xA;पश्याप्सरःसमूहस्यनृत्यमेतन्निरन्तरम् ॥ २७ ॥&lt;br&gt;&#xA;विद्याधरैः परिवृतः कुसुमेशो वरानने ॥&lt;br&gt;&#xA;विशेषतो मया देवि प्रथमं प्रमथे श्वरः ॥&lt;br&gt;&#xA;कुसुमेश्वरतां नीतो यदा कुसुममण्डितः ॥ २८ ॥&lt;br&gt;&#xA;स्थानं दत्तं विशालाक्षि शिवलिङ्गस्य चोत्तरे ॥&lt;br&gt;&#xA;वरो दत्तो बहुमतो दुष्प्राप्यस्त्रिदशैरपि ॥ २९ ॥&lt;br&gt;&#xA;ये त्वां द्रक्ष्यन्ति गणप कुसुमेश्वरसञ्ज्ञकम् ॥&lt;br&gt;&#xA;न तेषां जायते पापं पद्मपत्रे यथा जलम् ॥ 5.2.38.३० ॥&lt;br&gt;&#xA;कुसुमैरर्चयिष्यन्ति ये नराः कुसुमेश्वरम् ॥&lt;br&gt;&#xA;मत्स्थानं ते समासाद्य मोदिष्यन्ति गतव्यथाः ॥ ३१ ॥&lt;br&gt;&#xA;योऽप्येकं दिवसं मर्त्त्यस्त्वां पश्यति समाहितः ॥&lt;br&gt;&#xA;स मुक्तः पातकैः सर्वैर्मम लोकं गमिष्यति ॥ ३२ ॥&lt;br&gt;&#xA;यः पूजयति भावेन कुसुमैः कुसुमेश्वरम् ॥&lt;br&gt;&#xA;स प्राप्स्यति परं स्थानं पुनरावृत्तिदुर्लभम् ॥ ३३ ॥&lt;br&gt;&#xA;एवमादिवरैः पुष्टः कृतोयं कुसु मेश्वरः ॥&lt;br&gt;&#xA;कृतकृत्यो गणो देवि लिङ्गेनेश्वरतां गतः ॥ ३४ ॥&lt;br&gt;&#xA;कुसुमेश्वरदेवस्य प्रभावः कथितस्त्वयम् ॥&lt;br&gt;&#xA;अक्रूरेशस्य देवस्य श्रूयतां तदनन्तरम् ॥ ३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे कुसुमेश्वरमाहात्म्यवर्णनन्नामाष्टात्रिंशोऽध्यायः ॥ ३८ ॥ ॥ छ ॥&lt;/p&gt;</description>
    </item>
    <item>
      <title>०३९ चतुरशीतिलिङ्गमाहात्म्येऽक्रूरेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/039_chaturashItilingamAhAtmye-krUreshvaramAhAtmyav/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/039_chaturashItilingamAhAtmye-krUreshvaramAhAtmyav/</guid>
      <description>&lt;p&gt;॥ हर उवाच ॥ ॥&lt;br&gt;&#xA;अक्रूरेश्वरमेकोनचत्वारिंशत्तमं शृणु ॥&lt;br&gt;&#xA;यस्य दर्शनमात्रेण सुबुद्धिर्जायते नृणाम् ॥ १ ॥&lt;br&gt;&#xA;पुरा त्वयैव कल्पादौ परया शक्तिरूपया ॥&lt;br&gt;&#xA;कृतं कृत्स्नं वरारोहे त्रैलोक्यं सचराचरम् ॥ २ ॥&lt;br&gt;&#xA;ततस्त्वं संस्तुता देवैः सकिन्नरमहोरगैः ॥&lt;br&gt;&#xA;प्रदक्षिणां प्रकुर्वति गणा नानाविधास्तु ते ॥ ३ ॥&lt;br&gt;&#xA;नमस्कारं प्रकुर्वति स्तोत्रं कुर्वन्ति चापरे ॥&lt;br&gt;&#xA;न करोति नमस्कारमेको भृङ्गिरिटिस्तदा ॥ ४ ॥&lt;br&gt;&#xA;क्रूरां बुद्धिं समासाद्य गर्वेणतीव गर्वितः ॥ ५ ॥&lt;br&gt;&#xA;एको देवो महादेवः स्त्रिया किमनया मम ॥&lt;br&gt;&#xA;यदा नायाति ते पार्श्वं तदा प्रोक्तस्त्वया गतः ॥ ६ ॥&lt;br&gt;&#xA;कस्मान्न कुरुषे पूजां प्रदक्षिणमथो स्तुतिम् ॥&lt;br&gt;&#xA;मद्भक्तो मदधीनोऽसि मम पुत्रो मया कृतः ॥&lt;br&gt;&#xA;इत्थम्भूतगणेश त्वं किं वै लौल्येन वर्त्तसे ॥ ७ ॥&lt;br&gt;&#xA;इति भृङ्गिरिटिः श्रुत्वा कुद्धस्त्वामाह गर्वितः ॥&lt;br&gt;&#xA;नाहं पार्वति ते पुत्रः पुत्रोऽहं शङ्करस्य तु ॥ ८ ॥&lt;br&gt;&#xA;एष एव च मे माता एष एव च मे पिता ॥&lt;br&gt;&#xA;एवं रात्रिदिनं यामि शरणं परमेष्ठिनम् ॥९॥&lt;br&gt;&#xA;त्वमप्यस्यैव शरणं ननु पार्वति संस्थिता॥&lt;br&gt;&#xA;यदि च त्वामहं वन्दे तद्वन्दे सकलान्गणान् ॥5.2.39.१०॥&lt;br&gt;&#xA;इति भृङ्गिरिटेः श्रुत्वा वाक्यं कुपितया त्वया ॥&lt;br&gt;&#xA;तस्योक्तं प्रमथेशस्य भीरु भृङ्गिरिटेरिदम् ॥११॥&lt;br&gt;&#xA;सुतो भूत्वा भवान्कस्माददाक्षिण्यं ब्रवीषि माम् ॥&lt;br&gt;&#xA;त्वङ्मांसशोणितान्त्रं च मातृकं तनयस्य तु ॥ १२ ॥&lt;br&gt;&#xA;नखदन्तास्थिसङ्घातः शिश्नं वाक्च शिरस्तथा ॥&lt;br&gt;&#xA;तथैव शुक्रं गणप पैतृकं तु शरीरकम् ॥ १३ ॥&lt;br&gt;&#xA;इति भृङ्गिरिटिः श्रुत्वा सद्यो योगबलेन तु ॥&lt;br&gt;&#xA;मांसादि त्यक्तवान्सर्वं मातृकं भागमेव हि ॥ १४ ॥&lt;br&gt;&#xA;ततः प्रभृति वामोरु नखदन्तास्थिनासिकः ॥&lt;br&gt;&#xA;स च क्रूरां मतिं कृत्वा क्रोधसंरक्तलोचनः॥ ॥ १५ ॥&lt;br&gt;&#xA;त्वां परित्यज्य दुःखार्त्त आजगाम ममान्तिकम् ॥&lt;br&gt;&#xA;अथ त्वया तदा शप्तो गणो भृङ्गिरिटिः प्रिये ॥ १६ ॥&lt;br&gt;&#xA;क्रूरा बुद्धिः कृता यस्मात्त्वया कुमतिना भृशम् ॥&lt;br&gt;&#xA;तस्मात्त्वं मानुषे लोके गमिष्यसि न संशयः ॥ १७ ॥&lt;br&gt;&#xA;इत्युक्तस्तु त्वया देवि गणो भृङ्गिरिटिस्तथा ॥&lt;br&gt;&#xA;पपात मानुषं लोकं पुण्यान्ते सुकृती यथा ॥ १८ ॥&lt;br&gt;&#xA;स गत्वा पुष्करद्वीपं तपसे भावितात्मवान् ॥&lt;br&gt;&#xA;तत्रैकपादूर्द्ध्वभुजो दशपद्मान्यवस्थितः ॥&lt;br&gt;&#xA;दग्धीभूतं च तपसा जगद्वै दुष्करेण तु ॥ १९ ॥&lt;br&gt;&#xA;ततो ब्रह्मा च विष्णुश्च शक्रश्च त्रिदशैः सह ॥&lt;br&gt;&#xA;वयं च चारुजघने तत्समीपं समागतः ॥ 5.2.39.२० ॥&lt;br&gt;&#xA;उपगम्य ततस्तस्य कथितं पुरतो मया ॥&lt;br&gt;&#xA;अलं क्रूरेण तपसा लोकस्योत्सादनेन वै ॥ २१ ॥&lt;br&gt;&#xA;त्रैलोक्यमपि निःसञ्ज्ञं जातमेवं स्थिते त्वयि ॥&lt;br&gt;&#xA;संहरस्व तपो घोरं लोकसन्तापनं महत्॥२२॥&lt;br&gt;&#xA;प्रार्थ्यतां पार्वती पुत्र सा दास्यति वरं च ते॥&lt;br&gt;&#xA;अस्याः प्रसादान्मुक्तिस्ते शापाच्चैव भविष्यति ॥&lt;br&gt;&#xA;एवमुक्तस्तदा तेन प्रार्थिता त्वं महेश्वरि ॥&lt;br&gt;&#xA;गणेन भृङ्गिरिटिना भक्तिनम्रेण सादरात् ॥ २४ ॥&lt;br&gt;&#xA;त्वया प्रोक्तं विशालाक्षि पुत्र गच्छ ममाज्ञया ॥&lt;br&gt;&#xA;महाकालवने रम्ये तत्राऽक्रूरो भविष्यसि ॥ २५ ॥&lt;br&gt;&#xA;पुनः प्राप्स्यसि कैलासं सिद्धगन्धर्वसेवितम्॥&lt;br&gt;&#xA;अङ्कपादाग्रतो लिङ्गं सप्तकल्पानुगं महत् ॥&lt;br&gt;&#xA;यस्य दर्शनमात्रेण शुभा बुद्धिः प्रजायते ॥ २६ ॥&lt;br&gt;&#xA;कृतघ्ना नास्तिकाः क्रूरा ये च विश्वासघातकाः ॥&lt;br&gt;&#xA;महापातकिनो ये च ये च शापवशं गताः ॥&lt;br&gt;&#xA;दर्शनात्तस्य लिङ्गस्य तेऽपि स्वर्ग भुजो नराः ॥ २७ ॥&lt;br&gt;&#xA;क्रूरां बुद्धिं समासाद्य कंसं हत्वा च केशिहा ॥&lt;br&gt;&#xA;बलदेवेन सहितस्त्यक्त्वा तां मथुरां पुरीम् ॥ २८ ॥&lt;br&gt;&#xA;महाकालवनं गत्वा तोष यित्वा महेश्वरम्॥&lt;br&gt;&#xA;अक्रूरत्वं च सम्प्राप्तं कीर्त्तिर्लब्धा च शाश्वती ॥ २९ ॥&lt;br&gt;&#xA;त्वदीयं वचनं श्रुत्वा गणो भृङ्गिरिटिस्तदा ॥&lt;br&gt;&#xA;तथेति प्रत्ययी जातो महा कालवनं गतः ॥&lt;br&gt;&#xA;देवमाराधयामास तपसा दुष्करेण तु ॥ 5.2.39.३० ॥&lt;br&gt;&#xA;एतस्मिन्नन्तरे देवि लिङ्गमध्यात्त्वमुत्थिता ॥&lt;br&gt;&#xA;अर्द्धाङ्गं मामकं कृत्वा स्वकीयाङ्गमथा र्द्धतः ॥&lt;br&gt;&#xA;फणीन्द्रबद्धजूटार्द्धमर्द्धधमिल्लभूषितम्॥ ३१ ॥&lt;br&gt;&#xA;पत्रवल्लीविचित्रार्धमर्द्धचन्द्रविराजितम् ॥&lt;br&gt;&#xA;मुक्ताहारनिबद्धार्द्धमर्द्धं सर्पैश्च वेष्टितम् ॥ ३२ ॥&lt;br&gt;&#xA;ततो भृङ्गिरिटिर्देवि दृष्ट्वा तन्महदद्रुतम् ॥&lt;br&gt;&#xA;चिन्तयामास हृदये मयाऽज्ञानादनुष्ठितम् ॥ ३३ ॥&lt;br&gt;&#xA;उमा च शङ्करश्चैव देहमेकं सनातनम् ॥&lt;br&gt;&#xA;एका मूर्त्तिरनिर्देश्या द्विधा भेदेन दृश्यते ॥ ३४ ॥&lt;br&gt;&#xA;एवं चिन्तयतस्तस्य भक्तिनम्रस्य पार्व्वति ॥&lt;br&gt;&#xA;प्रोक्तं त्वया प्रसन्नाहं वरं वरय पुत्रक ॥ ३५ ॥&lt;br&gt;&#xA;तेनोक्तं यदि तुष्टासि मातर्मम महेश्वरि ॥&lt;br&gt;&#xA;अस्य लिङ्गस्य माहात्म्यात्क्रूरा बुद्धिर्गता मम ॥ ३६ ॥&lt;br&gt;&#xA;अक्रूरेश्वरनामायं देवः ख्यातो भवत्विति ॥&lt;br&gt;&#xA;त्वं देवि सर्वभावानामेका कारणमुच्यते ॥३७॥&lt;br&gt;&#xA;त्वं मूर्ता पुण्यनिचया त्वं गतिः पुण्यसेविनाम्॥&lt;br&gt;&#xA;पिता माता सुहृद्बन्धुस्त्वमेका कारणं परम् ॥ ३८ ॥&lt;br&gt;&#xA;कुरु पुण्यतमं स्थानं ब्रह्महत्यादिनाशनम् ॥&lt;br&gt;&#xA;भुक्तिदं मुक्तिदं चैव वाञ्छितार्थप्रदायकम्॥ ३९ ॥&lt;br&gt;&#xA;तथेति च त्वया प्रोक्तं गिरा मधुरया तदा ॥&lt;br&gt;&#xA;यत्ते प्रियतमं वत्स तत्पूर्वं प्रकरोम्यहम् ॥ 5.2.39.४० ॥&lt;br&gt;&#xA;न मेऽस्ति दुष्करं पुत्र त्वत्कृते कनकप्रभ ॥&lt;br&gt;&#xA;अस्मिन्स्थाने तु ये देवमकूरेश्वरसञ्ज्ञकम् ॥&lt;br&gt;&#xA;प्रसङ्गादपि पश्यन्ति अपि पापरता नराः ॥&lt;br&gt;&#xA;तेऽप्यवश्यं भविष्यन्ति त्वत्समा नियतं गणाः ॥४१॥&lt;br&gt;&#xA;भक्त्या स्तोष्यन्ति ये नाम लिङ्गस्यास्य च मानवाः ॥&lt;br&gt;&#xA;मानसैः पातकैर्मुक्ता यास्यन्ति स्वर्गमक्षयम् ॥४२॥&lt;br&gt;&#xA;स्नात्वा तु विधिवत्पूजां यः करिष्यति मानवः॥&lt;br&gt;&#xA;स मुक्तः पातकैः सर्वैः प्राप्स्यते रविमण्डलम् ॥४३॥&lt;br&gt;&#xA;आयुरारोग्यमैश्वर्यं काममत्र हि वाञ्छितम् ॥&lt;br&gt;&#xA;गोसहस्रफलं चात्र स्पृष्ट्वा प्राप्स्यति मानवः ॥४४॥&lt;br&gt;&#xA;स्नात्वा मन्दाकिनीकुण्डे योऽकूरेश्वरमीश्वरम् ॥&lt;br&gt;&#xA;पूजयेद्विविधैः पुष्पैर्महापापहतोपि वा॥४५॥&lt;br&gt;&#xA;विमानं दिव्यमारूढो यावत्कल्पचतुष्टयम् ॥&lt;br&gt;&#xA;गन्धर्वैर्गीयमानस्तु सोऽपि स्वर्गं गमिष्यति॥ ४६ ॥&lt;br&gt;&#xA;इत्युक्तः स गणो देवि मत्समीपमुपागतः ॥&lt;br&gt;&#xA;शापान्मुक्तस्त्वया सार्धं विस्मृता किं वरानने ॥ ४७ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;अक्रूरेश्वरदेवस्य शृणु कुण्डेश्वरं परम् ॥ ४८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्येऽक्रूरेश्वरमाहात्म्यवर्णनन्नामै कोनचत्वारिंशोऽध्यायः ॥ ३९ ॥ ॥&lt;/p&gt;</description>
    </item>
    <item>
      <title>०४० कुण्डेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/040_kuNDeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/040_kuNDeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;चत्वारिंशत्तमं विद्धि कुण्डेश्वरमतः शृणु ॥&lt;br&gt;&#xA;यस्य दर्शनमात्रेण लभ्यते सद्गतिः परा ॥ १ ॥&lt;br&gt;&#xA;विज्ञप्तोऽहं त्वया देवि मन्दरे चारुकन्दरे ॥&lt;br&gt;&#xA;वीरकं द्रष्टुमिच्छामि क्व गतो मम पुत्रकः ॥ २ ॥&lt;br&gt;&#xA;मया प्रोक्तं विशालाक्षि महाकालवनो त्तमे ॥&lt;br&gt;&#xA;जलमध्ये स्थितस्तेपे तपः परमदारुणम्॥३॥&lt;br&gt;&#xA;मुनिभिः सहितो धीमान्भ्राजमानोंऽशुमानिव ॥&lt;br&gt;&#xA;गच्छामस्तत्र तं द्रष्टुं गणैः सार्द्धं वरानने ॥ ॥ ४ ॥&lt;br&gt;&#xA;मदीयं वचनं श्रुत्वा त्वयाहं प्रेरितस्तदा ॥&lt;br&gt;&#xA;उत्तिष्ठ शम्भो गच्छामो वृषमारुह सत्वरम् ॥ ५ ॥&lt;br&gt;&#xA;सप्रस्नवौ स्तनौ जातौ सद्यः संस्मृत्य वीरकम् ॥&lt;br&gt;&#xA;मया स्मृतो वृषो देवि धर्मरूपी सनातनः ॥ ६ ॥&lt;br&gt;&#xA;मदीयं चिन्तितं ज्ञात्वा ममपार्श्वमुपागतः ॥&lt;br&gt;&#xA;आरूढोऽहं त्वया सार्द्धं तस्मिन्नेव वृषे तदा ॥ ७ ॥&lt;br&gt;&#xA;प्रस्थितस्तत्क्षणाच्छीघ्रं गणैर्नानाविधैः सह ॥&lt;br&gt;&#xA;वेगात्प्रयातो वृषभस्कन्धालम्बितया त्वया ॥ ८ ॥&lt;br&gt;&#xA;रणद्वलयबाहुभ्यां गाढमालिङ्गितो ह्यहम्॥&lt;br&gt;&#xA;त्वं भीता च तदा जाता यदातीव प्रणोदितः ॥ ९ ॥&lt;br&gt;&#xA;वृषो मया विशालाक्षि स कृष्टो गणपैस्तदा ॥&lt;br&gt;&#xA;कृष्टं च सत्वरं दृष्ट्वा प्रोक्तं च भीतया तदा ॥ 5.2.40.१० ॥&lt;br&gt;&#xA;श्रान्तास्मि साम्प्रतं देव वेगेनानेन भीषिता ॥&lt;br&gt;&#xA;तद्विश्रमितुमिच्छामि भूधरस्य तटे विभो ॥ ११ ॥&lt;br&gt;&#xA;क्षणं पद्भ्यां गमिष्यामि विषमोयं गिरिर्महान्॥&lt;br&gt;&#xA;त्वदीयं वचनं श्रुत्वा बाढमुक्तं प्रिये मया ॥ १२ ॥&lt;br&gt;&#xA;मुहूर्त्तं चारुजघने शैलपादमुपाश्रिता ॥&lt;br&gt;&#xA;कुरु श्रमापनयनं यावद्वेगात्प्रयाम्यहम् ॥ ॥ १३ ॥&lt;br&gt;&#xA;पन्थान त्वत्सुखं यत्र तं वयं मृगयावहे ॥&lt;br&gt;&#xA;एष कुण्डो गणाध्यक्षस्त्वत्समीपे वसिष्यति ॥&lt;br&gt;&#xA;त्वदाज्ञावशवर्त्ती च किङ्करः स्थापितो मया ॥ ॥ १४ ॥&lt;br&gt;&#xA;एवमुक्त्वा ततो देवि संस्थाप्य गणरक्षकम् ॥&lt;br&gt;&#xA;आरूढोऽहं गिरेः प्रान्तमुदयाद्रिं रविर्यथा ॥ १५ ॥&lt;br&gt;&#xA;ततोऽवलोकितोऽत्यर्थं रमणीयो महा गिरिः ॥&lt;br&gt;&#xA;इदं रम्यमिदं रम्यमित्यस्मिन्वरपर्वते ॥ १६ ॥&lt;br&gt;&#xA;पश्यतो मम शैलेन्द्रं गताः संवत्सरा दश ॥&lt;br&gt;&#xA;त्वयाथ चिन्तितं देवि क्व गतस्त्रिपुरान्तकः॥१७॥&lt;br&gt;&#xA;नूनं न मदनातप्तां वेत्ति मां रतिवर्जिताम् ॥&lt;br&gt;&#xA;मां विहाय महादेवो निर्विशङ्कः क्व वर्त्तते ॥ १८ ॥&lt;br&gt;&#xA;हरस्य क्वापि यातस्य वैरं संस्मृत्य चित्तजः ॥&lt;br&gt;&#xA;बाधते मामनङ्गोपि चापरोपितमार्गणः ॥&lt;br&gt;&#xA;विलोकयन्तीं हा दृष्ट्वा विलपन्तीं पुनः पुनः ॥ १९ ॥&lt;br&gt;&#xA;ततः कुण्डो गणाध्यक्षो ज्ञात्वा भावं त्वदीयकम् ॥&lt;br&gt;&#xA;उत्कृष्टेन स्वरेणोक्तं मा देवि विमना भव ॥ 5.2.40.२० ॥&lt;br&gt;&#xA;आयात एष ते भर्त्ता मा चेतः कलुषं कुरु ॥&lt;br&gt;&#xA;एतच्छ्रुत्वा वचस्तस्य कुण्डस्य कमलानने ॥ २१ ॥&lt;br&gt;&#xA;दुःखार्त्तया त्वया प्रोक्तः कुण्ड वेद्मि न शङ्करम् ॥&lt;br&gt;&#xA;क्व गतः किं च कुरुते कालं दीर्घमिमं शिवः ॥&lt;br&gt;&#xA;दर्शयस्व महादेवमित्युक्तोऽ सौ पुनःपुनः ॥ २२ ॥&lt;br&gt;&#xA;यदा न दर्शितस्तेन कुण्डेनाहं वरानने ॥&lt;br&gt;&#xA;तदा शप्तस्त्वया देवि क्रुद्धया गणरक्षकः ॥ २३ ॥&lt;br&gt;&#xA;गच्छ त्वं मानुषं लोकं यस्मान्न कथितो हरः ॥&lt;br&gt;&#xA;एतस्मिन्नन्तरे देवि प्राप्तोऽहं त्वत्समीपतः ॥ २४ ॥&lt;br&gt;&#xA;पृष्टश्चाहं त्वया देवि विहाय क्व गतोऽसि माम् ॥&lt;br&gt;&#xA;दुर्गमे पर्वते शून्ये तस्मात्त्य क्ष्यामि जीवितम् ॥ २५ ॥&lt;br&gt;&#xA;गत्वाग्रे भूधरस्यास्य किं कृतं च त्वया विभो ॥&lt;br&gt;&#xA;मया तव वचः श्रुत्वा कथितं सर्वमेव तत् ॥ २६ ॥&lt;br&gt;&#xA;दुराधर्षतरः शैलः समन्ताद्दुरतिक्रमः ॥&lt;br&gt;&#xA;त्वत्प्रियार्थं महाभागे मया मार्गोऽवलोकितः ॥ २७ ॥&lt;br&gt;&#xA;येन मार्गेण विश्रब्धं गमिष्यामः सुमध्यमे ॥&lt;br&gt;&#xA;अयं कुण्डो गणो देवि विषण्णो व्याकुलः कृतः ॥ २८ ॥&lt;br&gt;&#xA;त्वयाप्युक्तं महादेव कुण्डः शप्तो मया गणः ।&lt;br&gt;&#xA;ममाज्ञा न कृता यस्माद्विफलं न वचो मम ॥&lt;br&gt;&#xA;तस्माद्यातु ममादेशा न्महाकालवनं शुभम् ॥ २९ ॥&lt;br&gt;&#xA;भैरवं रूपमास्थाय यत्र त्वं चोत्तरे स्थितः ॥&lt;br&gt;&#xA;तस्याग्रतः स्थितं लिङ्गं वर्त्तते कामदं सदा ॥ 5.2.40.३० ॥&lt;br&gt;&#xA;तस्य दर्शन मात्रेण गणपोऽयं भविष्यति ॥&lt;br&gt;&#xA;कुण्डेश्वरेति विख्यातः स देवो वै भविष्यति ॥ ३१ ॥&lt;br&gt;&#xA;इत्युक्तः स त्वया देवि समासाद्य पुनःपुनः ॥&lt;br&gt;&#xA;प्रस्थापितस्त्वयादेशाद्व्रज कुण्ड ममाज्ञया ॥ ३२ ॥&lt;br&gt;&#xA;महाकालवनं शीघ्रं लिङ्गमाराध्य सत्वरम् ॥&lt;br&gt;&#xA;कीर्तिस्ते भविता पुत्र त्रिषु लोकेषु शाश्वती ॥ ३३॥&lt;br&gt;&#xA;इत्युक्तस्तत्क्षणात्प्राप्तो दृष्ट्वा लिङ्गं तु शाश्वतम् ॥&lt;br&gt;&#xA;उत्तरस्य शिवस्याग्रे पूजयामास भक्तितः ॥ ३४ ॥&lt;br&gt;&#xA;ततो देवाः सगन्धर्वाः सिद्धाश्च परमर्षयः ॥&lt;br&gt;&#xA;यक्षाश्चाप्सरसश्चैव समाजग्मुः सहस्रशः ॥ ३५ ॥&lt;br&gt;&#xA;अथाहं तत्क्षणात्प्राप्तस्त्वया सार्द्धं गणैर्वृतः ॥&lt;br&gt;&#xA;दृष्ट्वा कुण्डं गणेशं तु लिङ्गाराधनतत्परम् ॥ ३६ ॥&lt;br&gt;&#xA;समाधिध्याननिरतं प्रोक्तमस्माभिरादरात् ॥&lt;br&gt;&#xA;तुष्टा ते पार्वती पुत्र प्रार्थ्यतां वरमुत्तमम् ॥ ३७ ॥&lt;br&gt;&#xA;अक्षयं तु पदं प्राप्तं त्वया लिङ्गस्य दर्शनात् ॥&lt;br&gt;&#xA;अद्यप्रभृति देवोऽयं ख्यातो भुवि भविष्यति ॥&lt;br&gt;&#xA;नाम्ना कुण्डेश्वरो यस्मात्सर्वसम्पत्करः सदा ॥ ३८ ॥&lt;br&gt;&#xA;कुण्डेश्वरमनादिं तु भक्त्या पश्यति यो नरः ॥&lt;br&gt;&#xA;सोऽश्वमेधसहस्रस्य फलं प्राप्स्यति नान्यथा ॥ ३९ ॥&lt;br&gt;&#xA;तस्य दानफलं सर्वं सर्वतीर्थफलं सदा ॥&lt;br&gt;&#xA;लिङ्गं कुण्डेश्वरं यस्तु भक्त्या सम्पूजयिष्यति॥5.2.40.४०॥&lt;br&gt;&#xA;दशानामश्वमेधानामग्निष्टोमशतस्य च॥&lt;br&gt;&#xA;स्पर्शनात्फलमाप्नोति कुण्डेश्वरस्य सर्वदा॥४१॥&lt;br&gt;&#xA;प्रातः पश्यन्ति ये भक्त्या कृत्वा नियमपूर्वकम्॥&lt;br&gt;&#xA;सिद्धिं सुकामिकीं हृष्टाः सम्प्राप्स्यन्ति न संशयः ॥४२॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;कुण्डेश्वरस्य देवस्य शृणु लुम्पेश्वरं परम्॥४३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये कुण्डेश्वरमाहात्म्यवर्णनन्नाम चत्वारिंशो ऽध्यायः ॥ ४० ॥&lt;/p&gt;</description>
    </item>
    <item>
      <title>०४१ र्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/041_rNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/041_rNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;चत्वारिंशत्तमं सैकमीश्वरं विद्धि पार्वति ॥&lt;br&gt;&#xA;लुम्पेश्वरमिति ख्यातं नाम यस्य महीतले ॥ १ ॥&lt;br&gt;&#xA;देशे म्लेच्छगणाकीर्णे बभूव जगतीपतिः ॥&lt;br&gt;&#xA;लुम्पाधिप इति ख्यातो महेन्द्रसमविक्रमः ॥ २ ॥&lt;br&gt;&#xA;तस्यासीद्दयिता भार्या विशालानाम नामतः ॥&lt;br&gt;&#xA;सा यौवनगुणोपेता रूपेणाप्रतिमा भुवि ॥ ३ ॥&lt;br&gt;&#xA;स युद्धकामो नृपतिः पर्यपृच्छद्विजोत्तमान् ॥ ४ ॥&lt;br&gt;&#xA;अथ केनापि कथितमाश्रमे सामगो द्विजः ॥।&lt;br&gt;&#xA;तेन सार्द्धं महाबाहो युध्यस्व त्वं नृपोत्तम ॥ ५ ॥&lt;br&gt;&#xA;ततः स प्रस्थितो राजा म्लेच्छैः सार्द्धं सहस्रशः ॥&lt;br&gt;&#xA;तुषारैर्बर्बरैर्लुम्पैः पह्लवैः श्वगणैस्तथा ॥ ६॥&lt;br&gt;&#xA;दस्युभिः संवृतः क्रूरैः क्रोधेनाकुलितेन्द्रियः ॥&lt;br&gt;&#xA;आजगामाश्रमं पुण्यं सामगस्य मुनेस्तदा ॥ ७ ॥&lt;br&gt;&#xA;मुनिना पूजितस्तेन मधुपर्कादिविष्टरैः ॥&lt;br&gt;&#xA;एतस्मिन्नन्तरे राजा होमधेनुं ददर्श ह ॥ ८ ॥&lt;br&gt;&#xA;प्रार्थयामास सहसा न दत्ता मुनिना तदा ॥&lt;br&gt;&#xA;प्रमथ्य चाश्रमं तस्य होमधेनुं जहार सः ॥&lt;br&gt;&#xA;वनं बभञ्ज सकलं तस्य विप्रस्य पश्यतः ॥ ९ ॥&lt;br&gt;&#xA;काल्यमानां च गां दृष्ट्वा वत्सं चातीव दुःखितम् ॥&lt;br&gt;&#xA;उवाच वचनं विप्रो मा राजन्साहसं कुरु ॥ 5.2.41.१० ॥&lt;br&gt;&#xA;एवं वदन्तं विप्रेन्द्रं शरैस्तीक्ष्णैर्जघान ह ॥&lt;br&gt;&#xA;लुम्पः क्रोधसमाविष्टो दुष्टो दुष्टजनैर्वृतः ॥ ११ ॥&lt;br&gt;&#xA;असकृत्पुत्रपुत्रेति विलपन्तमनाथवत् ॥&lt;br&gt;&#xA;हत्वा च सामगं विप्रं जगाम स्वगृहं नृपः ॥ १२ ॥&lt;br&gt;&#xA;एतस्मिन्नन्तरे पुत्रः समित्पाणिरुपागतः ॥&lt;br&gt;&#xA;दृष्ट्वा च पितरं विप्रं तदा मृत्युवशं गतम् ॥&lt;br&gt;&#xA;अनागसं महात्मानं विललाप सुदुःखितः ॥ १३ ॥&lt;br&gt;&#xA;केनेदं कुत्सितं कर्म कृतं पापेन मे पिता ॥&lt;br&gt;&#xA;अयुध्यमानो वृद्धः सन्हतः शरशतैः शितेः ॥ १४ ॥&lt;br&gt;&#xA;विलप्यैवं सकरुणं बहुना नाविधं तथा ॥&lt;br&gt;&#xA;प्रेतकार्याणि सर्वाणि पितुश्चक्रे विधानतः ॥ १५ ॥&lt;br&gt;&#xA;ददाह पितरं चाग्नौ तोयमादाय सत्वरम् ॥&lt;br&gt;&#xA;तस्य लुम्पाधिपस्यापि ददौ शापं सुदारुणम् ॥ १६ ॥&lt;br&gt;&#xA;स्वधर्मनिरतो विद्वान्येन मे निहतः पिता ॥&lt;br&gt;&#xA;स पापात्मा दुराचारः कुष्ठरोगमवाप्नुयात् ॥ १७ ॥&lt;br&gt;&#xA;एतस्मिन्नन्तरे राजा कुष्ठरोगेण पीडितः ॥&lt;br&gt;&#xA;अचङ्क्रमणतां प्राप्तो लुम्पाधीशो वरानने ॥ १८ ॥&lt;br&gt;&#xA;औषधैरधिकोऽभ्येति ब्रह्मशापप्रभावतः ॥&lt;br&gt;&#xA;वैराग्यान्मर्तुकामोऽसौ काष्ठान्यादाय दुःखितः ॥ १९ ॥&lt;br&gt;&#xA;चितां कर्तुं समारेभे समायातोऽथ नारदः ॥&lt;br&gt;&#xA;पूजितो विधिना तेन दुःखितेन नृपेण हि ॥ 5.2.41.२० ॥&lt;br&gt;&#xA;अथ पप्रच्छ लुम्पोऽसौ नारदं मुनिसत्तमम् ॥&lt;br&gt;&#xA;अकस्मान्मम देवर्षे कुष्ठरोगो बभूव ह ॥&lt;br&gt;&#xA;तेनाहं पीडितोऽतीव न च शान्तिं व्रजत्यसौ ॥ २१ ॥&lt;br&gt;&#xA;औषधैर्वर्द्धते कस्मादेतदाख्यातुमर्हसि ॥&lt;br&gt;&#xA;न तेस्त्वविदितं किञ्चिदिहलोके परत्र च ॥ २२ ॥&lt;br&gt;&#xA;तस्य तद्वचनं श्रुत्वा लुम्पाधीशस्य नारदः ॥&lt;br&gt;&#xA;कथयामास तत्सर्वं ब्रह्मशापं सुदुस्तरम्॥ २३ ॥&lt;br&gt;&#xA;ततः सभार्यो नृपतिः प्रार्थयामास नारदम् ॥&lt;br&gt;&#xA;कथं मे भगवञ्छापो दुस्तरो यास्यति क्षयम् ॥ २४ ॥&lt;br&gt;&#xA;एवमुक्तस्तु लुम्पेन नारदो भगवानृषिः ॥&lt;br&gt;&#xA;कारुण्यात्कथयामास सभार्यस्य यशस्विनि ॥ २५ ॥&lt;br&gt;&#xA;महाकालवने राजल्ँलिङ्गं कुष्ठहरं परम् ॥&lt;br&gt;&#xA;सर्वसम्पत्करं तत्र विद्यते पापनाशनम् ॥ २६ ॥&lt;br&gt;&#xA;शिप्रायाश्च तटे रम्ये केशवार्कस्य पूर्वतः ॥&lt;br&gt;&#xA;तत्र त्वं गच्छ राजेन्द्र कान्त्या युक्तो भविष्यसि ॥ २७ ॥&lt;br&gt;&#xA;एवमुक्तस्तु लुम्पोऽसौ ह्याजगाम त्वरान्वितः ॥&lt;br&gt;&#xA;महाकालवनं रम्यं महर्षिगणसेवितम् ॥ २८ ॥&lt;br&gt;&#xA;प्राप्तः स्वर्गोपमं भूपः शिप्रया परिशोभितम् ॥&lt;br&gt;&#xA;विवेश च मुदा युक्तो दृष्ट्वा लिङ्गमनुत्तमम् ॥ २९ ॥&lt;br&gt;&#xA;स्नात्वा शिप्राजले पुण्ये महापातकनाशने ॥&lt;br&gt;&#xA;दर्शनात्तस्य लिङ्गस्य दिव्यरूपो वभूव ह ॥ 5.2.41.३० ॥&lt;br&gt;&#xA;कुष्ठरोगेण मुक्तस्तु मुक्तो वै ब्रह्महत्यया ॥&lt;br&gt;&#xA;कृतकृत्यो नृपो जातो दर्शनादेव पार्वति ॥ ३१ ॥&lt;br&gt;&#xA;स तत्र तामुषित्वैकां रजनीं पृथिवीपतिः ॥&lt;br&gt;&#xA;तापसानां परं चक्रे सत्कारं भार्यया सह ॥ ३२ ॥&lt;br&gt;&#xA;ततः कृतस्वस्त्वयनस्तापसैस्तैर्महात्मभिः ॥&lt;br&gt;&#xA;दिव्यज्ञानान्वितैर्दिव्यैः सूर्यवैश्वानरप्रभैः ॥ ३३ ॥&lt;br&gt;&#xA;कृतं नाम तदा तस्य लिङ्गस्य कमलानने ॥&lt;br&gt;&#xA;लुम्पेनाराधितो यस्माद्देवोऽयं कुष्ठनाशनः ॥&lt;br&gt;&#xA;लुम्पेश्वर इति ख्यातो भविष्यति महीतले ॥ ३४ ॥&lt;br&gt;&#xA;पूजयिष्यन्ति ये भक्त्या लिङ्गं लुम्पेश्वरं परम् ॥&lt;br&gt;&#xA;स्नात्वा शिप्राजले पुण्ये ते यास्यन्ति परं पदम् ॥ ३५ ॥&lt;br&gt;&#xA;प्रार्थयिष्यन्ति यान्कामान्मनसा। चेप्सितान्प्रियान् ॥&lt;br&gt;&#xA;तानाप्स्यन्ति न सन्देहो लुम्पेशस्य च दर्शनात् ॥ ३६ ॥&lt;br&gt;&#xA;महापापसमायुक्तो यः पश्यति समाहितः ॥&lt;br&gt;&#xA;लिङ्गं लुम्पेश्वरं सोऽपि देवतुल्यो भविष्यति ॥ ३७ ॥&lt;br&gt;&#xA;गोघ्नश्चैव कृतघ्नश्च मातृहा गुरुतल्पगः ॥&lt;br&gt;&#xA;दुष्टकर्मसमाचारो भ्रातृहा पितृहा तथा ॥ ३८ ॥॥&lt;br&gt;&#xA;लुम्पेश्वरं सकृत्पश्यन्मुच्यते सर्वकिल्बिषैः ॥&lt;br&gt;&#xA;पूजितोऽपि दहेत्पापं सप्तजन्मार्जितं च यत् ॥ ३९ ॥&lt;br&gt;&#xA;इत्युक्त्वा मुनयः सर्वे पूजयामासु रन्विताः ॥&lt;br&gt;&#xA;कुष्ठरोगविनिर्मुक्तो राजा स्वविषयं गतः ॥ 5.2.41.४० ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;लुम्पेश्वरस्य देवस्य शृणु गङ्गेश्वरं परम् ॥ ४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये लुम्पेश्वरमाहात्म्यव र्णनन्नामैकोनचत्वारिंशोऽध्यायः ॥ ४१ ॥&lt;/p&gt;</description>
    </item>
    <item>
      <title>०४२ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/042_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/042_mAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;द्वाचत्वारिंशतं देवं गङ्गेश्वरमथो शृणु ॥&lt;br&gt;&#xA;यस्य दर्शनमात्रेण सर्वतीर्थफलं लभेत् ॥&lt;br&gt;&#xA;ध्रुवाधारं जगद्योनेः पदं नारायणस्य तु ॥ १ ॥&lt;br&gt;&#xA;पदात्प्रवृत्ता या देवी गङ्गा त्रिपथगा नदी ॥&lt;br&gt;&#xA;सा प्रविश्य सुधायोनिं सोममाधारमम्भसाम् ॥ २ ॥&lt;br&gt;&#xA;ततः संवर्द्धमानार्करश्मिसङ्गतिपावनी ॥&lt;br&gt;&#xA;पपात मेरुपृष्ठे च सा चतुर्धा ततो ययौ ॥ ३ ॥&lt;br&gt;&#xA;मेरुकूटतटान्तेभ्यो निपतन्ती यशस्विनी ॥&lt;br&gt;&#xA;विकीर्यमाणसलिला निरालम्बा पपात सा ॥ ४ ॥&lt;br&gt;&#xA;मन्दरादिषु शैलेषु प्रविभक्तोदका समम् ॥&lt;br&gt;&#xA;तत्र सीतेति विख्याता ययौ चैत्ररथं वनम् ॥ ५ ॥&lt;br&gt;&#xA;तत्प्लायित्वा च ययावरुणोदं सरिद्वरा ॥ ६ ॥&lt;br&gt;&#xA;तथैवालकनन्दाख्या दक्षिणे गन्धमादने ॥&lt;br&gt;&#xA;मेरुपादवनं गत्वा नन्दने देवनन्दने ॥७॥&lt;br&gt;&#xA;मानसं च महावेगात्प्लावयित्वा सरोवरम् ॥&lt;br&gt;&#xA;तस्माच्च शैलराजानं रम्यं त्रिशिखरं गता ॥ ८ ॥&lt;br&gt;&#xA;तस्माच्च पर्वताः सर्वे प्लावितास्तत्क्षणात्प्रिये ॥&lt;br&gt;&#xA;तान्प्लावयित्वा सम्प्राप्ता हिमवन्तं महागिरिम् ॥ ९ ॥&lt;br&gt;&#xA;मया धृता च तत्रैव जटाजूटेन पार्वति ॥&lt;br&gt;&#xA;न मुक्ता च यदा गङ्गा तदा क्रुद्धा ममोपरि ॥ 5.2.42.१० ॥&lt;br&gt;&#xA;गात्राणि प्लावयामास मदीयानि वरानने ॥&lt;br&gt;&#xA;मया च रुद्धा क्रोधेन जटामध्ये यशस्विनि ॥ ११ ॥&lt;br&gt;&#xA;तत्रैव सा तपश्चक्रे बहुकल्पशतानि च ॥&lt;br&gt;&#xA;भगीरथेनोपवासैः स्तुत्या चाराधितो ह्यहम् ॥ १२ ॥&lt;br&gt;&#xA;तदा मुक्ता मया देवि गङ्गा त्रिपथगामिनी ॥&lt;br&gt;&#xA;महाकालमनुप्राप्ता प्लावयित्वोत्तरान्कुरून्॥ १३ ॥&lt;br&gt;&#xA;समुद्रमहिषी जाता प्राणेभ्योऽपि गरीयसी ॥&lt;br&gt;&#xA;नदीनामुत्तमा गङ्गा समुद्रेण कृता तदा ॥&lt;br&gt;&#xA;स तया सहितो रेमे समुद्रः सरिताम्पतिः ॥ १४ ॥&lt;br&gt;&#xA;ततः कदाचिद्ब्रह्माणमुपासाञ्चक्रिरे सुराः ॥&lt;br&gt;&#xA;तथार्णवो जगामाथ ब्रह्मलोकं सनातनम्॥&lt;br&gt;&#xA;गङ्गया सहितो देवि दर्शनार्थं महोत्सवे ॥ १५ ॥&lt;br&gt;&#xA;अथ गङ्गा सरिच्छ्रेष्ठा समुपायात्पितामहम् ॥&lt;br&gt;&#xA;तस्या वासः समुद्धूतं मारुतेन शशिप्रभम् ॥ १६ ॥&lt;br&gt;&#xA;ततोऽभवन्सुरगणाः सहसाऽवाङ्मुखास्तदा ॥&lt;br&gt;&#xA;महाभिषस्तु राजर्षिर्निःशङ्को दृष्टवान्नदीम् ॥ १७ ॥&lt;br&gt;&#xA;तस्य भावं विदित्वाऽथ ब्रह्मणा स तिरस्कृतः ॥&lt;br&gt;&#xA;उक्तस्तु जातो मर्त्येषु पुनर्लोकानवाप्स्यसि ॥ १८ ॥&lt;br&gt;&#xA;गङ्गा शप्ताथ क्रुद्धेन समुद्रेण यशस्विनि ॥&lt;br&gt;&#xA;मां विहायान्यसक्तासि तस्माद्यास्यसि मानुषम् ॥ १९ ॥&lt;br&gt;&#xA;लोकमल्पायुषं दीना तत्र दुःखमवाप्स्यसि ॥&lt;br&gt;&#xA;तं शापं दारुणं श्रुत्वा गङ्गा वचनमब्रवीत् ॥ 5.2.42.२० ॥&lt;br&gt;&#xA;विनापराधाच्छप्ताहं कस्माद्वै देवसंसदि ॥&lt;br&gt;&#xA;पतिव्रता पतिप्राणा पतिना परमार्थतः ॥ २१ ॥&lt;br&gt;&#xA;प्रमादाद्वस्त्रमुद्धूतं वायुना व्यापकेन तु ॥&lt;br&gt;&#xA;प्रत्युवाच ततो ब्रह्मा तां नदीं लोकपावनीम् ॥ २२ ॥&lt;br&gt;&#xA;वसूनां कारणाद्देवि शप्ता यस्मान्महानदि ॥&lt;br&gt;&#xA;भाव्यर्थे तोयनिधिना तस्माच्छीघ्रं व्रजाधुना ॥ २३ ॥&lt;br&gt;&#xA;महाकालवने रम्ये सिद्धगन्धर्वसेविते ॥&lt;br&gt;&#xA;शिप्राया दक्षिणे भागे विद्यते लिङ्गमुत्तमम्॥ २४ ॥&lt;br&gt;&#xA;सर्वसिद्धिकरं पुण्यं सर्वपातकनाशनम् ॥&lt;br&gt;&#xA;तमाराधय यत्नेन स ते दास्यति वाञ्छितम्॥२५ ॥&lt;br&gt;&#xA;पितामहवचः श्रुत्वा तुष्टा त्रिपथगामिनी ॥&lt;br&gt;&#xA;गमनं तत्र मेऽभीष्ट विद्यते यत्सखी मम ॥&lt;br&gt;&#xA;शिप्रापि मे प्रिया पुण्या महापातकनाशिनी ॥ २६ ॥&lt;br&gt;&#xA;इति सञ्चिन्त्य मनसा दिव्या देवनदी तदा ॥&lt;br&gt;&#xA;आजगाम महाकाले ह्यपश्यल्लिङ्गमुत्तमम् ॥ २७ ॥&lt;br&gt;&#xA;पूजयामास पयसा दिव्येन विधिना तदा ॥&lt;br&gt;&#xA;दृष्ट्वा शिप्रां सखीं तत्र संश्लेषं चाभवत्तयोः ॥ २८ ॥&lt;br&gt;&#xA;ततः प्रभृति सञ्जाता सा शिप्रा पूर्ववाहिनी ॥&lt;br&gt;&#xA;त्रिषु लोकेषु विख्यातो देवो गङ्गेश्वरः स्वयम् ॥&lt;br&gt;&#xA;गङ्गयाराधितो यस्मात्समीहितफलप्रदः ॥ २९ ॥&lt;br&gt;&#xA;संस्तुता देवगन्धर्वैर्गङ्गा देवनदी तदा ॥&lt;br&gt;&#xA;ऋषिभिर्वालखिल्याद्यैस्तथान्यैर्मुनिभिर्मुदा ॥ 5.2.42.३० ॥&lt;br&gt;&#xA;समुद्रस्तत्र सम्प्राप्तो मानिता सा महानदी ॥&lt;br&gt;&#xA;लिङ्गेनोक्ता तदा गङ्गा कलया स्थीयतामिति ॥ ३१ ॥&lt;br&gt;&#xA;तत्समीपे महापुण्ये यावत्तिष्ठति मेदिनी ॥&lt;br&gt;&#xA;अङ्गीकृतं समुद्रेण यथोक्तं च तथा स्त्विति ॥३२॥&lt;br&gt;&#xA;एवमुक्त्वा गता गङ्गा कलया तत्र संस्थिता ॥&lt;br&gt;&#xA;गङ्गेश्वरं तु यः पश्येत्स्नात्वा शिप्राम्भसि प्रिये ॥ ३३ ॥&lt;br&gt;&#xA;गोसहस्रफलं तस्य जायते नात्र संशयः ॥&lt;br&gt;&#xA;सर्वतीर्थफलं तस्य सर्वधर्मफलं तथा॥३४॥&lt;br&gt;&#xA;सर्वयज्ञफलं सम्यक्सर्वदानफलं तथा ॥&lt;br&gt;&#xA;सर्वयोगफलं देवि प्राप्नोत्येव निरन्तरम्॥३५॥&lt;br&gt;&#xA;तत्र तीर्थानि सुभगे पृथिव्यां यानि कानिचित्॥&lt;br&gt;&#xA;धर्मारण्यं फल्गुतीर्थं पुष्करं नैमिषं गया ॥ ३६ ॥&lt;br&gt;&#xA;प्रयागं च कुरुक्षेत्रं केदारममरेश्वरम् ॥&lt;br&gt;&#xA;चन्द्रभागा विपाशा च सरयूर्देविका कुहू ॥ ३७ ॥&lt;br&gt;&#xA;गोदावरी शतद्रुश्च बाहुदा वेत्रवत्यपि ॥&lt;br&gt;&#xA;सर्वा एवात्र सरितः सङ्गताः सन्ति गङ्गया ॥ ३८ ॥&lt;br&gt;&#xA;गुप्तानि पुण्यतीर्थानि सिद्धक्षेत्राणि चैव हि ॥&lt;br&gt;&#xA;तत्र सर्वाणि तिष्ठन्ति कलामात्रेण पार्वति ॥ ३९ ॥&lt;br&gt;&#xA;एतेषां फलमाप्नोति यः पश्यति समाहितः ॥&lt;br&gt;&#xA;स्नात्वा गङ्गेश्वरं देवं सत्यमेतन्मयोदितम् ॥&lt;br&gt;&#xA;अतः पुण्यतमं स्थानं गीयते गणवन्दिते ॥5.2.42.४०॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;गङ्गेश्वरस्य देवस्य शृण्वङ्गारेश्वरं परम् ॥ ४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये गङ्गेश्वर माहात्म्यवर्णनन्नाम द्वाचत्वारिंशोऽध्यायः ॥ ४२ ॥&lt;/p&gt;</description>
    </item>
    <item>
      <title>०४३ चतुरशीतिलिङ्गमाहात्म्येंऽगारकेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/043_chaturashItilingamAhAtmyeM-gArakeshvaramAhAtmy/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/043_chaturashItilingamAhAtmyeM-gArakeshvaramAhAtmy/</guid>
      <description>&lt;p&gt;॥ श्रीशिव उवाच ॥ ॥&lt;br&gt;&#xA;चत्वारिंशत्तमं विद्धि त्र्यधिकं पर्वतात्मजे ॥&lt;br&gt;&#xA;यस्य दर्शनमात्रेण जायते सर्वसम्पदः ॥ १ ॥&lt;br&gt;&#xA;आदिकल्पे पुरा जातो वक्राङ्गो लोहितच्छविः ॥&lt;br&gt;&#xA;रौद्रस्त्वङ्गारसदृशो मम गात्राद्वरानने ॥&lt;br&gt;&#xA;मया धृतो धरण्यां स विख्यातो भूमिपुत्रकः ॥ २ ॥&lt;br&gt;&#xA;जातमात्रे सुते तस्मिन्महाकाये भयावहे ॥&lt;br&gt;&#xA;कम्पिता धरणी देवी देवास्त्रस्ताः सवासवाः ॥ ३ ॥&lt;br&gt;&#xA;क्षोभं गताः समुद्राश्च चेलुश्च धरणीधराः ॥&lt;br&gt;&#xA;तेनैव पीडितं सर्वं सदेवासुरमानुषम् ॥ ४ ॥&lt;br&gt;&#xA;ऋषयो वालखिल्याश्च देवाः शक्रपुरोगमाः ॥&lt;br&gt;&#xA;बृहस्पतिं पुरस्कृत्य ब्रह्मलोकं गताः प्रिये ॥ ५ ॥&lt;br&gt;&#xA;सोच्छ्वाँसाः कथयामासुर्नमस्कृत्य पितामहम् ॥&lt;br&gt;&#xA;वृत्तान्तं विस्तरात्सर्वं लोकत्रयविनाशनम् ॥ ६ ॥&lt;br&gt;&#xA;हरगात्रोद्भवेनैव जातमात्रेण लीलया ॥&lt;br&gt;&#xA;लोकत्रयं समाक्रान्तं पीडितं भक्षितं तथा ॥ ७ ॥&lt;br&gt;&#xA;तच्छ्रुत्वा वचनं तेषां ब्रह्मा लोकपितामहः ॥&lt;br&gt;&#xA;चिन्तयित्वा तु तैः सार्द्धमाजगाम ममान्तिकम् ॥ ८ ॥&lt;br&gt;&#xA;मया पृष्टास्तु ते सर्वे किमर्थं भयविह्वलाः ॥&lt;br&gt;&#xA;सोच्छ्वासहृदया दीनाः कस्माद्वो भयमागतम् ॥ ९ ॥&lt;br&gt;&#xA;तैः सर्वं कथितं देवि ममाग्रे भयविह्वलैः ॥&lt;br&gt;&#xA;त्वदङ्गसम्भवेनैव देवदेव जगत्पते ॥&lt;br&gt;&#xA;पीडितं भक्षितं चैव सदेवासुरमानवम् ॥ 5.2.43.१० ॥&lt;br&gt;&#xA;इति तेषां वचः श्रुत्वा क्षेमार्थं कृपया मया ॥&lt;br&gt;&#xA;आकारितो मत्समीपमुवाच वदतां वरः ॥ ११ ॥&lt;br&gt;&#xA;आदेशो दीयतां देव किं करोमीत्युवाच सः ॥&lt;br&gt;&#xA;नाकर्ष त्वं जगदिदं मया प्रोक्तः पुनःपुनः ॥ १२ ॥&lt;br&gt;&#xA;ममाङ्गाद्रजसा जातस्तेनाङ्गारक उच्यसे ॥&lt;br&gt;&#xA;लोकानां स्वस्तये नित्यं मङ्गलोसि मया कृतः ॥ १३ ॥&lt;br&gt;&#xA;इदानीं वक्रतां यातो वक्रस्त्वं गीयसे बुधैः ॥&lt;br&gt;&#xA;विज्ञप्तोऽहं तदा तेन मम वाक्यं श्रुतं यदा ॥&lt;br&gt;&#xA;आहारेण विना देव कथं तृप्तिर्भविष्यति ॥ १४ ॥&lt;br&gt;&#xA;तस्मान्मे देहि सुस्थानमाधिपत्यं च देहि मे ॥&lt;br&gt;&#xA;शक्तिं च देहि मे शीघ्रमाहारं देहि मे प्रभो ॥ १५ ॥&lt;br&gt;&#xA;तस्य तद्वचनं श्रुत्वा पुत्रोऽयं मम वल्लभः ॥&lt;br&gt;&#xA;तस्माद्दास्यामि परमं स्थानमक्षयमुत्तमम् ॥ १६ ॥&lt;br&gt;&#xA;इति सञ्चिन्त्य मनसा स्मृतं स्थानं मयोत्तमम् ॥&lt;br&gt;&#xA;उत्सङ्गे च सुतं कृत्वा प्रेम्णा प्रोक्तं पुनःपुनः ॥ १७ ॥&lt;br&gt;&#xA;दत्तं पुत्र मया स्थानं महाकालवनोत्तमे ॥&lt;br&gt;&#xA;गङ्गेश्वरस्य पूर्वे तु प्रशस्यं स्थानमुत्तमम् ॥ १८ ॥&lt;br&gt;&#xA;खगर्ता चैव शिप्रा च सङ्गमस्तत्र विद्यते ॥ १९ ॥&lt;br&gt;&#xA;यदा मया धृता गङ्गा तदा सा चन्द्रमण्डलात् ॥&lt;br&gt;&#xA;प्रमादात्पतिता भूमौ महाकालवनोत्तमे ॥ 5.2.43.२० ॥&lt;br&gt;&#xA;खगर्तेति च विख्याता खाद्भ्रष्टा प्रापतत्क्षितौ ॥&lt;br&gt;&#xA;अतो मयावतारस्तु सहसा तव वै कृतः ॥ २१ ॥&lt;br&gt;&#xA;लिङ्गमूर्तिरहं पुत्र तिष्ठामि सुरपूजितः ॥&lt;br&gt;&#xA;तत्स्थानं दुर्लभं देवैस्तस्मात्त्वं गच्छ सत्वरम् ॥ २२ ॥&lt;br&gt;&#xA;पूजितोऽहं त्वया तत्र सङ्गमे लोकपूजिते ॥&lt;br&gt;&#xA;त्रिषु लोकेषु यास्यामि ख्यातिं वै तव नामतः ॥ २३ ॥&lt;br&gt;&#xA;मध्ये ग्रहाणां सर्वेषामाधिपत्यं मया तव ॥&lt;br&gt;&#xA;दत्तं तृतीयकं स्थानं तत्र तृप्तिर्भविष्यति ॥ २४ ॥&lt;br&gt;&#xA;पूजां प्राप्स्यसि तत्रैव ग्रहमध्ये व्यवस्थितः ॥&lt;br&gt;&#xA;तिथिर्दत्ता चतुर्थी ते तस्यां ये व्रततत्पराः ॥ ॥ २५॥&lt;br&gt;&#xA;त्वामुद्दिश्य करिष्यन्ति पूजां शान्तिं सदक्षिणाम् ॥&lt;br&gt;&#xA;तेन सर्वेण ते तृप्तिर्भविष्यति न संशयः ॥ २६ ॥&lt;br&gt;&#xA;वारश्चैकश्च ते दत्तो मङ्गलार्थं मया तव ॥&lt;br&gt;&#xA;नववस्त्रपरीधानं विद्यारम्भं दिने तव ॥&lt;br&gt;&#xA;तैलाभ्यङ्गं करिष्यन्ति न च प्राप्स्यन्ति ते बलम् ॥ २७ ॥&lt;br&gt;&#xA;इत्युक्तस्तु मया देवि वक्राङ्गो मङ्गलः सुतः ॥&lt;br&gt;&#xA;अङ्गारकेति विख्यातस्तथेत्यङ्गीचकार सः ॥ २८ ॥&lt;br&gt;&#xA;सन्तुष्टस्तेन वाक्येन मदीयेन वरानने ॥&lt;br&gt;&#xA;आजगाम मुदा युक्तो महाकालवनोत्तमे ॥ २९ ॥&lt;br&gt;&#xA;शिप्रायाश्च तटे रम्ये खगर्त्तासङ्गमान्तिकम् ॥&lt;br&gt;&#xA;दृष्टोऽहं लिङ्गरूपेण परां तुष्टिमुपागतः ॥ ॥ 5.2.43.३० ॥&lt;br&gt;&#xA;मया चालिङ्गितः प्रेम्णा चुम्बितः शिरसि प्रिये ॥&lt;br&gt;&#xA;वरो दत्तो विशालाक्षि वाञ्छितं ते भविष्यति ॥ ३१ ॥&lt;br&gt;&#xA;दृष्टोऽहं च त्वया पुत्र भक्त्या चाराधितस्त्वया ॥&lt;br&gt;&#xA;मम वाक्यं कृतं यस्मात्तस्मात्तुष्टोऽस्मि मङ्गल ॥ ३२ ॥&lt;br&gt;&#xA;अङ्गारेश्वरनामाहमद्यप्रभृति पुत्रक ॥&lt;br&gt;&#xA;त्रिषु लोकेषु विख्या तो भविष्यामि न संशयः ॥ ३३ ॥&lt;br&gt;&#xA;ये मां पश्यन्ति सततं सङ्गमेऽत्र व्यवस्थितम् ॥&lt;br&gt;&#xA;न तेषां पुनरावृत्तिर्भविष्यति महीतले ॥ ३४ ॥&lt;br&gt;&#xA;ये मां सम्पूज यिष्यन्ति ह्यङ्गारकदिने नराः ॥&lt;br&gt;&#xA;कलौ युगे कृतार्थास्ते भविष्यन्ति न संशयः ॥ ३५ ॥&lt;br&gt;&#xA;चतुर्थ्यां मङ्गलदिने ये मां पश्यन्ति सुव्रताः ॥&lt;br&gt;&#xA;न ते यास्यन्ति संसारे घोरे दुःखशताकुले ॥ ३६ ॥&lt;br&gt;&#xA;अमावास्या च भौमश्च संयोगो दृश्यते यदा ॥&lt;br&gt;&#xA;खगर्त्तायाश्च शिप्रायाः सङ्गमे देवपूजिते ॥ ३७ ॥&lt;br&gt;&#xA;स्नात्वा तदा प्रपश्यन्ति मामत्रैव व्यवस्थितम् ॥&lt;br&gt;&#xA;तेषां पुण्यफलं देवि समासाच्छृणु साम्प्रतम् ॥ ३८ ॥&lt;br&gt;&#xA;वाराणस्यां प्रयागे च कुरुक्षेत्रे च यत्फलम् ॥&lt;br&gt;&#xA;गयायां पुष्करे प्रोक्तं तत्पुण्यमधिकं भवेत् ॥ ३९ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;अङ्गारेश्वरदेवस्य श्रूयतामुत्तरेश्वरम्॥ 5.2.43.४० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्येंऽगारकेश्वरमाहात्म्यवर्णनन्नाम त्रिचत्वारिंशोऽध्यायः ॥४३॥ ॥&lt;/p&gt;</description>
    </item>
    <item>
      <title>०४४ उत्तरेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/044_uttareshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/044_uttareshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;चत्वारिंशत्तमं विद्धि चतुर्भिरधिकं परम्॥&lt;br&gt;&#xA;यस्य दर्शनमात्रेण समीहितफलं लभेत् ॥&lt;br&gt;&#xA;उत्तरेशमिति ख्यातं समीहि तफलप्रदम्॥१॥&lt;br&gt;&#xA;पुरा नियुक्ताः शक्रेण ये मेघा वृष्टिकारकाः ॥&lt;br&gt;&#xA;तैः प्लावितं जगत्सर्वं सपर्वतमहीतलम्॥२॥&lt;br&gt;&#xA;एकार्णवे ततो जाते देवा भीता वरानने ॥&lt;br&gt;&#xA;निःस्वाध्यायवषट्काराः स्वधास्वाहाविवर्जिताः ॥३॥&lt;br&gt;&#xA;नैवाप्यायनमस्माकं विना होमेन जायते॥&lt;br&gt;&#xA;वयमाप्यायिता विप्रैर्यज्ञभागैर्यथोचितैः ॥४॥&lt;br&gt;&#xA;तेषां वयं प्रयच्छामः कामान्यज्ञादिपूजिताः ॥&lt;br&gt;&#xA;नास्ति तत्सर्वमेवैतदन्योन्यमवदन्सुराः ॥ ५ ॥&lt;br&gt;&#xA;दृष्ट्वा पृष्वीं जले मग्नां ब्रह्माणं शरणं गताः ॥&lt;br&gt;&#xA;कथयामासुरत्युग्रं नमस्कृत्य पितामहम् ॥६॥&lt;br&gt;&#xA;एकार्णवा मही जाता विनष्टाः क्रतवः प्रभो ॥&lt;br&gt;&#xA;निःस्वाध्यायवषट्कारं जगज्जातं पितामह ॥७॥&lt;br&gt;&#xA;देवानां वचनं श्रुत्वा ब्रह्मा लोकपितामहः ॥&lt;br&gt;&#xA;मुहूर्त्त चिन्तयामास किमेतदिति विस्मितः ॥ ८ ॥&lt;br&gt;&#xA;अकाले प्रलयः कस्मान्निमग्ना पृथिवी जले ॥&lt;br&gt;&#xA;गता सृष्टिर्मदीया तु व्यर्थं जातं वचो मम ॥ ९ ॥&lt;br&gt;&#xA;इति सञ्चिन्त्य हृदये सस्मार बलसूदनम् ॥&lt;br&gt;&#xA;स्मृतमात्रस्तु बलहा ह्याजगाम पितामहम् ॥ 5.2.44.१० ॥&lt;br&gt;&#xA;प्रोवाच वचनं श्रुत्वा नम स्कृत्य पितामहम् ॥&lt;br&gt;&#xA;स्मृतोऽहं केन कार्येण देह्याज्ञां मे पितामह ॥ ११ ॥&lt;br&gt;&#xA;ब्रह्मणोक्तस्तदा शक्रः किमर्थं प्लाविता मही ॥&lt;br&gt;&#xA;असम्बद्धैस्त्वदीयैश्च मेघैः किं सहसा कृतम् ॥ १२ ॥&lt;br&gt;&#xA;ततः सर्वे समाहूता मेघाः शक्रेण पार्वति ॥&lt;br&gt;&#xA;पितामहसमक्षं तु समायाताश्च तत्क्षणात् ॥ १३ ॥&lt;br&gt;&#xA;पितामहेन शक्रेण मर्यादा च कृता तदा ॥&lt;br&gt;&#xA;गजोनाम महामेघः पूर्वस्यां दिशि निर्मितः ॥ १४ ॥&lt;br&gt;&#xA;गजाकारैस्ततो मेघैः सहस्रैर्दशभिर्वृतः ॥&lt;br&gt;&#xA;गवयो दक्षिणामाशां षट् सहस्राधिपः कृतः ॥ १५ ॥&lt;br&gt;&#xA;शरभः पश्चिमामाशां सहस्राधिपतिः कृतः ॥&lt;br&gt;&#xA;उत्तरोनाम यो मेघो मेघैः कोटिभिरावृतः ॥ १६ ॥&lt;br&gt;&#xA;उत्तरस्यां दिशि तदा प्रभुत्वे सम्प्रतिष्ठितः ॥&lt;br&gt;&#xA;मर्यादा च कृता देवि ब्रह्मणा वासवेन तु ॥ १७ ॥&lt;br&gt;&#xA;प्रावृट्काले च वर्षध्वं नक्षत्रैर्जलजैद्रुतम् ॥&lt;br&gt;&#xA;आर्द्रादिस्वातिपर्यन्तं नक्षत्रद शकं स्मृतम्॥ १८ ॥&lt;br&gt;&#xA;ब्रह्मशक्रवचः श्रुत्वा तथेति कृतनिश्चयाः ॥&lt;br&gt;&#xA;ववृषुर्नियते काले तन्नामानि भवन्ति हि ॥ १९ ॥&lt;br&gt;&#xA;एवं व्यवस्थिते लोके मर्यादायां स्थिता घनाः ॥&lt;br&gt;&#xA;ब्राह्मणा विज्वरा जातास्त्रिदशा मुदिता भृशम्॥ 5.2.44.२०॥&lt;br&gt;&#xA;क्रूरग्रहैरथो रुद्धास्ते मेघा वृष्टिकारकाः ॥&lt;br&gt;&#xA;शनैश्चरेण भौमेन भास्करेणाथ केतुना ॥ २१ ॥&lt;br&gt;&#xA;पीडिताः शरणं जग्मुर्वासवं भयविह्वलाः ॥&lt;br&gt;&#xA;निवेदितं भयात्सर्वं नमस्कृत्य पुनःपुनः ॥ २२ ॥&lt;br&gt;&#xA;मेघानां वचनं श्रुत्वा सन्त्र स्तो वासवस्तदा ॥&lt;br&gt;&#xA;उवाच वचनं तेषां नाहं शक्तो निवारणे ॥&lt;br&gt;&#xA;ग्रहाणामसमर्थोऽहं सर्वदैव पयोधराः ॥ २३ ॥&lt;br&gt;&#xA;अहं राज्यात्परिभ्रष्टः कृतः क्रूरग्रहैः पुरा ॥&lt;br&gt;&#xA;स्थापितोऽहं कदाचिच्च सुप्रसन्नैर्ग्रहैः पदे ॥२४ ॥&lt;br&gt;&#xA;मम मान्याश्च पूज्याश्च ग्रहा एव यतोधिकाः ॥&lt;br&gt;&#xA;ग्रहाः स्रर्वहराः प्रोक्ता इति मे वर्त्तते मतिः ॥ ॥ २५ ॥&lt;br&gt;&#xA;एतस्मिन्नन्तरे भूमौ सञ्जाता शतवार्षिकी ॥&lt;br&gt;&#xA;अनावृष्टिर्महारौद्रा सर्वप्राणिविनाशिनी ॥ २६ ॥&lt;br&gt;&#xA;अस्थिकङ्कालशकला श्वेतपर्वतसन्निभा ॥&lt;br&gt;&#xA;पृथिवी तत्क्षणाज्जाता विना तोयेन पार्वति ॥ २७ ॥&lt;br&gt;&#xA;देवाः सर्वे पुनर्भीता ब्रह्माणं शरणं गताः ॥&lt;br&gt;&#xA;ऊचुश्च प्रणताः सर्वे त्राहि नः शरणागतान् ॥ ॥२८॥&lt;br&gt;&#xA;अनावृष्ट्या जगत्सर्वं पीडितं च पितामह ॥&lt;br&gt;&#xA;अकाले प्रलयो जातः पुनरेव च तादृशः ॥२९॥&lt;br&gt;&#xA;त्वया च वासवेनैव नियुक्ता ये पयोधराः ॥&lt;br&gt;&#xA;कूरग्रहैरतीवोग्रैः पीडितास्ते पितामह॥ 5.2.44.३० ॥&lt;br&gt;&#xA;देवानां वचनं श्रुत्वा ब्रह्मा लोकपितामहः ॥&lt;br&gt;&#xA;अहं बिभेमि भो देवा ग्रहैस्तैर्बलवत्तरैः ॥ ३१ ॥&lt;br&gt;&#xA;सर्वं जानामि माहात्म्यं ग्रहाणां क्रूरचेतसाम् ॥&lt;br&gt;&#xA;शनैश्चरेण वक्रेण भवन्तः पीडिताः सदा ॥ ३२ ॥&lt;br&gt;&#xA;वरुणो यादसां नाथो मङ्गलेन प्रपीडितः ॥&lt;br&gt;&#xA;राज्यभ्रष्टस्तु बहुधा केतुना वासवः कृतः ॥ ३३ ॥&lt;br&gt;&#xA;शिरश्छेदो मया प्राप्तो वक्रेण रविणा पुरा ॥&lt;br&gt;&#xA;एकैकशः समर्थास्ते किं पुनः सङ्घशस्त्वमी ॥&lt;br&gt;&#xA;तस्मात्सर्वे महादेवं गच्छामः शरणं वयम्॥३४॥&lt;br&gt;&#xA;ब्रह्मणो वचनं श्रुत्वा सर्वे देवाः सवासवाः।.&lt;br&gt;&#xA;ब्रह्माणं च पुरस्कृत्य मामव शरणं गताः॥३५॥&lt;br&gt;&#xA;उक्तोऽहं त्रिदशैः सर्वैः पाहि नः शरणागतान् ॥&lt;br&gt;&#xA;त्वं नो धाता विधाता च सृष्टिसंहारकारकः॥३६॥&lt;br&gt;&#xA;क्रूरग्रहैर्महादेव रुद्धा मेघाः समन्ततः॥&lt;br&gt;&#xA;न कुर्वन्ति प्रभो वृष्टिमनावृष्टिः सुदारुणा॥&lt;br&gt;&#xA;सर्वप्राणिविनाशाय सञ्जाता शतवार्षिकी॥&lt;br&gt;&#xA;तेषां तद्वचनं श्रुत्वा मया ज्ञातं वरानने॥&lt;br&gt;&#xA;क्रूरग्रहाणां सामर्थ्यं यथा च विदितं मम॥३८॥&lt;br&gt;&#xA;इति ज्ञात्वा महादेवि उपायश्चिन्तितो मया॥&lt;br&gt;&#xA;उत्तरो नाम यो मेघो मेघैः कोटिभिरावृतः॥&lt;br&gt;&#xA;आहूतस्तत्क्षणात्प्राप्तः किं करोमीत्युवाच ह ॥ ३९ ॥&lt;br&gt;&#xA;मया प्रोक्तो ममादेशाद्गच्छ त्वं घनसंयुतः ॥&lt;br&gt;&#xA;महाकालवनं रम्यं वाञ्छितार्थफलप्रदम् ॥ 5.2.44.४० ॥&lt;br&gt;&#xA;गङ्गेश्वरस्य देवस्य दक्षिणे लिङ्गमुत्तमम् ॥&lt;br&gt;&#xA;तमाराधय यत्नेन स ते दास्यति वाञ्छितम् ॥ ४१ ॥&lt;br&gt;&#xA;एवमुक्तो मया मेघ उत्तरो मेघसंयुतः ॥&lt;br&gt;&#xA;जगाम त्वरया युक्तो महाकालवनोत्तमे ॥ ४२ ॥&lt;br&gt;&#xA;दृष्ट्वा वृष्टिकरं लिङ्गं पूजयामास भक्तितः ॥&lt;br&gt;&#xA;शिप्राजलं गृहीत्वा तु स्नात्वा स्नात्वा प्रयत्नतः ॥&lt;br&gt;&#xA;तावद्यावज्जलं शिप्रां पुनरेवागतं प्रिये ॥ ४३ ॥&lt;br&gt;&#xA;एतस्मिन्नन्तरे तस्मादुद्भूतं धूममण्डलम् ॥&lt;br&gt;&#xA;लिङ्गमध्याद्वरारोहे ज्वालामालाकुलं महत् ॥ ४४ ॥&lt;br&gt;&#xA;ततो ज्वालामयं सर्व मभूदम्बरगोचरम् ॥&lt;br&gt;&#xA;तस्य ज्वालासमूहेन दग्धं वै ग्रहमण्डलम् ॥ ४५ ॥&lt;br&gt;&#xA;सनक्षत्रपथं यावत्ततो भीता ग्रहाः प्रिये ॥&lt;br&gt;&#xA;तमेव शरणं प्राप्ता धूमज्वालाकुलाननाः ॥ ४६ ॥&lt;br&gt;&#xA;ततो ब्रह्मा च विष्णुश्च तद्दृष्ट्वा महदद्भुतम् ॥&lt;br&gt;&#xA;देवैर्वृतः सहस्राक्षो लिङ्गान्तिकमुपागतः ॥ ४७ ॥&lt;br&gt;&#xA;तल्लिङ्गं सुमहाज्वालं ज्वालाभिः पूरिताम्बरम् ॥&lt;br&gt;&#xA;दुःप्रेक्ष्यं दुर्विदं भीमं वर्द्धमानं ददर्श सः ॥ ४८ ॥&lt;br&gt;&#xA;अक्ष्णोर्निमेषमात्रेण ववृधे योजनायुतम् ॥&lt;br&gt;&#xA;दृष्ट्वा तु वर्द्धमानस्य लिङ्गस्यात्य द्भुताकृतिम् ॥&lt;br&gt;&#xA;सुरेशो मोहमापन्नो विसञ्ज्ञाश्च ग्रहास्तदा ॥ ४९ ॥&lt;br&gt;&#xA;ततस्तु तस्य लिङ्गस्य वारिधारा विनिःसृताः ॥&lt;br&gt;&#xA;एकोद्देशाद्वरारोहे धरा त्वेकार्ण वीकृता ॥ 5.2.44.५० ॥&lt;br&gt;&#xA;लिङ्गस्यान्यप्रदेशात्तु वायुः समभवन्महान् ॥&lt;br&gt;&#xA;इतरस्मिन्प्रदेशे तु समूहस्तडितामभूत् ॥ ५१ ॥&lt;br&gt;&#xA;सधूमा समभूज्ज्वाला लिङ्गस्यान्य प्रदेशतः ॥ ५२ ॥&lt;br&gt;&#xA;एवमत्यद्भुतं दृष्ट्वा वर्द्धमानं समन्ततः ॥&lt;br&gt;&#xA;लिङ्गमव्यक्तमुद्भूतमापूरितनभोऽन्तरम् ॥ ५३ ॥&lt;br&gt;&#xA;ग्रहाश्च विह्वला जाता धूमेनाकुलिते न्द्रियाः ॥&lt;br&gt;&#xA;तुष्टुवुश्च तदा लिगं दह्यमानाः समन्ततः ॥ ५४ ॥&lt;br&gt;&#xA;॥ ग्रहा ऊचुः ॥ ॥&lt;br&gt;&#xA;नमः सुरूपाय सुरार्चिताय नमो विरूपप्रकृतिक्रियाय ॥&lt;br&gt;&#xA;नमोनमो रूपनिराश्रयाय जलस्वरूपाय नमो नमस्ते ॥ ५५ ॥&lt;br&gt;&#xA;इति स्तुतो यदा देवि ग्रहैः क्रूरैस्तदा प्रिये ॥&lt;br&gt;&#xA;लिङ्गात्प्रादुरभूत्खस्थः स्वरूपो विग्रहाकृतिः ॥ ५६ ॥&lt;br&gt;&#xA;भस्मधूसरसर्वाङ्गो भोगिभोगाङ्गदोज्ज्वलः ॥&lt;br&gt;&#xA;हिमराशिनिभाकारो रजताचलनिर्मलः ॥&lt;br&gt;&#xA;उवाच चैतान्प्रणतान्ग्रहान्कम्पितक न्धरान ॥ ५७ ॥&lt;br&gt;&#xA;किं वा कामं मनोऽभीष्टं भवद्भ्यो यद्ददाम्यहम् ॥&lt;br&gt;&#xA;ममामोघमिदं सर्वं दर्शनं चातिदुर्लभम् ॥ ५८ ॥&lt;br&gt;&#xA;भवद्भ्यो लोकतुष्ट्यर्थं दर्शनं हि ददाम्यहम् ॥&lt;br&gt;&#xA;एवमुक्त्वा ग्रहाः सर्वे प्रोचुः प्राञ्जलयस्तदा ॥ ५९ ॥&lt;br&gt;&#xA;यदि देयो वरो देव यदि तुष्टोऽसि शङ्कर ॥&lt;br&gt;&#xA;कर्मारम्भेषु सर्वेषु पूजाऽ स्माकं यथा भवेत् ॥&lt;br&gt;&#xA;तथा कुरु महादेव तेन तृप्तिर्भविष्यति ॥ 5.2.44.६० ॥&lt;br&gt;&#xA;एवं भविष्यतीत्युक्त्वा मेघं चोत्तरमुक्तवान् ॥&lt;br&gt;&#xA;तुष्टोऽस्म्यहं तु ते वत्स गृहाण वरमीप्सितम् ॥ ६१ ॥&lt;br&gt;&#xA;तच्छ्रुत्वा वचनं तत्र ह्युत्तरः प्राह हर्षितः ॥&lt;br&gt;&#xA;यन्मे तुष्टोऽसि भगवंस्तन्मह्यं दीयतां वरम् ॥ ६२ ॥&lt;br&gt;&#xA;यदास्माकं महाबाधां कदा कोपि करिष्यति ॥&lt;br&gt;&#xA;तदा वृष्टिर्विधातब्या त्वया देव सदा भुवि ॥ ६३ ॥&lt;br&gt;&#xA;रक्षा कार्या च मेघानां रक्षणीयास्त्वया वयम्॥&lt;br&gt;&#xA;एवमस्त्विति तेनोक्तं लिङ्गेन नगगात्रजे ॥ ६४ ॥&lt;br&gt;&#xA;अद्यप्रभृति ते नाम्ना ख्यातिं यास्यामि भूतले.॥&lt;br&gt;&#xA;उत्तरेश्वरसञ्ज्ञोऽहं प्रभविष्यामि न संशयः ॥ ६५ ॥&lt;br&gt;&#xA;ये मां सम्पूजयिष्यन्ति भक्त्या परमया युताः ॥&lt;br&gt;&#xA;तेषां दास्यामि सततं वाञ्छितार्थफलं भुवि ॥ ६६ ॥&lt;br&gt;&#xA;पश्यन्ति प्रयता ये मां कृत्वा नियमपूर्वकम् ॥&lt;br&gt;&#xA;ते यास्यन्ति पुरं शैवं यावत्कल्पाष्टकायुतम् ॥ ६७ ॥&lt;br&gt;&#xA;आरूढाः सूर्यसङ्काशैर्विमानैः सार्वकामिकैः ॥&lt;br&gt;&#xA;रुद्रकन्यासमाकीर्णैर्हंससारससंयुतैः ॥ ६८ ॥&lt;br&gt;&#xA;नृत्य वादित्रनिर्घुष्टैरुत्कटध्वनिनादितैः ॥&lt;br&gt;&#xA;दोधूयमानैश्च नरैः स्तूयमानाः सुरासुरैः ॥ ६९ ॥&lt;br&gt;&#xA;प्रसङ्गाद्भक्तिहीनोऽपि यो मां पश्यत्यशाठ्यतः ॥&lt;br&gt;&#xA;ऐश्वर्यं तस्य दास्यामि ह्युत्तरेषु कुरुष्वथ ॥ 5.2.44.७० ॥&lt;br&gt;&#xA;स्मरिष्यति च यो नित्यं प्रभाते चोत्तरेश्वरम् ॥&lt;br&gt;&#xA;स याति परमं स्थानं दाहप्रलयवर्जितम्॥ ७१ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;उत्तरेश्वरदेवस्य शृणु त्रिलोचनेश्वरम् ॥ ७२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य उत्तरेश्वरमाहात्म्यवर्णनन्नाम चतुश्चत्वारिंशोऽध्यायः ॥ ४४ ॥&lt;/p&gt;</description>
    </item>
    <item>
      <title>०४५ त्रिलोचनमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/045_trilochanamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/045_trilochanamAhAtmyavarNanam/</guid>
      <description>&lt;p&gt;॥ श्रीदेवदेव उवाच । ॥&lt;br&gt;&#xA;पञ्चचत्वारिकं विद्धि देवं त्रिलोचनेश्वरम् ॥&lt;br&gt;&#xA;यस्य दर्शनमात्रेण सर्वसिद्धिरवाप्यते ॥ १ ॥&lt;br&gt;&#xA;इतिहासमिहासीद्यत्पीठे विरजसञ्ज्ञके ॥&lt;br&gt;&#xA;त्रिलोचनस्य प्रासादे मणिमाणिक्यनिर्मिते ॥ २ ॥&lt;br&gt;&#xA;नानाभङ्गिगवाक्षाढ्ये रत्नसानाविवापरे ॥&lt;br&gt;&#xA;देदीप्यमानसौवर्णकलशेन विराजिते ॥ ॥ ३ ॥&lt;br&gt;&#xA;पार्वणेन शशाङ्केन खेदादिव समासिते ॥&lt;br&gt;&#xA;तत्र पारावतद्वन्द्वं वसत्स्वैरं कृतालयम् ॥ ४ ॥&lt;br&gt;&#xA;प्रातः सायं च मध्याह्ने कुर्व न्नित्यप्रदक्षिणम् ॥&lt;br&gt;&#xA;उड्डीयमानं परितः पक्षवातैरितस्ततः ॥ ५ ॥&lt;br&gt;&#xA;रजःप्रासादसंलग्नं दूरीकुर्वद्दिशो दश ॥&lt;br&gt;&#xA;त्रिलोचनेति सततं नाम भक्तैरुदाहृतम् ॥&lt;br&gt;&#xA;त्रिविष्टपेति च तथा तयोः कर्णातिथीभवेत् ॥ ६ ॥&lt;br&gt;&#xA;चतुर्विधानि वाद्यानि शम्भुप्रीतिकराण्यलम् ॥&lt;br&gt;&#xA;तयोः कर्णगुहां प्राप्य प्रतिशब्दं प्रतन्वते ॥ ७ ॥&lt;br&gt;&#xA;मङ्गलारात्रिकज्योतिस्त्रिसन्ध्यं पक्षिणोस्तयोः ॥&lt;br&gt;&#xA;नेत्रान्तं निर्विशन्नित्यं भक्तचेष्टां प्रदर्शयत् ॥ ८ ॥&lt;br&gt;&#xA;प्राणयात्रां विहायापि कदाचित्स्थिरमानसौ ॥&lt;br&gt;&#xA;नोड्डीय वाञ्छितं यातः पश्यन्तौ कौतुकं खगौ ॥ ९ ॥&lt;br&gt;&#xA;तत्रासकृज्जनाकीर्णं प्रासादं परितोऽवनौ ॥&lt;br&gt;&#xA;तण्डुलादि चरन्तौ तौ कुर्वन्तौ च प्रदक्षिणम् ॥ 5.2.45.१० ॥&lt;br&gt;&#xA;देवदक्षिणदिग्भागे विष्णुदेहोद्भवं जलम् ॥&lt;br&gt;&#xA;तृषार्त्तौ पिबतो नित्यं स्नात्वा चाजग्मतुश्च तौ ॥ ११॥&lt;br&gt;&#xA;तयोरित्थं विचरतोस्त्रिलोचनसमीपतः ॥&lt;br&gt;&#xA;अगाद्बहुतिथः कालो द्विजयोः साधुचेष्टयोः ॥ १२ ॥&lt;br&gt;&#xA;अथ देवालयस्कन्धे गवाक्षान्तर्गतौ च तौ॥&lt;br&gt;&#xA;श्येनेन केनचिद्दृष्टौ क्रूरदृष्ट्या सुखं स्थितौ ॥ १३ ॥&lt;br&gt;&#xA;तच्च पारावतद्वन्द्वं श्येनः परिजिघृक्षया ॥&lt;br&gt;&#xA;अवतीर्याम्बरादाशु उपविष्टः शिवालये ॥ १४ ॥&lt;br&gt;&#xA;ततो विलोकयामास तदागमविनिर्गमौ ॥&lt;br&gt;&#xA;केन मार्गेण विशतो दुर्गमेण पतत्रिणौ ॥ १५ ॥&lt;br&gt;&#xA;केनाध्वना च निर्यातः किङ्काले कुरुतश्च किम् ॥&lt;br&gt;&#xA;कथं युगपदेतौ मे ग्राह्यौ स्वैरं भविष्यतः ॥ १६ ॥&lt;br&gt;&#xA;दुर्बलोऽप्याकलयितुं सहसारिर्न शक्यते ॥&lt;br&gt;&#xA;करिणां च सहस्रेण वराश्वानां च लक्षतः ॥ १७ ॥&lt;br&gt;&#xA;न कर्म सिद्ध्येन्नृपतेर्दुगेणैकेन यद्भवेत् ॥&lt;br&gt;&#xA;दुर्गस्थो नाभिभूयेत विपक्षः केनचित्क्वचित्॥&lt;br&gt;&#xA;स्वतन्त्रं यदि दुर्गं स्यादपमार्गप्रकाशकम् ॥१८॥&lt;br&gt;&#xA;इति दुर्गे बलं शंसञ्छ्येनो रोषारुणेक्षणः ॥&lt;br&gt;&#xA;असाध्वसौ कलरवौ वीक्ष्य यातो नभोङ्गणे ॥ १९ ॥&lt;br&gt;&#xA;अथ पारावती दक्षा विपक्षक्षपणेक्षणम् ॥&lt;br&gt;&#xA;महाबलं दुर्गबलात्प्राह पारा वतं पतिम् ॥ 5.2.45.२० ॥&lt;br&gt;&#xA;॥ कलरव्युवाच ॥ ॥&lt;br&gt;&#xA;प्रिय पारावत प्राज्ञ सर्वकामसुखारव ॥&lt;br&gt;&#xA;तव दृग्विषयं प्राप्तः श्येनोऽयं प्रबलो रिपुः ॥ २१ ॥&lt;br&gt;&#xA;स च तद्वाक्यमाकर्ण्य पारावत्याश्च सत्पतिः ॥&lt;br&gt;&#xA;पारावतीमुवाचेदं का चिन्तेति तव प्रिये ॥ २२&lt;br&gt;&#xA;॥ पारावत उवाच ॥ ॥&lt;br&gt;&#xA;कति नाम न सन्तीह सुभगे व्योमचारिणः ॥&lt;br&gt;&#xA;कति देवालयाद्येषु खगा नोपवसन्ति हि ॥ २३ ॥&lt;br&gt;&#xA;कति चैव न पश्यन्ति नौ सुखस्थाविह प्रिये ॥&lt;br&gt;&#xA;तेभ्यो यदीह भेतव्यं कुतो नौ तत्सुखं प्रिये ॥ २५ ॥&lt;br&gt;&#xA;रम त्वं च मया सार्द्ध त्यज चिन्तामिमां शुभे ॥&lt;br&gt;&#xA;अस्य श्येनवराकस्य गणनापि न मे हृदि ॥२५॥&lt;br&gt;&#xA;इत्थं पारावतवराच्छुत्वा पारावती वचः ॥&lt;br&gt;&#xA;मौनमालम्ब्य सन्तस्थे पत्युः पादार्पितेक्षणा ॥ २६ ॥&lt;br&gt;&#xA;हितवत्योपदिश्यापि प्रियं प्रियचिकीर्षया ॥&lt;br&gt;&#xA;पत्न्या जोषं समास्थेयं कार्यं पत्युर्वचः सदा ॥ २७ ॥&lt;br&gt;&#xA;अन्येद्युरप्यथायातः श्येनः पश्यन्स दम्पती ॥&lt;br&gt;&#xA;अपरिच्छिन्नया दृष्ट्या यथा मृत्युर्गतायुषम् ॥ २८ ॥&lt;br&gt;&#xA;अथ मण्डलगत्या स प्रासादं परितो भ्रमन् ॥&lt;br&gt;&#xA;प्रोवाच प्रेयसी नाथ दृष्टो दुष्टस्त्वयाऽहितः ॥ २९ ॥&lt;br&gt;&#xA;तस्या वाक्यं समाकर्ण्य पुनः कलरवोऽब्रवीत् ॥&lt;br&gt;&#xA;किं करिष्यत्यसौ मुग्धे मम व्योमविहारिणः ॥ 5.2.45.३० ॥&lt;br&gt;&#xA;दुर्गं च स्वर्गतुल्यं मे यत्र नास्त्यरितो भयम् ॥&lt;br&gt;&#xA;अयं न तां गतिं वेत्ति यां वेदाहं नभोङ्गणे ॥ ३१ ॥&lt;br&gt;&#xA;प्रडीनोड्डीनसण्डीनकाण्डव्याण्डकपाटिका ॥&lt;br&gt;&#xA;स्रंसिनी मण्डलवती गतयोऽष्टावुदाहृताः ॥ ३२ ॥&lt;br&gt;&#xA;यथैतासु हि कौशल्यं मयि वर्त्तति च प्रिये ॥&lt;br&gt;&#xA;गतिषु क्वापि कस्यापि पक्षिणो न तथाम्बरे॥&lt;br&gt;&#xA;सुखेन तिष्ठ का चिञ्चा मयि जीवति ते प्रिये॥३३॥&lt;br&gt;&#xA;इति तद्वचनं श्रुत्वा आस्थिता मूकवत्सती॥&lt;br&gt;&#xA;अपरेद्युरपि श्येनस्तत्रायातः शिलातले॥&lt;br&gt;&#xA;कियदन्तरमासाद्य उपविष्टोऽतिहृष्टवत्॥&lt;br&gt;&#xA;आयामान्ते च स स्थित्वा तत्कुलायकुलस्य च।३५॥&lt;br&gt;&#xA;पुनः श्येनो विनिर्यातः सापि कान्ताऽब्रवीत्पुनः॥&lt;br&gt;&#xA;प्रिय स्थानमिदं त्याज्यं दुष्टदृष्टिविदूषितम्॥३६॥&lt;br&gt;&#xA;असौ क्रूरोऽतिनिकटमुपविष्टोऽतिहृष्टवत्॥&lt;br&gt;&#xA;सावज्ञं स पुनः प्राह किं करिष्यत्यसौ प्रिये ॥ ३७ ॥&lt;br&gt;&#xA;मृगाक्षीणां स्वभावोयं प्रायशो भीरुवृत्तयः ॥&lt;br&gt;&#xA;इतरेद्युरपि प्राप्तः स च श्येनो महाबलः ॥ ॥ ३८ ॥&lt;br&gt;&#xA;तयोरभिमुखं तत्र स्थितो यामद्वयावधि ॥&lt;br&gt;&#xA;पुनर्विलोक्य तद्वर्त्म शीघ्रं यातो यथागतम् ॥ ३९ ॥&lt;br&gt;&#xA;गतेथ शकुनौ तस्मिन्सा बभाषे विहङ्गमम्॥&lt;br&gt;&#xA;नाथ स्थानान्तरं यावो मृत्युर्वै निकटेऽन्वगात् ॥ 5.2.45.४० ॥&lt;br&gt;&#xA;पुनर्दृष्टे प्रणष्टः स्यादावासश्च सुखं प्रिय ॥&lt;br&gt;&#xA;प्रिय यस्यास्ति पक्षस्य गतिः सर्वत्र सिद्धिदा ॥ ४१ ॥&lt;br&gt;&#xA;स किं स्वदेशरागेण नाशं प्राप्नोति बुद्धिमान् ॥&lt;br&gt;&#xA;सोपसर्गं निजं देशं त्यक्त्वा योन्यं तु न व्रजेत् ॥ ४२ ॥&lt;br&gt;&#xA;स पङ्गुर्ना शमाप्नोति कूलस्थित इव द्रुमः ॥&lt;br&gt;&#xA;प्रियोदितं निशम्येति स भवित्रीदशार्द्दितः ॥ ४३ ॥&lt;br&gt;&#xA;तां वाक्यं पुनरप्याह प्रिये मा भैः खगार्दिता ॥&lt;br&gt;&#xA;अपरस्मिन्नहनि च स श्येनः प्रातरेव हि ॥४४॥&lt;br&gt;&#xA;तद्द्वारदेशमासाद्य सायं यावत्स्थितोऽचलः ॥&lt;br&gt;&#xA;अस्ताचलस्य शिखरं याते भानौ गते खगे ॥ ४५ ॥&lt;br&gt;&#xA;कुलायाद्बाह्यमागत्योवाच पारावती पतिम् ॥&lt;br&gt;&#xA;नाथ निर्गमनस्यायं कालः कालोऽस्ति दूरतः ॥४६॥&lt;br&gt;&#xA;यावत्तावद्विनिर्याहि त्यक्त्वा मामपि शंसिनीम् ॥&lt;br&gt;&#xA;त्वयि जीवति दुष्प्राप्यं न किञ्चिज्जगतीतले ॥ ४७ ॥&lt;br&gt;&#xA;पुनर्दाराः पुनः पुत्राः पुनर्वसु पुनर्गृहम् ॥&lt;br&gt;&#xA;यद्यात्मारक्षितः पुंसां दारैपि धनैरपि ॥ ४८ ॥&lt;br&gt;&#xA;तदा सर्वं हरिश्चन्द्रभूपतेरिव लभ्यते ॥&lt;br&gt;&#xA;अयमात्मा प्रियो बन्धुरयमात्मा महद्धनम् ॥४९॥&lt;br&gt;&#xA;धर्मार्थकाममोक्षाणामयमात्मार्जकः परः ॥&lt;br&gt;&#xA;यावदात्मनि वै क्षेमं ताव त्क्षेमं जगत्त्रये ॥5.2.45.५०॥&lt;br&gt;&#xA;सोऽपि क्षेमः सुगतिना यशसा सह वाञ्छ्यते ॥&lt;br&gt;&#xA;यशोहीनं तु यत्क्षेमं तक्षेमान्निधनं वरम् ॥५१॥&lt;br&gt;&#xA;तद्यशः प्राप्यते पुम्भिर्नीतिमार्गं प्रवर्तिभिः ॥&lt;br&gt;&#xA;अतो नीतिपथं चिन्त्यं नाथ स्थानादितो व्रज॥&lt;br&gt;&#xA;न व्रजिष्यसि चेत्प्रातस्ततो मां संस्मरिष्यसि ॥५२॥&lt;br&gt;&#xA;इत्युक्तोऽपि स वै पत्न्या पारावत्या सुमेधया ॥&lt;br&gt;&#xA;न निर्ययौ ततः स्थानाद्भवित्र्या प्रतिवारितः ॥५३॥&lt;br&gt;&#xA;अथोषसि समागत्य श्येनेन बलिना तदा ॥&lt;br&gt;&#xA;निर्गमद्वारमारुद्धं किञ्चिद्भक्ष्य वता तदा ॥ ५४ ॥&lt;br&gt;&#xA;दिनानि कतिचित्तत्रातिष्ठच्छयेनो महाबलः ॥&lt;br&gt;&#xA;पारावतमुवाचेदं धिक्त्वा पौरुषवर्जितम् ॥ ५५ ॥&lt;br&gt;&#xA;किं वा युध्यस्व दुर्बुद्धे किं वा निर्याहि मे गिरा ॥&lt;br&gt;&#xA;क्षुधाक्षीणो मृतः पश्चान्निरयं पश्यसि धुवम् ॥&lt;br&gt;&#xA;विधिरेव हि साहाय्यं न कुर्यात्तव नोदितम् ॥ ५६ ॥&lt;br&gt;&#xA;इत्थं श्येनेन स प्रोक्तः पत्न्या स सहितः खगः ॥&lt;br&gt;&#xA;अयुध्यत्तेन श्येनेन स्वदुर्गद्वारमाश्रितः ॥ ५७ ॥&lt;br&gt;&#xA;क्षुधितस्तृषितः सोऽथ श्येनेन बलिना धृतः ॥&lt;br&gt;&#xA;चरणेन दृढेनाशु चञ्च्वा सापि धृता खगी ॥ ५८ ॥&lt;br&gt;&#xA;तावादायोड्डयाञ्चक्रे श्येनो व्योमनि सत्वरम् ॥&lt;br&gt;&#xA;चिन्तयन्भक्षणस्थानमन्यत्पक्षिविवर्जितम् ॥ ५९ ॥&lt;br&gt;&#xA;अथ पत्न्या कलरवः प्रोक्तस्तत्र सुमेधया॥&lt;br&gt;&#xA;यतोऽवमानिता नाथ त्वयाहं स्त्रीति बुद्धितः॥5.2.45.६०॥&lt;br&gt;&#xA;अतोऽवस्थामिमां प्राप्तः किं कुर्यामबला यतः॥&lt;br&gt;&#xA;अधुनापि वचश्चैकं करोषि यदि मे प्रिय ॥ ६१ ॥&lt;br&gt;&#xA;तदा हितं ते वक्ष्यामि कुर्वे तदविचारितम् ॥&lt;br&gt;&#xA;ममैकवाक्यकरणात्स्त्रीजितो न भविष्यसि ॥ ६२ ॥&lt;br&gt;&#xA;यावदास्यं गतास्म्यस्य यावत्खस्थो न भूमिगः ॥&lt;br&gt;&#xA;तावदात्मविमुक्त्यै त्वं चञ्च्वा पादं दृढं दश ॥ ६३ ॥&lt;br&gt;&#xA;इति पत्नीवचः श्रुत्वा तथा स कृतवान्खगः ॥&lt;br&gt;&#xA;स पीडितो दृढं पादे श्येनश्चीत्कृतवान्बहु ॥ ६४ ॥&lt;br&gt;&#xA;तेन चीत्करणेनाथ मुक्ता सा मुखसम्पुटात ॥&lt;br&gt;&#xA;पादाङ्गुलीनां शून्यत्वे सोऽपि पारावतोऽपतत् ॥ ॥ ६५ ॥&lt;br&gt;&#xA;विपद्यपि च प्राज्ञैर्न सन्त्याज्यः क्वचिदुद्यमः ॥&lt;br&gt;&#xA;क्व च चञ्चुपुटस्तस्य क्व च तत्पादपीडनम् ॥६६॥&lt;br&gt;&#xA;क्व च द्वयोस्तथाभूतं दूरे मोक्षणमद्भुतम्॥&lt;br&gt;&#xA;दुर्बलेऽप्युद्यमः श्रेयानिति शास्त्रेषु गीयते ॥ ६७ ॥&lt;br&gt;&#xA;तस्माद्भाग्यानुसारेण फलत्येव सदोद्यमः ॥&lt;br&gt;&#xA;प्रशंसन्त्युद्यमं चातो विपद्यपि मनीषिणः ॥ ६८ ॥ ।&lt;br&gt;&#xA;अथ तौ कालयोगेन जम्बूमार्गे मृतौ तदा ॥&lt;br&gt;&#xA;जम्बूमार्गे मृता ये वै तेषां स्वर्गः सदाऽक्षयः ॥ ६९ ॥&lt;br&gt;&#xA;पुण्यशेषे तदा जातो गन्धर्वतनयः शुभः ॥&lt;br&gt;&#xA;मन्दारदामतनयो नाम्ना परिमलालयः ॥ 5.2.45.७० ॥&lt;br&gt;&#xA;अनेकविद्यानिलयः कलाकौशलभाजनम् ॥&lt;br&gt;&#xA;कौमारं वपुरासाद्य शिवभक्तिपरोऽभवत् ॥ ७१ ॥&lt;br&gt;&#xA;नियमं चापि जग्राह विजितेद्रियमानसः ॥।&lt;br&gt;&#xA;एकपत्नीव्रतं नित्यं चरिष्यामीति निश्चितम् ॥ ७२ ॥&lt;br&gt;&#xA;परयोषित्समासक्तिरायुः कीर्तिं र्बलं सुखम् ॥&lt;br&gt;&#xA;हरेत्स्वर्गगतिं चापि तस्मात्तां वर्जयेत्सुधीः ॥ ७३ ॥&lt;br&gt;&#xA;अपरं चापि नियमं स शुचिष्मान्समाददे ॥&lt;br&gt;&#xA;गतजन्मान्तराभ्यासाविलोचनसमाश्रयात् ॥७४॥ ।&lt;br&gt;&#xA;समस्तपुण्यनिलयः समस्तार्थप्रकाशकः ॥&lt;br&gt;&#xA;समस्तकामजनकं परानन्दैककारणम् ॥ ७५ ॥&lt;br&gt;&#xA;यावच्छरीरं निरुजं यावन्नेद्रियविप्लवः ॥&lt;br&gt;&#xA;तावत्त्रिलोचनोवन्त्यां मन्तव्यो नात्र संशयः ॥ ७६ ॥&lt;br&gt;&#xA;इत्थं मन्दारदामिः स काश्यां परिमलालयः ॥&lt;br&gt;&#xA;नित्यं त्रिविष्टपं द्रष्टुं समागच्छेत्प्रयत्नतः ॥७७॥&lt;br&gt;&#xA;पारावत्यपि सञ्जाता रत्नदीपस्य मन्दिरे ॥&lt;br&gt;&#xA;नागराजस्य पाताले नाम्ना रत्नावलीति च ॥ ७८ ॥&lt;br&gt;&#xA;समस्तनागकन्यानां रूपशीलकलागुणैः ॥&lt;br&gt;&#xA;एकैव रत्नभूताऽऽसीद्रत्न दीपोरगात्मजा ॥ ७९ ॥&lt;br&gt;&#xA;तस्याः सखीद्वयं चासीदेका नाम्ना प्रभावती ॥&lt;br&gt;&#xA;कलावती तथान्या च नित्यं तदनुगे शुभे ॥ 5.2.45.८० ॥&lt;br&gt;&#xA;स्वदेहादनपायिन्यौ छायाकान्ती यथा तथा ॥&lt;br&gt;&#xA;पूर्वे सख्यौ भवेतां हि रत्नावल्या महेश्वरि ॥ ८१ ॥&lt;br&gt;&#xA;सा तु बाल्ये व्यतिक्रान्ते किञ्चिदुद्भिन्नयौवना ॥&lt;br&gt;&#xA;शिवभक्तं स्व पितरं दृष्ट्वा नियममग्रहीत् ॥ ८२ ॥&lt;br&gt;&#xA;पितस्त्रिलोचनं काश्यामर्चयित्वा दिनेदिने ॥&lt;br&gt;&#xA;आभ्यां सखीभ्यां सहिता मौनं त्यक्ष्यामि नान्यथा ॥ ॥ ८३ ॥&lt;br&gt;&#xA;एवं नागकुमारी सा सखीद्वयसमन्विता ॥&lt;br&gt;&#xA;त्रिलोचनं समभ्यर्च्य गृहानहरहर्व्रजत् ॥ ८४ ॥&lt;br&gt;&#xA;मां प्रत्यग्रैः सुकुसुमैः सुशुभैरि ष्टगन्धिभिः ॥&lt;br&gt;&#xA;सुविचित्राणि माल्यानि परिगुम्फ्यार्चयेद्विभुम् ॥ ८५ ॥&lt;br&gt;&#xA;तिस्रोऽपि गीतं गायन्ति ललितं चैव सुस्वरम् ॥&lt;br&gt;&#xA;नारीमण्डलभेदेन लास्यं तिस्रोऽपि र्वते ॥ ८६ ॥&lt;br&gt;&#xA;वीणावेणुमृदङ्गांश्च लयतालविचक्षणाः ॥&lt;br&gt;&#xA;वादयन्ति मुदायुक्तास्तिस्रोऽपि विरमन्ति वै ॥ ८७ ॥&lt;br&gt;&#xA;इत्थमाराधयन्तीशं तिस्रो नागकुमारिकाः ॥&lt;br&gt;&#xA;विचित्रभङ्गीमालाभिरर्चयन्त्यस्त्रिलोचनम् ॥ ८८ ॥&lt;br&gt;&#xA;प्रातश्चतुर्थ्यां ताः स्नात्वा तीर्थे पिलिपिले शुभे ॥&lt;br&gt;&#xA;त्रिलोचनं समर्च्याथ प्रसुप्ता रङ्गमण्डपे ॥ ८९ ॥&lt;br&gt;&#xA;सुप्तासु तासु स शिवस्त्रिनेत्रः शशिभूषणः ॥&lt;br&gt;&#xA;वामार्द्धविलसच्छक्तिर्नागयज्ञोपवीतकः ॥ 5.2.45.९० ॥&lt;br&gt;&#xA;लिङ्गादेव हि निर्गत्य गङ्गापन्नगमेखलः ॥&lt;br&gt;&#xA;प्रत्युवाच ततः कन्या विभुरुत्तिष्ठतेति सः ॥ ९१ ॥&lt;br&gt;&#xA;उत्थाय ता विनिर्मथ्य लोचने श्रुतिसङ्गमे ॥&lt;br&gt;&#xA;अङ्गमोटनवत्यश्च तदा निर्घूर्णितेक्षणाः ॥ ९२ ॥&lt;br&gt;&#xA;यावत्पश्यन्ति पुरतः सम्भ्रमापन्नमानसाः ॥&lt;br&gt;&#xA;अतर्कितागमस्तावत्ताभिर्दृष्टस्त्रिलोचनः ॥ ९३ ॥&lt;br&gt;&#xA;ववन्दिरेऽथ ता बाला ज्ञात्वा लक्ष्मभिरीश्वरम् ॥&lt;br&gt;&#xA;तुष्टुवुश्च प्रहृष्टास्ताः सन्नकण्ठ्योऽतिविक्लवम् ॥ ९४ ॥&lt;br&gt;&#xA;जय शम्भो जयेशान जय सर्वग सर्वद ॥&lt;br&gt;&#xA;जय त्रिपुरसंहर्तर्जयान्धकनिषूदन ॥ ९५ ॥&lt;br&gt;&#xA;जय जालन्धरहर जय कन्दर्पदर्पहृत् ॥&lt;br&gt;&#xA;जय त्रैलोक्यजनक जय त्रैलोक्यवन्दित ॥&lt;br&gt;&#xA;जय भक्तजनाधीश जय प्रमथ नायक ॥ ९६ ॥&lt;br&gt;&#xA;नमस्तुभ्यं नमस्तुभ्यं नमस्तुभ्यं नमोनमः ॥&lt;br&gt;&#xA;त्रिलोचन नमस्तुभ्यं त्रिविष्टप नमोऽस्तु ते ॥ ९७ ॥&lt;br&gt;&#xA;इत्युक्त्वा दण्डवद्भूमौ प्रणिपेतुः कुमारिकाः ॥&lt;br&gt;&#xA;अथोत्थाप्य कुमारीस्ताः प्रोवाच शशिभूषणः ॥ ९८ ॥&lt;br&gt;&#xA;सुतो मन्दारदाम्नश्च नाम्ना परिमलालयः ॥&lt;br&gt;&#xA;पतिर्विद्याधरवरो भवतीनां भविष्यति ॥ ९९ ॥&lt;br&gt;&#xA;चिरं विद्याधरे लोके भोगान्भुक्त्वा समन्ततः ॥&lt;br&gt;&#xA;ततो ह्यवन्तिकां प्राप्य मां ध्यात्वा सिद्धिमाप्स्यथ ॥ 5.2.45.१०० ॥&lt;br&gt;&#xA;जन्मान्तरेपि मे भक्तिर्भवतीभिश्च तेन च ॥&lt;br&gt;&#xA;विहिता तेन वो जन्म निर्मलं भक्तिभावितम् ॥ १०१ ॥&lt;br&gt;&#xA;एतत्प्रभावतीस्तोत्रं ये पठिष्यन्ति मे पुरः ॥&lt;br&gt;&#xA;तेभ्यः कामान्प्रदास्यामि भवतीनामयं वरः ॥ १०२ ॥&lt;br&gt;&#xA;इत्युक्तवति देवेशे ताः कन्या हृष्टमानसाः ॥&lt;br&gt;&#xA;प्रणम्य प्रोचुरीशानं प्रबद्धकरसम्पुटाः ॥ १०३ ॥ ॥&lt;br&gt;&#xA;॥ नागकन्या ऊचुः ॥&lt;br&gt;&#xA;पृच्छामो ब्रूहि नो नाथ करुणाकर शङ्कर ॥&lt;br&gt;&#xA;जन्मान्तरे कथं सेवा चतुर्भिर्भवतः कृता ॥ १०४ ॥&lt;br&gt;&#xA;ततः प्राक्तनवृत्तान्त मेतस्यापि कृतात्मनः ॥&lt;br&gt;&#xA;अस्माकमपि चाख्याहि कृपां कुरु कृपानिधे ॥ १०५ ॥&lt;br&gt;&#xA;इति श्रुत्वा प्रणयतो बालोदीरितमीप्सितम् ॥&lt;br&gt;&#xA;प्रोवाच तासामपि च भवान्तरविचेष्टितम् ॥ १०६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणुध्वं नागतनयास्तिस्रोपि हि समाहिताः ॥&lt;br&gt;&#xA;प्राग्भवं भवतीनां च तस्यापि कथयाम्यहम् ॥१०७॥&lt;br&gt;&#xA;एषा रत्नावली पूर्वमासीत्पारावती खगी ॥&lt;br&gt;&#xA;स च विद्याधरवरः पतिरस्याः खगोऽभवत् ॥१०८॥&lt;br&gt;&#xA;प्रासादे च ममैताभ्यामुषितं सुचिरं सुखम्॥&lt;br&gt;&#xA;रजः प्रासादसंलग्नं नुन्नं पक्षानिलैः पुनः ॥ १०९ ॥&lt;br&gt;&#xA;उपरिष्टादधस्ताच्च कृता भूरिप्रदक्षिणाः ॥&lt;br&gt;&#xA;व्योम्नि सञ्चरमाणाभ्यां सञ्चीर्णं च ममाजिरे ॥ 5.2.45.११० ॥&lt;br&gt;&#xA;स्नातं चतुर्नदे तीर्थे पीतं तत्राम्बु चासकृत् ॥&lt;br&gt;&#xA;आभ्यां कलरवाभ्यां च कृताः कलरवा मुदा ॥ १११ ॥&lt;br&gt;&#xA;एताभ्यां स्थिरचित्ताभ्यां मुदिता त्वमतीव हि ॥&lt;br&gt;&#xA;दृष्ट्वा हि कौतुकान्यत्र मम भक्तैः कृतान्यपि ॥ ११२ ॥&lt;br&gt;&#xA;अमूभ्यां बहुशो दृष्टा मम मङ्गलदीपिकाः ॥&lt;br&gt;&#xA;पीतं श्रुतिपुटाभ्यां च मम नामाक्षरामृतम् ॥&lt;br&gt;&#xA;तिर्यग्योनिप्रभावेन न मृतौ मम सन्निधौ ॥११३॥&lt;br&gt;&#xA;जम्बूमार्गे मृतौ यस्मात्स्वर्गप्राप्तिकरे ध्रुवम् ॥&lt;br&gt;&#xA;तस्मात्पारावती ह्येषा रत्नदीपसुताऽभवत् ॥ ११४ ॥&lt;br&gt;&#xA;पतिः पारावतोऽस्याश्च जातो विद्याधराङ्गजः ॥&lt;br&gt;&#xA;एषा प्रभावती नागी नागराजस्य सद्मनि ॥&lt;br&gt;&#xA;इह जन्मनि कन्यासीत्पूर्वजन्म ब्रवीमि च ॥ ११५ ॥&lt;br&gt;&#xA;त्रिशिखस्योरगेन्द्रस्य सुता चेयं कलावती ॥&lt;br&gt;&#xA;एतस्या अपि वृत्तान्तं निशामय तु वच्म्यहम् ॥ ॥११६ ॥&lt;br&gt;&#xA;भवान्तरे तृतीयेतः कन्ये चारायणस्य च ॥&lt;br&gt;&#xA;आस्तां महर्षेः शीलाढ्ये प्रेमवत्यौ परस्परम् ॥ ११७ ॥&lt;br&gt;&#xA;पित्रा चारायणेनापि ताभ्यां सम्प्रेरितेन वै ॥&lt;br&gt;&#xA;आमुष्यायणपुत्राय दत्ते नारायणाय हि ॥ ११८ ॥&lt;br&gt;&#xA;अप्राप्तयौवनोरण्ये समिदाहरणाय वै ॥&lt;br&gt;&#xA;गतो विधिवशाद्दष्टो दन्दशूकेन कानने ॥ ११९ ॥&lt;br&gt;&#xA;भवानीगौतमीनाम्न्यौ ते तु चारायणाङ्गजे ॥&lt;br&gt;&#xA;वैधव्यदुःखमापन्ने दैन्यग्रस्ते बभूवतुः ॥ 5.2.45.१२० ॥&lt;br&gt;&#xA;अत एव प्रयत्नेन परिणेता विवर्जयेत ॥&lt;br&gt;&#xA;देवतासरिदाह्वानकन्यापाणिग्रहं सुधीः ॥ १२१ ॥&lt;br&gt;&#xA;अथर्षेः कस्यचिद्दैवादाश्रमे देवसन्निभे ॥&lt;br&gt;&#xA;रम्भाफलान्यदत्तानि मोहाज्जग्रहतुस्तदा ॥ ॥ १२२ ॥&lt;br&gt;&#xA;कृत्वा नानोपवासादिव्रतानि ब्राह्मणाङ्गजे ॥&lt;br&gt;&#xA;अध्यास्य निधनं कालाच्छाखामृग्यौ बभूवतुः ॥ १२३ ॥&lt;br&gt;&#xA;फलचौर्यविपाकेन वानर त्वं तयोरभूत् ॥&lt;br&gt;&#xA;शीलरक्षणभावेनावन्त्यां जनिमवापतुः ॥ १२४ ॥&lt;br&gt;&#xA;स च नारायणो विप्रः पितृशुश्रूषणे रतः ॥&lt;br&gt;&#xA;दष्टोऽपि दन्दशूकेन काश्यां पारावतो भवत ॥ १२५ ॥&lt;br&gt;&#xA;एवं भवान्तरे चासीदेतयोः पतिरेव सः ॥&lt;br&gt;&#xA;तिसृणां भवतीनां च भावी भर्ता पुनः स वै ॥ १२६ ॥&lt;br&gt;&#xA;प्रासादस्यापि पार्श्वे तु न्यग्रोधश्च महानगः ॥&lt;br&gt;&#xA;तस्मिञ्छाखिनि वासाढ्ये शाखामृग्यो बभूवतुः ॥ १२७ ॥&lt;br&gt;&#xA;विष्णुदेहजले तीर्थे क्रीडया च ममज्जतुः ॥&lt;br&gt;&#xA;पपतुश्चापि पानीयं तस्मिंस्तीर्थे तृषातुरे ॥ १२८ ॥&lt;br&gt;&#xA;जातिस्वभावचापल्यात्कीडन्त्यौ च प्रदक्षिणम् ॥&lt;br&gt;&#xA;चक्रतुर्बहुकृत्वश्च लिङ्गं ददृश तुर्बहु ॥ १२९ ॥&lt;br&gt;&#xA;विचरन्त्यावितः स्वैरं तत्र न्यग्रोधसन्निधौ ॥&lt;br&gt;&#xA;केनचिद्योगवेषेण पाशेन च नियन्त्रिते ॥5.2.45.१३०॥&lt;br&gt;&#xA;भिक्षार्थं शिक्षिते तेन न प्लुतिर्न निवर्त्तनम् ॥&lt;br&gt;&#xA;अथ ते क्वापि मर्कट्यौ कालधर्मवशङ्गते ॥ १३१ ॥&lt;br&gt;&#xA;अवन्तीवासपुण्येन त्रिलोचनस्य सेवया ॥&lt;br&gt;&#xA;प्रादक्षिण्यानुरूपेण जाते नागसुते अपि ॥ १३२ ॥&lt;br&gt;&#xA;अधुना तं पतिं प्राप्य विद्याधरकुमारकम् ॥&lt;br&gt;&#xA;निर्विश्य स्वर्गभोगांश्चावन्त्यां निर्वृतिमाप्स्य ॥ १३३ ॥&lt;br&gt;&#xA;यैरल्पमपि चावन्त्या कृतं कर्म शुभावहम् ॥&lt;br&gt;&#xA;तस्य मोक्षः परीपाको निश्चितं मदनुग्रहात् ॥&lt;br&gt;&#xA;त्रैलोक्येऽपि च सर्वस्मिञ्छ्रेष्ठाऽवन्तीपुरी सदा ॥ १३४ ॥&lt;br&gt;&#xA;ततोऽपि लिङ्गमोङ्कारं ततोऽप्यत्र त्रिलोचनम् ॥&lt;br&gt;&#xA;तिष्ठगानोऽत्र लिङ्गेऽहं भुक्तिं मुक्तिं ददामि वै ॥ १३५ ॥&lt;br&gt;&#xA;अतः सर्वप्रयत्नेनावन्त्यां पूज्यस्त्रिलोचनः ॥&lt;br&gt;&#xA;इत्युक्त्वा देवदेवेशस्तत्प्रासादान्तरेऽविशत् ॥१३६॥&lt;br&gt;&#xA;लिङ्गस्वरूपमासाद्य शुभं त्रिभुवनादपि ॥&lt;br&gt;&#xA;ताश्च स्वसदनं प्राप्य तद्वृत्तान्तमशेषतः ॥&lt;br&gt;&#xA;स्वमातुः पुरतश्चोक्त्वा कृतकृत्या इवाभवन् ॥ १३७ ॥&lt;br&gt;&#xA;एकदा माधवे मासि सह सार्थाः समागताः ॥&lt;br&gt;&#xA;विद्याधरास्तथा नागा मिलिताः सपरिच्छदाः ॥ १३८ ॥&lt;br&gt;&#xA;विरजस्के महाक्षेत्रे त्रिलोचनसमीपतः ॥&lt;br&gt;&#xA;देवस्य वरदानाच्च पृष्ट्वान्योन्यं कुलावलिम् ॥ १३९ ॥&lt;br&gt;&#xA;विद्याधराय ताः कन्या नागैस्तिस्रोऽपि कल्पिताः ॥&lt;br&gt;&#xA;मन्दारदामा सन्तुष्टः प्राप्य तच्च स्नुशत्रयम् ॥5.2.45.१४०॥&lt;br&gt;&#xA;रत्नदीपैश्च नागेन्द्रः पद्मी च भुजगेश्वरः ॥&lt;br&gt;&#xA;विशिखोऽपि फणीन्द्रश्च हृष्टा एते त्रयोऽपि च ॥&lt;br&gt;&#xA;जामातरं समासाद्य शुभं परिमलालयम् ॥ १४१ ॥&lt;br&gt;&#xA;अन्योऽन्यं स्वजनास्ते तु मुदा विकसितेक्षणाः ॥&lt;br&gt;&#xA;विवाहोत्सवमारच्य स्वंस्वं भवनमाविशन् ॥ १४२ ॥&lt;br&gt;&#xA;त्रिलोचनस्य लिङ्गस्य वर्णयन्तोऽपि गौरवम् ॥&lt;br&gt;&#xA;स च विद्याधरः श्रीमान्नागीभिर्विपुलं सुखम् ॥&lt;br&gt;&#xA;भुक्त्वावन्तीं ततः प्राप्य संसेव्य च त्रिलोचनम् ॥ १४३ ॥&lt;br&gt;&#xA;गायन्गीतं सुमधुरं नागीभिः सहितः कृती ॥&lt;br&gt;&#xA;आत्मानं चातिविस्मृत्य मध्येलिङ्गं लयं गतः ॥ १४४ ॥&lt;br&gt;&#xA;त्रिलोचनस्य महिमा कलौ देवेन गोपितः ॥&lt;br&gt;&#xA;ततोल्पसत्त्वा मनुजा न तल्लिमगमुपासते ॥ १४५ ॥&lt;br&gt;&#xA;त्रिलोचनकथामेतां श्रुत्वा पापान्वितोऽप्यहो ॥&lt;br&gt;&#xA;विपापो जायते मर्त्यो लभते च परां गतिम् ॥ १४६ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;त्रिलोचनस्य देवस्य शृणु वीरेश्वरं परम् ॥ ॥ १४७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये त्रिलोचनमाहात्म्यवर्णनन्नाम पञ्चचत्वारिंशोऽध्यायः ॥ ४५ ॥&lt;/p&gt;</description>
    </item>
    <item>
      <title>०४६ वीरेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/046_vIreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/046_vIreshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;षट्चत्वारिंशकं देवि वीरेश्वरमथो शृणु ॥&lt;br&gt;&#xA;यस्य दर्शनमात्रेण कुलवृद्धिर्भवेद्ध्रुवम् ॥ १ ॥&lt;br&gt;&#xA;निशामय महा वि वीरेशाविर्भवं परम् ॥&lt;br&gt;&#xA;यच्छ्रुत्वा पितरः पुण्यं प्राप्नुयुर्विपुलं शिवे ॥ २ ॥&lt;br&gt;&#xA;आसीदमित्रजिन्नाम राजा परपुरञ्जयः ॥&lt;br&gt;&#xA;धार्मिकः सत्त्वसम्पन्नः प्रजारञ्जनतत्परः ॥ ३ ॥&lt;br&gt;&#xA;यशोधनो वदान्यश्च सुधीर्ब्राह्मणदैवतः ॥&lt;br&gt;&#xA;सदैवावभृथस्नातः परिक्लिन्नशिरोरुहः ॥४॥&lt;br&gt;&#xA;विनीतो नीतिसम्पन्नः कुशलः सर्वकर्मसु ॥&lt;br&gt;&#xA;विद्याविशारदश्चाथ गुणवान्गुणिवत्सलः ॥ ५ ॥&lt;br&gt;&#xA;कृतज्ञो मधुरालापः पापकर्मपराङ्मुखः ॥&lt;br&gt;&#xA;सत्यवाञ्छौचनिलयः सत्यवाग्विजितेन्द्रियः ॥ ६ ॥&lt;br&gt;&#xA;रणाङ्गणे कृतान्तस्य सङ्ख्यावांश्च सदोजिरे ॥&lt;br&gt;&#xA;कामिनीकेलिकालज्ञो युवापि स्थविरप्रियः ॥ ७ ॥&lt;br&gt;&#xA;धर्मार्थ धनकोशश्च समृद्धबलवाहनः ॥&lt;br&gt;&#xA;सुभगश्च सुरूपश्च सुमेधाः सुप्रजाप्रियः ॥ ८ ॥&lt;br&gt;&#xA;स्थैर्यधैर्यसमापन्नो देशकालविचक्षणः ॥&lt;br&gt;&#xA;मान्यानां मानदो नित्यं सर्वदूषणवर्जितः ॥ ९ ॥&lt;br&gt;&#xA;वासुदेवाङ्घ्रियुगले चेतोवृत्तिं निधाय च ॥&lt;br&gt;&#xA;चकार राज्यं निर्द्वन्द्वं धिग्धिगीतिविवर्जितम ॥ 5.2.46.१० ॥&lt;br&gt;&#xA;अलङ्घ्यशासनः श्रीमान्विष्णुभक्तिपरायणः ॥&lt;br&gt;&#xA;अभुनक्प्रवरान्भोगान्समन्ताद्विष्णुसंस्कृतान् ॥ ११ ॥&lt;br&gt;&#xA;हरेराराधनान्युच्चैः प्रतिसौधं पदेपदे ॥&lt;br&gt;&#xA;तस्य राज्ये समभवन्महाभागनिधेः शिवे ॥ १२ ॥&lt;br&gt;&#xA;गोवृन्दगोपगोपालगोपीजनमनोहर ॥&lt;br&gt;&#xA;गदापाणे गुणातीत गुणाश्च गरुडध्वज ॥ १३ ॥&lt;br&gt;&#xA;केशिहन्कैटभाराते कंसारे कमलापते ॥१४॥&lt;br&gt;&#xA;कृष्ण केशव कञ्जाक्ष कीनाशभयनाशन ॥&lt;br&gt;&#xA;पुरुषोत्तम पापारे पुण्डरीकविलोचन ॥१५॥&lt;br&gt;&#xA;पीतकौशेयवसन पद्मनाभ परात्पर ॥&lt;br&gt;&#xA;जनार्द्दनजगन्नाथ जाह्नवीजलजन्मभूः ॥१६॥&lt;br&gt;&#xA;जन्मिनां जन्महरण जञ्जपूकौघनाशन ॥&lt;br&gt;&#xA;श्रीवत्सवक्षः श्रीकण्ठ श्रीकर श्रेयसान्निधे ॥ १७ ॥&lt;br&gt;&#xA;श्रीरङ्ग शार्ङ्गकोदण्ड शौरे शीतांशुलोचन॥&lt;br&gt;&#xA;दैत्यारे दानवाराते दामोदर दुरन्तक ॥१८॥&lt;br&gt;&#xA;देवकीहृदयानन्द दन्दशूकेश्वरेशय ॥&lt;br&gt;&#xA;विष्णो वैकुण्ठनिलय बाणारे विष्ट रश्रवः ॥१९॥&lt;br&gt;&#xA;विष्वक्सेन विभो वीर वनमालिन्बलिप्रिय ॥&lt;br&gt;&#xA;त्रिविक्रम त्रिलोकेश चक्रपाणे चतुर्भुज ॥5.2.46.२०॥&lt;br&gt;&#xA;इत्यादीनि पवित्राणि नामानि प्रति मन्दिरे ॥&lt;br&gt;&#xA;स्त्रीवृद्धबालगोपालवदनोदीरितानि तु ॥ २१ ॥&lt;br&gt;&#xA;श्रूयन्ते यत्र कुत्रापि रम्याणि मधुविद्विषः ॥&lt;br&gt;&#xA;सुरम्यकाननान्येव विलोक्यन्ते गृहेगृहे ॥ ॥ २२ ॥&lt;br&gt;&#xA;विचित्राणि चरित्राणि गीयन्ते च गृहेगृहे ॥&lt;br&gt;&#xA;सौधभित्तिषु दृश्यन्ते चित्राणि कृत्रिमाणि च ॥ २३ ॥&lt;br&gt;&#xA;ऋते हरिकथायास्तु नान्या वार्त्ता निशम्यते ॥&lt;br&gt;&#xA;हरिणा नैव वध्यन्ते हरिणा मांसधारिणः ॥ २४ ॥&lt;br&gt;&#xA;तस्य राज्ञो भयाद्व्याधैररण्ये सुखचारिणः ॥&lt;br&gt;&#xA;न मत्स्या नैव च बका वराहाश्च न केनचित् ॥ २५ ॥&lt;br&gt;&#xA;हन्यन्ते क्वापि तद्भीत्या मत्स्यमांसाशिनाऽपि व ॥&lt;br&gt;&#xA;अपुत्रा न नरास्तस्य राष्ट्रेऽमित्रजितः क्वचित् ॥ २६ ॥&lt;br&gt;&#xA;स्तनपानं न कुर्वन्ति सम्प्राप्य हरिवासरम् ॥&lt;br&gt;&#xA;पशवोऽपि तृणाहारं परित्यज्य हरेर्दिने ॥&lt;br&gt;&#xA;उपोषणपरा जाता अन्येषां का कथा नृणाम् ॥ २७ ॥&lt;br&gt;&#xA;महामहोत्सवः सर्वैः पुरौकोभिर्वितन्यते ॥&lt;br&gt;&#xA;अस्मिन्प्रशासति भुवं सम्प्राप्ते हरिवासरे ॥ २८ ॥&lt;br&gt;&#xA;यो विष्णुभक्तिरहितः प्राणैरपि धनैरपि ॥&lt;br&gt;&#xA;स एव दण्ड्यो भुङ्क्ते यो राज्ञोऽमित्रजितः क्षितौ ॥ २९ ॥&lt;br&gt;&#xA;अन्त्यजा अपि तद्राष्ट्रे शङ्खचक्राङ्कधारिणः ॥&lt;br&gt;&#xA;सम्प्राप्य वैष्णवीं दीक्षां दीक्षिता इति संस्थिताः ॥ 5.2.46.३० ॥&lt;br&gt;&#xA;शुभानि यानि कर्माणि क्रियन्तेऽनुदिनं जनैः ॥&lt;br&gt;&#xA;वासुदेवे समर्प्यन्ते तानि तैरफलेप्सुभिः ॥ ३१ ॥&lt;br&gt;&#xA;विना मुकुन्दगोविन्द परमानन्दमच्युतम् ॥&lt;br&gt;&#xA;नान्यो जप्येत नम्येत सभाज्येत जनः क्वचित् ॥&lt;br&gt;&#xA;कृष्ण एव परो बन्धुस्तस्यासीदवनीपतेः ॥३२॥&lt;br&gt;&#xA;एवं तस्मिन्महीपाले राज्ये सम्यक्प्रशासति ॥&lt;br&gt;&#xA;एकदा नारदः श्रीमांस्तं दिदृक्षुः समाययौ ॥ ३३ ॥&lt;br&gt;&#xA;राज्ञा समर्चितः सोऽथ मधुपर्कविधानतः ॥&lt;br&gt;&#xA;नारदो वर्णयामास तममित्रजितं नृपम् ॥ ३४ ॥&lt;br&gt;&#xA;॥ श्रीनारद उवाच ॥ ॥&lt;br&gt;&#xA;धन्योऽसि कृतकृत्योऽसि मान्योऽप्यसि दिवौकसाम् ॥&lt;br&gt;&#xA;सर्वभूतेषु गोविन्दं परिपश्यन्विशाम्पते ॥ ३५ ॥&lt;br&gt;&#xA;यो वेदपुरुषो विष्णुर्यो यज्ञपुरुषो हरिः ॥&lt;br&gt;&#xA;योंऽतरात्मास्य जगतः कर्ता हर्ताविता विभुः ॥ ३६ ॥&lt;br&gt;&#xA;तन्मयं पश्यतो विश्वं तव भूपालसत्तम ॥&lt;br&gt;&#xA;दर्शनं प्राप्य शुभदं शुचित्वमगमं परम् ॥ ३७ ॥&lt;br&gt;&#xA;एष एव हि सारोऽत्र संसारे क्षणभङ्गुरे ॥&lt;br&gt;&#xA;कमलाकान्तपादाब्जभक्तिभावोऽखिलप्रदः ॥ ३८ ॥&lt;br&gt;&#xA;परित्यज्य हि यः सर्वं विष्णुमेकं सदा भजेत् ॥&lt;br&gt;&#xA;सुमेधसं भजन्ते तं पदार्थाः सर्व एव हि ॥ ३९ ॥&lt;br&gt;&#xA;हृषीकेशे हृषीकाणि यस्य स्थैर्यं गतान्यहो ॥&lt;br&gt;&#xA;स एव स्थैर्यमाप्नोति ब्रह्माण्डेऽतीव चञ्चले ॥ 5.2.46.४० ॥&lt;br&gt;&#xA;यौवनं धनमायुष्यं जलं पद्मदले यथा ॥&lt;br&gt;&#xA;अतीव चञ्चलं ज्ञात्वाऽच्युतमेव सदाश्रयेत् ॥ ४१ ॥&lt;br&gt;&#xA;वाचि चेतसि कर्णेऽथ यस्य देवो जनार्दनः ॥&lt;br&gt;&#xA;स एव सर्वदा वेद्यो नररूपी जनार्द्दनः ॥&lt;br&gt;&#xA;निर्व्याजप्रणिधानेन शीलयित्वा श्रियःपतिम् ॥ ४२ ॥&lt;br&gt;&#xA;पुरुषोत्तमतां को न प्राप्तस्त्वमिव भूतले ॥&lt;br&gt;&#xA;अनया विष्णुभक्त्या ते सन्तुष्टेन्द्रियमानसः ॥&lt;br&gt;&#xA;उपकर्तुमना ब्रूयां तन्निशामय भूपते ॥ ४३ ॥&lt;br&gt;&#xA;मालाविद्याधरसुता नाम्ना मलयगन्धिनी ॥&lt;br&gt;&#xA;क्रीडन्ती पितुराक्रोडे हृता कङ्कालकेतुना ॥ ४४ ॥&lt;br&gt;&#xA;कपालकेतुपुत्रेण दानवेन बलीयसा ॥&lt;br&gt;&#xA;आगामिन्यां तृतीयायां तस्याः पाणिग्रहः किल ॥ ४५ ॥&lt;br&gt;&#xA;पाताले चम्पकावत्यां नगर्यां सास्ति साम्प्रतम् ॥&lt;br&gt;&#xA;हाटकेशात्समागच्छंस्तयाऽहं साश्रुनेत्रया ॥ ॥ ४६ ॥&lt;br&gt;&#xA;दृष्टः प्रणम्य विज्ञप्तो यथा तच्च निशामय ॥&lt;br&gt;&#xA;ब्रह्मचारिन्मुनिश्रेष्ठ गन्धमादनशैलतः ॥ ४७ ॥&lt;br&gt;&#xA;बालक्रीडनकासक्तां मां जह्रे त्रस्तमान साम् ॥&lt;br&gt;&#xA;कङ्कालकेतुर्दुर्वृत्तस्तस्य नास्ति च पातकः ॥ ४८ ॥&lt;br&gt;&#xA;स स्वत्रिशूलघातेन म्रियते नान्यथा रणे ॥&lt;br&gt;&#xA;जगत्पर्याकुलीकृत्य निद्रात्यथ विनिर्भयः ॥ ४९ ॥&lt;br&gt;&#xA;यदि कोपि कृतज्ञो मां हत्वेमं दुष्टदानवम् ॥&lt;br&gt;&#xA;मद्दत्तेन त्रिशूलेन नयेद्भद्रं च वै कृतम् ॥ 5.2.46.५० ॥&lt;br&gt;&#xA;यद्यत्रोपचिकीर्षुस्त्वं रक्ष मां दुष्ट दानवात् ॥&lt;br&gt;&#xA;ममापि हि वरो दत्तो भगवत्योमया पुरा ॥&lt;br&gt;&#xA;विष्णुभक्तो युवा धीमान्पुत्रि त्वां परिणेष्यति ॥ ५१ ॥&lt;br&gt;&#xA;आतृतीयातिथि यथा तद्वाक्यं तथ्यतां व्रजेत्॥&lt;br&gt;&#xA;तथा निमित्तमात्रं त्वं भव यत्नं समाचर ॥ ५२ ॥&lt;br&gt;&#xA;इति तद्वचनाद्राजन्विष्णुभक्तिपरायणम् ॥&lt;br&gt;&#xA;युवानं चापि धीमन्तं त्वामनुप्राप्तवानहम् ॥५३॥&lt;br&gt;&#xA;तद्गच्छ कार्यसिद्ध्यै त्वं हत्वा तं दुष्टदानवम्॥&lt;br&gt;&#xA;आनयाशु महाबाहो शुभां मलयगन्धिनीम्॥५४॥&lt;br&gt;&#xA;सा तु विद्याधरी बाला विलोक्य त्वां नरेश्वर ॥&lt;br&gt;&#xA;अवश्यमेव तच्छूलं दास्यतीति विनिश्चितम् ॥&lt;br&gt;&#xA;पार्वतीवचनाद्दुष्टं घातयिष्यस्यसंशयम्॥ ५५॥&lt;br&gt;&#xA;इति नारदवाक्यं स निशम्यामित्रजिन्नृपः ॥&lt;br&gt;&#xA;अनल्पोत्कलिको जातो विद्याधरसुतां प्रति॥&lt;br&gt;&#xA;उपायं चापि पप्रच्छ गन्तुं वै चम्पकावतीम् ॥५६॥&lt;br&gt;&#xA;नारदेन पुनः प्रोक्तः स राजा गिरिराजजे ॥&lt;br&gt;&#xA;तूर्णमर्णवमासाद्य पूर्णिमादिवसे नृप ॥५७॥&lt;br&gt;&#xA;भवान्द्रक्ष्यति पोतस्थकल्पवृक्षरथास्थिताम्॥&lt;br&gt;&#xA;तत्र दिव्याङ्गनां काञ्चिद्दिव्यपर्यङ्कसुस्थिताम्॥&lt;br&gt;&#xA;वीणामादाय गायन्तीं गाथामत्यन्तसुस्वरम् ॥५८॥&lt;br&gt;&#xA;यत्कर्म विहितं येन शुभं वाप्यथवाऽशुभम् ॥&lt;br&gt;&#xA;स एव भुङ्क्ते तत्तथ्यं विधिस्तत्र नियन्त्रितः ॥५९॥&lt;br&gt;&#xA;गाथामिमां तु सङ्गीय सरथा समहीरुहा ॥&lt;br&gt;&#xA;सपर्यङ्का क्षणादेव मध्येसिन्धुं प्रवेक्ष्यति ॥5.2.46.६०॥&lt;br&gt;&#xA;भवानप्यविशङ्कं च ततः पोतान्महार्णवे ॥&lt;br&gt;&#xA;तमनुव्रजतु क्षिप्रं यज्ञवाराहसा त्मवान् ॥ ६१ ॥&lt;br&gt;&#xA;ततो द्रक्ष्यसि पाताले नगरीं चम्पकावतीम् ॥&lt;br&gt;&#xA;महामनोहरा राजन्सनाथां बालया तया ॥ ६२ ॥&lt;br&gt;&#xA;इत्युक्त्वान्तर्हितो देवि स चतुर्मु खनन्दनः ॥&lt;br&gt;&#xA;राजाप्यर्णवमासाद्य यथोक्तं परिलक्ष्य च ॥ ६३ ॥&lt;br&gt;&#xA;विवेशान्तः समुद्रं च नगरीमाससाद ताम् ॥&lt;br&gt;&#xA;सापि विद्याधरी बाला नेत्रयोः प्राघु णीकृता ॥ ६४ ॥&lt;br&gt;&#xA;तेन राज्ञा त्रिजगतीसौन्दर्यश्रीरिवैकिका ॥&lt;br&gt;&#xA;पाताले देवतेयं वा मम नेत्रोत्सवाय किम् ॥ ६५ ॥&lt;br&gt;&#xA;निरमायि प्रमोद्देशात्स्रष्टृसृष्टिर्वि लक्षणा ॥&lt;br&gt;&#xA;कुहूराहुभयद्वेषात्कान्तिश्चान्द्रमसी किमु ॥ ६६ ॥&lt;br&gt;&#xA;योषिद्रूपं समाश्रित्य तिष्ठत्यत्राकुतोभया ॥&lt;br&gt;&#xA;इत्थं क्षणं च निर्वर्ण्य स राजाऽगच्छदन्ति कम् ॥ ६७ ॥&lt;br&gt;&#xA;सा विलोक्याथ तं बालं नितरां मधुराकृतिम् ॥&lt;br&gt;&#xA;विशालोरःस्थलतलप्रलंयतुलसीस्रजम् ॥ ६८ ॥&lt;br&gt;&#xA;शङ्खचक्राङ्कसुभगभुजद्वयविराजि तम् ॥&lt;br&gt;&#xA;हरिनामाक्षरसुधासुधौतरदनावलिम् ॥ ६९ ॥&lt;br&gt;&#xA;भवानीभक्तिबीजोत्थभूरुहं पुरुषाकृतिम् ॥&lt;br&gt;&#xA;अनेनात्र कृतं कस्य भवनं मधुराकृति ॥ 5.2.46.७० ॥&lt;br&gt;&#xA;इति पर्याकुलीकृत्य चक्षुषी च मुहुर्मुहुः ॥&lt;br&gt;&#xA;कङ्कालकेतुर्दुर्वृत्तस्त्ववध्यः परहेतिभिः ॥७१॥&lt;br&gt;&#xA;तावद्गुप्तं समातिष्ठ शस्त्रागारेऽत्र गह्वरे ॥&lt;br&gt;&#xA;न मे कन्याव्रतं भग्नं सामर्थ्याच्चण्डिकावरात् ॥७२॥&lt;br&gt;&#xA;आगामिन्यां तृतीयायां परश्वः पाणिपीडनम् ॥&lt;br&gt;&#xA;स चिकीर्षति दुष्टात्मा गतायुर्मम शापतः ॥७३॥&lt;br&gt;&#xA;मा तद्भीतिं कुरु युवंस्त्वत्कार्यं भविताचिरात् ॥&lt;br&gt;&#xA;विद्याधर्येति चोक्तः स शस्त्रागारे निगूढवत् ॥ ७४ ॥&lt;br&gt;&#xA;स्थिरो वीरो महाबाहुर्दानवागमनेक्षणः ॥ ७५ ॥&lt;br&gt;&#xA;अथ सायं समायातो दानवो भीषणाकृतिः ॥&lt;br&gt;&#xA;त्रिशूलं कलयन्पाणौ मृत्योरपि भयावहम् ॥ ७६ ॥&lt;br&gt;&#xA;आगत्य दानवो रौद्रः प्रलयाम्बुदनिस्वनः ॥&lt;br&gt;&#xA;विद्याधरीं जगादेति मदाघूर्णितलोचनः ॥७७॥&lt;br&gt;&#xA;गृहाणेमानि रत्नानि दिव्यानि वरवर्णिनि ॥&lt;br&gt;&#xA;कन्यात्वं हि परश्वस्ते पाणिग्राहो भविष्यति ॥ ७८ ॥&lt;br&gt;&#xA;दासीनामयुतं प्रातर्दास्यामि तव सुन्दरि ॥&lt;br&gt;&#xA;आसुरीणां सुरीणां च दानवीनां मनोहरम् ॥ ७९ ॥&lt;br&gt;&#xA;गन्धर्वीणां किन्नरीणां सततं परिचारिकाः ॥&lt;br&gt;&#xA;विद्याधरीणां नागीनां यक्षीणां च शतानि षट् ॥ 5.2.46.८० ॥&lt;br&gt;&#xA;राक्षसीनां शतान्यष्टौ शतमप्सरसां वरम् ॥&lt;br&gt;&#xA;एतास्ते परिचारिण्यो भविष्यन्त्यमलाशये ॥ ॥ ८१ ॥&lt;br&gt;&#xA;यावत्सम्पत्तिसम्भारो दिक्पालानां गृहेषु वै ॥&lt;br&gt;&#xA;मत्परिग्रहतां प्राप्तौ तावतस्त्वं महेश्वरी ॥ ८२ ॥&lt;br&gt;&#xA;दिव्यान्भोगान्मया सार्द्धं भोक्ष्यसे मत्परिग्र हात् ॥&lt;br&gt;&#xA;कदा परश्वो भविता यस्मिन्वैवाहिको विधिः ॥ ८३॥&lt;br&gt;&#xA;त्वदङ्गसङ्गसंस्पर्शसुखस्वादातिमेदुरः ॥&lt;br&gt;&#xA;परां निर्वृतिमाप्स्यामि परश्वो निकटं यदि ॥ ॥ ८४ ॥&lt;br&gt;&#xA;मनोरथाश्चिरं यावद्ये मे हृदि समेधिताः ॥&lt;br&gt;&#xA;तान्कृतार्थी करिष्यामि परश्वस्तव सङ्गमात् ॥ ८५ ॥&lt;br&gt;&#xA;जित्वा देवान्रणे सर्वानिन्द्रादीन्मृगलो चने॥&lt;br&gt;&#xA;त्रैलोक्यैश्वर्यसम्पत्तेस्त्वां करिष्यामि चेश्वरीम् ॥८६॥&lt;br&gt;&#xA;आधायाङ्के त्रिशूलं च सुष्वापेति प्रलप्य सः॥&lt;br&gt;&#xA;नरमांसस्य स्वादेन प्रमत्तो वीतसाध्वसः॥ ॥ ८७ ॥&lt;br&gt;&#xA;वरं स्मरन्ती सा गौर्या विद्याधरकुमारिका ॥&lt;br&gt;&#xA;विज्ञाय तं प्रमत्तं च प्रसुप्तं चातिनिर्भयम् ॥&lt;br&gt;&#xA;आहूय तं नरवरं वरं सर्वाङ्गसुन्दरम् ॥ ८८ ॥&lt;br&gt;&#xA;विष्णुभक्तिकृतत्राणं प्राणनाथेति जल्प्य च ॥&lt;br&gt;&#xA;शूलं तदङ्कादादाय ददौ तस्मै च सुन्दरी ॥८९॥&lt;br&gt;&#xA;तमादाय त्रिशूलं च स तदामित्रजिन्नृपः ॥&lt;br&gt;&#xA;संस्मरंश्चक्रिणं चित्ते जगद्रक्षामणिं हरिम्॥ 5.2.46.९० ॥&lt;br&gt;&#xA;जगादोत्तिष्ठ रे दुष्ट कन्यादूषणलालस ॥&lt;br&gt;&#xA;युध्यस्व च मया सार्द्धं न सुप्तं हन्म्यहं रिपुम् ॥ ९१ ॥&lt;br&gt;&#xA;इति संश्रुत्य सम्प्राप्तः कस्य दृष्टोद्य चान्तकः ॥&lt;br&gt;&#xA;क आयुषाद्य सन्त्यक्तो यः प्राप्तो मम गोचरम् ॥९२॥&lt;br&gt;&#xA;मम प्रचण्डदोर्दण्डकण्डूकण्डूयनक्षमः ॥&lt;br&gt;&#xA;माल्यो नरोऽयं भविता किं त्रिशूलेन सुन्दरि ॥ ९३ ॥&lt;br&gt;&#xA;मा भैर्मे कौतुकं पश्य भक्षोयं मम साम्प्रतम् ॥&lt;br&gt;&#xA;कालेन मत्तो भीतेन स्वयमेवोपढौकितः ॥ ९४ ॥&lt;br&gt;&#xA;इत्युक्त्वा मुष्टिघातेन तेनोच्चैर्दण्डसूनुना ॥&lt;br&gt;&#xA;हृदये निहतो राजा शिलातिकठिने द्रुतम् ॥ ९५ ॥&lt;br&gt;&#xA;स चक्रिणा कृतत्राणः पीडां नाल्पीयसीमपि ॥&lt;br&gt;&#xA;विवेद कठिनोरस्कः करस्तस्य प्रपीडितः ॥ ९६ ॥&lt;br&gt;&#xA;अथ कोपवता राज्ञा हतो वक्त्रे चपेटया ॥&lt;br&gt;&#xA;आघूर्णितशिरा भूमौ पतित्वा पुनरुत्थितः ॥&lt;br&gt;&#xA;उवाच च वचो धैर्यमवष्टभ्य महाबली ॥ ९७ ॥&lt;br&gt;&#xA;॥ दानव उवाच ॥ ॥&lt;br&gt;&#xA;ज्ञातं तत्त्वं मनुष्योसि नृरूपेण चतुर्भुजः ॥&lt;br&gt;&#xA;ततस्त्वं छिद्रमासाद्य हन्तुं मां दानवान्तक ॥ ॥९८॥&lt;br&gt;&#xA;एवंविधो हि मधुभिद्यदि त्वं बलवानसि॥&lt;br&gt;&#xA;विहायैतन्महच्छूलं युध्यस्व स्वायुधैर्मया॥ ९९॥&lt;br&gt;&#xA;त्वया कपटरूपेण बलिना कैटभादयः॥&lt;br&gt;&#xA;न बलेन हताः सङ्ख्ये हता एव च्छलेन हि ॥5.2.46.१००॥&lt;br&gt;&#xA;बलिं पातालमनयस्त्वं नृवामनतां दधत् ॥&lt;br&gt;&#xA;नृमृगत्वेन भवता हिरण्यकशिपुर्हतः ॥१॥&lt;br&gt;&#xA;तथा जटिलरूपेण लङ्केशो विनिपातितः॥&lt;br&gt;&#xA;गोपालवेषमालम्ब्य कंसाद्या घातितास्त्वया ॥&lt;br&gt;&#xA;स्त्रीभूय चाहरस्त्वं हि विप्रतार्यासुरान्सुधाम् ॥२॥&lt;br&gt;&#xA;यादोरूपेण भवता शङ्खाद्या निहता इह ॥&lt;br&gt;&#xA;मायाविना त्वयाऽगण्याः सर्वमर्मज्ञ माधव ॥ ३ ॥&lt;br&gt;&#xA;न त्वत्तोऽहं बिभेम्यद्य सद्यः पातः शरीरिणाम् ॥&lt;br&gt;&#xA;वरं तव श्रये मृत्युं बलेनापि छलेन वा ॥ ४ ॥&lt;br&gt;&#xA;न त्यक्ष्यसि त्रिशूलं त्वं न त्वां योत्स्याम्यहं रणे ॥&lt;br&gt;&#xA;अवश्यमेव मर्त्तव्यं मया प्रातः शरीरिणा॥ ५ ॥&lt;br&gt;&#xA;इयं विद्याधरी कन्या न मया दूषिता सती ॥&lt;br&gt;&#xA;साक्षाच्छ्रीरिव मन्तव्या तवार्थं रक्षिता मया ॥ ६ ॥&lt;br&gt;&#xA;इत्युक्त्वा वामदोर्दण्डप्रहारेणापि निष्ठुरम् ॥&lt;br&gt;&#xA;निजघान दनोः सूनुस्तं शिलोच्चय घातिना ॥ ७ ॥&lt;br&gt;&#xA;नृपतिस्त्वथ सन्धार्य विषह्य रणमूर्द्धनि ॥&lt;br&gt;&#xA;जघानाशु तदा क्रूरं त्रिशूलेनाथ वक्षसि ॥८ ॥&lt;br&gt;&#xA;तत्प्रहारान्महाबाहुः पञ्चत्वमगम त्क्षणात् ॥&lt;br&gt;&#xA;लक्ष्यीचकार तद्वक्त्रं त्रिशूलं तोलयन्करे ॥ ९ ॥&lt;br&gt;&#xA;पश्यतोऽस्य महाबाहोः स च प्राणाञ्जहौ क्षणात्॥&lt;br&gt;&#xA;इत्थं कङ्कालकेतुं स निहत्य सुरकं पनम् ॥5.2.46.११०॥&lt;br&gt;&#xA;विद्याधरीं प्रपश्यन्तीं प्राह हृष्टतनूरुहः ॥&lt;br&gt;&#xA;नारदस्य मुनेर्वाक्यात्तव सुश्रोणि वाञ्छितम् ॥ ११ ॥&lt;br&gt;&#xA;कृतं मया कृतज्ञे किं करवाण्यधुना वद ॥&lt;br&gt;&#xA;श्रुत्वेति तस्य सा वाक्यं प्राह गम्भीरचेतसा ॥ १२ ॥&lt;br&gt;&#xA;॥ मलयगन्धिन्युवाच ॥ ॥&lt;br&gt;&#xA;अत्युदारमते वीर निजप्राणैः पणीकृताम् ॥&lt;br&gt;&#xA;किं मां पृच्छसि युवतीं कुलकन्यामदूषिताम् ॥ १३ ॥&lt;br&gt;&#xA;इति ब्रुवन्त्यां कन्यायां पुनः स्वैरचरो मुनिः ॥&lt;br&gt;&#xA;अतर्कितागमः प्राप्तो नारदो देवलोकतः ॥ ॥ १४ ॥&lt;br&gt;&#xA;ततस्तुष्टुवतुस्तौ तु तं दृष्ट्वा मुनिसत्तमम् ॥&lt;br&gt;&#xA;कृतप्रणामौ मुनिना प्रतिज्ञाप्रापिताशिषौ ॥ १५ ॥&lt;br&gt;&#xA;पाणिग्रहेण विधिनाऽभिषिक्तौ नारदेन तु ॥&lt;br&gt;&#xA;जग्मतुर्नारदादिष्टवर्त्मना कृतमङ्गलौ ॥ १६ ॥&lt;br&gt;&#xA;तया मलयगन्धिन्या वृतः सोऽमित्रजिन्नृपः ॥&lt;br&gt;&#xA;पुरीं चोज्जयिनीं प्राप्य पौरैर्विहितमङ्गलाम्॥ ॥ १७ ॥&lt;br&gt;&#xA;तद्वीक्षणादपि नरो नारकीं नैव जातुचित् ॥&lt;br&gt;&#xA;गतिं प्राप्नोति मेधावी तां पुरीमविशन्नृपः ॥ १६ ॥&lt;br&gt;&#xA;यस्यां पुर्यां प्रवेशं न लभन्ते वास वादयः ॥&lt;br&gt;&#xA;कैवल्यजयजैत्र्यां हि तां पुरीमविशन्नृपः ॥ १९ ॥&lt;br&gt;&#xA;सापि विद्याधर्यवन्तीं समृद्धां वीक्ष्य दूरतः ॥&lt;br&gt;&#xA;निनिन्द स्वर्गलोकं च पातालनगरी मपि ॥ 5.2.46.१२० ॥&lt;br&gt;&#xA;प्राप्यामित्रजितं कान्तं तथा हृष्टा न सा वधूः ॥&lt;br&gt;&#xA;यथा दृष्ट्वाप्यहोऽवन्तीं परमानन्ददायिनीम् ॥ २१ ॥&lt;br&gt;&#xA;सा कृतार्थामिवात्मानं मन्य माना मनस्विनी ॥&lt;br&gt;&#xA;तेन पत्योज्जयिन्यां च परां निर्वृतिमाप सा ॥ २२ ॥&lt;br&gt;&#xA;सोऽप्यमित्रजिदासाद्य पत्नीं मलयगन्धिनीम् ॥&lt;br&gt;&#xA;धर्मप्रधानं संसेव्य कामं प्रापोत्तमं सुखम् ॥ २३ ॥&lt;br&gt;&#xA;सा पतिं विष्णुभजने रतं प्रोवाच भामिनी ॥ २४ ॥&lt;br&gt;&#xA;॥ राज्ञ्युवाच ॥ ॥&lt;br&gt;&#xA;भूपाभीष्टतृतीयायां चरिष्यामि महा व्रतम् ॥&lt;br&gt;&#xA;॥ राजोवाच ॥ ॥&lt;br&gt;&#xA;देव्यभीष्टतृतीयायां व्रतं कीदृग्भवेद्वद ॥२५॥&lt;br&gt;&#xA;इति राज्ञोदिता राज्ञी प्रवक्तुमुपचक्रमे ॥&lt;br&gt;&#xA;इति कर्तव्यतां तस्य व्रतस्य सविधानकाम्॥ २६ ॥&lt;br&gt;&#xA;॥ राज्ञ्युवाच ॥ ॥&lt;br&gt;&#xA;पुरा देवर्षिणा चेदं व्रतं लक्ष्म्यै प्रतिश्रुतम् ॥&lt;br&gt;&#xA;तया प्राप्तास्तु सकलाः कामाः स्वर्गापवर्गदाः ॥ २७ ॥&lt;br&gt;&#xA;मार्गशीर्षतृतीयायां शुक्लायां कलशोपरि ॥&lt;br&gt;&#xA;ताम्रपात्रं निधायैव तन्दुलैः परिपूरितम् ॥ २८ ॥&lt;br&gt;&#xA;अच्छिद्रं च नवीनं च रजनीरागरञ्जितम् ॥&lt;br&gt;&#xA;वासः पात्रोपरि न्यस्य सूक्ष्मात्सूक्ष्मतरं परम् ॥ २९ ॥&lt;br&gt;&#xA;तस्योपरि शुभं पद्मं रविरश्मिप्रकाशितम् ॥&lt;br&gt;&#xA;तत्कर्णिकाया उपरि चतुःस्वर्णविनिर्मितम् ॥&lt;br&gt;&#xA;विधिं सम्पूजयेद्भक्त्या रक्तमाल्याम्बरादिभिः ॥ 5.2.46.१३० ॥&lt;br&gt;&#xA;पुष्पैः सुगन्धैः कर्पूरकस्तूर्यादिभिरर्चयेत् ॥&lt;br&gt;&#xA;रात्रौ जागरणं कार्यं विप्राणां परमोत्सवैः ॥३१॥&lt;br&gt;&#xA;होमः कार्यो महाभक्त्या सहस्रपरिसङ्ख्यया ॥&lt;br&gt;&#xA;नवप्रसूतां कपिलां दद्याच्च सुपयस्विनीम् ॥ ३२ ॥&lt;br&gt;&#xA;दद्यादाचार्यवर्याय सालङ्कारां सदक्षिणाम् ॥&lt;br&gt;&#xA;उपोष्य दम्पती भक्त्या नवाम्बरविभूषितौ ॥ ३३ ॥&lt;br&gt;&#xA;प्रातः स्नात्वा चतुर्थ्यां च सम्पूज्याचार्यमादितः ॥&lt;br&gt;&#xA;वस्त्रैराभरणैर्माल्यैर्दक्षिणाभिर्मुदान्वितः ॥&lt;br&gt;&#xA;सोपस्करां च तां मृर्तिमाचार्याय प्रदापयेत् ॥ ३४ ॥&lt;br&gt;&#xA;मन्त्रः ॥&lt;br&gt;&#xA;नमो विश्वविधानज्ञे विद्ये विविधकारिणि ॥&lt;br&gt;&#xA;सुतं च शङ्करं देहि तुष्टा ह्यस्माद्व्रतोत्तमात ॥ ३५ ॥&lt;br&gt;&#xA;सहस्रं भोजयित्वाथ द्विजानां भक्तिपूर्वकम् ॥&lt;br&gt;&#xA;भुक्तशेषेण चान्नेन कुर्याद्वै पारणं ततः ॥ ३६ ॥&lt;br&gt;&#xA;इत्थमेतद्व्रतं नाथ चिकीर्षामि त्वदाज्ञया ॥&lt;br&gt;&#xA;कुरु चैतत्प्रियं मह्यमभीष्टफललब्धये ॥ ३७ ॥&lt;br&gt;&#xA;इति भूपालवर्येण श्रुत्वा संहृष्टचेतसा ॥&lt;br&gt;&#xA;तदा व्रतं समाचीर्णं सान्तर्वत्नी बभूव ह ॥ ३८ ॥&lt;br&gt;&#xA;तयाथ प्रार्थिता गौरी गर्भिण्या भक्तितोषिता ॥&lt;br&gt;&#xA;पुत्रं देहि महामाये साक्षाद्विष्ण्वंशसम्भ वम् ॥ ३९ ॥&lt;br&gt;&#xA;जातमात्रो व्रजेत्स्वर्गं पुनरायाति चात्र वै ॥&lt;br&gt;&#xA;भक्तः सदाशिवेऽत्यर्थं प्रसिद्धः सर्वभूतले ॥&lt;br&gt;&#xA;विनैव स्तन्यपानेन षोडशाब्दाकृतिः क्षणात ॥ 5.2.46.१४० ॥&lt;br&gt;&#xA;एवम्भूतः सुतो गौरि यथा स्यान्मे तथा कुरु ॥&lt;br&gt;&#xA;मृडान्यापि तथेत्युक्ता राज्ञी भक्त्यातितुष्टया ॥ ४१ ॥&lt;br&gt;&#xA;अथ कालेन तनयं मूलर्क्षे साऽप्यजीजनत् ॥&lt;br&gt;&#xA;हितैरमात्यैरथ सा विज्ञप्तारिष्टसंस्थिता ॥ ४२ ॥&lt;br&gt;&#xA;देवि राजार्थिनी त्वं तु त्यज दुष्टर्क्षजं सुतम् ॥&lt;br&gt;&#xA;सा मन्त्रिवाक्यमाकर्ण्य केवलं पतिदेवता ॥ ४३ ॥&lt;br&gt;&#xA;अत्याक्षीत्तं तथा प्राप्तं तनयं नयकोविदा ॥&lt;br&gt;&#xA;धात्रिकां तु समाहूय प्राहेदं सा नृपाङ्गना ॥ ४४ ॥&lt;br&gt;&#xA;पञ्चमुद्रे महापीठे विकटानाम मातृका ॥&lt;br&gt;&#xA;तदग्रे स्थापयित्वामुं बालं धात्रि त्विदं वद ॥ ४५ ॥&lt;br&gt;&#xA;गौरि दत्तः शिशुरसौ तवाग्रे विनिवेदितः ॥&lt;br&gt;&#xA;राज्ञ्या पत्युः प्रियैषिण्या मन्त्रिविज्ञप्तिनुन्नया ॥ ४६ ॥&lt;br&gt;&#xA;सापि राज्ञ्युदितं श्रुत्वा बालं शिशुशशिप्रभम् ॥&lt;br&gt;&#xA;विकटायाः पुरोभागे संस्थाप्य गृहमागता ॥ ४७ ॥&lt;br&gt;&#xA;अथ सा विकटा देवी समाहूय च योगिनीः ॥&lt;br&gt;&#xA;उवाच नयत क्षिप्रं शिशुं मातृगणाग्रतः ॥ ४८ ॥&lt;br&gt;&#xA;तासामाज्ञां च कुरुत रक्षतामुं प्रयत्नतः ॥&lt;br&gt;&#xA;योगिन्यो विकटावाक्यात्खेचर्यस्तत्क्षणेन तम् ॥ ४९ ॥&lt;br&gt;&#xA;निन्युर्गगनमार्गेण ब्राह्म्याद्या यत्र मातरः ॥&lt;br&gt;&#xA;प्रणम्य योगिनीवृन्दं तं शिशुं सूर्यवर्चसम् ॥ 5.2.46.१५० ॥&lt;br&gt;&#xA;पुरो निधाय मातॄणां प्रोचुश्च विकटोदितम् ॥&lt;br&gt;&#xA;ब्रह्माणी वैष्णवी रौद्री वाराही नारसिंहिका ॥&lt;br&gt;&#xA;कौमारी चापि माहेन्द्री चामुण्डा चैव चण्डिका ॥ ५१ ॥&lt;br&gt;&#xA;दृष्ट्वा तं बालकं रम्यं विकटाप्रेषितं ततः ॥&lt;br&gt;&#xA;पप्रच्छुर्युगपद्वाक्यं कस्ते बाल प्रमुख्यकः ॥ ५२ ॥&lt;br&gt;&#xA;मातृभि श्चेति पृष्टस्तु यदा किञ्चिन्न वक्ति सः ॥&lt;br&gt;&#xA;तदा च योगिनीचक्रं प्राह मातृगणस्त्विति ॥ ५३ ॥&lt;br&gt;&#xA;राज्ययोग्यो भवत्येष महालक्षणलक्षितः ॥&lt;br&gt;&#xA;पुनस्तत्रैव नेतव्यो योगिन्यस्त्वविलम्बितम् ॥ ५४ ॥&lt;br&gt;&#xA;पञ्चमुद्रा महादेवी तिष्ठते यत्र कामदा ॥&lt;br&gt;&#xA;यस्याः संसेवनान्नॄणां निर्वाणश्रीरदूरतः ॥ ५५ ॥&lt;br&gt;&#xA;तत्पीठसे वनादस्य षोडशाब्दाकृतेः शिशोः ॥&lt;br&gt;&#xA;सिद्धिर्भवित्री परमा रुद्रस्यानुग्रहात्परा ॥ ५६ ॥&lt;br&gt;&#xA;एवं मातृगणात्सद्यो योगिनीभिः क्षणेन तु ॥&lt;br&gt;&#xA;प्रापितो मातृवाक्येन पञ्चमुद्रान्तिकं पुनः ॥ ५७ ॥&lt;br&gt;&#xA;सम्प्राप्य तन्महापीठं स्वर्गलोकादिहागतः ॥&lt;br&gt;&#xA;महाकालवने पुण्ये तताप विपुलं तपः ॥ ५८ ॥&lt;br&gt;&#xA;तपसातीव तीव्रेण निश्चलेन्द्रियमानसः ॥&lt;br&gt;&#xA;तस्य राजकुमारस्य प्रसन्नोऽभूदुमाधवः ॥ ५९ ॥&lt;br&gt;&#xA;आविर्बभूव पुरतो लिङ्गरूपेण शङ्करः ॥&lt;br&gt;&#xA;उवाच च प्रसन्नोस्मि वरं ब्रूहि नृपाङ्गज ॥ 5.2.46.१६० ॥&lt;br&gt;&#xA;सर्वज्योतिर्मयं लिङ्गं पुरतो दृष्टवान्स्वयम् ॥&lt;br&gt;&#xA;सप्तपातालमुद्भिद्योत्थितं बृहदनुग्रहात् ॥ ६१ ॥&lt;br&gt;&#xA;प्रणम्य दण्डवद्भूमौ परि तुष्टाव धूर्जटिम् ॥&lt;br&gt;&#xA;सूक्तैर्जन्मान्तराभ्यासात्सुहृष्टो रुद्रदैवतैः ॥&lt;br&gt;&#xA;वरं च प्रार्थयाञ्चक्रे परिहृष्टतनूरुहः ॥ ६२ ॥&lt;br&gt;&#xA;देवदेव महादेव यदि देयो वरो मम ॥&lt;br&gt;&#xA;तदत्र भवता स्थेयं भवतापहृता सदा ॥ ६३ ॥&lt;br&gt;&#xA;अस्मिल्ँलिङ्गे स्थितः शम्भो कुरु भक्तसमीहितम् ॥&lt;br&gt;&#xA;विना मुद्रादिकरणं मन्त्रेणापि विना विभो ॥ ॥ ६४ ॥&lt;br&gt;&#xA;अस्य लिङ्गस्य ये भक्ता मनोवाक्कायकर्मभिः ॥&lt;br&gt;&#xA;सदैवानुग्रहस्तेषु कर्त्तव्यो वर एष मे ॥ ६५ ॥&lt;br&gt;&#xA;इति तद्वरमाकर्ण्य लिङ्गरूपोऽवदत्प्रभुः ॥&lt;br&gt;&#xA;एवमस्तु यदुक्तं ते वीर वैष्णवसूनुना ६६ ॥&lt;br&gt;&#xA;वीर वीरेश्वरन्नाम लिङ्गमेतत्त्वदाख्यया ॥&lt;br&gt;&#xA;अवन्त्यां सम्प्रदास्यामि भक्तानां चिन्तितान्यहो ॥ ६७ ॥&lt;br&gt;&#xA;अत्र दत्तं हुतं जप्तं स्तुतमर्चितमेव च ॥&lt;br&gt;&#xA;तदक्षयं भवेदत्र भक्तानां नात्र संशयः ॥ ६८ ॥&lt;br&gt;&#xA;त्वं तु राज्यं परं प्राप्य सर्वभूपालदुर्लभम् ॥&lt;br&gt;&#xA;भुक्त्वा भोगांश्च विपुलानन्ते सिद्धिमवाप्स्यसि ॥ ६९ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;वीरेश्वरस्य देवस्य नूपुरेशमथो शृणु ॥ 5.2.46.१७० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहिताया पञ्चम आवन्त्यखण्डे चतुरशीतिलिङ्गमाहात्म्ये वीरेश्वरमाहात्म्यवर्णनन्नाम षट्चत्वारिंशो ऽध्यायः ॥ ४६ ॥ ॥ छ ॥&lt;/p&gt;</description>
    </item>
    <item>
      <title>०४७ नूपुरेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/047_nUpureshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/047_nUpureshvaramAhAtmyavarNanam/</guid>
      <description>&lt;p&gt;॥ श्रीदेवदेव उवाच ॥ ॥&lt;br&gt;&#xA;सप्ताधिकं विजानीहि नूपुरेश्वरसञ्ज्ञकम् ॥&lt;br&gt;&#xA;यस्य दर्शनमात्रेण प्राप्यन्ते सर्वसिद्धयः ॥ ॥ १ ॥&lt;br&gt;&#xA;पुरा राथन्तरे कल्पे नूपुरोनाम वै गणः ॥&lt;br&gt;&#xA;रुद्रभक्तिपरोनित्यं पञ्चमुद्राविभूषितः ॥ २ ॥&lt;br&gt;&#xA;स एकदा कुबेरस्य सभायां प्राप्य संस्थितः ॥&lt;br&gt;&#xA;द्रष्टुं महोत्सवं तत्र अप्सरोभिः कृतं तदा ॥ ३ ॥&lt;br&gt;&#xA;ननृतुश्चापरास्तत्र ह्युर्वशी योषितां वरा ॥&lt;br&gt;&#xA;रम्भा तिलोत्तमा मेना ननृतुर्हर्षसंयुताः ॥ ४ ॥&lt;br&gt;&#xA;तासां नृत्यं तदा वीक्ष्य नूपुरो गणपस्तदा ॥&lt;br&gt;&#xA;कामबाणार्दितो नूनं तासां मध्ये ननर्त्त ह ॥ ५ ॥&lt;br&gt;&#xA;नृत्यमानस्ततो हृष्टः पुष्पगु च्छेन वक्षसि ॥&lt;br&gt;&#xA;उर्वशीं ताडयामास कामबाणप्रपीडितः ॥ ६ ॥&lt;br&gt;&#xA;उर्वशी तु ततः क्रुद्धा पुष्पगुच्छेन ताडिता ॥&lt;br&gt;&#xA;जगाम शरणं देवं धनदं सर्वकामदम् ॥ ७ ॥&lt;br&gt;&#xA;उवाच धनदस्तत्र क्रोधेनाकुलमानसः ॥ ८ ॥&lt;br&gt;&#xA;यस्मात्त्वया रङ्गभङ्गः कृतः कामार्द्दितेन वै ॥&lt;br&gt;&#xA;तस्मात्त्वं मानुषे लोके पतस्व पापपूरुष ॥ ९ ॥&lt;br&gt;&#xA;कुबेरस्य च शापात्तु जगाम धरणीतलम् ॥&lt;br&gt;&#xA;विललाप सुदुःखार्त्तः किं कृतं पापिना मया ॥ 5.2.47.१० ॥&lt;br&gt;&#xA;विलप्य सुभृशं सोऽथ शरणं परमेश्वरीम् ॥&lt;br&gt;&#xA;जगाम मनसा देवि त्वां स वै वरदायिनीम् ॥ ११ ॥&lt;br&gt;&#xA;त्वं तुष्टा तु तदा जाता प्रत्यक्षा परमेश्वरी ॥&lt;br&gt;&#xA;उवाच गणपं प्रीत्या भक्तिनम्रं तदा भुवि ॥ १२ ॥&lt;br&gt;&#xA;गच्छ पुत्र ममादेशान्महाकालवनं शुभम् ॥&lt;br&gt;&#xA;प्राचीसरस्वती तत्र वाप्याकारा च विद्यते ॥ १३ ॥&lt;br&gt;&#xA;तस्या दक्षिणतो वत्स विद्यते लिङ्गमुत्तमम् ॥&lt;br&gt;&#xA;वाप्यां स्नात्वा च तल्लिङ्गं समाराधय भक्तितः ॥१४॥&lt;br&gt;&#xA;सा प्राची स च देवेशस्त्वन्नाम्ना ख्यातिमेष्यति ॥&lt;br&gt;&#xA;इत्युक्तो नूपुरो देवि महाकालवनं गतः ॥ १५ ॥&lt;br&gt;&#xA;त्वया च प्रेरितो देवि कीर्त्यर्थं तत्र गम्यताम् ॥&lt;br&gt;&#xA;इत्युक्तो नूपुरो दिव्यो गणो हृष्टः कृताञ्जलिः ॥ १६ ॥&lt;br&gt;&#xA;महाकालवनं रम्यं देवगन्धर्वसेवितम् ॥&lt;br&gt;&#xA;ददर्श तत्र तल्लिङ्गं सुरगन्धर्वसेवितम् ॥ १७ ॥&lt;br&gt;&#xA;प्राची सरस्वती तत्र वाप्याकारा च संस्थिता ॥&lt;br&gt;&#xA;तस्यां स्नात्वा ततो देवं पूजयामास नूपुरः ॥ १८ ॥&lt;br&gt;&#xA;ततो देवः प्रसन्नात्मा प्रत्युवाचाथ नूपुरम्॥&lt;br&gt;&#xA;साधु नूपुर भद्रं ते स्वस्ति प्राप्नुहि सर्वदा ॥ ॥ १९ ॥&lt;br&gt;&#xA;भविता वल्लभो देव्याः पार्वत्याः शङ्करस्य च ॥&lt;br&gt;&#xA;इत्युक्तस्तेन लिङ्गेन तत्क्षणान्नूपुरः प्रिये ॥ 5.2.47.२० ॥&lt;br&gt;&#xA;उदितादित्यसङ्काशो विभावसुसम द्युतिः ॥&lt;br&gt;&#xA;तेजोराशिश्च सञ्जातो दुर्निरीक्ष्यस्त्रिविष्टपैः ॥ २१ ॥&lt;br&gt;&#xA;प्रभावं तादृशं दृष्ट्वा देवैरुक्तं वरानने ॥&lt;br&gt;&#xA;अहो लिङ्गस्य माहात्म्यं दृश्यतेत्यद्भुतं भुवि ॥ २२ ॥&lt;br&gt;&#xA;प्राप्ता च कामिकी सिद्धिर्नूपुरेण च दर्शनात् ॥&lt;br&gt;&#xA;अतो देवोऽद्यप्रभृति विख्यातो भूतलेऽभवत् ॥ २३ ॥&lt;br&gt;&#xA;सर्वकामप्रदो नित्यं नूपुरेश्वर नामतः ॥&lt;br&gt;&#xA;दर्शनं ये करिष्यन्ति स्नात्वा वाप्यां समाहिताः ॥ २४ ॥&lt;br&gt;&#xA;नूपुरेश्वररुद्रस्य ते यान्ति परमं पदम् ॥&lt;br&gt;&#xA;ये च पूजां करिष्यन्ति भक्तिभावसम न्विताः ॥&lt;br&gt;&#xA;वसन्ति मुदिताः सर्वे यावदाभूतसम्प्लवम् ॥ २५ ॥&lt;br&gt;&#xA;जन्ममृत्युजरारोगदुःखानि विविधानि च ॥&lt;br&gt;&#xA;प्रयान्ति विलयं सद्यः पूजिते नूपुरेश्वरे ॥ २६ ॥&lt;br&gt;&#xA;वापी गङ्गासमा सा तु स्वयमेव शुभेक्षणे ॥&lt;br&gt;&#xA;सङ्गमस्तु वितस्तायां यमुनायास्तु सुव्रते ॥&lt;br&gt;&#xA;प्रयागमेतज्जानीहि भूधरेन्द्राङ्गसम्भवे ॥ २७ ॥।&lt;br&gt;&#xA;सोमतीर्थं तदा देवि सर्वपातकनाशनम् ॥&lt;br&gt;&#xA;तत्र स्नात्वा पुमान्देवि वाजपेयफलं लभेत् ॥ २८ ॥&lt;br&gt;&#xA;कृष्णाष्टम्यां च यः स्नात्वा पूजयेन्नूपुरेश्वरम् ॥&lt;br&gt;&#xA;कुलं वै तारयेत्सोपि मातृकं पितृकं शतम् ॥ २९ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;नूपुरेश्वरदेवस्य श्रूयतामभयेश्वरम् ॥ 5.2.47.३० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये नूपुरेश्वरमाहात्म्यवर्णनन्नाम सप्तचत्वारिंशो ऽध्यायः ॥ ४७ ॥&lt;/p&gt;</description>
    </item>
    <item>
      <title>०४८ चतुरशीतिलिङ्गमाहात्म्येऽभयेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/048_chaturashItilingamAhAtmye-bhayeshvaramAhAtmyav/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/048_chaturashItilingamAhAtmye-bhayeshvaramAhAtmyav/</guid>
      <description>&lt;p&gt;॥ श्रीरुद्र उवाच ॥ ॥&lt;br&gt;&#xA;अष्टाधिकं विजानीहि चत्वारिंशत्तमं प्रिये ॥&lt;br&gt;&#xA;यस्य दर्शनमात्रेण न भवस्य भयं भवेत् ॥ १ ॥&lt;br&gt;&#xA;कल्पावसाने प्रथमे पाद्मे पद्मनिभेक्षणे ॥&lt;br&gt;&#xA;नष्टचन्द्रार्कनक्षत्रे नष्टभूमित्रिविष्टपे ॥&lt;br&gt;&#xA;ब्रह्मा वै चिन्तयामास कथं सृष्टिर्भवेदिति ॥ २ ॥&lt;br&gt;&#xA;इत्याकुलितरूपस्य तस्य नेत्रद्वयात्तदा ॥&lt;br&gt;&#xA;पपाताश्रुकणः स्थूलो नेत्राद्वामान्महात्मनः ॥ ३ ॥&lt;br&gt;&#xA;तस्मादश्रुकणाज्जातो हारवोनाम दानवः ॥&lt;br&gt;&#xA;तीक्ष्णदंष्ट्रो महाकायो भिन्नाञ्जनचयप्रभः ॥ ४ ॥&lt;br&gt;&#xA;दक्षिणान्नयनाज्जातः कालकेलीतिविश्रुतः ॥&lt;br&gt;&#xA;कृष्णदेहोऽतिदीर्घश्च महादंष्ट्रोर्ध्वरोमकः ॥ ५ ॥&lt;br&gt;&#xA;करालवदनो दुष्टो यमरूपो दुरासदः ॥&lt;br&gt;&#xA;कृष्णाञ्जनचयाकारः पाशपाणिर्विभीषणः ॥ ६ ॥&lt;br&gt;&#xA;तौ तु दैत्यौ समागत्य कृतसङ्केतकौ तदा ॥&lt;br&gt;&#xA;ब्रह्माणं हन्तुमिच्छन्तौ प्रमत्तावभिधावितौ ॥ ७ ॥&lt;br&gt;&#xA;ततो ब्रह्मा भयाविष्टः कान्दिशीकश्चचार ह ॥&lt;br&gt;&#xA;ततो जलेऽतिगम्भीरे सोऽपश्यदमितद्युतिम् ॥ ८ ॥&lt;br&gt;&#xA;पुरुषं पीतवसनं शङ्खचक्रगदाधरम् ॥&lt;br&gt;&#xA;तमालोक्य ततो ब्रह्मा सन्त्रासं परमं गतः ॥&lt;br&gt;&#xA;उवाच को भवाञ्छेते निःशेषेस्मिंश्चराचरे ॥ ९ ॥&lt;br&gt;&#xA;तमुवाच ततो विष्णुरहमेवं जगत्पिता ॥&lt;br&gt;&#xA;लोककृल्लोकसंहर्त्ता लोकस्थितिविधायकः ॥ 5.2.48.१० ॥&lt;br&gt;&#xA;इत्युक्तः पद्मजस्तेन कृष्णेनाक्लिष्टकर्मणा ॥&lt;br&gt;&#xA;प्रत्युवाच तदा ब्रह्मा स्रष्टाहं भुवनत्रये ॥ ११ ॥&lt;br&gt;&#xA;मया सृष्टं जगत्सर्वं सदेवासुरमानुषम् ॥&lt;br&gt;&#xA;अत्रान्तरे च तौ दैत्यावायातौ बलदर्पितौ ॥ १२ ॥&lt;br&gt;&#xA;भोक्तुकामौ क्षुधाविष्टौ दृष्ट्वा ब्रह्माब्रवीदिदम् ॥&lt;br&gt;&#xA;कृष्णं कमलपत्राक्षं कम्पिताधरपल्लवः ॥ १३ ॥&lt;br&gt;&#xA;यदि त्वं कारणं किञ्चिदस्य लोकस्य कथ्यसे ॥&lt;br&gt;&#xA;तदा तावसुरौ भीमौ हन्तुमर्हसि साम्प्रतम् ॥ १४ ॥&lt;br&gt;&#xA;तच्छ्रुत्वा तु तदा विष्णुर्ज्ञात्वा दुःखं परस्परम् ॥&lt;br&gt;&#xA;क्षणं विश्रम्यतां तावत्पश्चाद्द्वन्द्वं भविष्यति ॥ १५ ॥&lt;br&gt;&#xA;इत्युक्त्वा कृतसङ्केतौ तौ दैत्यौ बलगर्वितौ ॥&lt;br&gt;&#xA;ब्रह्मनारायणौ हन्तुं धावितौ तु त्वरान्वितौ ॥ १६ ॥&lt;br&gt;&#xA;ब्रह्मविष्णू तदा दृष्ट्वा दानवौ दुर्जयौ रणे ॥&lt;br&gt;&#xA;सन्त्रासं जग्मतुस्तत्र स्वेदकम्पपरिप्लुतौ ॥ १७ ॥&lt;br&gt;&#xA;अन्योन्यमूचतुस्तौ हि देशकालोचितं वचः ॥&lt;br&gt;&#xA;कर्तव्यं किं नु वा कार्यं मम वा तव वा भवेत् ॥ १८ ॥&lt;br&gt;&#xA;उपस्थितं भयं घोरं तत्र किं कार्यमस्ति नौ ॥&lt;br&gt;&#xA;आसन्नं मरणं दृष्ट्वा ब्रह्मा प्रोवाच केशवम् ॥ १९ ॥&lt;br&gt;&#xA;गम्यतां कृष्ण शीघ्रं वै महाकालवनोत्तमम् ॥&lt;br&gt;&#xA;प्रलयेऽप्यक्षयं प्रोक्तं तत्र रक्षा भविष्यति ॥&lt;br&gt;&#xA;अहं तत्र गमिष्यामि व्रज त्वं तत्र केशव ॥ 5.2.48.२० ॥&lt;br&gt;&#xA;इत्युक्तो ब्रह्मणा कृष्णो जगाम सह तेन वै ॥&lt;br&gt;&#xA;महाकालवनं प्राप्तौ न च दृष्टो महेश्वरः ॥&lt;br&gt;&#xA;तत्रापि दशसाहस्रकालः पर्यटतोस्तयोः ॥ २१ ॥&lt;br&gt;&#xA;ततो ज्वालामयं दिव्यं नूपुरेश्वरदक्षिणे ॥&lt;br&gt;&#xA;दृष्ट्वा तल्लिङ्गमाहात्म्यं ब्रह्मविष्णू ततः स्वयम् ॥&lt;br&gt;&#xA;प्रार्थयाञ्चक्रतुर्देवमभयं देहि नौ प्रभो ॥ २२ ॥&lt;br&gt;&#xA;शरणं भव देवेश दानवाभ्यां प्रपीडितौ ॥&lt;br&gt;&#xA;अभयं च ततो दत्तं तेन लिङ्गेन पार्वति ॥ २३ ॥&lt;br&gt;&#xA;शुश्राव गर्जितं ताभ्यां दानवाभ्यां पितामहः ॥&lt;br&gt;&#xA;प्रत्युवाच भयत्रस्तो लिङ्गं कम्पितकं धरः ॥ २४ ॥&lt;br&gt;&#xA;स एष मृत्युरस्माकमेति शीघ्रं भयावहः ॥&lt;br&gt;&#xA;दीयतामभयं देव कृष्णेनोक्तं तदा प्रिये ॥ २५ ॥&lt;br&gt;&#xA;भयार्त्तवचनं श्रुत्वा ब्रह्मणः केशवस्य च ॥&lt;br&gt;&#xA;तौ दैवौ तेन लिङ्गेन जठरे सन्निवेशितौ ॥ २६ ॥&lt;br&gt;&#xA;दृष्टं ताभ्यां जगत्सर्वं सार्कचन्द्रमहीधरम् ॥&lt;br&gt;&#xA;ससिद्धगन्धर्वकुलं शैलताललताकुलम् ॥ २७ ॥&lt;br&gt;&#xA;समुद्रपीठसंयुक्तं नानावर्णाश्रमोज्ज्वलम् ॥&lt;br&gt;&#xA;सपातालतलं देवि सभुजङ्गमहीरुहम् ॥ २८ ॥&lt;br&gt;&#xA;ससप्तलोकविन्यासं सदेवासुरराक्षसम् ॥&lt;br&gt;&#xA;पुनस्तौ निःसृतौ तस्माज्जठराद्विस्मयान्वितौ ॥ २९ ॥&lt;br&gt;&#xA;दृष्ट्वौ भस्मीकृतौ दैत्यौ तेन लिङ्गेन पार्वति ॥&lt;br&gt;&#xA;तुष्टुवाते परं लिङ्गं भक्त्या परमया युतौ ॥ 5.2.48.३० ॥&lt;br&gt;&#xA;लिङ्गेनोक्तं प्रसन्नेन भवद्भ्यां किं ददाम्यहम्॥&lt;br&gt;&#xA;ममामोघमिदं देवौ दर्शनं चातिदुर्लभम् ॥ ३१ ॥&lt;br&gt;&#xA;ततो ब्रह्मा च विष्णुश्च वरयामासतुर्वरम् ॥&lt;br&gt;&#xA;यदि देयो वरोऽ स्माकं नृणामभयदो भव ॥ ३२ ॥&lt;br&gt;&#xA;ये च त्वां पूजयिष्यन्ति यक्ष्यन्ति च समाहिताः ॥&lt;br&gt;&#xA;संस्मरिष्यन्ति सततं तेषामभयदो भवे ॥ ३३ ॥&lt;br&gt;&#xA;अभयेश्वरसञ्ज्ञस्तु ख्यातो भुवि भविष्यसि ॥&lt;br&gt;&#xA;ते कृतार्था भविष्यन्ति ये त्वां पश्यन्ति भक्तितः ॥ ३४ ॥&lt;br&gt;&#xA;भविष्यति भयं नैव संसारपतनं तथा ॥&lt;br&gt;&#xA;धनपुत्रकलत्राणां वियोगो न भविष्यति ॥ ३५ ॥&lt;br&gt;&#xA;दुःखिता दुर्भगा नारी दर्शनं या करिष्यति ॥&lt;br&gt;&#xA;सौभाग्यसुखसंयुक्ता भविष्यति न संशयः ॥&lt;br&gt;&#xA;वीरं तु गुर्विणी कन्या पतिमाप्स्यति शोभनम् ॥ ३६ ॥&lt;br&gt;&#xA;यंयं काममभिध्याय ये त्वां पश्यन्ति मानवाः ॥&lt;br&gt;&#xA;तन्तं मनोरथं सर्वं गमिष्यन्ति न संशयः ॥ ३७ ॥&lt;br&gt;&#xA;एवं भविष्यतीत्युक्त्वा लिङ्गेन परमेश्वरि ॥&lt;br&gt;&#xA;विसर्जितौ गतौ दैवौ ब्रह्मविष्णू स्वमालयम् ॥ ३८ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;अभयेश्वर देवस्य श्रूयतां पृथुकेश्वरम्॥३९॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्येऽभयेश्वरमाहात्म्यवर्णनन्नामाष्टाचत्वारिंशोऽध्यायः॥४८॥&lt;/p&gt;</description>
    </item>
    <item>
      <title>०४९ पृथुकेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/049_pRthukeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/049_pRthukeshvaramAhAtmyavarNanam/</guid>
      <description>&lt;p&gt;॥ईश्वर उवाच॥&lt;br&gt;&#xA;शृणु पञ्चाशदेकोनं देवेशं पृथुकेश्वरम्॥&lt;br&gt;&#xA;यस्य दर्शनमात्रेण सार्वभौमो नरो भवेत् ॥ १ ॥&lt;br&gt;&#xA;वंशे स्वायम्भुवे देवि ह्यङ्गो राजा बभूव ह ॥&lt;br&gt;&#xA;मृत्योस्तु दुहिता तेन परिणीता सुदुर्मुखा ॥२ ॥&lt;br&gt;&#xA;वेननामा सुतो जातो नास्तिको धर्मदूषकः ॥&lt;br&gt;&#xA;देवब्रह्मस्वहारी च परभार्यापहारकः ॥ ३ ॥&lt;br&gt;&#xA;स च शप्तो द्विजैर्देवि तत्क्षणान्निधनं गतः ॥&lt;br&gt;&#xA;तदूरोर्मथ्यमानात्तु निपेतुर्म्लेछजातयः ॥ ४ ॥&lt;br&gt;&#xA;शरीरे मातुरंशेन कृष्णाञ्जनचयप्रभाः ॥&lt;br&gt;&#xA;पितुरंशात्समुत्पन्नो धार्मिको द्विजसत्तमैः ॥&lt;br&gt;&#xA;मथिताद्दक्षिणाद्धस्तात्पृथुः प्रथितविक्रमः ॥ ५ ॥&lt;br&gt;&#xA;स विप्रैरभिषिक्तश्च तपः कृत्वा सुदुष्करम् ॥&lt;br&gt;&#xA;विष्णोर्वरेण महता प्रभुत्वमगमन्नृपः ॥ ६ ॥&lt;br&gt;&#xA;स च स्वाध्यायरहिता निर्वषट्कारनिर्द्धनाः ॥&lt;br&gt;&#xA;हाहाभूताः प्रजा दृष्ट्वा ततोऽभूद्दुःखितो नृपः ॥ ७ ॥&lt;br&gt;&#xA;स दोग्धुमैच्छत्त्रैलोक्यं सदेवासुरमानुषम् ॥ ८ ॥&lt;br&gt;&#xA;एतस्मिन्नन्तरे प्राप्तो नारदो मुनिसत्तयः ॥&lt;br&gt;&#xA;क्रोधाविष्टं पृथुं दृष्ट्वा वाक्यं चेदमुवाच ह ॥ ९ ॥&lt;br&gt;&#xA;लोकत्रयविनाशाय मा कोपं कुरु भूपते ॥&lt;br&gt;&#xA;पृथ्व्यानया ग्रासितानि सस्यानि विविधानि च ॥&lt;br&gt;&#xA;गिलितानि च अन्नानि विद्ध्येवैतन्मतं मम ॥ 5.2.49.१० ॥&lt;br&gt;&#xA;नारदस्य च वाक्येन क्रोधं चक्रे पृथुस्तदा ॥&lt;br&gt;&#xA;निर्दग्धुमैच्छत्पृथिवीं सशै लवनकाननाम् ॥ ११ ॥&lt;br&gt;&#xA;मुमोच शस्त्रमाग्नेयं तेन सा धरणी तदा ॥&lt;br&gt;&#xA;दह्यमाना भयार्त्ता च गौर्भूत्वा पृधुमभ्यगात् ॥ १२ ॥&lt;br&gt;&#xA;सा वध्यमाना तेनैव नृपं वचनमब्रवीत् ॥&lt;br&gt;&#xA;शरणं समनुप्राप्ता गौरहं नृपसत्तम ॥ १३ ॥&lt;br&gt;&#xA;गौरवध्या महीपाल वत्सं कृत्वा च दुग्धि माम् ॥ १४ ॥&lt;br&gt;&#xA;तस्यास्तद्वचनं श्रुत्वा दुदोह नृपसत्तमः ॥&lt;br&gt;&#xA;भास्वद्रत्नानि सस्यानि कृत्वा वत्सं हिमालयम् ॥१५॥&lt;br&gt;&#xA;जाताः प्रजाश्च सुमुखाः प्रवृत्तश्च महोत्सवः ॥&lt;br&gt;&#xA;प्रवृत्ता यागदानादि क्रिया मगलपूर्विकाः ॥ १६ ॥&lt;br&gt;&#xA;राजाथ चिन्तयामास मया पापमिदं कृतम् ॥&lt;br&gt;&#xA;अवध्याश्च स्त्रियः प्रोक्ता गौरवध्या द्विजस्तथा ॥ १७ ॥&lt;br&gt;&#xA;स्त्रीरूपधारिणी पृथ्वी मोहादेषा मया हता ॥&lt;br&gt;&#xA;गोवधे च कृता बुद्धिरहो पापपरम्परा॥&lt;br&gt;&#xA;तस्माद्वह्निं प्रवेक्ष्यामि चितां कृत्वा न संशयः ॥ १६ ॥&lt;br&gt;&#xA;एवं चिन्तयतस्तस्य पृथोरमिततेजसः ॥&lt;br&gt;&#xA;आजगाम पुनस्तत्र नारदो भगवानृषिः ॥ १९ ॥&lt;br&gt;&#xA;दृष्ट्वा तथाविधं दीनं चिन्तयानं पृथुं प्रिये ॥&lt;br&gt;&#xA;उवाच नारदो धीमान्किमेतदिति पार्थिव॥ 5.2.49.२० ॥&lt;br&gt;&#xA;ततः स कथयामास मया पापमिदं कृतम्॥&lt;br&gt;&#xA;अवध्या स्त्री हता विप्र कृता बुद्धिश्च गोवधे ॥ २१ ॥&lt;br&gt;&#xA;काल्ँलोकानु गमि ष्यामि कृत्वा कर्म सुदारुणम् ॥&lt;br&gt;&#xA;मरिष्यामि न सन्देहो ब्रह्महा पापपूरुषः ॥ २२ ॥&lt;br&gt;&#xA;अथ चेष्टोपदेशेन दुःखादुद्धर मां द्विज ॥&lt;br&gt;&#xA;तस्य तद्वचनं श्रुत्वा कथयामास नारदः ॥&lt;br&gt;&#xA;महापापप्रशमनं लिङ्गमाहात्म्यमुत्तमम् ॥ २३ ॥&lt;br&gt;&#xA;महाकालवने लिङ्गमभयेश्वरपश्चिमे ॥&lt;br&gt;&#xA;महापापक्षयकरं विद्यते तत्र भूपते ॥&lt;br&gt;&#xA;गच्छ त्वं सहसा राजंस्तत्र पूतो भविष्यसि ॥ २४ ॥&lt;br&gt;&#xA;नारदस्य वचः श्रुत्वा पृधुस्तत्र जगाम सः ॥&lt;br&gt;&#xA;दृष्ट्वा लिङ्गं च वै रम्यं विपापस्तत्क्षणादभूत् ॥ ॥ २५ ॥&lt;br&gt;&#xA;द्वादशादित्यसङ्काशो बभूव पृथिवीपतिः ॥ २६ ॥&lt;br&gt;&#xA;ततोंऽतरिक्षगैर्देवि कृतं नाम वरानने ॥&lt;br&gt;&#xA;पृथुना पूजितो यस्माद्भविष्यति महीतले ॥&lt;br&gt;&#xA;अद्यप्रभृति विख्यातो देवोऽयं पृथुकेश्वरः ॥ २७ ॥&lt;br&gt;&#xA;ये च द्रक्ष्यन्ति देवेशं पृथुकेश्वरमीश्वरम् ॥&lt;br&gt;&#xA;ते सर्वकामसम्पूर्णा भविष्यन्ति महीतले ॥ २८ ॥&lt;br&gt;&#xA;अज्ञानाज्ज्ञानतो वापि यत्पापं जायते नृणाम्॥&lt;br&gt;&#xA;तत्पापं यास्यति क्षिप्रं पृथुकेश्वरदर्शनात् ॥ २९ ॥&lt;br&gt;&#xA;वाचिकं मानसं वापि कायिकं गुह्यसम्भवम् ॥&lt;br&gt;&#xA;प्रकाशं वा कृतं पापं प्रसङ्गादपि यत्कृतम् ॥&lt;br&gt;&#xA;तत्सर्वं यास्यति क्षिप्रं पुथुकेश्वरदर्शनात् ॥ 5.2.49.३० ॥&lt;br&gt;&#xA;पूजयिष्यन्ति ये भक्त्या देवं वै पृधुकेश्वरम् ॥&lt;br&gt;&#xA;राज्यं प्राप्स्यन्ति ते सम्यङ्नृलोके च त्रिविष्टपे ॥ ३१ ॥&lt;br&gt;&#xA;भुक्त्वा राज्यं मनुष्याणां देवानां च महीतले ॥&lt;br&gt;&#xA;यास्यन्ति परमं स्थानं ब्रह्मणः परमेष्ठिनः ॥ ३२ ॥&lt;br&gt;&#xA;इत्युक्त्वा देवसङ्घैश्च पूजितः पृथुकेश्वरः ॥&lt;br&gt;&#xA;पृथुः शशास पृथिवीं सपत्तनां सपर्वताम् ॥ ३३ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;पृथुकेश्वर देवस्य शृणु वै स्थावरेश्वरम् ॥ ३४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां पञ्चम आवन्त्यखण्डे चतुरशीतिलिङ्गमाहात्म्ये पृथुकेश्वरमाहात्म्यवर्णनन्नामैकोनपञ्चाशत्तमोऽध्यायः॥ ४९॥&lt;/p&gt;</description>
    </item>
    <item>
      <title>०५० वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/050_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/050_varNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;शृणु देवि प्रयत्नेन पञ्चाशत्तममीश्वरम् ॥&lt;br&gt;&#xA;यस्य दर्शनमात्रेण ग्रहबाधा न जायते ॥ १ ॥&lt;br&gt;&#xA;सञ्ज्ञानाम रवेर्भार्या सा सुता विश्वकर्मणः ॥&lt;br&gt;&#xA;भर्त्तुस्तेजोऽसहन्त्याथ कदाचिच्चैव सञ्ज्ञया ॥&lt;br&gt;&#xA;छायामयी चात्मनस्तु निर्मिता तरसा तया ॥ २ ॥&lt;br&gt;&#xA;सा प्रोक्ता सादरेणैव स्थीयतां सूर्यसन्निधौ ॥&lt;br&gt;&#xA;पृष्ट्यापि न वाच्यं ते मदीयं गमनं रवेः ॥ ३ ॥&lt;br&gt;&#xA;इत्युक्त्वा सा तदा सञ्ज्ञा जगाम भवनं पितुः ॥&lt;br&gt;&#xA;सञ्ज्ञेयमिति मन्वानो द्वितीयायां दिवस्पतिः ॥&lt;br&gt;&#xA;जनयामास तनयं नामतो यः शनैश्चरः ॥ ४ ॥&lt;br&gt;&#xA;तस्मिञ्जाते भयं जग्मुः सदेवासुरमानुषाः ॥&lt;br&gt;&#xA;त्रैलोक्यं जातमात्रेण आक्रान्तं सचराचरम् ॥ ५ ॥&lt;br&gt;&#xA;इन्द्रोऽपि भयसन्त्रस्तो ब्रह्माणं शरणं गतः ॥&lt;br&gt;&#xA;सूर्यपुत्रस्य वृत्तान्तं कथयामास गद्गदम् ॥ ६ ॥&lt;br&gt;&#xA;भिन्नं तु रोहिणीचक्रं व्याप्तं नक्षत्रमण्डलम् ॥&lt;br&gt;&#xA;जातमात्रेण चाक्रान्तं त्रैलोक्यं रविसूनुना ॥ ७ ॥&lt;br&gt;&#xA;वासवस्य वचः श्रुत्वा ब्रह्मा लोकपितामहः ॥&lt;br&gt;&#xA;आहूय सहसा सूर्यं वचनं चेदमब्रवीत् ॥ ८ ॥&lt;br&gt;&#xA;मर्यादा क्रियतां भानो वार्यतां पुत्र औरसः ॥&lt;br&gt;&#xA;आक्रान्तं तेजसा तेन त्रैलोक्यं भूभुवादिकम्॥ ९ ॥&lt;br&gt;&#xA;ब्रह्मणो वचनं श्रुत्वा रविणा प्रोक्तमीदृशः ॥&lt;br&gt;&#xA;असाध्योऽयं मम सुतो वार्यतां स्वयमेव तम् ॥ 5.2.50.१० ॥&lt;br&gt;&#xA;पश्य मे चरणौ दग्धौ दृष्टिमात्रेण लीलया॥&lt;br&gt;&#xA;ब्रह्मापि भयसन्त्रस्तो जगाम मनसा हरिम् ॥११॥&lt;br&gt;&#xA;सूर्यस्य वचनं श्रुत्वा हरिः प्राप्तस्तु तत्क्षणात् ॥&lt;br&gt;&#xA;ब्रह्मणो वचनं श्रुत्वा भीतः कृष्णोऽब्रवीदिदम् ॥ १२ ॥&lt;br&gt;&#xA;गम्यतां तत्र यत्रास्ते देवदेवो महेश्वरः ॥&lt;br&gt;&#xA;कृष्णस्य वचनात्सर्वे ममान्तिकमुपागताः ॥ १३ ॥&lt;br&gt;&#xA;वृत्तान्तः कथितः सर्वो रविपुत्रस्य पार्वति ॥&lt;br&gt;&#xA;मया स्मृतस्तु सम्प्राप्तः सूर्यपुत्रस्तु तत्क्षणात् ॥ १४ ॥&lt;br&gt;&#xA;अधोदृष्टिर्मया दृष्टो वक्राङ्गो रूपतोऽसितः ॥&lt;br&gt;&#xA;स्थैर्यं कृत्वा नमस्कृत्य विज्ञप्तोऽहं शनैःशनैः ॥ १५ ॥&lt;br&gt;&#xA;किमर्थं वै स्मृतो देव देह्याजां मम शङ्कर ॥&lt;br&gt;&#xA;आदेशे तव तिष्ठामि किं करोमि प्रशाधि माम् ॥ ॥ १६ ॥&lt;br&gt;&#xA;इत्युक्तोऽहं तदा तेन रविपुत्रेण पार्वति ॥&lt;br&gt;&#xA;मया स वारितोऽत्यर्थं मा पीडय जगत्त्रयम् ॥ १७ ॥&lt;br&gt;&#xA;तेनोक्तं देहि मे स्थानं पानमाहारमेव च ॥&lt;br&gt;&#xA;मया दत्तं विशालाक्षि पूजार्थं स्थानमुत्तमम् ॥ १८ ॥&lt;br&gt;&#xA;मेषादिराशिसंस्थः संस्त्रिंशन्मासान्प्रपीडय ॥&lt;br&gt;&#xA;मानुषान्क्रमशो वत्स तत्र तृप्तिमवाप्स्यसि॥ १९ ॥&lt;br&gt;&#xA;अष्टमश्च चतुर्थश्च द्वितीयो जन्मसंस्थितः ॥&lt;br&gt;&#xA;द्वादशराशिसंस्थोऽपि विरुद्धो भव सर्वदा ॥ 5.2.50.२० ॥&lt;br&gt;&#xA;एकादशो वा षष्ठो वा तृतीय स्थानगोथवा ॥&lt;br&gt;&#xA;भव भव्यतरो नॄणामतः पूजा भविष्यति ॥ २१ ॥&lt;br&gt;&#xA;पञ्चमो नवमश्चैव उदासीनस्तु सप्तमः ॥&lt;br&gt;&#xA;भव राशिगतो नित्यं मानुषे कर्म भिर्युते ॥ २२ ॥&lt;br&gt;&#xA;पूजां प्राप्स्यसि चात्यर्थं ग्रहाणामधिकं सदा ॥&lt;br&gt;&#xA;गतिः स्थिरा भवित्री ते वरः श्रेष्ठोभिधीयते ॥ २३ ॥&lt;br&gt;&#xA;अतस्ते स्थावरं नाम भविष्यति महीतले ॥&lt;br&gt;&#xA;शनैश्चरस्त्वं राशिस्थो ग्रहाणामधिको यतः ॥ २४ ॥&lt;br&gt;&#xA;अतः शनैश्चरोनाम भविष्यसि सदा भुवि ॥&lt;br&gt;&#xA;गजगण्डनिभाकारो मम कण्ठसमोपि च ॥ २५ ॥&lt;br&gt;&#xA;वर्णतो ह्यसितो नाम भविष्यसि महीतले ॥&lt;br&gt;&#xA;ग्रहमध्ये ह्यधोदृष्टिर्गतिर्मन्दा भविष्यति ॥&lt;br&gt;&#xA;तुष्टो ददासि राज्यं च रुष्टो वै हरसि क्षणात् ॥२६॥&lt;br&gt;&#xA;देवासुरमनुष्याश्च सिद्धविद्याधरोरगाः ॥&lt;br&gt;&#xA;त्वत्क्रूरदृष्टिनिहता नाशं यास्यन्ति नान्यथा । २७ ॥&lt;br&gt;&#xA;तव प्रसादात्प्राप्स्यन्ति मनोऽभीष्टं सुदुर्ल्लभम् ॥&lt;br&gt;&#xA;अन्यच्च ते प्रदास्यामि स्थानं गुह्यं मनोहरम् ॥ २८ ॥&lt;br&gt;&#xA;मनोभीष्टकरं पुण्यं देवदानवदुर्लभम् ॥&lt;br&gt;&#xA;प्रलयेऽप्यक्षयं प्रोक्तं महाकालवनं परम्॥ २९ ॥&lt;br&gt;&#xA;तत्र गच्छ ममादेशत्त्वपृथुकेश्वरपश्चिमे ॥&lt;br&gt;&#xA;विद्यते तत्र यल्लिङ्गं तत्ते नाम्ना भविष्यति ॥ 5.2.50.३० ॥&lt;br&gt;&#xA;कीर्त्तिरेषा त्वदीयापि त्रैलोक्ये भविता धुवम्॥ ३१ ॥&lt;br&gt;&#xA;इत्युक्तः स्थावरो देवि ममाज्ञापालकस्तदा ॥&lt;br&gt;&#xA;जगाम त्वरितो रम्यं महाकालवनं शुभम् ॥ ३२ ॥&lt;br&gt;&#xA;दृष्ट्वा तत्रैव तल्लिङ्गं स्थानं लब्धं सुशोभनम्॥&lt;br&gt;&#xA;तल्लिङ्गं भुवने ख्यातं नामतः स्थावरेश्वरम् ॥ ३३ ॥&lt;br&gt;&#xA;शनिनोक्तं तदा देवि येऽत्र द्रक्ष्यन्ति भक्तितः ॥&lt;br&gt;&#xA;मया प्रपूजितं लिङ्गं विख्यातं स्थावरेश्वरम् ॥&lt;br&gt;&#xA;तेषां पीडा मदीया तु न भविष्यति कर्हिचित् ॥ ३४ ॥&lt;br&gt;&#xA;मदीये च दिने यो वै नियमेन प्रपश्यति ॥&lt;br&gt;&#xA;तस्याहं सकलां बाधां शमयिष्याम्यसंशयम् ॥३५॥&lt;br&gt;&#xA;धक्ष्यामि सततं पीडामन्यग्रहकृतामपि ॥&lt;br&gt;&#xA;मदीयं च भयं तस्य स्वप्नेऽपि न भविष्यति ॥ ३६ ॥&lt;br&gt;&#xA;न ग्रहा न पिशाचाश्च न यक्षा न च राक्षसाः ॥&lt;br&gt;&#xA;विघ्नं कुर्वन्ति तस्यापि मयि तुष्टे न संशयः ॥ ३७ ॥&lt;br&gt;&#xA;सङ्क्रान्तौ शनिवारे च व्यतीपातेऽयने तथा॥&lt;br&gt;&#xA;ये पश्यन्ति नरा भक्त्या लिङ्गं वै स्थावरेश्वरम् ॥&lt;br&gt;&#xA;भविष्यत्यक्षयस्तेषां स्थिरो वासस्त्रिविष्टपे ॥ ३८ ॥&lt;br&gt;&#xA;नियमेन प्रपश्यन्ति मम वारेऽत्र ये नराः ॥&lt;br&gt;&#xA;न तेषां दुष्कृतं किञ्चिद्दुष्कृतोत्था न चापदः ॥ ३९ ॥&lt;br&gt;&#xA;भविष्यति न दारिद्र्यं न चैवेष्टवियोजनम् ॥&lt;br&gt;&#xA;दास्यामि पुत्रकामस्य फलं पुत्रकृतं सदा ॥ ॥ 5.2.50.४० ॥&lt;br&gt;&#xA;अधनस्य धनं चैव भयार्त्तस्याभयं तथा ॥&lt;br&gt;&#xA;स्वर्गं वै स्वर्गकामस्य प्रयच्छामि च वाञ्छितम् ॥ ४१ ॥&lt;br&gt;&#xA;इत्युक्त्वा पूजयामास भूयो लिङ्गं शनैश्चरः ॥&lt;br&gt;&#xA;पूजयित्वा शुभैः पुष्पैर्भक्त्या तत्रैव संस्थितः ॥ ४२ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;स्थावरेश्वरदेवस्य शूलेश्वरमथो शृणु ॥ ४३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये स्थावरेश्वरमाहात्म्य वर्णनन्नाम पञ्चाशत्तमोऽध्यायः ॥ ५० ॥&lt;/p&gt;</description>
    </item>
    <item>
      <title>०५१ शूलेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/051_shUleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/051_shUleshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;एकाधिकं विजानीहि पञ्चाशत्तममीश्वरम् ॥&lt;br&gt;&#xA;देवं शूलेश्वरं देवि सर्व व्याधिविनाशनम् ॥ १ ॥&lt;br&gt;&#xA;आद्ये कल्पे प्रवृत्ते च राज्यहेतोर्वरानने ॥&lt;br&gt;&#xA;देवानां दानवानां च युद्धमासीत्सुदारुणम् ॥&lt;br&gt;&#xA;दैत्यानामीश्वरे जम्भे देवानां च शचीपतौ ॥ २ ॥&lt;br&gt;&#xA;ततो देवाः पराभूता दैत्या विजयिनोऽभवन् ॥&lt;br&gt;&#xA;अन्धको मन्दरं प्राप्तो दूतं मे प्राहिणोत्तदा ॥ ३ ॥&lt;br&gt;&#xA;स दूतो मामुवाचोच्चैः सगर्वो दुष्टमानसः ॥&lt;br&gt;&#xA;अन्धकेनाहमादिष्टः शृणु शङ्कर मद्वचः ॥ ४ ॥&lt;br&gt;&#xA;गौरीं मे देहि पत्न्यर्थं मन्दरस्त्यज्यतामयम् ॥&lt;br&gt;&#xA;एवं कृते कृतार्थस्त्वमन्यथा नास्ति ते गतिः ॥ ५ ॥&lt;br&gt;&#xA;उक्तोऽहं तेन दूतेन त्वया सह महागिरौ ॥&lt;br&gt;&#xA;स्मिताननः क्षणं भूत्वा मया प्रोक्तमिदं वचः ॥ ६ ॥&lt;br&gt;&#xA;गच्छ दूत ममादेशादन्धकं ब्रूहि सत्वरम्॥&lt;br&gt;&#xA;इहाभ्येत्याहवं कृत्वा जित्वेमां सुन्दरीं नय ॥ ७ ॥&lt;br&gt;&#xA;इत्युक्तः प्रययौ दूतस्तेनाख्यातं वचो मम ॥&lt;br&gt;&#xA;अन्धकोऽपि तदा दैत्यः समरार्थी तु मन्दरम् ॥&lt;br&gt;&#xA;समायातः सहामात्यो बलेन चतुरङ्गिणा ॥ ८ ॥&lt;br&gt;&#xA;मया सह ततस्तस्य घोरं युद्धमभूच्चिरम् ॥&lt;br&gt;&#xA;अन्धकस्य रथो घोरश्छिन्नो भिन्नः समं ततः ॥ ९ ॥&lt;br&gt;&#xA;ततः कुद्धोंऽधको देवि रथात्तस्मादवप्लुतः ॥&lt;br&gt;&#xA;मद्रथं बलवान्गृह्य मया सह बलोत्कटः ॥&lt;br&gt;&#xA;युयुधे स महादैत्यः शूलेन ताडितो मया ॥ ॥ 5.2.51.१० ॥&lt;br&gt;&#xA;मया धृतोन्तरिक्षे स शूलप्रोतो महासुरः ॥&lt;br&gt;&#xA;शूलप्रोतोऽथ वै दुष्टस्तावत्स भ्रामितो मया ॥ ११ ॥&lt;br&gt;&#xA;सुस्राव तस्य गात्रेभ्यः शोणितोघ स्ततो महान् ॥&lt;br&gt;&#xA;बिन्दौबिन्दौ तु रक्तस्य तत्तुल्या दानवास्तथा ॥ १२ ॥&lt;br&gt;&#xA;सम्भूताः कोटिशो देवि तैरहं पुनरर्द्दितः ॥&lt;br&gt;&#xA;किं कर्त्तव्यमिति ध्यायन्स्थि तोऽहं तत्र भामिनि ॥ १३ ॥&lt;br&gt;&#xA;मया चोत्पादिता दुर्गा रक्तदन्ता सुभीषणा ॥&lt;br&gt;&#xA;अन्धकस्य तदा पीतं रक्तं वहुविधं तया ॥ १४ ॥&lt;br&gt;&#xA;तस्मिन्पीते ततो रक्ते नोत्तस्थुर्देवि चापरे ॥&lt;br&gt;&#xA;पूर्वोत्थितास्तयैवाशु निहता दानवाधिपाः ॥&lt;br&gt;&#xA;तेन शूलवरेणैव तत्क्षणान्निधनं गताः ॥ १५ ॥&lt;br&gt;&#xA;स मामुवाच हृष्टात्मा कृतां जलिपुटोंऽधकः ॥&lt;br&gt;&#xA;त्वयि भक्तिः सदा मेस्तु दुर्लभं तव दर्शनम् ॥ १६ ॥&lt;br&gt;&#xA;स्वामिना निहतश्चाहं कोऽन्यो धन्यतरो हि मत् ॥&lt;br&gt;&#xA;त्वच्छूलेन विनिर्भिन्नो ह्यन्तरिक्षे ततोऽप्यहम् ॥ १७ ॥&lt;br&gt;&#xA;सङ्कल्पाक्षेपविक्षेपं कल्पकार्यप्रवर्त्तकम् ॥&lt;br&gt;&#xA;सहस्रवक्त्रशिरसं त्वामहं शरणं व्रजे ॥ १८ ॥&lt;br&gt;&#xA;गिरीन्द्रतनयानाथं गिरीन्द्रशिखरालयम् ॥&lt;br&gt;&#xA;महालयकृतावासं त्वामहं शरणं व्रजे ॥ १९ ॥&lt;br&gt;&#xA;एवं स्तुतोऽहं दैत्येन शूलप्रोतेन सुन्दरि ॥&lt;br&gt;&#xA;ततो मे करुणा जाता कृतोन्धको गणस्तदा ॥5.2.51.२०॥&lt;br&gt;&#xA;स च शूलवरो देवि मया प्रोक्तो मुदा तदा ॥&lt;br&gt;&#xA;एहि शूल हतो दैत्यस्त्वया दुष्टोन्धको मृधे ॥२१॥&lt;br&gt;&#xA;परितुष्टः प्रयच्छामि परमं स्थानमुत्तमम्॥&lt;br&gt;&#xA;न देवैर्न च गन्धर्वैर्नापि तत्परमर्षिभिः॥२२॥&lt;br&gt;&#xA;सम्प्राप्यं मामनाराध्य तथा विध्वस्तकल्मषैः॥&lt;br&gt;&#xA;मामुवाच ततः शूलः प्रणम्यानतकन्धरः ॥२३॥&lt;br&gt;&#xA;यदि प्रसन्नो भगवन्करुणा मयि ते यदि ॥&lt;br&gt;&#xA;कथयस्व परं स्थानं मनो मे यत्र शुद्ध्यति ॥&lt;br&gt;&#xA;दुष्टसम्पर्कसञ्जातमन्यत्पातकमात्मनः ॥ २४ ॥&lt;br&gt;&#xA;ततो मया समादिष्टः करुणाश्लिष्टचेतसा ॥&lt;br&gt;&#xA;महाकालवनं रम्यमतिपुण्यफलप्रदम् ॥ २५ ॥&lt;br&gt;&#xA;तत्रास्मत्प्राप्तिदं लिङ्गं लोकानुग्रहकारकम् ॥&lt;br&gt;&#xA;पृधुकेश्वरपूर्वेण तदाराधय यत्नतः ॥ २६ ॥&lt;br&gt;&#xA;मदीयं वचनं श्रुत्वा स जगाम त्वरान्वितः ॥&lt;br&gt;&#xA;ददर्श तत्र तल्लिङ्गमनेकफलदायकम् ॥ २७ ॥&lt;br&gt;&#xA;लिङ्गेन च पुनर्दृष्टः शूलः शङ्करवल्लभः ॥&lt;br&gt;&#xA;सम्भूतोऽनेकवक्त्रस्तु हर्षाद्विस्मितमानसः ॥ २८ ॥&lt;br&gt;&#xA;स्नेहात्संश्लेषितोऽत्यर्थं पृष्टस्तु कुशलं पुनः ॥&lt;br&gt;&#xA;कथितं तेन शूलेन दुष्टान्धक वधं तदा ॥ २९ ॥&lt;br&gt;&#xA;प्रभुणा प्रेरितोऽत्यर्थं शुद्ध्यर्थं भवतोन्तिके ॥&lt;br&gt;&#xA;त्वद्दर्शनेन पूतोऽहं यास्यामि शिवसन्निधौ ॥&lt;br&gt;&#xA;अद्यप्रभृति भूलोके मन्नाम्ना ख्या तिमेष्यसि ॥ 5.2.51.३० ॥&lt;br&gt;&#xA;ततो भविष्यत्यधिकं दर्शनात्ते वृणोम्यहम् ॥&lt;br&gt;&#xA;किं तीर्थैर्विविधैः स्नातैः किं दानैर्विविधैः कृतैः ॥ ३१ ॥&lt;br&gt;&#xA;ते प्राप्स्यन्ति फलं सर्वम्ं ये त्वां द्रक्ष्यन्ति भक्तितः ॥ ३२ ॥&lt;br&gt;&#xA;यः करिष्यति ते पूजां भक्तियुक्तोऽपि मानवः ॥&lt;br&gt;&#xA;अष्टम्यां वा चतुर्दश्यां दिने भौमस्य भक्तितः ॥ ॥ ३३ ॥&lt;br&gt;&#xA;विमानवरमास्थाय कामगं रत्नभूषितम् ॥&lt;br&gt;&#xA;उदितादित्यसङ्काशं स मुदा विचरिष्यति ॥ ३४ ॥&lt;br&gt;&#xA;त्वन्नाम ये ग्रहीष्यन्ति सर्वदा भयपीडिताः ॥&lt;br&gt;&#xA;व्याधिभिः पीडिता नित्यं दुःखैर्वा क्लेशिता भृशम् ॥&lt;br&gt;&#xA;न भविष्यति भीस्तेषां घोरसंसारसागरे ॥ ३५ ॥&lt;br&gt;&#xA;ये त्वां द्रक्ष्यन्ति पुरुषा भावहीनाः प्रसङ्गतः ॥&lt;br&gt;&#xA;न पतिष्यन्ति संसारे नरके चातिदारुणे ॥ ३६ ॥&lt;br&gt;&#xA;इत्युक्तं तेन शूलेन लिङ्गमाश्लिष्य यत्नतः ॥ ३७ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;शूलेश्वरस्य देवस्य अथोङ्कारेश्वरं शृणु ॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये शूलेश्वरमाहात्म्यवर्णनन्नामैकपञ्चाशत्तमोऽध्यायः ॥ ५१ ॥&lt;/p&gt;</description>
    </item>
    <item>
      <title>०५२ ॐकारेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/052_OMkAreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/052_OMkAreshvaramAhAtmyavarNanam/</guid>
      <description>&lt;p&gt;॥ श्रीविश्वेश्वर उवाच ॥ ॥&lt;br&gt;&#xA;द्व्यधिकं देवि जानीहि पञ्चाशत्तममीश्वरम् ॥&lt;br&gt;&#xA;ओङ्कारेश्वर इत्याख्या यस्यास्ति भुवनत्रये ॥ १ ॥&lt;br&gt;&#xA;प्राकृते कल्पसञ्ज्ञे तु प्रथमे प्रथमं मया ॥&lt;br&gt;&#xA;वक्त्रादुत्पादितो देवि पुरुषः कपिलाकृतिः ॥ २ ॥&lt;br&gt;&#xA;ततः स पुरुषो दिव्यः किं करोमीत्युपस्थितः ॥&lt;br&gt;&#xA;विभजात्मानमित्युक्तो मयान्तर्द्धानगोऽभवत् ॥ ३ ॥ ।&lt;br&gt;&#xA;निर्वाणस्येव दीपस्य गतिस्तस्य न लक्षिता ॥&lt;br&gt;&#xA;ततस्तस्याभवच्चिन्ता कथमात्मा विभज्यते ॥ ४ ॥&lt;br&gt;&#xA;एवं चिन्तयतस्तस्य चतुर्मित्योत्थितस्ततः ॥&lt;br&gt;&#xA;त्रिवर्णस्वररूपी च चतुर्वर्गफलप्रदः ॥ ५ ॥&lt;br&gt;&#xA;ऋग्यजुःसामनामा च ब्रह्मविष्णुशिवात्मकः ॥&lt;br&gt;&#xA;व्याप्नुवन्सकलाल्ँलोकान्प्रभावैः पृथुभिस्तदा ॥ ६ ॥&lt;br&gt;&#xA;ओङ्कार इति तस्याख्या मया दता प्रसादतः ॥&lt;br&gt;&#xA;तदोक्ताभिरुदाराभिर्वाणीभिः समलङ्कृतः ॥ ७ ॥&lt;br&gt;&#xA;हृदयात्तस्य देवस्य वषट्कारः समुत्थितः ॥&lt;br&gt;&#xA;छन्दसां प्रवरा देवी चतुर्विंशाक्षरा परा ॥ ८ ॥&lt;br&gt;&#xA;षट्कुक्षिः सा त्रिपादा च पञ्चशीर्षोपलक्षिता ॥&lt;br&gt;&#xA;समीपवर्त्तिनी देवी पार्श्वे तत्र व्यवस्थिता ॥ ९ ॥&lt;br&gt;&#xA;गायत्री मधुराभाषा सावित्री लोकविश्रुता ॥&lt;br&gt;&#xA;स चोङ्कारो मया प्रोक्तो गायत्र्या सह पार्वति ॥&lt;br&gt;&#xA;सृष्टिं कुरु ममादेशाद्विचित्रामनया सह ॥ 5.2.52.१० ॥&lt;br&gt;&#xA;इत्युक्तस्त्रिशिखो भूत्वा हिरण्यसदृशाकृतिः ॥&lt;br&gt;&#xA;सृष्टिमुत्पादयामास स्वशरीरान्ममाज्ञया ॥ ११ ॥&lt;br&gt;&#xA;पूर्वं देवगणाश्चैव त्रयस्त्रिंशच्च देवताः ॥&lt;br&gt;&#xA;मनुष्या ऋषयश्चैव वेदप्रामाण्यतः कृताः ॥ १२ ॥&lt;br&gt;&#xA;तेषां देहे प्रविष्टानां प्रादुर्भावः पुनर्भवेत् ॥&lt;br&gt;&#xA;यथा सूर्यस्य सततमुदयास्तमनं भवेत् ॥ १३ ॥&lt;br&gt;&#xA;संहृत्योङ्कारमखिलान्सदेवासुरपन्नगान् ॥&lt;br&gt;&#xA;कृतात्मगर्भे भगवानोङ्कारो जगतः प्रभुः ॥ १४ ॥&lt;br&gt;&#xA;ससर्ज सर्वभूतानि कल्पान्ते पर्वतात्मजे ॥&lt;br&gt;&#xA;अव्यक्तः शाश्वतश्चैव तस्य सर्वमिदं जगत् ॥ १५ ॥&lt;br&gt;&#xA;कर्त्ता चैव विकर्त्ता च संहर्ता च महांस्तु यः ॥&lt;br&gt;&#xA;ओङ्कारपूर्वका वेदा यज्ञाश्चोङ्कारपूर्वकाः ॥ १६ ॥&lt;br&gt;&#xA;ओङ्कारपूर्वकं ज्ञानं तपश्चोङ्कारपूर्वकम् ॥&lt;br&gt;&#xA;स्वयम्भूरिति विज्ञेयः स ब्रह्मा भुवनाधिपः ॥ १७ ॥&lt;br&gt;&#xA;स वायुरिति विज्ञेयः सर्वज्ञः स प्रजाकरः ॥&lt;br&gt;&#xA;विश्वे देवास्तथा साध्या रुद्रादित्यास्तथाश्विनौ ॥ १८ ॥&lt;br&gt;&#xA;प्रजानां पतयश्चैव सप्त चैव महर्षयः ॥&lt;br&gt;&#xA;वसवोऽप्सरसश्चैव गन्धर्वाश्चैव राक्षसाः ॥ १९ ॥&lt;br&gt;&#xA;दैत्याः पिशाचा रक्षांसि भूतानि विविधानि च ॥&lt;br&gt;&#xA;ब्राह्मणाः क्षत्रिया वैश्याः शूद्रा म्लेच्छादयो भुवि ॥&lt;br&gt;&#xA;सर्वे चतुष्पदाश्चैव तिर्यग्योनिगतास्तदा ॥ 5.2.52.२०॥&lt;br&gt;&#xA;जङ्गमानि च सत्त्वानि यच्चान्यज्जीवसञ्ज्ञकम्॥&lt;br&gt;&#xA;कृत्वा सर्वमशेषं च ममान्तिकमुपागतः॥२१॥&lt;br&gt;&#xA;प्रणम्य प्रयतो भूत्वा वचनं चेदमब्रवीत् ॥&lt;br&gt;&#xA;कृता सृष्टिर्मया देव त्वत्प्रसादान्महेश्वर ॥२२॥&lt;br&gt;&#xA;देहि मे परमं स्थानं यथा कीर्त्तिर्ध्रुवा भवेत् ॥&lt;br&gt;&#xA;ओङ्कारस्य वचः श्रुत्वा मया प्रोक्तं वरानने ॥२३॥&lt;br&gt;&#xA;ममाभीष्टकरं स्थानं नित्यमव्ययमक्षयम् ॥&lt;br&gt;&#xA;महाकालवनं दिव्यं सर्वसम्पत्करं शुभम् ॥२४॥&lt;br&gt;&#xA;तत्र ते भविता कीर्त्तिः शाश्वती नात्र संशयः ॥&lt;br&gt;&#xA;शूलेश्वरस्य देवस्य पूर्वभागे व्यव स्थितम् ॥२५॥&lt;br&gt;&#xA;त्रिकल्पप्रभवं लिङ्गं त्वन्नाम्ना ख्यातिमेष्यति ॥&lt;br&gt;&#xA;ओङ्कारेश्वर इत्याख्या भविष्यति जगत्त्रये ॥ २६ ॥&lt;br&gt;&#xA;इत्युक्तो हि मया देवि ओङ्कारो हृष्टमानसः ॥&lt;br&gt;&#xA;ददर्श तत्र तल्लिङ्गं तस्मिल्ँलिङ्गे लयं गतः ॥२७॥&lt;br&gt;&#xA;ततः प्रभृति वेदेषु ओङ्कारः क्रियते द्विजैः ॥&lt;br&gt;&#xA;पुण्यार्थं मङ्गलार्थं च प्रथमं सर्ववस्तुषु ॥ ॥ २८ ॥&lt;br&gt;&#xA;लयङ्गतो यदोङ्कारस्तदाप्रभृति पार्वति ॥&lt;br&gt;&#xA;मयोच्यमानं लिङ्गस्य प्रभावातिशयं शृणु ॥ २९ ॥&lt;br&gt;&#xA;यद्युगादिसहस्रेषु व्यतीपातशतेषु च ॥&lt;br&gt;&#xA;अयनानां सहस्रेषु यत्पुण्यं समुदाहृतम् ॥&lt;br&gt;&#xA;तत्पुण्यमधिकं देवि ॐकारेश्वरदर्शनात् ॥5.2.52.३०॥&lt;br&gt;&#xA;चतुर्ष्वपि च वेदेषु समधीतेषु यत्फलम् ॥&lt;br&gt;&#xA;ततोऽधिकं फलं प्रोक्तमोङ्कारेश्वरदर्शनात् ॥३१॥&lt;br&gt;&#xA;ब्रह्मचर्येण यत्पुण्यं यावज्जीवं कृतेन च ॥&lt;br&gt;&#xA;तत्पुण्यमधिकं प्रोक्तमोङ्कारेश्वरदर्शनात् ॥३२॥&lt;br&gt;&#xA;करीषसाधने पुण्यं यच्च पुण्यमनाशके ॥&lt;br&gt;&#xA;तत्पुण्यमधिकं देवि ॐकारेश्वरदर्शनात् ॥ ३३ ॥&lt;br&gt;&#xA;पूजायां यत्फलं प्रोक्तं तस्य सङ्ख्या न विद्यते ॥ ३४ ॥&lt;br&gt;&#xA;किं यज्ञैर्बहुवित्ताढ्यैः किं तपोभिः सुदुष्करैः ॥&lt;br&gt;&#xA;ॐकारदर्शनादेव तत्फलं लभते यतः ॥ ३५ ॥&lt;br&gt;&#xA;पूजनात्स्पर्शनाद्वापि कीर्त्तनाच्छ्रवणात्तथा ॥&lt;br&gt;&#xA;ॐकारेश्वरदेवस्य नराः स्युर्मुक्तिभाजनाः ॥ ३६ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;ॐकारेश्वरदेवस्य शृणु विश्वेश्वरं परम् ॥ ३७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य ॐकारेश्वरमाहात्म्यवर्णनन्नाम द्विपञ्चाशत्तमोऽध्यायः ॥ ५२ ॥&lt;/p&gt;</description>
    </item>
    <item>
      <title>०५३ विश्वेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/053_vishveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/053_vishveshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;त्रिपञ्चाशत्तमं विद्धि सुप्रसिद्धमथेश्वरम् ॥&lt;br&gt;&#xA;परं विश्वेश्वरं ख्यातं विश्वेषु भुवनेष्वपि ॥ १ ॥&lt;br&gt;&#xA;बभूव नृपतिः पूर्वं विदर्भायां विदूरथः ॥&lt;br&gt;&#xA;सोन्तःपुरायुतोपेतं चक्रे राज्यमकण्टकम् ॥ २ ॥&lt;br&gt;&#xA;जघान तापसं सोऽथ प्रमादान्मृगया गतः ॥&lt;br&gt;&#xA;कृष्णाजिनधरं शान्तं ध्यायन्तं ब्रह्म शाश्व तम् ॥ ३ ॥&lt;br&gt;&#xA;मृगं मत्वा महारण्ये ब्राह्मणं देवमोहितः ॥&lt;br&gt;&#xA;तेन कर्मविपाकेन देहान्ते रौरवं गतः ॥ ४ ॥&lt;br&gt;&#xA;तत्रासौ यातना घोरां अनुभूयात्मकालतः ॥&lt;br&gt;&#xA;तस्मादिहागतो मर्त्त्ये सर्पो विषधरोऽभवत् ॥ ५ ॥&lt;br&gt;&#xA;अदशत्सोऽपि कोपेन ब्राह्मणं चरणे प्रिये ॥&lt;br&gt;&#xA;लकुटेन हतः सोऽपि पञ्चत्वं तत्क्षणाद्गतः ॥ ६ ॥&lt;br&gt;&#xA;च्युतस्तु नरकात्सिंहो द्वितीयेऽभूत्सुदारुणः ॥&lt;br&gt;&#xA;राजानं भक्षयामास राजलोकैर्निपातितः ॥ ७ ॥&lt;br&gt;&#xA;पुनर्व्याघ्रो बभूवासौ तृतीयेऽपि भवान्तरे ॥&lt;br&gt;&#xA;तीक्ष्णपादनखैर्घोरैर्घातयामास सूकरान् ॥ ८ ॥&lt;br&gt;&#xA;तेनापि वैश्यो निधनं नीतः कश्चिद्वनान्तरे ॥&lt;br&gt;&#xA;निषादैर्निहतः सोऽपि बाणैः पञ्चत्वमागतः ॥ ९ ॥&lt;br&gt;&#xA;चतुर्थे ऽपि गजो जातः सिंहाद्वधमवाप्तवान् ॥&lt;br&gt;&#xA;पञ्चमे मकरो जातः क्षाराम्भसि महोदधौ ॥ । 5.2.53.१० ॥&lt;br&gt;&#xA;स्नातुकामामथो रामामाजघानातिपापकृत् ॥&lt;br&gt;&#xA;धीवरैः कृतधिक्कारैर्बडिशैः सन्निपातितः ॥ ११ ॥&lt;br&gt;&#xA;पुनः षष्ठे भवे जातः पिशाचः पिशिताशनः ॥&lt;br&gt;&#xA;सिद्धमन्त्रैरथोदग्रैरथर्वप्रभवैर्भृशम् ॥ १२ ॥&lt;br&gt;&#xA;मन्त्री मन्त्रविदां श्रेष्ठो ब्राह्मणस्तं जघान ह ॥&lt;br&gt;&#xA;सप्तमे स पुनर्जातो दुर्निरीक्ष्यवपुर्भृशम् ॥ १३ ॥&lt;br&gt;&#xA;तीक्ष्णदंष्ट्रः करालास्यो मांसशोणितभोजनः ॥&lt;br&gt;&#xA;शुष्काङ्गो मरुभूमीषु पापिष्ठो ब्रह्मराक्षसः ॥ १४ ॥&lt;br&gt;&#xA;आक्रम्य निमिराजेन राज्ञा राक्षसशत्रुणा ॥&lt;br&gt;&#xA;समारोप्य धनुः सङ्ख्ये ब्रह्मास्त्रेण निपातितः ॥१५॥&lt;br&gt;&#xA;दारुणः सारमेयोऽभूदतिकृष्णोऽष्टमे भवे ॥&lt;br&gt;&#xA;स शूकरखुराघातव्रणैः पञ्चत्वमागतः ॥ १६ ॥&lt;br&gt;&#xA;नवमे जम्बुको जातः श्मशाने स च मांसभुक् ॥&lt;br&gt;&#xA;लौल्यात्स निधनं प्राप्तो दुःखार्त्तो दाववह्निना ॥ १७ ॥&lt;br&gt;&#xA;दशमे त्वभवद्गृध्रस्तीक्ष्णतुण्डो भयावहः ॥&lt;br&gt;&#xA;पूतिमांसवसाहारो रोगेण निधनं गतः ॥ १८ ॥&lt;br&gt;&#xA;एकादशे ऽपि चण्डालो गतोऽवन्त्यां वरानने ॥&lt;br&gt;&#xA;द्रव्यस्य हरणार्थं वै प्रविष्टो द्विजवेश्मनि ॥ १९ ॥&lt;br&gt;&#xA;स दण्डपाशिकेनैव प्राप्तो बद्धश्च तत्क्षणात् ॥&lt;br&gt;&#xA;आनीतो हि वधार्थाय वृक्षाग्रे ह्यवलंवितः ॥ 5.2.53.२० ॥&lt;br&gt;&#xA;तत्रैव लिङ्गमासन्नं साध्वि शूलेश्वरोत्तरे ॥&lt;br&gt;&#xA;तस्य दृष्टिपथं प्राप्तमतिविक्लवचेतसः ॥ २१ ॥&lt;br&gt;&#xA;क्षणेन निधनं प्राप्तः स गतस्त्रिदशालयम् ॥&lt;br&gt;&#xA;तत्र भुक्त्वा वरान्भोगानवतीर्य च भूतले ॥ २२ ॥&lt;br&gt;&#xA;जातः ख्यातो विदर्भायां विश्वेशोनाम पार्थिवः ॥&lt;br&gt;&#xA;जाति स्मरत्वमापन्नो लिङ्गदर्शनपुण्यतः ॥ २३ ॥&lt;br&gt;&#xA;दुर्लभान्बुभुजे भोगान्प्राप्तं राज्यं चकार सः ॥&lt;br&gt;&#xA;सोऽभिषिच्य सुतं राज्ये विनीतमतिधर्मवित् ॥&lt;br&gt;&#xA;संस्मरन्पूर्ववृत्तान्तं जगामावन्तिकां पुरीम् ॥ २४ ॥&lt;br&gt;&#xA;तत्र दृष्ट्वा महल्लिङ्गं दुर्दर्शमतितेजसा ॥&lt;br&gt;&#xA;दिव्येन चक्षुषाऽपश्यल्लिङ्गमध्ये चराचरम् ॥ २५ ॥&lt;br&gt;&#xA;लिङ्गमध्ये स्थिताः सर्वे सागराः सरितस्तथा ॥&lt;br&gt;&#xA;द्वीपाश्च पर्वताश्चैव तथान्या दिव्यभूतयः ॥ २६ ॥&lt;br&gt;&#xA;चन्द्रमाः सह नक्षत्रैरादित्यश्चाग्निना सह ॥&lt;br&gt;&#xA;धनदो वरुणश्चैव यमः शक्रो मरुत्पतिः ॥ २७ ॥&lt;br&gt;&#xA;मरुतो देवगन्धर्वा ऋषयश्च तपोधनाः ॥&lt;br&gt;&#xA;नागा यक्षाः पिशाचाश्च राक्षसा भीमविक्रमाः ॥ २८ ॥&lt;br&gt;&#xA;ब्रह्माद्या देवताश्चान्याः स्कन्दो लम्बोदरस्तथा॥&lt;br&gt;&#xA;सर्वं त्रिभुवनं देवि लिङ्गमध्ये विलोकितम्॥२९॥&lt;br&gt;&#xA;प्रभावं तस्य लिङ्गस्य ज्ञात्वा सम्यङ्महीपतिः॥&lt;br&gt;&#xA;संयतः पूजयामास विश्वयोनिं महेश्वरम् ॥5.2.53.३०॥&lt;br&gt;&#xA;प्रसन्नश्चाभवत्तस्य वचनं चेदमब्रवीत्॥&lt;br&gt;&#xA;वरं वरय भद्रं ते किमभीष्टं ददामि ते॥३१॥&lt;br&gt;&#xA;तेनोक्तं वचनं राज्ञा यदि तुष्टोसि मे प्रभो॥&lt;br&gt;&#xA;ये त्वां पश्यन्ति मनुजाः श्रद्धयाऽश्रद्धयाऽथवा ॥३२॥&lt;br&gt;&#xA;मा भूत्तेषां प्रपतनं घोरे संसारसागरे॥&lt;br&gt;&#xA;विश्वेश्वरेति नाम्ना वै प्रसिद्धो भव भूतले ॥३३॥&lt;br&gt;&#xA;इत्युक्ते वचने भूयो विश्वेशोऽलङ्कृतो गणैः ॥&lt;br&gt;&#xA;विमानेन सुदीप्तेन गतो लोकं मदीयकम् ॥३४॥&lt;br&gt;&#xA;गणैर्नानाविधैः सार्द्धं स्तूयमानो वरानने ॥&lt;br&gt;&#xA;किरीटी कुण्डली चैव मुक्ताहारविभूषितः ॥&lt;br&gt;&#xA;विमानं तस्य तद्दिव्यं परिक्रम्य समन्ततः ॥ ३५ ॥&lt;br&gt;&#xA;समहेन्द्रधनाध्यक्षनानानाकनिवासिनः ॥&lt;br&gt;&#xA;मुनयः सिद्धगन्धर्वास्तथा चाप्सरसां गणाः ॥ ३६ ॥&lt;br&gt;&#xA;नृत्येनामरनारीणां विलोकितविनोदकः ॥&lt;br&gt;&#xA;युगकोटिसहस्रं तु मत्समीपे व्यवस्थितः ॥ ३७ ॥&lt;br&gt;&#xA;अतो देवि भुवि ख्यातो देवो विश्वेश्वरेश्वरः ॥&lt;br&gt;&#xA;दृष्ट्वा लिङ्गं च विश्वेशं पातकैर्विप्रमुच्यते ॥ ३८ ॥&lt;br&gt;&#xA;सप्तजन्मकृतैर्देही मनोवाक्कायकर्मभिः ॥&lt;br&gt;&#xA;दृष्ट्वा विश्वेश्वरं लिङ्गं कृतकृत्यत्वमाप्यते ॥ ३९ ॥&lt;br&gt;&#xA;तस्य नश्यति दौर्भाग्यमलक्ष्मीर्नाशमेति च ॥&lt;br&gt;&#xA;प्राप्नोति देही कामांश्च समृद्धिं मानसीं सदा ॥ 5.2.53.४० ॥&lt;br&gt;&#xA;दुःस्वप्नो व्याधयः क्रूरा ग्रहा भूताश्च दारुणाः ॥&lt;br&gt;&#xA;प्रणश्यन्ति वरारोहे विश्वेशे पूजिते सदा ॥ ४१ ॥&lt;br&gt;&#xA;ये केचिच्छ्रद्धया युक्ता लिङ्गमाराधयन्ति वै ॥&lt;br&gt;&#xA;ते सर्वकाम सम्पन्ना जायन्ते च युगेयुगे ॥ ४२ ॥&lt;br&gt;&#xA;अन्ते गतिश्च सा दिव्या जायते मत्प्रसादतः ॥&lt;br&gt;&#xA;यत्र सम्पूज्यते लिगं तस्मिन्देशे शुभाः क्रियाः ॥ ४३ ॥&lt;br&gt;&#xA;न तत्र दुर्भिक्षभयं नापमृत्युभयं क्वचित् ॥&lt;br&gt;&#xA;प्रेतयोनौ च वेताला न नागा न च दंष्ट्रिणः ॥ ४४ ॥&lt;br&gt;&#xA;एते च विष्णुब्रह्मेन्द्रकुबेरवरुणादयः ॥&lt;br&gt;&#xA;लिङ्गार्चनेन सम्प्राप्ताः परां सिद्धिं महौजसः ॥ ४५ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;विश्वेश्वरस्य देवस्य कण्टेश्वरमतः शृणु ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये विश्वेश्वरमाहात्म्यवर्णनन्नाम त्रिपञ्चा शत्तमोऽध्यायः ॥ ५३ ॥&lt;/p&gt;</description>
    </item>
    <item>
      <title>०५४ कण्टेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/054_kaNTeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/054_kaNTeshvaramAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;चतुःपञ्चाशतं विद्धि देवं कण्टेश्वरं प्रिये ॥&lt;br&gt;&#xA;यस्य दर्शनमात्रेण कृतकृत्यो नरो भवेत ॥ १ ॥&lt;br&gt;&#xA;आद्यकल्पे पुरा देवि राजाभूत्सत्यविक्रमः ॥&lt;br&gt;&#xA;स शत्रुभिर्जितः सङ्ख्ये हृतकोशोऽतिदुःखितः ॥ २ ॥&lt;br&gt;&#xA;वनं जगाम गहनमेकाकी श्रमकर्शितः ॥&lt;br&gt;&#xA;तत्राश्रमं ददर्शाथ वसिष्ठस्य महात्मनः ॥ ३ ॥&lt;br&gt;&#xA;तेनर्षिणा वसिष्ठेन दृष्टमात्रः स भूपतिः ॥&lt;br&gt;&#xA;पूजितो विष्टराद्येन राजार्हेण च सादरम् ॥ ४ ॥&lt;br&gt;&#xA;ज्ञात्वा तपःप्रभावेन सूर्यवंशोद्भवं नृपम् ॥&lt;br&gt;&#xA;पप्रच्छागमनं देवि कुशलं च पुनः पुनः ॥ ५ ॥&lt;br&gt;&#xA;स नृपः कथयामास वसिष्ठाय सुदुःखितः ॥&lt;br&gt;&#xA;राज्यं च सकलं ब्रह्मन्हृतं विद्वेषिभिर्मम ॥ ६ ॥&lt;br&gt;&#xA;त्वामहं शरणं प्राप्तो दुःखैकायतनो यतः ॥&lt;br&gt;&#xA;निष्कण्टकं कथं राज्यं भविष्यति पुनः प्रभो ॥&lt;br&gt;&#xA;उपदेशप्रदानेन प्रसादं कर्तुमर्हसि ॥ ७ ॥&lt;br&gt;&#xA;तस्य तद्वचनं श्रुत्वा वसिष्ठो भगवानृषिः ॥&lt;br&gt;&#xA;ध्यात्वा च कथयामास बहुकौतू हलान्वितः ॥ ८ ॥&lt;br&gt;&#xA;महाकालवनं भूप व्रज त्वं कार्यसिद्धये ॥&lt;br&gt;&#xA;दिव्या नदी वने तत्र विश्रुता भुवनत्रये ॥ ९ ॥&lt;br&gt;&#xA;तस्यास्तीरे शुभं लिङ्गं पृथुकेश्वर दक्षिणे ॥&lt;br&gt;&#xA;द्रक्ष्यसे नृपशार्दूल तपस्यन्तं च तापसम् ॥&lt;br&gt;&#xA;अस्थिचर्मावशेषं तु चीरवल्कलधारिणम् ॥ 5.2.54.१० ॥&lt;br&gt;&#xA;वचनात्तस्य विप्रस्य वसिष्ठस्य महात्मनः ॥&lt;br&gt;&#xA;जगाम सहसा राजा महाकालवनं शुभम् ॥ ११ ॥&lt;br&gt;&#xA;ददर्श तापसं तत्र चिरञ्जीविनमव्ययम् ॥&lt;br&gt;&#xA;उपवासकृतक्षामं द्वादशादित्यवर्चसम् ॥ ॥ १२ ॥&lt;br&gt;&#xA;तापसेन नृपो दृष्टो मित्रोऽयं मम वल्लभः ॥&lt;br&gt;&#xA;प्राप्तो राज्यपरिभ्रष्टो ज्ञात्वा वचनमब्रवीत् ॥ १३ ॥&lt;br&gt;&#xA;एह्येहि नृपशार्दूल दिष्ट्या प्राप्तोऽसि मेंऽतिके ॥&lt;br&gt;&#xA;इत्युक्त्वा तापसेनैव हुङ्कारश्च कृतस्तदा ॥ १४ ॥&lt;br&gt;&#xA;तद्धुङ्कारात्तु पातालं भित्त्वा पञ्च च कन्यकाः ॥&lt;br&gt;&#xA;निर्ययुः काञ्चनं पीठमेका तासां प्रगृह्य वै ॥ १५॥&lt;br&gt;&#xA;भृङ्गारं तु गृहीत्वान्या निःसृता जलसम्भृतम् ॥&lt;br&gt;&#xA;पादप्रक्षालनार्थाय तृतीया समुपस्थिता ॥ १६ ॥&lt;br&gt;&#xA;अन्ये द्वे व्यजने गृह्य पार्श्वाभ्यां च व्यवस्थिते ॥&lt;br&gt;&#xA;ततो हुङ्कारमकरोत्पुनरेव महातपाः ॥ १७ ॥&lt;br&gt;&#xA;तेन हुङ्कारशब्देन देवलोकात्समागतम् ॥&lt;br&gt;&#xA;दृष्ट्वा चाप्सरसां सङ्घं नृत्यगीतमनो हरम् ॥ १८ ॥&lt;br&gt;&#xA;अनन्तरं ददर्शाथ लिङ्गं ज्योतिष्करं परम् ॥&lt;br&gt;&#xA;उत्पन्नं च जगद्यस्मिल्ँलीयते सचराचरम् ॥ १९ ॥&lt;br&gt;&#xA;तद्दृष्ट्वा विस्मयाविष्टो बभूव नृपसत्तमः ॥&lt;br&gt;&#xA;प्रणम्य शिरसा विप्रं किमिदं द्विजसत्तम ॥ 5.2.54.२० ॥&lt;br&gt;&#xA;एवं पृष्टो नृपेणाथ स विप्रो वाक्यमब्रवीत् ॥&lt;br&gt;&#xA;सप्तजन्मानि राजेन्द्र त्वयाहं परितोषितः ॥ २१ ॥&lt;br&gt;&#xA;अतस्ते दर्शिता माया तपसा दुष्करेण तु ॥&lt;br&gt;&#xA;लिङ्गस्यास्य प्रभावेण पश्य मे तपसो बलम् ॥ २२ ॥&lt;br&gt;&#xA;हुङ्कारेण कृता पृथ्वी जलपूर्णा तु तत्क्षणात् ॥&lt;br&gt;&#xA;हुङ्काराच्च जलं ग्रस्तं मुखादग्निरजायत ॥ २३ ॥&lt;br&gt;&#xA;हुङ्कारात्पृथिवी सर्वा जाता वह्निमयी तदा ॥&lt;br&gt;&#xA;संहृत्य तत्क्षणाद्वह्निं मुखाद्वायुर्विनिर्ययौ ॥ २४ ॥&lt;br&gt;&#xA;हुङ्कारेण कृतं सर्वं तत्क्षणादेव पार्वति ॥&lt;br&gt;&#xA;न दिशः प्रदिशो वापि न नक्षत्रग्रहास्तदा ॥ २५ ॥&lt;br&gt;&#xA;ततो बभ्राम तन्नास्ति स नृपो विस्मयान्वितः ॥&lt;br&gt;&#xA;चिन्तयामास सहसा क्व लिङ्गं क्व च तापसः ॥ २६ ॥&lt;br&gt;&#xA;एवं चिन्तयतस्तस्य ततः शब्दो महानभूत् ॥&lt;br&gt;&#xA;तस्माच्छब्दाच्च सञ्जातं पुरं प्राकारसंवृतम् ॥२७ ॥&lt;br&gt;&#xA;सुहर्म्यकक्ष्यारचितं विशालं विशुद्धजाम्बूनदभूषितं च ॥&lt;br&gt;&#xA;दिव्यैर्जनैः सेवितमात्मविद्भिर्ददर्श राजा सहसा पुरं तत् ॥ २८ ॥&lt;br&gt;&#xA;भूयोभवन्महाशब्दस्तस्मात्स्त्रीयुगलं वभौ ॥&lt;br&gt;&#xA;सितवस्त्रधरा चैका कृष्णवस्त्रधरा सिता ॥ २९ ॥&lt;br&gt;&#xA;पुनः शब्दो बभूवाथ तस्मात्पुरुषसत्तमः ॥&lt;br&gt;&#xA;द्विशिराः षण्मुखश्चैव पादैर्द्वादशभिर्युतः ॥ 5.2.54.३० ॥&lt;br&gt;&#xA;पुनः शब्दाच्च सञ्जज्ञे पुरुषः सप्तधा गतः ॥&lt;br&gt;&#xA;संहृतं हि पुनस्तच्च दर्शयित्वा द्विजेन तु ॥&lt;br&gt;&#xA;प्रोक्तमित्थं विशालाक्षि जातकण्टकितं नृपम् ॥ ३१ ॥&lt;br&gt;&#xA;पश्य लोकमिमं मह्यं तपसा निर्मितं नृप ॥&lt;br&gt;&#xA;त्वत्प्रियार्थमयं लोको दर्शितस्ते नृपोत्तम ॥ ३२ ॥&lt;br&gt;&#xA;एवमुक्तस्तदा तेन तापसेन नराधिपः ॥&lt;br&gt;&#xA;विस्मयापन्नहृदयः पप्रच्छ प्रयतः सुधीः ॥ ३३ ॥&lt;br&gt;&#xA;भगवन्सितकृष्णे द्वे के स्त्रियौ द्विजस त्तम ॥&lt;br&gt;&#xA;कोऽसौ द्वादशपाद्विप्र द्विशिराः षण्मुखः पुनः ॥ ३४ ॥&lt;br&gt;&#xA;कश्चासौ पुरुषो ब्रह्मन्य एकः सप्तधाऽभवत् ॥&lt;br&gt;&#xA;तस्य तद्वचनं श्रुत्वा कथयामास तापसः ॥ ३८ ॥&lt;br&gt;&#xA;एते स्त्रियौ त्वया दृष्टे सितकृष्णे नृपोत्तम ॥&lt;br&gt;&#xA;ते च रात्र्यहनी प्रोक्ते ब्रह्मणा निर्मिते पुरा ॥ ३६ ॥&lt;br&gt;&#xA;शीर्षद्वयं च यद्दृष्टं तेऽयने द्वे प्रकीर्तिते ॥&lt;br&gt;&#xA;मुखानि यानि दृष्टानि षट् च ते ह्यृतवः स्मृताः ॥&lt;br&gt;&#xA;पादा द्वादश ये दृष्टा मासा द्वादश ते स्मृताः ॥ ३७ ॥&lt;br&gt;&#xA;यः पुमान्सप्तधा जात एकीभूतो नरेश्वर ॥&lt;br&gt;&#xA;स समुद्रस्तु विज्ञेयः सप्तधैको व्यवस्थितः ॥ ३८८॥&lt;br&gt;&#xA;एतत्संवत्सरं चक्रं त्वत्प्रियार्थं निदर्शितम् ॥&lt;br&gt;&#xA;एवं विदित्वा राजेन्द्र न शोकं कर्तुमर्हसि ॥ ३९ ॥&lt;br&gt;&#xA;सर्वो विनश्वरो लोकः सदेवासुरमानुषः ॥&lt;br&gt;&#xA;मया दृष्टो हि बहुशो लिङ्गस्यास्य प्रभावतः ॥ 5.2.54.४० ॥&lt;br&gt;&#xA;कुरु शत्रुविनाशाय लिङ्ग स्यास्य च दर्शनम् ॥&lt;br&gt;&#xA;राज्यं निष्कण्टकं राजन्भविप्यति न संशयः ॥ ४१ ॥&lt;br&gt;&#xA;एवमुक्तस्तदा राजा दृष्टवाल्ँलिङ्गमुत्तमम् ॥&lt;br&gt;&#xA;दर्शनात्तस्य लिङ्गस्य कण्टका ये महीभृतः ॥&lt;br&gt;&#xA;विद्वेषिणो मृतास्तेऽपि श्रुतास्तेन महीभृता ॥ ४२ ॥&lt;br&gt;&#xA;गतस्तं विषयं राजा चक्रवर्ती बभूव ह ॥&lt;br&gt;&#xA;लिङ्गस्यास्य प्रभावेन राज्यं कृत्वा महाधनैः ॥ ४३ ॥&lt;br&gt;&#xA;यज्ञैश्च विविधैरिष्ट्वा परं निर्वाणमाप्तवान् ॥&lt;br&gt;&#xA;तापसेन श्रुतं सर्वं दृष्टं ध्यानेन तेन वै ॥ ४४ ॥&lt;br&gt;&#xA;लब्धं निष्कण्टकं राज्यं लिङ्गस्यास्य च दर्शनात् ॥&lt;br&gt;&#xA;मम मित्रेण सहसा राज्यभ्रष्टेन तेन वै ॥ ४५ ॥&lt;br&gt;&#xA;अतो नाम सुविख्यातं कण्टेश्वर इति क्षितौ ॥&lt;br&gt;&#xA;भविष्यति न सन्देहो दर्शनाद्राज्यदायकः ॥ ४६ ॥&lt;br&gt;&#xA;अद्यप्रभृति पश्यन्ति देवं कण्टेश्वरं शिवम् ॥&lt;br&gt;&#xA;तेषां च कण्टकाः सद्यो विनश्यन्ति न संशयः ॥ ४७ ॥&lt;br&gt;&#xA;नैमिषेथ कुरुक्षेत्रे गङ्गाद्वारे च पुष्करे ॥&lt;br&gt;&#xA;स्नानात्संसेवनाद्वापि यत्पुण्यं च भविष्यति ॥&lt;br&gt;&#xA;तत्पुण्यं भविता सम्यक्छ्रीगणेश्वरदर्शनात् ॥ ४८ ॥&lt;br&gt;&#xA;गृहिणो लिङ्गिनो वापि ये पश्यन्ति यतव्रताः ॥&lt;br&gt;&#xA;देवं कण्टेश्वरं भक्त्या तेषां सिद्धिर्भविष्यति ॥ ४९ ॥&lt;br&gt;&#xA;जन्मान्तरसहस्रेण यत्पापं पूर्वसञ्चितम् ॥&lt;br&gt;&#xA;तत्सर्वं यास्यति क्षिप्रं श्रीकण्टेश्वरदर्शनात् ॥ 5.2.54.५० ॥&lt;br&gt;&#xA;दत्तं जप्तं हुतं चेष्टं तपस्तप्तं कृतं च यत् ॥&lt;br&gt;&#xA;ध्यानमध्ययनं चैव सर्वं भवति चाक्षयम् ॥ ५१ ॥&lt;br&gt;&#xA;एवं ब्रुवाणं तं विप्रं तापसं संशितव्रतम् ॥&lt;br&gt;&#xA;लिङ्गेनोक्तं विशालाक्षि तुष्टेन वरपूर्वकम् ॥ ५२ ॥&lt;br&gt;&#xA;जरारोगविनिर्मुक्तः सर्वशोकविवर्जितः ॥&lt;br&gt;&#xA;भविष्यति गणाध्यक्षो वरदः सर्वपूजितः ॥&lt;br&gt;&#xA;अवध्यश्चापि सर्वेषां योगैश्वर्यसमन्वितः ॥ ५३ ॥&lt;br&gt;&#xA;एवमुक्तोऽथ लिङ्गेन तापसो गणतां गतः ॥&lt;br&gt;&#xA;गणैः परिवृतो देवि मम पार्श्वमुपागतः ॥ ५४ ॥&lt;br&gt;&#xA;अन्धकेन पुरा युद्धे सिंहनादो यदा कृतः ॥&lt;br&gt;&#xA;तदा देवि मदीयं तु जातं कण्टकितं वपुः ॥ ५५ ॥&lt;br&gt;&#xA;उत्पन्नं च तदा लिङ्गमशेषारिविनाशनम् ॥&lt;br&gt;&#xA;देवानां कण्टका ये च दग्धा लिङ्गाग्निना यतः ॥&lt;br&gt;&#xA;अतः कण्टेश्वरो देवो विख्यातो भुवनत्रये ॥५६॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;कण्टेश्वरस्य देवस्य शृणु सिंहेश्वरं परम् ॥ ५७ ॥&lt;br&gt;&#xA;इति श्रीस्कान्दे महापुराण एकशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये कण्टेश्वरमाहात्म्यवर्णनन्नाम चतुःपञ्चाशत्तमोऽध्यायः ॥ ५४ ॥&lt;/p&gt;</description>
    </item>
    <item>
      <title>०५५ सिंहेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/055_siMheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/055_siMheshvaramAhAtmyavarNanam/</guid>
      <description>&lt;p&gt;॥ ॥ श्रीईश्वर उवाच ॥ ॥&lt;br&gt;&#xA;पञ्चाधिकं विजानीहि पञ्चाशत्तममीश्वरम् ॥&lt;br&gt;&#xA;सिंहेश्वरं वरारोहे महाभयविनाशनम ॥ १ ॥&lt;br&gt;&#xA;सद्यःकल्पे त्वया देवि मदर्थं हि महत्तपः ॥&lt;br&gt;&#xA;कृतं नीलोत्पलापाङ्गि भीषणं संशितव्रतम् ॥&lt;br&gt;&#xA;तपसा तव रौद्रेण दग्धं हि भुवनत्रयम् ॥ २ ॥&lt;br&gt;&#xA;दुष्करं हि तपो ज्ञात्वा भगवां श्चतुराननः ॥&lt;br&gt;&#xA;आगत्योवाच देवेशो देवि त्वां शुभया गिरा ॥ ३ ॥&lt;br&gt;&#xA;किं पुत्रि प्राप्तुकामासि किमलभ्यं ददामि ते ॥&lt;br&gt;&#xA;विरम्यतामतिक्लेशात्त पसोऽस्मान्ममाज्ञया ॥ ४ ॥&lt;br&gt;&#xA;त्वया च वचनं श्रुत्वा गुरोर्गौरवगर्भितम् ॥&lt;br&gt;&#xA;प्रियं तथ्यं हितं तत्र वर्णनिर्णीतवाञ्छितम् ॥ ५ ॥&lt;br&gt;&#xA;प्रत्युक्तः स तदा ब्रह्मा प्रणामनम्रया त्वया ॥&lt;br&gt;&#xA;तपसा दुष्करेणाप्तः पतित्वे शङ्करो मया ॥ ६ ॥&lt;br&gt;&#xA;स मां श्यामलवर्णेति बहुशः प्रोक्तवान्भवः ॥&lt;br&gt;&#xA;श्यामाहं काञ्चनाकारा वल्लभेन च संयुता ॥&lt;br&gt;&#xA;भर्त्ता भूतपतिर्वश्यः कथं स्यादिति मे तपः ॥ ७ ॥&lt;br&gt;&#xA;त्वदीयं वचनं श्रुत्वा वरार्हो वरदः प्रभुः ॥&lt;br&gt;&#xA;एवं भविष्यतीत्याह ब्रह्मा लोकपितामहः ॥ ८ ॥&lt;br&gt;&#xA;कियता चैव कालेन वाञ्छासिद्धिर्भविष्यति ॥&lt;br&gt;&#xA;गौरीनाम्ना तु ते मूर्त्तिः कान्त्या दीप्ता भविष्यति ॥ ९ ॥&lt;br&gt;&#xA;एतच्छ्रुत्वा त्वया वाक्यं ब्रह्मणः परमेष्ठिनः ॥&lt;br&gt;&#xA;क्रुद्धा त्वं गिरिजेऽत्यर्थं कालेऽभीष्टं भविष्यति ॥ 5.2.55.१० ॥&lt;br&gt;&#xA;क्रोधात्सिंहः समुद्भूतो वदनात्ते भयावहः ॥&lt;br&gt;&#xA;विवृतास्यो महारौद्रो जटाजटिलकन्धरः ॥ ११ ॥&lt;br&gt;&#xA;प्रोद्धूतवल्गुलाङ्गूलो दंष्ट्रोत्कटमुखोत्कटः ॥&lt;br&gt;&#xA;तस्यास्ये पतितुं देवि व्यवसायः कृतस्त्वया ॥ १२ ॥&lt;br&gt;&#xA;सोऽपि सिंहः क्षुधाविष्टस्त्वां भक्षयितुमुद्यतः ॥&lt;br&gt;&#xA;न चैवासौ समर्थोऽभूद्वीक्षितुं वा तपोधिकाम् ॥ १३ ॥&lt;br&gt;&#xA;स दह्यमानः सहसा तेजसा तपसा तव ॥&lt;br&gt;&#xA;पराङ्मुखः समभवत्प्राणत्राणपरायणः ॥ १४ ॥&lt;br&gt;&#xA;ततस्तवाभूत्करुणा सिंहं प्रति यतव्रते ॥&lt;br&gt;&#xA;क्षुधितस्य त्वया तस्य क्षीरं ह्यमृतसन्निभम् ॥ १५ ॥&lt;br&gt;&#xA;उत्पादितं स्तनाभ्यां तु तस्य सिंहस्य कारणात ॥&lt;br&gt;&#xA;तथापि दह्यतेऽत्यर्थं दुष्टभावं यतो गतः ॥ १६ ॥&lt;br&gt;&#xA;तेनोक्तं दह्यमानेन मातर्दग्धोस्मि तेजसा ॥&lt;br&gt;&#xA;त्वदीयेन दुराचारो दुष्टोहं पापविग्रहः ॥ १७ ॥&lt;br&gt;&#xA;त्वामत्तुकामो दुष्टात्मा त्वयाहं जनितोऽधुना ॥&lt;br&gt;&#xA;तस्माद्यास्यामि नरकं मातृहा गुरुघातकः ॥ ८ ॥&lt;br&gt;&#xA;तस्य तद्वचनं श्रुत्वा दुःखितस्य सुतस्य तु ॥&lt;br&gt;&#xA;ममत्वेन विशालाक्षि सिंहस्य कथितं त्वया ॥१९॥&lt;br&gt;&#xA;अधमं विद्यते क्षेत्रं महाकालवनं सुत॥&lt;br&gt;&#xA;तत्र गच्छ ममादे शाच्छीघ्रं देवविनिमितम् ॥ 5.2.55.२० ॥&lt;br&gt;&#xA;कण्टेश्वरस्य देवस्य समीपे लिङ्गमुत्तमम् ॥&lt;br&gt;&#xA;सिंहनादात्समुत्पन्नं शङ्करस्य महात्मनः ॥ २१ ॥&lt;br&gt;&#xA;अन्धकासुरयुद्धे वै पीडिते वासवे पुरा ॥&lt;br&gt;&#xA;त्वदीयं वचनं श्रुत्वा सिंहस्त्वरितविक्रमः ॥ २२ ॥&lt;br&gt;&#xA;गतो महाकालवनं दृष्टो देवोऽथ तत्क्षणात्॥&lt;br&gt;&#xA;दिव्यदेहो मृगारिस्तु जातो लिङ्गस्य दर्शनात् ॥ २३ ॥&lt;br&gt;&#xA;ममत्वात्तस्य लिङ्गस्य त्वं गता तत्र पार्वति ॥&lt;br&gt;&#xA;सिंहिकारूपमास्थाय शीघ्रं सिंहस्त्वया प्रिये ॥ २४ ॥&lt;br&gt;&#xA;दृष्टो दिव्यशरीरस्तु लिङ्गस्यास्य प्रभावतः ॥&lt;br&gt;&#xA;तव तुष्टिः परा जाता दृष्ट्वा सिंहं महाद्युतिम् ॥ २५ ॥&lt;br&gt;&#xA;कृतं नाम त्वया देवि लिङ्गस्यास्य वरानने ॥&lt;br&gt;&#xA;दिव्यदेहस्तु सिहोयं जातो लिङ्गस्य दर्शनात् ॥ २६ ॥&lt;br&gt;&#xA;अतः सिंहेश्वरो देवो भुवि ख्यातो भविष्यति ॥&lt;br&gt;&#xA;एतस्मिन्नन्तरे ब्रह्मा सम्प्राप्तस्तत्र सुव्रते ॥&lt;br&gt;&#xA;उवाच त्वां वरारोहे देवैः परिवृतस्तदा ॥२७॥&lt;br&gt;&#xA;य एष सिंहः सम्भूतस्तव क्रोधात्सुतो यतः ॥&lt;br&gt;&#xA;ततोऽसौ वाहनो देवि भविष्यति न संशयः ॥ २८ ॥&lt;br&gt;&#xA;लिङ्गं सिंहेश्वरं भक्त्या यः पश्यति समाहितः ॥&lt;br&gt;&#xA;तस्य वासोऽक्षयो दिव्यो भविष्यति त्रिविष्टपे ॥२९॥&lt;br&gt;&#xA;कीर्तनान्मुच्यते पापाद्दृष्ट्वा भद्राणि पश्यति ॥&lt;br&gt;&#xA;स्पर्शनादस्य लिङ्गस्य पुनात्यासप्तमं कुलम् ॥ 5.2.55.३० ॥&lt;br&gt;&#xA;मनसा चिन्तितान्कामांस्तांश्च प्राप्नोति पुष्कलान् ॥&lt;br&gt;&#xA;तदैव पुरुषो मुक्तो जन्मदुःखजरादिभिः ॥ ३१ ॥&lt;br&gt;&#xA;यदा पश्यति सिंहेशं संसारार्णवतारकम् ॥&lt;br&gt;&#xA;व्यालव्याघ्रादयश्चौरास्तथा साहसिकाश्च ये ॥३२॥&lt;br&gt;&#xA;तेभ्यो भयं न भवति श्रीसिंहेश्वरदर्शनात् ॥&lt;br&gt;&#xA;यज्ञानां तपसां चैव दानादीनां च यत्फलम् ॥&lt;br&gt;&#xA;तत्फलं जायते सम्यग्दृष्ट्वा सिंहेश्वरं शिवम् ॥ ३३ ॥&lt;br&gt;&#xA;मदीयं लोकमाप्नोति सुरासुरनमस्कृतम् ॥&lt;br&gt;&#xA;यः पश्यति प्रयत्नेन देवं सिंहेश्वरं तदा ॥ ३४ ॥&lt;br&gt;&#xA;इत्युक्त्वासौ जगामाथ ब्रह्मा लोके स्वकं प्रिये ॥&lt;br&gt;&#xA;यद्वपुस्तव पूर्वं स्यात्कालकान्तिकलङ्कितम् ॥&lt;br&gt;&#xA;प्रभावात्तपसस्तस्य गौरत्वं प्राप्तमद्भुतम् ॥ ३५ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;सिंहेश्वरस्य देवस्य रेवन्तेशमतः शृणु ॥ ३६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये सिंहेश्वरमाहात्म्यवर्णनन्नाम पञ्चपञ्चाशत्तमोऽध्यायः ॥ ॥ ५५ ॥&lt;/p&gt;</description>
    </item>
    <item>
      <title>०५६</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/056/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;षट्पञ्चाशत्तमं विद्धि रेवन्तेश्वरसञ्ज्ञकम् ॥&lt;br&gt;&#xA;यस्य दर्शनमात्रेण परा सिद्धिः प्रजायते ॥ १ ॥&lt;br&gt;&#xA;असहन्ती पुरा सञ्ज्ञा रवेस्तेजोऽतिदुःसहम् ॥&lt;br&gt;&#xA;तपः कर्त्तुं गता देवि ज्ञाता सूर्येण सुव्रता ॥ २ ॥&lt;br&gt;&#xA;अश्वरूपं ततः कृत्वा जगामाथोत्तरान्कुरून् ॥&lt;br&gt;&#xA;ददृशे तत्र सञ्ज्ञां च वडवारूपधारिणीम् ॥ ३ ॥&lt;br&gt;&#xA;गता सा सम्मुखं तस्य पृष्ठरक्षणतत्परा ॥&lt;br&gt;&#xA;ततोभून्नासिकायोगस्तयोस्तत्र समेतयोः ॥ ५ ॥&lt;br&gt;&#xA;नासत्य दस्रौ तनयावश्ववक्त्रौ विनिर्गतौ ॥&lt;br&gt;&#xA;रेतसोंऽते च रेवन्तः खड्गी चर्मी तनुत्रधृक् ॥ ६ ॥&lt;br&gt;&#xA;अश्वारूढः समुद्भूतस्ततो बाणधनुर्द्धरः ॥&lt;br&gt;&#xA;तेन वै जातमात्रेण अश्वारूढेन लीलया ॥&lt;br&gt;&#xA;निर्जितं च जगच्चेदं सदेवासुरमानुषम् ॥७ ॥&lt;br&gt;&#xA;ततो देवाः पराभूता ब्रह्माणं शरणं गताः ॥&lt;br&gt;&#xA;प्रणम्य कथयामासुर्भयकम्पितकं धराः ॥ ८ ॥&lt;br&gt;&#xA;अस्माकं विभवं तेजो रविपुत्रेण नाशितम् ॥&lt;br&gt;&#xA;रेवन्तेन सुरेन्द्रेण शृणु लोकपितामह ॥ ९ ॥&lt;br&gt;&#xA;तस्य गात्रसमुद्भूतो वह्निर्धावति काल जित् ॥&lt;br&gt;&#xA;ज्वलन्ति पादपास्तेन पतन्ति शिखराणि च ॥ 5.2.56.१० ॥&lt;br&gt;&#xA;सर्वतो व्याकुलीभूतं हाहाकारमचेतनम् ॥&lt;br&gt;&#xA;तेनैव पीडितं सर्वं ज्वालामालासमाकुलम् ॥ ११ ॥&lt;br&gt;&#xA;दशदिक्षु प्रवृत्तोऽयं समृद्धो हव्यवाहनः ॥&lt;br&gt;&#xA;सर्वं किंशुकसङ्काशं प्रज्वलन्निव दृश्यते ॥ १२ ॥&lt;br&gt;&#xA;इति तेषां वचः श्रुत्वा ब्रह्मणोक्तं वरानने ॥&lt;br&gt;&#xA;ज्ञातं मया सुरश्रेष्ठा भवतां कार्यमीदृशम् ॥ १३ ॥&lt;br&gt;&#xA;भविष्यति च वस्तच्च काङ्क्षितं यत्सुरोत्तमाः ॥&lt;br&gt;&#xA;गच्छध्वं सहसा तस्माच्छङ्करं शरणं सुराः ॥ १४ ॥&lt;br&gt;&#xA;ब्रह्मणो वचनं श्रुत्वा ममान्तिकमुपागताः ॥&lt;br&gt;&#xA;त्रिदशा भयसन्त्रस्ता नत्वा मामि दमब्रुवन् ॥ १५ ॥&lt;br&gt;&#xA;आदित्यतनयेनैव रेवन्तेन महेश्वर ॥&lt;br&gt;&#xA;दग्धं त्रिभुवनं सर्वं शरीरस्थेन वह्निना ॥&lt;br&gt;&#xA;तेजसा महता चैव विक्रमेण बलेन च ॥ १६ ॥&lt;br&gt;&#xA;असाध्यः किल सोऽस्माकं सर्वेषां देवसत्तम ॥&lt;br&gt;&#xA;भवान्प्रभवते तस्य नान्यः शङ्कर कश्चन ॥ १७ ॥&lt;br&gt;&#xA;त्वां प्रपद्यामहे सर्वे भयार्त्ताः शरणार्थिनः ॥&lt;br&gt;&#xA;शरणं वरदं देवं त्रिदशानां महेश्वर ॥ १८ ॥&lt;br&gt;&#xA;मया स्मृतः सूर्यपुत्रो रेवन्तस्तत्क्षणात्प्रिये ॥&lt;br&gt;&#xA;प्राप्तः प्रीतिप्रसन्नात्मा वचनं चेदमब्रवीत् ॥ १९ ॥&lt;br&gt;&#xA;किं मया देव कर्त्तव्यं ब्रूहि सर्वमशेषतः ॥&lt;br&gt;&#xA;ततो मया सूर्यपुत्र उत्सङ्गे च कृतस्तदा ॥ 5.2.56.२० ॥&lt;br&gt;&#xA;स्नेहादाचुम्बितो मूर्ध्नि परिष्वक्तः पुनःपुनः ॥&lt;br&gt;&#xA;ददामि ते महाभाग वरं वरय सुव्रत ॥ २१ ॥&lt;br&gt;&#xA;परितुष्टोस्मि ते कामं यथेष्टं काममाप्नुहि ॥&lt;br&gt;&#xA;इदमाज्ञापयामि त्वां श्रेयश्चैवमवाप्स्यसि ॥ २२ ॥&lt;br&gt;&#xA;ममाभीष्टं परं स्थानं विद्यते पृथिवीतले ॥&lt;br&gt;&#xA;अक्षयं प्रलये पुत्र महाकालवनं शुभम् ॥&lt;br&gt;&#xA;तत्र दास्यामि ते स्थानं तत्र कीर्त्तिर्भविप्यति ॥ २३ ॥&lt;br&gt;&#xA;पूर्वे कण्टेश्वरस्यापि स्थानं परमदुर्ल्भम् ॥&lt;br&gt;&#xA;तत्र त्वं वस रेवन्त लिङ्गं द्रक्ष्यसि शाश्वतम् ॥ २४ ॥&lt;br&gt;&#xA;सर्वदा त्रिदशैः पूज्यो भविष्यसि न संशयः ॥&lt;br&gt;&#xA;गुह्यकाधिपतिस्त्वं च स्वर्गलोके भविष्यसि ॥ २५ ॥&lt;br&gt;&#xA;अश्वशालासु सर्वासु पूजनीयो भविष्यसि ॥&lt;br&gt;&#xA;नृपतीनां गृहे चैव वसिष्यसि सुपूजितः ॥ २६ ॥&lt;br&gt;&#xA;तेजो मदीयं तत्स्थानं लिङ्गाकारं सनातनम् ॥&lt;br&gt;&#xA;पूजितं त्रिदशैस्तत्र संसेव्यं यत्नतस्त्वया ॥ २७ ॥&lt;br&gt;&#xA;एवमुक्तो मया देवि रेवन्तो रविजस्तदा ॥&lt;br&gt;&#xA;जगामाकाशमाविश्य महाकालवनं क्षणात् ॥ २८ ॥&lt;br&gt;&#xA;ददर्श तत्र तल्लिङ्गं ज्योतीरूपं सनातनम् ॥&lt;br&gt;&#xA;सूर्यपुत्रस्तु रेवन्तो दृष्टो लिङ्गेन पार्वति ॥ २९ ॥&lt;br&gt;&#xA;प्रोक्तः प्रणयपूर्वेण दिष्ट्या दृष्टोऽसि सूर्यज ॥&lt;br&gt;&#xA;अद्यप्रभृति ते नाम्ना ख्यातिं यास्यामि भूतले ॥ 5.2.56.३० ॥&lt;br&gt;&#xA;स्थातव्यं मत्समीपे तु सूर्यपुत्र त्वया सदा ॥&lt;br&gt;&#xA;अक्षया भविता कीर्त्तिस्त्वदीया भुवनत्रये ॥ ३१ ॥&lt;br&gt;&#xA;रेवन्तेश्वरसञ्ज्ञोऽहं भविष्यामि न संशयः ॥&lt;br&gt;&#xA;ये मां द्रक्ष्यन्ति रेवन्त भक्त्या परमया युताः ॥&lt;br&gt;&#xA;तेषामश्वा भविष्यन्ति विजयो यश ऊर्जितम् ॥ ३२ ॥&lt;br&gt;&#xA;ऐश्वर्यं दानशक्तिश्च पुत्रपौत्रमनन्तकम् ॥&lt;br&gt;&#xA;गुह्यकानां पतिर्भूत्वा स्वर्गलोके स वत्स्यति ॥ ३३ ॥&lt;br&gt;&#xA;लिङ्गस्य वचनं श्रुत्वा प्रोक्तं वै रविसूनुना ॥&lt;br&gt;&#xA;रेवन्तेन विशालाक्षि सन्तुष्टेनान्तरात्मना ॥३४॥&lt;br&gt;&#xA;देहि मे ह्यचला भक्तिं देहि मे स्थानमुत्तमम् ॥&lt;br&gt;&#xA;देहि मे परमं ज्ञानं ध्रुवां कीर्तिं च देहि मे ॥ ३५ ॥&lt;br&gt;&#xA;भगवन्भूतभव्येश भवबन्धभयापह ।&lt;br&gt;&#xA;संस्कृतार्थोऽस्मि सञ्जातस्तव देवस्य दर्शनात् ॥ ३६ ॥&lt;br&gt;&#xA;जन्मकोटिसुसंशुद्धा ये त्वां पश्यन्ति देहिनः ॥&lt;br&gt;&#xA;न तेषां पुनरावृत्तिर्घोरसंसारसागरे । ॥ ३७ ॥&lt;br&gt;&#xA;इत्युक्त्वा रविसूनुर्वै रेवन्तो रविवल्लभः ॥&lt;br&gt;&#xA;रेवन्तेश्वरदेवस्य समीपे संव्यवस्थितः ॥ ३८ ॥&lt;br&gt;&#xA;एष ते कथितो देवि प्रभावः पापनाशनः ।&lt;br&gt;&#xA;रेवन्तेश्वरदेवस्य घण्टेश्वरमथो शृणु ॥ ३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्ग माहात्म्ये रेवन्तेश्वरमाहात्म्यवर्णनन्नाम षट्पञ्चाशत्तमोऽयायः ॥ ५६ ॥&lt;/p&gt;</description>
    </item>
    <item>
      <title>०५७ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/057_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/057_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;सप्तपञ्चाशतं विद्धि घण्टेश्वरमथो शृणु ॥&lt;br&gt;&#xA;यस्य दर्शनमात्रेण कामावाप्तिश्च जायते॥ १ ॥&lt;br&gt;&#xA;घण्टोनाम गणश्रेष्ठो बभूव मम वल्लभः ॥&lt;br&gt;&#xA;चाक्षुषस्य मनोः काले कौतुकार्थं यदृच्छया ॥&lt;br&gt;&#xA;प्रस्थितो ब्रह्मसदनं द्रष्टुं ब्रह्माणमव्ययम्॥२॥&lt;br&gt;&#xA;अथायान्तं समालोक्य गन्धर्वं गीतकोविदम्॥&lt;br&gt;&#xA;चित्रसेनं गणश्रेष्ठः पप्रच्छ कुशलं मुदा॥३॥&lt;br&gt;&#xA;मया तत्रैव गन्तव्यं सदने परमेष्ठिनः।.&lt;br&gt;&#xA;गीतैराराधयिष्यामि ब्रह्माणं जगतां पतिम्॥४॥&lt;br&gt;&#xA;चित्रसेनोऽथ तं देवि प्रत्युक्तो घण्टमब्रवीत्॥&lt;br&gt;&#xA;पद्मयोनिः सुरैः सार्धं गुह्यं मन्त्रमचीकरत् ॥ ५ ॥&lt;br&gt;&#xA;एतच्छ्रुत्वा गणो घण्टस्तस्थौ विस्मितमानसः ॥&lt;br&gt;&#xA;मूहूर्तं चिन्तयामास प्रतिहारनिवारितः ॥ ६ ॥&lt;br&gt;&#xA;हित्वा स्वामिनमीशानं द्रष्टुं ब्रह्माणमागतः ॥&lt;br&gt;&#xA;प्रवेशोपि न लभ्येत प्रसादो दूरतः स्थितः ॥ ७॥&lt;br&gt;&#xA;एवं चिन्तयतस्तस्य साग्रः संवत्सरो गतः ॥&lt;br&gt;&#xA;घण्टस्य ब्रह्मणो द्वारि प्रवेशो देवि नाभवत् ॥ ८ ॥&lt;br&gt;&#xA;निर्गच्छतमथालोक्य वीणाहस्तं समुत्सुकम् ॥&lt;br&gt;&#xA;नारदं स गणश्रेष्ठः पद्मयोनिं गृहोदरात् ॥ ९ ॥&lt;br&gt;&#xA;प्रोक्तो घण्टेन सहसा मां निवेदय नारद ॥&lt;br&gt;&#xA;गणोऽहं गीततत्त्वज्ञो महादेवस्य वल्लभः ॥ 5.2.57.१० ॥&lt;br&gt;&#xA;दर्शनार्थं समायातो ब्रह्मणः परमेष्ठिनः ॥&lt;br&gt;&#xA;घण्टस्य वचनं श्रुत्वा प्रीतिमानभवन्मुनिः ॥&lt;br&gt;&#xA;नारदः प्रत्युवाचेदं समाश्वास्य सकैतवम् ॥ ११ ॥&lt;br&gt;&#xA;अहं बृहस्पतेः पार्श्वे प्रेषितोऽस्मि गणाधिप ॥&lt;br&gt;&#xA;किञ्चित्कार्यान्तरं प्रष्टुं ब्रह्मणा लोककर्तृणा ॥&lt;br&gt;&#xA;आयास्यामि क्षणेनैव तावत्कालं प्रतीक्ष्यताम् ॥ १२ ॥&lt;br&gt;&#xA;इत्युक्त्वा नारदो देवि मम पार्श्वमुपागतः॥&lt;br&gt;&#xA;वृत्तान्तं कथयामास घण्टस्य मुनिसत्तमः॥१३॥&lt;br&gt;&#xA;ईदृशो दुर्ल्लभो भृत्यो घण्टेन सदृशः प्रभो ॥&lt;br&gt;&#xA;यस्त्वां त्यक्त्वा गणो देव सेवायै परमेष्ठिनः॥&lt;br&gt;&#xA;स्थितः संवत्सरं साग्रं प्रवेशं न च लब्धवान्॥१४&lt;br&gt;&#xA;तच्छ्रुत्वा वचनं तस्य नारदस्य मुनेस्तदा॥&lt;br&gt;&#xA;मया शप्तस्तु कोपेन पत घण्ट महीतले॥१५॥&lt;br&gt;&#xA;मां त्यक्त्वा हि गतोन्यत्र सेवार्थं परवेश्मनि॥&lt;br&gt;&#xA;मयेत्युक्ते च वचने ब्रह्माद्वारि स्थितोऽपि सन्॥ १६॥&lt;br&gt;&#xA;पतितो भूतले घण्टो देवदारुवनान्तिके ॥&lt;br&gt;&#xA;आत्मानं पतितं दृष्ट्वा भूमौ घण्टेन पार्वति ॥ १७ ॥&lt;br&gt;&#xA;प्रोक्तं शोकोत्तरेणैव वचनं गद्गदाक्षरम् ॥&lt;br&gt;&#xA;सेवार्थं याति योऽन्यत्र परिहृत्य स्वकं प्रभुम् ॥ १८ ॥&lt;br&gt;&#xA;स याति नरकं घोरमपकीर्तिं च विन्दति ॥&lt;br&gt;&#xA;नारदेन मम त्वद्य वञ्चितस्य द्वयं गतम् ॥&lt;br&gt;&#xA;यस्मात्स्वामी न मे ब्रह्मा न च देवो महेश्वरः ॥ १९ ॥&lt;br&gt;&#xA;एवं विलपतस्तस्य नारदो मुनिसत्तमः ॥&lt;br&gt;&#xA;आजगाम तमुद्देशं यत्र घण्टो व्यवस्थितः ॥ 5.2.57.२० ॥&lt;br&gt;&#xA;देवदारुवने देवि दर्शनार्थं तपस्विनाम् ॥&lt;br&gt;&#xA;घण्टेन नारदो दृष्टो भीतेनाकुलचेतसा ॥ २१ ॥&lt;br&gt;&#xA;अवस्थामीदृशीं कृत्वा किमन्यन्मे करिष्यति ॥&lt;br&gt;&#xA;एवं तं चिन्तयानं तु नारदो वाक्यमब्रवीत् ॥ २२ ॥&lt;br&gt;&#xA;गणाध्यक्ष न ते कार्यो मन्युः पुण्यविनाशनः ॥&lt;br&gt;&#xA;कीर्त्यर्थं पतितो घण्ट प्रायश्चित्तार्थमेव च ॥ २३ ॥&lt;br&gt;&#xA;प्रायश्चित्तविशुद्धात्मा प्रभुं प्राप्स्यसि शङ्करम् ॥&lt;br&gt;&#xA;तस्माद्गच्छ ममादेशान्महाकालवनं शुभम् ॥ २४ ॥&lt;br&gt;&#xA;रेवन्तेश्वर पूर्वे तु विद्यते लिङ्गमुत्तमम् ॥&lt;br&gt;&#xA;सर्वसम्पत्करं दिव्यं त्वन्नाम्ना ख्यातिमेष्यति ॥ २५ ॥&lt;br&gt;&#xA;इत्युक्तो नारदेनैव जैगीषव्यः समागतः ॥&lt;br&gt;&#xA;तेनापि कथितं सर्वं सत्यमुक्तमनेन वै ॥ २६ ॥&lt;br&gt;&#xA;नारदेन गणाध्यक्ष कीर्त्तिस्ते भविताऽक्षया ॥&lt;br&gt;&#xA;कश्यपेन मृकण्डेन कण्वेन जमदग्निना ॥२७॥&lt;br&gt;&#xA;अत्रिणा भृगुणा देवि लोमशेन सुरर्षिणा ॥&lt;br&gt;&#xA;प्रोक्तो घण्टो गतः शीघ्रं महाकालवनं शुभम् ॥ २८ ॥&lt;br&gt;&#xA;यत्र घण्टानिनादेन युध्यतो मम संयुगे ॥&lt;br&gt;&#xA;पापक्षयकरं देवि सम्भूतं लिङ्गमुत्तमम् ॥&lt;br&gt;&#xA;दृष्टं तत्र गणेनैव लिङ्गं तेजोमयं शुभम् ॥ २९ ॥&lt;br&gt;&#xA;दर्शनात्तस्य लिङ्गस्य भूयो घण्टो गणोऽभवत् ॥&lt;br&gt;&#xA;लक्ष्म्या कान्त्या समायुक्तः सहस्रकिरणाकृतिः ॥ 5.2.57.३० ॥&lt;br&gt;&#xA;घण्टोभिनन्दितोऽत्यर्थं विमानैः सार्वकामिकैः ॥&lt;br&gt;&#xA;मम पार्श्वं समायातो ममातीव प्रियोऽभवत् ॥ ३१ ॥&lt;br&gt;&#xA;ये पश्यन्ति विशालाक्षि देवं घण्डेश्वरं शिवम् ॥&lt;br&gt;&#xA;ते घण्टाभिर्नादितास्तु विमानैः सार्वकामिकैः ॥३२॥&lt;br&gt;&#xA;यास्यन्ति सुचिरं कालं मम लोकं सनातनम् ॥&lt;br&gt;&#xA;घण्टेश्वरं परं लिङ्गं नाख्येयं यस्यकस्यचित् ॥ ३३ ॥&lt;br&gt;&#xA;व्याधितो यदि वा दीनो दुःखितो वा भवेन्नरः ॥&lt;br&gt;&#xA;यः पश्यति प्रसङ्गेन देवं घण्टेश्वरं प्रिये ॥&lt;br&gt;&#xA;दीप्तकाञ्चनवर्णाभैर्विमानैः सार्वकामिकैः ॥ ३४ ॥&lt;br&gt;&#xA;गन्धर्वाप्सरसां मध्ये स्वर्गे मोदति मानवः ॥&lt;br&gt;&#xA;ईप्सिताल्ँलभते कामान्वीणावेणुविनोदितः ॥ ३५ ॥&lt;br&gt;&#xA;ततः स्वर्गात्परिभ्रष्टः सर्वैश्वर्यसमन्वितः ॥&lt;br&gt;&#xA;हिरण्यधान्यसम्पूर्णे समृद्धे जायते कुले ॥&lt;br&gt;&#xA;राजा वा राजतुल्यो वा जम्बूद्वीपपतिर्भवेत् ॥ ३६ ॥&lt;br&gt;&#xA;यः पूजयति देवेशं श्रद्धया परया युतः ॥&lt;br&gt;&#xA;स याति परमं स्थानमपुनर्भवकारणम् ॥ ३७ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;घण्टेश्वरस्य देवस्य प्रयागेशमथो शृणु ॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये घण्टेश्वर माहात्म्यवर्णनन्नाम सप्तपञ्चाशत्तमोऽध्यायः ॥ ५७ ॥&lt;/p&gt;</description>
    </item>
    <item>
      <title>०५८ प्रयागेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/058_prayAgeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/058_prayAgeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;प्रयागेश्वरसञ्ज्ञं तु सर्वकामकरं परम् ॥&lt;br&gt;&#xA;अष्टाधिकं विजानीहि पञ्चाशत्तममीश्वरम् ॥ १ ॥&lt;br&gt;&#xA;आसीत्प्रथमकल्पे तु मनुः स्वायम्भुवः पुरा ॥&lt;br&gt;&#xA;तस्य प्रियव्रतः पुत्रो यज्वा परमधार्मिकः ॥ २ ॥&lt;br&gt;&#xA;स चेष्ट्वा बहुभिर्यज्ञैः समाप्तवरदक्षिणैः ॥&lt;br&gt;&#xA;सप्तद्वीपेषु सम्प्राप्य भरतादीन्सुतान्प्रिये ॥ ३ ॥&lt;br&gt;&#xA;स्वयं विशालां बदरीं गत्वा तेपे महत्तपः ॥&lt;br&gt;&#xA;कालेन बहुना तत्र नारदः समुपस्थितः ॥ ४ ॥&lt;br&gt;&#xA;पूजितो विष्टरार्घेण राज्ञा प्रियव्रतेन च ॥&lt;br&gt;&#xA;स पृष्टः पूजयित्वा तु किमाश्चर्यं वदस्व मे ॥ ५ ॥&lt;br&gt;&#xA;इत्युक्तः कथयामास नारदो मुनिसत्तमः ॥&lt;br&gt;&#xA;श्वेतद्वीपे मया राजन्कन्या दृष्टा सरोवरे ॥ ६ ॥&lt;br&gt;&#xA;सा च पृष्टा विशालाक्षी कस्माद्वससि निर्जने ॥&lt;br&gt;&#xA;कासि भद्रे कथं वासि किंवा कार्यमिह त्वया ॥७ ॥&lt;br&gt;&#xA;कर्त्तव्यं चारुसर्वाङ्गि तन्ममाचक्ष्व शोभने ॥&lt;br&gt;&#xA;एवमुक्ता मया सा हि मां दृष्ट्वा मीलितेक्षणम् ॥ ८ ॥&lt;br&gt;&#xA;स्मृत्वा तूष्णीं स्थिता यावत्तावन्मे ज्ञानमुत्तमम् ॥&lt;br&gt;&#xA;विस्मृताः सर्ववेदाश्च सर्वशास्त्राणि चैव हि ॥९॥&lt;br&gt;&#xA;ततोऽहं विस्मयाविष्टश्चिन्तामोहसमन्वितः ॥&lt;br&gt;&#xA;तामेव शरणं गत्वा यावत्पश्यामि पार्थिव ॥5.2.58.१०॥&lt;br&gt;&#xA;तावद्दिव्यः पुमांस्तस्याः शरीरे समदृश्यत ॥&lt;br&gt;&#xA;तस्यापि पुंसो ह्रदये द्वितीयस्तस्य चोरसि ॥&lt;br&gt;&#xA;तस्यापि हृदये चान्यस्तृतीयस्तु व्यवस्थितः ॥११॥&lt;br&gt;&#xA;ततः पृष्टा मया देवी सा कुमारी कथञ्चन ॥&lt;br&gt;&#xA;वेदा नष्टा ममाशेषा भद्रे किं ब्रूहि कारणम् ॥१२॥&lt;br&gt;&#xA;॥ कन्योवाच ॥ ॥&lt;br&gt;&#xA;माताहं सर्ववेदानां सावित्रीनाम नामतः ॥&lt;br&gt;&#xA;मां न जानासि येन त्वमतो वेदा हृतास्तव ॥ १३ ॥&lt;br&gt;&#xA;एवमुक्ते मया पृष्टा विस्मयेन महीपते ॥&lt;br&gt;&#xA;वेदानां त्वं तु माता वै कथयस्व ममानघे ॥ १४ ॥&lt;br&gt;&#xA;त्वदीय हृदये देवि क एते पुरुषास्त्रयः ॥ १५ ॥&lt;br&gt;&#xA;॥ कन्योवाच ॥ ॥&lt;br&gt;&#xA;य एष मच्छरीरस्थः शुभाङ्गश्चारु शोभनः ॥&lt;br&gt;&#xA;एष ऋग्वेदनामा तु यजुर्वेदो द्वितीयकः ॥ १६ ॥&lt;br&gt;&#xA;सामवेदस्तृतीयस्तु त्रयो वेदा मयि स्थिताः ॥&lt;br&gt;&#xA;त्रयोऽग्नयस्त्रयो देवा मच्छरीरे स्थिता द्विज ॥ १७ ॥&lt;br&gt;&#xA;इत्युक्त्वा सा तदा कन्या पश्यतो मम भूपते ॥&lt;br&gt;&#xA;अन्तर्द्धानं गता सद्यस्ततोऽहं विस्मितोऽभवम् ॥ १८ ॥&lt;br&gt;&#xA;किं करोमि क्व गच्छामि शरणं यामि कं प्रभुम् ॥&lt;br&gt;&#xA;कथमाविर्भविष्यन्ति वेदाः शास्त्राणि साम्प्रतम् ॥ १९॥&lt;br&gt;&#xA;कामिकस्तीर्थराजस्तु प्रयागः श्रूयते श्रुतौ ॥&lt;br&gt;&#xA;अहं तत्र गमिष्यामि ज्ञानं सम्यग्भविष्यति ॥ 5.2.58.२० ॥&lt;br&gt;&#xA;नष्टवेदेन रैभ्येण प्राप्ता सिद्धिरनुत्तमा ॥&lt;br&gt;&#xA;सावित्री श्रूयते तत्र अक्षय्यवटसन्निधौ ॥ २१ ॥&lt;br&gt;&#xA;एवं मनसि सन्ध्याय गतोऽहं नृपसत्तम ॥&lt;br&gt;&#xA;प्रयागं कामिकं तीर्थं सर्वदेवनमस्कृतम् ॥ २२ ॥&lt;br&gt;&#xA;तपस्तीव्रं मया तत्र तप्तं परमदुष्करम् ॥&lt;br&gt;&#xA;अथाजगाम राजेन्द्र प्रयागो मूर्त्तिमान्स्वयम् ॥ २३ ॥&lt;br&gt;&#xA;उक्तोऽहं प्रणयात्तेन न मां तापय नारद ॥&lt;br&gt;&#xA;ब्रह्मपुत्र प्रयागोऽहं भीषितस्तपसा तव ॥ २४ ॥&lt;br&gt;&#xA;भवतः पार्श्वमायातः प्रणयेन तपोधन ॥&lt;br&gt;&#xA;धन्योऽसि सर्वथा ब्रह्मंस्तपसा च विशेषतः ॥ २५ ॥&lt;br&gt;&#xA;मया सार्धं त्वया ब्रह्मन्गतिः कार्याऽविकल्पतः ॥&lt;br&gt;&#xA;महाकालवने रम्ये तत्र ते ज्ञानमुत्तमम् ॥&lt;br&gt;&#xA;भविष्यति न सन्देहो मम कीर्तिश्च सुस्थिरा ॥ २६ ॥&lt;br&gt;&#xA;एवं हि ब्रुवतस्तस्य प्रयागस्य नृपोत्तम ॥&lt;br&gt;&#xA;प्रादुर्बभूव सहसा पीतवासा जनार्द्दनः ॥ २७ ॥&lt;br&gt;&#xA;शङ्खचक्रगदापाणिर्गरुडस्थो वियद्गतः ॥&lt;br&gt;&#xA;उवाच मेघगम्भीरं वाक्यं स पुरुषोत्तमः ॥ २८ ॥&lt;br&gt;&#xA;एहि नारद गच्छामः प्रयागो यत्र यास्यति ॥&lt;br&gt;&#xA;कृष्णस्य वचनं श्रुत्वा मया प्रोक्तो जनार्दनः ॥ २९ ॥&lt;br&gt;&#xA;ज्ञानं मे देहि देवेश कथं यास्यामि तद्वनम्॥&lt;br&gt;&#xA;महाकालं जगन्नाथ श्रुतज्ञानविवर्जितः ॥ 5.2.58.३० ॥&lt;br&gt;&#xA;इत्युक्तः श्रीधरेणाहं महाकालवनं नृप ॥&lt;br&gt;&#xA;आनीतस्तत्क्षणाच्छीघ्रं प्रयागसहितस्तदा ॥३१ ॥।&lt;br&gt;&#xA;घण्टेश्वरस्य पूर्वे तु नवनद्यास्तु दक्षिणे ॥&lt;br&gt;&#xA;तत्र लिङ्गमनादि तु ज्योतीरूपं सनातनम् ॥ ३२ ॥&lt;br&gt;&#xA;प्रयागः पूजयामास पश्यतो मम भूपते ॥&lt;br&gt;&#xA;लिङ्गेनोक्तं प्रसन्नेन किमर्थं त्वमिहागतः ॥३३॥&lt;br&gt;&#xA;प्रयाग प्रयतो भूत्वा प्रसन्नोऽहं सदा तव॥&lt;br&gt;&#xA;दर्शनं च मदीयं तु विफलं न भविष्यति ॥३४॥&lt;br&gt;&#xA;इत्युक्तस्तेन लिङ्गेन मदर्थं प्रार्थितस्तदा ॥&lt;br&gt;&#xA;ज्ञानं देहि द्विजायास्मै नारदाय महात्मने ॥ ३५ ॥&lt;br&gt;&#xA;नष्टा वेदाश्च शास्त्राणि सावित्र्या दर्शनात्प्रभो ॥ ३६ ॥&lt;br&gt;&#xA;ततो लिङ्गात्समुत्तस्थौ ब्रह्मा वेदैर्वृतस्तदा ॥&lt;br&gt;&#xA;षडङ्गैः सरहस्यैश्च पुराणैः सहितस्तदा ॥ ३७ ॥&lt;br&gt;&#xA;इत्युक्तोऽहं तदा देव्या सावित्र्या नृपसत्तम ॥&lt;br&gt;&#xA;लिङ्गस्यास्य प्रभावेण प्रयागाभ्यर्थितस्य वै ॥ ३८ ॥&lt;br&gt;&#xA;प्रतिभास्यन्ति ते वेदा धर्मशास्त्राणि नारद ॥&lt;br&gt;&#xA;इत्युक्ते वचने भूयः प्राप्ता वेदा मया नृप ॥ ३९ ॥&lt;br&gt;&#xA;ज्ञानं षडङ्गसहितं शास्त्राणि विविधानि च ॥&lt;br&gt;&#xA;लब्धज्ञानेन राजेन्द्र मया प्रोक्तं वचस्तदा ॥ 5.2.58.४० ॥&lt;br&gt;&#xA;प्रयागेनार्चितो देवो मम ज्ञानस्य कारणात् ॥&lt;br&gt;&#xA;प्रयागेश्वरसञ्ज्ञस्तु ख्यातिं लोकेषु यास्यति ॥ ४१ ॥&lt;br&gt;&#xA;तदाप्रभृति तल्लिङ्गं तीर्थकोटिशतैर्वृतम् ॥&lt;br&gt;&#xA;स्वर्गापवर्गफलदं तत्र त्वं गन्तुमर्हसि ॥ ४२ ॥&lt;br&gt;&#xA;किमनेनाश्वमेधेन इष्टेन नृपसत्तम ॥&lt;br&gt;&#xA;अश्वमेधशतफलं जायते तस्य दर्शनात् ॥ ४३ ॥&lt;br&gt;&#xA;तपसा किं सुतप्तेन कायक्लेशकरेण तु ॥&lt;br&gt;&#xA;वाञ्छितं लभते सद्यः प्रयागेश्वरदर्शनात् ॥ ॥ ४४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;नारदस्य वचः श्रुत्वा स्वायम्भुवसुतो नृपः ॥&lt;br&gt;&#xA;प्रियव्रतो महादेवि महाकालवनं गतः ॥ ४५ ॥&lt;br&gt;&#xA;ददर्श तत्र तल्लिङ्गं नवनद्यास्तु दक्षिणे ॥&lt;br&gt;&#xA;दर्शनात्तस्य लिङ्गस्य मत्समीपं समागतः ॥ ४६ ॥&lt;br&gt;&#xA;मया सम्मानितो देवि गणानामधिपः कृतः ॥&lt;br&gt;&#xA;ये पश्यन्ति नरा भक्त्या प्रयागेश्वरमीश्वरम् ॥&lt;br&gt;&#xA;ते धन्या मानुषे लोके क्लिश्यन्त्यन्ये निरर्थकाः ॥ ४७ ॥&lt;br&gt;&#xA;या गतिर्योगयुक्तस्य सत्त्वस्थस्य मनीषिणः ॥&lt;br&gt;&#xA;सा गतिर्जायते सम्यक्प्रयागेश्वरदर्शनात् ॥ ४८ ॥&lt;br&gt;&#xA;माघमासे समेष्यन्ति प्रयागेश्वरदर्शनम् ॥&lt;br&gt;&#xA;कर्त्तुं ये मानुषास्तेषामश्वमेधः पदेपदे ॥ ४९ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;प्रयागेश्वरदेवस्य शृणु सिद्धेश्वरं परम् ॥ 5.2.58.५० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्य खण्डे चतुरशीतिलिङ्गमाहात्म्ये प्रयागेश्वरमाहात्म्यवर्णनन्नामाष्टपञ्चाशत्तमोऽध्यायः ॥ ५८ ॥&lt;/p&gt;</description>
    </item>
    <item>
      <title>०५९ सिद्धेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/059_siddheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/059_siddheshvaramAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;एकोनषष्टिकं विद्धि देवं सिद्धेश्वरं प्रिये ॥&lt;br&gt;&#xA;यस्य दर्शनमात्रेण सिद्धिः पुंसां प्रजायते ॥ १ ॥&lt;br&gt;&#xA;आसीदश्वशिरानाम राजा परमधार्मिकः ॥&lt;br&gt;&#xA;सोऽश्वमेधेन यज्ञेन इष्ट्वा सबहुदक्षिणम् ॥ २ ॥&lt;br&gt;&#xA;स्नातश्चावभृथे हृष्टो ब्राह्मणैः परिवारितः ॥&lt;br&gt;&#xA;यावदास्ते स राजर्षिस्तावत्सिद्धोऽतिदीप्तिमान् ॥ ३ ॥&lt;br&gt;&#xA;नानौषधिप्रभावज्ञो मन्त्रतन्त्र विशारदः ॥&lt;br&gt;&#xA;आययौ कपिलः श्रीमान्जैगीषव्यश्च सिद्धराट् ॥ ४ ॥&lt;br&gt;&#xA;तयोस्त्वरितमुत्थाय स राजाभ्यागतक्रियाम् ॥&lt;br&gt;&#xA;चकार परया युक्तो मुदा वै पृथि वीपतिः ॥ ५ ॥&lt;br&gt;&#xA;तावर्चितावासनस्थौ क्षमाशीलौ शुचिव्रतौ ॥&lt;br&gt;&#xA;महौजसौ महाभागौ मुमुक्षू मुनिपुङ्गवौ ॥ ॥&lt;br&gt;&#xA;विद्याविनयसम्पन्नौ ब्रह्मचर्यपरायणौ ॥&lt;br&gt;&#xA;अनेकसृष्टिसंहारस्थितिकार्यपरायणौ ॥ ७ ॥&lt;br&gt;&#xA;उदयादित्यसङ्काशौ विभावसुसमद्युती॥&lt;br&gt;&#xA;तेजोराशिसमायुक्तौ दुर्निरीक्ष्यौ पृथग्जनैः ॥८॥&lt;br&gt;&#xA;विनयेनोपसङ्गम्य प्रणिपत्याभिवाद्य च ॥&lt;br&gt;&#xA;स राजा प्राञ्जलिर्भूत्वा प्रश्नमेनमपृच्छत ॥ ९ ॥&lt;br&gt;&#xA;॥ अश्वशिरा उवाच ॥ ॥&lt;br&gt;&#xA;श्रुतं मया मुनिश्रेष्ठौ नान्यो देवो जनार्द्दनात् ॥&lt;br&gt;&#xA;ध्यातोथ पूजितो नॄणां मुक्तिदो भवबन्धनात् ॥ 5.2.59.१० ॥&lt;br&gt;&#xA;संस्मृते तु हृषीकेशे नराणां कोटिजन्मजम् ॥&lt;br&gt;&#xA;अशुभं क्षयमाप्नोति कथं न प्रणमेद्धरिम् ॥ ११ ॥&lt;br&gt;&#xA;समाराध्य जगन्नाथं शक्राद्यास्त्रिदिवौकसः ॥&lt;br&gt;&#xA;वसन्ति मुदिताः स्वर्गे दिव्यद्युतिसमन्विताः ॥ १२ ॥&lt;br&gt;&#xA;जन्ममृत्युजरा रोगैर्दुःखानि विविधानि च ॥&lt;br&gt;&#xA;प्रयान्ति विलयं सद्यः प्रसन्ने गरुडध्वजे ॥ १३ ॥&lt;br&gt;&#xA;इति पृष्टस्तदा तेन प्रार्थितेन यशस्विना ॥&lt;br&gt;&#xA;ऊचतुस्तं नृपं सिद्धौ सिद्धिविज्ञानकोविदौ ॥ १४ ॥&lt;br&gt;&#xA;क एष प्रोच्यते राजंस्त्वया नारायणोऽधुना ॥&lt;br&gt;&#xA;आवां नारायणौ द्वौ तु त्वत्प्रत्यक्षं गतौ नृप ॥ १५ ॥&lt;br&gt;&#xA;॥ अश्वशिरा उवाच ॥ ॥&lt;br&gt;&#xA;भवन्तौ ब्राह्मणौ सिद्धौ तपसा दग्धकिल्विषौ ॥&lt;br&gt;&#xA;युवां नारायणौ कस्मादिति वाक्यमुवाच सः ॥ १६ ॥&lt;br&gt;&#xA;शङ्खचक्रगदापाणिः पीतवासा जनार्द्दनः ॥&lt;br&gt;&#xA;गरुडस्थो हृषीकेशः कस्तस्य सदृशो भुवि ॥ १७ ॥&lt;br&gt;&#xA;तस्य राज्ञो वचः श्रुत्वा संसिद्धौ योगकोविदौ ॥&lt;br&gt;&#xA;दर्शयामासतुस्तौ हि कृत्वा नारायणं वपुः ॥ १८ ॥&lt;br&gt;&#xA;कपिलो मन्त्रमाहात्म्यात्स्वयं विष्णुर्बभूव ह ॥&lt;br&gt;&#xA;शङ्खचक्रगदापाणिः पीतवासाश्च तत्क्षणात् ॥ १९ ॥&lt;br&gt;&#xA;जैगीषव्यश्च गरुडस्तत्क्षणात्समजायत ॥&lt;br&gt;&#xA;ततः समभवत्तत्र राजवेश्मनि कौतुकम् ॥ 5.2.59.२० ॥&lt;br&gt;&#xA;दृष्ट्वा नारायणं देवं गरुडस्थं सनातनम् ॥&lt;br&gt;&#xA;आश्चर्यं तादृशं दृष्ट्वा स राजा विस्मयान्वितः ॥&lt;br&gt;&#xA;उवाच क्षाम्यतां सिद्धौ नायं विष्णुरथेदृशः ॥ २१ ॥&lt;br&gt;&#xA;तस्य ब्रह्मा समुत्पन्नो नाभिपङ्कजमध्यतः ॥&lt;br&gt;&#xA;तस्मात्तु ब्रह्मणो रुद्रः स विष्णुः परमेश्वरः ॥ २ ॥&lt;br&gt;&#xA;इति राज्ञो वचः श्रुत्वा तदा तौ सिद्धसत्तमौ ॥&lt;br&gt;&#xA;चक्रतुः परमां मायां योगाचार्यौ सुमान्त्रिकौ ॥ २३ ॥&lt;br&gt;&#xA;कपिलः पद्मनाभस्तु पद्ममध्ये प्रजापतिः ॥&lt;br&gt;&#xA;बभूव स्वयमेवात्र सहसा योगतस्तदा ॥ २४ ॥&lt;br&gt;&#xA;जैगीषव्योऽथ रुद्रस्तु तस्यैवाङ्के व्यवस्थितः ॥&lt;br&gt;&#xA;ददर्श महदाश्चर्यं स राजा योगमोहितः ॥ २५ ॥&lt;br&gt;&#xA;कौतुकात्प्रत्युवाचेदं भीतः कम्पितकन्धरः ॥&lt;br&gt;&#xA;नेत्थं भवति विश्वेशो माया योगिनां तदा ॥&lt;br&gt;&#xA;सर्वरूपी हरिः श्रीमान्सर्वगः सर्वदः स्मृतः ॥ २६ ॥&lt;br&gt;&#xA;ततो वाक्यावसाने तु तस्य राज्ञश्च संसदि ॥&lt;br&gt;&#xA;मशका मत्कुणा यूका भ्रमराः पक्षिणो मृगाः ॥ २७ ॥&lt;br&gt;&#xA;अश्वा गावो हयाः सिंहा व्याघ्रा गोमहिषास्तथा ॥&lt;br&gt;&#xA;अन्येपि पशवः कीटा ग्राम्यारण्याश्च सर्वशः ॥ २८ ॥&lt;br&gt;&#xA;दृश्यन्ते राजभवने कोटिशः पर्वतात्मजे ॥&lt;br&gt;&#xA;तं दृष्ट्वा भूतसङ्घातं राजा विस्मितमानसः ॥ २९ ॥&lt;br&gt;&#xA;यावच्चिन्तयते किं स्यात्तावज्ज्ञातं नृपेण हि ॥&lt;br&gt;&#xA;जैगीषव्यस्य माहात्म्यं कपिलस्य महात्मनः ॥ 5.2.59.३० ॥&lt;br&gt;&#xA;कृताञ्जलिपुटो भूत्वा स राजाऽश्वशिरास्तदा ॥&lt;br&gt;&#xA;पप्रच्छ च द्विजौ भक्त्या किमिदं सिद्धसत्तमौ ॥ ३१ ॥&lt;br&gt;&#xA;सामर्थ्यमीदृशं लब्धं कस्माद्वै तपसो बलात् ॥&lt;br&gt;&#xA;अद्य मे सफलोत्पत्तिरद्य मे सफलं श्रुतम् ॥ ३२ ॥&lt;br&gt;&#xA;सफला मे मनोवृत्तिर्युवयोर्दर्शनेन वै ॥&lt;br&gt;&#xA;तस्य तद्वचनं श्रुत्वा कपिलो वाक्यमब्रवीत् ॥ ३३ ॥&lt;br&gt;&#xA;महाकालवने राजन्विद्यते लिङ्गमुत्तमम् ॥&lt;br&gt;&#xA;ख्यातं सिद्धेश्वरं नाम्ना सिद्धैरभ्यर्चितं सदा ॥ ३४ ॥&lt;br&gt;&#xA;सौभाग्येश्वरपूर्वे तु सौभाग्यारोग्यदायकम् ॥&lt;br&gt;&#xA;प्रभावात्तस्य लिङ्गस्य प्राप्ता सिद्धिरनुत्तमा ॥ ३५ ॥&lt;br&gt;&#xA;जैगीषव्येन सिद्धेन मया वैं नृपसत्तम ॥&lt;br&gt;&#xA;तस्माद्व्रज महाबाहो महाकालवनं शुभम् ॥ ३६ ॥&lt;br&gt;&#xA;तत्र द्रक्ष्यसि सर्वेशं शङ्खचक्रगदाधरम ॥&lt;br&gt;&#xA;लिङ्गमूर्त्तौ स्थितं विष्णुं यस्ते सिद्धिं प्रदास्यति ॥ ३७ ॥&lt;br&gt;&#xA;संसिद्धा बहवस्तत्र सनकाद्या नरेश्वर ॥&lt;br&gt;&#xA;तस्य तद्वचनं श्रुत्वा कपिलस्य महात्मनः ॥ ३८ ॥&lt;br&gt;&#xA;जगाम सहसा तत्र स राजाश्वशिरास्तदा ॥&lt;br&gt;&#xA;ददर्श चैव तौ सिद्धौ सिद्धेश्वरसमीपतः ॥ ३९ ॥&lt;br&gt;&#xA;अन्ये च बहवः सिद्धाः सिद्धनाथास्तथा परे ॥&lt;br&gt;&#xA;ज्ञात्वा सिद्धेश्वरं देवं सिद्धसङ्घैः समर्चितम् ॥ 5.2.59.४० ॥&lt;br&gt;&#xA;लिङ्गमध्ये स्थित विष्णुं ज्ञात्वा स नृपसत्तमः ॥&lt;br&gt;&#xA;पूजयामास भावेन परमेण समाधिना ॥ ४१ ॥&lt;br&gt;&#xA;ततस्तुष्टोऽब्रवीद्देवो वरं वरय सुव्रत ॥&lt;br&gt;&#xA;यत्तेभिलषितं सर्वमहं दास्यामि भूपते ॥ ४२ ॥&lt;br&gt;&#xA;लिङ्गस्य वचनं श्रुत्वा नृपेणोक्तं च तच्छृणु ॥&lt;br&gt;&#xA;यदि मेऽस्ति दया देव प्रसन्नोऽसि हि चेत्प्रभो ॥ ४३ ॥&lt;br&gt;&#xA;यत्ते रूपं परं नाथ तद्दर्शय ममाच्युत ॥&lt;br&gt;&#xA;एतदेव हि मे देव सदाभिलषितं हृदि ॥ ४४ ॥&lt;br&gt;&#xA;आजन्मनो जगन्नाथ कदा द्रक्ष्ये जनार्द्दनम् ॥&lt;br&gt;&#xA;एतदिच्छाम्यहं देव वराणां प्रवरं वरम् ॥&lt;br&gt;&#xA;दीयमानं त्वयाभीष्टं ख्यातं सिद्धेश्वरं क्षितौ ॥ ४५ ॥&lt;br&gt;&#xA;नृपस्य वचनं श्रुत्वा लिङ्गेनोक्तं वरानने ॥&lt;br&gt;&#xA;न मे विदुर्देवगणा नासुरा न महर्षयः ॥ ४६ ॥&lt;br&gt;&#xA;परं रूपं नृपश्रेष्ठ कृष्णोऽहं लिङ्गतां गतः ॥&lt;br&gt;&#xA;ममलोकं तु ये प्राप्ता मुनयो मन्त्रभूषिताः ॥ ४७ ॥&lt;br&gt;&#xA;न चैते मां विजानन्ति परमार्थेन पार्थिव ॥&lt;br&gt;&#xA;यदेतद्दृश्यते तेजो लिङ्गरूपेण मामकम् ॥ ४८ ॥&lt;br&gt;&#xA;एतदेव हि ब्रह्माद्या ध्यायन्ति त्रिदशास्त्वमी ॥&lt;br&gt;&#xA;अतो न मे परं रूपं द्रष्टुं कश्चित्क्षमो भवेत् ॥ ४९ ॥&lt;br&gt;&#xA;अनेकजन्मसंशुद्धा योगिनो मदनुग्रहात् ॥&lt;br&gt;&#xA;प्रविशन्ति तनौ मह्यं मुक्ताः संसारबन्धनैः ॥5.2.59.५०॥&lt;br&gt;&#xA;एवं हि बुवतस्तस्य सिद्धिः प्राप्ता नृपेण हि॥&lt;br&gt;&#xA;विष्णुरूपं समास्थाय तस्मिल्ँलिङ्गे लयं गतः ॥५१॥&lt;br&gt;&#xA;अतो देवि सुविख्यातं लिङ्गं सिद्धेश्वरं परम् ॥&lt;br&gt;&#xA;ये पश्यन्ति नरा भक्त्या तेषां सिद्धिश्च शाश्वती ॥ ५२ ॥&lt;br&gt;&#xA;अञ्जनं पादलेपं च पादुकासिद्धिरेव च ॥&lt;br&gt;&#xA;गुटिका खड्गसिद्धिश्च महासिद्धिः सुदुर्लभा ॥ ५३ ॥&lt;br&gt;&#xA;दिव्यौषधैश्च या सिद्धिर्मन्त्रस्पर्शोद्भवा च या ॥&lt;br&gt;&#xA;एतास्तु सिद्धयः प्रोक्ता अपरा लघिमादयः ॥ ५४ ॥&lt;br&gt;&#xA;धर्मार्थकाम सिद्धिश्च मोक्षसिद्धिरनुत्तमा ॥&lt;br&gt;&#xA;जायते नात्र सन्देहः श्रीसिद्धेश्वरदर्शनात् ॥ ५५ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;सिद्धेश्वरस्य देवस्य मतङ्गेशमथो शृणु ॥ ५६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीति लिङ्गमाहात्म्ये सिद्धेश्वरमाहात्म्यवर्णनन्नामैकोनषष्टितमोऽध्यायः ॥ ५९ ॥&lt;/p&gt;</description>
    </item>
    <item>
      <title>०६० वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/060_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/060_varNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;मतङ्गेश्वर सञ्ज्ञं तु षष्टिसङ्ख्याकमीश्वरम् ॥&lt;br&gt;&#xA;विद्धि पापहरं देवि समीहितकरं सदा ॥ १ ॥&lt;br&gt;&#xA;सुगतिर्नाम विप्रेन्द्रो बभूव द्वापरे युगे ॥&lt;br&gt;&#xA;सत्यवादी सदा दान्तो वेदाध्ययनतत्परः ॥ २ ॥&lt;br&gt;&#xA;मतङ्गस्तस्य पुत्रोऽभूद्बाल्याद्दारुणतां गतः ॥&lt;br&gt;&#xA;सबालं गर्दभं देवि तिष्ठन्तं मातुरन्तिके ॥&lt;br&gt;&#xA;दण्डकाष्ठेन सहसा ताडयामास चापलात् ॥ ३ ॥&lt;br&gt;&#xA;तं तु तीव्राहतं दृष्ट्वा गर्दभी पुत्रगृद्धिनी ॥&lt;br&gt;&#xA;उवाच मा शुचः पुत्र चण्डालोऽयं न वै द्विजः ॥ ४ ॥&lt;br&gt;&#xA;ब्राह्मणे दारुणं नास्ति मैत्रो ब्राह्मण उच्यते ॥&lt;br&gt;&#xA;तुदन्पापाकृतिरयं बाले न कुरुते दयाम् ॥ ५ ॥&lt;br&gt;&#xA;स्वकीयां भजते चाथ प्रकृतिं मानवः सदा ॥&lt;br&gt;&#xA;एतच्छ्रुत्वा मतङ्गस्तु दारुणं गर्द्दभीवचः ॥ ६ ॥&lt;br&gt;&#xA;दण्डकाष्ठं परित्यज्य रासभीं प्रत्यभाषत ॥&lt;br&gt;&#xA;ब्रूहि रासभि कल्याणि माता मे येन दूषिता ॥ ७ ॥&lt;br&gt;&#xA;कथं मां वेत्सि चण्डालं यायावरकुलोद्भवम् ॥&lt;br&gt;&#xA;केन जातोस्मि चण्डालो ब्राह्मण्यं येन मे गतम् ॥ ८ ॥&lt;br&gt;&#xA;॥ गर्दभ्युवाच ॥ ॥&lt;br&gt;&#xA;नापितेन प्रमत्तेन ब्राह्मण्यां वृषलेन हि ॥&lt;br&gt;&#xA;ततस्त्वमसि चाण्डालो ब्राह्मण्यं तेन ते गतम् ॥ ९ ॥&lt;br&gt;&#xA;एवमुक्तो मतङ्गस्तु पितरं वाक्यमब्रवीत् ॥&lt;br&gt;&#xA;ताताश्चर्यं श्रुतं मेऽद्य जातोऽहं नापितेन वै ॥ 5.2.60.१० ॥&lt;br&gt;&#xA;गर्दभ्या कथितं सम्यक्तस्मात्तप्स्ये महत्तपः ॥&lt;br&gt;&#xA;एवमुक्त्वा स पितरं प्रतस्थे कृतनिश्चयः ॥११॥&lt;br&gt;&#xA;स गत्वा च ततोऽरण्यमतप्यत महत्तपः ॥&lt;br&gt;&#xA;ततः सन्तापयामास विबुधांस्तपसान्वितः ॥ १२ ॥&lt;br&gt;&#xA;तं तथा तपसा युक्तमुवाच हरिवाहनः ॥&lt;br&gt;&#xA;मतङ्ग तप्यसे किं त्वं भोगानुत्सृज्य मानुषान्॥&lt;br&gt;&#xA;वरं ददामि तेऽहं तं वृणीष्व त्वं यदिच्छसि ॥ १३ ॥&lt;br&gt;&#xA;॥ मतङ्ग उवाच ॥ ॥&lt;br&gt;&#xA;ब्राह्मण्यं कामयानोऽहमिदमारब्धवांस्तपः ॥&lt;br&gt;&#xA;देहि मे शाश्वतं शक्र वर एष वृतो मया ॥ १४ ॥&lt;br&gt;&#xA;एतच्छ्रुत्वा तु वचनं तमुवाच पुरन्दरः ॥&lt;br&gt;&#xA;ब्राह्मण्यं याचसे त्वं हि दुष्प्रापमकृतात्मभिः ॥ ॥ १५ ॥&lt;br&gt;&#xA;नाशमेष्यसि दुर्बुद्धे तदुपारम मा चिरम्॥&lt;br&gt;&#xA;चण्डालयोनौ जातेन न तत्प्राप्यं कथञ्चन ॥ १६ ॥&lt;br&gt;&#xA;एवमुक्तो मतङ्गस्तु संशितात्मा यत व्रतः ॥&lt;br&gt;&#xA;अतिष्ठदेकपादेन वर्षाणां शतसङ्ख्यया ॥ १७ ॥&lt;br&gt;&#xA;तमुवाच ततः शक्रः पुनरेव महायशाः ॥&lt;br&gt;&#xA;ब्राह्मण्यं दुर्लभं वीर मा कृथाः साहसं वृथा ॥ १८ ॥&lt;br&gt;&#xA;न हि शक्यं प्राप्तुमेवमचिरान्नाशमेष्यसि ॥&lt;br&gt;&#xA;वृणु वा काममन्यं त्वं ब्राह्मणत्वं सुदुर्लभम् ॥ १९ ॥&lt;br&gt;&#xA;एवमुक्तो मतङ्गस्तु संशितात्मा दृढव्रतः ॥&lt;br&gt;&#xA;सहस्रमेकं पादेन ततोऽब्दानामवर्त्तत ॥5.2.60.२०॥&lt;br&gt;&#xA;तदेव च पुनर्वाक्यमुवाच बलवृत्रहा ॥&lt;br&gt;&#xA;चण्डालायौनौ जातेन नावाप्यं ते कथञ्चन ॥ २१ ॥&lt;br&gt;&#xA;अन्यं वरं वृणीष्व त्वं मा कृथास्तत्स्वयं श्रमम् ॥&lt;br&gt;&#xA;एवमुक्तो मतङ्गस्तु भृशं शोकपरायणः ॥ २२ ॥&lt;br&gt;&#xA;अतिष्ठत गयां गत्वा सोङ्गुष्ठेन शतं समाः ॥&lt;br&gt;&#xA;सुदुष्करं वहन्योगं प्राणायामपरायणः ॥ २३ ॥&lt;br&gt;&#xA;त्वगस्थिभूतो धर्मात्मा तताप परमं तपः ॥&lt;br&gt;&#xA;तपन्तं तमभिद्रुत्य परिजग्राह वासवः ॥ २४ ॥&lt;br&gt;&#xA;वराणामीश्वरो दाता सर्वभूतहिते रतः ॥ २५ ॥&lt;br&gt;&#xA;॥ शक्र उवाच ॥ ॥&lt;br&gt;&#xA;मतङ्ग ब्राह्मणत्वं हि विरुद्धमिह दृश्यते ॥&lt;br&gt;&#xA;ब्राह्मण्यं दुर्ल्लभं तात ह्यसतां पापशीलिनाम् ॥ २६ ॥&lt;br&gt;&#xA;ब्राह्मणे सर्वभूतानां योगक्षेमः समाहितः ॥&lt;br&gt;&#xA;तदुत्सृज्येह दुष्प्राप्यं ब्राह्मण्यमकृतात्मभिः ॥ २७ ॥&lt;br&gt;&#xA;अन्यं वरं वृणीष्व त्वं दुर्लभोऽयं हि ते वरः ॥ २८ ॥&lt;br&gt;&#xA;॥ मतङ्ग उवाच ॥ ॥&lt;br&gt;&#xA;किं मां तुदसि दुःखार्तं मृतं मारयसे च माम् ॥&lt;br&gt;&#xA;तं तु शोचामि यो लब्ध्वा ब्राह्मण्यं नानुपालयेत्॥२९॥&lt;br&gt;&#xA;ब्राह्मण्यं यदि दुष्प्राप्यं त्रिभिर्वर्णैः शतक्रतो॥&lt;br&gt;&#xA;तपसा च कथं लब्धं विश्वामित्रेण भूभुजा॥5.2.60.३०॥&lt;br&gt;&#xA;वीतहव्यश्च राजर्षिस्तपसा विप्रतां गतः॥&lt;br&gt;&#xA;तस्मात्तपः करिष्यामि निर्द्वन्द्वो निष्परिग्रहः॥ ३१॥&lt;br&gt;&#xA;अहिंसादमसत्यस्थः कथं नार्हामि विप्रताम् ॥&lt;br&gt;&#xA;दैवेन कृतमेतद्धि यद्यहं मातृदोषतः॥३२॥&lt;br&gt;&#xA;एतामवस्थां सम्प्राप्तो दैवयोगात्पुरन्दर ॥&lt;br&gt;&#xA;नूनं दैवं न शक्यं तु पौरुषेण निवर्त्तितुम् ॥ ३३ ॥&lt;br&gt;&#xA;यदहं यत्नवानेवं न लभे विप्रतां विभो ॥&lt;br&gt;&#xA;एवं ज्ञात्वा तु देवेश दातुमर्हसि मे परम्॥३४॥&lt;br&gt;&#xA;यदि तेऽहमनुग्राह्यः किञ्चिद्वा सुकृतं मम॥&lt;br&gt;&#xA;तदुपायं हि मे शम्स कथं विप्रो भवामि वै॥३५॥&lt;br&gt;&#xA;यथा ममाक्षया कीत्तिर्भवेद्वापि पुरन्दर ॥&lt;br&gt;&#xA;कर्तुमर्हसि तद्देव शिरसा त्वां प्रसादये । ३६ ॥&lt;br&gt;&#xA;इत्युक्तो हि मतङ्गेन वासवो बलवृत्रहा ॥&lt;br&gt;&#xA;कथयामास सन्तुष्टो लिङ्गमाहात्म्यमुत्तमम् ॥ ३७ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;महाकालवने लिङ्गं स्थापितं ब्रह्मणा पुरा ॥&lt;br&gt;&#xA;दिव्यमूर्त्तिधरं दिव्यं श्रीसिद्धेश्वरपूर्वतः ॥ ३८ ॥&lt;br&gt;&#xA;तस्य दर्शनमात्रेण विप्रत्वं समवाप्स्यसि ॥&lt;br&gt;&#xA;वासवस्य च वाक्येन मतङ्गो गतवांस्तदा ॥ ३९ ॥&lt;br&gt;&#xA;महाकालवनं रम्यं सिद्धक्षेत्रमथापरम् ॥&lt;br&gt;&#xA;ददर्श तत्र तल्लिङ्गमशेषफलदायकम् ॥ 5.2.60.४० ॥&lt;br&gt;&#xA;दृष्ट्वा सम्पूजयामास पुष्पैर्नानाविधैस्तथा ॥&lt;br&gt;&#xA;पूजितः प्रत्युवाचेदं मतङ्गं देवसत्तमः ॥ ४१ ॥&lt;br&gt;&#xA;अहो महान्सभाग्योसि यस्त्वया तोषितोऽस्म्यहम् ॥&lt;br&gt;&#xA;मत्तः सर्वं समुद्भूतं ब्रह्माण्डं भूर्भुवादिकम् ॥ ४२ ॥&lt;br&gt;&#xA;वरदोऽस्मि वरार्हाणां शापदोऽस्मि दुरात्मनाम ॥&lt;br&gt;&#xA;ब्राह्मण्यं मत्प्रसादाच्च अक्षयं ते भविष्यति ॥ ४३ ॥&lt;br&gt;&#xA;ततोऽसौ विप्रतां यातो मतङ्गो लिङ्गदर्शनात ॥&lt;br&gt;&#xA;पुनः पूजाप्रभावेण ब्रह्मलोकं गतो द्विज ॥ ४४ ॥&lt;br&gt;&#xA;ब्राह्मण्यं दुर्लभं लब्धं लिङ्गस्यास्य प्रभावतः ॥&lt;br&gt;&#xA;मतङ्गेन वरारोहे तस्माद्देवो विगीयते ॥ ४५ ॥&lt;br&gt;&#xA;मतङ्गेश्वरको लोके ब्रह्मलोकप्रदायकः ॥&lt;br&gt;&#xA;वर्णाश्रमेषु विद्विष्टाः पाषण्डवचने रताः ॥ ४६ ॥&lt;br&gt;&#xA;निर्मर्यादा निराचारा निःशङ्काश्चातिलोलुपाः ॥&lt;br&gt;&#xA;निर्घृणाः क्रूरर्माणो धृष्टाः कलियुगे नराः॥&lt;br&gt;&#xA;दर्शनात्तस्य लिङ्गस्य तेऽपि यान्ति त्रिविष्टपम् ॥४७॥&lt;br&gt;&#xA;ये विशुद्धा महाभागा ध्यानिनो मुक्तिभागिनः ॥&lt;br&gt;&#xA;ते पश्यन्ति कलौ देवि मतङ्गेश्वरमीश्वरम् ॥४८॥&lt;br&gt;&#xA;ब्रह्मध्यानपरा ये च यज्ञदानक्रियारताः॥&lt;br&gt;&#xA;ते पश्यन्ति कलौ देवि मतङ्गेश्वरमीश्वरम् ॥ ४९ ॥&lt;br&gt;&#xA;येऽर्चयन्ति महा देवि मतङ्गेश्वरमीश्वरम ॥&lt;br&gt;&#xA;कृतपुण्या नरा मर्त्त्ये तेषां वासोऽक्षयो दिवि॥5.2.60.५०॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;मतङ्गेश्वरदेवस्य शृणु सौभाग्यमीश्वरम् ॥ ५१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये मतङ्गेश्वरमाहात्म्य वर्णनन्नाम षष्टितमोऽध्यायः ॥ ६० ॥ ॥ छ ॥&lt;/p&gt;</description>
    </item>
    <item>
      <title>०६१ सौभाग्येश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/061_saubhAgyeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/061_saubhAgyeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;एकषष्टितमं विद्धि सौभाग्येश्वरमीश्वरम् ॥&lt;br&gt;&#xA;यस्य दर्शनमात्रेण सौभाग्य मतुलं लभेत् ॥ १ ॥&lt;br&gt;&#xA;प्रधमं प्राकृते कल्पे राजाभूदश्ववाहनः ॥&lt;br&gt;&#xA;प्राग्ज्योतिषपुरे रम्ये धर्मात्मा कीर्त्तिवर्द्धनः ॥ २ ॥&lt;br&gt;&#xA;अनेकयज्ञकृत्प्राज्ञः सङ्ग्रामेष्वप राजितः ॥&lt;br&gt;&#xA;तस्य भार्या विशालाक्षि नाम्ना मदनमञ्जरी ॥ ३ ॥&lt;br&gt;&#xA;काशिराजसुता सुभ्रू रूपेणातीव शोभना ॥&lt;br&gt;&#xA;दक्षा सुशीला धर्मिष्ठा गृहव्यापारको विदा ॥ ४ ॥&lt;br&gt;&#xA;चतुःषष्टिकलायुक्ता सदा भर्तृहिते रता ॥&lt;br&gt;&#xA;पूर्णेन्दुवदना सौम्या सदा मधुरभाषिणी ॥ ५ ॥&lt;br&gt;&#xA;पूर्वकर्मवशाद्देवि दुर्भूगा समजायत ॥&lt;br&gt;&#xA;सा नेष्टा तस्य नृपतेर्नेत्रोद्वेगकरी सदा ॥ ६ ॥&lt;br&gt;&#xA;श्रोत्रोद्वेगकरं वाक्यं तस्य राज्ञः करोति सा ॥&lt;br&gt;&#xA;ददाह लोचने राजस्तस्याः सन्दर्शनं सदा ॥ ७ ॥&lt;br&gt;&#xA;मृर्छां प्राप्नोत्यसह्यां स तस्याः स्पर्शेन भूपतिः ॥&lt;br&gt;&#xA;कदा चालोकितो राजा तया प्रेम्णा वरानने ॥&lt;br&gt;&#xA;दह्यमानोऽतितीव्रेण वह्निना वाक्यमब्रवीत् ॥ ॥ ८ ॥&lt;br&gt;&#xA;द्वास्थैतां दुर्भगां भार्यामादाय विपिने वने ॥&lt;br&gt;&#xA;परित्यजाशु नैतत्ते विचार्यं वचनं मम ॥ ९ ॥&lt;br&gt;&#xA;ततो नृपस्य वचनमविचार्यमवेक्ष्य सः ॥&lt;br&gt;&#xA;द्वास्थस्तत्याज तां सुभ्रूमारोप्य स्यन्दनं वने ॥ 5.2.61.१० ॥&lt;br&gt;&#xA;सा च त्यक्ता वने शून्ये रुदती च मुहुर्मुहुः ॥&lt;br&gt;&#xA;सस्मार तं महीपालं तममन्यत दैवतम् ॥ ॥ ११ ॥&lt;br&gt;&#xA;अथ सा चारुसर्वाङ्गी तत्रासक्तात्ममानसा ॥&lt;br&gt;&#xA;निश्वासपरमा निन्ये दिनशेषं तथा निशाम् ॥ १२ ॥&lt;br&gt;&#xA;निश्वसन्त्यनवद्याङ्गी हाहेति रुदती मुहुः ॥&lt;br&gt;&#xA;मन्दभाग्येति चात्मानं निनिन्द मदिरेक्षणा ॥ १३ ॥&lt;br&gt;&#xA;न विहारे न चाहारे रमणीये न तद्वने ॥&lt;br&gt;&#xA;न कन्दरेषु शैलानां सा बबन्ध तदा रतिम् ॥&lt;br&gt;&#xA;त्यक्ता तेन वरारोहे निनिन्द निजयौवनम् ॥ १४ ॥&lt;br&gt;&#xA;दुर्भगाहं क्व जातात्र दुष्टदैववशीकृता ॥&lt;br&gt;&#xA;कथं प्राप्तः स मे भर्त्ता तादृशो नृपस त्तमः ॥ १५ ॥&lt;br&gt;&#xA;धन्योऽयमतिपुण्योऽयं योऽयं यौवनगोचरः ॥&lt;br&gt;&#xA;अन्यासामसतीनां च रमिष्यति न संशयः ॥ १६ ॥&lt;br&gt;&#xA;अभीष्टा कस्यचित्कान्ता कान्तः कस्याश्चिदीप्सितः ॥&lt;br&gt;&#xA;परस्परानुरागाढयं दाम्पत्यमतिदुर्लभम् ॥ १७ ॥&lt;br&gt;&#xA;ममायं वल्लभो राजा न चाहं नृपवल्लभा ॥&lt;br&gt;&#xA;परस्परानुरागो हि धन्यानामेव जायते ॥ १८ ॥&lt;br&gt;&#xA;यद्यद्य स महीपालो न मया सङ्गमेष्यति ॥&lt;br&gt;&#xA;तत्कामाग्निरवश्यं मां क्षपयिष्यति दुःसहः ॥ १९ ॥&lt;br&gt;&#xA;रमणीयमभूद्यत्तु पुंस्कोकिलनिनादितम् ॥&lt;br&gt;&#xA;हीनं हि वल्लभेनैवं दहतीवाद्य मे वनम्॥ 5.2.61.२० ॥&lt;br&gt;&#xA;इत्थं सा मदनाविष्टा विलपन्ती पुनःपुनः ॥&lt;br&gt;&#xA;ददर्श तापसं तत्र त्रिकालज्ञं दृढव्रतम् ॥ २१ ॥&lt;br&gt;&#xA;मेखलाजिनकौपीनदण्डकाष्ठोपजीवनम् ॥&lt;br&gt;&#xA;महौजसं महाभागं मुमुक्षुं मुनिपुङ्गवम् ॥२२॥&lt;br&gt;&#xA;उदयादित्यसङ्काशं विभावसुसमद्युतिम् ॥&lt;br&gt;&#xA;तं दृष्ट्वा सहसोत्थाय सा राज्ञी दुर्मता सती ॥ २३ ॥&lt;br&gt;&#xA;विनयेनोपसंयम्य प्रणिपत्याभिवाद्य च ॥&lt;br&gt;&#xA;वियोगकारणं राज्ञः पप्रच्छ प्रणता सती ॥ २४ ॥&lt;br&gt;&#xA;भगवन्काशिराजस्य सुताहमतिवल्लभा ॥&lt;br&gt;&#xA;भगिनी शत्रुसेनस्य मातुश्चातीव वल्लभा ॥ २५ ॥&lt;br&gt;&#xA;अश्ववाहनसञ्ज्ञेन नृपेणोढा महामुने ॥&lt;br&gt;&#xA;धर्मतो धर्मकल्पेन प्रजपतिसमेन तु ॥ २६ ॥&lt;br&gt;&#xA;सा किमर्थं न चाभीष्टा जाताऽहं तस्य भूपतेः ॥&lt;br&gt;&#xA;स चातीव ममाभीष्टो नृपतिः सर्वदा विभो ॥ ॥ २७ ॥&lt;br&gt;&#xA;दुर्भगाहं कथं जाता कर्मणा केन तापस ॥&lt;br&gt;&#xA;कथं भवति वश्यो मे भर्त्ता नृपतिसत्तमः ॥&lt;br&gt;&#xA;सौभाग्यं च कथं मे स्यादिति सत्यं च कथ्यताम् ॥ २८ ॥&lt;br&gt;&#xA;तस्यास्तद्वचनं श्रुत्वा स मुनिः संशितव्रतः ॥&lt;br&gt;&#xA;ज्ञानेन कथयामास तस्या दौर्भाग्यकारणम् ॥ २९ ॥&lt;br&gt;&#xA;पाणिग्रहणकाले त्वं ग्रहैः पापैर्विलोकिता ॥&lt;br&gt;&#xA;भर्ता ते नृपतिः पुत्रि ग्रहैः सौम्यैर्विलोकितः ॥ 5.2.61.३० ॥&lt;br&gt;&#xA;तेन ते वल्लभो राजा न त्वं भूपस्य वल्लभा ॥&lt;br&gt;&#xA;इति तस्य वचः श्रुत्वा सा राज्ञी दीनमानसा ॥&lt;br&gt;&#xA;पप्रच्छ विनयोपेता भक्तिनम्रात्मकन्धरा ॥३१॥&lt;br&gt;&#xA;भगवन्केन दानेन स्नानेन नियमेन च ॥&lt;br&gt;&#xA;कर्मणा केन सौभाग्यं परमं हि कथं भवेत् ॥ ३२ ॥&lt;br&gt;&#xA;इति तस्या वचः श्रुत्वा स मुनिः संशितव्रतः ॥&lt;br&gt;&#xA;कथयामास माहात्म्यं सौभाग्यं येन लभ्यते ॥ ३३ ॥&lt;br&gt;&#xA;महाकालवने पुत्रि लिगं सौभाग्यदायकम्॥&lt;br&gt;&#xA;मतङ्गेश्वरपार्श्वे तु विद्यतेऽभीष्टदायकम् ॥&lt;br&gt;&#xA;तस्य दर्शनमात्रेण सौभाग्यं समवाप्स्यसि ॥३४॥&lt;br&gt;&#xA;इन्द्राण्याराधितं लिङ्गं पुरा सौभाग्यकारणात् ॥&lt;br&gt;&#xA;सौभाग्यं परमं लब्धं नष्टः शक्रोऽपि लब्धवान् ॥&lt;br&gt;&#xA;तस्माद्गच्छ ममादेशान्महाकालवनं शुभम् ॥ ३५ ॥&lt;br&gt;&#xA;सौभाग्यं भविता तत्र कान्तेन सह दर्शनम्॥&lt;br&gt;&#xA;पुत्रो भविष्यति शुभे तस्य लिङ्गस्य दर्शनात् ॥ ३६ ॥&lt;br&gt;&#xA;इत्युक्ता सा तदा तेन तापसेन वरानने ॥&lt;br&gt;&#xA;विद्यते यत्र तल्लिङ्गं महाकालवनं गता ॥३७॥&lt;br&gt;&#xA;ददर्श प्रणयोपेता लिङ्गं सौभाग्यदायकम् ॥&lt;br&gt;&#xA;दर्शनात्तस्य लिङ्गस्य राजा सस्मार तां प्रियाम् ॥ ३८ ॥&lt;br&gt;&#xA;पप्रच्छ जमदग्निं तु क्व गता मे प्रिया विभो ॥&lt;br&gt;&#xA;भक्षिता विपिने विप्र सिंहव्याघ्रनिशाचरैः ॥ ३९ ॥&lt;br&gt;&#xA;मया त्यक्ता नृशंसेन अहं तस्यास्तु वल्लभः ॥&lt;br&gt;&#xA;एवं ब्रुवाणो नृपतिः प्रत्युक्तो जमदग्निना ॥ 5.2.61.४० ॥&lt;br&gt;&#xA;न भक्षिता सा भूपाल सिंहव्याघ्रनिशाचरैः ॥&lt;br&gt;&#xA;सा चाविप्लुतचारित्रा त्वद्भक्ता च पतिव्रता ॥ ॥ ४१ ॥&lt;br&gt;&#xA;महाकालवनं राजन्गता सौभाग्यकाम्यया ॥&lt;br&gt;&#xA;भार्या रक्ष्या महीपाल इति सा श्रुतिरुत्तमा ॥ ४२ ॥&lt;br&gt;&#xA;भार्यायां रक्ष्यमाणायां प्रजा भवति रक्षिता ॥&lt;br&gt;&#xA;आत्मा हि जायते तस्यां सा रक्ष्यातो नरेश्वर ॥४३॥&lt;br&gt;&#xA;धर्महानिश्चानुदिनमभार्यस्य भवेन्नृप ॥&lt;br&gt;&#xA;नित्यक्रियाया विभ्रंशः स चापि पतनाय वै ॥ ४४ ॥&lt;br&gt;&#xA;पत्न्यानुकूलया भाव्यं यथाशीलेऽपि भर्त्तरि ॥&lt;br&gt;&#xA;दुःशीला दुर्भगा भार्या पोषणीया नरेश्वर ॥ ४५ ॥&lt;br&gt;&#xA;इति तस्य वचः श्रुत्वा समायातो नरेश्वरः ॥&lt;br&gt;&#xA;महाकालवने रम्ये ददर्श स्वां प्रियां तदा ॥ ४६ ॥&lt;br&gt;&#xA;सौभाग्यालङ्कृतां सुभ्रू पूजयन्तीं महेश्वरम् ॥&lt;br&gt;&#xA;दृष्ट्वा स्नेहेन चालिङ्ग्य प्रत्युवाच स तां प्रियाम्॥ ४७ ॥&lt;br&gt;&#xA;विरहेण त्वदीयेन सन्तप्तोऽहं वरानने ॥&lt;br&gt;&#xA;अद्य मे सफलं चक्षुर्जीवितं च सुजीवितम् ॥ ४८ ॥&lt;br&gt;&#xA;यत्त्वां पश्यामि सुभगे कृतार्थोहं कृतस्त्वया ॥&lt;br&gt;&#xA;एवं दृष्टातिहर्षेण सा ददर्श तदा पतिम् ॥&lt;br&gt;&#xA;उवाच च प्रसीदेति भूयो भूयो मुदान्विता ॥ ४९ ॥&lt;br&gt;&#xA;ततः स राजा रभसात्परिष्वज्याह भामिनीम् ॥&lt;br&gt;&#xA;प्रिये प्रसन्न एवाहं भूयो भूयो ब्रवीमि किम् ॥ 5.2.61.५० ॥&lt;br&gt;&#xA;ततः समागमो जातो जातः पुत्रोऽतिधार्मिकः ॥&lt;br&gt;&#xA;तस्य लिङ्गस्य माहात्म्याद्दत्तोनाम स गीयते ॥ ५१ ॥&lt;br&gt;&#xA;सौभाग्यमतुलं लब्धं तया देव्या हिमात्मजे ॥&lt;br&gt;&#xA;सौभाग्येश्वरसञ्ज्ञं तु ततःप्रभृति भूतले ॥ ५२॥&lt;br&gt;&#xA;ये पश्यन्ति विशालाक्षि सौभाग्येश्वरमीश्वरम्॥&lt;br&gt;&#xA;तेषां कुले न दौर्भाग्यं जायते पर्वतात्मजे ॥ ५३ ॥&lt;br&gt;&#xA;भविष्यति न दारिद्र्यं वियोगो न च बन्धुभिः ॥&lt;br&gt;&#xA;पुत्रमित्रकलत्राणां लिङ्गस्य च समर्चनात् ॥ ५४॥&lt;br&gt;&#xA;नोपसर्गभयं तेषां ये पश्यन्ति वरानने ॥&lt;br&gt;&#xA;सौभाग्येश्वरसञ्ज्ञं तु न ग्रहादिभयं भवेत् ॥ ५५ ॥&lt;br&gt;&#xA;सर्वबाधाविनिर्मुक्तो धनधान्यसमन्वितः ॥&lt;br&gt;&#xA;मनुष्यो जायते देवि सौभाग्येश्वरदर्शनात् ॥&lt;br&gt;&#xA;सम्पूज्यः सर्वलोकेषु सौभाग्येकनिधिर्भवेत् ॥ ५६ ॥||&lt;br&gt;&#xA;जायते भूपतिर्लोके सार्वभौमो वरानने ॥&lt;br&gt;&#xA;नापुत्रा नाधना नारी न दीना न च दुःखिता ॥&lt;br&gt;&#xA;जायते दुर्भगा नैव सौभाग्येश्वरदर्शनात् ॥ ५७ ॥&lt;br&gt;&#xA;न वैधव्यं न च व्याधिर्नाकालमरणं श्रिये॥&lt;br&gt;&#xA;न पुत्रभर्तृजं दुःखं जायते लिङ्गदर्शनात् ॥ ५८॥&lt;br&gt;&#xA;यथा लक्ष्मीर्हरेर्नित्यं सावित्री ब्रह्मणः स्मृता ॥&lt;br&gt;&#xA;रोहिणी वल्लभा चेन्दोः शची शक्रस्य वल्लभा ॥&lt;br&gt;&#xA;तथा सा जायते नारी सौभाग्येश्वरदर्शनात् ॥ ५९ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;सौभाग्येश्वरदेवस्य शृणु रूपेश्वरं प्रिये ॥ 5.2.61.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीति लिङ्गमाहात्म्ये सौभाग्येश्वरमाहात्म्यवर्णनन्नामैकषष्टितमोऽध्यायः ॥ ६१ ॥&lt;/p&gt;</description>
    </item>
    <item>
      <title>०६२ रूपेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/062_rUpeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/062_rUpeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;द्विषष्टिकं विजानीहि देवं रूपेश्वरं प्रिये॥&lt;br&gt;&#xA;यस्य दर्शनमात्रेण रूपवाञ्जायते नरः ॥ १ ॥&lt;br&gt;&#xA;पाद्मकल्पे महादेवि पद्मोनाम महीपतिः ॥&lt;br&gt;&#xA;पद्मगर्भसमुद्भूतो बभूवातिपराक्रमी ॥&lt;br&gt;&#xA;पृथिव्याश्चतुरन्ताया जातो धर्मरतो बली ॥ २ ॥&lt;br&gt;&#xA;स कदाचिन्महाबाहुः प्रभूतबलवाहनः॥&lt;br&gt;&#xA;वनं जगाम गहनं हयनागशतैर्वृतः ॥ ३ ॥&lt;br&gt;&#xA;बिल्वार्कखदिराकीर्णं कपित्थधवसङ्कुलम् ॥&lt;br&gt;&#xA;मृगसिंहैर्वृतं घोरैरन्यैश्चापि वनेचरैः ॥ ४॥&lt;br&gt;&#xA;तत्र वन्यसहस्राणि हत्वा सबलवाहनः ॥&lt;br&gt;&#xA;राजा मृगप्रसङ्गेन वनमन्यद्विवेश सः ॥ ९ ॥&lt;br&gt;&#xA;एक एवोत्तमबलः क्षुत्पिपासासमन्वितः।&lt;br&gt;&#xA;स वनस्यान्तमासाद्य महदारण्यमासदत् ॥ ६॥&lt;br&gt;&#xA;तच्चाप्यतीत्य नृपतिर्ददर्शाश्रममुत्तमम् ॥&lt;br&gt;&#xA;मनःप्रह्लादजननं दृष्टिकान्तमतीव च ॥ ७॥&lt;br&gt;&#xA;पुष्पितैः पादपैः कीर्णमतीव सुखशाद्वलम् ॥&lt;br&gt;&#xA;ततोऽगच्छन्महाबाहुरेकोऽमात्यान्विसृज्य तान् ॥ ८॥&lt;br&gt;&#xA;नापश्यदाश्रमे तस्मिंस्तमृषिं संशितव्रतम्॥&lt;br&gt;&#xA;उवाच क इहेत्युच्चैर्वनं सन्नाद्यन्निव ॥९॥&lt;br&gt;&#xA;श्रुत्वाथ तं तथा शब्दं कन्या श्रीरिव रूपिणी ॥&lt;br&gt;&#xA;निश्चक्रामाश्रमात्तस्मात्तापसाकारधारिणी॥5.2.62.१०॥&lt;br&gt;&#xA;सा तं दृष्ट्वैव राजानं पद्मगर्भसमुद्भवम्॥&lt;br&gt;&#xA;आसनेनार्चयित्वा च पप्रच्छ नाम तं तदा ॥११॥&lt;br&gt;&#xA;उवाच स्मयमानाथ किं कार्यं क्रियतामिति॥&lt;br&gt;&#xA;तामब्रवीत्ततो राजा कन्यां मधुरभाषिणीम्॥१२॥&lt;br&gt;&#xA;दृष्ट्वा चैवानवद्याङ्गीं यथावत्प्रतिपूजितः ॥&lt;br&gt;&#xA;आगतोऽहं महाभागे मुनिश्रेष्ठमुपासितुम् ॥ १३ ॥&lt;br&gt;&#xA;क्व गतो भगवान्भद्रे तन्ममाचक्ष्व शोभने ॥&lt;br&gt;&#xA;एवमुक्ता तु सा कन्या तेन राज्ञा तदाश्रमे ॥&lt;br&gt;&#xA;हसन्ती प्रत्युवाचेदं वाक्यं समधुराक्षरम्॥ १४॥&lt;br&gt;&#xA;कन्याहं पृथिवीपाल कौमारब्रह्मचारिणः ॥&lt;br&gt;&#xA;तपस्विनो धृतिमतो धर्मज्ञस्य मनस्विनः ॥ १५॥&lt;br&gt;&#xA;सुता कण्वस्य मामेवं विद्धि त्वं मनुजाधिप ॥&lt;br&gt;&#xA;कण्वं हि पितरमन्ये पितरं स्वमजानती ॥ १६ ॥&lt;br&gt;&#xA;तस्यास्तद्वचनं श्रुत्वा नृपेणोक्तं वरानने ॥&lt;br&gt;&#xA;सुव्यक्तं राजपुत्री त्वं यथा कल्याणि भाषसे ॥ १७ ॥&lt;br&gt;&#xA;भार्या मे भव सुश्रोणि ब्रूहि किं करवाणि ते ॥&lt;br&gt;&#xA;सुवर्णरत्नवासांसि कुण्डले परिहारके ॥ १८ ॥&lt;br&gt;&#xA;आहरामि तवाद्याहं भार्या मे भव शोभने ॥&lt;br&gt;&#xA;गान्धर्वेण च मां भीरु विवाहेनैव सुन्दरि ॥&lt;br&gt;&#xA;विवाहानां च रम्भोरु गान्धर्वः श्रेष्ठ उच्यते ॥ १९ ॥&lt;br&gt;&#xA;नृपस्य वचनं श्रुत्वा कन्या वचनमब्रवीत् ॥&lt;br&gt;&#xA;मुहूर्त्तं सम्प्रतीक्षस्व स मां तुभ्यं प्रदास्यति ॥ 5.2.62.२० ॥&lt;br&gt;&#xA;॥राजोवाच ॥ ॥&lt;br&gt;&#xA;इच्छामि त्वां वरारोहे भजमानमनिन्दिते ॥&lt;br&gt;&#xA;तदर्थं मां स्थितं विद्धि त्वया मेऽपहृतं मनः ॥ २१ ॥&lt;br&gt;&#xA;आत्मनो बन्धुरात्मैव गतिरात्मैव चात्मनः ॥&lt;br&gt;&#xA;आत्मनैवात्मनो दानं कर्तुमर्हसि धर्मतः ॥ ॥ २२ ॥&lt;br&gt;&#xA;॥ कन्योवाच ॥ ॥&lt;br&gt;&#xA;यदि धर्मपथस्त्वेष यदि चात्मा प्रभुर्मम ॥&lt;br&gt;&#xA;सत्यं मे प्रतिजानीहि दत्तमात्मानमद्य मे ॥ २३ ॥&lt;br&gt;&#xA;इति तस्या वचः श्रुत्वा परिणीता नृपेण हि ॥&lt;br&gt;&#xA;गान्धर्वेण विवाहेन कामासक्तेन पार्वति ॥ २४ ॥&lt;br&gt;&#xA;कामिता सा नृपेणेव ततो गन्तुं समुद्यतः ॥&lt;br&gt;&#xA;एतस्मिन्नन्तरे देवि कण्वश्चाश्रममभ्यगात् ॥ २५ ॥&lt;br&gt;&#xA;सा कन्या पितरं दृष्ट्वा ह्रिया नोपजगाम तम् ॥&lt;br&gt;&#xA;विज्ञायाथ च तां विप्रो दिव्यज्ञानो महातपाः ॥ २६ ॥&lt;br&gt;&#xA;उवाच परमं कुद्धस्तां कन्यां काममोहिताम् ॥&lt;br&gt;&#xA;त्वयापि दुष्टे रहसि मामवज्ञाय यत्कृतः ॥ २७ ॥&lt;br&gt;&#xA;स्वयं स्वयंवरो मोहात्तस्मात्कृष्णा भविष्यसि ॥&lt;br&gt;&#xA;कुत्सिता निर्घृणा दीना निर्लज्जा रूपवर्जिता ॥ २८ ॥&lt;br&gt;&#xA;अयं ते नृपतिर्भर्त्ता दुष्टरूपो भविष्यति ॥ २९ ॥&lt;br&gt;&#xA;इत्युक्ता तत्क्षणाज्जाता सा कन्या रूपवर्जिता ॥&lt;br&gt;&#xA;कुरूपो नृपतिर्जातः शापात्तस्य महात्मनः ॥ 5.2.62.३० ॥&lt;br&gt;&#xA;अथ प्रसादयामास सा कन्या पितरं तदा ॥&lt;br&gt;&#xA;बालानभिज्ञा मूढाहं मन्मथेन प्रपीडिता ॥ ३१ ॥&lt;br&gt;&#xA;अज्ञानाच्च कृतं पापं तात त्वं क्षन्तुमर्हसि ॥&lt;br&gt;&#xA;अयं महीपतिस्तात प्रत्यग्लीनो महाव्रतः ॥ ३२ ॥&lt;br&gt;&#xA;न चाहं प्रार्थिता तेन मयासौ प्रार्थितो नृपः ॥&lt;br&gt;&#xA;तस्मादनुग्रहं तात कर्त्तुमर्हसि चावयोः ॥ ३३ ॥&lt;br&gt;&#xA;इति तस्या वचः श्रुत्वा स विप्रोऽतिकृपान्वितः ॥&lt;br&gt;&#xA;उवाच स्वां दुहितरमाश्वास्यैवं पुनःपुनः ॥ ३४ ॥&lt;br&gt;&#xA;नैव वागनृतं पुत्रि यावदद्य स्मराम्यहम् ॥&lt;br&gt;&#xA;दैवमत्र परं मन्ये धिग्बुद्धिं धिक्पराक्रमम् ॥ ३५ ॥&lt;br&gt;&#xA;अकार्यं कारितो येन बलादहमनिन्दिते ॥&lt;br&gt;&#xA;उपदेशं प्रदास्यामि तत्त्वं कर्तुमिहार्हसि ॥ ३६ ॥&lt;br&gt;&#xA;महाकालवने पुण्ये लिङ्गं रूपप्रदायकम् ॥&lt;br&gt;&#xA;पशुपेश्वरपूर्वे तु विद्यतेऽभीष्टदायकम् ॥३७ ॥&lt;br&gt;&#xA;तत्त्वं गच्छ त्वरा युक्ता सह भर्त्रा नृपेण हि ॥&lt;br&gt;&#xA;रूपं प्राप्स्यसि दुष्प्राप्यं लिङ्गदर्शनमात्रतः ॥ ३८ ॥&lt;br&gt;&#xA;इत्युक्ता सा तदा कन्या सह भर्त्रा गता प्रिये ॥&lt;br&gt;&#xA;महाकालवने रम्ये यत्र लिङ्गमनुत्तमम् ॥ ३९ ॥&lt;br&gt;&#xA;ददर्श परया भक्त्या स च राजा नरोत्तमः ॥&lt;br&gt;&#xA;तत्क्षणाद्दिव्यदेहा सा रूपेणातिमनोहरा ॥&lt;br&gt;&#xA;दिव्यवस्त्रपरीधाना दिव्यालङ्कारभूषिता ॥ 5.2.62.४० ॥&lt;br&gt;&#xA;स च राजा तथा जातः कन्दर्पसदृशाकृतिः ॥&lt;br&gt;&#xA;रूपेणाप्रतिमो लोके तस्य लिङ्गस्य दर्शनात् ॥ ४१ ॥&lt;br&gt;&#xA;अतो लोकेषु विख्यातो देवो रूपेश्वरः प्रिये ॥&lt;br&gt;&#xA;रूपदो धनदोऽत्यर्थं पुत्रदः स्वर्गदस्तथा ॥ ४२ ॥&lt;br&gt;&#xA;स च राजा स्वकं प्राप्तो राष्ट्रं सस्यादिसंयुतम् ॥&lt;br&gt;&#xA;प्रियया परया सार्धं चक्रे राज्यमकण्टकम् ॥ ४३ ॥&lt;br&gt;&#xA;राज्यं कृत्वा गतः स्वर्गं भार्यया सह पार्वति ॥&lt;br&gt;&#xA;देदीप्यमानो वपुषा द्वितीय इव भास्करः ॥ ४४ ॥&lt;br&gt;&#xA;विमानेन सुदीप्तेन वन्द्यमानो दिवालये ॥&lt;br&gt;&#xA;दर्शनात्तस्य लिङ्गस्य प्राप्तः पदमनामयम् ॥ ४५ ॥&lt;br&gt;&#xA;ये पश्यन्ति विशालाक्षि देवं रूपेश्वरं शिवम् ॥&lt;br&gt;&#xA;न ते रूपेण हीयन्ते यशसा च कुलेन च ॥ ४६ ॥&lt;br&gt;&#xA;सदा रूपकरं लिङ्गं भुक्तिमुक्तिफलप्रदम् ॥&lt;br&gt;&#xA;ये पश्यन्ति वरारोहे तेषां लोकाः सदाऽक्षयाः ॥ ४७ ॥&lt;br&gt;&#xA;येऽर्चयन्ति नरा नित्यं देवं रूपेश्वरं परम् ॥&lt;br&gt;&#xA;तेऽर्चिता यान्ति यानेन मम लोकं सनातनम् ॥ ४८ ॥&lt;br&gt;&#xA;स एव सुकृती लोके कुलं तेनाप्यलङ्कृतम्॥&lt;br&gt;&#xA;यः पूजयति रूपेशं रूपसौभाग्यदायकम् ॥ ४९ ॥&lt;br&gt;&#xA;यः पूजयति देवेशं प्रसङ्गादपि पार्वति ॥&lt;br&gt;&#xA;धनवान्रूपवान्सोऽपि राजा भवति भूतले ॥ 5.2.62.५० ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;रूपेश्वरस्य देवस्य धनुःसाहस्रकं ७ब् ॥ ५१ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये रूपेश्वरमाहात्म्यवर्णनन्नाम द्विषष्टितमोऽध्यायः ॥ ६२ ॥ ॥ छ ॥ ॥ ॥&lt;/p&gt;</description>
    </item>
    <item>
      <title>०६३ धनुःसाहस्रमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/063_dhanuHsAhasramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/063_dhanuHsAhasramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;धनुःसाहस्रनामानमीश्वरं शृणु पार्वति ॥&lt;br&gt;&#xA;त्रिषष्टिसङ्ख्यकं दिव्यं दर्शनात्पापनाशनम् ॥ १ ॥&lt;br&gt;&#xA;विदूरथोनाम नृपः ख्यातकीर्त्तिरभूद्भुवि ॥&lt;br&gt;&#xA;तस्य पुत्रद्वयं जातं सुनीतिः .सुमतिस्तथा ॥ २ ॥&lt;br&gt;&#xA;एकदा तु वनं यातो मृगयां स विदूरथः ॥&lt;br&gt;&#xA;ददर्श गर्त्तं सुमहद्भूमेर्मुखमिवोद्गतम् ॥ ३ ॥&lt;br&gt;&#xA;तं दृष्ट्वा चिन्तयामास किमेतदिति पार्थिवः ॥&lt;br&gt;&#xA;पातालविवरं मन्ये वडवानलसन्निभम् ॥ ४ ॥&lt;br&gt;&#xA;चिन्तयन्निव तत्रासौ ददर्श विजने वने ॥&lt;br&gt;&#xA;ब्राह्मणं सुव्रतं नाम तपस्विनमकल्मषम् ॥ ५ ॥&lt;br&gt;&#xA;स तं पप्रच्छ नृपतिः किमेतदिति भो द्विज ॥ ६ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;दानवः सुमहावीर्यो वसत्युग्रो रसातले ॥&lt;br&gt;&#xA;कुजम्भोनाम विख्यातो भिनत्ति वसुधामिमाम् ॥ ७ ॥&lt;br&gt;&#xA;तमजित्वा कथं राज्यं भोक्ष्यसे वसुधाधिप ॥&lt;br&gt;&#xA;तेन विध्वंसिता विप्रा रात्रौ निःसृत्य पार्थिव ॥ ८ ॥&lt;br&gt;&#xA;उपद्रुतास्तथा देशा ध्वस्ताश्चैव तथाश्रमाः ॥&lt;br&gt;&#xA;आप्याययति दैत्योऽयं सबली मुशलायुधः ॥ ९ ॥&lt;br&gt;&#xA;यदि त्वं घातयस्येनं पातालान्तरगोचरम् ॥&lt;br&gt;&#xA;ततः समस्तवसुधापतिरेव भविष्यसि ॥ 5.2.63.१० ॥&lt;br&gt;&#xA;इति विप्र वचः श्रुत्वा मन्त्रयामास पार्थिवः ॥&lt;br&gt;&#xA;मन्त्रिभिः सहितोऽमोघं श्रुत्वा मुशलमद्रिजे ॥ ११ ॥&lt;br&gt;&#xA;तं मन्त्रं क्रियमाणं तु सूनुभ्यां सह मन्त्रिभिः ॥&lt;br&gt;&#xA;तत्पार्श्ववर्त्तिनी कन्या शुश्रावाथ मुदावती ॥ १२ ॥&lt;br&gt;&#xA;ततः कतिपयाहे तु तां कन्यां जलजेक्षणाम् ॥&lt;br&gt;&#xA;जहारोपवनाद्दैत्यः कुजम्भः स्वसखीवृताम् ॥ १३ ॥&lt;br&gt;&#xA;एतच्छ्रुत्वा महीपालः क्रोधपर्याकुलेक्षणः ॥&lt;br&gt;&#xA;उवाच पुत्रौ जानेऽहं सकुजम्भो महासुरः ॥ १४ ॥&lt;br&gt;&#xA;दृष्ट्वा भूमौ पुरा गत्तें तत्र संशयिते मयि ॥&lt;br&gt;&#xA;कथितो द्विजमुख्येन मया पृष्टेन पुत्रकौ ॥ १५ ॥&lt;br&gt;&#xA;स हन्यतां सोऽपहर्त्ता मुदावत्याः सुदुर्मतिः ॥&lt;br&gt;&#xA;प्रस्थितौ नृपभक्त्याथ स्वसैन्यपरिवारितौ ॥ १६ ॥&lt;br&gt;&#xA;तौ सुतौ तत्र सम्प्राप्तौ पाताले पितृशासनात्॥&lt;br&gt;&#xA;युयुधाते कुजम्भेन स्वशक्त्या सेनया वृतौ ॥ १७ ॥&lt;br&gt;&#xA;ततः परिघनिस्त्रिंशशक्तिशूलपरश्वधैः ॥&lt;br&gt;&#xA;बाणैश्चिरतरं युद्धं तेषामासीत्सदारुणम्॥ १८ ॥&lt;br&gt;&#xA;ततो मायाबलवता तेन दैत्येन तत्क्षणात् ॥&lt;br&gt;&#xA;अमोघेनाद्वितीयेन मुशलेन वरानने ॥ १९ ॥&lt;br&gt;&#xA;हत सैन्यौ रणे बद्धौ राजपुत्रौ महाबलौ ॥ 5.2.63.२० ॥&lt;br&gt;&#xA;ततः श्रुत्वा महीपालो विवर्णवदनोऽभवत् ॥&lt;br&gt;&#xA;बद्धपुत्रः परामार्त्तिं जगाम गिरिपुत्रिके ॥ २१ ॥&lt;br&gt;&#xA;रुरोद बहुधात्यर्थं पुत्रस्नेहेन पार्थिवः ॥&lt;br&gt;&#xA;ततो विलपतस्तस्य मार्कण्डेयो महामुनिः ॥&lt;br&gt;&#xA;अनेकसृष्टिसंहारदृष्टकार्यपरावरः ॥ २२ ॥&lt;br&gt;&#xA;उदितादित्यसङ्काशः सप्तकल्पानुगो वशी ॥&lt;br&gt;&#xA;आजगाम नृपाभ्याशे विलपन्तं ददर्श सः ॥&lt;br&gt;&#xA;राजानं कथयामास त्रिकालज्ञो महामुनिः ॥ २३ ॥&lt;br&gt;&#xA;मा शुचस्त्वं महीपाल क्षत्त्रियोऽसि दृढव्रतः ॥&lt;br&gt;&#xA;क्व शोक क्व महीपालो दुर्जयो लोकपालवत् ॥ २४ ॥&lt;br&gt;&#xA;शोकं कुपुरुषाचीर्णं त्यज त्वं राजसत्तम ॥&lt;br&gt;&#xA;उद्यमं कुरु राजेन्द्र कुजम्भं घातयिष्यसि ॥ २५ ॥&lt;br&gt;&#xA;नात्युच्चं मेरुशिखरं नातिनीचं रसातलम् ॥&lt;br&gt;&#xA;व्यवसायः सखा यस्य नास्ति दूरे महोदधिः ॥ २६ ॥&lt;br&gt;&#xA;महाकालवने लिङ्गमाराधय समाहितः ॥&lt;br&gt;&#xA;रूपेश्वरस्य देवस्य पार्श्वे दक्षिणतः स्थितम् ॥ २७ ॥&lt;br&gt;&#xA;धनुःसाहस्रतुल्यं तु मुशलस्य निवारणम् ॥&lt;br&gt;&#xA;धनुः प्राप्स्यसि राजेन्द्र कुजम्भं विनिपातय ॥ २८ ॥&lt;br&gt;&#xA;धनुःसाहस्रहस्तैस्तु रक्षितं योधसत्तमैः ॥&lt;br&gt;&#xA;लिङ्गं देवासुरैर्युद्धे सहस्राक्षेण सेवितम् ॥&lt;br&gt;&#xA;इन्द्रेण च धनुर्लब्धं जम्भो वै येन पातितः ॥२९ ॥&lt;br&gt;&#xA;तस्य तद्वचनं श्रुत्वा स राजाथ विदूरथः ॥&lt;br&gt;&#xA;जगाम त्वरितो देवि महाकालवनं शुभम् ॥ 5.2.63.३० ॥&lt;br&gt;&#xA;ददर्श तत्र तल्लिङ्गं पूजयामास भक्तितः ॥&lt;br&gt;&#xA;तस्य तुष्टस्तदा देवो ददौ दिव्यं धनुस्तदा ॥ ३१ ॥&lt;br&gt;&#xA;धनुःसाहस्रतुल्यं च मुशलस्य निवारणम् ॥&lt;br&gt;&#xA;धनुर्लब्ध्वा तदा राजा बद्धगोधाङ्गुलित्रवान्॥&lt;br&gt;&#xA;जगाम धीरः पातालं तेन गर्तेन सत्वरम् ॥ ३२ ॥&lt;br&gt;&#xA;ततो ज्यास्वनमत्युग्रं स चक्रे पार्थिवस्तदा ॥&lt;br&gt;&#xA;येन पातालमखिलमासीदापूरितान्तरम्॥ ३३ ॥&lt;br&gt;&#xA;ततो ज्यास्वनमाकर्ण्य कुजम्भो दानवेश्वरः ॥&lt;br&gt;&#xA;आजगामातिकोपेन स्वसैन्यपरिवारितः ॥ ३४ ॥&lt;br&gt;&#xA;ततो युद्धमभूत्तस्य सह राज्ञा वरानने ॥&lt;br&gt;&#xA;दिनानि त्रीणि स यदा योधितस्तेन दानवः ॥ ३५ ॥&lt;br&gt;&#xA;ततः कोपपरीतात्मा मुशलायाभ्यधावत ॥&lt;br&gt;&#xA;गन्धैर्माल्यैस्तथा धूपैः पूज्यमानः स तिष्ठति ॥ ३६ ॥&lt;br&gt;&#xA;यावद्गृह्णाति मुशलं तावत्सा च मुदावती ॥&lt;br&gt;&#xA;पस्पर्श चन्दनव्याजैरनेकैश्च पुनःपुनः ॥ ३७ ॥&lt;br&gt;&#xA;ततः स गत्वा युयुधे मुसलेनासुरेश्वरः ॥&lt;br&gt;&#xA;तदा मुसलपातास्ते धनुषा निष्प्रभीकृताः ॥ ३८ ॥&lt;br&gt;&#xA;धनुर्ज्याघातशब्देन पतिते भूतले तदा ॥&lt;br&gt;&#xA;गतो वैवस्वतं लोकं कुजम्भोनाम दानवः ॥ ३९ ॥&lt;br&gt;&#xA;ततोऽपतत्पुष्पवृष्टिस्तस्योपरि महीपतेः ॥&lt;br&gt;&#xA;जगुर्गन्धर्वपतयो देववाद्यानि सस्वनुः ॥ 5.2.63.४० ॥&lt;br&gt;&#xA;स चापि राजा तं हत्वा पुत्रौ लब्ध्वा सुतां तदा ॥&lt;br&gt;&#xA;मुदावतीं मुदा युक्तो हर्षगद्गदनिर्भरः ॥ ४१ ॥&lt;br&gt;&#xA;पुत्राभ्यां सहितो देवि सुसम्पूर्णमनोरथः ॥&lt;br&gt;&#xA;सान्तःपुरपरीवारः पुनरायाद्वरानने ॥ ४२ ॥&lt;br&gt;&#xA;महाकालवने रम्ये यत्र तल्लिङ्गमुत्तमम्॥&lt;br&gt;&#xA;पूजयामास रत्नैश्च वस्त्रैराभरणैस्तथा ॥ ४३ ॥&lt;br&gt;&#xA;ततः स पूजितो देवैः शक्रेण च पुनःपुनः ॥&lt;br&gt;&#xA;अस्य लिङ्गस्य माहात्म्याद्धनुः प्राप्तं नृपेण ३ ॥ ४४ ॥&lt;br&gt;&#xA;कुजम्भोऽपि हतो दैत्यो देवविद्वेषकारकः ॥&lt;br&gt;&#xA;धनुःसाहस्रनामायमतः ख्यातिं गमिष्यति ॥ ४५ ॥&lt;br&gt;&#xA;भक्त्या ये पूजयिष्यन्ति धनुःसाहस्रमीश्वरम्॥&lt;br&gt;&#xA;यास्यन्ति शत्रवस्तेषां क्षयं नैवात्र संशयः ॥ ४६ ॥&lt;br&gt;&#xA;अर्चिते देवदेवेशे धनुःसाहस्रिके शिवे ॥&lt;br&gt;&#xA;अर्चिताः सर्वदेवाः स्युर्वरदाश्च न संशयः ॥ ४७ ॥&lt;br&gt;&#xA;प्रातर्मध्येऽपराह्णे च धनुःसाहस्रकं शिवम् ॥&lt;br&gt;&#xA;ये नमन्ति नरा नित्यं न ते नरकभोगिनः ॥४८ ॥&lt;br&gt;&#xA;तीर्थानां च यथा गङ्गा रक्षिता योधसत्तमैः ॥&lt;br&gt;&#xA;तथायं रक्षको देवो नाम्ना धनुःसहस्रकः ॥४९॥&lt;br&gt;&#xA;तत्र गङ्गादितीर्थानि विद्यन्ते विविधानि च ॥&lt;br&gt;&#xA;सुरहस्यातिपुण्यानि सद्यः पापहराणि च ॥ 5.2.63.५० ॥&lt;br&gt;&#xA;तेषां फलं विनिर्दिष्टं ये पश्यन्ति तु भक्तितः ॥&lt;br&gt;&#xA;धनुःसाहस्रकं नाम सदा शत्रुक्षयङ्करम् ॥ ५१ ॥&lt;br&gt;&#xA;एष ते कथितो देवि प्रभावः पापना शनः ॥&lt;br&gt;&#xA;धनुःसाहस्रदेवस्य देवं पशुपतिं शृणु ॥ ५२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीति लिङ्गमाहात्म्ये धनुःसाहस्रमाहात्म्यवर्णनन्नाम त्रिषष्टितमोऽध्यायः ॥ ६३ ॥ ॥ ॥&lt;/p&gt;</description>
    </item>
    <item>
      <title>०६४ श्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/064_shvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/064_shvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;शृणु त्वं पशुपत्याख्यं चतुःषष्टिकमीश्वरम्॥&lt;br&gt;&#xA;यस्य दर्शनमात्रेण पशुयोनिर्न लभ्यते ॥ १ ॥&lt;br&gt;&#xA;पशुपालो महादेवि बभूव भुवि विश्रुतः ॥&lt;br&gt;&#xA;राजा परम धर्मिष्ठः पशूनां पालने रतः ॥२॥&lt;br&gt;&#xA;दिदृक्षुः स कदाचिच्च गतस्तोयनिधिं प्रति ॥&lt;br&gt;&#xA;ददर्श तत्र पुरुषान्पञ्च प्राधान्यतः स्थितान् ॥&lt;br&gt;&#xA;एका स्त्री मुक्तकेशा सा भ्रमन्ती च पुनःपुनः ॥ ३ ॥&lt;br&gt;&#xA;अथ राजा भयाविष्टो विसञ्ज्ञः समपद्यत ॥&lt;br&gt;&#xA;संवेष्टितो दस्युभिस्तैस्तया नार्या विशेषतः ॥ ४ ॥&lt;br&gt;&#xA;ततोन्ये समपातं च आगत्य नृपसत्तमम् ॥&lt;br&gt;&#xA;संवेष्ट्य संस्थितैः सर्वैस्ततो रुद्धो महीपतिः ॥ ५ ॥&lt;br&gt;&#xA;रुद्धे राजनि ते सर्वे एकीभूतास्तु दस्यवः ॥&lt;br&gt;&#xA;घातिताः पशुपालेन न मृताः पुनरुत्थिताः ॥ ६ ॥&lt;br&gt;&#xA;तस्य तां धृष्टतां ज्ञात्वा स्थैर्यं च नृपतेर्मृधे॥&lt;br&gt;&#xA;तस्यैव नृपतेर्देहे लीनास्ते दश दस्यवः ॥ ७ ॥&lt;br&gt;&#xA;अमूर्ता इव ते सर्वे एकीभूतास्ततोऽभवन् ॥&lt;br&gt;&#xA;तान्दृष्ट्वा दुःखितो राजा पशुपालोऽभवत्क्षणात् ॥ ८ ॥&lt;br&gt;&#xA;अथापश्यत्तदाऽऽयान्तं नारदं मुनिपुङ्गवम् ॥&lt;br&gt;&#xA;ब्रह्मपुत्रं तपोयुक्तं पप्रच्छ स नृपस्तदा ॥ ९ ॥&lt;br&gt;&#xA;॥ पशु पाल उवाच ॥ ॥&lt;br&gt;&#xA;भगवन्ब्रह्मपुत्राद्य मया दृष्टं तु कौतुकम् ॥&lt;br&gt;&#xA;अकस्मात्पुरुषाः पञ्च समायाता भयावहाः ॥ 5.2.64.१० ॥&lt;br&gt;&#xA;तैरहं वेष्टितो दुष्टैर्व्याकुलश्च कृतस्तदा ॥&lt;br&gt;&#xA;मुष्टिभिर्हन्यमानोऽहं स्वस्थो जातो द्विज क्षणात् ॥ ११ ॥&lt;br&gt;&#xA;ततोऽन्ये पुरुषाः पञ्च समायाता नियुध्य माम् ॥&lt;br&gt;&#xA;हन्यतां हन्यतामेष मुक्तिकामो नृपाधमः ॥ १२ ॥&lt;br&gt;&#xA;एवं तैः पीडितोऽत्यर्थं पुनर्मोहमुपागतः ॥&lt;br&gt;&#xA;एतस्मिन्नन्तरे सा स्त्री मामुवाच पुनःपुनः ॥ १३ ॥&lt;br&gt;&#xA;दृढो भव महाराज मा विषादं कुरु प्रभो ॥&lt;br&gt;&#xA;हीनवीर्या ह्यमी चोराः समर्थस्त्वं स्थिरो भव ॥ १४ ॥&lt;br&gt;&#xA;तस्या वाक्येन विप्रेन्द्र मया धैर्येण संयुगे ॥&lt;br&gt;&#xA;दश प्रधान पुरुषा जितास्ते न मृताः प्रभो ॥ १५ ॥&lt;br&gt;&#xA;प्रलीना मच्छरीरे तु केप्यते कापि साऽबला ॥&lt;br&gt;&#xA;पशुपालवचः श्रुत्वा नारदो वाक्यमब्रवीत् ॥ १६ ॥&lt;br&gt;&#xA;ये त्वया पुरुषा दृष्टास्त्वयि लीना जिता मृधे ॥&lt;br&gt;&#xA;बुद्धीन्द्रियाणि ते पञ्च पञ्च कर्मेन्द्रियाणि च ॥&lt;br&gt;&#xA;भ्रमन्ती या च नारी सा त्वया दृष्टा नृपोत्तम ॥ ॥ १७ ॥&lt;br&gt;&#xA;मनोरूपेण सा बुद्धिर्भ्रमत्येव हि न स्थिरा ॥&lt;br&gt;&#xA;जितानि तानि पूर्वेण ब्रह्मणा लोककर्तृणा ॥ १८ ॥&lt;br&gt;&#xA;सोऽपि क्रोधवशं नीत इन्द्रियैर्विषयैः प्रियैः ॥&lt;br&gt;&#xA;पितामहेन स्वे यज्ञे शम्भोर्भागो न कल्पितः ॥ १९ ॥&lt;br&gt;&#xA;महादेवो जगन्नाथः सृष्टिसंहारकारकः ॥&lt;br&gt;&#xA;इन्द्रियैर्मोहितो राजन्क्रोधं चक्रे सुरा न्प्रति ॥ 5.2.64.२० ॥&lt;br&gt;&#xA;सुरा विभूतयो यस्य क्रीडार्थं भुवनत्रयम् ॥&lt;br&gt;&#xA;तेन भागनिमित्तार्थं चक्रे सज्यं धनुस्तदा ॥ २१ ॥&lt;br&gt;&#xA;पूष्णश्च दन्ताः सम्भग्ना मोहितश्च दिवाकरः ॥&lt;br&gt;&#xA;नेत्रे भग्ने भगस्यापि विद्धो यज्ञो मृगाकृतिः ॥ २२ ॥&lt;br&gt;&#xA;पशवश्च कृता देवा मुनयो वेदवर्जिताः ॥&lt;br&gt;&#xA;ऋषीणां धर्मशास्त्राणि हृतानि विभुना तथा ॥ २३ ॥&lt;br&gt;&#xA;दुर्जयानीन्द्रियाण्याहुर्मुनयो वेदपारगाः ॥&lt;br&gt;&#xA;मनोरूपेण या बुद्धिः सा चातीव सुदुर्जया ॥ २४ ॥&lt;br&gt;&#xA;तस्माद्राजन्महाबाहो मा विषादं वृथा कृथाः ॥&lt;br&gt;&#xA;तस्य तद्वचनं श्रुत्वा नारदस्य महात्मनः ॥&lt;br&gt;&#xA;पशुपालो महादेवि वक्तुं समुपचक्रमे ॥ २५ ॥&lt;br&gt;&#xA;॥ पशुपाल उवाच ॥ ॥&lt;br&gt;&#xA;कथं ते भगवन्मुक्ता देवाः शक्रपुरोगमाः ॥&lt;br&gt;&#xA;पशुभावाच्च ब्रह्मापि श्रोतुमिच्छामि कथ्यताम् ॥२६॥&lt;br&gt;&#xA;तस्य तद्वचनं श्रुत्वा नारदः पुनरब्रवीत् ॥&lt;br&gt;&#xA;पशु त्वेऽपि गता देवा ऋषिभिर्मुनिभिः सह ॥ २७ ॥&lt;br&gt;&#xA;ब्रह्माणमग्रतः कृत्वा गताः शरणमीश्वरम् ॥&lt;br&gt;&#xA;स्तुतिभिस्तोषितो देवो भक्तानुग्रहकारकः ॥ २८ ॥&lt;br&gt;&#xA;उवाच वचनं राजन्यत्कर्तव्यं तदुच्यताम्॥२९॥&lt;br&gt;&#xA;देवा ऊचुः॥&lt;br&gt;&#xA;वेदशास्त्राणि विज्ञानं देहि नो भव मा चिरम्॥&lt;br&gt;&#xA;देवस्त्वं पूर्ववद्देव यदि तुष्टो महेश्वरः ॥5.2.64.३०॥&lt;br&gt;&#xA;॥ईश्वर उवाच ॥ ॥&lt;br&gt;&#xA;भवन्तः पशवः सर्वे मया सार्द्धं च गम्यताम् ॥&lt;br&gt;&#xA;महाकालवने क्षेत्रे पशुभावविमोक्षके॥३१॥&lt;br&gt;&#xA;अहं पतिर्वो भविता ततो मोक्षमवाप्स्यथ ॥&lt;br&gt;&#xA;भवतामनुकम्पार्थं लोकानुग्रहकारणम् ॥&lt;br&gt;&#xA;लिङ्गरूपी भविष्यामि नाम्ना पशुपतीश्वरः ॥ ३२ ॥&lt;br&gt;&#xA;अथ ते त्रिदशाः सर्वे दृष्ट्वा देवं तमीश्वरम् ॥&lt;br&gt;&#xA;पशुभावविनिर्मुक्ता गता हृष्टास्त्रिविष्टपम् ॥&lt;br&gt;&#xA;ब्रह्मा पशुपतिं प्राह प्रसन्नेनान्तरात्मना ॥ ३३ ॥&lt;br&gt;&#xA;ये त्वां पश्यन्ति देवेश भक्त्या परमया युताः ॥&lt;br&gt;&#xA;तेषां कुले पशुत्वं च ये गताः पितरः प्रभो ॥&lt;br&gt;&#xA;स्वकैः कर्मविपाकैश्च तेषां मोक्षो भविष्यति ॥३४॥&lt;br&gt;&#xA;अज्ञानाज्ज्ञानतो वापि यत्पापं क्रियते नरैः ॥&lt;br&gt;&#xA;तत्पापं विलयं यातु तस्य देवस्य पूजनात् ॥ ३५ ॥&lt;br&gt;&#xA;ते नराः पशवो लोके किं तेषां जीविते फलम् ॥&lt;br&gt;&#xA;यैर्न दृष्टः पशुपतिः पशुयोनिविमोचकः ॥ ३६ ॥&lt;br&gt;&#xA;कौमारे यौवने बाल्ये वार्द्धके यदुपार्जितम् ॥&lt;br&gt;&#xA;तत्पापं विलयं याति दृष्ट्वा पशुपतिं शिवम्॥ ३७ ॥&lt;br&gt;&#xA;पौषमासे तु सम्प्राप्ते ये त्वां पश्यन्ति मानवाः ॥&lt;br&gt;&#xA;तेषां त्वं वरदो देव सदाभीष्टकरो भवेत् ॥ ३८ ॥&lt;br&gt;&#xA;सूर्यग्रहे यथा दत्तं कुरुक्षेत्रे विशेषतः ॥&lt;br&gt;&#xA;पात्रे दानं सुवर्णस्य प्रोक्तमक्षय्यमव्ययम् ॥ ३९ ॥&lt;br&gt;&#xA;पौषमासे दिनैकेन नराणामधिकं तथा ॥&lt;br&gt;&#xA;तद्दर्शनेन देवेश भविष्यति न संशयः ॥ 5.2.64.४० ॥&lt;br&gt;&#xA;इत्युक्त्वा भगवान्ब्रह्मा ब्रह्मलोकं गतो नृप ॥&lt;br&gt;&#xA;कृतकृत्यः प्रहृष्टात्मा मुनिभिः कविभिः सह ॥ ४१ ॥&lt;br&gt;&#xA;तस्मात्त्वमपि राजेन्द्र यदीच्छसि परां गतिम् ॥&lt;br&gt;&#xA;समाराधय तल्लिङ्गं पशुयोनिविमोचनम् ॥&lt;br&gt;&#xA;महाकालवनं गत्वा इन्द्रेश्वरस्य दक्षिणे ॥४२॥&lt;br&gt;&#xA;तस्य तद्वचनं श्रुत्वा नारदस्य महात्मनः ॥&lt;br&gt;&#xA;जगाम पशुपालोऽपि महाकालवनं प्रिये ॥&lt;br&gt;&#xA;दर्शनात्तस्य लिङ्गस्य गतोऽसौ परमां गतिम् ॥ ४३ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;पशुपत्याख्यदेवस्य शृणु ब्रह्मेश्वरं शिवम् ॥ ४४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये पशुपती श्वरमाहात्म्यवर्णनन्नाम चतुष्षष्टितमोऽध्यायः ॥ ६४ ॥&lt;/p&gt;</description>
    </item>
    <item>
      <title>०६५ ब्रह्मेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/065_brahmeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/065_brahmeshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;पञ्चषष्टिकसङ्ख्याकं विद्धि ब्रह्मेश्वरं प्रिये ॥&lt;br&gt;&#xA;यस्य दर्शनमात्रेण ब्रह्मलोको ह्यवाप्यते ॥ १ ॥&lt;br&gt;&#xA;पुलोमानाम दैत्येन्द्रो महाबलपराक्रमः ॥&lt;br&gt;&#xA;पौलोमानां सहस्रैस्तु पूज्यमानः स तिष्ठति ॥ २ ॥&lt;br&gt;&#xA;आनर्चुस्तेऽपि तं दैत्यं सुरेशं त्रिदशा इव ॥&lt;br&gt;&#xA;स कदाचित्समक्षं तु दैत्यानामिदमब्रवीत् ॥ ३ ॥&lt;br&gt;&#xA;अद्यापि लोकपालानामर्केन्दुज्वलनाम्भसाम् ॥&lt;br&gt;&#xA;शतक्रतोर्द्धनेशस्य यमस्य वरुणस्य च॥४॥&lt;br&gt;&#xA;यदि नाम ततः किं मे तपसा जीवितेन च॥&lt;br&gt;&#xA;सोऽहं विद्रावयिष्यामि सर्वानेव दिवौकसः॥५॥&lt;br&gt;&#xA;सर्वैरेतैः परिवृतः पौलोमैर्बलवत्तरैः॥&lt;br&gt;&#xA;इत्युक्त्वा गतवान्देवि सागरं दैत्यसंवृतः॥&lt;br&gt;&#xA;तावच्छयानं सहसा ह्यपश्यन्मधुसूदनम्॥ ६॥&lt;br&gt;&#xA;शारदाभ्रसमाभासं मध्येकालं यथा घनम् ॥&lt;br&gt;&#xA;तमालोक्य ततो दैत्यानब्रवीदनुगांस्तथा ॥ ७ ॥&lt;br&gt;&#xA;अयं स दानवगिरिवज्रो हि मधुसूदनः ॥&lt;br&gt;&#xA;कीर्त्तिकान्ताकलाकेलिवैधव्यादेशको द्विषाम्॥ ८ ॥&lt;br&gt;&#xA;दैत्यसीमन्तिनीकान्तपत्रवल्लीप्रभञ्जकः ॥&lt;br&gt;&#xA;अयमस्मज्जयवधूवैधव्यादेशकः परः ॥ ९ ॥&lt;br&gt;&#xA;गतशङ्कः स्वपित्येकः सर्वदा कुटिलाशयः ॥&lt;br&gt;&#xA;हन्तव्यस्त्वरया दुष्टः काङ्क्षितो दर्शनं गतः ॥ 5.2.65.१० ॥&lt;br&gt;&#xA;इत्युक्त्वा स हि दैत्येन्द्रः पुलोमातिरुषान्वितः ॥&lt;br&gt;&#xA;अभिदुद्राव वेगेन तावदग्रे पितामहम् ॥&lt;br&gt;&#xA;ददर्श नाभिकमले चिन्तयानं पुनःपुनः ॥ ११ ॥&lt;br&gt;&#xA;अथ व्याकुलतां प्राप्तो ब्रह्मा दृष्ट्वा तदद्भुतम् ॥&lt;br&gt;&#xA;आयान्तं दैत्यसिंहानां सैन्यं रणसुदुर्जयम् ॥ ॥ १२ ॥&lt;br&gt;&#xA;अथ बोधं गतः क्षिप्रं कैटभारिर्महाबलः ॥&lt;br&gt;&#xA;ददर्शाग्रे पुलोमं तु स्वसैन्यपरिवारितम् ॥ १३ ॥&lt;br&gt;&#xA;अजेयः सङ्गरे धीरो ब्रह्माणमिदम ब्रवीत् ॥ १४ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;पुलोमस्य विनाशार्थमुद्योगः क्रियतामिति ॥&lt;br&gt;&#xA;असौ लब्धवरो दैत्यः सहसा मां विजेष्यति ॥ १५ ॥&lt;br&gt;&#xA;तस्माद्गच्छ त्वरायुक्तो महाकालवने शुभे ॥&lt;br&gt;&#xA;लिङ्गं द्रक्ष्यसि तत्रैव सप्तकल्पोद्भवं परम् ॥ १६ ॥&lt;br&gt;&#xA;उत्तरे च्यवनेशस्य शिवशक्तिसमन्वितम् ॥&lt;br&gt;&#xA;तस्य लिङ्गस्य माहात्म्याद्बलं प्राप्स्यति शाश्वतम् ॥ १७ ॥&lt;br&gt;&#xA;कुण्डेश्वरकरस्पर्शकारि वारि निरन्तरम् ॥&lt;br&gt;&#xA;तदानय गृहीत्वा तु तेनायं वध्यतामिति ॥ १८ ॥&lt;br&gt;&#xA;इति तस्य वचः श्रुत्वा ब्रह्मा लोकपितामहः ॥&lt;br&gt;&#xA;आजगाम मुहूर्तेन यत्र तल्लिङ्गमुत्तमम् ॥ १९ ॥&lt;br&gt;&#xA;स्तुतिं चकार सहसा दृष्ट्वा भक्त्या पितामहः ॥ ॥ 5.2.65.२० ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;नमस्ते दिव्यरूपाय नमस्ते बहुरूपिणे ॥&lt;br&gt;&#xA;नमोऽविषह्यवीर्याय नमो विश्वक्रियात्मने ॥ २१ ॥&lt;br&gt;&#xA;नमः पिङ्गकपर्द्दाय नमः खण्डेन्दुधारिणे॥&lt;br&gt;&#xA;नमः कनकवर्णाय नमो वननिवासिने ॥ २२ ॥&lt;br&gt;&#xA;वन्दे त्वां भूतभर्त्तारं सदा शत्रुविनाशनम् ॥&lt;br&gt;&#xA;रणत्कनककेयूरं धृतपूर्णेन्दुमण्ड लम् ॥ २३ ॥&lt;br&gt;&#xA;वन्दे त्वां त्रिदशाध्यक्षं विश्वाध्यक्षं महेश्वरम् ॥&lt;br&gt;&#xA;क्षीणसंसारदुःखौघं मुनिध्यातपदं सदा ॥ २४ ॥&lt;br&gt;&#xA;वन्दे त्वां सर्वदा देवं दैत्यसङ्घातनाशनम् ॥&lt;br&gt;&#xA;टङ्कपट्टिशशूलाग्रधनुःखड्गगदाधरम् ॥ २५ ॥&lt;br&gt;&#xA;एवं स्तुतः स भगवाल्ँलिङ्गरूपी महेश्वरः ॥&lt;br&gt;&#xA;किञ्चित्स्मितमुखः प्राह ब्रह्माणं लोककारणम् ॥ २६ ॥&lt;br&gt;&#xA;किं तेऽभीष्टं करोम्यद्य किं ददामि पितामह ॥&lt;br&gt;&#xA;कस्मात्स्तौषि मुनिश्रेष्ठ कस्मादार्तोऽसि दृश्यसे ॥ ॥ २७ ॥&lt;br&gt;&#xA;इति लिङ्गवचः श्रुत्वा कथितं ब्रह्मणा तदा ॥&lt;br&gt;&#xA;वृत्तान्तं विस्तरात्सर्वं लिङ्गेनोक्तं तदा प्रिये ॥ २८ ॥&lt;br&gt;&#xA;जलं गृहाण वाणीश शस्त्रजं शत्रुवारणम् ॥&lt;br&gt;&#xA;हनिष्यसि क्षणेनैव पुलोमं सहसैन्यकम् ॥ २९ ॥&lt;br&gt;&#xA;इत्युक्तः सत्वरो ब्रह्मा गतो यत्र जनार्द्दनः ॥&lt;br&gt;&#xA;जलेन तेन तान्दै त्यान्पातयामास भूतले ॥ 5.2.65.३० ॥&lt;br&gt;&#xA;स पुलोमा महानासीत्स्वारोचिषेंऽतरे मनौ ॥&lt;br&gt;&#xA;कृष्णोऽपि ब्रह्मणा सार्द्धमाजगाम कुशस्थलीम् ॥ ३१ ॥&lt;br&gt;&#xA;ददर्श तत्र तल्लिङ्गं नाम चक्रे जनार्द्दनः ॥&lt;br&gt;&#xA;ब्रह्मणा संस्तुतो देवो ममानुग्रहकारणात् ॥&lt;br&gt;&#xA;तस्माद्ब्रह्मेश्वरोनाम ख्यातिं लोकेषु यास्यति ॥ ३२॥&lt;br&gt;&#xA;ये द्रक्ष्यन्ति नरा भक्त्या देवं ब्रह्मेश्वरं शिवम्॥&lt;br&gt;&#xA;ते ब्रह्मलोकमाक्रम्य समेष्यन्ति ममान्तिकम् ॥ ३३ ॥&lt;br&gt;&#xA;यस्तु पश्येत्प्रसङ्गेन देवं ब्रह्मेश्वरं शिवम् ॥&lt;br&gt;&#xA;कृतकृत्यः स पुरुषो न शोचेन्मरणं सदा ॥ ३४ ॥&lt;br&gt;&#xA;यः पुष्करं नरो गत्वा तपो वर्षशतं चरेत् ॥&lt;br&gt;&#xA;अन्यो ब्रह्मेश्वरं पश्येत्तस्य पुण्यं ततोऽधिकम् ॥ ३५ ॥&lt;br&gt;&#xA;पञ्चपातकसंयुक्तो यो मर्त्त्यो दुष्टमानसः ॥&lt;br&gt;&#xA;सोपि गच्छेच्छिवं स्थानं दृष्ट्वा ब्रह्मेश्वरं शिवम् ॥ ३६ ॥&lt;br&gt;&#xA;चान्द्रायणानां विधिवद्दशानामेव यत्फलम् ॥&lt;br&gt;&#xA;तत्फलं समवाप्नोति ब्रह्मेश्वरस्य दर्शनात् ॥ ३७ ॥&lt;br&gt;&#xA;इत्युक्त्वा गतवान्विष्णुर्वैकुण्ठं शाश्वतं प्रिये ॥&lt;br&gt;&#xA;ब्रह्मलोकं जगामाथ ब्रह्मा लोकपितामहः ॥ ३८ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;ब्रह्मेश्वरस्य देवस्य जल्पेश्वरमथो शृणु ॥ ३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये ब्रह्मेश्वरमाहात्म्यवर्णनन्नाम पञ्चषष्टितमोऽध्यायः ॥६५॥&lt;/p&gt;</description>
    </item>
    <item>
      <title>०६६ जल्पेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/066_jalpeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/066_jalpeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;षट्षष्टितमकं विद्धि देवं जल्पेश्वरं प्रिये ॥&lt;br&gt;&#xA;यस्य दर्शनमात्रेण महापापं शमं व्रजेत् ॥ १ ॥&lt;br&gt;&#xA;जल्पोनाम महादेवि राजाभूद्भुवि विश्रुतः ॥&lt;br&gt;&#xA;सदा जल्परतो नित्यं जल्प वादप्रवर्तकः ॥२ ॥&lt;br&gt;&#xA;विकल्पबहुलो नित्यं संसारगतिचिन्तकः ॥&lt;br&gt;&#xA;सुबाहुप्रमुखाः पञ्च पुत्रा जाता महाबलाः ॥३॥&lt;br&gt;&#xA;तस्य राज्ञो वरारोहे मूर्ताः पञ्चाग्नयो यथा ॥&lt;br&gt;&#xA;सुबाहुः शत्रुमर्द्दी च जयो विजय एव च ॥&lt;br&gt;&#xA;विक्रान्तः पञ्चमः पुत्रः सर्वे शस्त्रास्त्रपारगाः ॥।४।&lt;br&gt;&#xA;पित्रा जल्पेन ते राज्ञा पृथग्राज्ये प्रतिष्ठिताः ॥&lt;br&gt;&#xA;पृथक्पुत्रा हि ते सर्वे पृथग्देशाधिपाः कृताः ॥५॥&lt;br&gt;&#xA;प्राच्यां सुबाहुर्नृपतिर्याम्यां वै शत्रुमर्दनः ॥&lt;br&gt;&#xA;पश्चिमायां जयो राजा उत्तरे विजयो नृपः ॥ ६ ॥&lt;br&gt;&#xA;मध्ये विक्रान्तसञ्ज्ञस्तु स्वपदे विनियोजितः ॥&lt;br&gt;&#xA;व्यवस्थामीदृशीं कृत्वा स्वयमेव वनं ययौ ॥ ७ ॥&lt;br&gt;&#xA;बभूवुर्मन्त्रिणस्तेषां हिता वंशक्रमागताः ॥&lt;br&gt;&#xA;बुभुजुः स्वस्वराज्यानि मन्त्रिभिः सहितास्तदा ॥ ८ ॥&lt;br&gt;&#xA;विक्रान्तस्य च यो मन्त्री विकल्पैकपरायणः ॥&lt;br&gt;&#xA;तेनोक्तं विजने देशे विक्रान्तस्य महीभृतः ॥ ९ ॥&lt;br&gt;&#xA;यस्यैषा पृथिवी कृत्स्ना स समर्थः प्रकीर्तितः ॥&lt;br&gt;&#xA;उद्यमेन पदं लब्धं वासवेन महात्मना ॥ 5.2.66.१० ॥&lt;br&gt;&#xA;त्रिदशैश्चामृतं लब्धमुद्यमेन महीपते ॥ ११ ॥&lt;br&gt;&#xA;हीनोद्यमा मानवा ये क्षत्त्रियाश्च विशेषतः ॥&lt;br&gt;&#xA;ते हास्यास्पदतां यान्ति हीनवीर्या दिनेदिने ॥ १२ ॥&lt;br&gt;&#xA;स्नेहं च कुरुते भ्राता राज्यलुब्धोऽर्थकारणात् ॥&lt;br&gt;&#xA;अर्थवीर्येण तेनैव सन्तोषं कुरुते नृपः॥&lt;br&gt;&#xA;क्रियते न किमर्थं तु भूप मन्त्रपरिग्रहः॥&lt;br&gt;&#xA;भुज्यते सकलं राज्यं मया ते मन्त्रिणा बलात्॥१४॥&lt;br&gt;&#xA;परोऽपि हितवान्बन्धुर्बन्धुरप्यहितः परः ॥&lt;br&gt;&#xA;अहितो देहजो व्याधिर्हितमारण्यमौषधम् ॥ १५ ॥&lt;br&gt;&#xA;भूमिमेते निर्गिलन्ति सर्पा बिलशयानिव ॥&lt;br&gt;&#xA;राजानमविरोद्धारं ब्राह्मणं चाप्रवासिनम् ॥ १६ ॥&lt;br&gt;&#xA;मायया मोहितं सर्वं को वा कस्य च बान्धवः ॥&lt;br&gt;&#xA;उद्यमः क्रियतां तस्माद्भ्रातॄणां निग्रहे द्रुतम् ॥ १७ ॥&lt;br&gt;&#xA;भ्रातृभिर्भ्रातरः सर्वे निहता राज्यकारणात् ॥&lt;br&gt;&#xA;धर्मं च शाश्वतं ज्ञात्वा निहताश्चासुराः सुरैः ॥ १८ ॥&lt;br&gt;&#xA;इति मन्त्रिवचः श्रुत्वा स राजा विस्मयान्वितः ॥&lt;br&gt;&#xA;हसित्वा प्रत्युवाचेदं ममायं शत्रुरागतः ॥ १९ ॥&lt;br&gt;&#xA;॥ विक्रान्त उवाच ॥ ॥&lt;br&gt;&#xA;वयं च भ्रातरः पञ्च पृथिवीं कामयामहे ॥&lt;br&gt;&#xA;अतुष्टाः पृथगैश्वर्यं कथं कृत्स्ना भविष्यति ॥5.2.66.२०॥&lt;br&gt;&#xA;ज्येष्ठो भ्राता सुबाहुश्च द्वितीयः शत्रुमर्दनः ॥&lt;br&gt;&#xA;जयश्च विजयश्चैव तेषां लघुरहं यतः ॥ २१ ॥&lt;br&gt;&#xA;॥ मन्त्र्युवाच॥ ॥।&lt;br&gt;&#xA;राज्ये स्थितं पूजयन्ति ज्येष्ठं पूजार्हणैर्वरैः ॥&lt;br&gt;&#xA;कनिष्ठज्येष्ठता केयं राज्यं प्रार्थयतां नृणाम् ॥ २२ ॥&lt;br&gt;&#xA;तथेति च प्रतिज्ञाते विक्रान्तेन महीभृता॥&lt;br&gt;&#xA;स मन्त्री कारयामास अभिचारविधिं तदा ॥ २३ ॥&lt;br&gt;&#xA;अथर्वणेन मन्त्रेण पुरोधाः प्रचकार ह ॥&lt;br&gt;&#xA;ज्ञातं पुरोहितैस्तेषां तेऽपि चक्रुः समाहिताः ॥ २४ ॥&lt;br&gt;&#xA;अथ कृत्या समुत्पन्ना पश्चात्कृत्याचतुष्टयम् ॥&lt;br&gt;&#xA;सपुरोहितभृत्यांस्तानग्रसंस्तु समं तदा ॥ २५॥&lt;br&gt;&#xA;ततः समस्तलोकस्य विस्मयश्चाभवन्महान् ॥&lt;br&gt;&#xA;यदैक कालं नेशुस्ते पृथक्पुरनिवासिनः ॥२६॥&lt;br&gt;&#xA;ततः श्रुत्वा च निधनं पुत्राणां जल्पको नृपः ॥&lt;br&gt;&#xA;वने वशिष्ठं पप्रच्छ किमेतद्भगवन्प्रभो ॥ २७ ॥&lt;br&gt;&#xA;तेनापि कथितं सर्वं वशिष्ठेन महात्मना ॥&lt;br&gt;&#xA;दिव्यज्ञानेन वृत्तान्तं विकल्पं चाकरोन्नृपः ॥ २८ ॥&lt;br&gt;&#xA;॥ राजोवाच ॥ ॥&lt;br&gt;&#xA;निमित्तोऽहं विनाशस्य धिग्धि ग्जन्म मदीयकम् ॥&lt;br&gt;&#xA;सार्द्धं त्वमात्यपुत्रैश्च मृतं ब्राह्मणपञ्चकम् ॥ २९ ॥&lt;br&gt;&#xA;मत्तोऽन्यः कः पापरतो भविष्यति महान्भुवि ॥&lt;br&gt;&#xA;यदि जन्म मदीयं स्या न्न च जातु महीतले ॥ 5.2.66.३० ॥&lt;br&gt;&#xA;ततस्ते न विनश्येयुर्मम पुत्रपुरोहिताः ॥&lt;br&gt;&#xA;धिग्राज्यं धिक्च मे जन्म भूभुजां च महाकुले ॥ ३१ ॥&lt;br&gt;&#xA;कारणत्वं गतो योऽहं विनाशस्य द्विजन्मनाम् ॥&lt;br&gt;&#xA;कुर्वन्तः स्वामिनस्तेऽर्थं पुत्राणां मम याजकाः ॥&lt;br&gt;&#xA;नाशं ययुर्न दुष्टास्ते दुष्टोऽहं नाशकारणे ॥ ३२ ॥&lt;br&gt;&#xA;इत्थमुद्विग्नहृदयः स जल्पः पृथिवीपतिः ॥&lt;br&gt;&#xA;पप्रच्छ च पुनः प्रह्वो वशिष्ठं ज्ञानिनां वरम् ॥ ३३ ॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;भगवन्ब्रूहि मे तीर्थमवियोगकरं सदा ॥&lt;br&gt;&#xA;सद्यः पापहरं विप्र लिङ्गं वा कथय प्रभो ॥ ३४ ॥&lt;br&gt;&#xA;तस्य तद्वचनं श्रुत्वा जल्पस्य पृथिवीपतेः ॥&lt;br&gt;&#xA;वशिष्ठः कथयामास दिव्यज्ञानेन पार्वति ॥ ३५ ॥&lt;br&gt;&#xA;गच्छ जल्प ममादेशान्महाकालवनोत्तमम् ॥&lt;br&gt;&#xA;कृत्वा निः क्षत्रियां पृथ्वीं यत्र रामस्तपस्यति ॥&lt;br&gt;&#xA;तत्र लिङ्गमनाद्यं च कुक्कुटेश्वरपश्चिमे ॥ ३६ ॥&lt;br&gt;&#xA;तदाराधय राजेन्द्र जामदग्न्याश्रमे स्थितः ॥&lt;br&gt;&#xA;वशिष्ठस्य वचः श्रुत्वा जल्पोऽसौ पृथिवीपतिः ॥ ३७ ॥&lt;br&gt;&#xA;देवदारुवनं त्यक्त्वा महाकालवनं गतः ॥&lt;br&gt;&#xA;ददर्श तत्र तल्लिङ्गमनाद्यं देवसंस्तुतम्॥&lt;br&gt;&#xA;पूजयामास विधिवत्परमेण समाधिना ॥ ३८ ॥&lt;br&gt;&#xA;तत्र वाणी समुत्पन्ना लिङ्गमध्याद्वरानने ॥&lt;br&gt;&#xA;न त्वं पापसमाचारो न त्वं मरणकारणम् ॥&lt;br&gt;&#xA;पुत्राणां नृपविप्राणामदृष्टं तत्र कारणम् ॥ ३९ ॥&lt;br&gt;&#xA;विपाकेन स्वकीयेन गता वैवस्वतं पुरम् ॥&lt;br&gt;&#xA;मा शोकं कुरु राजेन्द्र गहना कर्मणो गतिः ॥ 5.2.66.४० ॥&lt;br&gt;&#xA;अनेन शुद्धभावेन तुष्टोऽहं नृपसत्तम ॥&lt;br&gt;&#xA;यदभीष्टं वरं ब्रूहि तत्ते दास्यामि नान्यथा ॥४१॥&lt;br&gt;&#xA;॥ राजोवाच ॥ ॥&lt;br&gt;&#xA;यदि तुष्टोऽसि मे देव यदि देयो वरो मम ॥&lt;br&gt;&#xA;संसारसागरे घोरे मा भवेन्मम जन्म च ॥ ४२ ॥&lt;br&gt;&#xA;अक्षयां देहि मे कीर्त्तिं नाम्ना मे विश्रुतो भुवि ॥&lt;br&gt;&#xA;अयं जल्पेश्वरो देवो जल्पेनाराधितो विभुः ॥ ४३ ॥&lt;br&gt;&#xA;वदन्तु त्रिदशाः सर्वे एष मे दुर्लभो वरः ॥&lt;br&gt;&#xA;ये त्वां पश्यन्ति मनुजा मन्नाम्ना ख्यातिमागतम्॥&lt;br&gt;&#xA;तेषां वियोगो मा भूयात्पुत्रतो धनतोऽपि वा ॥ ॥ ४४ ॥&lt;br&gt;&#xA;न संसारभयं तेषां दस्युतो नैव राजतः ॥&lt;br&gt;&#xA;न भूतग्रहरोगेभ्यो भयमस्तु कदाचन ॥ ४५ ॥&lt;br&gt;&#xA;शिवमस्तु सदा तेषां येषां त्वं दर्शनं गतः ॥&lt;br&gt;&#xA;ते धन्या मानुषे लोके ये त्वां शरणमागताः ॥ ४६ ॥&lt;br&gt;&#xA;सर्वतीर्थाभिषेकैस्तु यत्पुण्यं प्राप्यते नरैः ॥&lt;br&gt;&#xA;तत्सर्वमधिकं देव लभ्यते तव दर्शनात ॥ ॥ ४७ ॥&lt;br&gt;&#xA;तावत्पतन्ति संसारे घोरे दुःखशताकुले ॥&lt;br&gt;&#xA;यावन्न दृश्यते देवः संसारार्णवतारकः ॥ ४८ ॥&lt;br&gt;&#xA;यदा पापक्षयः पुंसां तदा ते दर्शनं भवेत् ॥&lt;br&gt;&#xA;महता सुकृतेनैव नाल्पेन तपसा प्रभो ॥ ४९ ॥&lt;br&gt;&#xA;एवं भविष्यतीत्युक्त्वा तेन लिङ्गेन पार्वति ॥&lt;br&gt;&#xA;पश्यतां सर्वदेवानां स्वतनौ सन्निवेशितः ॥ 5.2.66.५० ॥&lt;br&gt;&#xA;तस्मिल्ँलिङ्गे लयं प्राप्ते नृपे जल्पे वरानने ॥&lt;br&gt;&#xA;देवो जल्पेश्वरः ख्यातो देवैरुक्तो महीतले ॥&lt;br&gt;&#xA;भुक्तिदो मुक्तिदश्चैव सदाभीष्टकरः स्मृतः ॥ ५१ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;जल्पेश्वरस्य देवस्य शृणु केदारसञ्ज्ञकम् ॥ ५२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये जल्पेश्वरमाहात्म्यवर्णनन्नाम षदषष्टितमोऽध्यायः ॥ ६६ ॥&lt;/p&gt;</description>
    </item>
    <item>
      <title>०६७ केदारेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/067_kedAreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/067_kedAreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥&lt;br&gt;&#xA;सप्तषष्टिकसङ्ख्याकं केदारेश्वरसञ्ज्ञकम् ॥&lt;br&gt;&#xA;देवं शृणु वरारोहे दर्शनात्पापनाशनम् ॥ १ ॥&lt;br&gt;&#xA;सृष्टिकाले पुरा देवि देवा व्याप्ता हिमेन हि ॥&lt;br&gt;&#xA;शीतार्त्ता विह्वलाः सर्वे ब्रह्माणं शरणं गताः ॥ २ ॥&lt;br&gt;&#xA;हिमाद्रिणार्दिताः सर्वे वयं देव जगत्पते ॥&lt;br&gt;&#xA;त्राहि भीतांश्चतुवक्त्र पितामह नमोऽस्तु ते ॥ ३ ॥&lt;br&gt;&#xA;देवानां वचनं श्रुत्वा प्रोक्तं वै ब्रह्मणा प्रिये ॥&lt;br&gt;&#xA;पीडिता हिमशैलेन शङ्करश्वशुरेण च ॥ ४ ॥&lt;br&gt;&#xA;नाहं यातुं समर्थोऽस्मि सत्यमेतन्मयोदितम्॥ ॥&lt;br&gt;&#xA;महादेव मृते देवा गतिरन्या न विद्यते ॥ ५ ॥&lt;br&gt;&#xA;स एव शरणं देवः सर्वेषां नो भविष्यति ॥&lt;br&gt;&#xA;तस्याज्ञया मया सर्वे पर्वता रचिताः पुरा ॥ ६ ॥&lt;br&gt;&#xA;कृता बुद्धिर्विचित्रा च हिमाद्रिश्च मया कृतः ॥&lt;br&gt;&#xA;असेव्यः सर्वजन्तूनामधृष्यो दुर्गमो गिरिः ॥ ७॥&lt;br&gt;&#xA;हिमाचलस्य तस्यैव शास्ता देवो महेश्वरः ॥&lt;br&gt;&#xA;तस्माद्यास्यामहे देवा कैलासं पर्वतोत्तमम्॥ ८ ॥&lt;br&gt;&#xA;यत्र तिष्ठति विश्वात्मा देवदेवो महेश्वरः ॥&lt;br&gt;&#xA;एवमुक्त्वा गतो ब्रह्मा देवैः सार्द्धं ममान्तिकम् ॥&lt;br&gt;&#xA;दृष्टोहं पूजितस्तैस्तु स्तुतोऽहं विविधैः स्तवैः ॥ ९ ॥&lt;br&gt;&#xA;मया सम्मानिता देवाश्चतुवक्त्रः प्रपूजितः ॥&lt;br&gt;&#xA;पूजयित्वा मया पृष्टो ब्रह्मा गमनकारणम् ॥5.2.67.१०॥&lt;br&gt;&#xA;किं कार्यं त्रिदशैः सार्द्धमागतोऽसि पितामह ॥&lt;br&gt;&#xA;कथितं ब्रह्मणा सर्वं श्रुतं सर्वं मया प्रिये ॥ ११ ॥&lt;br&gt;&#xA;हिमाचलं समाहूय मर्यादा च कृता मया ॥&lt;br&gt;&#xA;शैलानां राजराजत्वे हिमाद्रिश्च प्रतिष्ठितः ॥ १२ ॥&lt;br&gt;&#xA;देवानां विषयाश्चैव गन्धर्वाणां तथैव च ॥&lt;br&gt;&#xA;यक्षाणामथ नागानां किन्नराणां तथैव च ॥ १३ ॥&lt;br&gt;&#xA;विद्याधराणां क्रीडार्थं पृथक्पृथङ्निवेशिताः ॥&lt;br&gt;&#xA;रूपतो भाति शैलेन्द्रः शुद्धस्फटिकसन्निभः ॥ १४ ॥&lt;br&gt;&#xA;जाह्नवीनिर्झरोष्णीषः शर्वाणीजनकस्तथा ॥ १५ ॥&lt;br&gt;&#xA;सर्वदेवमयो दिव्यः सर्वतीर्थमयः कृतः ॥&lt;br&gt;&#xA;सर्वाश्रमनिवासश्च सर्वामरनिषेवितः ॥ १६ ॥&lt;br&gt;&#xA;एवं संस्थाप्य शैलेन्द्रं लिङ्गमूर्त्तिरहं स्थितः ॥&lt;br&gt;&#xA;विख्यातस्त्रिषु लोकेषु केदारेश्वरनामतः ॥ १७ ॥&lt;br&gt;&#xA;उदकं निर्मितं तत्र मन्त्रपूर्णं मया प्रिये ॥&lt;br&gt;&#xA;माहात्म्यं विविधं प्रोक्तं लिङ्गस्य च जलस्य च ॥ १८ ॥&lt;br&gt;&#xA;योत्रागत्य नरो भक्त्या सम्यङ्मां पूजयिष्यति ॥&lt;br&gt;&#xA;जलं योऽत्रैव गृह्णाति विधानेन वरानने ॥&lt;br&gt;&#xA;तस्योदरे भविष्यामि लिङ्गरूपी न संशयः ॥ १९ ॥&lt;br&gt;&#xA;इत्युक्ते वचने देवि सदेवासुरपन्नगाः ॥&lt;br&gt;&#xA;यक्षरक्षःपिशाचाश्च भूतवैतालकिन्नराः ॥ 5.2.67.२० ॥&lt;br&gt;&#xA;विद्याधरगणाश्चैव मम दर्शनलालसाः ॥&lt;br&gt;&#xA;समायाता वरारोहे पीत्वा तत्र जलं शुभम् ॥ २१ ॥&lt;br&gt;&#xA;दृष्टोऽहं विधिना तैस्तु लिङ्गमूर्त्तिगतः प्रिये ॥&lt;br&gt;&#xA;मम तुल्याश्च ते जातास्तस्मिन्नद्रिवरे स्थिताः ॥&lt;br&gt;&#xA;जनलोकगतैः सिद्धैः पूज्यमाना वरानने ॥ २२ ॥&lt;br&gt;&#xA;अथ कालेन बहुना श्रुत्वा माहात्म्यमुत्तमम् ॥&lt;br&gt;&#xA;केदारेश्वरदेवस्य जलस्य च विशेषतः ॥ २३ ॥&lt;br&gt;&#xA;मनुष्याः समुपायातास्ते रजोबहुला यतः ॥&lt;br&gt;&#xA;तमःप्राया विशालाक्षि तदाहं माहिषं वपुः ॥ २४ ॥&lt;br&gt;&#xA;कृतवांस्तद्भयार्थाय न च ते भीतिमागताः ॥&lt;br&gt;&#xA;इह देवोत्र देवोऽत्र बभ्रमुस्ते दिदृक्षवः ॥ २५ ॥&lt;br&gt;&#xA;न तैर्दृष्टो महादेवि यतोऽहं महिषाकृतिः ॥&lt;br&gt;&#xA;स्थितोऽस्म्यलक्ष्यरूपेण ततस्ते दीनमानसाः ॥&lt;br&gt;&#xA;उद्विग्ना निश्वसन्तश्च वैराग्यं परमं गताः ॥ २६ ॥&lt;br&gt;&#xA;नात्र देवो न तीर्थानि न गङ्गा पुण्यदायिनी ॥&lt;br&gt;&#xA;न धर्मो न परो लोकः सर्वमे तद्विडम्बनम् ॥ २७ ॥&lt;br&gt;&#xA;एवं किल पुराणेषु श्रूयते सर्वदा श्रुतौ ॥&lt;br&gt;&#xA;हिमालये च केदारं लिङ्गं मोक्षप्रदायकम्॥ २८ ॥&lt;br&gt;&#xA;एवं तु वदतां तेषां मानुषाणां यशस्विनि ॥&lt;br&gt;&#xA;आकाशादुत्थिता वाणी मया प्रोक्तानुकम्पया ॥ २९ ॥&lt;br&gt;&#xA;अमार्गं मा वदत्वत्र न निन्द्याः श्रुतयोऽव्ययाः ॥&lt;br&gt;&#xA;पुराणं नान्यथा प्रोक्तं ब्रह्मणा लोककर्तृणा ॥ 5.2.67.३० ॥&lt;br&gt;&#xA;ये निन्दन्ति पुराणानि धर्मशास्त्राणि नास्तिकाः ॥&lt;br&gt;&#xA;ते यान्ति नरकं घोरं यावदाभूतसम्प्लवम् ॥ ३१ ॥&lt;br&gt;&#xA;सदा देवोत्र केदारः स्वर्गमोक्षप्रदायकः ॥&lt;br&gt;&#xA;विद्यते त्रिदशैः पूज्यः सततं नैव दृश्यते ॥ ३२ ॥&lt;br&gt;&#xA;करोति पूजां हिमवान्मासानष्टौ च शाश्वतान् ॥&lt;br&gt;&#xA;हिमाद्रिस्तेन पुण्येन नगेन्द्रस्तु कृतो नगैः ॥&lt;br&gt;&#xA;सेव्यश्च रमणीयश्च सर्वतीर्थनमस्कृतः ॥ ३३ ॥&lt;br&gt;&#xA;सर्वरत्ननिधानश्च देवानां वल्लभस्तथा ॥&lt;br&gt;&#xA;ग्रीष्मे चैव वसन्ते च देवदेवोऽत्र दृश्यते ॥ ३४ ॥&lt;br&gt;&#xA;नियतेनैव कालेन मानुषाणां च सर्वदा ॥&lt;br&gt;&#xA;यदि बुद्धिः परा जाता सर्वदा मम दर्शने ॥ ३५ ॥&lt;br&gt;&#xA;आख्यास्ये तदुपायं च श्रूयतां सावधानतः ॥&lt;br&gt;&#xA;मा विकल्पोऽत्र कर्त्तव्यः सर्वान्कामानवाप्स्यथ ॥ ३६ ॥&lt;br&gt;&#xA;क्षेत्राणामुत्तमं क्षेत्रं भुक्तिमुक्तिप्रदायकम् ॥&lt;br&gt;&#xA;प्रलयेऽप्यक्षयं प्रोक्तं महाकालवनं नराः ॥ ३७ ॥&lt;br&gt;&#xA;तत्राहं सम्भविष्यामि लोकानामनुकम्पया ॥&lt;br&gt;&#xA;लिङ्गरूपेण शिप्रायास्तटे पुण्ये सुशोभने ॥ ३८ ॥&lt;br&gt;&#xA;सोमेश्वरस्य देवस्य पश्चिमे स्थानमुत्तमम् ॥&lt;br&gt;&#xA;प्रसिद्धमुपयास्यामि केदारेश्वरनामतः ॥ ३९ ॥&lt;br&gt;&#xA;सर्वदा दर्शनं तत्र मया सार्द्धं भविष्यति ॥&lt;br&gt;&#xA;सर्वेषां च प्रदास्यामि सर्वा न्कामान्न संशयः ॥ 5.2.67.४० ॥&lt;br&gt;&#xA;इह यावत्फलं तस्माद्दास्यामि ह्यधिकं ततः ॥&lt;br&gt;&#xA;इति ते मानवाः सर्वे श्रुत्वा वाणीं मनोरमाम् ॥&lt;br&gt;&#xA;आकाशादुत्थितां दिव्यां मनःप्रह्रादकारिकाम् ॥ ४१ ॥&lt;br&gt;&#xA;गता वनं महाकालं संस्मरन्तो महेश्वरम् ॥&lt;br&gt;&#xA;विकल्पेन विचित्रेण सत्यमेवेति नान्यथा ॥ ४२ ॥&lt;br&gt;&#xA;स्नात्वा शिप्राजले पुण्ये यावत्पश्यन्ति भास्करम् ॥&lt;br&gt;&#xA;तावदृष्टिपथोत्पन्नं लिङ्गं पापप्रणाशनम् ॥ ४३ ॥&lt;br&gt;&#xA;अथ ते हर्षिताः प्रोचुः केदारोऽयं न संशयः ॥&lt;br&gt;&#xA;दृष्टोऽस्माकं न सन्देहो गङ्गा शिप्राजले स्थिता ॥ ४४ ॥&lt;br&gt;&#xA;ततस्ते पूजयामासुः पुष्पैर्नानाविधैस्तथा ॥&lt;br&gt;&#xA;पूजितोऽहं विशालाक्षि तेषां तुष्टो वरानने॥ ॥ ४५ ॥&lt;br&gt;&#xA;दुर्लभोऽतिवरो दत्तः कैलासे स्थानमुत्तमम् ॥&lt;br&gt;&#xA;अक्षयं च पदं दत्तं पुनरावृत्तिवर्जितम् ॥ ४६ ॥&lt;br&gt;&#xA;अतोऽहं त्रिदशैः प्रोक्तः केदारेश्वरना मतः ॥&lt;br&gt;&#xA;प्रार्थितः परया भक्त्या लोकानामनुकम्पया ॥ ४७ ॥&lt;br&gt;&#xA;इहागत्य नरा ये च त्वां पश्यन्ति सुभक्तितः ॥&lt;br&gt;&#xA;तेषां फलं त्वया देव दातव्यमधिकं यतः ॥ ४८ ॥&lt;br&gt;&#xA;हिमाद्रौ हिमनाथस्य यात्रायाः प्रत्यहं फलम् ॥&lt;br&gt;&#xA;लभन्ते च नरा नित्यं नात्र कार्या विचारणा ॥ ४९ ॥&lt;br&gt;&#xA;ब्रह्महा वा सुरापो वा स्ते यी वा गुरुतल्पगः ॥&lt;br&gt;&#xA;तत्सम्पर्की नरो यस्तु त्वां दृष्ट्वा किल्विषाकरः ॥ 5.2.67.५० ॥&lt;br&gt;&#xA;सोऽपि याति परं स्थानं पुनरावृत्तिवर्जितम् ॥&lt;br&gt;&#xA;चान्द्रायणानां विधि वच्छतानां चैव यत्फलम् ॥&lt;br&gt;&#xA;तत्फलं समवाप्नोति केदारेश्वरदर्शनात् ॥ ५१ ॥&lt;br&gt;&#xA;ते नराः पशवो लोके तेषां जन्म निरर्थकम् ॥&lt;br&gt;&#xA;यैर्न दृष्टो महाकाले केदारेश्वरसञ्ज्ञकः ॥ ५२ ॥&lt;br&gt;&#xA;कौमारे यौवने बाल्ये वार्द्धके यदुपार्जितम्॥&lt;br&gt;&#xA;तत्पापं सङ्क्षयं याति केदारेश्वरदर्शनात् ॥ ५३ ॥&lt;br&gt;&#xA;हिमालयकृता यात्रा तस्याः प्रोक्तं च यत्फलम्॥&lt;br&gt;&#xA;तत्फलं समवाप्नोति केदारेश्वरदर्शनात्॥५४॥&lt;br&gt;&#xA;इत्युक्तोऽहं तदा देवि देवैः प्रणतिपूर्वकम् ॥&lt;br&gt;&#xA;तथेति च मया प्रोक्तं तेऽपि देवा दिवं गताः ॥ ५५ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;केदारेश्वरदेवस्य पिशाचाख्यमतः शृणु ॥ ५६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये केदारेश्वरमाहात्म्यवर्णनन्नाम सप्तषष्टितमोऽध्यायः ॥ ६७ ॥&lt;/p&gt;</description>
    </item>
    <item>
      <title>०६८ पिशाचेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/068_pishAcheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/068_pishAcheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अष्टषष्टिकसङ्ख्याकं पिशाचाख्यमथेश्वरम्॥&lt;br&gt;&#xA;शृणु देवि प्रयत्नेन दर्शनात्पापनाशनम् ॥ १ ॥&lt;br&gt;&#xA;आदौ कलियुगे देवि शूद्रो बहुधनोऽभवत्॥&lt;br&gt;&#xA;सोमो नाम सुविख्यातो नास्तिको वेदनिन्दकः ॥२॥&lt;br&gt;&#xA;अब्रह्मण्यो नृशंसश्च कदर्यो निरपत्रपः ॥&lt;br&gt;&#xA;विश्वासघातकश्चैव परस्वहरणे रतः॥ ॥३॥&lt;br&gt;&#xA;त्रिवर्गहन्ता चान्येषामात्मकामानुवर्त्तकः ॥&lt;br&gt;&#xA;स कदाचिन्मृतो देवि कष्टेन परमेण च ॥ ४ ॥&lt;br&gt;&#xA;मरुदेशे पिशाचोऽभून्नग्नो दीनो भयावहः ॥&lt;br&gt;&#xA;नाशकृत्स पिशाचानां स्वपक्षोच्छेदकारकः ॥५॥&lt;br&gt;&#xA;बहवो मर्द्दितास्तेन पिशाचा बलवत्तराः ॥६॥&lt;br&gt;&#xA;अथ तेनैव मार्गेण कदाचिच्छाकटायनः ॥&lt;br&gt;&#xA;स्वाध्यायनिरतो विद्वान्वाग्ग्मी शमपरायणः ॥ ७ ॥&lt;br&gt;&#xA;उदयादित्यसङ्काशो विभावसुसमद्युतिः ॥&lt;br&gt;&#xA;शकटेन सदा याति स पश्यन्पर्वतात्मजे ॥ ८ ॥&lt;br&gt;&#xA;गतो ददर्श तं रौद्रं पिशाचं च भयावहम्॥&lt;br&gt;&#xA;स पिशाचः क्षुधाविष्टो भोक्तुकामोऽभ्यधावत ॥ ९ ॥&lt;br&gt;&#xA;दृष्ट्वा तं शकटारूढं ब्राह्मणं शाकटायनम् ॥.&lt;br&gt;&#xA;शकटस्य ध्वनिं श्रुत्वा रूपं दृष्ट्वा द्विजस्य च ॥ 5.2.68.१० ॥&lt;br&gt;&#xA;तथारूपः पिशाचस्तु कर्णाभ्यां बधिरीकृतः ॥&lt;br&gt;&#xA;आत्मत्राणपरो भूत्वा नष्टः कष्टेन पार्वति ॥&lt;br&gt;&#xA;तं धावन्तं समालोक्य पिशाचं ब्राह्मणोऽब्रवीत्॥ ११ ॥&lt;br&gt;&#xA;पिशाच त्रस्तरूपोऽसि त्वरितश्चैव लक्ष्यसे ॥&lt;br&gt;&#xA;क्व धावसि समाचक्ष्व कुतस्ते भयमागतम् ॥ १२ ॥ ॥&lt;br&gt;&#xA;॥ पिशाच उवाच ॥ ॥&lt;br&gt;&#xA;शकटस्यास्य महतो घोषं श्रुत्वा भयङ्करम् ॥&lt;br&gt;&#xA;कर्णाभ्यां बधिरो जातो विसञ्ज्ञस्तव दर्शनात् ॥ १३ ॥ ॥&lt;br&gt;&#xA;॥ब्राह्मण उवाच ॥ ॥&lt;br&gt;&#xA;पिशाचानां बलिष्ठाश्च श्रूयन्ते ब्रह्मराक्षसाः ॥&lt;br&gt;&#xA;स त्वं मां भोक्तुकामोऽसि विख्यातो ब्रह्मराक्षसः ॥१४ ॥ ॥&lt;br&gt;&#xA;॥पिशाच उवाच ॥&lt;br&gt;&#xA;पिशाचानां समर्थोऽस्मि नष्टोऽहं तव दर्शनात् ॥&lt;br&gt;&#xA;दुःखं हि मृत्युः सर्वेषां जीवितं च सुदुर्ल्लभम् ॥&lt;br&gt;&#xA;अतो भीतः पलायामि जीवहेतोः सुखार्थतः ॥ १५ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;कुतः पिशाच सौख्यं ते मरणं श्रेय एव ते ॥&lt;br&gt;&#xA;पैशाची कुत्सिता योनिः पापिनामेव जायते॥१६॥&lt;br&gt;&#xA;॥पिशाच उवाच॥ ॥&lt;br&gt;&#xA;सर्वत्र हि गतो जीवो भवत्येव सुखाश्रयः॥&lt;br&gt;&#xA;तस्माज्जीवितुमिच्छामि प्रसीद ब्रह्मराक्षस॥ ॥१७॥&lt;br&gt;&#xA;॥ ब्राह्मण उवाच॥ ॥&lt;br&gt;&#xA;नाहं त्वां भोक्तुकामोऽस्मि ब्राह्मणोऽहं न राक्षसः॥&lt;br&gt;&#xA;सर्वभूतहितार्थाय विचरामि महीतले॥१८॥&lt;br&gt;&#xA;सर्वेषामेव जन्तूनां मैत्रो ब्राह्मण उच्यते ॥&lt;br&gt;&#xA;मा कुरुष्व भयं मत्तो मित्रभावगतो ह्यहम् ॥ १९ ॥&lt;br&gt;&#xA;तस्य तद्वचनं श्रुत्वा पिशाचः स्वस्थमानसः ॥&lt;br&gt;&#xA;प्रणम्य प्रत्युवाचेदं ब्राह्मणं शाकटायनम् ॥ 5.2.68.२० ॥&lt;br&gt;&#xA;यदि ते सर्वभूतानां दत्ता ह्यभयदक्षिणा ॥&lt;br&gt;&#xA;कर्मणा मनसा वाचा मित्रभावं गतो यदि ॥ २१ ॥&lt;br&gt;&#xA;पृच्छामि त्वां महाभाग संशयो हृदये स्थितः ॥&lt;br&gt;&#xA;श्रुत्वानुकम्पया सम्यक्तन्मे व्याख्यातुमर्हसि ॥ २२ ॥&lt;br&gt;&#xA;केन कर्मविपाकेन पैशाचं याति मानवः ॥&lt;br&gt;&#xA;पिशाचत्वात्कथं मुक्तिः प्राप्यते पापकर्मभिः ॥२३॥&lt;br&gt;&#xA;इति तस्य वचः श्रुत्वा पिशाचस्य वरानने ॥&lt;br&gt;&#xA;ममत्वेनावृतस्तस्मै प्रावोचच्छाकटायनः ॥२४॥&lt;br&gt;&#xA;अपहृत्य च विप्रस्वं देवस्वं च विशेषतः ॥&lt;br&gt;&#xA;तेन पापेन पापिष्ठाः पिशाचत्वं प्रयान्ति च ॥ २५ ॥&lt;br&gt;&#xA;पितरं मातरं चैव स्त्रियं बालं द्विजं तथा ॥&lt;br&gt;&#xA;वञ्चयित्वा हरत्यर्थं स पिशाचो भवेन्नरः ॥ २६ ॥&lt;br&gt;&#xA;राजद्रव्यं गृहीत्वा तु न यजेन्न ददाति यः ॥&lt;br&gt;&#xA;आत्मानमेव पुष्णाति पिशाचत्वं स गच्छति ॥ २७ ॥&lt;br&gt;&#xA;विश्वासघातका ये च परदाररताश्च ये ॥&lt;br&gt;&#xA;प्राप्नुवन्ति पिशाचत्वं तथा ये वेदनिन्दकाः ॥ २८ ॥&lt;br&gt;&#xA;निन्दन्ति ये पुराणानि धर्मशास्त्राणि सर्वदा ॥&lt;br&gt;&#xA;ते भवन्ति पिशाचाश्च ये सदा पिशुना नराः ॥ २९ ॥&lt;br&gt;&#xA;इति ते कथितं सर्वं वेदप्रामाण्यतोऽधुना ॥&lt;br&gt;&#xA;इदानीं कथयिष्यामि यस्त्वं जातोसि तच्छृणु ॥ ॥ 5.2.68.३० ॥&lt;br&gt;&#xA;सोमको नाम शूद्रस्त्वं परमर्मप्रकाशकः ॥&lt;br&gt;&#xA;विश्वासघातको जातो देवब्राह्मणदूषकः ॥ ३१ ॥&lt;br&gt;&#xA;नास्तिको भिन्नमर्यादो जन्मन्यत्रापि सप्तमे ॥&lt;br&gt;&#xA;सकुलं पातयित्वात्र नरके दारुणे भृशम् ॥ ३२ ॥&lt;br&gt;&#xA;पिशाचयोनिं सम्प्राप्तः पुनः प्राप्स्यसि रौरवम् ॥&lt;br&gt;&#xA;महारौरवसञ्ज्ञं तु क्रकचं कालसूत्रकम्॥&lt;br&gt;&#xA;यन्त्रपीडनकं रौद्रं मथनं कुम्भवालुकम् ॥ ३३ ॥&lt;br&gt;&#xA;इत्येवं वदतस्तस्य ब्राह्मणस्य यशस्विनि ॥&lt;br&gt;&#xA;सस्मार प्राक्तनं जन्म सत्सङ्गात्कुत्सितं स्वकम् ॥ ॥ ३४ ॥&lt;br&gt;&#xA;दुःखाभिभूतो निश्चेष्टो धिग्धिगित्यसकृद्ब्रुवन् ॥&lt;br&gt;&#xA;पतितो भूतले देवि इदं वाक्यमथाब्रवीत् ॥ ३५ ॥&lt;br&gt;&#xA;अहो केनापि पुण्येन भवता सह दर्शनम् ॥&lt;br&gt;&#xA;जातं ममाल्पपुण्यस्य दीनस्य कृपणस्य च ॥ ३६ ॥&lt;br&gt;&#xA;नास्ति धर्मसमं मित्रं नास्ति धर्मसमा गतिः ॥&lt;br&gt;&#xA;नास्ति धर्मसम्ं त्राणं स च नास्ति मम प्रभो ॥ ३७ ॥&lt;br&gt;&#xA;मग्नोऽहं दुःखजलधौ मग्नोऽहं पापकर्दमे ॥&lt;br&gt;&#xA;भ्रान्तोऽहमन्धतमसि ततस्त्वां शरणं गतः ॥ ३८ ॥&lt;br&gt;&#xA;नमस्तेऽस्तु महाभाग किं करोमि प्रशाधि माम् ॥&lt;br&gt;&#xA;तत्तपोबलनिर्दिष्टमिदं प्राप्तं मयाऽधुना ॥ ३९ ॥&lt;br&gt;&#xA;एवं निगदतस्तस्य पिशाचस्य वरानने ॥&lt;br&gt;&#xA;कथयामास माहात्म्यं स विप्रः शाकटायनः ॥ 5.2.68.४० ॥&lt;br&gt;&#xA;पृथिव्यां यानि तीर्थानि आसमुद्रगतानि वै ॥&lt;br&gt;&#xA;क्षेत्राणि यानि सन्तीह तेषां क्षेत्रं सुपुण्यदम् ॥४१॥&lt;br&gt;&#xA;महाकालवनं क्षेत्रं प्रलयेऽप्यक्षयं गतम् ॥&lt;br&gt;&#xA;लिङ्गं तत्र महाक्षेत्रे पिशाचत्वविनाशनम् ॥ ४२ ॥&lt;br&gt;&#xA;ढुण्ढेश्वरस्य देवस्य दक्षिणे त्रिदशार्चितम् ॥&lt;br&gt;&#xA;पैशाचं विद्यते भूयः पिशाचयोनिनाशनम् ॥&lt;br&gt;&#xA;तस्य दर्शनमात्रेण पिशाचत्वात्प्रमोक्ष्यसे ॥ ४३ ।&lt;br&gt;&#xA;तस्य तद्वचनं श्रुत्वा स पिशाचो वरानने ॥&lt;br&gt;&#xA;आजगाम त्वरायुक्तो नमस्कृत्य द्विजं तदा ॥४४॥&lt;br&gt;&#xA;महाकालवने पुण्ये समीहितफलप्रदे॥&lt;br&gt;&#xA;ददर्श तत्र तल्लिङ्गं स्नात्वा शिप्राजले शुभे॥४५॥&lt;br&gt;&#xA;दर्शनात्तस्य लिङ्गस्य स पिशाचो वरानने ॥&lt;br&gt;&#xA;तत्क्षणाद्दिव्यदेहस्तु दिव्याभरणभूषितः ॥ ४६ ॥&lt;br&gt;&#xA;दिव्यं विमानमारूढो गतो लोके सनातने ॥&lt;br&gt;&#xA;उद्धृत्य सकलं गोत्रं मातृकं पैतृकं तथा॥४७॥&lt;br&gt;&#xA;दृष्ट्वा तन्महदाश्चर्यं माहात्म्यातिशयं श्रिये ॥&lt;br&gt;&#xA;प्रोक्तं देवैर्विमानस्थैः सिद्धैराकाशगैस्तथा ॥ ४८॥&lt;br&gt;&#xA;पिशाचोपि गतः स्वर्गमस्य लिङ्गस्य दर्शनात्।&lt;br&gt;&#xA;अतो देवः स विख्यातो भविष्यति महीतले॥&lt;br&gt;&#xA;पिशाचेश्वरसञ्ज्ञस्तु सर्वपापप्रणाशनः ॥ ४९ ॥&lt;br&gt;&#xA;ये पश्यन्ति नरा देवि पिशाचेश्वरसञ्ज्ञकम् ।&lt;br&gt;&#xA;तेषां हि पितरः सद्यो ये चापि निरये स्थिताः ॥&lt;br&gt;&#xA;पिशाचत्वाद्विमुच्यन्ते स्वर्गं यान्ति न संशयः ॥ 5.2.68.५० ॥&lt;br&gt;&#xA;अश्वमेधस्य यज्ञस्य सम्यगिष्टस्य यत्फलम् ॥&lt;br&gt;&#xA;तत्फलं लभते सोऽपि पिशाचेश्वरदर्शनात् ॥ ५१ ।&lt;br&gt;&#xA;गयायां पिण्डदानेन यत्पुण्यं समुदाहृतम्॥&lt;br&gt;&#xA;तत्पुण्यमधिकं ज्ञेयं पिशाचेश्वरदर्शनात् ॥ ५२॥&lt;br&gt;&#xA;ये पश्यन्ति चतुर्दश्यां पिशाचेश्वरसञ्ज्ञकम् ॥&lt;br&gt;&#xA;प्रेतत्वं च पिशाचत्वं कुले तेषां न जायते ॥ ५३॥&lt;br&gt;&#xA;न वियोनिं नरो याति नरकं च न पश्यति ॥&lt;br&gt;&#xA;प्रसङ्गेनापि यः पश्येत्पिशाचेश्वरसञ्ज्ञकम् ॥ ५४ ॥&lt;br&gt;&#xA;सर्वैश्वर्यसमायुक्तः सर्वबन्धुसमन्वितः ॥&lt;br&gt;&#xA;मोदते पितृलोके स पिशाचेश्वरदर्शनात् ॥ ५५ ॥&lt;br&gt;&#xA;कीर्तनान्मुच्यते पापाद्दृष्ट्वा स्वर्गं च गच्छति ॥&lt;br&gt;&#xA;स्पर्शनादस्य लिङ्गस्य पुनात्यासप्तमं कुलम्॥ ५६ ॥&lt;br&gt;&#xA;तदैव स नरो मुक्तः संसारनिगडादिभिः ॥&lt;br&gt;&#xA;यदैव वीक्षते लिङ्गं पिशाचेश्वरसञ्ज्ञकम् ॥ ५७ ॥&lt;br&gt;&#xA;यज्ञानां तपसां चैव दानानां चैव यत्फलम् ॥&lt;br&gt;&#xA;तत्फलं कोटिगुणितं जायते तस्य दर्शनात् ॥ ५८॥&lt;br&gt;&#xA;यदि पश्येच्चतुर्दश्यां वैशाखे कार्त्तिके तथा ।&lt;br&gt;&#xA;तस्य पुण्यमसङ्ख्यातं जायते नात्र संशयः॥ ५९ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;पिशाचेश्वरदेवस्य श्रूयतां सङ्गमेश्वरम् ॥ 5.2.68.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे पिशाचेश्वरमाहात्म्यवर्णनन्नामाष्टषष्टितमोऽध्यायः ॥ ६८ ॥॥छ॥. ॥&lt;/p&gt;</description>
    </item>
    <item>
      <title>०६९ सङ्गमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/069_sangameshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/069_sangameshvaramAhAtmyavarNanam/</guid>
      <description>&lt;p&gt;ईश्वर उवाच।॥ ॥&lt;br&gt;&#xA;एकोनसप्ततिं देवि शृणु पार्वति यत्नतः ॥&lt;br&gt;&#xA;यस्य दर्शनमात्रेण सङ्गमो जायते सदा ॥ १ ॥&lt;br&gt;&#xA;कलिङ्गविषये देवि सुबाहुर्नाम पार्थिवः॥&lt;br&gt;&#xA;बभूव भुवि विख्यातो यज्वा परमधार्मिकः ॥ २ ॥&lt;br&gt;&#xA;तस्य पत्नी विशालाक्षी दुहिता दृढधन्वनः ॥&lt;br&gt;&#xA;काञ्चीपुरनिवासस्य क्षात्रव्रतरतस्य च ॥ ३ ॥&lt;br&gt;&#xA;परस्परानुरागत्वात्परा प्रीतिरभूत्तयोः ॥&lt;br&gt;&#xA;तस्य राज्ञः शिरोऽर्त्तिस्तु मध्याह्ने जायते सदा ॥ ४ ॥&lt;br&gt;&#xA;आयुर्वेदविदां मुख्यैः शरीरस्य चिकित्सकैः ॥&lt;br&gt;&#xA;तैः प्रणीताः प्रिये योगा व्यथावृद्धिर्दिनेदिने ॥ ५ ॥&lt;br&gt;&#xA;एवं बहुतरे काले गते देवि महीपतिम् ॥&lt;br&gt;&#xA;प्रत्युवाच विशालाक्षी भर्त्तुर्दुःखेन पीडिता ॥ ६ ॥&lt;br&gt;&#xA;कथमेषा शिरोरोगे जरा ते पृथिवीपते ॥&lt;br&gt;&#xA;वैद्याश्च बहवो देव नानाशास्त्रविशारदाः ॥&lt;br&gt;&#xA;प्रयतन्तेऽस्य नाशाय तथाप्येष न शाम्यति ॥ ७ ॥&lt;br&gt;&#xA;एवं स प्रियया प्रोक्तः सुबाहुः पृथिवीपतिः ॥&lt;br&gt;&#xA;प्रत्युवाच प्रियां भार्यां प्रेम्णा प्रणयवत्सलाम् ॥ ८ ॥&lt;br&gt;&#xA;सुखदुःखाश्रयं देवि शरीरं सर्वदेहिनाम् ॥&lt;br&gt;&#xA;पूर्वकर्मानुसारेण सुखं दुःखं च जायते ॥ ९ ॥&lt;br&gt;&#xA;इति सम्बोधिता राज्ञी तेन राज्ञा वरानने ॥&lt;br&gt;&#xA;पुनः प्रोवाच हार्द्देन तमेवार्थं सुदुःखिता ॥ 5.2.69.१० ॥&lt;br&gt;&#xA;यदा सा वारितात्यर्थं पृच्छत्येव पुनःपुनः ॥&lt;br&gt;&#xA;तदा राजा प्रहस्यैव तां च राज्ञीमुवाच ह ॥ ११ ॥&lt;br&gt;&#xA;यदि त्वं श्रोतुकामासि रोगस्यास्य समुद्भवम् ॥&lt;br&gt;&#xA;कारणं तत्त्वतो देवि नाख्यास्याम्यहमत्र वै ॥ १२ ॥&lt;br&gt;&#xA;महाकालवनं गत्वा सिद्धगन्धर्वसेवितम् ॥&lt;br&gt;&#xA;तत्र ते कथयिष्यामि यदि कौतूहलं तव ॥ १३ ॥&lt;br&gt;&#xA;श्वः प्रभाते गमिष्यामि त्वया सार्द्धं शुचिस्मिते ॥&lt;br&gt;&#xA;इति तस्य वचः श्रुत्वा सा राज्ञी विस्मिता स्थिता॥&lt;br&gt;&#xA;उत्सुका गमनार्थाय महाकालवनं शुभम् ॥१४॥&lt;br&gt;&#xA;अथ सा रजनी वृत्ता प्रभाते नृपसत्तमः ॥&lt;br&gt;&#xA;प्रतस्थे भार्यया सार्द्धं सैन्येन महता वृतः ॥ १५ ॥&lt;br&gt;&#xA;आजगाम क्रमेणैव महाकालवनं शुभम् ॥&lt;br&gt;&#xA;आवासं विदधे धीमाच्छिप्रातीरे नृपस्तदा ॥ १६ ॥&lt;br&gt;&#xA;पातालवाहिनी तत्र गङ्गा त्रिपथगामिनी ॥&lt;br&gt;&#xA;द्वितीया नीलगङ्गा च शिप्रया सह सङ्गता ॥ १७ ॥&lt;br&gt;&#xA;तासां च सङ्गमस्तत्र तल्लिङ्गं सङ्गमेश्वरम् ॥&lt;br&gt;&#xA;पूजितं गङ्गया सार्द्धं शिप्रया नीलगङ्गया ॥ १८ ॥&lt;br&gt;&#xA;अथ प्राप्ते सुबाहौ च सा राज्ञी विस्मयान्विता ॥&lt;br&gt;&#xA;पप्रच्छ प्रणयोपेता कथ्यतामत्र कारणम् ॥&lt;br&gt;&#xA;यत्त्वयोक्तं पुरा देव कथयिष्यामि तत्र वै ॥ १९ ॥&lt;br&gt;&#xA;एवमुक्तः सुबाहुस्तु प्रियया पृथिवीपतिः ॥&lt;br&gt;&#xA;प्रत्युवाच प्रियां प्रेम्णा प्रहस्य च पुनःपुनः ॥ 5.2.69.२० ॥&lt;br&gt;&#xA;सुखं स्वपिहि भद्राङ्गि श्रान्ता वयमनिन्दिते ॥&lt;br&gt;&#xA;प्रभाते कथयिष्यामि शिरोरोगस्य कारणम् ॥ २१ ॥&lt;br&gt;&#xA;अथ सा रजनी वृत्ता प्रभाते नृपसत्तमः ॥&lt;br&gt;&#xA;कथयामास माहात्म्यं देवस्य परमेष्ठिनः ॥ २२ ॥&lt;br&gt;&#xA;अहमासं कुशूद्रस्तु सर्वदा वेदनिन्दकः ॥&lt;br&gt;&#xA;विश्वासघातको नित्यं त्वमप्येवं तथाविधा ॥ २३ ॥&lt;br&gt;&#xA;पुत्रो जातस्तु दुःशीलो देवब्राह्मणवञ्चकः ॥&lt;br&gt;&#xA;कुरूपः कर्कशो दुष्टः प्रकृत्या पापपूरुषः ॥ २४ ॥&lt;br&gt;&#xA;अथ दीर्घेण कालेन द्वादशाब्दं भयावहा ॥&lt;br&gt;&#xA;अनावृष्टिस्तु सञ्जाता सर्वप्राणिभयङ्करी ॥ २५ ॥&lt;br&gt;&#xA;वियोगस्तु त्वया प्राप्तो मया सार्द्धं सुतेन च ॥&lt;br&gt;&#xA;ततोऽहं दुःखसन्तप्तो वैराग्यं परमं गतः ॥ २६ ॥&lt;br&gt;&#xA;इच्छता निधनं सद्यो मया प्रोक्तमिदं वचः ॥&lt;br&gt;&#xA;मम पुण्यविहीनस्य पापध्यानरतस्य च॥२७॥&lt;br&gt;&#xA;सुतेन भार्यया सार्द्धं सङ्गमो दुर्लभः पुनः ॥&lt;br&gt;&#xA;कथं स्वपिति पापिष्ठः कृत्वा पापं सुदारुणम् ॥२८॥&lt;br&gt;&#xA;कुटुम्बार्थे करोत्येवमेकाकी निस्तरत्यसौ ॥&lt;br&gt;&#xA;धर्म एव परो बन्धुर्धर्म एव परा गतिः॥&lt;br&gt;&#xA;धर्मेण साध्यते सर्वं तस्माद्धर्मं समाश्रयेत् ॥२९॥&lt;br&gt;&#xA;इति चिन्तयतोऽत्यर्थं मम प्राणा गताः प्रिये ॥&lt;br&gt;&#xA;विविधा यातना प्राप्ता मया नरककोटिषु ॥ 5.2.69.३० ॥&lt;br&gt;&#xA;अन्तकालेऽपि धर्मस्य प्रशंसा या मया कृता ॥&lt;br&gt;&#xA;मत्स्योऽहं तेन पुण्येन जातः शिप्राजले शुभे ॥ ३१ ॥&lt;br&gt;&#xA;त्वं च श्येनी ततो जाता तस्मिन्नेव वनोत्तमे ॥&lt;br&gt;&#xA;प्रावृट्कालेऽथ सम्प्राप्ते आश्लेषानुगते रवौ ॥ ३२ ॥&lt;br&gt;&#xA;नदीत्रयरयेणैव निःसृतोऽहं जलात्ततः ॥&lt;br&gt;&#xA;त्वया शिरसि सम्प्राप्तो नखैर्विद्धोऽस्मि सुन्दरि ॥ ३३ ॥&lt;br&gt;&#xA;आनीतोऽहं त्वया देवि सङ्गमेश्वरसन्निधौ ॥&lt;br&gt;&#xA;कैवर्तैर्निधनं प्राप्तं त्वया सार्द्धं वरानने ॥ ३४ ॥&lt;br&gt;&#xA;म्रियमाणेन मे दृष्टो देवोऽसौ सङ्गमेश्वरः ॥&lt;br&gt;&#xA;शिप्रया स्नापितोऽत्यर्थं गङ्गया नीलगङ्गया ॥ ३५ ॥&lt;br&gt;&#xA;तस्य दर्शन मात्रेण जातोऽहं पृथिवीपतिः ॥&lt;br&gt;&#xA;कलिङ्गविषये देवि सर्वभूपालवन्दितः ॥ ३६ ॥&lt;br&gt;&#xA;सुता त्वं वल्लभा जाता काञ्चीपुरनिवासिनः ॥&lt;br&gt;&#xA;क्षात्रव्रतरतस्यैव सुभगा दृढधन्वनः ॥ ३७ ॥&lt;br&gt;&#xA;आवां राजत्वमापन्नौ तस्य लिङ्गस्य दर्शनात् ॥&lt;br&gt;&#xA;त्वया कररुहैर्विद्धो मारितो लगुडैश्च तैः ॥ ३८ ॥&lt;br&gt;&#xA;मध्याह्ने कदनं स्मृत्वा ततो मे शिरसि व्यथा ॥&lt;br&gt;&#xA;स्मरामि जातिमात्मीयामस्य देवस्य दर्शनात् ॥३९ ॥&lt;br&gt;&#xA;एतत्ते कथितं देवि पृष्टोऽहं यत्त्वया पुरा ॥&lt;br&gt;&#xA;गच्छ सुन्दरि भद्रं ते यत्र ते वर्त्तते मनः ॥5.2.69.४०॥&lt;br&gt;&#xA;स्थातव्यं च मयात्रैव सेव्योऽसौ सङ्गमेश्वरः ॥४१॥&lt;br&gt;&#xA;ततः सा निरवद्याङ्गी नीलोत्पलविलोचना ॥&lt;br&gt;&#xA;करुणं सुस्वरं कृत्वा भर्त्तार मिदमब्रवीत् ॥ ४२ ॥&lt;br&gt;&#xA;मयापि संस्मृतं देव पूर्वजन्मनि चेष्टितम् ॥&lt;br&gt;&#xA;अस्य लिङ्गस्य माहात्म्यात्तिर्यग्योनिगतावपि ॥ ४३ ॥&lt;br&gt;&#xA;प्राप्तावावां मनुष्यत्वं निर्मलेषु कुलेषु च ॥&lt;br&gt;&#xA;प्राप्ता श्रीरतुला लोके प्राप्तं राज्यमकण्टकम् ॥ ४४ ॥&lt;br&gt;&#xA;प्राप्ता भार्या प्रियाहं ते त्वं च प्राप्तो मया नृप ॥&lt;br&gt;&#xA;ख्यातोयं त्रिषु लोकेषु नामतः सङ्गमेश्वरः ॥ ४५ ॥&lt;br&gt;&#xA;अस्य देवस्य माहात्म्याद्वियोगो न भविष्यति ॥&lt;br&gt;&#xA;यथा कृष्णस्य लक्ष्म्या च पार्वत्या च शिवस्य च ॥ ४६ ॥&lt;br&gt;&#xA;पुनः प्रणम्य प्रणता सहसा मन्मथाकुला ॥&lt;br&gt;&#xA;भर्त्ता सुबाहुर्मे भूयादन्यस्मिन्निह जन्मनि ॥ ४७ ॥&lt;br&gt;&#xA;तव देवप्रसादेन यदि त्वं सङ्गमेश्वरः ॥&lt;br&gt;&#xA;ततो विलोक्य सोन्मेषं कुसुमेषुतरङ्गिताम् ॥&lt;br&gt;&#xA;कान्तां पिबन्निव दृशा प्राह तां तरलेक्षणाम् ॥ ४८ ॥&lt;br&gt;&#xA;सहजेनाभिजन्येन गुणैः कान्त्या विभूषिता ॥&lt;br&gt;&#xA;मया प्राप्ता विशालाक्षि प्राप्तं मज्जन्मनः फलम्॥४९॥&lt;br&gt;&#xA;ततस्तां भयसन्त्रस्तां कम्पिताधरपल्लवाम्॥&lt;br&gt;&#xA;गृहीत्वा च करे कान्तां जगामान्तःपुरं निजम्॥5.2.69.५०॥&lt;br&gt;&#xA;वदन्कन्दर्पसर्पेण दष्टोऽहं दैवतोऽधुना॥&lt;br&gt;&#xA;चचार तत्र निःसारं संसारं कलयन्धिया॥५१॥&lt;br&gt;&#xA;पुरे मम वरारोहे चिरं रेमे तया सह॥&lt;br&gt;&#xA;एवं राजा प्रियां प्राप्य निवेद्य च निजां कथाम् ॥ ५२ ॥&lt;br&gt;&#xA;भेजे राज्यं तया सार्द्धं विस्तारितमहोत्सवः ॥&lt;br&gt;&#xA;अशाश्वतमिदं ज्ञात्वा अर्थिभ्योऽपि ददौ धनम् ॥ ५३ ॥&lt;br&gt;&#xA;अपूर्वत्यागिना तेन त्रैलोक्यं विस्मयं ययौ ॥&lt;br&gt;&#xA;राज्यं कृत्वा चिरं कालं सभार्यो नृपसत्तमः ॥५४॥&lt;br&gt;&#xA;भुक्त्वा च विपुलान्भोगांस्तस्मिल्ँलिङ्गे लयं गतः ॥&lt;br&gt;&#xA;अतो देवि सुविख्यातो देवोऽसौ सङ्गमेश्वरः ॥ ५५ ॥&lt;br&gt;&#xA;यः पश्येत्परया भक्त्या तल्लिङ्गं सङ्गमेश्वरम् ॥&lt;br&gt;&#xA;न वियोगो भवेत्तस्य पुत्रभ्रातृप्रियादिभिः ॥ ॥। ५६ ॥&lt;br&gt;&#xA;नियमेन तु यः पश्येत्तल्लिङ्गं सङ्गमेश्वरम् ॥&lt;br&gt;&#xA;राजसूयसहस्रस्य फलं तस्याधिकं भवेत् ॥ ५७ ॥&lt;br&gt;&#xA;गाङ्गं च सफलं पुण्यं यामुनं नामर्दं तथा॥ ।&lt;br&gt;&#xA;जायते चान्द्रभागं च सङ्गमेश्वरदर्शनात् ॥ ५८ ॥&lt;br&gt;&#xA;यः पश्येच्छ्रावणे मासि तल्लिङ्गं सङ्गमेश्वरम् ॥&lt;br&gt;&#xA;कार्तिकस्वामिनो यात्रा कृता तेन न संशयः ॥ ॥। ५९॥&lt;br&gt;&#xA;मासि चाश्वयुजे देवं यः पश्येत्सङ्गमेश्वरम्॥&lt;br&gt;&#xA;कृतं तेन सहस्रं तु वाजपेयं वरानने ॥ 5.2.69.६० ॥&lt;br&gt;&#xA;यः पश्येत्कार्त्तिके मासि तल्लिङ्गं सङ्गमेश्वरम्॥ ।&lt;br&gt;&#xA;राजसूयसहस्रं तु कृतं तेन न संशयः ॥ ६१ ॥&lt;br&gt;&#xA;चतुरो वार्षिकान्मासान्यः पश्येत्सङ्गमेश्वरम् ॥&lt;br&gt;&#xA;स याति परमं स्थानं ममाभीष्टतरं प्रिये ॥ ६२॥ ।&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;सङ्गमेश्वरदेवस्य शृणु दुर्द्धर्षमीश्वरम्॥ ६३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये सङ्गमेश्वरमाहात्म्यवर्णनन्नामैकोनसप्ततितमोऽध्यायः ॥ ६९ ॥ ॥ छ ॥&lt;/p&gt;</description>
    </item>
    <item>
      <title>०७० दुर्द्धर्षेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/070_durddharSheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/070_durddharSheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;शृणु सप्ततिकं देवं दुर्द्धरेश्वरमीश्वरम् ॥&lt;br&gt;&#xA;यस्य दर्शनतो देवि नरः पापैः प्रमुच्यते ॥ १ ॥&lt;br&gt;&#xA;दुर्द्धर्षोनाम राजाभून्नेपालविषये पुरा ॥&lt;br&gt;&#xA;पुण्यकेतुर्यशस्वी च सत्यसन्धो दृढव्रतः ॥ २ ॥&lt;br&gt;&#xA;तिस्रस्तस्याभवन्भार्यास्तत्तुल्याः सुमनोहराः ॥&lt;br&gt;&#xA;विहरन्त वनोद्याने वसन्ते पृथिवीपतिः ॥ ३ ॥&lt;br&gt;&#xA;कदा मृगरसाविष्टो देवाद्वै वातरंहसा॥&lt;br&gt;&#xA;तुरगेणोहितः प्राप वनं रुचिरपादपम् ॥४॥&lt;br&gt;&#xA;गजेन्द्रमृगशार्दूलसिंहसम्बरसङ्कुलम् ॥&lt;br&gt;&#xA;ऋक्षवानरवाराहगण्डकादिविराजितम् ॥५ ॥&lt;br&gt;&#xA;तस्मिन्वने सुविस्तीर्णं कदलीखण्डमण्डितम् ॥&lt;br&gt;&#xA;हंसकारण्डवाकीर्णं चक्रवाकोपशोभितम् ॥ ६ ॥&lt;br&gt;&#xA;ददर्श दर्पणस्वच्छं सरो नीरजराजितम् ॥&lt;br&gt;&#xA;स्नातसिद्ध वधूवृन्दकुचकुङ्कुमपिञ्जरम् ॥ ७ ॥&lt;br&gt;&#xA;ददर्श कन्यां तत्रैव काननस्येव देवताम् ॥&lt;br&gt;&#xA;स तां दृष्ट्वा सुचार्वङ्गीं मन्मथेन प्रपीडितः ॥ ८ ॥&lt;br&gt;&#xA;चित्रन्यस्त इव क्षिप्रमभूद्विस्मयनिश्चलः ॥&lt;br&gt;&#xA;सा भुजङ्गीव सङ्कृष्टा मन्त्रेणेवान्तिकं ययौ ॥ ९ ॥&lt;br&gt;&#xA;कन्दर्पकोटिसदृशं विश्रान्तं नृपमब्रवीत् ॥&lt;br&gt;&#xA;सुतां मां विद्धि राजेन्द्र कल्पस्य प्राणवल्लभाम् ॥ 5.2.70.१० ॥&lt;br&gt;&#xA;तपोरतस्य शान्तस्य सर्वदा ब्रह्मचारिणः ॥&lt;br&gt;&#xA;मदर्थे प्रार्थ्यतां विप्र स मां तुभ्यं प्रदास्यति ॥ ११ ॥&lt;br&gt;&#xA;इति तस्या वचः श्रुत्वा मन्मथेनाकुलीकृतः ॥&lt;br&gt;&#xA;लज्जां त्यक्त्वा स भूपालो ययाचे विजने च ताम् ॥ १२ ॥&lt;br&gt;&#xA;मम प्राणव्ययः सुभ्रूस्त्वां विना समुपस्थितः ॥&lt;br&gt;&#xA;कार्याकार्यविचारो हि कस्य जीवितशान्तये ॥ १३ ॥&lt;br&gt;&#xA;त्यज्यते प्राप्तममृतं यदेतद्बुद्धिलाघवम् ॥&lt;br&gt;&#xA;को जानीते परे लोके कस्य किं नु भविष्यति ॥ ॥ १४ ॥&lt;br&gt;&#xA;भज मामनवद्याङ्गि तवेतद्वदनामृतम्॥&lt;br&gt;&#xA;न पाययसि चेन्मह्यं मृतं जानीहि मे प्रिये ॥ १५ ॥&lt;br&gt;&#xA;स्वयं पिबामि चेद्विद्धि परलोकगतं हि माम् ॥&lt;br&gt;&#xA;श्रुत्वेति चकिता तन्वी प्रोवाच विनयान्विता ॥ १६ ॥&lt;br&gt;&#xA;भ्रष्टायां मयि तातस्य विनष्टे कन्यकाफले ॥&lt;br&gt;&#xA;कुलं पतति नः सर्वं तस्मादेतद्विचि न्त्यताम्॥ १७ ॥&lt;br&gt;&#xA;यदि ते परमं प्रेम ममोपरि महीपते ॥&lt;br&gt;&#xA;मदर्थे प्रार्थ्यतां विप्र स मां नृनं प्रदास्यति ॥ १८ ॥&lt;br&gt;&#xA;तस्यास्तद्वचनं श्रुत्वा नान्यथा मे भविष्यति ॥&lt;br&gt;&#xA;ज्ञात्वा कन्यां द्विजस्यैव कल्पस्य ब्रह्मचारिणः ॥ १९ ॥&lt;br&gt;&#xA;गत्वा ययाचे प्रणतः स्थितं निजतपोवने ॥&lt;br&gt;&#xA;मुनीन्द्रश्चन्द्रवदनां स चास्मै तां ददौ मुदा ॥ 5.2.70.२० ॥&lt;br&gt;&#xA;तत्रैव सङ्गतो राजा मन्मथेन वशीकृतः ॥&lt;br&gt;&#xA;रेमे रमणकैर्योगैर्न सस्मार निजं पुरम् ॥ २१ ॥&lt;br&gt;&#xA;कदलीखण्डकुञ्जेषु रम्यासु वनराजिषु ॥&lt;br&gt;&#xA;बहुलाम्रकदम्बेषु राजा भेजे नवां वधूम् ॥&lt;br&gt;&#xA;सिषेवे चारु सुरतं स विदग्धोऽतिमुग्धया ॥ २२ ॥&lt;br&gt;&#xA;एवं हि वसतस्तस्य दुर्द्धर्षस्य वरा नने ॥&lt;br&gt;&#xA;आजगाम सुदुर्द्धर्षो राक्षसोऽतिभयङ्करः ॥ २३ ॥&lt;br&gt;&#xA;ज्वलितो विकटाकारो दंष्ट्रोत्कटकटाननः ॥&lt;br&gt;&#xA;तं नृपं मोहयित्वा तु तरसा तरलेक्षणाम् ॥&lt;br&gt;&#xA;जहार मन्मथाविष्टो रूपयौवनशालिनीम् ॥ २४ ॥&lt;br&gt;&#xA;राजा च तां हृतां दृष्ट्वा वियोगविषमूर्छितः ॥&lt;br&gt;&#xA;स्मृत्वास्मृत्वा सुचार्वङ्गीं विललापाकुलेन्द्रियः ॥ ॥ २५ ॥&lt;br&gt;&#xA;हा प्रिये प्रेमपीयूषे प्रणयामृतदीर्घिके ॥&lt;br&gt;&#xA;हा सुन्दरि विशालाक्षि वक्व गता मां विहाय वै ॥ २६ ॥&lt;br&gt;&#xA;पुनरिन्दुमिवानन्दं कदा द्रक्ष्यामि ते मुखम् ॥&lt;br&gt;&#xA;इति प्रलापमकरोत्स्मरंस्तां चारुहासिनीम् ॥&lt;br&gt;&#xA;उन्मत्त इव बभ्राम तत्र तत्र स्मरातुरः ॥ २७ ॥&lt;br&gt;&#xA;एवं विलपतस्तस्य दुर्दर्षस्य नृपस्य तु ॥&lt;br&gt;&#xA;आजगाम तमुद्देशं कल्पो ब्राह्मणसत्तमः ॥&lt;br&gt;&#xA;ददर्श नृपतिं तत्र भ्रमन्तं भ्रमरं यथा ॥ २८ ॥&lt;br&gt;&#xA;ज्ञात्वा जामातरं सम्यक्समाश्वास्य वचोऽब्रवीत् ॥&lt;br&gt;&#xA;एहि दुर्द्धर्ष राजेन्द्र गहना कर्मणो गतिः ॥&lt;br&gt;&#xA;क्व गतो हि महीपाल नेपालविषयस्तव ॥ २९ ॥&lt;br&gt;&#xA;कुलीना रूपवत्यश्च तिस्रो भार्याः क्व वै गताः ॥&lt;br&gt;&#xA;क्व ते राज्यं गतं भूप कुत्र पुत्री गता मम ॥ 5.2.70.३० ॥&lt;br&gt;&#xA;सर्वं विनश्वरं लोके गन्धर्वनगरोपमम् ॥&lt;br&gt;&#xA;अनित्यं जीवितं भूप राज्यं वै बुद्बुदोपमम् ॥ ३१ ॥&lt;br&gt;&#xA;एवमाश्वासितो राजा कल्पेन च पुनःपुनः ॥&lt;br&gt;&#xA;सस्मार तां सुचार्वङ्गी मन्मथेन प्रपीडितः ॥ ३२ ॥&lt;br&gt;&#xA;ब्रूहि मे भगवन्सम्यग्यदि तेऽस्ति दया मयि ॥&lt;br&gt;&#xA;कथं राज्यं स्वकीयं स्यात्कथं मे सुहृदागमः॥ ३३ ॥&lt;br&gt;&#xA;तिस्रो भार्याः कथं विप्र पश्यामि पृथिवीतले ॥&lt;br&gt;&#xA;लावण्यामृतशालिन्यस्तव पुत्र्या द्विजोत्तम ॥&lt;br&gt;&#xA;कथं समागमो भूयो भविष्यति मया सह॥३४॥&lt;br&gt;&#xA;इति तस्य वचः श्रुत्वा विप्रेणोक्तं वरानने॥&lt;br&gt;&#xA;गच्छ भूपाल नेपालं महाकालं ततो व्रज॥३५॥&lt;br&gt;&#xA;तस्मिन्क्षेत्रे तीर्थवरे लिङ्गं सर्वार्थसाधकम् ॥&lt;br&gt;&#xA;विद्यते यत्र सूर्येण तपस्तप्तं सुदुष्करम्॥ ३६ ॥&lt;br&gt;&#xA;शिप्रायास्तु तटे रम्ये पुण्ये ब्रह्मेशपश्चिमे॥&lt;br&gt;&#xA;तस्य दर्शनमात्रेण तवाभीष्टं भविष्यति ॥ ३७ ॥&lt;br&gt;&#xA;कल्पस्य वचनं श्रुत्वा सत्वरो नृपसत्तमः ॥&lt;br&gt;&#xA;नेपालं च ततो गत्वा समाश्वास्य सुहृज्जनम्॥ ३८ ॥&lt;br&gt;&#xA;सान्तःपुरपरीवारो महाकालवनं गतः ॥&lt;br&gt;&#xA;सर्वदा सर्वसिद्धीनामाश्रयं विषयं श्रियः ॥ ३९ ॥&lt;br&gt;&#xA;तत्र स्नात्वा जले पुण्ये शिप्रायाश्चाशुसिद्धिदे ॥&lt;br&gt;&#xA;सूर्येणाराधितं लिङ्गं ददर्श नृपसत्तमः ॥ 5.2.70.४० ॥&lt;br&gt;&#xA;पूजयामास रत्नैश्च दिव्यैर्वस्त्रैः सुभूषणैः ॥&lt;br&gt;&#xA;कर्पूरेण सुगन्धेन लिङ्गपूजा कृता तदा ॥ ४१ ॥&lt;br&gt;&#xA;मुक्ताफलैः सुतारैश्च जलधाराभिरेव च ॥&lt;br&gt;&#xA;भक्त्या ननर्त्त तस्याग्रे संस्तुवन्विविधैः स्तवैः ॥ ४२ ॥&lt;br&gt;&#xA;शुश्राव श्रोत्रपीयूषं गीतं देवगृहे शुभे ॥&lt;br&gt;&#xA;तच्छ्रुत्वा कौतुकाविष्टो ध्वनिं श्रुत्वा मनोरमाम् ॥&lt;br&gt;&#xA;प्रियामपश्यत्तत्रस्थां लावण्यललनावधिम् ॥ ४३ ॥&lt;br&gt;&#xA;तां दृष्ट्वा विस्मयोत्फुल्ललोचनस्तन्मयोऽभवत् ॥&lt;br&gt;&#xA;क्षिप्रं तद्दर्शनेनैव स्मरेण तरलीकृतः ॥ ४४ ॥&lt;br&gt;&#xA;ज्ञात्वा मे सैव पत्नीयं दृष्टा देवप्रसादतः ॥&lt;br&gt;&#xA;सापि लावण्यनलिनी राजहंसं विलोक्य तम् ॥ ४५ ॥&lt;br&gt;&#xA;क्षिप्रं पुलिकिता तस्या विरराज कुचस्थली ॥&lt;br&gt;&#xA;एतस्मिन्नन्तरे देवि वाणी लिङ्गात्समुत्थिता ॥ ४६ ॥&lt;br&gt;&#xA;विश्वावसोः सिद्धपतेः सुतैषा प्राणवल्लभा ॥&lt;br&gt;&#xA;कल्पेन पालिता सम्यस्त्वदर्थं नृपसत्तम ॥ ४७ ॥&lt;br&gt;&#xA;आनीता ते मया पत्नी हत्वा तं राक्षसाधि पम् ॥&lt;br&gt;&#xA;गृहाण च मया दत्तां भुङ्क्ष्व राज्यमकण्टकम् ॥ ४८ ॥&lt;br&gt;&#xA;इत्युक्तोऽसौ गतो देवि लब्ध्वा भार्यां प्रियां तदा ॥&lt;br&gt;&#xA;सान्तःपुरपरीवारो लिङ्गस्यास्य प्रभावतः ॥ ४९ ॥&lt;br&gt;&#xA;आराधितो नरेन्द्रेण दुर्द्धर्षेण महात्मना ॥&lt;br&gt;&#xA;तदाप्रभृति देवोऽयं दुर्द्धर्षेश्वरसञ्ज्ञकः ॥&lt;br&gt;&#xA;त्रिषु लोकेषु विख्यातो वाञ्छितार्थफल प्रदः ॥ 5.2.70.५० ॥&lt;br&gt;&#xA;ये पश्यन्ति विशालाक्षि दुर्द्धर्षेश्वरसञ्ज्ञकम् ॥&lt;br&gt;&#xA;ते दुर्द्धर्षा भविष्यन्ति शत्रूणां समरे सदा ॥ ५१ ॥&lt;br&gt;&#xA;सङ्क्रान्तौ रविवारे च ग्रहणे चन्द्र सूर्ययोः ॥&lt;br&gt;&#xA;गत्वार्चयन्ति ये देवि देवं दुर्द्धर्षमीश्वरम्॥&lt;br&gt;&#xA;ते प्रयान्ति विमानेन मदीयं स्थानमुत्तमम् ॥ ५२ ॥&lt;br&gt;&#xA;पापाचाराश्च ये जीवा दुष्कर्मनिरता नराः ॥&lt;br&gt;&#xA;मुच्यन्ते पातकात्सद्यो दुर्द्धषेंश्वरदर्शनात् ॥ ५३ ॥&lt;br&gt;&#xA;दर्शनात्स्पर्शनात्सद्यो नामसङ्कीर्तनादपि ॥&lt;br&gt;&#xA;ब्रह्महत्यासहस्रं हि तत्क्षणादेव नश्यति ॥ ॥ ५४ ॥&lt;br&gt;&#xA;कृतघ्नो निन्दको दुष्टः पापकर्मा दुरात्मवान् ॥&lt;br&gt;&#xA;परदाररतश्चौरो ब्रह्मघ्नो गुरुतल्पगः ॥&lt;br&gt;&#xA;मुच्यते सर्वपापेभ्यो दुर्द्धर्षेश्वरदर्शनात् ॥ ५५ ॥&lt;br&gt;&#xA;अयने विषुवे चैव सम्प्राप्ते सोमपर्वणि ॥&lt;br&gt;&#xA;ये पश्यन्ति च दुर्द्धर्षं स्नात्वा शिप्राजले शुभे ॥&lt;br&gt;&#xA;गङ्गायास्त्रिगुणं पुण्यं जायते नात्र संशयः ॥ ५६ ॥&lt;br&gt;&#xA;तत्र यद्दीयते दानं तस्य सङ्ख्या न विद्यते ॥&lt;br&gt;&#xA;पितरस्तोषितास्तेन आत्मा वै तोषितस्ततः ॥ ५७ ॥&lt;br&gt;&#xA;कल्पकोटिसहस्रं तु मत्पुरे पूजितो वसेत् ॥&lt;br&gt;&#xA;यदा याति च भूलोके तदासौ भूपतिर्भवेत् ॥ ५८ ॥&lt;br&gt;&#xA;अधृष्यः शत्रुवर्गेण फलं प्राप्नोति चाक्षयम् ॥&lt;br&gt;&#xA;पदं यत्त्रिदशैर्वन्द्यं पुनरावृत्तिवर्जितम् ॥ ॥ ५९ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;दुर्द्धर्षेश्वरदेवस्य प्रयागेशमतः शृणु ॥ 5.2.70.६० ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य उमामहेश्वरसंवादे दुर्द्धर्षेश्वरमाहात्म्यवर्णनन्नाम सप्ततितमोऽध्यायः ॥ ७० ॥&lt;/p&gt;</description>
    </item>
    <item>
      <title>०७१ प्रयागेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/071_prayAgeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/071_prayAgeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;एकसप्ततिकं विद्धि प्रयागेश्वरसञ्ज्ञकम् ॥&lt;br&gt;&#xA;अद्वितीयं विजानीहि महापातकनाशनम् ॥ १ ॥&lt;br&gt;&#xA;हास्तिनेऽ भूत्पुरे श्रीमाञ्छन्तनुर्नृपसत्तमः ॥&lt;br&gt;&#xA;वैवस्वतेंऽतरे कल्पे युगे द्वापरसञ्ज्ञके ॥ २ ॥&lt;br&gt;&#xA;स चाद्भुतमहावीर्यो वज्रसंहननो युवा ॥&lt;br&gt;&#xA;सर्वशास्त्रेषु कुशलः कला पुञ्जविचक्षणः ॥ ३ ॥&lt;br&gt;&#xA;बलेन विष्णुसदृशस्तेजसा भास्करोपमः ॥&lt;br&gt;&#xA;गङ्गामेष चचारैकः सिद्धचारणसेविताम् ॥ ४ ॥&lt;br&gt;&#xA;स कदाचिन्महाबाहुः प्रभूत बलवाहनः ॥&lt;br&gt;&#xA;वनं जगाम गहनं हयनागशतैर्वृतः ॥ ५ ॥&lt;br&gt;&#xA;गत्वा तत्र मृगान्व्याघ्रान्घातयामास लीलया ॥&lt;br&gt;&#xA;महिषाश्ववराहांश्च विनिघ्नन्राजसत्तमः ॥ ॥ ६ ॥&lt;br&gt;&#xA;स कदाचिद्वने तस्मिन्ददर्श परमां स्त्रियम् ॥&lt;br&gt;&#xA;जाज्वल्यमानां वपुषा साक्षात्पद्मामिवापराम् ॥ ७ ॥&lt;br&gt;&#xA;तां दृष्ट्वा हृष्टरोमाभूद्विस्मितो रूपसम्पदा ॥&lt;br&gt;&#xA;पिबन्निव च नेत्राभ्यां नातृप्यत नराधिपः ॥ ८ ॥&lt;br&gt;&#xA;सा दृष्ट्वैव च राजानं विचरन्तं महाद्युतिम् ॥&lt;br&gt;&#xA;स्नेहादागतसौहार्दान्नातृप्यत विलासिनी ॥ ९॥&lt;br&gt;&#xA;तामुवाच ततो राजा सान्त्वयञ्छ्लक्ष्णया गिरा ॥&lt;br&gt;&#xA;देवी वा दानवी त्वं च गन्धर्वी यदि वाप्सराः ॥ 5.2.71.१० ॥&lt;br&gt;&#xA;यक्षी वा पन्नगी वा त्वं मानुषी वा सुमध्यमे ॥&lt;br&gt;&#xA;याचे त्वांऽभोजगर्भाभे भार्या मे भव शोभने ॥ ११ ॥&lt;br&gt;&#xA;एतच्छ्रुत्वा वचो राज्ञः संस्तुतं मृदु वल्गु च ॥&lt;br&gt;&#xA;अङ्गीकृतं तया देवि समयं प्रार्थितो नृपः ॥ १२ ॥&lt;br&gt;&#xA;वारिता विप्रिये वापि त्यजेयं त्वामसंशयम् ॥&lt;br&gt;&#xA;न प्रष्टव्या त्वया राजन्कासि कस्येति सर्वथा ॥ १३ ॥&lt;br&gt;&#xA;एवमस्त्विति तेनोक्तं सत्येन सुकृतेन च ॥&lt;br&gt;&#xA;स तस्याः शीलवृत्तेन रूपौदार्यगुणेन च ॥ १४ ॥&lt;br&gt;&#xA;उपचारेण च रहस्तुतोष जगतीपतिः ॥&lt;br&gt;&#xA;दिव्यरूपा हि सा देवी गङ्गा त्रिपथगा नदी ॥ १५ ॥&lt;br&gt;&#xA;मानुषं विग्रहं कृत्वा श्रीमन्तं वरवर्णिनि ॥&lt;br&gt;&#xA;राजानं रमयामास यथा रेमे तथैव च ॥ १६ ॥&lt;br&gt;&#xA;स राजा रति सक्तत्वादुत्तमस्त्रीगुणैर्हृतः ॥&lt;br&gt;&#xA;संवत्सरानृतून्मासान्न बुबोध बहून्गतान्॥ १७ ॥&lt;br&gt;&#xA;रममाणस्तया सार्द्धं यथाकामं नरेश्वरः ॥&lt;br&gt;&#xA;अष्टावजनयत्पुत्रां स्तस्याममरवर्णिनः ॥ १८ ॥&lt;br&gt;&#xA;जातं जातं च सा पुत्रं क्षिपत्यम्भसि मुक्तये ॥&lt;br&gt;&#xA;प्रीणामि त्वामहमिति गङ्गास्रोतसि पावने ॥ १९ ॥&lt;br&gt;&#xA;नास्य तत्तु प्रियं राज्ञः शन्तनोर्ह्यभवत्तदा ॥&lt;br&gt;&#xA;नोवाच किञ्चित्तां देवीं त्यागाद्भीतो महीपतिः ॥ 5.2.71.२० ॥&lt;br&gt;&#xA;अथैनामष्टमे पुत्रे जाते प्रहसतीमिव ॥&lt;br&gt;&#xA;उवाच राजा दुःखार्त्तः परीप्सन्पुत्रमात्मनः ॥ २१ ॥&lt;br&gt;&#xA;मा वधीः कस्य कासीति किं विध्वंसि सुतानिति ॥&lt;br&gt;&#xA;पुत्रहिंसा महत्पापं मा प्राप्सीस्तिष्ठ गर्हिते ॥ २२ ॥&lt;br&gt;&#xA;॥ गङ्गोवाच ॥ ॥&lt;br&gt;&#xA;पुत्रकामा न ते हन्मि पुत्रं पुत्रवतांवर ॥&lt;br&gt;&#xA;जीर्णस्तु मम वासोऽयं यथा मे समयः कृतः ॥ २३ ॥&lt;br&gt;&#xA;अहं गङ्गा जह्नुसुता महर्षिगणसेविता ॥&lt;br&gt;&#xA;देवकार्यार्थसिद्ध्यर्थमुषित्वाहं त्वया सह ॥ २४ ॥&lt;br&gt;&#xA;इमेऽष्टौ वसवो देवा महाभीमा महौजसः ॥&lt;br&gt;&#xA;वशिष्ठशापदोषेण मानुषत्वमुपागताः ॥ २५ ॥&lt;br&gt;&#xA;तेषामानयिता नान्यस्त्वदृते भुवि विद्यते ॥&lt;br&gt;&#xA;मद्विधा मानुषी धात्री न चैवास्ति कदाचन ॥ २६ ॥&lt;br&gt;&#xA;तस्मात्तज्जननीहेतोर्मानुषत्वमुपागता ॥&lt;br&gt;&#xA;स्वस्ति तेऽस्तु गमिष्यामि पुत्रं पाहि महाव्रत ॥ २७ ॥&lt;br&gt;&#xA;सैवमुक्त्वा तदा गङ्गा विष्णुमायाविमोहिता ॥&lt;br&gt;&#xA;रुरोद मानुषं भावमाश्रिता तनुमध्यमा ॥ २८ ॥&lt;br&gt;&#xA;अहो बत महत्कष्टं यदमी घातिताः सुताः ॥&lt;br&gt;&#xA;मया नृशंसया मोहाज्जले क्षिप्तास्तु बालकाः ॥ २९ ॥&lt;br&gt;&#xA;हा वत्सा हा सुताः पुत्रा हा तातास्तनयाः क्व वै ॥&lt;br&gt;&#xA;मां विहाय गताः कुत्र हृदयं किं न दीर्यते ॥ 5.2.71.३० ॥&lt;br&gt;&#xA;मातर्मातेति करुणं ब्रुवाणाः स्वयमागता ॥&lt;br&gt;&#xA;उपगुह्ये कदा पुत्रान्वत्सवत्सेति सौहृदात् ॥ ३१ ॥&lt;br&gt;&#xA;कस्य जातु प्रणीतेन पिङ्गेन क्षितिरेणुना ॥&lt;br&gt;&#xA;ममोत्तरीयमुत्सङ्गं कदाङ्ग मलयिष्यति ॥ ३२ ॥&lt;br&gt;&#xA;अङ्गप्रत्यङ्गसम्भूता मनोहृदयनन्दनाः ॥&lt;br&gt;&#xA;मया तु मात्रा हा वत्सा मारिता निधनं गताः ॥ ३३ ॥&lt;br&gt;&#xA;काल्ँलोकान्नु गमिष्यामि कृत्वा कर्म सुदारुणम् ॥&lt;br&gt;&#xA;कथं पुण्या भविष्यामि पुत्रप्नी निर्दया सती ॥ ॥ ३४ ॥&lt;br&gt;&#xA;इत्येवं करुणं कृत्वा रुदित्वा च पुनःपुनः ॥&lt;br&gt;&#xA;मूर्छिता पतिताप्यार्ता निश्चेष्टा धरणीतले॥ ३५॥&lt;br&gt;&#xA;एतस्मिन्नन्तरे देवि नारदो मुनिसत्तमः ॥&lt;br&gt;&#xA;तस्या विलापशब्दं तमाकर्ण्य सहसा तदा॥ ३६ ॥&lt;br&gt;&#xA;विस्मयोप्फुल्लनयनः किमेतदिति चिन्तयत् ॥&lt;br&gt;&#xA;एषा सा जाह्नवी गङ्गा पावनी देववन्दिता ॥ ३७ ॥&lt;br&gt;&#xA;समुद्रमहिषी दिव्या पुण्या त्रिपथगा नदी ॥&lt;br&gt;&#xA;मानुषं भावमाश्रित्य कस्माद्रोदिति विह्वला ॥ ३८ ॥&lt;br&gt;&#xA;इत्येवं चिन्तयित्वा च समीपमगमन्मुनिः ॥&lt;br&gt;&#xA;गङ्गाया विलपन्त्याश्च ब्रह्मपुत्रस्तु नारदः ॥&lt;br&gt;&#xA;उवाचोच्चैर्वियत्स्थोऽसौ देवि गङ्गे नमोऽस्तुते ॥ ३९ ॥&lt;br&gt;&#xA;नारदोऽहं महापुण्ये कस्माद्रोदिषि पावनि ॥&lt;br&gt;&#xA;हिमाद्रिपुत्री विख्याता देवगन्धर्वसेविता॥ 5.2.71.४० ॥&lt;br&gt;&#xA;धृता शिरसि देवेन शिवेन परमेष्ठिना ॥ ४१ ॥&lt;br&gt;&#xA;नारदस्य वचः श्रुत्वा दिव्या देवनदी तथा ॥&lt;br&gt;&#xA;अवलोक्य विमानस्थं प्रत्युवाच महामुनिम् ॥ ४२ ॥&lt;br&gt;&#xA;मया नारद मोहेन कृतोऽधर्मो जुगुप्सितः ॥&lt;br&gt;&#xA;जानन्त्या सुमहत्पापं सप्तपुत्रा हता मया ॥ ॥ ४३ ॥&lt;br&gt;&#xA;समुद्रेण वियोगस्तु सञ्जातो मम दैवतः ॥&lt;br&gt;&#xA;भार्या जाता मनुष्यस्य पुत्रा जाता हताश्च मे ॥ ४४ ॥&lt;br&gt;&#xA;अतो मया विलपितं मग्नया शोकसागरे॥&lt;br&gt;&#xA;कथ्यतां मम देवर्षे येन पुण्या भवामि वै ॥ ४५ ॥&lt;br&gt;&#xA;इति तस्या वचः श्रुत्वा नारदो मुनिसत्तमः ॥&lt;br&gt;&#xA;त्रिकालवेदी शुद्धात्मा गङ्गां वचनमब्रवीत्॥ ४६ ॥&lt;br&gt;&#xA;॥ नारद उवाच॥ ॥&lt;br&gt;&#xA;किं विस्मृतो जगद्वन्द्ये देवानां समयः शुभः ॥&lt;br&gt;&#xA;प्रतिज्ञातं त्वया देवि वसूनां मोक्षकारणे ॥ ४७ ॥&lt;br&gt;&#xA;प्राप्तास्ते वसवो लोकान्प्रसादात्तव सुव्रते ॥&lt;br&gt;&#xA;त्वयावतारितो देवि समुद्रः शन्तनुः स्मृतः ॥ ४८ ॥&lt;br&gt;&#xA;इति तस्य वचः श्रुत्वा नारदस्य महात्मनः ॥&lt;br&gt;&#xA;गङ्गा त्रिपथगा पुण्या प्रत्युवाच महामुनिम्॥ ४९ ॥&lt;br&gt;&#xA;सत्यमुक्तं त्वया ब्रह्मञ्ज्ञातं सर्वं मयाऽधुना ॥&lt;br&gt;&#xA;किन्तु योनिर्यतो लब्धा मानुषी तेन मोहिता ॥ 5.2.71.५० ॥&lt;br&gt;&#xA;अपवादभयाद्भीता भवन्तं शरणं गता ॥&lt;br&gt;&#xA;दीयतामुपदेशो मे कथ्यतां स्थानमुत्तमम् ॥ ५१ ॥&lt;br&gt;&#xA;॥ नारद उवाच ॥ ॥&lt;br&gt;&#xA;किं विस्मृतो जगद्वन्द्ये देवानां समयः कृतः ॥&lt;br&gt;&#xA;अपवादभयाद्भीता यदि त्वं देवि पुण्यदे ॥&lt;br&gt;&#xA;मां पृच्छसि परं स्थानं शृणु त्वं वच्मि सुव्रते ॥ ५२ ॥&lt;br&gt;&#xA;अवन्ती तु समाख्याता सप्त कल्पसनातनी ॥&lt;br&gt;&#xA;तस्यां सखी त्वदीया तु शिप्रा विप्रप्रिया सदा ॥ ५३ ॥&lt;br&gt;&#xA;तस्यास्तीरे शुभं लिङ्गं दुर्द्धर्षेश्वरदक्षिणे ॥&lt;br&gt;&#xA;विद्यते त्रिदशैः पूज्यं सर्वती र्थैश्च सेवितम् ॥ ५४ ॥&lt;br&gt;&#xA;तस्य दर्शनमात्रेण कृतकृत्या भविष्यसि ॥&lt;br&gt;&#xA;तस्माद्गच्छ महापुण्ये गङ्गे देवर्षिसेविते ॥ ५५ ॥&lt;br&gt;&#xA;इत्युक्ता सा त्रिपथगा नारदेन महात्मना ॥&lt;br&gt;&#xA;गता तत्र महापुण्या सखीं शिप्रां ददर्श ह ॥ ५६ ॥&lt;br&gt;&#xA;संश्लेषं च तदा कृत्वा लिङ्गं दृष्ट्वा सुपावनम् ॥&lt;br&gt;&#xA;पूजयामास भावेन तत्रैव च चिरं स्थिता ॥ ५७ ॥&lt;br&gt;&#xA;अथ सूर्यसुता देवी यमुना पापनाशिनी ॥&lt;br&gt;&#xA;तत्रायाता सुहार्द्देन यत्र गङ्गा व्यवस्थिता ॥ ५८ ॥&lt;br&gt;&#xA;ददर्श देवी तां गङ्गां ध्यायन्ती शङ्करं शिवम्॥&lt;br&gt;&#xA;सापि तत्रैव तिष्ठन्ती पूजयन्ती परं शिवम्॥ ५९ ॥&lt;br&gt;&#xA;अथ तेनैव कालेन प्राचीदेवी सरस्वती ॥&lt;br&gt;&#xA;समायाता सुगुप्ता च गङ्गायमुनयो र्जले ॥ 5.2.71.६० ॥&lt;br&gt;&#xA;एतस्मिन्नन्तरे देवि शक्रं .प्राह स नारदः ॥&lt;br&gt;&#xA;न दृश्यते प्रयागस्तु महाकालवनं गतः ॥ ६१ ॥&lt;br&gt;&#xA;गङ्गायमुनयोर्मध्ये यत्र गुप्ता सरस्वती ॥&lt;br&gt;&#xA;प्रयागः स तु विज्ञेयः सर्वपापप्रणाशनः ॥ ६२ ॥&lt;br&gt;&#xA;स साम्प्रतं प्रयागस्तु महाकालवनोत्तमे ॥&lt;br&gt;&#xA;केनापि कारणेनैव गतो न ज्ञायते मया॥६३॥&lt;br&gt;&#xA;इति तस्य वचः श्रुत्वा नारदस्य महात्मनः॥&lt;br&gt;&#xA;शक्रेण सहिताः सर्वे ह्यवन्तीं तु समागताः॥६४॥&lt;br&gt;&#xA;स्तुवन्तो विविधैः स्तोत्रैर्गङ्गां त्रिपथगां शुभाम्॥&lt;br&gt;&#xA;गङ्गे देवि नमस्तुभ्यं सर्वपापप्रणाशिनि॥६५॥&lt;br&gt;&#xA;वसूनां जननी देवि वसूनां मोक्षदायिनि॥&lt;br&gt;&#xA;त्रैलोक्यपावनी नित्यं हरेण शिरसा धृता ॥ ६६ ॥&lt;br&gt;&#xA;सेविता वालखिल्यैश्च कृष्णस्य परमा कला ॥&lt;br&gt;&#xA;यमुने त्वां नमस्यामः कालिन्दीं वरवाहिनीम्॥ ६७॥&lt;br&gt;&#xA;सुता त्वं पाविनी देवि मार्त्तण्डस्य दिवस्पतेः॥&lt;br&gt;&#xA;शिप्रे देवि नमस्तुभ्यं ब्रह्मदेहोद्भवे शुभे॥६८॥&lt;br&gt;&#xA;प्राची त्वमेव विख्याता पुण्यदेहा सरस्वती ॥&lt;br&gt;&#xA;या प्राची कौरवक्षेत्रे पुष्करे या महालये ॥&lt;br&gt;&#xA;सा त्वं शिप्रा प्रसिद्धा च सर्वपातकनाशिनी॥ ६९ ॥&lt;br&gt;&#xA;त्वं दया सर्वजन्तूनां स्वर्गः शरणं नृणाम् ॥&lt;br&gt;&#xA;त्वं माता सर्वजन्तूनां त्वं प्राची भुवि गीयसे ॥ 5.2.71.७० ॥&lt;br&gt;&#xA;बहुजन्मकलङ्काङ्कं दृष्ट्वा या देहिनां भुवि ॥&lt;br&gt;&#xA;करोषि क्षालनं देवि सा त्वं त्रैलोक्यसंस्थिता ॥ ७१ ॥&lt;br&gt;&#xA;आसां च सङ्गमो यस्तु स प्रयागो बुधैः स्मृतः ॥&lt;br&gt;&#xA;अत्रागत्य तु युष्माभिः स्थापितः स्नापितोऽधुना ॥ ७२ ॥&lt;br&gt;&#xA;सोद्य प्रभृति देवोऽयं प्रयागेश्वरसञ्ज्ञकः ॥&lt;br&gt;&#xA;त्रिषु लोकेषु विख्यातः स्मरणात्पापनाशनः ॥ ७३ ॥&lt;br&gt;&#xA;अत्रागत्य प्रपश्यन्ति ये प्रयागेश्वरं ततः ॥&lt;br&gt;&#xA;ते कृतार्था भविष्यन्ति सर्वपातकवर्जिताः ॥ ७४ ॥&lt;br&gt;&#xA;कुलं च तारितं तेषां पैतृकं मातृकं तथा ॥&lt;br&gt;&#xA;गङ्गायास्त्रियुगं पुण्यं चतुर्वर्गफलप्रदम् ॥&lt;br&gt;&#xA;जायते नात्र सन्देहः प्रयागेश्वरदर्शनात् ॥ ७५ ॥&lt;br&gt;&#xA;गङ्गायां च प्रयागे च देवदारुवने शुभे॥&lt;br&gt;&#xA;नैमिषे पुष्करे चैव श्रीशैले च त्रिपुष्करे ॥ ७६ ॥&lt;br&gt;&#xA;त्र्यम्बके धौतपापे च महेन्द्रे भैरवे तथा॥&lt;br&gt;&#xA;गोकर्णे च सुवर्णाख्ये रेवाकपिलसङ्गमे ॥७७॥&lt;br&gt;&#xA;एतेषां दर्शनेनैव या सिद्धिर्द्वादशाब्दिका ॥&lt;br&gt;&#xA;सा लभ्या मासमात्रेण प्रयागेश्वरदर्शनात् ॥ ७८॥&lt;br&gt;&#xA;ये पश्यन्ति चतुर्द्दश्यामष्टम्यां च विशेषतः ।&lt;br&gt;&#xA;भक्त्या च नियमं कृत्वा प्रयागेश्वरसञ्ज्ञकम् ॥ ७९ ॥&lt;br&gt;&#xA;न तेषां पुनरावृत्तिः कल्पकोटिशतैरपि ॥&lt;br&gt;&#xA;भोगदं मोक्षदं लिङ्गं भविष्यति महीतले ॥ 5.2.71.८०॥&lt;br&gt;&#xA;कलास्तिस्रो भविष्यन्ति लिङ्गेऽस्मिन्मोक्षदे शुभे ॥&lt;br&gt;&#xA;गङ्गा च यमुना प्राची सर्वपातकनाशिनी ॥ ८१ ॥&lt;br&gt;&#xA;एवमुक्त्वा स्तुता गङ्गा यमुना च सरस्वती ॥&lt;br&gt;&#xA;देवैः प्रणतिपूर्वेण गताः स्थानं स्वकं तदा ॥ ८२ ॥&lt;br&gt;&#xA;देवाः प्रहृष्टाः शकाद्याः प्रयागेश्वरसञ्ज्ञकम् ॥&lt;br&gt;&#xA;स्तुत्वा च विविधैः स्तोत्रैः पूजयित्वा दिवं गताः॥८३॥&lt;br&gt;&#xA;एष ते कथितो देवि प्रभावः पापनाशनः॥&lt;br&gt;&#xA;प्रयागेश्वर देवस्य चन्द्रादित्येश्वरं शृणु ॥ ८४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये उमामहेश्वरसंवादे प्रयागेश्वरमाहात्म्यवर्णनन्नामैकसप्ततितमोऽध्यायः ॥ ७१ ॥&lt;/p&gt;</description>
    </item>
    <item>
      <title>०७२ चद्रादित्येश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/072_chadrAdityeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/072_chadrAdityeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;द्विसप्ततीश्वरं विद्धि चन्द्रादित्येश्वरं प्रिये ॥&lt;br&gt;&#xA;यस्य दर्शनमात्रेण कृतकृत्यो नरो भवेत् ॥ १ ॥&lt;br&gt;&#xA;शम्बरेण पुरा देवि निर्जिताः सङ्गरे सुराः ॥&lt;br&gt;&#xA;नष्टा रणं परित्यज्य प्राणत्राणपरायणाः ॥ २ ॥&lt;br&gt;&#xA;ग्रस्तं च राहुणा दृष्ट्वा शशाङ्कं भयविह्वलम् ॥&lt;br&gt;&#xA;विनतायाः सुतो ज्येष्ठः प्रोक्तः सूर्येण सारथिः ॥ ३ ॥&lt;br&gt;&#xA;वहारुण रथं शीघ्रं यत्र युद्धं न विद्यते ॥&lt;br&gt;&#xA;श्रूयते चन्द्रसूर्यौ तौ दैत्यानां बलवत्तरौ ॥ ४ ॥&lt;br&gt;&#xA;राहुर्दंष्ट्राकरालस्तु स तृतीयो भयङ्करः ॥&lt;br&gt;&#xA;न ज्ञायते रणे चन्द्रो मृतो नष्टोऽथवा पुनः ॥५ ॥&lt;br&gt;&#xA;स च न ज्ञायते शक्रः क्व गतो वरुणो रणे॥&lt;br&gt;&#xA;यमो न ज्ञायते कुत्र धनदस्य च का कथा॥६॥&lt;br&gt;&#xA;एवमुक्तोऽरुणो रुग्णो रविणा रणमध्यतः॥&lt;br&gt;&#xA;रथं सम्प्रेरयामास यत्र युद्धं न विद्यते ॥ ७ ॥&lt;br&gt;&#xA;एतस्मिन्नन्तरे चन्द्रः समायातस्तु तत्क्षणात् ॥&lt;br&gt;&#xA;राहुग्रहगृहीतोऽपि यत्र देवो दिवस्पतिः ॥ ८ ॥&lt;br&gt;&#xA;सन्त्रस्तः स विलोलाक्षः क्षणमात्रमचेतनः ॥&lt;br&gt;&#xA;बभूव सहसा चन्द्रो दृष्ट्वा देवं दिवाकरम् ॥ ९ ॥&lt;br&gt;&#xA;शम्बरेण रणे रुद्धा रुद्राश्च भयविद्रुताः ॥&lt;br&gt;&#xA;जग्मुर्दिशो दश भयादसुरेन्द्रविभीषिताः ॥ 5.2.72.१० ॥&lt;br&gt;&#xA;साध्याः सर्वे भयत्रस्ता गता यत्र न दानवाः ॥&lt;br&gt;&#xA;तेषु भग्नेषु देवेषु हतशिष्टेषु सङ्गरे ॥ ११ ॥&lt;br&gt;&#xA;व्यधमत्सर्वगात्राणि वर्माणि च जनक्षये ॥&lt;br&gt;&#xA;पलायमानदेवानामसुरो बलवच्छरैः ॥ १२ ॥&lt;br&gt;&#xA;पृष्ठतो निजघानाथ निकृत्ताश्च सहस्रशः ॥&lt;br&gt;&#xA;अहं नष्टच्छलेनैव व्यग्रीभूते ऽसुरे तदा ॥ १३ ॥&lt;br&gt;&#xA;आसुरं रूपमास्थाय प्राणत्राणपरायणः ॥&lt;br&gt;&#xA;शीघ्रं च गम्यते तावद्यावन्नायाति शम्बरः ॥ १४ ॥&lt;br&gt;&#xA;इत्युक्तं निशिनाथेन भयभीतेन पार्वति ॥&lt;br&gt;&#xA;चन्द्रादित्यौ क्षणान्नीतावरुणेन रथेन वै ॥ १५ ॥&lt;br&gt;&#xA;यत्र देवो जगन्नाथो गरुडस्थो जनार्दनः ॥&lt;br&gt;&#xA;सुरसङ्घातसङ्केतकिन्नराकीर्णकन्दरे ॥ ॥ १६ ॥&lt;br&gt;&#xA;मन्दरे सुरनारीणां नन्दने वरचन्दने ॥&lt;br&gt;&#xA;दृष्ट्वा तत्र जगन्नाथं शङ्खचक्रगदाधरम् ॥&lt;br&gt;&#xA;स्तुतिं तौ चक्रतुर्देवौ चन्द्रसूर्यौ यशस्विनि ॥ १७ ॥&lt;br&gt;&#xA;नमो लोकत्रयाध्यक्ष स्वप्रभाजितभास्कर ॥&lt;br&gt;&#xA;नमो विष्णो नमो जिष्णो नमस्ते कैटभान्तक ॥ १८ ॥&lt;br&gt;&#xA;नमः सर्वक्रियाकर्त्रे जगत्त्रात्रे च ते नमः ॥&lt;br&gt;&#xA;नमश्चक्रायुधाधृष्य नमो दानवघातिने ॥ १९ ॥&lt;br&gt;&#xA;नमः क्रमत्रयाक्रान्तत्रैलोक्यान्तर्हितोद्भव ॥&lt;br&gt;&#xA;नमः प्रचण्डदैत्येन्द्रकुलकाल महाबल ॥ ॥ 5.2.72.२० ॥&lt;br&gt;&#xA;नमो नाभिह्रदोद्भूतपद्मगर्भमहाप्रभो ॥&lt;br&gt;&#xA;जनिताशेषलोकेशविरञ्चाय महाद्युते ॥ २१ ॥&lt;br&gt;&#xA;अमरारिविनाशाय महासमरशालिने ॥&lt;br&gt;&#xA;नमस्ते विबुधाधीश शरणं भव नः प्रभो ॥ २२ ॥&lt;br&gt;&#xA;चन्द्रसूर्यकृतं स्तोत्रं श्रुत्वा देवो जनार्दनः ॥&lt;br&gt;&#xA;आश्वास्य स्तुतिपूर्वेण प्राह देवो ह्यधोक्षजः ॥ २३ ॥ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;स्वागतं चन्द्रसूर्यौ भो भवन्तौ स्तुतिभाजनौ ॥&lt;br&gt;&#xA;किं कारणमिह प्राप्तौ तद्ब्रूतां विगतज्वरौ ॥ २४ ॥&lt;br&gt;&#xA;नारायणेनैवमुक्तौ प्रोचतुश्चन्द्रभास्करौ ॥&lt;br&gt;&#xA;समरे निर्जिता देवाः शम्बरेण दुरात्मना ॥ २५ ॥&lt;br&gt;&#xA;न ज्ञाताः क्त्र गतास्ते च आवां नष्टौ प्रयत्नतः ॥&lt;br&gt;&#xA;अरुणेन इहानीतौ दृष्टस्त्वं देव दैवतः ॥ २६ ॥&lt;br&gt;&#xA;शम्बरेण जिता देवाः स च सर्वत्र दृश्यते ॥&lt;br&gt;&#xA;स्थले चैव जले चैव शम्बरः क्रूरपौरुषः ॥ २७ ॥&lt;br&gt;&#xA;नश्यतां त्रिदशेन्द्राणां पृष्ठतः शरवृष्टिभिः ॥&lt;br&gt;&#xA;चिच्छेद नरवर्माणि च्छत्राणि च धनूंषि च ॥ २८ ॥&lt;br&gt;&#xA;वर्माणि च विचित्राणि मुकुटानि महान्ति च ॥&lt;br&gt;&#xA;पृथूनि चापि चापानि चर्माणि विविधानि च ॥ २९ ॥&lt;br&gt;&#xA;गजाश्च मदसम्भिन्नकपोलाः कोटिशः सुराः ॥&lt;br&gt;&#xA;वाजिनश्चामरापीडा रत्नपर्याणभूषणाः ॥ 5.2.72.३० ॥&lt;br&gt;&#xA;विबुधा ध्वस्तसन्नाहा विगजा विपदातिनः ॥&lt;br&gt;&#xA;विपदामाकराकारा बभूव सुरवाहिनी ॥ ३१ ॥&lt;br&gt;&#xA;ततो दैत्याधिपो मानी परिवृत्तो महारणात् ॥&lt;br&gt;&#xA;निर्जितारिर्महातेजा ज्वालावानिव पावकः ॥ ३२ ॥&lt;br&gt;&#xA;वन्द्यमानो मुनिगणैः स्तूयमानो महर्षिभिः ॥&lt;br&gt;&#xA;आनन्दितो जयाशीर्भिः प्रवरैर्दैत्यपुङ्गवैः॥ ३३॥&lt;br&gt;&#xA;तत्र सर्वर्द्धिसम्पूर्णमासनं हेमभूषणम् ॥&lt;br&gt;&#xA;अध्यतिष्ठत दैत्येन्द्रस्तत्र मङ्गलवेश्मनि ॥&lt;br&gt;&#xA;तत्रोपविष्टः शुशुभे दैत्यराजो महायशाः ॥ ३४ ॥&lt;br&gt;&#xA;दिव्यचन्दनपुष्टाङ्गः सुरपुष्पसमुज्ज्वलः ॥&lt;br&gt;&#xA;मुकुटाकारजुष्टाङ्गः सितचामरवीजितः ॥&lt;br&gt;&#xA;मृतोत्थितैस्तथा दैत्यैर्दैत्याधीशैरधिष्ठितः ॥ ३५ ॥&lt;br&gt;&#xA;क्रतुभिर्मूर्त्तिमद्भिश्च सेव्य मानो महाबलः ॥&lt;br&gt;&#xA;सर्वपुष्पोत्करयुतैर्नानाविहगनादिभिः ॥ ३६ ॥&lt;br&gt;&#xA;तत्र श्रीरतुला लोके तत्र लक्ष्मीर्निरर्गला ॥&lt;br&gt;&#xA;तत्र कान्तिर्द्युतिः शोभा शम्बरो यत्र दानवः ॥ ३७ ॥&lt;br&gt;&#xA;एवं स दैत्यनृपतिः सभृत्यस्तत्र मोदते ॥&lt;br&gt;&#xA;स्वयमिन्द्रस्तु सञ्जातश्चन्द्रसूर्यौ कृतौ स्वकौ ॥ ३८॥&lt;br&gt;&#xA;तयोरिति वचः श्रुत्वा स देवः पुरुषोत्तमः ॥&lt;br&gt;&#xA;चिरं ध्यात्वा स्वमनसि तदावोचदिदं प्रिये ॥ ३९ ॥&lt;br&gt;&#xA;चन्द्रसूर्यौ मया ज्ञातं शम्बरस्य विचेष्टितम् ॥&lt;br&gt;&#xA;ब्रह्मणो वरदानेन भोक्तव्यं तपसः फलम्॥ 5.2.72.४० ॥&lt;br&gt;&#xA;शम्बराय पुरा क्षिप्तं वज्रं कुलिशपाणिना ॥&lt;br&gt;&#xA;हृदये निहतः सोऽपि तथापि न मृतोऽसुरः ॥ ४१ ॥&lt;br&gt;&#xA;गम्यतां च मयाज्ञप्तौ महाका लवनोत्तमे ॥&lt;br&gt;&#xA;चन्द्रसूर्यौ ममादेशात्तत्र सिद्धिं च लप्स्यथ ॥ ४२ ॥&lt;br&gt;&#xA;तत्रानन्तो महाकालो लिङ्गरूपो महेश्वरः ॥&lt;br&gt;&#xA;तस्य चोत्तरतो देशे लिङ्गं कामप्रदं शिवम् ॥ ४३ ॥&lt;br&gt;&#xA;तस्य दर्शनमात्रेण कृतकृत्यौ भविष्यथः ॥&lt;br&gt;&#xA;तस्य ज्वालासमूहेन मरणं शम्बरस्य च ॥&lt;br&gt;&#xA;भविष्यति न सन्देहस्तस्मात्तत्रैव गम्य ताम्॥ ४४ ॥&lt;br&gt;&#xA;इत्युक्तौ वासुदेवेन चन्द्रसूर्यौ यशस्विनि ॥&lt;br&gt;&#xA;सत्वरं हृष्टरोमाणौ महाकालवनं गतौ ॥ ४५ ॥&lt;br&gt;&#xA;तत्र दृष्ट्वा महादेवं तेजसो राशिमव्य यम् ॥&lt;br&gt;&#xA;स्तुतं च विविधैः स्तोत्रैः पूजितं कुसुमैः शुभैः ॥ ४६ ॥&lt;br&gt;&#xA;एतस्मिन्नन्तरे वाणी लिङ्गमध्यात्समुत्थिता ॥&lt;br&gt;&#xA;आश्वासयन्ती तरसा चन्द्रसूर्यौ हिमात्मजे ॥ ४७ ॥&lt;br&gt;&#xA;हतः स शम्बरो दैत्यो गतौ तौ चन्द्रभास्करौ ॥&lt;br&gt;&#xA;दैत्यानां निर्मितौ दुष्टौ पातालान्तरसंस्थितौ ॥ ४८ ॥&lt;br&gt;&#xA;राहुकेतू ग्रहान्ते तु कृतौ समयपूर्वकौ ॥&lt;br&gt;&#xA;स्थापितः स्वपदे शक्रो देवैः सह न संशयः ॥ ४९ ॥&lt;br&gt;&#xA;स्वं स्वं स्थानं गताः सर्वे लोकपाला मुदा युताः ॥&lt;br&gt;&#xA;कान्तिप्रतापसंयुक्तौ भवन्तौ भुवनत्रये ॥ 5.2.72.५० ॥&lt;br&gt;&#xA;गगने ग्रहनक्षत्रैः सहितौ विचरिष्यथः ॥&lt;br&gt;&#xA;पूर्ववत्पुण्यपापानां साक्षिभूतौ भविष्यथः ॥ ५१ ॥&lt;br&gt;&#xA;इत्युक्तौ चन्द्रसूर्यौ तु तया वाण्या वरानने ॥&lt;br&gt;&#xA;सन्तुष्टौ कृतकृत्यौ तु सञ्जातौ लिङ्गदर्शनात् ॥ ५२ ॥&lt;br&gt;&#xA;एतस्मिन्नन्तरे देवा विमानस्था समागताः ॥&lt;br&gt;&#xA;यत्र चन्द्रश्च सूर्यश्च महाका लवने शुभौ ॥ ५३ ॥&lt;br&gt;&#xA;ज्ञात्वा लिङ्गस्य माहात्म्यं नाम चकुः समाहिताः ॥&lt;br&gt;&#xA;सेवितं चन्द्रसूर्याभ्यां लिङ्गं तेजोमयं परम् ॥ ५४ ॥&lt;br&gt;&#xA;चन्द्रादित्येश्वरन्नाम ख्यातिं यास्यति भूतले ॥&lt;br&gt;&#xA;लिङ्गस्यास्य समुत्थेन ज्वालासङ्घेन शम्बरः॥&lt;br&gt;&#xA;दग्धो भृत्यजनैः सार्द्धं चन्द्रसूर्यानुसेवनात्॥ ५५ ॥&lt;br&gt;&#xA;इत्युक्त्वा त्रिदशाः सवें समीपे सर्वतः स्थिताः॥&lt;br&gt;&#xA;स्तुवन्तो विविधैः स्तोत्रैश्चन्द्रादित्येश्वरं शिवम्॥ ५६ ॥&lt;br&gt;&#xA;चन्द्रादित्यौ च तत्रस्थौ स्थितौ लिङ्गसमीपतः ॥&lt;br&gt;&#xA;आराधयन्तौ देवेशं पदं प्राप्तौ च पूर्ववत् ॥ ५७ ॥&lt;br&gt;&#xA;ये पश्यन्ति नरा भक्त्या चन्द्रादित्येचरं शिवम् ॥&lt;br&gt;&#xA;ते यान्ति सूर्यलोकं तु चन्द्रलोकं तथैव च ॥५८॥।&lt;br&gt;&#xA;विमानैः सूर्यसकाशैस्तथा चन्द्रप्रभैः शुभैः ॥&lt;br&gt;&#xA;यावच्चन्द्रश्च सूर्यश्च तावत्तेषां सुखं भवेत् ॥ ५९ ॥&lt;br&gt;&#xA;चन्द्रसूर्योपरागे तु चन्द्रादित्येश्वरं शिवम् ॥&lt;br&gt;&#xA;ये पश्यन्ति नरा भक्त्या स्नात्वा शिप्रां च पावनीम्॥ 5.2.72.६० ॥&lt;br&gt;&#xA;तेषां कुलशतं यावत्पैतृकं मातृकं तथा ॥&lt;br&gt;&#xA;लोके चन्द्रस्य सूर्यस्य मोदते शाश्वतीः समाः॥ ॥ ६१ ॥&lt;br&gt;&#xA;अमासोमसमायोगे ये पश्यन्ति प्रसङ्गतः ॥&lt;br&gt;&#xA;चन्द्रादित्येश्वरं देवं न ते यान्ति यमालयम् ॥ ६२ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;चन्द्रादित्येश्वरेशस्य श्रूयतां करभेश्वरम् ॥ ६३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीति लिङ्गमाहात्म्य उमामहेश्वरसंवादे चद्रादित्येश्वरमाहात्म्यवर्णनन्नाम द्विसप्ततितमोऽध्यायः ॥ ७२ ॥&lt;/p&gt;</description>
    </item>
    <item>
      <title>०७३ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/073_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/073_varNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;त्रिसप्ततीश्वरं विद्धि करभेशं वरानने ॥&lt;br&gt;&#xA;यस्य दर्शनमात्रेण कुयोनिर्नैव लभ्यते ॥ १ ॥&lt;br&gt;&#xA;वीरकेतुरभूद्धीमानयोध्याया महीपतिः ॥&lt;br&gt;&#xA;विद्याविनयसौभाग्यलावण्यामृत पूरितः ॥ २ ॥&lt;br&gt;&#xA;स सम्यक्पालयामास प्रजाः पुत्रानिवौरसान् ॥&lt;br&gt;&#xA;अतीतानागतज्ञानपरिनिष्ठितमानसः ॥ ३ ॥&lt;br&gt;&#xA;अथैकस्मिन्दिने राजा जगाम गहनं वनम्॥&lt;br&gt;&#xA;मृगसिंहगजाकीर्णं व्याघ्रसम्बरसङ्कुलम् ॥ ४ ॥&lt;br&gt;&#xA;स तत्र विविधान्वन्यान्विव्याध परवीरहा ॥&lt;br&gt;&#xA;मृगांश्च महिषांश्चैव वराहांश्च सहस्रशः ॥ ५॥&lt;br&gt;&#xA;लोडितं तद्वनं सर्वं पशुपक्षिमृगाकुलम् ॥&lt;br&gt;&#xA;रहितं श्वापदैः सर्वैः कृतं तेन महीभृता ॥ ६ ॥&lt;br&gt;&#xA;यदा न श्वापदास्तस्मिन्दृश्यते गहने वने ॥&lt;br&gt;&#xA;तदा विद्धस्तु करभो बाणेनानतपर्वणा ॥ ७ ॥&lt;br&gt;&#xA;स चापि करभो देवि बाणमादाय सत्वरम् ॥&lt;br&gt;&#xA;विद्धोऽपि निःसृतोऽत्यर्थं राज्ञस्तस्यैव पश्यतः ॥&lt;br&gt;&#xA;स च राजा बली तूर्णं ससार करभं प्रति ॥ ८ ॥&lt;br&gt;&#xA;ततो निम्नस्थलं चैव स चोष्ट्रोऽद्रवदाशुगः ॥&lt;br&gt;&#xA;मुहूर्तेन ततो देवि योजनानि बहून्यपि ॥ ९ ॥&lt;br&gt;&#xA;ततः स राजा तारुण्या दौरसेन बलेन च ॥&lt;br&gt;&#xA;ससार बाणासनधृक्सखड्गः सहयो नृपः ॥ 5.2.73.१० ॥&lt;br&gt;&#xA;ततो नदान्नदीश्चैव पल्वलानि वनानि च ॥&lt;br&gt;&#xA;अतिक्रम्यानतिक्रम्य ससारैव वनेचरम् ॥ ११ ॥&lt;br&gt;&#xA;स चापि करभो देवि आसाद्यासाद्य तं नृपम् ॥&lt;br&gt;&#xA;पुनरप्येति जवनो जवेन महता ततः ॥ १२ ॥&lt;br&gt;&#xA;स तस्य बाणैर्बहुभिः करभो विह्वलीकृतः ॥&lt;br&gt;&#xA;पृष्ठतः पार्श्वतश्चैव पुनरभ्येति चान्तिकम् ॥&lt;br&gt;&#xA;पुनश्च जवमास्याय पार्श्वे चाग्रे च दृश्यते ॥ १३ ॥&lt;br&gt;&#xA;अथारण्यं महारौद्रं प्रविष्टः करभस्तदा ॥&lt;br&gt;&#xA;अन्तर्धानं जगामाशु स च राजा वनेऽविशत् ॥ १४ ॥&lt;br&gt;&#xA;प्रविश्य च महारण्यं तापसानामथाश्रमम् ॥&lt;br&gt;&#xA;आससाद ततो राजा श्रान्ताश्वोपा विशत्पुनः॥१५॥&lt;br&gt;&#xA;तं कार्मुककरं दृष्ट्वा श्रमार्त्तं क्षुधितं तदा ॥&lt;br&gt;&#xA;समभ्येत्यर्षयस्तस्मै पूजां चकुर्यथाविधि ॥ १६ ॥&lt;br&gt;&#xA;स पूजामृषिभिर्दत्तां प्रतिगृह्य यथाविधि ॥&lt;br&gt;&#xA;अपृच्छत्तापसान्सर्वांस्तपसो वृद्धिमुत्तमाम् ॥ १७ ॥&lt;br&gt;&#xA;ते तस्य राज्ञो वचनं प्रतिगृह्य तपोधनाः ॥&lt;br&gt;&#xA;ऋषयो राजशार्दूलं पप्रच्छुस्त त्प्रयोजनम्॥ १८ ॥&lt;br&gt;&#xA;केन भद्र सुखार्थेन सम्प्राप्तोऽसि तपोवनम् ॥&lt;br&gt;&#xA;पदातिर्बद्धनिस्त्रिंशो धन्वी बाणी नरेश्वर ॥ १९ ॥&lt;br&gt;&#xA;एतदिच्छामहे श्रोतुं कुतः प्राप्तोऽसि मानद ॥&lt;br&gt;&#xA;कस्मिन्कुले च जातस्त्वं किं नामा ब्रूहि पार्थिव ॥ 5.2.73.२० ॥&lt;br&gt;&#xA;ततः स राजा सर्वेभ्यो द्विजेभ्यः पुरुषर्षभः ॥&lt;br&gt;&#xA;आचख्यौ तद्यथा न्यायं कुलं गोत्रं च तत्त्वतः ॥ २१ ॥&lt;br&gt;&#xA;इक्ष्वाकूणां कुले जातो वीरकेतुर्द्विजर्षभाः ॥&lt;br&gt;&#xA;चरामि मृगयूथानि निघ्नन्बाणैः सहस्रशः ॥ २२ ॥&lt;br&gt;&#xA;बलेन महता युक्तः सामात्यः सपरिच्छदः ॥&lt;br&gt;&#xA;यदा न लब्धो गहने मृगो वा सूकरोऽपि वा ॥ २३ ॥&lt;br&gt;&#xA;महिषश्चित्तलो वापि शशो वा शम्बरो वने ॥&lt;br&gt;&#xA;तदा मे करभो विद्धो बाणेनानतपर्वणा ॥ २४ ॥&lt;br&gt;&#xA;स प्रणष्टः क्षणेनैव सबाणो मम पश्यतः ॥&lt;br&gt;&#xA;तं द्रवन्तमनुप्राप्तो वनमेतद्यदृच्छया ॥ २५ ॥&lt;br&gt;&#xA;भवत्सकाशं नष्टश्रीर्हताशः श्रमकर्शितः ॥&lt;br&gt;&#xA;भवतां विदितं सर्वं सर्वज्ञा हि तपोधनाः ॥&lt;br&gt;&#xA;भवन्तः सुमहाभागास्तस्मात्पृच्छाभि संशयम् ॥ २६ ॥&lt;br&gt;&#xA;क्व गतः करभो विद्धो मया बाणेन साम्प्रतम् ॥&lt;br&gt;&#xA;क्व च प्राप्स्यामि सहसा ब्रूत तत्सुसमाहिताः ॥ २७ ॥&lt;br&gt;&#xA;ततस्तेषां समस्तानामृषीणामृषिसत्तमः ॥&lt;br&gt;&#xA;ऋषभो देवि करभं स्मरन्निदमथाब्रवीत् ॥ २८ ॥&lt;br&gt;&#xA;गतः स करभो भूप महाकालवने शुभे ॥&lt;br&gt;&#xA;गच्छ त्वं च महाराज महाकालवने शुभे ॥ २९ ॥&lt;br&gt;&#xA;यत्र देवो महादेवः कारभं रूपमास्थितः ॥&lt;br&gt;&#xA;विनोदार्थं च देवानां लिङ्गमूर्त्तिरभूत्पुरा॥5.2.73.३०॥&lt;br&gt;&#xA;पश्चिमे क्षेत्रपालस्य कैलासस्य महीपते ॥&lt;br&gt;&#xA;समीपे तस्य विघ्नेशो मोदक प्रियसञ्ज्ञकः ॥ ३१ ॥&lt;br&gt;&#xA;ब्रह्मणा पूजितो राजन्देवानामर्थसिद्धये ॥&lt;br&gt;&#xA;स च धर्मध्वजो राजा हैहयानां कुलोद्वहः ॥ ३२ ॥&lt;br&gt;&#xA;तुरगेण कदाचित्तु नीतो बदरिकाश्रमम् ॥&lt;br&gt;&#xA;प्रसिद्धं त्रिषु लोकेषु नरनारायणाश्रमम् ॥ ३३ ॥&lt;br&gt;&#xA;तत्र वीराजिनधरं कृशं विप्रं ददर्श ह ॥&lt;br&gt;&#xA;शरीरमपि राजेन्द्र न केनापि समं तदा ॥&lt;br&gt;&#xA;दृष्ट्वा च हसितो विप्रस्तेन राज्ञा प्रमादतः ॥ ३४ ॥&lt;br&gt;&#xA;यस्माद्धससि मां दृष्ट्वा तस्मादुष्ट्रो भविष्यसि ॥&lt;br&gt;&#xA;लम्बोष्ठो लम्बदन्तश्च विस्वरो विकृता कृतिः ॥ ३५ ॥&lt;br&gt;&#xA;इत्युक्तस्तेन विप्रेण शप्तोपि नृपसत्तमः ॥&lt;br&gt;&#xA;तं विप्रं प्रार्थयामास स च तुष्टोब्रवीदिदम् ॥ ३६ ॥&lt;br&gt;&#xA;न मे वागनृता भूप कदा चिदपि विद्यते ॥&lt;br&gt;&#xA;अवश्यं करभो भूत्वा पश्चान्मुक्तिमवाप्स्यसि ॥ ३७ ॥&lt;br&gt;&#xA;यदा त्वं करभो जातो विद्धो वै वीरकेतुना ॥&lt;br&gt;&#xA;अयोध्याधिपभूपेन गमिष्यसि शराहतः ॥ ३८ ॥&lt;br&gt;&#xA;महाकालवनं दिव्यं तत्र त्वं लिङ्गदर्शनात् ॥&lt;br&gt;&#xA;गमिष्यसि परं स्थानं यत्र देवो महेश्वरः ॥ ३९ ॥&lt;br&gt;&#xA;स चेक्ष्वाकुकुलद्भूतो वीरकेतुर्महाबलः ॥&lt;br&gt;&#xA;लिङ्गदर्शनतो भूप चक्रवर्तित्वमाप्स्यति ॥ 5.2.73.४० ॥&lt;br&gt;&#xA;इत्युक्तो नृप भूपालः करभत्वं समागतः ॥&lt;br&gt;&#xA;स त्वयाभिहतो भूप बाणेनानतपर्वणा ॥&lt;br&gt;&#xA;द्रक्ष्यसि त्वं विमानस्थं विमुक्तं लिङ्गदर्शनात् ॥ ४१ ॥&lt;br&gt;&#xA;इत्युक्तो नृपतिस्तेन ऋषभेण द्विजेन तु ॥&lt;br&gt;&#xA;आजगाम त्वरायुक्तो महाकालवनं शुभम् ॥ ४२ ॥&lt;br&gt;&#xA;ददर्श तत्र तल्लिङ्गं पूजितं त्रिदशैः सदा ॥&lt;br&gt;&#xA;एतस्मिन्नन्तरे वाणी श्रुता तेन महीभृता ॥ ॥ ४३ ॥&lt;br&gt;&#xA;विमानस्थेन या प्रोक्ता तूष्ट्रेण मधुरस्वरा ॥&lt;br&gt;&#xA;भोभो राजेन्द्र मां पश्य विमाने चोद्धृते शुभे ॥ ४४ ॥&lt;br&gt;&#xA;दर्शनादस्य लिङ्गस्य प्राप्ता मे परमा गतिः ॥&lt;br&gt;&#xA;त्वया हतोऽहं बाणेन तेनाहं त्वागतो वने ॥&lt;br&gt;&#xA;समीपमस्य लिङ्गस्य त्वं मे बन्धुः परो यतः ॥ ४५ ॥&lt;br&gt;&#xA;इत्युक्त्वा स नृपं देवि वचः समधुराक्षरम्॥&lt;br&gt;&#xA;गतस्तु परमं स्थानं नित्यमव्ययमक्षयम् ॥ ४६ ॥&lt;br&gt;&#xA;ततो देवगणा व्योम्नि सकिन्नरमहोरगाः ॥&lt;br&gt;&#xA;यक्षराक्षसगन्धर्वाः सपिशाचाप्सरोगणाः ॥४७॥&lt;br&gt;&#xA;ब्रह्मेन्द्रहरिमुख्याश्च विमानैर्देवि संस्थिताः ॥&lt;br&gt;&#xA;आजग्मुर्मुदितास्तत्र द्रष्टुं कौतुकमानसाः ॥ ४८ ॥&lt;br&gt;&#xA;विलोक्य करभं मुक्तं विमानस्थं विराजितम् ॥&lt;br&gt;&#xA;लिङ्गदर्शनमात्रेण संस्तुतं विविधैः स्तवैः ॥ ४९ ॥&lt;br&gt;&#xA;अच्छरत्नसमूहेन मुकुटेनोज्वलत्विषा ॥&lt;br&gt;&#xA;भासन्तं रविकोटीनां जगदानन्दकारकम् ॥ 5.2.73.५० ॥&lt;br&gt;&#xA;नाम चक्रुस्ततो देवा दृष्ट्वा माहात्म्यमुत्तमम् ॥&lt;br&gt;&#xA;दर्शनादस्य लिङ्गस्य मुक्तोऽयं करभो यतः ॥ ५१ ॥&lt;br&gt;&#xA;तस्मात्त्रिष्वपि लोकेषु विख्यातः करभेश्वरः ॥&lt;br&gt;&#xA;भविष्यति न सन्देहः पशुयोनिविमोचकः ॥ ५२ ॥&lt;br&gt;&#xA;इत्युक्त्वा त्रिदशाः सर्वे गताः स्वं धिष्ण्यमुत्तमम् ॥&lt;br&gt;&#xA;अयोध्याधिपतिर्वीरो वीरकेतुः स्वमालयम्॥&lt;br&gt;&#xA;समृद्धं निःसपत्नं च ततो राज्यं चकार सः ॥ ५३ ॥&lt;br&gt;&#xA;यः पश्यति नरो देवि करभेश्वरसञ्ज्ञकम् ॥&lt;br&gt;&#xA;स प्रयात्यक्षयाल्ँलोकान्पूज्यमानो गणाधिपः ॥ ५४ ॥&lt;br&gt;&#xA;यदा कालादिहायातो राजराजेश्वरो महान् ॥&lt;br&gt;&#xA;पृथिव्यामेकराड्भूत्वा क्रमान्मोक्षमवाप्नुयात् ॥ ॥ ५५ ॥&lt;br&gt;&#xA;न दुःखं जायते तस्य व्याधिशोकभयं तथा ॥&lt;br&gt;&#xA;ये पश्यन्ति प्रसङ्गेन तल्लिङ्गं करभेश्वरम् ॥ ५६ ॥&lt;br&gt;&#xA;सर्वमेधेषु यत्पुण्यं सर्वदानेषु यत्फलम् ॥&lt;br&gt;&#xA;तत्फलं त्वधिकं देवि करभेश्वरदर्शनात्॥५७॥&lt;br&gt;&#xA;व्याधयो नोपजायन्ते दारिद्र्यं न कदाचन॥&lt;br&gt;&#xA;ऐश्वर्यं चातुलं तेषां जायते दर्शनात्सदा॥५८॥&lt;br&gt;&#xA;पशुयोनिगता ये च पितरो दुःखितास्तु ये॥&lt;br&gt;&#xA;तिष्ठन्ति चाम्बरे ते तु चिन्तयन्तः स्वगोत्रजम्॥५९॥&lt;br&gt;&#xA;आगमिष्यति नः पुत्रो नप्ता वा सन्तताविह॥&lt;br&gt;&#xA;कदा पश्यति देवेशं करभेश्वरमीश्वरम्॥&lt;br&gt;&#xA;तेन दर्शनमात्रेण मुक्तिर्नो भविता ध्रुवम्॥5.2.73.६०॥&lt;br&gt;&#xA;यो यमुद्दिश्य वै कामं दर्शनं तु करिष्यति॥&lt;br&gt;&#xA;तस्य तज्जायते सर्वं मृतस्य परमा गतिः ॥ ६१ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;करभेशस्य देवस्य शृणु राजस्थलेश्वरम् ॥ ६२ ॥।&lt;br&gt;&#xA;इति श्रीस्कान्देमहापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य उमामहेश्वरसंवादे करभेश्वरमाहात्म्य वर्णनन्नाम त्रिसप्ततितमोऽध्यायः ॥ ७३ ॥&lt;/p&gt;</description>
    </item>
    <item>
      <title>०७४ राजस्थलेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/074_rAjasthaleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/074_rAjasthaleshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;चतुःसप्ततिकं विद्धि शिवं राजस्थलेश्वरम् ॥&lt;br&gt;&#xA;यस्य दर्शनमात्रेण सर्वपापैः प्रमुच्यते ॥ १ ॥&lt;br&gt;&#xA;विष्णुकल्पे पुरा वृत्ते मन्वन्तरमुखप्रिये ॥&lt;br&gt;&#xA;अराजके महीपृष्ठे ब्रह्मा चिन्तापरोऽभवत् ॥ २ ॥&lt;br&gt;&#xA;न मनुष्यैर्विना देवाः समर्था लोकधारणे ॥&lt;br&gt;&#xA;दानेज्याजपतोदेवा भजन्ते पुष्टिमुत्तमाम् ॥ ३ ॥&lt;br&gt;&#xA;योग्यो राजा प्रजापालः को भवेज्जनवत्सलः ॥&lt;br&gt;&#xA;सोऽपश्यदथ राजर्षि स्तपस्यन्तं रिपुञ्जयम् ॥ ४ ॥&lt;br&gt;&#xA;पृथ्व्यां सर्वगुणाकीर्णं धर्मनिष्ठं महाव्रतम् ॥&lt;br&gt;&#xA;तमुवाचाथ देवेशो ब्रह्मा लोकपितामहः ॥ ५ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;रिपुञ्जय निबोधेदं वचनं मम पुत्रक ॥&lt;br&gt;&#xA;राज्यं च पाल्यतां वत्स एककल्पेन चेतसा ॥ ६ ॥&lt;br&gt;&#xA;अलं ते तपसा तात कष्टेनानेन साम्प्रतम् ॥&lt;br&gt;&#xA;धर्मेण विजिताः सर्वे त्वया लोका नरोत्तम ॥ ७ ॥&lt;br&gt;&#xA;क्रियतामधुना लोकपालनं तु ममाज्ञया ॥&lt;br&gt;&#xA;यतः परोपकारो हि फलं देहस्य देहिनः ॥ ८ ॥&lt;br&gt;&#xA;न धर्मस्तादृशोऽन्योऽस्ति न चान्योऽर्थस्य साधकः ॥&lt;br&gt;&#xA;निरयाप्तिरपि श्रेय उपकृत्य परस्य वै ॥९॥&lt;br&gt;&#xA;नापकारेण भूतानामपि स्याद्भुवनेशता ॥&lt;br&gt;&#xA;सततं लोक कार्यार्थं मदाज्ञागौरवेण च ॥&lt;br&gt;&#xA;पृथ्वीं समुद्रवसनां प्रजाश्चैव प्रपालय ॥ 5.2.74.१० ॥&lt;br&gt;&#xA;इत्युक्तः स तु राजर्षिर्ब्रह्मणा पर्वतात्मजे ॥&lt;br&gt;&#xA;प्रोवाच प्राञ्जलिर्भूत्वा ब्रह्माणं तु रिपुञ्जयः ॥ ११ ॥&lt;br&gt;&#xA;स्वभावेनाचला पृध्वी त्वया पूर्वं विनिर्मिता ॥&lt;br&gt;&#xA;विनैव पालकं ह्येषा कुत्र यास्यति मेदिनी ॥ १२ ॥&lt;br&gt;&#xA;यद्यवश्यं मया पृध्वी पालनीया पितामह ॥&lt;br&gt;&#xA;देहि मे नगरीं रम्यामवन्तीं सप्तकल्पगाम् ॥१३॥&lt;br&gt;&#xA;मनुष्यलोके विख्याता सकले सामरावती ॥&lt;br&gt;&#xA;स्वर्गच्युतानां देवानां निवासार्थं प्रतिष्ठिता ॥ १४ ॥&lt;br&gt;&#xA;मर्यादामनुवत्तेंयुर्यदि मे नाकवासिनः ॥&lt;br&gt;&#xA;अदत्ते च मया स्थाने न वासः कस्यचिद्भवेत् ॥&lt;br&gt;&#xA;अनेन विधिना पृथ्वीं पालयिष्याम्यहं प्रभो ॥ १५॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;भविष्यत्येष ते कामो यस्त्वयोक्तो नरोत्तम॥&lt;br&gt;&#xA;ये केचित्त्रिदशाः सन्ति मद्गौरववशेन ते ॥&lt;br&gt;&#xA;तवादेशं करिष्यन्ति सदा त्वद्वशवर्त्तिनः ॥ १६॥&lt;br&gt;&#xA;देवनाथेति वै नाम भविष्यति च सुव्रत॥&lt;br&gt;&#xA;इत्युक्त्वान्तर्दधे ब्रह्मा हंसयानं समास्थितः ॥१७॥&lt;br&gt;&#xA;अथ राजा प्रतिज्ञाय ब्रह्मणा भूमिपालनम्॥&lt;br&gt;&#xA;पृथ्व्यामुद्घोषयामास प्रोवाच त्रिदिवौकसाम् ॥१८॥&lt;br&gt;&#xA;भवतां विहितः स्वर्गो मनुजानां च भूतलम् ॥&lt;br&gt;&#xA;ये चात्र कन्द ररताः स्थले वा भूधरेषु च ॥ १९॥&lt;br&gt;&#xA;ये स्थिता यान्तु ते देवा मनुजानामियं धरा ॥&lt;br&gt;&#xA;तच्छ्रुत्वा घोषितं तस्य राज्ञो भयनिपीडिताः ॥&lt;br&gt;&#xA;त्रिदशा ब्रह्मणो वाक्याद्गौरवात्त्रिदिवं गताः ॥ 5.2.74.२० ॥&lt;br&gt;&#xA;अथ प्रजाः स नृपतिर्धर्मेणावर्धयत्तदा ॥&lt;br&gt;&#xA;पुत्रवत्सेहयुक्तेन हृदयेनातिनिर्वृताः॥२१।&lt;br&gt;&#xA;प्रजास्तत्सुखसंवृद्धा जरामृ त्युविवर्जिताः ॥&lt;br&gt;&#xA;पुत्रिणो धनधान्याढ्याः सर्वकामसमन्विताः ॥२२॥&lt;br&gt;&#xA;यौवनस्थाश्च निर्द्वन्द्वाः सततं धर्मसंश्रयाः ॥&lt;br&gt;&#xA;नासीत्पुथिव्यां शैलस्तु स्थलो वा द्वीप एव च ॥ २३ ॥&lt;br&gt;&#xA;अकृष्टपच्या पृथिवी स्वादवद्भिः फलैर्युता ॥&lt;br&gt;&#xA;देवलोक इवासीद्भूः सर्वकामगुणोज्ज्वला ॥२४॥&lt;br&gt;&#xA;एवं व्रजति काले वै राज्ञि राज्यं प्रकुर्वति ॥&lt;br&gt;&#xA;महामर्षपरा देवा विप्रकार्यार्थमुद्यताः ॥२५॥&lt;br&gt;&#xA;प्रजानां बहुदुःखानि मुहुः कुर्वन्त्यनेकशः ॥&lt;br&gt;&#xA;अथानावृष्टिमकरोत्सुदीर्घां पाकशासनः ॥२६॥&lt;br&gt;&#xA;तथा संह्रियमाणेषु लोकेषु नृपसत्तमः॥&lt;br&gt;&#xA;मेघो भूत्वा दिवं प्राप्य सुवृष्टिमकरोन्नृपः ॥२७॥&lt;br&gt;&#xA;तेनैवाप्यायितो लोकः सुखी जातो यशस्विनि॥&lt;br&gt;&#xA;ततः काले तु कस्मिंश्चिद्वर्षत्पाकशासनः ॥&lt;br&gt;&#xA;संवर्त्तो वारिदो भूत्वा मेघान्वै विन्यपातयत् ॥ २८ ॥&lt;br&gt;&#xA;ततस्तु मारुतो भूत्वा नृपतिस्तामधारयत् ॥&lt;br&gt;&#xA;ततोनलः प्रनष्टोऽभूत्सर्वतः पृथिवीतलात् ॥ २९ ॥&lt;br&gt;&#xA;न यज्ञा न जपो होमो न च पक्तिरवर्त्तत ॥&lt;br&gt;&#xA;लोकश्च व्याधिसङ्क्षुब्धस्तदाभूद्विषमे स्थितः ॥ 5.2.74.३० ॥&lt;br&gt;&#xA;ततः स राजा तं दृष्ट्वा त्वभवद्धव्यवाहनः ॥&lt;br&gt;&#xA;सोऽधारयत्प्रजाः सर्वा यज्ञांश्च त्रिदिवौकसः ॥ ३१ ॥&lt;br&gt;&#xA;एतस्मिन्नन्तरे देवि त्वया सार्द्धं समागतः ॥&lt;br&gt;&#xA;दर्शनार्थं स्वनगरीमहं भूतगणैर्वृतः ॥ ३२ ॥&lt;br&gt;&#xA;ततो देवगणाः सर्वे सकिन्नरमहोरगाः ॥&lt;br&gt;&#xA;सयक्षरक्षोगन्धर्वाः सिद्धविद्याधरोरगाः ॥ ३३ ॥&lt;br&gt;&#xA;भूताः प्रेताः पिशाचाश्च ये चान्ये गगनेचराः ॥&lt;br&gt;&#xA;चत्वारः सागराश्चैव क्षारक्षीरादिसिन्धवः ॥ ३४ ॥&lt;br&gt;&#xA;गङ्गा च यमुना सिन्धुश्चन्द्रभागा सरस्वती ॥&lt;br&gt;&#xA;चर्मण्वती भीम रथी पुण्या गोदावरी नदी ॥ ३५ ॥&lt;br&gt;&#xA;विपाशा देविका पुण्या शरयूः कौशिकी तथा ॥&lt;br&gt;&#xA;गोमती धूतपापा च बाहुदा च दृषद्वती ॥ ३६ ॥&lt;br&gt;&#xA;पारा वेद स्मृतिश्चैव वेत्रघ्नी नर्मदा शिवा ॥&lt;br&gt;&#xA;तापी पयोष्णी निर्विन्ध्या सर्वास्तत्र समागताः ॥ ३७ ॥&lt;br&gt;&#xA;पुष्करश्च प्रयागश्च प्रभासो नैमिषस्तथा ॥&lt;br&gt;&#xA;पृथुतीर्थोदकश्चैव तथैवामरकण्टकः । ३८ ॥&lt;br&gt;&#xA;गङ्गाद्वारः कुशावर्त्तो बिल्वको नीलपर्वतः ॥&lt;br&gt;&#xA;वाराहपर्वतश्चैव तीर्थं कनखलं तथा ॥ ३९ ॥&lt;br&gt;&#xA;भृगुतुङ्गः सुकुक्षश्चाप्यजगन्धश्च पार्वति ॥&lt;br&gt;&#xA;कालिञ्जरः सकेदारो रुद्रकोटिर्महालयः ॥ 5.2.74.४० ॥&lt;br&gt;&#xA;स्थानानि च समस्तानि पुण्यान्यायतनानि च ॥&lt;br&gt;&#xA;मेरुर्महेन्द्रो मलयो मन्दरो गन्धमादनः ॥ ४१ ॥&lt;br&gt;&#xA;मुनयो वालखिल्याश्च वेदाश्चत्वार एव च ॥&lt;br&gt;&#xA;एते चान्ये च बहवः समायाता मया सह ॥ ४२ ॥&lt;br&gt;&#xA;अनन्तरं मया मेरुः स्थलाकारः कृतस्ततः ॥&lt;br&gt;&#xA;तस्मिन्स्थले स्थितो देवि उपविष्टः सुरैर्वृतः ॥&lt;br&gt;&#xA;नियुक्ताः सागराः पार्श्वे चत्वारो लवणादयः ॥ ४३ ॥&lt;br&gt;&#xA;अथ व्याकुलतां प्राप्तः स च राजा रिपुञ्जयः॥&lt;br&gt;&#xA;स्वस्थलस्थं मां दृष्ट्वा समायातस्तु मां प्रति॥४४॥&lt;br&gt;&#xA;तेजसा दह्यमानोऽपि मदीयेन वरानने ॥&lt;br&gt;&#xA;भीतोऽपि तोषयामास कोऽसि देव नमोऽस्तु ते ॥ ४५ ॥&lt;br&gt;&#xA;स्थलेस्मिन्नृप राजाहं मयाप्युक्तं विनोदतः ॥&lt;br&gt;&#xA;चतुर्वर्गश्चतुर्मूर्त्तिश्चतुर्द्धा संस्थितो नृपः ॥ ४६ ॥&lt;br&gt;&#xA;तेनाहं सर्वतो दृष्टो वाङ्मये सचराचरे ॥&lt;br&gt;&#xA;अनन्तरं स्तुतस्तेन भक्त्या परमया प्रिये ॥ ४७ ॥&lt;br&gt;&#xA;प्रभावमतुलं दृष्ट्वा मदीयं व्यापकं परम् ॥&lt;br&gt;&#xA;भक्त्या परमया देवि स च मां शरणं गतः॥&lt;br&gt;&#xA;भूयःस्तुतोऽपि तेनाहं तुष्टो वै तस्य भूपतेः ॥&lt;br&gt;&#xA;तेनोक्तं यदि मे देव तुष्टस्त्वं परमेश्वर ॥ ४९ ॥&lt;br&gt;&#xA;भक्तिर्मे सुदृढा भूयात्त्वयि सर्वॆश शाश्वती।&lt;br&gt;&#xA;तुष्टोहं तेन वाक्येन पुनः प्रोक्तो मया नृप ॥ 5.2.74.५० ॥&lt;br&gt;&#xA;एवं भविष्यतीत्युक्त्वा पुनर्मां ब्रूहि पार्थिव ।&lt;br&gt;&#xA;हृदि स्थितश्च ते कामः सर्वकालं भविष्यति ॥ ५१ ॥&lt;br&gt;&#xA;अधृष्यः सर्वेदेवानां सर्वदा सम्भविष्यसि ॥&lt;br&gt;&#xA;तेनाहं प्रार्थितो देवि भूयो वरमनुत्तमम् ॥ ५२ ॥&lt;br&gt;&#xA;अतीव राजते देव स्थलोऽयं तव सन्निधौ ॥&lt;br&gt;&#xA;मेरुरेष न सन्देहो वृल्लभः सर्वदा तव ॥ ५३॥&lt;br&gt;&#xA;राजस्थलेश्वरोऽसि त्वं विख्यातो भुवनत्रये॥&lt;br&gt;&#xA;भविष्यसि यथा देव तथा त्वं कर्तुमर्हसि ॥ ५४॥&lt;br&gt;&#xA;अत्रागत्य च यो देव भक्त्या परमया युतः ॥&lt;br&gt;&#xA;यात्रां करोति भावेन पुराणोक्तविधानतः ॥५५ |॥&lt;br&gt;&#xA;तस्य त्वया प्रदातव्यं सर्वं मनसि चिन्तितम् ।&lt;br&gt;&#xA;अणिमादिगुणाः सर्वे गुटिकासिद्धिरञ्जनम्॥ ५६॥&lt;br&gt;&#xA;खड्गं च पादुकां चैव जलवासं रसायनम्॥&lt;br&gt;&#xA;राजस्थलेश्वरं यस्तु भक्त्या पश्यति मानवः ॥ ५७॥&lt;br&gt;&#xA;दशम्यां तु विशेषेण कृत्वा नियमपूर्वकम्॥&lt;br&gt;&#xA;देवानामपि देवत्वं सम्प्राप्नोति महेश्वरः ॥ ५८ ॥&lt;br&gt;&#xA;पूजनीयस्तु त्रिदिवैर्यथा देवः पुरन्दरः॥&lt;br&gt;&#xA;दृष्ट्वा राजस्थले देवं योऽत्र यात्रां करिष्यति ॥५९॥&lt;br&gt;&#xA;तस्य श्रीर्विजयश्चैव भवत्येव वरो मम ॥&lt;br&gt;&#xA;शत्रवः सङ्क्षयं यान्तु सम्पद्यतां मनोरथाः ॥ 5.2.74.६०॥&lt;br&gt;&#xA;वृद्धिर्भवतु वंशे च दर्शनात्तव शङ्कर॥&lt;br&gt;&#xA;सर्वेऽत्र देवास्तिष्ठन्तु मेरुरत्रैव तिष्ठतु ॥&lt;br&gt;&#xA;तिष्ठन्तु सागराः सर्वे तव देव समीपतः ॥ ६१ ॥&lt;br&gt;&#xA;इत्युक्तोऽहं तदा तेन मया चोक्तं वरानने॥&lt;br&gt;&#xA;सुद्युम्नोनाम भूपालो यदात्रैवागमिष्यति ॥ ६२ ॥&lt;br&gt;&#xA;पुत्रार्थं भार्यया सार्द्धं तदा दास्यामि वाञ्छितम् ॥&lt;br&gt;&#xA;तदा समुद्राश्चत्वारः स्थास्यन्ति सफलाः स्वयम् ॥६३॥&lt;br&gt;&#xA;तस्याराधनतो भूप पुत्रं दास्यामि शोभनम्॥&lt;br&gt;&#xA;ये चात्र मानवा राजन्यात्रां कुर्वन्ति भक्तितः ॥&lt;br&gt;&#xA;तेषां मनोरथावाप्तिर्भविष्यति न संशयः ॥ ६४ ।&lt;br&gt;&#xA;राजा रिपुञ्जयो भक्त्या गणाधीशः कृतो मया।॥ ६५॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;राजस्थलेश्वरेशस्य श्रूयतां वडलेश्वरम् ॥ ६६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये राजस्थलेश्वरमाहात्म्यवर्णनन्नाम चतुःसप्ततितमोऽध्यायः ॥ ७४ ॥&lt;/p&gt;</description>
    </item>
    <item>
      <title>०७५ वडलेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/075_vaDaleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/075_vaDaleshvaramAhAtmyavarNanam/</guid>
      <description>&lt;p&gt;॥ईश्वर उवाच ॥ ॥&lt;br&gt;&#xA;पञ्चसप्ततिकं देवं वडलेश्वरसञ्ज्ञकम्॥&lt;br&gt;&#xA;विद्धि पापहरं देवि दर्शनात्कामदं नृणाम् ॥ १ ॥&lt;br&gt;&#xA;धनदस्य सखा देवि मणिभद्रो बभूव ह ॥&lt;br&gt;&#xA;ईर्ष्याप्रभावस्तत्पुत्रो वडलोनाम कोपनः ॥ २ ॥&lt;br&gt;&#xA;रूपवान्सर्वदा कामी सदा मत्तो बलाधिकः ॥&lt;br&gt;&#xA;कदाचित्स गतो रम्यां नलिनीं धनदस्य च ॥ ३ ॥&lt;br&gt;&#xA;रत्यर्थं कामसेवार्थं गुप्तां रहसि निर्मिताम् ॥&lt;br&gt;&#xA;ददर्श कुसुमैश्छन्नां वज्रवैडूर्यभूषिताम् ॥ ४ ॥&lt;br&gt;&#xA;तां वै विद्रुमसञ्छन्नां मुक्तादामविरा जिताम् ॥&lt;br&gt;&#xA;सुरम्यां विपुलच्छायां स्वर्णपङ्कजशोभिताम् ॥ ५ ॥&lt;br&gt;&#xA;कुबेरभवनाभ्याशे वल्लभां धनदस्य च ॥&lt;br&gt;&#xA;आक्रीडं राजराजस्य कुबेरस्य महा त्मनः ॥ ६ ॥&lt;br&gt;&#xA;राक्षसैः किन्नरैश्चैव गुप्तां खङ्गधरैः सदा ॥&lt;br&gt;&#xA;तां दृष्ट्वा परमप्रीतो बभूव वडलस्तदा ॥ ७ ॥&lt;br&gt;&#xA;प्रियया सहितो रेमे स्थाने गुप्ते मनोहरे ॥&lt;br&gt;&#xA;रेमे रमणकैर्योगैरनङ्गेन वशीकृतः ॥ ८ ॥&lt;br&gt;&#xA;तत्र गुप्ता रणे शूरा राक्षसा रणकोविदाः ॥&lt;br&gt;&#xA;रक्षन्ति शतसाहस्रं सर्वायुधपरिच्छदाः ॥ ९ ॥&lt;br&gt;&#xA;ते तु दृष्ट्वैव वडलं मणिभद्रसुतं प्रिये ॥&lt;br&gt;&#xA;भक्ष्यैः सम्पूरितमुखं दिव्यचन्दनभूषितम् ॥ 5.2.75.१० ॥&lt;br&gt;&#xA;केतकीगर्भपत्राभैर्दन्तैर्दिव्यतराननम् ॥&lt;br&gt;&#xA;युद्धार्थे बद्धनिस्त्रिंशं शक्तियुक्तमरिन्दमम् ॥ ११ ॥&lt;br&gt;&#xA;भार्यासहायमुन्मत्तं पर्यङ्के च स्थितं सदा ॥&lt;br&gt;&#xA;रत्यर्थमागतं ज्ञात्वा अन्योन्यमभिचुक्रुशुः ॥ १२ ॥&lt;br&gt;&#xA;मा वीरानेन मार्गेण सभार्यो गन्तुमर्हसि ॥&lt;br&gt;&#xA;आक्रीडोऽयं कुबेरस्य धनदस्य महात्मनः ॥ १३ ॥&lt;br&gt;&#xA;देवा देवर्षयो यक्षा गन्धर्वाः किन्नरास्तथा ॥&lt;br&gt;&#xA;आमन्त्र्य यक्षप्रवरं विहरन्ति रमन्ति च ॥ १४ ॥&lt;br&gt;&#xA;नेह शक्यं विनादेशाद्विहर्तुं क्रीडितुं चिरम्॥&lt;br&gt;&#xA;भ्रात्रामात्येन सुहृदा केनापि च सुतेन च ॥ १५ ॥&lt;br&gt;&#xA;येनकेनचिदन्यायादवमन्य धनेश्वरम् ॥&lt;br&gt;&#xA;विहारः क्रियते दर्पात्स विनश्येदसंशयम् ॥ १६ ॥&lt;br&gt;&#xA;एवं स राक्षसैर्घोरैर्वडलो विनिवारितः ॥&lt;br&gt;&#xA;मा मैवमिति सक्रोधं भर्त्सयद्भिः समन्ततः ॥ १७ ॥&lt;br&gt;&#xA;कदर्थीकृत्य तु स तान्राक्षसान्भीमविक्रमः ॥&lt;br&gt;&#xA;व्यगाहत महातेजास्ते सर्वे तं न्यवारयन् ॥ १८ ॥&lt;br&gt;&#xA;गृह्णीत बध्नीत निकृन्ततैनं पिबाम खादाम च वृत्तहीनम् ॥&lt;br&gt;&#xA;क्रुद्धा ब्रुवन्तो ह्यपतन्द्रुतं ते शस्त्राणि चोद्यम्य विवृत्तनेत्राः ॥ १९ ॥&lt;br&gt;&#xA;ततः स गुर्वीं यमदण्डकल्पां महागदां काञ्चनपट्टनद्धाम् ॥&lt;br&gt;&#xA;प्रगृह्य तामभ्यपतत्तरस्वी ततोऽब्रवीत्तिष्ठत तिष्ठतेति ॥ 5.2.75.२० ॥&lt;br&gt;&#xA;ते तस्य वीर्यं च वलं च दृष्ट्वा विद्याबलं बाहुबलं तथैव ॥&lt;br&gt;&#xA;न शक्नुवन्तः सहितुं समेता हताः प्रवीराः सहसा निवृत्ताः ॥ २१ ॥&lt;br&gt;&#xA;विदार्यमाणास्तत एव तूर्णमाकाशमास्थाय विमूढसञ्ज्ञाः ॥&lt;br&gt;&#xA;कैलासशृङ्गाण्यभि दुद्रुवुस्ते यक्षार्दिता रक्षपालाः प्रभग्नाः ॥ २२ ॥&lt;br&gt;&#xA;स शक्रवद्दानवदैत्यसङ्घान्विक्रम्य जित्वा मदनाभितप्तः ॥&lt;br&gt;&#xA;विगाह्य तां पुष्करिणीं समर्थः कामं स चिक्रीडति यक्षपुत्रः ॥ २३ ॥&lt;br&gt;&#xA;ततस्तु ते रक्षपालाः समेत्य धनेश्वरं वै वडलेन नुन्नाः ॥&lt;br&gt;&#xA;यक्षस्य धैर्यं सुबलं च सङ्ख्ये यथावदाचख्युरतीव भीताः ॥ ॥ २४ ॥&lt;br&gt;&#xA;तेषां तु वचनं श्रुत्वा मणिभद्रो महायशाः ॥&lt;br&gt;&#xA;शशाप पुत्रं दयितं वडलं प्रभुकारणात् ॥ २५ ॥&lt;br&gt;&#xA;यस्मात्सा नलिनी रम्या सेविता वडलेन तु॥&lt;br&gt;&#xA;दयिता धनदस्यापि यथा माता तथैव सा ॥२६॥&lt;br&gt;&#xA;तस्मात्पुत्रो मदीयस्तु सर्वभागविवर्जितः॥&lt;br&gt;&#xA;पङ्ग्वन्धो बधिरो दीनः क्षयरोगमवाप्स्यति॥ ॥ २७ ॥&lt;br&gt;&#xA;इति शप्तस्तदा जातो वडलो भोगवर्जितः ॥&lt;br&gt;&#xA;पतितो भूतले चैव तस्मिन्स्थाने गतोऽपि सन् ॥ २८ ॥&lt;br&gt;&#xA;पीडितः क्षयरोगेण न शशाक विचेष्टितुम् ॥&lt;br&gt;&#xA;अन्धोऽथ बधिरो जातो गुरुशापहतस्तदा ॥ २९ ॥&lt;br&gt;&#xA;चिन्तयामास सहसा शापमत्यद्भुतं महत् ॥&lt;br&gt;&#xA;शप्तोऽहं केन सहसा जीवन्योन्यन्तरं गतः ॥ 5.2.75.३० ॥&lt;br&gt;&#xA;कथं शप्तोऽस्मि तातेन मणिभद्रेण वल्लभः ॥&lt;br&gt;&#xA;पुत्रो युवा च शूरश्च शत्रुपक्षक्षयङ्करः ॥ ३१ ॥&lt;br&gt;&#xA;धन्योऽसौ मणिभद्रोऽपि मत्तातो येन भूतले ॥&lt;br&gt;&#xA;प्रभुभक्त्या निजः पुत्रः शप्तस्त्यक्तश्च तत्क्षणात् ॥ ३२ ॥&lt;br&gt;&#xA;वडलेन पुनः प्रोक्तं धन्योऽहं प्रभुकारणात्॥&lt;br&gt;&#xA;उत्सवो निधनन्नाम भर्तृपिण्डोपजीविनाम् ॥ ३३ ॥&lt;br&gt;&#xA;अन्यायेन यथाकामं प्रारब्धः सञ्चितश्चिरम्॥&lt;br&gt;&#xA;तेनाहं शापतां प्राप्तो यास्यामि नरकं ध्रुवम्॥ ३४ ॥&lt;br&gt;&#xA;एवं विलपतस्तस्य वडलस्य वरानने ॥&lt;br&gt;&#xA;आजगाम तमुद्देशं मणिभद्रो महाबलः ॥&lt;br&gt;&#xA;ददर्श पुत्रं पङ्ग्वन्धं क्षयरोगप्रपीडितम् ॥ ३५ ॥&lt;br&gt;&#xA;निःश्वसन्तं सुदुःखार्त्तं विल पन्तं पुनःपुनः ॥&lt;br&gt;&#xA;प्रत्युवाच सुतं यक्षो मणिभद्रोऽतिदुःखितः ॥&lt;br&gt;&#xA;मया कुपित्रा हा वत्स शप्तस्त्वं प्रभुकारणात् ॥ ३६ ॥&lt;br&gt;&#xA;त्वयेयं नलिनी रम्या धन दस्यातिवल्लभा ॥&lt;br&gt;&#xA;सेविता कामतप्तेन प्रवरा राक्षसा हताः ॥ ३७ ॥&lt;br&gt;&#xA;तस्मात्पुत्र मया शप्तो न मिथ्या स भविष्यति ॥&lt;br&gt;&#xA;प्रभुर्देवः प्रभुः स्वामी प्रभुर्माता प्रभुः पिता ॥ ३८ ॥&lt;br&gt;&#xA;स्वाम्यर्थे यः प्रियान्प्राणान्परित्यजति सङ्गरे ॥&lt;br&gt;&#xA;स याति परमं स्थानं ब्रह्मलोकं सनातनम्॥ ३९ ॥&lt;br&gt;&#xA;न मन्त्रसाध्यः शापोयं नौषधेन व्रतेन च ॥&lt;br&gt;&#xA;नियमेन च दानेन तस्मान्मद्वचनं कुरु ॥ 5.2.75.४० ॥&lt;br&gt;&#xA;मया श्रुतं शक्रलोके पुराणं स्कन्दकीर्त्तितम् ॥&lt;br&gt;&#xA;ब्रुवतो नारदस्यैव देवानां सन्निधौ पुरा ॥ ४१ ॥&lt;br&gt;&#xA;प्रभावो वर्णितस्तेन महाकालवनस्य च ॥&lt;br&gt;&#xA;क्षेत्रे ह्यस्मिन्महालिङ्गं स्वर्गद्वारस्य दक्षिणे ॥ ४२ ॥&lt;br&gt;&#xA;विद्यते व्याधिशमनं रूपसौभाग्यदायकम् ॥&lt;br&gt;&#xA;तत्राहं त्वां च नेष्यामि विमानेनाशुगामिना ॥ ४३ ॥&lt;br&gt;&#xA;इत्युक्त्वा मणिभद्रेण समानीतः सुतस्तदा ॥&lt;br&gt;&#xA;यत्र देवाधिदेवोऽसौ स्वर्गद्वारस्य दक्षिणे॥ ४४ ॥&lt;br&gt;&#xA;स्पर्शनात्तस्य लिङ्गस्य चक्षुष्मान्रूपवान्बली ॥&lt;br&gt;&#xA;सुपादः श्रुतिसंयुक्तस्तत्क्षणादभवत्तदा ॥४५॥&lt;br&gt;&#xA;दृष्ट्वा सुमहदाश्चर्यं मणिभद्रेण पार्वति॥&lt;br&gt;&#xA;कृतं नाम सुहृष्टेन स्वीयपुत्रस्य नामतः॥&lt;br&gt;&#xA;चक्षुष्मान्वडलो जातो लिङ्गस्यास्य प्रभावतः॥४६॥&lt;br&gt;&#xA;अद्यप्रभृति देवोऽयं वडलेश्वरसञ्ज्ञकः॥&lt;br&gt;&#xA;भविष्यति त्रिलोकेषु विख्यातो नेत्रदायकः॥४७॥&lt;br&gt;&#xA;पूजयिष्यन्ति ये देवं वडलेश्वरसञ्ज्ञकम्॥&lt;br&gt;&#xA;लिङ्गं लोकेषु विख्यातं ते प्राप्स्यन्ति मनोरथम्॥४८॥&lt;br&gt;&#xA;दृष्टो हरति पापानि स्पृष्टो राज्यं प्रयच्छति॥&lt;br&gt;&#xA;अर्चितो भक्तिभावेन मोक्षं दद्यान्न संशयः॥४९॥&lt;br&gt;&#xA;कार्त्तिके शुक्लपक्षस्य तिथिर्वै द्वादशी भवेत् ॥&lt;br&gt;&#xA;तस्यां ये पूजयिष्यन्ति वडलेश्वरसञ्ज्ञकम् ॥5.2.75.५० ॥&lt;br&gt;&#xA;दानं तैः सततं दत्तं ते यान्ति परमं पदम् ॥&lt;br&gt;&#xA;प्रयागे च प्रभासे च गङ्गासागरसङ्गमे ॥५१॥&lt;br&gt;&#xA;तपस्तप्तं भवेत्तैस्तु ते मुक्ता नात्र संशयः ॥&lt;br&gt;&#xA;गर्भवासे न जायन्ते सर्वसौख्यसमन्विताः ॥ ५२ ॥&lt;br&gt;&#xA;गाणपत्या भविष्यन्ति शङ्करस्य सदा प्रियाः ॥&lt;br&gt;&#xA;सौभाग्यरूपसम्पन्नाः पुत्रपौत्रैश्च संयुताः ॥&lt;br&gt;&#xA;जायन्ते मानवा लोके वडलेश्वरदर्शनात् ॥ ५३ ॥&lt;br&gt;&#xA;गर्भवासे महाकष्टे यस्य वासो न रोचते ॥&lt;br&gt;&#xA;सोऽभ्यर्चयतु भावेन वडलेश्वरमीश्वरम् ॥ ५४ ॥&lt;br&gt;&#xA;न लिङ्गेन विना सिद्धिर्दुर्लभं परमं पदम् ॥&lt;br&gt;&#xA;गतिर्न जायते स्वर्गे यावल्लिङ्गं तु नार्चयेत् ॥५५॥&lt;br&gt;&#xA;लिङ्गार्चन विहीनानां सिद्धिश्चापि सुदुर्लभा ॥&lt;br&gt;&#xA;मम पुत्रेण सम्प्राप्तमीप्सितं लिङ्गतो यतः ॥ ५६ ॥&lt;br&gt;&#xA;इत्युक्त्वा मणिभद्रोऽपि सुतेन सहितो ययौ ॥&lt;br&gt;&#xA;यत्र देवो धनाध्यक्षः स्थानं स्वं परमं गतः ॥ ५७ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;वडलेश्वरदेवस्य श्रूयतामरुणेश्वरम् ॥ ५८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य उमामहेश्वरसंवादे वडलेश्वरमाहात्म्यवर्णनं नाम पञ्चसप्ततितमोऽध्यायः ॥ ७५ ॥&lt;/p&gt;</description>
    </item>
    <item>
      <title>०७६ चतुरशीतिलिङ्गमाहात्म्येऽरुणेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/076_chaturashItilingamAhAtmye-ruNeshvaramAhAtmyava/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/076_chaturashItilingamAhAtmye-ruNeshvaramAhAtmyava/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;षट्सप्ततितमं देवमरुणेश्वरसञ्ज्ञकम् ॥&lt;br&gt;&#xA;विद्धि पापहरं देवि दर्शनात्कामदं नृणाम् ॥ १ ॥&lt;br&gt;&#xA;पुरा देवयुगे देवि प्रजापतिसुते शुभे ॥&lt;br&gt;&#xA;आस्तां भगिन्यौ रूपेण समुपेतेऽद्भुतेऽनघे ॥ २ ॥&lt;br&gt;&#xA;ते भार्ये कश्यपस्यास्तां कद्रूश्च विनता तथा ॥&lt;br&gt;&#xA;प्रादात्ताभ्यां वरं प्रीतः प्रजापतिसमः पतिः ॥ ३ ॥&lt;br&gt;&#xA;कश्यपो धर्मपत्नीभ्यां मुदा परमया युतः ॥&lt;br&gt;&#xA;वरातिसर्गं श्रुत्वैव कश्यपादुत्तमं तु ते ॥ ४ ॥&lt;br&gt;&#xA;हर्षादभ्यधिकां प्रीतिं प्रापतुः स्म वरस्त्रियौ ॥&lt;br&gt;&#xA;वव्रे कद्रूः सुतान्नागान्सहस्रं तुल्यवर्चसः ॥ ५ ॥&lt;br&gt;&#xA;द्वौ पुत्रौ विनता वव्रे कद्रूपुत्राधिकौ बले ॥&lt;br&gt;&#xA;ओजसा तेजसा चैव विक्रमेणाधिकौ च तौ ॥ ६ ॥&lt;br&gt;&#xA;तस्यै भर्त्ता वरं प्रादाल्लप्स्यसे पुत्रकोत्तमौ ॥&lt;br&gt;&#xA;एवमस्त्विति तां चाह कश्यपो विनतां तदा ॥ ७ ॥&lt;br&gt;&#xA;यथा च प्रार्थितं लब्ध्वा वरं तुष्टाऽभवत्तदा ॥&lt;br&gt;&#xA;कृतकृत्या तु विनता लब्ध्वा वीर्याधिकौ सुतौ ॥ ८ ॥&lt;br&gt;&#xA;कद्रूश्च लब्ध्वा पुत्राणां सहस्रं तुल्यतेजसाम् ॥&lt;br&gt;&#xA;धार्यौ गर्भौ प्रयत्नेन इत्युक्त्वा स महातपाः ॥ ९ ॥&lt;br&gt;&#xA;ते भार्ये वरसंहृष्टे कश्यपो वनमाविशत् ॥&lt;br&gt;&#xA;कालेन महता कद्रूर्नागानां सा शतीर्दश ॥&lt;br&gt;&#xA;जनयामास चार्वङ्गी द्वे चाण्डे विनता तदा ॥ 5.2.76.१० ॥&lt;br&gt;&#xA;तयोरण्डानि निदधुः प्रहृष्टाः परिचारिकाः ॥&lt;br&gt;&#xA;सोपस्वेदेषु भाण्डेषु पञ्चवर्षशतानि च ॥ ११ ॥&lt;br&gt;&#xA;ततः पञ्चशते काले कद्रूपुत्रा विनिर्गताः ॥&lt;br&gt;&#xA;अण्डभ्यां विनतायास्तु मिथुनं न व्यदृश्यत ॥ १२ ॥&lt;br&gt;&#xA;ततः पुत्रार्थिनी देवी व्रीडिता सा तपस्विनी ॥&lt;br&gt;&#xA;अण्डं बिभेद विनता तत्र पुत्रं ददर्श ह ॥ १३ ॥&lt;br&gt;&#xA;पूर्वार्द्धकायसम्पन्नमितरेणा प्रकाशितम् ॥&lt;br&gt;&#xA;स पुत्रो रोषसंरब्धः शशापैनामिति श्रुतम् ॥ १४ ॥&lt;br&gt;&#xA;योऽहमेवं कृतो मातस्त्वया लोभपरीतया ॥&lt;br&gt;&#xA;शरीरेणासमग्रेण तस्माद्दासी भविष्यसि ॥ १५ ॥&lt;br&gt;&#xA;पञ्चवर्षशतान्यस्या यया विस्पर्द्धसे सदा ॥&lt;br&gt;&#xA;एष ते च सुतो मातर्दास्याद्वै मोक्षयिष्यति ॥ १६ ॥&lt;br&gt;&#xA;यद्येनमपि मातस्त्वं मामिवाण्डविभेदनात् ॥&lt;br&gt;&#xA;न करिष्यस्यनङ्गं वा पुत्रं चाति तरस्विनम् ॥१७॥&lt;br&gt;&#xA;प्रतिपालयितव्यस्ते जन्मकालोऽस्य धीरया॥&lt;br&gt;&#xA;विशिष्टबलमीप्सन्त्या पञ्चवर्षशतान्यतः॥१८॥&lt;br&gt;&#xA;एवं शप्त्वा ततो देवि विनतां मातरं स्वकम् ॥&lt;br&gt;&#xA;अरुणो विललापाथ वाष्पशोकपरिप्लुतः ॥ १९ ॥&lt;br&gt;&#xA;हाहा मया नृशंसेन माता स्वजननी स्वका ॥&lt;br&gt;&#xA;शप्ता विनापराधेन कथं यास्यामि सद्गतिम् ॥&lt;br&gt;&#xA;माता देहारणिः पुंसां माता दुःखसहा परा ॥5.2.76.२०॥&lt;br&gt;&#xA;गर्भक्लेशे परं दुःखं माता जानाति यादृशम् ॥&lt;br&gt;&#xA;वात्सल्यं चाधिकं मातुर्दृश्यते न तु पैतृकम् ॥ २१ ॥&lt;br&gt;&#xA;गुरूणामेव सर्वेषां माता गुरुतरा स्मृता ॥&lt;br&gt;&#xA;एकस्यापि सुतस्यैव न दृष्टा निष्कृतिः श्रुतौ ॥२२॥&lt;br&gt;&#xA;यदि पिण्डप्रदानं तु गयायां कुरुते सुतः ॥&lt;br&gt;&#xA;गते पितरि पञ्चत्वं माता पुत्रस्य निर्वृतिः ॥&lt;br&gt;&#xA;न च मातृविहीनस्य ममत्वं कुरुते पिता ॥२३॥&lt;br&gt;&#xA;विकलो मातृहीनस्तु पुत्रो हि प्रोच्यते तदा ॥&lt;br&gt;&#xA;यदा स वृद्धो भवति तदा भवति दुःखितः ॥&lt;br&gt;&#xA;तदा शून्यं जगत्सर्वं यदा माता वियुज्यते ॥ २४ ॥&lt;br&gt;&#xA;सोऽहं पापसमाचारो जातो मातृविहिंसकः ॥&lt;br&gt;&#xA;मरिष्यामि न सन्देहः साधयित्वा हुताशनम् ॥ २५ ॥&lt;br&gt;&#xA;जातोऽहं विकलाङ्गस्तु प्राक्कृतेनैव कर्मणा ॥&lt;br&gt;&#xA;न माता कारणं यस्मात्स्वकीयं कर्म भुज्यते ॥ ॥ २६ ॥&lt;br&gt;&#xA;एवं विलपतस्तस्य कश्यपस्य सुतस्य च ॥&lt;br&gt;&#xA;अरुणस्य विशालाक्षि नारदः समुपागतः ॥ २७ ॥&lt;br&gt;&#xA;दृष्ट्वारुणं सुदुःखार्त्तं विलपन्तं पुनः पुनः ॥&lt;br&gt;&#xA;प्रत्युवाच प्रसन्नात्मा नारदः प्रहसन्निव॥२८॥&lt;br&gt;&#xA;अरुणोऽयमहो रौति कश्यपस्यात्मसम्भवः ॥&lt;br&gt;&#xA;विनतायाः सुतो ज्येष्ठः सम्भूतस्तपसां निधिः ॥ ॥ २९ ॥&lt;br&gt;&#xA;उत्पादितोऽयमल्पाहैरर्द्धकायो महाबलः ॥&lt;br&gt;&#xA;एनमाश्वासयिष्यामि विनतागर्भसम्भवम् ॥&lt;br&gt;&#xA;मोहेन विलपन्तं च श्रेयो मे भविता धुवम् ॥ ॥ 5.2.76.३० ॥&lt;br&gt;&#xA;इति सञ्चिन्त्य मनसि वाक्यैर्मध्वमृतोपमैः ॥&lt;br&gt;&#xA;प्रत्युवाचारुणं तत्र नारदो द्विजसत्तमः ॥ ३१ ॥&lt;br&gt;&#xA;तात कश्यपदायाद विनतागर्भसम्भव ॥&lt;br&gt;&#xA;तेजोराशे दुराधर्ष सन्तापं मा कृथा वृथा॥ ३२ ॥&lt;br&gt;&#xA;भाविनोऽर्था भवन्तीह दुःखस्य च सुखस्य च ॥&lt;br&gt;&#xA;यत्त्वया विनता शप्ता रहस्यं देवनिर्मितम्॥ ॥ ३३ ॥&lt;br&gt;&#xA;यदि तेस्ति घृणा चित्ते शप्तात्मजननी त्वया ॥&lt;br&gt;&#xA;तदा गच्छ ममादेशान्महाकालवनं शुभम् ॥३४॥&lt;br&gt;&#xA;उत्तरे देवदेवस्य यात्रेशस्य च पुण्यदम्॥&lt;br&gt;&#xA;विद्यते त्रिदशैः पूज्यं सर्वदा सर्वदं शिवम् ॥ ३५ ॥&lt;br&gt;&#xA;अरुणस्त्वेवमुक्तस्तु नारदेन महात्मना ॥&lt;br&gt;&#xA;आजगाम क्षणार्द्धेन महाकालवनं शुभम् ॥ ३६ ॥&lt;br&gt;&#xA;ददर्श तत्र तल्लिङ्गं तेजःकूटोपमं शुभम् ॥&lt;br&gt;&#xA;पूजयामास विधिवत्पुष्पैर्भावसमन्वितः ॥ ३७ ॥&lt;br&gt;&#xA;लिङ्गेनोक्तोऽरुणो देवि सारथ्यं कुरु सर्वदा ॥&lt;br&gt;&#xA;सूर्यस्य भ्रमतस्तस्य त्वत्तुल्यो नास्ति सारथिः ॥ ३८ ॥&lt;br&gt;&#xA;मया दत्तं तु सामर्थ्यं सूर्यस्य पुरतः सदा ॥&lt;br&gt;&#xA;उदयस्तेऽरुण प्राग्वै पश्चात्सूर्य उदेष्यति ॥ ३९ ॥&lt;br&gt;&#xA;त्वन्नाम्ना त्रिषु लोकेषु ख्यातोऽहमरुणेश्वरः ॥&lt;br&gt;&#xA;भविष्यामि न सन्देहो नृणामर्थप्रदायकः ॥ 5.2.76.४० ॥&lt;br&gt;&#xA;ये मां पश्यन्ति सततं त्वन्नाम्ना चारुणेश्वरम् ॥&lt;br&gt;&#xA;ते यास्यन्ति परं स्थानं दाहप्रलयवर्जितम् ॥ ४१ ॥&lt;br&gt;&#xA;मोदिष्यन्ति कुलैः सार्द्धं पितृमातृसमुद्भवैः ॥&lt;br&gt;&#xA;कल्पकोटिसहस्रं तु ये पश्यन्ति समाहिताः ॥ ४२ ॥&lt;br&gt;&#xA;न दुःखं जायते तेषां ये पश्यन्ति रवेर्द्दिने॥&lt;br&gt;&#xA;संसारसागरोत्थं वै यावदिन्द्राश्चतुर्दश ॥४३॥&lt;br&gt;&#xA;यः पश्यति चतुर्दश्यां कृष्णायामरुणेश्वरम् ॥४४॥&lt;br&gt;&#xA;स नेष्यति पितॄन्स्वर्गे नरकस्थान्न संशयः ॥&lt;br&gt;&#xA;सङ्क्रान्तौ रविवारे च यः पश्येदरुणेश्वरम् ॥&lt;br&gt;&#xA;शुण्डीरस्वामिनो यात्रा कृता तेन न संशयः ॥४५॥&lt;br&gt;&#xA;इत्युक्तस्तेन लिङ्गेन विनतानन्दनस्तदा॥&lt;br&gt;&#xA;आगतः कृतकृत्यात्मा यत्र देवो दिवस्पतिः ॥४६॥&lt;br&gt;&#xA;अस्य लिङ्गस्य माहात्म्यात्कश्यपस्यात्मसम्भवः ॥&lt;br&gt;&#xA;अरुणो दृश्यते व्योम्नि सूर्यस्य पुरतः सदा ॥ ४७ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;अरुणेश्वरदेवस्य पुष्पवन्तेश्वरं शृणु ॥ ४८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्येऽरुणेश्वरमाहात्म्यवर्णनन्नाम षट्सप्ततितमोऽध्यायः ॥ ७६ ॥&lt;/p&gt;</description>
    </item>
    <item>
      <title>०७७ पुष्पदन्तेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/077_puShpadanteshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/077_puShpadanteshvaramAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;सप्तसप्ततिकं देवि पुष्पदन्तेश्वरं शृणु ॥&lt;br&gt;&#xA;यस्य दर्शनमात्रेण गर्भवासो न जायते ॥ १ ॥&lt;br&gt;&#xA;शिनिर्नाम द्विजो देवि स चापुत्रोऽभवत्पुरा ॥&lt;br&gt;&#xA;पुत्रार्थं चिन्तयामास स तपांसि बहूनि ह ॥ २ ॥&lt;br&gt;&#xA;वायुभक्षोंऽबुभक्षश्च निराहारोर्ध्वबाहुकः ॥&lt;br&gt;&#xA;शाकमूलफलाहारः पर्णाश्येकद्वि पर्णभुक् ॥ ३ ॥&lt;br&gt;&#xA;एवमादीनि चान्यानि तपांसि श्रेयसे परम् ॥&lt;br&gt;&#xA;एतेषां तपसां मध्ये तप एकं समाश्रये ॥ ४ ॥&lt;br&gt;&#xA;परं विघ्नोपशान्त्यर्थं तोषयिष्येऽहमी श्वरम् ॥&lt;br&gt;&#xA;एवं सञ्चिन्त्य मनसा ऊर्ध्वबाहूर्ध्वपादकः ॥&lt;br&gt;&#xA;आभ्यां न स दुरासाद्यो नापराधो भविष्यति ॥ ५ ॥&lt;br&gt;&#xA;तथा चकार स मुनिर्वर्षाणां द्वादशैव हि ॥&lt;br&gt;&#xA;तपस्यन्तं च तं दृष्ट्वा नियमे परमे स्थितम् ॥ ६ ॥&lt;br&gt;&#xA;विज्ञप्तोहं त्वया देवि मन्दरे चारुकन्दरे ॥&lt;br&gt;&#xA;करोत्येष तपः क्रूरं पुत्रहेतोर्मुनिर्म हान् ॥ ७ ॥&lt;br&gt;&#xA;तेजसा दीपयच्छैलं शोषयन्सलिलाशयान् ॥&lt;br&gt;&#xA;तपसा दुष्करेणैव क्षुभिता नाकवासिनः ॥ ८ ॥&lt;br&gt;&#xA;व्यालेन्द्रा व्याकुलीभूता लुलिताश्चाचलेश्वराः ॥&lt;br&gt;&#xA;मुनयो विस्मृतिं प्राप्ताः कम्पेते चापि रोदसी ॥ ९ ॥&lt;br&gt;&#xA;अयोनिजः शिनिर्विप्रः पुत्रमिच्छत्ययोनिजम् ॥&lt;br&gt;&#xA;त्वं योनिर्गुणसङ्घानां त्वं योनिस्तपसामपि ॥ 5.2.77.१० ॥&lt;br&gt;&#xA;त्वं तपस्त्वं परं धाम शिखिचन्द्रार्कलोचन ॥&lt;br&gt;&#xA;सर्वेश्वर सुतोऽभीष्टः किं न विप्राय दीयते ॥ ११ ॥&lt;br&gt;&#xA;सुरासुरगुरो किं न पुत्रमस्मै प्रयच्छसि ॥&lt;br&gt;&#xA;तपसा क्षीणदोषस्य ब्रह्मत्वे भावितात्मनः ॥ १२ ॥&lt;br&gt;&#xA;शिनेः पुत्रप्रदानं त्वं कुरु मद्वचनाच्छिव ॥&lt;br&gt;&#xA;तपसा दुष्करेणैव गाढं क्लिष्टो महामुनिः ॥ १३ ॥&lt;br&gt;&#xA;तेजांसि ज्योतिषामेव महतां च विधिस्थितः ॥&lt;br&gt;&#xA;अहरत्तेजसा स्वेन तमांसीव दिवाकरः ॥ १४ ॥&lt;br&gt;&#xA;त्वद्भक्तस्य च देवेश व्यर्थः कस्मात्परिश्रमः ॥&lt;br&gt;&#xA;उदितेऽर्के तमांसीह न भवन्ति कदाचन ॥ १५ ॥&lt;br&gt;&#xA;त्वत्परस्य न देवश युक्ता दुःखविभीषिका ॥&lt;br&gt;&#xA;इत्यहं प्रार्थितो देवि त्वया पर्वतपुत्रिके ॥ १६ ॥&lt;br&gt;&#xA;विप्रार्थमनुकम्पार्थं पुत्रार्थं च विशेषतः ॥&lt;br&gt;&#xA;आकारिता मया देवि गणास्त्व द्गौरवेण तु ॥ १७ ॥&lt;br&gt;&#xA;रुद्राश्च हरभक्ताश्च कूष्माण्डा गगनेचराः ॥&lt;br&gt;&#xA;रोमरौद्रा महानीलाः शिखावन्तः सकोकिलाः ॥ १८ ॥&lt;br&gt;&#xA;अन्ये च विविधाकाराः कालास्या हरिपिङ्गलाः ॥&lt;br&gt;&#xA;जटाजूटधराश्चित्रा वीथिनक्षत्रचारिणः ॥ १९ ॥&lt;br&gt;&#xA;नीलग्रीवा कृष्णमुखाः पिङ्गधौतजटासटाः ॥&lt;br&gt;&#xA;ज्वरो डिण्डिर्महाकालो लाङ्गुलिश्च महेश्वरः ॥ 5.2.77.२० ॥&lt;br&gt;&#xA;घण्टाकर्णो विशाखश्च परिशेषा गणाश्च ये ॥&lt;br&gt;&#xA;वृषारूढाः कामतुल्याः कामरूपबलास्तथा ॥ २१ ॥&lt;br&gt;&#xA;शूलचन्द्रधराः सर्वे सर्वे तुल्यपराक्रमाः ॥&lt;br&gt;&#xA;ममादेशात्समायाताः कृताञ्जलिपुटाः स्थिताः ॥ २२ ॥&lt;br&gt;&#xA;स्तुवन्तो विविधैः स्तोत्रैरूचुरेवं समाहिताः ॥&lt;br&gt;&#xA;किं कर्त्तव्यमिहास्माभिरादेशो दीयतां प्रभो ॥ २३ ॥&lt;br&gt;&#xA;गणानां वचनं श्रुत्वा ज्ञात्वा भक्तिं च तादृशीम् ॥&lt;br&gt;&#xA;महातपःप्रभावोऽयं शिनिविप्रस्य कीर्त्तितः ॥ २४ ॥&lt;br&gt;&#xA;पुत्रार्थं तप्यति तपः शिनिर्ब्राह्मणसत्तमः ॥&lt;br&gt;&#xA;मद्वाक्यात्को नु विप्रस्य पुत्रत्वं सम्प्रदास्यति ॥ २५ ॥&lt;br&gt;&#xA;तस्याहं सम्प्रदास्यामि सर्वान्कामा न्यथेप्सितान् ॥&lt;br&gt;&#xA;अमरं चाजरं पुत्रं मुनिर्वाञ्छति साम्प्रतम् ॥ २६ ॥&lt;br&gt;&#xA;मद्वाक्यं क्रियतां सद्यो विप्रः क्लेशाद्विमुच्यताम्॥&lt;br&gt;&#xA;मद्भक्तस्य न सङ्कल्पो मिथ्या भवितुमर्हति॥ २७ ॥&lt;br&gt;&#xA;मदीयं वचनं श्रुत्वा सर्वे कम्पितकन्धराः ॥&lt;br&gt;&#xA;सर्वे चावाङ्मुखा जाताः सर्वे ध्यानपरायणाः ॥ २८ ॥&lt;br&gt;&#xA;न कश्चिद्भाषते किञ्चिन्न कश्चिद्वीक्षते तदा ॥&lt;br&gt;&#xA;अथोक्तं पुष्पदन्तेन रभसान्मानितेन तु ॥ २९ ॥&lt;br&gt;&#xA;मम चित्तमविज्ञाय गणानामनुकम्पया ॥&lt;br&gt;&#xA;न यास्यन्ति गणा देव त्वां विहाय महीतलम् ॥ 5.2.77.३० ॥&lt;br&gt;&#xA;इह स्थास्यन्ति सततं त्वत्समीपे न संशयः ॥&lt;br&gt;&#xA;कथं योनिं प्रयास्यन्ति सम्प्राप्य मुदमुत्तमाम् ॥ ३१ ॥&lt;br&gt;&#xA;हीनां रजोऽधिकां दीनां तमोबहुलधारिणीम् ॥&lt;br&gt;&#xA;कथं स्वर्गं परित्यज्य यास्यामो नरकं परम् ॥ ३२ ॥&lt;br&gt;&#xA;ब्रुवन्नेवं भ्रमेणैव भाव्यर्थेन प्रणोदितः ॥&lt;br&gt;&#xA;उक्तो मया विशालाक्षि पुष्पदन्तो गणाग्रणीः ॥ ३३ ॥&lt;br&gt;&#xA;पत त्वं मानुषे लोके यस्मान्मे विप्रियं कृतम् ॥&lt;br&gt;&#xA;शप्त्वा तं पुष्पदन्तं तु वीरकः प्रेरितो मया ॥ ॥ ३४ ॥&lt;br&gt;&#xA;विप्रस्य पुत्रतां तूर्णं पुत्र गच्छ ममाज्ञया ॥&lt;br&gt;&#xA;ततस्ते सम्प्रदास्यामि सर्वान्कामान्यथेप्सितान् ॥ ३५ ॥&lt;br&gt;&#xA;इत्युक्तो वीरको देवि गतो विप्रस्य पुत्रताम् ॥&lt;br&gt;&#xA;पुष्पदन्तोऽपि करुणं विललाप सुदुःखितः ॥ ३६ ॥&lt;br&gt;&#xA;पश्चात्तापेन संयुक्तो निश्वस्य च पुनःपुनः ॥&lt;br&gt;&#xA;अहो तत्सफलं जन्म यदाज्ञा क्रियते नरैः ॥ ३७ ॥&lt;br&gt;&#xA;प्रभूणामेकचित्तेन ते भृत्या दुर्लभाः स्मृताः ॥&lt;br&gt;&#xA;तेषामर्थश्च धर्मश्च कुलं चैव च तारितम् ॥ ३८ ॥&lt;br&gt;&#xA;प्रसन्नास्त्रिदशास्तेषां प्रभु भक्ताश्च ये नराः ॥&lt;br&gt;&#xA;सेवाधर्मो हि गहनो योगिनामपि दुष्करः ॥ ३९ ॥&lt;br&gt;&#xA;न ज्ञेयः केन तत्त्वेन दुराराध्यः प्रभुर्भवेत् ॥&lt;br&gt;&#xA;एकेनाप्यपराधेन प्रकोपं कुरुते प्रभुः ॥ 5.2.77.४० ॥&lt;br&gt;&#xA;विनश्यन्त्युपकाराणि तस्मात्सेवा सुदुष्करा ॥&lt;br&gt;&#xA;स्वामी सर्पश्च वह्निश्च तप्तभावं व्रजन्ति हि ॥ ४१ ॥&lt;br&gt;&#xA;तस्माद्यत्नेन संसेव्या आत्मरक्षणतत्परैः ॥&lt;br&gt;&#xA;सोऽहं भूमौ निपतितः प्रभोरादेशभञ्जकः ॥ ४२ ॥&lt;br&gt;&#xA;कांस्तु लोकान्गमिष्यामि कलुषी भूणहा इव ॥&lt;br&gt;&#xA;एवं विलप्य बहुशो मामेव शरणं गतः ॥&lt;br&gt;&#xA;उवाच दीनया वाचा प्रणिपत्य पुनःपुनः ॥ ४३ ॥&lt;br&gt;&#xA;दीनोऽस्मि ज्ञानहीनोऽस्मि प्रणतोऽस्मि च शङ्कर ॥&lt;br&gt;&#xA;कुरु प्रसादं देवेश अपराधं क्षमस्व मे ॥ ४४ ॥&lt;br&gt;&#xA;न हि निर्वहणं यान्ति प्रभूणामाश्रिता रुषः ॥&lt;br&gt;&#xA;प्रसीद देवदेवेश दीनस्य कृपणस्य च ॥ ४५ ॥&lt;br&gt;&#xA;अपि कीट पतङ्गत्वं गच्छेयं तव शासनात ॥&lt;br&gt;&#xA;भक्तोहं सर्वदा देव पुत्रत्वे हि प्रतिष्ठितः ॥ ४६ ॥&lt;br&gt;&#xA;इति तस्य वचः श्रुत्वा पुष्पदन्तस्य पार्वति ॥&lt;br&gt;&#xA;ममत्वेन तदा देवि प्रोक्तमित्थं त्वया वचः ॥ ४७ ॥&lt;br&gt;&#xA;गच्छ पुत्र ममादेशान्महाकालवनं शुभम् ॥&lt;br&gt;&#xA;लिङ्गमाराधय क्षिप्रं तत्त्वन्नाम्ना भविष्यति ॥ ४८ ॥&lt;br&gt;&#xA;कीर्त्तिस्ते भविता पुत्र यावदाभूतसम्प्लवम् ॥&lt;br&gt;&#xA;इत्युक्ते तु त्वया देवि मयाप्युक्तं वरानने।४९॥&lt;br&gt;&#xA;न मे मिथ्या वचः पुत्र भविष्यति कथञ्चन ॥&lt;br&gt;&#xA;दर्शनादेव लिङ्गस्य ममाभीष्टो भविष्यसि ॥ 5.2.77.५० ॥&lt;br&gt;&#xA;विमाने पुष्पपादे तु समारूढो भविष्यसि ॥&lt;br&gt;&#xA;पुष्पैः सम्पूज्यमानस्तु पदं प्राप्स्यसि शाश्वतम् ॥ ५१ ॥&lt;br&gt;&#xA;गणैः सार्द्धं मया चैव मुदितो विचरिष्यसि ॥&lt;br&gt;&#xA;ममापि न रतिर्वत्स भविष्यति त्वया विना ॥ ५२ ॥&lt;br&gt;&#xA;अहं तत्रागमिष्यामि महाकालवने शुभे ॥&lt;br&gt;&#xA;तुष्टोऽहं सर्वदा वत्स गणानामग्रणीः कृतः ॥५३॥&lt;br&gt;&#xA;अनया शुद्धया भक्त्या लोकानामुपकारकः ॥&lt;br&gt;&#xA;भविष्यसि न सन्देहस्तस्मिन्क्षेत्रे गतो ध्रुवम्॥५४॥&lt;br&gt;&#xA;इत्युक्तो हि मया देवि पुष्पदन्तो गणाग्रणीः ॥&lt;br&gt;&#xA;मानी ममाज्ञया मौनी महाकालवने शुभम् ॥ ५५ ॥&lt;br&gt;&#xA;लिङ्गमाराधयामास दुर्वासेशादथोत्तरे ॥&lt;br&gt;&#xA;लिङ्गेनोक्तस्तु सहसा तुष्टोऽहं गणसत्तम ॥&lt;br&gt;&#xA;त्वन्नाम्ना ख्यातिमेष्यामि प्रसादस्ते कृतोऽधुना ॥ ५६ ॥&lt;br&gt;&#xA;एतस्मिन्नन्तरे देवि त्वया सार्द्धमहं गतः ॥&lt;br&gt;&#xA;शक्राद्यैस्त्रिदशैः सार्द्धं गणैर्नानाविधैस्तथा ॥ ५७ ॥&lt;br&gt;&#xA;हृष्टस्तु पुष्पदन्तोऽपि पुष्पपट्टासने शुभे ॥&lt;br&gt;&#xA;पुष्पैः प्रकीर्यमाणोऽपि पुनः प्राप्तो ममान्तिकम् ॥ ५८ ॥&lt;br&gt;&#xA;मया संश्लेषितः स्नेहादुत्सङ्गेऽप्यधिरोपितः ॥&lt;br&gt;&#xA;स्थानं दत्तं विशालाक्षि इदमुक्तं मया तदा ॥ ५९ ॥&lt;br&gt;&#xA;ये पश्यन्ति नरा लिङ्गं त्वया सम्पूजितं भुवि ॥&lt;br&gt;&#xA;ते यास्यन्ति पुष्पकेण क्रीडन्तो वै त्रिविष्टपम् ॥ 5.2.77.६० ॥&lt;br&gt;&#xA;गणाध्यक्षा भविष्यन्ति सर्वकामैरलङ्कृताः ॥&lt;br&gt;&#xA;मम लोके गणाध्यक्षा यावदिन्द्राश्चतुर्दश ॥ ६१ ॥&lt;br&gt;&#xA;दर्शनात्क्षीयते पापमैहिकं पूर्वकं तथा ॥&lt;br&gt;&#xA;ततः प्रसादान्मे सर्वं ज्ञानं सम्यग्भविष्यति ॥ ६२ ॥&lt;br&gt;&#xA;यः पूजयेच्चतुर्द्दश्यामष्टम्यां सोमवासरे ॥&lt;br&gt;&#xA;अमरैः सह संहृष्टो मोदते दिवि सर्वदा ॥ ६३ ॥&lt;br&gt;&#xA;पैतृकैर्मातृकैः सार्द्धं कुलैस्तु सप्तभिर्युतः ॥&lt;br&gt;&#xA;न वदेत्केनचित्सार्द्धं नरो यः प्रातरुत्थितः ॥ ६४ ॥&lt;br&gt;&#xA;पुष्पदन्तेश्वरं दृष्ट्वा सोऽश्वमेधफलंलभेत् ॥&lt;br&gt;&#xA;मुच्यते पातकाद्यैश्च यः शाठ्येनापि पश्यति ॥ ६५ ॥&lt;br&gt;&#xA;मृतो गान्धर्वलोके तु याति विद्याधरैर्वृतः ॥&lt;br&gt;&#xA;न तस्य सन्तति च्छेदो यः पश्यति दिनेदिने ॥&lt;br&gt;&#xA;नियमेन गणाध्यक्ष जायते ब्रह्मणो दिनम्॥ ६६ ॥&lt;br&gt;&#xA;ऐश्वर्यं सप्तलोकेषु भुक्त्वा भोगान्यथाक्रमम्॥&lt;br&gt;&#xA;पृथिव्यामेकराड्भूत्वा ममाङ्गे सम्भविष्यति ॥ ६७ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;पुष्पदन्तेश्वरेशस्य अविमुक्तेश्वरं शृणु ॥ ६८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम् आवन्त्यखण्डे चतुरशीतिलिङ्गमाहात्म्य उमामहेश्वरसंवादे पुष्पदन्तेश्वरमाहात्म्यवर्णनन्नाम सप्त सप्ततितमोऽध्यायः ॥ ७७ ॥ ॥ छ ॥&lt;/p&gt;</description>
    </item>
    <item>
      <title>०७८</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/078/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अष्टसप्ततिकं विद्धि अविमुक्तेश्वरं प्रिये ॥&lt;br&gt;&#xA;यस्य दर्शनमात्रेण तीर्थयात्राफलं लभेत् ॥ १ ॥&lt;br&gt;&#xA;शाकले नगरे देवि चित्रसेनो महीपतिः ॥&lt;br&gt;&#xA;बभूव भुवि विख्यातो रूपवान्मन्मथाधिकः ॥ २ ॥&lt;br&gt;&#xA;तस्य चन्द्रप्रभा भार्या प्राणे भ्योऽपि गरीगसी ॥&lt;br&gt;&#xA;पतिव्रता धर्मशीला रूपयौवनशालिनी ॥ ३ ॥&lt;br&gt;&#xA;अपुत्रस्यापि नृपतेः पुत्री जाता मनोरमा ॥&lt;br&gt;&#xA;तस्या नाम तदा चक्रे पिता पार्थिवसत्तमः ॥ ४ ॥&lt;br&gt;&#xA;सर्वलक्षणसम्पन्ना कन्या लावण्यवत्यपि ॥&lt;br&gt;&#xA;सापि जातिस्मरा देवी सस्मार च पुरातनम् ॥ ५॥&lt;br&gt;&#xA;वैराग्याद्ब्रह्मचर्यं च चचार तनुमध्यमा ॥&lt;br&gt;&#xA;कदाचिद्यौवनं प्राप्ता सा च पृष्टा नृपेण वै ॥ ६ ॥&lt;br&gt;&#xA;उत्सङ्गे च निजे कृत्वा मूर्ध्नि चाघ्राय हर्षितः ॥&lt;br&gt;&#xA;पुत्रि प्रदानकालस्ते कस्मै देया वराय च ॥ ७ ॥&lt;br&gt;&#xA;नृपाय नृपपुत्राय सम्मताय द्विजाय वा ॥&lt;br&gt;&#xA;वृद्धाय बहुभार्याय ग्रामीणाय च पुत्रिणे ॥&lt;br&gt;&#xA;हर्षेण चावृतो राजा पुनः पप्रच्छ तां सुताम् ॥ ८ ॥&lt;br&gt;&#xA;पृष्टा च सा यदा देवी न चोवाच नृपं प्रति ॥&lt;br&gt;&#xA;अधोमुखी च सञ्जाता पुनः प्रोक्ता नृपेण तु ॥ ९ ॥&lt;br&gt;&#xA;यदि मद्वचनं पुत्रि प्रतिभाति न साम्प्रतम् ॥&lt;br&gt;&#xA;वरणं स्वेच्छया पुत्रि कुरु तर्हि स्वयंवरम्॥5.2.78.१०॥&lt;br&gt;&#xA;इत्युक्ता सा नृपतिना पित्रा प्रोक्ता पुनःपुनः ॥&lt;br&gt;&#xA;रुरोद सा वै करुणं श्रुत्वा तां कुत्सितां गतिम् ॥ ११ ॥&lt;br&gt;&#xA;जहास चातिहासेन पुनः श्वासांश्च मुञ्चति ॥&lt;br&gt;&#xA;प्रहर्षं च पुनः क्षिप्रं प्राप्य वाष्पं च मुञ्चति ॥ १२ ॥&lt;br&gt;&#xA;तामवस्थां गतां दृष्ट्वा पुत्री मुन्मत्ततां गताम्॥&lt;br&gt;&#xA;किमेतदिति भूपालो ग्रसिता किं ग्रहेण वै ॥ १३ ॥&lt;br&gt;&#xA;भूतेन वा पिशाचेन मत्सुता लक्षणैर्युता ॥&lt;br&gt;&#xA;इति चिन्तापरो राजा यदा जातो यशस्विनि ॥ १४ ॥&lt;br&gt;&#xA;तदा प्रोक्तस्तया पुत्र्या मा तात विमना भव ॥&lt;br&gt;&#xA;नाहं ग्रस्ता ग्रहेणेह न भूतेन न रक्षसा ॥ १५ ॥&lt;br&gt;&#xA;न पिशाचेन यक्षेण तव कन्या महीपते ॥&lt;br&gt;&#xA;जातिस्मराहमुत्पन्ना श्रूयतां मम जन्म च ॥ १६ ॥&lt;br&gt;&#xA;प्राग्ज्योतिषे पुरे विप्रो हरस्वामी बभूव ह ॥&lt;br&gt;&#xA;भार्याहं दुर्भगा जाता तस्य विप्रस्य पार्थिव ॥ १७ ॥&lt;br&gt;&#xA;रूपयौवनसम्पन्ना तस्य नाहं प्रिया विभो ॥&lt;br&gt;&#xA;सदा विद्वेषसंयुक्तो मयि निष्ठुरजल्पकः ॥ १८ ॥&lt;br&gt;&#xA;नान्यस्य कस्यचिद्द्वेष्टा मुक्त्वा मां पृथिवीपते ॥&lt;br&gt;&#xA;पाणिग्रहणकाले तु ग्रहैः पापैर्विलोकिता ॥ १९ ॥&lt;br&gt;&#xA;अहमूढां कुलीनेन द्विजेनातिगुणेन च ॥&lt;br&gt;&#xA;स चावलोकितो विप्रो ग्रहैः पुण्यैर्नराधिप ॥ 5.2.78.२० ॥&lt;br&gt;&#xA;तेन मे वल्लभो राजन्न चाहं तस्य वल्लभा ॥&lt;br&gt;&#xA;स सदाचारसंयुक्तो वेदाध्ययनतत्परः ॥ २१ ॥&lt;br&gt;&#xA;नान्यत्र कुरुते भावं ब्रह्मचर्यव्रते स्थितः ॥&lt;br&gt;&#xA;ततोऽहं क्रोधसंयुक्ता वशीकरणलम्पटा ॥&lt;br&gt;&#xA;अपृच्छं प्रमदास्तात यास्त्यक्ताः पतिभिः किल ॥ २२ ॥&lt;br&gt;&#xA;ताभिरुक्ता ह्यहं भूप वश्यो भर्त्ता भविष्यति ॥&lt;br&gt;&#xA;अस्माकं प्रत्ययो जातस्तस्मात्त्वं कर्तुमर्हसि ॥ २३ ॥&lt;br&gt;&#xA;भेषजैर्विविधैश्चूर्णैर्मन्त्रैर्मोहकरैः परैः ॥&lt;br&gt;&#xA;तैस्तैस्तु कृतलेपोऽपि भविता दासवत्पतिः ॥ २४ ॥&lt;br&gt;&#xA;ततोऽहं त्वरिता गत्वा तासां वाक्येन भूपते ॥&lt;br&gt;&#xA;चूर्णं मन्त्रं गृहीत्वा च प्राप्ता भर्तृगृहं पुनः ॥ २५ ॥&lt;br&gt;&#xA;प्रदोषे पयसा युक्तश्चूर्णो भर्त्तरि योजितः ॥&lt;br&gt;&#xA;ग्रीवायां च मया मन्त्रो न्यस्तः सर्वाङ्गसन्धिषु ॥ २६ ॥&lt;br&gt;&#xA;यदा पीतश्च चूर्णस्तु मन्त्रेणातीव गुण्ठितः ॥&lt;br&gt;&#xA;वशगस्तत्क्षणाज्जातो मन्त्रचूर्णप्रभावतः ॥ २७ ॥&lt;br&gt;&#xA;द्वारदेशे स्थितः क्रन्दन्दासोऽस्मि तव शोभने ॥&lt;br&gt;&#xA;त्राहि मां शरणं प्राप्तं त्वद्वशोहं च शोभने ॥ २८ ॥&lt;br&gt;&#xA;तत्तस्य रुदितं ज्ञात्वा मन्त्रमाहात्म्यतो नृप ॥&lt;br&gt;&#xA;स्वस्थीकरणयोगेन तदा स्वस्थः कृतः पतिः ॥ २९ ॥&lt;br&gt;&#xA;ततः प्रभृति कान्तो मे वश्योऽभूद्भवने स्थितः ॥&lt;br&gt;&#xA;पञ्चत्वं च गता काले तथा नारकयातनाम्॥5.2.78.३०॥&lt;br&gt;&#xA;ताम्रभ्राष्ट्रे च दग्धाहं युगानि दश पञ्च च॥&lt;br&gt;&#xA;सूक्ष्माणि तिलमात्राणि कृत्वा खण्डान्यनेकशः॥&lt;br&gt;&#xA;छेदिता कालसूत्रेण पीडिता घ्राणयन्त्रके॥३१॥&lt;br&gt;&#xA;क्वाथीभूता तप्ततैलैर्घटे दर्व्याथ लोडिता॥&lt;br&gt;&#xA;पिष्टा चैव शिलापृष्ठे कुट्टिता लोहमुद्गरैः॥३२॥&lt;br&gt;&#xA;दलिता दन्तदलने दग्धाहं रौरवे भृशम्॥&lt;br&gt;&#xA;अधोमुखी विनिक्षिप्ता त्वमेध्ये पूयशोणिते ॥ ३३ ॥&lt;br&gt;&#xA;यान्यापि युवती तात भर्तुर्वश्यं समाचरेत् ॥&lt;br&gt;&#xA;वृथा धर्मादुराचारा पच्यते नरके भृशम् ॥३४॥&lt;br&gt;&#xA;भर्त्ता नाथो गुरुर्भर्ता भर्त्ता वै दैवतं परम् ॥&lt;br&gt;&#xA;भर्त्ता स्वमी सुहृद्भर्त्ता भर्ता च परमं पदम् ॥ ३५ ॥&lt;br&gt;&#xA;तुष्टे भर्त्तरि नारीणां तुष्टाः स्युः सर्वदेवताः ॥&lt;br&gt;&#xA;विमुखे विमुखाः सर्वे तस्मात्सेव्यः सदा पतिः ॥&lt;br&gt;&#xA;भस्मीभवति सा नारी यया भर्त्ता न तोषितः ॥ ३६ ॥&lt;br&gt;&#xA;यस्य प्रसादात्प्राप्यन्ते भोगाश्च विविधाः सदा ॥&lt;br&gt;&#xA;तं वश्यं कुरुते या च सा कथं सुखमाप्नुयात् ॥ ३७ ॥&lt;br&gt;&#xA;तिर्यग्योनिशतं याति कृमिपक्षिशतानि च ॥&lt;br&gt;&#xA;तस्मात्तत्तत्सदा कार्यं स्त्रीभिर्भर्तृवचः किल ॥ ३८ ॥&lt;br&gt;&#xA;एवं पुनर्मया भुक्ता नरका भृशदारुणाः ॥&lt;br&gt;&#xA;तिर्यग्योनिसहस्रं तु कर्मणा कुत्सितेन च ॥ ॥ ३९ ॥&lt;br&gt;&#xA;किञ्चित्पातकशुद्ध्यर्थं चण्डालस्य च वेश्मनि ॥&lt;br&gt;&#xA;जाताहमतिरूपेण पीडिता विविधैर्व्रणैः॥5.2.78.४०॥&lt;br&gt;&#xA;सारमेयैर्वृता दीना भक्ष्यमाणा पुनःपुनः ॥&lt;br&gt;&#xA;दुष्टाहं भक्ष्यमाणापि मार्गे रुद्धा वृकैरहम् ॥&lt;br&gt;&#xA;तैरहं तुद्यमानापि महाकालवनं गता ॥४१॥&lt;br&gt;&#xA;दृष्टो मया महादेवो दैवतो मृगमाणया ॥&lt;br&gt;&#xA;समीपे देवदेवस्य पिप्पलादेश्वरस्य च ॥ ४२ ॥&lt;br&gt;&#xA;तस्य दर्शनमात्रेण गता शक्रपुरं प्रति ॥&lt;br&gt;&#xA;विमानेन सुदीप्तेन किङ्किणीजालमालिना ॥&lt;br&gt;&#xA;दिव्याम्बरधरा दिव्या दिव्यमालाविभूषणा ॥ ४३ ॥&lt;br&gt;&#xA;तत्राहं पूजिता देवैः स्तुताहं चारणैस्तथा ॥&lt;br&gt;&#xA;दर्शनात्तस्य लिङ्गस्य जाताहं तव वेश्मनि ॥ ४४ ॥&lt;br&gt;&#xA;वल्लभा रूपसम्पन्ना शाकले नगरे शुभे ॥&lt;br&gt;&#xA;स्मृत्वा तु कुत्सितां योनिं विलापश्च कृतो मया ॥ ४५ ॥&lt;br&gt;&#xA;स्मृत्वा लिङ्गस्य माहात्म्यं हर्षो जातस्तु तत्क्षणात् ॥&lt;br&gt;&#xA;तन्मे नैव च वातूल्यं गृहीता न ग्रहेण च ॥ ४६ ॥&lt;br&gt;&#xA;जाता जातिस्मरा तात ब्रह्मचर्यव्रते स्थिता ॥&lt;br&gt;&#xA;अतो यास्यामि तं देवं दर्शनार्थं पुनः प्रभो ॥&lt;br&gt;&#xA;यथा न भूयो मे जन्म स्याच्च संसारसागरे ॥ ४७ ॥&lt;br&gt;&#xA;इति पुत्रीवचः श्रुत्वा चित्रसेनो महीपतिः ॥&lt;br&gt;&#xA;सभृत्यमन्त्रिसहितो महाकालवनं गतः ॥ ४८ ॥&lt;br&gt;&#xA;ददर्श तत्र तल्लिङ्गं पूजयामास भक्तितः ॥&lt;br&gt;&#xA;सापि दृष्ट्वैव तल्लिङ्गं तस्मिंल्लिङ्गे लयं गता ॥ ४९ ॥&lt;br&gt;&#xA;राजा च पुत्रवाञ्जातो लिङ्गदर्शनतः प्रिये ॥&lt;br&gt;&#xA;बभूव चक्रवर्ती स यथा स्वायम्भुवो मनुः ॥ 5.2.78.५० ॥&lt;br&gt;&#xA;एतस्मिन्नन्तरे देवि दृष्ट्वा देवे लयं गताम् ॥&lt;br&gt;&#xA;राजपुत्रीं महादेवि कृतं नाम मुदान्वितैः ॥ ५१ ॥&lt;br&gt;&#xA;अविमुक्तस्य लिङ्गस्य दर्शनादेव तत्क्षणात् ॥&lt;br&gt;&#xA;अविमुक्तेश्वरो देव इति ख्यातो भवत्विति ॥५२॥&lt;br&gt;&#xA;योऽसौ काश्यां प्रसिद्धोऽस्ति देवो विश्वेश्वरः शिवः ॥&lt;br&gt;&#xA;स चैवात्र सुविख्यातोऽविमुक्तेश्वरसञ्ज्ञया ॥ ५३ ॥&lt;br&gt;&#xA;वाराणसी यथा पुण्या तथावन्ती च मुक्तिदा ॥&lt;br&gt;&#xA;तस्या दशगुणं पुण्यं श्रूयतेऽत्र विशेषतः ॥ ५४ ॥&lt;br&gt;&#xA;तस्माद्विश्वेश्वरो देवः समायातः कुशस्थलीम्॥&lt;br&gt;&#xA;यत्रागत्य सुविद्वांसो मानवाः शंसितव्रताः ॥५५॥&lt;br&gt;&#xA;पश्यन्ति परया भक्त्या ह्यविमुक्तेश्वरं शिवम् ॥&lt;br&gt;&#xA;तेषां मुक्तिर्न सन्देहो भविष्यति सुनिश्चला ॥ ५६ ॥&lt;br&gt;&#xA;अमुक्ता नैव पश्यन्ति मुक्ताः पश्यन्ति सर्वदा ॥&lt;br&gt;&#xA;ब्रह्मचर्यव्रतैः सम्यगिष्टैः सर्वमखैर्भवेत् ॥ ५७ ॥&lt;br&gt;&#xA;तत्फलं प्राप्यते सम्यगविमुक्तेशदर्शनात् ॥&lt;br&gt;&#xA;नैःश्रेयसी गतिः पुण्या दर्शनादेव जायते ॥ ५८ ॥&lt;br&gt;&#xA;या गतिः प्राप्यते साङ्ख्यैयोगैर्वा या गतिर्भवेत् ॥&lt;br&gt;&#xA;सा गतिः नाप्यते सम्यगविमुक्तेशदर्शनात् ॥ ५९ ॥&lt;br&gt;&#xA;जन्ममृत्युभयं हित्वा स याति परमां गतिम् ॥&lt;br&gt;&#xA;यः पूजयति भावेन ह्यविमुक्तेश्वरं शिवम् ॥ ॥ 5.2.78.६० ॥&lt;br&gt;&#xA;ब्रह्महापि च यो गच्छेदविमुक्तेश्वरं यजेत् ॥&lt;br&gt;&#xA;तस्य लिङ्गस्य माहात्म्यात्सर्व्वपापान्निवर्त्तते ॥ ६१ ॥&lt;br&gt;&#xA;शाठ्येनापि च यः पश्येदविमुक्ते श्वरं शिवम्॥&lt;br&gt;&#xA;स मुञ्चति जरां मृत्युं जन्म चैतदशाश्वतम् ॥ ६२ ॥&lt;br&gt;&#xA;स्मृतः सम्पूजितो भक्त्या स्तुतो वा विविधैः स्तवैः ॥&lt;br&gt;&#xA;मुक्तिं ददाति देवेशो ह्यवि मुक्तेश्वरः शिवः ॥ ६३ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;अविमुक्तेश्वरेशस्य हनुमत्केश्वरं शृणु ॥ ६४ ॥&lt;br&gt;&#xA;इति श्रीस्कान्दे महापुराण&lt;/p&gt;</description>
    </item>
    <item>
      <title>०७९ हनुमत्केश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/079_hanumatkeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/079_hanumatkeshvaramAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;एकोनाशीतिकं विद्धि हनुमत्केश्वरं प्रिये ॥&lt;br&gt;&#xA;यस्य दर्शनमात्रेण समीहितफलं लभेत् ॥ १ ॥&lt;br&gt;&#xA;प्राप्तराज्यस्य रामस्य राक्षसानां वधे कृते ॥&lt;br&gt;&#xA;आगता मुनयो देवि राघवं प्रतिनन्दितुम् ॥ २ ॥&lt;br&gt;&#xA;रामेण पूजिताः सर्वे ह्यगस्तिप्रमुखा द्विजाः ॥&lt;br&gt;&#xA;प्रहृष्टमनसो विप्रा रामं वचनमब्रुवन् ॥ ३ ॥&lt;br&gt;&#xA;दिष्ट्या तु निहतो राम रावणः पुत्रपौत्रवान् ॥&lt;br&gt;&#xA;दिष्ट्या विजयिनं त्वाऽद्य पश्यामः सह भार्यया ॥ ४ ॥&lt;br&gt;&#xA;हनूमता च सहितं वानरेण महात्मना ॥&lt;br&gt;&#xA;दिष्ट्या पवनपुत्रेण राक्षसान्तकरेण च ॥ ५ ॥&lt;br&gt;&#xA;चिरं जीवतु दीर्घायुर्वानरो हनुमान्सदा ॥&lt;br&gt;&#xA;अञ्जनीगर्भसम्भूतो रुद्रांशो हि धरातले ॥ ६ ॥&lt;br&gt;&#xA;आखण्डलोऽग्निर्भगवान्यमो वै निऋतिस्तथा ॥&lt;br&gt;&#xA;वरुणः पवनश्चैव धनाध्यक्षस्तथा शिवः ॥&lt;br&gt;&#xA;ब्रह्मणा सहिताश्चैव दिक्पालाः पातु सर्वदा ॥ ७ ॥&lt;br&gt;&#xA;श्रुत्वा तेषां तु वचनं मुनीनां भावितात्मनाम् ॥&lt;br&gt;&#xA;विस्मयं परमं गत्वा रामः प्राञ्जलिरब्रवीत् ॥ ८ ॥&lt;br&gt;&#xA;किमर्थं लक्ष्मणं त्यक्त्वा वानरोऽयं प्रशंसितः ॥&lt;br&gt;&#xA;कीदृशः किम्प्रभावो वा किंवीर्यः किम्पराक्रमः ॥ ९ ॥&lt;br&gt;&#xA;अथोचुः सत्यमेवैतत्कारणं वानरोत्तमे ॥&lt;br&gt;&#xA;न त्वस्य सदृशो वीर्ये विद्यते भुवनत्रये ॥ 5.2.79.१० ॥&lt;br&gt;&#xA;एष देव महाप्राज्ञो योजनानां शतं प्लुतः ॥&lt;br&gt;&#xA;धर्षयित्वा पुरीं लङ्कां रावणान्तःपुरं गतः ॥ ११ ॥&lt;br&gt;&#xA;प्रादेशमात्रप्रतिमं कृतं रूपमनेन वै ॥&lt;br&gt;&#xA;दृष्टा सम्भाषिता सीता पृष्टा विश्वासिता तथा ॥ १२ ॥&lt;br&gt;&#xA;सेनाग्रगा मन्त्रिपुत्राः किङ्करा रावणात्मजाः ॥&lt;br&gt;&#xA;हता हनुमता तत्र ताडिता रावणालये ॥ १३ ॥&lt;br&gt;&#xA;भूयो बन्धविमुक्तेन सम्भाष्य तु दशाननम् ॥&lt;br&gt;&#xA;लङ्का भस्मीकृता तेन पातकेनेव मेदिनी ॥ १४ ॥&lt;br&gt;&#xA;न कालस्य न शक्रस्य न विष्णोर्वेधसोऽपि वा ॥&lt;br&gt;&#xA;श्रूयन्ते तानि कर्माणि यादृशानि हनूमतः ॥ १५ ॥ ॥।&lt;br&gt;&#xA;॥ राम उवाच ॥ ॥&lt;br&gt;&#xA;एतस्य बाहुवीर्येण लङ्का सीता च लक्ष्मणः ॥&lt;br&gt;&#xA;प्राप्तो मम जयश्चैव राज्यं मित्राणि बान्धवाः ॥ १६ ॥&lt;br&gt;&#xA;सखायं वानरपतिर्मुक्त्वैनं हरिपुङ्गवम् ॥&lt;br&gt;&#xA;प्रवृत्तिमपि को वेत्तुं जानक्याः शक्तिमान्भवेत् ॥ १७ ॥&lt;br&gt;&#xA;वाली किमर्थमेतेन सुग्रीवप्रियकाम्यया ॥&lt;br&gt;&#xA;तदा वैरे समुत्पन्ने न दग्धस्तृणवत्कथम् ॥ १८ ॥&lt;br&gt;&#xA;नायं विदितवान्मन्ये हनुमानात्मनो बलम् ॥&lt;br&gt;&#xA;उपेक्षितः क्लिश्यिमाने किमर्थं वानराधिपे ॥ १९ ॥&lt;br&gt;&#xA;एवं ब्रुवाणं रामं तु मुनयो वाक्यमब्रुवन् ॥&lt;br&gt;&#xA;सत्यमेतद्रघुश्रेष्ठ यद्ब्रवीषि हनूमतः ॥ 5.2.79.२० ॥&lt;br&gt;&#xA;न बले विद्यते तुल्यो न गतौ न मतावपि ॥&lt;br&gt;&#xA;अमोघवाक्यैः शापस्तु दत्तोऽस्य मुनिभिः पुरा ॥ २१ ॥&lt;br&gt;&#xA;न ज्ञातं हि बलं येन बलिना वालिमर्दने ॥&lt;br&gt;&#xA;बाल्येऽप्यनेन यत्कर्म कृतं नाम महात्मना ॥ २२ ॥&lt;br&gt;&#xA;तन्न वर्णयितुं शक्यमेतस्य तु बलं महत् ॥&lt;br&gt;&#xA;यदि श्रोतुं तवेच्छास्ति निशामय वदामहे ॥ २३ ॥&lt;br&gt;&#xA;असौ हि जातमात्रोऽपि बालार्क इव मूर्त्तिमान् ॥&lt;br&gt;&#xA;ग्रहीतुकामो बालार्कं पुप्लावाम्बरमध्यतः ॥ २४ ॥&lt;br&gt;&#xA;तूर्णमाधावतो राम शक्रेण विदितात्मना ॥&lt;br&gt;&#xA;हनुस्तेनास्य सहसा कुलिशेनैव ताडितः ॥ २५ ॥&lt;br&gt;&#xA;ततो गिरौ पपातैष शक्रवज्राभिताडितः ॥&lt;br&gt;&#xA;पततोस्य महावेगाद्वामो हनुरभज्यत ॥&lt;br&gt;&#xA;अस्मिंस्तु पतिते बाले मृतकल्पेऽशनिक्षतात् ॥ २६ ॥&lt;br&gt;&#xA;ततो वायुः समादाय महा कालवनं गतः ॥&lt;br&gt;&#xA;लिङ्गमाराधयामास पुत्रार्थं पवनस्तदा ॥ २७ ॥&lt;br&gt;&#xA;स्पृष्टमात्रस्तु लिङ्गेन समुत्तस्थौ प्लवङ्गमः ॥&lt;br&gt;&#xA;जलसिक्तं यथा सस्यं पुनर्जीवि तमाप्तवान् ॥ २८ ॥&lt;br&gt;&#xA;प्राणवन्तमिमं दृष्ट्वा पवनो हर्षितस्तदा ॥&lt;br&gt;&#xA;प्रत्युवाच प्रसन्नात्मा पुत्रमादाय सत्वरम् ॥ २९ ॥&lt;br&gt;&#xA;स्पर्शनादस्य लिङ्गस्य मम पुत्रः समुत्थितः ॥&lt;br&gt;&#xA;हनुमत्केश्वरो देवो विख्यातोऽयं भविष्यति ॥ 5.2.79.३० ॥&lt;br&gt;&#xA;एतस्मिन्नन्तरे शक्रः समायातः सुरैर्वृतः ॥&lt;br&gt;&#xA;नीलोत्पलमयीं मालां सम्प्रगृह्येदमब्रवीत् ॥ ३१ ॥&lt;br&gt;&#xA;मत्करोत्सृष्टवज्रेण यस्मादस्यहनुर्हतः ॥&lt;br&gt;&#xA;तदेष कपिशार्दूलो हनुमांस्तु भविष्यति ॥ ३२ ॥&lt;br&gt;&#xA;वरुणोऽस्व वरं प्रादान्नास्य मृत्युर्भविष्यति ॥&lt;br&gt;&#xA;यमो दण्डादवध्यत्वमारोग्यं धनदो ददौ ॥ ३३ ॥&lt;br&gt;&#xA;सूर्येण च प्रभा दत्ता पवनेन गतिर्द्रुता ॥&lt;br&gt;&#xA;लिङ्गेन च वरो दत्तो देवानां सन्निधौ तदा ॥ ३४ ॥&lt;br&gt;&#xA;आयुधानां हि सर्वेषामवध्योऽयं भविष्यति ॥&lt;br&gt;&#xA;अजरश्चामरश्चैव भविष्यति न संशयः ॥ ३५ ॥&lt;br&gt;&#xA;अमित्रभयदो ह्येष मित्राणामभय प्रदः ॥&lt;br&gt;&#xA;अजेयो भविता युद्धे लिङ्गेनोक्तं पुनःपुनः ॥ ३६ ॥&lt;br&gt;&#xA;शत्रोर्बलोत्सादनाय राघवप्रीतये सदा ॥&lt;br&gt;&#xA;कियत्कालं बलं स्वीयं न स्मरिष्यति शापतः ॥ ३७ ॥&lt;br&gt;&#xA;हते तु रावणे भूयो रामस्यानुमते स्थितः ॥&lt;br&gt;&#xA;विभीषणं प्रार्थयित्वा मामत्र स्थापयिष्यति ॥ ३८ ॥&lt;br&gt;&#xA;ततो मां त्रिदशाः सर्वे पूजयिष्यन्ति भाविताः ॥&lt;br&gt;&#xA;तेनैव नाम्ना विख्यातिं पुनर्यास्यामि भूतले ॥ ३९ ॥&lt;br&gt;&#xA;अथ गन्धवहः पुत्रं प्रगृह्य गृहमानयत् ॥&lt;br&gt;&#xA;अञ्जनायै तदाचख्यौ वरलब्धिं च लिङ्गतः ॥ 5.2.79.४० ॥&lt;br&gt;&#xA;एवं लिङ्गप्रभावाच्च बलवान्मारुतात्मजः ॥&lt;br&gt;&#xA;स जातस्त्रिषुलोकेषु राम तस्मात्प्रशस्यते ॥ ४१ ॥&lt;br&gt;&#xA;पराक्रमोत्साहमति प्रतापैः सौशील्यमाधुर्यनयादिकैश्च ॥&lt;br&gt;&#xA;गाम्भीर्यचातुर्यसुवीर्यधैर्यैर्हनूमतः कोऽभ्यधिकोऽस्ति लोके ॥ ४२ ॥&lt;br&gt;&#xA;ममेव विक्षोभितसागरस्य लोकान्दि धक्षोरिव पावकस्य ॥&lt;br&gt;&#xA;प्रजा जिहीर्षोरिव चातकस्य हनूमतः स्थास्यति कः पुरस्तात् ॥ ४३ ॥&lt;br&gt;&#xA;एतद्वै कथित तुभ्यं यन्मां त्वं परि पृच्छसि ॥&lt;br&gt;&#xA;हनूमतोऽस्य बालस्य कर्माण्यद्भुतविक्रम ॥ ४४ ॥&lt;br&gt;&#xA;दृष्टः सभाजितश्चापि राम गच्छामहे वयम् ॥&lt;br&gt;&#xA;एवमुक्त्वा गताः सर्वे मुनयोऽवन्तिमण्डलम् ॥&lt;br&gt;&#xA;पूजयामासुरीशानं हनुमत्केश्वरं शिवम् ॥ ॥&lt;br&gt;&#xA;समर्चयन्ति ये भक्त्या लिङ्गं त्रिदशपूजितम् ॥&lt;br&gt;&#xA;हनुमत्केश्वरं देवं ते कृतार्थाः कलौ युगे ॥ ४६ ॥&lt;br&gt;&#xA;व्रजन्त्येव सुदुष्प्राप्यं ब्रह्मसायुज्यमव्ययम्।&lt;br&gt;&#xA;सम्प्राप्य तु पुनर्जन्म लभन्ते मोक्षमव्ययम् ॥ ४७ ॥&lt;br&gt;&#xA;यः पश्यति नरो लिङ्गं हनुमत्केश्वरॆ प्रिय ॥&lt;br&gt;&#xA;सोऽधिकं फलमाप्नोति सर्वदुःखविवर्जितः ॥ ४८ ॥&lt;br&gt;&#xA;सर्वलोकेषु तस्यैव गतिर्न प्रतिहन्यते ॥&lt;br&gt;&#xA;दिव्येनैश्वर्ययोगेन युज्यते नात्र संशयः ॥ ४९ ॥&lt;br&gt;&#xA;बालसूर्यप्रतीकाशविमानेन सुवर्चसा ॥&lt;br&gt;&#xA;वृतः स्त्रीणां सहस्रैस्तु स्वच्छदगमनागमः ॥ 5.2.79.५० ॥&lt;br&gt;&#xA;विचरत्यविचारेण सर्वलोकान्दिवौकसाम् ॥&lt;br&gt;&#xA;स्पृहणीयतमः पुंसां सर्ववर्णोत्तमोधुना ॥ ५१ ॥&lt;br&gt;&#xA;स्वर्गाच्च्युतः प्रजायेत कुले महति रूपवान् ॥&lt;br&gt;&#xA;धर्मज्ञो रुद्रभक्तश्च सर्वविद्यार्थपारगः ॥५२॥&lt;br&gt;&#xA;राजा वा राजतुल्यो वा दर्शनादस्य जायते ॥&lt;br&gt;&#xA;स्पर्शनात्परमं पुण्यं यजनात्परमं पदम् ॥५३॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;हनुमत्केश्वरेशस्य स्वप्नेश्वरमथो शृणु ॥ ५४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य उमामहेश्वरसंवादे हनुमत्केश्वरमाहात्म्यवर्णनन्नामैकोनाशीतितमोऽध्यायः ॥ ७९ ॥ ॥ छ ॥&lt;/p&gt;</description>
    </item>
    <item>
      <title>०८० स्वप्नेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/080_svapneshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/080_svapneshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥&lt;br&gt;&#xA;आशीतिकं विजानीहि देवं स्वप्नेश्वरं प्रिये ॥&lt;br&gt;&#xA;यस्य दर्शनमात्रेण दुःस्वप्नं नश्यति ध्रुवम् ॥ १ ॥&lt;br&gt;&#xA;कल्माषपादेति ख्यातो लोके राजा बभूव ह ॥&lt;br&gt;&#xA;इक्ष्वाकुवंशजो देवि तेजसा सूर्यवद्भुवि ॥ २ ॥&lt;br&gt;&#xA;स कदाचिद्वने राजा वशिष्ठसुतमौरसम् ॥&lt;br&gt;&#xA;शक्तिं परमधर्मज्ञं ददर्श विजितेन्द्रियम् ॥&lt;br&gt;&#xA;मार्गस्थितं तपोनिष्ठमपगच्छेति चाब्रवीत् ॥ ३ ॥&lt;br&gt;&#xA;अमुञ्चन्तं तु पन्थानं तमृषिं नृपसत्तमः ॥&lt;br&gt;&#xA;जघान कशया मोहात्तदा राक्षसवन्मुनिम् ॥ ४ ॥&lt;br&gt;&#xA;कशाप्रहाराभिहतस्ततः स मुनिपुङ्गवः ॥&lt;br&gt;&#xA;तं शशाप रुषाविष्टो वाशिष्ठः क्रोधमूर्छितः ॥ ५ ॥&lt;br&gt;&#xA;हंसि राक्षसवद्यस्माद्राजापसद तापसम् ॥&lt;br&gt;&#xA;तस्मात्त्वमद्यप्रभृति पुरुषादो भविष्यति॥६॥&lt;br&gt;&#xA;सततं पिशितासक्तश्चरिष्यसि महीमिमाम्॥&lt;br&gt;&#xA;स तु शप्तस्तदा तेन तत्क्षणाद्वै नृपोत्तमः ॥७॥&lt;br&gt;&#xA;जगाम शरणं शक्तिं प्रसादयितुम र्हयत्॥&lt;br&gt;&#xA;यदा न तुष्टो विप्रर्षिः शक्तिः परमकोपनः ॥&lt;br&gt;&#xA;प्रसाद्यमानो भूपेन तदा तेनापि भक्षितः ॥ ८ ॥&lt;br&gt;&#xA;शक्तिं तं भक्षयित्वा तु वशिष्ठस्यापरान्तु तान् ॥&lt;br&gt;&#xA;भक्षयामास सहसा सिंहः क्षुद्रमृगानिव ॥ ९ ॥&lt;br&gt;&#xA;तदाप्रभृति सञ्जातः पुरुषादो नृपोत्तमः ॥&lt;br&gt;&#xA;रात्रौ पश्यति दुःस्वप्नान्पापसङ्घेन मोहितः ॥ ॥ 5.2.80.१० ॥&lt;br&gt;&#xA;दृष्ट्वा भयानकान्स्वप्नान्स राजा पर्य्यतप्यत ॥&lt;br&gt;&#xA;पश्चात्तापेन संयुक्तो विललाप सुदुःखितः ॥ ११ ॥&lt;br&gt;&#xA;अथाप्युक्तममात्यैश्च किं करोषि महीपते ॥&lt;br&gt;&#xA;कस्मात्ते निष्प्रभा कान्तिर्विवर्णो हरिणः कृशः ॥ १२ ॥&lt;br&gt;&#xA;स राजा कथयामास दुःस्वप्नाननुपूर्वशः ॥&lt;br&gt;&#xA;स्वप्नेऽहं सागरं शुष्कं चन्द्रं च पतितं भुवि ॥ १३ ॥&lt;br&gt;&#xA;उपरुद्धां च जगतीं घनेन तमसा वृताम्॥&lt;br&gt;&#xA;आत्मानं चाहमद्राक्षं मलिनं मुक्तमूर्द्धजम् ॥ १४ ॥&lt;br&gt;&#xA;पतन्तमद्रिशिखरात्कलुषे गोमये ह्रदे ॥&lt;br&gt;&#xA;पिबन्नञ्जलिना तैलं हसन्निव मुहुर्मुहुः ॥ १५ ॥&lt;br&gt;&#xA;तैलेनाभ्यक्तसर्वाङ्गस्तैलमेवावगाहयन् ॥&lt;br&gt;&#xA;पीठे कार्ष्णायसे चैव निषण्णोऽहमधो मुखः ॥ १६ ॥&lt;br&gt;&#xA;गायन्ति प्रमदा रक्ता रक्तमाल्यानुलेपनाः ॥&lt;br&gt;&#xA;कृष्णाम्बरधराश्चान्याः कृष्णमाल्यानुलेपनाः ॥ १७ ॥&lt;br&gt;&#xA;ताभिराकृष्यमाणोऽपि नीतोऽहं दक्षिणां दिशम् ॥&lt;br&gt;&#xA;बद्ध्वा रज्ज्वा सुवर्णस्य लोहस्य रजतस्य च ॥ १८ ॥&lt;br&gt;&#xA;पांसुकर्दमयोर्मध्ये मग्नोहं लोहयन्त्रितः ॥&lt;br&gt;&#xA;कपोतैस्तुद्यमानोऽहं गृध्रैः काकैश्च दारुणैः ॥ १९ ॥&lt;br&gt;&#xA;सृगालैर्भक्ष्यमाणश्च स्थितो मद्गुरमस्तके ॥&lt;br&gt;&#xA;ऋक्षवानरयानस्थो गतोऽहं दक्षिणां दिशम् ॥ 5.2.80.२० ॥&lt;br&gt;&#xA;नदीं निमग्नो निश्चेष्टो जलहीनां महीसमाम्॥&lt;br&gt;&#xA;दन्तैर्विदारितो रात्रौ रासभेनाहमर्द्दितः ॥ २१ ॥&lt;br&gt;&#xA;ताडितो हदयेत्यर्थं चरणैर्वज्रसन्निभैः ॥&lt;br&gt;&#xA;दृष्टिश्च हन्यतेऽत्यर्थं वेतालैर्लोहशं कुभिः ॥२२॥&lt;br&gt;&#xA;करालैः कण्टकैः कृष्णैः पुरुषैरुद्यतायुधैः॥&lt;br&gt;&#xA;स्वप्नेहं ताडितोत्यर्थमप्रमाणैः शितैः शरैः ॥२३॥&lt;br&gt;&#xA;एवमेतन्मया दृष्टमिमांरात्रिं भयावहाम्॥&lt;br&gt;&#xA;सङ्ख्यां कर्तुं न शक्येत दुःस्वप्नानपरान्बहून् ॥२४॥&lt;br&gt;&#xA;इमां तु दुःस्वप्नगतिं निरीक्ष्य वै ह्यनेकरूपामविचिन्तितां पुरा ॥&lt;br&gt;&#xA;भयं महन्मे हृदयं न शुद्ध्यति प्रगृह्य बाहू विलपाम्यनाथवत् ॥ २५ ॥&lt;br&gt;&#xA;नृपस्य वचनं श्रुत्वा अमात्या भृशदुःखिताः ॥&lt;br&gt;&#xA;पश्यन्तो दुर्निमित्ताश्च उल्कापातादिकास्तदा ॥ २६ ॥&lt;br&gt;&#xA;सौरि सूर्यकुजाक्रान्तं नगरं दृश्यतेऽधुना॥&lt;br&gt;&#xA;नागं चतुष्पदं विष्टिं किंस्तुघ्नं शकुनिं तथा ॥२७॥&lt;br&gt;&#xA;करणानि न शस्यन्ते मुहूर्त्ता दारुणाभवन् ॥&lt;br&gt;&#xA;विदित्वा नृपभङ्गं तु देशभङ्गकुलक्षयम्॥२८॥&lt;br&gt;&#xA;आश्वासयन्तो राजानमिदं वचनमब्रुवन् ॥&lt;br&gt;&#xA;अलं शोकेन काकुत्स्थ सत्यासत्या हि विभ्रमाः ॥२९॥&lt;br&gt;&#xA;दृश्यन्ते भाविताः पुंसि स्वप्ने धातुवशेन हि ॥&lt;br&gt;&#xA;तथा पित्रादिदेवांश्च पूजय ब्राह्मणांस्तथा ॥ 5.2.80.३० ॥&lt;br&gt;&#xA;एभिस्ततो मोक्ष्यसे त्वं मानसादधिविभ्रमात् ॥&lt;br&gt;&#xA;यस्माद्दैवोपघातानां दैवमेव हि रक्षणम्॥३१॥&lt;br&gt;&#xA;एवमाश्वासितो भूपो ह्यमात्यैर्धर्मकोविदैः ॥&lt;br&gt;&#xA;तत्पापं कथयामास गुरुपुत्रवधादिकम् ॥३२॥&lt;br&gt;&#xA;वशिष्ठस्य सुतो ज्येष्ठः शक्ति र्वै भक्षितो मया ॥&lt;br&gt;&#xA;नृशंसेन तथामात्या एकोनं भक्षितं शतम् ॥ ३३ ॥&lt;br&gt;&#xA;तेन पापेन सन्तप्तः कथं स्वस्थो भवामि वै ॥&lt;br&gt;&#xA;एकापि ब्रह्महत्याया सापि दैवात्सुदुष्करा ॥ ३४ ॥&lt;br&gt;&#xA;मया पुनर्नृशंसेन सा तथा न तु वर्जिता ॥&lt;br&gt;&#xA;कांस्तु लोकान्गमिष्यामि कृत्वा कर्म सुदारुणम् ॥&lt;br&gt;&#xA;राक्षसोऽहमनेनैव शरीरेण कुलान्तकृत्॥ ३५ ॥&lt;br&gt;&#xA;जातः कुले रघूणां वै पापात्मा पापसम्भवः ॥&lt;br&gt;&#xA;सोऽहमत्र मरिष्यामि साधयित्वा हुताशनम् ॥ ३६ ॥&lt;br&gt;&#xA;इति तस्य वचः श्रुत्वा सौदासस्य सुविस्मिताः ॥&lt;br&gt;&#xA;अमात्या वेदतत्त्वज्ञाः सर्वशास्त्रविशारदाः ॥ ३७॥&lt;br&gt;&#xA;अहो पापमिदं भूरि कृतं पापेन सर्वथा ॥&lt;br&gt;&#xA;प्रायश्चित्तं न जानीमो वशिष्ठेन विनाऽधुना ॥ ३८ ॥&lt;br&gt;&#xA;तस्मादद्यैव गन्तव्यमस्य भूपस्य कारणात् ॥&lt;br&gt;&#xA;यत्र तिष्ठति विप्रर्षिर्वशिष्ठो भगवान्मुनिः ॥ ३९ ॥&lt;br&gt;&#xA;इत्युक्त्वा सहितास्तेन तेऽमात्या भृशदुःखिताः ॥&lt;br&gt;&#xA;गत्वा यत्राश्रमे विप्रो वशिष्ठो भगवानृषिः ॥ 5.2.80.४० ॥&lt;br&gt;&#xA;अदृश्यन्तीं वधूं दीनां यत्राश्वासयति प्रभुः ॥&lt;br&gt;&#xA;अदृश्यन्ती तु तं दृष्ट्वा कूरकर्माणमग्रतः ॥&lt;br&gt;&#xA;भयसंविग्नया वाचा वशिष्ठमिदमब्रवीत् ॥ ४१ ॥&lt;br&gt;&#xA;असौ मृत्युरिवोग्रेण दण्डेन वहुगर्वितः ॥&lt;br&gt;&#xA;प्रगृहीतेन काष्ठेन राक्षसोऽभ्येति भीषणः ॥४२॥&lt;br&gt;&#xA;तन्निवारयितुं शक्तो नान्यो वै भुवि कश्चन ॥&lt;br&gt;&#xA;त्वामृतेऽद्य महाभाग सर्ववेदविदां वर ॥ ४३ ॥&lt;br&gt;&#xA;त्राहि मां भग वन्पापादस्माद्दारुणदर्शनात् ॥&lt;br&gt;&#xA;राक्षसोऽयमिहागत्य नूनमावां समीहते ॥ ४४ ॥&lt;br&gt;&#xA;॥ वशिष्ठ उवाच ॥ ॥&lt;br&gt;&#xA;मा भैः पुत्रि न भेतव्यं राक्षसात्ते कथञ्चन ॥&lt;br&gt;&#xA;नैतद्रक्षो भयं यस्मात्पश्यसि त्वमुपस्थितम्॥&lt;br&gt;&#xA;राजा कल्माषपादोऽयममात्यैः सहितो विभुः ॥ ४५ ॥&lt;br&gt;&#xA;स एषोऽस्मिन्वनोद्देशे समा यातो ममान्तिकम् ॥&lt;br&gt;&#xA;तमायान्तमथालक्ष्य वशिष्ठो भगवानृषिः ॥&lt;br&gt;&#xA;वारयामास तेजस्वी हुङ्कारेण नृपोत्तमम् ॥४६॥&lt;br&gt;&#xA;मन्त्रपूतेन च ततः समभ्युक्ष्य च वारिणा ॥&lt;br&gt;&#xA;मोक्षयामास वै भावाद्राक्षसाद्राजसत्तमम्॥ ४७ ॥&lt;br&gt;&#xA;प्रतिलभ्य ततः सञ्ज्ञामभिवाद्य कृताञ्जलिः॥&lt;br&gt;&#xA;उवाच नृपतिः काले वशिष्ठमृषिसत्त मम् ॥ ४८ ॥&lt;br&gt;&#xA;सौदासोऽहं महाभाग दासोऽहं तव सुव्रत ॥&lt;br&gt;&#xA;अस्मिन्काले यदिष्टं ते ब्रूहि किं करवाणि ते ॥ ४९ ॥&lt;br&gt;&#xA;तस्य तद्वचनं श्रुत्वा नृपस्य द्विजसत्तमः ॥&lt;br&gt;&#xA;ज्ञात्वा तपोबलेनैव विश्वामित्रस्य चेष्टितम् ॥&lt;br&gt;&#xA;राजानं प्रत्युवाचेदं विनयावनतं तथा ॥ 5.2.80.५० ॥&lt;br&gt;&#xA;ज्ञातमेव यथाकालं गच्छ राजन्कुश स्थलीम्॥&lt;br&gt;&#xA;महाकालसमीपे तु लिङ्गं दुःस्वप्ननाशनम्॥ ५१ ॥&lt;br&gt;&#xA;राजसम्पत्करं दिव्यं पुत्रपौत्रविवर्द्धनम् ॥&lt;br&gt;&#xA;ब्रह्महत्यासहस्राणां स्फोटनं पापनाश नम् ॥&lt;br&gt;&#xA;तस्य दर्शनमात्रेण विपाप्मा च भविष्यसि ॥ ५२ ॥&lt;br&gt;&#xA;दुःस्वप्नजं भयं घोरं विनङ्क्ष्यति न संशयः ॥&lt;br&gt;&#xA;ग्रहाश्च सानुकूलास्ते भविष्यन्ति नृपो त्तम ॥५३॥&lt;br&gt;&#xA;इत्युक्तो गुरुणा भूयो वशिष्ठेन महात्मना ॥&lt;br&gt;&#xA;जगाम त्वरितो देवि महाकालवनं शुभम् ॥&lt;br&gt;&#xA;ददर्श तत्र तल्लिङ्गं दुष्टदुःस्वप्ननाशनम् ॥५४॥&lt;br&gt;&#xA;नष्टाः सर्वेपि दुःस्वप्नाः सुस्वप्नाश्चाभवंस्तदा ॥&lt;br&gt;&#xA;राजा निष्कल्मषो भूत्वा पुनः प्राप्नोन्निजं पदम् ॥&lt;br&gt;&#xA;अयोध्यायां गतो राज्यं चकार मुदितस्तदा ॥ ॥ ५५ ॥&lt;br&gt;&#xA;तदाप्रभृति देवोऽयं सुस्वप्नेश्वरसञ्ज्ञकः ॥&lt;br&gt;&#xA;बभूव भुवने ख्यातः सर्वदुःस्वप्ननाशनः ॥५६॥&lt;br&gt;&#xA;अष्टम्यां च चतुर्दश्यां देवं स्वप्नेश्वरं शिवम् ॥&lt;br&gt;&#xA;दर्शनं ये करिष्यन्ति स्नात्वा शिप्राजले शुभे॥&lt;br&gt;&#xA;आजन्मप्रभवं तेषां दुःस्वप्नं च विनश्यति॥५७॥&lt;br&gt;&#xA;स एव सर्वदा पूज्य इह लोके परत्र च ॥&lt;br&gt;&#xA;यः पश्यति नरो भक्त्या देवं स्वप्नेश्वरं शिवम् ॥ ५८ ॥&lt;br&gt;&#xA;यं यं काममभिध्याय मनसाभिमतं नरः ॥&lt;br&gt;&#xA;तं तं दुर्ल्लभमाप्नोति सुस्वप्नेश्वरदर्शनात् ॥ ५९ ॥&lt;br&gt;&#xA;नियमेन प्रपश्यन्ति देवं स्वप्नेश्वरं सदा ॥&lt;br&gt;&#xA;ते प्रयान्ति तनुं त्यक्त्वा मदीयं भवनं प्रिये ॥ 5.2.80.६० ॥&lt;br&gt;&#xA;भक्तिहीनः क्रियाहीनो यः पश्यति प्रसङ्गतः ॥&lt;br&gt;&#xA;सुपुण्यां गतिमाप्नोति योगिगम्यां यशस्विनि ॥ ६१ ॥&lt;br&gt;&#xA;ये च पुष्पैर्विचित्रैश्च पूजयन्ति च पर्वसु ॥&lt;br&gt;&#xA;ते सर्वकामसम्पन्नाः श्रीबलारोग्यसंयुताः ॥&lt;br&gt;&#xA;दीर्घायुषः शुभाचारा जायन्ते देहिनोऽमलाः ॥ ६२ ॥&lt;br&gt;&#xA;एते च ब्रह्मविष्ण्विन्द्रकुबेरदहनादयः ॥&lt;br&gt;&#xA;सुस्वप्नं परमं प्राप्ताः श्रीस्वप्नेश्वरदर्शनात् ॥६३॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;स्वप्नेश्वरस्य देवस्य शृणु लिङ्गचतुष्टयम् ॥ ६४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे उमामहेश्वरसंवादे स्वप्नेश्वरमाहात्म्यवर्णनं नामाशीतितमोऽध्यायः ॥ ८० ॥&lt;/p&gt;</description>
    </item>
    <item>
      <title>०८१ पिङ्गलेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/081_pingaleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/081_pingaleshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;चतुर्द्वारस्थितं देवि शृणु लिङ्गचतुष्टयम् ॥&lt;br&gt;&#xA;यस्य दर्शनमात्रेण कृतकृत्यो नरो भवेत् ॥ १ ॥&lt;br&gt;&#xA;अहं पृष्टस्त्वया देवि कौतुकाच्च वरानने ॥&lt;br&gt;&#xA;अतीव रमणीयं च स्थलं दर्शय मे प्रभो ॥ २ ॥&lt;br&gt;&#xA;सेवितं बहुभिः सिद्धैः पुनरावृत्तिकाङ्क्षिभिः ॥&lt;br&gt;&#xA;यद्गुह्यं च पवित्रं च प्रलयेऽप्यविनाशि यत् ॥ ३ ॥&lt;br&gt;&#xA;अनन्यसदृशं दिव्यं यत्तीर्थं यत्तपोवनम् ॥&lt;br&gt;&#xA;असङ्ख्येयगुणोपेतं भुक्तिमुक्तिकरं शुभम् ॥ ४ ॥&lt;br&gt;&#xA;सुवर्णशृङ्गाः प्रासादा हर्म्याणि विविधानि च ॥&lt;br&gt;&#xA;उद्यानानि विचित्राणि मार्गाश्च विविधाः शुभाः ॥ ५ ॥&lt;br&gt;&#xA;समीहितफलावाप्तिर्यत्र लभ्या सुखेन वै ॥&lt;br&gt;&#xA;सिद्धचारणगन्धर्वकिन्नरोद्गीतनादितम् ॥ ६ ॥&lt;br&gt;&#xA;पुण्यलोको पमस्थानं त्रिविष्टपविभूषणम् ॥&lt;br&gt;&#xA;एवमभ्यर्थितो देवि मन्दरे चारुकन्दरे ॥ ८० ॥&lt;br&gt;&#xA;मया प्रोक्तं प्रसन्नेन स्थानं शृणु सनातनम् ॥&lt;br&gt;&#xA;महाकालवनं रम्यं स्वर्गात्सुखकरं परम् ॥ ८ ॥&lt;br&gt;&#xA;अनौपम्यगुणोपेतं भुक्तिमुक्तिकरं शुभम् ॥&lt;br&gt;&#xA;तत्समः कोऽपि धन्योऽन्यो न दृष्टो भुवनत्रये ॥ ९ ॥&lt;br&gt;&#xA;देवगन्धर्व्वसिद्धैश्च सेव्यं वै मुक्तिकाङ्क्षिभिः ॥&lt;br&gt;&#xA;विनोदार्थं मया सृष्टं त्वत्प्रियार्थं कुतूहलात् ॥ 5.2.81.१० ॥&lt;br&gt;&#xA;तिलकं सर्वतीर्थानां जम्बूद्वीपे मनोरमे ॥&lt;br&gt;&#xA;इच्छाकामफलावाप्तिरनायासेन लभ्यते ॥ ११ ॥&lt;br&gt;&#xA;जरारोगभयैर्हीनं सर्वव्याधिविवर्जितम् ॥&lt;br&gt;&#xA;शक्राग्नियमरक्षोम्बुवायुसोमेशसेवितम् ॥&lt;br&gt;&#xA;स्वर्गे प्रमुदिता देवास्तेऽपि काङ्क्षन्ति सर्वदा ॥ १२ ॥&lt;br&gt;&#xA;असङ्ख्येयफलं त्वत्र अक्षया च गतिः सदा ॥&lt;br&gt;&#xA;यैर्न संसेवितं स्थानं वञ्चितास्ते नरा भुवि ॥ १३ ॥&lt;br&gt;&#xA;क्षेत्रस्य च गुणान्वक्तुं देवदानवमानवैः ॥&lt;br&gt;&#xA;न शक्यते प्रयत्नाच्च स्वयं यत्र स्थितो ह्यहम् ॥ १४ ॥&lt;br&gt;&#xA;यत्किञ्चिदशुभं कर्म कृतं मानुषकर्मणा ॥&lt;br&gt;&#xA;महाकालवनं प्राप्य तत्सर्वं भस्मसाद्भवेत् ॥ १५ ॥&lt;br&gt;&#xA;न सा गतिः कुरुक्षेत्रे गङ्गाद्वारे त्रिपुष्करे ॥&lt;br&gt;&#xA;या गतिर्विहिता पुंसां महाकालवने सदा ॥ १६ ॥&lt;br&gt;&#xA;तिर्यग्योनिगता गत्वा महाकालवने स्थिताः ॥&lt;br&gt;&#xA;तत्रैव निधनं प्राप्तास्ते यान्ति परमां गतिम् ॥ १७ ॥&lt;br&gt;&#xA;मेरुमन्दरमात्रोपि राशिः पापस्य कर्मणः॥&lt;br&gt;&#xA;महाकालवनं प्राप्य सर्वोपि व्रजति क्षयम् ॥ १८ ॥&lt;br&gt;&#xA;श्मशानमिति चाख्यातं महाकालवनं प्रिये ॥&lt;br&gt;&#xA;तत्र ब्रह्मादयो देवा नारायणपुरोगमाः ॥ १९ ॥&lt;br&gt;&#xA;योगिनश्च तथा साङ्ख्याः सिद्धाश्च सनकादयः ॥&lt;br&gt;&#xA;उपासते च मां भक्त्या मद्भक्त्या मत्परायणाः ॥ 5.2.81.२० ॥&lt;br&gt;&#xA;या गतिर्योगतपसां या गतिर्यज्ञयाजिनाम् ॥&lt;br&gt;&#xA;महाकालवने क्षेत्रे सा गतिर्विहिता मया ॥ २१ ॥&lt;br&gt;&#xA;संहरामि च तत्रस्थस्त्रैलोक्यं सचराचरम् ॥&lt;br&gt;&#xA;अतो देवि समाख्यातं महाकालवनं शुभम् ॥ २२ ॥&lt;br&gt;&#xA;एवं बहुविधाञ्छुत्वा गुणान्बहुविधांस्तथा ॥&lt;br&gt;&#xA;देवि त्वं विस्मिता जाता गमनाय मनो दधे ॥ २३ ॥&lt;br&gt;&#xA;क्षेत्रस्यालोकने चित्तं जातमुत्कण्ठितं तव ॥&lt;br&gt;&#xA;त्वया सार्द्धं समा गत्य महाकालवने शुभे ॥ २४ ॥&lt;br&gt;&#xA;पश्य देवि विचित्राख्यं यन्मया कथितं तव ॥&lt;br&gt;&#xA;अमरेशपुरस्पर्द्धि वर्द्धितानन्दसुन्दरम् ॥&lt;br&gt;&#xA;वर्णितं यन्मया देवि भुक्ति मुक्तिकरं परम् ॥ २५ ॥&lt;br&gt;&#xA;त्वया प्रोक्तं विशालाक्षि दृष्ट्वा क्षेत्रमनुत्तमम् ॥&lt;br&gt;&#xA;अस्य स्थानस्य रक्षार्थं भक्तं गणचतुष्टयम् ॥&lt;br&gt;&#xA;नियुज्यतां महादेव सन्तोषाय मम प्रभो ॥ २६ ॥&lt;br&gt;&#xA;द्वाराणि तत्र चत्वारि क्रियतां परमेश्वर ॥&lt;br&gt;&#xA;चत्वारः कलशाश्चैव हैमाः कार्या दृढाः शुभाः ॥ २७ ॥&lt;br&gt;&#xA;पूर्वादिक्रमयोगेन चतुर्वर्गो नियोज्यताम् ॥&lt;br&gt;&#xA;धर्मश्चार्थश्च कामश्च मोक्षश्चैव महेश्वर ॥ २८ ॥&lt;br&gt;&#xA;त्वदीयं वचनं श्रुत्वा मया देवि प्रयत्नतः ॥&lt;br&gt;&#xA;अस्य क्षेत्रस्य रक्षार्थं स्मृतं गणचतुष्ट यम् ॥ २९ ॥&lt;br&gt;&#xA;चत्वार ईश्वरास्तेऽपि स्थापितास्तदनन्तरम् ॥&lt;br&gt;&#xA;पिङ्गलेशो धनाध्यक्षस्तथा कायावरोहणः ॥ 5.2.81.३० ॥&lt;br&gt;&#xA;बिल्वेश्वरो गणश्रेष्ठो दुर्दर्शो गण नायकः ॥&lt;br&gt;&#xA;एते मया नियुक्ता वै समर्थाः क्षेत्ररक्षणे ॥ ३१ ॥&lt;br&gt;&#xA;पूर्वादिक्रमयोगेन त्वत्प्रियार्थं वरानने ॥&lt;br&gt;&#xA;नियुक्तास्त्वन्मतेनैव पूर्वस्यां दिशि पिङ्गलः ॥ ॥ ३२ ॥&lt;br&gt;&#xA;दक्षिणस्यां दिशि तथा प्रिये कायावरोहणः ॥&lt;br&gt;&#xA;बिल्वेश्वरः प्रतीच्यां तु दुर्द्दर्शश्चोत्तरे तथा ॥ ३३ ॥&lt;br&gt;&#xA;मानवा ये म्रियन्तेऽत्र क्षेत्रमध्ये गणो त्तमाः ॥&lt;br&gt;&#xA;तेषां रक्षा परा कार्या भवद्भिर्मम शासनात्॥३४॥&lt;br&gt;&#xA;कथां शृणु प्रयत्नेन पिङ्गलेश्वरसम्भवाम् ॥&lt;br&gt;&#xA;यस्याः श्रवणमात्रेण कृतकृत्यो नरो भवेत् ॥ ॥। ३५ ॥&lt;br&gt;&#xA;पिङ्गला कन्यका देवि कान्यकुब्जे बभूव ह ॥&lt;br&gt;&#xA;सुशीला च सुवेषा च सौन्दर्येणातिनिर्मिता ॥३६॥&lt;br&gt;&#xA;पिता तस्या महाप्राज्ञः सर्वशास्त्रार्थतत्त्व वित् ॥&lt;br&gt;&#xA;ज्ञानध्यानरतश्चैव स्वाध्यायपरिनिष्ठितः ॥ ३७॥&lt;br&gt;&#xA;पिङ्गलोनाम विप्रेन्द्रो भार्या तस्य पतिव्रता ॥&lt;br&gt;&#xA;पिङ्गाक्षी विश्रुता लोके सा च पञ्चत्वमा गता ॥ ३८ ॥&lt;br&gt;&#xA;ततस्तेन स दुःखेन गृहस्थाश्रमनिःस्पृहः ॥&lt;br&gt;&#xA;तपोवनं जगामाथ गृहीत्वा तनयां स्वकाम् ॥ ३९ ॥&lt;br&gt;&#xA;ऋषिभिः सेवितं पुण्यं शाकमूल फलाशनैः॥&lt;br&gt;&#xA;स तत्र मुनिभिः सार्द्धं ध्यानयोगपरायणः ॥ 5.2.81.४० ॥&lt;br&gt;&#xA;निवासं कृतवान्देवि पिङ्गलायाश्च रक्षणम् ॥&lt;br&gt;&#xA;पालयामास धर्मात्मा पुत्रिकां हृदयोपमाम् ॥ ४१ ॥&lt;br&gt;&#xA;तामेव सततं साध्वी मन्यमानो महातपाः ॥&lt;br&gt;&#xA;न पाणिं ग्राहयामास मातृहीनेति चिन्तयन् ॥ ४२ ॥&lt;br&gt;&#xA;विरक्तोऽपि महाभाग संसारा त्सर्वधर्म्मवित् ॥&lt;br&gt;&#xA;पुत्रिकां प्रेक्षयन्सम्यक्सन्न्यासं नाकरोद्वशी ॥ ४३ ॥&lt;br&gt;&#xA;अथ संरक्षयन्बालां मातृहीनां तपस्विनीम् ॥&lt;br&gt;&#xA;संयुक्तः कालधर्मेण स विप्रः स्वर्जगाम ह ॥४४ ॥&lt;br&gt;&#xA;ततः सा र्पिगला दीना हीना पित्रा सुदुःखिता॥&lt;br&gt;&#xA;विललापातुरा देवि पतिता शोकसागरे ॥ ४५ ॥&lt;br&gt;&#xA;पिङ्गलोवाच ॥ ॥&lt;br&gt;&#xA;अद्य मे च पिता दैवात्कालधर्ममुपेयिवान् ॥&lt;br&gt;&#xA;मां त्यक्त्वा गतवानेको दयालुर्निःस्पृहो यथा ॥४६॥&lt;br&gt;&#xA;स समः सर्वभूतेषु ममात्यन्तं हिते रतः ॥&lt;br&gt;&#xA;मामेकां सम्परित्यज्य परलोकमितो गतः ॥ ४७ ॥&lt;br&gt;&#xA;साऽहं परमदुःखार्ता पितृशोकेन विह्वला ॥&lt;br&gt;&#xA;शरीरं धारयामीदं कृपणं व्यर्थजीवितम् ॥ ४८ ॥&lt;br&gt;&#xA;ब्रह्मज्ञोपि हि तातो मे शान्तो दान्तो जितेन्द्रियः ॥&lt;br&gt;&#xA;मामेव पालयामास मातृहीनेति चिन्तयन् ॥ ४९ ॥&lt;br&gt;&#xA;येन संरक्षिता बाल्ये येनास्मि परिवर्धिता ॥&lt;br&gt;&#xA;तेन पित्रा वियुक्ताहं न जीविष्ये कदाचन ॥ 5.2.81.५० ॥&lt;br&gt;&#xA;नद्यां वा निपतिष्यामि समिद्धे वा हुताशने ॥&lt;br&gt;&#xA;पर्वताद्वा पतिष्यामि पितृहीना निराश्रया ॥ ५१ ॥&lt;br&gt;&#xA;इति शोकातुरा बाला विलपन्ती पुनःपुनः ॥&lt;br&gt;&#xA;बोध्यमाना महाभागैः सदारैर्ऋषिसत्तमैः ॥५२॥&lt;br&gt;&#xA;कन्यकाभी रुदन्तीभिर्वयस्याभिः समन्ततः॥&lt;br&gt;&#xA;आलिङ्ग्यालिङ्ग्य बहुशः पीड्यमाना सुदुःखिता ॥&lt;br&gt;&#xA;आगत्य करुणाविष्टो धर्मः परहिते रतः ॥ ५३ ॥&lt;br&gt;&#xA;स्थविरो ब्राह्मणो भूत्वा प्रोवाचेदं वचस्तदा ॥&lt;br&gt;&#xA;अलं बाले विशालाक्षि रोदनैरतिदारुणैः ॥&lt;br&gt;&#xA;न भूयः प्राप्यते तातस्तस्मान्नार्हसि शोचितुम् ॥ ५४ ॥&lt;br&gt;&#xA;अनित्यं यौवनं रूपं जीवितं द्रव्यसञ्चयः ॥&lt;br&gt;&#xA;प्रियैः सह च संवासस्तन्न शोचन्ति पण्डिताः ॥ ५५ ॥&lt;br&gt;&#xA;त्वया वै तत्कृतं कर्म पूर्वजन्मनि शोभने ॥&lt;br&gt;&#xA;येन पित्रा वियोगः स्यादरण्ये मुनिसेविते ॥ ५६ ॥&lt;br&gt;&#xA;त्वां विहाय गतः क्वापि पश्य बाले विधेर्बलम् ॥&lt;br&gt;&#xA;इदं कृतमिदं कार्यमिदमन्यत्कृताकृतम् ॥ ५७ ॥&lt;br&gt;&#xA;एवमीहा समासक्तं मृत्युः प्रकुरुते वशे ॥&lt;br&gt;&#xA;तस्माद्दुःखं समुत्सृज्य श्रोतुमर्हसि शोभने ॥ ५८ ॥&lt;br&gt;&#xA;पितृभ्यां च वियोगश्च येनाभूत्तव कर्मणा ॥&lt;br&gt;&#xA;पुरा त्वं सुन्दरी नाम वेश्यारूपेण सुन्दरी ॥ ५९ ॥&lt;br&gt;&#xA;नृत्यगेयादि निपुणा वीणावेणुविचक्षणा॥&lt;br&gt;&#xA;आदिश्च पण्यनारीणां भूषणाच्छादनादिभिः ॥5.2.81.६०॥&lt;br&gt;&#xA;तां दृष्ट्वा रूपसम्पन्नां सुवेषां सुविभूषिताम् ॥&lt;br&gt;&#xA;ब्राह्मणो गुणवान्क श्चिद्बभूव मदनातुरः ॥ ६१ ॥&lt;br&gt;&#xA;तं विदित्वा तथाभूतं ब्राह्मणं मदनातुरम् ॥&lt;br&gt;&#xA;समाश्चतस्रस्तेन त्वं रमिता कामिना ततः ॥ ६२ ॥&lt;br&gt;&#xA;सोऽथ पापरतिर्मूढो ब्राह्मणो विषयात्मकः ॥&lt;br&gt;&#xA;हतः शूद्रेण केनापि कामिना तव वेश्मनि ॥ ६३ ॥&lt;br&gt;&#xA;विहाय भार्यामप्रौढां शुभां द्वादशवार्षिकीम् ॥&lt;br&gt;&#xA;प्रयातो नरकं घोरं शूद्रासम्पर्कदूषितः ॥६४॥&lt;br&gt;&#xA;ततस्तस्य पिता विद्वान्मातातीव च दुःखिता ॥&lt;br&gt;&#xA;आर्त्ता पुत्रवियोगेन शापो दत्तो भयावहः ॥ ६५ ॥&lt;br&gt;&#xA;॥ मातोवाच ॥ ॥&lt;br&gt;&#xA;औषधादि प्रयुक्तं च वशीकर्तुं ममात्मजम् ॥&lt;br&gt;&#xA;यदस्माकं वियोगाय वञ्चितो दुष्टचारिणि ॥ ६६ ॥&lt;br&gt;&#xA;यस्माच्च मम पुत्रेण सा वियोगमकारयत् ॥&lt;br&gt;&#xA;तेन जन्मान्तरे दीना पतिहीना भवत्वसौ ॥ ६७ ॥&lt;br&gt;&#xA;॥ पितोवाच ॥ ॥&lt;br&gt;&#xA;बाल्ये वयसि वर्त्तन्ती मातृहीना सुदुःखिता ॥&lt;br&gt;&#xA;बहिष्कृता विवाहेन पितृहीना भविष्यसि ॥ ६८ ॥&lt;br&gt;&#xA;॥ धर्म्म उवाच ॥ ॥&lt;br&gt;&#xA;तस्मात्पूर्वकृतेनैव कर्मणा वरवर्णिनि ॥&lt;br&gt;&#xA;इदं दुःखमनुप्राप्ता कन्यका भवती सती ॥ ॥ ६९ ॥&lt;br&gt;&#xA;॥ पिङ्गलोवाच ॥ ॥&lt;br&gt;&#xA;त्वया जन्मान्तरे वृत्तं मम प्रोक्तं द्विजोत्तम ॥&lt;br&gt;&#xA;तस्माद्ब्रूहि भवन्प्रश्नं पृच्छन्त्या निश्चयं स्वकम् ॥ 5.2.81.७० ॥&lt;br&gt;&#xA;इत्थं सुघोरपापाहं पापाचारा तथाऽधमा ॥&lt;br&gt;&#xA;कथं तु ब्राह्मणेनाहमुत्पन्ना ब्रह्मवादिना ॥ ७१ ॥&lt;br&gt;&#xA;दशसूनासमश्चक्री दशचक्रिसमो ध्वजः ॥&lt;br&gt;&#xA;दशध्वजसमा वेश्या दशवेश्यासमो नृपः ॥७२॥&lt;br&gt;&#xA;एवं वदन्ति धर्मज्ञा ब्राह्मणाः संशितव्रताः ॥&lt;br&gt;&#xA;तस्माद्द्विजोत्तमादस्मात्कथं जन्माभवन्मम ॥७३॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;पापाचारपरापि त्वं ब्राह्मणानां कुले शुभे ॥&lt;br&gt;&#xA;उत्पन्ना तत्र वक्ष्यामि कारणं शृणु पिङ्गले ॥ ७४ ॥&lt;br&gt;&#xA;ब्राह्मणो विषयासक्तः कश्चिद्बद्धो नृपाज्ञया ॥&lt;br&gt;&#xA;चौर्यं कर्म कृतं तेन वेश्यालुब्धेन सुन्दरि ॥ ७५ ॥&lt;br&gt;&#xA;मुच्यतां च त्वयाप्युक्तं न चौरो नैव पातकम् ॥&lt;br&gt;&#xA;यद्यनेन कृतं चौर्यं तन्मयैव कृतं भवेत् ॥ ॥ ७६ ॥&lt;br&gt;&#xA;ददामि वित्तमधिकं मुच्यतां द्विजसत्तमः ॥&lt;br&gt;&#xA;इत्युक्त्वा गृहमानीय तेनैव सहिता पुनः ॥ ७७ ॥&lt;br&gt;&#xA;गृहं च कल्पितं शुभ्रं पुष्पधृपादिवा सितम् ॥&lt;br&gt;&#xA;रमितश्च त्वया विप्रो यथासुखमनुत्तमम् ॥ ७८ ॥&lt;br&gt;&#xA;तस्य पुण्यस्य माहात्म्याद्गता स्वर्गमनुत्तमम् ॥&lt;br&gt;&#xA;समुत्पन्ना कुले पुत्री ब्राह्मणस्य विशेषतः ॥ ७९ ॥&lt;br&gt;&#xA;शापाच्चैव वियोगं त्वं प्राप्ता पुत्र्यधुना परम् ॥ 5.2.81.८० ॥&lt;br&gt;&#xA;॥ पिङ्गलोवाच ॥ ॥&lt;br&gt;&#xA;पूर्वजन्मनि वेश्याहं जाता दुष्कृतकारिणी ॥&lt;br&gt;&#xA;परद्रव्यपरा दुष्टा शौचाचारविवर्जिता ॥&lt;br&gt;&#xA;इदानीं दुःखिता जाता पितृमातृवियोगतः ॥ ८१ ॥&lt;br&gt;&#xA;पाणिग्रहणधर्मेण वर्जिता शापतः प्रभो ॥&lt;br&gt;&#xA;प्रसादं कुरु मे विप्र को भवान्कथयस्व मे ॥ ८२ ॥&lt;br&gt;&#xA;कथं जन्म न मे भूयात्कथं मुक्तिर्भवेन्मम ॥&lt;br&gt;&#xA;भवबन्धविनिर्मुक्ता कथं यास्यामि सद्गतिम् ॥ ॥ ८३ ॥&lt;br&gt;&#xA;॥ विप्र उवाच ॥ ॥&lt;br&gt;&#xA;धर्मोहं द्विजरूपेण त्वां जिज्ञासुरिहागतः ॥&lt;br&gt;&#xA;ममोपदेशात्तन्वङ्गि लिङ्गस्यैकस्य दर्शनात् ॥&lt;br&gt;&#xA;क्षेत्रस्य च प्रसादात्त्वं परां मुक्तिमवाप्स्यसि ॥ ८४ ॥&lt;br&gt;&#xA;॥ पिङ्गलोवाच ॥ ॥&lt;br&gt;&#xA;कस्मिन्क्षेत्रे परा मुक्तिः कस्य लिङ्गस्य दर्शनात् ॥&lt;br&gt;&#xA;लभ्यते सहसा धर्म एतदिच्छामि वेदितुम् ॥ ८५ ॥&lt;br&gt;&#xA;॥ धर्म उवाच ॥ ॥&lt;br&gt;&#xA;अस्ति गुप्ततमं क्षेत्रं महाकालवनं शुभम् ॥&lt;br&gt;&#xA;सर्वेषामेव जन्तूनां हेतुर्मोक्षस्य सर्वदा ॥ ८६ ॥&lt;br&gt;&#xA;तस्मिन्क्षेत्रवरे पुण्ये स्थाने योजनविस्तृते ॥&lt;br&gt;&#xA;लिङ्गं मोक्षप्रदं पुत्रि पूर्वस्यां दिशि संस्थितम् ॥&lt;br&gt;&#xA;तस्य दर्शनमात्रेण मुक्तिमाप्स्यसि पिङ्गले ॥ ८७ ॥&lt;br&gt;&#xA;तस्य तद्वचनं श्रुत्वा धर्मस्य च यशस्विनि ॥&lt;br&gt;&#xA;जगाम पिङ्गला तूर्णं यत्र तल्लिङ्गमुत्तमम् ॥&lt;br&gt;&#xA;ददर्श परया भक्त्या पस्पर्श च पुनःपुनः ॥ ८८ ॥&lt;br&gt;&#xA;दर्शनात्तस्य लिङ्गस्य तस्मिल्लिङ्गे लयं गता ॥&lt;br&gt;&#xA;अत्र चावसरे देवाः प्रोचुस्तत्रैव संस्थिताः ॥ ८९ ॥&lt;br&gt;&#xA;अन्यजन्मनि पापिष्ठा मुक्ता त्वं पिङ्गलेक्षणा ॥ 5.2.81.९० ॥&lt;br&gt;&#xA;अतो लोकेषु विख्यातः पिङ्गलेश्वरसञ्ज्ञकः ॥&lt;br&gt;&#xA;भविष्यति न सन्देहो महापातकनाशनः ॥ ९१ ॥&lt;br&gt;&#xA;दिशि पश्यन्ति ये गत्वा पूर्वस्यां पिङ्गलेश्वरम् ॥&lt;br&gt;&#xA;तेषां शतक्रतुस्तुष्टः पूजां सम्यग्विधास्यति ॥ ९२ ॥&lt;br&gt;&#xA;देवा वश्या भविष्यन्ति स्वर्गस्तेषां न संशयः ॥&lt;br&gt;&#xA;भविष्यति च वशगा नगरी चामरावती ॥ ९३ ॥&lt;br&gt;&#xA;धर्मो धनेन सहितः कुले तेषां न नश्यति ॥&lt;br&gt;&#xA;लोको धर्मेण चरतां वशगः सम्भ विष्यति ॥&lt;br&gt;&#xA;पितॄणामक्षया तृप्तिर्भविष्यति न संशयः ॥ ९४ ॥&lt;br&gt;&#xA;अश्वमेधसहस्रेण यत्पुण्यं समुदाहृतम् ॥&lt;br&gt;&#xA;तत्सर्वं भविता सम्य क्पिङ्गलेश्वरदर्शनात् ॥ ९५ ॥&lt;br&gt;&#xA;यानि लिङ्गानि क्षेत्रेऽस्मिन्गोप्यानि प्रकटानि च ॥&lt;br&gt;&#xA;पूजितानि भवन्तीह पिङ्गलेश्वरदर्शनात् ॥ ९६ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;पिङ्गलेश्वरदेवस्य शृणु कायावरोहणम् ॥ ९७ ॥&lt;br&gt;&#xA;इति श्रीस्कादे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये पिङ्गलेश्वरमाहात्म्यवर्णनन्नामैकाशीतितमोऽध्यायः ॥ ८१ ॥ ॥ छ ॥&lt;/p&gt;</description>
    </item>
    <item>
      <title>०८२ नम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/082_nam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/082_nam/</guid>
      <description>&lt;p&gt;॥ महादेव उवाच ॥ ॥&lt;br&gt;&#xA;कायावरोहणस्यापि उत्पत्तिं शृणु पार्वति ॥&lt;br&gt;&#xA;यस्याः श्रवणमात्रेण न नरः कायवान्भवेत् ॥ १ ॥&lt;br&gt;&#xA;ब्रह्मणः सृष्टिकामस्य मनोवर्वैस्वतेंऽतरे ॥&lt;br&gt;&#xA;दक्षस्त्व जायताङ्गुष्ठाद्दक्षिणात्स प्रजापतिः ॥ २ ॥&lt;br&gt;&#xA;वामादजायताङ्गुष्ठाद्भार्या तस्य महात्मनः ॥&lt;br&gt;&#xA;तस्यां पञ्चाशतं कन्याः स एवाजनयत्प्रभुः ॥ ३ ॥&lt;br&gt;&#xA;ताः सर्वाश्चानवद्याङ्गीः कन्याः कमललोचनाः ॥&lt;br&gt;&#xA;पुत्रिकाः स्थापयामास नष्टपुत्रः प्रजापतिः ॥ ४ ॥&lt;br&gt;&#xA;ददौ स दश धर्माय कश्यपाय त्रयोदश ॥&lt;br&gt;&#xA;दिव्येन विधिना देवि सप्तविंशतिमिन्दवे ॥ ५ ॥&lt;br&gt;&#xA;रोहिणी वल्लभा जाता तस्य चन्द्रस्य सर्वदा ॥&lt;br&gt;&#xA;षड्विंशतिकृते चन्द्रः शप्तो दक्षेण पार्वति ॥ ६ ॥&lt;br&gt;&#xA;चन्द्रेणापि तथा शप्तो दक्षः प्राचेतसः कृतः ॥&lt;br&gt;&#xA;अयजत्सोऽश्वमेधेन भूत्वा प्राचेतसात्मजः ॥ ७ ॥&lt;br&gt;&#xA;नामन्त्रितोऽहं मोहेन दक्षेण पर्वतात्मजे ॥&lt;br&gt;&#xA;तत्र देवनिकायानां यज्ञभागानशेषतः ॥ ८ ॥&lt;br&gt;&#xA;हव्यवाहस्तदा युक्तो वहन्मन्त्रैः समीरितः ॥&lt;br&gt;&#xA;त्वया दृष्टो विशालाक्षि निरालम्बेंऽबरे स्थितः ॥ ९ ॥&lt;br&gt;&#xA;स्मरन्त्या पूर्ववैरं तु विज्ञप्तोऽहं त्वया प्रिये ॥&lt;br&gt;&#xA;त्वं देवः सर्वदेवानां गतिश्च शरणं तथा ॥ ५.२.८२.१० ॥&lt;br&gt;&#xA;त्वं यज्ञस्त्वं वषट्कारो होताऽध्वर्युस्त्वमेव च ॥&lt;br&gt;&#xA;त्वया विना कथं यज्ञो वर्त्तते सर्वदेवप ॥ ११ ॥&lt;br&gt;&#xA;देवानां भागधेयानि वहत्यग्निरयं भयात् ॥&lt;br&gt;&#xA;सगर्वश्चावलिप्तश्च दक्षः प्राचेतसः किल ॥ १२ ॥&lt;br&gt;&#xA;अनुस्मरन्पूर्ववैरं नैव दास्यत्यशासितः ॥&lt;br&gt;&#xA;कायहीनश्च कर्त्तव्यो दक्षो वह्निस्तथैव च ॥ १३ ॥&lt;br&gt;&#xA;ये च यज्ञे समानीता देवा दक्षस्य शङ्कर ॥&lt;br&gt;&#xA;ते सर्वे कायरहिताः कार्या स्त्रिपुरसूदन ॥ १४ ॥&lt;br&gt;&#xA;एवमुक्ते त्वया देवि मयाप्युक्तं वरानने ॥&lt;br&gt;&#xA;पूर्वजन्मनि दक्षोऽयं पिता तव शुचिस्मिते ॥ १५ ॥&lt;br&gt;&#xA;वह्निश्चादेशकारी च देवाः क्रीडनकाः प्रिये ॥&lt;br&gt;&#xA;मदीयं वचनं श्रुत्वा कृतः क्रोधस्त्वया प्रिये ॥ १६ ॥&lt;br&gt;&#xA;ललाटे भ्रुकुटीं कृत्वा प्रोच्छ्वसन्त्या पुनःपुनः ॥&lt;br&gt;&#xA;क्रोधात्करेण नासाग्रं मर्दितं बहुशस्तदा ॥ १७ ॥&lt;br&gt;&#xA;तस्मिन्सम्मर्द्यमाने तु नासाग्रे पर्वतात्मजे ॥&lt;br&gt;&#xA;जाता स्त्री भ्रुकुटीवक्रा चतुर्दंष्ट्रा त्रिलोचना ॥ १८ ॥&lt;br&gt;&#xA;बद्धगोधाङ्गुलित्रा च कवचाबद्धमेखला ॥&lt;br&gt;&#xA;सखड्गा सधनुष्का च सतूणा सपताकिनी ॥ १९ ॥&lt;br&gt;&#xA;सहस्रास्या शतभुजा सहस्रचरणोदरी ॥&lt;br&gt;&#xA;प्रतिकूलैः पदैर्देवि कम्पयन्ती तथा भुवम् ॥ ५.२.८२.२० ॥&lt;br&gt;&#xA;कृतं नाम त्वया देवि तां दृष्ट्वा च तमोमयीम् ॥&lt;br&gt;&#xA;भद्रकाली च माया च सर्वलोकनमस्कृते ॥ २१ ॥&lt;br&gt;&#xA;मया सृष्टस्तु पुरुषस्तादृशो लोमहर्षणः ॥&lt;br&gt;&#xA;स चापि प्राञ्जलिर्भूत्वा मामुवाच पुनःपुनः॥&lt;br&gt;&#xA;आज्ञापय सुरेशान किं करोमि जगत्प्रभो ॥२२॥&lt;br&gt;&#xA;ततो देवि मयाज्ञप्तो भावं ज्ञात्वा त्वदीयकम् ॥&lt;br&gt;&#xA;कृत्वा नाम मनोज्ञं तु वीरभद्र इति स्मृतः ॥ २३ ॥&lt;br&gt;&#xA;वीरभद्र ममादेशाद्भद्रकाल्या सहानया ॥&lt;br&gt;&#xA;प्राचेतसात्मजं दक्षं सगर्वं सहदैवतम् ॥ २४ ॥&lt;br&gt;&#xA;विध्वंसय गणाध्यक्ष सयज्ञं सपरिग्रहम् ॥&lt;br&gt;&#xA;दत्तं मया महत्सैन्यमसङ्ख्येयगुणस्य च ॥ २५ ॥&lt;br&gt;&#xA;त्वयापि भद्रकाल्यास्तु दत्तं सैन्यं भयावहम् ॥&lt;br&gt;&#xA;कपालकर्त्रिकाहस्तं मातॄणां गणमक्षयम् ॥ २६ ॥&lt;br&gt;&#xA;ततस्तौ तेन सैन्येन महतातिसमावृतौ ॥&lt;br&gt;&#xA;जग्मतुस्तत्र यत्रास्ते दक्षः प्राचेतसो यजन् ॥ २७ ॥&lt;br&gt;&#xA;देवैः परिवृतो देवि सदस्यैर्ब्राह्मणैः सह ॥&lt;br&gt;&#xA;ततो देवाः सुरुद्धास्ते तेन सैन्येन पार्वति ॥&lt;br&gt;&#xA;विश्रब्धा मन्त्रपूतं तु पिबन्तः सोममध्वरे ॥ ॥ २८ ॥&lt;br&gt;&#xA;त्रिनेत्रेण त्रिशूलेन त्रिदशाधिप ईश्वरः ॥ त्रा&lt;br&gt;&#xA;सितः सहसा शक्रो गणेनाध्वरमध्यगः ॥ २९ ॥&lt;br&gt;&#xA;यमाख्येन गणेनैव यमकल्पप्रभेण च ॥&lt;br&gt;&#xA;सोमपाने प्रसक्तश्च यमश्चाकर्षितोऽध्वरे॥५.२.८२.३०॥&lt;br&gt;&#xA;पाशेन वरुणो बद्धः पाशेन गणपेन तु ॥&lt;br&gt;&#xA;पश्चिमाशाधिपो वीरः प्राणेन परमेश्वरि ॥३१॥&lt;br&gt;&#xA;ताडितोऽनिल एवाथ उत्तरे नरवाहनः ॥&lt;br&gt;&#xA;उत्तराशाधिपो देवि निधानैः सहितोऽध्वरे ॥&lt;br&gt;&#xA;वीरभद्रनियुक्तास्ते चक्रुर्युद्धं सुदारुणम् ॥ ३२ ॥&lt;br&gt;&#xA;अथ युद्धं चकारो च्चैर्भद्रकाली भयावहा ॥&lt;br&gt;&#xA;विकराली महाकाली कालिका कलशोदरी ॥ ३३ ॥&lt;br&gt;&#xA;प्रज्वालज्वलनाकारा शुष्कमांसातिभैरवा ॥&lt;br&gt;&#xA;एताश्चान्याश्च शतशो नरमालाविभूषणाः ॥ ३४ ॥&lt;br&gt;&#xA;कपालकर्त्रिकाहस्ता जघ्नुर्देवगणास्तदा ॥&lt;br&gt;&#xA;इति मातृगणं क्रुद्धं मर्दयन्तं सुरास्तदा ॥&lt;br&gt;&#xA;दृष्ट्वाभ्युपगता देवास्तुषिता युद्धलालसा ॥३५॥&lt;br&gt;&#xA;केचिच्च चिक्षिपुः शक्तीः केचित्प्रासांस्तथापरे ॥&lt;br&gt;&#xA;केचिच्च तोमरैस्तीक्ष्णैः केचित्खङ्गैश्च पट्टिशैः ॥३६॥&lt;br&gt;&#xA;अर्द्दितो मातृसङ्घस्तु पीडिताः प्रमथा यदा ॥&lt;br&gt;&#xA;भद्रकाली तदा क्रुद्धा गदया शरवृष्टिभिः॥३७ ॥&lt;br&gt;&#xA;खड्गादिभिः षडर्कांशुः पीडयामास संयुगे ॥&lt;br&gt;&#xA;भगस्य नेत्रे पूष्णस्तु दशनाः सूदिता मुखात् ॥ ३८ ॥&lt;br&gt;&#xA;करान्दिनकरस्यैव चरणौ भास्करस्य च ॥&lt;br&gt;&#xA;मुशलेन हता येऽष्टौ वसवो रणकोविदाः ॥ ३९ ॥&lt;br&gt;&#xA;वमन्तो रुधिरं तेऽपि नष्टा जर्जर मस्तकाः ॥&lt;br&gt;&#xA;विदेहाश्च कृता युद्धे तुषिता रणगर्विताः ॥ ५.२.८२.४० ॥&lt;br&gt;&#xA;बद्धः प्राचेतसो दक्षः पाशेन सुदृढेन च ॥&lt;br&gt;&#xA;शेषाश्च त्रिदशा भीता ब्रह्माणं शरणं गताः ॥ ४१ ॥&lt;br&gt;&#xA;वृत्तान्तः कथितः सर्वो विस्तरेण यथा तथा ॥&lt;br&gt;&#xA;आद्या ये तुषिता देवा विदेहाश्चैव ते कृताः ॥ ४२ ॥&lt;br&gt;&#xA;नष्टाश्च वसवो देवाः पीडिता भास्करा रणे ॥&lt;br&gt;&#xA;न ज्ञायते सहस्राक्षो न यमो न धनेश्वरः ॥&lt;br&gt;&#xA;वरुणो यादसां नाथः क्व गतः परमेश्वरः ॥ ४३ ॥&lt;br&gt;&#xA;भद्रकाल्या हतं सर्वं वीरभद्रगणेन च ॥&lt;br&gt;&#xA;भग्नश्च यज्ञयूपो वै विध्वस्तं कलशं तदा ॥ ४४ ॥&lt;br&gt;&#xA;प्रदीपिता महाशाला भग्नं वै यज्ञतोरणम् ॥&lt;br&gt;&#xA;तेषां तु वचनं श्रुत्वा ब्रह्मा लोकपितामहः ॥&lt;br&gt;&#xA;आजगाम कृपाविष्टो यत्राहं मन्दरे स्थितः ॥ ४५ ॥&lt;br&gt;&#xA;स्तुतिं कृत्वा मदीयां तु वाक्यमुक्तमिदं तदा॥&lt;br&gt;&#xA;आद्या ये तुषिता देवा विदेहाश्चैव ते कृताः ॥ ॥ ४६ ॥&lt;br&gt;&#xA;भद्रकाल्या महादेव वसवो जर्जरीकृताः ॥&lt;br&gt;&#xA;पीडिता भास्करा युद्धे शेषा नष्टा दिशो गताः ॥ ४७ ॥&lt;br&gt;&#xA;कायावरोहणं देव तुषितानां कथं भवेत्॥&lt;br&gt;&#xA;ब्रह्मणो वचनं श्रुत्वा मया प्रोक्तं वरानने ॥ ४८ ॥&lt;br&gt;&#xA;महाकालवने क्षेत्रे गच्छन्तु तुषितास्त्वमी ॥&lt;br&gt;&#xA;लकुटीशो गतो यत्र कायावरोहणाद्ग्र हम्॥ ४९ ॥&lt;br&gt;&#xA;ब्राह्मणाश्च ममादेशाच्चतुःशिष्यैः समन्विताः ॥&lt;br&gt;&#xA;द्वापरे समतिक्रान्ते प्राप्ते कलियुगे तथा ॥ ५.२.८२.५० ॥&lt;br&gt;&#xA;तत्र कायमनुप्राप्ता मम शिष्या ममो पमाः ॥&lt;br&gt;&#xA;अवसन्त क्षितौ धन्या रक्षणार्थं द्विजन्मनाम् ॥ ५१ ॥&lt;br&gt;&#xA;क्षेत्रस्य दक्षिणे तस्य विद्यते लिङ्गमुत्तमम् ॥&lt;br&gt;&#xA;सर्वसम्पत्करं दिव्यं सिद्धानां काय दायकम्॥ ५२ ॥&lt;br&gt;&#xA;प्रसादात्तस्य लिङ्गस्य कायान्प्राप्स्यन्त्यमी सुराः ॥&lt;br&gt;&#xA;मदीयं वचनं श्रुत्वा गतास्ते तुषिताः प्रिये ॥ ५३ ॥&lt;br&gt;&#xA;मुदिता ब्रह्मणा सार्द्धं यत्र तल्लिङ्गमुत्तमम्॥&lt;br&gt;&#xA;प्रसादात्तस्य लिङ्गस्य प्राप्तं कायमनुत्तमम् ॥ ५४ ॥&lt;br&gt;&#xA;पुनस्ते तादृशा जातास्तुषिता यादृशाऽभवन् ॥&lt;br&gt;&#xA;अतो देवैः कृतं नाम कायावरोहणेश्वरः ॥&lt;br&gt;&#xA;समीहितप्रदो नित्यं ख्यातो देवो भविष्यति ॥ ५५ ॥&lt;br&gt;&#xA;ये गत्वा दक्षिणामाशां देवं कायावरोहणम् ॥&lt;br&gt;&#xA;पश्यन्ति परया भक्त्या यमस्तेषां पिता भवेत्॥ ५६ ॥&lt;br&gt;&#xA;जन्मकोटिसहस्रैस्तु यत्पापं समुपार्जितम् ॥&lt;br&gt;&#xA;तत्सर्वं नाशमायाति दर्शनादेव नान्यथा ॥ ५७ ॥&lt;br&gt;&#xA;स्वकर्मणा गता ये च नरके पितरो गणाः॥&lt;br&gt;&#xA;दर्शनात्तस्य लिङ्गस्य तेषां मुक्तिर्भविष्यति ॥५८॥&lt;br&gt;&#xA;ये पश्यन्ति प्रसङ्गेन देवं कायारोहणम् ॥&lt;br&gt;&#xA;न तेषां पुनरावृत्तिः कल्पकोटिशतैरपि ॥ ५९ ॥&lt;br&gt;&#xA;स्पर्शनात्तस्य लिङ्गस्य पापिनोपि हि ये नराः ॥&lt;br&gt;&#xA;ते यास्यन्ति परं स्थानं सर्वपापविवर्जितम् ॥ ५.२.८२.६० ॥&lt;br&gt;&#xA;शाठ्येन पूजितो देवः कायावरोहणेश्वरः ॥&lt;br&gt;&#xA;ददाति राज्यं भोगांश्च स्वर्गलोकं सनातनम् ॥ ६१ ॥&lt;br&gt;&#xA;द्वादश्यां ये प्रपश्यन्ति स्नात्वा कायावरोहणम् ॥&lt;br&gt;&#xA;ते भित्त्वा ब्रह्मसदनं यास्यन्ति परमां गतिम्॥ ६२ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;कायावरोहणेशस्य बिल्वेश्वरमथो शृणु ॥ ६३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य उमामहेश्वरसंवादे कायावरोहणेश्वरमाहात्म्यवर्ण नन्नाम द्वयशीतितमोऽध्यायः ॥ ८२ ॥&lt;/p&gt;</description>
    </item>
    <item>
      <title>०८३ बिल्वेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/083_bilveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/083_bilveshvaramAhAtmyavarNanam/</guid>
      <description>&lt;p&gt;॥ श्रीहर उवाच ॥ ॥&lt;br&gt;&#xA;बिल्वेश्वरस्य माहात्म्यं शृणु सुन्दरि सादरम् ॥&lt;br&gt;&#xA;यस्य श्रवणमात्रेण मुच्यते सर्वपातकैः ॥ १ ॥&lt;br&gt;&#xA;आदिकल्पे महादेवि लोकानामनुकम्पया ॥&lt;br&gt;&#xA;कल्पवृक्षास्ततो जाता ब्रह्मणो ध्यायतः पुरा ॥ २ ॥&lt;br&gt;&#xA;तेषां मध्ये बिल्ववृक्षः श्रीवृक्ष इति गीयते ॥&lt;br&gt;&#xA;अधस्तात्तस्य वृक्षस्य पुरुषः काञ्चनप्रभः ॥ ३ ॥&lt;br&gt;&#xA;उपविष्टस्तदा दृष्टो ब्रह्मणा लोककर्तृणा॥&lt;br&gt;&#xA;फलानि तस्य पत्राणि विविधानि निरन्तरम् ॥ ४ ॥&lt;br&gt;&#xA;भक्षयत्यतिसंहृष्टो हद्यानि च मृदूनि च ॥&lt;br&gt;&#xA;बद्धगोधाङ्गुलित्रश्च शरी धन्वी तथैव च ॥ ५ ॥&lt;br&gt;&#xA;खङ्गी किरीटमाली च कुण्डली कवची तथा ॥&lt;br&gt;&#xA;महोरस्को महोत्साहः सिंहसंहननो युवा ॥ ६ ॥&lt;br&gt;&#xA;ब्रह्मणा च कृतं नाम बिल्व इत्यभिविश्रुतम् ॥&lt;br&gt;&#xA;तमिन्द्रो वरयामास राजा त्वं भूतले भव ॥ ७ ॥&lt;br&gt;&#xA;त्रिविष्टपस्य भूमिस्थः सखाभूतो मम प्रियः ॥&lt;br&gt;&#xA;ददामि ते वैजयन्तीं मालामम्लानपङ्कजाम् ॥ ८ ॥&lt;br&gt;&#xA;यस्याः प्रभावतः शस्त्रं रणे न प्रभविष्यति॥&lt;br&gt;&#xA;सोऽब्रवीद्यदि मे वज्रमायुधं त्वं प्रयच्छसि ॥९॥&lt;br&gt;&#xA;तत्स्यां पृथिव्यां राजाहं नान्यथा रोचते मम॥&lt;br&gt;&#xA;ततोऽहं पालयिष्यामि सत्येनेमां वसुन्ध राम्॥५.२.८३.१० ॥&lt;br&gt;&#xA;इन्द्र उवाच ॥ ॥&lt;br&gt;&#xA;एवं भवतु भद्रं ते भव राजा प्रजाहितः ॥&lt;br&gt;&#xA;स्मरणादेव वज्रस्ते करे यास्यति नान्यथा ॥११॥&lt;br&gt;&#xA;स एवमुक्तस्तेजस्वी बिल्वो राजा बभूव ह॥&lt;br&gt;&#xA;कपिलोनाम धर्मात्मा वेदवेदाङ्गपारगः ॥१२॥&lt;br&gt;&#xA;सखा बभूव बिल्वस्य तस्य विप्रर्षिसत्तमः ॥&lt;br&gt;&#xA;स तेन सह सङ्गम्य सुखासीनो वरानने ॥१३॥&lt;br&gt;&#xA;चक्रे कथा विचित्रार्थाः प्रीयमाणः पुनःपुनः ॥&lt;br&gt;&#xA;तथा कथान्तरे वादः परस्परमभूत्तयोः ॥१४॥&lt;br&gt;&#xA;दानं प्रधानं तीर्थं तु बिल्वेनोक्तं पुनःपुनः ॥&lt;br&gt;&#xA;ब्रह्म श्रेष्ठं तपः श्रेष्ठमित्युक्तं कपिलेन तु॥१५॥&lt;br&gt;&#xA;बिल्व उवाच॥&lt;br&gt;&#xA;दानाद्राज्यं सुखं भोगा ऐश्वर्यं स्वर्गमक्षयम्॥&lt;br&gt;&#xA;प्राप्यते द्विजशार्दूल कथं ब्रह्म प्रशंसससि॥१६॥&lt;br&gt;&#xA;कपिल उवाच॥&lt;br&gt;&#xA;वेदाद्यज्ञाः प्रवर्त्तन्ते वेदादिष्टिश्च कामिका॥&lt;br&gt;&#xA;प्रवर्त्तन्ते क्रिया वेदाद्वेदमूलमिदं जगत्॥१७॥&lt;br&gt;&#xA;॥ ॥ बिल्व उवाच ॥ ॥&lt;br&gt;&#xA;संसारे पार्थिवाः श्रेष्ठाः समर्था लोकपालने ॥&lt;br&gt;&#xA;लोकपालोपमा लोके कथं ब्रह्म प्रशंससि ॥ १८ ॥&lt;br&gt;&#xA;॥ कपिल उवाच ॥ ॥&lt;br&gt;&#xA;मुख्या वै ब्राह्मणाः प्रोक्ताः शापानुग्रहकारकाः ॥&lt;br&gt;&#xA;पितरः पार्थिवानां तु किं त्वं बिल्व न मन्यसे ॥ १९ ॥&lt;br&gt;&#xA;एवं कौतूहले जाते कपिलो द्विजसत्तमः ॥&lt;br&gt;&#xA;बिल्वेन ताडितो मूर्ध्नि वज्रेणानतपर्वणा ॥ ५.२.८३.२० ॥&lt;br&gt;&#xA;वज्रेण स द्विधा छिन्नः कपिलो ब्रह्मविद्यया ॥&lt;br&gt;&#xA;सन्धार्य स्वशरीरं तु ममान्तिकमुपागतः ॥ २१ ॥&lt;br&gt;&#xA;स्तुतोऽहं विविधैः स्तोत्रैः सम्यगाराधितो ह्यहम् ॥&lt;br&gt;&#xA;मया दत्तमव्ययत्वं कुलिशाद्ब्राह्मणस्य तु ॥ २२ ॥&lt;br&gt;&#xA;द्विजः समागतो बिल्वं पुनः सख्यमभूत्तयोः ॥&lt;br&gt;&#xA;पुनस्तु तादृशो वादः सञ्जातः पर्वतात्मजे ॥ २३ ॥&lt;br&gt;&#xA;वामपादेन चाप्येनं बिल्वो विप्रमताडयत् ॥&lt;br&gt;&#xA;पुनश्च वज्रमादाय जघानैनं तदा दृढम्॥ २४ ॥&lt;br&gt;&#xA;न मृतिं न व्यथां तस्य तद्वज्रमकरोत्पुनः ॥&lt;br&gt;&#xA;अवध्यत्वमथो ज्ञात्वा बिल्वस्तस्य महात्मनः ॥ २५ ॥&lt;br&gt;&#xA;नारायणमथासाद्य प्रार्थयामास चेप्सितम्॥&lt;br&gt;&#xA;वरदोऽस्मीति तुष्टेन विष्णुना स च मोदितः ॥&lt;br&gt;&#xA;प्रोवाच प्रणतो विष्णुमिदं देवि महामनाः ॥ २६ ॥&lt;br&gt;&#xA;॥ बिल्व उवाच ॥ ॥&lt;br&gt;&#xA;कपिलोनाम विप्रर्षिरवध्योऽक्षय एव च ॥&lt;br&gt;&#xA;सखा मम हृषीकेश स च मामाह नित्यशः ॥&lt;br&gt;&#xA;बिभेम्यहं न देवस्य राक्षसस्यासुरस्य च ॥ ॥ २७ ॥&lt;br&gt;&#xA;पिशाचस्यापि यक्षस्य न चैवान्यस्य कस्यचित् ॥&lt;br&gt;&#xA;बिभेमीति यथा ब्रूयां तथा त्वं कर्त्तुमर्हसि ॥ २८ ॥&lt;br&gt;&#xA;एवमुक्तस्तु बिल्वेन स देवः पुरुषोत्तमः ॥&lt;br&gt;&#xA;एवं भविष्यतीत्युक्त्वा कपिलस्याश्रमं गतः ॥२९॥&lt;br&gt;&#xA;स प्रविश्याश्रमं देवं कपिलेन प्रपूजितः ॥&lt;br&gt;&#xA;कपिलं प्रत्युवाचेदं सामपूर्वं जनार्द्दनः ॥ ॥ ५.२.८३.३० ॥&lt;br&gt;&#xA;भगवन्ब्राह्मणश्रेष्ठ वेदवेदाङ्गपारग ॥&lt;br&gt;&#xA;वरमेकं वृणोम्यद्य विप्रेन्द्र दातुमर्हसि ॥ ३१ ॥&lt;br&gt;&#xA;प्रसादितोऽहं बिल्वेन नृपेन्द्रेण पुनःपुनः ॥&lt;br&gt;&#xA;वरदोऽ स्मीति चाप्युक्तो वरं वव्रे महामुने ॥ ३२ ॥&lt;br&gt;&#xA;त्वया प्रोक्तं बिभेमीति ब्रूहि तस्मादनुग्रहात् ॥&lt;br&gt;&#xA;अभीतस्त्वं तथाप्यद्य मदर्थं तु वद प्रभो ॥ ३३ ॥&lt;br&gt;&#xA;कपिलस्त्वेवमुक्तो वै विष्णुना मधुरं वचः ॥&lt;br&gt;&#xA;उवाच न बिभेमीति भूयोभूयो जनार्दन ॥ ३४ ॥&lt;br&gt;&#xA;नाहं वक्ष्ये बिभेमीति तेनोक्तं नोच्यते मया ॥&lt;br&gt;&#xA;एतच्छ्रुत्वा वचस्तस्य कपिलस्य जनार्द्दनः ॥&lt;br&gt;&#xA;उवाच चक्रमुद्यम्य भयं विप्रस्य दर्शयन् ॥ ३५ ॥&lt;br&gt;&#xA;न चेद्वक्ष्यसि भीतोऽहं चक्रं ते प्रहरामि वै ॥ ३६ ॥ ॥&lt;br&gt;&#xA;॥ कपिल उवाच ॥ ॥&lt;br&gt;&#xA;किं वृथा प्रियचक्रस्य विष्णो क्लेशमिहेच्छसि ॥&lt;br&gt;&#xA;नाहं चक्रस्य ते गम्यः प्रसादात्त्र्यम्बकस्य हि ॥ ३७ ॥&lt;br&gt;&#xA;ततः स मुष्टिमादाय कुशानां कपिलस्तदा ॥&lt;br&gt;&#xA;वासुदेवं समासाद्य तिष्ठतिष्ठेत्यभाषत ॥ ३८ ॥&lt;br&gt;&#xA;अद्य गर्वं च दर्पं च बलं यच्च तवाद्भुतम् ॥&lt;br&gt;&#xA;तत्सर्वं नाशयिष्यामि तिष्ठेदानीं जनार्दन ॥ ३९ ॥&lt;br&gt;&#xA;ततो युद्धं समभवत्तुमुलं लोमहर्षणम् ॥&lt;br&gt;&#xA;निमेषान्तरमात्रं तु कृष्णस्य कपिलस्य च ॥ ५.२.८३.४० ॥&lt;br&gt;&#xA;दिव्यास्त्राणां कुशानां च युद्धं समभवद्दृढम् ॥&lt;br&gt;&#xA;निरालम्बेंऽबरे देवि देवानां भयमाविशत् ॥ ४१ ॥&lt;br&gt;&#xA;एतस्मिन्नन्तरे ब्रह्मा सुरैः परिवृतस्तदा ॥&lt;br&gt;&#xA;आजगामाति सन्तप्तः कृष्णं वचनमब्रवीत् ॥ ४२ ॥&lt;br&gt;&#xA;भगवन्भूतभव्येश भवबन्धभयापह ॥&lt;br&gt;&#xA;हृषीकेश हृषीकेश सूष्टिसंहारकारक ॥ ४३ ॥&lt;br&gt;&#xA;समाराध्य जगन्नाथ शक्रा द्यास्त्रिदिवौकसः ॥&lt;br&gt;&#xA;वसन्ति मुदिताः सर्वे सर्वकामसमन्विताः ॥ ४४ ॥&lt;br&gt;&#xA;आब्रह्मस्तम्बपर्यन्तं त्रैलोक्यं सचराचरम् ॥&lt;br&gt;&#xA;उत्पादितं धृतं व्याप्तं विष्णुना प्रभविष्णुना ॥ ४५ ॥&lt;br&gt;&#xA;तेनैकेन विशुद्धेन सर्वगेन महात्मना ॥&lt;br&gt;&#xA;इति स्म मुनयः सर्वे उदिता मुनिसत्तमाः ॥ ४६ ॥&lt;br&gt;&#xA;वदन्ति कारणं चास्य त्रैलोक्यस्य जनार्द्दनः ॥&lt;br&gt;&#xA;देवदानवदैत्यैश्च मुनिचारणपन्नगैः ॥ ४७ ॥&lt;br&gt;&#xA;वरार्थिभिश्च प्रवरैः पूज्यसे गरुडध्वज ॥&lt;br&gt;&#xA;किं भवानेव गोर्विद वृथा युध्यसि स द्विजैः ॥ ॥ ४८ ॥&lt;br&gt;&#xA;कपिलस्य च विप्रस्य हराल्लब्धवरस्य च ॥&lt;br&gt;&#xA;किं न वेत्सि यथा ह्येष प्रसादात्पारमेश्वरात्॥ ४९॥&lt;br&gt;&#xA;अवध्यत्वमनुप्राप्तो ह्यजेयत्वं च संयुगे ॥&lt;br&gt;&#xA;न चैवं त्वद्विधा देव ब्राह्मणेषु विकुर्वते ॥ ५.२.८३.५० ॥&lt;br&gt;&#xA;ब्रह्म च ब्रह्मणो मूलं त्वयैव प्राक्प्रतिश्रुतम् ॥&lt;br&gt;&#xA;तस्मादाशु निवर्तस्व मत्वैनं ब्राह्मणं विभो ॥ ५१ ॥&lt;br&gt;&#xA;इत्थं निशम्य देवेशो वाक्यं ब्रह्ममुखाच्च्युतम् ॥&lt;br&gt;&#xA;योगेन तद्बलं ज्ञात्वा कपिलस्य तु शङ्करम् ॥ ५२ ॥&lt;br&gt;&#xA;जगाम परमं लोकं पूज्यमानस्त्रिविष्टपैः ॥&lt;br&gt;&#xA;गते जनार्दने बिल्वो विललाप पुनः पुनः ॥ ५३ ॥&lt;br&gt;&#xA;युद्धं सुदारुणं श्रुत्वा कृष्णस्य कपिलस्य च ॥&lt;br&gt;&#xA;कथं जेष्यामि कपिलं कथं मे निर्वृतिर्भवेत् ॥&lt;br&gt;&#xA;कस्याहं शरणं यामि को मे त्राता भविष्यति ॥ ५४ ॥&lt;br&gt;&#xA;न जितः कपिलो युद्धे विष्णुना प्रभविष्णुना ॥&lt;br&gt;&#xA;मया संस्पर्द्धते नित्यं कथं जेयो भविष्यति ॥ ५५ ॥&lt;br&gt;&#xA;अजेया ब्राह्मणा युद्धे शापानुग्रहकारकाः ॥&lt;br&gt;&#xA;भस्म कुर्युर्जगत्सर्वं सदेवा सुरमानुषम् ॥ ५६ ॥&lt;br&gt;&#xA;ब्राह्मं हि परमं तेजो देवैरपि दुरासदम् ॥&lt;br&gt;&#xA;एवं विलपतस्तस्य वासवः समुपागतः ॥ ५७ ॥&lt;br&gt;&#xA;विलपन्तं कृशं बिल्वं वज्र हस्तमवेक्ष्य सः ॥&lt;br&gt;&#xA;ममत्वाकृष्टहृदयः प्रत्युवाच पुरन्दरः ॥५८॥&lt;br&gt;&#xA;अलं शोकेन भूपाल शृणु मे वचनं परम्॥&lt;br&gt;&#xA;यदाहं पीडितो युद्धे शम्बरेण दुरात्मना ॥&lt;br&gt;&#xA;बलिष्ठेन सगर्वेण तदा पृष्टो मया गुरुः ॥५९॥&lt;br&gt;&#xA;बृहस्पतिर्महातेजास्तेनोक्तं तु तदा नृप ॥&lt;br&gt;&#xA;गच्छ शक्र ममादेशान्महाकालवनं शुभम् ॥ ५.२.८३.६० ॥&lt;br&gt;&#xA;यत्र सन्ति सुदिव्यानि लिङ्गानि विविधानि च ॥&lt;br&gt;&#xA;भुक्तिमुक्तिकराण्येव वाञ्छितार्थप्रदानि च॥६१॥&lt;br&gt;&#xA;तेषां मध्ये लिङ्गमेकमाराधय शचीपते ॥&lt;br&gt;&#xA;यस्य दर्शनमात्रेण रणे धृष्टो भविष्यसि ॥&lt;br&gt;&#xA;तस्य तद्वचनाद्बिल्व सम्यगाराधना कृता ॥ ६२ ॥&lt;br&gt;&#xA;मया लिङ्गस्य हर्षेण जितो वै शम्बरस्तदा ॥&lt;br&gt;&#xA;प्रसिद्धिं तु गता देवः स चेन्द्रेश्वरसञ्ज्ञकः ॥ ६३ ॥&lt;br&gt;&#xA;तस्मात्त्वं पश्चिमामाशां गत्वा क्षेत्रस्य तस्य वै ॥&lt;br&gt;&#xA;समाराधय यत्नेन लिङ्गं वरुणपूजितम् ॥६४॥&lt;br&gt;&#xA;तल्लिङ्गं त्रिषु लोकेषु त्वन्नाम्ना ख्यातिमेष्यति ॥&lt;br&gt;&#xA;कपिलस्त्वत्सखा विप्रो जितोऽस्मीति वदिष्यति ॥&lt;br&gt;&#xA;तस्य लिङ्गस्य माहात्म्यान्मित्रभावं गमिष्यति ॥ ६५ ॥&lt;br&gt;&#xA;इत्युक्त्वा तु गते शक्रे देवलोकं यशस्विनि ॥&lt;br&gt;&#xA;पूजयामास भावेन पुष्पैर्दिव्यैः सुगन्धिभिः ॥ ६६ ॥&lt;br&gt;&#xA;जगाम बिल्वो भूपालो महाकालवनं शुभम् ॥&lt;br&gt;&#xA;ददर्श पश्चिमे भागे लिङ्गं त्रिदशपूजितम् ॥ ६७ ॥&lt;br&gt;&#xA;मुक्ताफलैश्च रत्नैश्च वासोभिर्भूषणैस्तथा ॥&lt;br&gt;&#xA;एतस्मिन्नन्तरे चैव कपिलोऽपि समागतः ॥ ६८ ॥&lt;br&gt;&#xA;ददर्श बिल्वं भूपालं पूजयन्तं पुनःपुनः ॥&lt;br&gt;&#xA;शरीरे तस्य बिल्वस्य मदीयं रूपमुत्तमम् ॥&lt;br&gt;&#xA;दृष्ट्वा मत्वा महादेवं जितोऽस्मीति द्विजोऽब्रवीत् ॥६९॥&lt;br&gt;&#xA;प्रार्थयामि त्वया सख्यमनन्तं शिवसन्निधौ ॥&lt;br&gt;&#xA;एवमुक्तस्तदा बिल्वः कपिलेन महात्मना ॥ ५.२.८३.७० ॥&lt;br&gt;&#xA;प्रसन्नः प्राञ्जलिर्भूत्वा कपिलं द्विजसत्तमम् ॥&lt;br&gt;&#xA;एवं भवतु भद्रं ते कृतार्थोऽहं महात्मना ॥७१॥&lt;br&gt;&#xA;सख्यं तदेव भवतु शश्वद्वदसि मन्यसे ॥&lt;br&gt;&#xA;एवमन्योन्यमुक्त्वा तौ कृत्वा सख्यमनुत्तमम् ॥७२॥&lt;br&gt;&#xA;चिकीडतुश्चिरं कालं परं हर्षमुपागतौ ॥&lt;br&gt;&#xA;तस्य लिङ्गस्य माहात्म्याद्भूयो राज्यं चकार सः ॥ ७३ ॥&lt;br&gt;&#xA;स हि मित्रेण भूपालो बिल्वो देवि मुदान्वितः ॥&lt;br&gt;&#xA;तदाप्रभृति विख्यातो देवो बिल्वेश्वरः क्षितौ ॥&lt;br&gt;&#xA;बिल्वेनाराधितो लोके वाञ्छितार्थफलप्रदः ॥ ७४ ॥&lt;br&gt;&#xA;ये पश्यन्ति विशालाक्षि देवं बिल्वेश्वरं परम् ॥&lt;br&gt;&#xA;ते कृतार्था भविष्यन्ति सर्वपातकवर्जिताः॥७५॥&lt;br&gt;&#xA;येऽनुमोदन्ति देवस्य दर्शनं पर्वतात्मजे ॥&lt;br&gt;&#xA;तेऽपि पापविनिर्मुक्ताः प्रयान्ति मम मन्दिरे ॥७६॥&lt;br&gt;&#xA;समतीतं भविष्यं च कुलानामयुतं नरः॥&lt;br&gt;&#xA;मम लोकं नयत्याशु तस्य लिङ्गस्य दर्शनात् ॥ ७७ ॥&lt;br&gt;&#xA;प्रयान्ति पितरो हृष्टा मम लोके ह्यतन्द्रिताः ॥&lt;br&gt;&#xA;विमुक्ताः पातकैर्घोरैः कृत्वा लिङ्गस्य दर्शनम ॥७८॥&lt;br&gt;&#xA;कृत्वापि पातकं घोरं ब्रह्महत्यादिकं नरः ॥&lt;br&gt;&#xA;तत्पापं विलयं याति श्रीबिल्वेश्वरदर्शनात् ॥ ७९ ॥&lt;br&gt;&#xA;या तिथिः श्रूयते देवि कृष्णपक्षे त्रयोदशी ॥&lt;br&gt;&#xA;सा प्रोक्ता वल्लभा तस्य सर्वपातकनाशिनी ॥ ५.२.८३.८० ॥&lt;br&gt;&#xA;येऽर्चयन्ति नरास्तस्यां देवं बिल्वेश्वरं प्रिये ॥&lt;br&gt;&#xA;न तेषां पुनरावृत्ति र्घोरसंसारगह्वरे ॥ ८१ ॥&lt;br&gt;&#xA;कर्मणा मनसा वाचा यत्पापं समुपार्जितम् ॥&lt;br&gt;&#xA;तत्क्षालयति देवोऽसौ तिथौ तस्यां समर्चितः ॥ ८२ ॥&lt;br&gt;&#xA;एष ते कथितो देवि प्रभावः पापनाशनः ॥&lt;br&gt;&#xA;बिल्वेश्वरस्य देवस्य श्रूयतामुत्तरेश्वरम्॥ ८३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्ये बिल्वेश्वरमाहात्म्यवर्णनन्नाम त्र्यशीतितमोऽध्यायः ॥ ८३ ॥&lt;/p&gt;</description>
    </item>
    <item>
      <title>०८४ चतुरशीतिलिङ्गमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/084_chaturashItilingamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/05_avantI-khaNDaH/2_avantIstha-chaturashIti-linga-mAhAtmyam/084_chaturashItilingamAhAtmyavarNanam/</guid>
      <description>&lt;p&gt;॥ श्रीमहादेव उवाच ॥ ॥&lt;br&gt;&#xA;उत्तरेश्वरमाहात्म्यमशेषपापनाशनम्॥&lt;br&gt;&#xA;जन्ममृत्युजराव्याधिस्फोटनं शृणु पार्वति ॥ १ ॥&lt;br&gt;&#xA;अयोध्यायामतिख्यातकुलोत्पन्नश्च पार्थिवः ॥&lt;br&gt;&#xA;सुधीः परीक्षिन्नामा च मृगयामगमत्स च ॥ २ ॥&lt;br&gt;&#xA;मृगमनुससाराथ मृगो दूरमपासरत् ॥ ३ ॥&lt;br&gt;&#xA;तदाध्वनि जातश्रमः क्षुत्तृष्णाभिभूतः कस्मिंश्चिद्वनोद्देशे नीलवनमपश्यच्चाविवेश ॥ ४ ॥&lt;br&gt;&#xA;तस्य वनखण्डस्य दक्षिणभागे सरो दृष्ट्वा साश्व एव व्यगाहत ॥ ५ ॥&lt;br&gt;&#xA;अथाश्वस्थः सन्मृणालमश्वस्याग्रतो निक्षिप्य पुष्करिणीं समुपाविशत् ॥ ६ ॥&lt;br&gt;&#xA;शयितस्ततः शयानो गीतमशृणोत् ॥ ७ ॥&lt;br&gt;&#xA;स श्रुत्वाचिन्तयन्नेह मनुष्यगतिं प्रपश्यामि ॥ ८ ॥&lt;br&gt;&#xA;कस्य खल्वयं गीतशब्द इत्यवलोकयामास ॥ ९ ॥&lt;br&gt;&#xA;अथापश्यत्कन्यां परमरूपदर्शनीयां पुष्पाणि विचिन्वन्तीं चाथ राजा समीपे पर्यक्रामत् ॥ ५.२.८४.१० ॥&lt;br&gt;&#xA;तामब्रवीद्राजा कस्यासि त्वं कन्या परमरूपदर्शनीया पुष्पाणि विचिन्वती ॥ ११ ॥&lt;br&gt;&#xA;साथ राजसमीपे गत्वेति प्रोवाच कन्यास्मीति ॥ १२ ॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;अर्थी तवास्मीति ॥ १३ ॥&lt;br&gt;&#xA;अथोवाच कन्या ॥&lt;br&gt;&#xA;समयेनाहं त्वया शक्योपालब्धुं नान्यथेति ॥ १४ ॥&lt;br&gt;&#xA;तां राजा समपृच्छत्कस्ते समय इति ॥ १५ ॥&lt;br&gt;&#xA;ततः कन्या तमुवाच नोदकं दर्शयितव्यमिति ॥ १६ ॥&lt;br&gt;&#xA;राजा बाढमित्युक्ता तां समागम्य तया सहास्ते ॥ १७ ॥&lt;br&gt;&#xA;तत्रैवासन्ने राजनि सेना त्वागच्छत् तया सहोपविष्टं राजानं परिवार्य चातिष्ठत् ॥ १८ ॥&lt;br&gt;&#xA;सभाजितश्च राजा तथैव शिबि कया प्रायात् ॥&lt;br&gt;&#xA;अथ झटिति तया सह स्वं नगरमनुप्राप्य रहसि तया सह रममाणः सन्नान्यं किञ्चिदपश्यदथ प्रधानोमात्यस्तस्याभ्याशचरास्ताः स्त्रियोऽभ्यपृच्छत् ॥ १९ ॥&lt;br&gt;&#xA;किमत्र प्रयोजनं विद्यते इत्यब्रुवंस्ताः स्त्रियो पूर्वमेव पश्यामस्तदुदकं नात्राश्रियत इति ॥ ५.२.८४.२० ॥&lt;br&gt;&#xA;अथामा त्यश्च निरुदकं कारयित्वा दारुवृक्षं वृद्धपुष्पफलं शरद्युपलभ्य राजानामब्रवीत् ॥&lt;br&gt;&#xA;वनमिदमनुदकं साध्वत्र रम्यतामिति ॥ २१ ॥&lt;br&gt;&#xA;स तस्य वचनात्त यैव सह देव्या वनं प्राविशत् ॥ २२ ॥&lt;br&gt;&#xA;सकलत्रस्तस्मिन्वने रम्ये तयैव सह रेमे ॥ २३ ॥&lt;br&gt;&#xA;प्रविश्य च राजा सह प्रियया सुधाधवलसलिलपूर्णां वापीमपश्यत् ॥ २४ ॥&lt;br&gt;&#xA;वापीं दर्दुरैः पूर्णां दृष्ट्वैव च तां तस्या एव तीरे तया देव्यातिष्ठत् ॥ २५ ॥&lt;br&gt;&#xA;अथ तां देवीं राजाब्रवीत् ॥&lt;br&gt;&#xA;शान्ततरं वापीसलिलमिति ॥ २६ ॥&lt;br&gt;&#xA;सा च तद्वचः श्रुत्वा तीर्थवापीं न्यमज्जन्न पुनरुदमज्जत् ॥&lt;br&gt;&#xA;तां मृगयमाणो राजा नापश्यत् ॥ २७ ॥&lt;br&gt;&#xA;वापीं दर्दुरैर् पूर्णां दृष्ट्वा आज्ञापयामास भृत्यान्सर्वदर्दुरवधः क्रियतामिति ॥ २८ ॥&lt;br&gt;&#xA;यो ममार्थी स तैर्ददुरैरुपायनैर्मामनुतिष्ठेत् ॥ २९ ॥&lt;br&gt;&#xA;अथ कश्चिन्महान्दर्दुरो दर्दुरवधे क्रियमाणे सर्वासु दिक्ष्वभ्यगात् ॥ ५.२.८४.३० ॥&lt;br&gt;&#xA;उपेत्य चैनमुवाचेदं ज्ञात्वा क्रोधवशङ्गतम् ॥&lt;br&gt;&#xA;प्रसादं कुरु नार्हसि दर्दुराणामनपराधिनां वधं कर्तुमिति ॥ ॥ ३१ ॥&lt;br&gt;&#xA;श्लोकश्चात्र भवति ॥&lt;br&gt;&#xA;मा दुर्दुरान्प्रभिन्द्यास्त्वं कोपं सन्धारयाच्युत ॥&lt;br&gt;&#xA;प्रक्षीयते महाधर्मो जनानां परिजानताम् ॥ ३२ ॥&lt;br&gt;&#xA;तमेवं वादिनमिष्टजनवियोगे शाकपरीतात्मानं स राजा प्रोवाच ॥&lt;br&gt;&#xA;नहि काममप्येतन्निष्कामेन निबर्हणीया इति ॥३३॥&lt;br&gt;&#xA;एतैर्दुरात्मभिर्म स्त्री भक्षिता सर्वथैव त्विम वध्या दर्दुराः ॥&lt;br&gt;&#xA;नार्हसि विद्वन्नुपरोद्धुमिति ॥ ३४ ॥&lt;br&gt;&#xA;स तद्वाक्यमुपश्रुत्य व्यथितेन्द्रियमनाः प्रोवाच प्रसीद राजन्नहमायुर्नामभूपालः ॥ ३५ ॥&lt;br&gt;&#xA;प्राप्ता सा मम दुहिता ॥&lt;br&gt;&#xA;सा कन्या नागलोकं गता ॥&lt;br&gt;&#xA;अत्रास्ते नागचूडो नागराजः ॥&lt;br&gt;&#xA;स्मृता आगमिष्यति ॥ ३६ ॥&lt;br&gt;&#xA;तामब्रवीद्राजा तां स्मृत्वानीय मे दीयतामिति ॥ ३७ ॥&lt;br&gt;&#xA;अथैनां स्मृत्वा राज्ञे अदात् ॥&lt;br&gt;&#xA;अब्रवीच्च ॥ ३८ ॥&lt;br&gt;&#xA;मयावहसितो गालवो महान्मुनिः तपसा कर्शिताङ्गः ॥&lt;br&gt;&#xA;क्षमेश्वरो दर्दुरबाल्यात्प्रकोपितः तेनाहं शप्तः यन्मामनादृत्य दर्दुरबाल्यादवहसितस्तस्माद्दर्दुरो भविष्यसि ॥ ३९ ॥&lt;br&gt;&#xA;प्रसादितस्तु विप्रः प्रत्युवाच ॥ ॥ ५.२.८४.४० ॥&lt;br&gt;&#xA;अवितथोऽयं मम शापस्तस्मादन्यजन्मनि दर्दुरराजो भूत्वा त्वं हि दुहितरमिक्ष्वाकुकुलोत्पन्नाय सर्वगुणान्विताय दत्त्वा यदा यास्यसि महाकालवने तस्योत्तरदिग्भागे तदा लिङ्गस्य दर्शनेन मुक्तिमवाप्स्यसि ॥ ४१ ॥&lt;br&gt;&#xA;दुहिता कियत्पातालं यास्यति स्मृता चागमिष्यति ॥&lt;br&gt;&#xA;स्वस्ति तेऽस्तु साधयिष्यामि कार्याणि, इत्युक्त्वा दर्दुरो महाकालवनमगच्छत् ॥ ४२ ॥&lt;br&gt;&#xA;तस्योत्तरे लिङ्गं ददर्श तस्य दर्शनादनेकमा णिक्यरचितं सिद्धगन्धर्वसेवितं विमानवरमारुह्य शक्रलोकं गतः ॥ ४३ ॥&lt;br&gt;&#xA;तस्य माहात्म्यमवलोक्य देवाचार्यो बृहस्पतिर्वाक्यं जगाद ॥ ४४ ॥&lt;br&gt;&#xA;अहो लिङ्गस्य माहात्म्यमहो लिङ्गस्य वैभवम् ॥&lt;br&gt;&#xA;सम्प्राप्तो वासवं लोकं शापभ्रष्टो हि दर्दुरः ॥ ४५ ॥&lt;br&gt;&#xA;आयुराख्यो हि भूपालो मुक्तो दर्दुरतां गतः ॥ ॥ ४६ ॥&lt;br&gt;&#xA;इति तद्वचनं श्रुत्वा देवाचार्यस्य पार्वति ॥&lt;br&gt;&#xA;देवास्ते हष्टमनसो नाम चकुः समाहिताः ॥ ४७ ॥&lt;br&gt;&#xA;यस्माद्दर्दुरभूपालो मुक्तो दर्दुरयोनितः ॥&lt;br&gt;&#xA;दर्शनात्तस्य लिङ्गस्य तस्मात्ख्यातो भविष्यति ॥ ४८ ॥&lt;br&gt;&#xA;उत्तरेश्वरदेवश्च शापपापप्रणोदकः ॥&lt;br&gt;&#xA;इत्युक्त्वा त्रिदशैः सर्वैः पूजितो ह्युत्तरेश्वरः ॥ ॥ ४९ ॥&lt;br&gt;&#xA;भुक्तिमुक्तिप्रदो देवि महापातकनाशनः ॥&lt;br&gt;&#xA;क्षेत्रस्य रक्षणार्थाय नियुक्तो यो मया गणः ॥&lt;br&gt;&#xA;दर्दुरो हि दुराधर्षः स चापीश्वरतां गतः ॥ ॥ ५.२.८४.५० ॥&lt;br&gt;&#xA;उत्तराशामथो गत्वा यः पश्येदुत्तरेश्वरम् ॥&lt;br&gt;&#xA;स सर्वैश्वर्यसंयुक्तो याति लोकमथोत्तरम् ॥ ५१ ॥&lt;br&gt;&#xA;सुभगः सर्वदा दान्तः सुरूपः पुत्रवानिति ॥&lt;br&gt;&#xA;नीरोगः पुण्यशीलश्च जायते सप्तजन्म च ॥ ५२ ॥&lt;br&gt;&#xA;या वृद्धिस्तु कुबेरस्य शक्रस्य च यमस्य च ॥&lt;br&gt;&#xA;वरुणस्य च या वृद्धिः सा वृद्धिरुत्तरोत्तरा ॥&lt;br&gt;&#xA;जायते नात्र सन्देह उत्तरेश्वरदर्शनात ॥ ५३ ॥&lt;br&gt;&#xA;कृष्णपक्षे चतुर्दश्यां ये पश्यन्ति यशस्विनि ॥&lt;br&gt;&#xA;उत्तरेश्वरसञ्ज्ञं तु ते कृतार्थाः कलौ युगे ॥ ५४ ॥&lt;br&gt;&#xA;किं दानैः किं तपोभिश्च किं यज्ञैर्बहुदक्षिणैः ॥&lt;br&gt;&#xA;दर्शनाल्लभते राज्यं स्वर्गं मोक्षं क्रमेण तु ॥ ५५ ॥&lt;br&gt;&#xA;आजन्म च कृतं पापं स्वल्पं वा यदि वा बहु ॥&lt;br&gt;&#xA;तत्सर्वं नाशमायाति उत्तरेश्वरदर्शनात् ॥ ५६ ॥&lt;br&gt;&#xA;इत्येवं चतुराशीतिः सङ्ख्याता ईश्वरास्तव ॥&lt;br&gt;&#xA;कथिता ये त्वया पृष्टा महाकालवने मया ॥ ५७ ॥&lt;br&gt;&#xA;य एतेषां देवि यात्रां प्रतिलोमानुलोमतः ॥&lt;br&gt;&#xA;करिष्यन्ति नरा भक्त्या ते यास्यन्ति परं पदम् ॥। ५८ ॥&lt;br&gt;&#xA;यश्चापि पूजयेत्तत्र लिङ्गं भक्त्या तु मानवः ॥&lt;br&gt;&#xA;स कुलं तारयत्येव पैतृकं मातृकं शतम् ॥ ५९ ॥&lt;br&gt;&#xA;एष ते कथितो देवि प्रभावः पाप नाशनः ॥&lt;br&gt;&#xA;चतुराशीतिलिङ्गानां किं भूयः श्रोतुमिच्छसि ॥ ५.२.८४.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां पञ्चम आवन्त्यखण्डे चतुरशीतिलिङ्गमाहात्म्य उमामहेश्वरसंवाद उत्तरेश्वरलिङ्गमाहात्म्यवर्णनपूर्वक चतुरशीतिलिङ्गमाहात्म्यवर्णनन्नाम चतुरशीतितमोऽध्यायः ॥ ८४ ॥&lt;br&gt;&#xA;इति श्रीस्कान्दे महापुराणे पञ्चम आवन्त्यखण्डे द्वितीयमवन्तीस्थचतुरशीतिलिङ्गमाहात्म्यं समाप्तम् ॥ ( ५-२) ॥&lt;/p&gt;</description>
    </item>
  </channel>
</rss>
