+++
title = "०४० प्राचीं प्रति वानरप्रेषणम्"
title_english = "040 Sugreeva orders Eastside search"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-040-Pracheem_Prathi_Vanara_Preshanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/04-vAnara-preShaNam/040_prAchIM_prati_vAnarapreShaNam.md">
<details><summary><h3>IITK ...{Loading}...</h3></summary>

Sugriva asks the army to move eastward -- description of eastern
direction.



#### श्लोकः
##### मूलम्
अथ राजा समृद्धार्थस्सुग्रीवः प्लवगेश्वरः।  
उवाच नरशार्दूलं रामं परबलार्दनम्॥4.40.1॥

##### शब्दार्थः
प्लवगेश्वरः lord of monkeys, राजा king, सुग्रीवः Sugriva, समृद्धार्थः supported by massive army, अथ then, नरशार्दूलम्  tiger among men, परबलार्दनम् who could crush enemy army, रामम् to Rama, उवाच said.

##### आङ्ग्लानुवादः
Sugriva, lord of monkeys, who was supported by a massive army informed Rama, the tiger among men and a crusher of the enemy army



#### श्लोकः
##### मूलम्
आगता विनिविष्टाश्च बलिनः कामरूपिणः।  
वानरा वारणेन्द्रभाः ये मद्विषयवासिनः॥4.40.2॥

##### शब्दार्थः
ये those, मद्विषयवासिनः residing in my kingdom, बलिनः strong, कामरूपिणः who can assume any form at will, वारणेन्द्रभाः huge like elephants, वानरेन्द्राः vanara heroes, आगताः have come, विनिविष्टाश्च have settled down here.

##### आङ्ग्लानुवादः
'The vanaras living in my kingdom have come and have settled down. They are strong and huge like elephants and they can assume any form at will.



#### श्लोकः
##### मूलम्
त इमे बहुविक्रान्तैर्हरिभिर्भीमविक्रमैः।  
आगता वानरा घोरा दैत्यदानवसन्निभाः॥4.40.3॥

##### शब्दार्थः
घोराः dreadful, दैत्यदानवसन्निभाः resemble daityas and demons in form, ते those, इमे वानराः vanaras,  बहुविक्रान्तैः very powerful, हरिभिः monkeys, भीमविक्रमैः of frightening valour, आगताः have arrived.

##### आङ्ग्लानुवादः
'Dreadful monkeys, powerful monkeys of fierce valour who resemble demons in form, have arrived.



#### श्लोकः
##### मूलम्
ख्यातकर्मापदानाश्च बलवन्तो जितक्लमाः।  
पराक्रमेषु विख्याता व्यवसायेषु चोत्तमाः॥4.40.4॥  
पृथिव्यम्बुचरा राम नानानगनिवासिनः।  
कोट्यग्रश इमे प्राप्ता वानरास्तव किङ्कराः॥4.40.5॥

##### शब्दार्थः
राम O Rama, ख्यातकर्मापदानाश्च earned fame for their valiant deeds in the past, बलवन्तः powerful ones, जितक्लमाः indefatigable, पराक्रमेषु in might, विख्याताः famous, व्यवसायेषु in making efforts, उत्तमाः best, पृथिव्यम्बुचराः who can move on earth as well as water, नानानगनिवासिनः living on several mountains, इमे they, वानराः vanaras, कोट्यग्रशः crores of them, तव your, किङ्कराः vanaras, प्राप्ताः have come.

##### आङ्ग्लानुवादः
Powerful vanaras who have earned fame for their valiant deeds in the past, those who are indefatigable and wellknown for their valour having gained preeminence through their efforts and living on several mountains, those who can move on the earth as well as water, crores of them have arrived.



#### श्लोकः
##### मूलम्
निदेशवर्तिनस्सर्वे सर्वे गुरुहिते रताः।  
अभिप्रेतमनुष्ठातुं तव शक्ष्यन्त्यरिन्दम॥4.40.6॥

##### शब्दार्थः
अरिन्दम O subduer of foes, सर्वे all, निदेशवर्तिनः follow your orders, सर्वे all, गुरुहिते in the wellbeing of the elders, रताः engaged, तव your, अभिप्रेतम् your wish, अनुष्ठातुम् to fulfil, शक्ष्यन्ति are capable.

##### आङ्ग्लानुवादः
'O Rama,the subduer of foes all of them will follow your command.They are engaged in seeking the wellbeing of elders and can fulfil your wish.



#### श्लोकः
##### मूलम्
त इमे बहुसाहस्रैरनीकै भीमविक्रमैः।  
आगता वानरा घोरा दैत्यदानवसन्निभाः॥4.40.7॥

##### शब्दार्थः
त इमे these, घोरा dreadful, दैत्यदानवसन्निभाः resembling daityas and danavas, बहुसाहस्रै in many thousands, अनीकैः with forces, भीमविक्रमैः with fierce fighters,  
आगताः have arrived.

##### आङ्ग्लानुवादः
'Dreadful monkeys who resemble demons have arrived along with thousands of fierce fighters.



#### श्लोकः
##### मूलम्
यन्मन्यसे नरव्याघ्र प्राप्तकालं तदुच्यताम्।  
तत्सैन्यं त्वद्वशे युक्तमाज्ञापयितुमर्हसि॥4.40.8॥

##### शब्दार्थः
नरव्याघ्र O tiger among men, यत् such that, प्राप्तकालम् proper time, मन्यसे if you think, तत् that, उच्यताम् may be made known, त्वद्वशे at your command, युक्तम् proper, तत्सैन्यम् this army, आज्ञापयितुम्  you may order, अर्हसि you may.

##### आङ्ग्लानुवादः
'O tiger among men announce the proper time for action. This army is at your command. Command them.



#### श्लोकः
##### मूलम्
काममेषामिदं कार्यं विदितं मम तत्त्वतः।  
तथापि तु यथातत्त्वमाज्ञापयितुमर्हसि॥4.40.9॥

##### शब्दार्थः
इदम् this, कार्यम् task, मम to me, तत्त्वतः  in principle, एवम् that way, विदितं कामम् is known to me, तथापि even then, यथातत्त्वम् properly, आज्ञापयितुम् to order, अर्हसि you may.

##### आङ्ग्लानुवादः




#### श्लोकः
##### मूलम्
इति ब्रुवाणं सुग्रीवं रामो दशरथात्मजः।  
बाहुभ्यां सम्परिष्वज्य इदं वचनमब्रवीत्॥4.40.10॥

##### शब्दार्थः
दशरथात्मजः Dasaratha's son, रामः Rama, इति thus, ब्रुवाणम् while he spoke, सुग्रीवम् Sugriva, बाहुभ्याम् both shoulders, सम्परिष्वज्य hugged, इदं वचनम् these words, अब्रवीत् said.

##### आङ्ग्लानुवादः
On hearing him, Rama, Dasaratha's son, hugged Sugriva with his arms and saidः



#### श्लोकः
##### मूलम्
ज्ञायतां मम वैदेही यदि जीवति वा न वा।  
स च देशो महाप्राज्ञ यस्मिन्वसति रावणः॥4.40.11॥

##### शब्दार्थः
महाप्राज्ञ O very wise one, मम my, वैदेही Vaidehi, जीवति वा alive or, न वा not or, रावणः Ravana, यस्मिन् in whichever, वसति resides, सः he, देशः in a place, च and, ज्ञायताम् it may be found out.

##### आङ्ग्लानुवादः
'O wise warrior I wish to know whether Vaidehi is alive or not. Let the kingdom of Ravana be found out.



#### श्लोकः
##### मूलम्
अधिगम्य तु वैदेहीं निलयं रावणस्य च।  
प्राप्तकालं विधास्यामि तस्मिन्काले सह त्वया॥4.40.12॥

##### शब्दार्थः
वैदेहीम् Vaidehi,रावणस्य Ravana's, निलयं home, च and, अधिगम्य going there, तस्मिन्काले at that time, त्वयासह in conjunction with you, प्राप्तकालम् at the right time, विधास्यामि I will take action.

##### आङ्ग्लानुवादः
'On locating Vaidehi in the kingdom of Ravana I shall take up proper course of action  in conjunction with you.



#### श्लोकः
##### मूलम्
नाहमस्मिन् प्रभुः कार्ये वानरेश न लक्ष्मणः।  
त्वमस्य हेतुः कार्यस्य प्रभुश्च प्लवगेश्वर॥4.40.13॥

##### शब्दार्थः
प्लवगेश्वर O lord of monkeys, वानरेश king of vanaras, अहम् I, अस्मिन् in this, कार्ये in the task, प्रभुः  commanders, न not, लक्ष्मणः Lakshmana, न  not, त्वम् you, अस्य of this, कार्यस्य of the task, हेतुः means, प्रभुश्च lord.

##### आङ्ग्लानुवादः
'O lord of monkeys neither I nor my brother Lakshmana should command the monkeys. You are the right person to do it.



#### श्लोकः
##### मूलम्
त्वमेवाऽज्ञापय विभो मम कार्यविनिश्चयम्।  
त्वं हि जानासि यत्कार्यं मम वीर न संशयः॥4.40.14॥

##### शब्दार्थः
विभो O king, मम to me, कार्यविनिश्चयम् understood the task to be performed, त्वमेव you only, आज्ञापय you order, वीर hero, मम my, यत् कार्यम् that task, त्वम् you, जानासि हि you are aware, संशयः  doubt न no.

##### आङ्ग्लानुवादः
'O king you have understood the task to be performed and, therefore, issue orders without the least hesitation.



#### श्लोकः
##### मूलम्
सुहृद्वितीयो विक्रान्तः प्राज्ञः कालविशेषवित्।  
भवानस्मध्दिते युक्तस् सुकृतार्थोऽर्थवित्तमः॥4.40.15॥

##### शब्दार्थः
भवान् yourself, सुहृत् friend, द्वितीयो second friend, विक्रान्तः valiant, प्राज्ञः wise, कालविशेषवित् knower of timely action, अस्मध्दिते in our wellbeing, युक्तः capable, सुकृतार्थः strategic planner,  अर्थवित्तमः  knower of present purpose.

##### आङ्ग्लानुवादः
'You are my second friend (Lakshmana being the first). You are valiant as well as wise. You are aware of timely action. You are interested in my wellbeing. You are capable. You know my purpose. You are a startegic planner'. (The present purpose is to plan the course of action. That is artha. Sugriva knows this artha very well).



#### श्लोकः
##### मूलम्
एवमुक्तस्तु सुग्रीवो विनतं नाम यूथपम्।  
अब्रवीद्रामसान्निध्ये लक्ष्मणस्य च धीमतः॥4.40.16॥  
शैलाभं मेघनिर्घोषमूर्जितं प्लवगेश्वरः।

##### शब्दार्थः
एवम् in that way, उक्तः having been asked, सुग्रीवः Sugriva, रामसान्निध्ये in the presence of Rama, धीमतः  learned, लक्ष्मणस्य च Lakshmana's, यूथपम् a troop leader, शैलाभम् lofty like a mountain, मेघनिर्घोषम्  who roared like a thunderous cloud, ऊर्जितम् wellbuilt body, विनतं नाम called Vinata, प्लवगेश्वरम् lord of monkeys, अब्रवीत् said.

##### आङ्ग्लानुवादः
'In response to Rama's desire, Sugriva beckoned a troopleader called Vinata who was wellbuilt and lofty like a mountain. And thundering like a cloud, said to him in the presence of Rama and wise Lakshmanaः



#### श्लोकः
##### मूलम्
सोमसूर्यात्मजैस् सार्धं वानरैर्वानरोत्तम॥4.40.17॥  
देशकालनयैर्युक्तः कार्या कार्यविनिश्चये।  
वृतश्शतसहश्रेण वानराणां तरस्विनाम्॥4.40.18॥  
अधिगच्छ दिशं पूर्वां सशैलवनकाननाम्।

##### शब्दार्थः
वानरोत्तम O foremost of vanaras, देशकालनयैः with political wisdom in accordance with time and place, युक्तः endowed with, कार्यविनिश्चये in taking right decision, सोमसूर्यात्मजै along with sons of Sun and Moon, वानरैः सार्धम् followed by the vanaras, तरस्विनाम् of swift ones, वानराणाम् of vanaras, शतसहस्रेण with one hundred thousand, वृतः surrounded, सशैलवनकाननाम्  with mountains, gardens and forests, अधिगच्छ march forward, पूर्वाम्  to the eastern, दिशं direction.

##### आङ्ग्लानुवादः
'O foremost of the vanaras march forward with the sons of Moon and Sun, followed by one lakh swift monkeys towards the eastern direction full of mountains, gardens, and forests. Endowed with political wisdom, you are capable of taking right decision in accordance with time and place.



#### श्लोकः
##### मूलम्
तत्र सीतां च वैदेहीं निलयं रावणस्य च॥4.40.19॥  
मार्गध्वं गिरिशृङ्गेषु वनेषु च नदीषु च।

##### शब्दार्थः
तत्र there, वैदेहीम् Vaidehi, सीतां च Sita also, रावणस्य Ravana's, निलयं च in the abode, गिरिशृङ्गेषु on the mountain peaks, वनेषु च and in the forests, नदीषु च and river banks, मार्गध्वम् you may search for.

##### आङ्ग्लानुवादः
'Search for Sita in the abode of Ravana, on mountain peaks and river banks and in forests.



#### श्लोकः
##### मूलम्
नदीं भागीरथीं रम्यां सरयूं कौशिकीं तथा॥4.40.20॥  
कालिन्दीं यमुनां रम्यां यामुनं च महागिरिम्।  
सरस्वतीं च सिन्धुं च शोणं मणिनिभोदकम्॥4.40.21॥  
महीं कालमहीं चैव शैलकाननशोभिताम्।  
ब्रह्ममालान्विदेहांश्च मालवान्कालिकोसलान्॥4.40.22॥  
मागधांश्च महाग्रामान्पुण्ड्रांन्वङ्गां स्तथैव च।  
पत्तनं कोशकाराणां भूमिं च रजताकराम्॥4.40.23॥

##### शब्दार्थः
भागीरथीं नदीम् river Bhagirathi, रम्याम् beautiful, सरयूम् Sarayu, तथा so also, कौशिकीम् Kausiki, कालिन्दी Kalindi, रम्याम् picturesque, यमुनाम् Yamuna, यामुनम् found near  Yamuna, महागिरिं च great mountain, सरस्वतीं च and Saraswati, सिन्धुं च and Sindhu, मणिनिभोदकम् with crystalclear water, शोणम् Sona, महीम् Mahim, शैलकाननशोभिताम् picturesque with mountains and forests, कालमहीं चैव and at Kalamahi, ब्रह्ममालान् Brahmamala, विदेहांश्च and Videha, मालवान् Malava, काशिकोसलान् Kasi and Kosala, मागधान् belonging to Maghada, महाग्रामान् च and great villages, पुण्ड्रान् and Pundra, तथैव च in the same order, आङ्गान् Anga, कोशकाराणाम् country of silkworms, भूमिम् kingdom, रजताकराम् silver caves, भूमिं च and the land, मार्गध्वम् you may search for.

##### आङ्ग्लानुवादः
'Look for Sita in the beautiful places on rivers Bhagirathi, Sarayu, Kausiki and Kalindi, on the great mountains adjacent to river Yamuna, banks of rivers Saraswati, Sindhu, Sona with crystalclear waters, the country of Mahim and Kalamahi adorned with mountains and forests. Proceed to Brahmamala, Videha, Malava, Kasi, Kosala and Maghada with great villages, the country of Pundram, Vanga, the country famous for silk worms and the land with silver caves. (It is the eastern direction of river Saravati between Himavat and Vindhya and not east of Kiskinda)



#### श्लोकः
##### मूलम्
सर्वमेतद्विचेतव्यं मृगयद्भिस्ततस्ततः।  
रामस्य दयितां भार्यां सीतां दशरथस्नुषाम्॥4.40.24॥

##### शब्दार्थः
रामस्य Rama's, दयिताम् dear, भार्याम् wife, दशरथस्नुषाम् daughterinlaw of Dasaratha, सीताम् Sita, ततस्ततः in all places, मृगयद्भिः by searching, तत् सर्वम् all over, विचेतव्यम् search should be made.

##### आङ्ग्लानुवादः
'Search all over the place looking carefully here and there for Sita the beloved consort of Rama, daughterinlaw of Dasaratha.



#### श्लोकः
##### मूलम्
समुद्रमवगाढांश्च पर्वतान्पत्तनानि च।  
मन्दरस्य च ये कोटिं संश्रिताः केचिदायताम्॥4.40.25॥  
कर्णप्रावरणाश्चैव तथा चाप्योष्ठकर्णकाः।  
घोरलोहमुखाश्चैव जवनाश्चैकपादकाः॥4.40.26॥  
अक्षया बलवन्तश्च पुरुषाः पुरुषादकाः।  
किराताः कर्ण चूडाश्च हेमाङ्गाः प्रियदर्शनाः॥4.40.27॥  
आममीनाशनास्तत्र किराता द्वीपवासिनः।  
अन्तर्जलचरा घोरा नरव्याघ्रा इति शृताः॥4.40.28॥  
एतेषामाश्रयास्सर्वे विचेयाः कावनौकसः।  
गिरिभिर्ये च गम्यन्ते प्लवनेन प्लवेन च॥4.40.29॥

##### शब्दार्थः
काननौकसः inhabitants of the forests, समुद्रम् the oceans, अवगाढान् deep pits, पर्वतानि on the mountains,पत्तनानि च and towns, मन्दरस्य on Mandara mountain, आयताम् living, कोटिम्  broad peaks, संश्रिताः taken shelter, केचित् some, कर्णप्रावरणाश्चैव who cover their ears,  ओष्ठकर्णकाः who have ears on lips, घोरलोहमुखाश्चैव who have iron faces, जवनाः of great speed, एकपादकाः with one foot, अक्षयाः  who cannot be destroyed, बलवन्तश्च powerful people, पुरुषाः men, पुरुषादकाः cannibals, किराताः Kiratas, आकर्ण चूडाः with hair reaching their ears, प्रियदर्शनाः of pleasing appearance, हेमाङ्गाः of goldencolour limbs, आममीनाशनाः eating uncooked fish, द्वीपवासिनः residents of island, किराताः Kiratas, इति thus, शृताः it is  
heard, अन्तर्जलचराः moving under water, घोराः fierce ones, नरव्याघ्राः tiger among men, एतेषाम् of them, सर्वे all, आश्रयाः shelters, विचेयाः should be searched, ये those, गिरिभिः by moutains, प्लवनेन  leaping animals, प्लवनेन च and jumping, गम्यन्ते should go and search.

##### आङ्ग्लानुवादः
'There are people who have taken shelter in the deep pits in the midst of the sea, in deep valleys, mountains, cities and broad peaks of Mandara mountain and forests.All those regions should be thoroughly searched. There are innumerable inhabitants,such as strong cannibals, some who cover their ears, some who have ears extended up to the lips, some with dreadful metallic faces, some swiftmoving, onefooted indestructible beings. There are Kirata tribes of golden complexion and handsome looks whose tuft of hair is set to the sides so that it touches their ears. These Kiratas are Islanddwellers and they eat uncooked fish.They move in waters and are fierce, known as tigerlike men (Naravyagras because half of their body is human and other half is tiger in form). All the shelters of these forestdwellers should be searched well.Those who can be sent by crossing mountains, those who can leap (in air) and those who can swim through waters may be also dispatched.



#### श्लोकः
##### मूलम्
रत्नवन्तं यवद्वीपं सप्तराज्योपशोभितम्।  
सुवर्णरूप्यकं चैव सुवर्णाकरमण्डितम्॥4.40.30॥  
यवद्वीपमतिक्रम्य शिशिरो नाम पर्वतः।  
दिवं स्पृशति शृङ्गेण देवदानवसेवितः॥4.40.31॥  
एतेषां गिरिदुर्गेषु प्रपातेषु वनेषु च।  
मार्गध्वं सहितास्सर्वे रामपत्नीं यशस्विनीम्॥4.40.32॥

##### शब्दार्थः
सप्तराज्योपशोभितम् prosperous and divided into seven kingdoms, यवद्वीपम् island of Java, सुवर्णाकरमण्डितम् glittering with gold mines, सुवर्णरूप्यकं चैव island of gold and silver, रत्नवन्तम् rich in gems, यवद्वीपम् island of Java, अतिक्रम्य going beyond, शिशिरोनाम Sisira by name, देवदानवसेवितः frequented by gods and demons, पर्वतः mountains, शृङ्गेण with a peak, दिवम् sky, स्पृशति touching, सर्वे all, सहिताः together, एतेषाम् of those, गिरिदुर्गेषु inaccesible mountains, प्रपातेषु at water falls, वनेषु च and in forests, यशस्विनीम् famed, रामपन्तीम् Rama's wife, मार्गध्वम् search for.

##### आङ्ग्लानुवादः
'Go beyond Java island filled with precious gems. It has seven kingdoms. It is adorned with gold and silver mines in abundance. There is a mountain Sisira (abode of Garuda) beyond Java Island. It touches the sky with its lofty cliffs. Gods and demons visit this mountain. You may look for illustrious Rama's consort in these inaccessible mountains, waterfalls and forests.



#### श्लोकः
##### मूलम्
ततो रक्तजलं शोणमगाधं शीघ्रगामिनम्।  
गत्वा पारं समुद्रस्य सिद्धचारणसेवितम्॥4.40.33॥  
तस्य तीर्थेषु रम्येषु विचित्रेषु वनेषु च।  
रावणस् सह वैदेह्या मार्गितव्यस्ततस्ततः॥4.40.34॥

##### शब्दार्थः
ततः then, रक्तजलम् having red coloured water, शीघ्रगामिनम् fastflowing, शोणमगाधम् deep river Sona, (प्राप्य after reaching there), समुद्रस्य ocean's, सिद्धचारणसेवितम् inhabited by Siddhas and Charanas, पारम् to the opposite side, गत्वा on going, तस्य its, रम्येषु in delightful, तीर्थेषु in rivers, वचित्रेषु wonderful, वनेषु च and forests, ततस्ततः here and there, वैदेह्या along with Vaidehi, रावणः Ravana, मार्गितव्यः should be sought for.

##### आङ्ग्लानुवादः
'Therefrom reach out to the swiftflowing river Sona which has redcoloured waters. Then crossing the sea which is the abode of Siddhas and Charanas search the different rivers reaching the sea, and the picturesque and wonderful forests to trace the abode of Ravana who has stolen Sita.



#### श्लोकः
##### मूलम्
ततस् समुद्रद्वीपांश्च सुभीमान्द्रष्टुमर्हथ।  
ऊर्मिमन्तं समुद्रं च क्रोशन्तमनिलोद्धतम्॥4.40.35॥

##### शब्दार्थः
ततः then, सुभीमान् fierce, समुद्रद्वीपांश्च islands of the ocean, समुद्रं च and the ocean, अनिलोद्धतम् swept by wind, क्रोशन्तम् roaring, ऊर्मिमन्तम् stirred up by waves, द्रष्टुम् to see, अर्हथ it is proper for you.

##### आङ्ग्लानुवादः
'Then you may continue your search in the frightening islands of the sea as well as the sea which roars when stirred up by the wind.



#### श्लोकः
##### मूलम्
तत्रासुरा महाकायाश्छायां गृह्णन्ति नित्यशः।  
ब्रह्मणा समनुज्ञाता दीर्घकालं बुभुक्षिताः॥4.40.36॥

##### शब्दार्थः
तत्र there, दीर्घकालम् for a long time, बुभुक्षिताः very hungry people, महाकायाः those of huge body, असुराः demons, ब्रह्मणा by Brahma, समनुज्ञाताः have been permitted, नित्यम् ever, छायाम् shadow, गृह्णन्ति will be catching.

##### आङ्ग्लानुवादः
'Demons of huge bodies catch the shadows of passersby in that place as they have been hungry for long and have the permission of Brahma to do so.



#### श्लोकः
##### मूलम्
तं कालमेघप्रतिमं महोरगनिषेवितम्।  
अभिगम्य महानादं तीर्थेनैव महोदधिम्॥4.40.37॥  
ततो रक्तजलं भीमं लोहितं नाम सागरम्।  
गत्वा प्रेक्ष्यथ तां चैव बृहतीं कूटशाल्मलीम्॥4.40.38॥

##### शब्दार्थः
कालमेघप्रतिमम् looking like black clouds at the time of dissolution, महोरगनिषेवितम् inhabited by great serpents, महानादम् roaring, महोदधिम् great ocean, रक्तजलं with red colured water, तीर्थेनैव through the river bank, अभिगम्य after reaching there, लोहितं नाम called Lohita, सागरम् sea, गत्वा going there, बृहतीम् a huge one, ताम् that one, कूटशाल्मलीम् Salmali tree (silkcotton tree), प्रेक्ष्यथ seeing, चैव also.

##### आङ्ग्लानुवादः
'Reach out to the great roaring ocean which looks like a black cloud at the time of dissolution, inhabited by great serpents.Go through the bank of the river, and touch the frightening sea named Lohita of red coloured water.You will see a huge silkcotton tree in that place.



#### श्लोकः
##### मूलम्
गृहं च वैनतेयस्य नानारत्नविभूषितम्।  
तत्र कैलाससङ्काशं विहितं विश्वकर्मणा॥4.40.39॥

##### शब्दार्थः
तत्र there, नानारत्नविभूषितम् adorned with diffrent kinds of gems, कैलाससङ्काशम् looking  
like the Kailasa mountain, विश्वकर्मणा by Visvakarma, विहितम् constructed, वैनतेयस्य Garuda's, गृहम् house, च also.

##### आङ्ग्लानुवादः
'You would see there a house of Garuda constructed by Visvakarma. It looks like the Kailasa mountain and is adorned with different kinds of gems.



#### श्लोकः
##### मूलम्
तत्र शैलनिभा भीमा मन्देहा नाम राक्षसाः।  
शैलशृङ्गेषु लम्बन्ते नानारूपा भयावहाः॥4.40.40॥

##### शब्दार्थः
तत्र there, शैलशृङ्गेषु on the mountain cliffs, शैलनिभाः huge as mountain, भीमाः frightening, नानारूपाः of different forms, भयावहाः fearsome, मन्देहाः नाम called Mandehas, राक्षसाः demons, लम्बन्ते will be hanging down.

##### आङ्ग्लानुवादः
'There are frightening demons called Mandehas of different forms, fearsome as huge mountains hanging down the mountain peaks.



#### श्लोकः
##### मूलम्
ते पतन्ति जले नित्यं सूर्यस्योदयनं प्रति।  
निहता ब्रह्मतेजोभिरहन्यहनि राक्षसाः॥4.40.41॥  
अभितप्ताश्च सूर्येण लम्बन्ते स्म पुनः पुनः।

##### शब्दार्थः
ते those, राक्षसाः demons, अहन्यहनि every day, सूर्योदयनं प्रति at the time of Sunrise, नित्यम् always, सूर्येण by the Sun's heat, अभितप्ताः scorched, ब्रह्मतेजोभिः by the power of mantras recited by brahmins, निहताः dead, जले in water, पतन्ति drop down, पुनः पुनः again and again, लम्बन्ते स्म keep hanging on.

##### आङ्ग्लानुवादः
'Those demons  keep dropping down in water at the time of Sunrise every day, by the power of Gayatri mantras recited by brahmins scorched by the heat of the Sun. Again and again they keep hanging  on to the cliffs.



#### श्लोकः
##### मूलम्
ततः पाण्डुरमेघाभं क्षीरोदं नाम सागरम्॥4.40.42॥  
गत्वा द्रक्ष्यथ दुर्धर्षा मुक्ताहारमिवोर्मिभिः।

##### शब्दार्थः
दुर्धर्षाः one who is unassailable by the enemies, ततः then, गत्वा after going, पाण्डुरमेघाभम् appearing like white clouds, ऊर्मिभिः white waves, मुक्ताहारमिव like pearl chain, क्षीरोदं नाम  milky ocean by name, सागरम् ocean, द्रक्ष्यथ you will see.

##### आङ्ग्लानुवादः
'You who are unassailable by the enemies, will see the milky ocean appearing like clouds, resembling a pearl necklace with its rows of waves.



#### श्लोकः
##### मूलम्
तस्य मध्ये महान् श्वेतो ऋषभो नाम पर्वतः॥4.40.43॥  
दिव्यगन्धैः कुसुमितै राजितैश्च नगैर्वृतः।  
सरश्च राजतैः पद्मैर्ज्वलितैर्हेमकेसरैः॥4.40.44॥  
नाम्ना सुदर्शनं नाम राजहंसैस्समाकुलम्।

##### शब्दार्थः
तस्य मध्ये in the middle, दिव्यगन्धैः with wonderful fragrances, कुसुमितैः flowering, राजितैः  glowing, नगैः with mountains, वृतः surrounded, ऋषभो नाम called Rishaba, श्वेतः white, पर्वतः mountain, ज्वलितैः with glittering, हेमकेसरैः with golden filaments, राजतैः with silver, पद्मैः with lotuses, राजहंसैः with royal swans, समाकुलम् surrounded, नाम्ना known as, सुदर्शनं नाम called Sudarsana, सरश्च lake.

##### आङ्ग्लानुवादः
'In the midst of that ocean stands a majestic white mountain named Rishaba surrounded by trees filled with silver flowers emitting wonderful fragrance.There is also a lake named Sudarsana with glittering silver lotuses having gleaming golden filaments. Royal swans inhabit these surroundings.



#### श्लोकः
##### मूलम्
विबुधाश्चारणा यक्षाः किन्नराश्चाप्सरोगणाः॥4.40.45॥  
हृष्टास्समभिगच्छन्ति नलिनीं तां रिरंसवः।

##### शब्दार्थः
विबुधाः deities, चारणाः charanas, यक्षाः yakshas, किन्नराश्च even kinneras, अप्सरोगणाः groups of apasaras, हृष्टाः joyfully, रिरंसवः those desirous of strolling, तां that, नलिनीम् lotus pond, समभिगच्छन्ति keep coming.

##### आङ्ग्लानुवादः
'The deities, called charanas, yakshas and kinneras, also apsarasas keep coming  
there to stoll by that lotus pond.



#### श्लोकः
##### मूलम्
क्षीरोदं समतिक्रम्य तदा द्रक्ष्यथ वानराः॥4.40.46॥  
जलोदं सागरं शीघ्रं सर्वभूतभयावहम्।

##### शब्दार्थः
वानराः O monkeys, क्षीरोदम् milky ocean, समतिक्रम्य going beyond, सर्वभूतभयावहम् most dreadful to all creatures, जलोदम् ocean, सागरम् sea, शीघ्रं swiftly, तदा then, द्रक्ष्यथ you will see.

##### आङ्ग्लानुवादः
'O monkeys going beyond the milky ocean you will see the seas most dreadful to all creatures.



#### श्लोकः
##### मूलम्
तत्र तत्कोपजं तेजः कृतं हयमुखं महत्॥4.40.47॥  
अस्याहुस्तन्महावेगमोदनं सचराचरम्।

##### शब्दार्थः
तत्र there, तत्कोपजम् born out of his anger, महत् great, हयमुखम् face of horse, तेजः bright, कृतम् is created, सचराचरम् both movable and immovable creatures, महावेगम् very fast, तत् that, अस्य its, ओदनम् food, आहुः they said.

##### आङ्ग्लानुवादः
'Here is born Hayamukha, out of the fastspreading fire of anger of the ocean. Its movable and  immovable creatures constitute his food.



#### श्लोकः
##### मूलम्
तत्र विक्रोशतां नादो भूतानां सागरौकसाम्॥4.40.48॥  
श्रूयते च समर्थानां दृष्ट्वा तद्बडबामुखम्।

##### शब्दार्थः
तत्र there, तत् that, बडबामुखम् burning face of Vadava, दृष्ट्वा seeing, असमर्थानाम् of the weak, विक्रोशताम् crying loudly, सागरौकसाम् dwelling in the sea, भूतानाम् of creatures, नादः sound, श्रूयते is heard.

##### आङ्ग्लानुवादः
'You can hear the sounds of helpless oceanic creatures crying loudly on seeing the burning face of Vadava.



#### श्लोकः
##### मूलम्
स्वादूदस्योत्तरे देशे योजनानि त्रयोदश॥4.40.49॥  
जातरूपशिलो नाम महान्कनकपर्वतः।

##### शब्दार्थः
स्वादूदस्य of the ocean of tasty water, उत्तरे देशे  the north direction, त्रयोदश thirteen, योजनानि yojanas, महान् huge, कनकपर्वतः golden mountain, जातरूपशिलो नाम called Jatarupasila.

##### आङ्ग्लानुवादः
'Thirteen yojanas to the north of this ocean of pure waters is a huge golden mountain called Jatarupasila.



#### श्लोकः
##### मूलम्
तत्र चन्द्रप्रतीकाशं पन्नगं धरणीधरम्॥4.40.50॥  
पद्मपत्रविशालाक्षं ततो द्रक्ष्यथ वानराः।  
आसीनं पर्वतस्याग्रे सर्वभूतनमस्कृतम्॥4.40.51॥  
सहस्रशिरसं देवमनन्तं नीलवाससम्।

##### शब्दार्थः
वानराः O monkeys, ततः then, तत्र there, पर्वतस्य mountain's, अग्रे on the top, आसीनम् seated, चन्द्रप्रतीकाशम् resembling the Moon in brightness, पद्मपत्रविशालाक्षम् of large eyes like lotus petals, सर्वभूतनमस्कृतम् revered by all beings, सहस्रशिरसम् thousandheaded, नीलवाससम् robed in blue cloth, देवम् worshipped, धरणीधरम् bearing the load of the earth, अनन्तम् Ananta, पन्नगम् serpent, द्रक्ष्यथ you will see.

##### आङ्ग्लानुवादः
'O monkeys on top of the mountain you will see Ananta, a thousandhooded serpent seated, as bright as the Moon, robed in blue, with large eyes like lotus petals bearing the load of the earth, and revered by all beings.



#### श्लोकः
##### मूलम्
त्रिशिराः काञ्चनः केतुस्तालस्तस्य महात्मनः॥4.40.52॥  
स्थापितः पर्वतस्याग्रे विराजति सवेदिकः।

##### शब्दार्थः
महात्मनः  highsouled, तस्य पर्वतस्य of that mountain, अग्रे on top, स्थापितः is fixed, केतुः flag of Ananta, त्रिशिराः triplecrowned, काञ्चनः golden, सवेदिकः with an altar, तालः Tala,  
विराजति shining.

##### आङ्ग्लानुवादः
'Highsouled Ananta's flag is a threeheaded golden palm tree shining on an altar on top of the mountain.



#### श्लोकः
##### मूलम्
पूर्वस्यां दिशि निर्माणं कृतं तत् त्रिदशेश्वरैः॥4.40.53॥  
ततः परं हेममय श्श्रीमानुदयपर्वतः।  
तस्य कोटिर्दिवं स्पृष्ट्वा शतयोजनमायता॥4.40.54॥  
जातरूपमयी दिव्या विराजति सवेदिका।

##### शब्दार्थः
तत् that, निर्माणम् arrangement , पूर्वस्यां दिशि in the eastern quarter, त्रिदशेश्वरैः by the gods, कृतम् done, ततः परम् beyond that, हेममयः full of gold, श्रीमान् famous, उदयपर्वतः mountain behind which the sun rises, तस्य its, जातरूपमयी golden, दिव्या divine, सवेदिका that altar, शतयोजनम् a hundred yojanas, आयता long, कोटिः the edge, दिवम् sky, स्पृष्ट्वा touching, विराजति shining.

##### आङ्ग्लानुवादः
'The flag of Ananta is fixed by the gods in the eastern direction. Beyond that stands the famous golden mountain behind which the sun rises. Its golden peak with a divine altar spread over a hundred yojanas touches heaven.



#### श्लोकः
##### मूलम्
सालैस्तालैस्तमालैश्च कर्णिकारैश्च पुष्पितैः॥4.40.55॥  
जातरूपमयैर्दिव्यै श्शोभते सूर्यसन्निभैः।

##### शब्दार्थः
जातरूपमयैः golden form, दिव्यैः divine, सूर्यसन्निभैः resembling the Sun, पुष्पितैः flowering, सालैः with  salas, तालैः with palmyras, तमालैश्च with tamalas, कर्णिकारैश्च with karnikaras also, शोभते enchanting.

##### आङ्ग्लानुवादः
'The place looks beautiful with salas, palmyras, tamalas and karnikara trees in full bloom. These golden, divine flowers shine like the Sungod.



#### श्लोकः
##### मूलम्
तत्र योजनविस्तारमुच्छ्रितं दशयोजनम्॥4.40.56॥  
शृङ्गं सौमनसं नाम जातरूपमयं ध्रुवम्।

##### शब्दार्थः
तत्र there, योजनविस्तारम् spread over a yojana, दशयोजनम् ten yojanas, उच्छ्रितम् tall, जातरूपमयम् golden, ध्रुवम् certainly, सौमनसं नाम called Saumanasa, शृङ्गम् peak.

##### आङ्ग्लानुवादः
'There is a huge golden peak called Saumanas of ten yojanas in height spread over a breadth of one yojana.



#### श्लोकः
##### मूलम्
तत्रपूर्वं पदं कृत्वा पुरा विष्णुस्त्रिविक्रमे॥4.40.57॥  
द्वितीयं शिखरे मेरोश्चकार पुरुषोत्तमः।

##### शब्दार्थः
पुरुषोत्तमः supreme being, विष्णुः Visnu, पुरा formerly, त्रिविक्रमे taking three strides, पूर्वम् first, तत्र there, पदम् foot, कृत्वा after that, द्वितीयम् second, मेरोः Meru's, शिखरे on the peak, चकार placed.

##### आङ्ग्लानुवादः
'When the supreme being, Visnu took his three strides as Lord Vamana, he placed his first foot on this peak and the second on the peak of mount Meru.



#### श्लोकः
##### मूलम्
त्तरेण परिक्रम्य जम्बूद्वीपं दिवाकरः॥4.40.58॥  
दृश्यो भवति भूयिष्ठं शिखरं तन्महोच्छ्रयम्।

##### शब्दार्थः
दिवाकरः Sun, जम्बूद्वीपं उत्तरेण north of Jambu island, परिक्रम्य circumambulating, महोच्छ्रयम् very tall, तत् that, शिखरम् peak, भूयिष्ठम् greatly, दृश्यः is seen, भवति will be.

##### आङ्ग्लानुवादः
'The Sun circumabulates Jambu island  and when he arrives at this lofty cliff of the mountain, it takes the northern direction and becomes visible to the world.



#### श्लोकः
##### मूलम्
तत्र वैखानसा नाम वालखिल्या महर्षयः॥4.40.59॥  
प्रकाशमाना दृश्यन्ते सूर्यवर्णास्तपस्विनः।

##### शब्दार्थः
तत्र there, सूर्यवर्णाः those with the lustre of the Sungod, तपस्वीनः great ascetics, वैखानसा  
नाम named Vaikhanasas, वालखिल्याः महर्षयः Valakhilya sages, प्रकाशमानाः radiating, दृश्यन्ते appear.

##### आङ्ग्लानुवादः
'Over there the great ascetics Vaikhanasas and Valakhilyas appear  like the radiating Sun.



#### श्लोकः
##### मूलम्
अयं सुदर्शनो द्वीपः पुरो यस्य प्रकाशते॥4.40.60॥  
यस्मिं स्तेजश्च चक्षुश्च सर्वप्राणभृतामपि।

##### शब्दार्थः
यस्य its, पुरः in front of, सर्वप्राणभृतामपि  for all beings, चक्षुश्च the (ability to see with) eye, प्रकाशते shines, तत् that, तेजः glow, यस्मिन् therefore, अयम् this, सुदर्शनः द्वीपः island of Sudarsana.

##### आङ्ग्लानुवादः
'The region in front of this mountain is called Sudarsana Island. This island is where the Sun who gives all beings the ability to see rises.



#### श्लोकः
##### मूलम्
शैलस्य तस्य शृङ्गेषु कन्दरेषु वनेषु च॥4.40.61॥  
रावणस्सह वैदेह्या मार्गितव्यस्ततस्ततः।

##### शब्दार्थः
तस्य शैलस्य of that mountain, शृङ्गेषु on the peak, कन्दरेषु in the caves, वनेषु च in the forests, ततस्ततः here and there, रावणः Ravana, वैदेह्यासह with Vaidehi, मार्गितव्यः may be looked for.

##### आङ्ग्लानुवादः
You should search for Ravana and Vaidehi on the peak of that mountain, in the caves, in the forests here and there.



#### श्लोकः
##### मूलम्
काञ्चनस्य च शैलस्य सूर्यस्य च महात्मनः॥4.40.62॥  
आविष्टा तेजसा सन्ध्या पूर्वा रक्ता प्रकाशते।

##### शब्दार्थः
काञ्चनस्य of the golden, शैलस्य mountain's, महात्मनः of the great, सूर्यस्य च and Sun's, तेजसा with brightness, आविष्टा filled, पूर्वा सन्ध्या early morning twilight, रक्ता red in colour, प्रकाशते will be glowing.

##### आङ्ग्लानुवादः
'The early morning twilight appears bright red because of the glow of the golden mountain as well as of the great Sungod.



#### श्लोकः
##### मूलम्
पूर्वमेतत्कृतं द्वारं पृथिव्या भुवनस्य च॥4.40.63॥  
सूर्यस्योदयनं चैव पर्वा ह्येषा दिगुच्यते।

##### शब्दार्थः
पूर्वम् east, एतत् this, पृथिव्याः earth's, भुवनस्य for the world, द्वारम् entrance, सूर्यस्य Sun's, उदयनं च rise also, कृतम् was made, एषा this, पूर्वा दिक् eastern direction, उच्यते is being called.

##### आङ्ग्लानुवादः
'Here is the entrance for the earth as well as for all the worlds and since the Sun also rises from this place it is called the eastern direction.



#### श्लोकः
##### मूलम्
तस्य शैलस्य पृष्ठेषु निर्झरेषु गुहासु च॥4.40.64॥  
रावणस् सह वैदेह्या मार्गितव्यस्ततस्ततः।

##### शब्दार्थः
तस्य शैलस्य this mountain's, पृष्ठेषु on the plain land, निर्झरेषु by the mountain streams, गुहासु च and in caves, वैदेह्या सह along with Vaidehi, रावणः Ravana, ततस्ततः all over, मार्गितव्यः should be searched.

##### आङ्ग्लानुवादः
'You may look for Ravana and also for Vaidehi even behind the mountain on the plains and also near the mountain streams and caves all over.



#### श्लोकः
##### मूलम्
ततः परमगम्या स्याद्दिक्पूर्वा त्रिदशावृता॥4.40.65॥  
रहिता चन्द्रसूर्याभ्यामदृश्या तिमिरावृता।

##### शब्दार्थः
ततः परम् beyond that, त्रिदशावृता guarded by gods, चन्द्रसूर्याभ्याम् by Moon and Sun, रहिता not present, तिमिर darkness, आवृता pervaded by, पूर्वादिक् eastern direction, अगम्या स्यात् not possible to reach, अदृश्या invisible.

##### आङ्ग्लानुवादः
'Beyond, there is no Sun or Moon. Darkness pervades. It is neither accessible nor  
visible. It is guarded by the gods.



#### श्लोकः
##### मूलम्
शैलेषु तेषु सर्वेषु कन्दरेषु वनेषु च॥4.40.66॥  
ये च नोक्ता मया देशा विचेया तेषु जानकी।

##### शब्दार्थः
तेषु among those, शैलेषु on the mountains, सर्वेषु everywhere, कन्दरेषु in the caves, वनेषु च in the forests, मया my, ये those, देशाः spots, नोक्ताः not mentioned, तेषु in those places, जानकी Janaki, विचेया should be searched.

##### आङ्ग्लानुवादः
'You should look for Janaki everywhere -- on the mountains, in the lakes and  in the places not indicated by me.



#### श्लोकः
##### मूलम्
एतावद्वानरैश्शक्यं गन्तुं वानरपुङ्गवाः॥4.40.67॥  
अभास्करममर्यादं न जानीमस्ततः परम्।

##### शब्दार्थः
वानरपुङ्गवाः O chieftains of monkeys, एतावत् till there, वानरैः by monkeys, गन्तुम् to go, शक्यम् is possible, अभास्करम् where there is no Sunlight, अमर्यादं च devoid of boundaries, ततः परम् beyond that, न जानीमः is not known to us.

##### आङ्ग्लानुवादः
'O chieftains monkeys can go that far. We know not what lies beyond those boundaries where no Sun shines.



#### श्लोकः
##### मूलम्
अधिगम्य तु वैदेहीं निलयं रावणस्य च॥4.40.68॥  
मासे पूर्णे निवर्तध्वमुदयं प्राप्य पर्वतम्।

##### शब्दार्थः
उदयं पर्वतम् the mountain behind which the sun rises, प्राप्य after reaching, वैदेहीम् for Vaidehi, रावणस्य Ravana's, निलयं च home, अधिगम्य after reaching, मासे in one month, पूर्णे before completion, निवर्तध्वम् you may return.

##### आङ्ग्लानुवादः
'Reaching the mountain behind which the sun rises, look for Vaidehi and the home of Ravana and return by the month's end.



#### श्लोकः
##### मूलम्
ऊर्ध्वं मासान्न वस्तव्यं वसन्वध्यो भवेन्मम॥4.40.69॥  
सिद्धार्थास्सन्निवर्तध्वमधिगम्य तु मैथिलीम्।

##### शब्दार्थः
मासात् ऊर्ध्वम् beyond one month, न वस्तव्यम् you should not stay away, वसन् while one stays, मम to me, वध्यः will be killed, सिद्धार्थाः accomplishing the goal, मैथिलीम् Maithili, अधिगम्य reaching, सन्निवर्तध्वम् return.

##### आङ्ग्लानुवादः
'If you do not report within one month, you will be killed. May you see Maithili and come back after reaching the goal.



#### श्लोकः
##### मूलम्
महेन्द्रकान्तां वनषण्डमण्डितां  
दिशं चरित्वा निपुणेन वानराः।  
अवाप्य सीतां रघुवंशजप्रियां  
ततो निवृत्तास्सुखिनो भविष्यथ॥4.40.70॥

##### शब्दार्थः
वानराः O monkeys, महेन्द्रकान्ताम् Indra's beloved, वनषण्डमण्डिताम् bestowed with different kinds of forests and groves, दिशम् quarter, निपुणेन carefully, चरित्वा after going about, रघुवंशजप्रियाम् Rama's beloved, सीताम् Sita, अवाप्य after finding, ततः then, निवृत्ताः returning, सुखिनः happy ones, भविष्यथ you will be.

##### आङ्ग्लानुवादः
'O monkeys go about the beloved quarter (east) of Indra bestowed with differnt kinds of forests and groves. Look out carefully for Rama's beloved Sita, spot her and return, you will live happily.  

#### समाप्तिः
 श्रीमद्रामायणे वाल्मीकीय आदिकाव्ये किष्किन्धाकांडे चत्वारिंशस्सर्गः॥  
Thus ends the fortieth sarga in Kishkindakanda of the first epic, the Holy Ramayana composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/04-vAnara-preShaNam/040_prAchIM_prati_vAnarapreShaNam.md">
<details><summary><h3>भूषणम् ...{Loading}...</h3></summary>



अथ राजा समृद्धार्थः सुग्रीवः प्लवगेश्वरः ।  

उवाच नरशार्दूलं रामं परबलार्दनम्  ॥  ४।४०।१  ॥   

अथ सीतान्वेषणाय पूर्वस्यां दिशि सुग्रीवेण विनतप्रेषणं चत्वारिंशे अथ
राजेत्यादि  ॥  ४।४०।१  ॥   

  

आगता विनिविष्टाश्च बलिनः कामरूपिणः ।  

वानरा वारणेन्द्राभा ये मद्विषयवासिनः  ॥  ४।४०।२  ॥   

त इमे बहुविक्रान्तैर्हरिभिर्भीमविक्रमैः ।  

आगता वानरा घोरा दैत्यदानवसन्ननिभाः  ॥  ४।४०।३  ॥   

आगता इति । मद्विषयवासिनः मदवगतदेशवासिनः । "विषयो यस्य यो ज्ञातस्तत्र
शब्दादिकेष्वपि" इत्यमरः । यद्वा मद्राज्यवासिनः  ॥  ४।४०।२,३  ॥   

  

ख्यातकर्मापदानाश्च बलवन्तो जितक्लमाः ।  

पराक्रमेषु विख्याता व्यवसायेषु चोत्तमाः  ॥  ४।४०।४  ॥   

पृथिव्यम्बुचरा राम नानानगनिवासिनः ।  

कोट्यग्रश इमे प्राप्ता वानरास्तव किङ्कराः  ॥  ४।४०।५  ॥   

ख्यातकर्मापदानाः, कर्म दूरलङ्घनादिक्रिया, अपदानं पूर्ववृत्तं
विस्मयनीयशत्रुनिरसनं, ख्याते कर्मापदाने येषां ते तथा । कोट्यग्रश इति
बहुसङ्ख्योपलक्षणम्  ॥  ४।४०।४,५  ॥   

  

निदेशवर्तिनः सर्वे सर्वे गुरुहिते रताः ।  

अभिप्रेतमनुष्ठातुं तव शक्ष्यन्त्यरिन्दम  ॥  ४।४०।६  ॥   

गुरुहिते स्वामिहिते  ॥  ४।४०।६  ॥   

  

त इमे बहुसाहस्रैरनीकैर्भीमविक्रमैः ।  

यन्मन्यसे नरव्याघ्र प्राप्तकालं तदुच्यताम् ।  

त्वत्सैन्यं त्वद्वशे युक्तमाज्ञापयितुमर्हसि  ॥  ४।४०।७  ॥   

त इति । बहुसाहस्रैर्भीभविक्रमैरनीकैः सहिताः । त इम इत्यङ्गुल्या निर्देशः
। प्राप्तकालं कालोचितम्  ॥  ४।४०।७  ॥   

  

काममेषामिदं कार्यं विदितं मम तत्त्वतः ।  

तथापि तु यथातत्त्वमाज्ञापयितुमर्हसि  ॥  ४।४०।८  ॥   

इति ब्रुवाणं सुग्रीवं रामो दशरथात्मजः ।  

बाहुभ्यां सम्परिष्वज्य इदं वचनमब्रवीत्  ॥  ४।४०।९  ॥   

ज्ञायतां मम वैदेही यदि जीवति वा न वा ।  

स च देशो महाप्राज्ञ यस्मिन् वसति रावणः  ॥  ४।४०।१०  ॥   

अभिगम्य तु वैदेहीं निलयं रावणस्य च ।  

प्राप्तकालं विधास्यामि तस्मिन् काले सह त्वया  ॥  ४।४०।११  ॥   

नाहमस्मिन् प्रभुः कार्ये वानरेश न लक्ष्मणः ।  

त्वमस्य हेतुः कार्यस्य प्रभुश्च प्लवगेश्वर  ॥  ४।४०।१२  ॥   

त्वमेवाज्ञापय विभो मम कार्यविनिश्चयम् ।  

त्वं हि जानासि यत्कार्यं मम वीर न संशयः  ॥  ४।४०।१३  ॥   

एषां कार्यम् एभिः कर्तव्यम् । मम विदितं मया विदितम्  ॥  ४।४०।८१३  ॥   

  

सुहृद् द्वितीयो विक्रान्तः प्राज्ञः कालविशेषवित् ।  

भवानस्मद्धिते युक्तः सुकृतार्थो ऽर्थवित्तमः  ॥  ४।४०।१४  ॥   

एवमुक्तस्तु सुग्रीवो विनतं नाम यूथपम् ।  

अब्रवीद्रामसान्निध्ये लक्ष्मणस्य च धीमतः  ॥  ४।४०।१५  ॥   

शैलाभं मेघनिर्घोषमूर्जितं प्लवगेश्वरः  ॥  ४।४०।१६  ॥   

सुहृद्विनीय इति च पाठः  ॥  ४।४०।१४१६  ॥   

  

सोमसूर्यात्मजैः सार्धं वानरैर्वानरोत्तम ।  

देशकालनयैर्युक्तः कार्याकार्यविनिश्चये  ॥  ४।४०।१७  ॥   

वृतः शत सहस्रेण वानराणां तरस्विनाम् ।  

अधिगच्छ दिशं पूर्वां सशैलवनकाननाम्  ॥  ४।४०।१८  ॥   

तत्र सीतां च वैदेहीं निलयं रावणस्य च ।  

मार्गध्वं गिरिशृङ्गेषु वनेषु च नदीषु च  ॥  ४।४०।१९  ॥   

सोमेत्यादि । देशेति । कार्याकार्यविनिश्चये विषये देशकालनयैः
देशोचितनीतिभिः कालोचितनीतिभिश्चेत्यर्थः । देशकालानुगुणनयप्रवर्तनं
कर्तव्यमित्यर्थः  ॥  ४।४०।१७१९  ॥   

  

नदीं भागीरथीं रम्यां सरयूं कौशिकीं तथा ।  

कालिन्दीं यमुनां रम्यां यामुनं च महागिरिम्  ॥  ४।४०।२०  ॥   

नदीमित्यादि रजताकरामित्यन्तमेकं वाक्यम् । प्राप्येति शेषः । ततस्ततः
सीतां मृगयद्भिर्भवद्भिः भागीरथ्यादिकं प्राप्य सर्वं विचेतव्यमिति
सम्बन्धः । अत्रेदमवधेयम् शरावती नाम काचिन्नदी हिमवद्विन्ध्यमध्यदेशे
वलयाकारेण प्रवहति । तदपेक्षया प्राचीदिगिदानीं विचेयत्वेनोच्यते, नतु
किष्किन्धापेक्षया नापि मेर्वपेक्षयेति । यामुनं महागिरिं यमुनासम्बन्धिनं
पर्वतम्  ॥  ४।४०।२०  ॥   

  

सरस्वतीं च सिन्धुं च शोणं मणिनिभोदकम् ।  

महीं कालमहीं चैव शैलकाननशोभिताम्  ॥  ४।४०।२१  ॥   

ब्रह्ममालान्विदेहांश्च मालवान् काशिकोसलान् ।  

मागधांश्च महाग्रामान् पुण्ड्रान्वङ्गांस्तथैव च ।  

पत्तनं कोशकाराणां भूमिं च रजताकराम्  ॥  ४।४०।२२  ॥   

सर्वमेतद्विचेतव्यं मार्गयद्भिस्ततस्ततः ।  

रामस्य दयितां भार्यां सीतां दशरथस्नुषाम्  ॥  ४।४०।२३  ॥   

मह्यादयो । देशविशेषाः, मागधान् मगधदेशान् । महाग्रामान् महाग्रामयुक्तान्
। कोशकाराणां राजविशेषाणाम्  ॥  ४।४०।२१२३  ॥   

  

समुद्रमवगाढांश्च पर्वतान् पत्तनानि च ।  

मन्दरस्य च ये कोटिं संश्रिताः केचिदायताम्  ॥  ४।४०।२४  ॥   

कर्णप्रावरणाश्चैव तथा चाप्योष्ठकर्णकाः ।  

घोरलोहमुखाश्चैव जवनाश्चैकपादकाः  ॥  ४।४०।२५  ॥   

अक्षया बलवन्तश्च पुरुषाः पुरुषादकाः ।  

किराताः कर्णचूडाश्च हेमाङ्गाः प्रियदर्शनाः  ॥  ४।४०।२६  ॥   

आममीनाशनास्तत्र किराता द्वीपवासिनः ।  

अन्तर्जलचरा घोरा नरव्याघ्रा इति श्रुताः  ॥  ४।४०।२७  ॥   

एतेषामालयाः सर्वे विचेयाः काननौकसः  ॥  ४।४०।२८  ॥   

समुद्रमित्यादि । समुद्रम् अवगाढान् प्रविष्टान् पर्वतान् मन्दरस्य आयतां
कोटिं च संश्रिताः ये कर्णप्रावरणादयः एतेषामालायाः सर्वे विचेया इति
सम्बन्धः । काननौकस इति सम्बोधनम् । कर्णप्रावरणाः आच्छादितकर्णाः ।
निष्कर्णा इत्यर्थः । ओष्ठो कर्णौ येषां ते ओष्ठकर्णकाः । लोहमुखाः
लोहतुल्यमुखाः । कर्णेषु चुडा येषां ते कर्णचूडाः । आममीनाशना इति
पूर्वोक्तकिराता व्यावर्त्यन्ते । द्वीपवासिनः द्वीपान्तरे ऽपि वसन्तो
मन्दरे ऽपि वसन्तीत्यर्थः । नरव्याघ्राः अर्धनररूपा व्याघ्ररूपाश्चेत्यर्थः
 ॥  ४।४०।२४२८  ॥   

  

गिरिभिर्ये च गम्यन्ते प्लवनेन प्लवेन च ।  

रत्नवन्तं यवद्वीपं सप्तराज्योपशोभितम्  ॥  ४।४०।२९  ॥   

सुवर्णरूप्यकं चैव सुवर्णाकरमण्डितम् ।  

यवद्वीपमतिक्रम्य शिशिरो नाम पर्वतः  ॥  ४।४०।३०  ॥   

दिवं स्पृशति शृङ्गेण देवदानवसेवितः ।  

एतेषां गिरिदुर्गेषु प्रपातेषु वनेषु च ।  

मार्गध्वं सहिताः सर्वे रामपत्नीं यशस्विनीम्  ॥  ४।४०।३१  ॥   

एवं जम्बूद्वीपान्वेषणं विधाय द्वीपान्तरान्वेषणं विधत्ते गिरिभिरित्यादि
रामपत्नीं यशस्विनीमित्यन्तमेकं वाक्यम् । ये द्वीपाः गिरिभिर्गम्यन्ते,
प्लवनेन लङ्घनेन च ये गम्यन्ते, प्लवेन उडुपेन ये गम्यन्ते, तान् द्वीपान्
सप्तराज्योपशोभितम् सप्तखण्डोपशोभितं यवद्वीपं च गच्छत । तं
यवद्वीपमतिक्रम्य यः शिशिरो नाम पर्वतः शृङ्गेण दिवं स्पृशति तं गच्छत ।
एतेषां द्वीपादीनां गिरिदुर्गेषु वनेषु च प्रपातेषु निर्झरेषु च रामपत्नीं
मार्गध्वमिति सम्बन्धः । यवद्वीपसुवर्णरूप्यकावपि लङ्काद्वीपवत्
समुद्रन्तर्वर्तिनौ द्वीपविशेषौ  ॥  ४।४०।२९३१  ॥   

  

ततो रक्तजलं शोणमगाधं शीघ्रगामिनम् ।  

गत्वा पारं समुद्रस्य सिद्धचारणसेवितम्  ॥  ४।४०।३२  ॥   

तस्य तीर्थेषु रम्येषु विचित्रेषु वनेषु च ।  

रावणः सह वैदेह्या मार्गितव्यस्ततस्ततः  ॥  ४।४०।३३  ॥   

एवं जम्बूद्वीपं लवणसमुद्रं चोक्त्वा प्लक्षद्वीपप्रदेशानाह तत इत्यादिना ।
समुद्रस्य पारं लवणसमुद्रापरपारस्थं रक्तजलं अगाधं शीघ्रंगामिनं
सिद्धाचारणसेवितं शोणं शोणाख्यं नदं गत्वा तस्य तीर्थेषु अवतारेषु वनेषु च
वैहेह्या सह रावणे मार्गितव्यः । केवलं रावणं केवलं सीतां च दृष्ट्वा
नागन्तव्यम्, रावणहननाय सीतानयनाय च उभावपि दृष्ट्वा आगन्तव्यमिति भावः
 ॥   

४।४०।३२,३३  ॥   

  

पर्वतप्रभवा नद्यः सुरम्या बहुनिष्कुटाः ।  

मार्गितव्या दरीमन्तः पर्वताश्च वनानि च  ॥  ४।४०।३४  ॥   

प्लक्षद्वीपपर्वतादीनाह पर्वतेति । निष्कुटा उद्यानविशेषाः  ॥  ४।४०।३४  ॥   

  

ततः समुद्रद्वीपांश्च सुभीमान् द्रष्टुमर्हथ  ॥  ४।४०।३५  ॥   

अथेक्षुसमुद्रद्वीपानाह तत इति  ॥  ४।४०।३५  ॥   

  

ऊर्मिमन्तं समुद्रं च क्रोशन्तमनिलोद्धतम्  ॥  ४।४०।३६  ॥   

इक्षुसमुद्रविशेषं वक्तुमाह ऊर्मिमन्तमित्यर्धम् । ऊर्मिमन्तं समुद्रम्,
इक्षुसमुद्रमित्यर्थः । अभिगच्छतेति शेषः ।
"लवणेक्षुसुरासर्पिर्दधिदुग्धजलैः समम्" इति समुद्रक्रमः  ॥  ४।४०।३६  ॥   

  

तत्रासुरा महाकायाश्छायां गृह्णन्ति नित्यशः ।  

ब्रह्मणा समनुज्ञाता दीर्घकालं बुभुक्षिताः  ॥  ४।४०।३७  ॥   

इक्षुसमुद्रस्य दुर्गमत्वं दर्शयति तत्रेति । तत्र इक्षुसमुद्रे  ॥  ४।४०।३७
 ॥   

  

तं कालमेघप्रतिमं महोरगनिषेवितम् ।  

अभिगम्य महानादं तीर्थेनैव महोदधिम्  ॥  ४।४०।३८  ॥   

ततो रक्तजलं भीमं लोहितं नाम सागरम् ।  

गता द्रक्ष्यथ तां चैव बृहतीं कूटशाल्मलीम्  ॥  ४।४०।३९  ॥   

गृहं च वैनतेयस्य नानारत्नविभूषितम् ।  

तत्र कैलाससङ्काशं विहितं विश्वकर्मणा  ॥  ४।४०।४०  ॥   

तमिति । तीर्थेनाभिगम्य उपायेनाभिगम्य । "तीर्थं
मन्त्राद्युपाध्यायशास्त्रेष्वम्भसि पावने । पात्रोपायावतरणेषु" इति
वैजयन्ती । छायाग्राहिपरिहारेण गन्तव्यमित्यर्थः । यद्वा तीर्थेनावतरणेन
गन्तव्यं नान्येन । तेन छायाग्राहिपरिहारो भविष्यतीति भावः । ततो गताः
इक्षुसमुद्रान्निर्गताः । तां कूटशाल्मलीं लोहितं नाम सागरं मधुसमुद्रं च
द्रक्ष्यथ । गृहं चेति । तत्र शाल्मलिद्वीपे  ॥  ४।४०।३८४०  ॥   

  

तत्र शैलनिभा भीमा मन्देहा नाम राक्षसाः ।  

शैलशृङ्गेषु लम्बन्ते नानारुपा भयावहाः  ॥  ४।४०।४१  ॥   

ते पतन्ति जले नित्यं सूर्यस्योदयनं प्रति ।  

निहता ब्रह्मतेजोभिरहन्यहनि राक्षसाः ।  

अभितप्ताश्च सूर्येण लम्बन्ते स्म पुनःपुनः  ॥  ४।४०।४२  ॥   

तत्र मधुसमुद्रे सूर्यस्योदयनं प्रतीत्यतः परं निहता इत्यर्धम् । ततः परम्
अभितप्ताश्चेत्यर्धम् । लम्बन्ते वर्तन्त इत्यर्थः । ब्रह्मतेजोभिः
गायत्रीप्रभावैः  ॥  ४।४०।४१,४२  ॥   

  

ततः पाण्डरमेघाभं क्षीरोदं नाम सागरम् ।  

गता द्रक्ष्यथ दुर्धर्षा मुक्ताहारमिवोर्मिभिः  ॥  ४।४०।४३  ॥   

तस्य मध्ये महान् श्वेत ऋषभो नाम पर्वतः ।  

दिव्यगन्धैः कुसुमितै राजतैश्च नगेर्वृतः  ॥  ४।४०।४४  ॥   

ततः पाण्डरेति । अत्र मधुसमुद्रानन्तरं सर्पिर्दधिसमुद्रयोः
कुशक्रौञ्चद्वीपयोश्च वक्तव्यत्वे ऽपि तान् विहाय क्षीरोदप्राप्त्यभिधानं
तदुभयप्राप्तिमन्तरेण क्षीरोदप्राप्तेरसम्भवात् । अतः अनुक्तावपि
तावुक्तावेव समुद्रौ द्वीपौ चेति बोध्यम् । यद्वा लवणसमुद्रं
तन्मध्यद्वीपांश्चोक्त्वा प्लक्षद्वीपशाल्मलिद्वीपकुशद्वीपक्रौञ्चद्वीपान्
इक्षुसुरासर्पिर्दधिसमुद्रांश्च तन्त्रेण दर्शयति "ततः समुद्रद्वीपांश्च
सुभीमान् द्रष्टुमर्हथ" इति । ततः "ऊर्मिमन्तम्" इत्यादिना इक्षुसमुद्रस्य
विशेषणमुक्त्वा "ततो रक्तजलम्" इत्यादिना सुरासमुद्रस्य स्वरूपमुक्त्वा ततः
शाल्मलिद्वीपवृत्तान्तं प्रदर्श्य अन्यत्र विशेषाभावात् क्षीरसमुद्रगमनं
निर्दिशति ततः पाण्डरमेघाभमित्यादिना । ऊर्मिभिर्मुक्ताहारं
मुक्ताहारयुक्तमिव स्थितम्  ॥  ४।४०।४३,४४  ॥   

  

सरश्च राजतैः पद्मैर्ज्वलितैर्हेमकेसरैः ।  

नाम्ना सुदर्शनं नाम राजहंसैः समाकुलम्  ॥  ४।४०।४५  ॥   

विबुधाश्चारणा यक्षाः किन्नराः साप्सरोगणाः ।  

हृष्टाः समभिगच्छन्ति नलिनीं तां रिरंसवः  ॥  ४।४०।४६  ॥   

सरश्चेति । नाम्ना सुदर्शनं सर इत्यन्वयः  ॥  ४।४०।४५,४६  ॥   

  

क्षीरोदं समतिक्रम्य ततो द्रक्ष्यथ वानराः ।  

जलोदं सागरश्रेष्ठं सर्वभूतभयावहम्  ॥  ४।४०।४७  ॥   

क्षीरोदमिति । जलोदं शुद्धजलसमुद्रम्  ॥  ४।४०।४७  ॥   

  

तत्र तत्कोपजं तेजः कृतं हयमुखं महत् ।  

अस्याहुस्तन्महावेगमोदनं सचराचरम्  ॥  ४।४०।४८  ॥   

तत्र शुद्धोदके कृतं निक्षिप्तं कोपजम् और्वकोपजं हयमुखं तत्प्रसिद्धम्
महत्तेजः, वर्तत इति शेषः । अस्य तेजसः । सचराचरं महावेगम्, तत्, जलमिति
शेषः । ओदनमाहुः, संहारवेलायामिन्धनमाहुरित्यर्थः  ॥  ४।४०।४८  ॥   

  

तत्र विक्रोशतां नादो भूतानां सागरौकसाम् ।  

श्रूयते च समर्थानां दृष्ट्वा तद् वडवामुखम्  ॥  ४।४०।४९  ॥   

तत्रेति । समर्थानामपि वडवामुखं तत्तेजो दृष्ट्वा विक्रोशतां नादः श्रूयते
 ॥  ४।४०।४९  ॥   

  

स्वादूदस्योत्तरे देशे योजनानि त्रयोदश ।  

जातरूपशिलो नाम महान् कनकपर्वतः  ॥  ४।४०।५०  ॥   

तत्र चन्द्रप्रतीकाशं पन्नगं धरणीधरम् ।  

पद्मपत्त्रविशालाक्षं ततो द्रक्ष्यथ वानराः  ॥  ४।४०।५१  ॥   

आसीनं पर्वतस्याग्रे सर्वभूतनमस्कृतम् ।  

सहस्रशिरसं देवमनन्तं नीलवाससम्  ॥  ४।४०।५२  ॥   

त्रिशिराः काञ्चनः केतुस्तालस्तस्य महात्मनः ।  

स्थापितः पर्वतस्याग्रे विराजति सवेदिकः  ॥  ४।४०।५३  ॥   

स्वादूदस्य शुद्धजलसमुद्रस्य । उत्तरे देशे अपरे पारे  ॥  ४।४०।५०५३  ॥   

  

पूर्वस्यां दिशि निर्माणं कृतं तत् त्रिदशेश्वरैः  ॥  ४।४०।५४  ॥   

ततः परं हेममयः श्रीमानुदयपर्वतः ।  

तस्य कोटिर्दिवं स्पृष्ट्वा शतयोजनमायता  ॥  ४।४०।५५  ॥   

जातरूपमयी दिव्या विराजति सवेदिका ।  

सालैस्तालैस्तमालैश्च कर्णिकारैश्च पुष्पितैः ।  

जातरूपमयैर्दिव्यैः शोभते सूर्यसन्निभैः  ॥  ४।४०।५६  ॥   

पूर्वस्यामिति । पूर्वस्यां दिशि तन्निर्माणं कृतम् । पूर्वदिगवधित्वेन
तालरूपः केतुः कल्पित इत्यर्थः  ॥  ४।४०।५४५६  ॥   

  

तत्र योजनविस्तारमुच्छ्रितं दशयोजनम् ।  

शृङ्गं सौमनसं नाम जातरूपमयं ध्रुवम्  ॥  ४।४०।५७  ॥   

तत्र उदयपर्वतकोटौ  ॥  ४।४०।५७  ॥   

  

तत्र पूर्वं पदं कृत्वा पुरा विष्णुस्त्रिविक्रमे ।  

द्वितीयं शिखरे मेरोश्चकार पुरुषोत्तमः  ॥  ४।४०।५८  ॥   

तत्र पूर्वमिति । विष्णुः त्रिविक्रमे त्रिविक्रमप्रस्तावे तत्र
सौमनसशृङ्गे पूर्वं पदं कृत्वा द्वितीयं पदं मेरोः पश्चिमदिगवधिभूतस्य
सावर्णिमेरोः शिखरे चकार ।
पूर्वपश्चिमदिगवधिभूतयोरुदयाचलसावर्णिमेर्वेर्विष्णोः पदविन्यासः बलेः
कृत्स्नराज्यग्रहणार्थः । भूमध्यस्थमेरौ पदविन्यासे कृत्स्नाक्रमणं न
लभ्येत । वस्तुतस्तु मेरोरेव शिखरे द्वितीयं पदं न्यस्तम् । मेरुशिखरस्य
स्वर्गत्वात् । भूमावेकं स्वर्गे द्वितीयं तृतीयं ब्रह्मलोक इति पौराणिकी
गाथा  ॥  ४।४०।५८  ॥   

  

उत्तरेण परिक्रम्य जम्बूद्वीपं दिवाकरः ।  

दृश्यो भवति भूयिष्ठं शिखरं तन्महोच्छ्रयम्  ॥  ४।४०।५९  ॥   

उत्तरेणेति । दिवाकरः जम्बूद्वीपमुत्तरेण जम्बूद्वीपोत्तरभागे । "एनपा
द्वितीया" इति द्वितीया । परिक्रम्य महोच्छ्रयं तत् सौमनसं शिखरं,
प्राप्येति शेषः । दृश्यो भवति, मेरोर्दक्षिणपार्श्ववर्तिनां दृश्यो
भवतीत्यर्थः  ॥  ४।४०।५९  ॥   

  

तत्र वैखानसा नाम वालखिल्या महर्षयः ।  

प्रकाशमाना दृश्यन्ते सूर्यवर्णास्तपस्विनः  ॥  ४।४०।६०  ॥   

तत्रेति । वैखानसाः ब्रह्मनखोत्पन्नाः । वालखिल्याः ब्रह्मरोमोत्पन्नाः "ये
नखास्ते वैखानसाः ये वालास्ते वालखिलस्याः" इति श्रुतेः  ॥  ४।४०।६०  ॥   

  

अयं सुदर्शनो द्वीपः पुरो यस्य प्रकाशते ।  

यस्मिंस्तेजश्च चक्षुश्च सर्वप्राणभृतामपि  ॥  ४।४०।६१  ॥   

अयम् उदयपर्वतपार्श्वस्थो द्वीपः सुदर्शनो नाम । सुदर्शनसञ्ज्ञा
ऽन्वर्थेत्याह यस्येति । यस्य तेजसः पुरः सन्निधौ सर्वप्राणभृतामपि चक्षुः
प्रकाशते विषयग्रहणशक्तं भवति तत्तेजः सूर्याख्यं यस्मिन् द्वीपे प्रकाशते
अयं द्वीपः सुदर्शनो नामेति योजना  ॥  ४।४०।६१  ॥   

  

शैलस्य तस्य शृङ्गेषु कन्दरेषु वनेषु च ।  

रावणः सह वैदेह्या मार्गितव्यस्ततस्ततः  ॥  ४।४०।६२  ॥   

काञ्चनस्य च शैलस्य सूर्यस्य च महात्मनः ।  

आविष्टा तेजसा सन्ध्या पूर्वा रक्ता प्रकाशते  ॥  ४।४०।६३  ॥   

शैलस्येति । शैलस्य उदयशैलस्येत्यर्थः  ॥  ४।४०।६२,६३  ॥   

  

पूर्वमेतत्कृतं द्वारं पृथिव्या भुवनस्य च ।  

सूर्यस्योदयनं चैव पूर्वा ह्येषा दिगुच्यते  ॥  ४।४०।६४  ॥   

पूर्वमिति । हि यस्मादेतदुदयपर्वतः । द्वारशब्दापेक्षया नपुंसकत्वम् ।
पृथिव्याः भुवनस्य च पूर्वं द्वारं कृतं प्रथमद्वारत्वेन ब्रह्मणा
सृष्ट्यादौ कल्पितं सूर्यस्य परितो भ्रमणाय प्रथमम् एतदुदयनं च
कृतमुदयस्थानं कल्पितं तस्मादेषा पूर्वा दिगुच्यते  ॥  ४।४०।६४  ॥   

  

तस्य शैलस्य पृष्ठेषु निर्झरेषु गुहासु च ।  

रावणः सह वैदेह्या मार्गितव्यस्ततस्ततः  ॥  ४।४०।६५  ॥   

तस्येत्यादि । सम्यगन्वेषणाय पुनरुक्तिः  ॥  ४।४०।६५  ॥   

  

ततः परमगम्या स्याद्दिक् पूर्वा त्रिदशावृता ।  

रहिता चन्द्रसूर्याभ्यामदृश्या तिमिरावृता  ॥  ४।४०।६६  ॥   

त्रिदशावृता त्रिदशाधिष्ठिता दिक् उदयाचलप्रदेशरूपा ततः परम् उदयाद्रेः
परम् अगम्या  ॥  ४।४०।६६  ॥   

  

शैलेषु तेषु सर्वेषु कन्दरेषु वनेषु च ।  

ये च नोक्ता मया देशा विचेया तेषु जानकी  ॥  ४।४०।६७  ॥   

उपसंहरति शैलेष्विति । ये मया नोक्तास्तेषु शैलादिषु विचेया  ॥  ४।४०।६७
 ॥   

  

एतावद्वानरैः शक्यं गन्तुं वानरपुङ्गवाः ।  

अभास्करममर्यादं न जानीमस्ततः परम्  ॥  ४।४०।६८  ॥   

अधिगम्य तु वैदेहीं निलयं रावणस्य च ।  

मासे पूर्णे निवर्तध्वमुदयं प्राप्य पर्वतम्  ॥  ४।४०।६९  ॥   

ऊर्ध्वं मासान्न वस्तव्यं वसन् वध्यो भवेन्मम ।  

सिद्धार्थाः सन्निवर्तध्वमधिगम्य च मैथिलीम्  ॥  ४।४०।७०  ॥   

अमर्यादं ग्रामनगरादिमर्यादारहितम्, केवलान्धकारभूतमित्यर्थः  ॥  ४।४०।६८७०
 ॥   

  

महेन्द्रकान्तां वनषण्डमण्डितां दिशं चरित्वा निपुणेन वानराः ।  

अवाप्य सीतां रघुवंशजप्रियां ततो निवृत्ताः सुखिनो भविष्यथ  ॥  ४।४०।७१  ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
चत्वारिंशः सर्गः  ॥  ४०  ॥   

महेन्द्रेति । महेन्द्रकान्ताम् इन्द्रप्रियाम् । निपुणेन नैपुण्येन  ॥ 
४।४०।७१  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने चत्वारिंशः सर्गः  ॥  ४०  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/04-vAnara-preShaNam/040_prAchIM_prati_vAnarapreShaNam.md">
<details><summary><h3>शिरोमणी ...{Loading}...</h3></summary>



सुग्रीवोक्तिं वर्णयन्नाह अथेत्यादिभिः । अथ सैन्येयत्ताकरणप्रार्थनानन्तरं
समृद्धार्थः प्रवृद्धसर्वसंपत्तिः सुग्रीवो राममुवाच  ॥  ४।४०।१  ॥   

  

तद्वचनाकारमाह-- आगता इत्यादिभिः । ये मद्विषयवासिनः बलिनो वानरेन्द्राः ते
आगताः विनिविष्टाः उचितदेशे संस्थिताश्च  ॥  ४।४०।२  ॥   

  

तदेव भङ्ग्यन्तरेणाह-- त इति । बहुविक्रान्तैरनेकदेशचारिभिर्बलिभिर्वानरैः
सह ख्यातकर्मसु युद्धेषु अपदानं शौर्यं येषां ते बलवन्तः
प्रशस्तबलविशिष्टाः अत एव जितक्लमाः अत एव पराक्रमेषु व्यवसायेषु च
विख्याताः अत एव उत्तमाः पृथिव्यम्बुचराः पृथिवीषु अम्बुषु समुद्रादिजलेषु
विचरणशीलाः दैत्यदानवसंनिभाः वानराः आगताः । सार्धश्लोक एकान्वयी  ॥ 
४।४०।३,४  ॥   

  

कोटीति । कोट्योघाः कोटिसमूहाः प्राप्ताः ये तव किङ्कराः वानरास्ते सर्वे
अभिप्रेतं तवेप्सितमनुष्ठातुं शक्ष्यन्ति । सार्धश्लोक एकान्वयी  ॥ 
४।४०।५,६  ॥   

  

शक्तत्वमेव द्रढयन्नाह-- त इति । अनेकैर्बहुविधैर्बहुसाहस्रैः सह ये इमे
आगता वानरास्ते दैत्यदानवसंनिभाः सन्तीति शेषः  ॥  ४।४०।७  ॥   

  

यदिति । हे नरव्याघ्र त्वद्वशे युक्तं प्राप्तं
त्वत्सैन्यमाज्ञापयितुमर्हसि अतः यत् प्राप्तकालं मन्यसे तदुच्यताम्  ॥ 
४।४०।८  ॥   

  

काममिति । इदं सतान्वेषणरूपं कार्यं यद्यप्येषां मम च तत्त्वतो विदितं तथा
ऽपि यथायुक्तं युक्तमनतिक्रम्यैव यथेच्छमाज्ञापयितुमर्हसि  ॥  ४।४०।९  ॥   

  

तथेति । तथा तेन प्रकारेण ब्रुवाणं सुग्रीवं रामो बाहुभ्यां संपरिष्वज्य
इदमब्रवीत्  ॥  ४।४०।१०  ॥   

  

तद्वचनाकारमाह-- ज्ञायतामित्यादिभिः । यस्मिन्देशे रावणो वसति स देशः
वैदेही जीवति न वा इति च यदि यस्मिन् काले ज्ञायतां तस्मिन् काले
वैदेहीमभिगम्य प्राप्य रावणस्य निलयं प्राप्तकालं विध्वंसाश्रयमित्यर्थः,
विधास्यामि करिष्यामि । श्लोकद्वयमेकान्वयि  ॥  ४।४०।११,१२  ॥   

  

ननु तर्हि वानरान् आज्ञापयेत्यत आह-- नेति । अस्मिन् अन्वेषणाज्ञापने अहं
प्रभुः नास्मि । न लक्ष्मणः प्रभुरस्ति । अतः अस्य कार्यस्य हेतुः कारणं
प्रभुः तत्र समर्थश्च त्वमेव  ॥  ४।४०।१३  ॥   

  

त्वमिति । मम कार्यविनिश्चियं त्वमेव आज्ञापय हि यतः मम यत् कार्यं तत्
त्वं जानासि  ॥  ४।४०।१४  ॥   

  

सुहृदिति । सुहृद्द्वितीयो विक्रान्तो बलम् अतः प्राज्ञः
सर्वविषयकज्ञानवान् अत एव कालविशेषवित् अर्थवित्तमः याथार्थ्यविज्ञातृषु
श्रेष्ठः भवान् यदि अस्मद्धिते युक्तः तर्हि सुकृतार्थः अर्थः सिद्धः  ॥ 
४।४०।१५  ॥   

  

एवमिति । एवमुक्तः सुग्रीवः शैलाभं प्लवगेश्वरं विनतं नाम यूथपं
रामसांनिध्ये लक्ष्मणस्य च सांनिध्ये इति शेषः । अब्रवीत् । सार्धश्लोक
एकान्वयी  ॥  ४।४०।१६  ॥   

  

तद्वचनाकारमाह-- सोमेत्यादिभिः देशकालनयैर्युक्तः कार्यविनिश्चये विज्ञः
तरस्विनां वानराणां शतसहस्रेण वृतस्त्वं सोमसूर्यनिभैः वानरैः सार्धं
पूर्वां दिशमभिगच्छ । अर्धचतुष्टयमेकान्वयि  ॥  ४।४०।१७  ॥   

  

तत्रेति । तत्र पूर्वस्यां दिशि गिर्यादिषु सीतां रावणस्य निलयं च
मार्गध्वम्  ॥  ४।४०।१८  ॥   

  

नदीमिति । भागीरथ्यादीन् पर्वतादींश्च ये केचिदालया मन्दरस्य कोटिं देशं
संश्रिताः तांश्च प्राप्य रामस्य भार्यां दशरथस्य स्नुषां सीतां
मृगयद्गिर्भवद्भिस्ततस्ततः सर्व तत्स्थलं विचेतव्यम् । तत्र कालिन्दी यमुना
यामुनः यमुनोत्पत्तिकारणीभूतागिरिः, महीकालमह्यौ नदीविशेषौ, कोशकाराः
राजविशेषाः क्रिमिविशेषा वा अवगाढाः समुद्रसंबद्धाः ।
सार्धश्लोकपञ्चकमेकान्वयि  ॥  ४।४०।१९२५  ॥   

  

कर्णेति । कर्णप्रावरणाः स्वकर्णकृतवस्त्राः विशालकर्णा इत्यर्थ ।
ओष्ठकर्णकाः ओष्ठपर्यन्तकर्णविशिष्टाः घोरलोहमुखाः घोरा एव लोहमुखाः
नीलत्वादिना लोहसदृशमुखविशिष्टाः एकपादका यवनाश्च  ॥  ४।४०।२६  ॥   

  

अक्षयाः नाशरहिता गृहरहिता वा पुरुषादकाः राक्षसाश्च तीक्ष्णचूडाः
तीक्ष्णकेशपाशविशिष्टाः हेमाभाः किराताश्च  ॥  ४।४०।२७  ॥   

  

आममीनाशनाः अपक्वमीनभोजिनः द्वीपवासिनः नद्यन्तर्गतजलाप्लावितदेशवसनशीलाः
किराताश्च अन्तर्जलचराः नरव्याघ्राः इत्यनेन नाम्ना श्रुताः प्रसिद्धाश्च
सन्तीति शेषः, तत्प्रसिद्धिस्तु अधोदेशे नराकारत्वेन ऊर्ध्वदेशे
व्याघ्राकारत्वेन च बोध्या  ॥  ४।४०।२८  ॥   

  

एतेषामिति । एतेषां कर्णप्रावरणादीनामाश्रयाः स्थानानि ये देशाः गिरिभिः
पर्वतैः प्लवनेन उत्प्लुत्या च प्लवेन उडुपेन च गम्यन्ते ते च । किंच
गिरिप्रभृतिभिर्ये गम्यन्ते ते कर्णप्रावरणादीनामाश्रया विचेयाः
अन्वेषणीयाः । काननौकस इति संबोधनम्  ॥  ४।४०।२९  ॥   

  

यत्नवन्त इति । सप्तराज्योपशोभितं सप्तसंख्याकराज्ययुक्तं यवद्वीपं
सुवर्णकरमण्डितं स्वर्णप्रकाशेन प्रकाशितं सुवर्णरूप्यकद्वीपं च
यवद्वीपमतिक्रम्य देवदानवसेवितः यः शिशिरो नाम पर्वतः शृङ्गेण दिवं स्पृशति
तं च प्राप्येति शेषः, एतेषां यवद्वीपादीनां गिरिदुर्गेषु पर्वतगुहासु
प्रपातेषु निर्झरेषु च वनेषु च यत्नवन्तः कृतप्रयत्नाः सहिताः मिलिताः
सर्वे यूयं रामपत्नीं मार्गध्वम् । श्लोकत्रयमेकान्वयि  ॥  ४।४०।३०३२  ॥   

  

तत इति । ततो ऽनन्तरं सिद्धचारणसेवितं समुद्रस्य पारं गत्वा रक्तजलं
शोणाख्यं प्राप्य तीर्थेषु पवित्रेषु तस्य शोणस्य वनेषु, किंच तस्य
तीर्थेषु घट्टेषु वनेषु च वैदेह्या सह रावणो मार्गितव्यः ।
श्लोकद्वयमेकान्वयि  ॥  ४।४०।३३,३४  ॥   

  

पर्वतेति । सुभीमबहुनिष्कुटाः भयङ्करानेकवनप्रदेशयुक्ताः पर्वतप्रभवाः
नद्यः दरीमन्तः दरीयुक्ताः पर्वताश्च वनानि च मार्गितव्याः  ॥  ४।४०।३५  ॥   

  

तत इति । ततो ऽनन्तरम् ऊर्मिमन्तमत एव क्रोशन्तमनिलोद्धतमिक्षुसमुद्रमिति
शेषः, समुद्रद्वीपांश्च द्रष्टुमन्वेषितुमर्हथ  ॥  ४।४०।३६  ॥   

  

तत्रेति । तत्र तस्मिन् इक्षुसमुद्रे दीर्घकालं बुभुक्षिताः अत एव ब्रह्मणा
समनुज्ञाता गृहीतच्छायकभोजनाय आज्ञप्ताः महाकायाः असुराः छायां गृह्णन्ति
छायाद्वारा जन्तूनाकर्षन्तीत्यर्थः  ॥  ४।४०।३७  ॥   

  

तमिति । महोरगनिषेवितं कालमेघप्रतिमं महानादं तं पूर्ववर्णितं महोदधिं
तीर्थेनोपायेन अभिगम्य प्राप्य ततस्तस्मान्महोदधेः रक्तजलमरुणजलविशिष्टं
लोहितं नाम सागरं गत्वा बृहतीं विशालां कूटशान्मलीं कूटाकारशाल्मलीतरुं
यूयं द्रक्ष्यथ । श्लोकद्वयमेकान्वयि  ॥  ४।४०।३८,३९  ॥   

  

"तीर्थं शास्त्राध्वरक्षेत्रोपायनारीरजस्सुच" इति मेदिनी । गृहमिति । तत्र
कूटशाल्मलीसंनिधौ विश्वकर्मणा निर्मितं वैनतेयस्य गरुडस्य गृहं
द्रक्ष्यथेत्यनुकृष्यते  ॥  ४।४०।४०  ॥   

  

तत्रेति । तत्र कूटशाल्मलीसंनिधिवर्तिपर्वते शैलनिभाः पर्वतसदृशाः मन्देहा
नाम राक्षसाः शैलशृङ्गेषु लम्बन्ते अधोमुखेनेति शेषः  ॥  ४।४०।४१  ॥   

  

ते इति । मन्देहा नाम राक्षसाः सूर्यस्योदयनं प्रति उदयसमये सूर्येण
योद्धुं गता इति शेषः, अत एव सूर्येण ब्रह्मतेजोभिर्व्यापकीभूतकिरणैः
अभितप्ताः अत एव निहताः सन्तः जले निपतन्ति पुनः पुनर्लम्बन्ते च,
शैलशृङ्गेषु इति शेषः । सार्धश्लोक एकान्वयी  ॥  ४।४०।४२  ॥   

  

तत इति । ततः अनन्तरं पाण्डूरमेधाभं क्षीरोदं नाम सागरम्
ऊर्मिभिर्मुक्ताहारमिव दुर्धर्षा यूयं द्रक्ष्यथ । अर्धद्वयमेकान्वयि  ॥ 
४।४०।४३  ॥   

  

तस्येति । तस्य क्षीरोदस्य मध्ये कुसुमितैः राजतैः
रजतमयैर्नगैस्तरुभिर्वृतः ऋषभो नाम पर्वतो ऽस्तीति शेषः  ॥  ४।४०।४४  ॥   

  

सर इति । हेमकेसरैः स्वर्णमयकेसरविशिष्टैः राजतैः रजतमयैः ज्वलितैः पद्मैः
राजहंसैश्च समाकुलं व्याप्तं नाम्ना सुदर्शनं सुदर्शनामित्यर्थः, सरो
ऽस्तीति शेषः । नाम प्रसिद्धमेतत्  ॥  ४।४०।४५  ॥   

  

विबुधा इति । रिरसवो रन्तुमिच्छवो विबुधादयस्तां नलिनीं सरसीं समधिगच्छन्ति
 ॥  ४।४०।४६  ॥   

  

क्षीरोदमिति । क्षीरोदं समतिक्रम्य सर्वभूतभयावहं जलोदं प्रशस्तजलविशिष्टं
सागरं द्रक्ष्यथ  ॥  ४।४०।४७  ॥   

  

तत्रेति । तत्र जलोदसागरे तत्कोपजम् और्वऋषिकोपात् जातं तेजस्तेजोरूपं महत्
हयमुखं कृतं निक्षिप्तं सचराचरं सागरवर्तिचराचरसहितं महावेगं
महावेगविशिष्टं जलम् अस्य हयमुखस्य ओदनं भक्षयामासेति शेषः  ॥  ४।४०।४८  ॥   

  

तत्रेति । तत्र सागरे यद्वडवामुखमभूत् तद्वडवामुखं दृष्ट्वा
विक्रोशतामसमर्थानां तत्पतनपरिहारकसामर्थ्यरहितानां सागरौकसां भूतानां नादो
रोदनं श्रूयते  ॥  ४।४०।४९ ॥   

  

स्वाद्विति । स्वादूदस्य सागरस्य उत्तरे तीरे त्रयोदश योजनानि जातरूपशिलः
स्वर्णमयशिलावान् अत एव कनकप्रभः सुमहान् पर्वतो ऽस्तीति शेषः । "जलोदस्य"
इति पाठान्तरम्  ॥  ४।४०।५०  ॥   

  

तत्रेति । तत्र तस्मिन् पर्वतस्याग्रे आसीनं चन्द्रप्रतीकाशं श्वेतत्वेन
चन्द्रतुल्यं पद्मपत्रविशालाक्षं सर्वदेवनमस्कृतं सहस्रशिरसं धरणीधरं
नीलवाससं पन्नगमनन्तं द्रक्ष्यथ । अर्धचतुष्टयमेकान्वयि  ॥  ४।४०।५१,५२  ॥   

  

त्रिशिरा इति । त्रिशिराः शाखात्रयविशिष्टः सवेदिकः आधारभूतवेदिकासहितः
महात्मनो ऽनन्तस्य स्थापितः काञ्चनः स्वर्णमयः केतुः केतुभूतस्तालः
पर्वतस्याग्रे विराजति  ॥  ४।४०।५३  ॥   

  

पूर्वस्यामिति । ततः तालात्परं त्रिदशेश्वरैर्यस्य निर्माणं कृतं तत् स
हेममयः उदयपर्वतः पूर्वस्यां दिश्यस्तीति शेषः । तदिति सामान्ये नपुंसकम्
 ॥  ४।४०।५४  ॥   

  

तस्येति । तस्य उदयपर्वतस्य शतयोजनमायता जातरूपमयी सवेदिका कोटिरग्रभागः
दिवं स्पृष्ट्वा विराजति  ॥  ४।४०।५५  ॥   

  

सालैरिति । सूर्यसंनिभैः तालादिभिः शोभते तस्य कोटिरिति शेषः  ॥ 
४।४०।५६ ॥   

  

तत्रेति । तत्रोदयपर्वते योजनविस्तारं योजनपरिमितविस्तारविशिष्टं
दशयोजनमुछ्रितं दशयोजनपरिमितोच्छ्रायविशिष्टं जातरूपमयं सौमनसं नाम
शृङ्गमस्तीति शेषः  ॥  ४।४०।५७  ॥   

  

तत्रेति । पुरा पूर्वं त्रिविक्रमे त्रिलोकीयत्ताकरणसमये तत्र सौमनसशृङ्गे
पूर्वं प्रथमं पदं चरणं कृत्वा धृत्वा द्वितीयचरणं मेरोः शिखरे चकार  ॥ 
४।४०।५८  ॥   

  

उत्तेरेणेति । दिवाकरः अस्तं प्राप्येति शेषः, उत्तरेण पथा जम्बूद्वीपं
परिक्रम्य महोच्छ्रयं तत् सौमनसाभिधं शिखरमागत्येति शेषः, भूयिष्ठमधिकं
दृश्यो भवति जम्बूद्वीपनिवासिनामिति शेषः । इदं सत्ययुगाभिप्रायं त्रेतायां
क्षीरसागरमध्यगस्य द्वापरे सुरोदमध्यगस्य कलौ लङ्कामध्यगस्य
मनुष्यलोकदृश्यताया अन्यत्रोक्तत्वादिति भट्टाः  ॥  ४।४०।५९  ॥   

  

तत्रेति । तत्र सौमनसशृङ्गे सूर्यवर्णाः वालखिल्याः दृश्यन्ते  ॥  ४।४०।६०
 ॥   

  

अयमिति । यस्य सौमनसशृङ्गस्य पुरो ऽग्रे अयं सुदर्शनो द्वीपः प्रकाशते ।
तस्मिन् सौमनसशृङ्गे सर्वप्राणभृतां तेजः चक्षुश्च तत्र सूर्ये गते सत्येव
प्राणिनां तेजःसबन्धः चक्षुषः कार्यकारित्वं च भवतीत्यर्थः  ॥  ४।४०।६१  ॥   

  

शैलस्येति । तस्य शैलस्य पृष्ठादिषु वैदेह्या सह रावणः मार्गितव्यः  ॥ 
४।४०।६२  ॥   

  

काञ्चनस्येति । काञ्चनस्य शैलस्य सूर्यस्य च तेजसा आविष्टा पूर्वा संध्या
रक्ता प्रकाशते तेजोद्वयाविष्टात्वं तु सूर्यस्य काञ्चनशैलाधिष्ठितत्वे एव
भवतीति तात्पर्यम्  ॥  ४।४०।६३  ॥   

  

पूर्वमिति । एतत् सूर्यस्य उदयनं उदयस्थानं पूर्वं कृतं ब्रह्मणा विरचितमत
एव पृथिव्याः भुवनस्य जनस्य द्वारं प्रवृत्तिमार्गः पूर्वं कृतमतः एषा दिक्
पूर्वोच्यते  ॥  ४।४०।६४  ॥   

  

तस्येति । तस्य उदयभूमेः शैलस्य पृष्ठादिषु रावणः मार्गितव्यः  ॥  ४।४०।६५
 ॥   

  

तत इति । ततः उदयगिरेः परं पूर्वा दिक् चन्द्रसूर्याभ्यां रहिता अत एव तमसा
वृता अत एव अदृश्या अत एव त्रिदशावृता दिग् देवतामात्राविष्टा अत एव अगम्या
अस्माभिरिति शेषः । एतेन ततः परं न गन्तव्यमिति सूचितम्  ॥  ४।४०।६६  ॥   

  

शैलेष्विति । ये उद्देशाः देशा मया नोक्ताः तेष्वपि शैलादिषु जानकी विचेया
 ॥  ४।४०।६७  ॥   

  

एतावदिति । हे वानरपुङ्गवाः एतावत् उदयगिरिपर्यन्तमेव वानरैर्गन्तुं शक्यम्
अतः अभास्करं भास्करोपलक्षितसूर्यचन्द्रादिरहितमत एव अमर्यादं ततः उदयगिरेः
परं स्थलं वयं न जानीमः  ॥  ४।४०।६८  ॥   

  

अभिगम्येति । उदयं पर्वतं प्राप्य रावणस्य निलयं वैदेही च अभिगम्य
निश्चित्य मासे पूर्णे मासाभ्यन्तरे इत्यर्थः, निवर्तध्वम्  ॥  ४।४०।६९  ॥   

  

ऊर्ध्वमिति । मासादूर्ध्वं न वस्तव्यम् । तत्र हेतुः मासादृर्ध्वं वसन्
वानरः मम वध्यो भवेत् अतो मैथिलीमधिगम्य मासाभ्यन्तरे निश्चित्य सिद्धार्था
यूयं संनिवर्तध्वम्  ॥  ४।४०।७०  ॥   

  

महेन्द्रेति । महेन्द्रकान्तां महेन्द्रस्वामिकां वनखण्डमण्डितां
वनसमूहशोभितां दिशं प्रार्ची निपुणेन नैपुण्येन चरित्वा सीतामवाप्य ततः
प्राच्याः निवृत्ताः यूयं सुखिनो भविष्यथ  ॥  ४।४०।७१  ॥   

  

इति श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे
चत्वारिंशः सर्गः  ॥  ४।४०  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/04-vAnara-preShaNam/040_prAchIM_prati_vAnarapreShaNam.md">
<details><summary><h3>तिलकम् ...{Loading}...</h3></summary>



अथेति  ॥  ४।४०।१  ॥   

  

विनिविष्टाश्चेति स्वस्वसेनानिवेश इति शेषः, निवेशिता इत्यर्थः ।
मद्विषयवासिनो मम विषये वानरराज्ये वासिनः  ॥  ४।४०।२  ॥   

  

बहुविक्रान्तैर्बहुषु स्थलेषु कृतपराक्रमैः अत एव भीमविक्रमैः स्वयूथैः
सहेति शेषः  ॥  ४।४०।३  ॥   

  

ख्यातं कर्मणि युद्धे ऽपदानं शौर्यं येषाम्  ॥  ४।४०।४  ॥   

  

अम्बुचराः समुद्रमध्यद्वीपचराः । कोट्योघा इत्यसङ्ख्यत्वोपलक्षणम्  ॥ 
४।४०।५ ॥   

  

गुरुहिते स्वामिहिते तवाभिप्रेतमनुष्ठातुं शक्ष्यन्ति समर्था इत्यर्थः  ॥ 
४।४०।६  ॥   

  

अनेकैः सहेति शेषः  ॥  ४।४०।७  ॥   

  

प्राप्तकालं कालोचितं तदुच्यताम् । मन्नियोगः कार्य इत्यर्थः । नन्विदं
त्वत्सैन्यं न मन्नियोज्यतामर्हति तत्राह-- त्वत्सैन्यमिति  ॥  ४।४०।८  ॥   

  

इदं कार्यं सीतान्वेषणरूपम्  ॥  ४।४०।९११  ॥   

  

तस्मिन्काले वृत्तान्तावगत्यनन्तरकाले  ॥  ४।४०।१२  ॥   

  

अस्मिन्कार्ये वानरप्रेषणरूपे । अस्य कार्यस्येति सिद्धेरिति शेषः  ॥ 
४।४०।१३  ॥   

  

मम कार्यविनिश्चयं ज्ञात्वेति शेषः । हे वीर त्वं मम सुहृदित्यन्वयः  ॥ 
४।४०।१४  ॥   

  

द्वितीयः सुहृल्लक्ष्मणापेक्षया  ॥  ४।४०।१५,१६  ॥   

  

सोमसूर्यनिभैस्तत्सदृशकान्तिभिः  ॥  ४।४०।१७  ॥   

  

नयो नीतिः । विज्ञः तज्ज्ञस्त्वमिति शेषः  ॥  ४।४०।१८  ॥   

  

निलयं रावणस्य निलयस्थानम् । यद्वा चतुर्दिक्षु रावणवासस्थानमनेन सूचितम्
 ॥  ४।४०।१९  ॥   

  

मार्गध्वमिति सामान्यतो नियोगः । विशेषेणाह-- नदीमित्यादि ।
द्वितीयान्तानां प्राप्येति शेषः  ॥  ४।४०।२०  ॥   

  

कालिन्दीं यमुनाम् । यामुनो गिरिर्यमुनोत्पत्तिस्थानभूतः कलिन्दगिरिः  ॥ 
४।४०।२१  ॥   

  

महीकालमह्यौ नद्यौ । अथ प्राच्यदेशानाह-- ब्रह्ममालानिति ।
हिमवद्विन्ध्यमध्यवर्त्यार्यावर्तापेक्षया प्राच्यादिविभागो ऽत्र विवक्षित
इत्याहुः  ॥  ४।४०।२२ ॥   

  

कोशकाराणां भूमिं कौशेयकतन्तूत्पादकजन्तूत्पत्तिस्थानभूतां भूमिम् ।
रजताकरां रजतखनिम्  ॥  ४।४०।२३  ॥   

  

एतानि प्राप्य एतत्पूर्वोक्तं सर्वं सर्वावयवं विचेतव्यम् । तत्र किं
विचेतव्यं तत्राह-- रामस्य दयितामिति  ॥  ४।४०।२४  ॥   

  

समुद्रमवगाढान्समुद्रान्तर्गतान् । पत्तनानि समुद्रद्वीपवर्तीनि । आलया
ग्रामाः  ॥  ४।४०।२५  ॥   

  

कर्णप्रावरणाः प्रावरणं वस्त्रं तद्वद्विशालश्रवणपुटाः ओष्ठकर्णका
ओष्ठपर्यन्तकर्णाः । लोहमुखाः लोहवत्कठिनकृष्णमुखाः । एकपादका एकपादकाः
सन्तो जवना वेगगतयः  ॥  ४।४०।२६  ॥   

  

अक्षया अक्षयसन्तानाः एते उक्ताः पुरुषाः तथैव पुरुषादका रक्षोभेदाः
तीक्ष्णसूच्यग्रसदृशतैक्ष्ण्यवती चूडाकेशपाशो येषाम्  ॥  ४।४०।२७  ॥   

  

आममीनाशना अपक्वमत्स्यभुजः नरव्याघ्रा अधःप्रदेशे नराकारा एव सन्त उपरिभागे
व्याघ्राकाराः, अत एव घोराः  ॥  ४।४०।२८  ॥   

  

काननौकस इति संबोधनम् । गिरिभिर्ये च गम्यन्ते गिरीनाकम्य ये देशा
द्वीपाश्च गम्यन्ते, ये च प्लवनेन कूर्दनेन गम्यन्ते, ते च प्लवेनोडुपेन
गम्यन्ते, ते च विचेया इत्यन्वयः  ॥  ४।४०।२९  ॥   

  

ततः परं यत्नवन्तो भूत्वा सप्तराज्योपशोभितं यवद्वीपम्, तथा सुवर्णद्वीपम्,
रूप्यकद्वीपम् । निचेतव्यमिति शेषः । सुवर्णकरमण्डितमिति सुवर्णं कुर्वन्ति
ये तैः शोभितम्  ॥  ४।४०।३०  ॥   

  

ततः परं यवाख्यद्वीपमतिक्रम्य शिशिरनामा पर्वतो ऽस्ति  ॥  ४।४०।३१  ॥   

  

एतेषामुक्तद्वीपानाम्  ॥  ४।४०।३२  ॥   

  

ततः समुद्रस्य पारं गत्वा रक्तवर्णजलम्, अत एव शोणाख्यं नदं प्राप्य  ॥ 
४।४०।३३  ॥   

  

तस्य तीर्थेष्ववतारभेदेषु  ॥  ४।४०।३४  ॥   

  

बहुनिष्कुटा बहुपवनप्रदेशाः । दरीमन्तो दरीयुक्ताः  ॥  ४।४०।३५  ॥   

  

समुद्रद्वीपानुक्तदेशात्परिवर्तीक्षुसमुद्रद्वीपान् । ऊर्मिमन्तम्, अत एव
क्रोशन्तं महाघोषम्  ॥  ४।४०।३६  ॥   

  

तत्रेक्षुमुद्रविशेषं समनुज्ञाताः
समनुज्ञातच्छायाद्वारकग्रहणसामर्थ्यादिमन्तः,
छायागृहीतप्राणिभक्षणानुमतिकाश्च  ॥  ४।४०।३७  ॥   

  

इक्षुरसस्यापि श्यामत्वात्तदुदघेः कालमेघप्रतिमत्वम् ।
तीर्थेनोपायेनाभिगम्य प्राप्य  ॥  ४।४०।३८  ॥   

  

ततः इक्षुसागरात्परतः रक्तजलं रक्तवर्णजलम् अत एव लोहिताख्यम् ।
कूटशान्मलीं शाल्मलीद्वीपत्वप्रयोजकवृक्षम् । जम्बूद्वीपं जम्बूवत्  ॥ 
४।४०।३९  ॥   

  

तत्र कूटशाल्मलीसमीपे  ॥  ४।४०।४०  ॥   

  

शैलशृङ्गेषु सुरासमुद्रान्तर्वर्तिशैलशृङ्गेषु लम्बन्ते अधोमुखा इति शेषः
 ॥  ४।४०।४१  ॥   

  

सूर्यस्योदयनं प्रति सूर्योदयं प्राप्योर्ध्वमुखाः सूर्येण युध्यमानाः
सूर्येणाभितप्तास्तन्मण्डलब्रह्मतेजोभितप्ताः ब्रह्मतेजोभिरहन्यहनि
त्रैवर्णिकप्रवर्तितैर्ब्रह्मविद्यातेजोभिर्निहताः सन्तः सुरोदजले पतन्ति ।
ततः पुनरुज्जीविता लम्बन्ते स्म । शैलशृङ्गेष्विति शेषः । अत्र कतककृतः
"शैलशृङ्गेषु लम्बन्ते" इत्यादि श्लोकद्वयं प्रक्षिप्तम् । "तानि रक्षांसि
मन्देहारुणे द्वीपे प्रक्षिपन्ति" इति श्रुतावरुणद्वीपे
तत्प्रक्षेपोक्तेरत्रारुणद्वीपप्रसङ्गाभावात्प्राचीनपुस्तकेष्वदर्शनाच्चेत्याहुः
। ततः-- पाण्डुरेति । अत्र सुराक्षीरोदयोर्मध्ये
सर्पिर्दधिसमुद्रयोर्विवेचनानुक्तिस्तत्र विचेतव्यदुर्गस्थलाभावादिति कतकः
। अनुक्तमपि तदुभयविवेचनमर्थतो ऽवगन्तव्यमिति तीर्थः  ॥  ४।४०।४२,४३  ॥   

  

मुक्ताहारमिव ऊर्मिभिस्तद्वन्तमिवेत्यर्थः  ॥  ४।४०।४४  ॥   

  

सरश्च नाम्ना सुदर्शनमित्यन्वयः  ॥  ४।४०।४५  ॥   

  

नामशब्दः प्रसिद्ध्यर्थः  ॥  ४।४०।४६  ॥   

  

नलिनीयुक्तं सुदर्शनं सर इत्यर्थः  ॥  ४।४०।४७  ॥   

  

जलोदं शुद्धजलरूपोदकम् । तत्र जलसमुद्रे तत्कोपजमौर्वब्रह्मर्षिकोपजं
हयमुखं वडवामुखं तेजो ब्रह्मणा कृतमस्ति  ॥  ४।४०।४८  ॥   

  

अस्याद्भुतं महावेगं सचराचरं सर्वं जगद्युगान्ते ओदनं वदन्ति अनेन तस्य
ब्रह्मरूपता सूचिता । तद्वडवामुखं दृष्ट्वा तत्र पतनमीत्या
विक्रोशतामसमर्थानाम्, चात्समर्थानामपि, सागरौकसां भूतानां यो नादो ऽभूत्सः
श्रूयते  ॥  ४।४०।४९  ॥   

  

स्वादूदस्य शुद्धोदकस्य समुद्रस्य । "उत्तरे तीरे" इति पाङ्क्तः पाठः  ॥ 
४।४०।५०  ॥   

  

चन्द्रप्रतीकाशं श्वेतवर्णम्  ॥  ४।४०।५१,५२  ॥   

  

त्रिशिराः शिरःप्रदेशवर्तित्रिस्कन्धवान् । सवेदिक आधारवेदिबन्धसहितः  ॥ 
४।४०।५३  ॥   

  

अयमेव तालः पूर्वस्यां दिशि पूर्वदिग्व्यवस्थाया निर्माणं कृतम्
अभिज्ञाशङ्कुवत्प्रमाणनिर्माणं कृतमित्यर्थः  ॥  ४।४०।५४  ॥   

  

कोटिः शिखरम् सवेदिका साधारपर्वता  ॥  ४।४०।५५,५६  ॥   

  

तत्र शतयोजनदीर्घे उदयगिरिशिखरे  ॥  ४।४०।५७  ॥   

  

तत्र सौमनसे शृङ्गे । त्रिविक्रमे त्रिभिः पदैस्त्रिलोक्या आक्रमणप्रस्तावे
प्रथमं पदं तत्र कृत्वा द्वितीयं पदं मेरोः शिखरे चकार  ॥  ४।४०।५८  ॥   

  

अस्तानन्तरमुत्तरेण जम्बूद्वीपं परिक्रम्य तन्महोच्छ्रयं शिखरं सौमनसाख्यं
प्राप्य स्थितो दिवाकरो जम्बूद्वीपवर्तिनां भूयिष्ठं दृश्यो भवति । सौमनसे
शिखरे इत्यर्थः । इदं सत्ययुगाभिप्रायम् । त्रेतायां क्षीरसागरमध्यगस्य
द्वापरे सुरोदमध्यगस्य कलौ लङ्कामध्यगस्य जम्बूद्वीपस्थमनुष्यदृश्यताया
अन्यत्रोक्तत्वात्  ॥  ४।४०।५९,६०  ॥   

  

यस्य पुरः पुरस्तात्समीपे एवायं प्रागुक्तसुदर्शनसरश्चिह्नो द्वीपः
प्रकाशते, तस्मिन्सौमनसशिखरे भगवत्युदिते सर्वप्राणभृतां प्राणिनां
तेजःसंबन्धो भवति, चक्षुश्च प्रकाशते  ॥  ४।४०।६१,६२  ॥   

  

काञ्चनशैलस्य सूर्यस्य च तेजसा ऽ ऽविष्टा समाक्रान्ता पूर्वा
सन्ध्योदयावच्छिन्ना पूर्वा दिग्रक्ता सती प्रकाशते  ॥  ४।४०।६३  ॥   

  

तदेवाह पूर्वमिति । चो हेतौ । यतो भुवनस्य प्रकाशनहेतोः
सूर्यस्योदयनमवेक्ष्य पूर्वं प्रथमं पृथिव्या एतद्द्वारमूर्ध्वस्थानां
पृथिवीप्रवेशस्य द्वारं पृथ्वीस्थानां भुवनस्य ब्रह्मभुवनस्य
प्रवेशद्वारमेतदुदयगिरिरूपं कृतम्, अत एषा पूर्वा दिगुच्यते । अन्ये तु--
एतद्द्वारमेतद्दिग्वर्ति महद्भूविवरं सृष्टं ब्रह्मणा, तस्मादेषा पूर्वा
दिगुच्यते  ॥  ४।४०।६४ ॥   

  

तस्य शैलस्योदयशैलस्य  ॥  ४।४०।६५  ॥   

  

ततः परमुदयाद्रेः पुरस्तात्त्रिदशावृता
तद्दिगधिष्ठात्रिन्द्रादित्रिदशाधिष्ठिता । उदयाचलात्परमगम्यत्वे हेतुमाह--
रहितेति  ॥  ४।४०।६६  ॥   

  

उक्तार्थोपसंहारः-- शैलेष्वित्यादि  ॥  ४।४०।६७६९  ॥   

  

सिद्धार्थाः कृतान्वेषणकृत्याः  ॥  ४।४०।७०,७१  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे चत्वारिंशः सर्गः  ॥  ४।४०  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/04-vAnara-preShaNam/040_prAchIM_prati_vAnarapreShaNam.md">
<details><summary><h3>द्राविडपाठः ...{Loading}...</h3></summary>



  
अथ राजा समृद्धार्थः सुग्रीवः प्लवगेश्वरः।  
उवाच नरशार्दूलं रामं परबलार्दनम् ॥ 4.40.1 ॥   
आगता विनिविष्टाश्च बलिनः कामरूपिणः।  
वानरा वारणेन्द्राभा ये मद्विषयवासिनः ॥ 4.40.2 ॥   
त इमे बहुविक्रान्तैर्हरिभिर्भीमविक्रमैः।  
आगता वानरा घोरा दैत्यदानवसन्ननिभाः ॥ 4.40.3 ॥   
ख्यातकर्मापदानाश्च बलवन्तो जितक्लमाः।  
पराक्रमेषु विख्याता व्यवसायेषु चोत्तमाः ॥ 4.40.4 ॥   
पृथिव्यम्बुचरा राम नानानगनिवासिनः।  
कोट्यग्रश इमे प्राप्ता वानरास्तव किङ्कराः ॥ 4.40.5 ॥   
निदेशवर्तिनः सर्वं गुरुहिते रताः।  
अभिप्रेतमनुष्ठातुं तव शक्ष्यन्त्यरिन्दम ॥ 4.40.6 ॥   
यन्मन्यसे नरव्याघ्र प्राप्तकालं तदुच्यताम्।  
त्वत्सैन्यं त्वद्वशे युक्तमाज्ञापयितुमर्हसि ॥ 4.40.7 ॥   
काममेषामिदं कार्यं विदितं मम तत्त्वतः।  
तथापि तु यथातत्त्वमाज्ञापयितुमर्हसि ॥ 4.40.8 ॥   
इति ब्रुवाणं सुग्रीवं रामो दशरथात्मजः।  
बाहुभ्यां सम्परिष्वज्य इदं वचनमब्रवीत् ॥ 4.40.9 ॥   
ज्ञायतां मम वैदेही यदि जीवति वा न वा।  
स च देशो महाप्राज्ञ यस्मिन् वसति रावणः ॥ 4.40.10 ॥   
अभिगम्य तु वैदेहीं निलयं रावणस्य च।  
प्राप्तकालं विधास्यामि तस्मिन् काले सह त्वया ॥ 4.40.11 ॥   
नाहमस्मिन् प्रभुः कार्ये वानरेश न लक्ष्मणः।  
त्वमस्य हेतुः कार्यस्य प्रभुश्च प्लवगेश्वर ॥ 4.40.12 ॥   
त्वमेवाज्ञापय विभो मम कार्यविनिश्चयम्।  
त्वं हि जानासि यत्कार्यं मम वीर न संशयः ॥ 4.40.13 ॥   
सुहृद् द्वितीयो विक्रान्तः प्राज्ञः कालविशेषवित्।  
भवानस्मद्धिते युक्तः सुकृतार्थोऽर्थवित्तमः ॥ 4.40.14 ॥   
एवमुक्तस्तु सुग्रीवो विनतं नाम यूथपम्।  
अब्रवीद्रामसान्निध्ये लक्ष्मणस्य च धीमतः ॥ 4.40.15 ॥   
शैलाभं मेघनिर्घोषमूर्जितं प्लवगेश्वरः ॥ 4.40.16 ॥   
सोमसूर्यात्मजैः सार्धं वानरैर्वानरोत्तम।  
देशकालनयैर्युक्तः कार्याकार्यविनिश्चये ॥ 4.40.17 ॥   
वृतः शतसहस्रेण वानराणां तरस्विनाम्।  
अधिगच्छ दिशं पूर्वां सशैलवनकाननाम् ॥ 4.40.18 ॥   
तत्र सीतां च वैदेहीं निलयं रावणस्य च।  
मार्गध्वं गिरिशृङ्गेषु वनेषु च नदीषु च ॥ 4.40.19 ॥   
नदीं भागीरथीं रम्यां सरयूं कौशिकीं तथा।  
कालिन्दीं यमुनां रम्यां यामुनं च महागिरिम् ॥ 4.40.20 ॥   
सरस्वतीं च सिन्धुं च शोणं मणिनिभोदकम्।  
महीं कालमहीं चैव शैलकाननशोभिताम् ॥ 4.40.21 ॥   
मागधांश्च महाग्रामान् पुण्ड्रान्वङ्गांस्तथैव च।  
पत्तनं कोशकाराणां भूमिं च रजताकराम् ॥ 4.40.22 ॥   
सर्वमेतद्विचेतव्यं मार्गयद्भिस्ततस्ततः।  
रामस्य दयितां भार्यां सीतां दशरथस्नुषाम् ॥ 4.40.23 ॥   
समुद्रमवगाढांश्च पर्वतान् पत्तनानि च।  
मन्दरस्य च ये कोटिं संश्रिताः केचिदायताम् ॥ 4.40.24 ॥   
कर्णप्रावरणाश्चैव तथा चाप्योष्ठकर्णकाः।  
घोरलोहमुखाश्चैव जवनाश्चैकपादकाः ॥ 4.40.25 ॥   
अक्षया बलवन्तश्च पुरुषाः पुरुषादकाः।  
किराताः कर्णचूडाश्च हेमाङ्गाः प्रियदर्शनाः ॥ 4.40.26 ॥   
आममीनाशनास्तत्र किराता द्वीपवासिनः।  
अन्तर्जलचरा घोरा नरव्याघ्रा इति श्रुताः ॥ 4.40.27 ॥   
एतेषामालयाः सर्वे विचेयाः काननौकसः ॥ 4.40.28 ॥   
गिरिभिर्ये च गम्यन्ते प्लवनेन प्लवेन च।  
रत्नवन्तं यवद्वीपं सप्तराज्योपशोभितम् ॥ 4.40.29 ॥   
सुवर्णरूप्यकं चैव सुवर्णाकरमण्डितम्।  
यवद्वीपमतिक्रम्य शिशिरो नाम पर्वतः ॥ 4.40.30 ॥   
एतेषां गिरिदुर्गेषु प्रपातेषु वनेषु च।  
मार्गध्वं सहिताः सर्वे रामपत्नीं यशस्विनीम् ॥ 4.40.31 ॥   
ततो रक्तजलं शोणमगाधं शीघ्रगामिनम्।  
गत्वा पारं समुद्रस्य सिद्धचारणसेवितम् ॥ 4.40.32 ॥   
तस्य तीर्थेषु रम्येषु विचित्रेषु वनेषु च।  
रावणः सह वैदेह्या मार्गितव्यस्ततस्ततः ॥ 4.40.33 ॥   
पर्वतप्रभवा नद्यः सुरम्या बहुनिष्कुटाः।  
मार्गितव्या दरीमन्तः पर्वताश्च वनानि च ॥ 4.40.34 ॥   
ततः समुद्रद्वीपांश्च सुभीमान् द्रष्टुमर्हथ ॥ 4.40.35 ॥   
ऊर्मिमन्तं समुद्रं च क्रोशन्तमनिलोद्धतम् ॥ 4.40.36 ॥   
तत्रासुरा महाकायाश्छायां गृह्णन्ति नित्यशः।  
ब्रह्मणा समनुज्ञाता दीर्घकालं बुभुक्षिताः ॥ 4.40.37 ॥   
तं कालमेघप्रतिमं महोरगनिषेवितम्।  
अभिगम्य महानादं तीर्थेनैव महोदधिम् ॥ 4.40.38 ॥   
ततो रक्तजलं भीमं लोहितं नाम सागरम्।  
गता द्रक्ष्यथ तां चैव बृहतीं कूटशाल्मलीम् ॥ 4.40.39 ॥   
गृहं च वैनतेयस्य नानारत्नविभूषितम्।  
तत्र कैलाससङ्काशं विहितं विश्वकर्मणा ॥ 4.40.40 ॥   
तत्र शैलनिभा भीमा मन्देहा नाम राक्षसाः।  
शैलशृङ्गेषु लम्बन्ते नानारुपा भयावहाः ॥ 4.40.41 ॥   
निहता ब्रह्मतेजोभिरहन्यहनि राक्षसाः।  
अभितप्ताश्च सूर्येण लम्बन्ते स्म पुनःपुनः ॥ 4.40.42 ॥   
ततः पाण्डरमेघाभं क्षीरोदं नाम सागरम्।  
गता द्रक्ष्यथ दुर्धर्षा मुक्ताहारमिवोर्मिभिः ॥ 4.40.43 ॥   
तस्य मध्ये महान् श्वेत ऋषभो नाम पर्वतः।  
दिव्यगन्धैः कुसुमितै राजतैश्च नगेर्वृतः ॥ 4.40.44 ॥   
सरश्च राजतैः पद्मैर्ज्वलितैर्हेमकेसरैः।  
नाम्ना सुदर्शनं नाम राजहंसैः समाकुलम् ॥ 4.40.45 ॥   
विबुधाश्चारणा यक्षाः किन्नराः साप्सरोगणाः।  
हृष्टाः समभिगच्छन्ति नलिनीं तां रिरंसवः ॥ 4.40.46 ॥   
क्षीरोदं समतिक्रम्य ततो द्रक्ष्यथ वानराः।  
जलोदं सागरश्रेष्ठं सर्वभूतभयावहम् ॥ 4.40.47 ॥   
तत्र तत्कोपजं तेजः कृतं हयमुखं महत्।  
अस्याहुस्तन्महावेगमोदनं सचराचरम् ॥ 4.40.48 ॥   
तत्र विक्रोशतां नादो भूतानां सागरौकसाम्।  
श्रूयते च समर्थानां दृष्ट्वा तद् वडवामुखम् ॥ 4.40.49 ॥   
स्वादूदस्योत्तरे देशे योजनानि त्रयोदश।  
जातरूपशिलो नाम महान् कनकपर्वतः ॥ 4.40.50 ॥   
तत्र चन्द्रप्रतीकाशं पन्नगं धरणीधरम्।  
पद्मपत्त्रविशालाक्षं ततो द्रक्ष्यथ वानराः ॥ 4.40.51 ॥   
आसीनं पर्वतस्याग्रे सर्वभूतनमस्कृतम्।  
सहस्रशिरसं देवमनन्तं नीलवाससम् ॥ 4.40.52 ॥   
त्रिशिराः काञ्चनः केतुस्तालस्तस्य महात्मनः।  
स्थापितः पर्वतस्याग्रे विराजति सवेदिकः ॥ 4.40.53 ॥   
पूर्वस्यां दिशि निर्माणं कृतं तत् त्रिदशेश्वरैः ॥ 4.40.54 ॥   
ततः परं हेममयः श्रीमानुदयपर्वतः।  
तस्य कोटिर्दिवं स्पृष्ट्वा शतयोजनमायता ॥ 4.40.55 ॥   
सालैस्तालैस्तमालैश्च कर्णिकारैश्च पुष्पितैः।  
जातरूपमयैर्दिव्यैः शोभते सूर्यसन्निभैः ॥ 4.40.56 ॥   
तत्र योजनविस्तारमुच्छ्रितं दशयोजनम्।  
शृङ्गं सौमनसं नाम जातरूपमयं ध्रुवम् ॥ 4.40.57 ॥   
तत्र पूर्वं पदं कृत्वा पुरा विष्णुस्त्रिविक्रमे।  
द्वितीयं शिखरे मेरोश्चकार पुरुषोत्तमः ॥ 4.40.58 ॥   
उत्तरेण परिक्रम्य जम्बूद्वीपं दिवाकरः।  
दृश्यो भवति भूयिष्ठं शिखरं तन्महोच्छ्रयम् ॥ 4.40.59 ॥   
तत्र वैखानसा नाम वालखिल्या महर्षयः।  
प्रकाशमाना दृश्यन्ते सूर्यवर्णास्तपस्विनः ॥ 4.40.60 ॥   
अयं सुदर्शनो द्वीपः पुरो यस्य प्रकाशते।  
यस्मिंस्तेजश्च चक्षुश्च सर्वप्राणभृतामपि ॥ 4.40.61 ॥   
शैलस्य तस्य शृङ्गेषु कन्दरेषु वनेषु च।  
रावणः सह वैदेह्या मार्गितव्यस्ततस्ततः ॥ 4.40.62 ॥   
काञ्चनस्य च शैलस्य सूर्यस्य च महात्मनः।  
आविष्टा तेजसा सन्ध्या पूर्वा रक्ता प्रकाशते ॥ 4.40.63 ॥   
पूर्वमेतत्कृतं द्वारं पृथिव्या भुवनस्य च।  
सूर्यस्योदयनं चैव पूर्वा ह्येषा दिगुच्यते ॥ 4.40.64 ॥   
तस्य शैलस्य पृष्ठेषु निर्झरेषु गुहासु च।  
रावणः सह वैदेह्या मार्गितव्यस्ततस्ततः ॥ 4.40.65 ॥   
ततः परमगम्या स्याद्दिक् पूर्वा त्रिदशावृता।  
रहिता चन्द्रसूर्याभ्यामदृश्या तिमिरावृता ॥ 4.40.66 ॥   
शैलेषु तेषु सर्वेषु कन्दरेषु वनेषु च।  
ये च नोक्ता मया देशा विचेया तेषु जानकी ॥ 4.40.67 ॥   
एतावद्वानरैः शक्यं गन्तुं वानरपुङ्गवाः।  
अभास्करममर्यादं न जानीमस्ततः परम् ॥ 4.40.68 ॥   
अधिगम्य तु वैदेहीं निलयं रावणस्य च।  
मासे पूर्णे निवर्तध्वमुदयं प्राप्य पर्वतम् ॥ 4.40.69 ॥   
ऊर्ध्वं मासान्न वस्तव्यं वसन् वध्यो भवेन्मम।  
सिद्धार्थाः सन्निवर्तध्वमधिगम्य च मैथिलीम् ॥ 4.40.70 ॥   
महेन्द्रकान्तां वनषण्डमण्डितां दिशं चरित्वा निपुणेन वानराः।  
अवाप्य सीतां रघुवंशजप्रियां ततो निवृत्ताः सुखिनो भविष्यथ ॥ 4.40.71 ॥   

</details>
</div>
