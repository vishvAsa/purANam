+++
title = "०४३ स्वर्णमृगग्रहणर्थं रामगमनम्"
title_english = "043 Lure of the Golden Deer"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_3/Kanda_3_ARK-043-Swarna_Mruga_Grahanaardham_Rama_Agamanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/3_araNyakANDam/04-sItApaharaNam/043_svarNamRgagrahaNarthaM_rAmagamanam.md">
<details><summary><h3>IITK ...{Loading}...</h3></summary>

Sita pleads with Rama and Lakshmana to get the deer-- Lakshmana says it
is the magic of Maricha-- Rama asks Lakshmana to take care of Sita and
proceeds to catch the deer.



#### श्लोकः
##### मूलम्
सा तं सम्प्रेक्ष्य सुश्रोणी कुसुमान्यपचिन्वती।  
हेमराजतवर्णाभ्यां पार्श्वाभ्यामुपशोभितम्॥3.43.1॥  
प्रहृष्टा चानवद्याङ्गी मृष्टहाटकवर्णिनी।  
भर्तारमपि चक्रन्द लक्ष्मणं चापि सायुधम्॥3.43.2॥

##### शब्दार्थः
सुश्रोणी with fine hips, अनवद्याङ्गी a lady of flawless beautiful limbs, मृष्टहाटकवर्णिनी of pure golden complexion, कुसुमानि flowers, अपचिन्वती while picking, सा she, हेमराजतवर्णाभ्याम् with gold and silver colour, पार्श्वाभ्याम् on both sides of the body, उपशोभितम् looking beautiful, तम् that animal, सम्प्रेक्ष्य after seeing, प्रहृष्टा delighted, भर्तारमपि husband and, सायुधम् with arms, लक्ष्मणं चापि Lakshmana too, चक्रन्द cried out.

##### आङ्ग्लानुवादः
Sita while plucking flowers Sita who had fine hips, flawless beautiful limbs and pure golden complexion felt delighted to see the deer with gold and silver colours on both sides of his body. She called out to Rama and Lakshmana who were equipped with arms.



#### श्लोकः
##### मूलम्
तयाऽऽहूतौ नरव्याघ्रौ वैदेह्या रामलक्ष्मणौ।  
वीक्षमाणौ तु तौ देशं तदा ददृशतुर्मृगम्॥3.43.3॥

##### शब्दार्थः
तया by her, वैदेह्या by Vaidehi, आहूतौ called, नरव्याघ्रौ tigers among men, तौ both, रामलक्ष्मणौ Rama and Lakshmana, (तं) देशम् that place, वीक्षमाणौ while glancing, तदा then, मृगम् deer, ददृशतुः saw.

##### आङ्ग्लानुवादः
When Sita called Rama and Lakshmana, the two tigers among men, they looked around and saw the deer.



#### श्लोकः
##### मूलम्
शङ्कमानस्तु तं दृष्ट्वा लक्ष्मणो राममब्रवीत्।  
तमेवैनमहं मन्ये मारीचं राक्षसं मृगम्॥3.43.4॥

##### शब्दार्थः
तम् him, दृष्ट्वा after seeing, शङ्कमानः  suspected, लक्ष्मणः Lakshmana, रामम् to Rama, अब्रवीत् said, अहम् I, एनम् him, मृगम् deer, तम् him,  मारीचमेव Maricha only, मन्ये I think.

##### आङ्ग्लानुवादः
Seeing the deer, Lakshmana suspected him to be Maricha and said this to Rama.



#### श्लोकः
##### मूलम्
चरन्तोमृगयां हृष्टाः पापेनोपाधिना वने।  
अनेन निहता राजन् राजानः कामरूपिणा॥3.43.5॥

##### शब्दार्थः
राजन् O king, हृष्टाः happy, मृगयां चरन्तः while on hunting expedition, राजानः kings, कामरूपिणा assuming any form at his free will, अनेन by him, पापेन malicious, वने in the forest, उपाधिना deceitfully, निहताः killed.

##### आङ्ग्लानुवादः
Many kings, while on hunting expedition in the forest, have been deceitfully killed by malicious Maricha, who could assume any form at his free will.



#### श्लोकः
##### मूलम्
अस्य मायाविदो मायामृगरूपमिदं कृतम्।  
भानुमत्पुरुषव्याघ्र गन्धर्वपुरसन्निभम्॥3.43.6॥

##### शब्दार्थः
पुरुषव्याघ्र O tiger among men, मायाविदः deceitful one, अस्य his, भानुमत् radiant, गन्धर्वपुरसन्निभम् like the city of the gandharvas (which does not exist), इदम् this kind, मायामृगरूपम् form of an illusory deer, कृतम् has assumed

##### आङ्ग्लानुवादः
O tiger among men, this deceitful demon (Maricha) has been transformed into the illusory form of a radiant deer which does not exist.



#### श्लोकः
##### मूलम्
मृगो ह्येवंविधो रत्नविचित्रो नास्ति राघव।  
जगत्यां जगतीनाथ मायैषा हि न संशयः॥3.43.7॥

##### शब्दार्थः
जगतीनाथ O lord of the world, राघव Rama, जगत्याम् in the world, रत्नविचित्रः one with  wonderful and sparkling gems, एवंविधः this kind of, मृगः deer, नास्ति हि does not exist, एषा this is, माया trick, संशयः doubt, न not,

##### आङ्ग्लानुवादः
O Rama, lord of the world nowhere on earth does exist this kind of wonderful deer sparkling with gems. That it is a mere trick, an illusion there is no doubt.



#### श्लोकः
##### मूलम्
एवं ब्रुवाणं काकुत्स्थं प्रतिवार्य शुचिस्मिता।  
उवाच सीता संहृष्टा चर्मणा हृतचेतना॥3.43.8॥

##### शब्दार्थः
शुचिस्मिता a lady with a pure smile, चर्मणा by the beauty of the skin, हृतचेतना who lost her sense of descrimination, हृष्टा a joyful, सीता Sita, एवम् in that way, ब्रुवाणम् saying, काकुत्स्थम् Rama, प्रतिवार्य  intervened, उवाच said.

##### आङ्ग्लानुवादः
Sita was too enchanted by the skin of the deer to retain her sense of discrimination. Intervening, she said to Rama joyfully with a pure smile on her faceः



#### श्लोकः
##### मूलम्
आर्यपुत्राभिरामोऽसौ मृगो हरति मे मनः।  
आनयैनं महाबाहो क्रीडार्थं नो भविष्यति॥3.43.9॥

##### शब्दार्थः
आर्यपुत्र O prince, अभिरामः attractive, असौ this, मृगः deer, मे to me, मनः mind, हरति captivating, महाबाहो O longarmed Rama, एनम् this animal, आनय bring, नः our, क्रीडार्थम् playmate, भविष्यति will be.

##### आङ्ग्लानुवादः
O prince O longarmed one, this deer has captivated my mind. Fetch him for  me.This  will be our playmate.



#### श्लोकः
##### मूलम्
इहाश्रमपदेऽस्माकं बहवः पुण्यदर्शनाः।  
मृगाश्चरन्ति सहिताश्चमरास्सृमरास्तथा॥3.43.10॥

##### शब्दार्थः
अस्माकम् for us, इह here, आश्रमपदे at the hermitage, पुण्यदर्शनाः piouslooking, बहवः many, मृगाः deer, सृमराः antelopes, तथा similarly, चमराः yaks, सहिताः in herds, चरन्ति wandering.

##### आङ्ग्लानुवादः
Here at the hermitage there are many lovely deer, yaks and antelopes wandering in herds.



#### श्लोकः
##### मूलम्
ऋक्षाः पृषतसङ्घाश्च वानराः किन्नरास्तथा।  
विचरन्ति महाबाहो रुपश्रेष्ठा मनोहराः॥3.43.11॥

##### शब्दार्थः
महाबाहो O longarmed one, रूपश्रेष्ठाः best of forms, मनोहराः enchanting, ऋक्षाः bear, पृषतसङ्घाश्च herds of spotted antelopes, वानराः monkeys, तथा similarly, किन्नराः kinneras, विचरन्ति wander about.

##### आङ्ग्लानुवादः
O longarmed one, most beautiful animals like bears, antelopes and groups of monkeys and kinneras are wandering here.



#### श्लोकः
##### मूलम्
न चास्य सदृशो राजन्दृष्टपूर्वो मृगो मया।  
तेजसा क्षमया दीप्त्या यथाऽयं मृगसत्तमः॥3.43.12॥

##### शब्दार्थः
राजन् O Prince, अयम् this, मृगसत्तमः great deer, यथा as, तेजसा by lustre, क्षमया by forbearance, दीप्त्या by glitter, अस्य his, सदृशः equal, मृगः animal, मया by me, न दृष्टपूर्वः never seen before.

##### आङ्ग्लानुवादः
O prince  this kind of beautiful, tame and glittering deer I have never seen before.



#### श्लोकः
##### मूलम्
नानावर्णविचित्राङ्गो रत्नबिन्दुसमाचितः।  
द्योतयन्वनमव्यग्रं शोभते शशिसन्निभः॥3.43.13॥

##### शब्दार्थः
नानावर्णविचित्राङ्गः one whose body is glittering with different colours, रत्नबिन्दुसमाचितः speckled with gems of different kinds, शशिसन्निभः like the Moon, अव्यग्रम् cool, वनम् forest, द्योतयन् while illuminating, शोभते shining.

##### आङ्ग्लानुवादः
Its body glittering with different colours, speckled with gems of different kinds, is like the Moon shining and illuminating the forest.



#### श्लोकः
##### मूलम्
अहो रूपमहो लक्ष्मीस्स्वरसम्पच्च शोभना।  
मृगोऽद्भुतो विचित्राङ्गो हृदयं हरतीव मे॥3.43.14॥

##### शब्दार्थः
रूपम् form, अहो Oh, लक्ष्मीः beauty, अहो Oh, स्वरसम्पच्च rich call, शोभना is  delightful, अद्भुतः wonderful, विचित्राङ्गः graceful limbs, मृगः deer, मे to me, हृदयम् heart, हरतीव as if captivating.

##### आङ्ग्लानुवादः
Oh what a beauty, Oh what rich call  what delightful, wonderful, graceful limbs  This deer captivates my heart.



#### श्लोकः
##### मूलम्
यदि ग्रहणमभ्येति जीवन्नेव मृगस्तव।  
आश्चर्यभूतं भवति विस्मयं जनयिष्यति॥3.43.15॥

##### शब्दार्थः
मृगः deer, जीवन्नेव alive, तव your, ग्रहणम् caught, अभ्येति यदि if it can be obtained, आश्चर्यभूतम् thrilling, भवति will be, विस्मयम् wonder, जनयिष्यति will create.

##### आङ्ग्लानुवादः
If this deer can be caught  alive, it will be thrilling, it will work wonders.



#### श्लोकः
##### मूलम्
समाप्तवनवासानां राज्यस्थानां च नः पुनः।  
अन्तःपुरविभूषार्थो मृग एष भविष्यति॥3.43.16॥

##### शब्दार्थः
एषः this, मृगः deer, समाप्तवनवासानाम् after the completion of exile in the forest, पुनः again, राज्यस्थानाम् and established in the kingdom, नः for us, अन्तःपुरविभूषार्थः add beauty to the  harem, भविष्यति will be.

##### आङ्ग्लानुवादः
After the completion  of exile in the forest, when we are back in the kingdom, this deer will add beauty to the harem.



#### श्लोकः
##### मूलम्
भरतस्यार्यपुत्रस्य श्वश्रूणां मम च प्रभो।  
मृगरूपमिदं व्यक्तं विस्मयं जनयिष्यति॥3.43.17॥

##### शब्दार्थः
प्रभो O king, इदम् this, मृगरूपम् this form of a deer, भरतस्य to Bharata, आर्यपुत्रस्य for you, श्वश्रूणाम् for mothersinlaw, मम च to me, व्यक्तम् certainly, विस्मयम् wonder, जनयिष्यति will generate.

##### आङ्ग्लानुवादः
O king this deer will create amazement in Bharata, in mothersinlaw, in you and in me as well.



#### श्लोकः
##### मूलम्
जीवन्न यदि तेऽभ्येति ग्रहणं मृगसत्तमः।  
अजिनं नरशार्दूल रुचिरं मे भविष्यति॥3.43.18॥

##### शब्दार्थः
नरशार्दूल O tiger among men, मृगसत्तमः great deer, जीवन् with life, ते to you, ग्रहणम् catch, न not, अभ्येति यदि can be caught, मे for me, रुचिरम् this beautiful, अजिनम् skin, भविष्यति will be.

##### आङ्ग्लानुवादः
O best among men, if this great deer cannot be captured alive, I will wear its beautiful skin.



#### श्लोकः
##### मूलम्
निहतस्यास्य सत्त्वस्य जाम्बूनदमयत्वचि।  
शष्पबृस्यां विनीतायामिच्छाम्यहमुपासितुम्॥3.43.19॥

##### शब्दार्थः
शष्पबृस्यां on a cushion of tender grass, विनीतायाम् it spread, निहतस्य if killed, अस्य सत्त्वस्य this animal's, जाम्बूनदमयत्वचि its golden skin, अहम् I, उपासितुम् to sit, इच्छामि desire.

##### आङ्ग्लानुवादः
If this animal is killed and its golden skin is spread on a tender grass cushion, there will I like to sit.



#### श्लोकः
##### मूलम्
कामवृत्तमिदं रौद्रं स्त्रीणामसदृशं मतम्।  
वपुषा त्वस्य सत्त्वस्य विस्मयो जनितो मम॥3.43.20॥

##### शब्दार्थः
रौद्रम् terrible, इदम् this, कामवृत्तम्  arising out of desire, स्त्रीणाम् for a woman, असदृशम् not desirable, मतम्  opinion, तु you, अस्य even so, सत्त्वस्य  this animal's, वपुषा beauty of skin, मम me, विस्मयः amazing, जनितः creating.

##### आङ्ग्लानुवादः
This kind of request arising out of a woman's desire may sound terrible, still then the beauty of this animal's skin has produced in me a wonder.



#### श्लोकः
##### मूलम्
तेन काञ्चनवर्णेन मणिप्रवरशृङ्गिणा।  
तरुणादित्यवर्णेन नक्षत्रपथवर्चसा॥3.43.21॥  
बभूव राघवस्यापि मनो विस्मयमागतम्।

##### शब्दार्थः
काञ्चनवर्णेन by its golden colour, मणिप्रवरशृङ्गिणा horned with excellent gems, तरुणादित्यवर्णेन by its colour resembling the rising Sun, नक्षत्रपथवर्चसा by shining like the milkyway, तेन by, राघवस्य of Rama, मनः अपि mind also, विस्मयम् amazement, आगतम् arose.

##### आङ्ग्लानुवादः
By his golden colour resembling the rising Sun, by  his horns with excellent gems shining like the milkyway, even Rama's mind was wonderstruck.



#### श्लोकः
##### मूलम्
एवं सीतावचः श्रुत्वा तं दृष्ट्वा मृगमद्भुतम्॥3.43.22॥  
लोभितस्तेन रूपेण सीतया च प्रचोदितः।  
उवाच राघवो हृष्टो भ्रातरं लक्ष्मणं वचः॥3.43.23॥

##### शब्दार्थः
राघवः Rama, एवम् in that manner, सीतावचः Sita's words, श्रुत्वा listening, अद्भुतम् wonderful, तं मृगम् that deer, दृष्ट्वा after seeing, तेन रूपेण by its appearance, लोभितः tempted, सीतया च by Sita, प्रचोदितः prompted, हृष्टः gladly, भ्रातरम् brother, लक्ष्मणम् Lakshmana, वचः words, उवाच said.

##### आङ्ग्लानुवादः
On hearing Sita's words and seeing the wonderful deer, Rama was tempted by its appearance.Prompted by Sita,he joyfully said this to Lakshmanaः



#### श्लोकः
##### मूलम्
पश्य लक्ष्मण वैदेह्याः स्पृहां मृगगतामिमाम्।  
रूपश्रेष्ठतया ह्येष मृगोऽद्य न भविष्यति॥3.43.24॥  
न वने नन्दनोद्धेशे न चैत्ररथसंश्रये।  
कुतःपृथिव्यां सौमित्रे योऽस्य कश्चित्समो मृगः॥3.43.25॥

##### शब्दार्थः
लक्ष्मण O Lakshmana, वैदेह्याः Sita's, मृगगताम् pertaining to this deer, स्पृहाम् desire, पश्य  you may see, सौमित्रे Lakshmana, अद्य now, रूपश्रेष्ठतया due to its excellent beauty, एषः this, मृगः deer, वने in the forest, न भविष्यति will not be found, नन्दनोद्धेशे in the Nandana garden of Indra, न not, चैत्ररथसंश्रये in Chaitraratha,( garden of Kubera), न not, यः any such, अस्य its, समः equal, पृथिव्याम् on the earth, कुतः where do (we find).

##### आङ्ग्लानुवादः
O Lakshmana, see the eagerness of Sita. Such a deer of exceptional beauty will not be found in this forest. There is no equal to this animal even in the Nandan garden of Indra, or the Chaitraratha, the garden of Kubera. Where can such an animal be found on earth?



#### श्लोकः
##### मूलम्
प्रतिलोमानुलोमाश्च रुचिरा रोमराजयः।  
शोभन्ते मृगमाश्रित्य चित्राः कनकबिन्दवः॥3.43.26॥

##### शब्दार्थः
प्रतिलोमानुलोमाः च hair bent in the opposite direction and hair bent in the natural order, रुचिराः beautiful, कनकबिन्दवः golden spots, चित्राः beautiful, रोमराजयः the stretches of hair on the body, मृगम् the deer, आश्रित्य resorting to, शोभन्ते are looking delightful.

##### आङ्ग्लानुवादः
The stretches of hair on the deer's body bent both in the natural order and in the opposite direction look beautiful. The spots of gold on the skin are wonderful.



#### श्लोकः
##### मूलम्
पश्यास्य जृम्भमाणस्य दीप्तामग्निशिखोपमाम्।  
जिह्वां मुखान्निस्सरन्तीं मेघादिव शतह्रदाम्॥3.43.27॥

##### शब्दार्थः
जृम्भमाणस्य while it is yawning, अस्य its, मुखात् from the mouth, निस्सरन्तीम् stretching, दीप्ताम् glowing, अग्निशिखोपमाम् like flaming fires, मेघात् from the cloud, शतह्रदाम् इव like the  
lightning, जिह्वाम् tongue, पश्य see.

##### आङ्ग्लानुवादः
Look at his tongue stretched out of the mouth while yawning. It is glowing like flaming fire. It is like the lightning sparkling in the cloud.



#### श्लोकः
##### मूलम्
मसारगल्लर्कमुखश्शङ्खमुक्तानिभोदरः।  
कस्य नामाभिरूप्योऽसौ न मनो लोभयेन्मृगः॥3.43.28॥

##### शब्दार्थः
मसारगल्लर्कमुखः face like a drinking pot made of emerald, शङ्खमुक्तानिभोदरः belly like conch or pearl, अभिरूप्यः indescribable, असौ मृगः this deer, कस्य नाम whose, मनः mind, न लोभयेत् not be attracted.

##### आङ्ग्लानुवादः
His face is a drinking pot of emerald, the belly is a conch or a pearl. Whose mind will not be attracted by this indescribable beauty ?



#### श्लोकः
##### मूलम्
कस्य रूपमिदं दृष्ट्वा जाम्बूनद मयप्रभम्।  
नानारत्नमयं दिव्यं न मनो विस्मयं व्रजेत्॥3.43.29॥

##### शब्दार्थः
जाम्बूनदमयप्रभम् glittering like the lustre of gold, नानारत्नमयम् adorned with a variety of gems, दिव्यम् divine, इदम् this, रूपम् beauty, दृष्ट्वा after seeing, कस्य whose, मनः heart, विस्मयम् wonder, न व्रजेत् not attain.

##### आङ्ग्लानुवादः
Whose mind will not be filled with wonder on seeing this divine beauty glittering like lustrous gold and studded with a variety of gems ?



#### श्लोकः
##### मूलम्
मांसहेतोरपि मृगान्विनोदार्थं च धन्वनः।  
घ्नन्ति लक्ष्मण राजानो मृगयायां महावने॥3.43.30॥

##### शब्दार्थः
लक्ष्मण Lakshmana, राजानः king, महावने in a great forest, मृगयायाम् in hunting expedition, मांसहेतोः for meat, धन्वनः archers, विनोदार्थम् for sporting, मृगान् deer, घ्नन्ति will kill.

##### आङ्ग्लानुवादः
O Lakshmana kings who wield  bows  in hunting expeditions kill deer in the forest for  
sport as well as for venison.



#### श्लोकः
##### मूलम्
धनानि व्यवसायेन विचीयन्ते महावने।  
धातवो विविधाश्चापि मणिरत्नसुवर्णिनः॥3.43.31॥

##### शब्दार्थः
महावने in the huge forest, व्यवसायेन with great effort, धनानि wealth, मणिरत्नसुवर्णिनः gems and gold etc, विविधाः of variety , धातवः precious minerals, विचीयन्ते will be collected.

##### आङ्ग्लानुवादः
From huge forests a variety of mineral wealth consisting of gems, stones and gold are collected with great effort.



#### श्लोकः
##### मूलम्
तत्सारमखिलं नृ़णां धनं निचयवर्धनम्।  
मनसा चिन्तितं सर्वं यथा शुक्रस्य लक्ष्मण॥3.43.32॥

##### शब्दार्थः
लक्ष्मण O Lakshmana, अखिलम् all, तत् all that, सारम् essence, धनम् wealth, नृ़णाम् of men, मनसा in the mind, चिन्तितम् thought over, सर्वम् all, शुक्रस्य यथा like Venus (Venus controls prosperity leading to procreation), निचयवर्धनम् growth of treasure.

##### आङ्ग्लानुवादः
O Lakshmana the essence of forest wealth is mineral wealth, which helps the growth of the treasury. It is conceived mentally as in the case of Venus.



#### श्लोकः
##### मूलम्
अर्थी येनार्थकृत्येन संव्रजत्यविचारयन्।  
तमर्थमर्थशास्त्रज्ञाः प्राहुरर्थ्याश्च लक्ष्मण॥3.43.33॥

##### शब्दार्थः
लक्ष्मण Lakshmana, अर्थी materialist, येन by whichever, अर्थकृत्येन  done for material wealth, अविचारयन् without thinking, संव्रजति moves about, तम् that, अर्थशास्त्रज्ञाः economists, अर्थ्याः scientists, अर्थम् material, प्राहुः called.

##### आङ्ग्लानुवादः
A materialist moves about thoughtlessly for making money. Economists call it material wealth.



#### श्लोकः
##### मूलम्
एतस्य मृगरत्नस्य परार्ध्ये काञ्चनत्वचि।  
उपवेक्ष्यति वैदेही मया सह सुमध्यमा॥3.43.34॥

##### शब्दार्थः
सुमध्यमा a lady of slender waist, वैदेही Vaidehi, एतस्य of this, मृगरत्नस्य of the gem of a deer, परार्ध्ये in an excellent, काञ्चनत्वचि in a golden skin, मया सह with me also, उपवेक्ष्यति  will sit.

##### आङ्ग्लानुवादः




#### श्लोकः
##### मूलम्
न कादली न प्रियकी न प्रवेणी न चाविकी।  
भवेदेतस्य सदृशी स्पर्शनेनेति मे मतिः॥3.43.35॥

##### शब्दार्थः
स्पर्शनेन by touch, कादली blackstriped antelope, एतस्य of this, सदृशी comparable, न भवेत् will be there, प्रियकी goat's, न or even, प्रवेणी a hairy one, न not, आविकी च of a sheep, न not, इति like this, मे I, मतिः I think.

##### आङ्ग्लानुवादः
The skins of various types of deer like Priyaki, Kadali or goats or sheep cannot be compared in softness to the skin of this deer.



#### श्लोकः
##### मूलम्
एष चैव मृगश्श्रीमान् यश्च दिव्यो नभश्चरः।  
उभावेतौ मृगौ दिव्यौ तारामृगमहीमृगौ॥3.43.36॥

##### शब्दार्थः
श्रीमान् majestic, एषः this one, मृगश्चैव that deer too, नभश्चरः flying in the sky, यश्च whoever, दिव्यः divine, दिव्यौ both are divine, एतौ these two, तारामृगमहीमृगौ deer of the stars and deer of the earth, उभौ both, मृगौ deer.

##### आङ्ग्लानुवादः
This majestic deer and the deer flying in heaven (the deer's figure seen in the Moon called Mrgasira)  both the deer of the star in the sky and the deer of the earth are divine.



#### श्लोकः
##### मूलम्
यदि वाऽयं तथा यन्मां भवेद्वदसि लक्ष्मण।  
मायैषा राक्षसस्येति कर्तव्योस्य वधो मया॥3.43.37॥

##### शब्दार्थः
लक्ष्मण Lakshmana, एषा this, राक्षसस्य of a demon, माया an illusion, इति thus, माम् me, यत् which, वदसि you say, तथा so also, अयम् surely, भवेद्यदि if it is, वा or, मया by me, अस्य his, वधः death, कर्तव्यः should be done.

##### आङ्ग्लानुवादः
Lakshmana, as you say, if it is the illusion of a demon, even then it should be killed by me.



#### श्लोकः
##### मूलम्
एतेन हि नृशंसेन मारीचेनाकृतात्मना।  
वने विचरता पूर्वं हिंसिता मुनिपुङ्गवाः॥3.43.38॥

##### शब्दार्थः
नृशंसेन by  cruel, अकृतात्मना by evilminded, वने in the forest, विचरता while wandering, एतेन by him, मारीचेन Maricha, पूर्वम् earlier, मुनिपुङ्गवाः great sages, हिंसिताः are harassed.

##### आङ्ग्लानुवादः
The great sages were tortured and killed earlier by this cruel, evilminded Maricha while wandering in the forest.



#### श्लोकः
##### मूलम्
उत्थाय बहवो येन मृगयायां जनाधिपाः।  
निहताः परमेष्वासास्तस्माद्वध्यस्त्वयं मृगः॥3.43.39॥

##### शब्दार्थः
येन since, उत्थाय after rising, मृगयायाम् during hunting expedition, बहवः many, परमेष्वासाः great archers, जनाधिपाः kings, निहताः killed, तस्मात् therefore, मृगः deer, वध्यः तु should be killed.

##### आङ्ग्लानुवादः
Many kings who were great archers who set out on hunting expedition were killed by him. Therefore, this animal deserves to be killed.



#### श्लोकः
##### मूलम्
पुरस्तादिह वातापिः परिभूय तपस्विनः।  
उदरस्थो द्विजान्हन्तिस्वगर्भोऽश्वतरीमिव॥3.43.40॥

##### शब्दार्थः
पुरस्तात् earlier, इह here, वातापिः Vatapi, तपस्विनः ascetics, परिभूय defeating, उदरस्थः   stationed in the stomach, अश्वतरीम् female mule, स्वगर्भः इव as its own womb, द्विजान् brahmins, हन्ति killed.

##### आङ्ग्लानुवादः
Earlier in this forest, Vatapi used to humiliate the ascetic brahmins and to kill them by entering into their stomach like a womb killing the female mule.



#### श्लोकः
##### मूलम्
स कदाचिच्चिराल्लोभादाससाद महामुनिम्।  
अगस्त्यं तेजसा युक्तं भक्षस्तस्य बभूव ह॥3.43.41॥

##### शब्दार्थः
सः that Vatapi, चिरात् after a long time, कदाचित् once, लोभात् greedily, तेजसा by prowess, युक्तम् one endowed, महामुनिम् great sage, अगस्त्यम् Agasthya, आससाद reached, तस्य his, भक्षः food, बभूव ह became.

##### आङ्ग्लानुवादः
That Vatapi after a long time, once greedily entered into the stomach of the great lustrous sage Agastya and became his food.



#### श्लोकः
##### मूलम्
समुत्थाने व तद्रूपं कर्तुकामं समीक्ष्य तम्।  
उत्स्मयित्वा तु भगवान्वातापिमिदमब्रवीत्॥3.43.42॥

##### शब्दार्थः
समुत्थाने  when he rose, तत् that, रूपम् form, कर्तुकामम् to turn into real form, तम् him, वातापिम् Vatapi, समीक्ष्य after  seeing, भगवान् venerable sage, उत्स्मयित्वा by smiling at him, इदम् this, अब्रवीत् said.

##### आङ्ग्लानुवादः
When the venerable sage Agastya got up (after eating), he observed Vatapi wishing to turn into his real form. So smiling at him, he saidः



#### श्लोकः
##### मूलम्
त्वयाऽविगण्य वातापे परिभूतास्स्वतेजसा।  
जीवलोके द्विजश्रेष्ठास्तस्मादसि जरां गतः॥3.43.43॥

##### शब्दार्थः
वातापे O Vatapi, जीवलेके  in the world of living beings, द्विजश्रेष्ठाः best of brahmins, त्वया by you, अविगण्य disregarding, स्वतेजसा with your power, परिभूताः are insulted, तस्मात् on  
account of that, जरां गतः got digested, असि you are.

##### आङ्ग्लानुवादः
'O Vatapi you killed the best of brahmins living in this world, disregarding them because of your power. Hence you were digested by me.'



#### श्लोकः
##### मूलम्
तदेवं न भवेद्रक्षोवातापिरिव लक्ष्मण।  
मद्विधं योऽतिमन्येत धर्मनित्यं जितेन्द्रियम्॥3.43.44॥  
भवेद्धतोऽयं वातापिरगस्त्येनेव मां गतः।

##### शब्दार्थः
लक्ष्मण Lakshmana, एवम् in that way, वातापिरिव just as Vatapi, तत् that, रक्षः demon, न भवेत् not live, यः who, धर्मनित्यम् always righteous, जितेन्द्रियम् senses controlled , मद्विधम् my kind, अतिमन्येत whoever violates, अयम् this, मां me, गतः gone, अगस्त्येन by Agastya, वातापिरिव like Vatapi, हतः be killed,  भवेत् will be.

##### आङ्ग्लानुवादः
O Lakshmana just like Vatapi, this demon will not live. Whoever violates a person of my kind who is ever righteous and selfcontrolled will be killed



#### श्लोकः
##### मूलम्
इह त्वं भव सन्नद्दो यन्त्रितो रक्ष मैथिलीम्॥3.43.45॥  
अस्यामायत्तमस्माकं यत्कृत्यं रघुनन्दन।

##### शब्दार्थः
रघुनन्दन O delight of the Raghu dynasty, त्वम् you, इह here, सन्नद्धः be ready, भव your, यन्त्रितः  very alert, मैथिलीम् Maithili, रक्ष  protect, अस्माकम् for us, यत् whatever, कृत्यम् is the task, अस्याम् in her, आयत्तम् is dependent.

##### आङ्ग्लानुवादः
O Lakshmana, delight of the Raghu dynasty, be very alert and restrained and protect Sita. Whatever duty we have to perform depends on her protection.



#### श्लोकः
##### मूलम्
अहमेनं वधिष्यामि ग्रहीष्याम्यपि वा मृगम्॥3.43.46॥  
यावद्गच्छामि सौमित्रे मृगमानयितुं द्रुतम्।

##### शब्दार्थः
सौमित्रे Lakshmana, अहम् I, एनम् him, मृगम् deer, वधिष्यामि will kill, अपि वा or else, ग्रहीष्यामि  
will catch, मृगम् the deer, आनयितुम् to bring, द्रुतम् quickly, यावद्गच्छामि I will go to get the deer.

##### आङ्ग्लानुवादः
O Lakshmana I will go quickly and either kill the deer or catch it.  Now let me go.



#### श्लोकः
##### मूलम्
पश्य लक्ष्मण वैदेहीं मृगत्वचि गतस्पृहाम्॥3.43.47॥  
त्वचा प्रधानया ह्येष मृगोऽद्य न भविष्यति।

##### शब्दार्थः
लक्ष्मण Lakshmana, मृगत्वचि at this deerskin, गतस्पृहाम् desire is fixed, वैदेहीम् Vaidehi, पश्य see, प्रधानया ardently, त्वचा by his skin, एषः मृगः of this deer, अद्य now, न भविष्यति will not live.

##### आङ्ग्लानुवादः
See, how Vaidehi ardently longs for the skin of this deer  I will not let the animal live, O Lakshmana



#### श्लोकः
##### मूलम्
अप्रमत्तेन ते भाव्यमाश्रमस्थेन सीतया॥3.43.48॥  
यावत्पृषतमेकेन सायकेन निहन्म्यहम्।  
हत्वैतच्चर्म चादाय शीघ्रमेष्यामि लक्ष्मण॥3.43.49॥

##### शब्दार्थः
लक्ष्मण Lakshmana, आश्रमस्थेन staying at the hermitage, ते by you, सीतया with Sita, अप्रमत्तेन   vigilant, भाव्यम् should be, पृषतम् speckled antelope, एकेन by only one, बाणेन by arrow, अहम् I, यावत् by the time, निहन्मि I will kill, हत्वा after killing, एतच्चर्म his skin, आदाय getting, शीघ्रम् quickly, एष्यामि I will come.

##### आङ्ग्लानुवादः
Keep vigil over Sita at the hermitage, O Lakshmana  I will certainly kill the speckled antelope with a single arrow, get his skin and come back quickly.



#### श्लोकः
##### मूलम्
प्रदक्षिणेनातिबलेन पक्षिणा जटायुषा बुद्धिमता च लक्ष्मण।  
भवाप्रमत्तः परिगृह्य मैथिलीं प्रतिक्षणं सर्वत एव शङ्कितः॥3.43.50॥

##### शब्दार्थः
लक्ष्मण Lakshmana, मैथिलीम् Sita, परिगृह्य  guarding her, प्रतिक्षणम् every moment, सर्वतः एव  
from all directions, शङ्कितः suspecting danger, प्रदक्षिणेन  going round, अतिबलेन by the  mighty, बुद्धिमता by wise, पक्षिणा by the bird, जटायुषा Jatayu, अप्रमत्तः vigilant, भव be.

##### आङ्ग्लानुवादः
O Lakshmana, be vigilant in guarding Sita, suspecting danger every moment from all directions. Take the help of Jatayu, the mighty and wise bird who will be on his rounds.  
इत्याषे श्रीमद्रामायणे वाल्मीकीय आदिकाव्ये अरण्यकाण्डे त्रिचत्वारिंशस्सर्गः॥  
Thus ends the fortythird sarga in Aranyakanda of the holy Ramayana the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/3_araNyakANDam/04-sItApaharaNam/043_svarNamRgagrahaNarthaM_rAmagamanam.md">
<details><summary><h3>भूषणम् ...{Loading}...</h3></summary>



सा तं सम्प्रेक्ष्य सुश्रोणी कुसुमान्यपचिन्वती ।  

हैमराजतवर्णाभ्यां पार्श्वाभ्यामुपशोभितम्  ॥  ३।४३।१  ॥   

प्रहृष्टा चानवद्याङ्गी मृष्टहाटकवर्णिनी ।  

भर्तारमभिचक्रन्द लक्ष्मणं चापि सायुधम्  ॥  ३।४३।२  ॥   

तया ऽ ऽहूतौ नरव्याघ्रौ वैदेह्या रामलक्ष्मणौ ।  

वीक्षमाणौ तु तं देशं तदा ददृशतुर्मृगम्  ॥  ३।४३।३  ॥   

शङ्कमानस्तु तं दृष्ट्वा लक्ष्मणो राममब्रवीत् ।  

तमेवैनमहं मन्ये मारीचं राक्षसं मृगम्  ॥  ३।४३।४  ॥   

सीतायास्त्वेकनाथायाः पूरयिष्यन् मनोरथम् । मायागृगं यो ऽनुययौ श्रीरामं
तमुपास्महे  ॥  सा तमित्यादि । हैमराजतवर्णाभ्यामित्यनेन द्वयोः
पार्श्वयोर्वर्णभेद उच्यते । मष्टं शुद्धं हाटकं सुवर्णं तस्य वर्णो ऽस्या
अस्तीति तथा । "स्वर्णं सुवर्णं कनकं हिरण्यं हेम हाटकम्" इत्यमरः ।
अभिचक्रन्द उच्चैराह्वयत् "क्रदि आह्वाने रोदने च" इति धातुः ।
सायुधमित्यनेनायुधेन सहागन्तव्यमित्याहूतवतीति गम्यते  ॥  ३।४३।१४  ॥   

  

चरन्तो मृगयां हृष्टाः पापेनोपाधिना वने ।  

अनेन निहता राजन् राजानः कामरूपिणा  ॥  ३।४३।५  ॥   

मृगयां चरन्तः मृगयार्थं पर्यटन्तो राजानः । अनेन पापेन मृगरूपोपाधिना
निमित्तेन हताः  ॥  ३।४३।५  ॥   

  

अस्य मायाविदो माया मृगरूपमिदं कृतम् ।  

भानुमत् पुरुषव्याघ्र गन्धर्वपुरसन्निभम्  ॥  ३।४३।६  ॥   

मृगो ह्येवंविधो रत्नविचित्रो नास्ति राघव ।  

जगत्यां जगतीनाथ मायैषा हि न संशयः  ॥  ३।४३।७  ॥   

मायां वेत्तीति मयावित् तस्य । मायैव मृगरूपं कृतं मृगाकारेण परिणतम् ।
भानुमत् प्रकाशवत् । गन्धर्वपुरं नानाविधविस्मयनीयाकारसंस्थानं
क्षणभङ्गुरमभ्रं तत्सन्निभम्, तद्वद्विस्मयनीयमित्यर्थः । जगत्यां भूमौ  ॥ 
३।४३।६,७  ॥   

  

एवं ब्रुवाणं काकुत्स्थं प्रतिवार्य शुचिस्मिता ।  

उवाच सीता संहृष्टा चर्मणा हृतचेतना  ॥  ३।४३।८  ॥   

काकुत्स्थं प्रतिवार्य निवर्त्य उवाच, राममिति शेषः । तत्र हेतुश्चर्मणेति
। हृतचेतना हृतप्रज्ञा  ॥  ३।४३।८  ॥   

  

आर्यपुत्राभिरामो ऽसौ मृगो हरति मे मनः ।  

आनयैनं महाबाहो क्रीडार्थं नो भविष्यति  ॥  ३।४३।९  ॥   

नो भविष्यति नः भविष्यति । न भविष्यतीत्यपि वाग्दोषः  ॥  ३।४३।९  ॥   

  

इहाश्रमपदे ऽस्माकं बहवः पुण्यदर्शनाः ।  

मृगाश्चरन्ति सहिताः सृमराश्चमरास्तथा  ॥  ३।४३।१०  ॥   

ऋक्षाः पृषतसङ्घाश्च वानराः किन्नरास्तथा ।  

विचरन्ति महाबाहो रूपश्रेष्ठा मनोहराः  ॥  ३।४३।११  ॥   

सहिताः सङ्घीभूताः । सृमराः व्यालमृगाः । "सृमरः स्याद्व्यालमृगः" इति
वैजयन्ती । चमराः चामरमृगाः । ऋक्षाः भल्लूकाः । पृषताः बिन्दुमृगाः ।
किन्नराः मृगविशेषाः  ॥  ३।४३।१०,११  ॥   

  

न चास्य सदृशो राजन् दृष्टूपर्वो मृगः पुरा ।  

तेजसा क्षमया दीप्त्या यथायं मृगसत्तमः  ॥  ३।४३।१२  ॥   

तेजसा वर्णेन । क्षमया अत्वरया । दीप्त्या शारीरप्रकाशेन । यथायं मृगो
दृश्यते तथा तेज आदिभिः अस्य सदृशो मृगो न दृष्टपूर्वः । पुरा भाविकाले ऽपि
न दृश्यत इति शेषः । "स्यात्प्रबन्धे चिरातीते निकटागामिके पुरा" इत्यमरः
 ॥  ३।४३।१२  ॥   

  

नानावर्णविचित्राङ्गो रत्नबिन्दुसमाचितः ।  

द्योतयन् वनमव्यग्रं शोभते शशिसन्निभः  ॥  ३।४३।१३  ॥   

समाचितः व्याप्तः । अव्यग्रं समग्रं यथा तथा शोभते । शशिसन्निभः
आनन्दकरत्वेन शशिसाम्यम्  ॥  ३।४३।१३  ॥   

  

अहो रूपमहो लक्ष्मीः स्वरसम्पच्च शोभना ।  

मृगो ऽद्भुतो विचित्राङ्गो हृदयं हरतीव मे  ॥  ३।४३।१४  ॥   

रूपं वर्णः । लक्ष्मीः कान्तिः । उक्तानुवादपूर्वकं मनोहरत्वमाह मृग इति ।
अतो न पूर्वार्धेन गतार्थता  ॥  ३।४३।१४  ॥   

  

यदि ग्रहणमभ्येति जीवन्नेव मृगस्तव ।  

आश्चर्यभूतं भवति विस्मयं जनयिष्यति  ॥  ३।४३।१५  ॥   

समाप्तवनवासानां राज्यस्थानां च नः पुनः ।  

अन्तःपुरविभूषार्थो मृग एष भविष्यति  ॥  ३।४३।१६  ॥   

यदिति श्लोकद्वयमेकान्वयम् । तव ग्रहणं त्वत्कर्तृकग्रहण् । कर्तरि षष्ठी ।
तदा एष मृगः आश्चर्यभूतम् । अस्माकं विस्मयावहं सत्त्वं भवति इदानीमिति
शेषः । समाप्तवनवासानाम् अत एव पुनः राज्यस्थानां च नः विस्मयं जनयिष्यति
किञ्च अन्तःपुरविभूषार्थो ऽपि भविष्यति  ॥  ३।४३।१५,१६  ॥   

  

भरतस्यार्यपुत्रस्य श्वश्रूणां मम च प्रभो ।  

मृगरूपमिदं व्यक्तं विस्मयं जनयिष्यति  ॥  ३।४३।१७  ॥   

आर्यपुत्रस्य तव श्वश्रूणां मम श्वश्रूणां चेति योजना । मृगरूपं
प्रशस्तमृगः । प्रशंसायां रूपप् प्रत्ययः । मृगस्य रूपं वा  ॥  ३।४३।१७  ॥   

  

जीवन्न यदि ते ऽभ्येति ग्रहणं मृगसत्तमः ।  

अजिनं नरशार्दूल रुचिरं मे भविष्यति  ॥  ३।४३।१८  ॥   

जीवतः अग्रहणे ऽपि प्रयोजनमाह जीवन्निति । अजिनं चर्म । रुचिरं प्रियम्  ॥ 
३।४३।१८  ॥   

  

निहतस्यास्य सत्त्वस्य जाम्बूनदमयत्वचि ।  

शष्पबृस्यां विनीतायामिच्छाम्यहमुपासितुम्  ॥  ३।४३।१९  ॥   

प्रियत्वमेव विवृणोति निहतस्येति । जाम्बूनदमयत्वचि स्वर्णसदृशत्वचि ।
शष्पबृस्यां बालतृणैः कृतायां बृस्याम् । मध्यमपदलोपिसमासः । "व्रतिनामासनं
बृसी" इत्यमरः । तस्यां विनीतायाम् आस्तृतायाम् । उक्तरूपत्वचि उपासितुं
स्थातुम् इच्छामि, सहेति शेषः  ॥  ३।४३।१९  ॥   

  

कामवृत्तमिदं रौद्रं स्त्रीणामसदृशं मतम् ।  

वपुषा त्वस्य सत्त्वस्य विस्मयो जनितो मम  ॥  ३।४३।२०  ॥   

अथ सविनयमाह कामवृत्तमिति । रौद्रं घोरम् इदं कामवृत्तं
भर्तृप्रेरणरूपस्वेच्छाव्यापारः । स्त्रीणाम् असदृशम् अयुक्तं कैकेयीवत्,
तथाप्यस्य सत्त्वस्य तु वपुषा विलक्षणदेहेन मम विस्मयो जनितः ममात्यन्तं
कुतूहलं वर्तते, आनयेति वक्तुमप्ययुक्तम् अतः तवापि कुतूहलमस्ति चेत्तथा
क्रियतामिति भावः । अनेन पूर्वमानयेति प्रमादादुक्तस्य क्षमापणं कृतम्  ॥ 
३।४३।२०  ॥   

  

तेन काञ्चनरोम्णा तु मणिप्रवरशृङ्गिणा ।  

तारुणादित्यवर्णेन नक्षत्रपथवर्चसा ।  

बभूव राघवस्यापि मनो विस्मयमागतम्  ॥  ३।४३।२१  ॥   

न केवलं स्त्रीपारवश्येन कृतवान् किन्तु स्वविस्मयेनापीत्याह तेनेत्यादिना
। मणिप्रवरो नीलरत्नम् । काञ्चनवर्णरोमत्वात् बालसूर्यवर्णत्वम् ।
नक्षत्रपथः छायापथः तत्तुल्यवर्चसा नक्षत्रसदृशबिन्दूपलक्षितत्वात् । आगतं
प्राप्तम्  ॥  ३।४३।२१  ॥   

  

एवं सीतावचः श्रुत्वा तं दृष्ट्वा मृगमद्भुतम् ।  

लोभितस्तेन रूपेण सीतया च प्रचोदितः  ॥  ३।४३।२२  ॥   

उवाच राघवो हृष्टो भ्रातरं लक्ष्मणं वचः  ॥  ३।४३।२३  ॥   

रूपेण मृगेण । "रूपं मृगे ऽपि विज्ञेयम्" इति हलायुधः  ॥  ३।४३।२२,२३  ॥   

  

पश्य लक्ष्मण वैदेह्याः स्पृहां मृगगतामिमाम् ।  

रूपश्रेष्ठतया ह्येष मृगो ऽद्य न भषिष्यति  ॥  ३।४३।२४  ॥   

पश्येति । सीता स्पृहायुक्तेति भावः । तत्र हेतुमाह रूपेति । मृगेषु
श्रेष्ठतया रूपेण श्रेष्ठतया वा । एष मृगः एतादृशमृगः । अद्य वनवासे । न
भविष्यति न सेत्स्यति दुर्लभ इत्यर्थः  ॥  ३।४३।२४  ॥   

  

न वने नन्दनोद्देशे न चैत्ररथसंश्रये ।  

कुतः पृथिव्यां सौमित्रे यो ऽस्य कश्चित्समो मृगः  ॥  ३।४३।२५  ॥   

न केवलमत्र देशान्तरे ऽपि दुर्लभ इत्याह न वन इति । नन्दन इत्युद्देशः
कीर्तनं यस्य तस्मिन् वने चैत्ररथसंश्रये चैत्ररथाख्ये वने च न
भविष्यतीत्यनुषज्यते पृथिव्यां कुतो हेतोर्भविष्यति  ॥  ३।४३।२५  ॥   

  

प्रतिलोमानुलोमाश्च रुचिरा रोमराजयः ।  

शोभन्ते मृगमाश्रित्य चित्राः कनकबिन्दुभिः  ॥  ३।४३।२६  ॥   

प्रतिलोमाः तिर्यग्भूताः । अनुलोमाः अनुकूलाः रोमराजयश्च मृगमाश्रित्य
दृश्यन्ते । चित्राः आश्चर्यभूताः कनकबिन्दवः कनकवर्णबिन्दवश्च
मृगमाश्रित्य शोभन्ते  ॥  ३।४३।२६  ॥   

  

पश्यास्य जृम्भमाणस्य दीप्तामग्निशिखोपमाम् ।  

जिह्वां मुखान्निःसरन्तीं मेघादिव शतह्रदाम्  ॥  ३।४३।२७  ॥   

पश्येति । शतह्रदां तडितम्  ॥  ३।४३।२७  ॥   

  

मसारगल्लर्कमुखः शङ्खमुक्तानिभोदरः ।  

कस्य नामाभिरूपो ऽसौ न मनो लोभयेन्मृगः  ॥  ३।४३।२८  ॥   

मसारः इन्द्रनीलः । गल्लर्कः चषकः । "गल्लर्कश्चानुतर्षश्च तर्षकश्चषकः
स्मृतः" इति हलायुधः । इन्द्रनीलनिर्मितचषकाकारमुखसम्पुट इत्यर्थः ।
अभिरूपः सुन्दरः  ॥  ३।४३।२८  ॥   

  

कस्य रूपमिदं दृष्ट्वा जाम्बूनदमयं प्रभो ।  

नानारत्नमयं दिव्यं न मनो विस्मयं व्रजेत्  ॥   

\[किं पुनर्मैथिली सीता बाला नारी न विस्मयेत् ।\]  ॥  ३।४३।२९  ॥   

कस्येति । रूपं मृगम् । जाम्बूनदमयेति स्वार्थे मयट् । नानारत्नमयं
नानाबिन्दुप्रचुरम्  ॥  ३।४३।२९  ॥   

  

मांसहेतोरपि मृगान् विहारार्थं च धन्विनः ।  

घ्नन्ति लक्ष्मण राजानो मृगयायां महावने  ॥  ३।४३।३०  ॥   

मांसहेतोरपि विनोदार्थं च राजानो मृगान् घ्नन्ति, किं
पुनरेवंविधविचित्रवस्तुलाभहेतोरिति भावः  ॥  ३।४३।३०  ॥   

  

धनानि व्यवसायेन विचीयन्ते महावने ।  

धातवो विविधाश्चापि मणिरत्नसुवर्णिनः  ॥  ३।४३।३१  ॥   

एतन्मृगरूपं महद्धनम् एतच्च वन एव सम्भवति तस्मादिदं व्यवसायेन
स्वीकर्तव्यमित्यभिप्रायेणाह धनानीति । मणिरत्नं मणिश्रेष्ठं सुर्वर्णं च
मणिरत्नसुवर्णे ते येषु स्त इति मणिरत्नसुवर्णिनः मणयः सुवर्णानि च धातुषु
भवन्तीति प्रसिद्धिः । तथाभूता विविधा धातवश्च धनानि
करिमस्तकमुक्ताप्रभृतीनि महावने व्यवसायेन मृगयोद्योगेन राजभिः विचीयन्ते
सङ्गृह्यन्ते । यद्वा धनानि व्यवसायेन मृगयोद्योगेन महावने विचीयन्ते । ननु
कुतो वने धनसङ्ग्रहप्रसक्तिरित्यत्राह धातव इति । यस्मादुक्तरूपा विविधा
धातवः सन्ति तस्मादित्यर्थः  ॥  ३।४३।३१  ॥   

  

तत्सारमखिलं नृ़णां धनं निचयवर्धनम् ।  

मनसा चिन्तितं सर्वं यथा शुक्रस्य लक्ष्मण  ॥  ३।४३।३२  ॥   

तेषां धनानां सारं श्रेष्ठभूतम् । अखिलं धनं नृ़णां निचयवर्धनं कोशवर्धनं
भवेत् । किमिव शुक्रस्य मनसा चिन्तितं सङ्कल्पितं वस्तुजातं तथैवाविर्भूय
निचयवर्धनं यथा तद्वदित्यर्थः । यद्वा नृ़णां मनसा चिन्तितं
वृथामनोरथकल्पितं सर्वं धनं यथा शुक्रस्य कोशं पूरयति तथेत्यर्थः ।
तदुक्तमुद्योगपर्वणि "मनुष्येभ्यः समादत्ते शुक्रश्चिन्तार्जितं धनम् ।"
इति । यद्वा नृ़णां राजादिधनिनां कोशवर्धनं तत् वन्यं धनं सारं भवति
जानपदधनादपि वन्यं धनं सारम् अतिप्रशस्तं भवति अपूर्वत्वात् अतो
निवृत्तवनवासैरस्माभिर्वनादपूर्वधनतया पुरीं नेतुमयं ग्रहीतव्य इति भावः  ॥ 
३।४३।३२  ॥   

  

अर्थी येनार्थकृत्येन संव्रजत्यविचारयन् ।  

तमर्थमर्थशास्त्रज्ञाः प्राहुरर्थ्याश्च लक्ष्मण  ॥  ३।४३।३३  ॥   

अस्त्विदम् अथापि विचार्य कार्यमिति चेत्तत्राह अर्थीति । अर्थी
असन्निहितार्थापेक्षी । "अर्थाच्चासन्निहिते" इति इनिप्रत्ययः । सः येन
अर्थकृत्येन अर्थकार्येण हेतुना अविचारयन् संव्रजति सम्यग्गच्छति
यद्वस्तुसौन्दर्यजातोपकारलोभेन पुरुषस्तत्साधने व्यग्रः प्रवर्तते
तमेवार्थं प्राहुः । अर्थशास्त्रज्ञाः नीतिशास्त्रज्ञाः । अर्थ्या
अर्थादनपेताश्च । "अर्थ्यो ऽभिज्ञार्थशालिनोः" इत्यजयः ।
"धर्मपथ्यर्थन्यायादनपेते" इति यत्प्रत्ययः । यस्य गुणप्रीतः पुरुषः
अभिनिविशते स एवार्थ इति नीतिशास्त्रज्ञा अर्थवन्तश्चाहुः । अय़ञ्च तथाविध
इति भावः  ॥  ३।४३।३३  ॥   

  

एतस्य मृगरत्नस्य परार्ध्ये काञ्चनत्वचि ।  

उपवेक्ष्यति वैदेही मया सह सुमध्यमा  ॥  ३।४३।३४  ॥   

एवं प्रयत्नसम्पाद्यं वस्त्वयमेव मृग इत्यभिप्रायेणाह एतस्येति ।
मृगरत्नस्य मृगश्रेष्ठस्य । परार्घ्ये श्लाध्ये । काञ्चनत्वचि
काञ्चनसदृशत्वचि । पुँल्लिङ्गत्वमार्षम्  ॥  ३।४३।३४  ॥   

  

न कादली न प्रियकी न प्रवेणी न चाविकी ।  

भवेदेतस्य सदृशी स्पर्शनेनेति मे मतिः  ॥  ३।४३।३५  ॥   

परार्ध्यत्वं विवृणोति नेति । कदल्येव कादली मृगाविशेषः । तल्लक्षणमुक्तं
वैजयन्त्याम् "कदली तु बिले शेते मृदुसूक्ष्मोच्चकर्बुरैः ।
नीलाग्रैर्लोमभिर्युक्ता सा विंशत्यङ्गुलायता । प्रियकी लोमभिर्युक्ता
मृदुश्च मसृणैर्घनैः  ॥ " इति। प्रवेणी आस्तरणविशेषः मृगविशेषो वा। अविरेव
अविकः "अवेः कः" इति स्वार्थे कप्रत्ययः। तस्येयमाविकी तल्लोमनिर्मिता
शाटीत्यर्थः। स्पर्शनेन मार्दवेन  ॥  ३।४३।३५  ॥   

  

एष चैव मृगः श्रीमान् यश्च दिव्यो नभश्चरः ।  

उभावेतै मृगौ दिव्यौ तारामृगमहीमृगौ  ॥  ३।४३।३६  ॥   

दिव्यः श्लाघ्यः । नभश्चरो मृगः मृगशीर्षः । दिव्यौ शोभमानौ  ॥  ३।४३।३६
 ॥   

  

यदि वा ऽयं तथा यन्मां भवेद्वदसि लक्ष्मण ।  

मायैषा राक्षसस्येति कर्तव्यो ऽस्य वधो मया  ॥  ३।४३।३७  ॥   

एवं सीतामतमङ्गीकृत्य प्रवृत्तिरुक्ता । अथ लक्ष्मणमतमङ्गीकृत्याह यदि वेति
। मायैषा राक्षसस्येति यन्मां वदसि तथायं यदि वा भवेत् एवमप्यस्य वधो मया
कार्यः  ॥  ३।४३।३७  ॥   

  

एतेन हि नृशंसेन मारीचेनाकृतात्मना ।  

वने विचरता पूर्वं हिंसिता मुनिपुङ्गवाः । ३।४३।३८  ॥   

हनने हेतुत्वेन तदीयदौरात्म्यमाविष्करोति एतेन हीति । नृशंसेन घातुकेन ।
अकृतात्मना दुष्टभावेन  ॥  ३।४३।३८  ॥   

  

उत्थाय बहवो येन मृगयायां जनाधिपाः ।  

निहताः परमेष्वासास्तस्माद्वध्यस्त्वयं मृगः  ॥  ३।४३।३९  ॥   

उत्थाय प्रादुर्भूय  ॥  ३।४३।३९  ॥   

  

पुरस्तादिह वातापिः परिभूय तपस्विनः ।  

उदरस्थो द्विजान् हन्ति स्वगर्भो ऽश्वतरीमिव  ॥  ३।४३।४०  ॥   

पूर्वोक्तमपि वातापिवृत्तान्तं मारीचस्य मायाव्यापारे दृष्टान्तत्वेनाह
पुरस्तादिति पुरस्तात् पूर्वस्मिन्काले । इह दण्डकारण्ये । अश्वतरो नाम
गर्दभादश्वायामुत्पन्न इति वृत्तिकारः । "गोखरो ऽश्वतरो मतः" इति हलायुधः ।
तत्स्वरूपमुक्तं शालिहोत्रीये "खररूक्षस्वरास्तीक्ष्णाः खरशीलाः
खराङ्घ्रयः" इति । तामश्वतरीं स्वगर्भो यथा हन्ति तथायमपि गर्भस्थो द्विजन्
हन्ति । अश्वतरी वृश्चिकेत्यप्याहुः  ॥  ३।४३।४०  ॥   

  

स कदाचिच्चिराल्लोभादाससाद महामुनिम् ।  

अगस्त्यं तेजसा युक्तं भक्षस्तस्य बभूव ह  ॥  ३।४३।४१  ॥   

भक्षः आहारः  ॥  ३।४३।४१  ॥   

  

समुत्थाने च तद्रूपं कर्तुकामं समीक्ष्य तम् ।  

उत्स्मयित्वा तु भगवान् वातापिमिदमब्रवीत्  ॥  ३।४३।४२  ॥   

समुत्थाने श्राद्धान्ते । तद्रूपं रक्षोरूपम् । उत्स्मयित्वा ईषत्स्मित्वा
। ल्यबभाव आर्षः  ॥  ३।४३।४२  ॥   

  

त्वया ऽविगण्य वातापे परिभूताः स्वतेजसा ।  

जीवलोके द्विजश्रेष्ठास्तस्मादसि जरां गतः  ॥  ३।४३।४३  ॥   

अविगण्य अविचार्य पापमिति शेषः । जीवलोके भूलोके । जरां जीर्णताम् । इति
वातापिमब्रवीदिति पूर्वेणान्वयः  ॥  ३।४३।४३  ॥   

  

तदेतन्न भवेद्रक्षो वातापिरिव लक्ष्मण ।  

मद्विधं यो ऽतिमन्येत धर्मनित्यं जितेन्द्रियम् ।  

भवेद्धतो ऽयं वातापिरगस्त्येनेव मां गतः  ॥  ३।४३।४४  ॥   

तदिति रक्षःशब्दाभिप्रायेण नपुंसकत्वम् । अतिमन्येत अतिक्रामेत् । मां गत
इति । अगस्त्यो यथा अजरूपं वातापिं लोकहितार्थं नाशितवान् तथाहमपि
मृगरूपमेनं हनिष्यामीत्यर्थः  ॥  ३।४३।४४  ॥   

  

इह त्वं भव सन्नद्धो यन्त्रितो रक्ष मैथिलीम् ।  

अस्यामायत्तमस्माकं यत्कृत्यं रघुनन्दन  ॥  ३।४३।४५  ॥   

सन्नद्धः धनुःकवचादिसन्नाहयुक्तः । यन्त्रितः व्याक्षेपान्तररहितः ।
अस्यामिति । अस्माकं यत्कृत्यमावश्यकं तत् सर्वमस्यामायत्तम्
एतद्रक्षणप्रधानमित्यर्थः । एतन्मूलतया रावणवधादिकं कर्तव्यम् । इयं हि
पूर्वं वेदवतीभावे तथा, सङ्कल्पितवतीत्यपि सूचयति  ॥  ३।४३।४५  ॥   

  

अहमेनं वधिष्यामि ग्रहीष्याम्यपि वा मृगम् ।  

यावद्गच्छामि सौमित्रे मृगमानयितुं द्रुतम्  ॥  ३।४३।४६  ॥   

अहमिति । यावद्गच्छामि गमिष्यामि । "यावत्पुरानिपातयोः" इति भविष्यदर्थे
लट्  ॥  ३।४३।४६  ॥   

  

पश्य लक्ष्मण वैदेहीं मृगत्वचिगतस्पृहाम् ।  

त्वचा प्रधानया ह्येष मृगो ऽद्य न भविष्यति  ॥  ३।४३।४७  ॥   

पश्येति । गतस्पृहां प्राप्तस्पृहाम् । प्रधानया प्रधानप्रयोजनभूतया न
भविष्यति मरिष्यतीत्यर्थः । अत्र सीताप्रार्थितमेव प्रधानप्रयोजनम्,
अन्यदानुषङ्गिकमित्यर्थः  ॥  ३।४३।४७  ॥   

  

अप्रमत्तेन ते भाव्यमाश्रमस्थेन सीतया  ॥  ३।४३।४८  ॥   

यावत्पृषतमेकेन सायकेन निहन्म्यहम् ।  

हत्वैतच्चर्म चादाय शीघ्रमेष्यामि लक्ष्मण  ॥  ३।४३।४९  ॥   

अप्रमत्तेनेति । सीतया हेतुभूतया आश्रमस्थेन ते त्वया अप्रमत्तेन भाव्यम्,
आश्रमस्थो ऽप्रर्मत्तः सन् सीतारक्षणं कुर्वित्यर्थः । पृषतं मृगम्  ॥ 
३।४३।४८,४९  ॥   

  

प्रदक्षिणेनातिबलेन पक्षिणा जटायुषा बुद्धिमता च लक्ष्मण ।  

भवाप्रमत्तः परिगृह्य मैथीलीं प्रतिक्षणं सर्वत एव शङ्कितः  ॥  ३।४३।५०  ॥   

इत्यार्षे श्रीरामायणे वाल्मीकीये आदिकाव्ये श्रीमदारण्यकाण्डे
त्रिचत्वारिंशः सर्गः  ॥  ४३  ॥   

प्रदक्षिणेन अत्यन्तसमर्थेन । जटायुषेति सहार्थे तृतीया । "वृद्धो यूना"
इति ज्ञापकात् । मैथिलीं परिगृह्य स्ववशीकृत्य सर्वतः शङ्कित एव
प्रतिक्षणमतिशङ्क्येवाप्रमत्तो भवेत्यन्वयः । अत्र पञ्चाशच्छ्लोकाः  ॥ 
३।४३।५०  ॥   

इति श्रीगोविन्दराजविरचिते श्रीरामायणभूषणे रत्नमेखलाख्याने
आरण्यकाण्डव्याख्याने त्रिचत्वारिंशः सर्गः  ॥  ४३  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/3_araNyakANDam/04-sItApaharaNam/043_svarNamRgagrahaNarthaM_rAmagamanam.md">
<details><summary><h3>शिरोमणी ...{Loading}...</h3></summary>



मृगावलोकनानन्तरकालिकं सीतावृत्तान्तमाह--सेत्यादिभिः । कुसुमानि विचिन्वती
सुश्रोणी मृष्टहाटकवर्णिनी प्रतप्तसुवर्णसदृशवर्णविशिष्टा अनव़द्याङ्गी
दोषसंसर्गरहिताङ्गविशिष्टा सा सीता हेमराजतवर्णाभ्यां
सुवर्णरजतसदृशवर्णविशिष्टाभ्यां पार्श्वाभ्याम् उपशोभितं मृगं संप्रेक्ष्य
प्रहृष्टा सती भर्तारं लक्ष्मणं च चक्रन्द आजुहाव । श्लोकद्वयमेकान्वयि  ॥ 
३।४३।१२  ॥   

  

आहूयेति । आगच्छागच्छेत्याहूय तं मृगं पुनरभिवीक्षते  ॥  ३।४३।३  ॥   

  

ताविति । वैदेह्या आहूतौ तं सीताधिष्ठितदेशं वीक्षमाणौ रामलक्ष्मणौ मृगं
ददृशतुः  ॥  ३।४३।४  ॥   

  

शङ्कमान इति । तं मृगं दृष्ट्वा शङ्कमानो लक्ष्मणः वाक्यमब्रवीत् ।
तद्वचनाकारमाह-- एनं मृगं तं प्रसिद्धं मारीचं राक्षसमेवाहं मन्ये  ॥ 
३।४३।५  ॥   

  

चरन्त इति । हे राम पापेन पापकर्मनिरतेन कामरूपिणा अनेन राक्षसेन कर्त्रा
उपाधिना कपटरूपेण मृगयां चरन्तः राजानः निहताः  ॥  ३।४३।६  ॥   

  

अस्येति । हे पुरुषव्याघ्र भानुमत् प्रकाशविशिष्टं कृतं निष्पादितं
गन्धर्वपुरसंनिभम् इदं मृगरूपं मायाविदः मायानां वेदितुः अस्य मारीचस्य
मायैव  ॥  ३।४३।७  ॥   

  

ननु कथं त्वं वेत्सीत्यत आह--मृग इति । हे जगतीनाथ एवंविधो रत्नविचित्रः
मृगो जगत्यां नास्ति अतः एषा मायैव संशयो न  ॥  ३।४३।८  ॥   

  

एवमिति । छद्मना तत्कपटरूपेण आहृता प्रापिता चेतना बुद्ध्यन्तरं यया सा
संहृष्टा शुचिस्मिता सीता एवं ब्रुवाणं लक्ष्मणं प्रतिवार्य काकुत्स्थं
राममुवाच, अनेन सीतायाः लीलाप्रियात्वं मर्यादापालकत्वं वा सूचितम्  ॥ 
३।४३।९  ॥   

  

तद्वचनाकारमाह--आर्येति । हे आर्यपुत्र असौ अभिरामो मृगः मे मनो हरति अतः
एनम्  

आनय । तत्प्रयोजनमाह--नो ऽस्माकं क्रीडार्थं भविष्यति  ॥  ३।४३।१०  ॥   

  

ननु बहूनां मृगाणामिह सत्त्वात्कुतो ऽस्मिन्नेव स्पृहेत्यत आह--इहेति ।
अस्माकम् इह आश्रमपदे यद्यपि पुण्यदर्शनाः सहिताः संघीभूताः मृगाश्चरन्ति
रूपश्रेष्ठाः महाबलाः चमरादयश्च विहरन्ति तथापि तेजआदिना उपलक्षितो यथा अयं
मृगसत्तमः पूर्वः प्रथमो मया दृष्टः तादृशः अन्यो मृगो न दृष्टः एतेन
सर्वोत्तमत्वादस्मिन् स्पृहेति सूचितम् । श्लोकत्रमेकान्वयि  ॥  ३।४३।१११३
 ॥   

  

नानेति । नानावर्णैर्विचित्राण्यङ्गानि यस्य सः रत्नबिन्दुभिः समन्वितो
व्याप्तः शशिसंनिभो ऽयं मृगः वनं द्योतयन् सन् अव्यग्रं यथा स्यात् तथा
द्योतते प्रकाशते  ॥  ३।४३।१४  ॥   

  

अहो इति । अस्य रूपं लक्ष्मीश्च अहो आश्चर्यम् शोभना स्वरसंपच्च अहो अतो
मृगभूतः मृगत्वं प्राप्तः विचित्रः असौ मे हृदयं हरतीव  ॥  ३।४३।१५  ॥   

  

यदीति । जीवन्नेव मृगः यदि तव ग्रहणम् अभ्येति तदा आश्चर्यभूतं भवति अत एव
विस्मयं सर्वेषामाश्चर्यं जनयिष्यति  ॥  ३।४३।१६  ॥   

  

समाप्तेति । समाप्तः वनवासः वनवासावधिर्येषां तेषामत एव राज्यस्थानां नो
ऽस्माकमन्तःपुरे ऽपि भूषार्थ एष मृगो भविष्यति  ॥  ३।४३।१७  ॥   

  

भरतस्येति । दिव्यं दिव्यत्वेन प्रतीयमानम् इदं मृगरूपम् आर्यपुत्रस्य
भरतस्य श्वश्रूणां मम च विस्मयं जनयिष्यति  ॥  ३।४३।१८  ॥   

  

जीवन्निति । मृगसत्तमः जीवन् सन् ते ग्रहणं न अभ्येति तर्हि रुचिरमजिनं
चर्म तु किं भविष्यति  ॥  ३।४३।१९  ॥   

  

निहतस्येति । निहतस्य क्रूरतावशात् त्यक्तप्राणस्य अस्य मृगरूपस्य
सत्त्वस्य जाम्बूनदमयत्वचि सत्यां शष्यवृष्यां कोमलतृणरचिततापसोचितासने
विनीतायां प्रसारितायां जाम्बूनदमयत्वचि सुवर्णमयसदृशचर्मणि उपासितुं त्वया
सह स्थातुमिच्छामि मृगमयत्वचेत्यावर्तते अत एव न सत्यसंकल्पात्वहानिः  ॥ 
३।४३।२०  ॥   

  

कामेति । कामवृत्तं स्वेच्छाविषयीभूतम् इदं मत्प्रेरितं रौद्रं कर्म यद्यपि
स्त्रीणामसदृशमनुचितं मतं तथापि अस्य सत्त्वस्य वपुषा
आश्चर्यमयरूपविशिष्टशरीरेण मम विस्मयो जनितः एतेन विस्मयनिवृत्तेः
मत्कर्तृकप्रेरणमन्तरा सिद्ध्यभावेन इदं प्रेरणं प्रवृत्तमिति सूचितम्  ॥ 
३।४३।२१  ॥   

  

तेनेति । काञ्चनरोम्णा स्वर्णमयरोमविशिष्टेन मणिप्रवरश्रृङ्गिणा
इन्द्रनीलमणिसदृशश्रृङ्गविशिष्टेन तरुणादित्यवर्णेन तरुणादित्यवर्णवत्
वर्णो वर्णनयोग्यता यस्मिन् अतिप्रकाशमानेनेत्यर्थः, नक्षत्रपथवर्चसा
नक्षत्रपथवद्वर्चः बहुबिन्दुजनितविचित्रतेजो यस्य तेन मृगेण राघवस्यापि मनः
विस्मयमहो एतद्धार्ष्ट्यमित्याश्चर्यमागतम् । सार्धश्लोक एकान्वयी  ॥ 
३।४३।२२  ॥   

  

इतीति । सीतावचः श्रुत्वा अद्भुतं मृगं दृष्ट्वा च सीतया प्रचोदितस्तेन
मृगनिष्ठेन रूपेण लोभितः यशः प्रख्यातिरूपलोभं प्रापितः हृष्टो राघवो रामः
भ्रातरं लक्ष्मणमुवाच  ॥  ३।४३।२३२४  ॥   

  

तद्वचनाकारमाह--पश्येत्यादिभिः । हे लक्ष्मण उल्लसितां प्रकाशं प्राप्तां
वैदेह्याः स्पृहां पश्य । ननु कथमेवमस्मिन्नेव मृगे स्पृहा जातेत्यत
आह--रूपश्रेष्ठतया यः कश्चिन्मृगः अस्य समो भवेत् स एष बुद्धिस्थो मृगः
नन्दनादौ न भविष्यति पृथिव्यां कुतः एतेनापूर्वदर्शनमेव स्पृहामुदपादयदिति
व्यञ्जितम् । श्लोकद्वयमेकान्वयि  ॥  ३।४३।२५२६  ॥   

  

रूपश्रेष्ठत्वमाह--प्रतीति । प्रतिलोमाः तिर्यग्गामिन्यः अनुलोमाः
ऋजुगामिन्यः रुचिराः कनकबिन्दुभिश्चित्राः रोमराजयः मृगमाश्रित्य शोभन्ते
 ॥  ३।४३।२७  ॥   

  

पश्येति । दीप्तां दीप्तिविशिष्टमत एव अग्निशिखोपमां मेघात् शतह्रदां
विद्युतमिव जृम्भमाणस्यास्य मृगस्य मुखान्निस्सरन्तीं जिह्वां पश्य  ॥ 
३।४३।२८  ॥   

  

मसारेति । मसारगल्लर्कमुखः मसारः इन्द्रनीलः तस्य गल्लर्कः पानपात्रं
तद्वन्मुखं यस्य शङ्खमुक्तानिभः शङ्खमुक्ताभ्यां सदृशमुदरं यस्य सः
अनिरूप्यः कथमिदं रूपं प्राप्तमिति निरूपयितुमशक्यः असौ मृगः नाम प्रसिद्धं
कस्य मनो न लोभयेत्  ॥  ३।४३।२९  ॥   

  

तदेव भङ्ग्यन्तरेणाह--कस्येति । जाम्बूनदमयप्रभं सुवर्णमयी प्रभा यस्य
नानारत्नमयं दिव्यं क्रीडायोग्यम् इदं रूपं दृष्ट्वा कस्य मनो विस्मयं न
व्रजेत् व्रजेदेवेत्यर्थः, एतेनैतत्प्राप्त्यनुकूलव्यापारः कर्तव्य इति
सूचितम्  ॥  ३।४३।३०  ॥   

  

ननु मायामये किमर्थमेवं विचार इत्यत आह--मांसेति । मांसहेतोः
राजभोग्यवस्तुप्राप्त्यर्थं च धन्विनो राजानः मृगयायां महावने मृगान्
घ्नन्ति एतेनैतत्प्रयत्ने द्वयोर्लाभो भवितेति ध्वनितम्  ॥  ३।४३।३१  ॥   

  

ननु महावने राजभोग्यवस्त्वभावात्कथं तदर्थं मृगहननमित्यत आह--धनानीति ।
महावने यतः मणिरत्नसुवर्णिनः अनेकविधमणिरत्नसुवर्णयुक्ताः विविधा धातवः
सन्ति इति शेषः, अतः व्यवसायेन मृगादिनिवर्तनेन धनानि विचीयन्ते राजभिरिति
शेषः, एतेन धनसंचयो ऽवश्यं कर्तव्य इति सूचितम्  ॥  ३।४३।३२  ॥   

  

तत्र हेतुमाह--तदिति । निचयवर्धनं कोशवृद्धिकारकं धनं नृ़णां सारं बलं
तत्तस्माद्धनाद्धेतोः मनसा चिन्तितं सर्वं शुक्रस्य दैत्याचार्यस्येव
त्यक्तप्राकृतबन्धस्य पुरुषस्येव वा भवतीति शेषः, । शुक्रशब्दस्य
मुक्तपरत्वम् "सपर्यगाच्छुक्रमकायमव्रणम्" इत्यादिश्रुतिषु प्रसिद्धम्  ॥ 
३।४३।३३  ॥   

  

ननु को ऽयमिति निश्चित्य गन्तव्यमित्यत आह--अर्थीति । येनार्थकृत्येन
अर्थसाधककर्मणा अविचारयन् अल्पविचारं कुर्वन् अर्थी जनः संव्रजति
तमर्थशास्त्रज्ञाः नीतिनिपुणाः अत एव अर्थ्याः अर्थसाधनचतुराः
अर्थमर्थसाधकं प्राहुः  ॥  ३।४३।३४  ॥   

  

एतस्येति । एतस्य मृगरत्नस्य मृगश्रेष्ठस्य परार्धे अत्युत्तमे काञ्चनत्वचि
सत्यां वैदेही उपवेक्ष्यति उपवेष्टुमिच्छति  ॥  ३।४३।३५  ॥   

  

तत्र हेमुमाह--नेति । स्पर्शने स्पर्शे एतस्य मृगत्वचः सदृशी कादली
मृगविशेषत्वक् न प्रियकी च न प्रवेणी च न प्रियक्यादयो ऽपि
मृगविशेषत्वक्पराः । तथा च वैजयन्ती-- "कदली तु बिले शेते मृगी
रूक्षोच्चकर्बुरैः । नीलाग्रैर्लोमभिर्युक्ता सा विंशत्यङ्गुलायता ।
प्रियकी रोमभिर्युक्ता मृदूच्चमसृणैर्घनैः" इति एतस्येति सामान्ये नपुंसकम्
एतच्छब्देन मृगस्यैव परामर्शे कादल्यादिशब्दैर्मृगीविशेषाणामेव ग्रहणे च
एतच्छब्दस्य पुल्लिङ्गत्वमिति दिक्  ॥  ३।४३।३६  ॥   

  

एष इति । श्रीमानेषः मृगः यश्च नभश्चरो दिव्यः उभौ एतौ तारामृगमहीमृगौ
दिव्यौ क्रीडायोग्यौ एतेन तयोर्द्वयोरेव परस्परमुपमानोपमेयभावः सूचितः  ॥ 
३।४३।३७  ॥   

  

नन्वयं कपटमृगो न वास्तव इत्यत आह--यदीति । एषा राक्षसस्य माया इति मां
यत्त्वं वदसि अतः यदि अयं तथा राक्षसो भवेत् तर्हि अस्य वधो मया कर्तव्यः
 ॥  ३।४३।३८  ॥   

  

तत्र हेतुमाह--एतेनेति । यतः एतेन मारीचेन पूर्वं मुनिपुङ्गवा हिंसिताः
अनेन मृगयायां परमेष्वासाः बहवो जनाधिपाश्च निहतास्तस्मादयं मृगो वध्यः ।
श्लोकद्वयमेकान्वयि  ॥  ३।४३।३९४०  ॥   

  

मायाविनोस्या ऽवश्यं विघातो भवितेति बोधयन् इतिहासमाह--पुरस्तादिति ।
पुरस्तात्पूर्वम् इह अस्मिन् वने वातापिः तपस्विनो द्विजान् परिमूय
अनादृत्य उदरस्थः पूर्ववर्णितकपटेनोदरनिवासी सन् तपस्विनो द्विजान् हन्ति
अहन् तत्र दृष्टान्तः स्वगर्भः अश्वतरीं गर्दभादश्वायामुत्पन्नामिव
प्रसिद्धश्चाश्वतरीणां गर्भस्य मात्रुदरविदारणपूर्वकोत्पादः  ॥  ३।४३।४१
 ॥   

  

स इति । स वातापिः महामुनिमगस्त्यमाससाद प्राप तस्य मुनेः स राक्ष्सः
भक्ष्यो बभूव  ॥  ३।४३।४२  ॥   

  

समुत्थान इति । समुत्थाने श्राद्धावसाने तद्रूपं राक्षसरूपं कर्तुकामं
राक्षसरूपत्वेनोदरं विदार्य निस्सरणकाममित्यर्थः समीक्ष्य ज्ञात्वा
उत्स्मयित्वा उत्स्मित्य भगवानगस्त्यो वातापिमिदमब्रवीत्  ॥  ३।४३।४३  ॥   

  

तद्वचनाकारमाह--त्वयेति । हे वातापे अविगण्य अविगणय्य अनादृत्य
द्विजश्रेष्ठाः परिभूताः विनाशिता इत्यर्थः, तस्माद्धेतोः जरां जीर्णतां
गतः प्राप्तो ऽसि  ॥  ३।४३।४४  ॥   

  

तदिति । हे लक्ष्मण मद्विघं मत्सदृशं यो ऽतिमन्येत अतिक्रमेत् सः तद्रक्षो
वातापिरिव न भवेत् म्रियेतेत्यर्थः  ॥  ३।४३।४५  ॥   

  

भवेदिति । यतो ऽगस्त्येन वातापिरिव मां गतः अयं राक्षसो हतो भवेत् अतः इह
त्वं सन्नद्धो भव यन्त्रितो नियोजितस्त्वं मैथिलीं रक्ष च  ॥  ३।४३।४६  ॥   

  

अस्यामिति । अस्माकं यत् कृत्यं तत् अस्यां मैथिल्यामायत्तम्
एतदधीनमित्यर्थः, अतः एनं मृगं ग्रहीष्यामि वधिष्यामि वा  ॥  ३।४३।४७  ॥   

  

यावदिति । मृगमानयितुम् आनेतुं यावद्गच्छामि तावत् मृगत्वचि गतस्पृहां
वैदेहीं पश्य रक्षेत्यर्थः  ॥  ३।४३।४८  ॥   

  

त्वचेति । प्रधानया मायामय्या त्वचोपलक्षित एष मृगो ऽद्य न भविष्यति
विनङ्क्ष्यतीत्यर्थः, अतो यावत्पृषतं हन्मि तावत् सीतया सीतारक्षणहेतुना
अप्रमत्तेन त्वया भाव्यम् । सार्धश्लोक एकान्वयी  ॥  ३।४३।४९  ॥   

  

हत्वेति । हत्वा मृगं निहत्य चर्म तद्विषयक स्पृहामादाय छित्त्वा
निवर्त्येत्यर्थः । अवखण्डनार्थकदोरूपम् शीघ्रमेष्यामि  ॥  ३।४३।५०  ॥   

  

प्रदक्षिणेनेति । प्रदक्षिणेन सानुकूलेन जटायुषा सह मैथिलीं परिगृह्य
प्रतिक्षणं शङ्कितः सन् अप्रमत्तो भव  ॥  ३।४३।५१  ॥   

  

इति श्रीमद्वाल्मीकीयरामायणव्याख्याने रामायणशिरोमणावारण्यकाण्डे
त्रिचत्वारिंशः सर्गः  ॥  ३।४३  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/3_araNyakANDam/04-sItApaharaNam/043_svarNamRgagrahaNarthaM_rAmagamanam.md">
<details><summary><h3>तिलकम् ...{Loading}...</h3></summary>



सा तमिति  ॥  ३।४३।१  ॥   

  

मृष्टहाटकं शुद्धं हेम तत्सदृशवर्णा । चक्रन्द आह्वाने क्रदिः । चक्रन्देति
रोदनार्थेन भाव्यशुभमिति सूचितं कविना  ॥  ३।४३।२,३  ॥   

  

तावाहूतौ सीतयेति शेषः  ॥  ३।४३।४,५  ॥   

  

मृगयां चरन्तस्तां कुर्वन्तः । उपाधिना मृगरूपच्छलेन  ॥  ३।४३।६  ॥   

  

अस्य मायाविदो माया या श्रुता सा मृगरूपमिदं कृतम् मायैव मृगरूपेण
परिणतेत्यर्थः । भानुमत्प्रकाशयुतं गन्धर्वपुरवदापातरमणीयम्  ॥  ३।४३।७  ॥   

  

नास्ति एवमुपादनकमृगासंभवात्  ॥  ३।४३।८  ॥   

  

काकुत्स्थं लक्ष्मणं प्रतिवार्य नायं राक्षसः, अपि तु चित्रमृगः ।
नैतद्ग्रहणविघ्नस्त्वया कार्य इत्युक्त्येत्यर्थः । छद्मना वञ्चनेन
हृतचेतना सेव  ॥  ३।४३।९  ॥   

  

नो ऽस्माकम् । अयोध्यागमनोत्तरम् । तत्र सख्यभिप्रायेण बहुवचनम्  ॥  ३।४३।१०
 ॥   

  

सृमरचमरौ कृष्णशुक्लपुच्छौ  ॥  ३।४३।११,१२  ॥   

  

अन्यः सदृश एतत्सदृशो ऽन्य इत्यर्थः । तेजसा विचित्रगतिसामर्थ्येन । क्षमया
सौम्यभावेन । दीप्त्या देहकान्त्या  ॥  ३।४३।१३  ॥   

  

शशिसंनिभत्वेनाह्लादकत्वम्  ॥  ३।४३।१४  ॥   

  

स्वरसंपद्धनिसमृद्धिः  ॥  ३।४३।१५  ॥   

  

तव ग्रहणं त्वत्कर्तृकग्रहणम् । जीवतो ग्रहणमाश्चर्यभूतं भवति यतो ऽतो
विस्मयं जनयिष्यति  ॥  ३।४३।१६,१८  ॥   

  

हतो ऽपि यदि ते ग्रहणं प्राप्नोति तदापि मे प्रयोजनमित्याह अजिनमिति  ॥ 
३।४३।१९  ॥   

  

शष्पबृस्यां बालतृणपरिकल्पिततापसासने विनीतायां प्रसारितायामस्य
जाम्बूनदमयत्वच्युपासितुं त्वत्समीपे स्थातुमिच्छामि । यद्वा भगवदुपासनां
कर्तुमित्यर्थः  ॥  ३।४३।२०  ॥   

  

इदं कामेन स्वप्रयोजनेच्छया पतिनियोजनरूपं रौद्रम्, अत एव स्त्रीणामसदृशं
कैकेयीवदिति मम निर्णीतं तथाप्यस्य सत्त्वस्य वपुषा मम विस्मयो जनित इति
जातकौतुकनिवृत्त्यर्थमनुचितमपि करोतीति शेषः  ॥  ३।४३।२१  ॥   

  

"काञ्चनरूपेण" इति पाठे रूपेण मृगेण । "रूपं मृगे ऽपि विज्ञेयम्" इति
हलायुधः । नक्षत्रसदृशनानाबिन्दूपलक्षितत्वात्तत्पथसदृशेन  ॥  ३।४३।२२  ॥   

  

राघवस्यापि संभावितासंभावितवस्तुतत्त्वनिरूपणकुशलमतेरपि मनो विस्मयमागतं
प्राप्तं तदिव बभूव । भवितव्यतायाः प्राबल्यात्  ॥  ३।४३।२३  ॥   

  

तदेवाह लोभित इति  ॥  ३।४३।२४  ॥   

  

रूपेणालौकिकविचित्रस्वरूपेण श्रेष्ठः । सर्वश्रेष्ठरूपेण हेतुना । अद्यैष
मृगो न भविष्यति न जिविष्यति जीवनमस्य न संभावितमित्यर्थः । प्रायेण
मृगत्वमत्र न संभावितमित्यर्थ इति कतकः  ॥  ३।४३।२५  ॥   

  

नन्दन इत्युद्देशः कीर्तनं यस्य तत्र वने चैत्ररथसंश्रये तदाख्ये वने ऽपि न
यो ऽस्य कश्चित्समो मृगः स पृथिव्यामस्ति इति कुतः संभाव्यते इत्यर्थः  ॥ 
३।४३।२६  ॥   

  

तदेवाह प्रतिलोमेत्यादि । कनकबिन्दुभिः सहिता रोमराजय इत्यन्वयः  ॥  ३।४३।२७
 ॥   

  

शतहृदा विद्युत्  ॥  ३।४३।२८  ॥   

  

"मसारगल्वर्कमुखः शङ्खमुक्तानिभोदरः" इति पाठे मसार इन्द्रनीलस्तस्य
गल्वर्कश्चषकस्तदाकारास्य संपुट इत्यर्थ इति तीर्थः । अनिरूप्य इदमित्थमिति
निरूपयितुमशक्यः । पाठान्तरे यस्येत्यादि  ॥  ३।४३।२९,३०  ॥   

  

मांसहेतोरपि विहारार्थं च घ्नन्ति, किं पुनरेवंविधत्वग्लाभार्थमिति भावः  ॥ 
३।४३।३१  ॥   

  

महावने राजभिरिति शेषः । व्यवसायेन मृगवधोद्यमेन । धनानि विचीयन्ते
संगृह्यन्ते । ननु वने कुतो धनं तत्राह-- धातव इति । मणिरत्नं सुवर्णं च
येषु तादृशा धातवः । वज्रादिमणिसुवर्णादियुक्तास्ताम्रादिधातव इति यावत्  ॥ 
३।४३।३२  ॥   

  

निचयवर्धनं कोशवर्धनं तद्वन्यं धनं नृ़णां सारमतिप्रशस्तं भवति । शुक्रं
ब्रह्म "स पर्यगाच्छुक्रमकायमव्रणम्" इति श्रुतेः । एवं च शुक्रस्य
ब्रह्मलोकं प्राप्तस्य तद्रूपमापन्नस्य मनसा चिन्तितं सर्वं
सङ्कल्पमात्रसिद्धं सर्वं भोग्यवस्तु यथा सर्वस्मात्सारतरं तद्वत्  ॥ 
३।४३।३३  ॥   

  

ननु तथापि विचार्य कर्तव्यं तत्राह-- अर्थीति । अर्थ्यर्थापेक्षः
पुमान्येनार्थकृत्येनार्थनिमित्तेन कर्तव्येन कर्मणा
तत्सौन्दर्यादाक्षिप्तहृदयो ऽविचारयन्नेव व्रजति सत्संपादनार्थं
तमेवार्थ्या अर्थसंपादनचतुरा अर्थशास्त्रज्ञा अर्थमर्थपदवाच्यमाहुः  ॥ 
३।४३।३४  ॥   

  

अतो ऽविचारितैवात्र प्रवृत्तिरित्याह एतस्येति । अत्र विचारो न कर्तव्यः
एतन्मूलेन महतो ऽर्थस्य सिद्धिरिति गूढतात्पर्यम्  ॥  ३।४३।३५  ॥   

  

अस्य परार्ध्यत्वमेव दर्शयति नेति । कदल्या इयं त्वक्कादली ।
मृदूच्चकर्बुरनीलाग्ररोमा मृगविशेषः कदली । प्रियकी मृदूच्चमसृणघनरोमयुक्तो
मृगः प्रियकस्तस्येयं प्रियकी । प्रवेणी अ जविशेषसंबन्धिनी । आविकी
अवित्वक् । प्रत्येकं नञुक्तिः सर्वथा सादृश्याभाववोधनाय । अनेनैतदीयत्वचा
 ॥  ३।४३।३६  ॥   

  

यश्च नभश्चरो मृगो मृगशिरो नक्षत्ररूपः । तदेवाह तारामृगेति  ॥  ३।४३।३७ ॥   

  

अथ लक्ष्मणमतमङ्गीकृत्यापि प्रवृत्तिमाह यदि वेति । राक्षसमायैषा न मृग इति
यथा मां वदसि । यदि वा तथैवैष भवेत्तथाप्यस्य वधो मया कर्तव्य एव
राक्षसवधस्य प्रतिज्ञातत्वात्  ॥  ३।४३।३८,३९  ॥   

  

उत्थाय प्रादुर्भूयोत्प्लुत्य वा  ॥  ३।४३।४०  ॥   

  

पुरस्तात्पूर्वमिह दण्डकारण्ये । "स्वगर्भो ऽश्वतरीमिव" इति । अश्वतरी
स्वगर्भेण म्रियत इति प्रसिद्धिः । अश्वतरी गर्दभादश्वायामुत्पन्नेति
तीर्थः । अश्वतरी कर्कटीति परे । वृश्चिक इति कतकः । अत्राद्यव्याख्यैव
ज्यायसी । तस्या गर्भस्योदरपाटनं विना न निःसरणमिति सर्वजनप्रसिद्धेः  ॥ 
३।४३।४१,४२  ॥   

  

समुत्थाने श्राद्धान्ते । तद्रूपं राक्षसं रूपम् । उत्स्मयित्वेषद्धसित्वा
 ॥  ३।४३।४३ ॥   

  

अविगण्याविचार्य पापम् । तस्माद्द्विजपरिभवजपापेन । जरां जीर्णताम्  ॥ 
३।४३।४४  ॥   

  

यो मारीचो मद्विधमतिमन्येतातिक्रामेत्तद्रक्षो ऽपि मारीचाख्यं वातापिरिव न
भवेदेव न जीवेदेव  ॥  ३।४३।४५  ॥   

  

उक्तमेवार्थं पुनराह दार्ढ्याय भवेदिति । मा मां गतः प्राप्तो मारीचो
ऽगस्त्येन वातापिरिव मया हतो भवेत् भविष्यतीत्यर्थः । संनद्धो
धनुःकवचादियुक्तः । यन्त्रितो यत्नवान्व्यापारान्तरहीनः  ॥  ३।४३।४६  ॥   

  

अस्माकं यत्कृत्यमावश्यकं कर्तव्यं तदस्यामेतद्रक्षणविषय आयत्तं स्थितम् ।
तन्मुख्यकृत्ये त्वं सावधानस्तिष्ठ । स्वकर्तव्यमाह अहमिति । अत्र
पूर्वश्लोकचतुर्थचरणश्लेषेणायन्त्रितो यन्त्रणया हीनो ऽतियत्नरहितः सीतां
रक्ष । अस्माकं कृत्यमवतारग्रहणप्रयोजनं तदस्यामायत्तमनयैव साधनीयमित्यपि
सूचितम्  ॥  ३।४३।४७  ॥   

  

यावद्गच्छामि गमिष्यामीत्यर्थः । आनयितुमानेतुम् । तत्र हेतुः-- पश्येति  ॥ 
३।४३।४८  ॥   

  

प्रधानया सर्वोत्तमया न भविष्यति न जीविष्यति । अनेन जीवतो ग्रहणमसुशकमिति
दर्शितम् । ते त्वया सीतया सहेति शेषः । अनया प्रेरिते कर्तव्ये
चेत्यप्यर्थः  ॥  ३।४३।४९  ॥   

  

यावदिति । तावदप्रमत्तेन भाव्यमित्यन्वयः  ॥  ३।४३।५०  ॥   

  

प्रदक्षिणेन समर्थेन । सर्वतः सर्वदिग्वर्तिरक्षोसुरेभ्यः  ॥  ३।४३।५१  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽरण्यकाण्डे त्रिचत्वारिंशः सर्गः  ॥  ३।४३  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/3_araNyakANDam/04-sItApaharaNam/043_svarNamRgagrahaNarthaM_rAmagamanam.md">
<details><summary><h3>द्राविडपाठः ...{Loading}...</h3></summary>


सा तं सम्प्रेक्ष्य सुश्रोणी कुसुमान्यपचिन्वती।  
हैमराजतवर्णाभ्यां पार्श्वाभ्यामुपशोभितम् ॥ 3.43.1 ॥   
प्रहृष्टा चानवद्याङ्गी मृष्टहाटकवर्णिनी।  
भर्तारमभिचक्रन्द लक्ष्मणं चापि सायुधम् ॥ 3.43.2 ॥   
तयाऽऽहूतौ नरव्याघ्रौ वैदेह्या रामलक्ष्मणौ।  
वीक्षमाणौ तु तं देशं तदा ददृशतुर्मृगम् ॥ 3.43.3 ॥   
शङ्कमानस्तु तं दृष्ट्वा लक्ष्मणो राममब्रवीत्।  
तमेवैनमहं मन्ये मारीचं राक्षसं मृगम् ॥ 3.43.4 ॥   
चरन्तो मृगयां हृष्टाः पापेनोपाधिना वने।  
अनेन निहता राजन् राजानः कामरूपिणा ॥ 3.43.5 ॥   
अस्य मायाविदो माया मृगरूपमिदं कृतम्।  
भानुमत् पुरुषव्याघ्र गन्धर्वपुरसन्निभम् ॥ 3.43.6 ॥   
मृगो ह्येवंविधो रत्नविचित्रो नास्ति राघव।  
जगत्यां जगतीनाथ मायैषा हि न संशयः ॥ 3.43.7 ॥   
एवं ब्रुवाणं काकुत्स्थं प्रतिवार्य शुचिस्मिता।  
उवाच सीता संहृष्टा चर्मणा हृतचेतना ॥ 3.43.8 ॥   
आर्यपुत्राभिरामोऽसौ मृगो हरति मे मनः।  
आनयैनं महाबाहो क्रीडार्थं नो भविष्यति ॥ 3.43.9 ॥   
इहाश्रमपदेऽस्माकं बहवः पुण्यदर्शनाः।  
मृगाश्चरन्ति सहिताः सृमराश्चमरास्तथा ॥ 3.43.10 ॥   
ऋक्षाः पृषतसङ्घाश्च वानराः किन्नरास्तथा।  
विचरन्ति महाबाहो रूपश्रेष्ठा मनोहराः ॥ 3.43.11 ॥   
न चास्य सदृशो राजन् दृष्टूपर्वो मृगः पुरा।  
तेजसा क्षमया दीप्त्या यथायं मृगसत्तमः ॥ 3.43.12 ॥   
नानावर्णविचित्राङ्गो रत्नबिन्दुसमाचितः।  
द्योतयन् वनमव्यग्रं शोभते शशिसन्निभः ॥ 3.43.13 ॥   
अहो रूपमहो लक्ष्मीः स्वरसम्पच्च शोभना।  
मृगोऽद्भुतो विचित्राङ्गो हृदयं हरतीव मे ॥ 3.43.14 ॥   
यदि ग्रहणमभ्येति जीवन्नेव मृगस्तव।  
आश्चर्यभूतं भवति विस्मयं जनयिष्यति ॥ 3.43.15 ॥   
समाप्तवनवासानां राज्यस्थानां च नः पुनः।  
अन्तःपुरविभूषार्थो मृग एष भविष्यति ॥ 3.43.16 ॥   
भरतस्यार्यपुत्रस्य श्वश्रूणां मम च प्रभो।  
मृगरूपमिदं व्यक्तं विस्मयं जनयिष्यति ॥ 3.43.17 ॥   
जीवन्न यदि तेऽभ्येति ग्रहणं मृगसत्तमः।  
अजिनं नरशार्दूल रुचिरं मे भविष्यति ॥ 3.43.18 ॥   
निहतस्यास्य सत्त्वस्य जाम्बूनदमयत्वचि।  
शष्पबृस्यां विनीतायामिच्छाम्यहमुपासितुम् ॥ 3.43.19 ॥   
कामवृत्तमिदं रौद्रं स्त्रीणामसदृशं मतम्।  
वपुषा त्वस्य सत्त्वस्य विस्मयो जनितो मम ॥ 3.43.20 ॥   
तारुणादित्यवर्णेन नक्षत्रपथवर्चसा।  
बभूव राघवस्यापि मनो विस्मयमागतम् ॥ 3.43.21 ॥   
एवं सीतावचः श्रुत्वा तं दृष्ट्वा मृगमद्भुतम्।  
लोभितस्तेन रूपेण सीतया च प्रचोदितः ॥ 3.43.22 ॥   
उवाच राघवो हृष्टो भ्रातरं लक्ष्मणं वचः ॥ 3.43.23 ॥   
पश्य लक्ष्मण वैदेह्याः स्पृहां मृगगतामिमाम्।  
रूपश्रेष्ठतया ह्येष मृगोऽद्य न भषिष्यति ॥ 3.43.24 ॥   
न वने नन्दनोद्देशे न चैत्ररथसंश्रये।  
कुतः पृथिव्यां सौमित्रे योऽस्य कश्चित्समो मृगः ॥ 3.43.25 ॥   
प्रतिलोमानुलोमाश्च रुचिरा रोमराजयः।  
शोभन्ते मृगमाश्रित्य चित्राः कनकबिन्दुभिः ॥ 3.43.26 ॥   
पश्यास्य जृम्भमाणस्य दीप्तामग्निशिखोपमाम्।  
जिह्वां मुखान्निःसरन्तीं मेघादिव शतह्रदाम् ॥ 3.43.27 ॥   
मसारगल्लर्कमुखः शङ्खमुक्तानिभोदरः।  
कस्य नामाभिरूपोऽसौ न मनो लोभयेन्मृगः ॥ 3.43.28 ॥   
नानारत्नमयं दिव्यं न मनो विस्मयं व्रजेत्।  
[किं पुनर्मैथिली सीता बाला नारी न विस्मयेत्।] ॥ 3.43.29 ॥   
मांसहेतोरपि मृगान् विहारार्थं च धन्विनः।  
घ्नन्ति लक्ष्मण राजानो मृगयायां महावने ॥ 3.43.30 ॥   
धनानि व्यवसायेन विचीयन्ते महावने।  
धातवो विविधाश्चापि मणिरत्नसुवर्णिनः ॥ 3.43.31 ॥   
तत्सारमखिलं नॄणां धनं निचयवर्धनम्।  
मनसा चिन्तितं सर्वं यथा शुक्रस्य लक्ष्मण ॥ 3.43.32 ॥   
अर्थी येनार्थकृत्येन संव्रजत्यविचारयन्।  
तमर्थमर्थशास्त्रज्ञाः प्राहुरर्थ्याश्च लक्ष्मण ॥ 3.43.33 ॥   
एतस्य मृगरत्नस्य परार्ध्ये काञ्चनत्वचि।  
उपवेक्ष्यति वैदेही मया सह सुमध्यमा ॥ 3.43.34 ॥   
न कादली न प्रियकी न प्रवेणी न चाविकी।  
भवेदेतस्य सदृशी स्पर्शनेनेति मे मतिः ॥ 3.43.35 ॥   
एष चैव मृगः श्रीमान् यश्च दिव्यो नभश्चरः।  
उभावेतै मृगौ दिव्यौ तारामृगमहीमृगौ ॥ 3.43.36 ॥   
यदि वाऽयं तथा यन्मां भवेद्वदसि लक्ष्मण।  
मायैषा राक्षसस्येति कर्तव्योऽस्य वधो मया ॥ 3.43.37 ॥   
एतेन हि नृशंसेन मारीचेनाकृतात्मना।  
वने विचरता पूर्वं हिंसिता मुनिपुङ्गवाः ॥ 3.43.38 ॥   
उत्थाय बहवो येन मृगयायां जनाधिपाः।  
निहताः परमेष्वासास्तस्माद्वध्यस्त्वयं मृगः ॥ 3.43.39 ॥   
पुरस्तादिह वातापिः परिभूय तपस्विनः।  
उदरस्थो द्विजान् हन्ति स्वगर्भोऽश्वतरीमिव ॥ 3.43.40 ॥   
स कदाचिच्चिराल्लोभादाससाद महामुनिम्।  
अगस्त्यं तेजसा युक्तं भक्षस्तस्य बभूव ह ॥ 3.43.41 ॥   
समुत्थाने च तद्रूपं कर्तुकामं समीक्ष्य तम्।  
उत्स्मयित्वा तु भगवान् वातापिमिदमब्रवीत् ॥ 3.43.42 ॥   
त्वयाऽविगण्य वातापे परिभूताः स्वतेजसा।  
जीवलोके द्विजश्रेष्ठास्तस्मादसि जरां गतः ॥ 3.43.43 ॥   
मद्विधं योऽतिमन्येत धर्मनित्यं जितेन्द्रियम्।  
भवेद्धतोऽयं वातापिरगस्त्येनेव मां गतः ॥ 3.43.44 ॥   
इह त्वं भव सन्नद्धो यन्त्रितो रक्ष मैथिलीम्।  
अस्यामायत्तमस्माकं यत्कृत्यं रघुनन्दन ॥ 3.43.45 ॥   
अहमेनं वधिष्यामि ग्रहीष्याम्यपि वा मृगम्।  
यावद्गच्छामि सौमित्रे मृगमानयितुं द्रुतम् ॥ 3.43.46 ॥   
पश्य लक्ष्मण वैदेहीं मृगत्वचिगतस्पृहाम्।  
त्वचा प्रधानया ह्येष मृगोऽद्य न भविष्यति ॥ 3.43.47 ॥   
अप्रमत्तेन ते भाव्यमाश्रमस्थेन सीतया ॥ 3.43.48 ॥   
यावत्पृषतमेकेन सायकेन निहन्म्यहम्।  
हत्वैतच्चर्म चादाय शीघ्रमेष्यामि लक्ष्मण ॥ 3.43.49 ॥   
प्रदक्षिणेनातिबलेन पक्षिणा जटायुषा बुद्धिमता च लक्ष्मण।  
भवाप्रमत्तः परिगृह्य मैथीलीं प्रतिक्षणं सर्वत एव शङ्कितः ॥ 3.43.50 ॥   

</details>
</div>
