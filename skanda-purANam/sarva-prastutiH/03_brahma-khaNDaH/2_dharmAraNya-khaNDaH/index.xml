<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;२ धर्मारण्य-खण्डः on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/</link>
    <description>Recent content in &#43;२ धर्मारण्य-खण्डः on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/index.xml" rel="self" type="application/rss+xml" />
    <item>
      <title>००१ युधिष्ठिरप्रश्नवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/001_yudhiShThiraprashnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/001_yudhiShThiraprashnavarNanam/</guid>
      <description>&lt;p&gt;॥ श्रीगणेशाय नमः॥॥।&lt;br&gt;&#xA;तर्तुं संहृतिवारिधिं त्रिजगतां नौर्नाम यस्य प्रभोर्येनेदं सकलं विभाति सततं जातं स्थितं संसृतम्॥&lt;br&gt;&#xA;यश्चैतन्यघनप्रमाण विधुरो वेदान्तवेद्यो विभुस्तं वन्दे सहजप्रकाशममलं श्रीरामचन्द्रं परम् ( ॥१॥ )&lt;br&gt;&#xA;दाराः पुत्रा धनं वा परिजनसहितो बन्धुवर्गः प्रियो वा माता भ्राता पिता वा श्वशुरकुलजना भृत्यऐश्वर्य्यवित्ते॥&lt;br&gt;&#xA;विद्या रूपं विमलभवनं यौवनं यौवतं वा सर्वे व्यर्थं मरणसमये धर्म एकः सहायः (॥२॥)&lt;br&gt;&#xA;नैमिषे निमिषक्षेत्रे ऋषयः शौनकादयः॥&lt;br&gt;&#xA;सत्रं स्वर्गाय लोकाय सहस्रसममासत ॥ १ ॥&lt;br&gt;&#xA;एकदा सूतमायान्तं दृष्ट्वा तं शौनकादयः ॥&lt;br&gt;&#xA;परं हर्षं समाविष्टाः पपुर्नेत्रैः सुचेतसा॥&lt;br&gt;&#xA;चित्राः श्रोतुं कथास्तत्र परिवव्रुस्तपस्विनः ॥ २॥&lt;br&gt;&#xA;अथ तेषूपविष्टेषु तपस्विषु महात्मसु॥&lt;br&gt;&#xA;निर्दिष्टमासनं भेजे विनयाल्लोमहर्षणिः ॥३॥&lt;br&gt;&#xA;सुखासीनं च तं दृष्ट्वा विघ्नान्तमुपलक्ष्य च ॥&lt;br&gt;&#xA;अथापृच्छंस्त ऋषयः काश्चित्प्रास्ताविकीः कथाः ॥ ४ ॥&lt;br&gt;&#xA;पुराणमखिलं तात पुरा तेऽधीतवान्पिता ॥&lt;br&gt;&#xA;कच्चित्त्वयापि तत्सर्वमधीतं लोमहर्षणे॥ ५॥&lt;br&gt;&#xA;कथयस्व कथां सूत पुण्यां पापनिषूदिनीम्॥&lt;br&gt;&#xA;श्रुत्वा यां याति विलयं पापं जन्मशतोद्भवम् ॥ ६ ॥&lt;br&gt;&#xA;॥ सूत उवाच ॥ ॥&lt;br&gt;&#xA;श्रीभारत्यङ्घ्रियुगलं गणनाथपदद्वयम् ॥&lt;br&gt;&#xA;सर्वेषां चैव देवानां नमस्कृत्य वदाम्यहम् ॥ ७॥&lt;br&gt;&#xA;शक्तींश्चैव वसूंश्चैव ग्रहान्यज्ञादिदेवताः ॥&lt;br&gt;&#xA;नमस्कृत्य शुभान्विप्रान्कविमुख्यांश्च सर्वशः ॥८॥&lt;br&gt;&#xA;अभीष्टदेवताश्चैव प्रणम्य गुरुसत्तमम् ॥&lt;br&gt;&#xA;नमस्कृत्य शुभान्देवान्रामादींश्च विशेषतः ॥९॥|&lt;br&gt;&#xA;यान्स्मृत्वा विविधैः पापैर्मुच्यते नात्र संशयः ॥&lt;br&gt;&#xA;तेषां प्रसादाद्वक्ष्येऽहं तीर्थानां फलमुत्तमम् ॥&lt;br&gt;&#xA;सर्वेषां च नियन्तारं धर्मात्मानं प्रणम्य च ॥ 3.2.1.१० ॥&lt;br&gt;&#xA;धर्म्मारण्यपतिस्त्रिविष्टपपतिर्नित्यं भवानीपतिः पापाद्वः स्थिरभोगयोगसुलभो देवः स धर्मेश्वरः ॥&lt;br&gt;&#xA;सर्वेषां हृदयानि जीवकलया व्याप्य स्थितः सर्वदा ध्यात्वा यं न पुनर्विशन्ति मनुजाः संसारकारागृहम्॥ ११ ॥&lt;br&gt;&#xA;॥ सूत उवाच ॥ ॥&lt;br&gt;&#xA;एकदा तु स धर्म्मो वै जगाम ब्रह्मसंसदि ॥&lt;br&gt;&#xA;तां सभां स समालोक्य ज्ञाननिष्ठोऽभवत्तदा॥ १२ ॥&lt;br&gt;&#xA;देवैर्मुनिवरैः क्रान्तां सभामालोक्य विस्मितः ॥&lt;br&gt;&#xA;देवैर्यक्षैस्तथा नागैः पन्नगैश्च तथाऽसुरैः। ॥ १३॥&lt;br&gt;&#xA;ऋषिभिः सिद्धगन्धर्वैः समाक्रान्तोचितासना ॥&lt;br&gt;&#xA;ससुखा सा सभा ब्रह्मन्न शीता न च घर्म्मदा ॥ १४॥&lt;br&gt;&#xA;न क्षुधं न पिपासां च न ग्लानिं प्राप्नुवन्त्युत॥&lt;br&gt;&#xA;नानारूपैरिव कृता मणिभिः सा सभा वरैः ॥ १९ ॥&lt;br&gt;&#xA;स्तम्भैश्च विधृता सा तु शाश्वती न च सक्षया ॥&lt;br&gt;&#xA;दिव्यैर्नानाविधैर्भावैर्भासद्भिरमितप्रभा ॥ १६ ॥&lt;br&gt;&#xA;अति चन्द्रं च सूर्य्यं च शिखिनं च स्वयम्प्रभा ॥&lt;br&gt;&#xA;दीप्यते नाकपृष्ठस्था भर्त्सयन्तीव भास्करम् ॥ १७ ॥&lt;br&gt;&#xA;तस्याँ स भगवाञ्छास्ति विविधान्देवमानुषान् ॥&lt;br&gt;&#xA;स्वयमेकोऽनिशं ब्रह्मा सर्वलोकपितामहः ॥ १८ ॥&lt;br&gt;&#xA;उपतिष्ठन्ति चाप्येनं प्रजानां पतयः प्रभुम्॥&lt;br&gt;&#xA;दक्षः प्रचेताः पुलहो मरीचिः कश्यपः प्रभुः ॥ १९ ॥&lt;br&gt;&#xA;भृगुरत्रिर्वसिष्ठश्च गौतमोऽथ तथाङ्गिराः ॥&lt;br&gt;&#xA;पुलस्त्यश्च क्रतुश्चैव प्रह्लादः कर्द्दमस्तथा ॥ 3.2.1.२० ॥&lt;br&gt;&#xA;अथर्वाङ्गिरसश्चैव वालखिल्या मरीचिपाः ॥&lt;br&gt;&#xA;मनोंऽतरिक्षं विद्याश्व वायुस्तेजो जलं मही ॥ २१ ॥&lt;br&gt;&#xA;शब्दस्पर्शौ तथा रूपं रसो गन्धस्तथैव च ॥&lt;br&gt;&#xA;प्रकृतिश्च विकारश्च सदसत्कारणं तथा ॥ २२ ॥&lt;br&gt;&#xA;अगस्त्यश्च महातेजा मार्कण्डेयश्च वीर्यवान् ॥&lt;br&gt;&#xA;जमदग्निर्भरद्वाजः संवर्तश्च्यवनस्तथा ॥ २३ ॥&lt;br&gt;&#xA;दुर्वासाश्च महाभाग ऋष्यश्रृङ्गश्च धार्मिकः।&lt;br&gt;&#xA;सनत्कुमारो भगवान्योगाचार्य्यो महातपाः ॥ २४॥&lt;br&gt;&#xA;असितो देवलश्चैव जैगीषव्यश्च तत्त्ववित्॥&lt;br&gt;&#xA;आयुर्वेदस्तथाष्टाङ्गो गान्धर्वश्चैव तत्र हि ॥ २९ ॥&lt;br&gt;&#xA;चन्द्रमाः सह् नक्षत्रैरादित्यश्च गभस्तिमान् ॥&lt;br&gt;&#xA;वायवस्तन्तवश्चैव सङ्कल्पः प्राण एव च ॥ २६ ॥&lt;br&gt;&#xA;मूर्तिमन्तो महात्मानो महाव्रतपरायणाः ॥&lt;br&gt;&#xA;एते चान्ये च बहवो ब्रह्माणं समुपासिरे ॥२७॥&lt;br&gt;&#xA;अर्थो धर्मश्च कामश्च हर्षो द्वेषस्तमो दमः ॥&lt;br&gt;&#xA;आयान्ति तस्यां सहिता गन्धर्वाप्सरसां गणाः ॥ २८॥&lt;br&gt;&#xA;शुक्राद्याश्व ग्रहाश्चैव ये चान्ये तत्समीपगाः ॥&lt;br&gt;&#xA;मन्त्रा रथन्तरं चैव हरिमान्वसुमानपि ॥२९॥&lt;br&gt;&#xA;महितो विश्वकर्मा च वसवश्चैव सर्वशः ॥&lt;br&gt;&#xA;तथा पितृगणाः सर्वे सर्वाणि च हवींष्यथ ॥ 3.2.1.३० ॥&lt;br&gt;&#xA;ऋग्वेदः सामवेदश्च यजुर्वेदस्तथैव च ॥&lt;br&gt;&#xA;अथर्ववेदश्च तथा सर्वशास्त्राणि चैव ह ॥ ३१ ॥&lt;br&gt;&#xA;इतिहासोपवेदाश्च वेदाङ्गानि च सर्वशः॥&lt;br&gt;&#xA;मेधा धृतिः स्मृतिश्चैव प्रज्ञा बुद्धिर्यशः समाः॥ ३२ ॥&lt;br&gt;&#xA;कालचक्रं च तद्दिव्यं नित्यमक्षयमव्ययम् ॥&lt;br&gt;&#xA;यावन्त्यो देवपत्न्यश्च सर्वा एव मनोजवाः ॥३३॥&lt;br&gt;&#xA;गार्हपत्या नाकचराः पितरो लोकविश्रुताः ॥&lt;br&gt;&#xA;सोमपा एकशृङ्गाश्च तथा सर्वे तपस्विनः॥ ३१ ।&lt;br&gt;&#xA;नागाः सुपर्णाः पशवः पितामहमुपासते ।&lt;br&gt;&#xA;स्थावरा जङ्गमाश्चापि महाभूतास्तथा परे ॥ ३९॥&lt;br&gt;&#xA;पुरन्दरश्च देवेन्द्रो वरुणो धनदस्तथा॥&lt;br&gt;&#xA;महादेवः सहोमोऽत्र सदा गच्छति सर्वदः ॥ ३६॥&lt;br&gt;&#xA;गच्छन्ति सर्वदा देवा नारायणस्तथर्षयः॥&lt;br&gt;&#xA;ऋषयो वालखिल्याश्च योनिजायोनिजास्तथा।॥ ३७॥&lt;br&gt;&#xA;यत्किञ्चित्रिषु लोकेषु दृश्यते स्थाणु जङ्गमम् ॥&lt;br&gt;&#xA;तस्यां सहोपविष्टायां तत्र ज्ञात्वा स धर्मवित् ॥ ३८ ॥&lt;br&gt;&#xA;देवैर्मुनिवरैः क्रान्तां समालोक्यातिविस्मितः॥&lt;br&gt;&#xA;हर्षेण महता युक्तो रोमाञ्चिततनूरुहः ॥ ३९ ॥&lt;br&gt;&#xA;तत्र धर्मो महातेजाः कथां पापप्रणाशिनीम् ॥&lt;br&gt;&#xA;वाच्यमानां तु शुश्राव व्यासेनामिततेजसा ॥ 3.2.1.४० ॥&lt;br&gt;&#xA;धर्मारण्यकथां दिव्यां तथैव सुमनोहराम् ॥&lt;br&gt;&#xA;धर्मार्थकाममोक्षाणां फलदात्रीं तथैव च ॥ ४१ ।&lt;br&gt;&#xA;पुत्रपौत्रप्रपौत्रादि फलदात्रीं तथैव च ॥&lt;br&gt;&#xA;धारणाच्छ्रवणाच्चापि पठनाच्चावलोकनात् ॥४२॥&lt;br&gt;&#xA;तां निशम्य सुविस्तीर्णां कथां ब्रह्माण्डसम्भवाम् ॥ प्र&lt;br&gt;&#xA;मोदोत्फुल्लनयनो ब्रह्माणमनुमत्य च ॥ ४३ ॥&lt;br&gt;&#xA;कृतकार्योपि धर्मात्मा गन्तुकामस्तदाभवत् ॥&lt;br&gt;&#xA;नमस्कृत्य तदा धर्मो ब्रह्माणं स पितामहम् ॥ ४४ ॥&lt;br&gt;&#xA;अनुज्ञातस्तदा तेन गतोऽसौ यमशासनम् ॥&lt;br&gt;&#xA;पितामहप्रसादाच्च श्रुत्वा पुण्यप्रदायिनीम् ॥ ४५ ॥&lt;br&gt;&#xA;धर्मारण्यकथां दिव्यां पवित्रां पापनाशिनीम् ॥&lt;br&gt;&#xA;स गतोऽनुचरैः सार्द्धं ततः संयमिनीं प्रति ॥ ४६॥&lt;br&gt;&#xA;अमात्यानुचरैः सार्धं प्रविष्टः स्वपुरं यमः ॥&lt;br&gt;&#xA;तत्रान्तरे महातेजा नारदो मुनिपुङ्गवः॥ ४७॥&lt;br&gt;&#xA;दुर्निरीक्ष्यः कृपायुक्तः समदर्शी तपोनिधिः ॥&lt;br&gt;&#xA;तपसा दग्धदेहोपि विष्णुभक्तिपरायणः॥ ४८॥&lt;br&gt;&#xA;सर्वगः सर्वविच्चैव नारदः सर्वदा शुचिः ॥&lt;br&gt;&#xA;वेदाध्ययनशीलश्च त्वागत स्तत्र संसदि ॥४९॥&lt;br&gt;&#xA;तं दृष्ट्वा सहसा धर्मो भार्यया सेवकैः सह ॥&lt;br&gt;&#xA;सम्मुखो हर्षसंयुक्तो गच्छन्नेव स सत्वरः॥3.2.1.५०॥&lt;br&gt;&#xA;अद्य मे सफलं जन्म अद्य मे सफलं कुलम्॥&lt;br&gt;&#xA;अद्य मे सफलो धर्मस्त्वय्यायाते तपोधने ॥५१॥&lt;br&gt;&#xA;अर्घ्यपाद्यादिविधिना पूजां कृत्वा विधानतः ॥&lt;br&gt;&#xA;दण्डवत्तं प्रणम्याथ विधिना चोपवेशितः ॥५२॥&lt;br&gt;&#xA;आसने स्वे महादिव्ये रत्नकाञ्चनभूषिते ॥&lt;br&gt;&#xA;चित्रार्पिता सभा सर्वा दीपा निर्वातगा इव ॥५३॥&lt;br&gt;&#xA;विधाय कुशलप्रश्नं स्वागतेनाभिनन्द्य तम् ॥&lt;br&gt;&#xA;प्रहर्षमतुलं लेभे धर्मारण्यकथां स्मरन् ॥ ५४ ॥&lt;br&gt;&#xA;नारदं पूजयित्वा तु प्रहृष्टेनान्तरात्मना ॥&lt;br&gt;&#xA;हर्षितं तु यमं दृष्ट्वा नारदो विस्मिताननः ॥ ५५ ॥&lt;br&gt;&#xA;चिन्तयामास मनसा किमिदं हर्षितो हरिः ॥&lt;br&gt;&#xA;अतिहर्षं च तं दृष्ट्वा यमराजस्वरूपिणम् ॥&lt;br&gt;&#xA;आश्चर्यमनसं चैव नारदः पृष्टवांस्तदा ॥ ५६ ॥ ॥&lt;br&gt;&#xA;॥ नारद उवाच ॥ ॥&lt;br&gt;&#xA;किं दृष्टं भवताश्चर्य्यं किं वा लब्धं महत्पदम्॥&lt;br&gt;&#xA;दुष्टस्त्वं दुष्टकर्मा च दुष्टात्मा क्रोधरूपधृक् ॥ ५७॥&lt;br&gt;&#xA;पापिनां यमनं चैवमेतद्रूपं महत्तरम्॥&lt;br&gt;&#xA;सौम्यरूपं कथं जातमेतन्मे संशयः प्रभो ॥ ५८॥&lt;br&gt;&#xA;अद्य त्वं हर्षसंयुक्तो दृश्यसे केन हेतुना ॥&lt;br&gt;&#xA;कथयस्व महाकाय हर्षस्यैव हि कारणम्॥ ५९॥&lt;br&gt;&#xA;॥ धर्मराज उवाच ॥ ॥&lt;br&gt;&#xA;श्रूयतां ब्रह्मपुत्रैतत्कथयामि न संशयः ॥&lt;br&gt;&#xA;पुराहं ब्रह्मसदनं गतवानभिवन्दितुम्॥ 3.2.1.६० ॥&lt;br&gt;&#xA;तत्रासीनः सभामध्ये सर्वलोकैकपूजिते।॥&lt;br&gt;&#xA;नानाकथाः श्रुतास्तत्र धर्म्मवर्गसमन्विताः ॥ ६१॥&lt;br&gt;&#xA;कथाः पुण्या धर्मयुता रम्या व्यासमुखाच्छ्रुताः ॥&lt;br&gt;&#xA;धर्मकामार्थसंयुक्ताः सर्वाघौघविनाशिनीः ॥ ६२ ॥&lt;br&gt;&#xA;याः श्रुत्वा सर्वपापेभ्यो मुच्यन्ते ब्रह्महत्यया ।&lt;br&gt;&#xA;तारयन्ति पितृगणाञ्छतमेकोत्तरं मुने ॥ ६३ ॥ ॥&lt;br&gt;&#xA;॥ नारद उवाच ॥ ॥&lt;br&gt;&#xA;कीदृशी तत्कथा मे तां प्रशम्स भवता श्रुताम्॥&lt;br&gt;&#xA;कथां यम महाबाहो श्रोतुकामोस्म्यहं च ताम् ॥ ६४ ॥ ॥&lt;br&gt;&#xA;॥ यम उवाच ॥ ॥&lt;br&gt;&#xA;एकदा ब्रह्मलोकेऽहं नमस्कर्तुं पितामहम् ॥&lt;br&gt;&#xA;गतवानस्मि तं देशं कार्याकार्यविचारणे ॥ ६५॥&lt;br&gt;&#xA;मया तत्राद्भुतं दृष्टं श्रुतं च मुनिसत्तम ॥&lt;br&gt;&#xA;धर्म्मारण्यकथां दिव्यां कृष्णद्वैपायनेरिताम्॥ ६६॥&lt;br&gt;&#xA;श्रुत्वा कथां महापुण्यां ब्रह्मन्ब्रह्माण्डगां शुभाम् ॥&lt;br&gt;&#xA;गुणपूर्णां सत्ययुक्तां तेन हर्षेण हर्षितः ॥ ६७॥&lt;br&gt;&#xA;अन्यच्चैव मुनिश्रेष्ठ तवागमनकारणम्॥&lt;br&gt;&#xA;शुभाय च सुखायैव क्षेमाय च जयाय हि ॥ ६८॥&lt;br&gt;&#xA;आद्यास्मि कृतकृत्योऽहमद्याहं सुकृती मुने।&lt;br&gt;&#xA;धर्मोनामाद्य जातोऽहं तव पद्युग्मदर्शनात् ॥ ६९ ।&lt;br&gt;&#xA;पूज्योऽहं च कृतार्थोहं धन्योहं चाद्य नारद॥&lt;br&gt;&#xA;युष्मत्पादप्रसादाच्च पूज्योऽहं भुवनत्रये ॥ 3.2.1.७० ॥&lt;br&gt;&#xA;॥ सूत उवाच ॥ ॥&lt;br&gt;&#xA;एवंविधैर्वचोभिश्च तोषितो मुनिसत्तमः।&lt;br&gt;&#xA;पप्रच्छ परया भक्त्या धर्मारण्यकथां शुभाम् ॥ ७१ ॥ ॥&lt;br&gt;&#xA;॥ नारद उवाच ॥ ॥&lt;br&gt;&#xA;श्रुता व्यासमुखाद्धर्म्म धर्मारण्यकथा शुभा॥&lt;br&gt;&#xA;तत्सर्वं हि कथय मे विस्तीर्णं च यथातथम् ॥ ७२ ॥&lt;br&gt;&#xA;॥ यम उवाच।॥ ॥&lt;br&gt;&#xA;व्यग्रोऽहं सततं ब्रह्मन्प्राणिनां सुखदुःखिनाम् ॥&lt;br&gt;&#xA;तत्तत्कर्मानुसारेण गतिं दातुं सुखेतराम् ॥ ७३॥&lt;br&gt;&#xA;तथापि साधुसङ्गो हि धर्मायैव प्रजायते ॥&lt;br&gt;&#xA;इह लोके परत्रापि क्षेमाय च सुखाय च ॥ ७४ ॥&lt;br&gt;&#xA;ब्रह्मणः सन्निधौ यञ्च श्रुतं व्यासमुखेरितम्॥&lt;br&gt;&#xA;तत्सर्वं कथयिष्यामि मानुषाणां हिताय वै॥ ७९॥&lt;br&gt;&#xA;॥ सूत उवाच ॥ ॥&lt;br&gt;&#xA;यमेन कथितं सर्वं यच्छ्रुतं ब्रह्मसंसदि ॥&lt;br&gt;&#xA;आदिमध्यावसानं च सर्वं नैवात्र संशयः ॥ ७६ ॥&lt;br&gt;&#xA;कलिद्वापरयोर्मध्ये धर्मपुत्रं युधिष्ठिरम् ॥&lt;br&gt;&#xA;गतोऽसौ नारदो मर्त्ये राज्यं धर्मसुतस्य वै ॥ ७७॥&lt;br&gt;&#xA;आगतः श्रीहरेरंशो नारदः प्रत्यदृश्यत ॥&lt;br&gt;&#xA;ज्वलिताग्निप्रतीकाशो बालार्कसदृशेक्षणः ॥ ७८ ॥&lt;br&gt;&#xA;सव्यापवृत्तं विपुलं जटामण्डलमुद्वहन् ॥&lt;br&gt;&#xA;चन्द्रांशुशुक्ले वसने वसानो रुक्मभूषणः ॥ ७९ ॥&lt;br&gt;&#xA;वीणां गृहीत्वा महतीं कक्षासक्तां सखीमिव ॥&lt;br&gt;&#xA;कृष्णाजिनोत्तरासङ्गो हेमयज्ञोपवीतवान्॥ 3.2.1.८०॥&lt;br&gt;&#xA;दण्डी कमण्डलुकरः साक्षाद्वह्निरिवापरः ॥&lt;br&gt;&#xA;भेत्ता जगति गुह्यानां विग्रहाणां गुहोपमः ॥ ८१ ॥&lt;br&gt;&#xA;महर्षिगणसंसिद्धो विद्वान्गान्धर्ववेदवित्॥&lt;br&gt;&#xA;वैरकेलिकलो विप्रो ब्राह्मः कलिरिवापरः ॥८२॥&lt;br&gt;&#xA;देवगन्धर्वलोकानामादिवक्ता सुनिग्रहः॥&lt;br&gt;&#xA;गाता चतुर्णां वेदानामुद्गाता हरिसद्गुणान् ॥ ८३ ॥&lt;br&gt;&#xA;स नारदोऽथ विप्रर्षिर्ब्रह्मलोकचरोऽव्ययः॥&lt;br&gt;&#xA;आगतोऽथ पुरीं हर्षाद्धर्मराजेन पालिताम् ॥ ८४ ॥|&lt;br&gt;&#xA;अथ तत्रोपविष्टेषु राजन्येषु महात्मसु ॥&lt;br&gt;&#xA;महत्सु चोपविष्टेषु गन्धर्वेषु च तत्र वै ॥ ८९॥&lt;br&gt;&#xA;लोकाननुचरन्सर्वानागतः स महर्षिराट् ॥&lt;br&gt;&#xA;नारदः सुमहातेजा ऋषिभिः सहितस्तदा ॥८६॥&lt;br&gt;&#xA;तमागतमृषिं दृष्ट्वा नारदं सर्वधर्मवित् ॥&lt;br&gt;&#xA;सिंहासनात्समुत्थाय प्रययौ सन्मुखस्तदा॥८७॥&lt;br&gt;&#xA;अभ्यवादयतं प्रीत्या विनयाव नतस्तदा ॥&lt;br&gt;&#xA;तदर्हमासनं तस्मै सम्प्रदाय यथाविधि ॥८८॥&lt;br&gt;&#xA;गां चैवं मधुपर्कं च सम्प्रदायार्धमेव च ॥&lt;br&gt;&#xA;अर्चयामास रत्नैश्च सर्वकामैश्च धर्मवित्॥८९॥&lt;br&gt;&#xA;तुतोष च यथावञ्च पूजां प्राप्य च धर्मवित् ॥&lt;br&gt;&#xA;कुशली त्वं महाभाग तपसः कुशलं तव ॥ 3.2.1.९० ॥&lt;br&gt;&#xA;न कश्चिद्बाधते दुष्टो दैत्यो हि स्वर्गभूपतिम् ॥&lt;br&gt;&#xA;मुने कल्याणरूपस्त्वं नमस्कृतः सुरासुरैः ॥&lt;br&gt;&#xA;सर्व्वगः सर्ववेत्ता च ब्रह्मपुत्र कृपानिधे ॥ ९१ ॥&lt;br&gt;&#xA;॥ नारद उवाच ॥ ॥&lt;br&gt;&#xA;सर्वतः कुशलं मेद्य प्रसादाद्ब्रह्मणः सदा ॥&lt;br&gt;&#xA;कुशली त्वं महाभाग धर्मपुत्र युधिष्ठिर ॥ ९२ ॥&lt;br&gt;&#xA;भ्रातृभिः सह राजेन्द्र धर्मेषु रमते मनः ॥&lt;br&gt;&#xA;दारैः पुत्रैश्च भृत्यैश्च कुशलैर्गजवाजिभिः ॥ ९३ ॥&lt;br&gt;&#xA;औरसानिव पुत्रांश्च प्रजा धर्मेण धर्मज ॥&lt;br&gt;&#xA;पालयसि किमाश्चर्यं त्वया धन्या हि सा प्रजा ॥ ९४ ॥&lt;br&gt;&#xA;पालनात्पोषणान्नॄणां धर्मो भवति वै ध्रुवम्॥&lt;br&gt;&#xA;तत्तद्धर्मस्य भोक्ता त्वमित्येवं मनुरब्रवीत् ॥ ९९ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;कुशलं मम राष्ट्रं च भवतामङ्घ्रिस्पर्शनात्॥&lt;br&gt;&#xA;दर्शनेन महाभाग जातोऽहं गतकिल्बिषः॥९६॥&lt;br&gt;&#xA;धन्योऽहं कृतकृत्योऽहं सभाग्योऽहं धरातले॥&lt;br&gt;&#xA;अद्याहं सुकृती जातो ह्मपुत्रे गृहागते ॥ ९७ ।&lt;br&gt;&#xA;कुत आगमनं ब्रह्मन्नद्य ते मुनिसत्तम ॥&lt;br&gt;&#xA;अनुग्रहार्थं साधूनां किं वा कार्येण केन च ॥ ९८ ॥&lt;br&gt;&#xA;॥ नारद उवाच ॥&lt;br&gt;&#xA;आगतोऽहं नृपश्रेष्ठ सकाशाच्छमनस्य च ॥&lt;br&gt;&#xA;व्यासेनोक्तां ब्रह्मणोग्रे कथां पौराणिकीं शुभाम् ॥ ९९ ॥&lt;br&gt;&#xA;धर्मारण्याश्रितां दिव्यां सर्वसन्तापहारिणीम्॥&lt;br&gt;&#xA;यां श्रुत्वा सर्वपापेभ्यो मुच्यते ब्रह्महत्यया ॥ 3.2.1.१०० ॥&lt;br&gt;&#xA;हत्यायुतप्रशमनीं तापत्रयविनाशिनीम् ॥&lt;br&gt;&#xA;यां वै श्रुत्वातिभक्त्या च कठिनो मृदुतां भजेत् ॥ १०१ ।&lt;br&gt;&#xA;धर्मराजेन तां श्रुत्वा ममाग्रे च निवेदिताम् ।&lt;br&gt;&#xA;तमपृच्छ्दमेयात्मा कथां धर्मविनोदिनीम्॥ २॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;धर्मारण्याश्रितां पुण्यां कथां मे द्विजसत्तम ॥&lt;br&gt;&#xA;कथयस्व प्रसादेन लोकानां हितकाम्यया ॥ ३ ॥&lt;br&gt;&#xA;॥ नारद् उवाच ॥ ॥&lt;br&gt;&#xA;स्नानकालोयमस्माकं न कथावसरो मम ॥&lt;br&gt;&#xA;परन्तु श्रूयतां राजन्नुपदेशं ददाम्यहम् ॥ ४ ॥&lt;br&gt;&#xA;मासानामुत्तमो माघः स्नानदानादिके तथा ॥&lt;br&gt;&#xA;तस्मिन्माघे च यः स्नाति सर्वपापैः प्रमुच्यते॥५॥&lt;br&gt;&#xA;स्नानार्थं याहि शीघ्रं त्वं गङ्गायां नृपतेऽधुना॥&lt;br&gt;&#xA;व्यासस्यागमनं चाद्य भविष्यति नृपोत्तम ॥ ६ ॥&lt;br&gt;&#xA;तं पृच्छस्व महाभाग श्रावयिष्यति ते शुभम् ॥&lt;br&gt;&#xA;तीर्थानां चैव सर्वेषां फलं पुण्यं यदद्भुतम् ॥ ७॥&lt;br&gt;&#xA;भूतं भव्यं भविष्यं च उत्तमाधममध्यमाः ॥&lt;br&gt;&#xA;वाचयिष्यति तत्सर्वमितिहाससमुद्भवम् ॥ ८ ॥&lt;br&gt;&#xA;धर्मारण्यस्य सकलं वृत्तं यद्यत्पुरातनम् ॥&lt;br&gt;&#xA;व्यासः सत्यवतीपुत्रो वदिष्यति च तेऽखिलम् ॥ ९ ॥&lt;br&gt;&#xA;॥ सूत उवाच ॥ ॥&lt;br&gt;&#xA;एवमुक्त्वा विधेः पुत्रस्तत्रैवान्तरधीयत ।&lt;br&gt;&#xA;तस्मिन्गते स नृपतिः क्रीडते सचिवैः सह॥ 3.2.1.११०॥&lt;br&gt;&#xA;एतस्मिन्नन्तरे तत्र प्राप्तः सत्यवतीसुतः ॥&lt;br&gt;&#xA;विज्ञापयामास तदा विदुरः पाण्डवस्य हि ॥ ११ ॥&lt;br&gt;&#xA;॥ सूत उवाच ॥ ॥&lt;br&gt;&#xA;आगतं तु मुनिं श्रुत्वा सर्वे हर्षसमाकुलाः ॥&lt;br&gt;&#xA;समुत्तस्थुर्हि भीमाद्याः सह् धर्मेण सर्वशः ॥ १२ ॥&lt;br&gt;&#xA;तदा हि सन्मुखो भूत्वा मुमुदे नतकन्धरः ॥&lt;br&gt;&#xA;दण्डवत्तं प्रणम्याथ भ्रातृभिः सहितस्तदा ॥ १३ ॥&lt;br&gt;&#xA;मधुपर्केण विधिना पूजां कृत्वा सुशोभनाम्॥&lt;br&gt;&#xA;सिंहासने समावेश्य पप्रच्छानामयं तदा ॥११॥&lt;br&gt;&#xA;ततः पुण्यां कथां दिव्यां श्रावयामास धर्मवित्॥&lt;br&gt;&#xA;कथान्ते मुनिशार्दूलं वचनं चेदमब्रवीत् ॥ १५ ॥ ॥ .&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;त्वत्प्रसादान्मया ब्रह्मञ्छ्रुतास्तु प्रवराः कथाः ॥&lt;br&gt;&#xA;आपद्धर्म्मा राजधर्मा मोक्षधर्म्मा ह्यनेकशः॥ १६॥&lt;br&gt;&#xA;पुराणानां च धर्माश्च व्रतानि बहुशस्तथा ॥&lt;br&gt;&#xA;तीर्थान्यनेकरूपाणि सर्वाण्यायतनानि च ॥ १७ ॥&lt;br&gt;&#xA;इदानीं श्रोतुमिच्छामि धर्मारण्यकथां शुभाम् ॥&lt;br&gt;&#xA;श्रुत्वा यां हि विनश्येत पापं ब्रह्मवधादिकम्॥ १८ ॥&lt;br&gt;&#xA;धर्म्मारण्यस्थतीर्थानां श्रोतुमिच्छामि तत्त्वतः ॥&lt;br&gt;&#xA;कस्येदं स्थापितं स्थानं कस्मादेतद्विनिर्मितम् ॥ १९ ॥&lt;br&gt;&#xA;रक्षितं पालितं केन कस्मिन्कालेऽथ निर्मितम् ॥&lt;br&gt;&#xA;किङ्किं त्वत्राभवत्पूर्वं शंशैतत्पृच्छतो मम ॥ 3.2.1.१२०॥&lt;br&gt;&#xA;भूतं भव्यं भविष्यञ्च तस्मिन्स्थाने च यद्भवेत्॥&lt;br&gt;&#xA;तत्सर्वं कथयस्वाद्य तीर्थानां च यथा स्थितिः॥ १२१॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्व भागे धर्मारण्यमाहात्म्ये युधिष्ठिरप्रश्नवर्णनन्नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ युधिष्ठिरप्रश्नर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/002_yudhiShThiraprashnarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/002_yudhiShThiraprashnarNanam/</guid>
      <description>&lt;p&gt;॥ व्यास उवाच।॥ ॥&lt;br&gt;&#xA;पृथ्वीपुरन्ध्यास्तिलकं ललाटे लक्ष्मीलतायाः स्फुटमालवालम्॥&lt;br&gt;&#xA;वाग्देवताया जलकेलिरम्यं नोहेरकं सम्प्रति वर्णयामि ॥ १ ॥&lt;br&gt;&#xA;साधु पृष्टं त्वया राजन्वाराणस्यधिकाधिकम्॥&lt;br&gt;&#xA;धर्मारण्यं नृपश्रेष्ठ श्रृणुष्वावहितो भृशम्॥ २॥&lt;br&gt;&#xA;सर्वतीर्थानि तत्रैव ऊषरं तेन कथ्यते ॥&lt;br&gt;&#xA;ब्रह्मविष्णुमहेशाद्यैरिन्द्राद्यैः परिसेवितम् ॥ ३ ॥&lt;br&gt;&#xA;लोकपालैश्च दिक्पालैर्मातृभिः शिवशक्तिभिः ॥&lt;br&gt;&#xA;गन्धर्वैश्वाप्सरोभिश्च सेवितं यज्ञकर्मभिः ॥ ४॥&lt;br&gt;&#xA;भूतवेतालशाकिनीग्रहदेवाधिदेवतैः॥&lt;br&gt;&#xA;ऋतुभिर्मासपक्षैश्च सेव्यमानं सुरासुरेः । ॥ ९ ।&lt;br&gt;&#xA;तदाद्यं च नृपस्थानं सर्वसौख्यप्रदुं तथा ॥&lt;br&gt;&#xA;यज्ञैश्च बहुभिश्चैव सेवितं मुनिसत्तमैः ॥ ६॥&lt;br&gt;&#xA;सिंहव्याघ्रैर्द्विपैश्चैव पक्षिभिर्विविधैस्तथा ॥&lt;br&gt;&#xA;गोमहिष्यादिभिश्चैव सारसैर्मृगशूकरैः ॥ ७॥&lt;br&gt;&#xA;सेवितं नृपशार्दूल श्वापदैवैर्विविधैरपि ।&lt;br&gt;&#xA;तत्र ये निधनं प्राप्ताः पक्षिणः कीटकादयः ॥ ८ ॥&lt;br&gt;&#xA;पशवः श्वापदाश्चैव जलस्थलचराश्च ये ॥&lt;br&gt;&#xA;खेचरा भूचराश्चैव डाकिन्यो राक्षसास्तथा ॥ ९ ॥&lt;br&gt;&#xA;एकोत्तरशतैः सार्द्धं मुक्तिस्तेषां हि शाश्वती ॥&lt;br&gt;&#xA;ते सर्वे विष्णुलोकांश्च प्रयान्त्येव न संशयः ॥ 3.2.2.१०॥&lt;br&gt;&#xA;सन्तारयति पूर्वज्ञान्दश पूर्वान्दशापरान् ।&lt;br&gt;&#xA;यवव्रीहितिलैः सर्पिर्बिल्वपत्रैश्च दूर्वया ॥ ११ ॥&lt;br&gt;&#xA;गुडैश्चैवोदकैर्नाथ तत्र पिण्डं करोति यः ॥&lt;br&gt;&#xA;उद्धरेत्सप्त गोत्राणि कुलमेकोत्तरं शतम्॥ १२ ॥&lt;br&gt;&#xA;वृक्षैरनेकधा युङ्क्ते लतागुल्मैः सुशोभितम् ॥&lt;br&gt;&#xA;सदा पुण्यप्रदं तच्च सदा फलसमन्वितम्॥ १३॥&lt;br&gt;&#xA;निर्वैरं निर्भयं चैव धर्मारण्यं च भूपते ॥&lt;br&gt;&#xA;गोव्याघ्रैः क्रीड्यते तत्र तथा मार्जारमूषकैः ॥ ११ ॥&lt;br&gt;&#xA;भेकोऽहिना क्रीडते च मानुषा राक्षसैः सह ॥&lt;br&gt;&#xA;निर्भयं वसते तत्र धर्म्मारण्यं च भूतले ॥ १९ ॥&lt;br&gt;&#xA;महानन्दमयं दिव्यं पावनात्पावनं परम् ॥&lt;br&gt;&#xA;कलकण्ठः कलोत्कण्ठमनुगुञ्जति कुञ्जगः ॥ १६ ।&lt;br&gt;&#xA;ध्यानस्थः श्रोष्यति तदा पारावत्येति वार्य्यते ॥&lt;br&gt;&#xA;केकः कोकीं परित्यज्य मौनं तिष्ठति तद्भयात् ॥ १७ ॥&lt;br&gt;&#xA;चकोरश्चन्द्रिकाभोक्ता नक्तव्रतमिवास्थितः॥&lt;br&gt;&#xA;पठन्ति सारिकाः सारं शुकं सम्बोधयत्यहो ॥ १८॥&lt;br&gt;&#xA;अपारवारसंसारसिन्धुपारप्रदः शिवः ॥&lt;br&gt;&#xA;आलस्येनापि यो यायाद्गृहाद्धर्मवनं प्रति॥ १९ ॥&lt;br&gt;&#xA;अश्वमेधाधिको धर्मस्तस्य स्याच्च पदेपदे ॥&lt;br&gt;&#xA;शापानुग्रहसंयुक्ता ब्राह्मणास्तत्र सन्ति वै ॥ 3.2.2.२० ॥&lt;br&gt;&#xA;अष्टादशसहस्राणि पुण्यकार्येषु निर्मिताः ॥&lt;br&gt;&#xA;षट्त्रिंशत्तु सहस्राणि भृत्यास्ते वणिजो भुवि ॥ २१ ॥&lt;br&gt;&#xA;द्विजभक्तिसमायुक्ता ब्रह्मण्यास्ते त्वयोनिजाः ॥&lt;br&gt;&#xA;पुराणज्ञाः सदाचारा धार्मिकाः शुद्धबुद्धयः ॥&lt;br&gt;&#xA;स्वर्गे देवाः प्रशंसन्ति धर्म्मारण्यनिवासिनः ॥ २२॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;धर्मारण्येति त्रिदशैः कदा नाम प्रतिष्ठितम् ॥&lt;br&gt;&#xA;पावनं भूतले जातं कस्मात्तेन विनिर्मितम् ॥ २३ ॥&lt;br&gt;&#xA;तीर्थभूतं हि कस्माच्च कारणात्तद्वदस्व मे ॥&lt;br&gt;&#xA;ब्राह्मणाः कतिसं ख्याकाः केन वै स्थापिताः पुरा ॥ २४ ॥&lt;br&gt;&#xA;अष्टादशसहस्राणि किमर्थं स्थापितानि वै ॥&lt;br&gt;&#xA;कस्मिन्नंशे समुत्पन्ना ब्राह्मणा ब्रह्म सत्तमाः ॥ २५ ॥&lt;br&gt;&#xA;सर्वविद्यासु निष्णाता वेदवेदाङ्गपारगाः ॥&lt;br&gt;&#xA;ऋग्वेदेषु च निष्णाता यजुर्वेदकृतश्रमाः ॥ २६ ॥&lt;br&gt;&#xA;सामवेदाङ्गपारज्ञास्त्रैविद्या धर्म वित्तमाः ॥&lt;br&gt;&#xA;तपोनिष्ठा शुभाचाराः सत्यव्रतपरायणाः ॥ २७ ॥&lt;br&gt;&#xA;मासोपवासैः कृशितास्तथा चान्द्रायणादिभिः ॥&lt;br&gt;&#xA;सदाचाराश्च ब्रह्मण्याः केन नित्यो पजीविनः ॥&lt;br&gt;&#xA;तत्सर्वमादितः कृत्स्नं ब्रूहि मे वदतां वर ॥ २८ ॥&lt;br&gt;&#xA;दानवास्तत्र दैतेया भूतवेतालसम्भवाः ॥&lt;br&gt;&#xA;राक्षसाश्च पिशाचाश्च उद्वेजन्ते कथं न तान् ॥ २९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वार्धे धर्मारण्यमाहात्म्ये युधिष्ठिरप्रश्नर्णनन्नाम द्विती योऽध्यायः ॥ २ ॥&lt;/p&gt;</description>
    </item>
    <item>
      <title>००३ यकथनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/003_yakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/003_yakathanam/</guid>
      <description>&lt;p&gt;व्यास उवाच ॥ ॥&lt;br&gt;&#xA;श्रूयतां नृपशार्दूल कथां पौराणिकीं शुभाम् ॥&lt;br&gt;&#xA;यां श्रुत्वा सर्वपापेभ्यो मुच्यते नात्र संशयः ॥ १ ॥&lt;br&gt;&#xA;एकदा धर्मराजो वै तपस्तेपे सुदुष्करम् ॥&lt;br&gt;&#xA;ब्रह्मविष्णुमहेशाद्यैर्जलवर्षान्तपादिषाट् ॥ २ ॥&lt;br&gt;&#xA;आदौ त्रेतायुगे राजन्वर्षाणामयुतत्रयम् ॥&lt;br&gt;&#xA;मध्येवनं तपस्यन्तमशोकतरुमूलगम् ॥ ३ ॥&lt;br&gt;&#xA;शुष्कस्नायुपिनद्धास्थिसञ्चयं निश्चलाकृतिम् ॥&lt;br&gt;&#xA;वल्मीककीटिकाकोटिशोषिताशेषशोणितम् ॥ ४ ॥&lt;br&gt;&#xA;निर्मांसकीकसचयं स्फटिकोपलनिश्चलम् ॥&lt;br&gt;&#xA;शङ्खकुदेन्दुतहिनमहाशङ्खलसच्छ्रियम् ॥ ५ ॥&lt;br&gt;&#xA;सत्त्वावलम्बितप्राणमायुःशेषेण रक्षितम् ॥&lt;br&gt;&#xA;निश्वासोच्छ्वास पवनवृत्तिसूचितजीवितम् ॥ ६ ॥&lt;br&gt;&#xA;निमेषोन्मेषसञ्चारपशुनीकृतजन्तुकम् ॥&lt;br&gt;&#xA;पिशङ्गितस्फुरद्रश्मिनेत्रदीपितदिङ्मुखम् ॥ ७ ॥&lt;br&gt;&#xA;तत्तपोग्निशिखादाव चुम्बितम्लानकाननम् ॥&lt;br&gt;&#xA;तच्छान्त्युदसुधावर्षसंसिक्ताखिलभूरुहम ॥ ८ ॥&lt;br&gt;&#xA;साक्षात्तपस्यन्तमिव तपो धृत्वा नराकृतिम् ॥&lt;br&gt;&#xA;निराकृतिं निराकाशं कृत्वा भक्तिं च काञ्चनम् ॥ ९ ॥&lt;br&gt;&#xA;कुरङ्गशावैर्गणशो भ्रमद्भिः परिवारितम् ॥&lt;br&gt;&#xA;निनादभीषणास्यैश्च वनजैः परिरक्षितम् ॥ 3.2.3.१० ॥&lt;br&gt;&#xA;एतादृशं महाभीमं दृष्ट्वा देवाः सवासवाः ॥&lt;br&gt;&#xA;ध्यायन्तं च महादेवं सर्वेषां चाभयप्रदम् ॥ ११ ॥&lt;br&gt;&#xA;ब्रह्माद्या दैवता सर्वे कैलासं प्रति जग्मिरे ॥&lt;br&gt;&#xA;पारिजाततरुच्छायामासीनं च सहोमया ॥ १२ ॥&lt;br&gt;&#xA;नदिर्भृङ्गिर्महाकालस्तथान्ये च महागणाः ॥&lt;br&gt;&#xA;स्कन्दस्वामी च भगवान्गणपश्च तथैव च ॥&lt;br&gt;&#xA;तत्र देवाः सब्रह्माद्याः स्वस्वस्थानेषु तस्थिरे ॥ १३ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;नमोस्त्वनन्तरूपाय नीलश्च नमोऽस्तु ते ॥&lt;br&gt;&#xA;अविज्ञातस्वरूपाय कैवल्यायामृताय च ॥ १४ ॥&lt;br&gt;&#xA;नान्तं देवा विजानन्ति यस्य तस्मै नमोनमः ॥&lt;br&gt;&#xA;यं न वाचः प्रशंसन्ति नमस्तस्मै चिदात्मने ॥ १५ ॥&lt;br&gt;&#xA;योगिनो यं हृदः कोशे प्रणिधानेन निश्चलाः ॥&lt;br&gt;&#xA;ज्योतीरूपं प्रपश्यति तस्मै श्रीब्रह्मणे नमः ॥ १६ ॥&lt;br&gt;&#xA;कालात्पराय कालाय स्वेच्छया पुरुषाय च ॥&lt;br&gt;&#xA;गुणत्रयस्वरूपाय नमः प्रकृतिरूपिणे ॥१७॥&lt;br&gt;&#xA;विष्णवे सत्त्वरूपाय रजोरूपाय वेधसे ॥&lt;br&gt;&#xA;तमोरूपाय रुद्राय स्थितिसर्गान्तकारिणे ॥ १८ ॥&lt;br&gt;&#xA;नमो बुद्धिस्वरूपाय त्रिधाहङ्काररूपिणे ॥&lt;br&gt;&#xA;पञ्चतन्मात्ररूपाय नमः प्रकृतिरूपिणे ॥ १९ ॥&lt;br&gt;&#xA;नमो नमः स्वरूपाय पञ्चबुद्धीन्द्रियात्मने ॥&lt;br&gt;&#xA;क्षित्यादिपञ्चरूपाय नमस्ते विषयात्मने ॥ 3.2.3.२० ॥&lt;br&gt;&#xA;नमो ब्रह्माण्डरूपाय तदन्तर्वर्तिने नमः ॥&lt;br&gt;&#xA;अर्वाचीनपराचीनविश्वरूपाय ते नमः ॥२१॥&lt;br&gt;&#xA;अनित्यनित्यरूपाय सदसत्पतये नमः ॥&lt;br&gt;&#xA;नमस्ते भक्तकृपया स्वेच्छावि ष्कृतविग्रह ॥ २२ ॥&lt;br&gt;&#xA;तव निश्वसितं वेदास्तव वेदोऽखिलं जगत् ॥&lt;br&gt;&#xA;विश्वाभूतानि ते पादः शिरो द्यौः समवर्तत ॥ २३ ॥&lt;br&gt;&#xA;नाभ्या आसीदन्तरिक्षं लोमानि च वनस्पतिः ॥&lt;br&gt;&#xA;चन्द्रमा मनसो जातश्चक्षोः सूर्यस्तव प्रभो ॥ २४ ॥&lt;br&gt;&#xA;त्वमेव सर्वं त्वयि देव सर्वं सर्वस्तुति स्तव्य इह त्वमेव ॥&lt;br&gt;&#xA;ईश त्वया वास्यमिदं हि सर्वं नमोऽस्तु भूयोऽपि नमो नमस्ते ॥ २५ ॥&lt;br&gt;&#xA;इति स्तुत्वा महादेवं निपेतुर्दण्डवत्क्षितौ ॥&lt;br&gt;&#xA;प्रत्युवाच तदा शम्भुर्वरदोऽस्मि किमिच्छति ॥ २६ ॥&lt;br&gt;&#xA;॥ महादेव उवाच ॥ ॥&lt;br&gt;&#xA;कथं व्यग्राः सुराः सर्वे बृहस्पतिपुरोगमाः ॥&lt;br&gt;&#xA;तत्समाचक्ष्व मां ब्रह्मन्भवतां दुःखकारणम् ॥ २७ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;नीलकण्ठ महादेव दुःखनाशाभयप्रद ॥&lt;br&gt;&#xA;शृणु त्वं दुःखमस्माकं भवतो यद्वदाम्यहम् ॥ २८ ॥&lt;br&gt;&#xA;धर्मराजोऽपि धर्मात्मा तपस्तेपे सुदुःसहम् ॥&lt;br&gt;&#xA;न जानेऽसौ किमिच्छति देवानां पदमुत्तमम् ॥ २९ ॥&lt;br&gt;&#xA;तेन त्रस्तास्तत्तपसा सर्व इन्द्रपुरोगमाः ॥&lt;br&gt;&#xA;भवतोङ्घ्रौ चिरेणैव मनस्तेन समर्पितम् ॥&lt;br&gt;&#xA;तमुत्थापय देवेश किमिच्छति स धर्मराट् ॥ 3.2.3.३० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;भवतां नास्ति नु भयं धर्मात्सत्यं ब्रवीम्यहम् ॥ ३१ ॥&lt;br&gt;&#xA;तत उत्थाय ते सर्वे देवाः सह दिवौकसः ॥&lt;br&gt;&#xA;रुद्रं प्रदक्षिणीकृत्य नमस्कृत्वा पुनःपुनः ॥ ३२ ॥&lt;br&gt;&#xA;इन्द्रेण सहिताः सर्वे कैलात्पुनरागताः ॥&lt;br&gt;&#xA;स्वस्वस्थाने तदा शीघ्रं गताः सर्वे दिवौकसः ॥ ३३ ॥&lt;br&gt;&#xA;इन्द्रोऽपि वै सुधर्मायां गतवान्प्रभुरीश्वरः ॥&lt;br&gt;&#xA;न निद्रां लब्धवांस्तत्र न सुखं न च निर्वृतिम् ॥ ३४ ॥&lt;br&gt;&#xA;मनसा चिन्तयामास विघ्नं मे समुपस्थितम् ॥&lt;br&gt;&#xA;अवाप महतीं चितां तदा देवः शचीपतिः ॥ ३५ ॥&lt;br&gt;&#xA;मम स्थानं पराहर्तुं स्तपस्तेपे सुदुश्चरम् ॥&lt;br&gt;&#xA;सर्वान्देवान्समाहूय इदं वचनमब्रवीत् ॥ ३६ ॥ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;शृण्वन्तु देवताः सर्वा मम दुःखस्य कारणम् ॥&lt;br&gt;&#xA;दुःखेन मम यल्लब्धं तत्किं वा प्रार्थयेद्यमः ॥&lt;br&gt;&#xA;बृहस्पतिः समालोक्य सर्वान्दे वानथाब्रवीत् ॥ ३७ ॥&lt;br&gt;&#xA;बृहस्पतिरुवाच ॥ ॥&lt;br&gt;&#xA;तपसे नास्ति सामर्थ्यं विघ्नं कर्तुं दिवौकसः ॥&lt;br&gt;&#xA;उर्वश्याद्या समाहूय सम्प्रेष्यन्तां च तत्र वै ॥३८॥&lt;br&gt;&#xA;तासामाकारणार्थाय प्रतिद्वारं प्रतस्थिवान्॥&lt;br&gt;&#xA;स गत्वा ताः समादाय सभायां शीघ्रमाययौ॥३९॥&lt;br&gt;&#xA;आगतास्ता हरिः प्राह महत्कार्यमुपस्थितम् ॥&lt;br&gt;&#xA;गच्छन्तु त्वरिताः सर्वा धर्मारण्यं प्रति द्रुतम् ॥ 3.2.3.४० ॥&lt;br&gt;&#xA;यत्र वै धर्मराजोसौ तपश्चक्रे सुदुष्करम् ॥&lt;br&gt;&#xA;हास्यभावकटाक्षैश्च गीतनृत्यादिभिस्तथा ॥ ४१ ॥&lt;br&gt;&#xA;तं लोभयध्वं यमिनं तपःस्थानाच्च्युतिर्भवेत् ॥&lt;br&gt;&#xA;देवस्य वचनं श्रुत्वा तथा अप्सरसां गणाः ॥ ४२ ॥&lt;br&gt;&#xA;मिथः संरेभिरे कर्तुं विचार्य च परस्परम्॥&lt;br&gt;&#xA;धर्मारण्यं प्रतस्थेसावुर्वशी स्वर्वराङ्गना ॥ ४३ ॥&lt;br&gt;&#xA;तुष्टुवुः पुष्पवर्षाश्च ससृजुस्तच्छिरस्यमी ॥&lt;br&gt;&#xA;ततस्तु देवैर्विप्रैश्च स्तूयमानः समन्ततः ॥ ४४ ॥&lt;br&gt;&#xA;निर्ययौ परमप्रीत्या वनं परमपावनम् ॥&lt;br&gt;&#xA;बिल्वार्कखदिराकीर्णं कपित्थधवसङ्कुलम् ॥ ४५ ॥&lt;br&gt;&#xA;न सूर्यो भाति तत्रैव महान्धकार संयुतम्॥&lt;br&gt;&#xA;निर्जनं निर्मनुष्यं च बहुयोजनमायतम् ॥ ४६ ॥&lt;br&gt;&#xA;मृगैः सिंहैर्वृतं घोरेरन्यैश्चापि वनेचरैः ॥&lt;br&gt;&#xA;पुष्पितैः पादपैः कीर्णं सुमनोहरशाद्वलम् ॥ ॥ ४७ ॥&lt;br&gt;&#xA;विपुलं मधुरानादैर्नादितं विहगैस्तथा ॥&lt;br&gt;&#xA;पुंस्कोकिलनिनादाढ्यं झिल्लीकगणनादितम् ॥ ४८ ॥&lt;br&gt;&#xA;प्रवृद्धविकटैर्वृक्षैः सुखच्छायैः समावृतम् ॥ ।&lt;br&gt;&#xA;वृक्षैराच्छादिततलं लक्ष्म्या परमया युतम् ॥४९॥&lt;br&gt;&#xA;नापुष्पः पादपः कश्चिन्नाफलो नापि कण्टकी ॥&lt;br&gt;&#xA;षट्पदैरप्यनाकीर्णं नास्मिन्वै काननेभवेत् ॥3.2.3.५०॥&lt;br&gt;&#xA;विहङ्गैर्नादितं पुष्पैरलङ्कृतमतीव हि ॥&lt;br&gt;&#xA;सर्वर्तुकुसमैर्वृक्षैः सुखच्छायैः समावृतम् ॥ ५१ ॥&lt;br&gt;&#xA;मारुताकलितास्तत्र द्रुमाः कुसुमशाखिनः ॥&lt;br&gt;&#xA;पुष्पवृष्टिं विचित्रां तु विसृजन्ति च पादपाः ॥ ५२ ॥&lt;br&gt;&#xA;दिवस्पृशोऽथ सम्पुष्टाः पक्षिभिर्मधुरस्वनैः ॥&lt;br&gt;&#xA;विरेजुः पादपास्तत्र सुगन्धकुसुमैर्वृताः ॥ ५३ ॥&lt;br&gt;&#xA;तिष्ठन्ति च प्रवालेषु पुष्पभारावनादिषु ॥&lt;br&gt;&#xA;रुवन्ति मधुरालापाः षट्पदा मधुलिप्सवः ॥ ५४ ॥&lt;br&gt;&#xA;तत्र प्रदेशांश्च बहूनामोदाङ्कुरमण्डितान् ॥&lt;br&gt;&#xA;लतागृह परिक्षिप्तान्मनसः प्रीतिवर्द्धनान् ॥ ५५ ॥&lt;br&gt;&#xA;सम्पश्यन्ती महातेजा बभूव मुदिता तदा ॥&lt;br&gt;&#xA;परस्पराश्लिष्टशाखैः पादपैः कुसमाचितैः ॥ ५६ ॥&lt;br&gt;&#xA;अशोभत वनं तत्तु महेन्द्रध्वजसन्निभैः ॥&lt;br&gt;&#xA;सुखशीतसुगन्धी च पुष्परेणुवहोऽनिलः ॥ ५७ ॥&lt;br&gt;&#xA;एवङ्गुणसमायुक्तं ददर्श सा वनं तदा ॥&lt;br&gt;&#xA;तदा सूर्योद्भवां तत्र पवित्रां परिशोभिताम् ॥ ५८ ॥&lt;br&gt;&#xA;आश्रमप्रवरं तत्र ददर्श च मनोरमम् ॥&lt;br&gt;&#xA;पतिभिर्वालखिल्यैश्च वृतं मुनिगणा वृतम् ॥ ५९ ॥&lt;br&gt;&#xA;अग्न्यगारैश्च बहुभिर्वृक्षशाखावलम्बितैः ॥&lt;br&gt;&#xA;धूगम्रपानकणैस्तत्र दिग्वासोयतिभिस्तथा ॥ 3.2.3.६० ॥&lt;br&gt;&#xA;पाल्या वन्या मृगास्तत्र सौम्या भूयो बभूविरे ॥&lt;br&gt;&#xA;मार्जारा मूषकैस्तत्र सर्पैश्च नकुलास्तथा ॥ ६१ ॥&lt;br&gt;&#xA;मृगशावैस्तथा सिंहाः सत्त्वरूपा बभूविरे ॥&lt;br&gt;&#xA;परस्परं चिक्रीडुस्ते यथा चैव सहोदराः ॥&lt;br&gt;&#xA;दूराद्ददर्श च वनं तत्र देवोऽब्रवीत्तदा ॥ ६२ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;अयं च खलु धर्मराड् तपस्तुग्रेवतिष्ठते ॥&lt;br&gt;&#xA;मम राज्याभिकाङ्क्षोऽसावतोर्थे यत्यतामिह ॥ ६३ ॥&lt;br&gt;&#xA;तपोविघ्नं प्रकुर्वन्तु ममाज्ञा तत्र गम्यताम्॥&lt;br&gt;&#xA;इन्द्रस्य वचनं श्रुत्वा उर्वशी च तिलोत्तमा ॥ ६४ ॥&lt;br&gt;&#xA;सुकेशी मञ्जुघोषा च घृताची मेनका तथा ॥&lt;br&gt;&#xA;विश्वाची चैव रम्भा च प्रम्लोचा चारुभाषिणी ॥६५॥&lt;br&gt;&#xA;पूर्वचित्तिः सुरूपा च अनुम्लोचा यशस्विनी ॥&lt;br&gt;&#xA;एताश्चान्याश्च बहुशस्तत्र संस्था व्यचिन्तयन् ॥ ६६ ॥&lt;br&gt;&#xA;परस्परं विलोक्यैव शङ्कमाना भयेन हि ॥&lt;br&gt;&#xA;यमश्चैव तथा शक्र उभौ वायतनं हि वः ॥॥ ॥ ६७ ॥&lt;br&gt;&#xA;एवं विचार्य बहुधा वर्द्धनी नाम भारत ॥&lt;br&gt;&#xA;सर्वासामप्सरसां श्रेष्ठा सर्वाभरणभूषिता ॥ ६८ ॥&lt;br&gt;&#xA;उवाचैवोर्वशी तत्र किं खिद्यसि शुभानने॥&lt;br&gt;&#xA;देवानां कार्यसिद्ध्यर्थं मायारूपबलेन च ॥&lt;br&gt;&#xA;वर्णधर्मो यथा भूयात्करिष्ये पाकशासन ॥ ६९ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;साधुसाधु महाभागे वर्द्धनी नाम सुव्रता ॥&lt;br&gt;&#xA;शीघ्रं गच्छ स्वयं भद्रे कुरु कार्यं कृशोदरि ॥ 3.2.3.७० ॥&lt;br&gt;&#xA;धीराणामवने शक्ता नान्या सुभ्रु त्वया विना ॥&lt;br&gt;&#xA;वर्द्धनी च तथेत्युक्त्वा गता यत्र स धर्मराट् ॥ ७१ ॥&lt;br&gt;&#xA;महता भूषणेनैव रूपं कृत्वा मनोरमम् ॥&lt;br&gt;&#xA;कुङ्कुमैः कज्जलैर्वस्त्रैर्भूषणैश्चैव भूषिता ॥ ७२ ॥&lt;br&gt;&#xA;कुसुमं च तथा वस्त्रं किङ्किणीकटिराजिता ॥&lt;br&gt;&#xA;झणत्कारैस्तथा कष्टैर्भूषिता च पदद्वये ॥ ७३ ॥&lt;br&gt;&#xA;नानाभूषणभूषाढ्या नानाचन्दनचर्चिता ॥&lt;br&gt;&#xA;नानाकुसुम मालाढ्या दुकूलेनावृता शुभा ॥ ७४ ॥&lt;br&gt;&#xA;प्रगृह्य वीणां संशुद्धां करे सर्वाङ्गसुन्दरी ॥&lt;br&gt;&#xA;नर्तनं त्रिविधं तत्र चक्रे लोकमनोरमम् ॥ ७५ ॥&lt;br&gt;&#xA;तारस्वरेण मधुरैर्वंशनादेन मिश्रितम् ॥ ७६ ॥&lt;br&gt;&#xA;मूर्च्छनातालसंयुक्तं तन्त्रीलयसमन्वितम् ॥&lt;br&gt;&#xA;क्षणेन सहसा देवो धर्मराजो जितात्मवान् ॥&lt;br&gt;&#xA;विमनाः स तदा जातो धर्मराजो नृपात्मजः ॥ ७७ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;आश्चर्यं परमं ब्रह्मञ्जातं मे ब्रह्मसत्तम ॥&lt;br&gt;&#xA;कथं ब्रह्मोपपन्नस्य तपश्छेदो बभूव ह ॥ ७८ ॥&lt;br&gt;&#xA;धर्मे धरा च नाकश्च धर्मे पातालमेव च ॥&lt;br&gt;&#xA;धर्मे चन्द्रार्कमापश्च धर्मे च पवनोऽनलः ॥ ७९ ॥&lt;br&gt;&#xA;धर्मे चैवाखिलं विश्वं स धर्मो व्यग्रतां कथम् ॥&lt;br&gt;&#xA;गतः स्वामिंस्तद्वैयग्र्यं तथ्यं कथय सुव्रत ॥ 3.2.3.८० ॥&lt;br&gt;&#xA;॥ व्यास उवाच ॥ ॥&lt;br&gt;&#xA;पतनं साहसानां च नरकस्यैव कारणम् ॥&lt;br&gt;&#xA;योनिकुण्डमिदं सृष्टं कुम्भीपाकसमं भुवि ॥ ८१ ॥&lt;br&gt;&#xA;नेत्ररज्ज्वा दृढं बद्ध्वा धर्षयन्ति मनस्विनः॥&lt;br&gt;&#xA;कुचरूपैर्महादण्डैस्ताड्यमानमचेतसम् ॥ ८२ ॥&lt;br&gt;&#xA;कृत्वा वै पातयन्त्याशु नरकं नृपसत्तम ॥&lt;br&gt;&#xA;मोहनं सर्वभूतानां नारी चैवं विनिर्मिता ॥८३॥&lt;br&gt;&#xA;तावद्धन्त मनःस्थैर्यं श्रुतं सत्यमनाकुलम् ॥&lt;br&gt;&#xA;यावन्मत्ताङ्गनाग्रे न वागुरेव सुचेतसा म् ॥।४॥।&lt;br&gt;&#xA;तावत्तपोभिवृद्धिस्तु तावद्दानं दया दमः॥&lt;br&gt;&#xA;तावत्स्वाध्यायवृत्तं च तावच्छौचं धृतं व्रतम् ॥८५॥&lt;br&gt;&#xA;यावत्त्रस्तमृगीदृष्टिं चपलां न विलोकयेत्॥&lt;br&gt;&#xA;तावन्माता पिता तावद्धाता तावत्ससुहृज्जनः ॥ ८६ ॥&lt;br&gt;&#xA;तावल्लज्जा भयं तावत्स्वाचारस्तावदेव हि ॥&lt;br&gt;&#xA;ज्ञानमौदार्यमैश्वर्यं तावदेव हि भासते ॥&lt;br&gt;&#xA;यावन्मत्ताङ्गनापाशैः पातितो नैव बन्धनैः ॥ ८७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे धर्मारण्यमाहात्म्ये इन्द्रभ यकथनन्नाम तृतीयोऽध्यायः ॥ ३ ॥ छ ॥&lt;/p&gt;</description>
    </item>
    <item>
      <title>००४ क्षेत्रस्थापनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/004_xetrasthApanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/004_xetrasthApanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;अतः परं प्रवक्ष्यामि धर्मराजस्य चेष्टितम् ॥&lt;br&gt;&#xA;यच्छ्रुत्वा यमदूतानां न भयं विद्यते क्वचित् ॥१॥&lt;br&gt;&#xA;धर्मराजेन सा दृष्टा वर्द्धनी च वराप्सरा ॥&lt;br&gt;&#xA;महत्यरण्ये का ह्येषा सुन्दराङ्ग्यतिसुन्दरी ॥२॥&lt;br&gt;&#xA;निर्मानुषवनं चेदं सिंहव्याघ्रभयानकम् ॥&lt;br&gt;&#xA;आश्चर्यं परमं ज्ञात्वा धर्मराजोऽब्रवीदिदम् ॥ ३ ॥&lt;br&gt;&#xA;॥ धर्मराज उवाच ॥ ॥&lt;br&gt;&#xA;कस्मात्त्वं मानिनि ह्येका वने चरसि निर्जने ॥&lt;br&gt;&#xA;कस्मात्स्थानात्समायाता कस्य पत्नी सुशोभने ॥ ४ ॥&lt;br&gt;&#xA;सुता त्वं कस्य वामोरु अतिरूपवती शुभा ॥&lt;br&gt;&#xA;मानुषी वाथ गन्धर्वी अमरी वाथ किन्नरी ॥ ५ ॥&lt;br&gt;&#xA;अप्सरा पक्षिणी वाथ अथवा वनदेवता ॥&lt;br&gt;&#xA;राक्षसी वा खेचरी वा कस्य भार्या च तद्वद ॥ ६ ॥&lt;br&gt;&#xA;सत्यं च वद मे सुभ्रूरित्याहार्कसुतस्तदा ॥&lt;br&gt;&#xA;किमिच्छसि त्वया भद्रे किं कार्यं वा वदात्र वै ॥ ७ ॥&lt;br&gt;&#xA;यदिच्छसि त्वं वामोरु ददामि तव वाञ्छितम् ॥ ८ ॥&lt;br&gt;&#xA;॥ वर्द्धन्युवाच ॥ ॥&lt;br&gt;&#xA;धर्मे तिष्ठति सर्वं वै स्थावरं जङ्गमं विभो ॥&lt;br&gt;&#xA;स धर्मो दुष्करं कर्म कस्मात्त्वं कुरुषेऽनघ ॥ ९ ॥&lt;br&gt;&#xA;॥ यम उवाच ॥ ॥&lt;br&gt;&#xA;ईशानस्य च यद्रूपं द्रष्टुमिच्छामि भामिनि ॥&lt;br&gt;&#xA;तेनाहं तपसा युक्तः शिवया सह शङ्करम् ॥ 3.2.4.१० ॥&lt;br&gt;&#xA;यशः प्राप्स्ये सुखं प्राप्स्ये करोमि च सुदुष्करम् ॥&lt;br&gt;&#xA;युगेयुगे मम ख्यातिर्भवेदिति मतिर्मम ॥ ११ ॥&lt;br&gt;&#xA;कल्पे कल्पे महाकल्पे भूयः ख्यातिर्भवेदिति ॥&lt;br&gt;&#xA;एतस्मात्कारणात्सुभ्रूस्तप्यते परमं तपः ॥ १२ ॥&lt;br&gt;&#xA;कस्मात्त्वमागता भद्रे कथयस्व यथातथा ॥&lt;br&gt;&#xA;किं कार्यं कस्य हेतुश्च सत्यमाख्यातुमर्हसि ॥ १३ ॥&lt;br&gt;&#xA;॥ वर्द्धन्युवाच ॥ ॥&lt;br&gt;&#xA;तपसैव त्वया धर्म भयभीतो दिवस्पतिः ॥&lt;br&gt;&#xA;तेनाहं नोदिता चात्र तपोवि घ्नस्य काङ्क्षया ॥ १४ ॥&lt;br&gt;&#xA;इन्द्रासनभयाद्भीता हरिणा हरिसन्निधौ ॥&lt;br&gt;&#xA;प्रेषिताहं महाभाग सत्यं हि प्रवदाम्यहम् ॥ १५ ॥&lt;br&gt;&#xA;॥ सूत उवाच ॥ ॥&lt;br&gt;&#xA;सत्यवाक्येन च तदा तोषितो रविनन्दनः ॥&lt;br&gt;&#xA;उवाचैनां महाभाग्यो वरदोहं प्रयच्छ मे ॥ १६ ॥&lt;br&gt;&#xA;यमोऽहं सर्वभूतानां दुष्टानां कर्मकारिणाम् ॥&lt;br&gt;&#xA;धर्म रूपो हि सर्वेषां मनुजानां जितात्मनाम् ॥ १७ ॥&lt;br&gt;&#xA;स धर्मोऽहं वरारोहे ददामि तव दुर्लभम् ॥&lt;br&gt;&#xA;तत्सर्वं प्रार्थय त्वं मे शीघ्रं चाप्सरसां वरे ॥ १८ ॥ ॥&lt;br&gt;&#xA;॥ वर्द्धन्युवाच ॥ ॥&lt;br&gt;&#xA;इन्द्रस्थाने सदा रम्ये सुस्थिरत्वं प्रयच्छ मे ॥&lt;br&gt;&#xA;स्वामिन्धर्मभृतां श्रेष्ठ लोकानां च हिताय वै ॥ १९ ॥&lt;br&gt;&#xA;॥ यम उवाच ॥ ॥&lt;br&gt;&#xA;एवमस्त्विति तां प्राह चान्यं वरय सत्वरम् ॥&lt;br&gt;&#xA;ददामि वरमुत्कृष्टं गानेन तोषितोस्म्यहम् ॥ 3.2.4.२० ॥&lt;br&gt;&#xA;॥ वर्द्धन्युवाच ॥ ॥&lt;br&gt;&#xA;अस्मिन्स्थाने महाक्षेत्रे मम तीर्थं महामते ॥&lt;br&gt;&#xA;भूयाच्च सर्वपापघ्नं मन्नाम्नेति च विश्रुतम् ॥ २१ ॥&lt;br&gt;&#xA;तत्र दत्तं हुतं तप्तं पठितं वाऽक्षयं भवेत् ॥&lt;br&gt;&#xA;पञ्चरात्रं निषेवेत वर्द्धमानं सरोवर म् ॥२२ ॥&lt;br&gt;&#xA;पूर्वजास्तस्य तुष्येरंस्तर्प्यमाणा दिनेदिने ॥&lt;br&gt;&#xA;तथेत्युक्त्वा तु तां धर्मो मौनमाचष्ट संस्थितः॥&lt;br&gt;&#xA;त्रिःपरिक्रम्य तं धर्मं नमस्कृत्य दिवं ययौ ॥ २३ ॥&lt;br&gt;&#xA;॥ वर्द्धन्युवाच ॥ ॥&lt;br&gt;&#xA;मा भयं कुरु देवेश यमस्यार्कसुतस्य च ॥&lt;br&gt;&#xA;अयं स्वार्थपरो धर्म यशसे च समाचरेत् ॥ २४ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;वर्द्धनी पूजिता तेन शक्रेण च शुभानना ॥&lt;br&gt;&#xA;साधुसाधु महाभागे देवकार्य कृतं त्वया ॥२५॥&lt;br&gt;&#xA;निर्भयत्वं वरागेहे सुखवासश्च ते सदा ॥&lt;br&gt;&#xA;यशः सौख्यं श्रियं रम्यां प्राप्स्यसि त्वं शुभानने ॥ २६ ॥&lt;br&gt;&#xA;तथेति देवास्तामूचुर्निर्भयानन्दचेतसा ॥&lt;br&gt;&#xA;नमस्कृत्य च शक्रं सा गता स्थानं स्वकं शुभम् ॥ २७ ॥&lt;br&gt;&#xA;॥ सूत उवाच ॥ ॥&lt;br&gt;&#xA;गतेप्सरसि राजेन्द्र धर्मस्तस्थौ यथाविधि ॥&lt;br&gt;&#xA;तपस्तेपे महाघोरं विश्वस्योद्वेगदायकम् ॥ २८ ॥&lt;br&gt;&#xA;पञ्चाग्निसा धनं शुक्रे मासि सूर्येण तापिते ॥&lt;br&gt;&#xA;चक्रे सुदुःसहं राजन्देवैरपि दुरासदम् ॥ २९ ॥&lt;br&gt;&#xA;ततो वर्षशते पूर्णे अन्तको मौनमास्थितः॥&lt;br&gt;&#xA;काष्ठभूत इभवातस्थौ वल्मीकशतसंवृतः ॥ 3.2.4.३० ॥&lt;br&gt;&#xA;नानापक्षिगणैस्तत्र कृतनीडैः स धर्मराट् ॥&lt;br&gt;&#xA;उपविष्टे व्रतं राजन्दृश्यते नैव कुत्रचित् ॥ ३१ ॥&lt;br&gt;&#xA;संस्मरन्तोऽथ देवेश मुमापतिमनिन्दितम् ॥&lt;br&gt;&#xA;ततो देवाः सगन्धर्वा यक्षाश्चोद्विग्नमानसाः ॥&lt;br&gt;&#xA;कैलासशिखरं भूय आजग्मुः शिवसन्निधौ ॥ ३२ ॥&lt;br&gt;&#xA;॥ देवा ऊचुः ॥&lt;br&gt;&#xA;त्राहित्राहि महादेव श्रीकण्ठ जगतः पते ॥&lt;br&gt;&#xA;त्राहि नो भूतभव्येश त्राहि नो वृषभध्वज ॥&lt;br&gt;&#xA;दयालुस्त्वं कृपानाथ निर्विघ्नं कुरु शङ्कर ॥ ३३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;केनापराधिता देवाः केन वा मानमर्द्दिताः ॥&lt;br&gt;&#xA;मर्त्ये स्वर्गेऽथवा नागे शीघ्रं कथय ताचिरम् ॥ ३४ ॥&lt;br&gt;&#xA;अनेनैव त्रिशूलेन खट्वाङ्गेनाथवा पुनः ॥&lt;br&gt;&#xA;अथ पाशुपतेनैव निहनिष्यामि तं रणे ॥&lt;br&gt;&#xA;शीघ्रं वै वदतास्माक मत्रागमनकारणम् ॥ ३५ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;कृपासिन्धो हि देवेश जगदानन्दकारक ॥&lt;br&gt;&#xA;न भयं मानुषादद्य न ना गाद्देवदानवात् ॥ ३६ ॥&lt;br&gt;&#xA;मर्त्यलोके महादेव प्रेतनाथो महाकृतिः ॥&lt;br&gt;&#xA;आत्मकार्यं महाघोरं क्लेशयेदिति निश्चयः ॥ ३७ ॥&lt;br&gt;&#xA;उग्रेण तपसा कृत्वा क्लिश्यदात्मानमात्मना ॥&lt;br&gt;&#xA;तेनात्र वयमुद्विग्ना देवाः सर्वे सदाशिव ॥&lt;br&gt;&#xA;शरणं त्वामनुप्राप्ता यदिच्छसि कुरुष्व तत् ॥ ३८ ॥&lt;br&gt;&#xA;॥ सूत उवाच ॥ ॥&lt;br&gt;&#xA;देवानां वचनं श्रुत्वा वृषारूढो वृषध्वजः ॥&lt;br&gt;&#xA;आयुधान्परिसङ्गृह्य कवचं सुमनोहरम् ॥&lt;br&gt;&#xA;गतवानथ तं देशं यत्र धर्मो व्यवस्थितः ॥ ॥ ३९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अनेन तपसा धर्म सन्तुष्टं मम मानसम् ॥&lt;br&gt;&#xA;वरं ब्रूहि वरं ब्रूहि वरं ब्रूहीत्युवाच ह ॥ 3.2.4.४० ॥&lt;br&gt;&#xA;इच्छसे त्वं यथा कामा न्यथा ते मनसि स्थितान् ॥&lt;br&gt;&#xA;यंयं प्रार्थयसे भद्र ददामि तव साम्प्रतम् ॥ ४१ ॥&lt;br&gt;&#xA;॥ सूत उवाच ॥ ॥&lt;br&gt;&#xA;एवं सम्भाषमाणं तु दृष्ट्वा देवं महेश्वरम् ॥&lt;br&gt;&#xA;वल्मीकादुत्थितो राजन्गृहीत्वा करसम्पुटम् ॥&lt;br&gt;&#xA;तुष्टाव वचनैः शुद्धैर्लोकनाथमरिन्दम् ॥ ४२ ॥&lt;br&gt;&#xA;॥ धर्म उवाच ॥ ॥&lt;br&gt;&#xA;ईश्वराय नमस्तुभ्यं नमस्ते योगरूपिणे ॥&lt;br&gt;&#xA;नमस्ते तेजोरूपाय नीलकण्ठ नमोऽस्तु ते ॥ ४३ ॥&lt;br&gt;&#xA;ध्यातॄणामनुरूपाय भक्तिगम्याय ते नमः ॥&lt;br&gt;&#xA;नमस्ते ब्रह्मरूपाय विष्णुरूप नमोऽ स्तु ते ॥ ४४ ॥&lt;br&gt;&#xA;नमः स्थूलाय सूक्ष्माय अणुरूपाय वै नमः ॥&lt;br&gt;&#xA;नमस्ते कामरूपाय सृष्टिस्थित्यन्तकारिणे ॥ ४५ ॥&lt;br&gt;&#xA;नमो नित्याय सौम्याय मृडाय हरये नमः ॥&lt;br&gt;&#xA;आतपाय नमस्तुभ्यं नमः शीतकराय च ॥ ४६ ॥&lt;br&gt;&#xA;सृष्टिरूप नमस्तुभ्यं लोकपाल नमोऽस्तु ते ॥&lt;br&gt;&#xA;नम उग्राय भीमाय शान्त रूपाय ते नमः ॥ ४७ ॥&lt;br&gt;&#xA;नमश्चानन्तरूपाय विश्वरूपाय ते नमः ॥&lt;br&gt;&#xA;नमो भस्माङ्गलिप्ताय नमस्ते चन्द्रशेखर ॥&lt;br&gt;&#xA;नमोऽस्तु पञ्चवक्त्राय त्रिनेत्राय नमोऽस्तु ते ॥ ४८ ॥&lt;br&gt;&#xA;नमस्ते व्यालभूषाय कक्षापटधराय च ॥&lt;br&gt;&#xA;नमोंऽधकविनाशाय दक्षपापापहारिणे ॥&lt;br&gt;&#xA;कामनिर्द्दाहिने तुभ्यं त्रिपुरारे नमोऽस्तु ते ॥ ॥ ४९ ॥&lt;br&gt;&#xA;चत्वारिंशच्च नामानि मयोक्तानि च यः पठेत् ॥&lt;br&gt;&#xA;शुचिर्भूत्वा त्रिकालं तु पठेद्वा शृणुयादपि ॥ 3.2.4.५० ॥&lt;br&gt;&#xA;गोघ्नश्चैव कृतघ्नश्च सुरापो गुरुत ल्पगः ॥&lt;br&gt;&#xA;ब्रह्महा हेमहारी च ह्यथवा वृषलीपतिः ॥ ५१ ॥&lt;br&gt;&#xA;स्त्रीबालघातकश्चैव पापी चानृतभाषणः ॥&lt;br&gt;&#xA;अनाचारी तथा स्तेयी परदाराभिगस्तथा ॥&lt;br&gt;&#xA;अकार्यकारी कृत्यघ्नो ब्रह्मद्विड्वाडवाधमः॥ ५३॥&lt;br&gt;&#xA;॥सूत उवाच॥&lt;br&gt;&#xA;इत्येवं बहुभिर्वाक्यैर्धर्मराजेन वै मुहुः॥&lt;br&gt;&#xA;ईडितोऽपि महद्भक्त्या प्रणम्य शिरसा स्वयम्॥५४॥&lt;br&gt;&#xA;तुष्टः शम्भुस्तदा तस्मा उवाचेदं वचः शुभम् ॥&lt;br&gt;&#xA;वरं वृणु महाभाग यत्ते मनसि वर्त्तते ॥ ५५ ॥&lt;br&gt;&#xA;॥ यम उवाच ॥ ॥&lt;br&gt;&#xA;यदि तुष्टोऽसि देवेश दयां कृत्वा ममोपरि॥&lt;br&gt;&#xA;तं कुरुष्व महाभाग त्रैलोक्यं सचराचरम् ॥ ५६ ॥&lt;br&gt;&#xA;मन्नाम्ना स्थानमेतद्धि ख्यातं लोके भवेदिति ॥&lt;br&gt;&#xA;अच्छेद्यं चाप्यभेद्यं च पुण्यं पापप्रणाशनम् ॥ ॥ ५७ ॥&lt;br&gt;&#xA;स्थानं कुरु महादेव यदि तुष्टोऽसि मे भव ॥&lt;br&gt;&#xA;शिवेन स्थानकं दत्तं काशीतुल्यं तदा नृप ॥&lt;br&gt;&#xA;तद्दत्त्वा च पुनः प्राह अन्यं वरय सत्तम ॥ ५८ ॥&lt;br&gt;&#xA;॥ धर्म उवाच ॥ ॥&lt;br&gt;&#xA;यदि तुष्टोऽसि देवेश दयां कृत्वा ममोपरि ॥&lt;br&gt;&#xA;तं कुरुष्व महाभाग त्रैलोक्यं सचराचरम् ॥&lt;br&gt;&#xA;वरेणैवं यथा ख्यातिं गमिष्यामि युगेयुगे ॥ ५९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ब्रूहि कीनाश तत्सर्वं प्रकरोमि तवेप्सितम् ॥&lt;br&gt;&#xA;तपसा तोषितोऽहं वै ददामि वरमीप्सितम् ॥ ॥ 3.2.4.६० ॥&lt;br&gt;&#xA;॥ यम उवाच ॥ ॥&lt;br&gt;&#xA;यदि मे वाञ्छितं देव ददासि तर्हि शङ्कर ॥&lt;br&gt;&#xA;अस्मिन्स्थाने महाक्षेत्रे मन्नामा भव सर्वदा ॥ ६१ ॥&lt;br&gt;&#xA;धर्मारण्यमिति ख्यातिस्त्रैलोक्ये सचराचरे ॥&lt;br&gt;&#xA;यथा सञ्जायते देव तथा कुरु महेश्वर ॥ ६२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;धर्मारण्यमिदं ख्यातं सदा भूयाद्युगेयुगे ॥&lt;br&gt;&#xA;त्वन्नाम्ना स्थापितं देव ख्यातिमेतद्गमिष्यति ॥&lt;br&gt;&#xA;अथान्यदपि यत्किञ्चित्करोम्येष वदस्व तत ॥ ॥ ६३ ॥&lt;br&gt;&#xA;॥ यम उवाच ॥ ॥&lt;br&gt;&#xA;योजनद्वयविस्तीर्णं मन्नाम्ना तीर्थमुत्तमम् ॥&lt;br&gt;&#xA;मुक्तेश्च शाश्वतं स्थानं पावनं सर्वदेहिनाम् ॥ ॥ ६४ ॥&lt;br&gt;&#xA;मक्षिकाः कीटकाश्चैव पशुपक्षिमृगादयः ॥&lt;br&gt;&#xA;पतङ्गा भूतवेताला पिशाचोरगराक्षसाः ॥ ६५ ॥&lt;br&gt;&#xA;नारी वाथ नरो वाथ मत्क्षेत्रे धर्मसञ्ज्ञके ॥&lt;br&gt;&#xA;त्यजते यः प्रियान्प्राणान्मुक्तिर्भवतु शाश्वती ॥ ६६ ॥&lt;br&gt;&#xA;एवमस्त्विति सर्वोपि देवा ब्रह्मादयस्तथा ॥&lt;br&gt;&#xA;पुष्पवृष्टिं प्रकुर्वाणाः परं हर्षमवा्प्नुयुः॥६७॥&lt;br&gt;&#xA;देवदुन्दुभयो नेदुर्गन्धर्वपतयो जगुः॥&lt;br&gt;&#xA;ववुः पुण्यास्तथा वाता ननृतुश्चाप्सरो गणाः॥६८॥&lt;br&gt;&#xA;॥सूत उवाच॥॥&lt;br&gt;&#xA;यमेन तपसा भक्त्या तोषितो हि सदाशिवः ॥&lt;br&gt;&#xA;उवाच वचनं देवं रम्यं साधुमनोरमम्॥ ६९ ॥&lt;br&gt;&#xA;अनुज्ञां देहि मे तात यथा गच्छामि सत्वरम् ॥&lt;br&gt;&#xA;कैलासं पर्वतश्रेष्ठं देवानां हितकाम्यया ॥ 3.2.4.७० ॥&lt;br&gt;&#xA;॥ यम उवाच ॥ ॥&lt;br&gt;&#xA;न मे स्थानं परित्यक्तुं त्वया युक्तं महेश्वर ॥&lt;br&gt;&#xA;कैलासादधिकं देव जायते वचनादिदम् ॥ ७१ ॥&lt;br&gt;&#xA;॥ शिव उवाच ॥ ॥&lt;br&gt;&#xA;साधु प्रोक्तं त्वया युक्तमेकांशेनात्र मे स्थितिः ॥&lt;br&gt;&#xA;न मया त्यजितं साधु स्थानं तव सुनिर्मलम् ॥ ॥ ७२ ॥&lt;br&gt;&#xA;विश्वेश्वरं महालिङ्गं मन्नाम्नात्र भविष्यति ॥&lt;br&gt;&#xA;एवमुक्त्वा महादेवस्तत्रैवान्तरधीयत ॥ ७३ ॥&lt;br&gt;&#xA;शिवस्य वचनात्तत्र तदा लिङ्गं तदद्भुतम् ॥&lt;br&gt;&#xA;तं दृष्ट्वा च सुरैस्तत्र यथानामानुकीर्त्तनम् ॥ ७४ ॥&lt;br&gt;&#xA;स्वंस्वं लिङ्गं तदा सृष्टं धर्मारण्ये सुरोत्तमैः ॥&lt;br&gt;&#xA;यस्य देवस्य यल्लिङ्गं तन्नाम्ना परिकीर्तितम् ॥ ॥ ७५ ॥&lt;br&gt;&#xA;॥ सूत उवाच ॥ ॥&lt;br&gt;&#xA;धर्मेण स्थापितं लिङ्गं धर्मेश्वरमुपस्थितम् ॥&lt;br&gt;&#xA;स्मरणात्पूजनात्तस्य सर्वपापैः प्रमुच्यते ॥ ७६ ॥&lt;br&gt;&#xA;यद्ब्रह्म योगिनां गम्यं सर्वेषां हृदये स्थितम् ॥&lt;br&gt;&#xA;तिष्ठते यस्य लिङ्गं तु स्वयम्भुवमिति स्थितम् ॥ ७७ ॥&lt;br&gt;&#xA;भूतनाथं च सम्पूज्य व्याधिभिर्मुच्यते जनः ॥&lt;br&gt;&#xA;धर्मवापीं ततश्चैव चक्रे तत्र मनोरमाम् ॥ ७८ ॥&lt;br&gt;&#xA;आहत्य कोटितीर्थानां जलं वाप्यां मुमोच ह ॥&lt;br&gt;&#xA;यमतीर्थस्वरूपं च स्नानं कृत्वा मनोरमम् ॥ ७९ ॥&lt;br&gt;&#xA;स्नानार्थं देवतानां च ऋषीणां भावितात्मनाम् ॥&lt;br&gt;&#xA;तत्र स्नात्वा च पीत्वा च सर्वपापैः प्रमुच्यते ॥ 3.2.4.८० ॥&lt;br&gt;&#xA;धर्मवाप्यां नरः स्नात्वा दृष्ट्वा धर्मेश्वरं शिवम् ॥&lt;br&gt;&#xA;मुच्यते सर्वपापेभ्यो न मातुर्गर्भमाविशेत् ॥ ८१ ॥&lt;br&gt;&#xA;तत्र स्नात्वा नरो यस्तु करोति यमतर्पणम् ॥&lt;br&gt;&#xA;व्याधिदोषविनाशार्थं क्लेशदोषोप शान्तये ॥&lt;br&gt;&#xA;यमाय धर्मराजाय मृत्यवे चान्तकाय च ॥&lt;br&gt;&#xA;वैवस्वताय कालाय दध्नाय परमेष्ठिने ॥८२॥&lt;br&gt;&#xA;वृकोदराय वृकाय दक्षिणेशाय ते नमः ॥&lt;br&gt;&#xA;नीलाय चित्रगुप्ताय चित्र वैचित्र ते नमः ॥ ८३ ॥&lt;br&gt;&#xA;यमार्थं तर्पणं यो वै धर्मवाप्यां करिष्यति ॥&lt;br&gt;&#xA;साक्षतैर्नामभिश्चैतैस्तस्य नोपद्रवो भवेत्॥ ८४ ॥&lt;br&gt;&#xA;एकान्तरस्तृतीयस्तु ज्वरश्चातुर्थिकस्तथा ॥&lt;br&gt;&#xA;वेलायां जायते यस्तु ज्वरः शीतज्वरस्तथा ॥ ८५ ॥&lt;br&gt;&#xA;पीडयन्ति न चैतस्य यस्यैवो मतिरीदृशी ॥&lt;br&gt;&#xA;रेवत्यादिग्रहा दोषा डाकिनी शाकिनी तथा ॥ ६६ ॥&lt;br&gt;&#xA;धनधान्यसमृद्धिः स्यात्सन्ततिर्वर्धते सदा ॥&lt;br&gt;&#xA;भूतेश्वरं तु सम्पूज्य सुस्नातो विजितेन्द्रियः ॥ ८७ ॥&lt;br&gt;&#xA;साङ्गं रुद्रजपं कृत्वा व्याधिदोषात्प्रमुच्यते॥&lt;br&gt;&#xA;अमावास्यां सोमदिने व्यतीपाते च वैधृतौ॥&lt;br&gt;&#xA;सङ्क्रान्तौ ग्रहणे चैव तत्र श्राद्धं स्मृतं नृणाम्॥८८॥&lt;br&gt;&#xA;श्राद्धं कृतं तेन समाः सहस्रं निरस्य चैतत्पितरस्त्वदन्ति॥&lt;br&gt;&#xA;पानीयमेवापि तिलैर्विमिश्रितं ददाति यो वै प्रथितो मनुष्यः॥८९॥&lt;br&gt;&#xA;एकविंशतिवारैस्तु गयायां पिण्डदानतः ॥&lt;br&gt;&#xA;धर्मेश्वरे सकृद्दत्तं पितॄणां चाक्षयं भवेत् ॥ 3.2.4.९० ॥&lt;br&gt;&#xA;धर्मेशात्पश्चिमे भागे विश्वेश्वरान्तरेपि वा ॥&lt;br&gt;&#xA;धर्मवापीति विख्याता स्वर्गसोपानदायिनी ॥ ९१ ॥&lt;br&gt;&#xA;धर्मेण निर्मिता पूर्वं शिवार्थं धर्मबुद्धिना ॥&lt;br&gt;&#xA;तत्र स्नात्वा च पीत्वा च तर्पिताः पितृदेवताः ॥ ९२ ॥&lt;br&gt;&#xA;शमीपत्रप्रमाणं तु पिण्डं दद्याच्च यो नरः ॥&lt;br&gt;&#xA;धर्मवाप्यां महापुण्यां गर्भवासं न चाप्नुयात् ॥ ९३ ॥&lt;br&gt;&#xA;कुम्भीपाकान्महारौद्राद्रौरवान्नरकात्पुनः ॥&lt;br&gt;&#xA;अन्धतामिस्रकाद्राजन्मुच्यते नात्र संशयः ॥ ९४ ॥&lt;br&gt;&#xA;॥ सूत उवाच ॥ ॥&lt;br&gt;&#xA;एकवर्षं तर्पणीयं धर्मवाप्यां नरोत्तमः ॥&lt;br&gt;&#xA;ऋतौ मासे च पक्षे च विपरीतं च जायते ॥ ९५ ॥&lt;br&gt;&#xA;बर्हिषदोऽग्निष्वात्ताश्च आज्यपाः सोमपास्तथा ॥&lt;br&gt;&#xA;तृप्तिं प्रयान्ति परमां वाप्यां वै तर्पणेन तु ॥ ९६ ॥&lt;br&gt;&#xA;कुरुक्षेत्रादि क्षेत्राणि अयोध्यादिपुरस्तथा ॥&lt;br&gt;&#xA;पुष्कराद्यानि सर्वाणि मुक्तिनामानि सन्ति वै ॥ ९७ ॥&lt;br&gt;&#xA;तानि सर्वाणि तुल्यानि धर्मकूपोऽधिको भवेत् ॥&lt;br&gt;&#xA;मन्त्रो वेदास्तथा यज्ञा दानानि च व्रतानि च ॥ ९८ ॥&lt;br&gt;&#xA;अक्षयाणि प्रजायन्ते दत्त्वा जप्त्वा नरेश्वर ॥&lt;br&gt;&#xA;अभिचाराश्च ये चान्ये सुसिद्धाथर्ववेदजाः ॥ ९९ ॥&lt;br&gt;&#xA;ते सर्वे सिद्धिमायान्ति तस्मिन्स्थाने कृता अपि ॥&lt;br&gt;&#xA;आदितीर्थं नृपश्रेष्ठ काजेशैरुपसेवितम् ॥ 3.2.4.१०० ॥&lt;br&gt;&#xA;सिद्धिस्थानं सुसौम्यं च ब्रह्माद्यैरपि सेवि तम् ॥&lt;br&gt;&#xA;कृते तु युगपर्यन्तं त्रेतायां लक्षपञ्चकम् ॥ १ ॥&lt;br&gt;&#xA;द्वापरे लक्षमेकं तु दिनैकेन फलं कलौ ॥&lt;br&gt;&#xA;एतदुक्तं मया ब्रह्मन्धर्मारण्यस्य वर्णनम् ॥&lt;br&gt;&#xA;फलं चैवात्र सर्वं हि उक्तं द्वैपायनेन तु ॥ २ ॥&lt;br&gt;&#xA;॥ सूत उवाच ॥ ॥&lt;br&gt;&#xA;अतः परं प्रवक्ष्यामि धर्मवाक्यं मनोरमम् ॥&lt;br&gt;&#xA;देवानां हितकामाय आज्ञाप्य च यदुक्तवान् ॥ ३ ॥&lt;br&gt;&#xA;॥ धर्म उवाच ॥ ॥&lt;br&gt;&#xA;अस्मिन्क्षेत्रे प्रकुर्वन्ति विष्णुमायाविमोहिताः ॥&lt;br&gt;&#xA;पारदार्यं महादुष्टं स्वर्णस्तेयादिकं तथा ॥ ४ ॥&lt;br&gt;&#xA;अन्यच्च विकृतं सर्वं कुर्वाणो नरकं व्रजेत् ॥&lt;br&gt;&#xA;अन्यक्षेत्रे कृतं पापं धर्मारण्ये विनश्यति ॥ ५ ॥&lt;br&gt;&#xA;धर्मारण्ये कृतं पापं वज्रलेपो भविष्यति ॥&lt;br&gt;&#xA;यथा पुण्यं तथा पापं यत्किञ्चिच्च शुभाशुभम् ॥ ६ ॥&lt;br&gt;&#xA;तत्सर्वं वर्द्धते नित्यं वर्षाणि शतमित्युत ॥&lt;br&gt;&#xA;कामिनां कामदं पुण्य योगिनां मुक्तिदायकम् ॥ ७ ॥&lt;br&gt;&#xA;सिद्धानां सिद्धिदं प्रोक्तं धर्मारण्यं तु सर्वदा ॥&lt;br&gt;&#xA;अपुत्रो लभते पुत्रान्निर्धनो धनवान्भवेत् ॥ ८ ॥&lt;br&gt;&#xA;एतदाख्यानकं पुण्यं धर्मेण कथितं पुरा ॥&lt;br&gt;&#xA;यः शृणोति नरो भक्त्या नारी वा श्रावयेत्तु यः ॥&lt;br&gt;&#xA;गोसहस्रफलं तस्य अन्ते हरिपुरं ब्रजेत् ॥ १०९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये क्षेत्रस्थापनन्नाम चतुर्थोऽध्यायः ॥ ४ ॥ ॥ छ ॥&lt;/p&gt;</description>
    </item>
    <item>
      <title>००५ सदाचारवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/005_sadAchAravarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/005_sadAchAravarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;अतः परं प्रवक्ष्यामि धर्मारण्यनिवासिना ॥&lt;br&gt;&#xA;यत्कार्यं पुरुषेणेह गार्हस्थ्यमनुतिष्ठता ॥ १ ॥&lt;br&gt;&#xA;धर्मारण्येषु ये जाता ब्राह्मणाः शुद्धवंशजा ॥&lt;br&gt;&#xA;अष्टादशसहस्राश्च काजेशैश्च विनिर्मिताः ॥ २ ॥&lt;br&gt;&#xA;सदाचाराः पवित्राश्च ब्राह्मणा ब्रह्मवित्तमाः ॥&lt;br&gt;&#xA;तेषां दर्शनमात्रेण महापापैर्विमुच्यते ॥ ३ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;पाराशर्य समाख्याहि सदाचारं च मे प्रभो ॥&lt;br&gt;&#xA;आचाराद्धर्ममाप्नोति आचाराल्लभते फलम्॥&lt;br&gt;&#xA;आचाराच्छ्रियमाप्नोति तदाचारं वदस्व मे ॥ ४ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;स्थावराः कृमयोऽब्जाश्च पक्षिणः पशवो नराः ॥&lt;br&gt;&#xA;क्रमेण धार्मिकास्त्वेत एतेभ्यो धार्मिकाः सुराः ॥ ५ ॥&lt;br&gt;&#xA;सहस्रभागात्प्रथमे द्वितीयानुक्रमास्तथा ॥&lt;br&gt;&#xA;सर्व एते महाभागाः पापान्मुक्तिसमाश्रयाः ॥ ६ ॥&lt;br&gt;&#xA;चतुर्णामपि भूतानां प्राणिनोतीव चोत्तमाः ॥&lt;br&gt;&#xA;प्राणिकेभ्योपि मुनिश्रेष्ठाः सर्वे बुद्ध्युपजीविनः ॥ ७ ॥&lt;br&gt;&#xA;मतिमद्भ्यो नराः श्रेष्ठास्तेभ्य श्रेष्ठास्तु वाडवाः ॥&lt;br&gt;&#xA;विप्रेभ्योऽपि च विद्वांसो विद्वद्भ्यः कृतबुद्धयः ॥ ८ ॥&lt;br&gt;&#xA;कृतधीभ्योऽपि कर्तारः कर्तृभ्यो ब्रह्मतत्पराः ॥&lt;br&gt;&#xA;न तेभ्योऽभ्यधिकः कश्चित्त्रिषु लोकेषु भारत ॥ ९ ॥&lt;br&gt;&#xA;अन्योन्यपूजकास्ते वै तपो विद्याविशेषतः ॥&lt;br&gt;&#xA;ब्राह्मणो ब्रह्मणा सृष्टः सर्वभूतेश्वरो यतः ॥ 3.2.5.१० ॥&lt;br&gt;&#xA;अतो जगत्स्थितं सर्वं ब्राह्मणोऽर्हति नापरः ॥&lt;br&gt;&#xA;सदाचारो हि सर्वार्हो नाचाराद्विच्युतः पुनः ॥ ११ ॥&lt;br&gt;&#xA;तस्माद्विप्रेण सततं भाव्यमाचारशीलिना ॥&lt;br&gt;&#xA;विद्वेषरागरहिता अनुतिष्ठन्ति यं मुने ॥ १२ ॥&lt;br&gt;&#xA;सद्धि यस्तं सदाचारं धर्ममूलं विदुर्बुधाः ॥&lt;br&gt;&#xA;लक्षणैः परिहीनोऽपि सम्यगाचारतत्परः ॥ १३ ॥&lt;br&gt;&#xA;श्रदालुरनसूयुश्च नरो जीवेत्समाः शतम् ॥।&lt;br&gt;&#xA;श्रुतिस्मृतिभ्यामुदितं स्वेषुस्वेषु च कर्मसु ॥ १४ ॥&lt;br&gt;&#xA;सदाचारं निषेवेत धर्ममूलमतन्द्रितः ॥&lt;br&gt;&#xA;दुराचाररतो लोके गर्हणीयः पुमा न्भवेत् ॥ १५ ॥&lt;br&gt;&#xA;व्याधिभिश्चाभिभूयेत सदाल्पायुः सुदुःखभाक् ॥&lt;br&gt;&#xA;त्याज्यं कर्म पराधीनं कार्यमात्मवशं सदा ॥ १६ ॥&lt;br&gt;&#xA;दुःखी यतः पराधीनः सदैवात्मवशः सुखी ॥&lt;br&gt;&#xA;यस्मिन्कर्मण्यन्तरात्मा क्रियमाणे प्रसीदति ॥ १७ ॥&lt;br&gt;&#xA;तदेव कर्म कर्त्तव्यं विपरीतं न च क्वचित् ॥&lt;br&gt;&#xA;प्रथमं धर्म्मसर्वस्वं प्रोक्तं यन्नियमा यमाः ॥ १६ ॥&lt;br&gt;&#xA;अतस्तेष्वेव वै यत्नः कर्तव्यो धर्ममिच्छता ॥&lt;br&gt;&#xA;सत्यं क्षमार्तवं ध्यानमानृशंस्यमहिंसनम् ॥ १९ ॥&lt;br&gt;&#xA;दमः प्रसादो माधुर्यं मृदुतेति यमा दश ॥&lt;br&gt;&#xA;शौचं स्नानं तपो दानं मौनेज्याध्ययनं व्रतम् ॥ 3.2.5.२० ॥&lt;br&gt;&#xA;उपोषणोपस्थदण्डो दशैते नियमाः स्मृताः ॥&lt;br&gt;&#xA;कामं क्रोधं दमं मोहं मात्सर्यं लोभमेव च ॥ २१ ॥&lt;br&gt;&#xA;अमून्षड्वैरिणो जित्वा सर्वत्र विजयी भवेत् ॥&lt;br&gt;&#xA;शनैः सञ्चिनुयाद्धर्मं वल्मीकं शृङ्गवान्यथा ॥ २२ ॥&lt;br&gt;&#xA;परपीडामकुर्वाणः पर लोकसहायिनम् ॥&lt;br&gt;&#xA;धर्म एव सहायी स्यादमुत्र परिरक्षितः ॥ २३ ॥&lt;br&gt;&#xA;पितृमातृसुतभ्रातृयोषिद्बन्धुजनाधिकः ॥&lt;br&gt;&#xA;जायते चैकलः प्राणी म्रियते च तथै कलः ॥ २४ ॥&lt;br&gt;&#xA;एकलः सुकृतं भुङ्क्ते भुङ्क्ते दुष्कृतमेकलः ॥&lt;br&gt;&#xA;देहे पञ्चत्वमापन्ने त्यक्त्वैकं काष्ठलोष्टवत् ॥ २५ ॥&lt;br&gt;&#xA;बान्धवा विमुखा यान्ति धर्मो यान्तमनु व्रजेत् ॥&lt;br&gt;&#xA;अतः सञ्चिनुयाद्धर्म्ममत्राऽमुत्र सहायिनम् ॥ २६ ॥&lt;br&gt;&#xA;धर्मं सहायिनं लब्ध्वा सन्तरेद्दुस्तरं तमः ॥&lt;br&gt;&#xA;सम्बन्धानाचारेन्नित्यमुत्तमैरुत्तमैः सुधीः ॥ ॥२७॥&lt;br&gt;&#xA;अधमानधमांस्त्यक्त्वा कुलमुत्कर्षतां नयेत् ॥&lt;br&gt;&#xA;उत्तमानुत्तमानेव गच्छेद्धीनांश्च वर्जयेत् ॥&lt;br&gt;&#xA;ब्राह्मणः श्रेष्ठतामेति प्रत्यवायेन शूद्रताम् ॥ २८ ॥&lt;br&gt;&#xA;अनध्ययनशीलं च सदाचारविलङ्घिनम् ॥&lt;br&gt;&#xA;सालसं च दुरन्नादं ब्राह्मणं बाधतेंऽतकः ॥ २९ ॥&lt;br&gt;&#xA;अतोऽभ्यस्येत्प्रयत्नेन सदाचारं सदा द्विजः ॥&lt;br&gt;&#xA;तीर्थान्यप्यभिलष्यन्ति सदाचारिसमागमम् ॥ 3.2.5.३० ॥&lt;br&gt;&#xA;रजनीप्रान्तयामार्द्धं ब्राह्मः समय उच्यते ॥&lt;br&gt;&#xA;स्वहितं चिन्तयेत्प्राज्ञस्तस्मिंश्चोत्थाय सर्वदा ॥ ॥ ३१ ॥&lt;br&gt;&#xA;गजास्यं संस्मरेदादौ तत ईशं सहाम्बया ॥&lt;br&gt;&#xA;श्रीरङ्गं श्रीसमेतं तु ब्रह्माणं कमलोद्भवम्॥ ३२॥&lt;br&gt;&#xA;इन्द्रादीन्सकलान्देवान्वसिष्ठादीन्मुनीनपि ॥&lt;br&gt;&#xA;गङ्गायाः सरितः सर्वाः श्रीशैलायखिलान्गिरीन्॥ ३३ ॥&lt;br&gt;&#xA;क्षीरोदादीन्समुद्रांश्च मानसादिसरांसि च ॥&lt;br&gt;&#xA;वनानि नन्दनादीनि धेनूः कामदुघादयः ॥ ॥ ३४ ॥&lt;br&gt;&#xA;कल्पवृक्षादिवृक्षांश्च धातून्काञ्चनमुख्यतः ॥&lt;br&gt;&#xA;दिव्यस्त्रीरुर्वशीमुख्याः प्रह्रादावद्यान्हरेः प्रियान् ॥ ३५ ॥&lt;br&gt;&#xA;जननीचरणौ स्मृत्वा सर्वतीर्थोक्त्त मोत्तमौ ॥&lt;br&gt;&#xA;पितरं च गुरूंश्चापि हदि ध्यात्वा प्रसन्नधीः ॥ ३६ ॥&lt;br&gt;&#xA;ततश्चावश्यकं कर्त्तुं नैर्ऋतीं दिशमाव्रजेत् ॥&lt;br&gt;&#xA;ग्रामाद्धनुःशतं गच्छेन्नगराच्च चतुर्गुण म् ॥ ३७ ॥&lt;br&gt;&#xA;तृणैराच्छाद्य वसुधां शिरः प्रावृत्य वाससा ॥&lt;br&gt;&#xA;कर्णोपवीत उदग्वक्त्रो दिवसे सन्ध्ययोरपि ॥ ३८ ॥&lt;br&gt;&#xA;विण्मूत्रे विसृजेन्मौनी निशायां दक्षिणामुखः ॥&lt;br&gt;&#xA;न तिष्ठन्नाशु नो विप्र गोवन्ह्यनिलसम्मुखः ॥ ३९ ॥&lt;br&gt;&#xA;न फालकृष्टे भूभागे न रथ्यासेव्यभूतले ॥&lt;br&gt;&#xA;नालोकयेद्दिशो भागञ्ज्यो तिश्चक्रं नभो मलम् ॥ 3.2.5.४० ॥&lt;br&gt;&#xA;वामेन पाणिना शिश्नं धृत्वोत्तिष्ठेत्प्रयत्नवान् ॥&lt;br&gt;&#xA;अथो मृदं समादद्याज्जन्तुकर्क्करवर्जिताम् ॥ ४१ ॥&lt;br&gt;&#xA;विहाय मूषको त्खातां चोच्छिष्टां केशसङ्कुलाम् ॥&lt;br&gt;&#xA;गुह्ये दद्यान्मृदं चैकां प्रक्षाल्य चाम्बुना ततः ॥ ४२ ॥&lt;br&gt;&#xA;पुनर्वामकरेणेति पञ्चधा क्षालयेद्गुदम् ॥&lt;br&gt;&#xA;एकैक पादयोर्दद्यात्तिस्रः पाण्योर्मृदस्तथा ॥ ४३ ॥&lt;br&gt;&#xA;इत्थं शौचं गृही कुर्याद्गन्धलेपक्षयावधि ॥&lt;br&gt;&#xA;क्रमाद्वैगुण्यतः कुर्याद्ब्रह्मचर्यादिषु त्रिषु ॥ ४४ ॥&lt;br&gt;&#xA;दिवाविहितशौचाच्च रात्रावर्द्धं समाचरेत् ॥&lt;br&gt;&#xA;परग्रामे तदर्धं च पथि तस्यार्धमेव च ॥ ४५ ॥&lt;br&gt;&#xA;तदर्धं रोगिणां चापि सुस्थे न्यूनं न कार येत् ॥&lt;br&gt;&#xA;अपि सर्वनदीतोयैर्मृत्कूटैश्चाप्यगोपमैः ॥ ४६ ॥&lt;br&gt;&#xA;आपातमाचरेच्छौचं भावदुष्टो न शुद्धिभाक् ॥&lt;br&gt;&#xA;आर्द्रधात्रीफलोन्माना मृदः शौचे प्रकीर्तिताः ॥ ४७ ॥&lt;br&gt;&#xA;सर्वाश्चाहुतयोऽप्येवं ग्रासाश्चान्द्रायणेपि च ॥&lt;br&gt;&#xA;प्रागास्य उदगास्यो वा सूपविष्टः शुचौ भुवि ॥ ४८ ॥&lt;br&gt;&#xA;उपस्पृशेद्विहीनाभिस्तुषाङ्गारास्थिभस्मभिः ॥&lt;br&gt;&#xA;अतिस्वच्छाभिरद्भिश्च यावद्धृद्गाभिरत्वरः ॥ ४९ ॥&lt;br&gt;&#xA;ब्राह्मणो ब्रह्मतीर्थेन दृष्टिपूताभिराचमेत् ॥&lt;br&gt;&#xA;कण्ठगाभिर्नृपः शुध्येत्तालुगाभिस्तथोरुजः ॥ 3.2.5.५० ॥&lt;br&gt;&#xA;स्त्रीशूद्रावाथ संस्पर्शमात्रेणापि विशुध्यतः ॥&lt;br&gt;&#xA;शिरः शब्दं सकण्ठं वा जले मुक्तशिखोऽपि वा ॥ ५१ ॥&lt;br&gt;&#xA;अक्षालितपदद्वद्व आचान्तोऽप्यशुचिर्म्मतः ॥&lt;br&gt;&#xA;त्रिः पीत्वाम्बु विशुद्ध्यर्थं ततः खानि विशोधयेत् ॥ ५२ ॥&lt;br&gt;&#xA;अङ्गुष्ठमूलदेशेन ह्यधरोष्ठौ परि मृजेत् ॥&lt;br&gt;&#xA;स्पृष्ट्वा जलेन हृदयं समस्ताभिः शिरः स्पृशेत् ॥ ५३ ॥&lt;br&gt;&#xA;अङ्गुल्यग्रैस्तथा स्कन्धौ साम्बु सर्व्वत्र संस्पृशेत् ॥&lt;br&gt;&#xA;आचान्तः पुनराचामेत्कृत्वा रथ्योपसर्पणम्॥ ५४ ॥&lt;br&gt;&#xA;स्नात्वा भुक्त्वा पयः पीत्वा प्रारम्भे शुभकर्मणाम् ॥&lt;br&gt;&#xA;सुप्त्वा वासः परीधाय दृष्ट्वा तथाप्यमङ्गलम् ॥ ५५ ॥&lt;br&gt;&#xA;प्रमादादशुचि स्मृत्वा द्विराचान्तः शुचिर्भवेत् ॥&lt;br&gt;&#xA;दन्तधावनं प्रकुर्वीत यथोक्त धर्मशास्त्रतः ॥&lt;br&gt;&#xA;आचान्तोऽप्यशुचिर्यस्मादकृत्वा दन्तधावनम् ॥ ५६ ॥&lt;br&gt;&#xA;प्रतिपद्दर्शषष्ठीषु नवम्यां रविवासरे ॥&lt;br&gt;&#xA;दन्तानां काष्ठसंयोगो दहेदासप्तमं कुलम् ॥ ५७ ॥&lt;br&gt;&#xA;अलाभे दन्तकाष्ठानां निषिद्धे वाथ वासरे ॥&lt;br&gt;&#xA;गण्डूषा द्वादश ग्राह्या मुखस्य परिशुद्धये ॥ ५८ ॥&lt;br&gt;&#xA;कनिष्ठाग्रपरीमाणं सत्वचं निर्व्रणारुजम् ॥&lt;br&gt;&#xA;द्वादशाङ्गुलमानं च सार्द्रं स्याद्दन्तधावनम् ॥ ५९ ॥&lt;br&gt;&#xA;एकेकाङ्गुलमानं तच्चर्वयेद्दन्तधावनम् ॥&lt;br&gt;&#xA;प्रातः स्नानं चरित्वा च शुद्ध्यै तीर्थे विशेषतः ॥ 3.2.5.६० ॥&lt;br&gt;&#xA;प्रातः स्नानाद्यतः शुद्ध्येत्कायोऽयं मलिनः सदा॥&lt;br&gt;&#xA;यन्मलं नवभिश्छिद्रैः स्रवत्येव दिवानिशम् ॥ ६१ ॥&lt;br&gt;&#xA;उत्साहमेधासौभाग्यरूपसम्पत्प्रवर्द्धकम् ॥&lt;br&gt;&#xA;प्राजापत्यसमं प्राहुस्तन्महाघविनाशकृत् ॥ ६२ ॥&lt;br&gt;&#xA;प्रातः स्नानं हरेत्पापमलक्ष्मीं ग्लानिमेव च ॥&lt;br&gt;&#xA;अशुचित्वं च दुःस्वप्नं तुष्टिं पुष्टिं प्रयच्छति ॥ ६३ ॥&lt;br&gt;&#xA;नोपसर्पन्ति वै दुष्टाः प्रातस्नायिजनं क्वचित् ॥&lt;br&gt;&#xA;दृष्टादृष्टफलं यस्मात्प्रातःस्नानं समाचरेत् ॥ ६४ ॥&lt;br&gt;&#xA;प्रसङ्गतः स्नानविधिं प्रवक्ष्यामि नृपोत्तमाः ॥&lt;br&gt;&#xA;विधिस्नानं यतः प्राहुः स्नाना च्छतगुणोत्तरम् ॥ ६५ ॥&lt;br&gt;&#xA;विशुद्धां मृदमादाय बर्हिषस्तिलगोमयम् ॥&lt;br&gt;&#xA;शुचौ देशे परिस्थाप्य ह्याचम्य स्नानमाचरेत् ॥ ६६ ॥&lt;br&gt;&#xA;उपग्रही बद्ध शिखो जलमध्ये समाविशेत् ॥&lt;br&gt;&#xA;स्वशाखोक्तविधानेन स्नानं कुर्याद्यथाविधि ॥ ६७ ॥&lt;br&gt;&#xA;स्नात्वेत्थं वस्त्रमापीड्य गृह्णीयाद्धौतवाससी ॥&lt;br&gt;&#xA;आचम्य च ततः कुर्यात्प्रातःसन्ध्यां कुशान्वितः ॥ ६८ ॥&lt;br&gt;&#xA;प्राणायामांश्चरन्विप्रो नियम्य मानसं दृढम् ॥&lt;br&gt;&#xA;अहोरात्रकृतैः पापैर्मुक्तो भवति तत्क्षणात् ॥ ॥ ६९ ॥&lt;br&gt;&#xA;दश द्वादशसङ्ख्या वा प्राणायामाः कृता यदि ॥&lt;br&gt;&#xA;नियम्य मानसं तेन तदा तप्तं महत्तपः ॥ 3.2.5.७० ॥&lt;br&gt;&#xA;सव्याहृतिप्रणवकाः प्राणायामास्तु षोडश ॥&lt;br&gt;&#xA;अपि भ्रूणहनं मासात्पुनन्त्यहरहः कृताः ॥ ७१ ॥&lt;br&gt;&#xA;यथा पार्थिवधातूनां दह्यते धमनान्मलाः ॥&lt;br&gt;&#xA;तथेन्द्रियैः कृता दोषा ज्वाल्यन्ते प्राणसंयमात्॥ ७२ ॥&lt;br&gt;&#xA;एकाक्षरं परं ब्रह्म प्राणायामः परं तपः ॥&lt;br&gt;&#xA;गायत्र्यास्तु परं नास्ति पावनं च नृपोत्तम ॥ ७३ ॥&lt;br&gt;&#xA;कर्मणा मनसा वाचा यद्रात्रौ कुरुते त्वघम्॥&lt;br&gt;&#xA;उत्तिष्ठन्पूर्वसन्ध्यायां प्राणायामैर्विशोधयेत् ॥ ७४ ॥&lt;br&gt;&#xA;यदह्ना कुरुते पापं मनोवाक्कायकर्मभिः ॥&lt;br&gt;&#xA;आसीनः पश्चिमां सन्ध्यां प्राणायामैर्व्यपोहति ॥&lt;br&gt;&#xA;पश्चिमां तु समासीनो मलं हन्ति दिवाकृतम् ॥ ७५ ॥&lt;br&gt;&#xA;नोपतिष्ठेत्तु यः पूर्व्वां नोपास्ते यस्तु पश्चिमाम् ॥&lt;br&gt;&#xA;स शूद्रवद्बहिष्कार्यः सर्वस्माद्द्विजकर्मणः ॥ ७६ ॥&lt;br&gt;&#xA;अपां समीपमासाद्य नित्यकर्म समाचरेत् ॥&lt;br&gt;&#xA;तत आचमनं कुर्याद्यथाविध्यनु पूर्वशः ॥ ७७ ॥&lt;br&gt;&#xA;आपोहिष्ठेति तिसृभिर्मार्जनं तु ततश्चरेत् ॥&lt;br&gt;&#xA;भूमौ शिरसि चाकाश आकाशे भुवि मस्तके ॥ ७८ ॥&lt;br&gt;&#xA;मस्तके च तथाकाशं भूमौ च नवधा क्षिपेत् ॥&lt;br&gt;&#xA;भूमिशब्देन चरणावाकाशं हृदयं स्मृतम् ॥&lt;br&gt;&#xA;शिरस्येव शिरःशब्दो मार्जनं तैरुदाहृतम् ॥ ७९ ॥&lt;br&gt;&#xA;वारुणादपि चाग्नेयाद्वायव्यादपि चेन्द्रतः ॥&lt;br&gt;&#xA;मन्त्रस्थानादपि परं ब्राह्मं स्नानमिदं परम् ॥&lt;br&gt;&#xA;ब्राह्मस्नानेन यः स्नातः स बाह्याभ्यन्तरं शुचिः ॥ 3.2.5.८० ॥&lt;br&gt;&#xA;सर्वत्र चार्हतामेति देवपूजादिकर्मणि ॥&lt;br&gt;&#xA;नक्तन्दिनं निमज्ज्याप्सु कैवर्ताः किमु पावनाः ॥ ८१ ॥&lt;br&gt;&#xA;शतशोऽपि तथा स्नाता न शुद्धा भावदूषिताः ॥&lt;br&gt;&#xA;अन्तःकरणशुद्धांश्च तान्विभूतिः पवित्रयेत् ॥ ८२ ॥&lt;br&gt;&#xA;किं पावनाः प्रकीर्त्यन्ते रासभा भस्मधूसराः ॥&lt;br&gt;&#xA;स स्नातः सर्वतीर्थेषु मलैः सर्वैर्विवर्जितः ॥८३॥&lt;br&gt;&#xA;तेन क्रतुशतैरिष्टं चेतो यस्येह निर्मलम् ॥&lt;br&gt;&#xA;तदेव निर्मलं चेतो यथा स्यात्तन्मुने शृणु ॥ ८४ ॥&lt;br&gt;&#xA;विश्वेशश्चेत्प्रसन्नः स्यात्तदा स्यान्नान्यथा क्वचित् ॥&lt;br&gt;&#xA;तस्माच्चेतो विशुद्ध्यर्थं काशीनाथं समाश्रयेत्॥८५॥&lt;br&gt;&#xA;इदं शरीरमुत्सृज्य परं ब्रह्माधिगच्छति॥&lt;br&gt;&#xA;द्रुपदान्तं ततो जप्त्वा जलमादाय पाणिना॥&lt;br&gt;&#xA;॥ ८६ ॥ कुयादृतं च मन्त्रेण विधिज्ञस्त्वघमर्षणम् ॥&lt;br&gt;&#xA;निमज्ज्याप्सु च यो विद्वाञ्जपेत्त्रिरघमर्षणम् ॥ ८७ ॥&lt;br&gt;&#xA;जले वापि स्थले वापि यः कुर्यादघमर्ष णम् ॥&lt;br&gt;&#xA;तस्याघौघो विनश्येत यथा सूर्योदये तमः ॥ ८८ ॥&lt;br&gt;&#xA;गायत्रीं शिरसा हीनां महाव्याहृतिपूर्व्विकाम् ॥&lt;br&gt;&#xA;प्रणवाद्यां जपंस्तिष्ठन्क्षिपेदम्भोञ्जलि त्रयम्॥ ८९ ॥&lt;br&gt;&#xA;तेन वज्रोदकेनाशु मन्देहा नाम राक्षसाः ॥&lt;br&gt;&#xA;सूर्यतेजः प्रलोपन्ते शैला इव विवस्वतः ॥ 3.2.5.९० ॥&lt;br&gt;&#xA;सहायार्थं च सूर्यस्य यो द्विजो नाञ्जलि त्रयम्॥&lt;br&gt;&#xA;क्षिपेन्मन्देहनाशाय सोपि मन्देहतां व्रजेत् ॥९१॥&lt;br&gt;&#xA;प्रातस्तावज्जपंस्तिष्ठेद्यावत्सूर्यस्य दर्शनम् ॥&lt;br&gt;&#xA;उपविष्टो जपेत्सायमृक्षाणामाविलोकनात् ॥ ॥ ९२ ॥&lt;br&gt;&#xA;काललोपो न कर्त्तव्यो द्विजेन स्वहितेप्सुना॥&lt;br&gt;&#xA;अर्द्धोदयास्तसमये तस्माद्वज्रोदकं क्षिपेत् ॥ ९३ ॥&lt;br&gt;&#xA;विधिनापि कृता सन्ध्या कालातीता ऽफला भवेत् ॥&lt;br&gt;&#xA;अयमेव हि दृष्टान्तो वन्ध्यास्त्रीमैथुनं यथा ॥९४॥&lt;br&gt;&#xA;जले वामकरं कृत्वा या सन्ध्याऽऽचरिता द्विजैः ॥&lt;br&gt;&#xA;वृषली सा परिज्ञेया रक्षोगणमुदा वहा ॥ ९५ ॥&lt;br&gt;&#xA;उपस्थानं ततः कुर्याच्छाखोक्तविधिना ततः ॥&lt;br&gt;&#xA;सहस्रकृत्वो गायत्र्याः शतकृत्वोथवा पुनः ॥ ९६ ॥&lt;br&gt;&#xA;दशकृत्वोऽथ देव्यै च कुर्यात्सौ रीमुपस्थितिम् ॥&lt;br&gt;&#xA;सहस्रपरमां देवीं शतमध्यां दशावराम् ॥ ९७ ॥&lt;br&gt;&#xA;गायत्रीं यो जपेद्विप्रो न स पापैः प्रलिप्यते ॥&lt;br&gt;&#xA;रक्तचन्दनमिश्राभिरद्भिश्च कुसुमैः कुशैः ॥ ९८ ॥&lt;br&gt;&#xA;वेदोक्तैरागमोक्तैर्वा मन्त्रैरर्घं प्रदापयेत् ॥&lt;br&gt;&#xA;अर्चितः सविता येन तेन त्रैलोक्यमर्च्चितम् ॥ ९९ ॥&lt;br&gt;&#xA;अर्चितः सविता दत्ते सुतान्पशुव सूनि च ॥&lt;br&gt;&#xA;व्याधीन्हरेद्ददात्यायुः पूरयेद्वाञ्छितान्यपि ॥ 3.2.5.१०० ॥&lt;br&gt;&#xA;अयं हि रुद्र आदित्यो हरिरेष दिवाकरः ॥&lt;br&gt;&#xA;रविर्हिरण्यरूपोऽसौ त्रयीरूपोऽयमर्यमा ॥ १०१ ॥&lt;br&gt;&#xA;ततस्तु तर्पणं कुर्यात्स्वशाखोक्तविधानतः ॥&lt;br&gt;&#xA;ब्रह्मादीनखिलान्देवान्मरीच्यादींस्तथा मुनीन् ॥ १०२ ॥&lt;br&gt;&#xA;चन्दनागुरुकर्प्पूरगन्धव त्कुसमैरपि ॥&lt;br&gt;&#xA;तर्पयेच्छुचिभिस्तोयैस्तृप्यन्त्विति समुच्चरेत् ॥ ३ ॥&lt;br&gt;&#xA;सनकादीन्मनुष्यांश्च निवीती तर्पयेद्यवैः ॥&lt;br&gt;&#xA;अङ्गुष्ठद्वयमध्ये तु कृत्वा दर्भानृजून्द्विजः ॥ ४ ॥&lt;br&gt;&#xA;कव्यवाडनलादींश्च पितॄन्दिव्यान्प्रतर्प्पयेत् ॥&lt;br&gt;&#xA;प्राचीनावीतिको दर्भैर्द्विगुणैस्तिलमिश्रितैः ॥ ५ ॥&lt;br&gt;&#xA;रवौ शुक्ले त्रयोदश्यां सप्तम्यां निशि सन्ध्ययोः ॥&lt;br&gt;&#xA;श्रेयोर्थी ब्राह्मणो जातु न कुर्यात्तिलतर्प्पणम् ॥ ६ ॥&lt;br&gt;&#xA;यदि कुर्यात्ततः कुर्याच्छुक्लैरेव तिलैः कृती ॥&lt;br&gt;&#xA;चतुर्दश यमान्पश्चात्तर्पयेन्नाम उच्चरन् ॥७॥&lt;br&gt;&#xA;ततः स्वगोत्रमुच्चार्य तर्पयेत्स्वान्पितॄन्मुदा ॥&lt;br&gt;&#xA;सव्यजानुनिपातेन पितृतीर्थेन वाग्यतः ॥८॥&lt;br&gt;&#xA;एकैकमञ्जलिं देवा द्वौद्वौ तु सनकादिकाः ॥&lt;br&gt;&#xA;पितरस्त्रीन्प्रवाञ्छन्ति स्त्रिय एकैकमञ्जलिम् ॥ ९ ॥&lt;br&gt;&#xA;अङ्गुल्यग्रेण वै दैवमार्षमङ्गुलिमूलगम् ॥&lt;br&gt;&#xA;ब्राह्ममङ्गुष्ठमूले तु पाणिमध्ये प्रजापतेः ॥ 3.2.5.११० ॥&lt;br&gt;&#xA;मध्येङ्गुष्ठप्रदेशिन्योः पित्र्यं तीर्थं प्रचक्षते ॥&lt;br&gt;&#xA;आब्रह्मस्तम्बपर्यन्तं देवर्षिपितृमानवाः ॥ ११ ॥&lt;br&gt;&#xA;तृप्यन्तु सर्व्वे पितरो मातृमातामहादयः ॥&lt;br&gt;&#xA;अन्ये च मन्त्राः प्रोक्ता ये वेदोक्ताः पुराणसम्भवाः ॥ १२ ॥&lt;br&gt;&#xA;साङ्गं च तर्प्पणं कुर्यात्पितॄणां च सुखप्रदम् ॥&lt;br&gt;&#xA;अग्निकार्यं ततः कृत्वा वेदाभ्यासं ततश्चरेत् ॥ १३ ॥&lt;br&gt;&#xA;श्रुत्यभ्यासः पञ्चधा स्यात्स्वीकारोऽर्थविचारणम् ॥&lt;br&gt;&#xA;अभ्यासश्च तपश्चापि शिष्येभ्यः प्रतिपादनम् ॥ १४ ॥&lt;br&gt;&#xA;लब्धस्य प्रतिपालार्थमलब्धस्य च लब्धये ॥&lt;br&gt;&#xA;प्रातःकृत्यमिदं प्रोक्तं द्विजातीनां नृपोत्तम ॥ १५ ॥&lt;br&gt;&#xA;अथवा प्रातरुत्थाय कृत्वावश्यकमेव च ॥&lt;br&gt;&#xA;शौचाचमनमादाय भक्षयेद्दन्तधावनम् ॥ ॥ १६ ॥&lt;br&gt;&#xA;विशोध्य सर्वगात्राणि प्रातःसन्ध्यां समाचरेत् ॥&lt;br&gt;&#xA;वेदार्थानधिगच्छेद्वै शास्त्राणि विविधान्यपि ॥ १७ ॥&lt;br&gt;&#xA;अध्यापयेच्छुचीञ्छिष्यान्हितान्मे धासमन्वितान् ॥&lt;br&gt;&#xA;उपेयादीश्वरं चापि योगक्षेमादिसिद्धये ॥ १८ ॥&lt;br&gt;&#xA;ततो मध्याह्नसिद्ध्यर्थं पूर्वोक्तं स्नानमाचरेत् ॥&lt;br&gt;&#xA;स्नात्वा माध्याह्निकीं सन्ध्या मुपासीत विचक्षणः ॥ १९ ॥&lt;br&gt;&#xA;देवतां परिपूज्याथ नैमित्तिकं विधिं चरेत् ॥&lt;br&gt;&#xA;पवनाग्निं समुज्ज्वाल्य वैश्वदेवं समाचरेत् ॥ 3.2.5.१२० ॥&lt;br&gt;&#xA;निष्पावान्को द्रवान्माषान्कलापांश्चणकांस्त्यजेत् ॥&lt;br&gt;&#xA;तैलपक्वमपक्वान्नं सर्वं लवणयुक्त्यजेत् ॥ २१ ॥&lt;br&gt;&#xA;आढक्यन्नं मसूरान्नं वर्तुलधान्यसम्भवम् ॥&lt;br&gt;&#xA;भुक्तशेषं पर्युषितं वैश्वदेवे विवर्जयेत् औ। २२ ॥&lt;br&gt;&#xA;दर्भपाणिः समाचम्य प्राणायामं विधाय च ॥&lt;br&gt;&#xA;पृषोदिवीति मन्त्रेण पर्य्युक्षणमथाचरेत् ॥ २३ ॥&lt;br&gt;&#xA;प्रदक्षिणं च पर्युक्ष्य द्विः परिस्तीर्य वै कुशान् ॥&lt;br&gt;&#xA;रापोर्द्ध (?) देवमन्त्रेण कुर्याद्वह्निं स्वसम्मुखे ॥ २४ ॥&lt;br&gt;&#xA;वैश्वानरं समभ्यर्च्य गन्धपुष्पाक्षतैस्तथा ॥&lt;br&gt;&#xA;स्वशाखोक्तप्रकारेण होमं कुर्याद्विचक्षणः ॥ २५ ॥&lt;br&gt;&#xA;अध्वगः क्षीणवृत्तिश्च विद्यार्थी गुरुपोषकः ॥&lt;br&gt;&#xA;यतिश्च ब्रह्मचारी च षडेते धर्मभिक्षकाः ॥ २६ ॥&lt;br&gt;&#xA;अतिथिः पान्थिको ज्ञेयोऽनूचानः श्रुतिपारगः ॥&lt;br&gt;&#xA;मान्यावेतौ गृहस्थानां ब्रह्मलोकमभीप्सताम् ॥ २७ ॥&lt;br&gt;&#xA;अपि श्वपाके शुनि वा नैवान्नं निष्फलं भवेत् ॥&lt;br&gt;&#xA;अत्रार्थिनि समायाते पात्रापात्रं न चिन्तयेत् ॥ २८ ॥&lt;br&gt;&#xA;शुनां च पतितानां च श्वपचां पापरोगिणाम् ॥&lt;br&gt;&#xA;काकानां च कृमीणां च बहिरन्नं किरेद्भुवि ॥ २९ ॥&lt;br&gt;&#xA;ऐन्द्रवारुणवायव्याः सौम्या वै नैर्ऋताश्च ये ॥&lt;br&gt;&#xA;प्रतिगृह्णन्त्विमं पिण्डं काका भूमौ मयार्पितम् ॥ 3.2.5.१३० ॥&lt;br&gt;&#xA;इत्थं भूत बलिं कृत्वा कालं गोदोहमात्रकम् ॥&lt;br&gt;&#xA;प्रतीक्ष्यातिथिमायातं विशद्भोज्यगृहं ततः ॥ ३१ ॥&lt;br&gt;&#xA;अदत्त्वा वायसबलिं नित्यश्राद्धं समाचरेत् ॥&lt;br&gt;&#xA;नित्यश्राद्धे स्वसामर्थ्यात्त्रीन्द्वावेकमथापि वा ॥ ३२ ॥&lt;br&gt;&#xA;भोजयेत्पितृयज्ञार्थं दद्यादुद्धत्य वारि च ॥&lt;br&gt;&#xA;नित्यश्राद्धं दैवहीनं नियमादिविवर्जितम् ॥ ॥ ३३ ॥&lt;br&gt;&#xA;दक्षिणारहितं त्वेतद्दातृभोक्तृसुतृप्तिकृत् ॥&lt;br&gt;&#xA;पितृयज्ञं विधायेत्थं स्वस्थबुद्धिरनातुरः ॥ ३४ ॥&lt;br&gt;&#xA;अदुष्टासनमध्यास्य भुञ्जीत शिशुभिः सह ॥&lt;br&gt;&#xA;सुगन्धिः सुमनाः स्रग्वी शुचिवासोद्वयान्वितः ॥ ३५ ॥&lt;br&gt;&#xA;प्रागास्य उदगास्यो वा भुञ्जीत पितृसेवितम् ॥&lt;br&gt;&#xA;विधायान्नमनग्नं तदुपरिष्टादधस्तथा ॥ ३६ ॥&lt;br&gt;&#xA;आपोशानविधानेन कृत्वाश्नीयात्सुधीर्द्विजः ॥&lt;br&gt;&#xA;भूमौ बलित्रयं कुर्यादपो दद्यात्तदोपरि ॥ ३७ ॥&lt;br&gt;&#xA;सकृच्चाप उपस्पृश्य प्राणाद्याहुतिपञ्चकम् ॥&lt;br&gt;&#xA;दद्याजठरकुण्डाग्नौ दर्भपाणिः प्रसन्नधीः ॥ ३८ ॥&lt;br&gt;&#xA;दर्भपाणिस्तु यो भुङ्क्ते तस्य दोषो न विद्यते ॥&lt;br&gt;&#xA;केशकीटादिसम्भूतस्तदश्नीयात्सदर्भकः ॥ ३९ ॥&lt;br&gt;&#xA;ततो मौनेन भुञ्जीत न कुर्याद्दन्तघर्षणम् ॥&lt;br&gt;&#xA;प्रक्षालितव्यहस्तस्य दक्षिणाङ्गुष्ठमूलतः ॥ 3.2.5.१४० ॥&lt;br&gt;&#xA;रौरवेऽपुण्यनि लये अधोलोकनिवासिनाम् ॥&lt;br&gt;&#xA;उच्छिष्टोदकमिच्छूनामक्षय्यमुपतिष्ठताम् ॥ ४१ ॥&lt;br&gt;&#xA;पुनराचम्य मेधावी शुचिर्भूत्वा प्रयत्नतः ॥&lt;br&gt;&#xA;मुखशुद्धिं ततः कृत्वा पुराणश्रवणादिभिः ॥ ४२ ॥&lt;br&gt;&#xA;अतिवाह्य दिवाशेषं ततः सन्ध्यां समाचरेत् ॥&lt;br&gt;&#xA;गृहेषु प्राकृता सन्ध्या गोष्टे दशगुणा स्मृता ॥ ४३ ॥&lt;br&gt;&#xA;नद्यामयुतसङ्ख्या स्यादनन्ता शिवसन्निधौ ॥&lt;br&gt;&#xA;अनृतं मद्यगन्धं च दिवामैथुनमेव च ॥&lt;br&gt;&#xA;पुनाति वृषलस्थानं सन्ध्या बहिरुपासिता ॥ ४४ ॥&lt;br&gt;&#xA;उद्देशतः समाख्यात एष नित्यतनो विधिः ॥&lt;br&gt;&#xA;इत्थं समाचरन्विप्रो नावसीदति कर्हिचित्॥१४५ ॥&lt;br&gt;&#xA;इति श्रीस्कान्दे महापुराण एकाशीतिसाहरुया संहितायां तृतीये ब्रह्मखण्डे पूर्वभागे धर्मारण्यमाहात्म्ये सदाचारवर्णनन्नाम पञ्चमोऽध्यायः ॥ ५ ॥ ॥ छ ॥ ॥&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/006/</guid>
      <description>&lt;p&gt;व्यास उवाच ॥ ॥&lt;br&gt;&#xA;उपकाराय साधूनां गृहस्थाश्रमवासिनाम् ॥&lt;br&gt;&#xA;यथा च क्रियते धर्मो यथावत्कथयामि ते ॥ १ ॥&lt;br&gt;&#xA;वत्स गार्हस्थ्यमास्थाय नरः सर्वमिदं जगत् ॥&lt;br&gt;&#xA;पुष्णाति तेन लोकांश्च स जयत्यभिवाञ्छितान् ॥ २ ॥&lt;br&gt;&#xA;पितरो मुनयो देवा भूतानि मनुजास्तथा ॥&lt;br&gt;&#xA;क्रिमिकीटपतङ्गाश्च वयांसि पितरोऽसुराः ॥ ३ ॥&lt;br&gt;&#xA;गृहस्थमुपजीवन्ति ततस्तृप्तिं प्रयान्ति च ॥&lt;br&gt;&#xA;मुखं वास्य निरीक्षन्ते अपो नो दास्यतीति च ॥ ४ ॥&lt;br&gt;&#xA;सर्वस्याधारभूता ये वत्स धेनुस्त्रयीमयी ॥&lt;br&gt;&#xA;अस्यां प्रतिष्ठितं विश्वं विश्वहेतुश्च या मता ॥ ५ ॥&lt;br&gt;&#xA;ऋक्पृष्ठासौ यजुःसन्ध्या सामकुक्षिपयोधरा ॥&lt;br&gt;&#xA;इष्टापूर्तविषाणा च साधुसूक्ततनूरुहा ॥ ६ ॥&lt;br&gt;&#xA;शान्ति पुष्टिशकृन्मूत्रा वर्णपादप्रतिष्ठिता ॥&lt;br&gt;&#xA;उपजीव्यमाना जगतां पदक्रमजटाघनैः ॥ ७ ॥&lt;br&gt;&#xA;स्वाहाकारस्वधाकारौ वषट्कारश्च पुत्रक ॥&lt;br&gt;&#xA;हन्तकारस्तथै वान्यस्तस्याः स्तनचतुष्टयम् ॥ ८ ॥&lt;br&gt;&#xA;स्वाहाकारस्तनं देवाः पितरश्च स्वधामयम् ॥&lt;br&gt;&#xA;मुनयश्च वषट्कारं देवभूतसुरेश्वराः ॥ ९ ॥&lt;br&gt;&#xA;हन्तकारं मनुष्याश्च पिबन्ति सततं स्तनम् ॥&lt;br&gt;&#xA;एवमध्यापयेदेव वेदानां प्रत्यहं त्रयीम् ॥ 3.2.6.१० ॥&lt;br&gt;&#xA;तेषामुच्छेदकर्त्ता यः पुरुषोऽनन्तपापकृत् ॥&lt;br&gt;&#xA;स तमस्यन्धतामिस्रे नरके हि निमज्जति ॥ ११ ॥&lt;br&gt;&#xA;यस्त्वेनां मानवो धेनुं स्वर्वत्सैरमरादिभिः ॥&lt;br&gt;&#xA;पूजयत्युचिते काले स स्वर्गायोपपद्यते ॥ १२ ॥&lt;br&gt;&#xA;तस्मात्पुत्र मनुष्येण देवर्षि पितृमानवाः ॥&lt;br&gt;&#xA;भूतानि चानुदिवसं पोष्याणि स्वतनुर्यथा ॥ १३ ॥&lt;br&gt;&#xA;तस्मात्स्नातः शुचिर्भूत्वा देवर्षिपितृतर्पणम् ॥&lt;br&gt;&#xA;यज्ञस्यान्ते तथैवाद्भिः काले कुर्यात्समाहितः ॥ १४ ॥&lt;br&gt;&#xA;सुमनोगन्धपुष्पैश्च देवानभ्यर्च्य मानवः ॥&lt;br&gt;&#xA;ततोग्नेस्तर्पणं कुर्याद्द्याच्चापि बलींस्तथा ॥ १५ ॥&lt;br&gt;&#xA;नक्तञ्चरेभ्यो भूतेभ्यो बलिमाकाशतो हरेत् ॥&lt;br&gt;&#xA;पितॄणां निर्वपेत्तद्वद्दक्षिणाभिमुखस्ततः ॥ १६ ॥&lt;br&gt;&#xA;गृहस्थस्तत्परो भूत्वा समाहितमानसः ॥&lt;br&gt;&#xA;ततस्तोयमुपादाय तेष्वेवार्पण सत्क्रियाम् ॥ १७ ॥&lt;br&gt;&#xA;स्थानेषु निक्षिपेत्प्राज्ञो नाम्ना तूदिश्य देवताः ॥&lt;br&gt;&#xA;एवं बलिं गृहे दत्त्वा गृहे गृहपतिः शुचिः ॥ १८ ॥&lt;br&gt;&#xA;आचम्य च ततः कुर्यात्प्राज्ञो द्वारावलोकनम् ॥&lt;br&gt;&#xA;मुहूर्तस्याष्टमं भागमुदीक्षेतातिथिं ततः ॥ १९ ॥&lt;br&gt;&#xA;अतिथिं तत्र सम्प्राप्तमर्घ्यपाद्योदकेन च ॥&lt;br&gt;&#xA;बुभुक्षुमागतं श्रान्तं याचमानमकिञ्चनम् ॥ 3.2.6.२० ॥&lt;br&gt;&#xA;ब्राह्मणं प्राहुरतिथिं सम्पूज्य शक्तितो बुधैः ॥&lt;br&gt;&#xA;न पृछेत्तत्राचरणं स्वाध्यायं चापि पण्डितः ॥२१॥&lt;br&gt;&#xA;शोभनाशोभनाकारं तं मन्येत प्रजापतिम् ॥&lt;br&gt;&#xA;अनित्यं हि स्थितो यस्मात्तस्मादतिथिरुच्यते ॥ २२ ॥&lt;br&gt;&#xA;तस्मै दत्त्वा तु यो भुङ्क्ते स तु भुङ्क्तेऽमृतं नरः ॥&lt;br&gt;&#xA;अतिथिर्यस्य भग्नाशो गृहात्प्रति निवर्तते ॥२३॥&lt;br&gt;&#xA;स दत्त्वा दुष्कृतं तस्मै पुण्यमादाय गच्छति ॥&lt;br&gt;&#xA;अपि वा शाकदानेन यद्वा तोयप्रदानतः ॥&lt;br&gt;&#xA;पूजयेत्तं नरः भक्त्या तेनैवातो विमुच्यते ॥२४॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;विवाहा ब्राह्मदैवार्षाः प्राजापत्यासुरौ तथा ॥&lt;br&gt;&#xA;गान्धर्वो राक्षसश्चापि पैशाचोष्टम उच्यते ॥२५॥&lt;br&gt;&#xA;एतेषां च विधिं ब्रूहि तथा कार्यं च तत्त्वतः ॥&lt;br&gt;&#xA;गृहस्थानां तथा धर्मान्ब्रूहि मे त्वं विशेषतः ॥ २६ ॥&lt;br&gt;&#xA;॥ पराशर उवाच ॥ ॥&lt;br&gt;&#xA;स ब्राह्मो वरमाहूय यत्र कन्या स्वलङ्कृता ॥&lt;br&gt;&#xA;दीयते तत्सुतः पूयात्पुरुषानेकविंशतिम् ॥ २७ ॥&lt;br&gt;&#xA;यज्ञस्थायर्त्विजे दैवस्तज्जः पाति चतुर्दश ॥&lt;br&gt;&#xA;वरादादाय गोद्वन्द्वमार्षस्तज्जः पुनाति षट् ॥ २८ ॥&lt;br&gt;&#xA;सहोभौ चरतां धर्मं प्राजापत्यः स ईरितः ॥&lt;br&gt;&#xA;वरवध्वोः स्वेच्छय्रा च गान्धर्वोऽन्योन्यमैत्रतः ॥&lt;br&gt;&#xA;प्रसह्य कन्याहरणाद्राक्षसो निन्दितः सताम् ॥ २९ ॥&lt;br&gt;&#xA;छलेन कन्याहरणात्पैशाचो गर्हितोऽष्टमः ॥&lt;br&gt;&#xA;प्रायः क्षत्रविशोरुक्ता गान्धर्वासुरराक्षसाः ॥ 3.2.6.३० ॥&lt;br&gt;&#xA;अष्टमस्त्वेष पापिष्ठः पापिष्ठानां च सम्भवः ॥&lt;br&gt;&#xA;सवर्णया करो ग्राह्यो धार्यः क्षत्रियया शरः ॥ ३१ ॥&lt;br&gt;&#xA;प्रतोदो वैश्यया धार्यो वासोन्तः शूद्रया तथा ॥&lt;br&gt;&#xA;असवर्णा स्वेष विधिः स्मृतौ दृष्टश्च वेदने ॥ ३२ ॥&lt;br&gt;&#xA;सवर्णाभिस्तु सर्वाभिः पाणिर्ग्राह्यस्त्वयं विधिः ॥&lt;br&gt;&#xA;धर्म्ये विवाहे जायन्ते धर्म्याः पुत्राः शतायुषः ॥ ३३ ॥&lt;br&gt;&#xA;अधर्म्याद्धर्म्मरहिता मन्दभाग्यधनायुषः ॥&lt;br&gt;&#xA;कृतकालाभिगमने धर्मोयं गृहिणः परः ॥३४॥&lt;br&gt;&#xA;स्त्रीणां वरमनुस्मृत्य यथाकाम्यथवा भवेत् ॥&lt;br&gt;&#xA;दिवाभिगमनं पुंसामनायुष्यं परं मतम्॥ ३५ ॥&lt;br&gt;&#xA;श्राद्धार्हः सर्वपर्वाणि न गन्तव्यानि धीमता ॥&lt;br&gt;&#xA;तत्र गछन्स्त्रियं मोहार्द्धर्मात्प्रच्यवते परात् ॥ ३६ ॥&lt;br&gt;&#xA;ऋतुकालाभिगामी यः स्वदारनिरतश्च यः ॥&lt;br&gt;&#xA;स सदा ब्रह्मचारी हि विज्ञेयः स गृहाश्रमी ॥ ३७ ॥&lt;br&gt;&#xA;आर्षे विवाहे गोद्वन्द्वं यदुक्तं तत्र शस्यते ॥&lt;br&gt;&#xA;शुल्कमण्वपि कन्यायाः कन्याविक्रयपापकृत् ॥ ३८ ॥&lt;br&gt;&#xA;अपत्यविक्रयात्कल्पं वसेद्विट्कृमिभोजने ॥&lt;br&gt;&#xA;अतो नाण्वपि कन्याया उपजीव्यं नरैर्धनम् ॥ ३९ ॥&lt;br&gt;&#xA;तत्र तुष्टा महालक्ष्मीर्निवसेद्दानवारिणा ॥&lt;br&gt;&#xA;वाणिज्यं नीचसेवा च वेदानध्ययनं तथा ॥ 3.2.6.४० ॥&lt;br&gt;&#xA;कुविवाहः क्रियालोपः कुले पतनहेतवः ॥&lt;br&gt;&#xA;कुर्याद्वैवाहिके चाग्नौ गृह्यकर्म्मान्वहं गृही ॥ ४१ ॥&lt;br&gt;&#xA;पञ्चयज्ञक्रियां चापि पक्तिं दैनन्दिनीमपि ॥&lt;br&gt;&#xA;गृहस्थाश्रमिणः पञ्चसूनाकर्म दिनेदिने ॥ ४२ ॥&lt;br&gt;&#xA;कुण्डनी पेषणी चुल्ली ह्युदकुम्भी तु मार्जनी ॥&lt;br&gt;&#xA;तासां च पञ्चसूनानां निराकरणहेतवः ॥&lt;br&gt;&#xA;क्रतवः पञ्च निर्द्दिष्टा गृहिश्रेयोभिवर्द्धनाः ॥ ४३ ॥&lt;br&gt;&#xA;पठनं ब्रह्मयज्ञः स्यात्तर्पणं च पितृक्रतुः ॥&lt;br&gt;&#xA;होमो दैवो बलिर्भौत आतिथ्यं नृक्रतुः क्रमात् ॥ ४४ ॥&lt;br&gt;&#xA;वैश्वदेवान्तरे प्राप्तः सूर्योढो वातिथिः स्मृतः ॥&lt;br&gt;&#xA;अतिथेरादितोप्येते भोज्या नात्र विचारणा ॥ ४५ ॥&lt;br&gt;&#xA;पितृदेवमनुष्येभ्यो दत्त्वाश्नात्यमृतं गृही ॥&lt;br&gt;&#xA;अदत्त्वान्नं च यो भुङ्क्ते केवलं स्वोदरम्भरिः ॥ ४६ ॥&lt;br&gt;&#xA;वैश्वदेवेन ये हीना आतिथ्येन विवर्जिताः ॥&lt;br&gt;&#xA;सर्वे ते वृषला ज्ञेयाः प्राप्तवेदा अपि द्विजाः ॥४७॥&lt;br&gt;&#xA;अकृत्वा वैश्वदेवं तु भुञ्जते ये द्विजाधमाः ॥&lt;br&gt;&#xA;इह लोकेन्नहीनाः स्युः काकयोनिं व्रजन्त्यथो ॥ ४८॥&lt;br&gt;&#xA;वेदोक्तं विदितं कर्म्म नित्यं कुर्यादतन्द्रितः ॥&lt;br&gt;&#xA;यदि कुर्याद्यथाशक्ति प्राप्नुयात्सद्गतिं पराम् ॥ ४९ ॥&lt;br&gt;&#xA;षष्ठ्यष्टम्योर्वसेत्पापं तैले मांसे सदैव हि ॥&lt;br&gt;&#xA;चतुर्दश्यां पञ्चदश्यां तथैव च क्षुरे भगे ॥ 3.2.6.५० ॥&lt;br&gt;&#xA;उदयन्तं न वीक्षेत नास्तं यन्तं न मस्तके ॥&lt;br&gt;&#xA;न राहुणोपस्पृष्टं च नाण्डस्थं वीक्षयेद्रविम् ॥५१॥&lt;br&gt;&#xA;न वीक्षेतात्मनो रूपमप्सु धावेन्न कर्दमे ॥&lt;br&gt;&#xA;न नग्नां स्त्रियमीक्षेत न नग्नो जलमाविशेत् ॥५२॥&lt;br&gt;&#xA;देवतायतनं विप्रं धेनुं मधु मृदं तथा॥&lt;br&gt;&#xA;जातिवृद्धं वयोवृद्धं विद्यावृद्धं तथैव च ॥५३॥&lt;br&gt;&#xA;अश्वत्थं चैत्यवृक्षं च गुरुं जलभृतं घटम्॥&lt;br&gt;&#xA;सिद्धान्नं दधिसिद्धार्थं गच्छन्कुर्यात्प्रदक्षिणम् ॥ ५४ ॥&lt;br&gt;&#xA;रजस्वलां न सेवेत नाश्नीयात्सह भार्यया ॥&lt;br&gt;&#xA;एकवासा न भुञ्जीत न भुञ्जीतोत्कटासने ॥ ५५ ॥&lt;br&gt;&#xA;नाशुचिं स्त्रियमीक्षेत तेज स्कामो द्विजोत्तमः ॥&lt;br&gt;&#xA;असन्तर्प्य पितॄन्देवान्नाद्यादन्नं च कुत्रचित् ॥५६॥&lt;br&gt;&#xA;पक्वान्नं चापि नो मांसं दीर्घकालं जिजीविषुः ॥&lt;br&gt;&#xA;न मूत्रणं व्रजे कुर्यान्न वल्मी के न भस्मनि ॥ ५७ ॥&lt;br&gt;&#xA;न गत्तेंषु ससत्त्वेषु न तिष्ठन्न व्रजन्नपि ॥&lt;br&gt;&#xA;ब्राह्मणं सूर्यमग्निं च चन्द्रऋक्षगुरूनपि ॥ ५८ ॥&lt;br&gt;&#xA;अभिपश्यन्न कुर्वीत मलमूत्रविसर्ज नम्॥&lt;br&gt;&#xA;मुखेनोपधमेन्नाग्निं नग्नां नेक्षेत योषितम् ॥ ५९ ॥&lt;br&gt;&#xA;नाङ्घ्री प्रतापयेदग्नौ न वस्तु अशुचि क्षिपेत् ॥&lt;br&gt;&#xA;प्राणिहिंसां न कुर्वीत नाश्नीयात्सन्ध्य योर्द्वयोः ॥ 3.2.6.६० ॥&lt;br&gt;&#xA;न संविशेच्च सन्ध्यायां प्रातः सायं क्वचिद्बुधः ॥&lt;br&gt;&#xA;नाचक्षीत धयन्तीं गां नेन्द्रचापं प्रदर्शयेत् ॥ ६१ ॥&lt;br&gt;&#xA;नैकः सुप्यात्क्वचिच्छून्ये न शयानं प्रबोधयेत् ॥&lt;br&gt;&#xA;पन्थानं नैकलो यायान्न वार्य्यञ्जलिना पिबेत् ॥ ६२ ॥&lt;br&gt;&#xA;न दिवोद्धृतसारं च भक्षयेद्दधि नो निशि ॥&lt;br&gt;&#xA;स्त्रीधर्मिणी नाभिवदेन्नाद्यादातृप्ति रात्रिषु ॥ ६३ ॥&lt;br&gt;&#xA;तौर्यत्रिकप्रियो न स्यात्कांस्ये पादौ न धावयेत् ॥&lt;br&gt;&#xA;श्राद्धं कृत्वा परश्राद्धे योऽश्नीयाज्ज्ञानवर्जितः ॥ ६४ ॥&lt;br&gt;&#xA;दातुः श्राद्धफलं नास्ति भोक्ता किल्बिषभुग्भवेत् ॥&lt;br&gt;&#xA;न धारयेदन्यभुक्तं वासश्चोपानहावपि ॥ ६५ ॥&lt;br&gt;&#xA;न भिन्नभाजनेऽश्नीयान्नासीताग्न्यादिदूषिते ॥&lt;br&gt;&#xA;आरोहणं गवां पृष्ठे प्रेतधूमं सरित्तटम्॥ ६६ ॥&lt;br&gt;&#xA;बालातपं दिवास्वापं त्यजेद्दीर्घं जिजीविषुः ॥&lt;br&gt;&#xA;स्नात्वा न मार्जयेद्गात्रं विसृजेन्न शिखां पथि ॥ ॥ ६७ ॥&lt;br&gt;&#xA;हस्तौ शिरो न धुनुयान्नाकर्षेदासनं पदा ॥&lt;br&gt;&#xA;करेण नो मृजेद्गात्रं स्नानवस्त्रेण वा पुनः ॥ ६८ ॥&lt;br&gt;&#xA;शुनोच्छिष्टं भवेद्गात्रं पुनः स्नानेन शुध्यति ॥&lt;br&gt;&#xA;नोत्पाटयेल्लोमनखं दशनेन कदाचन॥६९॥&lt;br&gt;&#xA;करजैः करजच्छेदं विवर्जयेच्छुभाय तु॥&lt;br&gt;&#xA;यदायत्यां त्यजेत्तन्न कुर्यात्कर्म प्रयत्नतः॥ 3.2.6.७०॥&lt;br&gt;&#xA;अद्वारेण न गन्तव्यं स्ववेश्मापि कदाचन॥&lt;br&gt;&#xA;क्रीडेन्नाज्ञैः सहासीत न धर्म्मघ्नैर्न रोगिभिः॥७१॥&lt;br&gt;&#xA;न शयीत क्वचिन्नग्नः पाणौ भुञ्जीत नैव च ॥&lt;br&gt;&#xA;आर्द्रपादकरास्योऽश्नन्दीर्घकालं न जीवति ॥ ७२ ॥&lt;br&gt;&#xA;संविशेन्नार्द्रचरणो नोच्छिष्टः क्वचिदाव्रजेत् ॥&lt;br&gt;&#xA;शयनस्थो न चाश्नीयान्न पिबेच्च जलं द्विजः ॥ ७३ ॥&lt;br&gt;&#xA;सोपानत्को नोपविशेन्न जलं चोत्थितः पिबेत् ॥&lt;br&gt;&#xA;सर्व्वमम्लमयं नाद्यादारोग्यस्याभिलाषुकः ॥ ७४ ॥&lt;br&gt;&#xA;न निरीक्षेत विण्मूत्रे नोच्छिष्टः संस्पृशेच्छिरः ॥&lt;br&gt;&#xA;नाधितिष्ठेत्तुषाङ्गार भस्मकेशकपालिकाः ॥ ७५ ॥&lt;br&gt;&#xA;पतितैः सह संवासः पतनायैव जायते ॥&lt;br&gt;&#xA;दद्यादासनं मञ्चं न शूद्राय कदाचन ॥ ७६ ॥&lt;br&gt;&#xA;ब्राह्मण्याद्धीयते विप्रः शूद्रो धर्माच्च हीयते ॥&lt;br&gt;&#xA;धर्मोपदेशः शूद्राणां स्वश्रेयः प्रतिघातयेत् ॥ ७७ ॥&lt;br&gt;&#xA;द्विजशुश्रूषणं धर्म्मः शूद्राणां हि परो मतः ॥&lt;br&gt;&#xA;कण्डूयनं हि शिरसः पाणिभ्यां न शुभं मतम् ॥ ७८ ॥&lt;br&gt;&#xA;आदिशेद्वैदिकं मन्त्रं न शूद्राय कदाचन ॥&lt;br&gt;&#xA;ब्राह्मण्या दीयते विप्रः शूद्रो धर्म्माच्च हीयते ॥ ।७९ ॥&lt;br&gt;&#xA;आताडनं कराभ्यां च क्रोशनं केशलुञ्चनम् ॥&lt;br&gt;&#xA;अशास्त्रवर्तनं भूयो लुब्धात्कृत्वा प्रतिग्रहम् ॥ 3.2.6.८० ॥&lt;br&gt;&#xA;ब्राह्मणः स च वै याति नरकानेकविंशतिम् ॥&lt;br&gt;&#xA;अकालमेघस्तनिते वर्षर्तौ पांसुवर्षणे ॥ ८१ ॥&lt;br&gt;&#xA;महाबालध्वनौ रात्रावनध्यायाः प्रकीर्तिताः ॥&lt;br&gt;&#xA;उल्कापाते च भूकम्पे दिग्दाहे मध्यरात्रिषु ॥ ८२ ॥&lt;br&gt;&#xA;मध्ययोर्वृषलोपान्ते राज्यहारे च सूतके ॥&lt;br&gt;&#xA;दशाष्टकासु भूतायां श्राद्धाहे प्रतिपद्यपि ॥८३॥&lt;br&gt;&#xA;पूर्णिमायां तथाष्टम्यां विड्वरे राष्ट्रविप्लवे ॥&lt;br&gt;&#xA;उपाकर्मणि चोत्सर्गे कल्पादिषु युगादिषु ॥८४॥&lt;br&gt;&#xA;आरण्यकमधीत्यापि बाणसाम्नोरपि ध्वनौ ॥&lt;br&gt;&#xA;अनध्यायेषु चैतेषु चाधीयीत न वै क्वचित् ॥८५॥&lt;br&gt;&#xA;भूताष्टम्योः पञ्चदश्योर्ब्रह्मचारी सदा भवेत् ॥&lt;br&gt;&#xA;अनायुष्यकरं चेह परदारोपसर्पणम् ॥&lt;br&gt;&#xA;तस्मात्तद्दूरतस्त्याज्य वैरिणां चोपसेवनम् ॥ ८६ ॥&lt;br&gt;&#xA;पूर्वर्द्धिभिः परित्यक्तमात्मानं नावमानयेत् ॥&lt;br&gt;&#xA;सदोद्यमवतां यस्माच्छ्रियो विद्या न दुर्लभाः ॥ ॥ ८७ ॥&lt;br&gt;&#xA;सत्यं ब्रूयात्प्रियं बूयान्न ब्रूयात्सत्यमप्रियम् ॥&lt;br&gt;&#xA;प्रियं च नानृतं ब्रूयादेष धर्मो विधीयते ॥ ८८ ॥&lt;br&gt;&#xA;वाचोवेगं मनावेगं जिह्वावेगं च वर्ज येत् ॥&lt;br&gt;&#xA;गुह्यजान्यपि लोमानि तत्स्पर्शादशुचिर्भवेत ॥ ८९ ॥&lt;br&gt;&#xA;पादधौतोदकं मूत्रमुच्छिष्टान्युदकानि च ॥&lt;br&gt;&#xA;निष्ठीवनं च श्लेष्माणं दूराद्दूरं विनिः क्षिपेत ॥ 3.2.6.९० ॥&lt;br&gt;&#xA;अहर्न्निशं श्रुतेर्जाप्याच्छौचाचारनिषेवणात ॥&lt;br&gt;&#xA;अद्रोहवत्या बुद्ध्या च पूर्वजन्म म्मरेद्द्विजः ॥ ९१ ॥&lt;br&gt;&#xA;वृद्धान्प्रयत्नाद्वन्देत दद्यात्तेषां स्वमासनम ॥&lt;br&gt;&#xA;विनम्रकन्धरो भूयादनुयायात्ततश्च तान् ॥ ९२ ॥&lt;br&gt;&#xA;श्रुतिभूदेवदेवानां नृपसाधुतपस्विनाम् ॥&lt;br&gt;&#xA;पतिव्रतानां नारीणां निन्दां कुर्यान्न कर्हि चित ॥ ९३ ॥&lt;br&gt;&#xA;उद्धृत्य पञ्चमृत्पिण्डान्स्नायात्परजलाशये ॥&lt;br&gt;&#xA;श्रद्धया पात्रमासाद्य यत्किञ्चिद्दीयते वसु ॥ ९४ ॥&lt;br&gt;&#xA;देशे काले च विधिना तदानन्त्याय कल्पते ॥&lt;br&gt;&#xA;भूप्रदो मण्डलाधीशः सर्वत्र सुखितोऽन्नदः ॥ ९५ ॥&lt;br&gt;&#xA;तोयदाता सुरूपः स्यात्पुष्टश्चान्नप्रदो भवेत ॥&lt;br&gt;&#xA;प्रदीपदो निर्मलाक्षो गोदातार्यमलोक भाक् ॥९६॥&lt;br&gt;&#xA;स्वर्णदाता च दीर्घायुस्तिलदः स्याच्च सुप्रजः ॥&lt;br&gt;&#xA;वेश्मदोऽत्युच्चसौधेशो वस्त्रदश्चन्द्रलोकभाक् ॥९७॥&lt;br&gt;&#xA;हयप्रदो दिव्यदेहो लक्ष्मीवान्वृषभ प्रदः॥&lt;br&gt;&#xA;सुभार्यः शिबिकादाता सुपर्यङ्कप्रदोऽपि च ॥९८॥&lt;br&gt;&#xA;श्रद्धया प्रतिगृह्णाति श्रद्धया यः प्रयच्छति ॥&lt;br&gt;&#xA;स्वर्गिणौ तावुभौ स्यातां पततोऽश्रद्रया त्वधः ॥।९९॥&lt;br&gt;&#xA;अनृतेन क्षरेद्यज्ञस्तपो विस्मयतः क्षरेत् ॥&lt;br&gt;&#xA;क्षरेत्कीर्तिर्विनादानमायुर्विप्रापमानतः ॥3.2.6.१००॥&lt;br&gt;&#xA;गन्धं पुष्पं कुशा गावः शाकं मांसं पयो दधि ॥&lt;br&gt;&#xA;मणिमत्स्यगहं धान्यं ग्राह्यमेतदुपस्थितम् ॥१०१॥&lt;br&gt;&#xA;मधूदकं फलं मूलमेधांस्यभयदक्षिणा ॥&lt;br&gt;&#xA;अभ्युद्यतानि ग्राह्याणि त्वेतान्यपि निकृष्टतः॥१०२॥&lt;br&gt;&#xA;दासनापितगोपालकुलमित्रार्द्धसीरिणः ॥&lt;br&gt;&#xA;भोज्यान्नाः शूद्रवर्गेमी तथात्मविनिवेदकः ॥१०३॥&lt;br&gt;&#xA;इत्थमाचारधर्मोयं धर्मारण्यनिवासिनाम् ॥&lt;br&gt;&#xA;श्रुतिस्मृत्युक्तधर्मोऽयं युधिष्ठिर निवेदितः ॥ १०४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये&lt;br&gt;&#xA;सदाचारलक्षणवर्णनं नाम षष्ठोऽध्यायः ॥ ६ ॥ ॥ छ ॥&lt;/p&gt;</description>
    </item>
    <item>
      <title>००७ धर्माचारवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/007_dharmAchAravarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/007_dharmAchAravarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;सम्प्राप्य धर्मवाप्यां च यः कुर्यात्पितृतर्पणम् ॥&lt;br&gt;&#xA;तृप्तिं प्रयान्ति पितरो यावदिन्द्राश्चतुर्दश ॥ १ ॥&lt;br&gt;&#xA;पितरश्चात्र पूज्याश्च स्वर्गता ये च पूर्वजाः ॥&lt;br&gt;&#xA;पिण्डांश्च निर्वपेत्तेषां प्राप्येमां मुक्तिदायिकाम् ॥ २ ॥&lt;br&gt;&#xA;त्रेतायां पञ्च दिवसैर्द्वापरे त्रिदिनेन तु ॥&lt;br&gt;&#xA;एकचित्तेन यो विप्राः पिण्डं दद्यात्कलौ युगे ॥ ३ ॥&lt;br&gt;&#xA;लोलुपा मानवा लोके सम्प्राप्ते तु कलौ युगे ॥&lt;br&gt;&#xA;परदाररता लोकाः स्त्रियोऽतिचपलाः पुनः॥४॥&lt;br&gt;&#xA;परद्रोहरताः सर्वे नरनारीनपुंसकाः॥&lt;br&gt;&#xA;परनिन्दापरा नित्यं परच्छिद्रोपदर्शकाः॥५॥&lt;br&gt;&#xA;परोद्वेगकरा नूनं कलहा मित्रभेदिनः॥&lt;br&gt;&#xA;सर्वे ते शुद्धतां यान्ति काजेशाः स्वयमब्रुवन् ॥६॥&lt;br&gt;&#xA;एतदुक्तं महाभाग धर्मारण्यस्य वर्णनम् ॥&lt;br&gt;&#xA;फलं चैवात्र सर्वं हि यदुक्तं शूलपाणिना ॥ ७ ॥&lt;br&gt;&#xA;वाङ्मनः कायशुद्धाश्च परदारपराङ्मुखाः ॥&lt;br&gt;&#xA;अद्रोहाश्च समाः क्रुद्धा मातापितृपरायणाः ॥ ८ ॥&lt;br&gt;&#xA;अलौल्या लोभरहिता दानधर्मपरायणाः ॥&lt;br&gt;&#xA;आस्तिकाश्चैव धर्मज्ञाः स्वामिभक्तिरताश्च ये ॥ ९ ॥&lt;br&gt;&#xA;पतिव्रता तु या नारी पतिशुश्रूषणे रता ॥&lt;br&gt;&#xA;अहिंसका आतिथेयाः स्वधर्मनिरताः सदा॥ 3.2.7.१० ॥&lt;br&gt;&#xA;॥ शौनक उवाच ॥ ॥&lt;br&gt;&#xA;शृणु सूत महाभाग सर्वधर्मविदांवर ॥&lt;br&gt;&#xA;गृहस्थानां सदाचारः श्रुतश्च त्वन्मुखान्मया ॥ ११ ॥&lt;br&gt;&#xA;एकं मनेप्सितं मेद्य तत्कथयस्व सूतज ॥&lt;br&gt;&#xA;पतिव्रतानां सर्वासां लक्षणं कीदृशं वद ॥ १२ ॥&lt;br&gt;&#xA;॥ सूत उवाच ॥ ॥&lt;br&gt;&#xA;पतिव्रता गृहे यस्य सफलं तस्य जीवनम् ॥&lt;br&gt;&#xA;यस्याङ्गच्छायया तुल्या यत्कथा पुण्यकारिणी ॥ १३ ॥&lt;br&gt;&#xA;पतिव्रतास्त्वरुन्धत्या सावित्र्याप्यनसूयया ॥&lt;br&gt;&#xA;शाण्डिल्या चैव सत्या च लक्ष्म्या च शतरूपया ॥ ॥ १४ ॥&lt;br&gt;&#xA;मेनया च सुनीत्या च सञ्ज्ञया स्वाहया समाः ॥&lt;br&gt;&#xA;पतिव्रतानां धर्मा हि मुनिना च प्रकीर्तिताः ॥ १५ ॥&lt;br&gt;&#xA;भुङ्क्ते भुक्ते स्वामिनि च तिष्ठ ति त्वनुतिष्ठति ॥&lt;br&gt;&#xA;विनिद्रिते या निद्राति प्रथमं परिबुध्यति ॥ १६ ॥&lt;br&gt;&#xA;अनलङ्कृतमात्मानं देशान्ते भर्तरि स्थिते ॥&lt;br&gt;&#xA;कार्यार्थं प्रोषिते क्वापि सर्व्वमण्ड नवर्जिता ॥ १७ ॥&lt;br&gt;&#xA;भर्तुर्नाम न गृह्णाति ह्यायुषोऽस्य हि वृद्धये ॥&lt;br&gt;&#xA;पुरुषान्तरनामापि न गृह्णति कदाचन ॥ १८ ॥&lt;br&gt;&#xA;आकृष्टापि च नाक्रोशेत्ताडितापि प्रसीदति ॥&lt;br&gt;&#xA;इदं कुरु कृतं स्वामिन्मन्यतामिति वक्ति च ॥ १९ ॥&lt;br&gt;&#xA;आहूता गृहकार्याणि त्यक्त्वा गच्छति सत्वरम् ॥&lt;br&gt;&#xA;किमर्थं व्याहृता नाथ स प्रसादो विधीयताम् ॥ 3.2.7.२० ॥&lt;br&gt;&#xA;न चिरं तिष्ठति द्वारि न द्वारमुपसेवते ॥&lt;br&gt;&#xA;अदातव्यं स्वयं किञ्चित्कर्हिचिन्न ददात्यपि॥ २१ ॥&lt;br&gt;&#xA;पूजोपकरणं सर्वम नुक्ता साधयेत्स्वयम् ॥&lt;br&gt;&#xA;नियमोदकबर्हींषि यत्र पुष्पाक्षतादिकम् ॥ २२ ॥&lt;br&gt;&#xA;प्रतीक्षमाणा च वरं यथाकालोचितं हि यत् ॥&lt;br&gt;&#xA;तदुपस्थापयेत्सर्वमनुद्वि ग्नातिहृष्टवत् ॥२३॥&lt;br&gt;&#xA;सेवते भर्त्तुरुच्छिष्टमिष्टमन्नं फलादिकम् ॥&lt;br&gt;&#xA;दूरतो वर्ज्जयेदेषा समाजोत्सवदर्शनम् ॥ २४ ॥&lt;br&gt;&#xA;न गच्छेत्तीर्थयात्रादिविवाहप्रेक्षणा दिषु ॥&lt;br&gt;&#xA;सुखसुप्तं सुखासीनं रममाणं यदृच्छया ॥ २५ ॥&lt;br&gt;&#xA;अन्तरायेऽपि कार्येषु पतिं नोत्थापयेत्क्वचित् ॥&lt;br&gt;&#xA;स्त्रीधर्मिणी त्रिरात्रं तु स्वमुखं नैव दर्शयेत् ॥ २६ ॥&lt;br&gt;&#xA;स्ववाक्यं श्रावयेन्नापि यावत्स्नात्वा न शुध्यति ॥&lt;br&gt;&#xA;सुस्नाता भर्तृवदनमीक्षेतान्यस्य न क्वचित् ॥&lt;br&gt;&#xA;अथवा मनसि ध्यात्वा पतिं भानुं विलोकयेत् ॥२७॥&lt;br&gt;&#xA;हरिद्रां कुकुमं चैव सिन्दूरं कज्जलं तथा ॥&lt;br&gt;&#xA;कूर्पासकं च ताम्बूलं माङ्गल्याभरणं शुभम् ॥ २८ ॥&lt;br&gt;&#xA;केशसंस्कारकं चैव करकर्णादिभूषणम् ॥&lt;br&gt;&#xA;भर्तुरायुष्यमिच्छन्ती दूरयेन्न पतिव्रता ॥ २९ ॥&lt;br&gt;&#xA;भर्तृविद्वेषिणीं नारीं नैषा सम्भाषते क्वचित् ॥&lt;br&gt;&#xA;नैकाकिनी क्वचिद्भूयान्न नग्ना स्नाति च क्वचित् ॥3.2.7.३०॥&lt;br&gt;&#xA;नोलूखले न मुशले न वर्द्धन्यां दृषद्यपि ॥&lt;br&gt;&#xA;न यन्त्रके न देहल्यां सती चोपविशेत्क्वचित् ॥ ३१ ॥&lt;br&gt;&#xA;विना व्यवायसमयात्प्रागल्भ्यं न क्वचिच्चरेत ॥&lt;br&gt;&#xA;यत्रयत्र रुचिर्भर्तुस्तत्र प्रेमवती सदा ॥ ३२ ॥&lt;br&gt;&#xA;इदमेव व्रतं स्त्रीणामयमेव परो वृषः ॥&lt;br&gt;&#xA;इयमेव च पूजा च भर्तुर्वाक्यं न लङ्घयेत् ॥ ॥ ३३ ॥&lt;br&gt;&#xA;क्लीबं वा दुरवस्थं वा व्याधितं वृद्धमेव वा ॥&lt;br&gt;&#xA;सुस्थिरं दुःस्थिरं वापि पतिमेकं न लङ्घयेत् ॥ ३४ ॥&lt;br&gt;&#xA;सर्पिर्लव(?)णहिङ्ग्वादिक्षयेऽपि व पति व्रता ॥&lt;br&gt;&#xA;पतिं नास्तीति न ब्रूयादायसीषु न भोजयेत् ॥ ३५ ॥&lt;br&gt;&#xA;तीर्थस्नानार्थिनी चैव पतिपादोदकं पिबेत् ॥&lt;br&gt;&#xA;शङ्करादपि वा विष्णोः पतिरेवाधि कः स्त्रियः ॥ ३६ ॥&lt;br&gt;&#xA;व्रतोपवामनियमं पतिमुल्लङ्घ्य या चरेत् ॥&lt;br&gt;&#xA;आयुष्यं हरते भर्तुर्मृता निरयमृच्छति ॥ ३७ ॥&lt;br&gt;&#xA;उक्ता प्रत्युत्तरं दद्यान्नारी या क्रोधत त्परा ॥&lt;br&gt;&#xA;सरमा जायते ग्रामे शृगाली निर्जने वने ॥ ३८ ॥&lt;br&gt;&#xA;स्त्रीणां हि परमश्चैको नियमः समुदाहृतः ॥&lt;br&gt;&#xA;अभ्यर्च्य चरणौ भतुर्भो क्तव्यं कृतनिश्चया ॥ ३९ ॥&lt;br&gt;&#xA;उच्चासनं न सेवेत न व्रजेत्परवेश्मसु ॥&lt;br&gt;&#xA;तत्र पारुष्यवाक्यानि ब्रूयान्नैव कदाचन ॥3.2.7.४०॥&lt;br&gt;&#xA;गुरूणां सन्निधौ वापि नोच्चैर्ब्रु यान्नवाहयेत् ॥ ४१ ॥&lt;br&gt;&#xA;या भर्तारं परित्यज्य रहश्चरति दुर्मतिः ॥&lt;br&gt;&#xA;उलूकी जायते क्रूरा वृक्षकोटरशायिनी ॥ ४२ ॥&lt;br&gt;&#xA;ताडिता ताडयेच्चेत्तं सा व्याघ्री वृषदंशिका ॥&lt;br&gt;&#xA;कटाक्षयति याऽन्यं वै केकराक्षी तु सा भवेत् ॥ ४३ ॥&lt;br&gt;&#xA;या भर्तारं परित्यज्य मिष्टमश्नाति केवलम् ॥&lt;br&gt;&#xA;ग्रामे सा सूकरी भूयाद्वल्गुली वाथ विङ्भुजा ॥ ४४ ॥&lt;br&gt;&#xA;हुन्त्वङ्कृत्याप्रियं ब्रूते मूका सा जायते खलु ॥&lt;br&gt;&#xA;या सपत्नीं सदैर्ष्येत दुर्भगा सा पुनःपुनः ॥&lt;br&gt;&#xA;दृष्टिं विलुप्य भर्तुर्या कञ्चिदन्यं समीक्षते ॥ ४५ ॥&lt;br&gt;&#xA;काणा च विमुखा वापि कुरूपापि च जायते ॥&lt;br&gt;&#xA;बाह्यादायान्तमालोक्य त्वरिता च जलासनैः ॥&lt;br&gt;&#xA;ताम्बूलैर्व्यजनैश्चैव पादसंवाहनादिभिः ॥ ४६ ॥&lt;br&gt;&#xA;तथैव चारुवचनैः स्वेदसन्नोदनैः परैः ॥&lt;br&gt;&#xA;या प्रियं प्रीणयेत्प्रीता त्रिलोकी प्रीणिता तया ॥&lt;br&gt;&#xA;मितं ददाति हि पिता मितं भ्राता सुतं सुतः ॥ ४७ ॥&lt;br&gt;&#xA;अमितस्य हि दातारं भर्तारं का न पूजयेत् ॥&lt;br&gt;&#xA;भर्ता देवो गुरुर्भर्ता धर्मतीर्थव्रतानि च ॥&lt;br&gt;&#xA;तस्मात्सर्वं परित्यज्य पतिमेकं समर्चयेत् ॥ ४८ ॥&lt;br&gt;&#xA;जीवहीनो यथा देही क्षणादशुचितां व्रजेत् ॥&lt;br&gt;&#xA;भर्तृहीना तथा योषित्सुस्नाताप्य शुचिः सदा ॥ ४९ ॥&lt;br&gt;&#xA;अमङ्गलेभ्यः सर्वेभ्यो विधवा स्यादमङ्गला ॥&lt;br&gt;&#xA;विधवादर्शनात्सिद्धिः क्वापि जातु न जायते ॥ 3.2.7.५० ॥&lt;br&gt;&#xA;विहाय मातरं चैकां सर्वा मङ्गलवर्जिताः ॥&lt;br&gt;&#xA;तदाशिषमपि प्राज्ञस्त्यजेदाशीविषोपमाम् ॥ ५१ ॥&lt;br&gt;&#xA;कन्याविवाहसमये वाचयेयुरिति द्विजाः ॥&lt;br&gt;&#xA;भर्तुः सहचरी भूयाज्जीवतो ऽजीवतोपि वा ॥ ५२ ॥&lt;br&gt;&#xA;अनुव्रजन्ती भर्तारं गृहात्पितृवनं मुदा ॥&lt;br&gt;&#xA;पदेपदेश्वमेधस्य फलं प्राप्नोत्यसंशयम् ॥ ५३ ॥&lt;br&gt;&#xA;व्यालग्राही यथा व्यालं बलादुद्धरते बिलात् ॥&lt;br&gt;&#xA;एवमुत्क्रम्य दूतेभ्यः पतिं स्वर्गं व्रजेत्सती ॥ ५४ ॥&lt;br&gt;&#xA;यमदूताः पलायन्ते तामालोक्य पतिव्रताम् ॥&lt;br&gt;&#xA;तपनस्तप्यते नूनं दहनोपि च दह्यते ॥ ५५ ॥&lt;br&gt;&#xA;कम्पन्ते सर्वतेजांसि दृष्ट्वा पातिव्रतं महः ॥&lt;br&gt;&#xA;यावत्स्वलोमसङ्ख्यास्ति तावत्कोट्ययुतानि च ॥ ५६ ॥&lt;br&gt;&#xA;भर्त्रा स्वर्गसुखं भुङ्क्ते रममाणा पतिव्रता ॥&lt;br&gt;&#xA;धन्या सा जननी लोके धन्योऽसौ जनकः पुनः ॥ ५७ ॥&lt;br&gt;&#xA;धन्यः स च पतिः श्रीमान्येषां गेहे पतिव्रता ॥&lt;br&gt;&#xA;पितृवंश्या मातृवंश्याः पतिवंश्यास्त्रयस्त्रयः ॥&lt;br&gt;&#xA;पतिव्रतायाः पुण्येन स्वर्गसौख्यानि भुञ्जते ॥ ५८ ॥&lt;br&gt;&#xA;शीलभङ्गेन दुर्वृत्ताः पातयन्ति कुलत्रयम् ॥&lt;br&gt;&#xA;पितुर्मातुस्तथा पत्युरिहारमुत्र च दुःखिताः ॥ ५९ ॥&lt;br&gt;&#xA;पतिव्रतायाश्चरणो यत्रयत्र स्पृशेद्भुवम् ॥&lt;br&gt;&#xA;सा तीर्थभूमिर्म्मान्येति नात्र भारोऽस्ति पावनः ॥ 3.2.7.६० ॥&lt;br&gt;&#xA;बिभ्यत्पतिव्रतास्पर्शं कुरुते भानुमानपि ॥&lt;br&gt;&#xA;सोमो गन्धर्व एवापि स्वपावित्र्याय नान्यथा ॥ ६१ ॥&lt;br&gt;&#xA;आपः पतिव्रतास्पर्शमभिलष्यन्ति सर्वदा ॥&lt;br&gt;&#xA;गायत्र्याघविनाशो नो पातिव्रत्येन साऽघनुत् ॥ ६२ ॥&lt;br&gt;&#xA;गृहेगृहे न किं नार्य्यो रूपलावण्यगर्विताः ॥&lt;br&gt;&#xA;परं विश्वेशभक्त्यैव लभ्यते स्त्री पति व्रता ॥ ६३ ॥&lt;br&gt;&#xA;भार्या मूलं गृहस्थस्य भार्या मूलं सुखस्य च ॥&lt;br&gt;&#xA;भार्या धर्मफलायैव भार्या सन्तानवृद्धये ॥ ६४ ॥&lt;br&gt;&#xA;परलोकस्त्वयं लोको जीयते भार्यया द्वयम् ॥&lt;br&gt;&#xA;देवपित्रतिथीनां च तृप्तिः स्याद्भार्यया गृहे ॥&lt;br&gt;&#xA;गृहस्थः स तु विज्ञेयो गृहे यस्य पतिव्रता ॥ ६५ ॥&lt;br&gt;&#xA;यथा गङ्गावगाहेन शरीरं पावनं भवेत् ॥&lt;br&gt;&#xA;तथा पतिव्रतां दृष्ट्वा सदनं पावनं भवेत् ॥ ६६ ॥&lt;br&gt;&#xA;पर्यङ्कशायिनी नारी विधवा पातयेत्पतिम्॥&lt;br&gt;&#xA;तस्माद्भूशयनं कार्य्यं पतिसौख्यसमीहया ॥ ६७ ॥&lt;br&gt;&#xA;नैवाङ्गोद्वर्त्तनं कार्य्यं स्त्रिया विधवया क्वचित् ॥&lt;br&gt;&#xA;गन्धद्रव्यस्य सम्भोगो नैव कार्य्यस्तया क्वचित् ॥ ६८ ॥&lt;br&gt;&#xA;तर्प्पणं प्रत्यहं कार्यं भर्तुः कुशतिलोदकैः॥&lt;br&gt;&#xA;तत्पितुस्तत्पितुश्चापि नामगोत्रादिपूर्वकम् ॥ ६९ ॥&lt;br&gt;&#xA;विष्णोः सम्पूजनं कार्यं पतिबुद्ध्या न चान्यथा ॥ ॥&lt;br&gt;&#xA;पतिमेव सदा ध्यायेद्विष्णुरूपधरं हरिम् ॥ 3.2.7.७० ॥&lt;br&gt;&#xA;यद्यदिष्टतमं लोके यद्यत्पत्युः समीहितम् ॥&lt;br&gt;&#xA;तत्तद्गुणवते देयं पतिप्रीणनकाम्यया ॥ ७१ ॥&lt;br&gt;&#xA;वैशाखे कार्त्तिके मासे विशेषनियमांश्चरेत् ॥&lt;br&gt;&#xA;स्नानं दानं तीर्थयात्रां पुराणश्रवणं मुहुः ॥ ७२ ॥&lt;br&gt;&#xA;वैशाखे जलकुम्भाश्च कार्त्तिके घृतदीपिकाः ॥&lt;br&gt;&#xA;माघे धान्यतिलोत्सर्गः स्वर्गलोके विशिष्यते ॥ ७३ ॥&lt;br&gt;&#xA;प्रपा कार्या च वैशाखे देवे देया गलन्तिका ॥&lt;br&gt;&#xA;उशीरं व्यजनं छत्रं सूक्ष्मवासांसि चन्दनम् ॥ ॥७४॥&lt;br&gt;&#xA;सकर्पूरं च ताम्बूलं पुष्पदानं तथैव च ॥&lt;br&gt;&#xA;जलपात्राण्यनेकानि तथा पुष्पगृहाणि च ॥ ७५ ॥&lt;br&gt;&#xA;पानानि च विचित्राणि द्राक्षारम्भाफलानि च ॥&lt;br&gt;&#xA;देयानि द्विजमुख्येभ्यः पतिर्मे प्रीयतामिति ॥७६॥&lt;br&gt;&#xA;ऊर्ज्जे यवान्नमश्नीयादेकान्नमथवा पुनः॥&lt;br&gt;&#xA;वृन्ताकं सूरणं चैव शूकशिम्बीं च वर्जयेत्॥७७॥&lt;br&gt;&#xA;कार्त्तिके वर्जयेत्तैलं कांस्यं चापि विवर्जयेत् ॥&lt;br&gt;&#xA;कार्त्तिके मौननियमे चारुघण्टां प्रदापयेत् ॥ ७८ ॥&lt;br&gt;&#xA;पत्रभोजी कांस्यपात्रं घृतपूर्णं प्रयच्छति ॥&lt;br&gt;&#xA;भूमिशय्याव्रते देया शय्या श्लक्ष्णा सतूलिका ॥७९।&lt;br&gt;&#xA;फलत्यागे फलं देयं रसत्यागे च तद्रसः ॥&lt;br&gt;&#xA;धान्यत्यागे च तद्धान्यमथवा शालयः स्मृताः ॥&lt;br&gt;&#xA;धेनुं दद्यात्प्रयत्ने न सालङ्कारा सकाञ्चनाम् ॥।3.2.7.८०॥&lt;br&gt;&#xA;एकतः सर्वदानानि दीपदानं तथैकतः ॥&lt;br&gt;&#xA;कार्त्तिके दीपदानस्य कलां नार्हन्ति षोडशीम् ॥५१॥&lt;br&gt;&#xA;इत्यादिविधवानां च नियमाः सम्प्रकीर्तिताः ॥&lt;br&gt;&#xA;तेषां फलमिदं राजन्नान्येषां च कदाचन ॥ ८२ ॥&lt;br&gt;&#xA;धर्मवापीं समासाद्य दानं दद्याद्विचक्षणः ॥&lt;br&gt;&#xA;कोटिधा वर्द्धते नित्यं ब्रह्मणो वचनं यथा ॥ ८३ ॥&lt;br&gt;&#xA;तिलधेनुं च यो दयाद्धर्मेश्वरपुरः स्थितः ॥&lt;br&gt;&#xA;तिलसङ्ख्यानि वर्षाणि स्वर्गे लोके महीयते ॥ ६४ ॥&lt;br&gt;&#xA;धर्मक्षेत्रे तु सम्प्राप्य श्राद्धं कुर्यादतन्द्रितः ॥&lt;br&gt;&#xA;तस्य संवत्सरं यावत्तृप्ताः स्युः पितरो धुवम् ॥ ८५ ॥&lt;br&gt;&#xA;ये चान्ये पूर्वजाः स्वर्गे ये चान्ये नरकौकसः ॥&lt;br&gt;&#xA;ये च तिर्यक्त्वमापन्ना ये च भूतादिसंस्थिताः ॥ ८६ ॥&lt;br&gt;&#xA;तान्सर्वान्धर्मकूपे वै श्राद्धं कुर्याद्यथाविधि ॥&lt;br&gt;&#xA;अत्र प्रकिरणं यत्तु मनुष्यैः क्रियते भुवि ॥&lt;br&gt;&#xA;तेन ते तृप्तिमायान्ति ये पिशाचत्वमागताः ॥ ८७ ॥&lt;br&gt;&#xA;येषां तु स्नानवस्त्रोत्थं भूमौ पतति पुत्रक ॥&lt;br&gt;&#xA;तेन ये तरुतां प्राप्तास्तेषां तृप्तिः प्रजायते ॥ ८८ ॥&lt;br&gt;&#xA;या वै यवानां कणिकाः पतन्ति धरणीतले ॥&lt;br&gt;&#xA;ताभिराप्यायनं तेषां ये तु देवत्वमागताः ॥ ८९ ॥&lt;br&gt;&#xA;उद्धृतेष्यथ पिण्डेषु यावान्नकणिका भुवि ॥&lt;br&gt;&#xA;ताभिराप्यायनं तेषां ये च पातालमागताः ॥ 3.2.7.९० ॥&lt;br&gt;&#xA;ये वा वर्णाश्रमाचारक्रियालोपा ह्यसंस्कृताः ॥&lt;br&gt;&#xA;विपन्नास्ते भवन्त्यत्र सम्मार्जनजलाशिनः ॥ ९१ ॥&lt;br&gt;&#xA;भुक्त्वा वाचमनं यच्च जलं पतति भूतले ॥&lt;br&gt;&#xA;ब्राह्मणानां तथैवान्ये तेन तृप्तिं प्रयान्ति वै ॥ ९२ ॥&lt;br&gt;&#xA;एवं यो यजमानश्च यच्च तेषां द्विजन्मनाम् ॥&lt;br&gt;&#xA;क्वचिज्जलान्नविक्षेपः शुचिरस्पृष्ट एव च ॥ ९३ ॥&lt;br&gt;&#xA;ये चान्ये नरके जातास्तत्र योन्यन्तरं गताः ॥&lt;br&gt;&#xA;प्रयान्त्याप्यायनं वत्स सम्यक्छ्राद्धक्रियावताम् ॥ ॥ ९४ ॥&lt;br&gt;&#xA;अन्यायोपार्जितैर्द्रव्यैः श्राद्धं यत्क्रियते नरैः ॥&lt;br&gt;&#xA;तृप्यन्ति तेन चण्डालपुल्कसादिषु योनिषु ॥ ९५ ॥&lt;br&gt;&#xA;एवमाप्यायिता वत्स तेन चानेक&lt;br&gt;&#xA;बान्धवाः ॥ श्राद्धं कर्तुमशक्तिश्चेच्छाकैरपि हि जायते ॥ ९६ ॥&lt;br&gt;&#xA;तस्माच्छ्राद्धं नरो भक्त्या शाकैरपि यथाविधि ॥&lt;br&gt;&#xA;कुरुते कुर्वतः श्राद्धं कुलं क्वचिन्न सीदति ॥ ९७ ॥&lt;br&gt;&#xA;पापं यदि कृतं सर्वं पापं च वर्द्धते ध्रुवम् ॥&lt;br&gt;&#xA;कुर्वाणो नरके घोरे पच्यते नात्र संशयः ॥ ९८ ॥&lt;br&gt;&#xA;यथा पुण्यं तथा पापं कृतं कर्म शुभाशुभम् ॥&lt;br&gt;&#xA;तत्सर्वं वर्द्धते नूनं धर्मारण्ये नृपोत्तम ॥ ९९ ॥&lt;br&gt;&#xA;कामिकं कामदं देवं योगिनां मुक्तिदायकम् ॥&lt;br&gt;&#xA;सिद्धानां सिद्धिदं प्रोक्तं धर्मारण्यं तु सर्वदा ॥ 3.2.7.१०० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां तृतीये ब्रह्मखण्डे पूर्वभागे धर्माण्यक्षेत्रमाहात्म्ये धर्माचारवर्णनन्नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>००८ विष्णुसमागमः</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/008_viShNusamAgamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/008_viShNusamAgamaH/</guid>
      <description>&lt;p&gt;॥ युधिष्ठिर उवाच ॥ ॥&lt;br&gt;&#xA;धर्मारण्यकथां पुण्यां श्रुत्वा तृप्तिर्न मे विभो ॥&lt;br&gt;&#xA;यदायदा कथयसि तदा प्रोत्सहते मनः ॥&lt;br&gt;&#xA;अतः परं किमभवत्परं कौतूहलं हि मे ॥ १ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;शृणु पार्थ महापुण्यां कथां स्कन्दपुराणजाम् ॥&lt;br&gt;&#xA;स्थाणुनोक्तां च स्कन्दाय धर्मारण्योद्भवां शुभाम् ॥ २ ॥&lt;br&gt;&#xA;सर्वतीर्थस्य फलदां सर्वोपद्रवनाशिनीम् ॥&lt;br&gt;&#xA;कैलासशिखरासीनं देवदेवं जगद्गुरुम् ॥&lt;br&gt;&#xA;पञ्चवक्त्रं दशभुजं त्रिनेत्रं शूलपाणिनम् ॥ ३ ॥&lt;br&gt;&#xA;कपालखटवाङ्गकरं नागयज्ञोपवीतिनम् ॥&lt;br&gt;&#xA;गणैः परिवृतं तत्र सुरासुरनमस्कृतम् ॥ ४ ॥&lt;br&gt;&#xA;नानारूपगुणैर्गीतं नारदप्रमुखैर्युतम् ॥&lt;br&gt;&#xA;गन्धर्वैश्चाप्सरोभिश्च सेवितं तमुमापतिम्॥&lt;br&gt;&#xA;तत्रस्थं च महादेवं प्रणिपत्याब्रवीत्सुतः ॥ ५ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;स्वामिन्निन्द्रादयो देवा ब्रह्माद्याश्चैव सर्वशः ॥&lt;br&gt;&#xA;तव द्वारे समायातान्त्वद्दर्शनैकलालसाः ॥&lt;br&gt;&#xA;किमाज्ञापयसे देव करवाणि तवाग्रतः ॥ ६ ॥&lt;br&gt;&#xA;॥ व्यास उवाच ॥&lt;br&gt;&#xA;स्कन्दस्य वचनं श्रुत्वा आसनादुत्थितो हरः ॥&lt;br&gt;&#xA;वृषभं न समारूढो गन्तुकामोऽभवत्तदा ॥ ७ ॥&lt;br&gt;&#xA;गतुकामं शिवं दृष्ट्वा स्कन्दो वाक्यमथाब्रवीत् ॥ ॥ ८ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;किं कार्यं देव देवानां यत्त्वमाहूयसे त्वरम् ॥&lt;br&gt;&#xA;वृषं त्यक्त्वा कृपासिन्धो कृपास्ति यदि मे वद ॥ ९ ॥&lt;br&gt;&#xA;देवदानव युद्धं वा किं कार्यं वा महत्तरम् ॥ 3.2.8.१० ॥&lt;br&gt;&#xA;॥ शिव उवाच ॥ ॥&lt;br&gt;&#xA;शृणुष्वैकाग्रमनसा येनाहं व्यग्रचेतसः ॥&lt;br&gt;&#xA;अस्ति स्थानं महापुण्यं धर्म्मारण्यं च भूतले ॥ ११ ॥&lt;br&gt;&#xA;तत्रापि गन्तुकामोऽहं देवैः सह षडाननः ॥ १२ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;तत्र गत्वा महादेव किं करिष्यसि साम्प्रतम् ॥&lt;br&gt;&#xA;तन्मे ब्रूहि जगन्नाथ कृत्यं सर्वमशेषतः ॥ १३ ॥&lt;br&gt;&#xA;॥ शिव उवाच ॥ ॥&lt;br&gt;&#xA;श्रूयतां वचनं पुत्र मनसोल्हादकारणम् ॥&lt;br&gt;&#xA;आदितः सर्व्ववृत्तानां सृष्टि स्थितिकरं महत् ॥ १४ ॥&lt;br&gt;&#xA;परन्तु प्रलये जाते सर्वतस्तमसा वृतम्॥&lt;br&gt;&#xA;आसीदेकं तदा ब्रह्म निर्गुणं बीजमव्ययम् ॥ १५ ॥&lt;br&gt;&#xA;निर्मितं वै गुणैरादौ मह द्द्रव्यं प्रचक्ष्यते ॥ १६ ॥&lt;br&gt;&#xA;महाकल्पे च सम्प्राप्ते चराचरे क्षयं गते ॥&lt;br&gt;&#xA;जलरूपी जगन्नाथो रममाणस्तु लीलया ॥ १७ ॥&lt;br&gt;&#xA;चिरकाले गते सोपि पृथिव्यादिसुतत्त्वकैः ॥&lt;br&gt;&#xA;वृक्षमुत्पादयामासायुतशाखामनोरमम् ॥ १८ ॥&lt;br&gt;&#xA;फलैर्विशालैराकीर्णं स्कन्धकाण्डादिशोभितम् ॥&lt;br&gt;&#xA;फलौघाढ्यो जटायुक्तो न्यग्रो धो विटपो महान् ॥ १९ ॥&lt;br&gt;&#xA;बालभावं ततः कृत्वा वासुदेवो जनार्द्दनः ॥&lt;br&gt;&#xA;शेतेऽसौ वटपत्रेषु विश्वं निर्मातुमुत्सुकः ॥ 3.2.8.२० ॥&lt;br&gt;&#xA;सनाभिकमले विष्णो र्जातो ब्रह्मा हि लोककृत् ॥&lt;br&gt;&#xA;सर्वं जलमयं पश्यन्नानाकारमरूपकम्॥ २१ ॥&lt;br&gt;&#xA;तं दृष्ट्वा सहसोद्वेगाद्ब्रह्मा लोकपितामहः ॥&lt;br&gt;&#xA;इदमाह तदा पुत्र किं करो मीति निश्चितम्॥ २२ ॥&lt;br&gt;&#xA;खे जजान ततो वाणी देवात्सा चाशरीरिणी ॥&lt;br&gt;&#xA;तपस्तप विधे धातर्यथा मे दर्शनं भवेत् ॥ २३ ॥&lt;br&gt;&#xA;तच्छ्रुत्वा वचनं तत्र ब्रह्मा लोकपितामहः ॥&lt;br&gt;&#xA;प्रातप्यत तपो घोरं परमं दुष्करं महत् ॥ २४ ॥&lt;br&gt;&#xA;प्रहसन्स तदा बालरूपेण कमलापतिः ॥&lt;br&gt;&#xA;उवाच मधुरां वाचं कृपालुर्बाल लीलया ॥ २५ ॥&lt;br&gt;&#xA;॥ श्रीविष्णुरुवाच ॥ ॥&lt;br&gt;&#xA;पुत्र त्वं विधिना चाद्य कुरु ब्रह्माण्डगोलके ॥&lt;br&gt;&#xA;पातालं भूतलं चैव सिन्धुसागरकाननम् ॥ २६ ॥&lt;br&gt;&#xA;वृक्षाश्च गिरयो द्विपदाः पशवस्तथा ॥&lt;br&gt;&#xA;पक्षिणश्चैव गन्धर्वाः सिद्धा यक्षाश्च राक्षसाः ॥ २७ ॥&lt;br&gt;&#xA;श्वापदाद्याश्च ये जीवाश्चतुराशीतियोनयः ॥&lt;br&gt;&#xA;उद्भिज्जाः स्वेदजाश्चैव जरायुजास्तथाण्डजाः ॥२८॥&lt;br&gt;&#xA;एकविंशतिलक्षाणि एकैकस्य च योनयः ॥&lt;br&gt;&#xA;कुरु त्वं सकलं चाशु इत्युक्त्वान्तरधीयत ॥&lt;br&gt;&#xA;ब्रह्मणा निर्मितं सर्वं ब्रह्माण्डं च यथोदितम् ॥ २९ ॥&lt;br&gt;&#xA;यस्मिन्पितामहो जज्ञे प्रभुरेकः प्रजापतिः ॥&lt;br&gt;&#xA;स्थाणुः सुरगुरुर्भानुः प्रचेताः परमेष्ठिनः ॥ 3.2.8.३० ॥&lt;br&gt;&#xA;यथा दक्षो दक्षपुत्रा स्तथा सप्तर्षयश्च ये ॥&lt;br&gt;&#xA;ततः प्रजानां पतयः प्राभवन्नेकविंशतिः ॥ ३१ ॥&lt;br&gt;&#xA;पुरुषश्चाप्रमेयश्च एवं वंश्यर्षयो विदुः ॥&lt;br&gt;&#xA;विश्वेदेवास्तथादित्या वसव श्चाश्विनावपि ॥ ३२ ॥&lt;br&gt;&#xA;यक्षाः पिशाचाः साध्याश्च पितरो गुह्यकास्तथा ॥&lt;br&gt;&#xA;ततः प्रसूता विद्वांसो ह्यष्टौ ब्रह्मर्षयोऽमलाः ॥ ३३ ॥&lt;br&gt;&#xA;राजर्षयश्च बहवः सर्वे समुदिता गुणैः ॥&lt;br&gt;&#xA;द्यौरापः पृथिवी वायुरन्तरिक्षं दिशस्तथा ॥ ३४ ॥&lt;br&gt;&#xA;संवत्सरार्तवो मासाः पक्षाहोरात्रयः क्रमात् ॥&lt;br&gt;&#xA;कलाकाष्ठामुहूर्तादि निमे षादि लवास्तथा ॥ ३५॥&lt;br&gt;&#xA;ग्रहचक्रं सनक्षत्रं युगा मन्वन्तरादयः ॥&lt;br&gt;&#xA;यच्चान्यदपि तत्सर्वं सम्भूतं लोकसाक्षिकम् ॥ ३६ ॥&lt;br&gt;&#xA;यदिदं दृश्यते चक्रं किञ्चि त्स्थावरजङ्गमम्॥&lt;br&gt;&#xA;पुनः सङ्क्षिप्यते पुत्र जगत्प्राप्ते युगक्षये ॥ ३७ ॥&lt;br&gt;&#xA;यथर्तावृतुलिङ्गानि नामरूपाणि पर्यये ॥&lt;br&gt;&#xA;दृश्यन्ते तानि तान्येव तथा वत्स युगादिकम्॥ ३८ ॥&lt;br&gt;&#xA;॥ शिव उवाच ॥ ॥&lt;br&gt;&#xA;अतः परं प्रवक्ष्यामि कथां पौराणिकीं शुभाम् ॥&lt;br&gt;&#xA;ब्रह्मणश्च तथा पुत्र वंशस्यैवानुकीर्तनम् ॥ ३९ ॥&lt;br&gt;&#xA;ब्रह्मणो मानसाः पुत्रा विदिताः षण्महर्षयः ॥&lt;br&gt;&#xA;मरीचिरत्र्यङ्गिरसौ पुलस्त्यः पुलहः क्रतुः ॥ 3.2.8.४० ॥&lt;br&gt;&#xA;मरीचेः कश्यपः पुत्रः कश्यपाच्चरमाः प्रजाः ॥&lt;br&gt;&#xA;प्रजज्ञिरे महाभागा दक्षकन्यास्त्रयोदश ॥ ४१ ॥&lt;br&gt;&#xA;अदितिर्दितिर्दनुः काला दनायुः सिंहिका तथा ॥&lt;br&gt;&#xA;क्रोधा प्रोवा वसिष्ठा च विनता कपिला तथा ॥ ४२ ॥&lt;br&gt;&#xA;कण्डूश्चैव सुनेत्रा च कश्यपाय ददौ तदा ॥&lt;br&gt;&#xA;अदित्यां द्वादशादित्याः सञ्जाता हि शुभाननाः ॥ ४३ ॥&lt;br&gt;&#xA;सूर्याद्वै धर्मराड् जज्ञे ते नेदं निर्मितं पुरा ॥&lt;br&gt;&#xA;धर्मेण निर्मितं दृष्ट्वा धर्मारण्यमनुत्तमम् ॥&lt;br&gt;&#xA;धर्मारण्यमिति प्रोक्तं यन्मया स्कन्द पुण्यदम् ॥ ४४ ॥&lt;br&gt;&#xA;॥ स्कन्द उवाच ॥ ॥।&lt;br&gt;&#xA;धर्मारण्यस्य चाख्यानं परमं पावनं तथा ॥&lt;br&gt;&#xA;श्रोतुमिच्छामि तत्सर्वं कथयस्व महेश्वर ॥ ४५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इन्द्राद्याः सकला देवा अन्वयुर्ब्रह्मणा सह ॥&lt;br&gt;&#xA;अहं वै तत्र यास्यामि क्षेत्रं पापनिषूदनम् ॥ ४६ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;अहमप्यागमिष्यामि तं द्रष्टुं शशिशे खर ॥ ४७ ॥&lt;br&gt;&#xA;॥ सूत उवाच ॥ ॥&lt;br&gt;&#xA;ततः स्कन्दस्तथा रुद्रः सूर्यश्चैवानिलोऽनलः ॥&lt;br&gt;&#xA;सिद्धाश्चैव सगन्धर्वास्तथैवाप्सरसः शुभाः ॥ ४८ ॥&lt;br&gt;&#xA;पिशाचा गुह्यकाः सर्व इन्द्रो वरुण एव च ॥&lt;br&gt;&#xA;नागाः सर्वाः समाजग्मुः शुक्रो वाचस्पतिस्तथा ॥ ४९ ॥&lt;br&gt;&#xA;ग्रहाः सर्वे सनक्षत्रा वसवोऽष्टौ ध्रुवा दयः ॥&lt;br&gt;&#xA;अन्तरिक्षचराः सर्वे ये चान्ये नगवासिनः ॥ 3.2.8.५० ॥&lt;br&gt;&#xA;ब्रह्मादयः सुराः सर्वे वैकुण्ठं परया मुदा ॥&lt;br&gt;&#xA;मन्त्रणार्थं तदा ब्रह्मा विष्णवेऽमितते जसे ॥ ५१ ॥&lt;br&gt;&#xA;गत्वा तस्मिंश्च वैकुण्ठे ब्रह्मा लोकपितामहः ॥&lt;br&gt;&#xA;ध्यात्वा मुहूर्तमाचष्ट विष्णुं प्रति सुहर्षितः ॥ ५२ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;कृष्ण कृष्ण महाबाहो कृपालो परमेश्वर ॥&lt;br&gt;&#xA;स्रष्टा त्वं चैव हर्ता त्वं त्वमेव जगतः पिता ॥ ५३ ॥&lt;br&gt;&#xA;नमस्ते विष्णवे सौम्य नमस्ते गरुडध्वज ॥&lt;br&gt;&#xA;नमस्ते कम लाकान्त नमस्तेब्रह्मरूपिणे ॥ ५४ ॥&lt;br&gt;&#xA;नमस्ते मत्स्यरूपाय विश्वरूपाय वै नमः ॥&lt;br&gt;&#xA;नमस्ते दैत्यनाशाय भक्तानामभयाय च ॥ ५५ ॥&lt;br&gt;&#xA;कंसघ्नाय नमस्तेस्तु बलदैत्यजिते नमः ॥&lt;br&gt;&#xA;ब्रह्मणैवं स्तुतश्चासीत्प्रत्यक्षोऽसौ जनार्द्दनः ॥ ५६ ॥&lt;br&gt;&#xA;पीताम्बरो घनश्यामो नागारिकृतवाहनः ॥&lt;br&gt;&#xA;चतुर्भुजो महा तेजाः शङ्खचक्रगदाधरः ॥ ५७ ॥&lt;br&gt;&#xA;स्तूयमानः सुरैः सर्वैः स देवोऽमितविक्रमः ॥&lt;br&gt;&#xA;विद्याधरैस्तथा नागैः स्तूयमानश्च सर्वशः ॥ ५८ ॥&lt;br&gt;&#xA;उत्तस्थौ स तदा देवो भास्करामितदीप्तिमान् ॥&lt;br&gt;&#xA;कोटिरत्नप्रभाभास्वन्मुकुटादिविभूषितः ॥ ५९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये विष्णुसमागमोनामाष्टमोऽध्यायः ॥ ८ ॥ ॥ छ ॥&lt;/p&gt;</description>
    </item>
    <item>
      <title>००९ गोत्रप्रवरगोत्रदेवीकथनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/009_gotrapravaragotradevIkathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/009_gotrapravaragotradevIkathanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;श्रूयतां राजशार्दूल पुण्यमाख्यानमुत्तमम् ॥&lt;br&gt;&#xA;स्तूयमानो&lt;br&gt;&#xA;जगन्नाथ इदं वचनमब्रवीत् ॥ १ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;किमर्थमागताः सर्वे ब्रह्माद्याः सुरसत्तमाः॥&lt;br&gt;&#xA;पृथिव्यां कुशलं कच्चित्कुतो वो भयमागतम् ॥२॥&lt;br&gt;&#xA;ततः प्रोवाच वै हृष्टो ब्रह्मा तं केशवं वचः ॥&lt;br&gt;&#xA;न भयं विद्यतेऽस्माकं त्रैलोक्ये सचराचरे ॥३॥&lt;br&gt;&#xA;एकविज्ञापनार्थाय आगतोऽहं तवान्तिके॥&lt;br&gt;&#xA;तदहं सम्प्रवक्ष्यामि तदेतच्छृणु मे वचः॥४॥&lt;br&gt;&#xA;परं तु पूर्वं धर्मेण स्थापितं तीर्थमुत्तमम्॥&lt;br&gt;&#xA;तद्द्रष्टुकामोऽहं देव त्वत्प्रसादाज्जनार्दन ॥ ५ ॥&lt;br&gt;&#xA;तत्र त्वं देवदेवेश गमने कुरु मानसम् ॥&lt;br&gt;&#xA;यथा सत्तीर्थतां याति धर्मारण्यमनुत्तमम् ॥ ६ ॥&lt;br&gt;&#xA;विष्णुरुवाच ॥&lt;br&gt;&#xA;साधुसाधु महाभाग त्वर्यतां तत्र मा चिरम् ॥&lt;br&gt;&#xA;ममापि चित्तं तत्रैव तद्दर्शनेस्ति लालसम् ॥ ७ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;तार्क्ष्यमारुह्य गोविन्द स्तत्रागाच्छीघ्रमेव हि ॥&lt;br&gt;&#xA;ततो धर्मेण ते देवाः सेन्द्राः सर्षिगणास्तथा ॥ ८ ॥&lt;br&gt;&#xA;ब्रह्मविष्णुमहेशाद्या दृष्टा दूरान्मुमोद च ॥&lt;br&gt;&#xA;धर्मराजोपि तान्दृष्ट्वा देवा न्विष्णुपुरोगमान् ॥ ९ ॥&lt;br&gt;&#xA;आगतः स्वाश्रमात्तत्र पूजां प्रगृह्य तत्पुरः ॥&lt;br&gt;&#xA;आसनादुत्थितः शीघ्रं सपर्याद्यं प्रगृह्य च ॥&lt;br&gt;&#xA;एकैकस्य चकाराथ पूजां चैव पृथक्पृथक् ॥ 3.2.9.१० ॥&lt;br&gt;&#xA;चकार पूजां विधिवत्तेषां तत्रार्कनन्दनः ॥&lt;br&gt;&#xA;आसनेषूपवेश्याथ पूजां कृत्वा गरीयसीम् ॥ ११ ॥&lt;br&gt;&#xA;॥ यम उवाच ॥ ॥&lt;br&gt;&#xA;तीर्थरूपमिदं क्षेत्रं प्रसादाद्देवकीसुत ॥&lt;br&gt;&#xA;त्वत्तोषविधिना चाद्य कृपया च शिवस्य च ॥ १२ ॥&lt;br&gt;&#xA;अद्य मे सफलं जन्म अद्य मे सफलं तपः ॥&lt;br&gt;&#xA;अद्य मे सफलं स्थानं काजेशानां समागमात् ॥ १३ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;एवं स्तुतस्तदा विष्णुः प्रोवाच मधुरं वचः ॥&lt;br&gt;&#xA;तुष्टोऽस्मि धर्म राजेन्द्र अहं स्तोत्रेण ते विभो ॥ १४ ॥&lt;br&gt;&#xA;किञ्चित्प्रार्थय मत्तोऽहं करोमि तव वाञ्छितम् ॥&lt;br&gt;&#xA;यत्तेऽस्त्यभीप्सितं तुभ्यं तद्ददामि न संशयः ॥ १५ ॥&lt;br&gt;&#xA;यम उवाच ॥ ॥&lt;br&gt;&#xA;यदि तुष्टोऽसि देवेश वाञ्छितं कुरुषे यदि ॥&lt;br&gt;&#xA;धर्मारण्ये महापुण्ये ऋषीणामाश्रमान्कुरु ॥ १६ ॥&lt;br&gt;&#xA;वसन्ति वाडवा यत्र यजन्ति चैव याज्ञिकाः ॥&lt;br&gt;&#xA;वेदनिर्घोषसंयुक्तं भाति तत्तीर्थमुत्तमम् ॥ १७ ॥&lt;br&gt;&#xA;अब्राह्मणमिदं तीर्थं पीडयिष्यन्ति जन्तवः ॥&lt;br&gt;&#xA;तस्मात्त्वं वाडवाञ्छौरे समानय ऋषी न्बहून् ॥&lt;br&gt;&#xA;धर्मारण्यं यथा भाति त्रैलोक्ये सचराचरे ॥ १८ ॥&lt;br&gt;&#xA;ततो विष्णुः सहस्राक्षः सहस्रशीर्षः सहस्रपात् ॥&lt;br&gt;&#xA;सहस्रशस्तदा रूपं कृतवान्धर्मवत्सलः ॥&lt;br&gt;&#xA;यस्मिन्स्थाने च ये विप्राः सदाचाराः शुभव्रताः ॥ १९ ॥&lt;br&gt;&#xA;अशेषधर्मकुशलाः सर्वशास्त्रविशारदाः ॥&lt;br&gt;&#xA;तपोज्ञाने महाख्याता ब्रह्मयज्ञपरायणाः ॥&lt;br&gt;&#xA;स्थापिता ऋषयः सर्वे सहस्राण्यष्टादशैव तु ॥ 3.2.9.२० ॥&lt;br&gt;&#xA;नानादेशात्समानीय स्थापितास्तत्र तैः सुरैः ॥&lt;br&gt;&#xA;आश्रमांश्च बहूंस्तत्र काजेशैरपि निर्मितान् ॥ २१ ॥&lt;br&gt;&#xA;धर्मोपदेशात्कृष्णेन ब्रह्मणा च शिवेन च ॥&lt;br&gt;&#xA;स्वेस्वे स्थाने यथायोग्ये स्थापयामास केशवः ॥ २२ ॥&lt;br&gt;&#xA;युधिष्ठिर उवाच ॥ ॥&lt;br&gt;&#xA;कस्मिन्वंशे समुत्पन्ना ब्राह्मणा वेदपारगाः ॥&lt;br&gt;&#xA;स्थापिताः सपरीवाराः पुत्रपौत्रसमावृताः ॥&lt;br&gt;&#xA;शिष्यैश्च बहुभिर्युक्ता अग्निहोत्रपरायणाः ॥&lt;br&gt;&#xA;तेषां स्थानानि नामानि यथावच्च वदस्व मे ॥ २३ ॥ ॥&lt;br&gt;&#xA;व्यास उवाच ॥ ॥&lt;br&gt;&#xA;श्रूयतां नृपशार्दूल धर्म्मारण्यनिवासिनाम् ॥ २४ ॥&lt;br&gt;&#xA;महात्मनां ब्राह्मणानामृषीणामूर्ध्वरेतसाम् ॥&lt;br&gt;&#xA;तेषां वै पुत्रपौत्राणां नामानि च वदाम्यहम् ॥ २५ ॥&lt;br&gt;&#xA;चतुर्विशतिगोत्राणि द्विजानां पाण्डवर्षभ ॥&lt;br&gt;&#xA;तेषां शाखाः प्रशाखाश्च पुत्रपौत्रादयस्तथा ॥ २६ ॥&lt;br&gt;&#xA;जज्ञिरे बहवः पुत्राः शतशोऽथ सहस्रशः ॥&lt;br&gt;&#xA;चतुर्विशतिमुख्यानां नामानि प्रवदामि ते ॥&lt;br&gt;&#xA;द्विजानामृषयः प्रोक्ताः प्रवराणि तथा शृणु ॥ २७ ॥&lt;br&gt;&#xA;भारद्वाजस्तथा वत्सः कौशिकः कुश एव च ॥&lt;br&gt;&#xA;शाण्डिल्यः काश्यपश्चैव गौतमश्छान्धनस्तथा ॥ २८ ॥&lt;br&gt;&#xA;जातूकर्ण्यस्तथा वत्सो वसिष्ठो धारणस्तथा ॥&lt;br&gt;&#xA;आत्रेयो भाण्डिलश्चैव लौकिकाश्च इतः परम् ॥ २९ ॥&lt;br&gt;&#xA;कृष्णायनोपमन्युश्च गार्ग्यमुद्गलमौषकाः ॥&lt;br&gt;&#xA;पुण्यासनः पराशरः कौण्डिन्यश्च ततः परम् ॥ ॥ 3.2.9.३० ॥&lt;br&gt;&#xA;तथा गान्यासनश्चैव प्रवराणि चतुर्विंशतिः ॥&lt;br&gt;&#xA;जामदग्न्यस्य गोत्रस्य प्रवराः पञ्च एव हि ॥ ३१ ॥&lt;br&gt;&#xA;भार्गवश्च्यवनाप्नुवानौर्वश्च जमदग्निकः ॥&lt;br&gt;&#xA;पञ्चैते प्रवरा राजन्विख्याता लोकविश्रुताः ॥३२ ॥&lt;br&gt;&#xA;एवं गोत्रसमुत्पन्ना वाडवा वेदपारगाः ॥&lt;br&gt;&#xA;द्विजपूजाक्रियायुक्ता नानाक्रतुक्रियापराः ॥ ३३ ॥&lt;br&gt;&#xA;गुणेन संहिता आसन् षट्कर्मनिरताश्च ये ॥&lt;br&gt;&#xA;एवंविधा महाभागा नानादेशभवा द्विजाः ॥ ३४ ॥&lt;br&gt;&#xA;भामेवसं तृतीयं च प्रवराः पञ्च एव हि ॥&lt;br&gt;&#xA;भार्गवच्यावनाप्नुवानौर्वजामदग्न्यसंयुताः ॥&lt;br&gt;&#xA;आत्रेयोऽर्चनानसश्च श्यावास्येति तृतीयकः ॥ ३५ ॥&lt;br&gt;&#xA;अस्मिन्गोत्रे भवा विप्रा दुष्टाः कुटिलगामिनः ॥&lt;br&gt;&#xA;धनिनो धर्मनिष्ठाश्च वेदवेदाङ्गपारगाः ॥३६॥&lt;br&gt;&#xA;दानभोगरताः सर्वे श्रौतस्मार्तेषु सम्मताः ॥&lt;br&gt;&#xA;माण्डव्यगोत्रे विज्ञेयाः प्रवरैः पञ्चभिर्युताः ॥३७॥&lt;br&gt;&#xA;भार्गवश्च्यावनो ऽत्रिश्चाप्नुवानौर्वस्तथैव च ॥&lt;br&gt;&#xA;अस्मिन्गोत्रे भवा विप्राः श्रुतिस्मृतिपरायणाः ॥ ३८ ॥&lt;br&gt;&#xA;रोगिणो लोभिनो दुष्टा यजने याजने रताः ॥&lt;br&gt;&#xA;ब्रह्मक्रिया पराः सर्वे माण्डव्याः कुरुसत्तम ॥ ३९ ॥&lt;br&gt;&#xA;गार्ग्यस्य गोत्रे ये जातास्तेषां तु प्रवरास्त्रयः ॥&lt;br&gt;&#xA;अङ्गिराश्चाम्बरीषश्च यौवनाश्वस्तृतीयकः ॥ 3.2.9.४० ॥&lt;br&gt;&#xA;अस्मिन्गोत्रे समुत्पन्नाः सद्वृत्ताः सत्यभाषिणः ॥&lt;br&gt;&#xA;शान्ताश्च भिन्नवर्णाश्च निर्द्धनाश्च कुचैलिनः ॥ ४१ ॥&lt;br&gt;&#xA;सङ्गवात्सल्ययुक्ताश्च वेदशास्त्रेषु निश्चलाः ॥&lt;br&gt;&#xA;वत्सगोत्रे द्विजा भूप प्रवराः पञ्च एव हि ॥ ४२ ॥&lt;br&gt;&#xA;भार्गवश्च्यवनाप्नुवानौर्वश्च जमदग्निकः ॥&lt;br&gt;&#xA;एभिस्तु पञ्च विख्याता द्विजा ब्रह्मस्वरूपिणः ॥ ४३ ॥&lt;br&gt;&#xA;शान्ता दान्ताः सुशीलाश्च धर्मपुत्रैः सुसंयुता ॥&lt;br&gt;&#xA;वेदाध्ययनहीनाश्च कुशलाः सर्वकर्मसु ॥ ४४ ॥&lt;br&gt;&#xA;सुरूपाश्च सदाचाराः सर्वधर्मेषु निष्ठिताः॥&lt;br&gt;&#xA;दानधर्म रताः सर्वे अन्नदा जलदा द्विजाः ॥ ४५ ॥&lt;br&gt;&#xA;दयालवः सुशीलाश्च सर्वभूतहिते रताः ॥&lt;br&gt;&#xA;काश्यपा ब्राह्मणा राजन्प्रवरत्रयसंयुताः ॥ ४६ ॥&lt;br&gt;&#xA;काश्यपश्चापवत्सारो नैध्रुवश्च तृतीयकः ॥&lt;br&gt;&#xA;वेदज्ञा गौरवर्णाश्च नैष्ठिका यज्ञकारकाः ॥ ४७ ॥&lt;br&gt;&#xA;प्रियवासा महादक्षा गुरुभक्तिरताः सदा ॥&lt;br&gt;&#xA;प्रतिष्ठामानव न्तश्च सर्वभूतहिते रताः ॥ ४८ ॥&lt;br&gt;&#xA;यजन्ते च महायज्ञान्काश्यपेया द्विजातयः॥&lt;br&gt;&#xA;धारीणसगोत्रजाश्च प्रवरैस्त्रिभिरन्विताः ॥ ४९ ॥&lt;br&gt;&#xA;अगस्तिदर्विश्वेताश्व दध्यवाहनसञ्ज्ञकाः ॥&lt;br&gt;&#xA;अस्मिन्गोत्रे च ये जाता धर्मकर्मसमाश्रिताः ॥ 3.2.9.५० ॥&lt;br&gt;&#xA;कर्मक्रूराश्च ते सर्वे तथैवोदरिणस्तु ते ॥&lt;br&gt;&#xA;लम्बकर्णा महादंष्ट्रा द्विजा धनपरायणाः ॥ ५१ ॥&lt;br&gt;&#xA;क्रोधिनो द्वेषिणश्चैव सर्वसत्त्वभयङ्कराः ॥&lt;br&gt;&#xA;लौगाक्षसोद्भवा ये वै वाडवाः सत्यसंश्रिताः ॥ ५२ ॥&lt;br&gt;&#xA;प्रवराश्च त्रयस्तेषां तत्त्वज्ञानस्वरूपकाः ॥&lt;br&gt;&#xA;कश्यपश्चैव वत्सश्च वसिष्ठश्च तृतीयकः ॥ ५३ ॥&lt;br&gt;&#xA;सदाचारास्तु विख्याता वैष्णवा बहुवृ त्तयः ॥&lt;br&gt;&#xA;रोमभिर्बहुभिर्व्याप्ताः कृष्णवर्णास्तु वाडवाः ॥ ५४ ॥&lt;br&gt;&#xA;शान्ता दाताः सुशीलाश्च स्वदारनिरताः सदा ॥&lt;br&gt;&#xA;कुशिकसगोत्रे ये जाताः प्रवरैस्त्रिभिरन्विताः ॥ ५५ ॥&lt;br&gt;&#xA;विश्वामित्रो देवरात औदलश्च त्रयश्च ये ॥&lt;br&gt;&#xA;अस्मिन्गोत्रे तु ये जाता दुर्बला दीनमानसाः ॥ ५६ ॥&lt;br&gt;&#xA;असत्यभाषिणो विप्राः सुरूपा नृपसत्तमाः ॥&lt;br&gt;&#xA;सर्व्वविद्याकुशलिनो ब्राह्मणा ब्रह्मसत्तमाः ॥ ५७ ॥&lt;br&gt;&#xA;उपमन्युसगोत्रेयाः प्रवरत्रयसंयुताः ॥&lt;br&gt;&#xA;वसिष्ठश्च भरद्वाजस्त्विन्द्रप्रमद एव वा ॥ ५८ ॥&lt;br&gt;&#xA;अस्मिन्गोत्रे तु ये विप्राः क्रूराः कुटिलगामिनः ॥&lt;br&gt;&#xA;दूषणा द्वेषिणस्तुच्छाः सर्वसङ्ग्रहतत्पराः ॥ ५९ ॥&lt;br&gt;&#xA;कलहोत्पादने दक्षा धनिनो मानिनस्तथा ॥&lt;br&gt;&#xA;सर्वदैव प्रदुष्टाश्च दुष्टसङ्गरतास्तथा ॥ 3.2.9.६० ॥&lt;br&gt;&#xA;रोगिणो दुर्बलाश्चैव वृत्त्युपकल्पवर्जिताः ॥&lt;br&gt;&#xA;वात्स्यगोत्रे भवा विप्राः प्रवरैः पञ्चभिर्युताः ॥ ६१ ॥&lt;br&gt;&#xA;भार्गवच्यावनाप्नुवानौर्वश्च जमदग्निकः ॥&lt;br&gt;&#xA;अस्मिन्गोत्रे भवा विप्राः स्थूलाश्च बहुबुद्धयः॥६२॥&lt;br&gt;&#xA;सर्वकर्मरता श्चैव सर्वधर्मेषु निश्चलाः ॥&lt;br&gt;&#xA;वेदशास्त्रार्थनिपुणा यजने याजने रताः ॥ ६३ ॥&lt;br&gt;&#xA;सदाचाराः सुरूपाश्च बुद्धितो दीर्घदर्शिनः ॥&lt;br&gt;&#xA;वात्स्यायनसगोत्रेयाः प्रवरैः पञ्चभिर्युताः ॥ ६४ ॥&lt;br&gt;&#xA;भार्गवच्यावनाप्नुवानौर्वश्च जमदग्निकः ॥&lt;br&gt;&#xA;पूर्वोक्ताः प्रवराश्चास्य कथितास्तव भारत ॥ ६५ ॥&lt;br&gt;&#xA;अस्मिन्गोत्रे तु ये जाता पाकयज्ञरताः सदा ॥&lt;br&gt;&#xA;लोभिनः क्रोधिनश्चैव प्रजायन्ते बहुप्रजाः ॥ ६६ ॥&lt;br&gt;&#xA;स्नानदानादिनिरताः सर्वदाश्च जितेन्द्रियाः ॥&lt;br&gt;&#xA;वापीकूपतडागानां कर्तारश्च सहस्रशः ॥&lt;br&gt;&#xA;व्रतशीला गुणज्ञाश्च मूर्खा वेदविवर्जिताः ॥ ६७ ॥&lt;br&gt;&#xA;कौशिकवंशे ये जाताः प्रवरत्रयसंयुताः ॥&lt;br&gt;&#xA;विश्वामित्रोऽघर्मषी च कौशिकश्च तृतीयकः ॥ ६८ ॥&lt;br&gt;&#xA;अस्मिन्गोत्रे च ये जाता ब्राह्मणा ब्रह्मवेदिनः॥&lt;br&gt;&#xA;शान्ता दान्ताः सुशीलाश्च सर्वधर्मपरायणाः ॥ ६९ ॥&lt;br&gt;&#xA;अपुत्रिण स्तथा रूक्षास्तेजोहीना द्विजोत्तमाः ॥&lt;br&gt;&#xA;भारद्वाजसगोत्रेयाः प्रवरैः पञ्चभिर्युताः ॥ 3.2.9.७० ॥&lt;br&gt;&#xA;अङ्गिरसो बार्हस्पत्यो भारद्वाजस्तु सैन्यसः ॥&lt;br&gt;&#xA;गार्ग्यश्चै वेति विज्ञेयाः प्रवराः पञ्च एव च ॥ ७१ ॥&lt;br&gt;&#xA;अस्मिन्गोत्रे च ये जाता वाडवा धनिनः शुभाः ॥&lt;br&gt;&#xA;वस्त्रालङ्करणोपेता द्विजभक्तिपरायणाः ॥ ७२ ॥&lt;br&gt;&#xA;ब्रह्मभोज्यपराः सर्वे सर्वधर्मपरायणाः ॥&lt;br&gt;&#xA;काश्यपगोत्रे यै जाताः प्रवरत्रयसंयुताः ॥ ७३ ॥&lt;br&gt;&#xA;काश्यपश्चापवत्सारो रैभ्येति विश्रुतास्त्रयः ॥&lt;br&gt;&#xA;अस्मिन्गोत्रे भवा विप्रा रक्ताक्षाः क्रूरदृष्टयः ॥ ७४ ॥&lt;br&gt;&#xA;जिह्वालौल्यरताः सर्वे सर्वे ते पारमार्थिनः ॥&lt;br&gt;&#xA;निर्धना रोगिणश्चैते तस्करानृतभाषिणः ॥ ७५ ॥&lt;br&gt;&#xA;शास्त्रार्थावेदिनः सर्वे वेदस्मृतिविवर्जिताः ॥&lt;br&gt;&#xA;शुनकेषु च ये जाता विप्रा ध्यानपरायणाः ॥ ७६ ॥&lt;br&gt;&#xA;तपस्विनो योगिनश्च वेदवेदाङ्गपारगाः ॥&lt;br&gt;&#xA;साधवश्च सदाचारा विष्णुभक्तिपरायणाः ॥ ७७ ॥&lt;br&gt;&#xA;ह्रस्वकाया भिन्नवर्णा बहुरामा द्विजोत्तमाः ॥&lt;br&gt;&#xA;दयालाः सरलाः शान्ता ब्रह्मभोज्यपरायणाः ॥ ॥ ७८ ॥&lt;br&gt;&#xA;शौनकसेषु ये जाताः प्रवरत्रयसंयुताः ॥&lt;br&gt;&#xA;भार्गवशौनहोत्रेति गार्त्स्यप्रमद इति त्रयः ॥ ७९ ॥&lt;br&gt;&#xA;अस्मिन्देशे समुत्पन्ना वाडवा दुःसहा नृप ॥&lt;br&gt;&#xA;महोत्कटा महाकायाः प्रलम्बाश्च मदोद्धताः ॥ 3.2.9.८० ॥&lt;br&gt;&#xA;क्लेशरूपाः कृष्णवर्णाः सर्वशास्त्रविशारदाः ॥&lt;br&gt;&#xA;बहुभुजो मानिनो दक्षा राग द्वेषोपवर्जिताः ॥ ८१ ॥&lt;br&gt;&#xA;सुवस्त्रभूषारूपा वै ब्राह्मणा ब्रह्मवादिनः ॥&lt;br&gt;&#xA;वसिष्ठगोत्रे ये जाताः प्रवरत्रयसंयुताः ॥ ८२ ॥&lt;br&gt;&#xA;वसिष्ठो भारद्वाजश्च इन्द्रप्रमद एव च ॥&lt;br&gt;&#xA;अस्मिन्गोत्रे भवा विप्रा वेदवेदाङ्गपारगाः ॥ ८३ ॥&lt;br&gt;&#xA;याज्ञिका यज्ञशीलाश्च सुस्वराः सुखिनस्तथा ॥&lt;br&gt;&#xA;द्वेषिणो धनवन्तश्च पुत्रिणो गुणिनस्तथा ॥ ८४ ॥&lt;br&gt;&#xA;विशालहृदया राजञ्छूराः शत्रुनिबर्हणाः ॥&lt;br&gt;&#xA;गौतमसगोत्रे ये जाताः प्रवराः पञ्च एव हि ॥ ८५ ॥&lt;br&gt;&#xA;कौत्सगार्ग्योमवाहाश्च असितो देवलस्तथा ॥&lt;br&gt;&#xA;अस्मिन्गोत्रे च ये जाता विप्राः परमपावनाः ॥ ८६ ॥&lt;br&gt;&#xA;परोपकारिणः सर्वे श्रुतिस्मृति परायणाः ॥&lt;br&gt;&#xA;बकासनाश्च कुटिलाश्छद्मवृत्तिपरास्तथा ॥ ८७ ॥&lt;br&gt;&#xA;नानाशास्त्रार्थनिपुणा नानाभरणभूषिताः ॥&lt;br&gt;&#xA;वृक्षादिकर्मकुशला दीर्घरोषाश्च रोगिणः ॥ ८८ ॥&lt;br&gt;&#xA;आङ्गिरसगोत्रे ये जाताः प्रवरत्रयसंयुताः ॥&lt;br&gt;&#xA;आङ्गिरसोम्बरीषश्च यौवनाश्वस्तृतीयकः ॥ ८९ ॥&lt;br&gt;&#xA;अस्मिन्गोत्रे च ये जाताः सत्य सम्भाषिणस्तथा ॥&lt;br&gt;&#xA;जितेन्द्रियाः सुरूपाश्च अल्पाहाराः शुभाननाः ॥ 3.2.9.९० ॥&lt;br&gt;&#xA;महाव्रताः पुराणज्ञा महादानपरायणाः ॥&lt;br&gt;&#xA;निर्द्वेषिणो लोभयुता वेदाध्य यनतत्पराः ॥ ९१ ॥&lt;br&gt;&#xA;दीर्घदर्शिमहातेजो महामायाविमोहिताः ॥&lt;br&gt;&#xA;शाण्डिलसगोत्रेये प्रवरत्रयसंयुताः ॥ ९२ ॥&lt;br&gt;&#xA;असितो देवलश्चैव शाण्डिलस्तु तृतीयकः ॥&lt;br&gt;&#xA;अस्मिन्गोत्रे महाभागाः कुब्जाश्च द्विजसत्तमाः ॥ ९३ ॥&lt;br&gt;&#xA;नेत्ररोगी महादुष्टा महात्यागा अनायुषः ॥&lt;br&gt;&#xA;कलहोत्पादने दक्षाः सर्वसङ्ग्रह तत्पराः ॥९४॥&lt;br&gt;&#xA;मलिना मानिनश्चैव ज्योतिःशास्त्रविशारदाः ॥&lt;br&gt;&#xA;आत्रेयसगोत्रे ये जाताः पञ्चप्रवरसंयुताः ॥ ९५ ॥&lt;br&gt;&#xA;आत्रेयोऽर्चनानसश्यावाश्वोङ्गिर सोऽत्रिश्च ॥&lt;br&gt;&#xA;अस्मिन्वंशे च ये जाता द्विजास्ते सूर्यवर्चसः ॥ ९६ ॥&lt;br&gt;&#xA;चन्द्रवच्छीतलाः सर्वे धर्मारण्ये व्यवस्थिताः ॥&lt;br&gt;&#xA;सदाचारा महादक्षाः श्रुतिशास्त्र परायणाः ॥ ९७ ॥&lt;br&gt;&#xA;याज्ञिकाश्च शुभाचाराः सत्यशौचपरायणाः ॥&lt;br&gt;&#xA;धर्मज्ञा दानशीलाश्च निर्मलाश्च महोत्सुकाः ॥ ९८ ॥&lt;br&gt;&#xA;तपःस्वाध्यायनिरता न्यायधर्मपरायणाः ॥ ९९ ॥ ॥&lt;br&gt;&#xA;युधिष्ठिर उवाच ॥ ॥&lt;br&gt;&#xA;कथयस्व महाबाहो धर्मारण्यकथामृतम् ॥&lt;br&gt;&#xA;यच्छ्रुत्वा मुच्यते पापाद्घोराद्ब्रह्मवधादपि ॥ ॥ 3.2.9.१०० ॥&lt;br&gt;&#xA;॥ व्यास उवाच ॥ ॥&lt;br&gt;&#xA;शृणु राजन्प्रवक्ष्यामि कथामेतां सुदुर्लभाम् ॥ १ ॥&lt;br&gt;&#xA;यक्षरक्षःपिशाचाद्या उद्वेजयन्ति वाडवान् ॥&lt;br&gt;&#xA;जृम्भकोनाम यक्षोऽभूद्धर्म्मारण्यसमीपतः ॥ २ ॥&lt;br&gt;&#xA;उद्वेजयति नित्यं स धर्मारण्यनिवासिनः ॥&lt;br&gt;&#xA;ततस्तैश्च द्विजाग्र्यैस्तु देवेभ्यो विनिवेदितम् ॥ ३ ॥&lt;br&gt;&#xA;यक्षरक्षादिना चैव परिभूता वयं सुराः ॥&lt;br&gt;&#xA;त्यक्ष्यामोऽद्य वरं स्थानं तद्भयान्नात्र संशयः ॥ ४ ॥&lt;br&gt;&#xA;ततो देवैः सङ्गधर्वैः स्थापितास्तत्र भूमिषु ॥&lt;br&gt;&#xA;सिद्धाश्च वरयोगिन्यः श्रीमातृप्रभृतयस्तथा ॥ ५ ॥&lt;br&gt;&#xA;रक्षणार्थं हि विप्राणां लोकानां हितकाम्यया ॥&lt;br&gt;&#xA;गोत्रान्प्रति तथैकैका स्थापिता योगिनी तदा ॥ ६ ॥&lt;br&gt;&#xA;यस्य गोत्रस्य या शक्ती रक्षणे पालने क्षमा ॥&lt;br&gt;&#xA;सा तस्य कुलदेवीति साक्षात्तत्र बभूव ह ॥ ७ ॥&lt;br&gt;&#xA;श्रीमाता तारणी देवी आशापूरी च गोत्रपा ॥&lt;br&gt;&#xA;इच्छाऽऽर्तिनाशिनी चैव पिप्पली विकारवशा ॥८॥&lt;br&gt;&#xA;जगन्माता महामाता सिद्धा भट्टारिका तथा ॥&lt;br&gt;&#xA;कदम्बा विकरा मीठा सुपर्णा वसुजा तथा ॥९॥&lt;br&gt;&#xA;मातङ्गी च महादेवी वाणी च मुकुटेश्वरी ॥&lt;br&gt;&#xA;भद्री चैव महाशक्तिः संहारी च महाबला॥3.2.9.११०॥&lt;br&gt;&#xA;चामुण्डा च महादेवी इत्येता गोत्रमातरः ॥&lt;br&gt;&#xA;ब्रह्मविष्णुमहेशाद्यैः स्थापितास्तत्र रक्षणे ॥११॥&lt;br&gt;&#xA;ताः पूजयन्ति विप्रेन्द्राः स्वधर्मनिरताः सदा ॥&lt;br&gt;&#xA;ततः प्रभृति योगिन्यः स्वेस्वे काले सुरक्षिताः ॥१२॥&lt;br&gt;&#xA;वाडवाः स्वस्थतां जग्मुः पुत्रपौत्रैः समावृताः ॥&lt;br&gt;&#xA;ततो देवाः सगन्धर्वा हर्षनिर्भरमानसाः ॥&lt;br&gt;&#xA;विमानवरमारूढा जग्मुर्नाकेऽमृताशनाः ॥ १३ ॥&lt;br&gt;&#xA;गते वर्षशते राजन्ब्रह्मविष्णुमहेश्वराः ॥&lt;br&gt;&#xA;स्मृत्वा तु धर्मारण्यस्य प्रेक्षणार्थं कुतूहलात् ॥१४॥&lt;br&gt;&#xA;समाजग्मुस्तदा राजन्प्रभाते उदिते रवौ ॥&lt;br&gt;&#xA;विमानवरमारुह्य अप्सरोगणसेविताः ॥१५॥&lt;br&gt;&#xA;गन्धर्वैर् गीयमानास्ते स्तूयमानाः प्रबोधकैः ॥&lt;br&gt;&#xA;तत्र स्थाने द्विजा राजन्समित्पुष्पकुशान्बहून् ॥१६॥&lt;br&gt;&#xA;आश्रमांस्तान्परित्यज्य गताः सर्वे दिशो दश ॥&lt;br&gt;&#xA;तमाश्रमपदं दृष्ट्वा शून्यं चैव महेश्वरः॥१७॥&lt;br&gt;&#xA;उवाच वाक्यं धर्मज्ञो वाडवान्क्लिशते विभो ॥&lt;br&gt;&#xA;शुशूषार्थं हि शुश्रूषन्कल्पयेदिति मे मतिः ॥१८॥&lt;br&gt;&#xA;श्रुत्वा तु वचनं शम्भोर्देवदेवो जनार्दनः ॥&lt;br&gt;&#xA;सत्यंसत्यमिति प्रोच्य ब्रह्माणमिदमब्रवीत् ॥ १९ ॥&lt;br&gt;&#xA;भोभो ब्रह्मन्द्विजातीनां शुश्रूषार्थं प्रकल्पय ॥&lt;br&gt;&#xA;सृष्टिर्हि शाश्वतीवाद्य द्विजोघोपि सुखी भवेत् ॥&lt;br&gt;&#xA;विष्णोर्वाक्यमभिश्रुत्य ब्रह्मा लोकपितामहः॥3.2.9.१२०॥&lt;br&gt;&#xA;संस्मरन्कामधेनुं वै स्मरणेनैव तत्क्षणे॥&lt;br&gt;&#xA;आगता तत्र सा धेनुर्धर्मारण्ये पवित्रके ॥ १२१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वार्धे धर्मारण्यमाहात्म्ये गोत्रप्रवरगोत्रदेवीकथनन्नाम नवमोऽध्यायः ॥९॥ ॥।छ॥ ॥&lt;/p&gt;</description>
    </item>
    <item>
      <title>०१० वणिक्परिग्रहवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/010_vaNikparigrahavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/010_vaNikparigrahavarNanam/</guid>
      <description>&lt;p&gt;व्यास उवाच ॥ ॥&lt;br&gt;&#xA;शृणु राजन्यथावृत्तं धर्म्मारण्ये शुभं मतम् ॥&lt;br&gt;&#xA;यदिदं कथयिष्यामि अशेषाघौघनाशनम् ॥।१ ॥&lt;br&gt;&#xA;अजेशेन तदा राजन्प्रेरितेन स्वयम्भुवा ॥&lt;br&gt;&#xA;कामधेनुः समाहूता कथयामास तां प्रति ॥ २ ॥&lt;br&gt;&#xA;विप्रेभ्योऽनुचरान्देहि एकैकस्मै द्विजातये ॥&lt;br&gt;&#xA;द्वौ द्वौ शुद्धात्मकौ चैवं देहि मातः प्रसीद मे ॥ ३ ॥&lt;br&gt;&#xA;तथेत्युक्त्वा महाधेनुः क्षीरेणोल्लेखयद्धराम् ॥&lt;br&gt;&#xA;हुङ्कारात्तस्य निष्क्रान्ताः शिखासूत्रधरा नराः ॥ ४ ॥&lt;br&gt;&#xA;षट्त्रिंशच्च सहस्राणि वणिजश्च महाबलाः ॥&lt;br&gt;&#xA;सोपवीता महादक्षाः सर्वशास्त्रविशारदाः ॥ ५ ॥&lt;br&gt;&#xA;द्विजभक्तिसमायुक्ता ब्रह्मण्यास्ते तपोन्विताः ॥&lt;br&gt;&#xA;पुराणज्ञाः सदाचारा धार्मिका बह्मभोजकाः ॥ ६ ॥&lt;br&gt;&#xA;स्वर्गे देवाः प्रशंसन्ति धर्मारण्यनिवासिनः ॥&lt;br&gt;&#xA;तपोऽध्ययनदानेषु सर्वकालेप्यतीन्द्रियाः ॥ ७ ॥&lt;br&gt;&#xA;एकैकस्मै द्विजायैव दत्तं जातु चरद्वयम् ॥&lt;br&gt;&#xA;वाडवस्य च यद्गोत्रं पुरा प्रोक्तं महीपते ॥ ८ ॥&lt;br&gt;&#xA;परस्परं च तद्गोत्रं तस्य चानुचरस्य च ॥&lt;br&gt;&#xA;इति कृत्वा व्यवस्थां च न्यवसंस्तत्र भूमिषु ॥९॥&lt;br&gt;&#xA;ततश्च शिष्यता देवैर्दत्ता चानुचरान्भुवि ॥&lt;br&gt;&#xA;ब्रह्मणा कथितं सर्वं तेषामनुहिताय वै ॥3.2.10.१०॥&lt;br&gt;&#xA;कुरुध्वं वचनं चैषां ददध्वं च यदिच्छितम् ॥&lt;br&gt;&#xA;समित्पुष्पकुशादीनि आनयध्वं दिनेदिने ॥ ११ ॥&lt;br&gt;&#xA;अनुज्ञयैषां वर्तध्वं मावज्ञां कुरुत क्वचित् ॥&lt;br&gt;&#xA;जातकं नामकरणं तथान्नप्राशनं शुभम् ॥ १२ ॥&lt;br&gt;&#xA;क्षौरं चैवोपनयनं महानाम्न्यादिकं तथा ॥&lt;br&gt;&#xA;क्रियाकर्मादिकं यच्च व्रतं दानोपवासकम् ॥ १३ ॥&lt;br&gt;&#xA;अनुज्ञयैषां कर्तव्यं काजेशा इदमबुवन् ॥&lt;br&gt;&#xA;अनुज्ञया विनैषां यः कार्यमारभते यदि ॥ १४ ॥&lt;br&gt;&#xA;दर्शं वा श्राद्धकार्यं वा शुभं वा यदि वाऽशुभम् ॥&lt;br&gt;&#xA;दारिद्र्यं पुत्रशोकं च कीर्तिनाशं तथैव च ॥ १५ ॥&lt;br&gt;&#xA;रोगैर्निपीड्यते नित्यं न क्वचित्सुखमाप्नुयुः ॥&lt;br&gt;&#xA;तथेति च ततो देवाः शक्राद्याः सुरसत्तमाः ॥ १६ ॥&lt;br&gt;&#xA;स्तुतिं कुर्वन्ति ते सर्वे काम धेनोः पुरः स्थिताः ॥&lt;br&gt;&#xA;कृतकृत्यास्तदा देवा ब्रह्मविष्णुमहेश्वराः ॥ १७ ॥&lt;br&gt;&#xA;त्वं माता सर्वदेवानां त्वं च यज्ञस्य कारणम् ॥&lt;br&gt;&#xA;त्वं तीर्थं सर्वतीर्थानां नम स्तेऽस्तु सदानघे ॥ १८ ॥&lt;br&gt;&#xA;शशिसूर्यारुणा यस्या ललाटे वृषभध्वजः ॥&lt;br&gt;&#xA;सरस्वती च हुङ्कारे सर्वे नागाश्च कम्बले ॥ १९ ॥&lt;br&gt;&#xA;क्षुरपृष्ठे च गन्धर्वा वेदाश्चत्वार एव च ॥&lt;br&gt;&#xA;मुखाग्रे सर्वतीर्थानि स्थावराणि चराणि च ॥ 3.2.10.२० ॥&lt;br&gt;&#xA;एवंविधैश्च बहुशो वचनैस्तोषिता च सा ॥&lt;br&gt;&#xA;सुप्रसन्ना तदा धेनुः किं करोमीति चाब्रवीत् ॥ २१ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;सृष्टाः सर्वे त्वया मातर्देव्यैतेऽनुचराः शुभाः ॥&lt;br&gt;&#xA;त्वत्प्रसादान्महाभागे ब्राह्मणाः सुखिनोऽ भवन् ॥ २२ ॥&lt;br&gt;&#xA;ततोऽसौ सुरभी राजन्गता नाकं यशस्विनी ॥&lt;br&gt;&#xA;ब्रह्मविष्णुमहेशाद्यास्तत्रैवान्तरधुस्ततः ॥ २३ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;अभार्यास्ते महातेजा गोजा अनुचरास्तथा ॥&lt;br&gt;&#xA;उद्वाहिता कथं ब्रह्मन्त्सुतास्तेषां कदाऽभवन् ॥ २४ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;परिग्रहार्थं वे तेषां रुद्रेण च यमेन च ॥&lt;br&gt;&#xA;गन्धर्वकन्या आहृत्य दारास्तत्रोपकल्पिताः ॥ २५ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;को वा गन्धर्वराजासौ किन्नामा कुत्र वा स्थितः ॥&lt;br&gt;&#xA;कियन्मात्रास्तस्य कन्याः किमाचारा ब्रवीहि मे ॥ २६ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;विश्वावसुरिति ख्यातो गन्धर्वाधिपतिर्नृप ॥&lt;br&gt;&#xA;षष्टिकन्यासहस्राणि आसते तस्य वेश्मनि ॥ २७ ॥&lt;br&gt;&#xA;अन्तरिक्षे गृहं तस्य गधर्वनगरं शुभम् ॥&lt;br&gt;&#xA;यौवनस्थाः सुरूपाश्च कन्या गन्धर्वजाः शुभाः ॥ २८ ॥&lt;br&gt;&#xA;रुद्रस्यानुचरौ राजन्नन्दी भृङ्गी शुभाननौ ॥&lt;br&gt;&#xA;पूर्वदृष्टाश्च ताः कन्याः कथयामासतुः शिवम्॥ २९ ॥&lt;br&gt;&#xA;दृष्टाः पुरा महादेव गन्धर्वनगरे विभो ॥&lt;br&gt;&#xA;विश्वावसुगृहे कन्या असङ्ख्याताः सहस्रशः ॥ 3.2.10.३० ॥&lt;br&gt;&#xA;ता आनीय वलादेव गोभुजेभ्यः प्रयच्छ भो ॥&lt;br&gt;&#xA;एवं श्रुत्वा ततो देवस्त्रिपुरघ्नः सदाशिवः ॥ ३१ ॥&lt;br&gt;&#xA;प्रेषयामास दूतं तु विजयं नाम भारत ॥&lt;br&gt;&#xA;स तत्र गत्वा यत्रास्ते विश्वावसुररिन्दमः ॥ ३२ ॥&lt;br&gt;&#xA;उवाच वचनं चैव पथ्यं चैव शिवेरितम् ॥&lt;br&gt;&#xA;धर्मारण्ये महाभाग काजेशेन विनिर्मिताः ॥ ३३ ॥&lt;br&gt;&#xA;स्थापिता वाडवास्तत्र वेदवेदाङ्गपारगाः ॥&lt;br&gt;&#xA;तेषां वै परिचर्यार्थं कामधेनुश्च प्रार्थिता ॥ ३४ ॥&lt;br&gt;&#xA;तया कृताः शुभाचारा वणिजस्ते त्वयोनिजा ॥&lt;br&gt;&#xA;षट्त्रिंशच्च सहस्राणि कुमारास्ते महाबलाः ॥ ३५ ॥&lt;br&gt;&#xA;शिवेन प्रेषितोऽहं वै त्वत्समीपमुपागतः ॥&lt;br&gt;&#xA;कन्यार्थं हि महाभाग देहिदेहीत्युवाच ह ॥ ३६ ॥&lt;br&gt;&#xA;॥ गन्धर्व उवाच ॥ ॥&lt;br&gt;&#xA;देवानां चैव सर्वेषां गन्धर्वाणां महामते ॥&lt;br&gt;&#xA;परित्यज्य कथं लोके मानुषाणां ददामि वै ॥ ३७ ॥&lt;br&gt;&#xA;श्रुत्वा तु वचनं तस्य निवृत्तो विजयस्तदा ॥&lt;br&gt;&#xA;कथयामास तत्सर्वं गन्धर्व चरितं महत् ॥३८ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;ततः कोपसमाविष्टो भगवाल्ँलोकशङ्करः ॥&lt;br&gt;&#xA;वृषभे च समारूढः शूलहस्तः सदाशिवः ॥ ३९ ॥&lt;br&gt;&#xA;भूतप्रेतपिशाचाद्यैः सहस्रैरावृतः प्रभुः ॥&lt;br&gt;&#xA;ततो देवास्तथा नागा भूतवेतालखेचराः ॥ 3.2.10.४० ॥&lt;br&gt;&#xA;क्रोधेन महताविष्टाः समाजग्मुः सहस्रशः ॥&lt;br&gt;&#xA;हाहाकारो महानासीत्तस्मिन्सैन्ये विसर्पति ॥ ४१ ॥&lt;br&gt;&#xA;प्रकम्पिता धरादेवी दिशापाला भयातुराः ॥&lt;br&gt;&#xA;घोरा वातास्तदाऽशान्ताः शब्दं कुर्वन्ति दिग्गजाः ॥ ॥ ४२ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;तदागतं महासैन्यं दृष्ट्वा भयविलोलितम् ॥&lt;br&gt;&#xA;गन्धर्वनगरात्सर्वे विनेशुस्ते दिशो दश ॥ ४३ ॥&lt;br&gt;&#xA;गन्धर्वराजो नगरं त्यक्त्वा मेरुं गतो नृप ॥&lt;br&gt;&#xA;ताः कन्या यौवनोपेता रूपौदार्यसमन्विताः ॥ ४४ ॥&lt;br&gt;&#xA;गृहीत्वा प्रददौ सर्वा वणिग्भ्यश्च तदा नृप ॥&lt;br&gt;&#xA;वेदोक्तेन विधानेन तथा वै देवसन्निधौ ॥ ४५ ॥&lt;br&gt;&#xA;आज्यभागं तदा दत्त्वा गन्धर्वाय गवात्मजाः ॥&lt;br&gt;&#xA;देवानां पूर्वजानां च सूर्याचन्द्रमसोस्तथा ॥ ४६ ॥&lt;br&gt;&#xA;यमाय मृत्यवे चैव आज्यभागं तदा ददुः ॥&lt;br&gt;&#xA;दत्त्वाज्यभागान्विधिवद्वव्रिरे ते शुभव्रताः ॥ ४७ ॥&lt;br&gt;&#xA;ततः प्रभृति गान्धर्वविवाहे समुपस्थिते ॥&lt;br&gt;&#xA;आज्यभागं प्रगृह्णन्ति अद्यापि सर्वतो भृशम् ॥ ४८ ॥&lt;br&gt;&#xA;षट्त्रिंशच्च सहस्राणि कुमारा यन्न्यवेदयन् ॥&lt;br&gt;&#xA;तेषां पुत्राश्च पौत्राश्च शतशोऽथ सहस्रशः ॥&lt;br&gt;&#xA;अत एव हि ताः सर्वा दासत्वे हि विनिर्मिताः ॥३&lt;br&gt;&#xA;क्षत्रियाश्च महावीरा किङ्करत्वे हि निर्मिताः ॥ 3.2.10.५० ॥&lt;br&gt;&#xA;ततो देवाऽस्तदा राजञ्जग्मुः सर्वे यथातथा॥&lt;br&gt;&#xA;गते देवे द्विजाः सर्वे स्थानेऽस्मिन्निवसन्ति ते॥५१॥&lt;br&gt;&#xA;पुत्रपौत्रयुता राजन्निवसन्त्यकुतोभयाः॥&lt;br&gt;&#xA;पठन्ति वेदान्वेदज्ञाः क्वचिच्छास्त्रार्थमुद्गिरन्॥५२॥&lt;br&gt;&#xA;केचिद्विष्णुं जपन्तीह शिवं केचिज्जपन्ति हि॥&lt;br&gt;&#xA;ब्रह्माणं च जपन्त्येके यमसूक्तं हि केचन॥&lt;br&gt;&#xA;यजन्ति याजकाश्चैव अग्निहोत्रमुपासते ॥&lt;br&gt;&#xA;स्वाहाकारस्वधाकारवषट्कारैश्च सुव्रत ॥ ५४ ॥&lt;br&gt;&#xA;शब्दैरापूयते सर्वं त्रैलोक्यं सचराचरम् ॥&lt;br&gt;&#xA;वणिजश्च महादक्षा द्विजशुश्रूणोत्सुकाः ॥ ५५ ॥&lt;br&gt;&#xA;धर्मारण्ये शुभे दिव्ये ते वसन्ति सुनिष्ठिताः ॥&lt;br&gt;&#xA;अन्नपानादिकं सर्वं समित्कुशफलादिकम् ॥ ५६ ॥&lt;br&gt;&#xA;आपूरयन्द्विजातीनां वणिजस्ते गवात्मजाः ॥ ५७ ॥&lt;br&gt;&#xA;पुष्पोपहारनिचयं स्नानवस्त्रादिधावनम् ॥&lt;br&gt;&#xA;उपलादिकनिर्माणं मार्जनादिशुभक्रियाः ॥ ५८ ॥&lt;br&gt;&#xA;वणिक्स्त्रियः प्रकुर्वन्ति कण्डनं पेषणादिकम् ॥&lt;br&gt;&#xA;शुश्रूषन्ति च तान्विप्रान्काजेशवचनेन हि ॥ ५९ ॥&lt;br&gt;&#xA;स्वस्था जातास्तदा सर्वे द्विजा हर्षपरायणाः ॥&lt;br&gt;&#xA;काजेशादीनुपासन्ते दिवारात्रौ हि सन्ध्ययोः ॥ 3.2.10.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मार ण्यमाहात्म्ये वणिक्परिग्रहवर्णनन्नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>०११ सत्यमन्दिरसंस्थापनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/011_satyamandirasaMsthApanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/011_satyamandirasaMsthApanavarNanam/</guid>
      <description>&lt;p&gt;युधिष्ठिर उवाच ॥ ॥&lt;br&gt;&#xA;अतः परं किमभवद्ब्रवीतु द्विजसत्तम ॥&lt;br&gt;&#xA;त्वद्वचनामृतं पीत्वा तृप्तिर्नास्ति मम प्रभो ॥ १ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;अथ किञ्चिद्गते काले युगान्तसमये सति ॥&lt;br&gt;&#xA;त्रेतादौ लोलजिह्वाक्ष अभवद्राक्षसेश्वरः ॥ २ ॥&lt;br&gt;&#xA;तेन विद्रावितं सर्वं त्रैलोक्यं सचराचरम् ॥&lt;br&gt;&#xA;जित्वा स सकलाल्ँलोकान्धर्मारण्ये समागतः ॥ ३ ॥&lt;br&gt;&#xA;तद्दृष्ट्वा सकलं पुण्यं रम्यं द्विजनिषे वितम् ॥&lt;br&gt;&#xA;ब्रह्मद्वेषाच्च तेनैव दाहितं च पुरं शुभम् ॥ ४ ॥&lt;br&gt;&#xA;दह्यमानं पुरं दृष्ट्वा प्रणष्टा द्विजसत्तमाः ॥&lt;br&gt;&#xA;यथागतं प्रजग्मुस्ते धर्मारण्यनिवासिनः ॥ ॥५ ॥&lt;br&gt;&#xA;श्रीमाताद्यास्तदा देव्यः कोपिता राक्षसेन वै ॥&lt;br&gt;&#xA;घातयन्त्येव शब्देन तर्जयित्वा च राक्षसम् ॥ ६ ॥&lt;br&gt;&#xA;समुच्छ्रितास्तदा देव्यः शतशोऽथ सह स्रशः ॥&lt;br&gt;&#xA;त्रिशूलवरधारिण्यः शङ्खचक्रगदाधराः ॥७॥&lt;br&gt;&#xA;कमण्डलुधराः काश्चित्कशाखङ्गधराः पराः ॥&lt;br&gt;&#xA;पाशाङ्कुशधरा काचित्खड्गखेटकधारिणी ॥ ८ ॥&lt;br&gt;&#xA;काचित्परशुहस्ता च दिव्यायुधधरा परा ॥&lt;br&gt;&#xA;नानाभरणभूषाढ्या नानारत्नाभिशोभिता ॥ ९ ॥&lt;br&gt;&#xA;राक्षसानां विनाशाय ब्राह्मणानां हिताय च ॥&lt;br&gt;&#xA;आजग्मुस्तत्र यत्रास्ते लोलजिह्वो हि राक्षसः ॥3.2.11.१०॥&lt;br&gt;&#xA;महादंष्ट्रो महाकायो विद्युज्जिह्वो भयङ्करः ॥&lt;br&gt;&#xA;दृष्ट्वा ता राक्षसो घोरं सिंहनादमथाकरोत् ॥११॥&lt;br&gt;&#xA;तेन नादेन महता त्रासितं भुवनत्रयम् ॥&lt;br&gt;&#xA;आपूरिता दिशः सर्वाः क्षुभितानेकसागराः ॥ १२ ॥&lt;br&gt;&#xA;कोलाहलो महानासीद्धर्मारण्ये तदा नृप ॥&lt;br&gt;&#xA;तच्छ्रुत्वा वासवेनाथ प्रेषितो नलकूबरः ॥ १३ ॥&lt;br&gt;&#xA;किमिदं पश्य गत्वा त्वं दृष्ट्वा मह्यं निवेदय ॥&lt;br&gt;&#xA;तत्तस्य वचनं श्रुत्वा गतो वै नलकूबरः ॥ १४ ॥&lt;br&gt;&#xA;दृष्ट्वा तत्र महायुद्धं श्रीमातालोलजिह्वयोः ॥&lt;br&gt;&#xA;यथादृष्टं यथाजातं शक्राग्रे स न्यवेदयत् ॥ १५ ॥&lt;br&gt;&#xA;उद्वेजयति लोकांस्त्रीन्धर्मारण्यमितो गतः ॥&lt;br&gt;&#xA;तच्छ्रुत्वा वासवो विष्णुं निवेद्य क्षितिमागमत्॥ १६ ॥&lt;br&gt;&#xA;दाहितं तत्पुरं रम्यं देवानामपि दुर्लभम् ॥&lt;br&gt;&#xA;न दृष्टा वाडवास्तत्र गताः सर्वे दिशो दश ॥ १७ ॥&lt;br&gt;&#xA;श्रीमाता योगिनी तत्र कुरुते युद्धमुत्तमम् ॥&lt;br&gt;&#xA;हाहाभूता प्रजा सर्वा इतश्चेतश्च धावति ॥ १८ ॥&lt;br&gt;&#xA;तच्छ्रुत्वा वासुदेवो हि गृहीत्वा च सुदर्शनम् ॥&lt;br&gt;&#xA;सत्यलोकात्तदा राजन्समागच्छन्महीतले ॥ १९ ॥&lt;br&gt;&#xA;धर्मारण्यं ततो गत्वा तच्चक्रं प्रमुमोच ह ॥&lt;br&gt;&#xA;लोलजिह्वस्तदा रक्षो मूर्च्छितो निपपात ह ॥ 3.2.11.२० ॥&lt;br&gt;&#xA;त्रिशूलेन ततो भिन्नः शक्तिभिः क्रोधमूर्च्छितः ॥&lt;br&gt;&#xA;हन्यमानस्तदा रक्षः प्राणांस्त्यक्त्वा दिवं गतः ॥ २१ ॥&lt;br&gt;&#xA;ततो देवाः सगन्धर्वा हर्षनिर्भरमानसाः ॥&lt;br&gt;&#xA;तुष्टुवुस्तं जगन्नाथं सत्यलोकात्समागताः ॥ २२ ॥&lt;br&gt;&#xA;उद्वसं तत्समालोक्य विष्णुर्वचनमब्रवीत् ॥&lt;br&gt;&#xA;क्व च ते ब्राह्मणाः सर्वे ऋषीणामाश्रमे पुनः ॥ २३ ॥&lt;br&gt;&#xA;ततो देवाः सगं धर्वा इतस्ततः पलायितान्॥&lt;br&gt;&#xA;संशोध्य तरसा राजन्ब्राह्मणानिदमब्रुवन् ॥ २४ ॥&lt;br&gt;&#xA;श्रूयतां नो वचो विप्रा निहतो राक्षसाधमः ॥&lt;br&gt;&#xA;वासुदेवेन देवेन चक्रेण निरकृन्तत ॥ २५ ॥&lt;br&gt;&#xA;तच्छ्रुत्वा वाडवाः सर्वे प्रहर्षोत्फुल्ललोचनाः ॥&lt;br&gt;&#xA;समाजग्मुस्तदा राजन्स्वस्वस्थाने समाविशन् ॥ २६ ॥&lt;br&gt;&#xA;श्रीकान्ताय तदा राजन्वाक्यमुक्तं मनोरमम् ॥&lt;br&gt;&#xA;यस्मात्त्वं सत्यलोकाच्च आगतोऽसि जगत्प्रभुः ॥&lt;br&gt;&#xA;स्थापितं च पुरं चेदं हिताय च द्विजात्मनाम् ॥ २७ ॥&lt;br&gt;&#xA;सत्यमन्दिरमिति ख्यातं तदा लोके भविष्यति ॥&lt;br&gt;&#xA;कृते युगे धर्मारण्यं त्रेतायां सत्यमन्दिरम् ॥ २८ ॥&lt;br&gt;&#xA;तच्छ्रुत्वा वासुदेवेन तथेति प्रतिपद्य च ॥&lt;br&gt;&#xA;ततस्ते वाडवाः सर्वे पुत्रपौत्रसमन्विताः ॥ २९ ॥&lt;br&gt;&#xA;सपत्नीकाः सानुचरा यथापूर्वं न्यवात्सिषुः ॥&lt;br&gt;&#xA;तपोयज्ञक्रियाद्येषु वर्तन्तेऽध्ययनादिषु ॥ 3.2.11.३० ॥&lt;br&gt;&#xA;एवं ते सर्वमाख्यातं धर्म वै सत्यमन्दिरे ॥ ३१ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे धर्मारण्यमाहात्म्ये लोलजिह्वासुरवधपूर्वकं सत्यमन्दिरसंस्थापनवर्णनन्नामैकादशोऽध्यायः ॥ ११ ॥ ॥ छ ॥&lt;/p&gt;</description>
    </item>
    <item>
      <title>०१२ गणेशप्रस्थापनावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/012_gaNeshaprasthApanAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/012_gaNeshaprasthApanAvarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;ततो देवैर्नृपश्रेष्ठ रक्षार्थं सत्यमन्दिरम् ॥&lt;br&gt;&#xA;स्थापितं तत्तदाद्यैव सत्याभिख्या हि सा पुरी ॥ १ ॥&lt;br&gt;&#xA;पूर्वं धर्मेश्वरो देवो दक्षिणेन गणाधिपः ॥&lt;br&gt;&#xA;पश्चिमे स्थापितो भानुरुत्तरे च स्वयम्भुवः ॥ २ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;गणेशः स्थापितः केन कस्मात्स्थापितवानसौ ॥&lt;br&gt;&#xA;किं नामासौ महाभाग तन्मे कथय मा चिरम् ॥ ३ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;अधुनाहं प्रवक्ष्यामि गणेशोत्पत्तिकारणम् ॥ ४ ॥&lt;br&gt;&#xA;समये मिलिताः सर्वे देवता मातरस्तथा ॥&lt;br&gt;&#xA;धर्मारण्ये महाराज स्थापितश्चण्डिकासुतः ॥ ५ ॥&lt;br&gt;&#xA;आदौ देवैर्नृपश्रेष्ठ भूमौ वै सत्ययोषिताम् ॥&lt;br&gt;&#xA;प्राकारश्चाभवत्तत्र पताकाध्वजशोभितः ॥ ६ ॥&lt;br&gt;&#xA;ब्राह्मणायतने तत्र प्राकारमण्डलान्तरे ॥&lt;br&gt;&#xA;तन्मध्ये रचितं पीठमिष्टकाभिः सुशोभितम् ॥ ७ ॥&lt;br&gt;&#xA;प्रतोल्यश्च चतस्रो वै शुद्धा एव सतोरणाः ॥&lt;br&gt;&#xA;पूर्वे धर्मेश्वरो देवो दक्षिणे गणनायकः ॥ ८ ॥&lt;br&gt;&#xA;पश्चिमे स्थापितो भानुरुत्तरे च स्वयम्भुवः ॥&lt;br&gt;&#xA;धर्मेश्वरोत्पत्तिवृत्तमाख्यातं तत्तवाग्रतः ॥ ९ ॥&lt;br&gt;&#xA;अधुनाहं प्रवक्ष्यामि गणेशोत्पत्तिहेतुकम् ॥&lt;br&gt;&#xA;कदाचित्पार्वती गात्रोद्वर्त्तनं कृतवत्यभूत् ॥ 3.2.12.१० ॥&lt;br&gt;&#xA;मलं तज्जनितं दृष्ट्वा हस्ते धृत्वा स्वगात्रजम् ॥&lt;br&gt;&#xA;प्रतिमां च ततः कृत्वा सुरूपं च ददर्श ह ॥ ११ ॥&lt;br&gt;&#xA;जीवं तस्यां च सञ्चार्य उदतिष्ठत्तदग्रतः ॥&lt;br&gt;&#xA;मातरं स तदोवाच कि करोमि तवाज्ञया ॥ १२ ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;यावत्स्नानं करिष्यामि तावत्त्वं द्वारि तिष्ठ मे ॥&lt;br&gt;&#xA;आयुधानि च सर्वाणि परश्वादीनि यानि तु ॥ १३ ॥&lt;br&gt;&#xA;त्वयि तिष्ठति मद्द्वारे कोऽपि विघ्नं करोतु न ॥&lt;br&gt;&#xA;एवमुक्तो महादेव्या द्वारेऽतिष्ठत्स सायुधः ॥ १४ ॥&lt;br&gt;&#xA;एतस्मिन्नन्तरे देवो महादेवो जगाम ह ॥&lt;br&gt;&#xA;आभ्यन्तरे प्रवेष्टुं च मतिं दध्रे महेश्वरः ॥ १९ ॥&lt;br&gt;&#xA;द्वारस्थेन गणेशेन प्रवेशोदायि तस्य न ॥&lt;br&gt;&#xA;ततः क्रुद्धो महादेवः परस्परमयुध्यत ॥ १६ ॥&lt;br&gt;&#xA;युद्धं कृत्वा ततश्चोभौ परस्परवधैषिणौ ॥&lt;br&gt;&#xA;परशुं जघ्निवान्देव ललाटे परमे शुभम् ॥ १७ ॥&lt;br&gt;&#xA;ततो देवो महादेवः शूलमुद्यम्य चाहनत् ॥&lt;br&gt;&#xA;शिरश्चिच्छेद शूलेन तद्भूमौ निपपात ह ॥ १८ ॥&lt;br&gt;&#xA;तं दृष्ट्वा पतितं पुत्रं पार्वती प्ररुरोद ह ॥&lt;br&gt;&#xA;हाहाकारो महानासीत्तदा तत्र निपातिते ॥ १९ ॥&lt;br&gt;&#xA;पार्वतीं विकलां दृष्ट्वा देवदेवो महेश्वरः ॥&lt;br&gt;&#xA;चिन्तयामास देवोऽपि किं कृतं वा मुधा मया ॥ 3.2.12.२० ॥&lt;br&gt;&#xA;एतस्मिन्नन्तरे तत्र गजासुरमपश्यत ॥&lt;br&gt;&#xA;तं दृष्ट्वा च महादैत्यं सर्वलोकैकपूजितः ॥ २१ ॥&lt;br&gt;&#xA;जघ्निवांस्तच्छिरो गृह्य पार्वत्या कृतमर्भकम् ॥&lt;br&gt;&#xA;उत्तस्थौ सगणस्तत्र महादेवस्य सन्निधौ॥ २२ ॥&lt;br&gt;&#xA;ततो नाम चकारास्य गजानन इति स्फुटम् ॥&lt;br&gt;&#xA;सुराः सर्वे च सम्पृक्ता हर्षिता मुनयस्तथा ॥ २३ ॥&lt;br&gt;&#xA;स्तुवन्ति स्तुतिभिः शश्वत्कुटुम्बकुशलङ्करम् ॥&lt;br&gt;&#xA;विक्रीणाति कुटुम्बं यो मोदकार्थं समर्चके ॥ २४ ॥&lt;br&gt;&#xA;दक्षिणस्यां प्रतोल्यां तमेकदन्तं च पीवरम् ॥&lt;br&gt;&#xA;आर्चयच्च महादेवं स्वयम्भूः सुरपूजितम् ॥ २५ ॥&lt;br&gt;&#xA;जटिलं वामनं चैव नागयज्ञोपवीतकम् ॥&lt;br&gt;&#xA;त्र्यक्षं चैव महाकायं करध्वजकुठारकम् ॥ २६ ॥&lt;br&gt;&#xA;दधानं कमलं हस्ते सर्वविप्रविनाशनम् ॥&lt;br&gt;&#xA;रक्षणाय च लोकानां नगराद्दक्षिणाश्रितम्॥२७॥&lt;br&gt;&#xA;सुप्रसन्नं गणाध्यक्षं सिद्धिबुद्धिनमस्कृतम् ॥&lt;br&gt;&#xA;सिन्दूराभं सुरश्रेष्ठं तीव्राङ्कुशधरं शुभम् ॥ २८ ॥&lt;br&gt;&#xA;शतपुष्पैः शुभैः पुष्पैरर्चितं ह्यमराधिपः ॥&lt;br&gt;&#xA;प्रणम्य च महाभक्त्या तुष्टुवु स्तं सुरास्ततः ॥ २९ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;नमस्तेस्तु सुरेशाय गणानां पतये नमः ॥&lt;br&gt;&#xA;गजानन नमस्तुभ्यं महादेवाधिदैवत ॥ 3.2.12.३० ॥&lt;br&gt;&#xA;भक्तिप्रियाय देवाय गणाध्यक्ष नमोस्तु ते ॥&lt;br&gt;&#xA;इत्येतैश्च शुभैः स्तोत्रैः स्तूयमानो गणाधिपः ॥&lt;br&gt;&#xA;सुप्रीतश्च गणाध्यक्षः तदाऽसौ वाक्यमब्रवीत् ॥ ॥ ३१ ॥&lt;br&gt;&#xA;॥ गणाध्यक्ष उवाच ॥&lt;br&gt;&#xA;तुष्टोऽहं वो सुरा ब्रूत वाञ्छितं च ददामि वः ॥ ३२ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;त्वमत्रस्थो महाभाग कुरु कार्यं च नः प्रभो ॥&lt;br&gt;&#xA;धर्मारण्ये च विप्राणां वणिग्जननिवासिनाम् ॥ ३३ ॥&lt;br&gt;&#xA;ब्रह्मचर्यादियुक्तानां धार्मिकाणां गणेश्वर ॥&lt;br&gt;&#xA;वर्णाश्रमेतराणां च रक्षिता भव सर्वदा ॥। ३४ ॥&lt;br&gt;&#xA;त्वत्प्रसादान्महाभाग धनसौख्ययुता द्विजाः ॥&lt;br&gt;&#xA;भवन्तु सर्वे सततं वणिजश्च महाबलाः ॥३५॥&lt;br&gt;&#xA;रक्षितव्यास्त्वया देव यावच्चन्द्रार्कमेदिनी ॥&lt;br&gt;&#xA;एवमस्त्विति सोवादीद्गणनाथो महेश्वरः ॥ ३६ ॥&lt;br&gt;&#xA;देवाश्च हर्षमापन्नाः पूजयन्ति गणाधिपम् ॥&lt;br&gt;&#xA;ततो देवा मुदा युक्ताः पुष्पधूपादितर्पणैः ॥ ३७ ॥&lt;br&gt;&#xA;ये चान्ये मनुजा लोके निर्विघ्नार्थं च पूजयन् ॥ ३८ ॥&lt;br&gt;&#xA;विवाहोत्सवयज्ञेषु पूर्वमाराधितो भवेत् ॥&lt;br&gt;&#xA;धर्मारण्योद्भवानां च प्रसन्नो भव सर्वदा ॥ ॥ ३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां तृतीये ब्रह्मखण्डे पूर्वभागे गणेशप्रस्थापनावर्णनन्नाम द्वादशोऽध्यायः ॥ १२ ॥ ॥&lt;/p&gt;</description>
    </item>
    <item>
      <title>०१३ बकुलार्कमाहात्म्यकथनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/013_bakulArkamAhAtmyakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/013_bakulArkamAhAtmyakathanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;शम्भोश्च पश्चिमे भागे स्थापितः कश्यपात्मजः ॥&lt;br&gt;&#xA;तत्रास्ति तन्महाभाग रविक्षेत्रं तदुच्यते ॥ १ ॥&lt;br&gt;&#xA;तत्रोत्पन्नौ महादिव्यौ रूपयौवनसंयुतौ ॥&lt;br&gt;&#xA;नासत्यावश्विनौ देवौ विख्यातौ गदनाशनौ ॥ २ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;पितामह महाभाग कथयस्व प्रसादतः ॥&lt;br&gt;&#xA;उत्पत्तिरश्विनोश्चैव मृत्युलोके च तत्कथम् ॥ ३ ॥&lt;br&gt;&#xA;रविलोकात्कथं सूर्यो धरायामवतारितः ॥&lt;br&gt;&#xA;एतत्सर्वं प्रयत्नेन कथयस्व प्रसादतः ॥ ४ ॥&lt;br&gt;&#xA;यच्छ्रुत्वा हि महाभाग सर्वपापैः प्रमुच्यते ॥ ५ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;साधु पृष्टं त्वया भूप ऊर्ध्वलोककथानकम् ॥&lt;br&gt;&#xA;यच्छ्रुत्वा नरशार्दूल सर्वरोगात्प्रमुच्यते ॥&lt;br&gt;&#xA;विश्वकर्म्मसुता सञ्ज्ञा अंशुमद्रविणा वृता ॥ ६ ॥&lt;br&gt;&#xA;सूर्यं दृष्ट्वा सदा सञ्ज्ञा स्वाक्षिसंयमनं व्यधात् ॥&lt;br&gt;&#xA;यतस्ततः सरोषोऽर्कः सञ्ज्ञां वचनमब्रवीत् ॥ ९७ ॥&lt;br&gt;&#xA;॥ सूर्य उवाच ॥ ॥&lt;br&gt;&#xA;मयि दृष्टे सदा यस्मात्कुरुषे स्वाक्षिसंयमम् ॥&lt;br&gt;&#xA;तस्माज्जनिष्यते मूढे प्रजासंयमनो यमः ॥ ॥ ८ ॥&lt;br&gt;&#xA;ततः सा चपलं देवी ददर्श च भयाकुलम् ॥&lt;br&gt;&#xA;विलोलितदृशं दृष्ट्वा पुनराह च तां रविः ॥ ९ ॥&lt;br&gt;&#xA;यस्माद्विलोलिता दृष्टिर्मयि दृष्टे त्वया धुना ॥&lt;br&gt;&#xA;तस्माद्विलोलितां सञ्ज्ञे तनयां प्रसविष्यसि ॥ 3.2.13.१० ॥&lt;br&gt;&#xA;॥ व्यास उवाच ॥ ॥&lt;br&gt;&#xA;ततस्तस्यास्तु सञ्जज्ञे भर्तृशापेन तेन वै ॥&lt;br&gt;&#xA;यमश्च यमुना येयं विख्याता सुमहानदी ॥ ११ ॥&lt;br&gt;&#xA;सा च सञ्ज्ञा रवेस्तेजो महद्दुःखेन भामिनी ॥&lt;br&gt;&#xA;असहन्तीव सा चित्ते चिन्तयामास वै तदा ॥ १२ ॥&lt;br&gt;&#xA;किं करोमि क्व गच्छामि क्व गतायाश्च निर्वृतिः ॥&lt;br&gt;&#xA;भवेन्मम कथं भर्तुः कोपमर्कस्य नश्यति ॥१३॥&lt;br&gt;&#xA;इति सञ्चिन्त्य बहुधा प्रजापतिसुता तदा ॥&lt;br&gt;&#xA;साधु मेने महाभागा पितृसंश्रयमापसा ॥१४॥&lt;br&gt;&#xA;ततः पितृगृहं गन्तुं कृतबुद्धिर्यशस्विनी ॥&lt;br&gt;&#xA;छायामाहूयात्मनस्तु सा देवी दयिता रवेः ॥१५॥&lt;br&gt;&#xA;तां चोवाच त्वया स्थेयमत्र भानोर्यथा मया ॥&lt;br&gt;&#xA;तथा सम्यगपत्येषु वर्तितव्यं तथा रवौ ॥१६॥&lt;br&gt;&#xA;दुष्टमपि न वाच्यं ते यथा बहुमतं मम ॥&lt;br&gt;&#xA;सैवास्मि सञ्ज्ञाहमिति वाच्यमेवं त्वयानघे ॥ १७ ॥&lt;br&gt;&#xA;॥ छायासञ्ज्ञोवाच ॥ ॥&lt;br&gt;&#xA;आकेशग्रहणाच्चाहमाशापाच्च वचस्तथा ॥&lt;br&gt;&#xA;करिष्ये कथयिष्यामि यावत्केशापकर्षणा त् ॥ १८ ॥&lt;br&gt;&#xA;इत्युक्ता सा तदा देवी जगाम भवनं पितुः ॥&lt;br&gt;&#xA;ददर्श तत्र त्वष्टारं तपसा धूतकिल्बिषम् ॥ १९ ॥&lt;br&gt;&#xA;बहुमानाच्च तेनापि पूजिता विश्व कर्म्मणा ॥&lt;br&gt;&#xA;तत्स्थौ पितृगृहे सा तु किञ्चित्कालमनिन्दिता ॥ 3.2.13.२० ॥&lt;br&gt;&#xA;ततः प्राह स धर्मज्ञः पिता नातिचिरोषिताम् ॥&lt;br&gt;&#xA;विश्वकर्मा सुतां प्रेम्णा बहुमा नपुरस्सरम् ॥ २१ ॥&lt;br&gt;&#xA;त्वां तु मे पश्यतो वत्से दिनानि सुबहून्यपि ॥&lt;br&gt;&#xA;मुहूर्तेन समानि स्युः किन्तु धर्मो विलुप्यते ॥ २२ ॥&lt;br&gt;&#xA;बान्धवेषु चिरं वासो न नारीणां यशस्करः ॥&lt;br&gt;&#xA;मनोरथो बान्धवानां भार्या पितृगृहे स्थिता ॥ २३ ॥&lt;br&gt;&#xA;स त्वं त्रैलोक्यनाथेन भर्त्रा सूर्येण सङ्गता ॥&lt;br&gt;&#xA;पितुर्गृहे चिरं कालं वस्तुं नार्हसि पुत्रिके ॥ २४ ॥&lt;br&gt;&#xA;अतो भर्तृगृहं गच्छ दृष्टोऽहं पूजिता च मे ॥&lt;br&gt;&#xA;पुनरागमनं कार्यं दर्शनाय शुभेक्षणे ॥२५ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;इत्युक्ता सा तदा क्षिप्रं तथेत्युक्ता च वै मुने ॥&lt;br&gt;&#xA;पूजयित्वा तु पितरं सा जगामोत्तरान्कुरून् ॥ २६ ॥&lt;br&gt;&#xA;सूर्यतापमनिच्छती तेजसस्तस्य बिभ्यती ॥&lt;br&gt;&#xA;तपश्चचार तत्रापि वडवारूपधारिणी ॥ २७ ॥&lt;br&gt;&#xA;सञ्ज्ञामित्येव मन्वानो द्वितीयायां दिवस्पतिः ॥&lt;br&gt;&#xA;जनयामास तनयौ कन्यां चैकां मनोरमाम् ॥ २८ ॥&lt;br&gt;&#xA;छाया स्वतनयेष्वेव यथा प्रेष्णाध्यवर्तत ॥&lt;br&gt;&#xA;तथा न सञ्ज्ञाकन्यायां पुत्रयोश्चाप्यवर्तत ॥&lt;br&gt;&#xA;लालनासु च भोज्येषु विशेषमनुवासरम् ॥ २९ ॥&lt;br&gt;&#xA;मनुस्तत्क्षान्तवानस्या यमस्तस्या न चाक्षमत् ॥&lt;br&gt;&#xA;ताडनाय ततः कोपात्पादस्तेन समुद्यतः ॥&lt;br&gt;&#xA;तस्याः पुनः क्षान्तमना न तु देहे न्यपातयत् ॥ 3.2.13.३० ॥&lt;br&gt;&#xA;ततः शशाप तं कोपाच्छायासञ्ज्ञा यमं नृप ॥&lt;br&gt;&#xA;किञ्चित्प्रस्फुरमाणोष्ठी विचलत्पाणिपल्लवा ॥ ३१ ॥&lt;br&gt;&#xA;पत्न्यां पितुर्मयि यदि पादमुद्यच्छसे बलात् ॥&lt;br&gt;&#xA;भुवि तस्मादयं पादस्तवाद्यैव भविष्यति ॥ ३२ ॥&lt;br&gt;&#xA;इत्याकर्ण्य यमः शापं मातर्यतिविशङ्कितः ॥&lt;br&gt;&#xA;अभ्येत्य पितरं प्राह प्रणिपातपुरस्सरम्॥ ३३ ॥&lt;br&gt;&#xA;तातैतन्महदाश्चर्यमदृष्टमिति च क्वचित् ॥&lt;br&gt;&#xA;माता वात्सल्यरूपेण शापं पुत्रे प्रयच्छति ॥३४॥&lt;br&gt;&#xA;यथा माता ममाचष्ट नेयं माता तथा मम ॥&lt;br&gt;&#xA;निर्गुणेष्वपि पुत्रेषु न माता निर्गुणा भवेत् ॥ ३५ ॥&lt;br&gt;&#xA;यमस्यैतद्वचः श्रुत्वा भगवांस्तिमिरापहः ॥&lt;br&gt;&#xA;छायासञ्ज्ञामथाहूय पप्रच्छ क्वगतेति च ॥३६॥&lt;br&gt;&#xA;सा चाह तनया त्वष्टुरहं सञ्ज्ञा विभावसो ॥&lt;br&gt;&#xA;पत्नी तव त्वयापत्यान्येतानि जनितानि मे ॥ ३७ ॥&lt;br&gt;&#xA;इत्थं विवस्वतस्तां तु बहुशः पृच्छतो यदा ॥&lt;br&gt;&#xA;नाचचक्षे तदा क्रुद्धो भास्वांस्तां शप्तुमुद्यतः ॥ ३८ ॥&lt;br&gt;&#xA;ततः सा कथयामास यथावृत्तं विवस्वते ॥&lt;br&gt;&#xA;विदितार्थश्च भगवाञ्जगाम त्वष्टु रालयम् ॥ ३९ ॥&lt;br&gt;&#xA;ततः सम्पूजयामास त्वष्टा त्रैलोक्यपूजितम् ॥&lt;br&gt;&#xA;भास्वन्किं रहिता शक्त्या निजगेहमुपागतः ॥ 3.2.13.४० ॥&lt;br&gt;&#xA;सञ्ज्ञां पप्रच्छ तं तस्मै कथयामास तत्त्ववित् ॥&lt;br&gt;&#xA;आगता सेह मे वेश्म भवतः प्रेषिता रवे ॥ ४१ ॥&lt;br&gt;&#xA;दिवाकरः समाधिस्थो वडवारूपधारिणीम् ॥&lt;br&gt;&#xA;तपश्चरन्तीं ददृशे उत्तरेषु कुरुष्वथ ॥ ४२ ॥&lt;br&gt;&#xA;असह्यमाना सूर्यस्य तेजस्तेनातिपीडिता ॥&lt;br&gt;&#xA;वह्न्याभनिजरूपं तु च्छायारूपं विमुच्य च॥ ४३ ॥&lt;br&gt;&#xA;धर्मारण्ये समागत्य तप स्तेपे सुदुष्करम्॥&lt;br&gt;&#xA;छायापुत्रं शनिं दृष्ट्वा यमं चान्यं च भूपते ॥ ४४ ॥&lt;br&gt;&#xA;तदैव विस्मितः सूर्यो दुष्टपुत्रौ समीक्ष्य च ॥&lt;br&gt;&#xA;ज्ञातुं दध्यौ क्षणं ध्यात्वा विदित्वा तच्च कारणम् ॥ ४५ ॥&lt;br&gt;&#xA;घृण्यौष्ण्याद्दग्धदेहा सा तपस्तेपे पतिव्रता ॥&lt;br&gt;&#xA;येन मां तेजसा सह्यं द्रष्टुं नैव शशाक ह ॥ ४६ ॥&lt;br&gt;&#xA;पञ्चाशद्धायनेतीते गत्वा कौ तप आचरत् ॥&lt;br&gt;&#xA;प्रद्योतनो विचार्यैवं गत्वा शीघ्रं मनोजवः ॥ ४७ ॥&lt;br&gt;&#xA;धर्मारण्ये वरे पुण्ये यत्र सञ्ज्ञास्थिता तपः ॥&lt;br&gt;&#xA;आगतं तं रविं दृष्ट्वा वडवा समजायत ॥ ४८ ॥&lt;br&gt;&#xA;सूर्यपत्नी सदा सञ्ज्ञा सूर्यश्चाश्वस्ततोऽभवत् ॥&lt;br&gt;&#xA;ताभ्यां सहाभूत्संयोगो घ्राणे लिङ्गं निवेश्य च ॥ ४९ ॥&lt;br&gt;&#xA;तदा तौ च समुत्पन्नौ युगलावश्विनौ भुवि ॥&lt;br&gt;&#xA;प्रादुर्भूतं जलं तत्र दक्षिणेन खुरेण च ॥ 3.2.13.५० ॥&lt;br&gt;&#xA;विदलिते भूमिभागे तत्र कुण्डं समुद्बभौ ॥&lt;br&gt;&#xA;द्वितीयं तु पुनः कुण्डं पश्चार्धचरणोद्भवम् ॥ ५१ ॥&lt;br&gt;&#xA;उत्तरवाहिन्याः काश्या कुरुक्षेत्रादि वै तथा ॥&lt;br&gt;&#xA;गङ्गापुरीसमफलं कुण्डेऽत्र मुनिनोदितम् ॥ ५२ ॥&lt;br&gt;&#xA;तत्फलं समवाप्नोति तप्तकुण्डे न संशयः ॥&lt;br&gt;&#xA;स्नानं विधाय तत्रैव सर्वपापैः प्रमुच्यते ॥ ५३ ॥&lt;br&gt;&#xA;न पुनर्जायते देहः कुष्ठादिव्याधिपीडितः ॥&lt;br&gt;&#xA;एतत्ते कथितं भूप दस्रांशोत्पत्तिकारणम् ॥ ५४ ॥&lt;br&gt;&#xA;तदा ब्रह्मादयो देवा आगतास्तत्र भूपते ॥&lt;br&gt;&#xA;दत्त्वा सञ्ज्ञावरं शुभ्रं चिन्तितादधिकं हि तैः ॥ ५५ ॥&lt;br&gt;&#xA;स्थापयित्वा रविं तत्र बकुलाख्यवनाधिपम् ॥&lt;br&gt;&#xA;आनर्चुस्ते तदा सञ्ज्ञां पूर्वरूपाऽभवत्तदा ॥ ५६ ॥&lt;br&gt;&#xA;स्थापिता तत्र राज्ञी च कुमारौ युगलौ तदा ॥&lt;br&gt;&#xA;एतत्तीर्थफलं वक्ष्ये शृणु राजन्महामते ॥ ५७ ॥&lt;br&gt;&#xA;आदिस्थानं कुरुश्रेष्ठ देवैरपि सुदुर्लभम् ॥&lt;br&gt;&#xA;रविकुण्डे नरः स्नात्वा श्रद्धायुक्तो जितेन्द्रियः ॥ ५८ ॥&lt;br&gt;&#xA;तारयेत्स पितॄन्सर्वान्महानरकगानपि ॥&lt;br&gt;&#xA;श्रद्धया यः पिबेत्तोयं सन्तर्प्य पितृदेवताः ॥ ५९ ॥&lt;br&gt;&#xA;स्वल्पं वापि बहुवापि सर्वं कोटिगुणं भवेत् ॥&lt;br&gt;&#xA;सप्तम्यां रविवारेण ग्रहणं चन्द्रसूर्ययोः ॥ 3.2.13.६० ॥&lt;br&gt;&#xA;रविकुण्डे च ये स्नाताः न ते वै गर्भगामिनः ॥&lt;br&gt;&#xA;सक्रान्तौ च व्यतीपाते वैधृतेषु च पर्वसु ॥ ६१ ॥&lt;br&gt;&#xA;पूर्णमास्याममावास्यां चतुर्द्दश्यां सितासिते ॥&lt;br&gt;&#xA;रविकुण्डे च यः स्नातः क्रतुकोटिफलं लभेत् ॥ ६२ ॥&lt;br&gt;&#xA;पूजयेद्बकुलार्कं च एकचित्तेन मानवः ॥&lt;br&gt;&#xA;स याति परमं धाम स यावत्तपते रविः ॥ ६३ ॥&lt;br&gt;&#xA;तस्य लक्ष्मीः स्थिरा नूनं लभते सन्ततिं सुखम् ॥&lt;br&gt;&#xA;अरिवर्गः क्षयं याति प्रसादाच्च दिवस्पतेः ॥ ६४ ॥&lt;br&gt;&#xA;नाग्नेर्भयं हि तस्य स्यान्न व्याघ्रान्न च दन्तिनः ॥&lt;br&gt;&#xA;न च सर्प्पभयं क्वापि भूतप्रेतादिभीर्नहि ॥ ६५ ॥&lt;br&gt;&#xA;बालग्रहाश्च सर्वेऽपि रेवती वृद्धरेवती ॥&lt;br&gt;&#xA;ते सर्वे नाशमायान्ति बकुलार्क नमोस्तु ते ॥ ६६ ॥&lt;br&gt;&#xA;गावस्तस्य विवर्द्धन्ते धनं धान्यं तथैव च ॥&lt;br&gt;&#xA;अविच्छेदो भवेद्वंशो बकुलार्के नमस्कृते ॥ ६७ ॥&lt;br&gt;&#xA;काकवन्ध्या च या नारी अनपत्या मृतप्रजा ॥&lt;br&gt;&#xA;वन्ध्या विरूपिता चैव विषकन्याश्च याः स्त्रियः ॥ ६८ ॥&lt;br&gt;&#xA;एवं दोषैः प्रमुच्यन्ते स्नात्वा कुण्डे च भूपते ॥&lt;br&gt;&#xA;सौभाग्यस्त्रीसुतांश्चैव रूपं चाप्नोति सर्वशः ॥ ॥६९॥&lt;br&gt;&#xA;व्याधिग्रस्तोपि यो मर्त्यः षण्मासाच्चैव मानवः ॥&lt;br&gt;&#xA;रविकुण्डे च सुस्नातः सर्वरोगात्प्रमुच्यते ॥ 3.2.13.७० ॥&lt;br&gt;&#xA;नीलोत्सर्गविधिं यस्तु रविक्षेत्रे करोति वै ॥&lt;br&gt;&#xA;पितरस्तृप्तिमायान्ति यावदाभूतसम्प्लवम् ॥ ७१ ॥&lt;br&gt;&#xA;कन्यादानं च यः कुर्यादस्मिन्क्षेत्रे च पुत्रक ॥&lt;br&gt;&#xA;उद्वाहपरिपूतात्मा ब्रह्मलोके महीयते ॥ ७२ ॥&lt;br&gt;&#xA;धेनुदानं च शय्यां च विद्रुमं च हयं तथा ॥&lt;br&gt;&#xA;दासीमहिषीघण्टाश्च तिलं काञ्चनसंयुतम् ॥ ७३ ॥&lt;br&gt;&#xA;धेनुं तिलमयीं दद्यादस्मि न्क्षेत्रे च भारत ॥&lt;br&gt;&#xA;उपानहौ च छत्रं च शीतत्राणादिकं तथा ॥ ७४ ॥&lt;br&gt;&#xA;लक्षहोमं तथा रुद्रं रुद्रातिरुद्रमेव च ॥&lt;br&gt;&#xA;तस्मिन्स्थाने च यत्किञ्चिद्ददाति श्रद्धयान्वितः ॥ ७५ ॥&lt;br&gt;&#xA;एकैकस्य फलं तात वक्ष्यामि शृणु तत्त्वतः ॥&lt;br&gt;&#xA;दानेन लभते भोगानिह लोके परत्र च ॥ ७६ ॥&lt;br&gt;&#xA;राज्यं च लभते मर्त्यः कृत्वोद्वाहं तु मानुषाः ॥&lt;br&gt;&#xA;जायातो धर्मकामार्थाः प्राप्यन्ते नात्र संशयः ॥ ७७ ॥&lt;br&gt;&#xA;पूजाया लभते सौख्यं भवेज्जन्मनिजन्मनि ॥&lt;br&gt;&#xA;सप्तम्यां रवियुक्तायां बकुलार्कं स्मरेत्तु यः ॥ ७८ ॥&lt;br&gt;&#xA;ज्वरादेः शत्रुतश्चैव व्याधेस्तस्य भयं नहि ॥७९॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;बकुलार्केति वै नाम कथं जातं रवेर्मुने ॥&lt;br&gt;&#xA;एतन्मे वदतां श्रेष्ठ तत्त्वमाख्यातुमर्हसि ॥3.2.13.८०॥&lt;br&gt;&#xA;॥ व्यास उवाच ॥ ॥&lt;br&gt;&#xA;यदा सञ्ज्ञा च राजेन्द्र सूर्यार्थम्ं चैकचेतसा ॥&lt;br&gt;&#xA;तेपे बकुलवृक्षाधः पत्युस्तेजः प्रशां तये ॥८१॥&lt;br&gt;&#xA;प्रादुर्भावं रवेर्दृष्ट्वा वडवा समजायत ॥&lt;br&gt;&#xA;अत्यन्तं गोपतिः शान्तो बकुलस्य समीपतः ॥८२॥&lt;br&gt;&#xA;सुषुवे च तदा राज्ञी सुतौ दिव्यौ मनोहरौ ॥&lt;br&gt;&#xA;तेनास्य प्रथितं नाम बकुलार्केति वै रवेः ॥८३॥&lt;br&gt;&#xA;यस्तत्र कुरुते स्नानं व्याधिस्तस्य न पीडयेत् ॥&lt;br&gt;&#xA;धर्ममर्थं च कामं च लभते नात्र संशयः ॥८४॥&lt;br&gt;&#xA;षण्मासात्सिद्धिमाप्नोति मोक्षं च लभते नरः ॥&lt;br&gt;&#xA;एतदुक्तं महाराज बकुलार्कस्य वैभवम् ॥ ८५॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्योपाख्याने बकुलार्कमाहात्म्यकथनन्नाम त्रयोदशोऽध्यायः ॥ १३ ॥ ॥&lt;/p&gt;</description>
    </item>
    <item>
      <title>०१४ विष्णुशिरोनाशः</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/014_viShNushironAshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/014_viShNushironAshaH/</guid>
      <description>&lt;p&gt;युधिष्ठिर उवाच ॥ ॥&lt;br&gt;&#xA;कृपासिन्धो महाभाग सर्वव्यापिन्सुरेश्वर ॥&lt;br&gt;&#xA;कदा ह्यत्र तपस्तप्तं विष्णुनामिततेजसा ॥ १ ॥&lt;br&gt;&#xA;स्कन्दाय कथितं चैव शर्वेण च महात्मना ॥&lt;br&gt;&#xA;आनुपूर्व्येण सर्वं हि कथयस्व त्वमेव हि ॥ २ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;शृणु वत्स प्रवक्ष्यामि धर्म्मारण्ये नृपोत्तम ॥&lt;br&gt;&#xA;एकदात्र तपस्तप्तं विष्णुनाऽमिततेजसा ॥ ॥ ३ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;कथं देवसरोनाम पम्पा चम्पा गया तथा ॥&lt;br&gt;&#xA;वाराणस्यधिका चैव कथमश्वमुखो हरिः ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अत्र नारायणो देवस्तपस्तेपे सुदुष्करम् ॥&lt;br&gt;&#xA;दिव्यवर्षशतं त्रीणि जातः सुष्ठ्वाननश्च सः ॥ ५ ॥&lt;br&gt;&#xA;तपस्तेपे महाविष्णुः सुरूपार्थं च पुत्रक ॥&lt;br&gt;&#xA;वाजिमुखो हरिस्तत्र सिद्धस्थाने महाद्युते ॥ ६ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;कारणं ब्रूहि नोद्य त्वमश्वाननः कथं हरिः ॥&lt;br&gt;&#xA;महारिपोश्च हन्ता च देवदेवो जगत्पतिः ॥ ॥ ७ ॥&lt;br&gt;&#xA;यस्य नाम्ना महाभाग पातकानि बहून्यपि ॥&lt;br&gt;&#xA;विलीयन्ते तु वेगेन तमः सूर्योदये यथा ॥ ८ ॥&lt;br&gt;&#xA;श्रूयन्ते यस्य कर्माणि अद्भुतान्यद्भुतानि वै ॥&lt;br&gt;&#xA;सर्वेषामेव जीवानां कारणं परमेश्वरः ॥ ९ ॥&lt;br&gt;&#xA;प्राणरूपेण यो देवो हयरूपः कधं भवेत् ॥&lt;br&gt;&#xA;सर्वेषामपि तन्त्राणामेकरूपः प्रकीर्तितः ॥ 3.2.14.१० ॥&lt;br&gt;&#xA;भक्तिगम्यो धर्मभाजां सुखरूपः सदा शुचिः ॥&lt;br&gt;&#xA;गुणातीतोऽपि नित्योऽसौ सर्वगो निर्गुणस्तथा ॥ ११ ॥&lt;br&gt;&#xA;स्रष्टासौ पालको हन्ता अव्यक्तः सर्वदेहिनाम् ॥&lt;br&gt;&#xA;अनुकूलो महातेजाः कस्मादश्वमुखोऽभवत् ॥ १२ ॥&lt;br&gt;&#xA;यस्य रोमोद्भवा देवा वृक्षाद्याः पन्नगा नगाः ॥&lt;br&gt;&#xA;कल्पेकल्पे जगत्सर्वं जायते यस्य देहतः ॥ ॥ १३ ॥&lt;br&gt;&#xA;स एव विश्वप्रभवः स एवात्यन्तकारणम् ॥&lt;br&gt;&#xA;येनानीताः पुनर्विद्या यज्ञाश्च प्रलयं गताः ॥१४॥&lt;br&gt;&#xA;घातितो दुष्टदैत्योऽसौ वेदार्थं कृत उद्यमः ॥&lt;br&gt;&#xA;एवमासीन्महाविष्णुः कथमश्वमुखोऽभवत् ॥ १५ ॥&lt;br&gt;&#xA;रत्नगर्भा धृता येन पृष्ठदेशे च लीलया ॥&lt;br&gt;&#xA;कृत्या व्यवस्थितं सर्वं जगत्स्थावरजङ्गमम् ॥ ॥ १६ ॥&lt;br&gt;&#xA;स देवो विश्वरूपो वै कथं वाजिमुखोऽभवत् ॥&lt;br&gt;&#xA;हिरण्याक्षस्य हन्ता यो रूपं कृत्वा वराहजम् ॥ १७ ॥&lt;br&gt;&#xA;सुपवित्रं महातेजाः प्रविश्य जलसा गरे ॥&lt;br&gt;&#xA;उद्धृता च मही सर्वा ससागरमहीधरा ॥ १८ ॥&lt;br&gt;&#xA;उद्धृता च मही नूनं दंष्ट्राग्रे येन लीलया ॥&lt;br&gt;&#xA;कृत्वा रूपं वराहं च कपिलं शोकनाशनम् ॥ ॥ १९ ॥&lt;br&gt;&#xA;स देवः कथमीशानो हयग्रीवत्वमागतः ॥&lt;br&gt;&#xA;प्रह्लादार्थे स चेशानो रूपं कृत्वा भयावहम् ॥ 3.2.14.२० ॥&lt;br&gt;&#xA;नारसिंहं महादेवं सर्वदुष्टनिवारणम् ॥&lt;br&gt;&#xA;पर्वताग्निसमुद्रस्थं ररक्ष भक्तसत्तमम् ॥ २१ ॥&lt;br&gt;&#xA;हिरण्यकशिपुं दुष्टं जघान रजनीमुखे ॥&lt;br&gt;&#xA;इन्द्रासने च संस्थाप्य प्रह्लादस्य सुखप्रदम् ॥ २२ ॥&lt;br&gt;&#xA;प्रह्लादार्थे च वै नूनं नृसिंहत्वमुपागतः ॥&lt;br&gt;&#xA;विरोचनसुतस्याग्रे याचकोऽसौ भवेत्तदा ॥ २३ ॥&lt;br&gt;&#xA;यज्ञे चैवाश्वमेधे वै बलिना यः समर्चितः ॥&lt;br&gt;&#xA;हृता वसुमती तस्य त्रिपदीकृतरोदसी ॥ २४ ॥&lt;br&gt;&#xA;विश्वरूपेण वै येन पाताले क्षपितो बलिः ॥&lt;br&gt;&#xA;त्रिःसप्तवारं येनैव क्षत्रियानवनीतले ॥ २५ ॥&lt;br&gt;&#xA;हत्वाऽददाच्च विप्रेभ्यो महीमतिमहौजसा ॥&lt;br&gt;&#xA;घातितो हैहयो राजा येनैव जननी हता ॥ २६ ॥&lt;br&gt;&#xA;येन वै शिशुनोर्व्यां हि घातिता दुष्टचारिणी ॥&lt;br&gt;&#xA;राक्षसी ताडका नाम्नी कौशिकस्य प्रसादतः ॥ २७ ॥&lt;br&gt;&#xA;विश्वामित्रस्य यज्ञे तु येन लीलानृदेहिना ॥&lt;br&gt;&#xA;चतुर्दशसहस्राणि घातिता राक्षसा वलात् ॥ २८ ॥&lt;br&gt;&#xA;हता शूर्पणखा येन त्रिशिराश्च निपातितः ॥&lt;br&gt;&#xA;सुग्रीवं वालिनं हत्वा सुग्रीवेण सहायवान् ॥ २९ ॥&lt;br&gt;&#xA;कृत्वा सेतुं समुद्रस्य रणे हत्वा दशाननम् ॥&lt;br&gt;&#xA;धर्म्मारण्यं समासाद्य ब्राह्मणानन्वपूजयत् ॥ 3.2.14.३० ॥&lt;br&gt;&#xA;शासनं द्विजवर्येभ्यो दत्त्वा ग्रामान्बहूंस्तथा ॥&lt;br&gt;&#xA;स्नात्वा चैव धर्म्मवाप्यां सुदानान्यददाद्गवाम् ॥ ३१ ॥&lt;br&gt;&#xA;साधूनां पालनं कृत्वा निग्रहाय दुरात्मनाम् ॥&lt;br&gt;&#xA;एवमन्यानि कर्म्माणि श्रुतानि च धरातले ॥३२॥&lt;br&gt;&#xA;स देवो लीलया कृत्वा कथं चाश्वमुखोऽभवत् ॥&lt;br&gt;&#xA;यो जातो यादवे वंशे पूतनाशकटादिकम् ॥ ३३ ॥&lt;br&gt;&#xA;अरिष्टदैत्यः केशी च वृकासुरबकासुरौ ॥&lt;br&gt;&#xA;शकटासुरो महासुर स्तृणावर्तश्च धेनुकः ॥ ३४ ॥&lt;br&gt;&#xA;मल्लश्चैव तथा कंसो जरासन्धस्तथैव च ॥&lt;br&gt;&#xA;कालयवनस्य हन्ता च कथं वै स हयाननः ॥&lt;br&gt;&#xA;तारकासुरं रणे जित्वा अयुतषट्पुरं तथा ॥ ३५ ॥&lt;br&gt;&#xA;कन्याश्चोद्वाहिता येन सहस्राणि च षड् दश ॥&lt;br&gt;&#xA;अमानुषाणि कृत्वेत्थं कथं सोऽश्वमुखोऽभवत् ॥ ३६ ॥&lt;br&gt;&#xA;त्राता यः सर्वभक्तानां हन्ता सर्वदुरात्मनाम् ॥&lt;br&gt;&#xA;धर्मस्थापनकृत्सोऽपि कल्किर्विष्णुपदे स्थितः ॥ ३७ ॥&lt;br&gt;&#xA;एतद्वै महदाश्चर्य्यं भवता यत्प्रकाशितम् ॥&lt;br&gt;&#xA;एतदाचक्ष्व मे सर्वं कारणं त्रिपुरान्तक ॥ ३८ ॥&lt;br&gt;&#xA;॥ श्रीरुद्र उवाच ॥ ॥&lt;br&gt;&#xA;साधुपृष्टं महाबाहो कारणं तस्य वच्म्यहम् ॥&lt;br&gt;&#xA;हयग्रीवस्य कृष्णस्य शृणुष्वे काग्रमानसः ॥ ३९ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;पुरा देवैः समारब्धो यज्ञो नूनं धरातले ॥&lt;br&gt;&#xA;वेदमन्त्रैराह्वयितुं सर्वे रुद्रपुरोगमाः ॥3.2.14.४०॥&lt;br&gt;&#xA;वैकुण्ठे च गताः सर्वे क्षीराब्धौ च निजालये ॥&lt;br&gt;&#xA;पातालेऽपि पुनर्गत्वा न विदुः कृष्णदर्शनम् ॥ ४१ ॥&lt;br&gt;&#xA;मोहाविष्टास्ततः सर्वे इतश्चेतश्च धाविताः ॥&lt;br&gt;&#xA;नैव दृष्टस्तदा तैस्तु ब्रह्मरूपो जनार्दनः ॥ ४२ ॥&lt;br&gt;&#xA;विचारयन्ति ते सर्वे देवा इन्द्रपुरोगमाः ॥&lt;br&gt;&#xA;क्व गतोऽसौ महाविष्णुः केनोपायेन दृश्यते ॥ ४३ ॥&lt;br&gt;&#xA;प्रणम्य शिरसा देवं वागीशं प्रोचुरादरात् ॥&lt;br&gt;&#xA;देवदेव महाविष्णुं कथयस्व प्रसादतः ॥ ४४ ॥&lt;br&gt;&#xA;॥ बृहस्पतिरुवाच ॥ ॥&lt;br&gt;&#xA;न जाने केन कार्येण योगारूढो महात्मवान् ॥&lt;br&gt;&#xA;योगरूपोऽभवद्विष्णुर्योगीशो हरिरच्युतः ॥ ४५ ॥&lt;br&gt;&#xA;क्षणं ध्यात्वा स्वमात्मानं धिषणेन ख्यापितो हरिः ॥&lt;br&gt;&#xA;तत्र सर्वे गता देवा यत्र देवो जगत्पतिः ॥ ४६ ॥&lt;br&gt;&#xA;तदा दृष्टो महाविष्णुर्ध्यानस्थोऽसौ जनार्दनः ॥&lt;br&gt;&#xA;ध्यात्वा कृत्यसमाकारं सशरं दैत्यसूदनम् ॥ ४७ ॥&lt;br&gt;&#xA;समास्थानं ततो दृष्ट्वा बोधोपायं प्रचक्रमे ॥&lt;br&gt;&#xA;आह तांश्च तदा वम्र्यो धनुर्गुणं प्रयत्नतः ॥&lt;br&gt;&#xA;छेत्स्यन्ति चेत्तच्छब्देन प्रबुध्येत हरिः स्वयम् ॥ ४८ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;गुणभक्षं कुरुध्वं वै येनासौ बुध्यते हरिः ॥&lt;br&gt;&#xA;क्रत्वर्थिनो वयं वम्र्यः प्रभुं विज्ञापयामहे ॥ ४९ ॥&lt;br&gt;&#xA;॥ वम्र्यः ऊचुः ॥ ॥&lt;br&gt;&#xA;निद्राभङ्गं कथाच्छेदं दम्पत्योर्मैत्रभेदनम् ॥&lt;br&gt;&#xA;शिशुमातृविभेदं वा कुर्वाणो नरकं व्रजेत् ॥ 3.2.14.५० ॥&lt;br&gt;&#xA;योगारूढो जगन्नाथः समाधिस्थो महाबलः ॥&lt;br&gt;&#xA;तस्य श्रीजगदीशस्य विघ्नं नैव तु कुर्महे ॥ ५१ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;भवतां सर्वभक्षत्वं देवकार्यं क्रियेत चेत् ॥&lt;br&gt;&#xA;कर्त्तव्यं च ततो वम्र्यो यज्ञसिद्धिर्यथा भवेत् ॥&lt;br&gt;&#xA;वम्रीशा सा तदा वत्स पुनरेवमुवाच ह ॥ ५२ ॥&lt;br&gt;&#xA;॥ वम्र्युवाच ॥ ॥&lt;br&gt;&#xA;दुःखसाध्यो जगन्नाथो मलयानिलसन्निभः ॥&lt;br&gt;&#xA;कथं वा बोध्यतां बह्मन्नस्माभिः सुरपूजितः ॥ ५३ ॥&lt;br&gt;&#xA;नैव यज्ञेन मे कार्यं सुरैश्चैव तथैव च ॥&lt;br&gt;&#xA;सर्वेषु यज्ञकार्येषु भागं ददतु मे सुराः ॥ ५४ ॥ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;प्रदास्यामो वयं वम्र्यै भागं यज्ञेषु सर्वदा ॥&lt;br&gt;&#xA;यज्ञाय दत्तमस्माभिः कुरुष्वैवं वचो हि नः ॥ ५५ ॥&lt;br&gt;&#xA;तथेति विधिनाप्युक्तं वम्री चोद्यममाश्रिता ॥&lt;br&gt;&#xA;गुणभक्षादिकं कर्म तया सर्वं कृतं नृप ॥ ५६ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;अस्य वा बोधने देवा गुणभङ्गे समाधिषु ॥&lt;br&gt;&#xA;एतदाश्चर्यं विप्रर्षे सत्यं सत्यवतीसुत ॥ ५७ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;व्यग्रचित्ताः सुराः सर्वे आकृष्टं हरिकार्मु कम् ॥&lt;br&gt;&#xA;न जाने केन कार्येण विष्णुमायाविमोहिताः ॥ ५८ ॥&lt;br&gt;&#xA;मुदितास्ताः प्रमुञ्चन्ति वल्मीकं चाग्रतो हरेः ॥&lt;br&gt;&#xA;कोटिपार्श्वे ततो नीतं वल्मीकं पर्वतोपमम् ॥ ५९ ॥&lt;br&gt;&#xA;गुणे च भक्षिते तस्मिंस्तक्षणादेव दूषिते ॥&lt;br&gt;&#xA;ज्याघातकोटिभिः सार्द्धं शीर्षं छित्त्वा दिवं गतम् ॥ 3.2.14.६० ॥&lt;br&gt;&#xA;गते शीर्षे च ते देवा भृशमु द्विग्नमानसाः ॥&lt;br&gt;&#xA;धावन्ति सर्वतः सर्वे शिरआलोकनाय ते ॥ ६१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्व भागे धर्मारण्यमाहात्म्ये विष्णुशिरोनाशोनाम चतुर्दशोऽध्यायः ॥ १४ ॥ ॥ छ ॥&lt;/p&gt;</description>
    </item>
    <item>
      <title>०१५ हयग्रीवस्याख्यानवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/015_hayagrIvasyAkhyAnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/015_hayagrIvasyAkhyAnavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;न पश्यन्ति तदा शीर्षं ब्रह्माद्यास्तु सुरास्तदा ॥&lt;br&gt;&#xA;किं कुर्म इति हेत्युक्त्वा ज्ञानिनस्ते व्यचिन्तयन् ॥ १ ॥&lt;br&gt;&#xA;उवाच विश्वकर्माणं तदा ब्रह्मा सुरान्वितः ॥२॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;विश्वकर्मस्त्वमेवासि कार्यकर्ता सदा विभो ॥&lt;br&gt;&#xA;शीघ्रमेव कुरु त्वं वै वक्त्रं सान्द्रं च धन्विनः ॥ ३ ॥&lt;br&gt;&#xA;नमस्कृत्य तदा तस्मै स्तुतोऽसौ देववर्द्धकिः ॥&lt;br&gt;&#xA;उवाच परया भक्त्या ब्रह्माणं कमलोद्भवम् ॥ ३ ॥&lt;br&gt;&#xA;यज्ञकार्यं निवृत्याशु वदन्ति विविधाः सुराः ॥ ४ ॥&lt;br&gt;&#xA;यज्ञभागविहीनं मां किं पुनर्वच्मि ते ऽग्रतः ॥&lt;br&gt;&#xA;यज्ञभागमहं देव लभेयैवं सुरैः सह ॥ ५ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;दास्यामि सर्वयज्ञेषु विभागं सुरवर्द्धके ॥&lt;br&gt;&#xA;सोमे त्वं प्रथमं वीर पूज्यसे श्रुतिकोविदैः ॥ ६ ॥&lt;br&gt;&#xA;तद्विष्णोश्च शिरस्तावत्सन्धत्स्वामरवर्द्धक ॥&lt;br&gt;&#xA;विश्वकर्माब्रवीद्देवानानयध्वं शिरस्त्विति ॥ ७ ॥&lt;br&gt;&#xA;तन्नास्तीति सुराः सर्वे वदन्ति नृपसत्तम ॥&lt;br&gt;&#xA;मध्याह्ने तु समुद्भूते रथस्थो दिवि चांशुमान् ॥ ८ ॥&lt;br&gt;&#xA;दृष्टं तदा सुरैः सर्वै रथादश्वमथानयन् ॥&lt;br&gt;&#xA;छित्त्वा शीर्षं महीपाल कबन्धाद्वाजिनो हरेः ॥ ९ ॥&lt;br&gt;&#xA;कबन्धे योजयामास विश्वकर्मातिचातुरः ॥&lt;br&gt;&#xA;दृष्ट्वा तं देवदेवेशं सुराः स्तुतिमकुर्वत ॥ 3.2.15.१० ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;नमस्तेऽस्तु जगद्बीज नमस्ते कमलापते ॥&lt;br&gt;&#xA;नमस्तेऽस्तु सुरेशान नमस्ते कमलेक्षण ॥ ११ ॥&lt;br&gt;&#xA;त्वं स्थितिः सर्वभूतानां त्वमेव शरणं सताम् ॥&lt;br&gt;&#xA;त्वं हन्ता सर्वदुष्टानां हयग्रीव नमोऽस्तु ते ॥ १२ ॥&lt;br&gt;&#xA;त्वमोङ्कारो वषट्कारः स्वाहा स्वधा चतुर्विधा ॥&lt;br&gt;&#xA;आद्यस्त्वं च सुरेशान त्वमेव शरणं सदा ॥ १३ ॥&lt;br&gt;&#xA;यज्ञो यज्ञपतिर्यज्वा द्रव्यं होता हुतस्तथा ॥&lt;br&gt;&#xA;त्वदर्थं हूयते देव त्वमेव शरणं सखा ॥ १४ ॥&lt;br&gt;&#xA;कालः करालरूपस्त्वं त्वं वार्क्कः शीतदीधितिः ॥&lt;br&gt;&#xA;त्वमग्निर्वरुणश्चैव त्वं च कालक्षयङ्करः ॥ १५ ॥&lt;br&gt;&#xA;गुणत्रयं त्वमेवेह गुणहीनस्त्वमेव हि ॥&lt;br&gt;&#xA;गुणानामालयस्त्वं च गोप्ता सर्वेषु जन्तुषु ॥ १६ ॥&lt;br&gt;&#xA;स्त्रीपुंसोश्च द्विधा त्वं च पशुपक्ष्यादिमानवैः ॥&lt;br&gt;&#xA;चतुर्विधं कुलं त्वं हि चतुराशीतिलक्षणः ॥ १७ ॥&lt;br&gt;&#xA;दिनान्तश्चैव पक्षान्तो मासान्तो हायनं युगम् ॥&lt;br&gt;&#xA;कल्पान्तश्च महान्तश्च कालान्तस्त्वं च वै हरे ॥ १८ ॥&lt;br&gt;&#xA;एवंविधैर्महादिव्यैः स्तूयमानः सुरैर्नृप ॥&lt;br&gt;&#xA;सन्तुष्टः प्राह सर्वेषां देवानां पुरतः प्रभुः ॥ १९ ॥&lt;br&gt;&#xA;॥ श्रीभगवानुवाच ॥&lt;br&gt;&#xA;किमर्थमिह सम्प्राप्ताः सर्वे देवगणा भुवि ॥&lt;br&gt;&#xA;किमेतत्कारणं देवाः कि नु दैत्यप्रपीडिताः ॥ 3.2.15.२० ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;न दैत्यस्य भयं जातं यज्ञ कर्मोत्सुका वयम् ॥&lt;br&gt;&#xA;त्वद्दर्शनपराः सर्वे पश्यामो वै दिशो दश ॥ २१ ॥&lt;br&gt;&#xA;त्वन्मायामोहिताः सर्वे व्यग्रचित्ता भयातुराः ॥&lt;br&gt;&#xA;योगारूढस्वरूपं च दृष्टं तेऽस्माभिरुत्तमम्॥ २२ ॥&lt;br&gt;&#xA;वम्री च नोदितास्माभिर्जागराय तवेश्वर ॥&lt;br&gt;&#xA;ततश्चापूर्वमभवच्छिरश्छिन्नं बभूव ते ॥ २३ ॥&lt;br&gt;&#xA;सूर्याश्वशीर्षमानीय विश्व कर्मातिचातुरः ॥&lt;br&gt;&#xA;समधत्त शिरो विष्णो हयग्रीवोऽस्यतः प्रभो ॥ २४ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;तुष्टोऽहं नाकिनः सर्वे ददाम्रि वरमीप्सितम् ॥&lt;br&gt;&#xA;हयग्रीवोऽस्म्यहं जातो देवदेवो जगत्पतिः ॥ २५ ॥&lt;br&gt;&#xA;न रौद्रं न विरूपं च सुरैरपि च सेवितम् ॥&lt;br&gt;&#xA;जातोऽहं वरदो देवा हयाननेति तोषितः ॥ २६ ॥ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कृते सत्रे ततो वेधा धीमान्सन्तुष्टचेतसा ॥&lt;br&gt;&#xA;यज्ञभागं ततो दत्त्वा वम्रीभ्यो विश्वकर्मणे ॥ २७ ॥&lt;br&gt;&#xA;यज्ञान्ते च सुरश्रेष्ठं नमस्कृत्य दिवं ययौ ॥&lt;br&gt;&#xA;एतच्च कारणं विद्धि हयाननो यतो हरिः ॥ २८ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;येनाक्रान्ता मही सर्वा क्रमेणैकेन तत्त्वतः ॥&lt;br&gt;&#xA;विवरे विवरे रोम्णां वर्तन्ते च पृथक्पृथक् ॥२९॥&lt;br&gt;&#xA;ब्रह्माण्डानि सहस्राणि दृश्यन्ते च महाद्युते ॥&lt;br&gt;&#xA;न वेत्ति वेदो यत्पारं शीर्षघातो हि वै कथम् ॥ 3.2.15.३० ॥ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;शृणु त्वं पाण्डवश्रेष्ठ कथां पौराणिकीं शुभाम् ॥&lt;br&gt;&#xA;ईश्वरस्य चरित्रं हि नैव वेत्ति चराचरे ॥३१॥&lt;br&gt;&#xA;एकदा ब्रह्मसभायां गता देवाः सवासवाः॥&lt;br&gt;&#xA;भूर्लोकाद्याश्च सर्वे हि स्थावराणि चराणि च॥३२॥&lt;br&gt;&#xA;देवा ब्रह्मर्षयः सर्वे नमस्कर्तुं पितामहम् ॥&lt;br&gt;&#xA;विष्णुरप्यागतस्तत्र सभायां मन्त्रकारणात् ॥३३॥&lt;br&gt;&#xA;ब्रह्मा चापि विगर्विष्ठ उवाचेदं वचस्तदा ॥&lt;br&gt;&#xA;भोभो देवाः शृणुध्वं कस्त्रयाणां कारणं महत् ॥३४॥&lt;br&gt;&#xA;सत्यं ब्रुवन्तु वै देवा ब्रह्मेशविष्णुमध्यतः ॥&lt;br&gt;&#xA;तां वाचं च समाकर्ण्य देवा विस्मयमागताः॥३५॥&lt;br&gt;&#xA;ऊचुश्चैव ततो देवा न जानीमो वयं सुराः ॥&lt;br&gt;&#xA;ब्रह्मपत्नी तदोवाच विष्णुं प्रति सुरेश्वरम् ॥&lt;br&gt;&#xA;त्रयाणामपि देवानां महान्तं च वदस्व मे ॥ ३६ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;विष्णुमायाबलेनैव मोहितं भुवनत्रयम् ॥&lt;br&gt;&#xA;ततो ब्रह्मोवाच चेदं न त्वं जानासि भो विभोः ॥ ३७ ॥&lt;br&gt;&#xA;नैव मुह्यति ते मायाबलेन नैवमेव च ॥&lt;br&gt;&#xA;गर्वहिंसापरो देवो जगद्भर्ता जगत्प्रभुः ॥३८॥&lt;br&gt;&#xA;ज्येष्ठं त्वां न विदुः सर्वे विष्णुमायावृताः खिलाः ॥&lt;br&gt;&#xA;ततो ब्रह्मा स रोषेण क्रुद्धः प्रस्फुरिताननः ॥ ३९ ॥&lt;br&gt;&#xA;उवाच वचनं कोपाद्धे विष्णो शृणु मे वचः ॥&lt;br&gt;&#xA;येन वक्त्रेण सभायां वचनं समुदीरितम् ॥ 3.2.15.४० ॥&lt;br&gt;&#xA;तच्छीर्षं पततादाशु चाल्पकालेन वै पुनः ॥&lt;br&gt;&#xA;ततो हाहाकृतं सर्वं सेन्द्राः सर्षिपुरोगमाः ॥ ४१ ॥&lt;br&gt;&#xA;ब्रह्माणं क्षमयामासुर्विष्णुं प्रति सुरोत्तमाः ॥&lt;br&gt;&#xA;विष्णुश्च तद्वचः श्रुत्वा सत्यंसत्यं भविष्यति ॥ ४२ ॥&lt;br&gt;&#xA;ततो विष्णुर्महातेजास्तीर्थस्योत्पादनेन च ॥&lt;br&gt;&#xA;तपस्तेपे तु वै तत्र धर्मारण्ये सुरेश्वरः ॥&lt;br&gt;&#xA;अश्वशीर्ष मुखं दृष्ट्वा हयग्रीवो जनार्द्दनः ॥ ४३ ॥&lt;br&gt;&#xA;तपस्तेपे महाभाग विधिना सह भारत ॥&lt;br&gt;&#xA;न शक्यं केनचित्कर्त्तुमात्मनात्मैव तुष्टवान् ॥ ४४ ॥&lt;br&gt;&#xA;ब्रह्मापि तपसा युक्तस्तेपे वर्षशतत्रयम् ॥&lt;br&gt;&#xA;तिष्ठन्नेव पुरो विष्णोर्विष्णुमायाविमोहितः ॥ ४५ ॥&lt;br&gt;&#xA;यज्ञार्थमवदत्तुष्टो देवदेवो जगत्पतिः ॥&lt;br&gt;&#xA;ब्रह्मंस्ते मुक्तताद्यास्ति मम मायाप्यदुःसहा ॥ ४६ ॥&lt;br&gt;&#xA;ततो लब्धवरो ब्रह्मा हृष्टचित्तो जनार्द्दनः ॥&lt;br&gt;&#xA;उवाच मधुरां वाचं सर्वेषां हितकारणात् ॥ ४७ ॥&lt;br&gt;&#xA;अत्राभवन्महाक्षेत्रं पुण्यं पापप्रणाशनम् ॥&lt;br&gt;&#xA;विधिविष्णुमयं चैतद्भवत्वेतन्न संशयः ॥ ४८ ॥&lt;br&gt;&#xA;तीर्थस्य महिमा राजन्हयशीर्षस्तदा हरिः ॥&lt;br&gt;&#xA;शुभाननो हि सञ्जातः पूर्वेणैवा ननेन तु ॥ ४९ ॥&lt;br&gt;&#xA;कन्दर्पकोटिलावण्यो जातः कृष्णस्तदा नृप ॥&lt;br&gt;&#xA;ब्रह्मापि तपसा युक्तो दिव्यं वर्षशतत्रयम् ॥ 3.2.15.५० ॥&lt;br&gt;&#xA;सावित्र्या च कृतं यत्र विष्णुमाया न बाधते ॥&lt;br&gt;&#xA;मायया तु कृतं शीर्षं पञ्चमं शार्दुलस्य वा ॥ ५१ ॥&lt;br&gt;&#xA;धर्मारण्ये कृतं रम्यं हरेण च्छेदितं पुरा ॥&lt;br&gt;&#xA;तस्मै दत्त्वा वरं विष्णुर्जगामादर्शनं ततः ॥ ५२ ॥&lt;br&gt;&#xA;स्थापयित्वा विधिस्तत्र तीर्थं चैव त्रिलोचनम् ॥&lt;br&gt;&#xA;मुक्तेशं नाम देवस्य मोक्षतीर्थमरिन्दम ॥ ५३ ॥&lt;br&gt;&#xA;गतः सोऽपि सुरश्रेष्ठः स्वस्थानं सुरसेवितम् ॥&lt;br&gt;&#xA;तत्र प्रेता दिवं यान्ति तर्पणेन प्रतर्पिताः ॥ ५४ ॥&lt;br&gt;&#xA;अश्वमेधफलं स्नाने पाने गोदानजं फलम् ॥&lt;br&gt;&#xA;पुष्कराद्यानि तीर्थानि गङ्गाद्याः सरितस्तथा ॥ ५५ ॥&lt;br&gt;&#xA;स्नानार्थमत्रागच्छन्ति देवताः पितरस्तथा ॥&lt;br&gt;&#xA;कार्त्तिक्यां कृत्तिकायोगे मुक्तेशं पूजयेत्तु यः ॥ ५६ ॥&lt;br&gt;&#xA;स्नात्वा देवसरे रम्ये नत्वा देवं जनार्द्दनम् ॥&lt;br&gt;&#xA;यः करोति नरो भक्त्या सर्वपापैः प्रमुच्यते ॥ ५७ ॥&lt;br&gt;&#xA;भुक्त्वा भोगा न्यथाकामं विष्णुलोकं स गच्छति ॥&lt;br&gt;&#xA;अपुत्रा काकवन्ध्या च मृतवत्सा मृतप्रजा ॥ ५८ ॥&lt;br&gt;&#xA;एकाम्बरेण सुस्नातौ पतिपत्न्यौ यथाविधि ॥&lt;br&gt;&#xA;तद्दोषं नाशयेन्नूनं प्रजाप्तिप्रतिबन्धकम् ॥ ५९ ॥&lt;br&gt;&#xA;मोक्षेश्वरप्रसादेन पुत्रपौत्रादि वर्द्धयेत् ॥&lt;br&gt;&#xA;दद्याद्वैकेन चित्तेन फलानि सत्यसंयुता ॥ ॥ 3.2.15.६० ॥&lt;br&gt;&#xA;निधाय वंशपात्रेऽपि नारी दोषात्प्रमुच्यते ॥&lt;br&gt;&#xA;प्राप्नुवन्ति च देवाश्च अग्निष्टोमफलं नृप ॥ ६१ ॥&lt;br&gt;&#xA;वेधा हरिर्हरश्चैव तप्यन्ते परमं तपः ॥&lt;br&gt;&#xA;धर्मारण्ये त्रिसन्ध्यं च स्नात्वा देवसरस्यथ ॥ ६२ ॥&lt;br&gt;&#xA;तत्र मोक्षेश्वरः शम्भुः स्थापितो वै ततः सुरैः ॥&lt;br&gt;&#xA;तत्र साङ्गं जपं कृत्वा न भूयः स्तनपो भवेत् ॥ ६३ ॥&lt;br&gt;&#xA;एवं क्षेत्रं महाराज प्रसिद्धं भुवनत्रये ॥&lt;br&gt;&#xA;यस्तत्र कुरुते श्राद्धं पितॄणां श्रद्धयान्वितः ॥ ६४ ॥&lt;br&gt;&#xA;उद्धरेत्सप्त गोत्राणि कुलमेकोत्तरं शतम् ॥&lt;br&gt;&#xA;देवसरो महारम्यं नानापुष्पैः समन्वितम् ॥&lt;br&gt;&#xA;श्यामं सकलकल्हारैर्विविधैर्जलजन्तुभिः ॥ ६५ ॥&lt;br&gt;&#xA;ब्रह्मविष्णुमहेशाद्यैः सेवितं सुरमानुषैः ॥&lt;br&gt;&#xA;सिद्धैर्यक्षैश्च मुनिभिः सेवितं सर्वतः शुभम् ॥ ६६ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;कीदृशं तत्सरः ख्यातं तस्मि न्स्थाने द्विजोत्तम ॥&lt;br&gt;&#xA;तस्य रूपं प्रकारं च कथयस्व यथातथम् ॥ ६७ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;साधुसाधु महाप्राज्ञ धर्मपुत्र युधिष्ठिर ॥&lt;br&gt;&#xA;यस्य सङ्कीर्तनान्नूनं सर्वपापैः प्रमुच्यते ॥ ६८ ॥&lt;br&gt;&#xA;अतिस्वछतरं शीतं गङ्गोदकसमप्रभम् ॥&lt;br&gt;&#xA;पवित्रं मधुरं स्वादु जलं तस्य नृपोत्तम ॥ ६९ ॥&lt;br&gt;&#xA;महाविशालं गम्भीरं देवखातं मनोरमम् ॥&lt;br&gt;&#xA;लहर्यादिभिर्गम्भीरः फेनावर्तसमाकुलम्॥ 3.2.15.७० ॥&lt;br&gt;&#xA;झषमण्डूककमठैर्मकरैश्च समाकुलम् ॥&lt;br&gt;&#xA;शङ्खशुक्त्यादि भिर्युक्तं राजहंसैः सुशोभितम् ॥ ७१ ॥&lt;br&gt;&#xA;वटप्लक्षैः समायुक्तमश्वत्थाम्रैश्च वेष्टितम् ॥&lt;br&gt;&#xA;चक्रवाकसमोपतं बकसारसटिट्टिभैः ॥ ७२ ॥&lt;br&gt;&#xA;कमनीय प्रगन्धाच्छच्छत्रपत्रैः सुशोभितम् ॥&lt;br&gt;&#xA;सेव्यमानं द्विजैः सर्वैः सारसाद्यैः सुशोभितम् ॥ ७३ ॥&lt;br&gt;&#xA;सदेवैर्मुनिभिश्चैव विप्रैर्मत्यैश्च भूमिप ॥&lt;br&gt;&#xA;सेवितं दुःखहं चैव सर्वपापप्रणाशनम् ॥ ७४ ॥&lt;br&gt;&#xA;अनादिनिधनोदन्तं सेवितं सिद्धमण्डलैः ॥&lt;br&gt;&#xA;स्नानादिभिः सर्वदैव तत्सरो नृपसत्तम ॥ ७५ ॥&lt;br&gt;&#xA;विधिना कुरुते यस्तु नीलोत्सर्गं च तत्तटे ॥&lt;br&gt;&#xA;प्रेता नैव कुले तस्य यावदिन्द्राश्चतुर्दश ॥ ७६ ॥&lt;br&gt;&#xA;कन्यादानं च ये कुर्युर्विधिना तत्र भूपते ॥&lt;br&gt;&#xA;ते तिष्ठन्ति ब्रह्मलोके यावदाभूतसम्प्लवम् ॥ ७७ ॥&lt;br&gt;&#xA;महिषीं गृहदासीं च सुरभीं सुतसंयुताम् ॥&lt;br&gt;&#xA;हेम विद्यां तथा भूमिं रथांश्च गजवाससी ॥ ७८ ॥&lt;br&gt;&#xA;ददाति श्रद्धया तत्र सोऽक्षयं स्वर्गमश्नुते ॥&lt;br&gt;&#xA;देवखातस्य माहात्म्यं यः पठेच्छिवसन्निधौ ॥&lt;br&gt;&#xA;दीर्घमायुस्तथा सौख्यं लभते नात्र संशयः ॥ ७९ ॥&lt;br&gt;&#xA;यः शृणोति नरो भक्त्या नारी वा त्विदमद्भुतम् ॥&lt;br&gt;&#xA;कुले तस्य भवेच्छ्रेयः कल्पान्तेऽपि युधिष्ठिर ॥ 3.2.15.८० ॥&lt;br&gt;&#xA;एतत्सर्वं मयाख्यातं हयग्रीवस्य कारणम् ॥&lt;br&gt;&#xA;प्रभास्तस्य तीर्थस्य सर्वपापायनुत्तये ॥ ८१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्य माहात्म्ये हयग्रीवस्याख्यानवर्णनन्नाम पञ्चदशोऽध्यायः ॥ १५ ॥ ॥ छ ॥&lt;/p&gt;</description>
    </item>
    <item>
      <title>०१६ आनन्दास्थापनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/016_AnandAsthApanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/016_AnandAsthApanavarNanam/</guid>
      <description>&lt;p&gt;॥ युधिष्ठिर उवाच ॥ ॥&lt;br&gt;&#xA;रक्षसां चैव दैत्यानां यक्षणामथ पक्षिणाम् ॥&lt;br&gt;&#xA;भयनाशाय काजेशैर्धर्मारण्यनिवासिनाम् ॥ १ ॥&lt;br&gt;&#xA;शक्तीः संस्थापिता नृनं नानारूपा ह्यनेकशः ॥&lt;br&gt;&#xA;तासां स्थानानि नामा नि यथारूपाणि मे वद ॥ २ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;शृणु पार्थ महाबाहो धर्ममूर्ते नृपोत्तम ॥&lt;br&gt;&#xA;स्थाने वै स्थापिता शक्तिः काजेशैश्चैव गोत्रपा ॥ ३ ॥&lt;br&gt;&#xA;श्रीमाता मदारिकायां शान्ता नन्दापुरे वरे ॥&lt;br&gt;&#xA;रक्षार्थं द्विजमुख्यानां चतुर्दिक्षु स्थिताश्च ताः ॥ ॥ ४ ॥&lt;br&gt;&#xA;युक्ताश्चैव सुरैः सर्वैः स्वस्वस्थाने नृपोत्तम ॥&lt;br&gt;&#xA;वनमध्ये स्थिताः सर्वा द्विजानां रक्षणाय वै ॥ ५ ॥&lt;br&gt;&#xA;सा बभूव महाराज सावित्रीति प्रथा शिवा ॥&lt;br&gt;&#xA;असुराणां वधार्थाय ज्ञानजा स्थापिता सुरैः ॥ ६ ॥&lt;br&gt;&#xA;गात्रायी? पक्षिणी देवी छत्रजा द्वारवासिनी ॥&lt;br&gt;&#xA;शीहोरी चूटसञ्ज्ञा या पिप्पलाशापुरी तथा ॥&lt;br&gt;&#xA;अन्याश्च बहवश्चैव स्थापिता भयरक्षणे ॥ ७ ॥&lt;br&gt;&#xA;प्रतीच्योदीच्यां याम्यां वै विबुधैः स्थापिता हि सा ॥&lt;br&gt;&#xA;नानायुधधरा सा च नानाभरणभूषिता ॥ ८ ॥&lt;br&gt;&#xA;नानावाहनमारूढा नानारूपधरा च सा ॥&lt;br&gt;&#xA;नानाकोपसमायुक्ता नानाभयविना शिनी ॥ ९ ॥&lt;br&gt;&#xA;स्थाप्या मातर्यथास्थाने यथायोग्या दिशोदिश ॥&lt;br&gt;&#xA;गरुडेन समारूढा त्रिशूलवरधारिणी ॥ 3.2.16.१० ॥&lt;br&gt;&#xA;सिंहारूढा शुद्धरूपा वारुणी पानदर्पिता ॥&lt;br&gt;&#xA;खड्गखेटकबाणाढ्यैः करैर्भाति शुभानना ॥ ११ ॥&lt;br&gt;&#xA;रक्तवस्त्रावृता चैव पीनोन्नतपयोधरा ॥&lt;br&gt;&#xA;उद्यदादित्यबिम्बाभा मदाघूर्णितलोचना ॥ ॥ १२ ॥&lt;br&gt;&#xA;एवमेषा महादिव्या काजेशैः स्थापिता तदा ॥&lt;br&gt;&#xA;रक्षार्थं सर्वजन्तूनां सत्यमन्दिरवासिनाम् ॥ १३ ॥&lt;br&gt;&#xA;सा देवी नृपशार्दूल स्तुता सम्पूजिता सह ॥&lt;br&gt;&#xA;ददाति सकलान्कामान्वाञ्छितान्नृपमत्तम ॥ १४ ॥&lt;br&gt;&#xA;धर्मारण्यात्पश्चिमतः स्थापिता छत्रजा शुभा ॥&lt;br&gt;&#xA;तत्रस्था रक्षते विप्रान्कियच्छक्तिसम न्विता ॥ १५ ॥&lt;br&gt;&#xA;भैरवं रूपमास्थाय राक्षसानां वधाय च ॥&lt;br&gt;&#xA;धारयन्त्यायुधानीत्थं विप्राणामभयाय च ॥ १६ ॥&lt;br&gt;&#xA;सरश्चकार तस्याग्रे उत्तमं जल पूरितम् ॥&lt;br&gt;&#xA;सरस्यस्मिन्महाभाग कृत्वा स्नानादितर्पणम् ॥ १७ ॥&lt;br&gt;&#xA;पिण्डदानादिकं सर्वमक्षयं चैव जायते ॥&lt;br&gt;&#xA;भूमौ क्षिप्ताञ्जलीन्दिव्यान्धूपदीपादिकं सदा ॥ १८ ॥&lt;br&gt;&#xA;तस्य नो बाधते व्याधिः शत्रूणां नाश एव च ॥&lt;br&gt;&#xA;बलिदानादिकं तत्र कुर्याद्भूयः स्वशक्तितः ॥ १९ ॥&lt;br&gt;&#xA;शत्रवो नाशमायान्ति धनं धान्यं विवर्धते ॥&lt;br&gt;&#xA;आनन्दा स्थापिता राजञ्छक्त्यंशा च मनोरमा ॥ 3.2.16.२० ॥&lt;br&gt;&#xA;रक्षणार्थं द्विजातीनां माहात्म्यं शृणु भूपते ॥&lt;br&gt;&#xA;शुक्लाम्बरधरा दिव्या हेमभूषणभूषिता ॥ २१ ॥&lt;br&gt;&#xA;सिंहारूढा चतुर्हस्ता शशाङ्ककृतशेखरा ॥&lt;br&gt;&#xA;मुक्ताहारलतोपेता पीतोन्नतपयोधरा ॥ २२ ॥&lt;br&gt;&#xA;अक्षमालासिहस्ता च गुण तोमरधारिणी ॥&lt;br&gt;&#xA;दिव्यगन्धवराधारा दिव्यमालाविभूषिता ॥ २३ ॥&lt;br&gt;&#xA;सात्त्विकी शक्तिरानन्दा स्थिता तस्मिन्पुरे पुरा ॥&lt;br&gt;&#xA;पूजयेत्तां च वै राजन्कर्पूरारक्त चन्दनैः ॥ २४ ॥&lt;br&gt;&#xA;भोजयेत्पायसैः शुभ्रैर्मध्वाज्यसितया सह ॥&lt;br&gt;&#xA;भवान्याः प्रीतये राजन्कुमार्याः पूजनं तथा ॥ २५ ॥&lt;br&gt;&#xA;तत्र जप्तं हुतं दत्तं ध्यातं च नृपसत्तम ॥&lt;br&gt;&#xA;तत्सर्वं चाक्षयं तत्र जायते नात्र संशयः ॥ २६ ॥&lt;br&gt;&#xA;त्रिगुणे त्रिगुणा वृद्धिस्तस्मिन्स्थाने नृपोत्तम ॥&lt;br&gt;&#xA;साधकस्य भवेन्नूनं धनदारादिसं पदः ॥ २७ ॥&lt;br&gt;&#xA;न हानिर्न च रोगश्च न शत्रुर्न च दुष्कृतम् ॥&lt;br&gt;&#xA;गावस्तस्य विवर्द्धन्ते धनधान्यादिसङ्कुलम् ॥ २८ ॥&lt;br&gt;&#xA;न शाकिन्या भयं तस्य न च राज्ञश्च वैरिणः ॥&lt;br&gt;&#xA;न च व्याधिभयं चैव सर्वत्र विजयी भवेत् ॥ २९ ॥&lt;br&gt;&#xA;विद्याश्चतुर्द्दशास्यैव भासन्ते पठिता इव ॥&lt;br&gt;&#xA;सूर्यवद्द्योतते भूमावानन्दमा श्रितो नरः ॥ 3.2.16.३० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वार्धे धर्मारण्यमाहात्म्य आनन्दास्थापनवर्णनं नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७ श्रीमातामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/017_shrImAtAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/017_shrImAtAmAhAtmyavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;दक्षिणे स्थापिता राजञ्छाँता देवी महाबला ॥&lt;br&gt;&#xA;सा विविधाम्बरधरा वनमालाविभूषिता ॥ १ ॥&lt;br&gt;&#xA;तामसी सा महाराज मधुकैटभनाशिनी ॥&lt;br&gt;&#xA;विष्णुना तत्र वै न्यस्ता शिवपत्नी नृपोत्तम ॥ २ ॥&lt;br&gt;&#xA;सा चैवाष्टभुजा रम्या मेघश्यामा मनोरमा ॥&lt;br&gt;&#xA;कृष्णाम्बरधरा देवी व्याघ्रवाहनसंस्थिता ॥ ३ ॥&lt;br&gt;&#xA;द्वीपिचर्मपरीधाना दिव्याभरणभूषिता ॥&lt;br&gt;&#xA;घण्टात्रिशूलाक्षमालाकमण्डलुधरा शुभा॥ ४॥&lt;br&gt;&#xA;अलङ्कृतभुजा देवी सर्वदेवनमस्कृता ॥&lt;br&gt;&#xA;धनं धान्यं सुतान्भोगान्स्वभक्तेभ्यः प्रयच्छति ॥ ५ ॥&lt;br&gt;&#xA;पूजयेत्कमलै र्दिव्यैः कर्पूरागरुचन्दनैः ॥&lt;br&gt;&#xA;तदुद्देशेन तत्रैव पूजयेद्द्विजसत्तमान् ॥ ६ ॥&lt;br&gt;&#xA;कुमारीर्भोजयेदन्नैर्विविधैर्भक्तिभावतः ॥&lt;br&gt;&#xA;धूपैर्दीपैः फलैः रम्यैः पूजयेच्च सुरादिभिः ॥ ७ ॥&lt;br&gt;&#xA;मांसैस्तु विविधैर्दिव्यैरथवा धान्यपिष्टजैः ॥&lt;br&gt;&#xA;अन्यैश्च विविधैर्धान्यैः पायसैर्वटकैस्तथा ॥ ८ ॥&lt;br&gt;&#xA;ओदनैः कृशरापूपैः पूजयेत्सुसमाहितः ॥&lt;br&gt;&#xA;स्तुतिपाठेन तत्रैव शक्तिस्तोत्रैर्मनोहरैः ॥ ९ ॥&lt;br&gt;&#xA;रिपवस्तस्य नश्यन्ति सर्वत्र विजयी भवेत् ॥&lt;br&gt;&#xA;रणे राजकुले द्यूते लभते जयमङ्गलम् ॥ 3.2.17.१० ॥&lt;br&gt;&#xA;सौम्या शान्ता महाराज स्थापिता कुलमातृका ॥&lt;br&gt;&#xA;श्रीमाता सा प्रसिद्धा च माहात्म्यं शृणु भूपते ॥ ११ ॥&lt;br&gt;&#xA;कुलमाता महाशक्तिस्तत्रास्ते नृपसत्तम ॥&lt;br&gt;&#xA;कुमारी ब्रह्मपुत्री सा रक्षार्थं विधिना कृता ॥ १२ ॥&lt;br&gt;&#xA;स्थानमाता च सा देवी श्रीमाता साभिधानतः ॥&lt;br&gt;&#xA;त्रिरूपा सा द्विजातीनां निर्मिता रक्षणाय च ॥ १३ ॥&lt;br&gt;&#xA;कमण्डलुधरा देवी घण्टाभरणभूषिता ॥&lt;br&gt;&#xA;अक्षमालायुता राजञ्छुभा सा शुभरूपिणी ॥ १४ ॥&lt;br&gt;&#xA;कुमारी चादिमाता च स्थानत्राणकरापि च ॥&lt;br&gt;&#xA;दैत्यघ्नी कामदा चैव महामोहविनाशिनी ॥ १५ ॥&lt;br&gt;&#xA;भक्तिगम्या च सा देवी कुमारी ब्रह्मणः सुता ॥&lt;br&gt;&#xA;रक्ताम्बरधरा साधुरक्तचन्दनचर्चिता ॥ १६ ॥&lt;br&gt;&#xA;रक्तमाल्या दशभुजा पञ्चवक्त्रा सुरेश्वरी ॥&lt;br&gt;&#xA;चन्द्रावतंसिका माता सुरा सुरनमस्कृता ॥ १७ ॥&lt;br&gt;&#xA;साक्षात्सरस्वतीरूपा रक्षार्थं विधिना कृता ॥&lt;br&gt;&#xA;ॐकारा सा महापुण्या काजेशेन विनिर्मिता ॥ १८ ॥&lt;br&gt;&#xA;ऋषिभिः सिद्धयक्षा दिसुरपन्नगमानवैः ॥&lt;br&gt;&#xA;प्रणम्याङ्घ्रियुगा तेभ्यो ददाति मनसेप्सितम् ॥ १९ ॥&lt;br&gt;&#xA;पालयन्ती च संस्थानं द्विजातीनां हिताय वै ॥&lt;br&gt;&#xA;यथौरसान्सुतान्माता पालयन्तीह सद्गुणैः ॥ 3.2.17.२० ॥&lt;br&gt;&#xA;अथ पालयती देवी श्रीमाता कुलदेवता ॥&lt;br&gt;&#xA;उपद्रवाणि सर्वाणि नाशयेत्सततं स्तुता ॥ २१ ॥&lt;br&gt;&#xA;सर्वविघ्नोपशमनी श्रीमाता स्मरणेन हि ॥&lt;br&gt;&#xA;विवाहे चोपवीते च सीमन्ते शुभकर्मणि ॥ २२ ॥&lt;br&gt;&#xA;सर्वेषु भक्तकार्येषु श्रीमाता पूज्यते सदा ॥&lt;br&gt;&#xA;यथा लम्बोदरं देवं पूज यित्वा समारभेत् ॥ २३ ॥&lt;br&gt;&#xA;कार्यं शुभं सर्वमपि श्रीमातरं तथा नृप ॥&lt;br&gt;&#xA;यत्किञ्चिद्भोजनं त्वत्र ब्राह्मणेभ्यः प्रयच्छति ॥ २४ ॥&lt;br&gt;&#xA;अथवा विनिवेद्यं च क्रियते यत्परस्परम् ॥&lt;br&gt;&#xA;अनिवेद्य च तां राजन्कुर्वाणो विघ्नमेष्यति ॥ २५ ॥&lt;br&gt;&#xA;तस्मात्तस्यै निवेद्याथ ततः कर्म समारभेत् ॥&lt;br&gt;&#xA;तद्वरेणाखिलं कर्म अविघ्नेन हि सिद्धति ॥&lt;br&gt;&#xA;हेमन्ते शिशिरे प्राप्ते पूजयेद्धर्मपुत्रिकाम् ॥ २६ ॥&lt;br&gt;&#xA;हेमपत्रे समालिख्य राजते वाथ कारयेत् ॥&lt;br&gt;&#xA;पादुकां चोत्तमां राजञ्छ्रीमातायै निवेदयेत् ॥ २७ ॥&lt;br&gt;&#xA;स्नात्वा चैव शुचिर्भूत्वा तिलामलकमिश्रितैः॥&lt;br&gt;&#xA;वासोभिः सुमनोभिश्च दुकूलैः सुमनोहरैः ॥ २८ ॥&lt;br&gt;&#xA;लेपयेच्चन्दनैः शुभ्रैः कुकुमैः सिन्दुरासकैः ॥&lt;br&gt;&#xA;कर्पूरागुरुकस्तूरीमिश्रितैः कर्द्दमैस्तथा ॥ २९ ॥&lt;br&gt;&#xA;कर्णिकारैश्च कह्लारैः करवीरैः सितारुणैः ॥&lt;br&gt;&#xA;चम्पकैः केतकीभिश्च जपा कुसुमकैस्तथा ॥ 3.2.17.३० ॥&lt;br&gt;&#xA;यक्षकर्द्दमकैश्चैव विल्वपत्रैरखण्डितैः ॥&lt;br&gt;&#xA;पालाशजातिपुष्पैश्च वटकैर्माषसम्भवैः ॥&lt;br&gt;&#xA;पूपभक्तादिदालीभिस्तोषयेच्छाकसञ्चयैः ॥ ॥ ३१ ॥&lt;br&gt;&#xA;धूपदीपादिपूर्वं तु पूजयेज्जगदम्बिकाम् ॥&lt;br&gt;&#xA;तद्धियैव कुमारीर्वै विप्रानपि च भोजयेत् ॥&lt;br&gt;&#xA;पायसैर्घृतयुक्तैश्च शर्करामिश्रितैर्नृप ॥ ३२ ॥&lt;br&gt;&#xA;पक्वान्नैर्मोदकाद्यैश्च तर्पयेद्भक्तिभावतः ॥&lt;br&gt;&#xA;तर्प्यमाणे द्विजैकस्मिन्सहस्रफलमश्नुते ॥३३॥&lt;br&gt;&#xA;दैत्यानां घातकं स्तोत्रं वाचयेच्च पुनः पुनः ॥&lt;br&gt;&#xA;एकाग्रमानसो भूत्वा श्रीमातरं स्तुवीय यः ॥३४॥&lt;br&gt;&#xA;तस्य तुष्टा वरं दद्यात्स्नापिता पूजिता स्तुता ॥&lt;br&gt;&#xA;अनिष्टानि च सर्वाणि नाशयेद्धर्मपुत्रिका ॥३५॥&lt;br&gt;&#xA;अपुत्रो लभते पुत्रान्नि र्धनो धनवान्भवेत्॥&lt;br&gt;&#xA;राज्यार्थी लभते राज्यं विद्यार्थी लभते च ताम्॥३६॥&lt;br&gt;&#xA;श्रियोर्थी लभते लक्ष्मीं भार्यार्थी लभते च ताम् ॥&lt;br&gt;&#xA;प्रसादाच्च सरस्वत्या लभते नात्र संशयः ॥ ३७ ॥&lt;br&gt;&#xA;अन्ते च परमं स्थानं यत्सुरैरपि दुर्लभम् ॥&lt;br&gt;&#xA;प्राप्नोति पुरुषो नित्यं सरस्वत्याः प्रसादतः ॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये श्रीमातामाहात्म्यवर्णनन्नाम सप्तदशोऽध्यायः ॥ १७ ॥ ॥&lt;/p&gt;</description>
    </item>
    <item>
      <title>०१८ मातङ्गीकर्णाटकोपाख्यानवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/018_mAtangIkarNATakopAkhyAnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/018_mAtangIkarNATakopAkhyAnavarNanam/</guid>
      <description>&lt;p&gt;॥ रुद्र उवाच ॥ ॥&lt;br&gt;&#xA;शृणु स्कन्द महाप्राज्ञ ह्यद्भुतं यत्कृतं मया ॥&lt;br&gt;&#xA;धर्मारण्ये महादुष्टो दैत्यः कर्णाटकाभिधः ॥ १ ॥&lt;br&gt;&#xA;निभृतं हि समागत्य दम्पत्योर्विघ्नमाचरत् ॥&lt;br&gt;&#xA;तं दृष्ट्वा तद्भयाल्लोकः प्रदुद्राव निरन्तरम् ॥ २ ॥&lt;br&gt;&#xA;त्यक्त्वा स्थानं गताः सर्वे वणिजो वाडवादयः ॥&lt;br&gt;&#xA;मातङ्गीरूपमास्थाय श्रीमात्रा त्वनया सुत ॥ ३ ॥&lt;br&gt;&#xA;हतः कर्णाटको नाम राक्षसो द्विजघातकः ॥&lt;br&gt;&#xA;तदा सर्वेऽपि वै विप्रा हृष्टास्ते तेन कर्मणा ॥ ४ ॥&lt;br&gt;&#xA;स्तुवन्ति पूजयन्ति स्म वणिजो भक्तितत्पराः ॥&lt;br&gt;&#xA;वर्षेवर्षे प्रकुर्वन्ति श्रीमातापूजनं शुभम् ॥ ५ ॥&lt;br&gt;&#xA;शुभकार्येषु सर्वेषु प्रथमं पूजयेत्तु ताम् ॥&lt;br&gt;&#xA;न स विघ्नं प्रपश्येत तदाप्रभृति पुत्रक ॥ ६ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;कोऽसौ दुष्टो महादैत्यः कस्मिन्वंशे समुद्भवः ॥&lt;br&gt;&#xA;किं किं तेन कृतं तात सर्वम्ं कथय सुव्रत ॥ ७ ॥&lt;br&gt;&#xA;॥ ॥ व्यास उवाच ॥ ॥&lt;br&gt;&#xA;शृणु राजन्प्रवक्ष्यामि कर्णाटकविचेष्टितम् ॥&lt;br&gt;&#xA;देवानां दानवानां यो दुःसहो वीर्यदर्पितः ॥ ८ ॥&lt;br&gt;&#xA;दुष्टकर्मा दुराचारो महाराष्ट्रो महाभुजः ॥&lt;br&gt;&#xA;जित्वा च सकलाल्ँलोकांस्त्रैलोक्ये च गतागतः ॥ ९ ॥&lt;br&gt;&#xA;यत्र देवाश्च ऋषयस्तत्र गत्वा महासुरः ॥&lt;br&gt;&#xA;छद्मना वा बलेनैव विघ्नं प्रकुरुते नृप ॥3.2.18.१०॥&lt;br&gt;&#xA;न वेदाध्ययनं लोके भवेत्तस्य भयेन च ॥&lt;br&gt;&#xA;कुर्वते वाडवा देवा न च सन्ध्याद्युपासनम् ॥ ११ ॥&lt;br&gt;&#xA;न क्रतुर्वर्तते तत्र न चैव सुरपूजनम् ॥&lt;br&gt;&#xA;देशेदेशे च सर्वत्र ग्रामेग्रामे पुरेपुरे ॥ १२ ॥&lt;br&gt;&#xA;तीर्थेतीर्थे च सर्वत्र विघ्नं प्रकुरुतेऽसुरः ॥&lt;br&gt;&#xA;परन्तु शक्यते नैव धर्मारण्ये प्रवेशितुम् ॥ १३ ॥&lt;br&gt;&#xA;भयाच्छक्त्याश्च श्रीमातुर्दानवो विक्लवस्तदा ॥&lt;br&gt;&#xA;केनोपायेन तत्रैव गम्यते त्विति चिन्तयन् ॥ १४ ॥&lt;br&gt;&#xA;विघ्नं करिष्ये हि कथं ब्राह्मणानां महात्मनाम् ॥&lt;br&gt;&#xA;वेदाध्ययनकर्तॄणां यज्ञे कर्माधितिष्ठताम् ॥ १५ ॥&lt;br&gt;&#xA;वेदाध्ययनजं शब्दं श्रुत्वा दूरात्स दानवः ॥&lt;br&gt;&#xA;विव्यथे स यथा राजन्वज्राहत इव द्विपः ॥ १६ ॥&lt;br&gt;&#xA;निःश्वासान्मुमुचे रोषाद्दन्तैर्दन्तांश्च घर्षयन् ॥&lt;br&gt;&#xA;दशमानो निजावोष्ठौ पेषयंश्च करावुभौ ॥ १७ ॥&lt;br&gt;&#xA;उन्मत्तवद्विचरत इतश्चेतश्च मारिष ॥&lt;br&gt;&#xA;सन्निपातस्य दोषेण यथा भवति मानवः ॥ १८ ॥&lt;br&gt;&#xA;तथैव दानवो घोरो धर्मारण्यसमीपगः ॥&lt;br&gt;&#xA;भ्रमते दहते चैव दूरादेव भयान्वितः ॥ १९ ॥&lt;br&gt;&#xA;विवाहकाले विप्राणां रूपं कृत्वा द्विजन्मनः ॥&lt;br&gt;&#xA;तत्रागत्य दुराधर्षो नीत्वा दाम्पत्यमुत्तमम् ॥ 3.2.18.२० ॥&lt;br&gt;&#xA;उत्पपात महीपृष्ठाद्गगने सोऽसुराधमः ॥&lt;br&gt;&#xA;स्वयं च रमते पापो द्वेषाज्जातिस्वभावतः ॥ २१ ॥&lt;br&gt;&#xA;एवं च बहुशः सोऽथ धर्मारण्याच्च दम्पती ॥&lt;br&gt;&#xA;गृहीत्वा कुरुते पापं देवानामपि दुःसहम् ॥ २२ ॥&lt;br&gt;&#xA;विघ्नं करोति दुष्टोऽसौ दम्पत्योः सततं भुवि ॥&lt;br&gt;&#xA;महाघोरतरं कर्म कुर्वंस्तस्मिन्पुरे वरे ॥ २३ ॥&lt;br&gt;&#xA;तत्रोद्विग्ना द्विजाः सर्वे पलायन्ते दिशो दश ॥&lt;br&gt;&#xA;गताः सर्वे भूमिदेवा स्त्यक्त्वा स्थानं मनोरमम् ॥ २४ ॥&lt;br&gt;&#xA;यत्रयत्र महत्तीर्थं तत्रतत्र गता द्विजाः ॥&lt;br&gt;&#xA;उद्वसं तत्पुरं जातं तस्मिन्काले नृपोत्तम ॥ २५ ॥&lt;br&gt;&#xA;न वेदाध्ययनं तत्र न च यज्ञः प्रवर्तते ॥&lt;br&gt;&#xA;मनुजास्तत्र तिष्ठन्ति न कर्णाटभयार्दिताः ॥ २६ ॥&lt;br&gt;&#xA;द्विजाः सर्वे ततो राजन्वणिजश्च महायशाः ॥&lt;br&gt;&#xA;एकत्र मिलिताः सर्वे वक्तुं मन्त्रं यथोचितम् ॥ २७॥&lt;br&gt;&#xA;कर्णाटस्य वधोपायं मन्त्रयन्ति द्विजर्षभाः ॥&lt;br&gt;&#xA;विचार्यमाणे तैर्दैवाद्वाग्जाता चाशरीरिणी ॥ २८ ॥&lt;br&gt;&#xA;आराधयत श्रीमातां सर्वदुःखापहारिणीम् ॥&lt;br&gt;&#xA;सर्वदैत्यक्षयकरीं सर्वोपद्रवनाशनीम् ॥ २९ ॥&lt;br&gt;&#xA;तच्छ्रुत्वा वाडवाः सर्वे हर्षव्याकुललोचनाः ॥&lt;br&gt;&#xA;श्रीमातां तु समागत्य गृहीत्वा बलिमुत्तमम् ॥ 3.2.18.३० ॥&lt;br&gt;&#xA;मधु क्षीरं दधि घृतं शर्करा पञ्चधारया ॥&lt;br&gt;&#xA;धूपं दीपं तथा चैव चन्दनं कुसुमानि च ॥ ३१ ॥&lt;br&gt;&#xA;फलानि विविधान्येव गृहीत्वा वाडवा नृप ॥&lt;br&gt;&#xA;धान्यं तु विविधं राजन्भक्तापूपा घृताचिताः ॥ ३२ ॥&lt;br&gt;&#xA;कुल्माषा वटकाश्चैव पायसं घृतमिश्रितम् ॥&lt;br&gt;&#xA;सोहालिका दीपिकाश्च सार्द्राश्च वटकास्तथा ॥ ३३ ॥&lt;br&gt;&#xA;राजिकाभिश्च संलिप्ता नवच्छिद्रसमन्विताः ॥&lt;br&gt;&#xA;चन्द्रबिम्बप्रतीकाशा मण्डकास्तत्र कल्पिताः ॥ ३४ ॥&lt;br&gt;&#xA;पञ्चामृतेन स्नपनं कृत्वा गन्धोदकेन च ॥&lt;br&gt;&#xA;धूपैर्दीपैश्च नैवेद्यैस्तोषयामासुरीश्वरीम् ॥ ३५ ॥&lt;br&gt;&#xA;नीराजनैः सकपूरैः पुष्पैर्दीपैः सुचन्दनैः ॥&lt;br&gt;&#xA;श्रीमाता तोषिता राजन्सर्वोपद्रवनाशनी ॥ ३६ ॥&lt;br&gt;&#xA;श्रीमाता च जगन्माता ब्राह्मी सौम्या वरप्रदा ॥&lt;br&gt;&#xA;रूपत्रयं समास्थाय पालयेत्सा जगत्त्रयम् ॥ ३७ ॥&lt;br&gt;&#xA;त्रयीरूपेण धर्मात्मन्रक्षते सत्यमन्दिरम्॥&lt;br&gt;&#xA;जितेद्रिया जितात्मानो मिलितास्ते द्विजोत्तमाः ॥ ३८ ॥&lt;br&gt;&#xA;तैः सर्वेरर्चिता माता चन्दनाद्येन तोषिता ॥&lt;br&gt;&#xA;स्तुतिमारेभिरे तत्र वाङ्मनःकायकर्मभिः ॥&lt;br&gt;&#xA;एकचित्तेन भावेन ब्रह्मपुत्र्याः पुरः स्थिताः ॥ ३९ ॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;नमस्ते ब्रह्मपुत्र्यास्तु नमस्ते ब्रह्मचारिणि ॥&lt;br&gt;&#xA;नमस्ते जगतां मातर्नमस्ते सर्वगे सदा ॥ 3.2.18.४० ॥&lt;br&gt;&#xA;क्षुन्निद्रा त्वं तृषा त्वं च क्रोधतन्द्रादयस्तथा ॥&lt;br&gt;&#xA;त्वं शान्तिस्त्वं रतिश्चैव त्वं जया विजया तथा ॥ ४१ ॥&lt;br&gt;&#xA;ब्रह्मविष्णुमहेशाद्यैस्त्वं प्रपन्ना सुरेश्वरि ॥&lt;br&gt;&#xA;सावित्री श्रीरुमा चैव त्वं च माता व्यवस्थिता ॥ ४२ ॥&lt;br&gt;&#xA;ब्रह्मविष्णु सुरेशानास्त्वदाधारे व्यवस्थिताः ॥&lt;br&gt;&#xA;नमस्तुभ्यं जगन्मातर्धृतिपुष्टिस्वरूपिणि ॥ ४३ ॥&lt;br&gt;&#xA;रतिः क्रोधा महामाया छाया ज्योतिःस्वरूपिणि ॥&lt;br&gt;&#xA;सृष्टि स्थित्यन्तकृद्देवि कार्यकारणदा सदा ॥४४॥&lt;br&gt;&#xA;धरा तेजस्तथा वायुः सलिलाकाशमेव च ॥&lt;br&gt;&#xA;नमस्तेऽस्तु महाविद्ये महाज्ञानमयेऽनघे ॥ ४५ ॥&lt;br&gt;&#xA;ह्रीङ्कारी देवरूपा त्वं क्लीङ्कारी त्वं महाद्युते ॥&lt;br&gt;&#xA;आदिमध्यावसाना त्वं त्राहि चास्मान्महाभयात् ॥ ४६ ॥&lt;br&gt;&#xA;महापापो हि दुष्टात्मा दैत्योऽयं बाधतेऽधुना ॥&lt;br&gt;&#xA;त्राणरूपा त्वमेका च अस्माकं कुलदेवता ॥ ४७॥&lt;br&gt;&#xA;त्राहित्राहि महादेवि रक्षरक्ष महेश्वरि ॥&lt;br&gt;&#xA;हनहन दानवं दुष्टं द्विजातीनां विघ्नकारकम् ॥४८॥&lt;br&gt;&#xA;एवं स्तुता तदा देवी महामाया द्विजन्मभिः ॥&lt;br&gt;&#xA;कर्णाटस्य वधार्थाय द्विजातीनां हिताय च ॥&lt;br&gt;&#xA;प्रत्यक्षा साऽभवत्तत्र वरं ब्रूहीत्युवाच ह ॥ ४९ ॥ ॥&lt;br&gt;&#xA;॥ श्रीमातोवाच ॥ ॥&lt;br&gt;&#xA;केन वै त्रासिता विप्राः केन वोद्वेजिताः पुनः ॥&lt;br&gt;&#xA;तस्याहं कुपिता विप्रा नयिष्ये यमसादनम् ॥3.2.18.५०॥&lt;br&gt;&#xA;क्षीणायुषं नरं वित्त येन यूयं निपीडिताः ॥&lt;br&gt;&#xA;ददामि वो द्विजातिभ्यो यथेष्टं वक्तुमर्हथ ॥५१॥&lt;br&gt;&#xA;भक्त्या हि भवतां विप्राः करिष्ये नात्र संशयः ॥५२॥&lt;br&gt;&#xA;॥ द्विजा ऊचुः॥ ॥&lt;br&gt;&#xA;कर्णाटाख्यो महारौद्रो दानवो मदगर्वितः ॥&lt;br&gt;&#xA;विघ्नं प्रकुरुते नित्यं सत्यमन्दिरवासिनाम् ॥५३॥&lt;br&gt;&#xA;ब्राह्मणान्सत्यशीलांश्च वेदाध्ययनतत्परान् ॥&lt;br&gt;&#xA;द्वेषाद्द्वेष्टि द्वेषणस्तान्नित्यमेव महामते ॥&lt;br&gt;&#xA;वेदविद्वेषणो दुष्टो घातयैनं महाद्युते ॥ ५४ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;तथेत्युक्त्वा तु सा देवी प्रहस्य कुलदेवता ॥&lt;br&gt;&#xA;वधोपायं विचिन्त्यास्य भक्तानां रक्षणाय वै ॥ ५५ ॥&lt;br&gt;&#xA;ततः कोपपरा जाता श्रीमाता नृपसत्तम ॥&lt;br&gt;&#xA;कोपेन भृकुटीं कृत्वा रक्तनेत्रान्तलोचनाम् ॥ ५६ ॥&lt;br&gt;&#xA;कोपेन महताऽऽविष्टा वसन्ती पावकं यथा ॥&lt;br&gt;&#xA;महाज्वाला मुखान्नेत्रान्नासाकर्णाच्च भारत॥५७॥&lt;br&gt;&#xA;तत्तेजसा समुद्भूता मातङ्गी कामरूपिणी ॥&lt;br&gt;&#xA;काली करा लवदना दुर्दर्शवदनोज्ज्वला ॥५८॥&lt;br&gt;&#xA;रक्तमाल्याम्बरधरा मदाघूर्णितलोचना ॥&lt;br&gt;&#xA;न्यग्रोधस्य समीपे सा श्रीमाता संश्रिता तदा ॥५९॥&lt;br&gt;&#xA;अष्टादशभुजा सा तु शुभा माता सुशोभना ॥&lt;br&gt;&#xA;धनुर्बाणधरा देवी खड्गखेटकधारिणी ॥ 3.2.18.६० ॥&lt;br&gt;&#xA;कुठारं क्षुरिकां बिभ्रत्त्रिशूलं पानपात्रकम् ॥&lt;br&gt;&#xA;गदां सर्पं च परिघं पिनाकं चैव पाशकम् ॥ ६१ ॥&lt;br&gt;&#xA;अक्षमालाधरा राजन्मद्यकुम्भानुधारिणी ॥&lt;br&gt;&#xA;शक्तिं च मुशलं चोग्रं कर्तरीं खर्परं तथा ॥ ६२ ॥&lt;br&gt;&#xA;कण्टकाढ्यां च बदरीं बिभ्रती तु महानना ॥&lt;br&gt;&#xA;तत्राभवन्महायुद्धं तुमुलं लोमहर्षणम् ॥ ६३ ॥&lt;br&gt;&#xA;मातङ्ग्याः सह कर्णाटदानवेन नृपोत्तम ॥ ६४ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;कथं युद्धं समभवत्कथं चैवापवर्तत ॥&lt;br&gt;&#xA;जितं केनैव धर्मज्ञ तन्ममाचक्ष्व मारिष ॥ ६५ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;एकदा शृणु राजेन्द्र यज्जातं दैत्यसङ्गरे ॥&lt;br&gt;&#xA;तत्सर्वं कथयाम्याशु यथावृत्तं हि तत्पुरा ॥ ६६ ॥&lt;br&gt;&#xA;प्रणष्टयोषा ये विप्रा वणिजश्चैव भारत ॥&lt;br&gt;&#xA;चैत्रमासे तु सम्प्राप्ते धर्मारण्ये नृपोत्तम ॥ ६७ ॥&lt;br&gt;&#xA;गौरीमुद्वाहयामासुर्विप्रास्ते संशितव्रताः ॥&lt;br&gt;&#xA;स्वस्थानं सुशुभं ज्ञात्वा तीर्थराजं तथोत्तमम् ॥ ६८ ॥&lt;br&gt;&#xA;विवाहं तत्र कुर्वन्तो मिलितास्ते द्विजोत्तमाः ॥&lt;br&gt;&#xA;कोटिकन्याकुलं तत्र एकत्रासीन्महोत्सवे ॥&lt;br&gt;&#xA;धर्मारण्ये महाप्राज्ञ सत्यं सत्यं वदाम्यहम् ॥ ६९ ॥&lt;br&gt;&#xA;चतुर्थ्यामपररात्रेऽभ्यन्तरतोऽग्निमादधुः ॥&lt;br&gt;&#xA;आसनं ब्रह्मणे दत्त्वा अग्निं कृत्वा प्रदक्षिणम् ॥ 3.2.18.७० ॥&lt;br&gt;&#xA;स्थालीपाकं च कृत्वाथ कृत्वा वेदीः शुभास्तदा ॥&lt;br&gt;&#xA;चतुर्हस्ताः सकलशा नागपाश समन्विताः ॥ ७१ ॥&lt;br&gt;&#xA;वेदमन्त्रेण शुभ्रेण मन्त्रयन्ते ततो द्विजाः ॥&lt;br&gt;&#xA;चरतां दम्पतीनां हि परिवेश्य यथोचितम् ॥ ७२ ॥&lt;br&gt;&#xA;ब्रह्मणा सहितास्तत्र वाडवा स्ते सुहर्षिताः ॥&lt;br&gt;&#xA;कुर्वते वेदनिर्घोषं तारस्वरनिनादितम् ॥ ७३ ॥&lt;br&gt;&#xA;तेन शब्देन महता कृत्स्नमापूरितं नभः ॥&lt;br&gt;&#xA;तं श्रुत्वा दानवो घोरो वेदध्वनिं द्विजे रितम् ॥ ७४ ॥&lt;br&gt;&#xA;उत्पपातासनात्तूर्णं ससैन्यो गतचेतनः ॥&lt;br&gt;&#xA;धावतः सर्वभृत्यास्तं ये चान्ये तानुवाच सः ॥ ७५ ॥&lt;br&gt;&#xA;श्रूयतां कुत्र शब्दोऽयं वाडवानां समुत्थितः ॥&lt;br&gt;&#xA;तस्य तद्वचनं श्रुत्वा दैतेयाः सत्वरं ययुः ॥ ७६ ॥&lt;br&gt;&#xA;विभ्रान्तचेतसः सर्वे इतश्चेतश्च धाविताः ॥&lt;br&gt;&#xA;धर्मारण्ये गताः केचित्तत्र दृष्टा द्विजा तयः ॥ ७७ ॥&lt;br&gt;&#xA;उद्गिरन्तो हि निगमान्विवाहसमये नृप ॥&lt;br&gt;&#xA;सर्वं निवेदयामासुः कर्णाटाय दुरात्मने ॥ ७८ ॥&lt;br&gt;&#xA;तच्छ्रुत्वा रक्तताम्राक्षो द्विजद्विट् कोपपू रितः ॥&lt;br&gt;&#xA;अभ्यधावन्महाभाग यत्र ते दम्पती नृप ॥ ७९ ॥&lt;br&gt;&#xA;खमाश्रित्य तदा दैत्यमायां कुर्वन्स राक्षसः ॥&lt;br&gt;&#xA;अहरद्दम्पती राजन्सर्वालङ्कारसंयुतान् ॥ ॥ 3.2.18.८० ॥&lt;br&gt;&#xA;ततस्ते वाडवाः सर्वे सङ्गता भुवनेश्वरीम् ॥&lt;br&gt;&#xA;बुम्बारवं प्रकुर्वाणास्त्राहित्राहीति चोचिरे ॥ ८१ ॥&lt;br&gt;&#xA;तच्छ्रुत्वा विश्वजननी मातङ्गी भुवनेश्वरी ॥&lt;br&gt;&#xA;सिंहनादं प्रकुर्वाणा त्रिशूलवरधारिणी ॥ ८२ ॥&lt;br&gt;&#xA;ततः प्रववृते युद्धं देवीकर्णाटयोस्तथा ॥&lt;br&gt;&#xA;ऋषीणां पश्यतां तत्र वणिजां च द्विजन्मनाम् ॥ ८३ ॥&lt;br&gt;&#xA;पश्यतामभवयुद्धं तुमुलं लोमहर्षणम् ॥&lt;br&gt;&#xA;अस्त्रैश्चिच्छेद मातगी मदविह्वलितं रिपुम् ॥ ८४ ॥&lt;br&gt;&#xA;सोऽपि दैत्यस्ततस्तस्या बाणेनैकेन वक्षसि ॥&lt;br&gt;&#xA;असावपि त्रिशूलेन घातितः कश्मलं गतः ॥ ८५ ॥&lt;br&gt;&#xA;मुष्टिभिश्चैव तां देवीं सोऽपि ताडयतेऽसुरः ॥&lt;br&gt;&#xA;सोऽपि देव्या ततः शीघ्रं नागपाशेन यन्त्रितः ॥ ८६ ॥&lt;br&gt;&#xA;ततस्तेनैव दैत्येन गरुडास्त्रं समादधे ॥&lt;br&gt;&#xA;तया नारायणास्त्रं तु सन्दधे शरपातनम्॥८७ ॥&lt;br&gt;&#xA;एवमन्योन्यमाकृष्य युध्यमानौ जयेच्छया ॥&lt;br&gt;&#xA;ततः परिघमादाय आयसं दैत्यपुङ्गवः ॥ ८८ ॥&lt;br&gt;&#xA;मातङ्गीं प्रति सङ्कुद्धो जघान परवीरहा ॥&lt;br&gt;&#xA;देवी क्रुद्धा मुष्टिपातैश्चूर्णयामास दानवम् ॥ ८९ ॥&lt;br&gt;&#xA;तेन मुष्टिप्रहारेण मूर्च्छितो निपपात ह ॥&lt;br&gt;&#xA;ततस्तु सहसोत्थाय शक्तिं धृत्वा करे मुदा ॥ 3.2.18.९० ॥&lt;br&gt;&#xA;शतघ्नीं पातयामास तस्या उपरि दानवः ॥&lt;br&gt;&#xA;शक्तिं चिच्छेद सा देवी मातङ्गी च शुभानना ॥ ९१ ॥&lt;br&gt;&#xA;जहासोच्चैस्तु सा सुभ्रः शतघ्नीं वज्रसन्निभा ॥&lt;br&gt;&#xA;एव मन्योन्यशस्त्रौघैरर्दयन्तौ परस्परम् ॥ ९२ ॥&lt;br&gt;&#xA;ततस्त्रिशूलेन हतो हृदये निपपात ह ॥&lt;br&gt;&#xA;मूर्छां विहाय दैत्योऽसौ मायां कृत्वा च राक्षसीम् ॥ ९३ ॥&lt;br&gt;&#xA;पश्यतां तत्र तेषां तु अदृश्योऽभून्महासुरः ॥&lt;br&gt;&#xA;पपौ पानं ततो देवी जहासारुणलोचना ॥ ९४ ॥&lt;br&gt;&#xA;सर्वत्रगं तं सा देवी त्रैलोक्ये सचराचरे ॥ ९५ ॥&lt;br&gt;&#xA;क्व पास्यस्तीति ब्रूते सा ब्रूहि त्वं साम्प्रतं हि मे ॥&lt;br&gt;&#xA;कर्णाटक महादुष्ट एहि शीघ्रं हि युध्यताम् ॥ ९६ ॥&lt;br&gt;&#xA;ततोऽभवन्महायुद्धं दारुणं च भयानकम् ॥&lt;br&gt;&#xA;पपौ देवी तु मैरेयं वधार्थं सुमहाबला ॥ ९७ ॥&lt;br&gt;&#xA;मातङ्गी च ततः क्रुद्धा वक्त्रे चिक्षेप दानवम् ॥&lt;br&gt;&#xA;ततोऽपि दानवो रौद्रो नासारन्ध्रेण निर्गतः ॥९८॥&lt;br&gt;&#xA;युध्यते स पुनर्दैत्यः कर्णाटो मदपूरितः ॥&lt;br&gt;&#xA;ततो देवी प्रकुपिता मातङ्गी मदपूरिता ॥ ९९ ॥&lt;br&gt;&#xA;दशनैर्मथयित्वा च चर्वयित्वा पुनःपुनः ॥&lt;br&gt;&#xA;शवास्थि मे दसा युक्तं मज्जामांसादिपूरितम् ॥ 3.2.18.१०० ॥&lt;br&gt;&#xA;नखरोमाभिसंयुक्तं प्रक्षिप्य चोदरेऽसुरम् ॥&lt;br&gt;&#xA;करेकेण मुखं रुद्धं करेणैकेन नासिकाम् ॥ १ ॥&lt;br&gt;&#xA;ततो महाबलो दैत्यः कर्णरन्ध्रेण निर्गतः ॥&lt;br&gt;&#xA;ततस्तया महादेव्या नाम चक्रे तदा भुवि ॥ २ ॥&lt;br&gt;&#xA;कर्णरन्ध्रप्रसूतोऽयं कर्णाटेति विदुर्बुधाः ॥&lt;br&gt;&#xA;पुनर्युद्धार्थमायातो दैत्यो हि बलदर्पितः ॥ ३ ॥&lt;br&gt;&#xA;गर्जमानोसुरस्तत्र सायुधो युधि संस्थितः ॥&lt;br&gt;&#xA;तं दृष्ट्वा दुःसहं दैत्यं विमृश्य च पुनः पुनः ॥ ४ ॥&lt;br&gt;&#xA;वधोपायं हि मातङ्गी चिन्तयामास भारत ॥&lt;br&gt;&#xA;यदा चिन्तयते देवी मातङ्गी मदपूरिता ॥ ५ ॥&lt;br&gt;&#xA;मायारूपं समास्थाय कर्णाटः कुसुमायुधः ॥&lt;br&gt;&#xA;गौरश्चाम्बुजपत्राक्षं स्तथा षोडशवार्षिकम् ॥ ६ ॥&lt;br&gt;&#xA;अभ्येत्य देवीं ब्रूते स्म मां त्वं वरय शोभने ॥ ७ ॥&lt;br&gt;&#xA;॥ श्रीमातोवाच ॥ ॥&lt;br&gt;&#xA;साधु चेदं त्वया प्रोक्तं दैत्यराज सुनिश्चितम्॥&lt;br&gt;&#xA;रूपेण सदृशो नान्यो विद्यते भुवनत्रये ॥ ८ ॥&lt;br&gt;&#xA;प्रतिज्ञा मे कृता पूर्वं श्रुता किमसुरोत्तमं ॥&lt;br&gt;&#xA;ममानुजा शुभा श्यामा विवाहे विप्र काङ्क्षिणी ॥ ९ ॥&lt;br&gt;&#xA;पित्रा मे स्थापिता दैत्य रक्षार्थं हि द्विजन्मनाम् ॥&lt;br&gt;&#xA;केवलं श्यामलाङ्गी सा सर्वलोकहितावहा ॥ 3.2.18.११० ॥&lt;br&gt;&#xA;न कश्चिद्वरयेत्क न्यामित्युक्त्वा स्थापिता तु सा ॥&lt;br&gt;&#xA;कथयाशु तव शुभं श्रुत्वोपायं कथं शुभम् ॥ ११ ॥&lt;br&gt;&#xA;भगिनी मेऽस्ति दैत्येन्द्र श्यामलाह्यपरिग्रहा ॥&lt;br&gt;&#xA;तवार्थं रक्षिता शूर तां च पूर्वेण चोद्वह ॥१२॥&lt;br&gt;&#xA;स पिता तां महावीर दास्यते वै शुभामिमाम्॥&lt;br&gt;&#xA;गच्छ त्वं व्रियतां ह्येव श्यामला कोपसंयुता ॥ १३ ॥&lt;br&gt;&#xA;ततः कर्णाटकः क्रुद्धो गृहीत्वा शक्तिमूर्जिताम् ॥&lt;br&gt;&#xA;अभ्यधावत दुष्टात्मा श्यामलानिधनेच्छया ॥१४॥&lt;br&gt;&#xA;आगतं चासुरं दृष्ट्वा श्यामला सुमहामनाः॥&lt;br&gt;&#xA;विवाहार्थं परं ज्ञात्वाऽभिप्रायं दुष्टचेतसः ॥ १५ ॥&lt;br&gt;&#xA;महायुद्धमभूत्तत्र श्यामलाऽसुरवर्ययोः ॥&lt;br&gt;&#xA;मासत्रयं ततो राजंश्चाभवत्तुमुलं क्षितौ ॥ १६ ॥&lt;br&gt;&#xA;माघे कृष्णतृतीयायां धर्मारण्ये महारणे ॥&lt;br&gt;&#xA;मध्याह्नसमये भूप कर्णाटाख्यो निपातितः ॥ १७ ॥&lt;br&gt;&#xA;कार्णाटिः पतितस्तत्र यत्र देव्या निपातितः ॥&lt;br&gt;&#xA;तच्छैल शृङ्गप्रतिमं पपात शिर उत्तमम् ॥ १८ ॥&lt;br&gt;&#xA;चचाल सकला पृथ्वी साब्धिद्वीपा सपर्वता ॥&lt;br&gt;&#xA;ततो विप्राः प्रहृष्टास्ते जय मातरुदैरयन् ॥ १९ ॥&lt;br&gt;&#xA;जगुर्गन्धर्वपतयो ननृतुश्चाप्सरोगणाः ॥&lt;br&gt;&#xA;ततोत्सवं प्रकुर्वन्तो गीतं नृत्यं शुभप्रदम् ॥ 3.2.18.१२० ॥&lt;br&gt;&#xA;पायसैर्वटकैश्चैव नैवेद्यैर्मोदकैस्तथा ॥&lt;br&gt;&#xA;तुष्टवुः शुभवाण्या ते स्थाने मोटेरके वरे ॥ २१ ॥&lt;br&gt;&#xA;श्रीमती पूजिता सा च सुतसौख्यधनप्रदा ॥&lt;br&gt;&#xA;महोत्सवे च सम्प्राप्ते मातङ्गीपूजनं हितम् ॥ २२ ॥&lt;br&gt;&#xA;ये ऽर्चयन्ति स्थापयित्वा धनपुत्रार्थसिद्धये ॥&lt;br&gt;&#xA;सुखं कीर्तिं तथायुष्यं यशः पुण्यं समाप्नुयुः ॥ २३ ॥&lt;br&gt;&#xA;व्याधयो नाशमायान्ति चादित्याद्या ग्रहाः शुभाः ॥&lt;br&gt;&#xA;भूतवेतालशाकिन्यो जम्भाद्याः पीडयन्ति न ॥ २४ ॥&lt;br&gt;&#xA;न जायते तथा क्वापि प्रेतादीनां प्रपीडनम् ॥&lt;br&gt;&#xA;ततो विप्राः प्रहृष्टाश्च स्तुतिं कर्तुं समुद्यताः ॥ २५ ॥&lt;br&gt;&#xA;श्रीमाता चैव शक्तीश्च मातङ्गीमस्तुवंस्तदा ॥&lt;br&gt;&#xA;श्यामलां च महादेवीं हर्षेण महतायुता ॥ २६ ॥ ॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;मातस्त्वमेवमस्माकं रक्षिका स्थानके भव ॥&lt;br&gt;&#xA;दम्पतीनां हितार्थाय यथा नोद्विजते द्विजाः ॥ २७ ॥&lt;br&gt;&#xA;॥ मातङ्ग्युवाच ॥ ॥&lt;br&gt;&#xA;तुष्टाहं वो महाभागाः स्तवेनानेन वो द्विजाः ॥&lt;br&gt;&#xA;वरयध्वं वरं यद्वो मनसा समभीप्सितम् ॥ २८ ॥&lt;br&gt;&#xA;॥ ब्राह्मणा ऊचुः ॥ ॥&lt;br&gt;&#xA;दास्यामहे बलिं देवि यस्ते मनसि वर्तते ॥&lt;br&gt;&#xA;अस्माकं चैव दम्पत्यो रक्षार्थं त्वं स्थिरा भव ॥ २९ ॥&lt;br&gt;&#xA;॥ देव्युवाच ॥ ॥&lt;br&gt;&#xA;स्वस्थाः सन्तु द्विजाः सर्वे न च पीडा भविष्यति ॥&lt;br&gt;&#xA;मयि स्थितायां दुर्धर्षा दैत्या येऽन्ये च राक्षसाः ॥3.2.18.१३०॥&lt;br&gt;&#xA;शाकिनीभूतप्रेताश्च जम्भाद्याश्च ग्रहास्तथा ॥&lt;br&gt;&#xA;शाकिन्यादिग्रहाश्चैव सर्पा व्याघ्रादयस्तथा ॥ १३१ ॥&lt;br&gt;&#xA;पीडयिष्यन्ति न क्वापि स्थितायां मयि शासने ॥&lt;br&gt;&#xA;महोत्सवं यः कुरुते विवाहे समुपस्थिते ॥ ३२ ॥&lt;br&gt;&#xA;दम्पत्योश्च हितार्थं हि पूजयेन्मां सदा नरः ॥&lt;br&gt;&#xA;तस्याहं सकला बाधां नाशयिष्याम्यसंशयम् ॥ ३३ ॥&lt;br&gt;&#xA;नाधयो व्याधयश्चैव न क्लेशो न च सम्भ्रमः ॥&lt;br&gt;&#xA;प्राप्यते परमं सौख्यं यशः पुण्यं धनं सदा ॥&lt;br&gt;&#xA;नाकाले मरणं तस्य वातपित्तादिकं नहि ॥ ३४ ॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;केन वा विधिना पूजा नैवेद्यं कीदृशं भवेत् ॥&lt;br&gt;&#xA;धूपं च कीदृशं मातः कथं पूजां प्रकल्पयेत् ॥ ३५ ॥&lt;br&gt;&#xA;॥ श्रीदेव्युवाच ॥ ॥&lt;br&gt;&#xA;श्रूयतां मे वचो विप्रा पत्रे चैव हिरण्मये ॥&lt;br&gt;&#xA;लिखित्वा पूजयेद्यस्तु चिरायुर्दम्पती भवेत् ॥ ३६ ॥&lt;br&gt;&#xA;अथवा राजते पत्रे कांसपत्रेऽथवा पुनः ॥&lt;br&gt;&#xA;अष्टादशभुजा देवी चन्दनेन विचर्चिता ॥ ३७ ॥&lt;br&gt;&#xA;शूर्पं शरैः करे श्वानं पद्मं तु परमं पुनः ॥&lt;br&gt;&#xA;कर्त्तरीं कारयेदेकां तूणीरं च धनूंषि च ॥ ३८ ॥&lt;br&gt;&#xA;चर्म पाशं मुद्गरं च कांसालं तोमरं तथा ॥&lt;br&gt;&#xA;शङ्खं चक्रं गदां शुभ्रां मुशलं परिघं शुभम् ॥ ३९ ॥&lt;br&gt;&#xA;खट्वाङ्गं बदरीं चैव अङ्कुशं च मनोरमम् ॥&lt;br&gt;&#xA;अष्टादशायुधैरेभिः संयुता भुवनेश्वरी ॥ 3.2.18.१४० ॥&lt;br&gt;&#xA;लिखेत्सकुण्डलां देवीं बाहुनूपुरभूषिताम् ॥&lt;br&gt;&#xA;केयूरमुक्तापद्मैश्च मुण्डमालाभिरन्विताम् ॥ ४१ ॥&lt;br&gt;&#xA;मातृकाक्षरपरिवृतामङ्गुलीय कसंयुताम् ॥&lt;br&gt;&#xA;नानाभरणशोभाढ्यां लिखित्वा भुवनेश्वरीम् ॥ ४२ ॥&lt;br&gt;&#xA;मातङ्गीमिति विख्यातां प्रतिष्ठार्थं द्विजोत्तमाः ॥&lt;br&gt;&#xA;चन्दनेन च हृद्येन पुष्पैश्चैव प्रपूजयेत् ॥ ४३ ॥&lt;br&gt;&#xA;यक्षकर्दममानीय मातङ्गीं पूजयेत्सुधीः ॥&lt;br&gt;&#xA;घृतेन बोधयेद्दीपं सप्तवर्तियुतं शुभम् ॥ ४४ ॥&lt;br&gt;&#xA;धूपयेद्गुग्गुलेनाथ साज्येनाति सुगन्धिना ॥&lt;br&gt;&#xA;नालिकेरेण शुभ्रेण दद्यादर्घं च दम्पती ॥ ४५ ॥&lt;br&gt;&#xA;प्रदक्षिणाः प्रकुर्वीत चतुरः सुमनोरमम् ॥&lt;br&gt;&#xA;वस्त्रांशुकं गुण्ठयित्वा अग्रे कृत्वा च दम्पती ॥ ४६ ॥&lt;br&gt;&#xA;प्रोक्षिणीकृत्य मातङ्ग्याः प्राश्य माध्वीकमुत्तमम् ॥&lt;br&gt;&#xA;गीतवादित्रनिर्घोषैर्मातङ्गीं पूजयेत्सुधीः ॥ ४७ ॥&lt;br&gt;&#xA;सुवासिनीस्तु तद्रूपा मातङ्गीसम्भवा इति ॥&lt;br&gt;&#xA;नृत्यन्ती दम्पती चाग्रे सर्वोपद्रवशान्तये ॥ ४८ ॥&lt;br&gt;&#xA;नैवेद्यं विविधान्नेन अष्टादशविधं शुभम् ॥&lt;br&gt;&#xA;वटकापूपिकाः शुभ्राः क्षीरं शर्करया युतम् ॥ ४९ ॥&lt;br&gt;&#xA;बल्लाकरं वरं यूपा क्षिप्तकुल्माषकं तथा ॥&lt;br&gt;&#xA;सोहालिका भिन्नवटा लाप्सिका पद्मचूर्णकम् ॥ 3.2.18.१५० ॥&lt;br&gt;&#xA;शैवेया विमलास्तत्र पर्पटाः शालकादयः ॥&lt;br&gt;&#xA;पूरणं तस्य मासस्य कुर्याच्छुभ्रं मनोरमम् ॥ ५१ ॥&lt;br&gt;&#xA;राजमाषाः सूपचिताः कल्पयेत्तत्र दम्पती ॥&lt;br&gt;&#xA;फेणिका रोपिकास्तत्र कुर्याच्चैव मनोरमाः ॥ ५२ ॥&lt;br&gt;&#xA;एतान्यष्टादशान्यानि पक्वान्नानि प्रकल्पयेत् ॥&lt;br&gt;&#xA;आज्यशर्करायुक्तानि युक्तानि शाकसञ्चयैः ॥ ५३ ॥&lt;br&gt;&#xA;रात्रौ जागरणं कार्यं सुवासिनीं च पूजयेत् ॥&lt;br&gt;&#xA;मुखावलोकनं चाज्ये कुर्वीयातां च दम्पती ॥ ५४ ॥&lt;br&gt;&#xA;परस्परं हि कुर्वीत उत्पातपरिशान्तये ॥&lt;br&gt;&#xA;एवं विधं मयाख्यातं मातङ्गीपूजनं शुभम् ॥ ५५ ॥&lt;br&gt;&#xA;न पूजयति यो मूढस्तस्य विप्रं करोति सा ॥&lt;br&gt;&#xA;दम्पत्योर्मरणं चाथ धननाशं महाभयम् ॥ ५६ ॥&lt;br&gt;&#xA;क्लेशं रोगं तथा वह्नेः प्रादुर्भावं प्रपश्यति ॥&lt;br&gt;&#xA;एतस्मात्कारणाद्विप्रा मातङ्गीं पूजयेत्सुधीः ॥ ५७ ॥&lt;br&gt;&#xA;दम्पतीनां च सर्वेषां द्विजातीनां च शासने ॥&lt;br&gt;&#xA;वणिजां च महादेवी निर्विघ्नं कुरुते सदा ॥ ५८ ॥&lt;br&gt;&#xA;तथेति चैव तैरुक्ते पुनर्वचनमब्रवीत् ॥&lt;br&gt;&#xA;श्रूयतां ब्राह्मणाः सर्वे विवाहादिमहोत्सवम् ॥ ५९ ॥&lt;br&gt;&#xA;मदीयवचनं श्रुत्वा तथा कुरुत वै विधिम् ॥&lt;br&gt;&#xA;विवाहकाले सम्प्राप्ते दम्पत्योः सौख्यहेतवे ॥3.2.18.१६०॥&lt;br&gt;&#xA;निर्विघ्नार्थं तु कर्तव्यं निजैश्च सह सेवकैः ॥&lt;br&gt;&#xA;अञ्जनं नयने कुर्यात्सं बन्धिनां व सर्वशः ॥ ६१ ॥&lt;br&gt;&#xA;भ्रूमध्यात्तु प्रकर्त्तव्यमर्द्धचन्द्रसमाकृति ॥&lt;br&gt;&#xA;बिन्दुं तु कारयेद्विप्रास्तस्योपरि मनोहरम् ॥ ६२ ॥&lt;br&gt;&#xA;एवं कृते तदा विप्राः शान्तिर्भवति नान्यथा ॥&lt;br&gt;&#xA;पुत्रवृद्धिकरं चैतत्तिलकं चार्द्धबिम्बकम् ॥&lt;br&gt;&#xA;सर्वविघ्नहरं सर्वदौःस्थ्यव्याधिविनाशनम् ॥ ६३ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;ततः शान्ताः प्रजाः सर्वा धर्मारण्ये नराधिप ॥&lt;br&gt;&#xA;प्रसादाच्चैव मातङ्ग्या देव्या वै सत्यमन्दिरे ॥६४॥&lt;br&gt;&#xA;ततो हृष्टहृदा विप्राः पुपूजुस्ते विधेः सुताम् ॥&lt;br&gt;&#xA;मातङ्ग्याश्च प्रकर्त्तव्यं वर्षेवर्षे च पूजनम् ॥ ६५ ॥&lt;br&gt;&#xA;माघासिते तृतीयायां भक्ष्यभोज्यादिभिस्तथा ॥&lt;br&gt;&#xA;कर्णाटस्य तथोत्पत्तिः पुनर्जाता तु भूतले ॥ ६६ ॥&lt;br&gt;&#xA;भयाच्चैव हि तत्स्थानं त्यक्त्वा याम्यमगात्ततः ॥&lt;br&gt;&#xA;गच्छमानस्तदा दैत्यो यक्ष्मरूपो ह्यभाषत ॥६७॥&lt;br&gt;&#xA;श्रूयतां भो द्विजाः सर्वे धर्मारण्यनिवासिनः ॥&lt;br&gt;&#xA;वणिजश्च महच्चेदं मद्वाक्यं परिपाल्यताम् ॥ ६८ ॥&lt;br&gt;&#xA;माघमासे हि मत्प्रीत्या निर्विघ्नार्थं सदा भुवि ॥&lt;br&gt;&#xA;त्रिदलेन च धान्येन मूलकेन विशेषतः ॥ ६९ ॥&lt;br&gt;&#xA;तिल तैलेन वा कुर्यात्पुरुषो नियतव्रतः ॥&lt;br&gt;&#xA;एकाशनं हि कुरुते यक्ष्मप्रीत्यै निरन्तरम् ॥ 3.2.18.१७० ॥&lt;br&gt;&#xA;आबालयौवनेनैव वृद्धेनापीह सर्वदा ॥&lt;br&gt;&#xA;वर्षेवर्षे प्रकर्त्तव्यं यक्ष्मणो व्रतमुत्तमम् ॥ ७१ ॥&lt;br&gt;&#xA;यस्मिन्गृहे हि यावच्च पुरुषाकाररूपिणः ॥&lt;br&gt;&#xA;तस्याह्वयं प्रकुर्युस्त एकभक्तरताः सदा ॥ ७२ ॥&lt;br&gt;&#xA;बालस्यार्थे तु जननी कुरुते व्रतमुत्तमम् ॥&lt;br&gt;&#xA;पिता वाप्यथवा भ्राता यन्निमित्तं व्रतं चरेत् ॥ ७३ ॥&lt;br&gt;&#xA;न च तस्य भयं क्वापि न व्याधिर्न च बन्धनम् ॥&lt;br&gt;&#xA;भर्तुर्निमित्ते स्त्री कुर्यादशक्ते त्वितरेण च ॥ ७४ ॥&lt;br&gt;&#xA;एवं समादिशन्दैत्यः सत्यमन्दिरमुत्सृजन् ॥&lt;br&gt;&#xA;गतोऽसौ याम्यदिग्भाग उदधेस्तीर उत्तमे ॥ ७५ ॥&lt;br&gt;&#xA;विपुलं देह मासाद्य कर्णाटः स नराधिप ॥&lt;br&gt;&#xA;स्वनाम्ना चैव तं देशं स्थापयामास चोत्तमम् ॥७६॥&lt;br&gt;&#xA;यस्मिंश्च सर्ववस्तूनि धनधान्यानि भूरिशः ॥&lt;br&gt;&#xA;कर्णाटदेशं तं राजन्परिवार्य चिरं स्थितः ॥७७॥&lt;br&gt;&#xA;धर्मारण्यकथां पुण्यां कथितां नरसत्तम ॥&lt;br&gt;&#xA;श्रीमातुश्चैव माहात्म्यं शृण्वन्ति श्रावयन्ति ये ॥ ७८ ॥&lt;br&gt;&#xA;तेषां कुले कदा चित्तु अरिष्टं नैव जायते ॥&lt;br&gt;&#xA;अपुत्रो लभते पुत्रान्धनहीनस्तु सम्पदः ॥&lt;br&gt;&#xA;आयुरारोग्यमैश्वर्यं श्रीमातुश्च प्रसादतः ॥ १७९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये मातङ्गीकर्णाटकोपाख्यानवर्णनन्नामाष्टादशोऽध्यायः ॥ १८ ॥ छ ॥&lt;/p&gt;</description>
    </item>
    <item>
      <title>०१९ इन्द्रेश्वरजयन्तेश्वरमहिमवर्णनः</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/019_indreshvarajayanteshvaramahimavarNanaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/019_indreshvarajayanteshvaramahimavarNanaH/</guid>
      <description>&lt;p&gt;॥ ॥ ॥ व्यास उवाच ॥ ॥&lt;br&gt;&#xA;इन्द्रसरे नरः स्नात्वा दृष्ट्वा चेन्द्रेश्वरं शिवम् ॥&lt;br&gt;&#xA;सप्तजन्मकृतात्पापान्मुच्यते नात्र संशयः ॥ १ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;केन चादौ निर्मितं तत्तीर्थं सर्वोत्तमोत्तमम् ॥&lt;br&gt;&#xA;यथावद्वर्णय त्वं मे भगवन्द्विजसत्तम ॥ २ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;इन्द्रेणैव महाराज तपस्तप्तं सुदुष्करम्॥&lt;br&gt;&#xA;ग्रामादुत्तरदिग्भागे शतवर्षाणि तत्र वै ॥ ३ ॥&lt;br&gt;&#xA;शिवोद्देशं महाघोरमेकाङ्गुष्ठेन भारत ॥&lt;br&gt;&#xA;उर्द्ध्वबाहुर्महातेजाः सूर्यस्याभिमुखोऽभवत् ॥ ॥ ४ ॥&lt;br&gt;&#xA;वृत्रस्य वधतो ज्ञातं यत्पापं तस्य नुत्तये ॥&lt;br&gt;&#xA;एकाग्रः प्रयतो भूत्वा शिवस्याराधने रतः ॥ ५ ॥&lt;br&gt;&#xA;तपसा च तदा शम्भुस्तोषितः शशिशे खरः ॥&lt;br&gt;&#xA;तत्राजगाम जटिलो भस्माङ्गो वृषभध्वजः ॥ ६ ॥&lt;br&gt;&#xA;खट्वाङ्गी पञ्चवक्त्रश्च दशबाहुस्त्रिलोचनः ॥&lt;br&gt;&#xA;गङ्गाधरो वृषारूढो भूतप्रेतादिवेष्टितः ॥ ७ ॥&lt;br&gt;&#xA;सुप्रसन्नः सुरश्रेष्ठः कृपालुर्वरदायकः ॥&lt;br&gt;&#xA;तदा हृष्टमना देवो देवेन्द्रमिदमूचिवान् ॥ ८ ॥&lt;br&gt;&#xA;॥ हर उवाच ॥ ॥&lt;br&gt;&#xA;यत्त्वं याचयसे देव तदहं प्रद दामि ते ॥ ९ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;यदि तुष्टोसि देवेश कृपासिन्धो महेश्वर ॥&lt;br&gt;&#xA;ब्रह्महत्या हि मां देव उद्वेजयति नित्यशः ॥ १० ॥&lt;br&gt;&#xA;वृत्रासुरस्य हनने जातं पापं सुरोत्तम ॥&lt;br&gt;&#xA;तत्पापं नाशय विभो मम दुःखप्रदं सदा ॥ ११ ॥&lt;br&gt;&#xA;॥ हर उवाच ॥ ॥&lt;br&gt;&#xA;धर्मारण्ये सुरपते ब्रह्महत्या न पीडयेत् ॥&lt;br&gt;&#xA;हत्या गवां द्विजातीनां बालस्य योषितामपि ॥ १२ ॥&lt;br&gt;&#xA;वचनान्मम देवेन्द्र ब्रह्मणः केशवस्य च ॥&lt;br&gt;&#xA;यमस्य वचनाज्जिष्णो हत्या नैवात्र तिष्ठति ॥&lt;br&gt;&#xA;प्रविश्य त्वं महाराज अतोत्र स्नानमाचर ॥ १३ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;यदि त्वं मम तुष्टोऽसि कृपासिन्धो महेश्वर ॥&lt;br&gt;&#xA;मन्नाम्ना च महादेव स्थापितो भव शङ्कर ॥ १४ ॥&lt;br&gt;&#xA;तथेत्युक्त्वा महादेवः सुप्रसन्नो हरस्तदा ॥&lt;br&gt;&#xA;दर्शयामास तत्रैव लिङ्गं पापप्रणाशनम् ॥ १५ ॥&lt;br&gt;&#xA;कूर्मपृष्ठात्समुत्पाद्य आत्मयोगेन शम्भुना ॥&lt;br&gt;&#xA;स्थितस्तत्रैव श्रीकण्ठः कालत्रयविदो विदुः ॥ १६ ॥&lt;br&gt;&#xA;वृत्रहत्यासमुत्त्रस्तदेवराजस्य सन्निधौ ॥&lt;br&gt;&#xA;इन्द्रेश्वरस्तदा तत्र धर्मा रण्ये स्थितो नृप ॥ १७ ॥&lt;br&gt;&#xA;सर्वपापविशुद्ध्यर्थं लोकानां हितकाम्यया ॥&lt;br&gt;&#xA;इन्द्रेश्वरं तु राजेन्द्र पुष्पधूपादिकैः सदा ॥ १८ ॥&lt;br&gt;&#xA;पूजयेच्च नरो भक्त्या सर्वपापैः प्रमुच्यते ॥&lt;br&gt;&#xA;अष्टम्यां च चतुर्दश्यां माघमासे विशेषतः ॥ १९ ॥&lt;br&gt;&#xA;सर्वपापविशुद्ध्यर्थं शिवलोके महीयते ॥&lt;br&gt;&#xA;नीलोत्सर्गं तु यो मर्त्यः करोति च तदग्रतः ॥ २० ॥&lt;br&gt;&#xA;उद्धरेत्सप्त गोत्राणि कुलमेकोत्तरं शतम् ॥&lt;br&gt;&#xA;साङ्गरुद्रजपं यस्तु चतुर्द्दश्यां करोति वै ॥ २१ ॥&lt;br&gt;&#xA;सर्वपाविशुद्धात्मा लभते परमं पदम् ॥ २२ ॥&lt;br&gt;&#xA;सौवर्णनयनं कृत्वा मध्ये रत्नसमन्वितम् ॥&lt;br&gt;&#xA;यो ददाति द्विजातिभ्य इन्द्रतीर्थे तथोत्तमे ॥ २३ ॥&lt;br&gt;&#xA;अन्धता न भवे त्तस्य जन्मानि षष्टिसङ्ख्यया ॥&lt;br&gt;&#xA;निर्मलत्वं सदा तेषां नयनेषु प्रजायते ॥&lt;br&gt;&#xA;महारोगास्तथा चान्ये स्नात्वा यान्ति तदग्रतः ॥ २४ ॥&lt;br&gt;&#xA;पूजिते चैकचित्ते न सर्वरोगात्प्रमुच्यते ॥&lt;br&gt;&#xA;स्नात्वा कुण्डे नरो यस्तु सन्तर्पयति यः पितॄन् ॥ २५ ॥&lt;br&gt;&#xA;तस्य तृप्ताः सदा भूप पितरश्च पितामहाः ॥&lt;br&gt;&#xA;ये वै ग्रस्ता महारोगैः कुष्ठाद्यैश्चैव देहिनः ॥ २६ ॥&lt;br&gt;&#xA;स्नानमात्रेण संशुद्धा दिव्यदेहा भवन्ति ते ॥&lt;br&gt;&#xA;ज्वरादिकष्टमापन्ना नराः स्वात्महिताय वै ॥ २७॥&lt;br&gt;&#xA;स्नान मात्रेण संशुद्धा दिव्यदेहा भवन्ति ते ॥&lt;br&gt;&#xA;स्नात्वा च पूजयेद्देवं मुच्यते ज्वरबन्धनात् ॥ २८ ॥&lt;br&gt;&#xA;एकाहिकं द्व्याहिकं च चातुर्थं वा तृतीयकम् ॥&lt;br&gt;&#xA;विषमज्वरपीडा च मासपक्षादिकं ज्वरम् ॥ २९ ॥&lt;br&gt;&#xA;इन्द्रेश्वरप्रसादाच्च नश्यते नात्र संशयः ॥&lt;br&gt;&#xA;विज्वरो जायते नूनं सत्यंसत्यं च भूपते ॥ ३० ॥&lt;br&gt;&#xA;वन्ध्या च दुर्भगा नारी काकवन्ध्या मृतप्रजा ॥&lt;br&gt;&#xA;मृतवत्सा महादुष्टा स्नात्वा कुण्डे शिवाग्रतः ॥&lt;br&gt;&#xA;पूजयेदेकचित्तेन स्नानमात्रेण शुद्ध्यति ॥ ३१ ॥&lt;br&gt;&#xA;एवंविधाश्च बहुशो वरान्दत्त्वा पिनाकधृक् ॥&lt;br&gt;&#xA;गतोऽसौ स्वपुरं पार्थ सेव्यमानः सुरासुरैः ॥ ३२ ॥&lt;br&gt;&#xA;ततः शक्रो महातेजा गतो वै स्वपुरं प्रति ॥&lt;br&gt;&#xA;जयन्तेनापि तत्रैव स्थापितं लिङ्गमुत्तमम् ॥ ३३ ॥&lt;br&gt;&#xA;जयन्तस्य हरस्तुष्टस्तस्मिल्लिङ्गे स्तुतः सदा ॥&lt;br&gt;&#xA;त्रिकालं पुत्रसंयुक्तः पूजनार्थं सुरेश्वरः ॥ ३४ ॥&lt;br&gt;&#xA;आयाति च महाबाहो त्यक्त्वा स्थानं स्वकं हि वै ॥&lt;br&gt;&#xA;एतत्सर्वं समाख्यातं सर्वसौख्यप्रदायकम् ॥ ३५ ॥&lt;br&gt;&#xA;इन्द्रेश्वरं तु यत्पुण्यं जयन्तेशस्य पूज नात् ॥&lt;br&gt;&#xA;तदेवाप्नोति राजेन्द्र सत्यंसत्यं न संशयः ॥ ३६ ॥&lt;br&gt;&#xA;स्नात्वा कुण्डे महाराज सम्पूज्यैकाग्रमानसः ॥&lt;br&gt;&#xA;सर्वपापविशुद्धात्मा इन्द्रलोके महीयते ॥ ३७ ॥&lt;br&gt;&#xA;यः शृणोति नरो भक्त्या सर्वपापैः प्रमुच्यते ॥&lt;br&gt;&#xA;सर्वान्कामानवाप्नोति जयन्तेशप्रमादतः ॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये इन्द्रेश्वरजयन्तेश्वरमहिमवर्णनोनामैकोनविंशोऽध्यायः ॥ १९ ॥ ॥ छ ॥&lt;/p&gt;</description>
    </item>
    <item>
      <title>०२० धराक्षेत्रवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/020_dharAxetravarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/020_dharAxetravarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;अतः परं प्रवक्ष्यामि शिवतीर्थमनुत्तमम् ॥&lt;br&gt;&#xA;यत्रासौ शङ्करो देवः पुनर्जन्मधरोऽभवत् ॥ १ ॥&lt;br&gt;&#xA;कीलितो देवदेवेशः शङ्करश्च त्रिलोचनः ॥&lt;br&gt;&#xA;गिरिजया महाभाग पातितो भूमिमण्डले ॥ २ ॥&lt;br&gt;&#xA;छलितो मुह्यमानस्तु दिवारात्रिं न वेत्ति च ॥&lt;br&gt;&#xA;पुंस्त्रीनपुंसकाश्चैव जडीभूतस्त्रिलोचनः ॥ ३ ॥&lt;br&gt;&#xA;कल्पान्तमिव सञ्जातं तदा तस्मिंश्च कीलिते ॥&lt;br&gt;&#xA;पार्वत्या सहसा तस्य कृत कीलनकं तदा ॥ ४ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;एतदाश्चर्यमतुलं वचनं यत्त्वयोदितम् ॥&lt;br&gt;&#xA;यो गुरुः सर्वदेवानां योगिनां चैव सर्वदा ॥ ५ ॥&lt;br&gt;&#xA;पार्वत्या कीलितः कस्मा न्नष्टवृत्तिः शिवः कथम् ॥&lt;br&gt;&#xA;कारणं कथ्यतां तत्र परं कौतूहलं हि मे ॥ ६ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;मन्त्रौघा विविधा राजञ्छङ्करेण प्रकाशिताः ॥&lt;br&gt;&#xA;पार्वत्यग्रे महाराज अथर्वणोपवेदजाः ॥ ७ ॥&lt;br&gt;&#xA;शाकिनी डाकिनी चैव काकिनी हाकिनी तथा ॥&lt;br&gt;&#xA;एकिनी लाकिनी ह्येताः षट्भेदास्तत्र कीर्ति ताः ॥ ७ ॥&lt;br&gt;&#xA;बीजान्युद्धृत्य वै ताभ्यो माला चैकवृता कृता ॥&lt;br&gt;&#xA;शम्भुना कथिता चैव पार्वत्यग्रे नृपोत्तम ॥ ९ ॥&lt;br&gt;&#xA;तैश्चैव अष्टा भवति मन्त्रोद्धारः कृतस्तु सा ॥&lt;br&gt;&#xA;साधयेत्सा महादुष्टा शाकिनी प्रमदानघे ॥ १० ॥&lt;br&gt;&#xA;॥ श्रीपार्वत्युवाच ॥ ॥&lt;br&gt;&#xA;प्रकाशितास्त्वया नाथ भेदा ह्येते षडेव हि ॥&lt;br&gt;&#xA;षड्विधाः शक्तयो नाथ अगम्यायोगमालिनीः ॥&lt;br&gt;&#xA;षड्विधोक्तं त्वयैकेन कूटात्कृतं वदस्व माम् ॥ ११ ॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;अप्रकाशो महादेवि देवासुरैस्तु मानवैः ॥ १२ ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;नमस्ते सर्वरूपाय नमस्ते वृषभध्वज ॥&lt;br&gt;&#xA;जटिलेश नमस्तुभ्यं नीलकण्ठ नमोस्तुते ॥ ॥ १३ ॥&lt;br&gt;&#xA;कृपासिन्धो नमस्तुभ्यं नमस्ते कालरूपिणे ॥&lt;br&gt;&#xA;एतैश्च बहुभिर्वाक्यैः कोमलैः करुणानिधिम् ॥ १४ ॥&lt;br&gt;&#xA;तोषयित्वाद्रितनया दण्डवत्प्रणिपत्य च ॥&lt;br&gt;&#xA;जग्राह पादयुगलं तां प्रोवाच दयापरः ॥ १५ ॥&lt;br&gt;&#xA;किमर्थं स्तूयसे भद्रे याच्यतां मनसीप्सितम् ॥ १६ ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;समाहारं च सध्यानं कथयस्व सविस्तरम् ॥&lt;br&gt;&#xA;असन्देहमशेषं च यद्यहं वल्लभा तव ॥ १७ ॥&lt;br&gt;&#xA;॥ श्रीरुद्र उवाच ॥ ॥&lt;br&gt;&#xA;न प्रकाश्यं त्वया देवि समाहारोद्भवं फलम् ॥&lt;br&gt;&#xA;सर्वं तत्त्वमहं वक्ष्ये मन्त्रकूटाद्यमेव हि ॥ १७ ॥&lt;br&gt;&#xA;मायाबीजं तु सर्वेषां कूटानां हि वरानने ॥&lt;br&gt;&#xA;सर्वेषां मध्यमो वर्णो बिन्दुना दादिशोभितः ॥ १९ ॥&lt;br&gt;&#xA;वह्निबीजं सवातं च कूर्मबीजसमन्वितम् ॥&lt;br&gt;&#xA;आदित्यप्रभवं बीजं शक्तिबीजोद्भवं सदा ॥ २० ॥&lt;br&gt;&#xA;एतत्कूटं चाद्यबीजं द्वितीयं च विभोर्मतम् ॥&lt;br&gt;&#xA;तृतीयं चाग्निबीजं तु संयुक्तं बिन्दुनेन्दुना ॥ २१ ॥&lt;br&gt;&#xA;चतुर्थं युक्तं शेषेण ब्रह्मबीजमृषिस्तथा ॥&lt;br&gt;&#xA;पञ्चमं कालबीजं च षष्ठं पार्थिव बीजकम् ॥ २२ ॥&lt;br&gt;&#xA;सप्तमे चाष्टमे बाह्यं नृसिंहेन समन्वितम् ॥&lt;br&gt;&#xA;नवमे द्वितीयमेकं च दशमे चाष्टकूटकम् ॥ २३ ॥&lt;br&gt;&#xA;विपरीतं तयोर्बीजं रुद्राक्षे वर चारिणि ॥&lt;br&gt;&#xA;चतुर्दशे चतुर्थ्यर्थं पृथ्वीबीजेन संयुतम् ॥ २४ ॥&lt;br&gt;&#xA;कूटाः शेषाक्षराः केचिद्रक्षिता मेनकात्मजे ॥&lt;br&gt;&#xA;सा पपात यदोर्व्यां हि शिवपत्नी तदा नृप ॥ २५ ॥&lt;br&gt;&#xA;रामेणाश्वासिता तत्र प्रहसंस्त्रिपुरान्तकः ॥&lt;br&gt;&#xA;भद्रे यस्मात्त्वया पन्नं जंवशक्तिर्भविष्यति ॥ २६ ॥&lt;br&gt;&#xA;मारणे मोहने वश्ये आकर्षणे च क्षोभणे ॥&lt;br&gt;&#xA;यंयं कामयते नूनं ततत्सिद्धिर्भविष्यति ॥ २७ ॥&lt;br&gt;&#xA;इति श्रुत्वा तदा देवी दुष्टचित्ता शुचिस्मिता ॥&lt;br&gt;&#xA;कूटशेषास्ततो वीराः प्रोक्तास्तस्यै तु शम्भु ना ॥२८॥&lt;br&gt;&#xA;उवाच च कृपासिन्धुः साधयस्व यथाविधि॥&lt;br&gt;&#xA;कैलासात्तु हरस्तत्र धर्मारण्यं गतो भृशम् ॥२९॥&lt;br&gt;&#xA;ज्ञात्वा देवी ययौ तत्र यत्रासौ वृषभध्वजः ॥&lt;br&gt;&#xA;तत्क्षणात्पतितो भूमौ धर्मारण्ये नृपोत्तम ॥३०॥&lt;br&gt;&#xA;जटा चन्द्रोरगाः शूलं वृषभाद्यायुधानि ?? ॥&lt;br&gt;&#xA;मुण्डमाला च कौपीनं कपालं ब्रह्मणस्तु वै ॥३१॥&lt;br&gt;&#xA;गता गणाश्च सर्वत्र भूतप्रेता दिशो दश ॥&lt;br&gt;&#xA;विसञ्ज्ञं च स्वमात्मानं ज्ञात्वा देवो महेश्वरः ॥ ३२ ॥&lt;br&gt;&#xA;स्वेदजास्तु समुत्पन्ना गणाः कूटादयस्तथा ॥&lt;br&gt;&#xA;पञ्चकूटान्समुत्पाद्य तस्मात्तदाधमूलिने ॥ ३३ ॥&lt;br&gt;&#xA;साधकास्ते महाराज जपहोमपरायणाः ॥&lt;br&gt;&#xA;प्रेतासनास्तु ते सर्वे कालकूटोपरि स्थिताः ॥ ३४ ॥&lt;br&gt;&#xA;कथयन्ति स्वमात्मानं येन मोक्षः पिनाकिनः ॥&lt;br&gt;&#xA;ततः कष्टसमाविष्टा गौरी वह्निभयातुरा ॥ ३५॥&lt;br&gt;&#xA;सभाजितः शिवस्तैश्च गौरी ह्रीणा त्वधोमुखी ॥&lt;br&gt;&#xA;तपस्तेपे च तत्रस्था शङ्करादेशकारिणी ॥ ३६ ॥&lt;br&gt;&#xA;पञ्चाग्निसेवनं कृत्वा धूम्रपानमधोमुखी ॥&lt;br&gt;&#xA;कूटाक्षरैः स्तुतस्तैस्तु तोषितो वृषभध्वजः ॥ ३७ ॥&lt;br&gt;&#xA;धराक्षेत्रमिदं राजन्पापघ्नं सर्वकामदम् ॥&lt;br&gt;&#xA;देवमज्जनकं शुभ्रं स्थानकेऽस्मिन्विराजते ॥ ३८ ॥&lt;br&gt;&#xA;आश्विने कृष्णपक्षे च चतुर्दश्या दिने नृप ॥&lt;br&gt;&#xA;तत्र स्नात्वा च पीत्वा च सर्वपापैः प्रमुच्यते ॥ ३९ ॥&lt;br&gt;&#xA;पूजयित्वा च देवेशमुपोष्य च विधानतः ॥&lt;br&gt;&#xA;शाकिनी डाकिनी चैव वेतालाः पितरो ग्रहाः ॥ ४० ॥&lt;br&gt;&#xA;ग्रहा धिष्ण्या न पीड्यन्ते सत्यंसत्यं वरानने ॥&lt;br&gt;&#xA;साङ्गं रुद्रजपं तत्र कृत्वा पापैः प्रमुच्यते ॥ ४१ ॥&lt;br&gt;&#xA;नश्यन्ति त्रिविधा रोगाः सत्यंसत्यं च भूपते ॥&lt;br&gt;&#xA;एतत्सर्वं मया ख्यातं देवमज्जनकं शृणु ॥ ४२ ॥&lt;br&gt;&#xA;अश्वमेधसहस्रैस्तु कृतैस्तु भूरिदक्षिणैः ॥&lt;br&gt;&#xA;तत्फलं समवाप्नोति श्रोता श्रावयिता नरः॥ ४३ ॥&lt;br&gt;&#xA;अपुत्रो लभते पुत्रान्निर्धनो धनमाप्नुयात् ॥&lt;br&gt;&#xA;आयुरारोग्यमैश्वर्यं लभते नात्र संशयः ॥ ४४ ॥&lt;br&gt;&#xA;मनोवाक्कायजनितं पातकं त्रिविधं च यत् ॥&lt;br&gt;&#xA;तत्सर्वं नाशमायाति स्मरणात्कीर्तनान्नृप ॥ ४५ ॥&lt;br&gt;&#xA;धन्यं यशस्यमायुष्यं सुखसन्तानदायकम् ॥&lt;br&gt;&#xA;माहात्म्यं शृणुयाद्वत्स सर्वसौख्यान्वितो भवेत् ॥४६॥&lt;br&gt;&#xA;सर्वतीर्थेषु यत्पुण्यं सर्वदानेषु यत्फलम्॥&lt;br&gt;&#xA;सर्वयज्ञैश्च यत्पुण्यं जायते श्रवणान्नृप ॥ ४७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां तृतीये ब्रह्मखण्ड पूर्वभागे धर्माण्यमाहात्म्ये धराक्षेत्रवर्णनं नाम विंशोऽध्यायः ॥ २० ॥&lt;/p&gt;</description>
    </item>
    <item>
      <title>०२१ नामगोत्रप्रवरकृतदेव्यवटङ्ककथन</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/021_nAmagotrapravarakRtadevyavaTankakathana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/021_nAmagotrapravarakRtadevyavaTankakathana/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;तया चोत्पादिता राजञ्छरीरा त्कुलदेवताः॥ १ ॥&lt;br&gt;&#xA;भट्टारिकी १तथा छत्रा २ ओविका ३ ज्ञानजा तथा ४ ॥ १ ॥&lt;br&gt;&#xA;भद्रकाली च ५ माहेशी ६ सिंहोरी ७ धनमर्द्दनी ८&lt;br&gt;&#xA;गात्रा ९ शान्ता १० शेषदेवी ११ वाराही १२ भद्रयोगिनी १३ ॥ २ ॥&lt;br&gt;&#xA;योगेश्वरी १४ मोहलज्जा १५ कुलेशी १६ शकुलाचिता १७&lt;br&gt;&#xA;तारणी १८ वन कानन्दा १९ चामुण्डा २० च सुरेश्वरी २१ ॥ ३ ॥&lt;br&gt;&#xA;दारभट्टारिकेत्या २२ द्या प्रत्येका शतधा पुनः ॥&lt;br&gt;&#xA;उत्पन्नाः शक्तयस्तस्मिन्नानारूपान्विताः शुभाः ॥&lt;br&gt;&#xA;अतः परं प्रवक्ष्यामि प्रवरण्यथ देवताः ॥ ४ ॥&lt;br&gt;&#xA;औपमन्यवसगोत्रप्रवर३ गोत्रदेव्यागात्रावसिष्ठ १ भरद्वाज २ इन्द्रप्रमदक व्यासङ्गो? त्रशगोत्रदेव्याज्ञानजा २ प्रवर ३ काश्यपः अवत्सारः २ रैभ्यः ३ माण्डव्यसगोत्र ३ गोत्रजा दारभदारिका ३ प्रवर ५ भार्गवच्यव ना अधिअवी जमदग्निः ५ कुशिकसगोत्रऽजातारणी ६ महाबलाप्रवर ३ विश्वामित्रदेवराजउद्दालक ६ शौनकसगोत्र ७ गोत्रदेवी ७ शान्ता प्रवर ३ भार्गवाणैनहोत्रगार्त्समद ३ कृष्णात्रेयसगोत्रवीगोत्रदेव्याभद्रयोगिनी ८ प्रवर ३ आत्रेयअर्चनानसश्यावाश्व ३ गार्ग्यायणसगोत्र गोत्रजा शान्ता प्रवर ५ भार्गवच्यवनआप्नवान्अवीजमदग्निः १० गार्गायणगोत्रगोत्रजाज्ञानजा प्रवर ५ काश्यपअवत्सारशाण्डिलअसितदेवलगाङ्गेयस गोत्रदेवा शान्ता द्वारवासिनी प्रवर ३ गार्ग्यगार्गि शङ्ख लिखित १२ पैङ्ग्यसगोत्रजाज्ञानजा शेषलउध प्रवर आङ्गिरसआम्बरीषयौवनाश्व १३ वत्ससगोत्रं गोत्रजाज्ञानजाप्रवर ५ भार्गवच्यावनआप्नवान और्वपुरोधसः १४ वात्ससगोत्रगोत्रजाज्ञानजाप्रवर ५ भार्गवच्यावन आप्नवान् और्वपुरोधसः १५ वात्स्यसगोत्रस्य गोत्रजा शीहरीप्रवर ५ भार्गवच्यावन आप्नुवान् और्वपुरोधसः १६ श्यामायनसगोत्रस्य गोत्रजा शीहरी प्रवर भार्गवच्यावनआप्नुवान् अवि जमदग्निः १७ धारणसगोत्रस्य गोत्रजा छत्रजा प्रवर ३ अगस्त्यदार्वच्युतदध्य वाहन १८ काश्यपगोत्रस्य गोत्रजा चामुण्डा प्रवर ३ काश्यपस्यावत्सार नैध्रुव १९ भरद्वाजगोत्रस्य गोत्रजा पक्षिणी प्रवर ३&lt;br&gt;&#xA;आङ्गिरसबार्हस्पत्यभारद्वाज २२ माण्डव्यसगोत्रस्य वत्ससवात्स्यसवात्स्यायनस ४ सामान्यलौगाक्षसगोत्रस्य गोत्रजा भद्रयोगिनी प्रवर ३ काश्यपवसिष्ठ अवत्सार २० कौशिकसगोत्रस्य गोत्रजा पक्षिणी प्रवर ३ विश्वामित्र अथर्व भारद्वाज २१ सामान्यप्रवर १ पैमग्यसभरद्वाज २ समानप्रवरा २ लौगाक्षसगार्ग्यायनसकाश्यपकश्यप ४ समानप्रवर ३ कौशिककुशिकसाः २ समानप्रवरः ४ औपमन्युलोगाक्षस २ समानप्रवराः ५ ॥&lt;br&gt;&#xA;यावतां प्रवरेष्वेको विश्वामित्रोऽनुवर्तते ॥&lt;br&gt;&#xA;न तावतां सगोत्रत्वाद्विवाहः स्यात्परस्परम् ॥ ॥ ५ ॥&lt;br&gt;&#xA;त्यजेत्समानप्रवरां सगोत्रां मातुः सपिण्डामचिकित्स्यरोगाम् ॥&lt;br&gt;&#xA;अजातलोम्नीं च तथान्यपूर्वां सुतेन हीनस्य सुतां सुकृष्णाम् ॥ ॥ ६ ॥&lt;br&gt;&#xA;एक एव ऋषिर्यत्र प्रवरेष्वनुवर्तते ॥&lt;br&gt;&#xA;तावत्समानगोत्रत्वमृते भृग्वङ्गिरोगणात् ॥ ७ ॥&lt;br&gt;&#xA;पञ्चसु त्रिषु सामान्यादविवाहस्त्रिषु द्वयोः ॥&lt;br&gt;&#xA;भृग्वगिरोगणेष्वेवं शेषेष्वेकोपि वारयेत् ॥ ८ ॥&lt;br&gt;&#xA;समानगोत्रप्रवरां कन्यामूढ्वोपगम्य च ॥&lt;br&gt;&#xA;तस्यामुत्पाद्य चाण्डालं ब्राह्मण्यादेव हीयते ॥ ९ ॥&lt;br&gt;&#xA;कात्यायनः ॥&lt;br&gt;&#xA;परिणीय सगोत्रा तु समानप्रवरां तथा ॥&lt;br&gt;&#xA;त्यागं कृत्वा द्विजस्तस्यास्ततश्चान्द्रायणं चरेत् ॥ १० ॥&lt;br&gt;&#xA;उत्सृज्य तां ततो भार्यां मातृवत्परिपालयेत् ॥ ११ ॥&lt;br&gt;&#xA;याज्ञवल्क्यः ॥&lt;br&gt;&#xA;अरोगिणीं भ्रातृमतीमसमानार्षगोत्रजाम् ॥&lt;br&gt;&#xA;पञ्चमात्सप्तमार्दूर्ध्वं मातृतः पितृत स्तथा ॥ १२ ॥&lt;br&gt;&#xA;असमानप्रवरैर्विवाह इति गौतमः ॥&lt;br&gt;&#xA;यद्येकं प्रवरं भिन्नं मातृगोत्रवरस्य च ॥&lt;br&gt;&#xA;तत्रोद्वाहो न कर्तव्यः सा कन्या भगिनी भवेत् ॥ १३ ॥&lt;br&gt;&#xA;दाराग्निहोत्रसंयोगं कुरुते योऽग्रजे स्थिते ॥&lt;br&gt;&#xA;परिवेत्ता स विज्ञेयः परिवित्तिस्तु पूर्वजः ॥ १४ ॥&lt;br&gt;&#xA;सदा पौनर्भवा कन्या वर्ज नीया कुलाधमा ॥&lt;br&gt;&#xA;वाचा दत्ता मनोदत्ता कृतकौतुकमङ्गला ॥ १५ ॥&lt;br&gt;&#xA;उदकस्पर्शिता याच याच पाणिगृहीतका ॥&lt;br&gt;&#xA;अग्निं परिगता या च पुनर्भूः प्रसवा च या ॥ १६ ॥&lt;br&gt;&#xA;इत्येताः काश्यपेनोक्ता दहन्ति कुलमग्निवत् ॥ १७ ॥&lt;br&gt;&#xA;अथावटङ्काः कथ्यन्ते गोत्र १ पात्र २ दात्र ३ त्राशयत्र ४ लडकात्र १५ मण्डकीयात्र १६ विडलात्र १७ रहिला १८ भादिल १९ वालूआ २० पोकीया २१ वाकीया २२ मकाल्या २३ लाडआ २४ माणवेदा २५ कालीया २६ ताली २७ वेलीया २८ पांवलन्डीया २९ मूडा ३० पीतूला ३१ धिगमघ ३२ भूतपादवादी ३४ होफोया ३५ शेवार्दत ३६ वपार ३७ वथार ३८ साधका ३९ बहुधिया ४० ॥ १८ ॥&lt;br&gt;&#xA;मातुलस्य सुतामूढ्वा मातृगोत्रां तथैव च ॥&lt;br&gt;&#xA;समानप्रवरां चैव त्यक्त्वा चान्द्रायणं चरेत् ॥ १९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्य माहात्म्ये श्रीमाताकथित नामगोत्रप्रवरकृतदेव्यवटङ्ककथननामैकविंशोऽध्यायः ॥ २१ ॥ ॥ छ ॥&lt;/p&gt;</description>
    </item>
    <item>
      <title>०२२ देवतास्थापनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/022_devatAsthApanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/022_devatAsthApanam/</guid>
      <description>&lt;p&gt;॥ युधिष्ठिर उवाच ॥ ॥&lt;br&gt;&#xA;स्थानवासिन्यो योगिन्यः काजेशेन विनिर्मिताः ॥&lt;br&gt;&#xA;कस्मिन्स्थाने हि का देव्यः कीदृश्यस्ता वदस्व मे ॥ १ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;सर्वज्ञोसि कुलीनोसि साधु पृष्टं त्वयानघ ॥&lt;br&gt;&#xA;कथयिष्याम्यहं सर्वमखिलेन युधिष्ठिर ॥ २ ॥&lt;br&gt;&#xA;नानाभरणभूषाढ्या नानारत्नोपशोभिताः ॥&lt;br&gt;&#xA;नानावसनसंवीता नानायुवसमन्विताः ॥ ३ ॥&lt;br&gt;&#xA;नानावाहनसंयुक्ता नानास्वरनिनादिनीः ॥&lt;br&gt;&#xA;भयनाशाय विप्राणां काजेशेन विनिर्मिताः ॥ ४ ॥&lt;br&gt;&#xA;प्राच्यां याम्यामुदीच्यां च प्रतीच्यां स्थापिता हि ताः ॥&lt;br&gt;&#xA;आग्नेया नैर्ऋते देशे वायव्येशानयोस्तथा ॥ ५ ॥&lt;br&gt;&#xA;आशापुरी च गात्राई छत्राई ज्ञानजा तथा ॥&lt;br&gt;&#xA;पिप्पलाम्बा तथा शान्ता सिद्धा भट्टारिका तथा ॥ ६ ॥&lt;br&gt;&#xA;कदम्बा विकटा मीठा सुपर्णा वसुजा तथा ॥&lt;br&gt;&#xA;मातङ्गी च महादेवी वाराही मुकुटेश्वरी ॥ ७ ॥&lt;br&gt;&#xA;भद्रा चैव महाशक्तिः सिंहारा च महाबला ॥&lt;br&gt;&#xA;एताश्चान्याश्च बहवः कथितुं नैव शक्यते ॥ ८ ॥&lt;br&gt;&#xA;नानारूपधरा देव्यो नानावेषसमाश्रिताः ॥&lt;br&gt;&#xA;स्थानादुत्तरदिग्भागे आशापूर्णासमीपतः ॥ ९ ॥&lt;br&gt;&#xA;पूर्वे तु विद्यते देवी आनन्दानन्ददायिनी ॥&lt;br&gt;&#xA;वसन्ती चोत्तरे देव्यो नानारूपधरा मुदा ॥ १० ॥&lt;br&gt;&#xA;इष्टान्कामान्ददात्येता जलदानेन तर्पिताः ॥&lt;br&gt;&#xA;स्थाने नैर्ऋतिदिग्भागे शान्ता शान्तिप्रदायिनी ॥ ११ ॥&lt;br&gt;&#xA;सिंहोपरि समासीना चतुर्हस्ता वरप्रदा ॥&lt;br&gt;&#xA;भट्टारी च महाशक्तिः पुनस्तत्रैव तिष्ठति ॥ १२ ॥&lt;br&gt;&#xA;संस्तुता पूजिता भक्त्या भक्तानां भयनाशिनी ॥&lt;br&gt;&#xA;स्थानात्तु सप्तमे क्रोशे क्षेमलाभा व्यव स्थिता ॥ १३ ॥&lt;br&gt;&#xA;सा विलेपमयी पूज्या चिन्तिता सिद्धिदायिनी ॥&lt;br&gt;&#xA;पूर्वस्यां दिशि लोकैस्तु बलिदानेन तर्पिता ॥&lt;br&gt;&#xA;परिवारेण संयुक्ता भुक्तिमुक्ति प्रदायिनी ॥ १४ ॥&lt;br&gt;&#xA;अचिन्त्यरूपचरिता सर्वशत्रुविनाशनी ॥&lt;br&gt;&#xA;सन्ध्यायास्त्रिषु कालेषु प्रत्यक्षैव हि दृश्यते ॥ १५ ॥&lt;br&gt;&#xA;स्थानात्तु सप्तमे क्रोशे दक्षिणा विन्ध्यवासिनी ॥&lt;br&gt;&#xA;सायुधा रूपसम्पन्ना भक्तानां भयहारिणी ॥ १६ ॥&lt;br&gt;&#xA;पश्चिमे निम्बजा देवी तावद्भूमिसमाश्रिता ॥&lt;br&gt;&#xA;महाबला सा दृष्टापि नयनानन्द दायिनी ॥ १७ ॥&lt;br&gt;&#xA;स्थानादुत्तरदिग्भागे तावद्भूमिसमाश्रिता ॥&lt;br&gt;&#xA;शक्तिर्बहुसुवर्णाक्षा पूजिता सासुवर्णदा ॥ १८ ॥&lt;br&gt;&#xA;स्थानाद्वायव्यकोणे च क्रोशमात्र मिते श्रिता ॥&lt;br&gt;&#xA;क्षेत्रधरा महादेवी समये च्छागधारिणी ॥ १९ ॥&lt;br&gt;&#xA;पुरादुत्तरदिग्भागे क्रोशमात्रे तु कर्णिका ॥&lt;br&gt;&#xA;सर्वोपकारनिरता स्थानोपद्रवनाशनी ॥ २० ॥&lt;br&gt;&#xA;स्थानान्निर्ऋतिदिग्भागे ब्रह्माणीप्रमुखास्तथा ॥&lt;br&gt;&#xA;नानारूपधरा देव्यो विद्यन्ते जलमातरः ॥ २१ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये देवतास्थापनन्नाम द्वाविंशोऽध्यायः ॥ २२ ॥ ॥ छ ॥&lt;/p&gt;</description>
    </item>
    <item>
      <title>०२३ ज्ञातिभेदवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/023_jnAtibhedavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/023_jnAtibhedavarNanam/</guid>
      <description>&lt;p&gt;॥ व्यास उवाच॥ ॥&lt;br&gt;&#xA;अतः परं प्रवक्ष्यामि ब्रह्मणा यत्कृतं पुरा ॥&lt;br&gt;&#xA;तत्सर्वं कथयाम्यद्य शृणुष्वैकाग्रमानसः ॥ १ ॥&lt;br&gt;&#xA;देवानां दानवानां च वैराद्युद्धं बभूव ह ॥&lt;br&gt;&#xA;तस्मिन्युद्धे महादुष्टे देवाः सङ्क्लिष्टमानसाः ॥ २ ॥&lt;br&gt;&#xA;बभूवुस्तत्र सोद्वेगा ब्रह्माणं शरणं ययुः ॥ ३ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;ब्रह्मन्केन प्रकारेण दैत्यानां वधमेव च ॥&lt;br&gt;&#xA;करोम्यद्य उपायं हि कथ्यतां शीघ्रमेव मे ॥४॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;मया हि शङ्करेणैव विष्णुना हि तथा पुरा ॥&lt;br&gt;&#xA;यमस्य तपसा तुष्टैर्धर्मारण्यं विनिर्मितम् ॥ ५ ॥&lt;br&gt;&#xA;तत्र यद्दीयते दानं यज्ञं वा तप उत्तमम् ॥&lt;br&gt;&#xA;तत्सर्वं कोटिगुणितं भवेदिति न संशयः ॥ ६ ॥&lt;br&gt;&#xA;पापं वा यदि वा पुण्यं सर्वं कोटि गुणं भवेत् ॥&lt;br&gt;&#xA;तस्माद्दैत्यैर्न धर्षितं कदाचिदपि भोः सुराः ॥ ७ ॥&lt;br&gt;&#xA;श्रुत्वा तु ब्रह्मणो वाक्यं देवाः सर्वे सविस्मयाः ॥&lt;br&gt;&#xA;ब्रह्माणं त्वग्रतः कृत्वा धर्मार ण्यमुपाययुः ॥ ८ ॥&lt;br&gt;&#xA;सत्रं तत्र समारभ्य सहस्राब्दमनुत्तमम् ॥&lt;br&gt;&#xA;वृत्वाऽऽचार्यं चाङ्गिरसं मार्कण्ण्डेयं तथैव च ॥ ९ ॥&lt;br&gt;&#xA;अत्रिं च कश्यपं चैव होता कृत्वा महामतिः ॥&lt;br&gt;&#xA;जमदग्निं गौतमं च अध्वर्युत्वं न्यवेदयन् ॥ १० ॥&lt;br&gt;&#xA;भरद्वाजं वसिष्ठं तु प्रत्यध्वर्युत्वमादिशन् ॥&lt;br&gt;&#xA;नारदं चैव वाल्मीकिं नोदना याकरोत्तदा ॥ ११ ॥&lt;br&gt;&#xA;ब्रह्मासने च ब्रह्माणं स्थापयामासुरादरात् ॥&lt;br&gt;&#xA;क्रोशचतुष्कमात्रां च वेदिं कृत्वा सुरैस्ततः ॥ १२ ॥&lt;br&gt;&#xA;द्विजाः सर्वे समाहूता यज्ञस्यार्थे हि जापकाः ॥&lt;br&gt;&#xA;ऋग्यजुःसामाथर्वान्वै वेदानुद्गिरयन्ति ये ॥ १३ ॥&lt;br&gt;&#xA;गणनाथं शम्भुसुतं कार्त्तिकेयं तथैव च ॥&lt;br&gt;&#xA;इन्द्रं वज्रधरं चैव जयन्तं चन्द्रसूनुकम् ॥ १४ ॥&lt;br&gt;&#xA;चत्वारो द्वारपालाश्च देवाः शूरा विनिर्मिताः ॥&lt;br&gt;&#xA;ततो राक्षोघ्नमन्त्रेण हूयते हव्यवाहनः ॥ १५ ॥&lt;br&gt;&#xA;तिलांश्च यवमिश्रांश्च मध्वाज्येन च मिश्रितान् ॥&lt;br&gt;&#xA;जुहुवुस्ते तदा देवा वेदमन्त्रैर्नरेश्वर ॥ १६ ॥&lt;br&gt;&#xA;आघारावाज्यभागौ च हुत्वा चैव ततः परम् ॥&lt;br&gt;&#xA;द्राक्षेक्षुपूगनारिङ्ग जम्बीरं बीजपूरकम् ॥ १७ ॥&lt;br&gt;&#xA;उत्तरतो नालिकेरं दाडिमं च यथाक्रमम् ॥&lt;br&gt;&#xA;मध्वाज्यं पयसा युक्तं कृशरशर्करायुतम् ॥ १८ ॥&lt;br&gt;&#xA;तण्डुलैः शतपत्रैश्च यज्ञे वाचं नियम्य च ॥&lt;br&gt;&#xA;विचिन्त्य च महाभागाः कृत्वा यज्ञं सदक्षिणम् ॥ १९ ॥&lt;br&gt;&#xA;उत्तमं च शुभं स्तोमं कृत्वा हर्षमुपाययुः ॥&lt;br&gt;&#xA;अवारितान्नमददन्दीनान्धकृपणेष्वपि ॥ २० ॥&lt;br&gt;&#xA;ब्राह्मणेभ्यो विशेषेण दत्तमन्नं यथेप्सितम् ॥&lt;br&gt;&#xA;पायसं शर्करायुक्तं साज्यशाकसमन्वितम् ॥ २१ ॥&lt;br&gt;&#xA;मण्डका वटकाः पूपास्तथा वै वेष्टिकाः शुभाः ॥&lt;br&gt;&#xA;सहस्रमोदकाश्चापि फेणिका घुर्घुरादयः ॥ २२ ॥&lt;br&gt;&#xA;ओदनश्च तथा दाली आढकीसम्भवा शुभा ॥&lt;br&gt;&#xA;तथा वै मुद्गदाली च पर्पटा वटिका तथा ॥ २३ ॥&lt;br&gt;&#xA;प्रलेह्यानि विचित्राणि युक्तास्त्र्यूषणसञ्चयैः ॥&lt;br&gt;&#xA;कुल्माषा वेल्लकाश्चैव कोमला वालकाः शुभाः ॥ २४ ॥&lt;br&gt;&#xA;कर्कटिकाश्चार्द्रयुता मरिचेन समन्विताः ॥&lt;br&gt;&#xA;एवंविधानि चान्नानि शाकानि विविधानि च ॥ २५ ॥&lt;br&gt;&#xA;भोजयित्वा द्विजान्सर्वान्धर्मारण्य निवासिनः ॥&lt;br&gt;&#xA;अष्टादशसहस्राणि सपुत्रांश्च तदा नृप ॥ २६ ॥&lt;br&gt;&#xA;प्रतिदिनं तदा देवा भोजयन्ति स्म वाडवान् ॥&lt;br&gt;&#xA;एवं वर्षसहस्रं वै कृत्वा यज्ञं तदामराः ॥ २७ ॥&lt;br&gt;&#xA;कृत्वा दैत्यवधं राजन्निर्भयत्वमवाप्नुयुः ॥&lt;br&gt;&#xA;स्वर्गं जग्मुस्ते सहसा देवाः सर्वे मरुद्गणाः ॥ २८ ॥&lt;br&gt;&#xA;तथैवाप्सरसः सर्वा ब्रह्मवि ष्णुमहेश्वराः ॥&lt;br&gt;&#xA;कैलासशिखरं रम्यं वैकुण्ठं विष्णुवल्लभम् ॥ २९ ॥&lt;br&gt;&#xA;ब्रह्मलोकं महापुण्यं प्राप्य सर्वे दिवौकसः ॥&lt;br&gt;&#xA;परं हर्षमुपाजग्मुः प्राप्य नन्दनमुत्तम् ॥ ३० ॥&lt;br&gt;&#xA;स्वेस्वे स्थाने स्थिरीभूत्वा तस्थुः सर्वे हि निर्भयाः ॥ ३१ ॥&lt;br&gt;&#xA;ततः कालेन महता कृताख्ययुगपर्यये ॥&lt;br&gt;&#xA;लोहासुरो मदोन्मत्तो ब्रह्मवेषधरः सदा ॥ ३२ ॥&lt;br&gt;&#xA;आगत्य सर्वान्विप्रांश्च धर्षयेद्धर्मवित्तमान् ॥&lt;br&gt;&#xA;शूद्रांश्च वणिजश्चैव दण्डघातेन ताडयेत् ॥ ३३ ॥&lt;br&gt;&#xA;विध्वंसयेच्च यज्ञादीन्होमद्रव्याणि भक्षयेत् ॥&lt;br&gt;&#xA;वेदिका दीर्घिका दृष्ट्वा कश्मलेन प्रदूषयेत् ॥ ३४ ॥&lt;br&gt;&#xA;मूत्रोत्सर्गपुरीषेण दूषयेत्पुण्यभूमिकाः ॥&lt;br&gt;&#xA;गहनेन तथा राजन्स्त्रियो दूषयते हि सः ॥ ३५ ॥&lt;br&gt;&#xA;ततस्ते वाडवाः सर्वे लोहासुरभयातुराः ॥&lt;br&gt;&#xA;प्रनष्टाः सपरीवारा गतास्ते वै दिशो दश ॥ ३६ ॥&lt;br&gt;&#xA;वणिजस्ते भयोद्विग्ना विप्राननुययुर्नृप ॥&lt;br&gt;&#xA;महाभयेन सम्भीता दूरं गत्वा विमृश्य च॥३७॥&lt;br&gt;&#xA;सह शूद्रैद्विजैः सर्व एकीभूत्वा गतास्तदा ॥&lt;br&gt;&#xA;मुक्तारण्यं पुण्यतमं निर्जनं हि ययुश्च ते ॥ ३८ ॥&lt;br&gt;&#xA;निवासं कारयामासुर्नातिदूरे नरेश्वर ॥&lt;br&gt;&#xA;वजिङ्नाम्ना हि तद्ग्रामं वासयामासुरेव ते ॥ ३९ ॥&lt;br&gt;&#xA;लोहासुरभयाद्राजन्विप्र नाम्ना विनिर्मितम् ॥&lt;br&gt;&#xA;शम्भुना वणिजा यस्मात्तस्मात्तन्नामधारणम् ॥ ४० ॥&lt;br&gt;&#xA;शम्भुग्राममिति ख्यातं लोके विख्यातिमागतम् ॥&lt;br&gt;&#xA;अथ केचिद्भयान्नष्टा वणिजः प्रथमं तदा ॥ ४१ ॥&lt;br&gt;&#xA;ते नातिदूरे गत्वा वै मण्डलं चक्रुरुत्तमम् ॥&lt;br&gt;&#xA;विप्रागमनकाङ्क्षास्ते तत्र वासमकल्पयन् ॥ ४२ ॥&lt;br&gt;&#xA;मण्डलेति च नाम्ना वै ग्रामं कृत्वा न्यवीवसन् ॥&lt;br&gt;&#xA;विप्रसार्थपरिभ्रष्टाः केचित्तु वणिजस्तदा ॥ ४३ ॥&lt;br&gt;&#xA;अन्यमार्गे गता ये वै लोहासुरभयार्दिताः ॥&lt;br&gt;&#xA;धर्मारण्यान्नाति दूरे गत्वा चिन्तामुपाययुः ॥ ४४ ॥&lt;br&gt;&#xA;कस्मिन्मार्गे वयं प्राप्ताः कस्मिन्प्राप्ता द्विजातयः ॥&lt;br&gt;&#xA;इति चिन्तां परं प्राप्ता वासं तत्र त्वकारयन् ॥ ४५ ॥&lt;br&gt;&#xA;अन्यमार्गे गता यस्मात्तस्मात्तन्नामसम्भवम् ॥&lt;br&gt;&#xA;ग्रामं निवासयामासुरडालञ्जमिति क्षितौ ॥ ४६ ॥&lt;br&gt;&#xA;यस्मिन्ग्रामे निवासी यो यत्सञ्ज्ञश्च वणिग्भवेत् ॥&lt;br&gt;&#xA;तस्य ग्रामस्य तन्नाम ह्यभवत्पृथिवीपते ॥ ४७ ॥&lt;br&gt;&#xA;वणिजश्च तथा विप्रा मोहं प्राप्ता भयार्दिताः ॥&lt;br&gt;&#xA;तस्मान्मोहेतिसञ्ज्ञास्ते राजन्सर्वे निरब्रुवन् ॥ ॥ ४८ ॥&lt;br&gt;&#xA;एवं प्रनषणं नष्टास्ते गताश्च दिशो दिश ॥&lt;br&gt;&#xA;धर्मारण्ये न तिष्ठन्ति वाडवा वणिजोऽपि वा ॥ ४९ ॥&lt;br&gt;&#xA;उद्वसं हि तदा जातं धर्मारण्यं च दुर्लभम् ॥&lt;br&gt;&#xA;भूषणं सर्वतीर्थानां कृतं लोहासुरेण तत् ॥ ५० ॥&lt;br&gt;&#xA;नष्टद्विजं नष्टतीर्थं स्थानं कृत्वा हि दानवः ॥&lt;br&gt;&#xA;परां मुदमवाप्यैव जगाम स्वालयं ततः ॥ ५१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये ज्ञातिभेदवर्णनन्नाम त्रयोविंशो ऽध्यायः ॥ २३ ॥ ॥ छ ॥&lt;/p&gt;</description>
    </item>
    <item>
      <title>०२४ धर्मारण्यतीर्थमाहात्म्यप्रभावकथनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/024_dharmAraNyatIrthamAhAtmyaprabhAvakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/024_dharmAraNyatIrthamAhAtmyaprabhAvakathanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;एतत्तीर्थस्य माहात्म्यं मया प्रोक्तं तवाग्रतः ॥&lt;br&gt;&#xA;अनेकपूर्वजन्मोत्थपातकघ्नं महीपते ॥१॥&lt;br&gt;&#xA;स्थानानामुत्तमं स्थानं परं स्वस्त्ययनं महत् ॥&lt;br&gt;&#xA;स्कन्दस्याग्रे पुरा प्रोक्तं महारुद्रेण धीमता ॥ २ ॥&lt;br&gt;&#xA;त्वं पार्थ तत्र स्नात्वा हि मोक्ष्यसे सर्वपात कात् ॥&lt;br&gt;&#xA;तच्छ्रुत्वा व्यासवाक्यं हि धर्म्मराजो युधिष्ठिरः ॥ ३ ॥&lt;br&gt;&#xA;धर्मात्मजस्तदा तात धर्मारण्यं समाविशत् ॥&lt;br&gt;&#xA;महापातकनाशाय साधुपालनत त्परः ॥ ४ ॥&lt;br&gt;&#xA;विगाह्य तत्र तीर्थानि देवतायतनानि च ॥&lt;br&gt;&#xA;इष्टापूर्तादिकं सर्वं कृतं तेन यथेप्सितम् ॥ ५ ॥&lt;br&gt;&#xA;ततः पापविनिर्मुक्तः पुनर्गत्वा स्वकं पुरम् ॥&lt;br&gt;&#xA;इद्रप्रस्थं महासेन शशास वसुधातलम् ॥ ६ ॥&lt;br&gt;&#xA;इदं हि स्थानमासाद्य ये शृण्वन्ति नरोत्तमाः॥&lt;br&gt;&#xA;तेषां भुक्तिश्च मुक्तिश्च भविष्यति न संशयः॥ ॥ ७ ॥&lt;br&gt;&#xA;भुक्त्वा भोगान्पार्थिवांश्च परं निर्वाणमाप्नुयुः ॥&lt;br&gt;&#xA;श्राद्धकाले च सम्प्राप्ते ये पठन्ति द्विजातयः ॥ ८ ॥&lt;br&gt;&#xA;उद्धृताः पितरस्तैस्तु यावच्चन्द्रार्क्कमेदिनि॥&lt;br&gt;&#xA;द्वापरे च युगे भूत्वा व्यासेनोक्तं महात्मना ॥ ९ ॥&lt;br&gt;&#xA;वारिमात्रे धर्मवाप्यां गयाश्राद्धफलं लभेत् ॥&lt;br&gt;&#xA;अत्रागतस्य मर्त्यस्य पापं यमपदे स्थितम् ॥ ॥ १० ॥&lt;br&gt;&#xA;कथितं धर्मपुत्रेण लोकानां हितकाम्यया ॥&lt;br&gt;&#xA;विना अन्नैर्विना दर्भैर्विना चासनमेव वा ॥ ११ ॥&lt;br&gt;&#xA;तोयेन नाशमायाति कोटिजन्मकृतं त्व घम् ॥&lt;br&gt;&#xA;सहस्रमुरुशृङ्गीणां धेनूनां कुरुजाङ्गले ॥&lt;br&gt;&#xA;दत्त्वा सूर्यग्रहे पुण्यं धर्मवाप्यां च तर्पणाम् ॥ १२ ॥&lt;br&gt;&#xA;एतद्वः कथितं सर्वं धर्मारण्यस्य चेष्टितम् ॥&lt;br&gt;&#xA;यच्छ्रुत्वा ब्रह्महा गोघ्नो मुच्यते सर्वपातकैः ॥ १३ ॥&lt;br&gt;&#xA;एकविंशतिवारैस्तु गयायां पिण्डपातने ॥&lt;br&gt;&#xA;तत्फलं समवाप्नोति सकृदस्मिञ्छ्रुते सति ॥ १४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यतीर्थमाहात्म्यप्रभावकथनं नाम चतुर्विंशोऽध्यायः ॥ ॥ २४ ॥ ॥ छ ॥&lt;/p&gt;</description>
    </item>
    <item>
      <title>०२५ सरस्वतीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/025_sarasvatImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/025_sarasvatImAhAtmyavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;अथान्यत्सम्प्रवक्ष्यामि तीर्थमाहात्म्यमुत्तमम् ॥&lt;br&gt;&#xA;धर्मारण्ये यथाऽऽनीता सत्यलोकात्सरस्वती ॥ १ ॥&lt;br&gt;&#xA;मार्कण्डेयं सुखासीनं महामुनिनिषेवितम् ॥&lt;br&gt;&#xA;तरुणादित्यसङ्काशं सर्वशास्त्रविशारदम् ॥ २ ॥&lt;br&gt;&#xA;सर्वतीर्थमयं दिव्यमृषीणां प्रवरं द्विजम् ॥&lt;br&gt;&#xA;आसनस्थं समायुक्तं धन्यं पूज्यं दृढव्रतम् ॥ ३ ॥&lt;br&gt;&#xA;योगात्मानं परं शान्तं कमडलुधरं विभुम् ॥&lt;br&gt;&#xA;अक्षसूत्रधरं शान्तं तथा कल्पां तवासिनम् ॥ ४ ॥&lt;br&gt;&#xA;अक्षोभ्यं ज्ञानिनं स्वस्थं पितामहसमुद्युतिम् ॥&lt;br&gt;&#xA;एवं दृष्ट्वा समाधिस्थं प्रहर्षोत्फुल्ललोचनम् ॥ ५ ॥&lt;br&gt;&#xA;प्रणम्य स्तुतिभिर्युक्त्या मार्क्कण्डं मुनयोऽब्रुवन् ॥&lt;br&gt;&#xA;भगवन्नैमिषारण्ये सत्रे द्वादशवार्षिके ॥ ६ ॥&lt;br&gt;&#xA;त्वयावतारिता ब्रह्मन्नदी या ब्रह्मणः सुता॥&lt;br&gt;&#xA;तथा कृतं च तत्रैव गङ्गा वतरणं क्षितौ ॥ ७ ॥&lt;br&gt;&#xA;गीयमाने कुलपतेः शौनकस्य मुनेः पुरः ॥&lt;br&gt;&#xA;सूतेन मुनिना ख्यातमन्येषामपि शृण्वताम् ॥ ८ ॥&lt;br&gt;&#xA;तच्छ्रुत्वा महदाख्यानम स्माकं हृदि संस्थितम् ॥&lt;br&gt;&#xA;पापघ्नी पुण्यजननी प्राणिनां दर्शनादपि ॥ ९ ॥&lt;br&gt;&#xA;॥ मार्कण्डेय उवाच ॥ ॥&lt;br&gt;&#xA;धर्मारण्ये मया विप्राः सत्यलोकात्सरस्वती ॥&lt;br&gt;&#xA;समानीता सुरेखाद्रौ शरण्या शरणार्थिनाम् ॥3.2.25.१०॥&lt;br&gt;&#xA;भाद्रपदे सिते पक्षे द्वादशी पुण्यसंयुता ॥&lt;br&gt;&#xA;तत्र द्वारावतीतीर्थे मुनिगन्धर्वसेविते ॥ ॥ ११ ॥&lt;br&gt;&#xA;तस्मिन्दिने च तत्तीर्थे पिण्डदानादि कारयेत् ॥&lt;br&gt;&#xA;तत्फलं समवाप्नोति पितॄणां दत्तमक्षयम् ॥ १२ ॥&lt;br&gt;&#xA;महदाख्यानमखिलं पापघ्नं पुण्यदं च यत् ॥&lt;br&gt;&#xA;पवित्रं यत्पवित्राणां महापातकनाशनम् ॥ १३ ॥&lt;br&gt;&#xA;सर्वमङ्गलमाङ्गल्यं पुण्यं सारस्वतं जलम् ॥&lt;br&gt;&#xA;ऊर्ध्वं किं दिवि यत्पुण्यं प्रभासान्ते व्यवस्थितम् ॥ १४ ॥&lt;br&gt;&#xA;सारस्वतजलं नॄणां ब्रह्महत्यां व्यपोहति ॥&lt;br&gt;&#xA;सरस्वत्यां नराः स्नात्वा सन्तर्प्य पितृदेवताः ॥&lt;br&gt;&#xA;पश्चात्पिण्डप्रदातारो न भवन्ति स्तनन्धयाः ॥ १५ ॥&lt;br&gt;&#xA;यथा कामदुघा गावो भवन्तीष्टफलप्रदाः ॥&lt;br&gt;&#xA;तथा स्वर्गापवर्गैकहैतुभूता सरस्वती ॥ १६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये सरस्वतीमाहात्म्यवर्णनन्नाम पञ्चविंशोऽध्यायः ॥ २५ ॥ ॥ ॥ छ ॥&lt;/p&gt;</description>
    </item>
    <item>
      <title>०२६ द्वारिकामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/026_dvArikAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/026_dvArikAmAhAtmyavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;मार्कण्डेयोद्धाटितं वै स्वर्गद्वारमपावृतम् ॥&lt;br&gt;&#xA;तत्र ये देहसन्त्यागं कुर्वन्ति फलकाङ्क्षया ॥ १ ॥&lt;br&gt;&#xA;लभन्ते तत्फलं ह्यन्ते विष्णोः सायुज्यमाप्नुयुः ॥&lt;br&gt;&#xA;अतः किं बहुनोक्तेन द्वारवत्यां सदा नरैः ॥ २ ॥&lt;br&gt;&#xA;देहत्यागः प्रकर्तव्यो विष्णोर्लोकजिगीषया ॥&lt;br&gt;&#xA;अनाशके जले वाग्नौ ये च सन्ति नरोत्तमाः ॥&lt;br&gt;&#xA;सर्वपापविनिर्मुक्ता यान्ति विष्णोः पुरीं सदा ॥ ३ ॥&lt;br&gt;&#xA;अन्योपि व्याधिरहितो गच्छेदनशनं तु यः ॥&lt;br&gt;&#xA;सर्वपाप विनिर्मुक्तो याति विष्णोः पुरीं नरः ॥ ४ ॥&lt;br&gt;&#xA;शतवर्षसहस्राणां वसेदन्ते दिवि द्विजः ॥&lt;br&gt;&#xA;ब्राह्मणेभ्यः परं नास्ति पवित्रं पावनं भुवि ॥ ५ ॥&lt;br&gt;&#xA;उपवासै स्तथा तुल्यं तपः कर्म्म न विद्यते ॥&lt;br&gt;&#xA;नास्ति वेदात्परं शास्त्रं नास्ति मातृसमो गुरु ॥ ६ ॥&lt;br&gt;&#xA;न धर्मात्परमस्तीह तपो नानशनात्परम् ॥&lt;br&gt;&#xA;स्नात्वा यः कुरुते ऽत्रापि श्राद्धं पिण्डोदकक्रियाम् ॥ ७ ॥&lt;br&gt;&#xA;तृप्यन्ति पितरस्तस्य यावद्ब्रह्मदिवानिशम् ॥&lt;br&gt;&#xA;तत्र तीर्थे नरः स्नात्वा केशवं यस्तु पूजयेत् ॥८ ॥&lt;br&gt;&#xA;स मुक्तपातकैः सर्वेर्विष्णुलोकमवाप्नुयात् ॥&lt;br&gt;&#xA;तीर्थानामुत्तमं तीर्थं यत्र सन्निहितो हरिः ॥ ९ ॥&lt;br&gt;&#xA;हरते सकलं पापं तस्मिंस्तीर्थे स्थितस्य सः ॥&lt;br&gt;&#xA;मुक्तिदं मोक्षकामानां धनदं च धनार्थिनाम् ॥&lt;br&gt;&#xA;आयुर्दं सुखद चैव सर्वकामफलप्रदम् ॥3.2.26.१०॥&lt;br&gt;&#xA;किमन्येनात्र तीर्थेन यत्र देवो जनार्द्दनः ॥&lt;br&gt;&#xA;स्वयं वसति नित्यं हि सर्वेषामनुकम्पया ॥ ११ ॥&lt;br&gt;&#xA;तत्र यद्दीयते किचिद्दानं श्रद्धासमन्वितम् ॥&lt;br&gt;&#xA;अक्षयं तद्भवेत्सर्वमिह लोके परत्र च ॥ १२ ॥&lt;br&gt;&#xA;यज्ञैर्दानैस्तपो भिश्च यत्फलं प्राप्यते बुधैः ॥&lt;br&gt;&#xA;तदत्र स्नानमात्रेण शूद्रैरपि सुसेवकैः ॥ १३ ॥&lt;br&gt;&#xA;तत्र श्राद्धं च यः कुर्यादेकादश्यामुपोषितः ॥&lt;br&gt;&#xA;स पितॄनुद्धरे त्सर्वान्नरकेभ्यो न संशयः ॥ १४ ॥&lt;br&gt;&#xA;अक्षय्यां तृप्तिमाप्नोति परमात्मा जनार्द्दनः ॥&lt;br&gt;&#xA;दीयतेऽत्र यदुद्दिश्य तदक्षय्यमुदाहृतम् ॥ १५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये द्वारिकामाहात्म्यवर्णनन्नाम षड्विंशोऽध्यायः ॥ २६ ॥।छ॥। ॥&lt;/p&gt;</description>
    </item>
    <item>
      <title>०२७ बलाहकोपाख्यानवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/027_balAhakopAkhyAnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/027_balAhakopAkhyAnavarNanam/</guid>
      <description>&lt;p&gt;॥ ॥ सूत उवाच ॥ ॥&lt;br&gt;&#xA;तत्र तस्य समीपस्थं मार्कण्डेनोपलक्षितम् ॥&lt;br&gt;&#xA;तीर्थं गोवत्ससञ्ज्ञं तु सर्वत्र भुवि संश्रुतम् ॥ १ ॥&lt;br&gt;&#xA;तत्रावतीर्य गोवत्सस्वरूपेणाम्बिकापतिः ॥&lt;br&gt;&#xA;स्वयम्भूलिङ्गरूपेण संस्थितो जगतां पतिः ॥ २ ॥&lt;br&gt;&#xA;आसीद्बलाहकोनाम रुद्रभक्तो महाबलः ॥&lt;br&gt;&#xA;आखेटकसमायुक्तो नृपः परपुरञ्जयः ॥ ३ ॥&lt;br&gt;&#xA;मृगयूथे स्थितं दृष्ट्वा गोवत्सं तत्पदातिना ॥&lt;br&gt;&#xA;उक्तो राजा मया दृष्टं कौतुकं नृपसत्तम ॥ ४ ॥&lt;br&gt;&#xA;गोवत्सो मृगयूथस्य दृष्टो मध्यस्थितो मया ॥&lt;br&gt;&#xA;तेषामेवानुरक्तोऽसौ जनन्या रहितस्तथा ॥ ५ ॥&lt;br&gt;&#xA;द्रष्टुं तु कौतुकं राजा तं पदातिं पुरः स्थितम् ॥&lt;br&gt;&#xA;उवाच दर्शयस्वेति गोवत्सं च समाविशत् ॥ ६ ॥&lt;br&gt;&#xA;गत्वाटवीं तदा राज्ञो दर्शितः स पदातिना ॥&lt;br&gt;&#xA;पदातिभिर्मृगानीकं दुद्राव त्रासितं यदा ॥ ७ ॥&lt;br&gt;&#xA;पीलुगुल्मं प्रति गतं गोवत्सः प्रस्थितस्तदा ॥&lt;br&gt;&#xA;राजा तद्धरणाकाङ्क्षो प्राविशद्गुल्ममादरात् ॥ ८ ॥&lt;br&gt;&#xA;तत्र स्थितं स गोवत्समपश्यन्नृपतिः स्वयम् ॥&lt;br&gt;&#xA;यावद्गृह्णाति तं तावल्लिङ्गं जातं समुज्वलम् ॥ ९ ॥&lt;br&gt;&#xA;तं दृष्ट्वा विस्मितो राजा किमेतदित्यचिन्तयत् ॥&lt;br&gt;&#xA;यावच्चिन्तयते ह्येवं देहं त्यक्त्वा दिवं गतः ॥ 3.2.27.१० ॥&lt;br&gt;&#xA;अत्रान्तरे गगनतले समन्ततः श्रूयते सुरजयकारगर्जितम् ॥&lt;br&gt;&#xA;पपात पुष्पवृष्टिरम्बराद्राजा गतः शिवभुवनं च तत्क्षणात् ॥ ११ ॥&lt;br&gt;&#xA;तावत्पश्यति तन्नाभ्यं गोवत्सं बालकं स्थितम् ॥&lt;br&gt;&#xA;नूनमेष महादेवो वत्सरूपी महेश्वरः ॥ १२ ॥&lt;br&gt;&#xA;तमानेतुं समुद्युक्तो राजा तमुज्जहार च ॥&lt;br&gt;&#xA;तदा तद्देव लिङ्गं तु नोत्तिष्ठति कथञ्चन ॥&lt;br&gt;&#xA;तदा देवाः सहानेन प्रार्थयामासुरीश्वरम् ॥ १३ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;भगवन्सर्वदेवेश स्थातव्यं भवता विभो॥&lt;br&gt;&#xA;शुक्लेन लिङ्गरूपेण सर्वलोकहितैषिणा ॥ १४ ॥&lt;br&gt;&#xA;॥ श्रीमहादेव उवाच ॥&lt;br&gt;&#xA;स्थास्याम्यहं सदैवात्र लिङ्गरूपेण देवताः ॥&lt;br&gt;&#xA;यस्माद्भाद्रपदे मासि कृष्णपक्षे कुहू दिने ॥ १५ ॥&lt;br&gt;&#xA;तथा तद्दिवसे तत्र स्नानं कृत्वा विधानतः ॥&lt;br&gt;&#xA;लिङ्गं ये पूजयिष्यन्ति न तेषां विद्यते भयम् ॥ १६ ॥&lt;br&gt;&#xA;ऋते च पिण्डदानेन पूर्वजाः शाश्वतीः समाः ॥&lt;br&gt;&#xA;रौरवे नरके घोरे कुम्भीपाके च ये गताः ॥ १७ ॥&lt;br&gt;&#xA;अनेकनरकस्थाश्च तिर्यग्योनिगताश्च ये ॥&lt;br&gt;&#xA;सकृत्पिण्डप्रदानेन स्यात्ते षामक्षया गतिः ॥ १८ ॥&lt;br&gt;&#xA;ततो बलाहको राजा सर्वदेवसमन्वितः ॥&lt;br&gt;&#xA;स्थापयामास तल्लिङ्गं सर्वदेवसमीपतः ॥ १९ ॥&lt;br&gt;&#xA;चकार बहुदानानि लोकानां हितकाम्यया ॥&lt;br&gt;&#xA;यावदर्चयते ह्येवं रुद्रोऽपि स्वयमागतः ॥ 3.2.27.२० ॥&lt;br&gt;&#xA;॥ रुद्र उवाच ॥ ॥&lt;br&gt;&#xA;अस्यां रात्रौ तु मनुजाः श्रद्धाभक्तिसमन्विताः ॥&lt;br&gt;&#xA;येर्चयिष्यन्ति देवेशं तेषां पुण्यमनन्तकम् ॥ २१ ॥&lt;br&gt;&#xA;जागरं ये करिष्यन्ति गीतशास्त्रपुरःसरम् ॥&lt;br&gt;&#xA;उद्धरिष्यन्ति ते मर्त्याः कुलमेकोत्तरं शतम् ॥ २२॥&lt;br&gt;&#xA;तावद्गर्ज्जन्ति तीर्थानि नैमिषं पुष्करं गया ॥&lt;br&gt;&#xA;प्रयागं च प्रभासं च द्वारका मथुराऽर्बुदः ॥ २३ ॥&lt;br&gt;&#xA;यावन्न दृश्यते लिङ्गं गोवत्सं परमाद्भुतम्॥&lt;br&gt;&#xA;यदा हि कुरुते भावं गोवत्सगमनं प्रति ॥ २४ ॥&lt;br&gt;&#xA;स्ववंशजास्तदा सर्वे नृत्यन्ति हर्षिता ध्रुवम् ॥ २५ ॥&lt;br&gt;&#xA;॥ सूत उवाच ॥ ॥&lt;br&gt;&#xA;यच्चान्यदद्भुतं तत्र वृत्तान्तं शृणु त द्विजा ॥&lt;br&gt;&#xA;येन वै श्रुतमात्रेण सर्वपापक्षयो भवेत् ॥ २६ ॥&lt;br&gt;&#xA;यदा वै स्थापितं लिङ्गं सर्वदेवैः पुरातनम् ॥&lt;br&gt;&#xA;विष्णोः प्रतिष्ठानगुणात्सर्वेषां च दिवौक साम् ॥ २७ ॥&lt;br&gt;&#xA;अणुमात्रप्रमाणेन प्रत्यहं समवर्द्धत ॥&lt;br&gt;&#xA;ततस्ते मनुजा देवा भीतास्तं शरणं ययुः ॥ २८ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;वृद्धिं संहर देवेश लोका नां स्वस्ति तद्भवेत्॥&lt;br&gt;&#xA;एवमुक्ते ततो लिङ्गाद्वागुवाचाशरीरिणी॥२९॥&lt;br&gt;&#xA;॥ शिववाण्युवाच ॥ ॥&lt;br&gt;&#xA;हे लोका मा भयं वोऽस्तु उपायः श्रूयतामयम् ॥&lt;br&gt;&#xA;कश्चिच्चण्डालमानीय मत्पुरः स्थाप्यतां धुवम् ॥3.2.27.३०॥&lt;br&gt;&#xA;चण्डालांश्च समानीय दधुर्देवस्य ते पुरः॥&lt;br&gt;&#xA;तथापि तस्य वृद्धिस्तु नैव निर्वर्तते पुनः ॥३१॥&lt;br&gt;&#xA;वागुवाच ॥&lt;br&gt;&#xA;कर्म्मणा यस्तु चण्डालः सोऽग्रे मे स्थाप्यतां जनाः ॥&lt;br&gt;&#xA;तच्छ्रुत्वा महदाश्चर्यं मतिं चकुर्विलोचने ॥ ३२ ॥&lt;br&gt;&#xA;मार्गमाणास्तदा ते तु ग्रामाणि च पुराणि च ॥&lt;br&gt;&#xA;कञ्चित्कर्मरतं पापं ददृशुर्ब्राह्मणब्रुवम् ॥३३॥&lt;br&gt;&#xA;वृषभान्भारसंयुक्तान्मध्याह्नेवाहयत्तु सः ॥&lt;br&gt;&#xA;क्षुत्तृट्श्रमपरीतांश्च दुर्बलान्क्रूरमानसः ॥३४॥&lt;br&gt;&#xA;अस्नात्वापि पर्युषितं भक्षयन्तीह वै द्विजाः ॥&lt;br&gt;&#xA;तं समादाय देवेशं जग्मुर्यत्र जगद्गुरुः ॥ ३५ ॥&lt;br&gt;&#xA;देवालयाग्रभूमौ तं स्थापयासुरादृताः ॥&lt;br&gt;&#xA;भस्मी बभूव सहसा गोवत्साग्रे निरूपितः ॥ ३६ ॥&lt;br&gt;&#xA;चण्डालस्थल इत्येष प्रसिद्धोसौऽभवत्क्षितौ ॥&lt;br&gt;&#xA;तत्र स्थितैर्न चाद्यापि प्रासादो दश्यते हि सः ॥ ॥ ३७ ॥&lt;br&gt;&#xA;तदाप्रभृति तल्लिङ्गं साम्यभावमुपागतम् ॥&lt;br&gt;&#xA;धौतपाप्मा गतस्तीर्थं द्विजो लिङ्गनिरीक्षिणात् ॥ ३८ ॥&lt;br&gt;&#xA;प्रत्यहं पूजयामास गोवत्सं गत किल्बिषः ॥&lt;br&gt;&#xA;विशेषात्कृष्णपक्षस्य चतुर्द्दश्यां समागतः ॥ ३९ ॥&lt;br&gt;&#xA;एतत्तदद्भुतं तस्य देवस्य च त्रिशूलिनः ॥&lt;br&gt;&#xA;शृणुयाद्यो नरो भक्त्या सर्वपापैः प्रमुच्यते ॥ 3.2.27.४० ॥&lt;br&gt;&#xA;॥ भूत उवाच ॥ ॥&lt;br&gt;&#xA;गोवत्समिति विख्यातं नराणां पुण्यदं परम् ॥&lt;br&gt;&#xA;अनेकजन्मपापघ्नं मार्कण्डेयेन भाषितम् ॥ ४१ ॥&lt;br&gt;&#xA;तत्र तीर्थे सकृत्स्नानं रुद्रलोकप्रदं नृणाम् ॥&lt;br&gt;&#xA;पापदेहविशुद्धयर्थं पापेनोपहतात्मनाम् ॥ ४२ ॥&lt;br&gt;&#xA;कूपे तर्पणतश्चैव श्राद्धतश्चैव तृप्तता ॥&lt;br&gt;&#xA;भाद्रपदे विशे षेण पक्षस्यान्ते भवेत्कलौ ॥ ४३ ॥&lt;br&gt;&#xA;एकविंशतिवारांस्तु गयायां तर्पणे कृते ॥&lt;br&gt;&#xA;पितॄणां परमा तृप्तिः सकृद्वै गङ्गकूपके ॥ ४४ ॥&lt;br&gt;&#xA;तस्मिन्गोवत्ससामीप्ये तिष्ठते गङ्गकूपकः ॥&lt;br&gt;&#xA;तस्मिंस्तिलोदकेनापि सद्गतिं यान्ति तर्पिताः ॥ ४५ ॥&lt;br&gt;&#xA;पितरो नरकाद्वापि सुपुण्येन सुमेधसा ॥&lt;br&gt;&#xA;गोप्रदानं प्रशंसन्ति तस्मिंस्तीर्थे मुनीश्वराः ॥ ४६ ॥&lt;br&gt;&#xA;विप्राय स्वर्णदानं तु रुद्रलोके नयेन्नरम् ॥&lt;br&gt;&#xA;सरस्वतीशिवक्षेत्रे गङ्गा च गङ्गकूपके ॥ ४७ ॥&lt;br&gt;&#xA;एकस्थमेतत्त्रितयं स्वर्गापवर्गकारणम् ॥&lt;br&gt;&#xA;सेवितं चर्षिभिः सिद्धैस्तीर्थं सर्वत्र विश्रुतम् ॥ ४८ ॥&lt;br&gt;&#xA;पीलुयुग्मं स्थितं तत्र तत्तीर्थं मुनिसेवितम् ॥&lt;br&gt;&#xA;स्नानात्स्वर्गप्रदं चैव पानात्पापविशुद्धिदम् ॥ ४९ ॥&lt;br&gt;&#xA;कीर्त्तनात्पुण्यजननं सेवनान्मुक्तिदं परम् ॥&lt;br&gt;&#xA;तद्वै पश्यन्ति ये भक्त्या ब्रह्महा यदि मातृहा ॥ ॥ 3.2.27.५० ॥&lt;br&gt;&#xA;बालघाती च गोघ्नश्च ये च स्त्रीशूद्रघातकाः ॥&lt;br&gt;&#xA;गरदाश्चाग्निदाश्चैव गुरुद्रोहरताश्च ये ॥ ५१ ॥&lt;br&gt;&#xA;तपस्विनिन्दकाश्चैव कूटसाक्ष्यं करोति यः ॥&lt;br&gt;&#xA;वक्ता च परदोषस्य परस्य गुणलोपकः ॥ ५२ ॥&lt;br&gt;&#xA;सर्वपापमयोऽप्यत्र मुच्यते लिङ्गदर्शनात् ॥ ५३ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां तृतीये ब्रह्मखण्डे पातालखण्डे धर्मारण्यमाहात्म्ये बलाहकोपाख्यानवर्णनन्नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>०२८ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/028_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/028_varNanam/</guid>
      <description>&lt;p&gt;॥ व्यास उवाच ॥&lt;br&gt;&#xA;गोवत्सान्नैर्ऋते भागे दृश्यते लोहयष्टिका ॥&lt;br&gt;&#xA;स्वयम्भुलिङ्गरूपेण रुद्रस्तत्र स्थितः स्वयम् ॥&lt;br&gt;&#xA;॥ श्रीमार्कण्डेय उवाच ॥ ॥&lt;br&gt;&#xA;मोक्षतीर्थे सरस्वत्या नभस्ये चन्द्रसङ्क्षये ॥&lt;br&gt;&#xA;विप्रान्सम्पूज्य विधिवत्तेभ्यो दत्त्वा च दक्षिणाम् ॥ १ ॥&lt;br&gt;&#xA;एकविंशतिवारांस्तु भक्त्या पिण्डस्य यत्फलम् ॥&lt;br&gt;&#xA;गयायां प्राप्यते पुंसां ध्रुवं तदिह तर्प्पणात् ॥ २ ॥&lt;br&gt;&#xA;लोहयष्ट्यां कृते श्राद्धे नभस्ये चन्द्रसङ्क्षये ॥&lt;br&gt;&#xA;प्रेतयोनिविनिर्मुक्ताः क्रीडन्ति पितरो दिवि ॥ ३ ॥&lt;br&gt;&#xA;अपि नः सङ्कुले भूयाद्यो वै दद्यात्तिलोदकम् ॥&lt;br&gt;&#xA;पिण्डं वाप्युदकं वापि प्रेतपक्षे विधूदये ॥ ३ ॥&lt;br&gt;&#xA;लोहयष्ट्याममावस्यां कार्यं भाद्रपदे जनैः ॥&lt;br&gt;&#xA;श्राद्धं वै मुनयः प्राहुः पितरो यदि वल्लभाः ॥ ५ ॥&lt;br&gt;&#xA;क्षीरेण तु तिलैः श्वेतैः स्नात्वा सारस्वते जले ॥&lt;br&gt;&#xA;पितॄंस्तर्पयते यस्तु तृप्तास्तत्पितरो ध्रुवम् ॥ ६ ॥&lt;br&gt;&#xA;तत्र श्राद्धानि कुर्वीत सक्तुभिः पयसा सह ॥&lt;br&gt;&#xA;अमावास्यादिनं प्राप्य पितॄणां मोक्षमिच्छकैः ॥ ७ ॥&lt;br&gt;&#xA;रुद्रतीर्थे ततो धेनुं दद्याद्वस्त्रादिभूषिताम् ॥&lt;br&gt;&#xA;विष्णुतीर्थे हिरण्यं च प्रदद्यान्मोक्षमिच्छुकः ॥ ८ ॥&lt;br&gt;&#xA;गयायां पितृरूपेण स्वयमेव जनार्दनः ॥&lt;br&gt;&#xA;तं ध्यात्वा पुण्डरीकाक्षं मुच्यते च ऋणत्रयात् ॥ ९ ॥&lt;br&gt;&#xA;प्रार्थयेत्तत्र गत्वा तं देवदेवं जनार्दनम् ॥&lt;br&gt;&#xA;आगतोऽस्मि गयां देव पितृभ्यः पिण्डदित्सया ॥&lt;br&gt;&#xA;एष पिण्डो मया दत्तस्तव हस्ते जनार्दन ॥ 3.2.28.१० ॥&lt;br&gt;&#xA;परलोकगतेभ्यश्च त्वं हि दाता भविष्यसि ॥&lt;br&gt;&#xA;अनेनैव च मन्त्रेण तत्र दद्याद्धरेः करे ॥ ११ ॥&lt;br&gt;&#xA;चन्द्रे क्षीणे चतुर्दश्यां नभस्ये पिण्डमाहरेत् ॥&lt;br&gt;&#xA;पितॄणामक्षया तृप्तिर्भविष्यति न संशयः ॥ १२ ॥&lt;br&gt;&#xA;एकविंशतिवारांश्च गयायां पिण्डपातनैः ॥&lt;br&gt;&#xA;भक्त्या तृप्तिमवाप्नोति लोहयष्ट्यां पितृतर्प्पणे ॥ १३ ॥&lt;br&gt;&#xA;वारिदस्तृप्तिमाप्नोति सुखमक्षय्यमत्र हि ॥&lt;br&gt;&#xA;फलप्रदः सुतान्भक्तानारोग्यमभयप्रदः॥१४॥&lt;br&gt;&#xA;वित्तं न्यायार्जितं दत्तं स्वल्पं तत्र महाफलम् ॥&lt;br&gt;&#xA;स्नानेनापि हि तत्तीर्थे रुद्रस्यानुचरो भवेत् ॥१५॥&lt;br&gt;&#xA;इति श्रीस्कान्दे महापुराणे एकाकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये सङ्क्षेपतस्तीर्थमाहात्म्य वर्णनं नामाष्टविंशोऽध्यायः ॥ २८ ॥ ॥&lt;/p&gt;</description>
    </item>
    <item>
      <title>०२९ लोहासुरमाहात्म्यसम्पूर्तिः</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/029_lohAsuramAhAtmyasampUrtiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/029_lohAsuramAhAtmyasampUrtiH/</guid>
      <description>&lt;p&gt;सूत उवाच ॥ ॥&lt;br&gt;&#xA;अतः परं शृणुध्वं हि लोहासुरविचेष्टितम् ॥&lt;br&gt;&#xA;बलेः पुत्रशतस्यापि कथयिष्यामि विश्रुतम् ॥ १ ॥&lt;br&gt;&#xA;यथा तौ भ्रातरौ वृद्धौ प्रापतुः स्थानमुत्तमम्॥&lt;br&gt;&#xA;तदा प्रभृति वैराग्यं दैत्यो लोहासुरे दधौ ॥ २ ॥&lt;br&gt;&#xA;किं करोमि क्व गच्छामि तपसे स्थानमुत्तमम् ॥&lt;br&gt;&#xA;यस्य पारं न जानन्ति देवता मुनयो नराः ॥ ३ ॥&lt;br&gt;&#xA;को मयाऽऽराध्यतां देवो हृदि चिन्तयते भृशम् ॥&lt;br&gt;&#xA;इति चिन्तयतस्तस्य मतिर्जाता महात्मनः ॥ ४ ॥&lt;br&gt;&#xA;दधौ गङ्गां स्वशीर्षेण पुष्पवन्तौ च नेत्रयोः ॥&lt;br&gt;&#xA;हृदा नारायणं देवं ब्रह्माणं कटिमण्डले ॥ ५ ॥&lt;br&gt;&#xA;इन्द्राद्या देवताः सर्वे यद्देहे प्रतिबिम्बिताः ॥&lt;br&gt;&#xA;प्रपश्यन्ति तदात्मानं भास्करः सलिले यथा ॥ ६ ॥&lt;br&gt;&#xA;तमेवाराधयिष्यामि निरञ्जनमकल्मषः ॥&lt;br&gt;&#xA;एवं कृत्वा मतिं दैत्य स्तपस्तेपे सुदुष्करम् ॥&lt;br&gt;&#xA;भीतो जन्मभयाद्घोराद्दुष्करं यन्महात्मभिः ॥ ७ ॥&lt;br&gt;&#xA;अम्बुभक्षो वायुभक्षः शीर्णपर्णाशनस्तथा ॥&lt;br&gt;&#xA;दिव्यं वर्षशतं साग्रं यदा तेपे महत्तपः ॥&lt;br&gt;&#xA;ततस्तुतोष भगवांस्त्रिशूलवरधारकः ॥ ८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;वरं वृणीष्व भद्रं ते मनसा यदभीप्सितम् ॥&lt;br&gt;&#xA;लोहासुर मया देयं तव नास्ति तपोबलात् ॥ ९ ॥&lt;br&gt;&#xA;इत्युक्तो दानवस्तत्र शङ्कराग्रे वचोऽब्रवीत् ॥ 3.2.29.१० ॥&lt;br&gt;&#xA;॥ लोहासुर उवाच ॥ ॥&lt;br&gt;&#xA;यदि तुष्टोसि देवेश वरमेकं वृणोम्यहम् ॥&lt;br&gt;&#xA;शरीरस्याजरत्वं च मा मृत्योरपि मे भयम् ॥ ११ ॥&lt;br&gt;&#xA;जन्मन्यस्मिन्प्रभो भूयात्स्थातव्यं हृदये मम ॥&lt;br&gt;&#xA;एवमस्तु शिवः प्राह तत्र तं दानवेश्वरम् ॥ १२ ॥&lt;br&gt;&#xA;शर्वलब्धवरो दैवात्पुनस्तेपे महत्तपः ॥&lt;br&gt;&#xA;रम्ये सरस्वतीतीरे तरणाय भवार्णवात् ॥ १३ ॥&lt;br&gt;&#xA;वत्सराणां सहस्राणि प्रयुतान्यर्बुदानि च ॥&lt;br&gt;&#xA;शङ्कते भगवानिन्द्रो भीतस्तस्य तपोबलात् ॥ १४ ॥&lt;br&gt;&#xA;मा मे पदच्युतिर्भूयाद्दैत्यल्लोहासुरात्क्वचित् ॥&lt;br&gt;&#xA;मघवान्गुप्तरूपेण समेत्याश्रमकाननम् ॥ १५ ॥&lt;br&gt;&#xA;तपोभङ्गं प्रकुरुते कम्पयित्वा महासुरम् ॥&lt;br&gt;&#xA;ताडयन्ति शरीरे तं मुष्टिभिस्तीक्ष्णकर्कशैः ॥ १६ ॥&lt;br&gt;&#xA;अथ तेन च दैत्येन ध्यानमुत्सृज्य वीक्षितम् ॥&lt;br&gt;&#xA;इन्द्रेण तत्कृतं सर्वं तपोबलविनाशनम् ॥ १७ ॥&lt;br&gt;&#xA;तस्य तैरभवद्युद्धमिन्द्राद्यैरथ कर्क्कशैः ॥&lt;br&gt;&#xA;एकस्य बहुभिः सार्द्धं देवास्ते तेन संयुगे ॥ १८ ॥&lt;br&gt;&#xA;रुधिराक्लिन्नदेहा वै प्रहारैर्जर्जरीकृताः ॥&lt;br&gt;&#xA;केशवं शरणं प्राप्ता त्राहि त्राहीति भाषिणः ॥ १९ ॥ ॥&lt;br&gt;&#xA;॥ सूत उवाच ॥ ॥&lt;br&gt;&#xA;देवानां वाक्यमाकर्ण्य वासुदेवो जनार्दनः ॥&lt;br&gt;&#xA;युयुधे केशवस्तेन युद्धे वर्षशतं किल ॥ 3.2.29.२० ॥&lt;br&gt;&#xA;ततो नारायणं तत्र जिगाय स वरोर्जितः ॥&lt;br&gt;&#xA;अथ नारायणो देवो जितो लोहासुरेण तु ॥ २१ ॥&lt;br&gt;&#xA;मन्त्रयामास रुद्रेण ब्रह्मणा च पुनःपुनः ॥&lt;br&gt;&#xA;मीमांसित्वा त्रयो देवाः पुनर्युद्धसमुद्यमम् ॥ २२ ॥&lt;br&gt;&#xA;लोहासुरस्य दैत्यस्य वपुर्दृष्ट्वा पुनर्नवम् ॥&lt;br&gt;&#xA;महदासीत्पुनर्युद्धं दैत्यकेशवयोस्ततः ॥ २३ ॥&lt;br&gt;&#xA;न ममार यदा दैत्यो विष्णुना प्रभविष्णुना ॥&lt;br&gt;&#xA;तरसा तं केशवोऽपि पातयामास भूतले ॥ २४ ॥&lt;br&gt;&#xA;उत्तानं पतितं दृष्ट्वा पिनाकी परमेश्वरः ॥&lt;br&gt;&#xA;दधार हृदये तस्य स्वरूपं रूपवर्जितः ॥ २५ ॥&lt;br&gt;&#xA;कण्ठे तस्थौ ततो ब्रह्मा तस्य लोहासुरस्य च ॥&lt;br&gt;&#xA;चरणौ पीडयामास स्वस्थित्या पुरुषोत्तमः ॥ २६ ॥&lt;br&gt;&#xA;अथ दैत्यः समुत्तस्थौ भृशं बद्धोपि भूतले ॥&lt;br&gt;&#xA;दृष्ट्वोत्थितं ततो दैत्यं पातयन्तं सुरोत्तमान् ॥ २७ ॥&lt;br&gt;&#xA;उवाच दिव्यया वाचा विरञ्चिः कमलासनः ॥ २८ ॥ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;लोहासुर सदा रक्ष वाचोधर्ममभीक्ष्णशः ॥&lt;br&gt;&#xA;त्वया यत्प्रार्थितं रुद्रात्तदेव समुपस्थितम् ॥ २९ ॥&lt;br&gt;&#xA;अहं विष्णुश्च रुद्रश्च त्रयोऽमी सुरसत्तमाः ॥&lt;br&gt;&#xA;त्वद्देहमुपवेक्ष्यामो यावदाभूतसम्प्लवम् ॥ 3.2.29.३० ॥&lt;br&gt;&#xA;दानवेश शिवप्राप्तिर्भावभक्त्यैव जायते ॥&lt;br&gt;&#xA;शिवं चालयितुं बुद्धिः कथं तव भविष्यति ॥ ३१ ॥&lt;br&gt;&#xA;अचलांश्चालयेद्यस्तु प्रासादान्ब्राह्मणान्पुरान् ॥&lt;br&gt;&#xA;अचिरेणैव कालेन पातकेनैव लिप्यते ॥ ३२ ॥&lt;br&gt;&#xA;श्मशानवत्परित्याज्यः सत्यधर्मबहिष्कृतः ॥&lt;br&gt;&#xA;सत्यवागसि भद्रं ते मा विचालय देवताः ॥ ३३ ॥&lt;br&gt;&#xA;येन यातास्तु पितरो येन याताः पितामहाः ॥&lt;br&gt;&#xA;तेन मार्गेण गन्तव्यं न चोल्लङ्घ्या सतां गतिः ॥ ३४ ॥&lt;br&gt;&#xA;दानवेश पिता ते हि ददौ लोकत्रयं हरेः ॥&lt;br&gt;&#xA;वाक्पाशबद्धः पाताले राज्यं चक्रे महीपतिः ॥ ३५ ॥&lt;br&gt;&#xA;तथा त्वमसि वाक्पाशाच्छिवभक्तिसमन्वितः ॥&lt;br&gt;&#xA;भूतले तिष्ठ दैत्येन्द्र मा वाग्वैकल्प्यमाप्नुहि ॥ ३६ ॥&lt;br&gt;&#xA;वरांस्ते च प्रदास्यामो मा विचाल्या हि देवताः ॥ ३७ ॥ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;तच्छ्रुत्वा ब्रह्मणो वाक्यं सन्तुष्टो दानवेश्वरः ॥&lt;br&gt;&#xA;प्राह प्रसन्नया वाचा ब्रह्माणं केशवं हरम् ॥ ३८ ॥&lt;br&gt;&#xA;॥ लोहासुर उवाच ॥ ॥&lt;br&gt;&#xA;वाक्पाशबद्धस्तिष्ठामि न पुनर्भवतां बले ॥&lt;br&gt;&#xA;ब्रह्मा विष्णुश्च रुद्रश्च त्रयोऽमी सुरसत्तमाः ॥ ३९ ॥&lt;br&gt;&#xA;स्थास्यन्ति चेच्छरीरे मे किं न लब्धं मया ततः ॥&lt;br&gt;&#xA;इदं कलेवरं मे हि समारूढं त्रिभिः सुरैः ॥ 3.2.29.४० ॥&lt;br&gt;&#xA;भूम्यां भवतु विख्यातं मत्प्रभावात्सुरोत्तमाः ॥ ४१ ॥&lt;br&gt;&#xA;लोहासुरस्य वाक्येन हर्षिता स्त्रिदशास्त्रयः ॥&lt;br&gt;&#xA;ददुः प्रत्युत्तरं तस्मै ब्रह्मविष्णुमहेश्वराः ॥ ४२ ॥&lt;br&gt;&#xA;सत्यवाक्पाशतो दैत्यो न सत्याच्चलितो यतः ॥&lt;br&gt;&#xA;तेन सत्येन सन्तुष्टा दास्या मस्ते मनीप्सितम् ॥ ४३ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;यथा स्नानं ब्रह्मज्ञानं देहत्यागो गयातले ॥&lt;br&gt;&#xA;धर्मारण्ये तथा दैत्य धर्म्मेश्वरपुरः स्थिते ॥ ४४ ॥&lt;br&gt;&#xA;कूपे तर्प्पणकं श्राद्धं शंसन्ति पितरो दिवि ॥&lt;br&gt;&#xA;सन्तुष्टा पिण्डदानेन गयायां पितरो यथा ॥ ४५ ॥&lt;br&gt;&#xA;वाञ्छन्ति तर्प्पणं कूपे धर्मारण्ये विशुद्धये ॥&lt;br&gt;&#xA;दानवेन्द्र शरीरं तु तीर्थं तव भविष्यति ॥ ४६ ॥&lt;br&gt;&#xA;एकविंशतिवारांस्तु गयायां तर्प्पणे कृते ॥&lt;br&gt;&#xA;पितॄणां या परा तृप्तिर्जायते दानवाधिप ॥ ४७ ॥&lt;br&gt;&#xA;धर्मेश्वर पुरस्तात्सा त्वेकदा पितृतर्पणात् ॥&lt;br&gt;&#xA;स्याद्वै दशगुणा तृप्तिः सत्यमेव न संशयः ॥ ४८ ॥&lt;br&gt;&#xA;पितॄणां पिण्डदानेन अक्षय्या तृप्तिरस्त्विह ॥&lt;br&gt;&#xA;शिवरूपान्तराले वै धर्मारण्ये धरातले ॥४९॥&lt;br&gt;&#xA;श्रद्धयैव हि कर्त्तव्याः श्राद्धपिण्डोदकक्रियाः ॥&lt;br&gt;&#xA;तथान्तराले चास्माकं श्राद्धपिण्डौ विशेषतः ॥ 3.2.29.५० ॥&lt;br&gt;&#xA;तथा शरीरे क्वापिस्ताञ्चिन्ता सत्योऽसि सुव्रत॥&lt;br&gt;&#xA;त्रिषु लोकेषु दुष्प्रापं सत्यं ते दिवि संस्थितम् ॥५१॥&lt;br&gt;&#xA;अस्मद्वाक्येन सत्येन तत्तथाऽसुरसत्तम ॥&lt;br&gt;&#xA;गयासमधिकं तीर्थं तव जातं धरातले॥५२॥&lt;br&gt;&#xA;अस्माकं स्थितिरव्यग्रा तव देहे न संशयः ॥&lt;br&gt;&#xA;सत्यपाशेन बद्धाः स्म दृढमेव त्वयाऽनघ॥५३॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;गयाप्रयाग कस्याऽपि फलं समधिकं स्मृतम् ॥&lt;br&gt;&#xA;चतुर्द्दश्याममावास्यां लोहयष्ट्यां पिण्डदानतः ॥ ५४ ॥&lt;br&gt;&#xA;बलिपुत्रस्य सत्येन महती तृप्तिरत्र हि ॥&lt;br&gt;&#xA;मा कुरुष्वात्र सन्देहं तव देहे स्थिता स्वयम् ॥ ५५ ॥&lt;br&gt;&#xA;सरस्वती पुण्यतोया ब्रह्मलोकात्प्रयात्युत ॥&lt;br&gt;&#xA;प्लावयिष्यन्ति देहाङ्गं मया सह सुसङ्गता ॥५६॥&lt;br&gt;&#xA;यथो वै द्वारका वासो देवस्तत्र महेश्वरः ॥&lt;br&gt;&#xA;विरञ्चिर्यत्र तीर्थानि त्रीण्येतानि धरातले ॥ ५७ ॥&lt;br&gt;&#xA;भविष्यति च पाताले स्वर्गलोके यमक्षये ॥&lt;br&gt;&#xA;विख्यातान्यसुरश्रेष्ठ पि तॄणां तृप्तिहेतवे ॥५८॥&lt;br&gt;&#xA;अथान्यत्सम्प्रवक्ष्यामि गाथां पितृकृतां पराम् ॥&lt;br&gt;&#xA;आज्ञारूपां हि पुत्राणां तां शृणुष्व ममानघ ॥५९॥&lt;br&gt;&#xA;पितर ऊचुः॥&lt;br&gt;&#xA;शङ्करस्याग्रतः स्थानं रुद्रलोकप्रदं नृणाम् ॥&lt;br&gt;&#xA;पापदेहविशुद्ध्यर्थं पापेनोपहतात्मनाम् ॥3.2.29.६०॥&lt;br&gt;&#xA;तस्मिंस्तिलोदकेनापि सद्गतिं यान्ति तर्पिताः ॥&lt;br&gt;&#xA;पितरो नरकाद्वा पि सुपुत्रेण सुमेधसा ॥ ६१ ॥&lt;br&gt;&#xA;गोप्रदानं प्रशंसन्ति तत्तत्र पितृमुक्तये ॥&lt;br&gt;&#xA;पित्रादिकान्समुद्दिश्य दृष्ट्वा रुद्रं च केशवम् ॥६२॥&lt;br&gt;&#xA;तिलपिण्याकपिण्डेन तृप्तिं यास्यामहे पराम् ॥&lt;br&gt;&#xA;चतुर्द्दश्याममावास्यां तथा च पितृतर्पणम् ॥ ६३ ॥&lt;br&gt;&#xA;अज्ञातगोत्रजन्मानस्तेभ्यः पिण्डांस्तु निर्वपेत् ॥&lt;br&gt;&#xA;तेऽपि यान्ति दिवं सर्वे ये दत्त इति श्रुतिः ॥ ६४ ॥&lt;br&gt;&#xA;सर्वकार्याणि सन्त्यज्य मानवैः पुण्यमीप्सुभिः ॥&lt;br&gt;&#xA;प्राप्ते भाद्रपदे मासे गन्तव्या लोहयिष्टका ॥&lt;br&gt;&#xA;अज्ञातगोत्रनाम्ना तु पिण्ड मन्त्रमिमं शृणु ॥ ६५ ॥&lt;br&gt;&#xA;पितृवंशे मृता ये च मातृवंशे तथैव च ॥&lt;br&gt;&#xA;अतीतगोत्रजास्तेभ्यः पिण्डोऽयमुपतिष्ठतु ॥ ६६ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;अनेनैव तु मन्त्रेण ममाग्रे सुरसत्तम ॥&lt;br&gt;&#xA;क्षीणे चन्द्रे चतुर्द्दश्यां नभस्ये पिण्डमाहरेत् ॥ ६७ ॥&lt;br&gt;&#xA;पितॄणामक्षया तृप्तिर्भविष्यति न संशयः ॥&lt;br&gt;&#xA;तिलपिण्याकपिण्डेन पितरो मोक्षमाप्नुयुः ॥ ६८ ॥&lt;br&gt;&#xA;क्षणत्रयविनिर्मुक्ता मानवा जगतीतले ॥&lt;br&gt;&#xA;भविष्यन्ति न सन्देहो लोहयष्ट्या तिलतर्पणे ॥ ६९ ॥&lt;br&gt;&#xA;स्नात्वा यः कुरुते चात्र पितृपिण्डोदकक्रियाः ॥&lt;br&gt;&#xA;पितरस्तस्य तृप्यन्ति यावद्ब्रह्मदिवानिशम् ॥ 3.2.29.७० ॥&lt;br&gt;&#xA;अमावास्यादिनं प्राप्य मासि भाद्रपदे सरः ॥&lt;br&gt;&#xA;ब्रह्मणो यष्टिकायां तु यः कुर्यात्पितृतर्पणम् ॥ ७१ ॥&lt;br&gt;&#xA;पितरस्तस्य तृप्ताः स्युर्यावदाभूतसम्प्लवम् ॥&lt;br&gt;&#xA;तेषां प्रसन्नो भगवानादिदेवो महेश्वरः ॥ ७२ ॥&lt;br&gt;&#xA;अस्य तीर्थस्य यात्रायां मतिर्येषां भविष्यति ॥&lt;br&gt;&#xA;गोक्षीरेण तिलैः श्वेतैः स्नात्वा सारस्वते जले ॥ ७३ ॥&lt;br&gt;&#xA;तर्पयेदक्षया तृप्तिः पितॄणां तस्य जायते ॥&lt;br&gt;&#xA;श्राद्धं चैव प्रकु र्वीत सक्तुभिः पयसा सह ॥ ७४ ॥&lt;br&gt;&#xA;अमावास्यादिनं प्राप्य पितॄणां मोदमिच्छुकः ॥&lt;br&gt;&#xA;रुद्रतीर्थे ततो धेनुं दयाद्वस्त्राणि यमतीर्थके ॥ ७५ ॥&lt;br&gt;&#xA;विष्णुतीर्थे हिरण्यं च पितॄणां मोक्षमिच्छुकः ॥&lt;br&gt;&#xA;विनाक्षतैर्विना दर्भैर्विना चासनमेव च ॥&lt;br&gt;&#xA;वारिमात्राल्लोहयष्ट्यां गयाश्राद्धफलं लभेत् ॥ ७६ ॥&lt;br&gt;&#xA;॥ सूत उवाच ॥ ॥&lt;br&gt;&#xA;एतद्वः कथितं विप्रा लोहासुरविचेष्टितम् ॥&lt;br&gt;&#xA;यच्छ्रुत्वा ब्रह्महा गोघ्नो मुच्यते सर्वपातकैः ॥ ७७ ॥&lt;br&gt;&#xA;एकविंशतिवारन्तु गयायां पिण्ड पातने ॥&lt;br&gt;&#xA;तत्फलं समवाप्नोति सकृदस्मिञ्छ्रुते सति ॥ ७८ ॥&lt;br&gt;&#xA;चतुःष्कोटि द्विलक्षं च सहस्रं शतमेव च ॥&lt;br&gt;&#xA;धेनवस्तेन दत्ताः स्युर्माहात्म्यं शृणु यात्तु यः ॥ ७९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये लोहासुरमाहात्म्यसम्पूर्तिर्नामैकोनत्रिंशोऽध्यायः ॥ २९ ॥ ॥ छ ॥&lt;/p&gt;</description>
    </item>
    <item>
      <title>०३० रामचरित्रवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/030_rAmacharitravarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/030_rAmacharitravarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;पुरा त्रेतायुगे प्राप्ते वैष्णवांशो रघूद्वहः ॥&lt;br&gt;&#xA;सूर्यवंशे समुत्पन्नो रामो राजीवलोचनः ॥ १ ॥&lt;br&gt;&#xA;स रामो लक्ष्मणश्चैव काकपक्षधरावुभौ ॥&lt;br&gt;&#xA;तातस्य वचनात्तौ तु विश्वामित्रमनुव्रतौ ॥ २ ॥&lt;br&gt;&#xA;यज्ञसंरक्षणार्थाय राज्ञा दत्तौ कुमारकौ ॥&lt;br&gt;&#xA;धनुःशरधरौ वीरौ पितुर्वचनपालकौ ॥ ३ ॥&lt;br&gt;&#xA;पथि प्रव्रजतो यावत्ताडकानाम राक्षसी ॥&lt;br&gt;&#xA;तावदागम्य पुरतस्तस्थौ वै विघ्नकारणात् ॥ ॥ ४ ॥&lt;br&gt;&#xA;ऋषेरनुज्ञया रामस्ताडकां समघातयत्॥&lt;br&gt;&#xA;प्रादिशच्च धनुर्वेदविद्यां रामाय गाधिजः ॥५॥&lt;br&gt;&#xA;तस्य पादतलस्पर्शाच्छिला वासवयोगतः ॥&lt;br&gt;&#xA;अहल्या गौतमवधूः पुनर्जाता स्वरूपिणी ॥ ६ ॥&lt;br&gt;&#xA;विश्वामित्रस्य यज्ञे तु सम्प्रवृत्ते रघूत्तमः ॥&lt;br&gt;&#xA;मारीचं च सुबाहुं च जघान परमेषुभिः ॥७॥&lt;br&gt;&#xA;ईश्वरस्य धनुर्भग्नं जनकस्य गृहे स्थितम् ॥&lt;br&gt;&#xA;रामः पञ्चदशे वर्षे षड्वर्षां चैव मैथिलीम् ॥ ८ ॥&lt;br&gt;&#xA;उपयेमे तदा राजन्रम्यां सीतामयोनिजाम् ॥&lt;br&gt;&#xA;कृतकृत्यस्तदा जातः सीतां सम्प्राप्य राघवः ॥ ९ ॥&lt;br&gt;&#xA;अयोध्यामगमन्मार्गे जामदग्न्यमवेक्ष्य च ॥&lt;br&gt;&#xA;सङ्ग्रामोऽभूत्तदा राजन्देवानामपि दुःसहः ॥ 3.2.30.१० ॥&lt;br&gt;&#xA;ततो रामं पराजित्य सीतया गृहमागतः ॥&lt;br&gt;&#xA;ततो द्वादशवर्षाणि रेमे रामस्तया सह ॥ ११ ॥&lt;br&gt;&#xA;एकविंशतिमे वर्षे यौवराज्यप्रदायकम् ॥&lt;br&gt;&#xA;राजानमथ कैकेयी वरद्वयमयाच त ॥ १२ ॥&lt;br&gt;&#xA;तयोरेकेन रामस्तु ससीतः सहलक्ष्मणः ॥&lt;br&gt;&#xA;जटाधरः प्रव्रजतां वर्षाणीह चतुर्दश ॥ १३ ॥&lt;br&gt;&#xA;भरतस्तु द्वितीयेन यौवराज्याधिपोस्तु मे ॥&lt;br&gt;&#xA;मन्थरावचनान्मूढा वरमेतमयाचत ॥ १४ ॥&lt;br&gt;&#xA;जानकीलक्ष्मणसखं रामं प्राव्राजयन्नृपः ॥&lt;br&gt;&#xA;त्रिरात्रमुदकाहारश्चतुर्थेह्नि फलाशनः ॥ १५ ॥&lt;br&gt;&#xA;पञ्चमे चित्रकूटे तु रामो वासमकल्पयत् ॥&lt;br&gt;&#xA;तदा दशरथः स्वर्गं गतो राम इति ब्रुवन् ॥ १६ ॥&lt;br&gt;&#xA;ब्रह्मशापं तु सफलं कृत्वा स्वर्गं जगाम किम् ॥&lt;br&gt;&#xA;ततो भरत शत्रुघ्नौ चित्रकूटे समागतौ ॥ १७ ॥&lt;br&gt;&#xA;स्वर्गतं पितरं राजन्रामाय विनिवेद्य च ॥&lt;br&gt;&#xA;सान्त्वनं भरतस्यास्य कृत्वा निवर्तनं प्रति ॥ १८ ॥&lt;br&gt;&#xA;ततो भरत शत्रुघ्नौ नन्दिग्रामं समागतौ ॥&lt;br&gt;&#xA;पादुकापूजनरतौ तत्र राज्यधरावुभौ ॥ १९ ॥&lt;br&gt;&#xA;अत्रिं दृष्ट्वा महात्मानं दण्डकारण्यमागमत ॥&lt;br&gt;&#xA;रक्षोगणवधारम्भे विराधे विनिपातिते ॥ 3.2.30.२० ॥&lt;br&gt;&#xA;अर्द्धत्रयोदशे वर्षे पञ्चवट्यामुवास ह ॥&lt;br&gt;&#xA;ततो विरूपयामास शूर्पणखां निशाचरीम् ॥&lt;br&gt;&#xA;वने विचरतरतस्य जानकीसहितस्य च ॥ २१ ॥&lt;br&gt;&#xA;आगतो राक्षसो घोरः सीतापहरणाय सः ॥&lt;br&gt;&#xA;ततो माघासिताष्टम्यां मुहूर्ते वृन्दसञ्ज्ञके ॥ २२ ॥&lt;br&gt;&#xA;राघवाभ्यां विना सीतां जहार दश कन्धरः ॥&lt;br&gt;&#xA;मारीचस्याश्रमं गत्वा मृगरूपेण तेन च ॥ २३ ॥&lt;br&gt;&#xA;नीत्वा दूरं राघवं च लक्ष्मणेन समन्वितम् ॥&lt;br&gt;&#xA;ततो रामो जघानाशु मारीचं मृगरू पिणम् ॥ २४ ॥&lt;br&gt;&#xA;पुनः प्राप्याश्रमं रामो विना सीतां ददर्श ह ॥&lt;br&gt;&#xA;तत्रैव ह्रियमाणा सा चक्रन्द कुररी यथा ॥ २५ ॥&lt;br&gt;&#xA;रामरामेति मां रक्ष रक्ष मां रक्षसा हृताम्॥&lt;br&gt;&#xA;यथा श्येनः क्षुधायु्क्तः क्रन्दन्तीं वर्तिकां नयेत् ॥ २६ ॥&lt;br&gt;&#xA;तथा कामवशं प्राप्तो राक्षसो जनकात्मजाम् ॥&lt;br&gt;&#xA;नयत्येष जनकजां तच्छ्रुत्वा पक्षिराट् तदा ॥ २७ ॥&lt;br&gt;&#xA;युयुधे राक्षसेन्द्रेण रावणेन हतोऽपतत् ॥&lt;br&gt;&#xA;माघासितनवम्यां तु वसन्तीं रावणालये ॥ २८ ॥&lt;br&gt;&#xA;मार्गमाणौ तदा तौ तु भ्रातरौ रामलक्ष्मणौ ॥ २९ ॥&lt;br&gt;&#xA;जटायुषं तु दृष्ट्वैव ज्ञात्वा राक्षससंहृताम् ॥&lt;br&gt;&#xA;सीतां ज्ञात्वा ततः पक्षी संस्कृतस्तेन भक्तितः ॥ 3.2.30.३० ॥&lt;br&gt;&#xA;अग्रतः प्रययौ रामो लक्ष्मणस्तत्पदानुगः ॥&lt;br&gt;&#xA;पम्पाभ्याशमनुप्राप्य शबरीमनुगृह्य च ॥३१॥&lt;br&gt;&#xA;तज्जलं समुपस्पृश्य हनुमद्दर्शनं कृतम् ॥&lt;br&gt;&#xA;ततो रामो हनुमता सह सख्यं चकार ह ॥ ३२ ॥&lt;br&gt;&#xA;ततः सुग्रीवमभ्येत्य अहनद्वालिवानरम् ॥&lt;br&gt;&#xA;प्रेषिता रामदेवेन हनुमत्प्रमुखाः प्रियाम् ॥ ३३ ॥&lt;br&gt;&#xA;अङ्गुलीयकमादाय वायुसूनुस्तदागतः ॥&lt;br&gt;&#xA;सम्पातिर्दशमे मासि आचख्यौ वानराय ताम् ॥३४॥&lt;br&gt;&#xA;ततस्तद्वचनादब्धिं पुप्लुवे शतयोजनम् ॥&lt;br&gt;&#xA;हनुमान्निशि तस्यां तु लङ्कायां परितोऽचिनोत्॥३५॥&lt;br&gt;&#xA;तद्रात्रिशेषे सीताया दर्शनं तु हनूमतः ॥&lt;br&gt;&#xA;द्वादश्यां शिंशपावृक्षे हनुमान्पर्यवस्थितः ॥ ३६ ॥&lt;br&gt;&#xA;तस्यां निशायां जानक्या विश्वासायाह सङ्कथाम् ॥&lt;br&gt;&#xA;अक्षादिभिस्त्रयोदश्यां ततो युद्धमवर्त्तत ॥ ३७ ॥&lt;br&gt;&#xA;ब्रह्मास्त्रेण त्रयोदश्यां बद्धः शक्रजिता कपिः ॥&lt;br&gt;&#xA;दारुणानि च रूक्षाणि वाक्यानि राक्षसाधिपम् ॥ ॥ ३८ ॥&lt;br&gt;&#xA;अब्रवीद्वायुसूनुस्तं बद्धो ब्रह्मास्त्रसंयुतः ॥&lt;br&gt;&#xA;वह्निना पुच्छयुक्तेन लङ्काया दहनं कृतम् ॥ ३९ ॥&lt;br&gt;&#xA;पूर्णिमायां महेन्द्राद्रौ पुनरागमनं कपेः ॥&lt;br&gt;&#xA;मार्गशीर्षप्रतिपदः पञ्चभिः पथि वासरैः ॥ 3.2.30.४० ॥&lt;br&gt;&#xA;पुनरागत्य वर्षेह्नि ध्वस्तं मधुवनं किल ॥&lt;br&gt;&#xA;सप्तम्यां प्रत्यभिज्ञानदानं सर्वनिवेदनम् ॥ ४१ ॥&lt;br&gt;&#xA;मणिप्रदानं सीतायाः सर्वं रामाय शंसयत् ॥&lt;br&gt;&#xA;अष्टम्युत्तरफाल्गुन्यां मुहूर्ते विजयाभिधे ॥ ४२ ॥&lt;br&gt;&#xA;मध्यं प्राप्ते सहस्रांशौ प्रस्थानं राघवस्य च ॥&lt;br&gt;&#xA;रामः कृत्वा प्रतिज्ञां हि प्रयातुं दक्षिणां दिशम्॥ ४३ ॥&lt;br&gt;&#xA;तीर्त्वाहं सागरमपि हनिष्ये राक्षसेश्वरम् ॥&lt;br&gt;&#xA;दक्षिणाशां प्रयातस्य सुग्रीवोऽथाभव त्सखा ॥ ४४ ॥&lt;br&gt;&#xA;वासरैः सप्तभिः सिन्धोस्तीरे सैन्यनिवेशनम् ॥&lt;br&gt;&#xA;पौषशुक्लप्रतिपदस्तृतीयां यावदम्बुधौ ॥&lt;br&gt;&#xA;उपस्थानं ससैन्यस्य राघवस्य बभूव ह॥४५॥&lt;br&gt;&#xA;विभीषणश्चतुर्थ्यां तु रामेण सह सङ्गतः ॥&lt;br&gt;&#xA;समुद्रतरणार्थाय पञ्चम्यां मन्त्र उद्यतेः ॥ ४६ ॥&lt;br&gt;&#xA;प्रायोपवेशनं चक्रे रामो दिनचतुष्टयम् ॥&lt;br&gt;&#xA;समुद्राद्वरलाभश्च सहोपायप्रदर्शनः ॥ ४७ ॥&lt;br&gt;&#xA;सेतोर्दशम्यामारम्भस्त्रयोदश्यां समापनम् ॥&lt;br&gt;&#xA;चतुर्दश्यां सुवेलाद्रौ रामः सेनां न्यवे शयत् ॥ ४८ ॥&lt;br&gt;&#xA;पूर्णिमास्या द्वितीयायां त्रिदिनैः सैन्यतारणम् ॥&lt;br&gt;&#xA;तीर्त्वा तोयनिधिं रामः शूरवानरसैन्यवान् ॥ ४९ ॥&lt;br&gt;&#xA;रुरोध च पुरीं लङ्कां सीतार्थं शुभलक्षणः ॥&lt;br&gt;&#xA;तृतीयादिदशम्यन्तं निवेशश्च दिनाष्टकः ॥ 3.2.30.५० ॥&lt;br&gt;&#xA;शुकसारणयोस्तत्र प्राप्तिरेकादशीदिने ॥&lt;br&gt;&#xA;पौषासिते च द्वादश्यां सैन्यसङ्ख्यानमेव च ॥ ५१ ॥&lt;br&gt;&#xA;शार्दूलेन कपीन्द्राणां सारासारोपवर्णनम् ॥&lt;br&gt;&#xA;त्रयोदश्याद्यमान्ते च लङ्कायां दिवसैस्त्रिभिः ॥ ५२ ॥&lt;br&gt;&#xA;रावणः सैन्यसं ख्यानं रणोत्साहं तदाऽकरोत् ॥&lt;br&gt;&#xA;प्रययावङ्गदो दौत्ये माघशुक्लाद्यवासरे ॥ ५३ ॥&lt;br&gt;&#xA;सीतायाश्च तदा भर्तुर्मायामूर्धादिदर्शनम् ॥&lt;br&gt;&#xA;माघशुक्लद्वितीया यां दिनैः सप्तभिरष्टमीम् ॥ ५४ ॥&lt;br&gt;&#xA;रक्षसां वानराणां च युद्धमासीच्च सङ्कुलम् ॥&lt;br&gt;&#xA;माघशुक्लनवम्यां तु रात्राविन्द्रजिता रणे ॥ ५५ ॥&lt;br&gt;&#xA;रामलक्ष्मणयोर्ना गपाशबन्धः कृतः किल ॥&lt;br&gt;&#xA;आकुलेषु कपीशेषु हताशेषु च सर्वशः ॥ ५६ ॥&lt;br&gt;&#xA;वायूपदेशाद्गरुडं सस्मार राघवस्तदा ॥&lt;br&gt;&#xA;नागपाशविमोक्षार्थं दशम्यां गरु डोऽभ्यगात् ॥ ५७ ॥&lt;br&gt;&#xA;अवहारो माघशुक्लैस्यैकादश्यां दिनद्वयम् ॥&lt;br&gt;&#xA;द्वादश्यामाञ्जनेयेन धूम्राक्षस्य वधः कृतः ॥ ५८ ॥&lt;br&gt;&#xA;त्रयोदश्यां तु तेनैव निहतोऽकम्पनो रणे ॥&lt;br&gt;&#xA;मायासीतां दर्शयित्वा रामाय दशकन्धरः ॥ ५९ ॥&lt;br&gt;&#xA;त्रासयामास च तदा सर्वान्सैन्यगतानपि ॥&lt;br&gt;&#xA;माघशुक्लचतुर्द्दश्यां यावत्कृष्णादिवासरम् ॥ 3.2.30.६० ॥&lt;br&gt;&#xA;त्रिदिनेन प्रहस्तस्य नीलेन विहितो वधः ॥&lt;br&gt;&#xA;माघकृष्णद्वितीयायाश्चतुर्थ्यन्तं त्रिभिर्दिनैः ॥ ६१ ॥&lt;br&gt;&#xA;रामेण तुमुले युद्धे रावणो द्रावितो रणात् ॥&lt;br&gt;&#xA;पञ्चम्या अष्टमी यावद्रावणेन प्रबोधितः ॥ ६२ ॥&lt;br&gt;&#xA;कुम्भकर्णस्तदा चक्रेऽभ्यवहारं चतुर्दिनम् ॥&lt;br&gt;&#xA;कुम्भकर्णोकरोद्युद्धं नवम्यादिचतुर्दिनैः ॥ ६३ ॥&lt;br&gt;&#xA;रामेण निहतो युद्धे बहुवानरभक्षकः ॥&lt;br&gt;&#xA;अमावास्यादिने शोकाऽभ्यवहारो बभूव ह ॥ ६४ ॥&lt;br&gt;&#xA;फाल्गुनप्रतिपदादौ चतुर्थ्यन्तैश्चतुर्दिनैः ॥&lt;br&gt;&#xA;नरान्तकप्रभृतयो निहताः पञ्च राक्षसाः ॥ ६५ ॥&lt;br&gt;&#xA;पञ्चम्याः सप्तमीं यावदतिकायवधस्त्र्यहात् ॥&lt;br&gt;&#xA;अष्टम्या द्वादशीं यावन्निहतो दिनपञ्चकात् ॥ ६६ ॥&lt;br&gt;&#xA;निकुम्भकुम्भौ द्वावेतौ मकराक्षश्चतुर्दिनैः ॥&lt;br&gt;&#xA;फाल्गुनासितद्वितीयाया दिने वै शक्रजिज्जितः ॥ ६७ ॥&lt;br&gt;&#xA;तृतीयादौ सप्तम्यन्तदिनपञ्चकमेव च ॥&lt;br&gt;&#xA;ओषध्यानयवैयग्र्यादवहारो बभूव ह ॥ ६८ ॥&lt;br&gt;&#xA;अष्टम्यां रावणो मायामैथिलीं हतवान्कुधीः॥&lt;br&gt;&#xA;शोकावेगात्तदा रामश्चक्रे सैन्यावधारणम् ॥ ६९ ॥&lt;br&gt;&#xA;ततस्त्रयोदशीं यावद्दिनैः पञ्चभिरिन्द्रजित् ॥&lt;br&gt;&#xA;लक्ष्मणेन हतो युद्धे विख्यातबलपौरुषः ॥ 3.2.30.७० ॥&lt;br&gt;&#xA;चतुर्द्दश्यां दशग्रीवो दीक्षामापावहारतः ॥&lt;br&gt;&#xA;अमावास्यादिने प्रागाद्युद्धाय दशकन्धरः ॥ ७१ ॥&lt;br&gt;&#xA;चैत्रशुक्लप्रतिपदः पञ्चमीदिनपञ्चके ॥&lt;br&gt;&#xA;रावणो युध्यमानो ऽभूत्प्रचुरो रक्षसां वधः ॥ ७२ ॥&lt;br&gt;&#xA;चैत्रशुक्लाष्टमीं यावत्स्यन्दनाश्वादिसूदनम् ॥&lt;br&gt;&#xA;चैत्रशुक्लनवम्यां तु सौमित्रेः शक्तिभेदने ॥ ७३ ॥&lt;br&gt;&#xA;कोपाविष्टेन रामेण द्रावितो दशकन्धरः ॥&lt;br&gt;&#xA;विभीषणोपदेशेन हनुमद्युद्धमेव च ॥ ७४ ॥&lt;br&gt;&#xA;द्रोणाद्रेरोषधीं नेतुं लक्ष्मणार्थमुपागतः ॥&lt;br&gt;&#xA;विशल्यां तु समादाय लक्ष्मणं तामपाययत् ॥ ७५ ॥&lt;br&gt;&#xA;दशम्यामवहारोऽभूद्रात्रौ युद्धं तु रक्षसाम् ॥&lt;br&gt;&#xA;एकादश्यां तु रामाय रथो मातलिसारथिः ॥ ७६ ॥&lt;br&gt;&#xA;प्राप्तो युद्धाय द्वादश्यां यावत्कृष्णां चतुर्दशीम् ॥&lt;br&gt;&#xA;अष्टादशदिने रामो रावणं द्वैरथेऽवधीत् ॥ ७७ ॥&lt;br&gt;&#xA;संस्कारा रावणादीनाममावा स्यादिनेऽभवन् ॥&lt;br&gt;&#xA;सङ्ग्रामे तुमुले जाते रामो जयमवाप्तवान् ॥ ७८ ॥&lt;br&gt;&#xA;माघशुक्लद्वितीयादिचैत्रकृष्णचतुर्द्दशीम् ॥&lt;br&gt;&#xA;सप्ताशीतिदिनान्येवं मध्ये पंवदशा हकम् ॥ ७९ ॥&lt;br&gt;&#xA;युद्धावहारः सङ्ग्रामो द्वासप्ततिदिनान्यभूत् ॥&lt;br&gt;&#xA;वैशाखादि तिथौ राम उवास रणभूमिषु ॥&lt;br&gt;&#xA;अभिषिक्तो द्वितीयायां लङ्काराज्ये विभी षणः ॥ 3.2.30.८० ॥&lt;br&gt;&#xA;सीताशुद्धिस्तृतीयायां देवेभ्यो वरलम्भनम् ॥&lt;br&gt;&#xA;दशरथस्यागमनं तत्र चैवानुमोदनम् ॥ ८१ ॥&lt;br&gt;&#xA;हत्वा त्वरेण लङ्केशं लक्ष्मणस्याग्रजो विभुः॥।&lt;br&gt;&#xA;गृहीत्वा जानकीं पुण्यां दुःखितां राक्षसेन तु ॥ ८२ ॥&lt;br&gt;&#xA;आदाय परया प्रीत्या जानकीं स न्यवर्तत ॥&lt;br&gt;&#xA;वैशाखस्य चतुर्थ्यां तु रामः पुष्पकमा श्रितः ॥ ८३ ॥&lt;br&gt;&#xA;विहायसा निवृत्तस्तु भूयोऽयोध्यां पुरीं प्रति ॥&lt;br&gt;&#xA;पूर्णे चतुर्दशे वर्षे पञ्चम्यां माधवस्य च ॥ ८४ ॥&lt;br&gt;&#xA;भारद्वाजाश्रमे रामः सगणः समु पाविशत् ॥&lt;br&gt;&#xA;नन्दिग्रामे तु षष्ठ्यां स पुष्पकेण समागतः ॥ ८५ ॥&lt;br&gt;&#xA;सप्तम्यामभिषिक्तोऽसौ भूयोऽयोध्यायां रघूद्वहः ॥&lt;br&gt;&#xA;दशाहाधिकमासांश्च चतुर्दश हि मैथिली ॥ ८५ ॥&lt;br&gt;&#xA;उवास रामरहिता रावणस्य निवेशने ॥&lt;br&gt;&#xA;द्वाचत्वारिंशके वर्षे रामो राज्यमकारयत् ॥ ८७ ॥&lt;br&gt;&#xA;सीतायास्तु त्रयस्त्रिंशद्वर्षाणि तु तदा भवन् ॥&lt;br&gt;&#xA;स चतुर्दशवर्षान्ते प्रविष्टः स्वां पुरीं प्रभुः ॥ ८८ ॥&lt;br&gt;&#xA;अयोध्यां नाम मुदितो रामो रावणदर्पहा ॥&lt;br&gt;&#xA;भ्रातृभिः सहितस्तत्र रामो राज्यमकार यत् ॥ ८९ ॥&lt;br&gt;&#xA;दशवर्षसहस्राणि दशवर्षशतानि च ॥&lt;br&gt;&#xA;रामो राज्यं पालयित्वा जगाम त्रिदिवालयम् ॥ 3.2.30.९० ॥&lt;br&gt;&#xA;रामराज्ये तदा लोका हर्षनिर्भरमा नसाः ॥&lt;br&gt;&#xA;बभूवुर्धनधान्याढ्याः पुत्रपौत्रयुता नराः ॥ ९१ ॥&lt;br&gt;&#xA;कामवर्षी च पर्जन्यः सस्यानि गुणवन्ति च ॥&lt;br&gt;&#xA;गावस्तु घटदोहिन्यः पादपाश्च सदा फलाः ॥ ९२ ॥&lt;br&gt;&#xA;नाधयो व्याधयश्चैव रामराज्ये नराधिप ॥&lt;br&gt;&#xA;नार्यः पतिव्रताश्चासन्पितृभक्तिपरा नराः ॥ ९३ ॥&lt;br&gt;&#xA;द्विजा वेदपरा नित्यं क्षत्रिया द्विज सेविनः ॥&lt;br&gt;&#xA;कुर्वते वैश्यवर्णाश्च भक्तिं द्विजगवां सदा ॥ ९४ ॥&lt;br&gt;&#xA;न योनिसङ्करश्चासीत्तत्र नाचारसङ्करः ॥&lt;br&gt;&#xA;न वन्ध्या दुर्भगा नारी काकवन्ध्या मृत प्रजा ॥ ९५ ॥&lt;br&gt;&#xA;विधवा नैव काप्यासीत्सभर्तृका न लप्यते ॥&lt;br&gt;&#xA;नावज्ञां कुर्वते केपि मातापित्रोर्गुरोस्तथा ॥ ९६ ॥&lt;br&gt;&#xA;न च वाक्यं हि वृद्धानामुल्लं घयति पुण्यकृत् ॥&lt;br&gt;&#xA;न भूमिहरणं तत्र परनारीपराङ्मुखाः ॥ ९७ ॥&lt;br&gt;&#xA;नापवादपरो लोको न दरिद्रो न रोगभाक् ॥&lt;br&gt;&#xA;न स्तेयो द्यूतकारी च मैरेयी पापिनो नहि ॥ ९८ ॥&lt;br&gt;&#xA;न हेमहारी ब्रह्मघ्नो न चैव गुरुतल्पगः ॥&lt;br&gt;&#xA;न स्त्रीघ्नो न च बालघ्नो न चैवानृतभाषणः ॥ ९९ ॥&lt;br&gt;&#xA;न वृत्तिलोपकश्चासीत्कूट साक्षी न चैव हि ॥&lt;br&gt;&#xA;न शठो न कृतघ्नश्च मलिनो नैव दृश्यते ॥ 3.2.30.१०० ॥&lt;br&gt;&#xA;सदा सर्वत्र पूज्यन्ते ब्राह्मणा वेदपारगाः ॥&lt;br&gt;&#xA;नावैष्णवोऽव्रती राजन्राम राज्येऽतिविश्रुते ॥ १०१ ॥&lt;br&gt;&#xA;राज्यं प्रकुर्वतस्तस्य पुरोधा वदतां वरः ॥&lt;br&gt;&#xA;वसिष्ठो मुनिभिः सार्द्धं कृत्वा तीर्थान्यनेकशः ॥ २ ॥&lt;br&gt;&#xA;आजगाम ब्रह्मपुत्रो महाभागस्तपोनिधिः ॥&lt;br&gt;&#xA;रामस्तं पूजयामास मुनिभिः सहितं गुरुम् ॥ ३ ॥&lt;br&gt;&#xA;अभ्युत्थानार्घपाद्यैश्च मधुपर्कादिपूजया ॥&lt;br&gt;&#xA;प्रपच्छ कुशलं रामं वसिष्ठो मुनिपुङ्गवः ॥ ४ ॥&lt;br&gt;&#xA;राज्ये चाश्वे गजे कोशे देशे सद्भ्रातृभृत्ययोः ॥&lt;br&gt;&#xA;कुशलं वर्त्तते राम इति पृष्टे मुनेस्तदा ॥ ५ ॥&lt;br&gt;&#xA;॥ राम उवाच ॥ ॥&lt;br&gt;&#xA;सर्वत्र कुशलं मेऽद्य प्रसादाद्भवतः सदा ॥&lt;br&gt;&#xA;पप्रच्छ कुशलं रामो वसिष्ठं मुनिपुङ्गवम् ॥ ६ ॥&lt;br&gt;&#xA;सर्वतः कुशली त्वं हि भार्यापुत्रसमन्वितः ॥&lt;br&gt;&#xA;स सर्वं कथयामास यथा तीर्थान्यशेषतः ॥ ७ ॥&lt;br&gt;&#xA;सेवितानि धरापृष्ठे क्षेत्राण्यायतनानि च ॥&lt;br&gt;&#xA;रामाय कथयामास सर्वत्र कुशलं तदा ॥ ८ ॥&lt;br&gt;&#xA;ततः स विस्मयाविष्टो रामो राजीवलोचनः ॥&lt;br&gt;&#xA;पप्रच्छ तीर्थमाहात्म्यं यत्तीर्थेषूत्तमोत्तमम् ॥ १०९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये रामचरित्रवर्णनन्नाम त्रिंशोऽध्यायः ॥ ३० ॥ ॥ छ ॥ ॥&lt;/p&gt;</description>
    </item>
    <item>
      <title>०३१ दूतागमनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/031_dUtAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/031_dUtAgamanam/</guid>
      <description>&lt;p&gt;श्रीराम उवाच ॥ ॥&lt;br&gt;&#xA;भगवन्यानि तीर्थानि सेवितानि त्वया विभो ॥&lt;br&gt;&#xA;एतेषां परमं तीर्थं तन्ममाचक्ष्व मानद ॥ १ ॥&lt;br&gt;&#xA;मया तु सीताहरणे निहता ब्रह्मराक्षसाः ॥&lt;br&gt;&#xA;तत्पापस्य विशुदयर्थं वद तीर्थोत्तमोत्तमम् ॥ २ ॥&lt;br&gt;&#xA;वसिष्ठ उवाच ॥ ॥&lt;br&gt;&#xA;गङ्गा च नर्मदा तापी यमुना च सरस्वती ॥&lt;br&gt;&#xA;गण्डकी गोमती पूर्णा एता नद्यः सुपावनाः ॥ ३ ॥&lt;br&gt;&#xA;एतासां नर्मदा श्रेष्ठा गङ्गा त्रिपथगामिनी ॥&lt;br&gt;&#xA;दहते किल्बिषं सर्वं दर्शनादेव राघव ॥ ४ ॥&lt;br&gt;&#xA;दृष्ट्वा जन्मशतं पापं गत्वा जन्मशतत्रयम् ॥&lt;br&gt;&#xA;स्नात्वा जन्मसहस्रं च हन्ति रेवा कलौ युगे ॥ ५ ॥&lt;br&gt;&#xA;नर्मदातीरमाश्रित्य शाकमूलफलैरपि ॥&lt;br&gt;&#xA;एकस्मिन्भोजिते विप्रे कोटि भोजफलं लभेत ॥ ६ ॥&lt;br&gt;&#xA;गङ्गा गङ्गेति यो ब्रूयाद्योजनानां शतैरपि ॥&lt;br&gt;&#xA;मुच्यते सर्वपापेभ्यो विष्णुलोकं स गच्छति ॥ ७ ॥&lt;br&gt;&#xA;फाल्गुनान्ते कुहूं प्राप्य तथा प्रौष्ठपदेऽसिते ॥&lt;br&gt;&#xA;पक्षे गङ्गामधि प्राप्य स्नानं च पितृतर्पणम् ॥ ८ ॥&lt;br&gt;&#xA;कुरुते पिण्डदानानि सोऽक्षयं फलमश्नुते ॥&lt;br&gt;&#xA;शुचौ मासे च सम्प्राप्ते स्नानं वाप्यां करोति यः ॥ ९ ॥&lt;br&gt;&#xA;चतुरशीतिनरकान्न पश्यति नरो नृप ॥&lt;br&gt;&#xA;तपत्याः स्मरणे राम महापातकिनामपि ॥ 3.2.31.१० ॥&lt;br&gt;&#xA;उद्धरेत्सप्तगोत्राणि कुलमेकोत्तरं शतम् ॥&lt;br&gt;&#xA;यमुनायां नरः स्नात्वा सर्वपापैः प्रमुच्यते ॥ ११ ॥&lt;br&gt;&#xA;महापातकयुक्तोऽपि स गच्छेत्परमां गतिम् ॥&lt;br&gt;&#xA;कार्त्तिक्यां कृत्तिकायोगे सरस्वत्यां निमज्जयेत् ॥ १२ ॥&lt;br&gt;&#xA;गच्छेत्स गरुडारूढः स्तूयमानः सुरोत्तमैः ॥&lt;br&gt;&#xA;स्नात्वा यः कार्तिके मासि यत्र प्राची सरस्वती ॥ १३ ॥&lt;br&gt;&#xA;प्राचीं माधवमास्तूय स गच्छेत्परमां गतिम् ॥&lt;br&gt;&#xA;गण्डकीपुण्यतीर्थे हि स्नानं यः कुरुते नरः ॥ १४ ॥&lt;br&gt;&#xA;शालग्रामशिलामर्च्य न भूयः स्तनपो भवेत् ॥&lt;br&gt;&#xA;गोमतीजलकल्लोलैर्मज्जयेत्कृष्णसन्निधौ ॥ १५ ॥&lt;br&gt;&#xA;चतुर्भुजो नरो भूत्वा वैकुण्ठे मोदते चिरम् ॥&lt;br&gt;&#xA;चर्मण्वतीं नमस्कृत्य अपः स्पृशति यो नरः ॥ १६ ॥&lt;br&gt;&#xA;स तारयति पूर्वजान्दश पूर्वान्दशापरान् ॥&lt;br&gt;&#xA;द्वयोश्च सङ्गमं दृष्ट्वा श्रुत्वा वा सागरध्वनिम् ॥ १७ ॥&lt;br&gt;&#xA;ब्रह्महत्यायुतो वापि पूतो गच्छेत्परां गतिम् ॥&lt;br&gt;&#xA;माघमासे प्रयागे तु मज्जनं कुरुते नरः ॥ १८ ॥&lt;br&gt;&#xA;इह लोके सुखं भुक्त्वा अन्ते विष्णुपदं व्रजेत् ॥&lt;br&gt;&#xA;प्रभासे ये नरा राम त्रिरात्रं ब्रह्मचारिणः ॥ १९ ॥&lt;br&gt;&#xA;यमलोकं न पश्येयुः कुम्भीपाकादिकं तथा ॥&lt;br&gt;&#xA;नैमिषारण्यवासी यो नरो देवत्वमाप्नुयात् ॥ 3.2.31.२० ॥&lt;br&gt;&#xA;देवानामालयं यस्मात्तदेव भुवि दुर्लभम् ॥&lt;br&gt;&#xA;कुरुक्षेत्रे नरो राम ग्रहणे चन्द्रसूर्ययोः ॥ २१ ॥&lt;br&gt;&#xA;हेमदानाच्च राजेन्द्र न भूयः स्तनपो भवेत् ॥&lt;br&gt;&#xA;श्रीस्थले दर्शनं कृत्वा नरः पापात्प्रमुच्यते ॥ २२ ॥&lt;br&gt;&#xA;सर्वदुःखविनाशे च विष्णुलोके महीयते ॥&lt;br&gt;&#xA;काश्यपीं स्पर्शयेद्यो गां मानवो भुवि राघव ॥ ॥ २३ ॥&lt;br&gt;&#xA;सर्वकामदुघावासमृषिलोकं स गच्छति ॥&lt;br&gt;&#xA;उज्जयिन्यां तु वैशाखे शिप्रायां स्नानमाचरेत् ॥ २४ ॥&lt;br&gt;&#xA;मोचयेद्रौरवाद्घोरात्पूर्वजांश्च सहस्रशः ॥&lt;br&gt;&#xA;सिन्धुस्नानं नरो राम प्रकरोति दिनत्रयम् ॥ २५ ॥&lt;br&gt;&#xA;सर्वपापविशुद्धात्मा कैलासे मोदते नरः ॥&lt;br&gt;&#xA;कोटितीर्थे नरः स्नात्वा दृष्ट्वा कोटीश्वरं शिवम् ॥ २६ ॥&lt;br&gt;&#xA;ब्रह्महत्यादिभिः पापैर्लिप्यते न च स क्वचित् ॥&lt;br&gt;&#xA;अज्ञानामपि जन्तूनां महाऽमेध्ये तु गच्छताम् ॥ ॥ २७ ॥&lt;br&gt;&#xA;पादोद्भूतं पयः पीत्वा सर्वपापं प्रणश्यति ॥&lt;br&gt;&#xA;वेदवत्यां नरो यस्तु स्नाति सूर्योदये शुभे ॥ २८ ॥&lt;br&gt;&#xA;सर्वरोगात्प्रमुच्येत परं सुखमवाप्नुयात् ॥&lt;br&gt;&#xA;तीर्थानि राम सर्वत्र स्नानपानावगाहनैः ॥ २९ ॥&lt;br&gt;&#xA;नाशयन्ति मनुष्याणां सर्वपापानि लीलया ॥&lt;br&gt;&#xA;तीर्थानां परमं तीर्थं धर्मारण्यं प्रचक्षते ॥ 3.2.31.३० ॥&lt;br&gt;&#xA;ब्रह्मविष्णुशिवाद्यैर्यदादौ संस्थापितं पुरा ॥&lt;br&gt;&#xA;अरण्यानां च सर्वेषां तीर्थानां च विशेषतः ॥ ३१ ॥&lt;br&gt;&#xA;धर्मारण्यात्परं नास्ति भुक्तिमुक्तिप्रदायकम् ॥&lt;br&gt;&#xA;स्वर्गे देवाः प्रशंसन्ति धर्मारण्यनिवासिनः ॥ ३२ ॥&lt;br&gt;&#xA;ते पुण्यास्ते पुण्यकृतो ये वसन्ति कलौ नराः ॥&lt;br&gt;&#xA;धर्मारण्ये रामदेव सर्वकिल्बिषनाशने ॥ ३३ ॥&lt;br&gt;&#xA;ब्रह्महत्यादिपापानि सर्वस्तेयकृतानि च ॥&lt;br&gt;&#xA;परदारप्रसङ्गादि अभक्ष्यभक्षणादि वै ॥ ३४ ॥&lt;br&gt;&#xA;अगम्यागमना यानि अस्पर्शस्पर्शनादि च ॥&lt;br&gt;&#xA;भस्मीभवन्ति लोकानां धर्मारण्यावगाहनात् ॥ ३५ ॥&lt;br&gt;&#xA;ब्रह्मघ्नश्च कृतघ्नश्च बालघ्नोऽनृतभाषणः ॥&lt;br&gt;&#xA;स्त्रीगोघ्नश्चैव ग्रामघ्रो धर्मारण्ये विमुच्यते ॥ ३६ ॥&lt;br&gt;&#xA;नातः परं पावनं हि पापिनां प्राणिनां भुवि ॥&lt;br&gt;&#xA;स्वर्ग्यं यशस्यमायुष्यं वाञ्छितार्थप्रदं शुभम् ॥ ३७ ॥&lt;br&gt;&#xA;कामिनां कामदं क्षेत्रं यतीनां मुक्तिदायकम् ॥&lt;br&gt;&#xA;सिद्धानां सिद्धिदं प्रोक्तं धर्मारण्यं युगेयुगे ॥ ३८ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;वसिष्ठवचनं श्रुत्वा रामो धर्मभृतां वरः ॥&lt;br&gt;&#xA;परं हर्षमनुप्राप्य हृदयानन्दकारकम् ॥ ३९ ॥&lt;br&gt;&#xA;प्रोत्फुल्लहृदयो रामो रोमाचिन्ततनूरुहः ॥&lt;br&gt;&#xA;गमनाय मतिं चक्रे धर्मारण्ये शुभव्रतः ॥ ॥ 3.2.31.४० ॥&lt;br&gt;&#xA;यस्मिन्कीटपतङ्गादिमानुषाः पशवस्तथा ॥&lt;br&gt;&#xA;त्रिरात्रसेवनेनैव मुच्यन्ते सर्वपातकैः ॥ ४१ ॥&lt;br&gt;&#xA;कुशस्थली यथा काशी शूलपाणिश्च भैरवः ॥&lt;br&gt;&#xA;यथा वै मुक्तिदो राम धर्मारण्यं तथोत्तमम् ॥ ४२ ॥&lt;br&gt;&#xA;ततो रामो महेष्वासो मुदा परमया युतः ॥&lt;br&gt;&#xA;प्रस्थितस्तीर्थयात्रायां सीतया भ्रातृभिः सह ॥ ४३ ॥&lt;br&gt;&#xA;अनुजग्मुस्तदा रामं हनुमांश्च कपीश्वरः ॥&lt;br&gt;&#xA;कौशल्या च सुमित्रा च कैकेयी च मुदान्विता ॥ ४४ ॥&lt;br&gt;&#xA;लक्ष्मणो लक्षणोपेतो भरतश्च महामतिः ॥&lt;br&gt;&#xA;शत्रुघ्नः सैन्यसहितोप्ययोध्यावासिनस्तथा ॥ ४५ ॥&lt;br&gt;&#xA;प्रकृतयो नरव्याघ्र धर्मारण्ये विनिर्ययुः ॥&lt;br&gt;&#xA;अनुजग्मुस्तदा रामं मुदा परमया युताः ॥ ४६ ॥&lt;br&gt;&#xA;तीर्थयात्राविधिं कर्तुं गृहात्प्रचलितो नृपः ॥&lt;br&gt;&#xA;वसिष्ठं स्वकुलाचार्यमिदमाह महीपते ॥ ४७ ॥&lt;br&gt;&#xA;॥ श्रीराम उवाच ॥ ॥&lt;br&gt;&#xA;एतदाश्चर्यमतुलं किमादि द्वारकाभवत् ॥&lt;br&gt;&#xA;कियत्कालसमुत्पन्ना वसिष्ठेदं वदस्व मे ॥ ४८ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;न जानामि महाराज कियत्कालादभूदिदम् ॥&lt;br&gt;&#xA;लोमशो जाम्बवांश्चैव जानातीति च कारणम् ॥ ४९ ॥&lt;br&gt;&#xA;शरीरे यत्कृतं पापं नानाजन्मान्तरेष्वपि ॥&lt;br&gt;&#xA;प्रायश्चितं हि सर्वेषामेतत्क्षेत्र परं स्मृतम् ॥ 3.2.31.५० ॥&lt;br&gt;&#xA;श्रुत्वेति वचनं तस्य रामं ज्ञानवतां वरः ॥&lt;br&gt;&#xA;गन्तुं कृतमतिस्तीर्थं यात्राविधिमथाचरत् ॥ ५१ ॥&lt;br&gt;&#xA;वसिष्ठं चाग्रतः कृत्वा महामाण्डलिकैर्नृपैः ॥&lt;br&gt;&#xA;पुनश्चरविधिं कृत्वा प्रस्थितश्चोत्तरां दिशम् ॥ ५२ ॥&lt;br&gt;&#xA;वसिष्ठं चाग्रतः कृत्वा प्रतस्थे पश्चिमां दिशम् ॥&lt;br&gt;&#xA;ग्रामाद्ग्राममतिक्रम्य देशाद्देशं वनाद्वनम् ॥५३॥&lt;br&gt;&#xA;विमुच्य निर्ययौ रामः ससैन्यः सपरिच्छदः ॥&lt;br&gt;&#xA;गजवाजिसहस्रौघै रथैर्यानैश्च कोटिभिः॥ ॥ ५४ ॥&lt;br&gt;&#xA;शिबिकाभिश्चासङ्ख्याभिः प्रययौ राघवस्तदा ॥&lt;br&gt;&#xA;गजारूढः प्रपश्यंश्च देशान्विविधसौहृदान् ॥ ५५ ॥&lt;br&gt;&#xA;श्वेतातपत्रं विधृत्य चामरेण शुभेन च ॥&lt;br&gt;&#xA;वीजितश्च जनौघेन रामस्तत्र समभ्यगात् ॥ ५६ ॥&lt;br&gt;&#xA;वादित्राणां स्वनैघोरैर्नृत्यगीतपुरःसरैः ॥&lt;br&gt;&#xA;स्तूयमानोपि सूतैश्च ययौ रामो मुदान्वितः ॥ ५७ ॥&lt;br&gt;&#xA;दशमेऽहनि सम्प्राप्तं धर्मारण्यमनुत्तमम् ॥&lt;br&gt;&#xA;अदूरे हि ततो रामो दृष्ट्वा माण्डलिकं पुरम् ॥ ५८ ॥&lt;br&gt;&#xA;तत्र स्थित्वा ससैन्यस्तु उवास निशि तां पुरीम् ॥&lt;br&gt;&#xA;श्रुत्वा तु निर्जनं क्षेत्रमुद्वसं च भयानकम् ॥ ५९ ॥&lt;br&gt;&#xA;व्याघ्रसिंहाकुलं तत्र यक्षराक्षससेवितम् ॥&lt;br&gt;&#xA;श्रुत्वा जनमुखाद्रामो धर्मारण्यमरण्यकम् ॥&lt;br&gt;&#xA;तच्छ्रुत्वा रामदेवस्तु न चिन्ता क्रियतामिति ॥ 3.2.31.६० ॥&lt;br&gt;&#xA;तत्रस्थान्वणिजः शूरान्दक्षान्स्वव्यवसायके ॥ ६१ ॥&lt;br&gt;&#xA;समर्थान्हि महाकायान्महाबलपराक्रमान् ॥&lt;br&gt;&#xA;समाहूय तदा काले वाक्यमेतदथाब्रवीत् ॥ ६२ ॥&lt;br&gt;&#xA;शिबिकां सुसुवणां मे शीघ्रं वाहयताचिरम् ॥&lt;br&gt;&#xA;यथा क्षणेन चैकेन धर्मरण्यं व्रजाम्यहम् ॥ ६३ ॥&lt;br&gt;&#xA;तत्र स्नात्वा च पीत्वा च सर्वपापात्प्रमुच्यते ॥&lt;br&gt;&#xA;एवं ते वणिजः सर्वै रामेण प्रेरितास्तदा ॥ ६४ ॥&lt;br&gt;&#xA;तथेत्युक्त्वा च ते सर्वे ऊहुस्तच्छिबिकां तदा ॥&lt;br&gt;&#xA;क्षेत्रमध्ये यदा रामः प्रविष्टः सहसैनिकः ॥ ॥ ६५ ॥&lt;br&gt;&#xA;तद्यानस्य गतिर्मन्दा सञ्जाता किल भारत ॥&lt;br&gt;&#xA;मन्दशब्दानि वाद्यानि मातङ्गा मन्दगामिनः ॥ ६६ ॥&lt;br&gt;&#xA;हयाश्च तादृशा जाता रामो विस्मय मागतः ॥&lt;br&gt;&#xA;गुरुं पप्रच्छ विनयाद्वशिष्ठं मुनिपुङ्गवम् ॥ ६७ ॥&lt;br&gt;&#xA;किमेतन्मन्दगतयश्चित्रं हृदि मुनीश्वर ॥&lt;br&gt;&#xA;त्रिकालज्ञो मुनिः प्राह धर्मक्षेत्रमुपागतम् ॥ ॥ ६८ ॥&lt;br&gt;&#xA;तीर्थे पुरातने राम पादचारेण गम्यते ॥&lt;br&gt;&#xA;एवं कृते ततः पश्चात्सैन्यसौख्यं भविष्यति ॥ ६९ ॥&lt;br&gt;&#xA;पादचारी ततौ रामः सैन्येन सह संयुतः ॥&lt;br&gt;&#xA;मधुवासनके ग्रामे प्राप्तः परमभावनः ॥ 3.2.31.७० ॥&lt;br&gt;&#xA;गुरुणा चोक्तमार्गेण मातॄणां पूजनं कृतम् ॥&lt;br&gt;&#xA;नानोपहारैर्विविधैः प्रतिष्ठाविधिपूर्वकम् ॥ ७३ ॥&lt;br&gt;&#xA;ततो रामो हरिक्षेत्रं सुवर्णादक्षिणे तटे ॥&lt;br&gt;&#xA;निरीक्ष्य यज्ञयोग्याश्च भूमीर्वै बहुशस्तथा ॥ ७२ ॥&lt;br&gt;&#xA;कृतकृत्यं तदात्मानं मेने रामो रघूद्वहः ॥&lt;br&gt;&#xA;धर्मस्थानं निरीक्ष्याथ सुवर्णाक्षोत्तरे तटे ॥ ७३ ॥&lt;br&gt;&#xA;सैन्यसङ्घं समुत्तीर्य्य बभ्राम क्षेत्रमध्यतः ॥&lt;br&gt;&#xA;तत्र तीर्थेषु सर्वेषु देवतायतनेषु च ॥७४॥&lt;br&gt;&#xA;यथोक्तानि च कर्माणि रामश्चक्रे विधानतः ॥&lt;br&gt;&#xA;श्राद्धानि विधिवच्चक्रे श्रद्धया परया युतः ॥ ७५ ॥&lt;br&gt;&#xA;स्थापयामास रामेशं तथा कामेश्वरं पुनः ॥&lt;br&gt;&#xA;स्थानाद्वायुप्रदेशे तु सुवर्णो भयतस्तटे ॥ ७६ ॥&lt;br&gt;&#xA;कृत्वैवं कृतकृत्योऽभूद्रामो दशरथात्मजः ॥&lt;br&gt;&#xA;कृत्वा सर्वविधिं चैव सभायां समुपाविशत् ॥ ७७ ॥&lt;br&gt;&#xA;तां निशां स नदीतीरे सुष्वाप रघुनन्दनः ॥&lt;br&gt;&#xA;ततोऽर्द्धरात्रे सञ्जाते रामो राजीवलोचनः ॥ ७८ ॥&lt;br&gt;&#xA;जागृतस्तु तदा काल एकाकी धर्मवत्सलः ॥&lt;br&gt;&#xA;अश्रौषीच्च क्षणे तस्मिन्रामो नारीविरोदनम् ॥ ७९ ॥&lt;br&gt;&#xA;निशायां करुणैर्वाक्यै रुदन्तीं कुररीमिव ॥&lt;br&gt;&#xA;चारैर्विलोकयामास रामस्तामतिसम्भ्रमात् ॥ 3.2.31.८० ॥&lt;br&gt;&#xA;दृष्ट्वातिविह्वलां नारीं क्रन्दन्तीं करुणैः स्वरैः ॥&lt;br&gt;&#xA;पृष्टा सा दुःखिता नारी रामदूतैस्तदानघ ॥ ८१ ॥&lt;br&gt;&#xA;॥ दूता ऊचुः ॥ ॥&lt;br&gt;&#xA;कासि त्वं सुभगे नारि देवी वा दानवी नु किम् ॥&lt;br&gt;&#xA;केन वा त्रासितासि त्वं मुष्टं केन धनं तव ॥८२॥&lt;br&gt;&#xA;विकला दारुणाञ्छब्दानुद्गिरन्ती मुहुर्मुहुः ॥&lt;br&gt;&#xA;कथयस्व यथातथ्यं रामो राजाभिपृच्छति॥ ॥ ८३ ॥&lt;br&gt;&#xA;तयोक्तं स्वामिनं दूताः प्रेषयध्वं ममान्तिकम् ॥&lt;br&gt;&#xA;यथाहं मानसं दुःखं शान्त्यै तस्मै निवेदये ॥ ८४ ॥&lt;br&gt;&#xA;तथेत्युक्त्वा ततो दूता राममागत्य चाब्रुवन् ॥ ८५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये दूतागमनन्नामैकत्रिंशो ऽध्यायः ॥ ३१ ॥ छ ॥&lt;/p&gt;</description>
    </item>
    <item>
      <title>०३२ वर्णनः</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/032_varNanaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/032_varNanaH/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;ततश्च रामदूतास्ते नत्वा राममथाब्रुवन् ॥&lt;br&gt;&#xA;रामराम महाबाहो वरनारी शुभानना ॥ १ ॥&lt;br&gt;&#xA;सुवस्त्रभूषाभरणां मृदुवाक्यपरायणाम् ॥&lt;br&gt;&#xA;एकाकिनीं क्रदमानाम दृष्ट्वा तां विस्मिता वयम् ॥ २ ॥&lt;br&gt;&#xA;समीपवर्तिनो भूत्वा पृष्टा सा सुरसुन्दरी ॥&lt;br&gt;&#xA;का त्वं देवि वरारोहे देवी वा दानवी नु किम् ॥ ३ ॥&lt;br&gt;&#xA;रामः पृच्छति देवि त्वां ब्रूहि सर्वं यथातथम् ॥&lt;br&gt;&#xA;तच्छ्रुत्वा वचनं रामा सोवाच मधुरं वचः ॥ ४ ॥&lt;br&gt;&#xA;रामं प्रेषयत भद्रं वो मम दुःखापहं परम् ॥ ५ ॥&lt;br&gt;&#xA;तदाकर्ण्य ततो रामः सम्भ्रमात्त्वरितो ययौ ॥&lt;br&gt;&#xA;दृष्ट्वा तां दुःखसन्तप्तां स्वयं दुःखमवाप सः ॥&lt;br&gt;&#xA;उवाच वचनं रामः कृताञ्जलिपुटस्तदा ॥ ६ ॥&lt;br&gt;&#xA;॥ श्रीराम उवाच ॥ ॥&lt;br&gt;&#xA;का त्वं शुभे कस्य परिग्रहो वा केनावधूता विजने निरस्ता ॥&lt;br&gt;&#xA;मुष्टं धनं केन च तावकीनमाचक्ष्व मातः सकलं ममाग्रे ॥ ७ ॥&lt;br&gt;&#xA;इत्युक्त्वा चातिदुःखार्तो रामो मतिमतां वरः ॥&lt;br&gt;&#xA;प्रणामं दण्डवच्चक्रे चक्रपाणिरिवापरः ॥८॥&lt;br&gt;&#xA;तयाभिवन्दितो रामः प्रगम्य च पुनःपुनः ॥&lt;br&gt;&#xA;तुष्टया परया प्रीत्या स्तुतो मधुरया गिरा ॥ ९ ॥&lt;br&gt;&#xA;परमात्मन्परेशान दुःखहारिन्सनातन ॥&lt;br&gt;&#xA;यदर्थमवतारस्ते तच्च कार्यं त्वया कृतम् ॥ 3.2.32.१० ॥&lt;br&gt;&#xA;रावणः कुम्भकर्णश्च शक्रजित्प्रमुखास्तथा ॥&lt;br&gt;&#xA;खरदूषणत्रिशिरोमारीचाक्षकुमारकाः ॥ ११ ॥&lt;br&gt;&#xA;असङ्ख्या निर्जिता रौद्रा राक्षसाः समराङ्गणे ॥ १२ ॥&lt;br&gt;&#xA;किं वच्मि लोकेश सुकीर्त्तिमद्य ते वेधास्त्वदीयाङ्गजपद्मसम्भवः ॥&lt;br&gt;&#xA;विश्वं निविष्टं च ततो ददर्श वटस्य पत्रे हि यथो वटो मतः ॥ १३ ॥&lt;br&gt;&#xA;धन्यो दशरथो लोके कौशल्या जननी तव ॥&lt;br&gt;&#xA;ययोर्जातोसि गोविन्द जगदीश परः पुमान् ॥ १४ ॥&lt;br&gt;&#xA;धन्यं च तत्कुलं राम यत्र त्वमागतः स्वयम् ॥&lt;br&gt;&#xA;धन्याऽयोध्यापुरी राम धन्यो लोकस्त्वदाश्रयः ॥ १५ ॥&lt;br&gt;&#xA;धन्यः सोऽपि हि वाल्मीकिर्येन रामायणं कृतम् ॥&lt;br&gt;&#xA;कविना विप्रमुख्येभ्य आत्मबुद्ध्या ह्यनागतम् ॥ १६ ॥&lt;br&gt;&#xA;त्वत्तोऽभवत्कुलं चेदं त्वया देव सुपावितम् ॥१७॥&lt;br&gt;&#xA;नरपतिरिति लोकैः स्मर्यते वैष्णवांशः स्वयमसि रमणीयैस्त्वं गुणैर्विष्णुरेव ॥&lt;br&gt;&#xA;किमपि भुवनकार्यं यद्विचिन्त्यावतीर्य तदिह घटयतस्ते वत्स निर्विघ्नमस्तु ॥१८॥&lt;br&gt;&#xA;स्तुत्वा वाचाथ रामं हि त्वयि नाथे नु साम्प्रतम् ॥&lt;br&gt;&#xA;शून्या वर्ते चिरं कालं यथा दोषस्तथैव हि ॥ १९ ॥&lt;br&gt;&#xA;धर्मारण्यस्य क्षेत्रस्य विद्धि मामधिदेवताम् ॥&lt;br&gt;&#xA;वर्षाणि द्वादशेहैव जातानि दुःखि तास्म्यहम् ॥ 3.2.32.२० ॥&lt;br&gt;&#xA;निर्जनत्वं ममाद्य त्वमुद्धरस्व महामते ॥&lt;br&gt;&#xA;लोहासुरभयाद्राम विप्राः सर्वे दिशो दश ॥ २१ ॥&lt;br&gt;&#xA;गताश्च वणिजः सर्वे यथास्थानं सुदुःखिताः ॥&lt;br&gt;&#xA;स दैत्यो घातितो राम देवैः सुरभयङ्करः ॥ २२ ॥&lt;br&gt;&#xA;आक्रम्यात्र महामायो दुराधर्षो दुरत्ययः ॥&lt;br&gt;&#xA;न ते जनाः समायान्ति तद्भयादति शङ्किताः ॥ २३ ॥&lt;br&gt;&#xA;अद्य वै द्वादश समाः शून्यागारमनाथवत् ॥&lt;br&gt;&#xA;यस्माच्च दीर्घिकायां मे स्नानदानोद्यतो जनः ॥ २४ ॥&lt;br&gt;&#xA;राम तस्यां दीर्घिकायां निपतन्ति च शूकराः ॥&lt;br&gt;&#xA;यत्राङ्गना भर्तृयुता जलक्रीडापरायणाः ॥ २५ ॥&lt;br&gt;&#xA;चिक्रीडुस्तत्र महिषा निपतन्ति जलाशये ॥&lt;br&gt;&#xA;यत्र स्थाने सुपुष्पाणां प्रकरः प्रचुरोऽभवत् ॥ २६ ॥&lt;br&gt;&#xA;तद्रुद्धं कण्टकैर्वृक्षैः सिंहव्याघ्रसमाकुलैः ॥&lt;br&gt;&#xA;सञ्चिक्रीडुः कुमाराश्च यस्यां भूमौ निरन्तरम् ॥२७॥&lt;br&gt;&#xA;कुमार्यश्चित्रकाणां च तत्र क्रीडं ति हर्षिताः ॥&lt;br&gt;&#xA;अकुर्वन्वाडवा यत्र वेदगानं तिरन्तरम् ॥२८॥&lt;br&gt;&#xA;शिवानां तत्र फेत्काराः श्रूयन्तेऽतिभयङ्कराः ॥&lt;br&gt;&#xA;यत्र धूमोऽग्निहोत्राणां दृश्यते वै गृहेगृहे ॥ २९ ॥&lt;br&gt;&#xA;तत्र दावाः सधूमाश्च दृश्यन्तेऽत्युल्बणा भृशम् ॥&lt;br&gt;&#xA;नृत्यन्ते नर्त्तका यत्र हर्षिता हि द्विजाग्रतः ॥ 3.2.32.३० ॥&lt;br&gt;&#xA;तत्रैव भूतवेताला प्रेताः नृत्यन्ति मोहिताः ॥&lt;br&gt;&#xA;नृपा यत्र सभायां तु न्यषीदन्मन्त्रतत्पराः ॥ ३१ ॥&lt;br&gt;&#xA;तस्मिन्स्थाने निषीदन्ति गवया ऋक्षशल्लकाः ॥&lt;br&gt;&#xA;आवासा यत्र दृश्यन्ते द्विजानां वणिजां तथा ॥३२॥&lt;br&gt;&#xA;कुट्टिमप्रतिमा राम दृश्यन्तेत्र बिलानि वै ॥&lt;br&gt;&#xA;कोटराणीह वृक्षाणां गवाक्षाणीह सर्वतः ॥ ३३ ॥&lt;br&gt;&#xA;चतुष्का यज्ञवेदिर्हि सोच्छ्राया ह्यभवत्पुरा ॥&lt;br&gt;&#xA;तेऽत्र वल्मीकनिचयैर्दृश्यन्ते परिवेष्टिताः ॥ ३४ ॥&lt;br&gt;&#xA;एवंविधं निवासं मे विद्धि राम नृपोत्तम ॥&lt;br&gt;&#xA;शून्यं तु सर्वतो यस्मान्निवासाय द्विजा गताः ॥ ३५ ॥&lt;br&gt;&#xA;तेन मे सुमहद्दुःखं तस्मात्त्राहि नरेश्वर ॥&lt;br&gt;&#xA;एतच्छ्रुत्वा वचो राम उवाच वदतां वरः ॥ ३६ ॥&lt;br&gt;&#xA;॥ श्रीराम उवाच ॥ ॥&lt;br&gt;&#xA;न जाने तावकान्विप्रांश्चतुर्दिक्षु समाश्रितान् ॥&lt;br&gt;&#xA;न तेषां वेद्म्यहं सङ्ख्यां नामगोत्रे द्विजन्मनाम् ॥ ३७ ॥&lt;br&gt;&#xA;यथा ज्ञातिर्यथा गोत्रं याथातथ्यं निवेदय ॥&lt;br&gt;&#xA;तत आनीय तान्सर्वान्स्वस्थाने वासयाम्यहम् ॥ ३८ ॥&lt;br&gt;&#xA;॥ श्रीमातोवाच ॥ ॥&lt;br&gt;&#xA;ब्रह्मविष्णुमहेशैश्च स्थापिता ये नरेश्वर ॥&lt;br&gt;&#xA;अष्टादश सहस्राणि ब्राह्मणा वेदपारगाः ॥ ३९ ॥&lt;br&gt;&#xA;त्रयीविद्यासु विख्याता लोकेऽस्मिन्नमितद्युते ॥&lt;br&gt;&#xA;चतुष्षष्टिकगोत्राणां वाडवा ये प्रतिष्ठिताः ॥ ॥ 3.2.32.४० ॥&lt;br&gt;&#xA;श्रीमातादात्त्रयीविद्यां लोके सर्वे द्विजोत्तमाः ॥&lt;br&gt;&#xA;षट्त्रिंशच्च सहस्राणि वैश्या धर्मपरायणाः ॥ ४१ ॥&lt;br&gt;&#xA;आर्यवृत्तास्तु विज्ञेया द्विजशुश्रूषणे रताः ॥&lt;br&gt;&#xA;बहुलार्को नृपो यत्र सञ्ज्ञया सह राजते ॥ ४२ ॥&lt;br&gt;&#xA;कुमारावश्विनौ देवौ धनदो व्ययपूरकः ॥&lt;br&gt;&#xA;अधिष्ठात्री त्वहं राम नाम्ना भट्टारिका स्मृता ॥ ४३ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;स्थानाचाराश्च ये केचित्कुलाचारास्तथैव च ॥&lt;br&gt;&#xA;श्रीमात्रा कथितं सर्वं रामस्याग्रे पुरातनम् ॥ ४४ ॥&lt;br&gt;&#xA;तस्यास्तु वचनं श्रुत्वा रामो मुदमवाप ह ॥&lt;br&gt;&#xA;सत्यंसत्यं पुनः सत्यं सत्यं हि भाषितं त्वया ॥ ४५ ॥&lt;br&gt;&#xA;यस्मात्सत्यं त्वया प्रोक्तं तन्नाम्ना नगरं शुभम् ॥&lt;br&gt;&#xA;वासयामि जगन्मातः सत्यमन्दिरमेव च ॥ ४६ ॥&lt;br&gt;&#xA;त्रैलोक्ये ख्यातिमाप्नोतु सत्यमन्दिरमु त्तमम् ॥ ४७ ॥&lt;br&gt;&#xA;एतदुक्त्वा ततो रामः सहस्रशतसङ्ख्यया ॥&lt;br&gt;&#xA;स्वभृत्यान्प्रेषयामास विप्रानयनहेतवे ॥ ४८ ॥&lt;br&gt;&#xA;यस्मिन्देशे प्रदेशे वा वने वा सरि तस्तटे ॥&lt;br&gt;&#xA;पर्यन्ते वा यथास्थाने ग्रामे वा तत्रतत्र च ॥ ४९ ॥&lt;br&gt;&#xA;धर्मारण्यनिवासाश्च याता यत्र द्विजोत्तमाः ॥&lt;br&gt;&#xA;अर्घपाद्यैः पूजयित्वा शीघ्रमानयतात्र तान् ॥ 3.2.32.५० ॥&lt;br&gt;&#xA;अहमत्र तदा भोक्ष्ये यदा द्रक्ष्ये द्विजोत्तमान् ॥ ५१ ॥&lt;br&gt;&#xA;विमान्य च द्विजानेतानागमिष्यति यो नरः ॥&lt;br&gt;&#xA;स मे वध्यश्च दण्ड्यश्च निर्वास्यो विषयाद्बहिः ॥ ५२ ॥&lt;br&gt;&#xA;तच्छ्रुत्वा दारुणं वाक्यं दुःसहं दुःप्रधर्षणम् ॥&lt;br&gt;&#xA;रामाज्ञाकारिणो दूता गताः सर्वे दिशो दश ॥ ५३ ॥&lt;br&gt;&#xA;शोधिता वाडवाः सर्वे लब्धाः सर्वे सुहर्षिताः ॥&lt;br&gt;&#xA;यथोक्तेन विधानेन अर्घपाद्यैरपूजयन् ॥ ५४ ॥&lt;br&gt;&#xA;स्तुतिं चक्रुश्च विधिवद्विनयाचारपूर्वकम् ॥&lt;br&gt;&#xA;आमन्त्र्य च द्विजान्सर्वान्रामवाक्यं प्रकाशयन् ॥ ५५ ॥&lt;br&gt;&#xA;ततस्ते वाडवाः सर्वे द्विजाः सेवकसंयुताः ॥&lt;br&gt;&#xA;गमनायोद्यताः सर्वे वेदशास्त्रपरायणाः ॥ ५६ ॥&lt;br&gt;&#xA;आगता रामपार्श्वं च बहुमानपुरःसराः ॥&lt;br&gt;&#xA;समागतान्द्विजान्दृष्ट्वा रोमाञ्चिततनूरुहः ॥ ५७ ॥&lt;br&gt;&#xA;कृतकृत्यमिवात्मानं मेने दाशरथिर्नृपः ॥&lt;br&gt;&#xA;स सम्भ्रमात्समुत्थाय पदातिः प्रययौ पुरः ॥ ५८ ॥&lt;br&gt;&#xA;करसम्पुटकं कृत्वा हर्षाश्रु प्रतिमुञ्चयन् ॥&lt;br&gt;&#xA;जानुभ्यामवनिं गत्वा इदं वचनमब्रवीत् ॥ ५९ ॥&lt;br&gt;&#xA;विप्रप्रसादात्कमलावरोऽहं विप्रप्रसादाद्धरणीधरोऽहम् ॥&lt;br&gt;&#xA;विप्रप्रसादाज्जगतीपतिश्च विप्रप्रसादान्मम रामनाम ॥ 3.2.32.६० ॥&lt;br&gt;&#xA;इत्येवमुक्ता रामेण वाड वास्ते प्रहर्षिताः ॥&lt;br&gt;&#xA;जयाशीर्भिः प्रपूज्याथ दीर्घायुरिति चाब्रुवन् ॥ ६१ ॥&lt;br&gt;&#xA;आवर्जितास्ते रामेण पाद्यार्घ्यविष्टरादिभिः ॥&lt;br&gt;&#xA;स्तुतिं चकार विप्राणां दण्डवत्प्रणिपत्य च ॥ ६२ ॥&lt;br&gt;&#xA;कृताञ्जलिपुटः स्थित्वा चक्रे पादाभिवन्दनम् ॥&lt;br&gt;&#xA;आसनानि विचित्राणि हैमान्याभरणानि च ॥ ६३ ॥&lt;br&gt;&#xA;समर्पयामास ततो रामो दशरथात्मजः ॥&lt;br&gt;&#xA;अङ्गुलीयकवासांसि उपवीतानि कर्णकान् ॥ ६४ ॥&lt;br&gt;&#xA;प्रददौ विप्रमुख्येभ्यो नानावर्णाश्च धेनवः ॥&lt;br&gt;&#xA;एकैकशत सङ्ख्याका घटोध्नीश्च सवत्सकाः ॥ ६५ ॥&lt;br&gt;&#xA;सवस्त्रा बद्धघण्टाश्च हेमशृङ्गविभूषिताः ॥&lt;br&gt;&#xA;रूप्यखुरास्ताम्रपृष्ठीः कांस्यपात्रसमन्विताः ॥ ६६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्याम्। संहितायां तृतीये ब्रह्मखण्डे पूर्वभागे धर्मारण्यमाहात्म्ये ब्रह्मनारदसंवादे सत्यमन्दिरस्थापन वर्णनोनाम द्वात्रिंशोऽध्यायः ॥ ३२ ॥ ॥ छ ॥&lt;/p&gt;</description>
    </item>
    <item>
      <title>०३३ पुरप्रत्यागमनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/033_purapratyAgamanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/033_purapratyAgamanavarNanam/</guid>
      <description>&lt;p&gt;॥ राम उवाच ॥ ॥&lt;br&gt;&#xA;जीर्णोद्धारं करिष्यामि श्रीमातुर्वचनादहम् ॥&lt;br&gt;&#xA;आज्ञा प्रदीयतां मह्यं यथादानं ददामि वः ॥ १ ॥&lt;br&gt;&#xA;पात्रे दानं प्रदातव्यं कृत्वा यज्ञवरं द्विजाः ॥&lt;br&gt;&#xA;नापात्रे दीयते किञ्चिद्दत्तं न तु सुखावहम् ॥ २ ॥&lt;br&gt;&#xA;सुपात्रं नौरिव सदा तारयेदुभयोरपि ॥&lt;br&gt;&#xA;लोहपिण्डोपमं ज्ञेयं कुपात्रं भञ्जनात्मकम् ॥ ३ ॥&lt;br&gt;&#xA;जातिमात्रेण विप्रत्वं जायते न हि भो द्विजाः ॥&lt;br&gt;&#xA;क्रिया बलवती लोके क्रियाहीने कुतः फलम् ॥ ४ ॥&lt;br&gt;&#xA;पूज्यास्तस्मात्पूज्यतमा ब्राह्मणाः सत्यवादिनः ॥&lt;br&gt;&#xA;यज्ञकार्ये समुत्पन्ने कृपां कुर्वन्तु सर्वदा ॥ ५ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;ततस्तु मिलिताः सर्वे विमृश्य च परस्परम् ॥&lt;br&gt;&#xA;केचिदूचुस्तदा रामं वयं शिलोञ्छजीविकाः ॥ ६ ॥&lt;br&gt;&#xA;सन्तोषं परमास्थाय स्थिता धर्मपरायणाः ॥&lt;br&gt;&#xA;प्रतिग्रहप्रयोगेण न चास्माकं प्रयोजनम् ॥ ७ ॥&lt;br&gt;&#xA;दशसूनासमश्चक्री दशचक्रिसमो ध्वजः ॥&lt;br&gt;&#xA;दशध्वजसमा वेश्या दशवेश्यासमो नृपः ॥ ८ ॥&lt;br&gt;&#xA;राजप्रतिग्रहो घोरो राम सत्यं न संशयः ॥&lt;br&gt;&#xA;तस्माद्वयं न चेच्छामः प्रतिग्रहं भया वहम् ॥ ९ ॥&lt;br&gt;&#xA;एकाहिका द्विजाः केचित्केचित्स्वामृतवृत्तयः ॥&lt;br&gt;&#xA;कुम्भीधान्या द्विजाः केचित्केचित्षट्कर्मतत्पराः ॥ 3.2.33.१० ॥&lt;br&gt;&#xA;त्रिमूर्तिस्थापिताः सर्वे पृथग्भावाः पृथग्गुणाः ॥&lt;br&gt;&#xA;केचिदेवं वदन्ति स्म त्रिमूर्त्याज्ञां विना वयम् ॥ ११ ॥&lt;br&gt;&#xA;प्रतिग्रहस्य स्वीकारं कथं कुर्याम ह द्विजाः ॥&lt;br&gt;&#xA;न ताम्बूलं स्त्रीकृतं नो ह्यद्मो दानेन भषितम् ॥ १२ ॥&lt;br&gt;&#xA;विमृश्य स तदा रामो वसिष्ठेन महात्मना ॥&lt;br&gt;&#xA;ब्रह्मविष्णुशिवादीनां सस्मार गुरुणा सह ॥&lt;br&gt;&#xA;स्मृतमात्रास्ततो देवास्तं देशं समुपागमन्॥&lt;br&gt;&#xA;सूर्यकोटिप्रतीकाशीवमानावलिसंवृताः ॥ १४ ॥&lt;br&gt;&#xA;रामेण ते यथान्यायं पूजिताः परया मुदा ॥ १३ ॥&lt;br&gt;&#xA;निवेदितं तु तत्सर्वं रामेणातिसुबुद्धिना ॥ १५ ॥&lt;br&gt;&#xA;अधिदेव्या वचनतो जीर्णोद्धारं करोम्यहम् ॥&lt;br&gt;&#xA;धर्मारण्ये हरिक्षेत्रे धर्मकूपसमीपतः ॥ १६ ॥&lt;br&gt;&#xA;ततस्ते वाडवाः सर्वे त्रिमूर्त्तीः प्रणिपत्य च ॥&lt;br&gt;&#xA;महता हर्षवृन्देन पूर्णाः प्राप्तमनोरथाः ॥ १७ ॥&lt;br&gt;&#xA;अर्घ्यपाद्यादिविधिना श्रद्धया तानपूजयन् ॥&lt;br&gt;&#xA;क्षणं विश्रम्य ते देवा ब्रह्मविष्णुशिवादयः ॥ १८ ॥&lt;br&gt;&#xA;ऊचू रामं महाशक्तिं विनयात्कृतसम्पुटम् ॥ १९ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;देवद्रुहस्त्वया राम ये हता रावणादयः ॥&lt;br&gt;&#xA;तेन तुष्टा वयं सर्वे भानुवंशविभूषण ॥ 3.2.33.२० ॥&lt;br&gt;&#xA;उद्धरस्व महास्थानं महतीं कीर्तिमाप्नुहि ॥ २१ ॥&lt;br&gt;&#xA;लब्ध्वा स तेषामाज्ञां तु प्रीतो दशरथात्मजः ॥&lt;br&gt;&#xA;जीर्णोद्धारेऽनन्तगुणं फलमिच्छन्निलापतिः ॥ २२ ॥&lt;br&gt;&#xA;देवानां सन्निधौ तेषां कार्यारम्भमथाकरोत् ॥&lt;br&gt;&#xA;स्थण्डिलं पूर्वतः कृत्वा महागिरि समं शुभम्॥२३॥&lt;br&gt;&#xA;तस्योपरि बहिःशाला गृहशाला ह्यनेकशः ॥&lt;br&gt;&#xA;ब्रह्मशालाश्च बहुशो निर्ममे शोभनाकृतीः ॥२४॥&lt;br&gt;&#xA;निधानैश्च समायुक्ता गृहोपकरणै र्वृताः ॥&lt;br&gt;&#xA;सुवर्णकोटिसम्पूर्णा रसवस्त्रादिपूरिताः ॥ २५ ॥&lt;br&gt;&#xA;धनधान्यसमृद्धाश्च सर्वधातुयुतास्तथा ॥&lt;br&gt;&#xA;एतत्सर्वं कारयित्वा ब्राह्मणेभ्यस्तदा ददौ ॥२६॥&lt;br&gt;&#xA;एकैकशो दशदश ददौ धेनूः पयस्विनीः ॥&lt;br&gt;&#xA;चत्वारिंशच्छतं प्रादाद्ग्रामाणां चतुराधिकम् ॥ २७ ॥&lt;br&gt;&#xA;त्रैविद्यद्विजविप्रेभ्यो रामो दशरथात्मजः ॥&lt;br&gt;&#xA;काजेशेन त्रयेणैव स्थापिता द्विजसत्तमाः ॥ २८ ॥&lt;br&gt;&#xA;तस्मात्त्रयीविद्य इति ख्यातिर्लोके बभूव ह ॥&lt;br&gt;&#xA;एवंविधं द्विजेभ्यः स दत्त्वा दानं महाद्भुतम् ॥ ॥ २९ ॥&lt;br&gt;&#xA;आत्मानं चापि मेने स कृतकृत्यं नरेश्वरः ॥&lt;br&gt;&#xA;ब्रह्मणा स्थापिताः पूर्वं विष्णुना शङ्करेण ये ॥ 3.2.33.३० ॥&lt;br&gt;&#xA;ते पूजिता राघवेण जीर्णोद्धारे कृते सति ॥&lt;br&gt;&#xA;षट्त्रिंशच्च सहस्राणि गोभुजा ये वणिग्वराः ॥ ३१ ॥&lt;br&gt;&#xA;शुश्रूषार्थं प्रदत्ता वै देवैर्हरिहरादिभिः॥&lt;br&gt;&#xA;सन्तुष्टेन तु शर्वेण तेभ्यो दत्तं तु चेत नम्॥ ३२ ॥&lt;br&gt;&#xA;श्वेताश्वचामरौ दत्तौ खङ्गं दत्तं सुनिर्मलम् ॥&lt;br&gt;&#xA;तदा प्रबोधितास्ते च द्विजशुश्रूषणाय वै ॥ ३३ ॥&lt;br&gt;&#xA;विवाहादौ सदा भाव्यं चामरै मङ्गलं वरम् ॥&lt;br&gt;&#xA;खङ्गं शुभं तदा धार्य्यं मम चिह्नं करे स्थितम् ॥ ३४ ॥&lt;br&gt;&#xA;गुरुपूजा सदा कार्या कुलदेव्याः पुनःपुनः ॥&lt;br&gt;&#xA;वृद्ध्यागमेषु प्राप्तेषु वृद्धि दायकदक्षिणा ॥ ३५ ॥&lt;br&gt;&#xA;एकादश्यां शनेर्वारे दानं देयं द्विजन्मने ॥&lt;br&gt;&#xA;प्रदेयं बालवृद्धेभ्यो मम रामस्य शासनात् ॥ ३६ ॥&lt;br&gt;&#xA;मण्डलेषु च ये शुद्धा वणिग्वृत्तिरताः पराः ॥&lt;br&gt;&#xA;सपादलक्षास्ते दत्ता रामशासनपालकाः ॥ ३७ ॥&lt;br&gt;&#xA;माण्डलीकास्तु ते ज्ञेया राजानो मण्डलेश्वराः ॥&lt;br&gt;&#xA;द्विज शुश्रूषणे दत्ता रामेण वणिजां वराः ॥ ३८ ॥&lt;br&gt;&#xA;चामरद्वितयं रामो दत्तवान्खड्गमेव च ॥&lt;br&gt;&#xA;कुलस्य स्वामिनं सूर्यं प्रतिष्ठाविधिपूर्वकम् ॥ ॥ ३९ ॥&lt;br&gt;&#xA;ब्रह्माणं स्थापयामास चतुर्वेदसमन्वितम् ॥&lt;br&gt;&#xA;श्रीमातरं महाशक्तिं शून्यस्वामिहरिं तथा ॥ 3.2.33.४० ॥&lt;br&gt;&#xA;विघ्नापध्वंसनार्थाय दक्षिणद्वारसंस्थितम् ॥&lt;br&gt;&#xA;गणं संस्थापयामास तथान्याश्चैव देवताः ॥ ४१ ॥&lt;br&gt;&#xA;कारितास्तेन वीरेण प्रासादाः सप्तभूमिकाः ॥&lt;br&gt;&#xA;यत्किं चित्कुरुते कार्यं शुभं माङ्गल्यरूपकम् ॥ ४२ ॥&lt;br&gt;&#xA;पुत्रे जाते जातके वान्नाशने मुण्डनेऽपि वा ॥&lt;br&gt;&#xA;लक्षहोमे कोटिहोमे तथा यज्ञक्रियासु च ॥ ४३ ॥&lt;br&gt;&#xA;वास्तुपूजाग्रहशान्त्योः प्राप्ते चैव महोत्सवे ॥&lt;br&gt;&#xA;यत्किञ्चित्कुरुते दानं द्रव्यं वा धान्यमुत्तमम् ॥ ४४ ॥&lt;br&gt;&#xA;वस्त्रं वा धेनवो नाथ हेम रूप्यं तथैव च ॥&lt;br&gt;&#xA;विप्राणामथ शूद्राणां दीनानाथान्धकेषु च ॥ ४५ ॥&lt;br&gt;&#xA;प्रथमं बकुलार्कस्य श्रीमातुश्चैव मानवः ॥&lt;br&gt;&#xA;भागं दद्याच्च निर्विघ्नकार्यसिद्ध्यै निरन्तरम् ॥ ४६ ॥&lt;br&gt;&#xA;वचनं मे समुल्लङ्घ्य कुरुते योऽन्यथा नरः ॥&lt;br&gt;&#xA;तस्य तत्कर्मणो विघ्नं भविष्यति न संशयः ॥ ४७ ॥&lt;br&gt;&#xA;एवमुक्त्वा ततो रामः प्रहृष्टेनान्तरात्मना ॥&lt;br&gt;&#xA;देवानामथ वापीश्च प्राकारांस्तु सुशोभनान् ॥ ४८ ॥&lt;br&gt;&#xA;दुर्गोपकरणैर्युक्तान्प्रतोलीश्च सुविस्तृताः ॥&lt;br&gt;&#xA;निर्ममे चैव कुण्डानि सरांसि सरसीस्तथा ॥ ४९ ॥&lt;br&gt;&#xA;धर्मवापीश्च कूपांश्च तथान्यान्देवनिर्मितान् ॥&lt;br&gt;&#xA;एतत्सर्वं च विस्तार्य धर्मारण्ये मनोरमे ॥ 3.2.33.५० ॥&lt;br&gt;&#xA;ददौ त्रैविद्यमुख्येभ्यः श्रद्धया परया पुनः ॥&lt;br&gt;&#xA;ताम्रपट्टस्थितं रामशासनं लोपयेत्तु यः ॥५१॥&lt;br&gt;&#xA;पूर्वजास्तस्य नरके पतन्त्यग्रे न सन्ततिः ॥&lt;br&gt;&#xA;वायुपुत्रं समाहूय ततो रामोऽब्रवीद्वचः ॥ ॥ ५२ ॥&lt;br&gt;&#xA;वायुपुत्र महावीर तव पूजा भविष्यति ॥&lt;br&gt;&#xA;अस्य क्षेत्रस्य रक्षायै त्वमत्र स्थितिमाचर ॥ ५३ ॥&lt;br&gt;&#xA;आञ्जनेयस्तु तद्वाक्यं प्रणम्य शिरसादधौ ॥&lt;br&gt;&#xA;जीर्णोद्धारं तदा कृत्वा कृतकृत्यो बभूव ह ॥ ५४ ॥&lt;br&gt;&#xA;श्रीमातरं तदाभ्यर्च्य प्रसन्नेनान्तरात्मना ॥&lt;br&gt;&#xA;श्रीमातरं नमस्कृत्य तीर्थान्यन्यानि राघवः ॥५५॥&lt;br&gt;&#xA;तेऽपि देवाः स्वकं स्थानं ययुर्बह्मपुरोगमाः ॥५६॥&lt;br&gt;&#xA;दत्त्वाशिषं तु रामाय वाञ्छितं ते भविष्यति ॥&lt;br&gt;&#xA;रम्यं कृतं त्वया राम विप्राणां स्थापनादिकम् ॥ ॥ ५७ ॥&lt;br&gt;&#xA;अस्माकमपि वात्सल्यं कृतं पुण्यवता त्वया ॥&lt;br&gt;&#xA;इति स्तुवन्तस्ते देवाः स्वानि स्थानानि भेजिरे ॥ ५८ ॥&lt;br&gt;&#xA;इति श्रीस्कान्दे महापुराण एका शीतिसाहस्र्यां संहितायां तृतीये ब्रह्मखण्डे पूर्वार्धे धर्मारण्यमाहात्म्ये श्रीरामचन्द्रस्य पुरप्रत्यागमनवर्णनन्नाम त्रयस्त्रिंशोऽध्यायः ॥ ३३ ॥ छ ॥&lt;/p&gt;</description>
    </item>
    <item>
      <title>०३४ शासनपट्टप्रदानवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/034_shAsanapaTTapradAnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/034_shAsanapaTTapradAnavarNanam/</guid>
      <description>&lt;p&gt;॥ ॥ व्यास उवाच ॥ ॥&lt;br&gt;&#xA;एवं रामेण धर्मज्ञ जीर्णोद्धारः पुरा कृतः ॥&lt;br&gt;&#xA;द्विजानां च हितार्थाय श्रीमातुर्वचनेन च ॥ १ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;कीदृशं शासनं ब्रह्मन्रामेण लिखितं पुरा ॥&lt;br&gt;&#xA;कथयस्व प्रसादेन त्रेतायां सत्यमन्दिरे ॥ २ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;धर्मारण्ये वरे दिव्ये बकुलार्के स्वधिष्ठिते ॥&lt;br&gt;&#xA;शून्यस्वामिनि विप्रेन्द्र स्थिते नारायणे प्रभौ ॥ ३ ॥&lt;br&gt;&#xA;रक्षणाधिपतौ देवे सर्वज्ञे गुणनायके ॥&lt;br&gt;&#xA;भवसागर मग्नानां तारिणी यत्र योगिनी ॥ ४ ॥&lt;br&gt;&#xA;शासनं तत्र रामस्य राघवस्य च नामतः ॥&lt;br&gt;&#xA;शृणु ताम्राश्रयं तत्र लिखितं धर्मशास्त्रतः ॥ ५ ॥&lt;br&gt;&#xA;महाश्चर्यकरं तच्च ह्यनेकयुगसंस्थितम्॥&lt;br&gt;&#xA;सर्वो धातुः क्षयं याति सुवर्णं क्षयमेति च ॥ ६ ॥&lt;br&gt;&#xA;प्रत्यक्षं दृश्यते पुत्र द्विजशासनमक्षयम् ॥&lt;br&gt;&#xA;अविनाशो हि ताम्रस्य कारणं तत्र विद्यते ॥ ७ ॥&lt;br&gt;&#xA;वेदोक्तं सकलं यस्माद्विष्णुरेव हि कथ्यते ॥&lt;br&gt;&#xA;पुराणेषु च वेदेषु धर्मशास्त्रेषु भारत ॥ ८ ॥&lt;br&gt;&#xA;सर्वत्र गीयते विष्णुर्नाना भावसमाश्रयः ॥&lt;br&gt;&#xA;नानादेशेषु धर्मेषु नानाधर्मनिषेविभिः ॥ ९ ॥&lt;br&gt;&#xA;नानाभेदैस्तु सर्वत्र विष्णुरेवेति चिन्त्यते ॥&lt;br&gt;&#xA;अवतीर्णः स वै साक्षात्पुराणपुरुषो त्तमः ॥ 3.2.34.१० ॥&lt;br&gt;&#xA;देववैरिविनाशाय धर्मसंरक्षणाय च ॥&lt;br&gt;&#xA;तेनेदं शासनं दत्तमविनाशात्मकं सुत ॥ ११ ॥&lt;br&gt;&#xA;यस्य प्रतापादृषद(य)स्तारिता जलमध्यतः ॥&lt;br&gt;&#xA;वानरैर्वेष्टिता लङ्का हेलया राक्षसा हताः ॥ १२ ॥&lt;br&gt;&#xA;मुनिपुत्रं मृतं रामो यमलोकादुपानयत् ॥&lt;br&gt;&#xA;दुन्दुभिर्निहतो येन कबन्धोऽभिहतस्तथा ॥ १३ ॥&lt;br&gt;&#xA;निहता ताडका चैव सप्तताला विभेदिताः ॥&lt;br&gt;&#xA;खरश्च दूषणश्चैव त्रिशिराश्च महासुरः ॥ १४ ॥&lt;br&gt;&#xA;चतुर्दशसहस्राणि जवेन निहता रणे ॥&lt;br&gt;&#xA;तेनेदं शासनं दत्तमक्षयं न कथं भवेत् ॥ १५ ॥&lt;br&gt;&#xA;स्ववंशवर्णनं तत्र लिखित्वा स्वयमेव तु ॥&lt;br&gt;&#xA;देशकालादिकं सर्वं लिलेख विधिपूर्वकम् ॥ १६ ॥&lt;br&gt;&#xA;स्वमुद्राचिह्नितं तत्र त्रैविद्येभ्यस्तथा ददौ॥&lt;br&gt;&#xA;चतुश्चत्वारिंशवर्षो रामो दशरथात्मजः ॥ १७ ॥&lt;br&gt;&#xA;तस्मिन्काले महाश्चर्यं सन्दत्तं किल भारत॥&lt;br&gt;&#xA;तत्र स्वर्णोपमं चापि रौप्योपमम थापि च ॥ १८ ॥&lt;br&gt;&#xA;उवाह सलिलं तीर्थे देवर्षिपितृतृप्तिदम् ॥&lt;br&gt;&#xA;स्ववंशनायकस्याग्रे सूर्येण कृतमेव तत् ॥ १९ ॥&lt;br&gt;&#xA;तद्दृष्ट्वा महदाश्चर्यं रामो विष्णुं प्रपूज्य च ॥&lt;br&gt;&#xA;रामलेखविचित्रैस्तु लिखितं धर्मशासनम् ॥ 3.2.34.२० ॥&lt;br&gt;&#xA;यद्दृष्ट्वाथ द्विजाः सर्वे संसारभयबन्धनम् ॥&lt;br&gt;&#xA;कुर्वते नैव यस्माच्च तस्मान्निखिलरक्षकम् ॥ ॥ २१ ॥&lt;br&gt;&#xA;ये पापिष्ठा दुराचारा मित्रद्रोहरताश्च ये ॥&lt;br&gt;&#xA;तेषां प्रबोधनार्थाय प्रसिद्धिमकरोत्पुरा ॥ २२ ॥&lt;br&gt;&#xA;रामलेखविचित्रैस्तु विचित्रे ताम्रपट्टके ॥&lt;br&gt;&#xA;वाक्यानीमानि श्रूयन्ते शासने किल नारद ॥ २३ ॥&lt;br&gt;&#xA;आस्फोटयन्ति पितरः कथयन्ति पितामहाः ॥&lt;br&gt;&#xA;भूमिदोऽस्मत्कुले जातः सोऽस्मान्सन्तारयिष्यति ॥ २४ ॥&lt;br&gt;&#xA;बहुभिर्बहुधा भुक्ता राजभिः पृथिवी त्वियम् ॥&lt;br&gt;&#xA;यस्ययस्य यदा भूमिस्तस्यतस्य तदा फलम् ॥ २५ ॥&lt;br&gt;&#xA;षष्टिवर्षसहस्राणि स्वर्गे वसति भूमिदः ॥&lt;br&gt;&#xA;आच्छेत्ता चानुमन्ता च तान्येव नरकं व्रजेत् ॥ २६ ॥&lt;br&gt;&#xA;सन्दंशैस्तुद्यमानस्तु मुद्गरैर्विनिहत्य च ॥&lt;br&gt;&#xA;पाशैः सुबध्यमानस्तु रोरवीति महास्वरम् ॥ २७ ॥&lt;br&gt;&#xA;ताड्यमानः शिरे दण्डैः समालिङ्ग्य विभावसुम् ॥&lt;br&gt;&#xA;क्षुरिकया छिद्यमानो रोरवीति महास्वनम् ॥ २८ ॥&lt;br&gt;&#xA;यमदूतैर्महाघोरैर्ब्रह्मवृत्तिविलोपकः ॥&lt;br&gt;&#xA;एवंविधैर्महादुष्टैः पीड्यन्ते ते महागणैः ॥ २९ ॥&lt;br&gt;&#xA;ततस्तिर्यक्त्वमाप्नोति योनिं वा राक्षसीं शुनीम् ॥&lt;br&gt;&#xA;व्यालीं शृगालीं पैशाचीं महाभूतभयङ्करीम् ॥ 3.2.34.३० ॥&lt;br&gt;&#xA;भूमेरङ्गुलहर्ता हि स कथं पापमाचरेत् ॥&lt;br&gt;&#xA;भूमेरङ्गुलदाता च स कथं पुण्यमाचरेत् ॥ ३१ ॥&lt;br&gt;&#xA;अश्वमेधसहस्राणां राजसूयशतस्य च ॥&lt;br&gt;&#xA;कन्याशतप्रदानस्य फलं प्राप्नोति भूमिदः ॥ ३२ ॥&lt;br&gt;&#xA;आयुर्यशः सुखं प्रज्ञा धर्मो धान्यं धनं जयः ॥&lt;br&gt;&#xA;सन्तानं वर्द्धते नित्यं भूमिदः सुखमश्मुते ॥ ३३ ॥&lt;br&gt;&#xA;भूमेरङ्गुलमेकं तु ये हरन्ति खला नराः ॥&lt;br&gt;&#xA;वन्ध्याटवीष्वतोयासु शुष्ककोटरवासिनः ॥&lt;br&gt;&#xA;कृष्णसर्पाः प्रजायन्ते दत्तदायापहारकाः ॥ ३४ ॥&lt;br&gt;&#xA;तडागानां सहस्रेण अश्वमेधशतेन वा ॥&lt;br&gt;&#xA;गवां कोटिप्रदानेन भूमिहर्त्ता विशुध्यति ॥ ३५ ॥&lt;br&gt;&#xA;यानीह दत्तानि पुनर्धनानि दानानि धर्मार्थयशस्कराणि ॥&lt;br&gt;&#xA;औदार्यतो विप्रनिवेदितानि को नाम साधुः पुनराददीत ॥ ३६ ॥&lt;br&gt;&#xA;चलदलदललीलाचञ्चले जीवलोके तृणलवलघुसारे सर्वसंसारसौख्ये ॥&lt;br&gt;&#xA;अपहरति दुराशः शासनं ब्राह्मणानां नरकगहनगर्त्तावर्तपातोत्सुको यः ॥३७ ॥&lt;br&gt;&#xA;ये पास्यन्ति महीभुजः क्षितिमिमां यास्यन्ति भुक्त्वाखिलां नो याता न तु याति यास्यति न वा केनापि सार्द्धं धरा॥&lt;br&gt;&#xA;यत्किञ्चिद्भुवि तद्विनाशि सकलं कीर्तिः परं स्थायिनी त्वेवं वै वसुधापि यैरुपकृता लोप्या न सत्कीर्तयः ॥ ३८ ॥&lt;br&gt;&#xA;एकैव भगिनी लोके सर्वेषामेव भूभुजाम् ॥&lt;br&gt;&#xA;न भोज्या न करग्राह्या विप्रदत्ता वसुन्धरा ॥ ३९ ॥&lt;br&gt;&#xA;दत्त्वा भूमिं भाविनः पार्थिवेशान्भूयोभूयो याचते रामचन्द्रः ॥&lt;br&gt;&#xA;सामान्योऽयं धर्मसेतुर्नृपाणां स्वे स्वे काले पालनीयो भवद्भिः ॥3.2.34.४०॥&lt;br&gt;&#xA;अस्मिन्वंशे क्षितौ कोपि राजा यदि भविष्यति ॥&lt;br&gt;&#xA;तस्याहं करलग्नोस्मि मद्दत्तं यदि पाल्यते॥४१॥&lt;br&gt;&#xA;लिखित्वा शासनं रामश्चातुर्वेद्यद्विजोत्तमान्॥&lt;br&gt;&#xA;सम्पूज्य प्रददौ धीमान्वसिष्ठस्य च सन्निधौ॥४२॥&lt;br&gt;&#xA;ते वाडवा गृहीत्वा तं पट्टं रामाज्ञया शुभम्॥&lt;br&gt;&#xA;ताम्रं हैमाक्षरयुतं धर्म्यं धर्मविभूषणम्॥४३॥&lt;br&gt;&#xA;पूजार्थं भक्तिकामार्थास्तद्रक्षणमकुर्वत॥&lt;br&gt;&#xA;चन्दनेन च दिव्येन पुष्पेण च सुगन्धिना॥४४॥&lt;br&gt;&#xA;तथा सुवर्णपुष्पेण रूप्यपुष्पेण वा पुनः॥&lt;br&gt;&#xA;अहन्यहनि पूजां ते कुर्वते वाडवाः शुभाम्॥४५॥&lt;br&gt;&#xA;तदग्रे दीपकं चैव घृतेन विमलेन हि॥&lt;br&gt;&#xA;सप्तवर्तियुतं राजन्नर्घ्यं प्रकुर्वते द्विजाः॥४६॥&lt;br&gt;&#xA;नैवेद्यं कुर्वते नित्यं भक्तिपूर्वं द्विजोत्तमाः॥&lt;br&gt;&#xA;रामरामेति रामेति मन्त्रमप्युच्चरन्ति हि॥४७॥&lt;br&gt;&#xA;अशने शयने पाने गमने चोपवेशने ॥&lt;br&gt;&#xA;सुखे वाप्यथवा दुःखे राममन्त्रं समुच्चरेत् ॥ ४८ ॥&lt;br&gt;&#xA;न तस्य दुःखदौर्भाग्यं नाधिव्याधिभयं भवेत् ॥&lt;br&gt;&#xA;आयुः श्रियं बलं तस्य वर्द्धयन्ति दिने दिने ॥ ४९ ॥&lt;br&gt;&#xA;रामेति नाम्ना मुच्येत पापाद्वै दारुणादपि ॥&lt;br&gt;&#xA;नरकं नहि गच्छेत गतिं प्राप्नोति शाश्वतीम् ॥ 3.2.34.५० ॥ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;इति कृत्वा ततो रामः कृतकृत्यममन्यत ॥&lt;br&gt;&#xA;प्रदक्षिणीकृत्य तदा प्रणम्य च द्विजान्बहून् ॥ ५१ ॥&lt;br&gt;&#xA;दत्त्वा दानं भूरितरं गवाश्वमहिषीरथम् ॥&lt;br&gt;&#xA;ततः सर्वान्निजांस्तांश्च वाक्यमेतदुवाच ह ॥ ५२ ॥&lt;br&gt;&#xA;अत्रैव स्थीयतां सर्वैर्यावच्चन्द्रदिवाकरौ ॥&lt;br&gt;&#xA;यावन्मेरुर्महीपृष्ठे सागराः सप्त एव च ॥ ५३ ॥&lt;br&gt;&#xA;तावदत्रैव स्थातव्यं भवद्भिर्हि न संशयः ॥&lt;br&gt;&#xA;यदा हि शासनं विप्रा न मन्यन्ते नृपा भुवि ॥ ५४ ॥&lt;br&gt;&#xA;अथवा वणिजः शूरा मदमायाविमोहिताः ॥&lt;br&gt;&#xA;मदाज्ञां न प्रकुर्वन्ति मन्यन्ते वा न ते जनाः ॥ ५५ ॥&lt;br&gt;&#xA;तदा वै वायुपुत्रस्य स्मरणं क्रियतां द्विजाः ॥&lt;br&gt;&#xA;स्मृतमात्रो हनूमान्वै समागत्य करिष्यति ॥ ५६ ॥&lt;br&gt;&#xA;सहसा भस्म तान्सत्यं वचनान्मे न संशयः ॥&lt;br&gt;&#xA;य इदं शासनं रम्यं पालयिष्यति भूपतिः ॥ ॥ ५७ ॥&lt;br&gt;&#xA;वायुपुत्रः सदा तस्य सौख्यमृद्धिं प्रदास्यति ॥&lt;br&gt;&#xA;ददाति पुत्रान्पौत्रांश्च साध्वीं पत्नीं यशो जयम् ॥ ५८ ॥&lt;br&gt;&#xA;इत्येवं कथयित्वा च हनुमन्तं प्रबोध्य च ॥&lt;br&gt;&#xA;निवर्तितो रामदेवः ससैन्यः सपरिच्छदः ॥ ५९ ॥&lt;br&gt;&#xA;वादित्राणां स्वनैर्विष्वक्सूच्यमानशुभागमः ॥&lt;br&gt;&#xA;श्वेतातपत्रयुक्तोऽसौ चामरैर्वी जितो नरैः ॥&lt;br&gt;&#xA;अयोध्यां नगरीं प्राप्य चिरं राज्यं चकार ह ॥ 3.2.34.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये ब्रह्मनारदसंवादे श्रीरामेण ब्राह्मणेभ्यः शासनपट्टप्रदानवर्णनन्नाम चतुस्त्रिंशोऽध्यायः ॥ ३४ ॥ ॥ छ । ॥ ॥&lt;/p&gt;</description>
    </item>
    <item>
      <title>०३५ श्रीरामरुद्रकृतधर्मारण्यतीर्थक्षेत्रजीर्णोद्धारवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/035_shrIrAmarudrakRtadharmAraNyatIrthaxetrajIrNodd/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/035_shrIrAmarudrakRtadharmAraNyatIrthaxetrajIrNodd/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;भगवन्देवदेवेश सृष्टिसंहारकारक ॥&lt;br&gt;&#xA;गुणातीतो गुणैर्युक्तो मुक्तीनां साधनं परम् ॥ १ ॥&lt;br&gt;&#xA;संस्थाप्य वेदभवनं विधिवद्द्विज सत्तमान् ॥&lt;br&gt;&#xA;किं चक्रे रघुनाथस्तु भूयोऽयोध्यां गतस्तदा ॥ २ ॥&lt;br&gt;&#xA;स्वस्थाने ब्राह्मणास्तत्र कानि कर्माणि चक्रिरे ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;इष्टापूर्तरताः शान्ताः प्रतिग्रहपराङ्मुखाः ॥ ३ ॥&lt;br&gt;&#xA;राज्यं चक्रुर्वनस्यास्य पुरोधा द्विजसत्तमः ॥&lt;br&gt;&#xA;उवाच रामपुरतस्तीर्थमाहात्म्यमुत्तमम् ॥ ४ ॥&lt;br&gt;&#xA;प्रयागस्य च माहात्म्यं त्रिवेणीफलमुत्तमम् ॥&lt;br&gt;&#xA;प्रयागतीर्थमहिमा शुक्लतीर्थस्य चैव हि ॥ ५ ॥&lt;br&gt;&#xA;सिद्धक्षेत्रस्य काश्याश्च गङ्गाया महिमा तथा ॥&lt;br&gt;&#xA;वसिष्ठः कथया मास तीर्थान्यन्यानि नारद ॥ ६ ॥&lt;br&gt;&#xA;धर्मारण्यसुवर्णाया हरिक्षेत्रस्य तस्य च ॥&lt;br&gt;&#xA;स्नानदानादिकं सर्वं वाराणस्या यवाधिकम् ॥ ७ ॥&lt;br&gt;&#xA;एतच्छ्रुत्वा रामदेवः स चमत्कृतमानसः ॥&lt;br&gt;&#xA;धर्मारण्ये पुनर्यात्रां कर्त्तुकामः समभ्यगात् ॥ ८ ॥&lt;br&gt;&#xA;सीतया सह धर्मज्ञो गुरुसैन्यपुरःसरः ॥&lt;br&gt;&#xA;लक्ष्मणेन सह भ्रात्रा भरतेन सहायवान् ॥ ९ ॥&lt;br&gt;&#xA;शत्रुघ्नेन परिवृतो गतो मोहेरके पुरे ॥&lt;br&gt;&#xA;तत्र गत्वा वसिष्ठं तु पृच्छतेऽसौ महामनाः ॥ 3.2.35.१० ॥&lt;br&gt;&#xA;॥ राम उवाच ॥ ॥&lt;br&gt;&#xA;धर्मारण्ये महाक्षेत्रे किं कर्त्तव्यं द्विजोत्तम ॥&lt;br&gt;&#xA;दानं वा नियमो वाथ स्नानं वा तप उत्तमम् ॥ ११ ॥&lt;br&gt;&#xA;ध्यानं वाथ क्रतुं वाथ होमं वा जपमुत्तमम् ॥&lt;br&gt;&#xA;दानं वा नियमं वाथ स्नानं वा तप उत्तमम्॥ १२ ॥&lt;br&gt;&#xA;येन वै क्रियमाणेन तीर्थेऽस्मिन्द्विजसत्तम ॥&lt;br&gt;&#xA;ब्रह्महत्यादिपापेभ्यो मुच्यते तद्ब्रवीहि मे ॥ १३ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;यज्ञं कुरु महाभाग धर्मारण्ये त्वमुत्तमम् ॥&lt;br&gt;&#xA;दिनेदिने कोटिगुणं यावद्वर्षशतं भवेत् ॥ १४ ॥&lt;br&gt;&#xA;तच्छ्रुत्वा चैव गुरुतो यज्ञारम्भं चकार सः ॥&lt;br&gt;&#xA;तस्मिन्नवसरे सीता रामं व्यज्ञापयन्मुदा ॥ १५ ॥&lt;br&gt;&#xA;स्वामिन्पूर्वं त्वया विप्रा वृता ये वेदपारगाः ॥&lt;br&gt;&#xA;ब्रह्मविष्णुमहेशेन निर्मिता ये पुरा द्विजाः ॥ १६ ॥&lt;br&gt;&#xA;कृते त्रेतायुगे चैव धर्मारण्यनिवासिनः ॥&lt;br&gt;&#xA;विप्रांस्तान्वै वृणुष्व त्वं तैरेव साधकोऽध्वरः ॥ १७ ॥&lt;br&gt;&#xA;तच्छ्रुत्वा रामदेवेन आहूता ब्राह्मणास्तदा ॥&lt;br&gt;&#xA;स्थापिताश्च यथापूर्वमस्मिन्मोहे रके पुरे ॥ १८ ॥&lt;br&gt;&#xA;तैस्त्वष्टादशसङ्ख्याकैस्त्रैविद्यैर्मेहिवाडवैः ॥&lt;br&gt;&#xA;यज्ञं चकार विधिवत्तैरेवायतबुद्धिभिः ॥ १९ ॥&lt;br&gt;&#xA;कुशिकः कौशिको वत्स उपमन्युश्च काश्यपः॥&lt;br&gt;&#xA;कृष्णात्रेयो भरद्वाजो धारिणः शौनको वरः॥3.2.35.२०॥&lt;br&gt;&#xA;माण्डव्यो भार्गवः पैङ्ग्यो वात्स्यो लौगाक्ष एव च॥&lt;br&gt;&#xA;गाङ्गायनोथ गाङ्गेयः शुनकः शौनकस्तथा॥ २१॥&lt;br&gt;&#xA;॥ब्रह्मोवाच॥&lt;br&gt;&#xA;एभिर्विप्रैः क्रतुं रामः समाप्य विधिवन्नृपः॥&lt;br&gt;&#xA;चकारावभृथं रामो विप्रान्सम्पूज्य भक्तितः॥२२॥&lt;br&gt;&#xA;यज्ञान्ते सीतया रामो विज्ञप्तः सुविनीतया॥&lt;br&gt;&#xA;अस्याध्वरस्य सम्पत्ती दक्षिणां देहि सुव्रत॥२३॥&lt;br&gt;&#xA;मन्नाम्ना च पुरं तत्र स्थाप्यतां शीघ्रमेव च ॥&lt;br&gt;&#xA;सीताया वचनं श्रुत्वा तथा चक्रे नृपोत्तमः ॥ २४ ॥&lt;br&gt;&#xA;तेषां च ब्राह्मणानां च स्थानमेकं सुनिर्भयम् ॥&lt;br&gt;&#xA;दत्तं रामेण सीतायाः सन्तोषाय महीभृता ॥ २५ ॥&lt;br&gt;&#xA;सीतापुरमिति ख्यातं नाम चक्रे तदा किल ॥&lt;br&gt;&#xA;तस्याधिदेव्यौ वर्त्तेते शान्ता चैव सुमङ्गला ॥ २६ ॥&lt;br&gt;&#xA;मोहेरकस्य पुरतो ग्रामद्वादशकं पुरः ॥&lt;br&gt;&#xA;ददौ विप्राय विदुषे समुत्थाय प्रहर्षितः ॥ २७ ॥&lt;br&gt;&#xA;तीर्थान्तरं जगामाशु काश्यपीसरितस्तटे ॥&lt;br&gt;&#xA;वाडवाः केऽपि नीतास्ते रामेण सह धर्मवित् ॥ २८ ॥&lt;br&gt;&#xA;धर्मालये गतः सद्यो यत्र माला कमण्डलुः ॥&lt;br&gt;&#xA;पुरा धर्मेण सुमहत्कृतं यत्र तपो मुने ॥ २९ ॥&lt;br&gt;&#xA;तदारभ्य सुविख्यातं धर्मालयमिति&lt;br&gt;&#xA;श्रुतम् ॥ ददौ दाशरथिस्तत्र महादानानि षोडश । 3.2.35.३० ॥&lt;br&gt;&#xA;पञ्चाशत्तदा ग्रामाः सीतापुरसमन्विताः ॥&lt;br&gt;&#xA;सत्यमन्दिरपर्यन्ता रघुना थेन वै तदा ॥ ३१ ॥&lt;br&gt;&#xA;सीताया वचनात्तत्र गुरुवाक्येन चैव हि ॥&lt;br&gt;&#xA;आत्मनो वंशवृद्ध्यर्थं द्विजेभ्योऽदाद्रघूत्तमः ॥ ३२ ॥&lt;br&gt;&#xA;अष्टादशसहस्राणां द्विजानामभवत्कुलम् ॥&lt;br&gt;&#xA;वात्स्यायन उपमन्युर्जातूकर्ण्योऽथ पिङ्गलः ॥ ३३ ॥&lt;br&gt;&#xA;भारद्वाजस्तथा वत्सः कौशिकः कुश एव च ॥&lt;br&gt;&#xA;शाण्डिल्यः कश्यपश्चैव गौतमश्छान्धनस्तथा ॥ ३४ ॥&lt;br&gt;&#xA;कृष्णात्रेयस्तथा वत्सो वसिष्ठो धारणस्तथा ॥&lt;br&gt;&#xA;भाण्डिलश्चैव विज्ञेयो यौवनाश्वस्ततः परम् ॥ ३५ ॥&lt;br&gt;&#xA;कृष्णायनोपमन्यू च गार्ग्यमुद्गलमौखकाः ॥&lt;br&gt;&#xA;पुशिः पराशरश्चैव कौण्डिन्यश्च ततः परम् ॥ ३६ ॥&lt;br&gt;&#xA;पञ्चपञ्चाशद्ग्रामाणां नामान्येवं यथाक्रमम् ॥&lt;br&gt;&#xA;सीतापुरं श्रीक्षेत्रं च मुशली मुद्गली तथा ॥ ३७ ॥&lt;br&gt;&#xA;ज्येष्ठला श्रेयस्थानं च दन्ताली वटपत्रका ॥&lt;br&gt;&#xA;राज्ञः पुरं कृष्णवाटं देहं लोहं चनस्थनम् ॥ ३८ ॥&lt;br&gt;&#xA;कोहेचं चन्दनक्षेत्रं थलं च हस्तिनापुरम् ॥&lt;br&gt;&#xA;कर्पटं कन्नजह्नवी वनोडफनफावली ॥ ३९ ॥&lt;br&gt;&#xA;मोहोधं शमोहोरली गोविन्दणं थलत्यजम् ॥&lt;br&gt;&#xA;चारणसिद्धं सोद्गीत्राभाज्यजं वटमालिका ॥3.2.35.४०॥&lt;br&gt;&#xA;गोधरं मारणजं चैव मात्रमध्यं च मातरम् ॥&lt;br&gt;&#xA;बलवती गन्धवती ईआम्ली च राज्यजम् ॥४१॥&lt;br&gt;&#xA;रूपावली बहुधनं छत्रीटं वंशञ्जं तथा ॥&lt;br&gt;&#xA;जायासंरणं गोतिकी च चित्रलेखं तथैव च ॥ ४२ ॥&lt;br&gt;&#xA;दुग्धावली हंसावली च वैहोलं चैल्लजं तथा ॥&lt;br&gt;&#xA;नालावली आसावली सुहाली कामतः परम् ॥४३॥&lt;br&gt;&#xA;रामेण पञ्चपञ्चाशद्ग्रामाणि वसनाय च ॥&lt;br&gt;&#xA;स्वयं निर्माय दत्तानि द्विजेभ्यस्तेभ्य एव च ॥ ४४ ॥&lt;br&gt;&#xA;तेषां शुश्रूषणार्थाय वैश्यान्रामो न्यवे दयत् ॥&lt;br&gt;&#xA;षट्त्रिंशच्च सहस्राणि शूद्रास्तेभ्यश्चतुर्गुणान् ॥४५॥&lt;br&gt;&#xA;तेभ्यो दत्तानि दानानि गवाश्ववसनानि च ॥&lt;br&gt;&#xA;हिरण्यं रजतं ताम्रं श्रद्धया परया मुदा ॥ ४६ ॥&lt;br&gt;&#xA;नारद उवाच ॥&lt;br&gt;&#xA;अष्टादशसहस्रास्ते ब्राह्मणा वेदपारगाः ॥&lt;br&gt;&#xA;कथं ते व्यभजन्ग्रामान्द्रामो()त्पन्नं तथा वसु ॥&lt;br&gt;&#xA;वस्त्राद्यं भूषणाद्यं च तन्मे कथय सुव्र तम् ॥४७। ॥&lt;br&gt;&#xA;ब्रह्मोवाच ॥ ॥&lt;br&gt;&#xA;यज्ञान्ते दक्षिणा यावत्सर्त्विग्भिः स्वीकृता सुत ॥&lt;br&gt;&#xA;महादानादिकं सर्वं तेभ्य एव समर्पितम् ॥४८॥&lt;br&gt;&#xA;ग्रामाः साधारणा दत्ता महास्थानानि वै तदा ॥&lt;br&gt;&#xA;ये वसन्ति च यत्रैव तानि तेषां भवन्त्विति ॥ ४९ ॥&lt;br&gt;&#xA;वशिष्ठवचनात्तत्र ग्रामास्ते विप्रसात्कृताः ॥&lt;br&gt;&#xA;रघूद्वहेन धीरेण नोद्व सन्ति यथा द्विजाः ॥3.2.35.५०॥&lt;br&gt;&#xA;धान्यं तेषां प्रदत्तं हि विप्राणां चामितं वसु ॥&lt;br&gt;&#xA;कृताञ्जलिस्ततो रामो ब्राह्मणानिदमब्रवीत् ॥५१॥&lt;br&gt;&#xA;यथा कृतयुगे विप्रास्त्रेतायां च यथा पुरा ॥&lt;br&gt;&#xA;तथा चाद्यैव वर्त्तव्यं मम राज्ये न संशयः ॥ ५२ ॥&lt;br&gt;&#xA;यत्किञ्चिद्धनधान्यं वा यानं वा वसनानि वा ॥&lt;br&gt;&#xA;मणयः काञ्चनादींश्च हेमादींश्च तथा वसु ॥ ५३ ॥&lt;br&gt;&#xA;ताम्राद्यं रजतादींश्च प्रार्थयध्वं ममाधुना ॥&lt;br&gt;&#xA;अधुना वा भविष्ये वाभ्यर्थनीयं यथोचितम् ॥ ५४ ॥&lt;br&gt;&#xA;प्रेषणीयं वाचिकं मे सर्वदा द्विजसत्तमाः ॥&lt;br&gt;&#xA;यंयं कामं प्रार्थयध्वं तं तं दास्याम्यहं विभो ॥ ५५॥&lt;br&gt;&#xA;ततो रामः सेवकादीनादरात्प्रत्यभाषत ॥&lt;br&gt;&#xA;विप्राज्ञा नोल्लङ्घनीया सेव नीया प्रयत्नतः ॥ ५६ ॥&lt;br&gt;&#xA;यंयं कामं प्रार्थयन्ते कारयध्वं ततस्ततः ॥&lt;br&gt;&#xA;एवं नत्वा च विप्राणां सेवनं कुरुते तु यः ॥ ५७ ॥&lt;br&gt;&#xA;स शूद्रः स्वर्गमाप्नोति धनवान्पुत्रवान्भवेत् ॥&lt;br&gt;&#xA;अन्यथा निर्धनत्वं हि लभते नात्र संशयः ॥ ५८ ॥&lt;br&gt;&#xA;यवनो म्लेच्छजातीयो दैत्यो वा राक्षसोपि वा॥&lt;br&gt;&#xA;योत्र विघ्नं करोत्येव भस्मीभवति तत्क्षणात् ॥ ५९ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;ततः प्रदक्षिणीकृत्य द्विजान्रामोऽतिहर्षितः ॥&lt;br&gt;&#xA;प्रस्थानाभिमुखो विप्रैराशीर्भिरभिनन्दितः ॥ 3.2.35.६० ॥&lt;br&gt;&#xA;आसीमान्तमनुव्रज्य स्नेहव्याकुललोचनाः ॥&lt;br&gt;&#xA;द्विजाः सर्वे विनिर्वृत्ता धर्मारण्ये विमोहिताः ॥ ६१ ॥&lt;br&gt;&#xA;एवं कृत्वा ततो रामः प्रतस्थे स्वां पुरीं प्रति ॥&lt;br&gt;&#xA;काश्यपाश्चैव गर्गाश्च कृतकृत्या दृढव्रताः ॥ ६२ ॥&lt;br&gt;&#xA;गुर्वासनसमाविष्टाः सभार्या ससुहृत्सुताः ॥&lt;br&gt;&#xA;राजधानीं तदा प्राप रामोऽयोध्यां गुणान्विताम् ॥ ६३ ॥&lt;br&gt;&#xA;दृष्ट्वा प्रमुदिताः सर्वे लोकाः श्रीरघुनन्दनम् ॥&lt;br&gt;&#xA;ततो रामः स धर्मात्मा प्रजापालनतत्परः ॥ ६४ ॥&lt;br&gt;&#xA;सीतया सह धर्मात्मा राज्यं कुर्वंस्तदा सुधीः ॥&lt;br&gt;&#xA;जानक्या गर्भमाधत्त रविवंशोद्भवाय च ॥ ६५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये श्रीरामरुद्रकृतधर्मारण्यतीर्थक्षेत्रजीर्णोद्धारवर्णनं नाम पञ्चत्रिंशोऽध्यायः ॥ ३५ ॥&lt;/p&gt;</description>
    </item>
    <item>
      <title>०३६ हनुमत्समागमः</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/036_hanumatsamAgamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/036_hanumatsamAgamaH/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;अतः परं किमभवत्तन्मे कथय सुव्रत ॥&lt;br&gt;&#xA;पूर्वं च तदशेषेण शम्स मे वदताम्बर ॥ १ ॥&lt;br&gt;&#xA;स्थिरीभूतं च तत्स्थानं कियत्कालं वदस्व मे ॥&lt;br&gt;&#xA;केन वै रक्ष्यमाणं च कस्याज्ञा वर्तते प्रभो ॥ २ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;त्रेतातो द्वापरान्तं च यावत्कलिसमागमः ॥&lt;br&gt;&#xA;तावत्संरक्षणे चैको हनूमान्पवनात्मजः ॥ ३ ॥&lt;br&gt;&#xA;समर्थो नान्यथा कोपि विना हनुमता सुत ॥&lt;br&gt;&#xA;लङ्का विध्वंसिता येन राक्षसाः प्रबला हताः ॥४॥&lt;br&gt;&#xA;स एव रक्षते तत्र रामादेशेन पुत्रक ॥&lt;br&gt;&#xA;द्विजस्याज्ञा प्रवर्तेत श्रीमातायास्तथैव च ॥ ५ ॥&lt;br&gt;&#xA;दिनेदिने प्रहर्षोभूज्जनानां तत्र वासिनाः ॥&lt;br&gt;&#xA;पठन्ति स्म द्विजास्तत्र ऋग्युजुःसामलक्षणान् ॥ ६ ॥&lt;br&gt;&#xA;अथर्वणमपि तत्र पठन्ति स्म दिवानिशम् ॥&lt;br&gt;&#xA;वेदनिर्घोषजः शब्दस्त्रैलोक्ये सचराचरे ॥ ७ ॥&lt;br&gt;&#xA;उत्सवास्तत्र जायन्ते ग्रामेग्रामे पुरेपुरे ॥&lt;br&gt;&#xA;नाना यज्ञाः प्रवर्तन्ते नानाधर्मसमाश्रिताः ॥ ८ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;कदापि तस्य स्थानस्य भङ्गो जातोथ वा न वा ॥&lt;br&gt;&#xA;दैत्यैर्जितं कदा स्थानमथवा दुष्टराक्षसैः ॥ ९ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;साधु पृष्टं त्वया राजन्धर्मज्ञस्त्वं सदा शुचिः ॥&lt;br&gt;&#xA;आदौ कलियुगे प्राप्ते यद्दत्तं तच्छृणुष्व भोः ॥ 3.2.36.१० ॥&lt;br&gt;&#xA;लोकानां च हितार्थाय कामाय च सुखाय च ॥&lt;br&gt;&#xA;यज्ञं च कथयिष्यामि तत्सर्वं शृणु भूपते ॥११॥&lt;br&gt;&#xA;इदानीं च कलौ प्राप्त आमो नामा वभूव ह ॥&lt;br&gt;&#xA;कान्यकुब्जाधिपः श्रीमान्धर्मज्ञो नीतितत्परः ॥ १२ ॥&lt;br&gt;&#xA;शान्तो दान्तः सुशीलश्च सत्यधर्मपरायणः ॥&lt;br&gt;&#xA;द्वापरान्ते नृपश्रेष्ठ अनागमे() कलौ युगे ॥ १३ ॥&lt;br&gt;&#xA;भयात्कलिविशेषेण अधर्मस्य भयादिभिः ॥&lt;br&gt;&#xA;सर्वे देवाः क्षितिं त्यक्त्वा नैमिषारण्यमाश्रिताः ॥ १४ ॥&lt;br&gt;&#xA;रामोपि सेतुबन्धं हि ससहायो गतो नृप ॥ १५ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;कीदृशं हि कलौ प्राप्ते भयं लोके सुदुस्तरम् ॥&lt;br&gt;&#xA;यस्मिन्सुरैः परित्यक्ता रत्नगर्भा वसुन्धरा ॥ १६ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;शृणुष्व कलिधर्मास्त्वं भविष्यन्ति यथा नृप ॥&lt;br&gt;&#xA;असत्यवादिनो लोकाः साधुनिन्दापरायणाः ॥ १७ ॥&lt;br&gt;&#xA;दस्युकर्मरताः सर्वे पितृभक्तिविवर्जिताः ॥&lt;br&gt;&#xA;स्वगोत्रदाराभिरता लौल्यध्यानपरायणाः ॥ १८ ॥&lt;br&gt;&#xA;ब्रह्मविद्वेषिणः सर्वे परस्परविरोधिनः ॥&lt;br&gt;&#xA;शरणागतहन्तारो भविष्यन्ति कलौ युगे ॥ १९ ॥&lt;br&gt;&#xA;वैश्याचाररता विप्रा वेदभ्रष्टाश्च मानिनः ॥&lt;br&gt;&#xA;भविष्यन्ति कलौ प्राप्ते सन्ध्यालोपकरा द्विजाः ॥ 3.2.36.२० ॥&lt;br&gt;&#xA;शान्तौ शूरा भये दीनाः श्राद्धतर्पणवर्जिताः ॥&lt;br&gt;&#xA;असुराचारनिरता विष्णुभक्तिविवर्जिताः ॥ २१ ॥&lt;br&gt;&#xA;परवित्ताभिलाषाश्च उत्कोच ग्रहणे रताः ॥&lt;br&gt;&#xA;अस्नातभोजिनो विप्राः क्षत्रिया रणवर्जिताः ॥ २२ ॥&lt;br&gt;&#xA;भविष्यन्ति कलौ प्राप्ते मलिना दुष्टवृत्तयः ॥&lt;br&gt;&#xA;मद्यपानरताः सर्वेप्यया ज्यानां हि याजकाः ॥ २३ ॥&lt;br&gt;&#xA;भर्तृद्वेषकरा रामाः पितृद्वेषकराः सुताः ॥&lt;br&gt;&#xA;भ्रातृद्वेषकराः क्षुद्रा भविष्यन्ति कलौ युगे ॥ २४ ॥&lt;br&gt;&#xA;गव्यविक्रयिणस्ते वै ब्राह्मणा वित्ततत्पराः ॥&lt;br&gt;&#xA;गावो दुग्धं न दुह्यन्ते सम्प्राप्ते हि कलौ युगे ॥ २५ ॥&lt;br&gt;&#xA;फलन्ते नैव वृक्षाश्च कदाचिदपि भारत ॥&lt;br&gt;&#xA;कन्याविक्रय कर्त्तारो गोजाविक्रयकारकाः ॥ २६ ॥&lt;br&gt;&#xA;विषविक्रयकर्त्तारो रसविक्रयकारकाः ॥&lt;br&gt;&#xA;वेदविक्रयकर्त्तारो भविष्यन्ति कलौ युगे ॥ २७ ॥&lt;br&gt;&#xA;नारी गर्भं समाधत्ते हायनैकादशेन हि ॥&lt;br&gt;&#xA;एकादश्युपवासस्य विरताः सर्वतो जनाः ॥ २८ ॥&lt;br&gt;&#xA;न तीर्थसेवनरता भविष्यन्ति च वाडवाः ॥&lt;br&gt;&#xA;बह्वाहारा भविष्यन्ति बहुनिद्रासमाकुलाः ॥ २९ ॥&lt;br&gt;&#xA;जिह्मवृत्तिपराः सर्वे वेदनिन्दापरायणाः ॥&lt;br&gt;&#xA;यतिनिन्दापराश्चैव च्छद्मकाराः परस्परम् ॥ 3.2.36.३० ॥&lt;br&gt;&#xA;स्पर्शदोषभयं नैव भविष्यति कलौ युगे ॥&lt;br&gt;&#xA;क्षत्रिया राज्यहीनाश्च म्लेच्छो राजा भविष्यति ॥ ३१ ॥&lt;br&gt;&#xA;विश्वासघातिनः सर्वे गुरुद्रोहरतास्तथा ॥&lt;br&gt;&#xA;मित्रद्रोहरता राजञ्छिश्नोदरपरायणाः ॥ ३२ ॥&lt;br&gt;&#xA;एकवर्णा भविष्यन्ति वर्णाश्चत्वार एव च ॥&lt;br&gt;&#xA;कलौ प्राप्ते महाराज नान्यथा वचनं मम ॥ ३३ ॥&lt;br&gt;&#xA;एतच्छ्रुत्वा गुरोरेव कान्यकुब्जाधिपो बली ॥&lt;br&gt;&#xA;राज्यं प्रकुरुते तत्र आमो नाम्ना हि भूतले ॥ ३४ ॥&lt;br&gt;&#xA;सार्वभौमत्वमापन्नः प्रजापालनतत्परः ॥&lt;br&gt;&#xA;प्रजानां कलिना तत्र पापे बुद्धिरजायत ॥ ३५ ॥&lt;br&gt;&#xA;वैष्णवं धर्ममुत्सज्य वौद्धधर्ममुपागताः ॥&lt;br&gt;&#xA;प्रजास्तमनुवर्तिन्यः क्षपणैः प्रतिबोधिताः॥३६॥&lt;br&gt;&#xA;तस्य राज्ञो महादेवी मामानाम्न्यतिविश्रुता ॥&lt;br&gt;&#xA;गर्भं दधार सा राज्ञो सर्वलक्षणसंयुता ॥ ३७ ॥&lt;br&gt;&#xA;सम्पूर्णे दशमे मासि जाता तस्याः सुरूपिणी ॥&lt;br&gt;&#xA;दुहिता समये राज्ञ्याः पूर्णचन्द्रनिभानना ॥ ३८ ॥&lt;br&gt;&#xA;रत्नगङ्गेति नाम्ना सा मणिमाणिक्यभूषिता ॥&lt;br&gt;&#xA;एकदा दैवयोगेन देशान्तरादुपागतः ॥ ३९ ॥&lt;br&gt;&#xA;नाम्ना चैवेन्द्रसूरिर्वै देशेस्मिन्कान्यकुब्जके ॥&lt;br&gt;&#xA;षोडशाब्दा च सा कन्या नोपनीता नृपात्मजा ॥3.2.36.४०॥&lt;br&gt;&#xA;दास्यान्तरेण मिलिता इन्द्रसूरिश्च जीविकः ॥&lt;br&gt;&#xA;शाबरीं मन्त्रविद्यां च कथयामास भारत ॥४१॥&lt;br&gt;&#xA;एकचित्ताभवत्सा तु शूलिकर्मविमोहिता ॥&lt;br&gt;&#xA;ततः सा मोहमापन्ना तत्तद्वाक्यपरायणा॥४२॥&lt;br&gt;&#xA;क्षपणैर्बोधिता वत्स जैनधर्मपरायणा ॥&lt;br&gt;&#xA;ब्रह्मावर्ताधिपतये कुम्भीपालाय धीमते ॥४३॥&lt;br&gt;&#xA;रत्नगङ्गां महादेवीं ददौ तामिति विक्रमी॥&lt;br&gt;&#xA;मोहेरेकं ददौ तस्मै विवाहे दैवमोहितः ॥ ४४ ॥&lt;br&gt;&#xA;धर्मारण्यं समागत्य राजधानी कृता तदा ॥&lt;br&gt;&#xA;देवांश्च स्थापयामास जैनधर्मप्रणीतकान् ॥ ४५ ॥&lt;br&gt;&#xA;सर्वे वर्णास्तथाभूता जैन धर्मसमाश्रिताः ॥&lt;br&gt;&#xA;ब्राह्मणा नैव पूज्यन्ते न च शान्तिकपौष्टिकम् ॥ ४६ ॥&lt;br&gt;&#xA;न ददाति कदा दानमेवं कालः प्रवर्तते ॥&lt;br&gt;&#xA;लब्धशासनका विप्रा लुप्तस्वाम्या अहर्निशम् ॥ ४७ ॥&lt;br&gt;&#xA;समाकुलितचित्तास्ते नृपमामं समाययुः ॥&lt;br&gt;&#xA;कान्यकुब्जस्थितं शूरं पाखण्डैः परिवेष्टितम् ॥ ४८ ॥&lt;br&gt;&#xA;कान्यकुब्जपुरं प्राप्य कतिभिर्वासरैर्नृप ॥&lt;br&gt;&#xA;गङ्गोपकण्ठे न्यवसञ्छ्रान्तास्ते मोढवाडवाः ॥ ४९ ॥&lt;br&gt;&#xA;चारैश्च कथितास्ते च नृपस्याग्रे समागताः ॥&lt;br&gt;&#xA;प्रातराकारिता विप्रा आगता नृपसंसदि ॥ 3.2.36.५० ॥&lt;br&gt;&#xA;प्रत्युत्थानाभिवादादीन्न चक्रे सादरं नृपः ॥&lt;br&gt;&#xA;तिष्ठतो ब्राह्मणान्सर्वान्पर्यपृच्छदसौ ततः ॥ ५१ ॥&lt;br&gt;&#xA;किमर्थमागता विप्राः किंस्वित्कार्यं ब्रुवन्तु तत् ॥ ५२ ॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;धर्मारण्यादिहायातास्त्वत्समीपं नराधिप ॥&lt;br&gt;&#xA;राजंस्तव सुतायास्तु भर्ता कुमारपालकः ॥ ५३ ॥&lt;br&gt;&#xA;तेन प्रलुप्तं विप्राणां शासनं महदद्भुतम् ॥&lt;br&gt;&#xA;वर्तता जैनधर्मेण प्रेरितेनेन्द्रसूरिणा ॥ ५४ ॥&lt;br&gt;&#xA;॥ राजोवाच ॥ ॥&lt;br&gt;&#xA;केन वै स्थापिता यूयमस्मिन्मोहेरके पुरे ॥&lt;br&gt;&#xA;एतद्धि वाडवाः सर्वं ब्रूत वृत्तं यथातथम् ॥ ५५ ॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;काजेशैः स्थापिताः पूर्वं धर्मराजेन धीमता ॥&lt;br&gt;&#xA;कृता चात्र शुभे स्थाने रामेण च ततः पुरी ॥ ५६ ॥&lt;br&gt;&#xA;शासनं रामचन्द्रस्य दृष्ट्वाऽन्यैश्चैव राजभिः ॥&lt;br&gt;&#xA;पालितं धर्मतो ह्यत्र शासनं नृपसत्तम ॥ ५७ ॥&lt;br&gt;&#xA;इदानीं तव जामाता विप्रान्पालयते न हि ॥&lt;br&gt;&#xA;तच्छ्रुत्वा विप्रवाक्यं तु राजा विप्रानथाब्रवीत् ॥ ५८ ॥&lt;br&gt;&#xA;यान्तु शीघ्रं हि भो विप्राः कथयन्तु ममाज्ञया ॥&lt;br&gt;&#xA;राज्ञे कुमारपालाय देहि त्वं ब्राह्मणालयम् ॥ ५९ ॥&lt;br&gt;&#xA;श्रुत्वा वाक्यं ततो विप्राः परं हर्षमुपागताः ॥&lt;br&gt;&#xA;जग्मुस्ततोऽतिमुदिता वाक्यं तत्र निवेदितम् ॥ 3.2.36.६० ॥&lt;br&gt;&#xA;श्वशुरस्य वचः श्रुत्वा राजा वचनमब्रवीत् ॥&lt;br&gt;&#xA;॥ कुमारपाल उवाच ॥ ॥&lt;br&gt;&#xA;रामस्य शासनं विप्राः पालयिष्याम्यहं नहि ॥ ६१ ॥&lt;br&gt;&#xA;त्यजामि ब्राह्मणान्यज्ञे पशुहिंसापरायणान् ॥&lt;br&gt;&#xA;तस्माद्धि हिंसकानां तु न मे भक्तिर्भवेद्द्विजाः ॥ ६२ ॥ ॥&lt;br&gt;&#xA;॥ ब्राह्मणा ऊचुः ॥ ॥&lt;br&gt;&#xA;कथं पाखण्डधर्मेण लुप्तशासनको भवान् ॥&lt;br&gt;&#xA;पालयस्व नृपश्रेष्ठ मा स्म पापे मनः कृथाः ॥ ६३ ॥&lt;br&gt;&#xA;॥ राजोवाच ॥ ॥&lt;br&gt;&#xA;अहिंसा परमो धर्मो अहिंसा च परं तपः ॥&lt;br&gt;&#xA;अहिंसा परमं ज्ञानमहिंसा परमं फलम् ॥ ६४ ॥&lt;br&gt;&#xA;तृणेषु चैव वृक्षेषु पतङ्गेषु नरेषु च ॥&lt;br&gt;&#xA;कीटेषु मत्कुणाद्येषु अजाश्वेषु गजेषु च ॥ ६५॥&lt;br&gt;&#xA;लूतासु चैव सर्पेषु महिष्यादिषु वै तथा ॥&lt;br&gt;&#xA;जन्तवः सदृशा विप्राः सूक्ष्मेषु च महत्सु च ॥ ६६ ॥&lt;br&gt;&#xA;कथं यूयं प्रवर्तध्वे विप्रा हिंसापरायणाः ॥&lt;br&gt;&#xA;तच्छ्रुत्वा वज्रतुल्यं हि वचनं च द्विजोत्तमाः ॥ ६७ ॥&lt;br&gt;&#xA;प्रत्यूचुर्वाडवाः सर्वे क्रोधरक्तेक्षणा दृशा ॥ ६८ ॥ ॥&lt;br&gt;&#xA;॥ ब्राह्मणा ऊचुः ॥ ॥&lt;br&gt;&#xA;अहिंसा परमो धर्मः सत्यमेतत्त्वयोदितम् ॥&lt;br&gt;&#xA;परं तथापि धर्मोऽस्ति शृणुष्वैकाग्रमानसः ॥ ६९ ॥&lt;br&gt;&#xA;या वेदविहिता हिंसा सा न हिंसेति निर्णयः ॥&lt;br&gt;&#xA;शस्त्रेणाहन्यते यच्च पीडा जन्तुषु जायते ॥ 3.2.36.७० ॥&lt;br&gt;&#xA;स एवाधर्म एवास्ति लोके धर्मविदां वर ॥&lt;br&gt;&#xA;वेदमन्त्रैविहन्यन्ते विना शस्त्रेण जन्तवः ॥ ७१ ॥&lt;br&gt;&#xA;जन्तुपीडाकरा नैव सा हिंसा सुखदायिनी ॥&lt;br&gt;&#xA;परोपकारः पुण्याय पापाय परपीडनम् ॥ ७२ ॥&lt;br&gt;&#xA;वेदोदितां विधायापि हिंसां पापैर्न लिप्यते ॥&lt;br&gt;&#xA;विप्राणां वचनं श्रुत्वा पुनर्वचनमब्रवीत् ॥ ७३ ॥&lt;br&gt;&#xA;॥ राजोवाच ॥ ॥&lt;br&gt;&#xA;ब्रह्मादीनां परं क्षेत्रं धर्मारण्यमनुत्तमम् ॥&lt;br&gt;&#xA;ब्रह्मविष्णु महेशाद्या नेदानीमत्र सन्ति ते ॥ ७४ ॥&lt;br&gt;&#xA;न धर्मो विद्यते वात्र उक्तो रामः स मानुषः ॥&lt;br&gt;&#xA;क्व वापि लम्बपुछोऽसौ यो मुक्तो रक्षणाय वः ॥ ७५ ॥&lt;br&gt;&#xA;शासनं चेन्न दृष्टं वो नैव तत्पालयाम्यहम् ॥&lt;br&gt;&#xA;द्विजाः कोपसमाविष्टा ददुः प्रत्युत्तरं तदा ॥ ७६ ॥&lt;br&gt;&#xA;॥ द्विजा ऊचुः ॥ ॥&lt;br&gt;&#xA;रे मूढ त्वं कथं वेत्थ भाषसे मदलोलुपः ॥&lt;br&gt;&#xA;स दैत्यानां विनाशाय धर्मसंरक्षणाय च ॥ ७७ ॥&lt;br&gt;&#xA;रामश्चतुर्भुजः साक्षान्मानुषत्वं गतो भुवि ॥&lt;br&gt;&#xA;अगतीनां च गतिदः स वै धर्मपरायणः ॥&lt;br&gt;&#xA;दयालुश्च कृपालुश्च जन्तूनां परिपालकः ॥ ७८ ॥&lt;br&gt;&#xA;॥ राजोवाच ॥ ॥&lt;br&gt;&#xA;कुतोऽद्य वर्त्तते रामः कुतो वै वायुनन्दनः ॥&lt;br&gt;&#xA;भ्रष्टाभ्रमिव ते सर्वे क्व रामो हनुमानिति ॥ ७९ ॥&lt;br&gt;&#xA;परन्तु रामो हनुमान्यदि वर्त्तेत सर्वतः ॥&lt;br&gt;&#xA;इदानीं विप्रसाहाय्य आगमिष्यति मे मतिः ॥ 3.2.36.८० ॥&lt;br&gt;&#xA;दर्शयध्वं हनूमन्तं रामं वा लक्ष्मणं तथा ॥&lt;br&gt;&#xA;यद्यस्ति प्रत्ययः कश्चित्स नो विप्राः प्रदर्श्यताम् ॥८१॥&lt;br&gt;&#xA;उक्तं तै रामदेवेन दूतं कृत्वाञ्जनीसुतम् ॥&lt;br&gt;&#xA;चतुश्चत्वारिंशदधिकं दत्तं ग्रामशतं नृप ॥ ६२ ॥&lt;br&gt;&#xA;पुनरागत्य स्थानेऽस्मिन्दत्ता ग्रामास्त्रयोदश ॥&lt;br&gt;&#xA;काश्यप्यां चैव गङ्गायां महादानानि षोडश ॥ ८३ ॥&lt;br&gt;&#xA;दत्तानि विप्रमुख्येभ्यो दत्ता ग्रामाः सुशोभनाः ॥&lt;br&gt;&#xA;पुनः सङ्कल्पिता वीर षट्पञ्चाशकसङ्ख्यया ॥ ८४ ॥&lt;br&gt;&#xA;षट्त्रिंशच्च सहस्राणि गोभुजा जज्ञिरे वराः ॥&lt;br&gt;&#xA;सपादलक्षा वणिजो दत्ता माण्डलिकाभिधाः ॥ ८५ ॥&lt;br&gt;&#xA;तेनोक्तं वाडवाः सर्वे दर्शयध्वं हि मारुतिम् ॥&lt;br&gt;&#xA;यस्याभिज्ञानमात्रेण स्थितिं पूर्वां ददाम्यहम् ॥ ८६ ॥&lt;br&gt;&#xA;विप्रवाक्यं करिष्यामि प्रत्ययो दर्श्यते यदि ॥&lt;br&gt;&#xA;ततः सर्वे भविष्यन्ति वेदधर्मपरायणाः ॥ ८७ ॥&lt;br&gt;&#xA;अन्यथा जैनधर्मेण वर्त्तयध्वं हि सर्वशः ॥&lt;br&gt;&#xA;नृपवाक्यं तु ते श्रुत्वा स्वेस्वे स्थाने समागताः ॥ ८८ ॥&lt;br&gt;&#xA;वाडवः खिन्नमनसः क्रोधेनान्धीकृता भुवि ॥&lt;br&gt;&#xA;निश्वासान्मुञ्चमानास्ते हाहेति प्रवदन्ति च ॥८९॥&lt;br&gt;&#xA;दन्तान्प्राघर्षयन्सर्वान्न्यपीडंश्च करैः करान् ॥&lt;br&gt;&#xA;परस्परं भाषमाणाः कथं कुर्मो वयं त्वितः ॥3.2.36.९०॥&lt;br&gt;&#xA;मिलित्वा वाडवाः सर्वे चक्रुस्ते मन्त्रमुत्तमम् ॥&lt;br&gt;&#xA;रामवाक्यं हृदि ध्यात्वा ध्यात्वा चैवाञ्जनीसुतम्॥९१॥&lt;br&gt;&#xA;द्विजमेलापकं चक्रुर्बाला वृद्धतमा अपि ॥&lt;br&gt;&#xA;तेषां वृद्धतमो विप्रो वाक्यमूचे शुभं तदा ॥ ९२ ॥&lt;br&gt;&#xA;चतुःषष्टिश्च गोत्राणामस्माकं ये द्विसप्ततिः ॥&lt;br&gt;&#xA;स्वस्वगोत्रस्यावटङ्का एकग्रामाभिभाषिणः ॥ ९३ ॥&lt;br&gt;&#xA;प्रयातु स्वस्ववर्गस्य एको ह्येको द्विजः सुधीः ॥&lt;br&gt;&#xA;रामेश्वरं सेतु बन्धं हनूमांस्तत्र विद्यते ॥ ९४ ॥&lt;br&gt;&#xA;सर्वे प्रयान्तु तत्रैव रामपार्श्वे निरामयाः ॥&lt;br&gt;&#xA;निराहारा जितक्रोधा मायया वर्जिताः पुनः ॥ ९५ ॥&lt;br&gt;&#xA;एकाग्रमानसाः सर्वे स्तुत्वा ध्यात्वा जपन्तु तम् ॥&lt;br&gt;&#xA;ततो दाशरथी रामो दयां कृत्वा द्विजन्मसु ॥९६॥&lt;br&gt;&#xA;शासनं च प्रदास्यति अचलं च युगेयुगे ॥&lt;br&gt;&#xA;महता तपसा तुष्टः प्रदास्यति समीहितम् ॥ ९७ ॥&lt;br&gt;&#xA;यस्य वर्गस्य यो विप्रो न प्रयास्यति तत्र वै ॥&lt;br&gt;&#xA;स च वर्गात्परित्याज्यः स्थानधर्मान्न संशयः ॥९८॥&lt;br&gt;&#xA;वणिग्वृत्ते न सम्बन्धे न विवाहे कदाचन ॥&lt;br&gt;&#xA;ग्रामवृत्ते न सम्बन्धः सर्वस्थाने बहिष्कृताः ॥ ९९ ॥&lt;br&gt;&#xA;सभावाक्यं च तच्छ्रुत्वा तन्मध्ये वाडवः शुचिः ॥&lt;br&gt;&#xA;वाग्मी दक्षः सुशब्दश्च त्रिरवैः श्रावयन्द्विजान् ॥ 3.2.36.१०० ॥&lt;br&gt;&#xA;प्रतिवाक्यं दत्ततालं तिष्ठन्नेतद्वचोऽब्रवीत् ॥&lt;br&gt;&#xA;असत्यवादिनां यच्च पातकं परिनिन्दके ॥&lt;br&gt;&#xA;परदाराभिगमने परद्रोहरते नरे ॥ १ ॥&lt;br&gt;&#xA;मद्यपेषु च यत्पापं यत्पापं हेमहारिषु ॥&lt;br&gt;&#xA;तत्पापं च भवेत्तस्य गमने यः पराङ्मुखः ॥&lt;br&gt;&#xA;अथ किं बहुनोक्तेन यान्तु सत्यं द्विजोत्तमाः ॥ २ ॥&lt;br&gt;&#xA;तच्छ्रुत्वा दारुणं वाक्यं गमनाय मनो दधे ॥&lt;br&gt;&#xA;गच्छतस्तान्द्विजाञ्छ्रुत्वा राजा कुमारपालकः ॥ ३ ॥&lt;br&gt;&#xA;समाहूय कृषेः कर्म भिक्षाटनमथापि वा ॥&lt;br&gt;&#xA;नानागोत्रेभ्यो ब्राह्मणेभ्यः प्रापयिष्ये न संशयः ॥ ४ ॥&lt;br&gt;&#xA;तच्छ्रुत्वा व्यथिताः सर्वे किं भविष्यत्यतः परम् ॥&lt;br&gt;&#xA;तथा त्रीणि सहस्राणि प्रबन्धं चक्रिरे तदा ॥ ५ ॥&lt;br&gt;&#xA;गमिष्यामो वयं सर्वे रामं प्रति न संशयः ॥&lt;br&gt;&#xA;हस्ताक्षरप्रदानं वै अन्योन्यं तु कृतं द्विजैः ॥ ६ ॥&lt;br&gt;&#xA;कृताञ्जलिपुटा विप्रा वाक्यमेतदथाब्रुवन् ॥&lt;br&gt;&#xA;नश्यतेऽत्र त्रयी विद्या त्रयीमूर्तिः प्रकुप्यति ॥ ७ ॥&lt;br&gt;&#xA;तस्मात्तत्रैव गन्तव्यमष्टादशसहस्रकैः ॥&lt;br&gt;&#xA;ततः स वणिजः सर्वान्समाहूय च गोभुजान् ॥ ८ ॥&lt;br&gt;&#xA;वाक्यमूचे नृपश्रेष्ठो वारयध्वं द्विजानिति ॥ ९ ॥&lt;br&gt;&#xA;॥ व्यास उवाच ॥&lt;br&gt;&#xA;न जैनधर्मे ये लिप्ता गोभुजा वणिगुत्तमाः ॥&lt;br&gt;&#xA;वृत्तिभङ्गभयात्तत्र मौनमेव समाचरन् ॥ 3.2.36.११० ॥&lt;br&gt;&#xA;वारयाम कथं विप्रान्वह्निरूपान्दहन्ति ते ॥&lt;br&gt;&#xA;शापाग्निना नरपते द्विजा मृत्युपरायणाः ॥ ११ ॥&lt;br&gt;&#xA;अडालयेषु ये जाताः शूद्रा आहूय तान्नृपः ॥&lt;br&gt;&#xA;निवार्यन्तामिति प्राह वाडवा गमनोद्यताः ॥ ॥ १२ ॥&lt;br&gt;&#xA;तेषां मध्ये कतिपया जैनधर्मसमाश्रिताः ॥&lt;br&gt;&#xA;गता वाडवपुञ्जेषु राजादेशान्निवारणे ॥ १३ ॥&lt;br&gt;&#xA;॥ केचिच्छ्रूद्रा ऊचुः ॥ ॥&lt;br&gt;&#xA;क्व रामो लक्ष्मणोपेतः क्व च वायुसुतो बली ॥&lt;br&gt;&#xA;वर्तमानेन कालेन वक्तव्यं द्विजसत्तमाः ॥ १४ ॥&lt;br&gt;&#xA;व्याघ्रसिंहाकुले दुर्गे वने वनगजाश्रिते ॥&lt;br&gt;&#xA;परित्यज्य प्रियान्प्राणान्पुत्रान्दारान्निकेतनान्॥ १५ ॥&lt;br&gt;&#xA;किमर्थं गम्यते विप्रा राज्ये वै दुष्टशासने ॥&lt;br&gt;&#xA;तच्छ्रुत्वा वाडवाः केचिद्वाक्येन मनसाऽस्मरन् ॥ १६ ॥&lt;br&gt;&#xA;पञ्चदशसहस्रास्ते वाडवा नृपसत्तमात् ॥&lt;br&gt;&#xA;भयाल्लोभाच्च दानाच्च तत्सर्वं भवतामिति ॥ १७ ॥&lt;br&gt;&#xA;वृत्तोपकल्पनेनैव करिष्यामः कदाचन ॥&lt;br&gt;&#xA;कृषि कर्म करिष्यामो भिक्षाटनमथापि वा ॥ १८ ॥&lt;br&gt;&#xA;ततश्च ते पञ्चदशसहस्रा द्विजसत्तमाः ॥&lt;br&gt;&#xA;दारुणं वाक्यमूचुस्तान्यान्तु चान्ये यथोचितम् ॥ १९ ॥&lt;br&gt;&#xA;शासनं भवतामस्तु रामदत्तं न संशयः ॥&lt;br&gt;&#xA;त्रयीविद्यास्तु विख्याताः सर्वे वाडवपुङ्गवाः ॥ 3.2.36.१२० ॥&lt;br&gt;&#xA;सहस्राणि च त्रीण्येव त्रैविद्या अभवन्ध्रुवम्॥॥ २१ ॥&lt;br&gt;&#xA;॥ राजोवाच ॥ ॥&lt;br&gt;&#xA;चतुर्धांशेन राज्यं च किञ्चिद्दत्ता वसुन्धरा ॥&lt;br&gt;&#xA;तस्माच्चतुर्विधेत्येवं ज्ञातिबन्धमतः परम् ॥ २२ ॥&lt;br&gt;&#xA;च्यवनो दास्यते कन्यां यूयं कन्यामवाप्नुत ॥&lt;br&gt;&#xA;न वृत्तिर्न च सम्बन्धो भवतां स्यात्कदापि वा ॥ २३ ॥&lt;br&gt;&#xA;इति तस्य वचः श्रुत्वा त्रयीविद्याश्च वाडवाः ॥&lt;br&gt;&#xA;स्वेस्वे स्थाने गताः सर्वे सङ्केतादनिवृत्त्य च ॥ २४ ॥&lt;br&gt;&#xA;पञ्चदश सहस्राणि ततस्तु द्विजपुङ्गवाः ॥&lt;br&gt;&#xA;यथागतं गताः सर्वे चातुर्विद्या द्विजोत्तमाः ॥ २५ ॥&lt;br&gt;&#xA;तद्दिने अतिवाह्याथ चिन्ताविष्टेन चेतसा ॥&lt;br&gt;&#xA;वार्यमाणाः स्वपुत्रैस्ते दारैश्च विनयान्वितैः ॥ २६ ॥&lt;br&gt;&#xA;एकाग्रमानसा सर्वे न निद्रामुपलेभिरे ॥&lt;br&gt;&#xA;ब्राह्मे मुहूर्ते चोत्थाय मायां त्यक्ता हि लौकिकीम् ॥ २७ ॥&lt;br&gt;&#xA;परित्यज्य प्रियान्पुत्रान्दारान्सनिलयानपि ॥&lt;br&gt;&#xA;ग्रामोपान्तेषु मिलिताः सर्वे वाडवपुङ्गवाः ॥ २८ ॥&lt;br&gt;&#xA;सहस्राणि तदा त्रीणि कृतनित्याह्निकक्रियाः ॥&lt;br&gt;&#xA;विप्रेभ्यो दक्षिणां दत्त्वा सम्पूज्य कुलमातरम् ॥ २९ ॥&lt;br&gt;&#xA;विप्रसङ्घविनाशाय दक्षिणद्वारसंस्थितः ॥&lt;br&gt;&#xA;सिन्दूरपुष्पमालाभिः पूजितो गणनायकः॥3.2.36.१३०॥&lt;br&gt;&#xA;पूजितो बकुलस्वामी सूर्य- सर्वार्थसाधकः॥&lt;br&gt;&#xA;आदराच्च महाशक्तिः श्रीमाता पूजिता तथा॥३१॥&lt;br&gt;&#xA;शान्तां चैव नमस्कृत्य ज्ञानजां गोत्रमातरम्॥&lt;br&gt;&#xA;गमनेनोद्यमानास्ते परं हर्षमुपाययुः॥३२॥&lt;br&gt;&#xA;चातुर्विद्या द्विजाश्चैव पुनरामन्त्र्य तान्प्रति॥&lt;br&gt;&#xA;पप्रच्छुश्च मुहुः सर्वं समागमनकारणम् ॥ ३३ ॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;न गन्तव्यं भवद्भिर्वै गत्वा वाऽऽयान्तु सत्वराः ॥ ३४ ॥&lt;br&gt;&#xA;यथा रामप्रदत्तं हि उपकल्पयसेऽचिरात् ॥&lt;br&gt;&#xA;श्रुत्वा पुनरथोचुस्ते चातुर्विद्या द्विजोत्तमाः ॥ ३५ ॥&lt;br&gt;&#xA;न स्थानेन द्विजैर्वापि न च वृत्त्यां कथञ्चन ॥&lt;br&gt;&#xA;वयं नैवागमिष्यामः कथनीयं न वै पुनः ॥ ३६ ॥&lt;br&gt;&#xA;रघूद्वहेन दत्ता वै वृत्तिर्वो द्विजसत्तमाः ॥&lt;br&gt;&#xA;तां वृत्तिं प्रति यास्यामो जपहोमार्चनादिभिः ॥ ३७ ॥&lt;br&gt;&#xA;ते पञ्चदशसाहस्राः पुनस्तानूचुरादरात् ॥&lt;br&gt;&#xA;अस्माभिरत्र स्थातव्यमग्निसेवार्थतत्परैः ॥ ३८ ॥&lt;br&gt;&#xA;युष्माभिस्तत्र गन्तव्यं सर्वेषां कार्यसिद्धये ॥&lt;br&gt;&#xA;अन्योन्यं सर्वसाहाया वृत्तिं याम न संशयः ॥ ३९ ॥&lt;br&gt;&#xA;त्यक्तस्वकीयवचना वृत्तिहीना भविष्यथ ॥&lt;br&gt;&#xA;ततस्तन्मध्यतः कश्चिच्चातुर्विद्य उवाच ह॥3.2.36.१४०॥&lt;br&gt;&#xA;चातुर्विद्य उवाच॥&lt;br&gt;&#xA;पूर्वं हि वृत्तिमस्माकं रामो वै दत्तवान्द्विजाः॥&lt;br&gt;&#xA;चातुर्विद्या महासत्त्वाः स्वधर्मप्रतिपालकाः ॥ ४१ ॥&lt;br&gt;&#xA;याजनाध्ययनायुक्ताः काजेशेन विनिर्मिताः ॥&lt;br&gt;&#xA;दानं दत्त्वा तु रामेण उक्तं हि भवतां पुनः ॥ ४२ ॥&lt;br&gt;&#xA;स्थानं त्यक्त्वा न गन्तव्यमित्थं हि नियमः कृतः ॥&lt;br&gt;&#xA;आपत्काले तु स्मर्तव्यो वायुपुत्रो महाबलः ॥ ४३ ॥&lt;br&gt;&#xA;इति रामेण पूर्वं हि स्वे स्थाने स्थापितास्तदा ॥&lt;br&gt;&#xA;राम वाक्यमन्यथा तत्कृत्वा गच्छेत्कथं पुनः ॥ ४४ ॥&lt;br&gt;&#xA;तस्माद्युष्मान्वयं ब्रूमो गच्छत कार्यसिद्धये ॥&lt;br&gt;&#xA;भवतां कार्यसिद्ध्यर्थं वयं होमार्चनादिभिः ॥ ४५ ॥&lt;br&gt;&#xA;झटिति कार्यसिद्धिः स्यात्सत्यं सत्यं न संशयः ॥&lt;br&gt;&#xA;इति वाक्यं ततः श्रुत्वा ते द्विजा गमनं प्रति ॥ ४६ ॥&lt;br&gt;&#xA;प्रस्थानं च विधायादौ गमनाय मनो दधुः ॥&lt;br&gt;&#xA;त्रिसाहस्रास्तदा तस्मात्प्रस्थिता द्विजसत्तमाः ॥ ४७ ॥&lt;br&gt;&#xA;देशाद्देशान्तरं गत्वा वनाच्चैव वनान्तरम् ॥&lt;br&gt;&#xA;तीर्थेतीर्थे कृतश्राद्धाः सुसन्त सत्यव्रतपरायणाः ॥&lt;br&gt;&#xA;ते गता दूरमध्वानं हनुमद्दर्शनार्थिनः॥3.2.36.१५०॥&lt;br&gt;&#xA;सन्ध्यामुपासते नित्यं त्रिकालं चैकमानसाः॥&lt;br&gt;&#xA;एवं तु गच्छतां तेषां शकुना अभवच्छुभाः ॥ ५१ ॥&lt;br&gt;&#xA;एवं तु गच्छतां तेषां पाथेयं त्रुटितं तदा ॥&lt;br&gt;&#xA;श्रान्ता ग्लानिं गताः सर्वे पदं परममास्थिताः ॥ ५२ ॥&lt;br&gt;&#xA;क्रमित्वा कियती भूमिं पदं गन्तुं न तु क्षमाः ॥&lt;br&gt;&#xA;मनसा निश्चयं कृत्वा दृढीकृत्य स्वमानसम् ॥ ५३ ॥&lt;br&gt;&#xA;हनtमन्तमदृष्ट्वैव न यास्यामो वयं गृहान् ॥ त्रै&lt;br&gt;&#xA;विद्यास्तु गतास्तत्र यत्र रामेश्वरो हरिः ॥ ५४ ॥&lt;br&gt;&#xA;दृढव्रताः सत्यपराः कन्दमूलफलाशनाः ॥&lt;br&gt;&#xA;ध्यायन्तो रामरामेति हनूमन्तेति वै पुनः ॥ ५५ ॥&lt;br&gt;&#xA;गृहीत्वा नियमं तेऽपि त्यक्त्वा चान्नं तथोदकम् ॥&lt;br&gt;&#xA;तृषार्ताश्च क्षुधार्ताश्च ययुर्व्रतपरायणाः ॥ ५६ ॥&lt;br&gt;&#xA;एवं तु क्लिश्यमानानां द्विजानां भक्तिभाजनः ॥&lt;br&gt;&#xA;उद्विग्नमानसो रामो हनूमन्तमथाब्रवीत् ॥ ५७ ॥&lt;br&gt;&#xA;शीघ्रं गच्छ द्विजार्थे त्वं पवनात्मज धर्मवित् ॥&lt;br&gt;&#xA;क्लिश्यन्ते वाडवाः सर्वे धर्मारण्यनिवासिनः ॥ ५८ ॥&lt;br&gt;&#xA;दह्यते मानसं मेऽद्य नान्यथा शान्तिरस्ति मे ॥&lt;br&gt;&#xA;विप्राणां दुःखकर्त्ता च शास्तव्यो नात्र संशयः ॥ ५९ ॥&lt;br&gt;&#xA;येन वै दुःखिता विप्रास्तेनाहं दुःखितः कपे ॥3.2.36.१६०॥&lt;br&gt;&#xA;रामस्य वचनं श्रुत्वा नमस्कृत्य च राघवम्॥&lt;br&gt;&#xA;कृपया परयाविष्टः प्रादुरासीद्धरीश्वरः॥ ॥६१॥&lt;br&gt;&#xA;वृद्धब्राह्मणरूपेण परीक्षार्थं द्विजन्मनाम्॥&lt;br&gt;&#xA;उवाच परया भक्त्या ब्राह्मणाञ्छ्रमदुर्बलान्॥६२॥&lt;br&gt;&#xA;कृताञ्जलिपुटो भूत्वा करान्मुक्त्वा कमण्डलुम् ॥&lt;br&gt;&#xA;सर्वान्प्रत्यभिवाद्याथ वचनं चेदमब्रवीत् ॥ ६३ ॥&lt;br&gt;&#xA;कुतः स्थानादिह प्राप्ता गन्तुकामाश्च वै कुतः ॥&lt;br&gt;&#xA;किमर्थं वै भवद्भिश्च गम्यते दारुणं वनम् ॥ ६४॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;धर्मारण्यात्समायाता निजदुःखं निवेदितुम् ॥&lt;br&gt;&#xA;रामस्य दर्शनार्थं हि गन्तुकामा वयं द्विजाः ॥ ६५ ॥&lt;br&gt;&#xA;सेतुबन्धं महातीर्थं सर्वकामप्रदायकम्॥&lt;br&gt;&#xA;नियमस्थाः क्षीणदेहा रामं द्रष्टुं समुत्सुकाः ॥ ६६ ॥&lt;br&gt;&#xA;यत्र रामेश्वरो देवः साक्षाद्वायुसुतः कपिः ॥&lt;br&gt;&#xA;तच्छ्रुत्वा स द्विजः प्राह क्व रामः क्व च वायुजः ॥ ६७ ॥&lt;br&gt;&#xA;क्व सेतुबन्धरामेशो दूराद्दूरतरो द्विजाः ॥&lt;br&gt;&#xA;व्याघ्रसिंहाकुलं चोग्रं वनं घोरतरं महत्॥&lt;br&gt;&#xA;गत्वा यस्मान्न वर्तन्ते तदुग्रमनुजीविनः ॥&lt;br&gt;&#xA;निवर्तध्वं महाभागा यदि कार्यं हि मद्वचः ॥ ६९ ॥&lt;br&gt;&#xA;अथवा गम्यतां विप्राश्चिरं जीव सुखी भव ॥&lt;br&gt;&#xA;वृद्धस्य वाक्यं तच्छ्रुत्वा वाडवाश्चैकमानसाः ॥3.2.36.१७०॥&lt;br&gt;&#xA;विप्र गच्छामहे सर्वे रामपार्श्वमसंशयः ॥&lt;br&gt;&#xA;म्रियेत यदि मार्गेऽस्मिन्रामलोक मवाप्नुय्रात् ॥ ७१ ॥&lt;br&gt;&#xA;जीवन्वृत्तिमवाप्नोति रामदेव न संशयः ॥&lt;br&gt;&#xA;अन्यथा शरणं नास्ति अस्माकं राघवं विना ॥ ७२ ॥&lt;br&gt;&#xA;इत्युक्त्वा निर्गताः सर्वे रामदर्शनतत्पराः ॥&lt;br&gt;&#xA;दिनान्तमतिवाह्याथ प्रभाते विमले पुनः ॥ ७३ ॥&lt;br&gt;&#xA;हनुमान्ब्रह्मरूपी स वृद्धः पूर्वगुणान्वितः ॥&lt;br&gt;&#xA;कमण्डलुधरो धीमानभिवादनत त्परः ॥ ७४ ॥&lt;br&gt;&#xA;कुत्रस्थानादिह प्राप्ताः सर्वे यूयं हि वाडवाः ॥&lt;br&gt;&#xA;कुत्रास्ति वा महालाभो विवाहोत्सव एव वा ॥ ७५ ॥&lt;br&gt;&#xA;इति तस्य वचः श्रुत्वा वाडवा विस्मयं गताः ॥&lt;br&gt;&#xA;प्रणामपूर्वां विज्ञप्तिं कथयामासुरादृताः ॥ ७६ ॥&lt;br&gt;&#xA;अस्माकं तु पुरा वृत्तं महदाश्चर्यकारकम् ॥&lt;br&gt;&#xA;भूमिदेव शृणुष्व त्वं दयालुर्दृश्यसे यतः ॥ ७७ ॥&lt;br&gt;&#xA;आदौ सृष्टिसमारम्भे स्थापिता केशवेन च ॥&lt;br&gt;&#xA;शिवेन ब्रह्मणा चैव त्रिमूर्तिस्थापिता वयम् ॥ ७८ ॥&lt;br&gt;&#xA;श्री रामेण ततः पश्चाज्जीर्णोद्धारेण स्थापिताः ॥&lt;br&gt;&#xA;ग्रामाणां वेतनं दत्तं हरिराजेन चादरात्॥७९॥&lt;br&gt;&#xA;चतुश्चत्वारिंशदधिकचतुःशतमितात्मनाम् ॥&lt;br&gt;&#xA;ग्रामास्त्रयोदशार्चार्थं सीतापुरसमन्विताः॥। ॥3.2.36.१८०॥&lt;br&gt;&#xA;षट्त्रिंशच्च सहस्राणि वणिजो द्विजपालने ॥&lt;br&gt;&#xA;गोभूजसञ्ज्ञास्ते शूद्रास्तेभ्यः सपादलक्षकाः ॥ ८१ ॥&lt;br&gt;&#xA;ते च जातास्त्रिधा तात गोभूजाडालजा स्तथा ॥&lt;br&gt;&#xA;माण्डलीयास्तथा चैते त्रिविधाश्च मनोरमाः ॥८२॥&lt;br&gt;&#xA;वृत्त्यर्थं तेन दत्ता वै ह्यनर्घ्या रत्नकोटयः ॥&lt;br&gt;&#xA;तदा ते मोढ १८००० गोभूजा१८००० ।&lt;br&gt;&#xA;माण्डलीया १२५००० अडालजाः १८००० ॥८३॥&lt;br&gt;&#xA;अधुना वाडवश्रेष्ठ आमोनाम महीपतिः ॥&lt;br&gt;&#xA;शासनं रामचन्द्रस्य न मानयति दुर्मतिः ॥८४॥।&lt;br&gt;&#xA;जामाता तस्य दुष्टो वै नाम्ना कुमारपालकः ॥&lt;br&gt;&#xA;पाषण्डैर्वेंष्टितो नित्यं कलिधर्मेण सम्मतः ॥ ८५ ॥&lt;br&gt;&#xA;इन्द्रसूत्रेण जैनेन प्रेरितो बौद्धधर्मिणा ॥&lt;br&gt;&#xA;शासनं तेन लुप्तं हि रामदत्तं न संशयः ॥ ८६ ॥&lt;br&gt;&#xA;वाणिजस्तादृशाः केऽपि तन्मनस्का बभूविरे ॥&lt;br&gt;&#xA;निषेधयन्ति रामं ते हनुमन्तं महामतिम् ॥८७॥&lt;br&gt;&#xA;प्रत्ययं तु विना विप्रा न दास्यामीति निश्चितम् ॥&lt;br&gt;&#xA;तं ज्ञात्वा तु इमे विप्रा रामं शरणमाययुः ॥८८॥&lt;br&gt;&#xA;हनुमन्तं महावीरं रामशासनपालकम् ॥&lt;br&gt;&#xA;तस्माद्गच्छामहे सर्वे रामं प्रति महामते ॥ ८९ ॥&lt;br&gt;&#xA;आञ्जनेयो यदास्माकं न दास्यति समीहितम् ॥&lt;br&gt;&#xA;अनाहारव्रतेनैव प्राणांस्त्यक्ष्यामहे वयम् ॥ 3.2.36.१९० ॥&lt;br&gt;&#xA;अस्माभिस्ते विशेषेण कथितं परिपृच्छते ॥&lt;br&gt;&#xA;स्नेहभावं विचिन्त्याशु निजवृत्तिं प्रकाशय ॥९१॥&lt;br&gt;&#xA;हनुमानुवाच ॥&lt;br&gt;&#xA;प्राप्ते कलियुगे विप्राः क्व देवदर्शनं भवेत् ॥&lt;br&gt;&#xA;निवर्त्तध्वं हि विप्रेन्द्रा यदीच्छथ सुखं महत् ॥ ९२ ॥&lt;br&gt;&#xA;व्याघ्रसिंहाकुले शून्ये वने वनगजाश्रिते ॥&lt;br&gt;&#xA;बहुदावसमाविष्टे प्रवेष्टुं नैव शक्यते ॥ ९३ ॥&lt;br&gt;&#xA;॥ विप्रा ऊचुः ॥ ।&lt;br&gt;&#xA;अतीते दिवसे विप्र एकं कथितवानिदम् ॥&lt;br&gt;&#xA;अद्यैव त्वं समागम्य एवमेव प्रभाषसे ॥ ९४ ॥&lt;br&gt;&#xA;कस्त्वं वाडवरूपेण रामो वाप्यथ वायुजः ॥&lt;br&gt;&#xA;सत्यं कथय नः स्वास्मिन्दयां कृत्वा महाद्विज ॥ ९५ ॥&lt;br&gt;&#xA;हनुमान्कथयामास गोपितं यद्द्विजाग्रतः ॥&lt;br&gt;&#xA;हनुमानित्यहं विप्रा बुध्यध्वं निश्चिता हि माम् ॥ ९६ ॥&lt;br&gt;&#xA;स्वरूपं प्रकटीकृत्य लाङ्गूलं दर्शयन्महत् ॥ ९७ ॥ ॥&lt;br&gt;&#xA;हनुमानुवाच ॥ ॥&lt;br&gt;&#xA;अयमम्भोनिधिः साक्षात्सेतुबन्धो मनोरमः ॥&lt;br&gt;&#xA;अयं रामेश्वरो देवो गर्भवासविनाशकृत् ॥ ९८ ॥&lt;br&gt;&#xA;इयं तु नगरी श्रेष्ठा लङ्कानामेति विश्रुता ॥&lt;br&gt;&#xA;यत्र सीता मया प्राप्ता रामशोकापहारिणी ॥ ९९ ॥&lt;br&gt;&#xA;तर्जन्यग्रे द्विजश्रेष्ठा अगम्या मां विना परैः ॥&lt;br&gt;&#xA;सा सुवर्णमयी भाति यस्यां राज्ये विभीषणः ॥ 3.2.36.२०० ॥&lt;br&gt;&#xA;स्थापितो रामदेवेन सेयं लङ्का महापुरी ॥&lt;br&gt;&#xA;नियमस्थैः साधुवृन्दैस्तीर्थयात्राप्रसङ्गतः ॥ २०१ ॥&lt;br&gt;&#xA;आनीय गङ्गासलिलं रामेशमभिषिच्य च ॥&lt;br&gt;&#xA;क्षिप्ता एते महाभारा दृश्यन्ते सागरान्तरे ॥२०२॥।&lt;br&gt;&#xA;निष्पापास्तेन सञ्जाताः साधवस्ते दृढव्रताः ॥&lt;br&gt;&#xA;नूनं पुण्योदये वृद्धिः पापे हानिश्च जायते ॥ २०३ ॥&lt;br&gt;&#xA;स्थानभ्रष्टाः कृताः पूर्वं चातुर्विद्या द्विजातयः ॥&lt;br&gt;&#xA;जीर्णोद्धारेण रामेण स्थापिताः पुनरेव हि ॥&lt;br&gt;&#xA;पूर्वजन्मनि भो विप्रा हरिपूजा कृता मया ॥ २०४ ॥&lt;br&gt;&#xA;साम्प्रतं निश्चला भक्तिर्भवत्सेवा हि दृश्यते ॥&lt;br&gt;&#xA;तेन पुण्यप्रभावेण तुष्टो दास्यामि वो वरम् ॥ २०५ ॥&lt;br&gt;&#xA;धन्योहं कृतकृत्योहं सुभाग्योहं धरातले ॥&lt;br&gt;&#xA;अद्य मे सफलं जन्म जीवितं च सुजीवितम् ॥ २०६ ॥&lt;br&gt;&#xA;यदहं ब्राह्मणानां च प्राप्तवांश्चरणान्तिकम् ॥ २०७ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;दृष्ट्वैव हनुमन्तं ते पुलकाङ्कितविग्रहाः ॥&lt;br&gt;&#xA;सगद्गदं यथोचुस्ते वाक्यं वाक्यविशारदाः ॥ २०८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे धर्मारण्य माहात्म्ये हनुमत्समागमो नाम षट्त्रिंशोऽध्यायः॥३६॥&lt;/p&gt;</description>
    </item>
    <item>
      <title>०३७ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/037_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/037_varNanam/</guid>
      <description>&lt;p&gt;॥व्यास उवाच॥&lt;br&gt;&#xA;ततस्ते ब्राह्मणाः सर्वे प्रत्यूचुः पवनात्मजम्॥&lt;br&gt;&#xA;अधुना सफलं जन्म जीवितं च सुजीवितम् ॥ १ ॥&lt;br&gt;&#xA;अद्य नो मोढलोकानां धन्यो धर्मश्च वै गृहाः॥&lt;br&gt;&#xA;धन्या च सकला पृथ्वी यज्ञधर्मा ह्यनेकशः ॥ २ ॥&lt;br&gt;&#xA;नमः श्रीराम भक्ताय अक्षविध्वंसनाय च ॥&lt;br&gt;&#xA;नमो रक्षःपुरीदाहकारिणे वज्रधारिणे ॥ ३ ॥&lt;br&gt;&#xA;जानकीहृदयत्राणकारिणे करुणात्मने ॥&lt;br&gt;&#xA;सीताविरह तप्तस्य श्रीरामस्य प्रियाय च ॥ ४ ॥&lt;br&gt;&#xA;नमोऽस्तु ते महावीर रक्षास्मान्मज्जतः क्षितौ ॥&lt;br&gt;&#xA;नमो ब्राह्मणदेवाय वायुपुत्राय ते नमः ॥ ५ ॥&lt;br&gt;&#xA;नमोऽस्तु राम भक्ताय गोब्राह्मणहिताय च ॥&lt;br&gt;&#xA;नमोस्तु रुद्ररूपाय कृष्णवक्त्राय ते तमः ॥ ६ ॥&lt;br&gt;&#xA;अञ्जनीसूनवे नित्यं सर्वव्याधिहराय च ॥&lt;br&gt;&#xA;नागयज्ञोपवीताय प्रबलाय नमोऽस्तु ते ॥ ७ ॥&lt;br&gt;&#xA;स्वयं समुद्रतीर्णाय सेतुबन्धनकारिणे ॥ ८ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;स्तोत्रेणैवामुना तुष्टो वायुपुत्रोऽब्रवीद्वचः ॥&lt;br&gt;&#xA;शृणुध्वं हि वरं विप्रा यद्वो मनसि रोचते ॥ ९ ॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;यदि तुष्टोऽसि देवेश रामाज्ञापालक प्रभो ॥&lt;br&gt;&#xA;स्वरूपं दर्शयस्वाद्य लङ्कायां यत्कृतं हरे ॥ 3.2.37.१० ॥&lt;br&gt;&#xA;तथा विध्वंसवाद्य त्वं राजानं पापकारिणम् ॥&lt;br&gt;&#xA;दुष्टं कुमारपालं हि आमं चैव न संशयः ॥ ११ ॥&lt;br&gt;&#xA;वृत्तिलोपफलं सद्यः प्राप्नुयात्त्वं तथा कुरु ॥&lt;br&gt;&#xA;प्रतीत्यर्थं महाबाहो किं विलम्बं वदस्व नः ॥१२॥&lt;br&gt;&#xA;त्वयि चित्तेन दत्तेन स राजा पुण्यभाग्भवेत् ॥&lt;br&gt;&#xA;प्रत्यये दर्शिते वीर शासनं पालयिष्यति ॥ १३ ॥&lt;br&gt;&#xA;त्रयीधर्म्मः पृथिव्यां तु विस्तारं प्रापयिष्यति ॥&lt;br&gt;&#xA;धर्मधीर महावीर स्वरूपं दर्शयस्व नः ॥ १४ ॥&lt;br&gt;&#xA;॥ हनुमानुवाच ॥ ॥&lt;br&gt;&#xA;मत्स्वरूपं महाकायं न चक्षुर्विषयं कलौ ॥&lt;br&gt;&#xA;तेजोराशिमयं दिव्यमिति जानन्तु वाडवाः ॥ १५ ॥&lt;br&gt;&#xA;तथापि परया भक्त्या प्रसन्नोऽहं स्तवादिभिः ॥&lt;br&gt;&#xA;वसनान्तरितं रूपं दर्शयिष्यामि पश्यत ॥ १६ ॥&lt;br&gt;&#xA;एवमुक्तास्तदा विप्राः सर्वकार्यसमुत्सुकाः ॥&lt;br&gt;&#xA;महारूपं महाकायं महापुच्छसमाकुलम् ॥ १७ ॥&lt;br&gt;&#xA;दृष्ट्वा दिव्यस्वरूपं तं हनुमन्तं जहर्षिरे ॥&lt;br&gt;&#xA;कथञ्चिद्धैर्यमालम्ब्य विप्राः प्रोचुः शनैः शनैः ॥ १८ ॥&lt;br&gt;&#xA;यथोक्तं तु पुराणेषु तत्तथैव हि दृश्यते ॥&lt;br&gt;&#xA;उवाच स हि तान्सर्वांश्चक्षुः प्रच्छाद्य संस्थितान् ॥ १९ ॥&lt;br&gt;&#xA;फलानीमानि गृह्णीध्वं भक्षणार्थमृषीश्वराः ॥&lt;br&gt;&#xA;एभिस्तु भक्षितैर्विप्रा ह्यतितृप्तिर्भविष्यति ॥ 3.2.37.२० ॥&lt;br&gt;&#xA;धर्मारण्यं विना वाद्य क्षुधा वः शाम्यति धुवम् ॥ २१ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;क्षुधाक्रान्तैस्तदा विप्रैः कृतं वै फलभक्षणम् ॥&lt;br&gt;&#xA;अमृतप्राशनमिव तृप्तिस्तेषामजायत ॥ २२ ॥&lt;br&gt;&#xA;न तृषा नैव क्षुच्चैव विप्राः सङ्क्लिष्टमानसाः ॥&lt;br&gt;&#xA;अभवन्सहसा राजन्विस्मयाविष्टचेतसः ॥२३॥&lt;br&gt;&#xA;ततः प्राहाञ्जनीपुत्रः सम्प्राप्ते हि कलौ द्विजाः ॥&lt;br&gt;&#xA;नागमिष्याम्यहं तत्र मुक्त्वा रामेश्वरं शिवम् ॥ २४ ॥&lt;br&gt;&#xA;अभिज्ञानं मया दत्तं गृहीत्वा तत्र गच्छत ॥&lt;br&gt;&#xA;तथ्यमेतत्प्रतीयेत तस्य राज्ञो न संशयः ॥ २५ ॥&lt;br&gt;&#xA;इत्युक्त्वा बाहुमुद्धृत्य भुजयोरुभयोरपि ॥&lt;br&gt;&#xA;पृथग्रोमाणि सङ्गृह्य चकार पुटिकाद्वयम् ॥ २६ ॥&lt;br&gt;&#xA;भूर्जपत्रेण संवेष्ट्य ते अदाद्विप्रकक्षयोः ॥&lt;br&gt;&#xA;वामे तु वामकक्षोत्थां दक्षिणोत्थां तु दक्षिणे ॥ २७ ॥&lt;br&gt;&#xA;कामदां रामभक्तस्य अन्येषां क्षयकारिणीम् ॥&lt;br&gt;&#xA;उवाच च यदा राजा ब्रूते चिह्नं प्रदीयताम् ॥ २८ ॥&lt;br&gt;&#xA;तदा प्रदीयतां शीघ्रं वामकक्षोद्भवा पुटी ॥&lt;br&gt;&#xA;अथवा तस्य राज्ञस्तु द्वारे तु पुटिकां क्षिप ॥ २९ ॥&lt;br&gt;&#xA;ज्वालयति च तत्सैन्यं गृहं कोशं तथैव च ॥&lt;br&gt;&#xA;महिष्यः पुत्रकाः सर्वं ज्वलमानं भविष्यति ॥ 3.2.37.३० ॥&lt;br&gt;&#xA;यदा तु वृत्तिं ग्रामांश्च वणिजानां बलिं तथा ॥&lt;br&gt;&#xA;पूर्वं स्थितं तु यत्किञ्चित्तत्तद्दास्यति वाडवाः ॥ ३१ ॥&lt;br&gt;&#xA;लिखित्वा निश्चयं कृत्वाप्यथ दद्यात्स पूर्ववत् ॥&lt;br&gt;&#xA;करसम्पुटकं कृत्वा प्रणमेच्च यदा नृपः ॥ ३२ ॥&lt;br&gt;&#xA;सम्प्राप्य च पुरा वृत्तिं रामदत्तां द्विजोत्तमाः ॥&lt;br&gt;&#xA;ततो दक्षिणकक्षास्थकेशानां पुटिका त्वियम् ॥ ३३ ॥&lt;br&gt;&#xA;प्रक्षिप्यतां तदा सैन्यं पुरावच्च भविष्यति ॥।&lt;br&gt;&#xA;गृहाणि च तथा कोशः पुत्रपौत्रादयस्तथा ॥ ३४ ॥&lt;br&gt;&#xA;वह्निना मुच्यमानास्ते दृश्यन्ते तत्क्षणादिति ॥&lt;br&gt;&#xA;श्रुत्वाऽमृतमयं वाक्यं हनुमन्तोदितं परम् ॥३५॥&lt;br&gt;&#xA;अलभन्त मुदं विप्रा ननृतुः प्रजगुर्भृशम् ॥&lt;br&gt;&#xA;जयं चोदैरयन्केऽपि प्रहसन्ति परस्परम् ॥ ३६ ॥&lt;br&gt;&#xA;पुलकाङ्कितसर्वाङ्गाः स्तुवन्ति च मुहुर्मुहुः ॥&lt;br&gt;&#xA;पुच्छं तस्य च सङ्गृह्य चुचुम्बुः केचिदुत्सुकाः ॥ ३७ ॥&lt;br&gt;&#xA;ब्रूतेऽन्यो मम यत्नेन कार्यं नियतमेव हि ॥&lt;br&gt;&#xA;अन्यो ब्रूते महाभाग मयेदं कृतमित्युत ॥।६८॥।&lt;br&gt;&#xA;ततः प्रोवाच हनुमांस्त्रिरात्रं स्थीयतामिह ॥&lt;br&gt;&#xA;रामतीर्थस्य च फलं यथा प्राप्स्यथ वाडवाः ॥ ३९ ॥&lt;br&gt;&#xA;तथेत्युक्त्वाथ ते विप्रा ब्रह्मयज्ञं प्रचक्रिरे ॥&lt;br&gt;&#xA;ब्रह्मघोषेण महता तद्वनं बधिरं कृतम् ॥ 3.2.37.४० ॥&lt;br&gt;&#xA;स्थित्वा त्रिरात्रं ते विप्रा गमने कृतबुद्धयः ॥&lt;br&gt;&#xA;रात्रौ हनुमतोऽग्रे त इदमूचुः सुभक्तितः ॥ ४१॥ ॥&lt;br&gt;&#xA;॥ ब्राह्मणा ऊचुः ॥ ॥&lt;br&gt;&#xA;वयं प्रातर्गमिष्यामो धर्मारण्यं सुनिर्मलम् ॥&lt;br&gt;&#xA;न विस्मार्या वयं तात क्षम्यतां क्षम्यतामिति ॥ ४२ ॥&lt;br&gt;&#xA;ततो वायुसुतो राजन्पर्वतान्महतीं शिलाम् ॥&lt;br&gt;&#xA;बृहतीं च चतुःशालां दशयोजनमायतीम् ॥ ४३ ॥&lt;br&gt;&#xA;आस्तीर्य प्राह तान्विप्राञ्छिलायां द्विजसत्तमाः ॥&lt;br&gt;&#xA;रक्ष्यमाणा मया विप्राः शयीध्वं विगतज्वराः ॥ ४४ ॥&lt;br&gt;&#xA;इति श्रुत्वा ततः सर्वे निद्रामापुः सुखप्रदाम् ॥&lt;br&gt;&#xA;एवं ते कृतकृत्यास्तु भूत्वा सुप्ता निशामुखे ॥ ॥ ४५ ॥&lt;br&gt;&#xA;कृपालुः स च रुद्रात्मा रामशासनपालकः ॥&lt;br&gt;&#xA;रक्षणार्थं हि विप्राणामतिष्ठच्च धरातले ॥ ४६ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;अर्द्धरात्रे तु सम्प्राप्ते सर्वे निद्रामुपागताः ॥&lt;br&gt;&#xA;तातं सम्प्रार्थयामास कृतानुग्रहको भवान् ॥ ४७ ॥&lt;br&gt;&#xA;समीरण द्विजानेतान्स्थानं स्वं प्रापयस्व भोः ॥&lt;br&gt;&#xA;ततो निद्राभिभूतांस्तान्वायुपुत्रप्रणोदितः ॥ ४८ ॥&lt;br&gt;&#xA;समुद्धृत्य शिलां तां तु पिता पुत्रेण भारत ॥&lt;br&gt;&#xA;विशिष्टो यापयामास स्वस्थानं द्विजसत्तमान् ॥ ४९ ॥&lt;br&gt;&#xA;षड्भिर्मासैश्च यः पन्था अतिक्रान्तो द्विजातिभिः ॥&lt;br&gt;&#xA;त्रिभिरेव मुहूर्त्तैस्तु धर्मारण्यमवाप्तवान् ॥ 3.2.37.५० ॥&lt;br&gt;&#xA;भ्रममाणां शिलां ज्ञात्वा विप्र एको द्विजाग्रतः ॥&lt;br&gt;&#xA;वात्स्यगोत्रसमुत्पन्नो लोकान्सङ्गीतवान्कलम् ॥ ५१ ॥&lt;br&gt;&#xA;गीतानि गायनोक्तानि श्रुत्वा विस्मयमाययुः ॥&lt;br&gt;&#xA;प्रभाते सुप्रसन्ने तु उदतिष्ठन्परस्परम् ॥ ५२ ॥&lt;br&gt;&#xA;ऊचुस्ते विस्मिताः सर्वे स्वप्नोऽयं वाथ विभ्रमः ॥&lt;br&gt;&#xA;ससम्भ्रमाः समुत्थाय ददृशुः सत्यमन्दिरम् ॥ ५३ ॥&lt;br&gt;&#xA;अन्तर्बुद्ध्या समालोक्य प्रभावो वायुजस्य च ॥&lt;br&gt;&#xA;श्रुत्वा वेदध्वनिं विप्राः परं हर्षमुपागताः ॥ ५४ ॥&lt;br&gt;&#xA;ग्रामीणाश्च ततो लोका दृष्ट्वा तु महतीं शिलाम् ॥&lt;br&gt;&#xA;अद्भुतं मेनिरे सर्वे किमिदं किमिदं त्विति ॥ ५५ ॥&lt;br&gt;&#xA;गृहेगृहे हि ते लोकाः प्रवदन्ति तथाद्भुतम् ॥&lt;br&gt;&#xA;ब्राह्मणैः पूर्यमाणा सा शिला च महती शुभा ॥ ५६ ॥&lt;br&gt;&#xA;अशुभा वा शुभा वापि न जानीमो वयं किल ॥&lt;br&gt;&#xA;संवदन्ते ततो लोकाः परस्परमिदं वचः ॥ ५७ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;ततो द्विजानां ते पुत्राः पौत्राश्चैव समागताः ॥&lt;br&gt;&#xA;ऊचुस्ते दिष्ट्या भो विप्रा आगताः पथिका द्विजाः ॥ ५८ ॥&lt;br&gt;&#xA;ते तु सन्तुष्टमनसा सन्मुखाः प्रययुर्मुदा ॥&lt;br&gt;&#xA;प्रत्युत्थानाभिवादाभ्यां परिरम्भणकं तथा ॥ ५९ ॥&lt;br&gt;&#xA;आघ्राणकादींश्च कृत्वा यथायोग्यं प्रपूज्य च ॥&lt;br&gt;&#xA;सर्वं विस्तार्य कथितं शीघ्रमागममात्मनः ॥ 3.2.37.६० ॥&lt;br&gt;&#xA;ततः सम्पूज्य तत्सर्वान्गन्धताम्बूलकुङ्कुमैः ॥&lt;br&gt;&#xA;शान्तिपाठं पठन्तस्ते हृष्टा निजगृहान्ययुः ॥ ६१ ॥&lt;br&gt;&#xA;आनन्दाया महापीठे प्रातः पान्थाः समुत्थिताः ॥&lt;br&gt;&#xA;ददृशुस्ते महास्थानं सोत्कण्ठा हर्षपूरिताः ॥ ६० ॥&lt;br&gt;&#xA;आश्चर्यं परमं प्रापुः किमेतत्स्थानमुत्तमम् ॥&lt;br&gt;&#xA;अयं तु दक्षिण द्वारे शान्तिपाठोऽत्र पठ्यते ॥ ६३ ॥&lt;br&gt;&#xA;गृहा रम्याः प्रदृश्यन्ते शचीपतिगृहोपमाः ॥&lt;br&gt;&#xA;प्रासादाः कुलमातॄणां दृश्यन्ते चाग्निशोभनाः ॥ ६४ ॥&lt;br&gt;&#xA;एवं ब्रुवत्सु विप्रेषु महाशक्तिप्रपूजने ॥&lt;br&gt;&#xA;आगतो ब्राह्मणोऽपश्यत्तत्र विप्रकदम्बकम् ॥ ६५ ॥&lt;br&gt;&#xA;हर्षितो भावितस्तत्र यत्र विप्राः सभासदः ॥&lt;br&gt;&#xA;उवाव दिष्ट्या भो विप्रा ह्यागताः पथिका द्विजाः ॥ ६६ ॥&lt;br&gt;&#xA;प्रत्युत्तस्थुस्ततो विप्राः पूजां गृहीत्वा समागताः ॥&lt;br&gt;&#xA;प्रत्युत्थानाभिवादौ चाकुर्वंस्ते च परस्परम् ॥ ६७ ॥&lt;br&gt;&#xA;तेते सम्पूज्य वेगात्तु यथायोग्यं यथाविधि ॥&lt;br&gt;&#xA;हरीश्वरस्य यद्वृत्तं विप्राग्रे सम्प्रकाशितम् ॥ ६८ ॥&lt;br&gt;&#xA;पथिकानां वचः श्रुत्वा हर्षपूर्णा द्विजोत्तमाः ॥&lt;br&gt;&#xA;शान्तिपाठं पठन्तस्ते हृष्टा निजगृहान्ययुः ॥ ६९ ॥&lt;br&gt;&#xA;विमृश्य मिलिताः प्रातर्ज्योतिर्विद्भिः प्रतिष्ठिताः ॥&lt;br&gt;&#xA;ब्राह्मे मूहूर्ते चोत्थाय कान्यकुब्जं गता द्विजाः ॥3.2.37.७०॥&lt;br&gt;&#xA;दोलाभिर्वाहिताः केचित्केचिदश्वै रथैस्तथा ॥&lt;br&gt;&#xA;केचित्तु शिबिकारूढा नानावाहनगाश्च ते ॥७१॥&lt;br&gt;&#xA;तत्पुरं तु समासाद्य गङ्गायाः शोभने तटे ॥&lt;br&gt;&#xA;अकुर्वन्वसतिं वीराः स्नानदानादिकर्म्म च ॥ ७२ ॥&lt;br&gt;&#xA;चरेण केनचिद्दृष्टाः कथिता नृपसन्निधौ ॥&lt;br&gt;&#xA;अश्वाश्च बहुशो दोला रथाश्च बहुशो वृषाः ॥ ७३ ॥&lt;br&gt;&#xA;विप्राणामिह दृश्यन्ते धर्मारण्यनिवासिनाम् ॥&lt;br&gt;&#xA;नूनं ते च समायाता नृपेणोक्तं ममाग्रतः ॥ ७४ ॥&lt;br&gt;&#xA;अभिज्ञापय मे पूर्वं प्रेषिताः कपिसन्निधौ ॥ ७५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां तृतीये ब्रह्मखण्डे पूर्वभागे धर्मारण्यमाहात्म्ये ब्राह्मणानां प्रत्यागमन वर्णनं नाम सप्तत्रिंशोऽध्यायः ॥ ३७ ॥ ॥ छ ॥&lt;/p&gt;</description>
    </item>
    <item>
      <title>०३८ शासनवृत्तिप्राप्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/038_shAsanavRttiprAptivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/038_shAsanavRttiprAptivarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;ततः प्रभाते विमले कृतपूर्वाह्निकक्रियाः ॥&lt;br&gt;&#xA;शुभवस्त्रपरीधानाः फल हस्ताः पृथक्पृथक् ॥ १ ॥&lt;br&gt;&#xA;रत्नाङ्गदाढ्यदोर्दण्डा अङ्गुलीयकभूषिताः ॥&lt;br&gt;&#xA;कर्णाभरणसंयुक्ताः समाजग्मुः प्रहर्षिताः ॥ २ ॥&lt;br&gt;&#xA;राजद्वारं तु सम्प्राप्य सन्त स्थुर्ब्रह्मवादिनः ॥&lt;br&gt;&#xA;तान्दृष्ट्वा राजपुत्रस्तु ईषत्प्रहसितो बली ॥ ३ ॥&lt;br&gt;&#xA;रामं च हनुमन्तं च गत्वा विप्राः समागताः ॥&lt;br&gt;&#xA;श्रूयतां मन्त्रिणः सर्वे दृश्यन्तो द्विज सत्तमान् ॥ ४ ।&lt;br&gt;&#xA;एतदुक्त्वा तु वचनं तूष्णीं भूत्वा स्थितो नृपः ॥&lt;br&gt;&#xA;ततो द्वित्रा द्विजाः सर्वे उपविष्टाः क्रमात्ततः ॥ ५ ॥&lt;br&gt;&#xA;क्षेमं पप्रच्छुर्नृपतिं हस्तिरथपदातिषु ॥&lt;br&gt;&#xA;ततः प्रोवाच नृपतिर्विप्रान्प्रति महामनाः ॥ ६ ॥&lt;br&gt;&#xA;अरिहन्तप्रसादेन सर्वत्र कुशलं मम ॥&lt;br&gt;&#xA;सा जिह्वा या जिनं स्तौ ति तौ करौ यौ जिनार्चनौ ॥ ७ ॥&lt;br&gt;&#xA;सा दृष्टिर्या जिने लीना तन्मनो यज्जिने रतम् ॥&lt;br&gt;&#xA;दया सर्वत्र कर्तव्या जीवात्मा पूज्यते सदा ॥ ८ ॥&lt;br&gt;&#xA;योगशाला हि गन्तव्या कर्त्तव्यं गुरुवन्दनम् ॥&lt;br&gt;&#xA;न चकारं महामन्त्रं जपितव्यमहर्निशम् ॥ ९ ॥&lt;br&gt;&#xA;पञ्चूषणं हि कर्त्तव्यं दातव्यं श्रमणे सदा ॥&lt;br&gt;&#xA;श्रुत्वा वाक्यं ततो विप्रास्तस्य दन्तानपीडयन् ॥ 3.2.38.१० ॥&lt;br&gt;&#xA;विमुच्य दीर्घनिश्वासमूचुस्ते नृपतिं प्रति ॥&lt;br&gt;&#xA;रामेण कथितं राजन्धीमता च हनूमता ॥ ११॥&lt;br&gt;&#xA;दीयतां विप्रवृत्तिं च धर्मिष्ठोऽसि धरातले ॥&lt;br&gt;&#xA;ज्ञायते तव द्दत्ता स्यान्मदत्ता नैव नैव च ॥१२॥&lt;br&gt;&#xA;रक्षस्व रामवाक्यं त्वं यत्कृत्वा त्वं सुखी भव ॥१३॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;यत्र रामहनूमन्तौ यान्तु सर्वेऽपि तत्र वै ॥&lt;br&gt;&#xA;रामो दास्यति सर्वस्वं किं प्राप्ता इह वै द्विजाः ॥ १४ ॥&lt;br&gt;&#xA;न दास्यामि न दास्यामि एकां चैव वराटिकाम् ॥&lt;br&gt;&#xA;न ग्रामं नैव वृत्तिं च गच्छध्वं यत्र रोचते ॥ १५ ॥&lt;br&gt;&#xA;तच्छ्रुत्वा दारुणं वाक्यं द्विजाः कोपाकुलास्तदा ॥&lt;br&gt;&#xA;सहस्व रामकोपं हि साम्प्रतञ्च हनूमतः ॥ १६ ॥&lt;br&gt;&#xA;इत्युक्त्वा हनुमद्दत्ता वामकक्षोद्भवा पुटी ॥&lt;br&gt;&#xA;प्रक्षिप्ता चास्य निलये व्यावृत्ता द्विजसत्तमाः ॥ १७ ॥&lt;br&gt;&#xA;गते तदा विप्रसङ्घे ज्वालामालाकुलं त्वभूत् ॥&lt;br&gt;&#xA;अग्निज्वालाकुलं सर्वं सञ्जातं चैव तत्र हि ॥ १८ ॥&lt;br&gt;&#xA;दह्यन्ते राजवस्तूनिच्छत्राणि चामराणि च ॥&lt;br&gt;&#xA;कोशागाराणि सर्वाणि आयुधागारमेव च ॥१९॥&lt;br&gt;&#xA;महिष्यो राजपुत्राश्च गजा अश्वा ह्यनेकशः ॥&lt;br&gt;&#xA;विमानानि च दह्यन्ते दह्यन्ते वाहनानि च ॥3.2.38.२०॥&lt;br&gt;&#xA;शिबिकाश्च विचित्रा वै रथाश्चैव सहस्रशः ॥&lt;br&gt;&#xA;सर्वत्र दह्यमानं च दृष्ट्वा राजापि विव्यथे ॥ २१ ॥&lt;br&gt;&#xA;न कोपि त्राता तस्यास्ति मानवा भयविक्लवाः ॥&lt;br&gt;&#xA;न मन्त्रयन्त्रैर्वह्निः स साध्यते न च मूलिकैः ॥ २२ ॥&lt;br&gt;&#xA;कौटिल्यकोटिनाशी च यत्र रामः प्रकुप्यते ॥&lt;br&gt;&#xA;तत्र सर्वे प्रणश्यन्ति किं तत्कुमारपालकः ॥ २३ ॥&lt;br&gt;&#xA;सर्वं तज्जवलितं दृष्ट्वा नग्नक्षपणकास्तदा ॥&lt;br&gt;&#xA;धृत्वा करेण पात्राणि नीत्वा दण्डाञ्छुभानपि ॥ २४ ॥&lt;br&gt;&#xA;रक्तकम्बलिका गृह्य वेपमाना मुहुर्मुहुः ॥&lt;br&gt;&#xA;अनुपानहिकाश्चैव नष्टाः सर्वे दिशो दश ॥ २६ ॥&lt;br&gt;&#xA;कोलाहलं प्रकुर्वाणाः पलायध्वमिति ब्रुवन् ॥&lt;br&gt;&#xA;दाहिता विप्रमुख्यैश्च वयं सर्वे न संशयः ॥ २६ ॥&lt;br&gt;&#xA;केचिच्च भग्नपात्रास्ते भग्नदं ण्डास्तथापरे ॥&lt;br&gt;&#xA;प्रनष्टाश्च विवस्त्रास्ते वीतरागमिति ब्रुवन् ॥ २७ ॥&lt;br&gt;&#xA;अर्हतमेव केचिच्च पलायनपरायणाः ॥&lt;br&gt;&#xA;ततो वायुः समभवद्वह्निमान्दोलयन्निव ॥ ॥ २८ ॥&lt;br&gt;&#xA;प्रेषितो वै हनुमता विप्राणां प्रियकाम्यया ॥&lt;br&gt;&#xA;धावन्स नृपतिः पश्चादितश्चेतश्च वै तदा ॥ २९ ॥&lt;br&gt;&#xA;पदातिरेकः प्ररुदन्क्व विप्रा इति जल्पकः ॥&lt;br&gt;&#xA;लोकाच्छ्रुत्वा ततो राजा गतस्तत्र यतो द्विजाः ॥ 3.2.38.३० ॥&lt;br&gt;&#xA;गत्वा तु सहसा राजन्गृहीत्वा चरणौ तदा ॥&lt;br&gt;&#xA;विप्राणां नृपतिर्भूमौ मूर्च्छितो न्यपत त्तदा ॥ ३१ ॥&lt;br&gt;&#xA;उवाच वचनं राजा विप्रान्विनयतत्परः ॥&lt;br&gt;&#xA;जपन्दाशरथिं रामं रामरामेति वै पुनः ॥ ३२ ॥&lt;br&gt;&#xA;तस्य दासस्य दासोहं रामस्य च द्विज स्य च ॥&lt;br&gt;&#xA;अज्ञानतिमिरान्धेन जातोस्म्यन्धो हि सम्प्रति ॥ ३३ ॥&lt;br&gt;&#xA;अञ्जनं च मया लब्धं रामनाममहौषधम् ॥&lt;br&gt;&#xA;रामं मुक्त्वा हि ये मर्त्या ह्यन्यं देव मुपासते ॥&lt;br&gt;&#xA;दह्यन्ते तेऽग्निना स्वामिन्यथाहं मूढचेतनः ॥ ३४ ॥&lt;br&gt;&#xA;हरिर्भागीरथी विप्रा विप्रा भागीरथी हरिः ॥&lt;br&gt;&#xA;भागीरथी हरिर्विप्राः सारमेकं जगत्त्रये॥ ॥ ३५ ॥&lt;br&gt;&#xA;स्वर्गस्य चैत्र सोपानं विप्रा भागीरथी हरिः ॥&lt;br&gt;&#xA;रामनाममहारज्ज्वा वैकुण्ठे येन नीयते ॥ ३६ ॥&lt;br&gt;&#xA;इत्येवं प्रणमन्राजा प्राञ्जलिर्वाक्यमब्रवीत्॥&lt;br&gt;&#xA;वह्निः प्रशाम्यतां विप्राः शासनं वो ददाम्यहम् ॥ ३७ ॥&lt;br&gt;&#xA;दासोऽस्मि साम्प्रतं विप्रा न मे वागन्यथा भवेत् ॥&lt;br&gt;&#xA;यत्पापं ब्रह्महत्यायाः पर दाराभिगामिनाम्॥ ३८॥&lt;br&gt;&#xA;यत्पापं मद्यपानां च सुवर्णस्तेयिनां तथा ॥&lt;br&gt;&#xA;यत्पापं गुरुघातानां तत्पापं वा भवेन्मम ॥ ३९ ॥&lt;br&gt;&#xA;यंयं चिन्तयते कामं तं तं दास्याम्यहं पुनः ॥&lt;br&gt;&#xA;विप्रभक्तिः सदा कार्या रामभक्तिस्तथैव च ॥ 3.2.38.४० ॥&lt;br&gt;&#xA;अन्यथा करणीयं मे न कदाचि द्द्विजोत्तमाः ॥ ४१ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;तस्मिन्नवसरे विप्रा जाता भूप दयालवः ॥&lt;br&gt;&#xA;अन्या या पुटिका चासीत्सा दत्ता शापशान्तये ॥ ४२ ॥&lt;br&gt;&#xA;जीवितं चैव तत्सैन्यं जातं क्षिप्तेषु रोमसु ॥&lt;br&gt;&#xA;दिशः प्रसन्नाः सञ्जाताः शान्ता दिग्जनितस्वनाः ॥ ४३ ॥&lt;br&gt;&#xA;प्रजा स्वस्था ऽभवत्तत्र हर्षनिर्भरमानसा ॥&lt;br&gt;&#xA;अवतस्थे यथापूर्वं पुत्रपौत्रादिकं तथा ॥ ४४ ॥&lt;br&gt;&#xA;विप्राज्ञाकारिणो लोकाः सञ्जाताश्च यथा पुरा ॥&lt;br&gt;&#xA;विष्णुधर्मं परित्यज्य नान्यं जानन्ति ते वृषम् ॥ ४५ ॥&lt;br&gt;&#xA;नवीनं शासनं कृत्वा पूर्ववद्विधिपूर्वकम् ॥&lt;br&gt;&#xA;निष्कासितास्तु पाषण्डाः कृतशास्त्रप्रयोजकाः ॥ ४६ ॥&lt;br&gt;&#xA;वेदबाह्याः प्रनष्टास्ते उत्तमाधममध्यमाः ॥&lt;br&gt;&#xA;षट्त्रिंशच्च सहस्राणि येऽभूवन्गोभुजाः पुरा ॥ ४७ ॥&lt;br&gt;&#xA;तेषां मध्यात्तु सञ्जाता अढवीजा वणिग्जनाः ॥&lt;br&gt;&#xA;शुश्रूषार्थं ब्राह्मणानां राज्ञा सर्वे निरूपिताः ॥ ४८ ॥&lt;br&gt;&#xA;सदाचाराः सुनिपुणा देवब्राह्मणपूजकाः ॥&lt;br&gt;&#xA;त्यक्त्वा पाखण्डमार्गं तु विष्णुभक्तिपरास्तु ते ॥ ४९ ॥&lt;br&gt;&#xA;जाह्नवीतीरमासाद्य त्रैविद्येभ्यो ददौ नृपः ॥&lt;br&gt;&#xA;शासनं तु यदा दत्तं तेषां वै भक्तिपूर्वकम् ॥ 3.2.38.५० ॥&lt;br&gt;&#xA;स्थानधर्मात्प्रचलिता वाडवास्ते समागताः ॥&lt;br&gt;&#xA;नृपो विज्ञापितो विप्रैस्तैरेवं क्लेशकारिभिः ॥ ५१ ॥&lt;br&gt;&#xA;ये त्यक्तवाचो विप्रेन्द्रास्तान्निःसारय भूपते ॥&lt;br&gt;&#xA;परस्परं विवादास्तु सञ्जाता दत्तवृत्तये ॥ ५२ ॥&lt;br&gt;&#xA;न्याय प्रदशनार्थं च कारितास्तु सभासदः ॥&lt;br&gt;&#xA;हस्ताक्षरेषु दृष्टेषु पृथक्पृथक्प्रपादितम् ॥ ५३ ॥&lt;br&gt;&#xA;एतच्छ्रुत्वा ततो राजा तुलादानं चकार ह ॥&lt;br&gt;&#xA;दीयमाने तदा दाने चातुर्विद्या बभाषिरे ॥ ५४ ॥&lt;br&gt;&#xA;अस्माभिर्हारिता जातिः कथं कुर्मः प्रतिग्रहम् ॥&lt;br&gt;&#xA;निवारितास्तु ते सर्वे स्थानान्मोहेरका द्विजाः ॥५५॥&lt;br&gt;&#xA;दशपञ्च सहस्राणि वेदवेदाङ्गपारगाः ॥&lt;br&gt;&#xA;ततस्तेन तदा राजन्राज्ञा रामानुवर्तिना ॥ ५६ ॥&lt;br&gt;&#xA;आहूता वाडवांस्तास्तु ज्ञातिभेदं चकार सः ॥&lt;br&gt;&#xA;त्रयीविद्या वाडवा ये सेतुबन्धं प्रति प्रभुम् ॥ ५७ ॥&lt;br&gt;&#xA;गतास्ते वृत्तिभाजः स्युर्नान्ये वृत्त्यभिभागिनः ॥&lt;br&gt;&#xA;तत्र नैव गता ये वै चातुर्विद्यत्वमागताः ॥ ५८ ॥&lt;br&gt;&#xA;वणिग्भिर्न च सम्बन्धो न विवाहश्च तैः सह ॥&lt;br&gt;&#xA;ग्रामवृत्तौ न सम्बन्धो ज्ञातिभेदे कृते सति ॥५९॥&lt;br&gt;&#xA;द्विजभक्तिपराः शूद्राः ये पाखण्डैर्न लोपिताः॥&lt;br&gt;&#xA;जैन धर्मात्परावृत्तास्ते गोभूजास्तथोत्तमाः ॥ 3.2.38.६० ॥&lt;br&gt;&#xA;ये च पाखण्डनिरता रामशासनलोपकाः ॥&lt;br&gt;&#xA;सर्वे विप्रास्तथा शूद्रा प्रतिबन्धेन योजिताः ॥ ६१ ॥&lt;br&gt;&#xA;सत्यप्रतिज्ञां कुर्वाणास्तत्रस्थाः सुखिनोऽभवन् ॥&lt;br&gt;&#xA;चातुर्विद्या बहिर्ग्रामे राज्ञा तेन निवासिताः ॥६२॥&lt;br&gt;&#xA;यथा रामो न कुप्येत तथा कार्यं मया ध्रुवम॥&lt;br&gt;&#xA;पराङ्मुखा ये रामस्य सन्मुखानुगताः किल ॥ ६३ ॥&lt;br&gt;&#xA;चातुर्विद्यास्ते विज्ञेया वृत्तिबाह्याः कृतास्तदा ॥&lt;br&gt;&#xA;कृतकृत्यस्तदा जातो राजा कुमारपालकः ॥ ६४ ॥&lt;br&gt;&#xA;विप्राणां पुरतः प्राह प्रश्रयेण वचस्तदा ॥&lt;br&gt;&#xA;ग्रामवृत्तिर्न मे लुप्ता एतद्वै देवनिर्मितम् ॥ ६५ ॥&lt;br&gt;&#xA;स्वयं कृतापराधानां दोषो कस्य न दीयते ॥&lt;br&gt;&#xA;यथा वने काष्ठवर्षाद्वह्निः स्याद्दैवयोगतः ॥ ६६ ॥&lt;br&gt;&#xA;भवद्भिस्तु पणः प्रोक्तो ह्यभिज्ञानस्य हेतवे ॥&lt;br&gt;&#xA;रामस्य शासनं कृत्वा वायुपुत्रस्य हेतवे ॥ ६७ ॥&lt;br&gt;&#xA;व्यावृत्ता वाडवा यूयं स दोषः कस्य दीयते ॥&lt;br&gt;&#xA;अवसाने हरिं स्मृत्वा महापापयुतोऽपि वा ॥ ६८ ॥&lt;br&gt;&#xA;विष्णुलोकं व्रजत्याशु संशयस्तु कथं भवेत् ॥&lt;br&gt;&#xA;महत्पुण्योदये नॄणां बुद्धिः श्रेयसि जायते ॥ ६९ ॥&lt;br&gt;&#xA;पापस्योदयकाले च विपरीता हि सा भवेत् ॥&lt;br&gt;&#xA;सकृत्पालयते यस्तु धर्मेणैतज्जगत्त्रयम् ॥ ॥ 3.2.38.७० ॥&lt;br&gt;&#xA;योन्तरात्मा च भूतानां संशयस्तत्र नो हितः ॥&lt;br&gt;&#xA;इन्द्रादयोऽमराः सर्वे सनकाद्यास्तपोधनाः ॥ ७१ ॥&lt;br&gt;&#xA;मुक्त्यर्थमर्चयन्तीह संशयस्तत्र नो हितः ॥&lt;br&gt;&#xA;सहस्रनाम तत्तुल्यं रामनामेति गीयते ॥ ७२ ॥&lt;br&gt;&#xA;तस्मिन्ननिश्चयं कृत्वा कथं सिद्धिर्भवेदिह ॥&lt;br&gt;&#xA;मम जन्मकृतात्पुण्यादभिज्ञानं ददौ हरिः ॥ ७३ ॥&lt;br&gt;&#xA;पाखण्डाद्यत्कृतं पापं मृष्टं तद्वः प्रणामतः ॥&lt;br&gt;&#xA;प्रसीदन्तु भवन्तश्च त्यक्त्वा क्रोधं ममाधुना ॥ ७४ ॥&lt;br&gt;&#xA;॥ ब्राह्मणा ऊचुः ॥ ॥&lt;br&gt;&#xA;राजन्धर्मो विलुप्तस्ते प्रापितानां तथा पुनः ॥&lt;br&gt;&#xA;अवश्यं भाविनो भावा भवन्ति महतामपि ॥ ७५ ॥&lt;br&gt;&#xA;नग्नत्वं नीलकण्ठस्य महाहिशयनं हरेः ॥&lt;br&gt;&#xA;एतद्दैवकृतं सर्वं प्रभुर्यः सुखदुःखयोः ॥ ७६ ॥&lt;br&gt;&#xA;सत्यप्रतिज्ञास्त्रैविद्या भजन्तु रामशासनम् ॥&lt;br&gt;&#xA;अस्माकं तु परं देहि स्थानं यत्र वसामहे ॥ ७७ ॥&lt;br&gt;&#xA;तेषां तु वचनं श्रुत्वा सुखमिच्छुर्द्विजन्मनाम् ॥&lt;br&gt;&#xA;तेषां स्थानं तु दत्तं वै सुखवासं तु नामतः ॥ ७८ ॥&lt;br&gt;&#xA;हिरण्यं पुष्पवासांसि गावः कामदुघा नृप ॥&lt;br&gt;&#xA;स्वर्णालङ्करणं सर्वं नानावस्तुचयं तथा ॥ ७९ ॥&lt;br&gt;&#xA;श्रद्धया परया दत्त्वा मुदं लेभे नराधिपः ॥&lt;br&gt;&#xA;त्रयीविद्यास्तु ते ज्ञेयाः स्थापिता ये त्रिमूर्तिभिः ॥ ॥ 3.2.38.८० ॥&lt;br&gt;&#xA;चतुर्थेनैव भूपेन स्थापिताः सुखवासने ॥&lt;br&gt;&#xA;ते बभूबुर्द्विजश्रेष्ठाश्चातुर्विद्याः कलौ युगे ॥ ८१ ॥&lt;br&gt;&#xA;चातुर्विद्याश्च ते सर्वे धर्मारण्ये प्रतिष्ठिताः ॥&lt;br&gt;&#xA;वेदोक्ता आशिषो दत्त्वा तस्मै राज्ञे महात्मने ॥ ८२ ॥&lt;br&gt;&#xA;रथैरश्वैरुह्यमानाः कृतकृत्या द्विजातयः ॥&lt;br&gt;&#xA;महत्प्रमोदयुक्तास्ते प्रापुर्मोहेरकं महत् ॥ ८३ ॥&lt;br&gt;&#xA;पौषशुक्लत्रयोदश्यां लब्धं शासनकं द्विजैः ॥&lt;br&gt;&#xA;बलिप्रदानं तु कृतमुद्दिश्य कुलदेवताम् ॥ ८४ ॥&lt;br&gt;&#xA;वर्षेवर्षे प्रकर्त्तव्यं बलिदानं यथाविधि ॥&lt;br&gt;&#xA;कार्यं च मङ्गलस्नानं पुरुषेण महात्मना ॥ ८५ ॥&lt;br&gt;&#xA;गीतं नृत्यं तथा वाद्यं कुर्वीत तद्दिने धुवम् ॥&lt;br&gt;&#xA;तन्मासे तद्दिने नैव वृत्तिनाशो भवेद्यथा ॥ ८६॥&lt;br&gt;&#xA;दैवादतीतकाले चेत्वृद्धिरापद्यते यदा ॥&lt;br&gt;&#xA;तदा प्रथमतः कृत्वा पश्चाद्वृद्धिर्विधीयते ॥ ८७ ॥&lt;br&gt;&#xA;ये च भिन्नप्रपाप्रायास्त्रैविद्या मोढवंशजाः ॥&lt;br&gt;&#xA;तथा चातुर्वेदिनश्च कुर्वन्ति गोत्रपूजनम् ॥ ८८ ॥&lt;br&gt;&#xA;वर्षमध्ये प्रकुर्वीत तथा सुप्ते जनार्द्दने ॥&lt;br&gt;&#xA;पौषे च लुप्तं कृत्वा च श्रौतं स्मार्त्तं करोति यः ॥ ८९ ॥&lt;br&gt;&#xA;तत्र क्रोधसमाविष्टा निघ्नन्ति कुलदेवताः ॥&lt;br&gt;&#xA;विवाहोत्सवकाले च मौञ्जीबन्धादिकर्मणि ॥ 3.2.38.९० ॥&lt;br&gt;&#xA;मुहूर्तं गणनाथस्य ततः प्रभृति शोभनम् ॥ ९१ ॥&lt;br&gt;&#xA;निर्वासितास्तु ये विप्रा आमराज्ञा स्वशासनात् ॥&lt;br&gt;&#xA;पञ्चदशसहस्राणि ययुस्ते सुखवासकन् ॥ ९२ ॥&lt;br&gt;&#xA;पञ्चपञ्चाशतो ग्रामान्ददौ रामः पुरा स्वयम् ॥&lt;br&gt;&#xA;तत्रस्था वणिजश्चैव तेषां वृत्तिमकल्पयन् ॥ ९३ ॥&lt;br&gt;&#xA;अडालजा माण्डलीया गोभूजाश्च पवित्रकाः ॥&lt;br&gt;&#xA;ब्राह्मणानां वृत्तिदास्ते ब्रह्मसेवासु तत्पराः ॥ ९४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये ब्राह्मणानां शासनवृत्तिप्राप्तिवर्णनं नामाष्टत्रिंशोऽध्यायः ॥ ३८ ॥ ॥ छ ॥&lt;/p&gt;</description>
    </item>
    <item>
      <title>०३९ ज्ञातिभेदवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/039_jnAtibhedavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/039_jnAtibhedavarNanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;शृणु पुत्र प्रवक्ष्यामि रहस्यं परमं मतम् ॥&lt;br&gt;&#xA;एते ब्रह्मविदः प्रोक्ताश्चातुर्विद्या महा द्विजाः ॥ १ ॥&lt;br&gt;&#xA;स्वाध्यायाश्च वषट्काराः स्वधाकाराश्च नित्यशः ॥&lt;br&gt;&#xA;रामाज्ञापालकाश्चैव हनुमद्भक्तितत्पराः ॥ २ ॥&lt;br&gt;&#xA;एकदा तु ततो देवा ब्रह्माणं समुपागताः ॥&lt;br&gt;&#xA;ब्राह्मणान्द्रष्टुकामास्ते ब्रह्मविष्णुपुरोगमाः ॥ ३ ॥&lt;br&gt;&#xA;तान्देवानागतान्दृष्ट्वा स्वस्थानाच्चलितास्तु ते ॥&lt;br&gt;&#xA;अर्घपाद्यं पुरस्कृत्य मधुपर्कं तथैव च ॥ ४ ॥&lt;br&gt;&#xA;पूजयित्वा ततो विप्रा देवान्ब्रह्मपुरोगमान्॥&lt;br&gt;&#xA;ब्रह्मात्र उपविष्टास्ते वेदानुच्चारयन्ति हि ॥ ५ ॥&lt;br&gt;&#xA;संहितां च पदं चैव क्रमं घनं तथैव च ॥&lt;br&gt;&#xA;उच्चैः स्वरेण कुर्वीत ऋचामृग्वेदसंहिताम् ॥ ६ ॥&lt;br&gt;&#xA;सामगाश्च प्रकुर्वन्ति स्तोत्राणि विविधानि च ॥&lt;br&gt;&#xA;शास्त्राणि च तथा याज्यापुरोनुवाक्या स्तथा ॥ ७ ॥&lt;br&gt;&#xA;चतुरक्षरं परं चैव चतुरक्षरमेव च ॥&lt;br&gt;&#xA;द्व्यक्षरं च तथा पञ्चाक्षरं द्वयक्षरमेव च ॥&lt;br&gt;&#xA;एतद्यज्ञस्वरूपं च यो जपेज्ज्ञानपूर्वकम् ॥८॥&lt;br&gt;&#xA;अन्ते ब्रह्म पदप्राप्तिः सत्यंसत्यं वदाम्यहम् ॥&lt;br&gt;&#xA;एकाग्रमानसाः सर्वे वेदपाठरता द्विजाः ॥ ९ ॥&lt;br&gt;&#xA;तेषामङ्गणदेशेषु कण्डूयन्ते कचान्मृगाः ॥&lt;br&gt;&#xA;ब्राह्मणा वेदमातां च जपन्ति विधिपूर्वकम्॥3.2.39.१०॥&lt;br&gt;&#xA;हस्ते धृतांश्च तैर्दर्भान्भक्षन्ते मृगपोतकाः॥&lt;br&gt;&#xA;निर्वैरं तं तदा दृष्ट्वा आश्रमं गृहमेधिनाम् ॥११॥&lt;br&gt;&#xA;तुतुषुः परमं देवा ऊचुस्ते च परस्परम्॥&lt;br&gt;&#xA;त्रेतायुगमिदानीं च सर्वे धर्मपरायणाः॥१२॥&lt;br&gt;&#xA;कलिर्दुष्टस्तथा प्रोक्तः किं करिष्यति पापकः॥&lt;br&gt;&#xA;चातुर्विद्यान्समाहूय ऊचुस्ते त्रय एव च॥१३॥&lt;br&gt;&#xA;वृत्त्यर्थं भवतां चैव त्रैविद्यानां तथैव च ॥&lt;br&gt;&#xA;विभागं वः प्रदास्यामो यथावत्प्रतिपाल्यताम्॥१४॥&lt;br&gt;&#xA;ये वणिजः पुरा प्रोक्ताः षट्त्रिंशच्च सहस्रकाः ॥&lt;br&gt;&#xA;त्रिसहस्रास्तु त्रैविद्या दशपञ्चसहस्रकाः ॥ १५ ॥&lt;br&gt;&#xA;चातुर्विद्यास्तथा प्रोक्ता अन्योन्यं वृत्तिमाश्रिताः ॥&lt;br&gt;&#xA;सत्रिभागास्तु त्रैविद्याश्चतुर्भागास्तु चात्रिणः ॥१६॥&lt;br&gt;&#xA;वणिजां गृहमागत्य पौरोहित्यस्य नित्यशः ॥&lt;br&gt;&#xA;भागं विभज्य सम्प्रापुः काजेशेन विनिर्मिताः ॥ १७ ॥&lt;br&gt;&#xA;परस्परं न विवाहश्चातुर्विद्यत्रिविद्ययोः ॥&lt;br&gt;&#xA;चातुर्विद्या मया प्रोक्तास्त्रिविद्यास्तु तथैव च ॥ १८ ॥&lt;br&gt;&#xA;त्रैविभागेन त्रैविद्याश्चतुर्भागेन चात्रिणः ॥&lt;br&gt;&#xA;एवं ज्ञातिविभागस्तु काजेशेन विनिर्मितः ॥ ॥ १९ ॥&lt;br&gt;&#xA;कृतकृत्यास्तु ते विप्राः प्रणेमुस्तान्सुरोत्तमान् ॥&lt;br&gt;&#xA;वृत्तिं दत्त्वा ततो देवाः स्वस्थानं च प्रतस्थिरे ॥ 3.2.39.२० ॥&lt;br&gt;&#xA;पञ्चपञ्चाशद्ग्रामाणां ते द्विजाश्च निवासिनः ॥&lt;br&gt;&#xA;चतुर्विद्यास्तु ते प्रोक्तास्तदादि तु त्रिविद्यकाः ॥ २१ ॥&lt;br&gt;&#xA;चातुर्विद्यस्य गोत्राणि दशपञ्च तथैव च ॥&lt;br&gt;&#xA;भारद्वाजस्तथा वत्सः कौशिकः ८ कुश एव च ॥ २२ ॥&lt;br&gt;&#xA;शाण्डिल्यः ५ कश्यपश्चैव गौतमश्छादनस्तथा ८ ॥&lt;br&gt;&#xA;जातूकर्ण्यस्तथा कुन्तो वशिष्ठो ११ धारणस्तथा ॥ २३ ॥&lt;br&gt;&#xA;आत्रेयो माण्डिलश्चैव १४ लौगाक्षश्च १५ ततः परम् ॥&lt;br&gt;&#xA;स्वस्थानानां च नामानि प्रवक्ष्याम्यनुपूर्वशः ॥ २४ ॥&lt;br&gt;&#xA;सीतापूरं च श्रीक्षेत्रं २ मगोडी च ३ तथा स्मृता ॥&lt;br&gt;&#xA;ज्येठलोजस्तथा चैव शेरथा च ततः परम् ॥ २५ ॥&lt;br&gt;&#xA;छेदे ताली वनोडी च गोव्यन्दली तथैव च ॥&lt;br&gt;&#xA;कण्टाचोषली चैव कोहेचं चन्दनस्तथा ॥२६॥&lt;br&gt;&#xA;थलग्रामश्च सोहं च हाथञ्जं कपडवाणकम् ॥&lt;br&gt;&#xA;व्रजन्होरी च वनोडी च फीणां वगोलं दृणस्तथा (?)॥ ॥२७॥&lt;br&gt;&#xA;थलजा चारणं सिद्धा भालजाश्च ततः परम् ॥&lt;br&gt;&#xA;महोवी आईया मलीआ गोधरी आमतः परम् ॥ २८ ॥&lt;br&gt;&#xA;वाठसुहाली तथा चैव माणजा सानदीयास्तथा ॥&lt;br&gt;&#xA;आनन्दीया पाटडीअ टीकोलीया ततः परम् ॥ २९ ॥&lt;br&gt;&#xA;गम्भी धणीआ मात्रा च नातमोरास्तथैव च ॥&lt;br&gt;&#xA;वलोला रान्त्यजाश्चैव रूपोला बोधणीच वै ॥ 3.2.39.३० ॥&lt;br&gt;&#xA;छत्रोटा अलु एवा च वासतडीआमतः परम् ॥&lt;br&gt;&#xA;जाषासणा गोतीया च चरणीया दुधीयास्तथा ॥ ३१ ॥&lt;br&gt;&#xA;हालोला वैहोला च असाला नालाडास्तथा ॥&lt;br&gt;&#xA;देहोलो सौहासीया च संहालीयास्तथैव च ॥ ३२ ॥&lt;br&gt;&#xA;स्वस्थानं पञ्चपत्ताशद्ग्रामा एते ह्यनुक्रमात् ॥&lt;br&gt;&#xA;दत्ता रामेण विधिवत्कृत्वा विप्रेभ्य एव च ॥ ३३ ॥&lt;br&gt;&#xA;अतः परं प्रवक्ष्यामि स्वस्थानस्य च गोत्रजान्॥&lt;br&gt;&#xA;तथा हि प्रवरांश्चैव यथावद्विधिपूर्वकम् ॥ ३४ ॥&lt;br&gt;&#xA;ज्ञात्वा तु गोत्रदेवीं च तथा प्रवरमेव च ॥&lt;br&gt;&#xA;स्वस्थानं जायते चैव द्विजाः स्वस्थानवासिनः ॥ ३५ ॥&lt;br&gt;&#xA;॥ नारद उवाच ॥ ॥&lt;br&gt;&#xA;कथं च जायते गोत्रं कथं तु ज्ञायते कुलम् ॥&lt;br&gt;&#xA;कथं वा ज्ञायते देवी तद्वदस्व यथार्थतः ॥ ३६ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;सीतापुरं तु प्रथमं प्रवरद्वयमेव च ॥&lt;br&gt;&#xA;कुशवत्सौ तथा चात्र मया ते परिकीर्त्तितौ ॥ ३७ ॥&lt;br&gt;&#xA;श्रीक्षेत्रे द्वितीयं चैव गोत्राणां त्रयमेव च ॥&lt;br&gt;&#xA;छान्दनसस्तथा वत्सस्तृतीयं कुशमेव च ॥ ३८ ॥&lt;br&gt;&#xA;तृतीये मुद्गलं चैव कुशभारद्वाजमेव च ३॥&lt;br&gt;&#xA;शोहोली च चतुर्थं वै कुशप्रवरमेव च॥ ३९॥&lt;br&gt;&#xA;ज्येष्ठला पञ्चमश्चैव वत्सकुशौ प्रकीर्त्तितौ ५॥&lt;br&gt;&#xA;श्रेयस्थानं हि षष्ठं वै भारद्वाजः कुशस्तथा॥3.2.39.४०॥&lt;br&gt;&#xA;दन्ताली सप्तमं चैव भारद्वाजः कुशस्तथा १॥&lt;br&gt;&#xA;वटस्थानमष्टमं च निबोध सुतसत्तम॥४१॥&lt;br&gt;&#xA;तत्र गोत्रं कुशं कुत्सं भारद्वाजं तथैव च ॥&lt;br&gt;&#xA;राज्ञः पुरं नवमं च भारद्वाजप्रवरमेव च ९ ॥ ४२ ॥&lt;br&gt;&#xA;कृष्णवाटं दशमं चैव कुशप्रवरमेव च ॥&lt;br&gt;&#xA;दहलोडमेकादशं वत्सप्रवरमेव हि ॥ ४३ ॥&lt;br&gt;&#xA;चेखलीद्वादशं पौककुशप्रवरमेव च ॥ ४४ ॥&lt;br&gt;&#xA;चाञ्चोदखे १२ देहोलोडी आत्रयश्च वत्सकुत्सकश्चैव ॥&lt;br&gt;&#xA;भारद्वाजीकोणाया च भारद्वाजगोलन्दृणाशकुस्तथा ॥ ४५ ॥&lt;br&gt;&#xA;थलत्यजाद्वये चैव कुशधारणमेव च ॥&lt;br&gt;&#xA;नारणसिद्धा च स्वस्थानं कुत्सं गोत्रं प्रकीर्तितम् ॥ ४६ ॥&lt;br&gt;&#xA;भालजां कुत्सवत्सौ च मोहोवी आकुशस्तथा ॥&lt;br&gt;&#xA;ईयाश्लीआ शाण्डिलश्च गोधरीपात्रमेव च ॥ ४७ ॥&lt;br&gt;&#xA;आनन्दीया द्वे चैव भारद्वाजशाण्डिलश्चैव पाटडीआ कुशमेव च ॥ ४८ ॥&lt;br&gt;&#xA;वांसडीआश्चैव जास्वा कौत्समणा वत्सआत्रेयौ गीता आकुशगौतमौ ॥ ॥ ४९ ॥&lt;br&gt;&#xA;चरणीआ भारद्वाजः दुधीआधारणसा हि अहो सोन्नामाण्डिल्यस्तथा ॥ 3.2.39.५० ॥&lt;br&gt;&#xA;वेलोला हुराश्चैवा असाला कुशश्चैव धारणा च द्वितीय कम् ॥ ५१ ॥&lt;br&gt;&#xA;नालोला वत्सधारणीया च देलोला कुत्समेव च ॥&lt;br&gt;&#xA;सोहासीया भारद्वाजकुशवत्समेव च ॥ ५२ ॥&lt;br&gt;&#xA;सुहालीआ वत्सं वै प्रोक्तं गोत्राणि यथाक्रमम् ॥&lt;br&gt;&#xA;मया प्रोक्तानि चैवात्र स्वस्थानानि यथाक्रमम्॥ ५३ ॥&lt;br&gt;&#xA;शीतवाडिया ये प्रोक्ताः कुशो वत्सस्तथैव च ॥&lt;br&gt;&#xA;विश्वामित्रो देवरातस्तृतीयो दलमेव च ॥ ५४ ॥&lt;br&gt;&#xA;भार्गवच्यावनाप्नवानौर्वजमदग्निरेव हि ॥&lt;br&gt;&#xA;वचार्द्दशेषाबुटला गोत्रदेव्यः प्रकीर्तिताः ॥ ५५ ॥&lt;br&gt;&#xA;इति प्रथमं गोत्रम् ॥ १ ॥&lt;br&gt;&#xA;श्रीक्षेत्रं द्वितीयं प्रोक्तं गोत्रद्वितयमेव च ॥&lt;br&gt;&#xA;छान्दनसस्तथा वत्सं देवी द्वितयमेव च ॥ ५६ ॥&lt;br&gt;&#xA;आङ्गिरसाम्बरीषश्च यौवनाश्वस्तथैव च ॥&lt;br&gt;&#xA;भृगुच्यवनआप्नवानौ र्वजमदग्निमेव च ॥ ५७ ॥&lt;br&gt;&#xA;देवी भट्टारिका प्रोक्ता द्वितीया शेपला तथा ॥&lt;br&gt;&#xA;एतद्वंशोद्भवा ये च शृणु तान्मुनिसत्तम ॥ ५८ ॥&lt;br&gt;&#xA;सक्रोधनाः सदाचाराः श्रौतस्मार्तक्रियापराः ॥&lt;br&gt;&#xA;पञ्चयज्ञरता नित्यं सम्बन्धसम्माश्रिताः ॥&lt;br&gt;&#xA;क्षतज्ञाः क्रतुजाश्चैव ते सर्वे नृपसत्तमाः ॥ ५९ ॥&lt;br&gt;&#xA;इति द्वितीयगोत्रम् ॥ २ ॥&lt;br&gt;&#xA;तृतीयं मगोडोआ वै गोत्रद्वितयमेव च ॥&lt;br&gt;&#xA;भारद्वाजस्तथा कुत्सं देवी द्वितयमेव च ॥ 3.2.39.६० ॥&lt;br&gt;&#xA;आङ्गिरसबार्हस्पत्यभारद्वाजस्तथैव च ॥&lt;br&gt;&#xA;विश्वामित्रदेव रातौप्रवरत्रयमेव च ॥६१॥&lt;br&gt;&#xA;शेषला बुधला प्रोक्ताधारशान्तिस्तथैव च ॥&lt;br&gt;&#xA;अस्मिन्ग्रामे च ये जाता ब्राह्मणाः सत्यवादिनः ॥ ६२ ॥&lt;br&gt;&#xA;द्विजपूजाक्रिया युक्ता नानायज्ञक्रियापराः ॥&lt;br&gt;&#xA;अस्मिन्गोत्रे समुत्पन्ना द्विजाः सर्वे मुनीश्वराः ॥ ६३ ॥&lt;br&gt;&#xA;इति तृतीयगोत्रम् ॥ ३ ॥&lt;br&gt;&#xA;चतुर्थं शीहोलियाग्रामं गोत्रद्वित यमेव च॥&lt;br&gt;&#xA;विश्वामित्रदेवराततृतीयौदलमेव च ॥६४॥&lt;br&gt;&#xA;देवी चचाई वै तेषां गोत्रदेवी प्रकीर्तिता॥&lt;br&gt;&#xA;अस्मिन्गोत्रे तुये जाता दुर्बला दीनमा नसाः॥६५॥&lt;br&gt;&#xA;असत्यभाषिणो विप्रा लोभिनो नृपसत्तम॥&lt;br&gt;&#xA;सर्व्वविद्याप्रवीणाश्च ब्राह्मणा ब्रह्मसत्तम॥६६॥&lt;br&gt;&#xA;इति चतुर्थं स्थानम्॥४॥&lt;br&gt;&#xA;ज्येष्ठलोजा पञ्चमं च स्वस्थानं प्रतिकीर्तितम्॥&lt;br&gt;&#xA;वत्सशीया कुत्सशीया प्रवरद्वितयं स्मृतम्॥६७॥&lt;br&gt;&#xA;आवरिवृवाप्रः यौवनाश्वभृगुच्यवनआप्नोर्वजमदग्निस्तथैव हि ॥६८॥&lt;br&gt;&#xA;चचाई वत्सगोत्रस्य शान्ता च कुत्सगोत्रजा ॥&lt;br&gt;&#xA;एतैस्त्रिभिः पञ्चभिश्च द्विजा ब्रह्मस्वरूपिणः ॥६९॥&lt;br&gt;&#xA;शान्ता दान्ताः सुशीलाश्च धन पुत्रैश्च संयुताः ॥&lt;br&gt;&#xA;वेदाध्ययनहीनाश्च कुशलाः सर्वकर्मसु॥3.2.39.७०॥&lt;br&gt;&#xA;सुरूपाश्च सदाचाराः सर्वधर्मेषु निष्ठिताः ॥&lt;br&gt;&#xA;दानधर्म्मरताः सर्वे अत्रजा जलदा द्विजाः ॥७१॥&lt;br&gt;&#xA;इति पञ्चमं स्थानम्॥५॥&lt;br&gt;&#xA;शेरथाग्रामेषु वै जाताः प्रवरद्वयसंयुताः ॥&lt;br&gt;&#xA;कुशभारद्वाजाश्चैव देवीद्वयं तथैव च ॥७२॥&lt;br&gt;&#xA;विश्वामित्रो देवरातस्तृतीयौ दल एव च ॥&lt;br&gt;&#xA;आङ्गिरसबार्हस्पत्यभारद्वाजास्तथैव च॥७३॥&lt;br&gt;&#xA;कमला च महालक्ष्मीर्द्वितीया यक्षिणी तथा॥&lt;br&gt;&#xA;अस्मिन्गोत्रे च ये जाताः श्रौतस्मार्त्तरता बुधाः॥७४॥&lt;br&gt;&#xA;वेदाध्ययनशीलाश्च तापसाश्चारिमर्द्दनाः॥&lt;br&gt;&#xA;रोषिणो लोभिनो दुष्टा यजने याजने रताः॥&lt;br&gt;&#xA;ब्रह्मक्रियापराः सर्वे ब्राह्मणास्ते मयोदिताः॥&lt;br&gt;&#xA;इति षष्ठं स्थानम्॥६॥&lt;br&gt;&#xA;दन्तालीया भारद्वाजकुत्सशायास्तथैव च॥&lt;br&gt;&#xA;आङ्गिरसबार्हस्पत्यभारद्वाजास्तथैव च॥७६॥&lt;br&gt;&#xA;देवी च यक्षिणी प्रोक्ता द्वितीया कर्मला तथा ॥&lt;br&gt;&#xA;अस्मिन्गोत्रे च ये जाता वाडवा धनिनः शुभाः ॥७७॥&lt;br&gt;&#xA;वस्त्रालङ्करणोपेता द्विजभक्तिपरायणाः ॥&lt;br&gt;&#xA;ब्रह्मभोज्यपराः सर्वे सर्वे धर्मपरायणाः ॥ ॥ ७८ ॥&lt;br&gt;&#xA;इति सप्तमं स्थानम्॥७॥&lt;br&gt;&#xA;वडोद्रीयान्वये जाताश्चत्वारः प्रवराः स्मृताः ॥&lt;br&gt;&#xA;कुशः कुत्सश्च वत्सश्च भारद्वाजस्तथैव च ॥७९॥&lt;br&gt;&#xA;तत्प्रवराण्यहं वक्ष्ये तथा गोत्राण्यनुक्रमात्॥&lt;br&gt;&#xA;विश्वामित्रो देवरातस्तृतीयौदल एव च ॥ 3.2.39.८० ॥&lt;br&gt;&#xA;आङ्गिरसाम्बरीषश्च यौवनाश्वस्तृतीयकः ॥&lt;br&gt;&#xA;भार्गवश्च्यावनाप्नवानौर्वजमदग्निस्तथैव च॥८१॥&lt;br&gt;&#xA;आङ्गिरसबार्हस्पत्यभारद्वाजास्तथैव च॥&lt;br&gt;&#xA;कर्मला क्षेमला चैव धारभट्टारिका तथा॥८२॥&lt;br&gt;&#xA;चतुर्थी क्षेमला प्रोक्ता गोत्रमाता अनुक्रमात्॥&lt;br&gt;&#xA;अस्मिन्गोत्रे तु ये जाताः पञ्चयज्ञरताः सदा ॥ ८३ ॥&lt;br&gt;&#xA;लोभिनः क्रोधिनश्चैव प्रजायन्ते बहुप्रजाः ॥&lt;br&gt;&#xA;स्नानदानादि निरताः सदा विनिर्जितेन्द्रियाः ॥ ८४ ॥&lt;br&gt;&#xA;वापीकूपतडागानां कर्तारश्च सहस्रशः ॥&lt;br&gt;&#xA;व्रतशीला गुणज्ञाश्च मूर्खा वेदविवर्जिताः ॥ ८५ ॥&lt;br&gt;&#xA;इत्यष्टमं स्थानम् ॥ ८ ॥&lt;br&gt;&#xA;गोदणीयाभिधे ग्रामे गोत्रौ द्वौ तत्र संस्थितौ ॥&lt;br&gt;&#xA;वत्सगोत्रं प्रथमकं भारद्वाजं द्वितीयकम् ॥ ८६ ॥&lt;br&gt;&#xA;भृगुच्यवनाप्नवानौर्वपुरोध समेव च ॥&lt;br&gt;&#xA;शीहरी प्रथमा ज्ञेया द्वितीया यक्षिणी तथा ॥ ८७ ॥&lt;br&gt;&#xA;अस्मिन्गोत्रोद्भवा विप्रा धनधान्यसमन्विताः ॥&lt;br&gt;&#xA;सामर्षा लौल्यहीनाश्च द्वेषिणः कुटिलास्तथा ॥ ८८ ॥&lt;br&gt;&#xA;हिंसिनो धनलुब्धाश्च मया प्रोक्तास्तु भूपते ॥ ८९ ॥&lt;br&gt;&#xA;इति नवमं स्थानम् ॥ ९ ॥&lt;br&gt;&#xA;कण्टवाडीआ ग्रामे विप्राः कुशगोत्र&lt;br&gt;&#xA;शुक्लशुश्च समुद्भ`वाः ॥&lt;br&gt;&#xA;प्रवरं तस्य वक्ष्यामि शृणु त्वं च नृपोत्तम ॥ 3.2.39.९० ॥&lt;br&gt;&#xA;विश्वमित्रो देवरात उदलश्च त्रयः स्मृताः ॥&lt;br&gt;&#xA;चचाई देवी सा प्रोक्ता शृणु त्वं नृप सत्तम ॥ ९१ ॥&lt;br&gt;&#xA;यजन्ते क्रतुभिस्तत्र हृष्टचित्तैकमानसाः ॥&lt;br&gt;&#xA;सर्वविद्यासु कुशला ब्राह्मणाः सत्यवादिनः ॥ ९२ ॥&lt;br&gt;&#xA;इति दशमं स्थानम् ॥ १० ॥&lt;br&gt;&#xA;वेखलोया मया प्रोक्ता कुत्सवंशे समुद्भवाः ॥&lt;br&gt;&#xA;प्रवरत्रयसंयुक्ताः शृणुत्वं च नृपोत्तम ॥ ९३ ॥&lt;br&gt;&#xA;विश्वामित्रो देवराजौदलश्चेति त्रयः स्मृताः ॥&lt;br&gt;&#xA;चचाई देवी तेषां वै कुलरक्षाकरी स्मृता ॥ ९४ ॥&lt;br&gt;&#xA;ब्राह्मणाश्च महात्मानः सत्त्ववन्तो गुणान्विताः ॥&lt;br&gt;&#xA;तपस्वियोगिनश्चैव वेदवेदाङ्गपारगाः ॥ ९५ ॥&lt;br&gt;&#xA;साधवश्च सदाचारा विष्णुभक्तिपरायणाः ॥&lt;br&gt;&#xA;स्नानसन्ध्यापरा नित्यं ब्रह्मभोज्यपरायणाः ॥ ९६ ॥&lt;br&gt;&#xA;अस्मिन्वंशे मया प्रोक्ताः शृणुत्वं च अतः परम् ॥ ९७ ॥&lt;br&gt;&#xA;इत्येकादशस्थानम्॥ ११ ॥&lt;br&gt;&#xA;देहलोडीआ ये प्रोक्ताः कुत्सप्रवरसंयुताः ॥&lt;br&gt;&#xA;आङ्गिरस आम्बरीषो युवनाश्वस्तृतीयकः ॥ ९८ ॥&lt;br&gt;&#xA;गोत्रदेवी मया प्रोक्ता श्रीशेषदुर्बलेति च ॥&lt;br&gt;&#xA;कुत्सवंशे च ये जाताः सद्वृत्ताः सत्यभाषिणः ॥ ९९ ॥&lt;br&gt;&#xA;वेदाध्ययनशीलाश्च परच्छिद्रैकदर्शिनः ॥&lt;br&gt;&#xA;सामर्षा लौल्यतो हीना द्वेषिणः कुटिलास्तथा ॥ 3.2.39.१०० ॥&lt;br&gt;&#xA;हिंसिनो धनलुब्धाश्च ये च कुत्ससमुद्भवाः ॥ १ ॥&lt;br&gt;&#xA;इति द्वादशं स्थानम् ॥ १२ ॥&lt;br&gt;&#xA;कोहे च ब्राह्मणाः प्रोक्ता गोत्रत्रितयसंयुताः ॥&lt;br&gt;&#xA;भारद्वाजस्तथा वत्सस्तृतीयः कुश एव च ॥ २ ॥&lt;br&gt;&#xA;प्रवराण्यहं तथा वक्ष्ये यथा गोत्रक्रमेण हि ॥&lt;br&gt;&#xA;भार्गवच्यवनाप्नवानौर्वजमदग्निस्तथैव च ॥ ३ ॥&lt;br&gt;&#xA;कुशप्रवरं तृतीयं तु प्रवरत्रयमेव च ॥&lt;br&gt;&#xA;विश्वामित्रो देवरातस्तृतीयौदलमेव च ॥ ४ ॥&lt;br&gt;&#xA;यक्षिणी प्रथमा प्रोक्ता द्वितीया शीहुरी तथा ॥&lt;br&gt;&#xA;तृतीया चचाई प्रोक्ता यथानुक्रमगोत्रजा ॥ ५ ॥&lt;br&gt;&#xA;अस्मिन्गोत्रे भवा विप्राः श्रौतस्मार्त्तरता बुधाः ॥&lt;br&gt;&#xA;वेदाध्ययनशीलाश्च तापसाश्चारिमर्द्दनाः ॥ ६ ॥&lt;br&gt;&#xA;रोषिणो लोभिनो दुष्टा यजने याजने रताः ॥&lt;br&gt;&#xA;ब्रह्मकर्मपराः सर्वे मया प्रोक्ता द्विजोत्तमाः ॥ ॥ ७ ॥&lt;br&gt;&#xA;इति त्रयोदशं स्थानम्॥१३॥&lt;br&gt;&#xA;चान्दणखेडे ये जाता भारद्वाजसमुद्भवाः॥&lt;br&gt;&#xA;आङ्गिरसो बार्हस्पत्यस्तृतीयो भारद्वाजस्तथा ॥८॥&lt;br&gt;&#xA;यक्षिणी चास्य वै देवी प्रोक्ता व्यासेन धीमता ॥&lt;br&gt;&#xA;भारद्वाजास्तु ये जाता द्विजा ब्रह्मस्वरूपिणः ॥ ९ ॥&lt;br&gt;&#xA;शान्ता दान्ता सुशीलाश्च धनपुत्रसमन्विताः ॥&lt;br&gt;&#xA;धर्मारण्ये द्विजाः श्रेष्ठाः क्रतुकर्मणि कोविदाः ॥3.2.39.११०॥&lt;br&gt;&#xA;गुरुभक्तिरताः सर्वे भासयन्ति स्वकं कुलम् ॥११॥&lt;br&gt;&#xA;इति चतुर्द्दशस्थानम् ॥१४॥&lt;br&gt;&#xA;थलग्रामे च ये जाता भारद्वाजसमुद्भवाः ॥&lt;br&gt;&#xA;आङ्गिरसो बार्हस्पत्यो भारद्वाजस्तृतीयकः ॥ १२ ॥&lt;br&gt;&#xA;अस्मिन्गोत्रे च ये जाता वाडवा धनिनः शुभाः ॥&lt;br&gt;&#xA;वस्त्रालङ्करणोपेता द्विजभक्तिपरायणाः ॥ १३ ॥&lt;br&gt;&#xA;ब्रह्मभोज्यपराः सर्वे सर्वे धर्मपरायणाः ॥&lt;br&gt;&#xA;गोत्रदेवी मया ख्याता यक्षिणी नाम रक्षिणी ॥ १४ ॥&lt;br&gt;&#xA;इति पञ्चदश स्थानम्॥१५॥&lt;br&gt;&#xA;मोऊत्रीयाश्च ये जाता द्वौ गोत्रौ तत्र कीर्तितौ ॥&lt;br&gt;&#xA;भारद्वाजः कश्यपश्च देवीद्वितयमेव च ॥ १५ ॥&lt;br&gt;&#xA;चामुण्डा यक्षिणी चैव देवी चात्र प्रकीर्त्तिता ॥&lt;br&gt;&#xA;कश्यपाऽवत्सारश्चैव नैधुवश्च तृतीयकः ॥ १६ ॥&lt;br&gt;&#xA;आङ्गिरसो बार्हस्पत्यो भारद्वाजस्तृतीयकः ॥&lt;br&gt;&#xA;प्रियवाक्या महादक्षा गुरु भक्ति रताः सदा ॥ १७ ॥&lt;br&gt;&#xA;सदा प्रतिष्ठावन्तश्च सर्वभूतहिते रताः ॥&lt;br&gt;&#xA;यजन्ति ते महायज्ञान्काश्यपा ये द्विजातयः ॥ १८ ॥&lt;br&gt;&#xA;सर्वेषां याजनकरा याज्ञिकाः परमाः स्मृताः ॥ १९ ॥&lt;br&gt;&#xA;इति षोडशं स्थानम् ॥ १६ ॥&lt;br&gt;&#xA;हाथीजणे च ये जाता वत्सा भारद्वाजास्तथा ॥&lt;br&gt;&#xA;ज्ञानजा यक्षिणी चैव गोत्रदेव्यौ प्रकी र्तिते ॥ 3.2.39.१२० ॥&lt;br&gt;&#xA;अस्मिन्गोत्रे च ये जाताः पञ्चयज्ञरताः सदा ॥&lt;br&gt;&#xA;लोभिनः क्रोधिनश्चैव प्रजावन्तो बहुश्रुताः ॥ २१ ॥&lt;br&gt;&#xA;स्नानदानादिनिरता विष्णुभक्तिपरायणाः ॥&lt;br&gt;&#xA;व्रतशीला गुणज्ञानमूर्खा वेदविवर्जिताः ॥ २२ ॥&lt;br&gt;&#xA;इति सप्तदशं स्थानम् ॥ १७ ॥&lt;br&gt;&#xA;कपड्वाणजा ब्राह्मणास्तु भारद्वाजा कुशास्तथा ॥&lt;br&gt;&#xA;देवी च यक्षिणी प्रोक्ता द्वितीया चचाई तथा ॥ २३ ॥&lt;br&gt;&#xA;आङ्गिरसबार्हस्पत्यौ भारद्वाजस्तृतीयकः ॥&lt;br&gt;&#xA;विश्वामित्रो देवरातस्तृतीयौदल मेव च ॥ २४ ॥&lt;br&gt;&#xA;अस्मिन्गोत्रे च ये जाताः सत्यवादिजितव्रताः ॥&lt;br&gt;&#xA;जितेन्द्रियाः सुरूपाश्च अल्पाहाराः शुभाननाः ॥ २५ ॥&lt;br&gt;&#xA;सदोद्यताः पुराणज्ञा महादानपरायणाः ॥&lt;br&gt;&#xA;निर्द्वेषिणो लोभयुता वेदाध्ययनतत्पराः ॥ २६ ॥&lt;br&gt;&#xA;दीर्घदर्शिनो महातेजा महामायाविमोहिताः ॥ २७ ॥&lt;br&gt;&#xA;इत्यष्टादशं स्थानम् ॥ १८ ॥&lt;br&gt;&#xA;जन्होरी वाडवाः प्रोक्ताः कुशप्रवरसंयुताः ॥&lt;br&gt;&#xA;विश्वामित्रो देवरातस्तृतीयौदल एव च ॥ २८ ॥&lt;br&gt;&#xA;तारणी च महामाया गोत्रदेवी प्रकीर्त्तिता ॥&lt;br&gt;&#xA;अस्मिन्वंशे ससुत्पन्ना वाडवा दुःसहा नृप ॥ २९ ॥&lt;br&gt;&#xA;महोत्कटा महाकायाः प्रलम्बाश्च महोद्धताः ॥&lt;br&gt;&#xA;क्लेशरूपाः कृष्णवर्णाः सर्वशास्त्र विशारदाः ॥ 3.2.39.१३० ॥&lt;br&gt;&#xA;बहुभुग्धनिनो दक्षा द्वेषपापविवर्जिताः ॥&lt;br&gt;&#xA;सुवस्त्रभूषा वैरूपा ब्राह्मणा ब्रह्मवादिनः ॥ ३१ ॥&lt;br&gt;&#xA;इत्येकोनविशतितमं स्थानम् ॥ ॥ १९ ॥&lt;br&gt;&#xA;वनोडीयाश्च ये जाता गोत्राणां त्रयमेव च ॥&lt;br&gt;&#xA;कुशकुत्सौ च प्रवरौ तृतीयो भारद्वाजस्तथा ॥ ३२ ॥&lt;br&gt;&#xA;विश्वामित्रो देवरातस्तृतीयौदल मेव च ॥&lt;br&gt;&#xA;आङ्गिरस आम्बरीषो युवनाश्वस्तृतीयकः ॥ ३३ ॥&lt;br&gt;&#xA;आङ्गिरसबार्हस्पत्यभारद्वाजास्तथैव च ॥&lt;br&gt;&#xA;शेषला प्रथमा प्रोक्ता तथा शान्ता द्वितीयका ॥ ३४ ॥&lt;br&gt;&#xA;तृतीया धारशान्तिश्च गोत्रदेव्यो ह्यनुक्रमात् ॥&lt;br&gt;&#xA;अस्मिन्गोत्रे तु ये जाता दुर्बला दीनमानसाः ॥ ३५ ॥&lt;br&gt;&#xA;असत्यभाषिणो विप्रा लोभिनो नृपसत्तम ॥&lt;br&gt;&#xA;सर्वविद्याकुशलिनो ब्राह्मणा ब्रह्मवित्तमाः ॥ ३६ ॥&lt;br&gt;&#xA;इति विंशतितमं स्थानम् ॥ २० ॥&lt;br&gt;&#xA;कीणावाचनकं स्थानं यदेकाधि कविंशति ॥&lt;br&gt;&#xA;भारद्वाजाश्च विप्रेन्द्राः कथिता ब्राह्मणाः शुभाः ॥ ३७ ॥&lt;br&gt;&#xA;आङ्गिरसवार्हस्पत्यभारद्वाजास्तथैव च ॥&lt;br&gt;&#xA;यक्षिणी च तथा देवी गोत्रदेवी प्रकी र्तिता ॥ ३८ ॥&lt;br&gt;&#xA;अस्मिन्गोत्रे च ये जाता वाडवा धनिनः शुभाः ॥&lt;br&gt;&#xA;वस्त्रालङ्करणोपेता द्विजभक्तिपरायणाः ॥ ३९ ॥&lt;br&gt;&#xA;ब्रह्मभोज्यपराः सर्वे सर्वे धर्म्म परायणाः ॥ 3.2.39.१४० ॥&lt;br&gt;&#xA;इत्येकविंशतितमं स्थानम् ॥ २१ ॥&lt;br&gt;&#xA;गोविन्दणाः च स्वस्थाने ये जाता ब्रह्मसत्तमाः ॥&lt;br&gt;&#xA;कुशगोत्रं च वै प्रोक्तं प्रवरत्रयमेव च ॥ ॥४१॥&lt;br&gt;&#xA;विश्वामित्रो देवरातौदलप्रवरमेव च॥&lt;br&gt;&#xA;चचई च महादेवी गोत्रदेवी प्रकीर्तिता ॥ ४२ ॥&lt;br&gt;&#xA;अस्मिन्गोत्रे च ये जाता ब्राह्मणा ब्रह्मवेदिनः ॥&lt;br&gt;&#xA;यजन्ते क्रतुभिस्तत्र हृष्टचित्तैकमानसाः ॥ ४३ ॥&lt;br&gt;&#xA;सर्वविद्यासु कुशला ब्रह्मण्या ब्रह्मवित्तमाः ॥ ४४ ॥&lt;br&gt;&#xA;इति द्वाविंशतितमं स्थानम् ॥ २२ ॥&lt;br&gt;&#xA;थलत्यजा हि विप्रेन्द्रा द्वौ गोत्रौ चाप्यधिष्ठितौ ॥&lt;br&gt;&#xA;धारणं सङ्कुशं चैव गोत्रद्वितयमेव च ॥ ४५ ॥&lt;br&gt;&#xA;अगस्त्यो दार्ढ्यच्युतश्च रथ्यवाहनमेव च ॥&lt;br&gt;&#xA;विश्वामित्रो देवरात स्तृतीयौदल एव च ॥ ४६ ॥&lt;br&gt;&#xA;देवी च छत्रजा प्रोक्ता द्वितीया थलजा तथा ॥&lt;br&gt;&#xA;धारणसगोत्रे ये जाता ब्रह्मण्या ब्रह्मवित्तमाः ॥ ४७ ॥&lt;br&gt;&#xA;त्रिप्रवराश्चैव विख्याता सत्त्ववन्तो गुणान्विताः ।&lt;br&gt;&#xA;तदन्वये च ये जाता धर्मकर्म्मसमाश्रिताः ॥ ४८ ॥&lt;br&gt;&#xA;धनिनो ज्ञाननिष्ठाश्च तपोयज्ञक्रियादिषु ॥&lt;br&gt;&#xA;त्रयोविंशं प्रोक्तमेत्तत्स्थानं मोढकजातिनाम् ॥ ४९ ॥&lt;br&gt;&#xA;इति त्रयोविंशतितमं स्थानम् ॥ २३ ॥&lt;br&gt;&#xA;वारणसिद्धाश्च ये प्रोक्ता ब्राह्मणा ज्ञानवित्तमाः ॥&lt;br&gt;&#xA;अस्मिन्गोत्रे च ये विप्राः सत्यवादिजितव्रताः ॥ 3.2.39.१५० ॥&lt;br&gt;&#xA;जितेन्द्रियाः सुरूपाश्च अल्पाहाराः शुभाननाः ॥&lt;br&gt;&#xA;सदोद्यताः पुराणज्ञा महादानपरायणाः ॥ ॥ ५१ ॥&lt;br&gt;&#xA;निर्द्वेषिणोऽलोभयुता वेदाध्ययनतत्पराः ॥&lt;br&gt;&#xA;दीर्घदर्शिनो महातेजा महामायाविमोहिताः ॥ ५२ ॥&lt;br&gt;&#xA;चतुर्विंशतितमं प्रोक्तं स्वस्थानं परमं मतम् ॥ ५३ ॥&lt;br&gt;&#xA;इति चतुर्विंशतितमं स्थानम् ॥ २४ ॥&lt;br&gt;&#xA;भालजाश्चात्र वै प्रोक्ता ब्राह्मणाः सत्यवादिनः ॥ ५४ ॥&lt;br&gt;&#xA;वत्सगोत्रं कुशं चैव गोत्रद्वितयमेव च ॥&lt;br&gt;&#xA;तेषां प्रवराण्यहं वक्ष्ये पञ्चत्रितयमेव च ॥&lt;br&gt;&#xA;भृगुश्चयवनाप्नवानौर्वजमदग्निस्तथैव च ॥ ५५ ॥&lt;br&gt;&#xA;आङ्गिरसौम्बरीषश्च यौवनाश्वस्तृतीयकः ॥&lt;br&gt;&#xA;शान्ता च शेषला चात्र देवीद्बितयमेव च ॥ ५६ ॥&lt;br&gt;&#xA;अस्मिन्वंशे समुत्पन्ना सद्वृत्ताः सत्यभाषिणः ॥&lt;br&gt;&#xA;शान्ताश्च भिन्नवर्णाश्च निर्धनाश्च कुचैलिनः ॥ ॥ ५७ ॥&lt;br&gt;&#xA;सगर्वा लौल्ययुक्ताश्च वेदशास्त्रेषु निश्चलाः ॥&lt;br&gt;&#xA;पञ्चविंशतिमं प्रोक्तं स्वस्थानं मोढज्ञातिनाम् ॥ ५८ ॥&lt;br&gt;&#xA;इति पञ्चविंशतितमं स्थानम् ॥ ॥ २५ ॥&lt;br&gt;&#xA;महोवीआश्च ये सन्ति ब्राह्मणा ब्रह्मवित्तमाः ॥&lt;br&gt;&#xA;एकमेव च वै गोत्रं कुशसञ्ज्ञं पवित्रकम् ॥ ५९ ॥&lt;br&gt;&#xA;विश्वामित्रो देवरातस्तृतीयौदल एव च ॥&lt;br&gt;&#xA;देवी चवाई चैवात्र रक्षारूपा व्यवस्थिता ॥ 3.2.39.१६० ॥&lt;br&gt;&#xA;अस्मिन्गोत्रे च ये जाताः सत्यवादि जितेद्रियाः ॥&lt;br&gt;&#xA;सत्यव्रताः सुरूपाश्च अल्पाहाराः शुभा ननाः ॥ ६१ ॥&lt;br&gt;&#xA;दयालवः कृपालवः सर्वभूतहिते रताः ॥&lt;br&gt;&#xA;षड्विंशतितमं प्रोक्तं स्वस्थानं त्रह्मवादिनाम् ॥ ६२ ॥&lt;br&gt;&#xA;रामेण संस्तुताश्चैव सानुजेन तथैव च ॥ ६३ ॥&lt;br&gt;&#xA;इति षड्विंशतितमं स्थानम् ॥ २६ ॥&lt;br&gt;&#xA;तियाश्रीयामथोवक्ष्ये स्वस्थानं सप्तविंशकम् ॥&lt;br&gt;&#xA;अस्मिन्स्थाने च ये जाता ब्राह्मणा वेदपारगाः ॥ ६४ ॥&lt;br&gt;&#xA;शाण्डिल्यगोत्रं चैवात्र कथितं वेदसत्तमैः ॥&lt;br&gt;&#xA;पञ्चप्रवरमथो प्रोक्तं ज्ञानजा चात्र देवता ॥ ६५ ॥&lt;br&gt;&#xA;काश्यपावत्सारश्चैव शाण्डि लोसित एव च ॥&lt;br&gt;&#xA;पञ्चमो देवलश्चैव प्रवराणि तथा क्रमात् ॥&lt;br&gt;&#xA;ज्ञानजा च तथा देवी कथिता स्थानदेवता ॥ ६६ ॥&lt;br&gt;&#xA;अस्मिन्वंशे च ये जातास्ते द्विजाः सूर्यवर्चसः ॥&lt;br&gt;&#xA;चन्द्रवच्छीतलाः सर्वे धर्मारण्ये व्यवस्थिताः ॥ ६७ ॥&lt;br&gt;&#xA;सदाचारा महाराज वेदशास्त्रपरायणाः ॥&lt;br&gt;&#xA;याज्ञिकाश्च शुभाचाराः सत्यशौचपरायणाः ॥ ६८ ॥&lt;br&gt;&#xA;धर्मज्ञा दानशीलाश्च निर्मला हि मदोत्सुकाः ॥&lt;br&gt;&#xA;तपःस्वाध्यायनिरता न्यायधर्मपरायणाः ॥&lt;br&gt;&#xA;सप्तविंशतिमं स्थानं कथितं ब्रह्मवित्तमैः ॥ ६९ ॥&lt;br&gt;&#xA;इति सप्तविंशं स्थानम् ॥ २७ ॥&lt;br&gt;&#xA;गोधरीयाश्च ये जाता ब्राह्मणा ज्ञानसत्तमाः ॥&lt;br&gt;&#xA;गोत्रत्रयमथो वक्ष्ये यथा चैवाप्यनुक्रमात्॥ 3.2.39.१७० ॥&lt;br&gt;&#xA;प्रथमं धारणसं चैव जातूकर्णं द्वितीयकम् ॥&lt;br&gt;&#xA;तृतीयं कौशिकं चैव यथा चैवाप्यनुक्रमात् ॥७१॥&lt;br&gt;&#xA;धारणसगोत्रे ये जाताः प्रवरैस्त्रिभिः संयुताः ॥&lt;br&gt;&#xA;अगस्तिश्च दार्ढच्युत इध्मवाहनसञ्ज्ञकः ॥ ७२ ॥&lt;br&gt;&#xA;वसिष्ठश्च तथात्रेयो जातूकर्णस्तृतीयकः ॥&lt;br&gt;&#xA;विश्वामित्रो माधुच्छन्दस अघमषणस्तृतीयकः ॥ ७३ ॥&lt;br&gt;&#xA;महाबला च मालेया द्वितीया चैव यक्षिणी ॥&lt;br&gt;&#xA;तृतीया च महायोगी गोत्रदेव्यः प्रकीर्तिताः ॥ ७४ ॥&lt;br&gt;&#xA;अस्मिन्वंशे च ये जाता ब्राह्मणाः सत्यवादिनः ॥&lt;br&gt;&#xA;अलौल्याश्च महायज्ञा वेदाज्ञाप्रतिपालकाः ॥ ७५ ॥&lt;br&gt;&#xA;इत्यष्टाविंशं स्थानम् ॥ २८ ॥&lt;br&gt;&#xA;वाटस्त्रहाले ये जाता गोत्रत्रितयमेव च ॥&lt;br&gt;&#xA;धारणं प्रथमं ज्ञेयं वत्ससञ्ज्ञं द्वितीयकम् ॥ ७६ ॥&lt;br&gt;&#xA;तृतीयं कुत्ससञ्ज्ञं च गोत्रदेव्यस्तथैव च ॥&lt;br&gt;&#xA;प्रथमं धारणसगोत्रं प्रवरत्रयमेव च ॥ ७७ ॥&lt;br&gt;&#xA;अगस्तिदार्ढच्युतश्चैव इध्मवाहन एव च ॥&lt;br&gt;&#xA;द्वितीयं वत्ससञ्ज्ञं हि प्रवराणि च पञ्च वै ॥ ७८ ॥&lt;br&gt;&#xA;भृगु च्यवनाप्नवानौर्वजमदग्निस्तथैव च ॥&lt;br&gt;&#xA;तृतीयं कुत्ससञ्ज्ञं हि प्रवरत्रयमेव च ॥ ७९ ॥&lt;br&gt;&#xA;आङ्गिरसाम्बरीषौ च यौवनाश्वस्तृतीयकः ॥&lt;br&gt;&#xA;देवी चच्छत्रजा चैव द्वितीया शेषला तथा ॥ 3.2.39.१८० ॥&lt;br&gt;&#xA;ज्ञानजा चैव देवी च गोत्रदेव्यो ह्यनुक्रमात् ॥&lt;br&gt;&#xA;अस्मिन्गोत्रे च ये विप्राः सत्यवादिजितेन्द्रियाः ॥ ८१ ॥&lt;br&gt;&#xA;सुरूपाश्चाल्पाहाराश्च महादानपरायणाः ॥&lt;br&gt;&#xA;निर्द्वेषिणो लोभयुता वेदाध्ययनतत्पराः ॥ ८२ ॥&lt;br&gt;&#xA;दीर्घदर्शिनो महातेजा महोत्काः सत्यवादिनः ॥ ॥ ८३॥&lt;br&gt;&#xA;इत्येकोनत्रिंशं स्थानम् ॥ २९ ॥&lt;br&gt;&#xA;माणजा च महास्थानं गोत्रद्वितयमेव च ॥&lt;br&gt;&#xA;शाण्डिल्यश्च कुशश्चैव गोत्रद्वयमितीरितम् ॥ ८४ ॥&lt;br&gt;&#xA;काश्यपोऽवत्सारश्च शाण्डिल्योऽसित एव च ॥&lt;br&gt;&#xA;पञ्चमो देवलश्चैव एकगोत्रं प्रकीर्तितम् ॥८५॥&lt;br&gt;&#xA;ज्ञानजा च तथा देवी कथिता चात्र सैव च ॥&lt;br&gt;&#xA;द्वितीयं च कुशं गोत्रं प्रवरत्रयमेव च ॥ ८६ ॥&lt;br&gt;&#xA;विश्वामित्रो देवराजस्तृतीयोदलमेव च ॥&lt;br&gt;&#xA;ज्ञानदा चात्र वै देवी द्वितीया सम्प्रकीर्तिता ॥ ८७॥&lt;br&gt;&#xA;अस्मिन्गोत्रे तु ये जाता दुर्बला दीनमानसाः ॥&lt;br&gt;&#xA;असत्यभाषिणो विप्रा लोभिनो नृपसत्तम ॥ ८८ ॥&lt;br&gt;&#xA;सर्वविद्याकुशलिनो ब्राह्मणा ब्रह्मसत्तमाः ॥ ८९ ॥&lt;br&gt;&#xA;इति त्रिंशं स्थानम् ॥३०॥&lt;br&gt;&#xA;साणदां च परं स्थानं पवित्रं परमं मतम् ॥&lt;br&gt;&#xA;कुशप्रवरजा विप्रास्तत्रस्थाः पावनाः स्मृताः ॥ 3.2.39.१९० ॥&lt;br&gt;&#xA;विश्वामित्रो देवरातस्तृतीयोदल एव च ॥&lt;br&gt;&#xA;ज्ञानदा च महादेवी गोत्रदेवी प्रकीर्तिता ॥ ९१ ॥&lt;br&gt;&#xA;अस्मिन्गोत्रे तु ये जाता दुर्बला दीनमानसाः ॥&lt;br&gt;&#xA;असत्यभाषिणो विप्रा लोभिनो नृपसत्तम॥९२॥&lt;br&gt;&#xA;सर्वविद्याकुशिलिनो ब्राह्मणा ब्रह्मवित्तमाः ॥९३॥&lt;br&gt;&#xA;इत्येकत्रिंशं स्थानम् ॥ ३१ ॥&lt;br&gt;&#xA;आनन्दीया च संस्थानं गोत्रद्वितयमेव च ॥&lt;br&gt;&#xA;भारद्वाजं नाम चैकं शाण्डिल्यं च द्वितीयकम् ॥९४ ॥&lt;br&gt;&#xA;आङ्गिरसो बार्हस्पत्यो भारद्वाजस्तृतीयकः ॥&lt;br&gt;&#xA;चचाई चात्र या देवी गोत्रदेवी प्रकीर्तिता ॥ ९५ ॥&lt;br&gt;&#xA;काश्यपावत्सारश्च शाण्डिल्योऽसित एव च ॥&lt;br&gt;&#xA;पञ्चमो देवलश्चैव प्रवराणि यथाक्रमम् ॥ ९६ ॥&lt;br&gt;&#xA;ज्ञानजा च तथा देवी कथिता गोत्रदेवता ॥&lt;br&gt;&#xA;अस्मिन्गोत्रे च ये जाता निर्लोभाः शुद्धमानसाः ॥९७॥&lt;br&gt;&#xA;यदृच्छालाभसन्तुष्टा ब्राह्मणा ब्रह्मवित्तमाः ॥९८॥&lt;br&gt;&#xA;इति द्वात्रिंशं स्थानम् ॥३२॥&lt;br&gt;&#xA;पाटडीया परं स्थानं पवित्रं परिकीर्तितम्।&lt;br&gt;&#xA;कुशगोत्रं भवेदत्र प्रवरत्रयसंयुतम् ॥९९॥&lt;br&gt;&#xA;विश्वामित्रो देवरातस्तृतीयौदलमेव हि ॥&lt;br&gt;&#xA;अस्मिन्गोत्रे च ये जाता वेदशास्त्र परायणाः ॥3.2.39.२००॥&lt;br&gt;&#xA;मदोद्धुराश्च ते विप्रा न्यायमार्गप्रवर्तकाः ॥१॥&lt;br&gt;&#xA;इति त्रयस्त्रिंशं स्थानम् ॥ ३३ ॥&lt;br&gt;&#xA;टीकोलिया परं स्थानं कुशगोत्रं तथैव च ॥&lt;br&gt;&#xA;विश्वामित्रो देवरातस्तृतीयौदलमेव च ॥२॥&lt;br&gt;&#xA;चचाई चात्र वै देवी गोत्रदेवी प्रकीर्तिता ॥&lt;br&gt;&#xA;अस्मिन्गोत्रे भवा विप्राः श्रुतिस्मृतिपरायणाः ॥३॥&lt;br&gt;&#xA;रोगिणो लोभिनो दुष्टा यजने याजने रताः ॥&lt;br&gt;&#xA;ब्रह्मक्रियापराः सर्वे मोढाः प्रोक्ता मयात्र वै ॥४॥&lt;br&gt;&#xA;इति चतुस्त्रिंशं स्थानम् ॥३४॥&lt;br&gt;&#xA;गमीधाणीयं परमं स्थानं प्रोक्तं वै पचत्रिंशकम्॥&lt;br&gt;&#xA;योत्र धारणसं चैव देवी चात्र महाबला॥५॥&lt;br&gt;&#xA;अगस्तिदार्ढच्युतइध्मवाहनसञ्ज्ञकाः॥&lt;br&gt;&#xA;अस्मिन्वंशे च ये जाता ब्राह्मणा ब्रह्मतत्पराः ॥ ६ ॥&lt;br&gt;&#xA;अलौल्याश्च महाप्राज्ञा वेदाज्ञाप्रतिपालकाः ॥ ७ ॥&lt;br&gt;&#xA;इति पञ्चत्रिंशं स्थानम् ॥३५॥&lt;br&gt;&#xA;मात्रा च परमं स्थानं पवित्रं सर्वदेहिनाम् ॥&lt;br&gt;&#xA;कुशगोत्रं पवित्रं तु परमं चात्र धिष्ठितम् ॥ ८ ॥&lt;br&gt;&#xA;विश्वामित्रो देवरातो दलश्चैव तृतीयकः ॥&lt;br&gt;&#xA;ज्ञानदा च महादेवी सर्वलोकैकरक्षिणी ॥ ९ ॥&lt;br&gt;&#xA;अस्मिन्वंशे समुद्भूता ब्राह्मणा देवतत्पराः ॥&lt;br&gt;&#xA;सस्वाधायवषट्कारा वेदशास्त्रप्रवर्तकाः ॥ 3.2.39.२१० ॥&lt;br&gt;&#xA;इति षट्त्रिशं स्थानम् ॥ ३६ ॥&lt;br&gt;&#xA;नातमोरा परं स्थानं पवित्रं परमं शुभम् ॥&lt;br&gt;&#xA;कुशगोत्रं च तत्रास्ति प्रवरत्रयसंयुतम् ॥ ११ ॥&lt;br&gt;&#xA;विश्वामित्रो देवरातस्तृतीयौदलमेव च ॥&lt;br&gt;&#xA;ज्ञानजा चात्र वै देवी गोत्रदेवी प्रकीर्तिता ॥ १२ ॥&lt;br&gt;&#xA;अस्मिन्वंशे भवा ये च ब्राह्मणा ब्रह्मवित्तमाः ॥&lt;br&gt;&#xA;धर्मज्ञाः सत्यवक्तारो व्रतदानपरायणाः ॥ १३ ॥&lt;br&gt;&#xA;इति सप्तत्रिंशं स्थानम् ॥ ३७ ॥&lt;br&gt;&#xA;बलोला च महास्थानं पवित्रं परमाद्भुतम् ॥&lt;br&gt;&#xA;कुशगोत्रं समाख्यातं प्रवरत्रयमेव च ॥ १४ ॥&lt;br&gt;&#xA;पूर्वोक्तं प्रवरं चैव देवी चैवात्र मानदा ॥&lt;br&gt;&#xA;वंशेस्मिन्परमाः प्रोक्ताः काजेशेन विनिर्मिताः॥। १५ ॥&lt;br&gt;&#xA;असत्यभाषिणो विप्रा लोभिनो नृपसत्तम ॥&lt;br&gt;&#xA;सर्वविद्याकुशलिनो ब्राह्मणा ब्रह्मसत्तमाः ॥ १६ ॥&lt;br&gt;&#xA;इत्यष्टत्रिंशं स्थानम् ॥ ३८ ॥&lt;br&gt;&#xA;राज्यजा च महास्थानं लौगाक्षाप्रवरं तथा ॥&lt;br&gt;&#xA;काश्यपावत्सारवाशिष्ठं प्रवरत्रयमेव च ॥ १७ ॥&lt;br&gt;&#xA;भद्रा च योगिनी चैव गोत्रदेवी प्रकीर्तिता ॥&lt;br&gt;&#xA;अस्मिन्वंशे समुद्भूता ब्राह्मणा वेदतत्पराः ॥ १८ ॥&lt;br&gt;&#xA;नित्यस्नाननित्यहोमनित्यदानपरायणाः ॥&lt;br&gt;&#xA;नित्यधर्मरताश्चैव नित्यनैमित्ततत्पराः ॥ १९ ॥&lt;br&gt;&#xA;इत्येकोनचत्वारिंशं स्थानम ॥ ३९ ॥&lt;br&gt;&#xA;रूपोला परमं स्थानं पवित्रमतिपुण्यदम् ॥&lt;br&gt;&#xA;अस्मिन्गोत्रत्रये चैव देवीत्रितयमेव च ॥3.2.39.२२०॥&lt;br&gt;&#xA;प्रथमं कुत्सवत्साख्यौ भारद्वाजस्तृतीयकः ॥&lt;br&gt;&#xA;आङ्गिरसोम्बरीषश्च यौवनाश्वस्तृतीयकः ॥ २१ ॥&lt;br&gt;&#xA;भृगुच्यवनाप्नवानौर्वजगदग्निस्तथैव च ॥&lt;br&gt;&#xA;आङ्गिरसवार्हस्पत्यभारद्वाजस्तथैव च ॥२२॥&lt;br&gt;&#xA;क्षेमला चैव वै देवी धारभट्टारिका तथा ॥&lt;br&gt;&#xA;तृतीया क्षेमला प्रोक्ता गोत्रमाता ह्यनुक्रमात् ॥२३॥&lt;br&gt;&#xA;अस्मिन्गोत्रे च ये जाता पञ्चयज्ञरताः सदा ॥&lt;br&gt;&#xA;लोभिनः क्रोधिनश्चैव प्रजायन्ते बहुप्रजाः ॥ २४ ॥&lt;br&gt;&#xA;स्नानदानादिनिरताः सदा च विजितेन्द्रियाः ॥&lt;br&gt;&#xA;वापीकूपतडागानां कर्त्तारश्च सहस्रशः ॥ २५ ॥&lt;br&gt;&#xA;इति चत्वारिंशं स्थानम् ॥ ४० ॥&lt;br&gt;&#xA;बोधणी परमं स्थानं पवित्रं पापनाशनम् ॥&lt;br&gt;&#xA;कुशं च कौशिकं चैव गोत्रद्वितयमेव च ॥ २६ ॥&lt;br&gt;&#xA;विश्वामित्रश्च प्रथमो देवरातोदलेति च ॥&lt;br&gt;&#xA;विश्वामित्राघमर्षणकौशिकेति तथैव च ॥ २७ ॥&lt;br&gt;&#xA;यक्षिणी प्रथमा चैव द्वितीया तारणी तथा ॥&lt;br&gt;&#xA;अस्मिन्गोत्रे तु ये जाता दुर्बला दीनमानसाः ॥ २८ ॥&lt;br&gt;&#xA;असत्यभाषिणो विप्रा लोभिनो नृपसत्तम ॥&lt;br&gt;&#xA;सर्वविद्याकुशलिनो ब्राह्मणा ब्रह्मसत्तमाः । २९ ॥&lt;br&gt;&#xA;इत्येकचत्वारिशं स्थानम् ॥ ४१ ॥&lt;br&gt;&#xA;छत्रोटा च परं स्थानं सर्वलोकैकपूजितम् ॥&lt;br&gt;&#xA;कुशगोत्रं समाख्यातं प्रवरत्रयमेव हि ॥ 3.2.39.२३० ॥&lt;br&gt;&#xA;विश्वामित्रो देवरातस्तृतीयो दलमेव वै ॥&lt;br&gt;&#xA;चचाई चात्र वै देवी गोत्रदेवी प्रकीर्तिता ॥ ३१ ॥&lt;br&gt;&#xA;अस्मिन्वंशे भवाश्चैव वेदशास्त्रपरायणाः ॥&lt;br&gt;&#xA;महोदयाश्च ते विप्रा न्यायमार्गप्रवर्तकाः । ३२ ॥&lt;br&gt;&#xA;इति द्विचत्वारिंशं स्थानम् ॥ ४२ ॥&lt;br&gt;&#xA;खल एवात्र संस्थानं त्रयश्चत्वारिंशमेव हि ॥&lt;br&gt;&#xA;वत्सगोत्रोद्भवा विप्राः कृषिकर्मप्रवर्तकाः ॥ ३३ ॥&lt;br&gt;&#xA;गोत्रजा ज्ञानजा देवी प्रवराः पञ्च एव हि ॥&lt;br&gt;&#xA;भार्गावच्या वनाप्नवानौर्वजामदग्न्येति चैव हि ॥ ३४ ॥&lt;br&gt;&#xA;अस्मिन्गोत्रे भवा विप्राः श्रौताग्नि सुनिषेवकाः ॥&lt;br&gt;&#xA;वेदाध्ययनशीलाश्च तापसाश्चारिमर्दनाः ॥ ३५ ॥&lt;br&gt;&#xA;रोषिणो लोभिनो हृष्टा यजने याजने रताः ॥&lt;br&gt;&#xA;सर्वभूतदयाविष्टास्तथा परोपकारिणः ॥३६ ॥&lt;br&gt;&#xA;इति त्रयश्चत्वारिम्श स्थानम् ॥ ४३ ॥&lt;br&gt;&#xA;वासन्तड्यां च विप्राणां कुशगोत्रमुदाहृतम् ॥&lt;br&gt;&#xA;विश्वामित्रो देवारातस्तृतीयौदलमेव हि ॥३७॥&lt;br&gt;&#xA;चचाई चात्र वै देवी गोत्रदेवी प्रकीर्तिता ॥&lt;br&gt;&#xA;अस्मिन्वंशे च ये जाताः पूर्वोक्ता ब्रह्मतत्पराः ॥ ३८ ॥&lt;br&gt;&#xA;परोपकारिणश्चैव परचित्तानुवर्तिनः ॥&lt;br&gt;&#xA;परस्वविमुखाश्चैव परमार्गप्रवर्त्तकाः ॥ ३९ ॥&lt;br&gt;&#xA;इति चतुश्चत्वारिंशं स्थानम् ॥ ॥ ४४ ॥&lt;br&gt;&#xA;अतः परं च संस्थानं जाखासणमुदाहृतम् ॥&lt;br&gt;&#xA;गोत्रं वै वात्स्यसञ्ज्ञं तु गोत्रजा शीहुरी तथा ॥&lt;br&gt;&#xA;प्रवराणि च पञ्चैव मया तव प्रकाशितम् ॥ 3.2.39.२४० ॥&lt;br&gt;&#xA;भार्गवच्यावनाप्नवानौर्वपुरोधसः स्मृतः ॥&lt;br&gt;&#xA;अस्मिन्वंशे च ये जाता वाडवाः सुखवासिनः ॥&lt;br&gt;&#xA;विप्राः स्थूलाश्च ज्ञातारः सर्वकर्म रताश्च वै ॥ ४१ ॥&lt;br&gt;&#xA;सर्वे धर्मैकविश्वासाः सर्वलोकैकपूजिताः ॥&lt;br&gt;&#xA;वेदशास्त्रार्थनिपुणा यजने याजने रताः ॥ ४२ ॥&lt;br&gt;&#xA;सदाचाराः सुरूपाश्च तुन्दिला दीर्घ दर्शिनः ॥&lt;br&gt;&#xA;शीहुरी चात्र वै देवी कुलदेवी प्रकीर्तिता ॥ ४३ ॥&lt;br&gt;&#xA;इति पञ्चचत्वारिंशं स्थानम् ॥ ४५ ॥&lt;br&gt;&#xA;षट्चत्वारिंशकं स्थानं मोटानां तु प्रकाशितम्॥&lt;br&gt;&#xA;गोतीआनामसञ्ज्ञा तु कुशगोत्रमिहास्ति च ॥४४॥&lt;br&gt;&#xA;विश्वामित्रं प्रथमं चैव द्वितीयं देवरातकम्॥&lt;br&gt;&#xA;तृतीयमौदलं चैव प्रवरत्रितयं त्विदम्॥४५॥&lt;br&gt;&#xA;यक्षिणी चात्र वै देवी राक्षसानां प्रभञ्जनी॥&lt;br&gt;&#xA;अस्मिन्वंशे च ये जाता ब्राह्मणा ब्रह्मतत्पराः॥४६॥&lt;br&gt;&#xA;धर्मे मतिप्रवृत्ताश्च धर्मशास्त्रेषु निष्ठिताः ॥ ४७ ॥&lt;br&gt;&#xA;इति षटचत्वारिंशस्थानम् ॥ ४६ ॥&lt;br&gt;&#xA;सप्तचत्वारिंशकं च संस्थानं परिकीर्तितम् ॥&lt;br&gt;&#xA;वरलीयाख्यसंस्थानं पवित्रं परमं मतम् ॥ ४८ ॥&lt;br&gt;&#xA;भारद्वाजं तथा गोत्रं प्रवराणि तथैव च ॥&lt;br&gt;&#xA;यक्षिणी चात्र वै देवी कुलदेवी प्रकीर्तिता ॥ ४९ ॥&lt;br&gt;&#xA;आङ्गिरसं बार्हस्पत्यं भारद्वाजं तृतीयकम् ॥&lt;br&gt;&#xA;अस्मिन्वंशे च ये जाताः ब्राह्मणा पूतमूर्तयः॥ 3.2.39.२५० ॥&lt;br&gt;&#xA;येषां वाक्योदकेनैव शुध्यन्ति पापिनो नराः ॥ ५१ ॥&lt;br&gt;&#xA;इति सप्तचत्वारिंशकं स्थानम् ॥ ४७ ॥&lt;br&gt;&#xA;दुधीयाख्यं परं स्थानं गोत्रद्वितयमेव च ॥&lt;br&gt;&#xA;धारणसं तथा गोत्रमाङ्गिरकसमेव च ॥ ५२ ॥&lt;br&gt;&#xA;अगस्तिदार्ढच्युतइध्मवाहनसञ्ज्ञकम् ॥&lt;br&gt;&#xA;छत्राइ च महादेवी द्वितीयं प्रवरं शृणु ॥ ५३ ॥&lt;br&gt;&#xA;आङ्गिरसाम्बरीषौ च यौवनाश्वस्तृतीयकः ॥&lt;br&gt;&#xA;ज्ञानदा शेषला चैव ज्ञानदा सर्वदेहिनाम् ॥ ५४ ॥&lt;br&gt;&#xA;अस्मिन्वंशे समुत्पन्ना वाडवा दुःसहा नृप ॥&lt;br&gt;&#xA;मदोत्कटा महाकायाः प्रलम्भाश्च मदोद्धताः ॥ ५५ ॥&lt;br&gt;&#xA;क्लेशरूपाः कृष्णवर्णाः सर्वशस्त्रविशारदाः ॥&lt;br&gt;&#xA;बहुभुग्धनिनो दक्षा द्वेषपापविवर्जिताः ॥ ५६ ॥&lt;br&gt;&#xA;इत्यष्टाचत्वारिशकं स्थानम् ॥ ४८ ॥&lt;br&gt;&#xA;हासोलासं प्रवक्ष्यामि स्वस्थानं चात्र संश्रुतम् ॥&lt;br&gt;&#xA;शाण्डिल्यगोत्रं चैवात्र प्रवरैः पञ्चभिर्युतम् ॥ ५७ ॥&lt;br&gt;&#xA;भार्गवच्यावनाप्नवानौर्वं वै जामदग्न्यकम् ॥&lt;br&gt;&#xA;यक्षिणी चात्र वै देवी पवित्रा पापनाशिनी ॥ ५८ ॥&lt;br&gt;&#xA;अस्मिन्वंशे च ये जाता ब्राह्मणाः स्थूलदेहिनः ॥&lt;br&gt;&#xA;लम्बोदरा लम्बकर्णा लम्बहस्ता महाद्विजाः ॥ ५९ ॥&lt;br&gt;&#xA;अरोगिणः सदा देवाः सत्यव्रतपरायणाः ॥ ॥ 3.2.39.२६० ॥&lt;br&gt;&#xA;इत्येकोनपञ्चाशत्तमं स्थानम् ॥ ४९ ॥&lt;br&gt;&#xA;वैहालाख्यं च संस्थानं पचाशत्तममेव हि ॥&lt;br&gt;&#xA;कुशगोत्रं तथा चैव देवी चात्र महाबला ॥ ६१ ॥&lt;br&gt;&#xA;अस्मिन्गोत्रे भवा विप्रा दुष्टाः कुटिलगामिनः ॥&lt;br&gt;&#xA;धनिनो धर्मनिष्ठाश्च वेदवेदाङ्गपारगाः ॥ ६२ ॥&lt;br&gt;&#xA;दानभोगरताः सर्वे श्रौते च कृत बुद्धयः ॥ ६३ ॥&lt;br&gt;&#xA;इति पञ्चाशत्तमं स्थानम् ॥ ५० ॥&lt;br&gt;&#xA;असाला परमं स्थानं प्रवरद्वयमेव हि ॥&lt;br&gt;&#xA;कुशं च धारणं चैव प्रवराणि क्रमेण तु ॥६४॥&lt;br&gt;&#xA;विश्वामित्रो देवरातो देवलस्तु तृतीयकः ॥&lt;br&gt;&#xA;ज्ञानजा च तथा देवी गोत्रदेवी प्रकीर्तिता ॥ ६५ ॥&lt;br&gt;&#xA;इत्येकपञ्चाशत्तमं स्थानम् ॥ ५१ ॥&lt;br&gt;&#xA;नालोला परमं स्थानं द्विपञ्चाशत्तमं किल ॥&lt;br&gt;&#xA;वत्सगोत्रं तथा ख्यातं द्वितीयं धारणसं तथा ॥ ६६ ॥&lt;br&gt;&#xA;प्रवराश्चैव पूर्वोक्ता देव्युक्ता पूर्वमेव हि ॥&lt;br&gt;&#xA;अस्मिन्वंशे च ये जाताः पवित्राः परमा मताः ॥ ६७&lt;br&gt;&#xA;बहुनोक्तेन किं विप्राः सर्व एवात्र सत्तमाः ॥&lt;br&gt;&#xA;सर्वे शुद्धा महात्मानः सर्वे कुलपरम्पराः॥६८॥&lt;br&gt;&#xA;इति द्वापञ्चाश त्तमं स्थानम्॥५२॥&lt;br&gt;&#xA;देहोलं परमं स्थानं ब्राह्मणानां परन्तप ॥&lt;br&gt;&#xA;कुशवंशोद्भवा विप्रास्तत्र जाता नृसत्तम ॥&lt;br&gt;&#xA;पूर्वोक्तप्रवराण्येव देवी पूर्वोदिता मया॥६९॥&lt;br&gt;&#xA;तस्मिन्गोत्रे द्विजा जाताः पूर्वोक्तगुणशालिनः ॥3.2.39.२७०॥&lt;br&gt;&#xA;इति त्रिपञ्चाशत्तमं स्थानम् ॥ ५३ ॥&lt;br&gt;&#xA;सोहासीयापुरं स्थानं गोत्रत्रितयमेव हि ॥&lt;br&gt;&#xA;भारद्वाजस्तथा ख्यातं गोत्रं वत्सं तथैव च ॥७१॥&lt;br&gt;&#xA;यक्षिणी ज्ञानजा चैव सिहोली च यथाक्रमम्॥&lt;br&gt;&#xA;एतद्वंशपरीक्षा च पूर्वोक्ता नृपसत्तम ॥७२॥&lt;br&gt;&#xA;इति चतुःपञ्चाशत्तमं स्थानम् ॥५४॥&lt;br&gt;&#xA;पञ्चपञ्चाशकं स्थानं प्रवक्ष्यामि तवाधुना ॥&lt;br&gt;&#xA;नाम्ना संहालियास्थानं दत्तं रामेण वै पुरा ॥७३॥&lt;br&gt;&#xA;तत्र वै कुत्सगोत्रस्था ब्राह्मणां ब्रह्मवर्चसः॥&lt;br&gt;&#xA;स्वधर्मनिरता नित्याः स्वकर्म्मनिरताश्च ते ॥७४ ॥&lt;br&gt;&#xA;आङ्गिरसाम्बरीषेच यौवनाश्वमतः परम् ॥&lt;br&gt;&#xA;शान्ता चैवात्र वै देवी शान्तिकर्म्मणि शा तिदा ॥ ७५ ॥&lt;br&gt;&#xA;इति पञ्चपञ्चाशत्तमं स्थानम् ॥ ५५ ॥&lt;br&gt;&#xA;एवं मया ते गोत्राणि स्थानान्यपि तथैव च ॥&lt;br&gt;&#xA;प्रवराणि तथैवात्र ब्राह्मणानां परन्तप ॥७६॥&lt;br&gt;&#xA;अतः परं प्रवक्ष्यामि त्रैविद्यानां परन्तप ॥&lt;br&gt;&#xA;स्वस्थानं च मया प्रोक्तं यथानुक्रमेण तु ॥ ७७ ॥&lt;br&gt;&#xA;शीलायाः प्रथमं स्थानं मण्डोरा च द्वितीयकम् ॥&lt;br&gt;&#xA;एवडी च तृतीय हि गुन्दराणा चतुर्थकम् ॥७८॥&lt;br&gt;&#xA;पञ्चमं कल्याणीया देगामा षष्ठकं तथा ॥&lt;br&gt;&#xA;नायकपुरा सप्तमं च डलीआ चाष्टमं तथा ॥ ७९ ॥&lt;br&gt;&#xA;कडोव्या नवमं चैव कोहाटोया दशमं तथा॥&lt;br&gt;&#xA;हरडीयैकादशं चैव भदुकीया द्वादशं तथा ॥3.2.39.२८०॥&lt;br&gt;&#xA;सम्प्राणावा तथा चात्र कन्दरावा प्रकीर्तितम् ॥&lt;br&gt;&#xA;वासरोवा त्रयोदशं शरण्डावा चतुर्दशम् ॥ ८१ ॥&lt;br&gt;&#xA;लोलासणा पञ्चदशं वारोला षोडशं तथा ॥&lt;br&gt;&#xA;नागलपुरा मया चात्र उक्तं सप्तदशं तथा ॥ ८२ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;चातुर्विद्यास्तु ये विप्रा नागताः पुनरागताः ॥&lt;br&gt;&#xA;वसतिं तत्र रम्ये च चक्रिरे ते द्विजोत्तमाः ॥ ८३ ॥&lt;br&gt;&#xA;चतुर्विंशतिसङ्ख्याका रामशासनलिप्सया ॥&lt;br&gt;&#xA;हनुमन्तं प्रति गता व्यावृत्ताः पुनरागताः ॥८४॥&lt;br&gt;&#xA;तेषां दोषात्समस्तास्ते स्थानभ्रंशत्वमागताः॥&lt;br&gt;&#xA;कियत्काले गते तेषां विरोधः समपद्यत ॥ ८५ ॥&lt;br&gt;&#xA;भिन्नाचारा भिन्नभाषा वेशसंशयमागताः ॥&lt;br&gt;&#xA;पञ्चदशसहस्राणि मध्ये ये के च वाडवाः॥८६॥&lt;br&gt;&#xA;कृषिकर्मरता आसन्केचिद्यज्ञपरायणाः॥&lt;br&gt;&#xA;केचिन्मल्लाश्च सञ्जा ताः केचिद्वै वेदपाठकाः ॥८७॥&lt;br&gt;&#xA;आयुर्वेदरताः केचित्केचिद्रजकयाजकाः ॥&lt;br&gt;&#xA;सन्ध्यास्नानपराः केचिन्नीलीकर्तृप्रयाजकाः ॥ ८८ ॥&lt;br&gt;&#xA;तन्तुकृद्याचनरतास्तन्तुवायादियाचकाः ॥&lt;br&gt;&#xA;कलौ प्राप्ते द्विजाः भ्रष्टा भविष्यन्ति न संशयः ॥ ८९ ॥&lt;br&gt;&#xA;शूद्रेषु जातिभेदः स्यात्कलौ प्राप्ते नराधिप ॥&lt;br&gt;&#xA;भ्रष्टाचाराः परं ज्ञात्वा ज्ञातिबन्धेन पीडिताः ॥ 3.2.39.२९० ॥&lt;br&gt;&#xA;भोजनाच्छादने राजन्परित्यक्ता निजैर्जनैः ॥&lt;br&gt;&#xA;न कोऽपि कन्यां विवहेत्संसर्गेण कदाचन ॥&lt;br&gt;&#xA;ततस्ते वणिजो राजं स्तैलकाराः कलौ किल ॥ ९१ ॥&lt;br&gt;&#xA;केचिच्च कलकाराश्च केचित्तन्दुलकारिणः ॥&lt;br&gt;&#xA;राजपुत्राश्रिताः केचिन्नानावर्णसमाश्रिताः ॥&lt;br&gt;&#xA;कलौ प्राप्ते तु वणिजो भ्रष्टाः केपि महीतले ॥ ९२ ॥&lt;br&gt;&#xA;तेषां तु पृथगाचाराः सम्बन्धाश्च पृथक्कृता ॥&lt;br&gt;&#xA;सीतापुरे च वसतिः केषाञ्चित्समजायत ॥ ९३ ॥&lt;br&gt;&#xA;साभ्रमत्यास्तटे केचिद्यत्र कुत्र व्यवस्थिताः ॥&lt;br&gt;&#xA;सीतापुरात्तु ये पूर्वं भयभीता समागताः ॥ ९४ ॥&lt;br&gt;&#xA;साभ्रमत्युत्तरे कूले श्रीक्षेत्रे ये व्यवस्थिताः ॥&lt;br&gt;&#xA;यदा तेषां पदं स्थानं दत्तं वै सुखवासकम् ॥९५॥&lt;br&gt;&#xA;पुनस्तेऽपि गताः सद्यस्तस्मिन्सीतापुरे स्वयम्॥&lt;br&gt;&#xA;पञ्चपञ्चाशद्ग्रामाश्च दत्तास्तु प्रुनरागमे ॥ ९६ ॥&lt;br&gt;&#xA;रामेण मोढविप्राणां निवासांस्तेषु चक्रिरे ॥&lt;br&gt;&#xA;वृत्तिबाह्यास्तु ये विप्रा धर्मारण्यान्तरस्थिताः ॥ ९७ ॥&lt;br&gt;&#xA;नास्माकं वणिजां वृत्तौ ग्रामवृत्तौ न किञ्चन ॥&lt;br&gt;&#xA;प्रयोजनं हि विप्रेन्द्रा वासोऽस्माकं तु रोचते ॥ ९८ ॥&lt;br&gt;&#xA;इत्युक्ते समनुज्ञातास्त्रैविद्यैस्तैर्द्विजोत्तमैः ॥&lt;br&gt;&#xA;तेषु ग्रामेषु ते विप्राश्चातुर्विद्या द्विजोत्तमाः ॥ ९९ ॥&lt;br&gt;&#xA;स्वकर्मनिरताः शान्ताः कृषिकर्मपरायणाः ॥&lt;br&gt;&#xA;धर्मारण्यान्नातिदूरे धेनूः सञ्चारयन्ति ते ॥3.2.39.३००॥&lt;br&gt;&#xA;बहवस्तत्र गोपाला वभूवुर्द्विजबालकाः ॥&lt;br&gt;&#xA;चातुर्विद्यास्तु शिशवस्तेषां धेनूरचारयन् ॥&lt;br&gt;&#xA;तेषां भोजनकामाय अन्नपानादिसत्कृतम् ॥ १ ॥&lt;br&gt;&#xA;अनयन्वै युवतयो विधवा अपि बालकाः ॥ २ ॥&lt;br&gt;&#xA;कालेन कियता राजंस्तेषां प्रीतिरभून्मिथः ॥&lt;br&gt;&#xA;गोपाला बुभुजुः प्रेम्णा कुमार्यो द्विजबालिकाः ॥ ३ ॥&lt;br&gt;&#xA;जाताः सगर्भास्ताः सर्वा दृष्टास्तैर्द्विजसत्तमैः ॥&lt;br&gt;&#xA;परित्यक्ताश्च सदनाद्धिक्कृताः पापकर्मणा ॥ ४ ॥&lt;br&gt;&#xA;तेभ्यो जाता कुमारा ये कातीभा गोलकास्तथा ॥&lt;br&gt;&#xA;धेनुजास्ते धरालोके ख्यातिं जग्मुर्द्विजोत्तमाः ॥ ५ ॥&lt;br&gt;&#xA;वृत्ति बाह्यास्तु ते विप्रा भिक्षां कुर्वन्ति नित्यशः ॥&lt;br&gt;&#xA;अन्यच्च श्रूयतां राजंस्त्रैविद्यानां द्विजन्मनाम् ॥ ६ ॥&lt;br&gt;&#xA;कुष्ठी कोऽपि तथा पङ्गुर्मूर्खो वा बधिरोऽपि वा ॥&lt;br&gt;&#xA;काणो वाप्यथ कुब्जो वा बद्धवागथवा पुनः ॥ ७ ॥&lt;br&gt;&#xA;अप्राप्तकन्यका ह्येते चातुर्विद्यान्समाश्रिताः ॥&lt;br&gt;&#xA;वित्तेन महता राजन्सुतांस्तेषां कुमारिकाः ॥ ८ ॥&lt;br&gt;&#xA;उद्वाहितास्तदा राजंस्तस्माज्जातार्भकास्तु ये ॥&lt;br&gt;&#xA;त्रिदलजास्ते विख्याताः क्षितिलोकेऽभवंस्ततः ॥ ९ ॥&lt;br&gt;&#xA;वृत्तिं चक्रुर्ब्राह्मणास्तेऽ न्योन्यं मिश्रसमुद्भवाः ॥&lt;br&gt;&#xA;अन्यच्च श्रूयतां राजंस्त्रैविद्यानां द्विजन्मनाम् ॥ 3.2.39.३१० ॥&lt;br&gt;&#xA;रामदत्तेन ग्रामेण करग्रहणहेतवे ॥&lt;br&gt;&#xA;एकीभूय द्विजैः सर्वैर्ग्रामं प्रदाय तं बलिम् ॥ ११ ॥&lt;br&gt;&#xA;अर्द्धं निवेदयामासुरर्द्धं चैवोपरक्षितम् ॥&lt;br&gt;&#xA;एतल्लब्धं हि मन्वानास्ते द्विजा लौल्यभागिनः ॥ १२ ॥&lt;br&gt;&#xA;महास्थानगता ये च ते हि विस्मयमाययुः ॥&lt;br&gt;&#xA;तन्मध्ये कोऽपि विप्रस्तानुवाच कुपितो वचः ॥ १३ ॥&lt;br&gt;&#xA;॥ विप्र उवाच ॥ ॥&lt;br&gt;&#xA;अनृतं चैव भाषन्ते लौल्येन महता वृताः ॥&lt;br&gt;&#xA;पुत्रपौत्रविनाशाय ब्रह्मस्वेष्वतिलोलुपाः ॥ १४ ॥&lt;br&gt;&#xA;न विषं विषमित्याहुर्ब्रह्मस्वं विषमुच्यते ॥&lt;br&gt;&#xA;विषमेकाकिनं हन्ति ब्रह्मस्वं पुत्रपौत्रकम् ॥ १५ ॥&lt;br&gt;&#xA;ब्रह्मस्वेन च दग्धेषु पुत्रदारगृहादिषु ॥&lt;br&gt;&#xA;न च तेऽपि तिष्ठन्ति ब्रह्मस्वेन विनाशिताः ॥ १६ ॥&lt;br&gt;&#xA;न नाकं लभते सोऽथ सदा ब्रह्मस्वहारकः ॥&lt;br&gt;&#xA;यदा वराटिकां चैव ब्राह्मणस्य हरन्ति ये ॥ १७ ॥&lt;br&gt;&#xA;ततो जन्मत्रयाण्येव हर्त्ता निरयमाव्रजेत् ॥&lt;br&gt;&#xA;पूर्वजा नोपभुञ्जन्ति तत्प्रदत्तं जलं क्वचित् ॥ १८ ॥&lt;br&gt;&#xA;क्षयाहे नोपभुञ्जन्ति तस्य पिण्डोदकक्रियाः ॥&lt;br&gt;&#xA;सन्ततिं नैव लभते लभ्यमाना न जीवति ॥ १९ ॥&lt;br&gt;&#xA;यदि जीवति दैवाच्चेद्भ्रष्टाचारा भवेदिति ॥ 3.2.39.३२० ॥&lt;br&gt;&#xA;एकादशविप्रा ऊचुः ॥&lt;br&gt;&#xA;नासत्यं भाषितं विप्राः कथं दूषयसे हि नः ॥&lt;br&gt;&#xA;अपराधं विना कस्य कटूक्तिर्युज्यते किल ॥ २१ ॥&lt;br&gt;&#xA;तच्छ्रुत्वा तैर्द्विजैः पार्थ ग्रामग्राहयिता वणिक् ॥&lt;br&gt;&#xA;परिपृष्टः स तत्सर्वं कथयामास कारणम् ॥ २२ ॥&lt;br&gt;&#xA;वणिजैरेव मे दत्तो बलिश्च द्विजसत्तमाः ॥&lt;br&gt;&#xA;तत्सर्वं शुद्धभावेन कथितं तु द्विजन्मसु ॥ २३ ॥&lt;br&gt;&#xA;ततोऽर्द्धदलं ज्ञात्वा ते कुपिता द्विजपुत्रकाः ॥&lt;br&gt;&#xA;वृत्तेर्बहिष्कृतास्ते वै एकादश द्विजास्ततः ॥ २४ ॥&lt;br&gt;&#xA;एकादशसमा ज्ञातिर्विख्याता भुवनत्रये ॥&lt;br&gt;&#xA;न तेषां सहसम्बन्धो न विवाहश्च जायते ॥ २५ ॥&lt;br&gt;&#xA;एकादशसमा ये च बहिर्ग्रामे वसन्ति ते ॥&lt;br&gt;&#xA;एवं भेदाः समभवन्नाना मोढद्विजन्मनाम् ॥&lt;br&gt;&#xA;युगानुसारात्कालेन ज्ञातीनां च वृषस्य वा ॥ ३२६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये ज्ञातिभेदवर्णनन्नामैकोनचत्वारिंशोऽध्यायः ॥ ॥ ३९ ॥ ॥ छ ॥&lt;/p&gt;</description>
    </item>
    <item>
      <title>०४० धर्मारण्यपुराणश्रवणमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/040_dharmAraNyapurANashravaNamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/2_dharmAraNya-khaNDaH/040_dharmAraNyapurANashravaNamAhAtmyavarNanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;ज्ञातिभेदे तु सञ्जाते तस्मिन्मोहेरके पुरे ॥&lt;br&gt;&#xA;त्रैविद्यैः किं कृतं ब्रह्मंस्तन्ममाचक्ष्व पृच्छतः ॥ १ ॥। ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;स्वस्थाने वाडवाः सर्वे हर्षनिर्भरमानसाः ॥&lt;br&gt;&#xA;अग्निहोत्रपरा केऽपि केऽपि यज्ञपरायणाः ॥ २ ॥&lt;br&gt;&#xA;केऽपि चाग्निसमाधानाः केऽपि स्मार्ता निरन्तरम् ॥&lt;br&gt;&#xA;पुराणन्यायवेत्तारो वेदवेदाङ्गवादिनः ॥ ३ ॥&lt;br&gt;&#xA;सुखेन स्वान्सदाचारान्कुर्वन्तो ब्रह्मवादिनः ॥&lt;br&gt;&#xA;एवं धर्मसमाचारान्कुर्वतां कुशलात्मनाम् ॥ ४ ॥&lt;br&gt;&#xA;स्थानाचारान्कुलाचारानधिदेव्याश्च भाषितान् ॥&lt;br&gt;&#xA;धर्मशास्त्रस्थितं सर्वं काजेशैरुदितं च यत् ॥ ५ ॥&lt;br&gt;&#xA;परम्परागतं धर्म मूचुस्ते वाडवोत्तमाः ॥ ६ ॥&lt;br&gt;&#xA;॥ ब्राह्मणा ऊचुः ॥ ॥&lt;br&gt;&#xA;उपास्ते यश्च लिखितं रक्तपादैस्तु वाडवाः ॥&lt;br&gt;&#xA;ज्ञातिश्रेष्ठः स विज्ञेयो वलिर्देयस्ततः परम् ॥ ७ ॥&lt;br&gt;&#xA;रक्तचन्दनं प्रसाध्याथ प्रसिद्धं स्वकुलं तथा ॥&lt;br&gt;&#xA;कुङ्कुमारक्तपादैस्तैर्गन्धपुष्पादिचर्चितैः ॥ ८ ॥&lt;br&gt;&#xA;सम्भूय लिखितं तच्च रक्तपादं तदुच्यते ॥&lt;br&gt;&#xA;रामस्य लेख्यं ते सर्वे पूजयन्तु समाहिताः ॥ ९ ॥&lt;br&gt;&#xA;रामस्य करमुद्रां च पूजयन्तु द्विजाः सदा ॥&lt;br&gt;&#xA;येषां दोषाः सदाचारे व्यभिचारादयो यदि ॥ ॥ 3.2.40.१० ॥&lt;br&gt;&#xA;तेषां दण्डो विधेयस्तु य उक्तो विधिवद्विजैः ॥&lt;br&gt;&#xA;चिह्नं न राममुद्राया यावद्दण्डं ददाति न ॥ ११ ॥&lt;br&gt;&#xA;विना दण्डप्रदानेन मुद्राचिह्नं न धार्यते ॥&lt;br&gt;&#xA;मुद्राहस्ताश्च विज्ञेया वाडवा नृपसत्तम ॥ १२ ॥&lt;br&gt;&#xA;पुत्रे जाते पिता दद्द्याच्छ्रीमात्रे तु बलिं सदा ॥&lt;br&gt;&#xA;पलानि विंशतिः सर्प्पिर्गुडः पञ्चप लानि च ॥ १३ ॥&lt;br&gt;&#xA;कुङ्कुमादिभिरभ्यर्च्य जातमात्रः सुतस्तदा ॥&lt;br&gt;&#xA;षष्ठे च दिवसे राजन्षष्ठीं पूजयते सदा ॥ १४ ॥&lt;br&gt;&#xA;दद्यात्तत्र बलिं साज्यं कुर्याद्धि बलिपञ्चकम् ॥&lt;br&gt;&#xA;पञ्चप्रस्थान्बलीन्दद्यात्सवस्त्राञ्छ्रीफलैर्युतान् ॥ १५ ॥&lt;br&gt;&#xA;कुङ्कुमादिभिरभ्यर्च्य श्रीमात्रे भक्तिपूर्वकम् ॥&lt;br&gt;&#xA;वितशाठ्यं न कुर्वीत कुले सन्ततिवृद्धये ॥ १६ ॥&lt;br&gt;&#xA;तद्धि चार्पयता द्रव्यं वृद्धौ यद्ध्रीणितं पुनः ॥&lt;br&gt;&#xA;जन्मनो नन्तरं कार्यं जातकर्म यथाविधि ॥ १७ ॥&lt;br&gt;&#xA;विप्रानुकीर्तिता याश्च वृत्तिः सापि विभज्यते ॥&lt;br&gt;&#xA;प्रथमा लभ्यमाना च वृत्तिर्वै यावती पुनः ॥ १८॥&lt;br&gt;&#xA;तस्या वृत्तेरर्द्धभागो गोत्रदेव्यै तु कल्प्यताम् ॥&lt;br&gt;&#xA;द्विगुणं वणिजा चैव पुत्रं जाते भवेदिति ॥ १९ ॥&lt;br&gt;&#xA;माण्डलीयाश्च ये शूद्रास्तेषामर्ककरं त्विदम् ॥&lt;br&gt;&#xA;अडालजानां त्रिगुणं गोभुजानां चतुर्गुणम् ॥ 3.2.40.२० ॥&lt;br&gt;&#xA;इत्येतत्कथितं सर्वमन्यच्च शूद्रजातिषु ॥&lt;br&gt;&#xA;यस्य दोषस्तु हत्यायाः समुद्भूतो विधेर्वशात् ॥ २१ ॥&lt;br&gt;&#xA;दण्डस्तु विधिवत्तस्य कर्त्तव्यो वेदशास्त्रिभिः ॥&lt;br&gt;&#xA;अन्यायो न्यायवादी स्यान्निर्द्दोषे दोषदायकः ॥ २२ ॥&lt;br&gt;&#xA;पङ्क्तिभेदस्य कर्ता च गोसहस्रवधः स्मृतः ॥&lt;br&gt;&#xA;वृत्तिभागविभजनं तथा न्यायविचारणम् ॥&lt;br&gt;&#xA;श्रीरामदूतकस्याग्रे कर्त्तव्यमिति निश्चयः ॥ २३ ॥&lt;br&gt;&#xA;तस्य पूजां प्रकुर्वीत तदा कालेऽथवा सदा॥&lt;br&gt;&#xA;तैलेन लेपयेत्तस्य देहे वै विघ्नशान्तये ॥ २४ ॥&lt;br&gt;&#xA;धूपं दीपं फलं दद्यात्पुष्पैर्नानाविधैः किल ॥&lt;br&gt;&#xA;पूजितो हनुमानेव ददाति तस्य वाञ्छितम् ॥ २५ ॥&lt;br&gt;&#xA;प्रतिपुत्रं तु तस्याग्रे कुर्यान्नान्यत्र कुत्रचित् ॥&lt;br&gt;&#xA;श्रीमाताबकुलस्वामिभागधेयं तु पूर्वतः ॥ २६ ॥&lt;br&gt;&#xA;पश्चात्प्रतिग्रहं विप्रैः कर्त्तव्यमिति निश्चितम् ॥&lt;br&gt;&#xA;समागमेषु विप्राणां न्यायान्यायविनिर्णये ॥ ॥ २७ ॥&lt;br&gt;&#xA;निर्णयं हृदये धृत्वा तत्रस्थं श्रावयेद्द्विजान् ॥&lt;br&gt;&#xA;केवलं धर्मबुद्ध्या च पक्षपातं विवर्जयेत् ॥ २८ ॥&lt;br&gt;&#xA;सर्वेषां सम्मतं कार्यं तद्ध्यविकृतमेव च ॥&lt;br&gt;&#xA;आकारितस्ततो विप्रः सभायां भयमेति चेत् ॥ २९ ॥&lt;br&gt;&#xA;न तस्य वाक्यं श्रोतव्यं निर्णीतार्थनिवारणे ॥&lt;br&gt;&#xA;यस्य वर्जस्तु क्रियते मिलित्वा सर्व वाडवैः ॥ 3.2.40.३० ॥&lt;br&gt;&#xA;खानपानादिकं सर्वं कार्यं तेन विवर्जयेत् ॥&lt;br&gt;&#xA;तस्य कन्या न दातव्या तत्संसर्गी च तादृशः ॥ ३१ ॥&lt;br&gt;&#xA;ततो दण्डं प्रकुर्वीत सर्वैरेव द्विजोत्तमैः ॥&lt;br&gt;&#xA;भोजनं कन्यकादानमिति दाशरथेर्मतम् ॥ ३२ ॥&lt;br&gt;&#xA;यत्किञ्चित्कुरुते पापं लब्धुं स्थलमथापि वा ॥&lt;br&gt;&#xA;शुष्कार्द्रं वसते चान्ने तस्मादन्नं परि त्यजेत् ॥ ३३ ॥&lt;br&gt;&#xA;कुर्वंस्तत्पापभागी स्यात्तस्य दण्डो यथाविधि ॥&lt;br&gt;&#xA;न्यायं न पश्यते यस्तु शक्तौ सत्यां सदा यतः ॥३४॥&lt;br&gt;&#xA;पापभागी स विज्ञेय इति सत्यं न संशयः ॥&lt;br&gt;&#xA;उत्कोचं यस्तु गृह्णाति पापिनां दुष्टकर्मिणाम् ॥&lt;br&gt;&#xA;सकलं च भवेत्तस्य पापं नैवात्र सशयः ॥३५॥&lt;br&gt;&#xA;तस्यान्नं गृह्यते नैव कन्यापि न कदाचन ॥&lt;br&gt;&#xA;हितमाचरते यस्तु पुत्राणामपि वै नरः ॥ ३६ ॥&lt;br&gt;&#xA;स एतान्नियमान्सर्वान्पालयेन्नात्र संशयः ॥&lt;br&gt;&#xA;एवं पत्रं लिखित्वा तु वाडवास्ते प्रह र्षिताः ॥ ३७ ॥&lt;br&gt;&#xA;प्राप्ते कलियुगे घोरे यथा पापं न कुर्वते ॥&lt;br&gt;&#xA;इति ज्ञात्वा तु सर्वे ते न्यायधर्मं प्रचक्रिरे ॥ ३८ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कलौ प्राप्ते द्विजाः सर्वे स्थानभ्रष्टा यतस्ततः॥&lt;br&gt;&#xA;पक्षमुत्कलं ग्रहीष्यन्ति तथा स्युः पक्षपातिनः ॥ ३९ ॥&lt;br&gt;&#xA;भोक्ष्यन्ते म्लेच्छकग्रामान्कोलाविध्वंसिभिः किल ॥&lt;br&gt;&#xA;वेदभ्रष्टाश्च ते विप्रा भविष्यन्ति कलौ युगे॥ 3.2.40.४० ॥&lt;br&gt;&#xA;॥ युधिष्ठिर उवाच॥ ॥&lt;br&gt;&#xA;देशेदेशे गमिष्यन्ति ते विप्रा वणिजस्तथा॥&lt;br&gt;&#xA;कथं वै ज्ञायते सर्वै केन चिह्नेन मारिष।॥११॥&lt;br&gt;&#xA;यस्मिन्गोत्रे समुत्पन्ना वाडवा ये महाबलाः ॥४२॥&lt;br&gt;&#xA;व्यास उवाच।॥&lt;br&gt;&#xA;ज्ञायते गोत्रसञ्ज्ञाऽथ केचिच्चैव पराक्रमैः ॥&lt;br&gt;&#xA;यस्ययस्य च यत्कर्म तस्य तस्यावटङ्ककः॥४३॥&lt;br&gt;&#xA;अवटङ्कैर्हि ज्ञायन्ते नान्यथा ज्ञायते क्वचित्॥&lt;br&gt;&#xA;गोत्रैश्च प्रवरैश्चैव अवटङ्कैर्नृपात्मज॥४४॥&lt;br&gt;&#xA;ज्ञायन्ते हि द्विजा राजन्मोढ ब्राह्मणसत्तमाः॥१९॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;गोत्रैश्च प्रवरैश्चैव श्रुता एते तवाननात् ॥&lt;br&gt;&#xA;कां वा शाखामधीयानास्तन्मे ब्रूहि पितामह ॥ १६॥ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;ज्ञायन्ते यत्रयत्रस्था माध्यन्दिनीया महाबलाः ॥&lt;br&gt;&#xA;कौथमीं च समाश्रित्य केचिद्विप्रा गुणान्विताः ॥४७॥&lt;br&gt;&#xA;ऋगथर्वणजा शाखा नष्टा सा च महामते॥&lt;br&gt;&#xA;एवं वै वर्तमानास्ते वाडवा धर्मसम्भवाः॥४८॥&lt;br&gt;&#xA;धर्मारण्ये महाभागाः पुत्रपौत्रान्विताऽभवन् ॥&lt;br&gt;&#xA;शूद्राः सर्वे महाभागाः पुत्रपौत्र समावृताः ॥ ४९॥&lt;br&gt;&#xA;धर्मारण्ये महातीर्थे सर्वे ते द्विजसेवकाः ॥&lt;br&gt;&#xA;अभवन्रामभक्ताश्च रामाज्ञां पालयन्ति च ॥ 3.2.40.५० ॥&lt;br&gt;&#xA;आज्ञामत्याऽऽदरेणेह हनूमन्तश्च वीर्यवान् ॥&lt;br&gt;&#xA;पालयेत्सोऽपि चेदानीं सुप्राप्ते वै कलौ युगे ॥ ५१ ।&lt;br&gt;&#xA;अदृष्टरूपी हनुमांस्तत्र भ्रमति नित्यशः॥&lt;br&gt;&#xA;त्रैविद्या वाडवा यत्र चातुर्विद्यास्तथैव च ॥ ५२ ॥&lt;br&gt;&#xA;सभायामुपविष्टा येऽन्यायात्पापं प्रकुर्वते ॥&lt;br&gt;&#xA;जयो हि न्यायकर्तॄणामजयोऽन्यायकारिणाम् ॥ ५३ ॥&lt;br&gt;&#xA;सापराधे यस्तु पुत्रे ताते भ्रातरि चापि वा ॥&lt;br&gt;&#xA;पक्षपातं प्रकुर्वीत तस्य कुप्यति वायुजः॥ ५४॥&lt;br&gt;&#xA;कुपितो हनुमानेष धननाशं करोति वै॥&lt;br&gt;&#xA;पुत्रनाशं करोत्येव धामनाशं तथैव च ॥ ५५ ॥&lt;br&gt;&#xA;सेवार्थं निर्मितः शूद्रो न विप्रान्परिषेवते ॥&lt;br&gt;&#xA;वृत्तिं वा न ददात्येव हनुमांस्तस्य कुप्यति ॥ ५६ ॥&lt;br&gt;&#xA;अर्थनाशं पुत्रनाशं स्थाननाशं महा भयम् ॥&lt;br&gt;&#xA;कुरुते वायुपुत्रो हि रामवाक्यमनुस्मरन् ॥ ५७॥&lt;br&gt;&#xA;यत्र कुत्र स्थिता विप्राः शूद्रा वा नृपसत्तम ॥&lt;br&gt;&#xA;न निर्द्धना भवेयुस्ते प्रसादाद्राघवस्य च ॥५८॥&lt;br&gt;&#xA;यो मूढश्चाप्यधर्मात्मा पापपाषण्डमाश्रितः ।&lt;br&gt;&#xA;निजान्विप्रान्परित्यज्य परज्ञातींश्च मन्यते ॥ ५९॥&lt;br&gt;&#xA;तस्य पूर्वकृतं पुण्यं भस्मीभवति नान्यथा ॥&lt;br&gt;&#xA;अन्येषां दीयते दानं स्वल्पं वा यदि वा बहु ॥ 3.2.40.६० ॥&lt;br&gt;&#xA;यथा भवति वै पूर्वं ब्रह्मविष्णुशिवैः कृतम् ॥&lt;br&gt;&#xA;तस्य देवा न गृह्णन्ति हृव्यं कव्यं च पूर्वजाः ॥ ६१॥&lt;br&gt;&#xA;वञ्चयित्वा निजान्विप्रानन्येभ्यः प्रददेत्तु यः ॥&lt;br&gt;&#xA;तस्य जन्मार्जितं पुण्यं भस्मीभवति तत्क्षणात् ॥६२॥&lt;br&gt;&#xA;ब्रह्मविष्णुशिवैश्चैव पूजिता ये द्विजोत्तमाः॥ ते&lt;br&gt;&#xA;षां ये विमुखाः शूद्रा रौरवे निवसन्ति ते॥ ६३॥&lt;br&gt;&#xA;यो लौल्याच्च कुलाचारं गोत्राचारं प्रलोपयेत्॥&lt;br&gt;&#xA;स्वाचारं यो न कुर्वीत कदाचिद्वै विमोहितः॥६४॥&lt;br&gt;&#xA;सर्वनाशो भवेत्तस्य भस्मीभवति तत्क्षणात् ॥&lt;br&gt;&#xA;तस्मात्सर्वः कुलाचारः स्थानाचारस्तथैव च ॥ ६५॥&lt;br&gt;&#xA;गोत्राचारः पालनीयो यथावित्तानुसारतः ॥&lt;br&gt;&#xA;एवं ते कथितं राजन्धर्मारण्यं पुरातनम्॥ ६६॥&lt;br&gt;&#xA;स्थापितं देवदेवैश्च ब्रह्मविष्णुशिवादिभिः ॥&lt;br&gt;&#xA;धर्मारण्यं कृतयुगे त्रेतायां सत्यमन्दिरम्॥&lt;br&gt;&#xA;द्वापरे वेदभवनं कालौ मोहेरकं स्मृतम् ॥ ६७ ॥ !&lt;br&gt;&#xA;ब्रह्मोवाच ॥ ॥&lt;br&gt;&#xA;य इदं शृणुयात्पुत्र श्रद्धया परया युतः॥&lt;br&gt;&#xA;धर्मारण्यस्य माहात्म्यं सर्वकिल्बिषनाशनम् ॥ ६८॥&lt;br&gt;&#xA;मनोवाक्कायजनितं पातकं त्रिविधं च यत्॥&lt;br&gt;&#xA;तत्सर्वं नाशमायाति श्रवणात्कीर्तनात्सुकृत् ॥ ६९॥&lt;br&gt;&#xA;धन्यं यशस्यमायुष्यं सुखसन्तानदायकम्॥&lt;br&gt;&#xA;माहात्म्यं शृणुयाद्वत्स सर्वसौख्याप्तये नरः ॥ 3.2.40.७० ॥&lt;br&gt;&#xA;सर्वतीर्थेषु यत्पुण्यं सर्वक्षेत्रेषु यत्फलम्॥&lt;br&gt;&#xA;तत्फलं समवाप्नोति धर्मारण्यस्य सेवनात् ॥ ७१ ॥&lt;br&gt;&#xA;॥ नारद उवाच ॥ ॥&lt;br&gt;&#xA;धर्मारण्यस्य माहात्म्यं यच्छ्रुतं त्वन्मुखाम्बुजात् ॥&lt;br&gt;&#xA;धर्मवाप्यां यत्र धर्म्मस्तपस्तेपे सुदुष्कुरम् ॥ ७२॥&lt;br&gt;&#xA;तस्य क्षेत्रस्य महिमा मया त्वत्तोऽवधारितः ॥&lt;br&gt;&#xA;स्वस्ति तेऽस्तु गमिष्यामि धर्मारण्यदिदृक्षया ॥७३॥&lt;br&gt;&#xA;तत्र वाक्यजलौघेन पावितोऽहं चतुर्मुख ॥ ७४ ॥&lt;br&gt;&#xA;व्यास उवाच ॥ ॥&lt;br&gt;&#xA;इदमाख्यानकं सर्वं कथितं पाण्डुनन्दन ॥&lt;br&gt;&#xA;यच्छ्रुत्वा गोसहस्रस्य फलं प्राप्नोति मानवः ॥ ॥७५॥&lt;br&gt;&#xA;अपुत्रो लभते पुत्रान्निर्द्धनो धनवान्भवेत् ॥&lt;br&gt;&#xA;रोगी रोगात्प्रमुच्येत बद्धो मुच्येत बन्धनात् ॥ ७६ ॥&lt;br&gt;&#xA;विद्यार्थी लभते विद्यामुत्तमां कर्मसाधनाम् ॥&lt;br&gt;&#xA;तीर्थयात्राफलं तस्य कोटिकन्याफलं लभेत् ॥ ७७ ॥&lt;br&gt;&#xA;यः श्रृणोति नरो भक्त्या नारी वाथ नरोत्तम ॥&lt;br&gt;&#xA;निरयं नैव पश्यन्ति एकोत्तरशतैः सह ॥ ७८॥&lt;br&gt;&#xA;शुभे देशे निवेश्याथ क्षौमवस्त्रादिभिस्तथा ॥&lt;br&gt;&#xA;पुराणपुस्तकं राजन्प्रयतः शिष्टसम्मतः ॥ ७९॥&lt;br&gt;&#xA;अर्चयेच्च यथा न्यायं गन्धमाल्यैः पृथक्पृथक् ॥&lt;br&gt;&#xA;समाप्तौ नृप ग्रन्थस्य वाचकस्यानुपूजनम् ॥ 3.2.40.८० ॥&lt;br&gt;&#xA;दानादिभिर्यथान्यायं सम्पूर्णफलहेतवे ॥&lt;br&gt;&#xA;मुद्रिकां कुण्डले चैव ब्रह्मसूत्रं हिरण्मयम् ॥ ८१ ॥&lt;br&gt;&#xA;वस्त्राणि च विचित्राणि गन्धमाल्यानुलेपनैः ॥&lt;br&gt;&#xA;देववत्पूजनं कृत्वा गां च दद्यात्पयस्विनीम् ॥ ८२ ॥&lt;br&gt;&#xA;एवं विधानतः श्रुत्वा धर्मारण्यकथानकम्॥&lt;br&gt;&#xA;धर्मारण्यनिवासस्य फलमाप्नोत्यसंशयम् ॥ ८३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे पूर्वभागे धर्मारण्यमाहात्म्ये धर्मारण्यनिवासिव्यवस्थावर्णनपूर्वक धर्मारण्यपुराणश्रवणमाहात्म्यवर्णनन्नाम चत्वारिंशोऽध्यायः ॥ ४० ॥&lt;/p&gt;</description>
    </item>
  </channel>
</rss>
