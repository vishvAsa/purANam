+++
title = "०७५ कौसल्या-भरतसंवादः"
title_english = "075 Bharata and Satrughna go to Kausalya s palace"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-075-Bharatha_Kousalya_Samvadaha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/06-bharatAgamanam/075_kausalyA-bharatasaMvAdaH.md">
<details><summary><h3>IITK ...{Loading}...</h3></summary>

Bharata and Satrughna meet griefstricken Kausalya -- Kausalya reproaches
Bharata harshly -- Bharata appeases Kausalya and curses himself --
Kausalya gets convinced of Bharata's conviction.



#### श्लोकः
##### मूलम्
दीर्घकालात्समुत्थाय संज्ञां लब्ध्वा च वीर्यवान्।  
नेत्राभ्यामश्रुपूर्णाभ्यां दीनामुद्वीक्ष्य मातरम्॥2.75.1॥  
सोऽमात्यमध्ये भरतो जननीमभ्यकुत्सयत्।

##### शब्दार्थः
वीर्यवान् valiant, सः भरतः that Bharata, दीर्घकालात् after a long time, समुत्थाय risen up, संज्ञाम् senses, लब्ध्वा च having regained, अश्रुपूर्णाभ्याम् filled with tears, नेत्राभ्याम् with eyes, दीनाम् unfortunate, मातरम् mother, उद्वीक्ष्य having looked up, अमात्यमध्ये in the midst of counsellors, जननीम् mother, अभ्यकुत्सयत् condemned.

##### आङ्ग्लानुवादः
On regaining his senses after a long time, the valiant Bharata looked at his unfortunate mother whose eyes were filled with tears, and condemned her amidst the counsellors.



#### श्लोकः
##### मूलम्
राज्यं न कामये जातु मन्त्रये नापि मातरम्॥2.75.2॥  
अभिषेकं न जानामि योऽभूद्राज्ञा समीक्षितः।  
विप्रकृष्टेह्यहं देशे शत्रुघ्नसहितोऽवसम्॥2.75.3॥

##### शब्दार्थः
जातु at any time, राज्यम् kingdom, न कामये I do not wish, मातरम् अपि even (with) mother, न मन्त्रये consulted, यः the consecration, राज्ञा by king, समीक्षितः अभूत् has been supervised, अभिषेकम् consecration, न जानामि am not aware, अहम् I, शत्रुघ्नसहितः with Satrughna, विप्रकृष्टे in a distant, देशे country, अवसम् हि stayed.

##### आङ्ग्लानुवादः
Neither did I ever desire the kingdom nor did I ever consult my mother in this regard and I am not even aware of the consecration that was planned by the king for I was away in a distant country with Satrughna.



#### श्लोकः
##### मूलम्
वनवासं न जानामि रामस्याहं महात्मनः।  
विवासनं वा सौमित्रेस् सीतायाश्च यथाऽभवत्॥2.75.4॥

##### शब्दार्थः
अहम् I, महात्मनः of great, रामस्य Rama's, वनवासम् banishment, न जानामि do not know, सौमित्रेः Lakshmana's, सीतायाश्च Sita's, विवासनम् exile, यथा अभवत् how it happened.

##### आङ्ग्लानुवादः
I knew nothing of the banishment of great Rama nor did I know how Lakshmana or Sita had gone on exile.



#### श्लोकः
##### मूलम्
तथैव क्रोशतस्तस्य भरतस्य महात्मनः।  
कौसल्या शब्दमाज्ञाय सुमित्रामिदमब्रवीत्॥2.75.5॥

##### शब्दार्थः
तथैव in that way, क्रोशतः wailing, महात्मनः of the magnanimous, भरतस्य Bharata's, शब्दम् sound, आज्ञाय having recognised, कौशल्या Kausalya, सुमित्राम् addressing Sumitra, इदम् these words, अब्रवीत् spoke.

##### आङ्ग्लानुवादः
As magnanimous Bharata was wailing, Kausalya recognised his voice and said to Sumitraः



#### श्लोकः
##### मूलम्
आगतः क्रूरकार्यायाः कैकेय्या भरतस्सुतः।  
तमहं द्रष्टुमिच्छामि भरतं दीर्घदर्शिनम्॥2.75.6॥

##### शब्दार्थः
क्रूरकार्यायाः of a woman of cruel deeds, कैकेय्याः Kaikeyi's, सुतः son, भरतः Bharata, आगतः has come, दीर्घदर्शिनम् farsighted, तं भरतम् that Bharata, अहम् I, द्रष्टुम् to see, इच्छामि I am wishing

##### आङ्ग्लानुवादः
Bharata, the farsighted son of Kaikeyi of cruel deeds has come and I wish to see him.



#### श्लोकः
##### मूलम्
एवमुक्त्वा सुमित्रां सा विवर्णा मलिना कृशा।  
प्रतस्थे भरतो यत्र वेपमाना विचेतना॥2.75.7॥

##### शब्दार्थः
विवर्णा turned pallid, मलिना sullied, कृशा emaciated, सा that Kausalya, सुमित्राम् to Sumitra,  
एवम् thus, उक्त्वा having uttered, वेपमाना trembling, विचेतना almost lifeless, भरतः Bharata, यत्र wherever, प्रतस्थे set out.

##### आङ्ग्लानुवादः
Having said so to Sumitra, Kausalya trembling and almost lifeless, emaciated, sullied and turned pallid set out for the place where Bharat was.



#### श्लोकः
##### मूलम्
स तु रामानुजश्चापि शत्रुघ्नसहितस्तदा।  
प्रतस्थे भरतो यत्र कौसल्याया निवेशनम्॥2.75.8॥

##### शब्दार्थः
तदा then, रामानुजः younger brother of Rama, सः भरतः तु Bharata on his part, शत्रुघ्नसहितः accompanied by Satrughna, कौशल्यायाः to Kausalya's, निवेशनम् residence, यत्र wherever, प्रतस्थे proceeded.

##### आङ्ग्लानुवादः
But at the same time Bharata, the younger brother of Rama accompanied by Satrughna  proceeded to the place where Kausalya resided.



#### श्लोकः
##### मूलम्
तत श्शत्रुघ्नभरतौ कौसल्यां प्रेक्ष्य दुःखितौ।  
पर्यष्वजेतां दुःखार्तां पतितां नष्टचेतसाम्॥2.75.9॥  
रुदन्तौ रुदतीं दुःखात्समेत्यार्यां मनस्स्विनीम्।

##### शब्दार्थः
ततः then, शत्रुघ्नभरतौ Satrughna and Bharata, दुःखार्ताम् griefstricken, नष्टचेतसाम् semi conscious, रुदतीम् weeping, आर्याम् venerable, मनस्स्विनीम् noblehearted, कौशल्याम् Kausalya, प्रेक्ष्य having seen, दुःखितौ overcome with sorrow, रुदन्तौ agonised, दुःखात् with great sorrow, समेत्य having approached, पर्यष्वजेताम् hugged.

##### आङ्ग्लानुवादः
Then agonised Bharata and Satrughna, beholding that venerable, noblehearted, griefstricken, weeping Kausalya who was  almost semiconscious overcome with grief, approached her with great sorrow and hugged her.



#### श्लोकः
##### मूलम्
भरतं प्रत्युवाचेदं कौसल्या भृशदुःखिता॥2.75.10॥  
इदं ते राज्यकामस्य राज्यं प्राप्तमकण्टकम्।  
संप्राप्तं बत कैकेय्या शशीघ्रं क्रूरेण कर्मणा॥2.75.11॥

##### शब्दार्थः
भृशदुःखिता deeply afflicted, कौशल्या Kausalya, भरतं प्रति looking at Bharata, इदम् these words, उवाच said, राज्यकामस्य of one desirous of the kingdom, ते to you, इदम् this, अकण्टकम् without obstacles, राज्यम् kingdom, प्राप्तम् has been acquired, कैकेय्याः Kaikeyi's, क्रूरेण by crooked, कर्मणा with act, शीघ्रम् quickly, सम्प्राप्तम् secured, बत alas.

##### आङ्ग्लानुवादः
Looking at Bharata, the deeply afflicted Kausalya said, The kingdom which you had desired has been acquired without any obstacle. Alas Kaikeyi had quickly secured it for you  through her crooked act.



#### श्लोकः
##### मूलम्
प्रस्थाप्य चीरवसनं पुत्रं मे वनवासिनम्।  
कैकेयी कं गुणं तत्र पश्यति क्रूरदर्शिनी॥2.75.12॥

##### शब्दार्थः
क्रूरदर्शिनी one of cruel thoughts, कैकेयी Kaikeyi, मे my, पुत्रम् son, चीरवसनम् clad in bark robes, वनवासिनम् a forestdweller, प्रस्थाप्य having sent, तत्र there, कम् what, गुणम्  advantage, पश्यति sees?

##### आङ्ग्लानुवादः
What advantage did cruel Kaikeyi visualize in sending away my son to dwell in the forest  wearing robes of bark?



#### श्लोकः
##### मूलम्
क्षिप्रं मामपि कैकेयी प्रस्थापयितुमर्हति।  
हिरण्यनाभो यत्रास्ते सुतो मे सुमहायशाः॥2.75.13॥

##### शब्दार्थः
सुमहायशाः illustrious, हिरण्यनाभः goldennavalled one, मे सुतः my son, यत्र whereever, आस्ते stays, मामपि me also, कैकेयी Kaikeyi, क्षिप्रम् without delay, प्रस्थापयितुम् to send me, अर्हति behoves her.

##### आङ्ग्लानुवादः
Kaikeyi should send me also without any delay to that place where my illustrious  
Rama with golden navel dwells.



#### श्लोकः
##### मूलम्
अथवा स्वयमेवाहं सुमित्रानुचरा सुखम्।  
अग्निहोत्रं पुरस्कृत्य प्रस्थास्ये यत्र राघवः॥2.75.14॥

##### शब्दार्थः
अथवा or else, अहम् I, स्वयमेव on my own, सुमित्रानुचरा with Sumitra as companion,  अग्निहोत्रम् with sacred fire, पुरस्कृत्य holding in front of me, राघवः Rama, यत्र where, सुखम् happily, प्रस्थास्ये shall set out.

##### आङ्ग्लानुवादः
Or else I, accompanied by Sumitra, shall go happily on my own holding the sacred fire in front to that place where Rama dwells.



#### श्लोकः
##### मूलम्
कामं वा स्वयमेवाद्य तत्र मां नेतुमर्हसि।  
यत्रासौ पुरुषव्याघ्रः पुत्रो मे तप्यते तपः॥2.75.15॥

##### शब्दार्थः
वा or, पुरुषव्याघ्रः tiger among men, मे पुत्रो my son, असौ this Rama, यत्र where, तपः the austerities, तप्यते performing, तत्र there, स्वयमेव yourself, अद्य now, माम् me, कामम् certainly indeed, नेतुम् to take, अर्हसि behoves you.

##### आङ्ग्लानुवादः
Or, you should now take me personally to that place where, my son Rama, the best among men, is performing austerities.



#### श्लोकः
##### मूलम्
इदं हि तव विस्तीर्णं धनधान्यसमाचितम्।  
हस्त्वश्वरथसम्पूर्णं राज्यं निर्यातितं तया॥2.75.16॥

##### शब्दार्थः
हस्त्यश्वरथसम्पूर्णम् abounding in elephants, horses and chariots, धनधान्यसमाचितम् with abundace of wealth and grain, विस्तीर्णम् vast, इदं राज्यम् this kingdom, तया by her, तव to you, निर्यातितं हि has been delivered.

##### आङ्ग्लानुवादः
This vast kingdom, with all its abundance of wealth and grain, elephants, horses and chariots has been delivered to you by her.



#### श्लोकः
##### मूलम्
इत्यादिबहुभिर्वाक्यैः क्रूरैः सम्भर्त्सितोऽनघः।  
विव्यथे भरतस्तीव्रं व्रणे तुद्येव सूचिना॥2.75.17॥

##### शब्दार्थः
इत्यादि like this, बहुभिः by many, क्रूरैः harsh, वाक्यैः with words, सूचिना with needle, व्रणे in the wound, तुद्येव as if by piercing, सम्भर्त्सितः reproached, अनघः sinless, भरतः Bharata, तीव्रम् intensely, विव्यथे was afflicted.

##### आङ्ग्लानुवादः
Thus reproached by many a harsh word, like needle pricking a wound, the sinless Bharata was intensely pained.



#### श्लोकः
##### मूलम्
पपात चरणौ तस्यास्तदा सम्भ्रान्तचेतनः।  
विलप्य बहुधाऽसंज्ञो लब्धसंज्ञस्ततः स्थितः॥2.75.18॥

##### शब्दार्थः
तदा then, सम्भ्रान्तचेतनः with senses reeling, तस्याः her, चरणौ feet, पपात fell, बहुधा repeatedly, विलप्य lamenting, असंज्ञः unconscious, ततः then, लब्धसंज्ञः on regaining the senses, स्थितः stood.

##### आङ्ग्लानुवादः
(Having heard these words), his senses reeling, he became unconscious, lamented profusaly and fell at her feet. And on regaining his senses, he stood motionless.



#### श्लोकः
##### मूलम्
एवं विलपमानां तां भरतः प्राञ्जलिस्तदा।  
कौसल्यां प्रत्युवाचेदं शोकैर्बहुभिरावृताम्॥2.75.19॥

##### शब्दार्थः
तदा then, भरतः Bharata, प्राञ्जलिः his palms joined in reverence, एवम् in that manner, विलपमानाम् lamenting, बहुभिः intense, शोकैः with sorrow, आवृताम् overwhelmed with, तां कौशल्याम् that Kausalya, इदम् these words, प्रत्युवाच replied.

##### आङ्ग्लानुवादः
As Kausalya was lamenting in this manner, overwhelmed with deep grief, Bharata, his palms joined in reverence, replied her in these wordsः



#### श्लोकः
##### मूलम्
आर्ये कस्मादजानन्तं गर्हसे मामकिल्बिषम्।  
विपुलां च मम प्रीतिं स्थिरां जानासि राघवे॥2.75.20॥

##### शब्दार्थः
आर्ये O noble lady, आजानन्तम् unaware, अकिल्बिषम् guiltless, माम् me, कस्मात् for what  
reason, गर्हसे upbraiding, राघवे in Rama, मम my, विपुलाम् profound, स्थिराम् steadfast, प्रीतिम् affection, जानासि you know.

##### आङ्ग्लानुवादः
O noble lady unaware (of what had happened), I am guiltless. Why do you upbraid me? You know well my profound, steadfast affection for Raghava (Rama).



#### श्लोकः
##### मूलम्
कृता शास्त्रानुगा बुद्धिर्माभूत्तस्य कदाचन।  
सत्यसन्धस् सतां श्रेष्ठो यस्याऽर्योऽनुमते गतः॥2.75.21॥

##### शब्दार्थः
सत्यसन्धः bound to truth, सताम् श्रेष्ठः best among virtuous men, आर्यः noble (Rama), यस्य whose अनुमते with sanction, गतः banished, तस्य his, बुद्धिः thought, कदाचन at any time, शास्त्रानुगा adhered to the scriptures, कृता steadfast, मा भूत् let it not happen.

##### आङ्ग्लानुवादः
Did not the one who counselled the banishment of my noble brother who is steadfast and bound by truth and virtue, ever adhered to scriptures?  
(or)  
My noble brother (Rama), the best among the virtuous, bound to truth, is banished. Let not such thought occur at any time to one who steadfastly adheres to scriptures



#### श्लोकः
##### मूलम्
प्रेष्यं पापीयसां यातु सूर्यञ्च प्रतिमेहतु।  
हन्तु पादेन गां सुप्तां यस्याऽर्योऽनुमते गतः॥2.75.22॥

##### शब्दार्थः
आर्यः noble one (Rama), यस्य whose, अनुमते with sanction, गतः exiled, पापीयसाम् the most sinful of men, प्रेष्यम् servitude, यातु shall obtain, सूर्यं च प्रति facing the Sun, मेहतु pass urine, सुप्ताम् sleeping, गाम् cow, पादेन by foot, हन्तु kick.

##### आङ्ग्लानुवादः
May the one who counselled the exile of my esteemed brother, Rama be cursed with the sin of undergoing servitude in the hands of most sinful of men, the sin of passing urine facing the Sun and of kicking a sleeping cow.



#### श्लोकः
##### मूलम्
कारयित्वा महत्कर्म भर्ता भृत्यमनर्थकम्।  
अधर्मो योऽस्य सोऽस्यास्तु यस्याऽर्योऽनुमतेगतः॥2.75.23॥

##### शब्दार्थः
आर्यः noble one, यस्य whose, अनुमते counsel, गतः was exiled, अस्य that man, यः भर्ता the master, भृत्यम् his servant, अनर्थकम् without remuneration, महत् difficult, कर्म work, कारयित्वा having got done, अस्य to that man, यः अधर्मः acquire the unrighteousness, सः that must, अस्तु be it in that way.

##### आङ्ग्लानुवादः
May the one who counselled the exile of my esteemed brother acquire the demerit of unrighteousness in the same way as a master who gets a difficult work done by a servant without remuneration.



#### श्लोकः
##### मूलम्
परिपालयमानस्य राज्ञो भूतानि पुयत्रवत्।  
ततस्नु दुह्यतां पापं यस्याऽर्योऽनुमते गतः॥2.75.24॥

##### शब्दार्थः
आर्यः esteemed one, यस्य whose, अनुमते with sanction, गतः was exiled, for him राज्ञः by the king, भूतानि his subjects, पुत्रवत् like his own children, परिपालयमानस्य is ruling, ततः father indeed, द्रुह्यताम् who are treacherously acting, पापम् sin, तत् shall happen.

##### आङ्ग्लानुवादः
May the one who counselled the exile of my esteemed brother acquire the sin in the same way as a man  acting treacherously against a king who rules like a father and protects his subjects like his own children, acquires.



#### श्लोकः
##### मूलम्
बलिषड्भागमुद्धृत्य नृपस्यारक्षतः प्रजाः।  
अधर्मो योऽस्य सोऽस्यास्तु यस्यार्थोऽनुमते गतः॥2.75.25॥

##### शब्दार्थः
आर्यः esteemed one, यस्य whose, अनुमते with sanction, गतः exiled, अस्य for him, बलिषड्भागम् sixth portion of their revenue as tax, उद्धृत्य having received, नृपस्य of the king, प्रजाः the people, अरक्षतः while not protecting, अस्य for him, अधर्मः that unrighteousness, सः that one, अस्तु so be it.

##### आङ्ग्लानुवादः
May the one who counselled the exile of my esteemed brother acquire  
unrighteousness in the same way as a king who, having received one sixth of the income as tax from people does not protect them



#### श्लोकः
##### मूलम्
संश्रुत्य च तपस्विभ्यस्सत्रे वै यज्ञदक्षिणाम्।  
तां विप्रलपतां पापं यस्यार्योऽनुमते गतः॥2.75.26॥

##### शब्दार्थः
आर्यः esteemed one, यस्य whose, अनुमते with sanction, गतः exiled, तपस्विभ्यः for ascetics, सत्रे at sacrifice, यज्ञदक्षिणाम् the offerings at a sacrifice, संश्रुत्य having promised, ताम् that one, विप्रलवताम् those who deny them later, पापम् acquire sin.

##### आङ्ग्लानुवादः
May the one who counselled the exile of my esteemed brother acquire the sin in the same way as a person acquires for having promised the ascetics the required offering at a sacrifice and later denies them



#### श्लोकः
##### मूलम्
हस्त्यश्वरथसम्बाधे युद्धे शस्त्रसमाकुले।  
मा स्म कार्षीत्सतां धर्मं यस्यार्योऽनुमते गतः॥2.75.27॥

##### शब्दार्थः
आर्यः esteemed one, यस्य whose, अनुमते with sanction, गतः exiled, हस्त्यश्वरथसम्बाधे abundantly provided with elephants, horses and chariots, शस्त्रसमाकुले filled with weapons, युद्धे in a battle, सताम् virtuous men's, धर्मम् righteous, मा स्म कार्षीत्  
shall not do.

##### आङ्ग्लानुवादः
May the one who counselled the exile of my esteemed brother acquire the demerit in the same way as a person, who having gone to the battleground abundantly provided with elephants, horses, chariots and weapons fails to discharge the duty (of a fighter)



#### श्लोकः
##### मूलम्
उपदिष्टं सुसूक्ष्मार्थं शास्त्रं यत्नेन धीमता।  
स नाशयतु दुष्टात्मा यस्याऽर्योऽनुमते गतः॥2.75.28॥

##### शब्दार्थः
आर्यः esteemed one (Rama), यस्य whose, अनुमते with sanction, गतः exiled, सः that man, दुष्टात्मा evilhearted one, धीमता by a sagacious preceptor, यत्नेन carefully, उपदिष्टम् imparted, सुसूक्ष्मार्थम् having  subtle meaning, शास्त्रम् scriptures, नाशयत may destroy.

##### आङ्ग्लानुवादः
May the one who counselled the exile of my esteemed brother acquire demerit in the same way as an evilhearted person who forever destroys the subtle meaning of the scriptures imparted carefully by a sagacious preceptor



#### श्लोकः
##### मूलम्
मा च तं व्यूढबाह्वंसं चन्द्रार्कसमतेजसम्।  
द्राक्षीद्राज्यस्थमासीनं यस्यार्योऽनुमतेगतः॥2.75.29॥

##### शब्दार्थः
आर्यः esteemed one (Rama), यस्य whose, अनुमते with sanction, गतः exiled, व्यूढबाह्वंसम्  longarmed and broadshoulderd one, चन्द्रार्कसमतेजसम् resembling Sun and Moon in radiance, राज्यस्थम् on the throne, आसीनम् seated, तम् that Rama, मा च द्राक्षीत् never behold him.

##### आङ्ग्लानुवादः
May the one who counselled the exile of my esteemed brother be highly unfortunate like me in not being able to behold that longarmed and broadshoulderd one seated on the throne and resembling both the Sun and the Moon in radiance



#### श्लोकः
##### मूलम्
पायसं कृसरं छागं वृथा सोऽश्नातु निर्घृणः।  
गुरूंश्चाप्यवजानातु यस्याऽर्योऽनुमते गतः॥2.75.30॥

##### शब्दार्थः
आर्यः esteemed one, यस्य whose, अनुमते with sanction, गतः was exiled, निर्घृणः pitiless, सः that person, पायसम् sweet milkrice, कृसरम् sesamerice, छागम् goat's flesh, वृथा without purpose (without offering to the gods), अश्नातु may partake, गुरून् preceptors, अवजानातु च may be disrespected.

##### आङ्ग्लानुवादः
May the one who counselled the exile of my esteemed brother acquire the demerit in the same way as a person, who partakes the sweet milkrice, sesamerice and goat's flesh without purpose (without invoking and offering it to the gods) and disrespects the teachers



#### श्लोकः
##### मूलम्
गाश्च स्पृशतु पादेन गुरून्परिवदेत्स्वयम्।  
मित्रे द्रुह्येत सोऽत्यन्तं यस्याऽर्योऽनुमते गतः॥2.75.31॥

##### शब्दार्थः
आर्यः esteemed one, यस्य whose, अनुमते with sanction, गतः was exiled, सः that  person, पादेन with foot, गाः cows, स्पृशतु may touch (kick), स्वयम् himself, गुरून् elders, परिवदेत्  may be abused, मित्रे friend, अत्यन्तम् greately, द्रुह्येत causes offence.

##### आङ्ग्लानुवादः
May the one who counselled the exile of my esteemed brother acquire the sin in the same way a person who kicks the cows abuses elders and causes great offence to his friends



#### श्लोकः
##### मूलम्
विश्वासात्कथितं किञ्चित्परिवादं मिथः क्वचित्।  
विवृणोतु स दुष्टात्मा यस्याऽर्योऽमते गतः॥2.75.32॥

##### शब्दार्थः
आर्यः esteemed one, यस्य whose, अनुमते with sanction, गतः exiled, सः दुष्टात्मा that wickedminded man, क्वचित् at some place, मिथः secretly, विश्वासात् in confidence, कथितम् told, किञ्चित् little, परिवादम् words of abuse, विवृणोतु may divulge.

##### आङ्ग्लानुवादः
May the one who counselled the exile of my esteemed brother, acquire the sin in the same way as a wickedminded person, who divulges the words of abuse secretly confided in him by his friends.



#### श्लोकः
##### मूलम्
अकर्ता ह्यकृतज्ञश्च त्यक्ताचाऽत्मा निरपत्रपः।  
लोके भवतु विद्विष्टो यस्यार्योऽनुमते गतः॥2.75.33॥

##### शब्दार्थः
आर्यः esteemed one, यस्य whose, अनुमते with sanction, गतः was exiled, अकर्ता one who never helps, अकृतज्ञः च an ungrateful one, त्यक्तात्मा one who deserted his life, निरपत्रपः shameless one, लोके in this world, विद्विष्टो भवतु worthy to be hated.

##### आङ्ग्लानुवादः
May the one who counselled the exile of my esteemed brother be hated universally as one who never helps any one, who is ungrateful, shameless and as one who has committed the sin of suicide



#### श्लोकः
##### मूलम्
पुत्रैर्दारैश्च भृत्यैश्च स्वगृहे परिवारितः।  
स एको मृष्टमश्नातु यस्यार्योऽनुमते गतः॥2.75.34॥

##### शब्दार्थः
आर्यः esteemed one, यस्य whose, अनुमते with sanction, गतः exiled, that man, स्वगृहे in his own house, पुत्रैर्दारैश्च by wife and children, भृत्यैश्च by servants, परिवारितः surrounded, एकः alone, मृष्टम् delicacies, अश्नातु will partake.

##### आङ्ग्लानुवादः
May the one who counselled the exile of my esteemed brother  acquire the sin in the same way as one who, although surrounded by wife, children and servants, eats the delicacies all alone without sharing acquires.



#### श्लोकः
##### मूलम्
अप्राप्य सदृशान् दाराननपत्यः प्रमीयताम्।  
अनवाप्य क्रियां धर्म्यां यस्याऽर्योऽनुमते गतः॥2.75.35॥

##### शब्दार्थः
आर्यः esteemed one, यस्य whose, अनुमते with sanction, गतः exiled, that man, सदृशान् worthy, दारान् wife, अप्राप्य without getting, अनपत्यः without begetting offspring, धर्म्याम् religious, क्रियाम् deeds, अनवाप्य without performing, प्रमीयताम् let him die.

##### आङ्ग्लानुवादः
May the one who counselled the exile of my esteemed brother die without winning a worthy wife and without begetting offspring and without performing religious deeds



#### श्लोकः
##### मूलम्
माऽत्मनस्सन्ततिं द्राक्षीत्स्वेषु दारेषु दुःखितः।  
आयुस्समग्रमप्राप्य यऽस्यार्योऽनुमते गतः॥2.75.36॥

##### शब्दार्थः
आर्यः esteemed one, यस्य whose, अनुमते with sanction, गतः exiled, that man,  समग्रम् entire, आयुः life, अप्राप्य begetting, दुःखितः anguished, स्वेषु relating to him, दारेषु in wife, आत्मनः his own, सन्ततिम् children, मा द्राक्षीत् will not see.

##### आङ्ग्लानुवादः
May the one who counselled the exile of my esteemed brother live an entire life of anguish without begetting children through his wife or without seeing his own children



#### श्लोकः
##### मूलम्
राजस्त्रीबालवृद्धानां वधे यत्पापमुच्यते।  
भृत्यत्यागे च यत्पापं तत्पापं प्रतिपद्यताम्॥2.75.37॥

##### शब्दार्थः
राजस्त्रीबालवृद्धानाम् of the king, woman, children and the aged, वधे kills, यत् पापम् whatever sin, उच्यते is mentioned in scriptures, भृत्यत्यागे च desertion of the dependents as well, यत् पापम् whatever sin, तत् (पापं) such (sin), प्रतिपद्यताम् be obtained.

##### आङ्ग्लानुवादः
May the one who counselled the exile of my esteemed brother acquire the same sin as one acquires for murdering a king, a woman, children and the aged and deserting dependents



#### श्लोकः
##### मूलम्
लाक्षया मधुमांसेन लोहेन च विषेण च।  
सदैव बिभृयाद्भृत्यान्यस्यार्योऽनुमते गतः॥2.75.38॥

##### शब्दार्थः
आर्यः esteemed one, यस्य whose, अनुमते with sanction, गतः exiled, that man, सदैव always, भृत्यान् dependant wife and children, लाक्षया in lac, मधु मांसेन in wine and meat, लोहेन in metal, विषेण च and in poison, बिभृयात् supports.

##### आङ्ग्लानुवादः
May the one who counselled the exile of my esteemed brother acquire the same sin as one who supports his wife and children by trafficking in lac, wine, meat and metal and poison acquires



#### श्लोकः
##### मूलम्
सङ्ग्रमे समुपोढे स्म शत्रुपक्षभयङ्करे।  
पलायामानो वध्येत यस्यार्योऽनुमते गतः॥2.75.39॥

##### शब्दार्थः
आर्यः esteemed one, यस्य whose, अनुमते with sanction, गतः exiled, सः that man, शत्रुपक्षभयङ्करे सङ्ग्रमे in war, समुपोढे when at its peak, पलायमानः feeling, वध्येत be slain.

##### आङ्ग्लानुवादः
May the one who counselled the exile of my esteemed brother acquire the same sin like a warrior, dreadful to the enemy side who will be slain while fleeing from the war at its peak



#### श्लोकः
##### मूलम्
कपालपाणिः पृथिवीमटतां चीरसंवृतः।  
भिक्षमाणो यथोन्मत्तो यस्यार्योऽनुमते गतः॥2.75.40॥

##### शब्दार्थः
आर्यः esteemed one, यस्य whose, अनुमते with sanction, गतः exiled, सः that man, कपालपाणिः with a human skull in hand, चीरसंवृतः covered by rags, भिक्षमाणः begging for alms, उन्मत्तो यथा like a insane man, पृथिवीम् on this earth, अटताम् may wander.

##### आङ्ग्लानुवादः
May the one who counselled the exile of my esteemed brother, wander this earth, begging alms, holding a human skull like an insane man dressed in rags



#### श्लोकः
##### मूलम्
मद्ये प्रसक्तो भवतु स्त्रीष्वक्षेषु च नित्यशः।  
कामक्रोधाभिभूतस्तु यस्यार्योऽनुमते गतः॥2.75.41॥

##### शब्दार्थः
आर्यः esteemed one, यस्य whose, अनुमते with sanction, गतः exiled, that man, नित्यशः always, मद्ये in wine, स्त्रीषु in women, अक्षेषु च in dice for gambling, प्रसक्तः addicted, कामक्रोधाभिभूतः भवतु shall be prevailed over by passion and anger.

##### आङ्ग्लानुवादः
May the one who counselled the exile of my esteemed brother be always addicted to wine, women and gambling and be swayed by desire and anger



#### श्लोकः
##### मूलम्
मास्म धर्मे मनो भूयादधर्मं स निषेवताम्।  
अपात्रवर्षी भवतु यस्यार्योऽनुमते गतः॥2.75.42॥

##### शब्दार्थः
आर्यः esteemed one, यस्य whose, अनुमते with sanction, गतः exiled, अस्य his, मनः mind, धर्मे in virtue, मा भूयात् shall not stay, सः he, अधर्मे in unrighteousness, निषेवताम् will practise, अपात्रवर्षी भवतु shall confer charity on the unworthy.

##### आङ्ग्लानुवादः
May the mind of that man who counselled the exile of my esteemed brother not be established in virtue May he practise unrighteousness and confer charity on the unworthy



#### श्लोकः
##### मूलम्
सञ्चितान्यस्य वित्तनि विविधानि सहस्रशः।  
दस्युभिर्विप्रलुप्यन्तां यस्यार्योऽनुमते गतः॥2.75.43॥

##### शब्दार्थः
आर्यः esteemed one, यस्य whose, अनुमते with sanction, गतः exiled, अस्य for that man's, सहस्रशः in thousands, सञ्चितानि accumulated, विविधानि वित्तानि various, possessions of wealth, दस्युभिः by thieves, विप्रलुप्यन्ताम् be snatched away.

##### आङ्ग्लानुवादः
May that man's accumulated extensive posssessions of various kinds of wealth be  snatched away by thieves in thousands of ways if he had counselled the exile of my esteemed brother



#### श्लोकः
##### मूलम्
उभे सन्ध्ये शयानस्य यत्पापं परिकल्प्यते।  
तच्चपापं भवेत्तस्य यस्यार्योऽनुमते गतः॥2.75.44॥

##### शब्दार्थः
आर्यः esteemed one, यस्य whose, अनुमते with sanction, गतः exiled, तस्य  for that man, उभे सन्ध्ये at the twilight hour of dawn and dusk, शयानस्य sleeping, यत् पापम् the extent of sin, परिकल्प्यते is fixed, तत् पापम् that sin, भवेत् shall be.

##### आङ्ग्लानुवादः
May the one who counselled the exile of my esteemed brother acquire the extent of demerit fixed for a person, who sleeps at the hour of twilight of dawn and dusk



#### श्लोकः
##### मूलम्
यदग्निदायके पापं यत्पापं गुरतल्पगे।  
मित्रद्रोहे च यत्पापं तत्पापं प्रतिपद्यताम्॥2.75.45॥

##### शब्दार्थः
अग्निदायके one who sets fire to human settlements, यत् पापम् sin of such act, गुरुतल्पगे violation of the preceptor's bed, यत् पापम् sin of such act, मित्रद्रोहे betraying a friend, यत् पापम् sin of such act, तत् पापम् sin of that act, प्रतिपद्यताम् be obtained.

##### आङ्ग्लानुवादः
May that one who counselled the exile of my esteemed brother acquire the sin in the same way as a person who sets fire to human settlements, violates the preceptors's bed and betrays his friend



#### श्लोकः
##### मूलम्
देवतानां पित्रूणां च मातापित्रोस्तथैव च।  
मा स्म कार्षीत्स शुश्रूषां यस्यार्योऽनुमते गतः॥2.75.46॥

##### शब्दार्थः
आर्यः esteemed one, यस्य whose, अनुमते with sanction, गतः exiled, सः that man, देवतानाम् for gods, पित्रूणाम् to ancestors, तथा च in the same way, मातापित्रोः for parents, शुश्रूषाम् serve, मा स्म कार्षीत् shall not do.

##### आङ्ग्लानुवादः
May the one who counselled the exile of my esteemed brother, acquire the sin in the same way as a person who fails to show obedience to the gods and the ancestors and to serve his parents



#### श्लोकः
##### मूलम्
सतां लोकात्सतां कीर्त्यास् सञ्जुष्टात्कर्मणस्तथा।  
भ्रश्यतु क्षिप्रमद्यैव यस्यार्योऽनुमते गतः॥2.75.47॥

##### शब्दार्थः
आर्यः esteemed one, यस्य whose, अनुमते with sanction, गतः exiled, that person,  अद्यैव now, क्षिप्रम् this very moment, सताम् virtuous men's, लोकात् from the world, सताम्  virtuous men's, कीर्त्याः from renown, तथा and, सञ्जुष्टात् approved by virtuous men, कर्मणः from actions, भ्रश्यतु be expelled.

##### आङ्ग्लानुवादः
May the one who counselled the exile of my esteemed brother be expelled  this very moment from the world approved by virtuous men, from their renown and from their (noble) actions



#### श्लोकः
##### मूलम्
अपास्य मातृशुश्रूषामनर्थे सोऽवतिष्ठताम्।  
दीर्घबाहुर्महावक्षाः यस्यार्योऽनुमते गतः॥2.75.48॥

##### शब्दार्थः
दीर्घबाहुः longarmed, महावक्षाः broadchested, आर्यः esteemed one, यस्य whose, अनुमते with sanction, गतः exiled, सः that person, मातृशुश्रूषाम् ministration to mother, अपास्य abdicating, अनर्थे without purpose, अवतिष्ठताम् shall remain.

##### आङ्ग्लानुवादः
The one who counselled the exile of my noble, longarmed and broadchested brother be banished like the one who commited the sin of leaving the ministration to his mother and engaging himself in purposeless acts



#### श्लोकः
##### मूलम्
बहुपुत्रो दरिद्रश्च ज्वररोगसमन्वितः।  
स भूयात्सतत क्लेशी यस्यार्योऽनुमते गतः॥2.75.49॥

##### शब्दार्थः
आर्यः esteemed one, यस्य whose, अनुमते with sanction, गतः exiled, सः that person, बहुपुत्रः possessing many sons, दरिद्रः impoverished, ज्वररोगसमन्वितः suffering  from fever and  
disease, सततं क्लेशी भूयात् be always miserble.

##### आङ्ग्लानुवादः
May the one who counselled the exile of my esteemed brother be always miserable with many sons, poverty and fever and disease



#### श्लोकः
##### मूलम्
आशामाशंसमानानां दीनानामूर्ध्वचक्षुषाम्।  
अर्थिनां वितथां कुर्याद्यस्यार्योऽनुमते गतः॥2.75.50॥

##### शब्दार्थः
आर्यः esteemed one, यस्य whose, अनुमते with sanction, गतः was exiled, that person, आशंसमानानाम् seeking, दीनानाम् pitiable ones, ऊर्ध्वचक्षुसाम् of those raising their eyes in hope towards donors, अर्थिनाम् mendicants', आशाम् hope, वितथाम् futile, कुर्यात् may make.

##### आङ्ग्लानुवादः
May the one who counselled the exile of my esteemed brother acquire the sin in the same way a person disappoints who miserable mendicants seeking alms and looking up to him for help



#### श्लोकः
##### मूलम्
मायया रमतां नित्यं परुषः पिशुनोऽशुचिः।  
राज्ञो भीतस्त्वधर्मात्मा यस्यार्योऽनुमते गतः॥2.75.51॥

##### शब्दार्थः
आर्यः esteemed one, यस्य whose, अनुमते with sanction, गतः exiled, that person, परुषः abusive, पिशुनः niggardly, अशुचिः impure, अधर्मात्मा unrighteous, नित्यम् always, राज्ञः  from the king, भीतः afraid of, मायया by deceit, रमताम् will entertain his life.

##### आङ्ग्लानुवादः
May the one who counselled the exile of my esteemed brother acquire the sin in the same way as a person, who is abusive, niggardly, impure, unrighteous and always afraid of being caught by the king, and lives by cheating others, acquires



#### श्लोकः
##### मूलम्
ऋतुस्नातां सतीं भार्यामृतुकालानुरोधिनीम्।  
अतिवर्तेत दुष्टात्मा यस्यार्योऽनुमते गतः॥2.75.52॥

##### शब्दार्थः
आर्यः esteemed one, यस्य whose, अनुमते with sanction, गतः exiled, that person, दुष्टात्मा wickedminded, ऋतुकालानुरोधिनीम् observing the menstrual period unfavourable for  
conception, ऋतुस्नाताम् a woman who bathed after menstruation,सतीम् chaste woman, भार्याम् wife, अतिवर्तेत may neglect.

##### आङ्ग्लानुवादः
May the one who counselled the exile of my esteemed brother acquire the sin in the same way as a wickedminded person who neglects his chaste wife observing the menstrual period unfavourable for conception and had bathed after menstruation  acquires



#### श्लोकः
##### मूलम्
सधर्मदारान्परित्यज्य परदारान्निषेवताम्।  
त्यक्तधर्मरतिर्मूढो यस्यार्योऽनुमते गतः॥2.75.53॥

##### शब्दार्थः
आर्यः esteemed one, यस्य whose, अनुमते with sanction, गतः exiled, that person मूढः foolish one, त्यक्तधर्मरतिः abandoned righteous conduct, धर्मदारान् rightfully married wife, परित्यज्य having forsaken, परदारान् other's wife, निषेवताम् may resort.

##### आङ्ग्लानुवादः
May the one who counselled the exile of my esteemed brother acquire the sin in the same way a foolish person who abandons righteous conduct and  forsakes his rightfully married wife and resorts to other man's wife acquires



#### श्लोकः
##### मूलम्
विप्रलुप्तप्रजातस्य दुष्कृतं ब्राह्मणस्य यत्।  
तदेव प्रतिपद्येत यस्यार्योऽनुमते गतः॥2.75.54॥

##### शब्दार्थः
आर्यः esteemed one, यस्य whose, अनुमते with sanction, गतः exiled,  विप्रलुप्तप्रजातस्य lacking in children, ब्राह्मणस्य to brahmin, यत् दुष्कृतम् that demerit, तदेव   the same, प्रतिपद्यताम् shall obtain.

##### आङ्ग्लानुवादः
May the one who counselled the exile of my esteemed brother acquire the same sin like that of a lowbred brahmin who commits an irreversible sin acquires



#### श्लोकः
##### मूलम्
पानीयदूषके पापं तथैव विषदायके।  
यत्तदेकस्स लभतां यस्यार्योऽनुमते गतः॥2.75.55॥

##### शब्दार्थः
आर्यः esteemed one, यस्य whose, अनुमते with sanction, गतः exiled, सः that person, एकः only alone, पानीयदूषके in the case of a man who pollutes drinking water, तथैव similarly, विषदायके administers poison to others, यत् पापम् such sin, लभताम् will obtain.

##### आङ्ग्लानुवादः
May the sin of polluting drinking water and administering poison to others be put together and be incurred by the man who counselled the exile of my esteemed brother



#### श्लोकः
##### मूलम्
ब्राह्मणायोद्यतां पूजां विहन्तु कलुषेन्द्रियः।  
बालवत्सां च गां दोग्धु यस्यार्यो ऽनुमते गतः॥2.75.56॥

##### शब्दार्थः
आर्यः esteemed one, यस्य whose, अनुमते with sanction, गतः exiled, (सः that person), कलुषेन्द्रियः with befouled senses, ब्राह्मणाय to a brahmin, उद्यताम् kept ready, पूजाम्  offerings of worship, विहन्तु may disturb, बालवत्साम् having a young calf, गाम् cow, दोग्धु may milk.

##### आङ्ग्लानुवादः
May the one who counselled the exile of my esteemed brother acquire the sin in the same way a person with befouled senses disturbs the offerings of worship kept ready for a brahmin and milks the cow having a young calf acquires.



#### श्लोकः
##### मूलम्
तुर्ष्णार्तं सति पानीये विप्रलम्भेन योजयेत्।  
लभेत तस्य यत्पापं यस्यार्योऽनुमते गतः॥2.75.57॥

##### शब्दार्थः
आर्यः esteemed one, यस्य whose, अनुमते with sanction, गतः exiled, (सः that person), पानीये water, सति existing, तृष्णार्तम् thirsty one, विप्रलम्भेन by deceipt, योजयेत् arranges, तस्य to him, यत् पापम् whatever sin, लभेत will result.

##### आङ्ग्लानुवादः
May the one who counselled the exile of my esteemed brother acquire the sin in the same way a person who in possession of water does not give it to one suffering from  
thirst acquires it



#### श्लोकः
##### मूलम्
भक्त्या विवदमानेषु मार्गमाश्रित्य पश्यतः।  
तस्य पापेन युज्येत यस्यार्योऽनुमते गतः॥2.75.58॥

##### शब्दार्थः
आर्यः esteemed one, यस्य whose, अनुमते with sanction, गतः exiled, भक्त्या by loyalty (to two religious factions), विवदमानेषु while disputing, मार्गम् one line of argument, आश्रित्य taking shelter, पश्यतः seeing, तस्य to him, पापेन by such sin, युज्येत will apply.

##### आङ्ग्लानुवादः
May that one who counselled the exile of my esteemed brother acquire the sin in the same way a person acquires while giving onesided judgement between divided religious disputants



#### श्लोकः
##### मूलम्
विहीनां पतिपुत्राभ्यां कौसल्यां पार्थिवात्मजः।  
एवमाश्वासयन्नेव दुःखार्तो निपपात ह॥2.75.59॥

##### शब्दार्थः
पार्थिवात्मजः king's son, Bharata, पतिपुत्राभ्याम् of husband and son, विहीनाम् deprived of, कौशल्याम् Kausalya, एवम् in this way, आश्वासयन्नेव while appeasing, दुःखार्तः filled with grief, निपपात ह fell down at her feet.

##### आङ्ग्लानुवादः
While thus appeasing Kausalya deprived of her husband and son, Bharata, filled with grief, fell down at her feet.



#### श्लोकः
##### मूलम्
तथा तु शपथैः कष्टै श्शपमानमचेतनम्।  
भरतं शोकसन्तप्तं कौसल्या वाक्यमब्रवीत्॥2.75.60॥

##### शब्दार्थः
तथा in this manner, कष्टैः by painful, शपथैः on oaths, शपमानम् swearing, अचेतनम् lying unconscious, शोकसन्तप्तम् consumed with grief, भरतम् Bharata, कौशल्या Kausalya, वाक्यम् these words, अब्रवीत् said.

##### आङ्ग्लानुवादः
Kausalya said these words to Bharata who fell unconscious, consumed with grief, while swearing on painful oaths.



#### श्लोकः
##### मूलम्
मम दुःखमिदं पुत्र भूयस्समुपजायते।  
शपथै श्शपमानो हि प्राणानुपरुणत्सि मे॥2.75.61॥

##### शब्दार्थः
पुत्र son, मम to me, इदं दुःखम् this suffering, भूयः still more, समुपजायते is growing, शपथैः by oaths, शपमानः swearing, मे my, प्राणान् life, उपरुणत्सि हि you are obstructing (choking).

##### आङ्ग्लानुवादः
O son by swearing on oaths, you are choking the very breath of my life and my suffering has grown still more.



#### श्लोकः
##### मूलम्
दिष्ट्या न चलितो धर्मादात्मा ते सहलक्ष्मणः।  
वत्स सत्यप्रतिज्ञो ते सतां लोकमवाप्स्यसि॥2.75.62॥

##### शब्दार्थः
वत्स O dear child, दिष्ट्या fortunately, ते your, आत्मा mind, धर्मात् form righteousness, न चलितः unswerved, सत्यप्रतिज्ञः truthful to promise, सहलक्ष्मणः with Lakshmana, सताम् virtuous men's, लोकम् world, अवाप्स्यसि you shall attain.

##### आङ्ग्लानुवादः
O dear child, fortunately your mind is unswerved from righteousness. You being truthful to your promise shall attain the world of virtuous men along with Lakshmana.



#### श्लोकः
##### मूलम्
इत्युक्त्वा चाङ्कमानीय भरतं भ्रातृवत्सलम्।  
परिष्वज्य महाबाहुं रुरोद भृशदुःखिता॥2.75.63॥

##### शब्दार्थः
भ्रातृवत्सलम् a man affectionate towards his brothr, भरतम् addressing Bharata, इति thus , उक्त्वा having said, अङ्कम् on her lap, आनीय drawing into, महाबाहुम् mightyarmed one, परिष्वज्य  hugged, भृशदुःखिता with extreme grief, रुरोद cried out.

##### आङ्ग्लानुवादः
After having addressed Bharata, who was affectionate towards his brother that way, Kausalya  drew the mightyarmed one onto her lap and hugged him and cried out with extreme grief.



#### श्लोकः
##### मूलम्
एवं विलपमानस्य दुःखार्तस्य महात्मनः।  
मोहाच्च शोकसम्रोधाद्बभूव लुलितं मनः॥2.75.64॥

##### शब्दार्थः
एवम् in this way, विलपमानस्य while lamenting, दुःखार्तस्य afflicted by sorrow, महात्मनः great  
Bharata's, मनः mind, मोहाच्च due to swooning, शोकसम्रोधात् due to being besieged by grief, लुलितम् बभूव became unsteady.

##### आङ्ग्लानुवादः
Afflicted by sorrow and lamenting thus, great Bharata's mind became unsteady owing to swooning and  besieged by grief.



#### श्लोकः
##### मूलम्
लालप्यमानस्य विचेतनस्य प्रणष्टबुद्धेः पतितस्य भूमौ।  
मुहुर्मुहुर्निश्श्वसतश्च घर्मं सा तस्य शोकेन जगाम रात्रिः॥2.75.65॥

##### शब्दार्थः
लालप्यमानस्य lamenting, विचेतनस्य having lost the senses, प्रणष्टबुद्धेः with obscured mind, भूमौ on the ground, पतितस्य one having fallen down, मुहुर्मुहुः again and again, घर्मम्  warm, निःश्वसतः heaving deep sighs, तस्य to that Bharata, रात्रिः that night, शोकेन in grief, जगाम passed off.

##### आङ्ग्लानुवादः
That night passed off in grief for Bharata, who fell on the ground with his mind clouded and his senses lost. He lamented again and again, heaving deep, warm sighs.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे पञ्चसप्ततितमस्सर्गः॥  
Thus ends the seventyfifth sarga in Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/06-bharatAgamanam/075_kausalyA-bharatasaMvAdaH.md">
<details><summary><h3>भूषणम् ...{Loading}...</h3></summary>



दीर्घकालात् समुत्थाय संज्ञां लब्ध्वा च वीर्यवान् ।  

नेत्राभ्यामश्रुपूर्णाभ्यां दीनामुद्वीक्ष्व मातरम् ।  

सो ऽमात्यमध्ये भरतो जननीमभ्यकुत्सयत्  ॥  २।७५।१  ॥   

दीर्घकालादिति । दीनां प्रतिहतेच्छत्वात् । अमात्यमध्ये सुमन्त्रादिमध्ये ।
अनेन भरतागमनं श्रुत्वा सुमन्त्रादयः इतःपूर्वमागता इति गम्यते ।
अभ्यकुत्सयत् मन्त्रिणां ज्ञापनाय पुनरप्यनिन्ददित्यर्थः  ॥  २।७५।१  ॥   

  

राज्यं न कामये जातु मन्त्रये नापि मातरम् ।  

अभिषेकं न जानामि यो ऽभूद्राज्ञा समीक्षितः ।  

विप्रकृष्टे ह्यहं देशे शत्रुघ्नसहितो ऽवसम्  ॥  २।७५।२  ॥   

कैकेय्या कृतं स्वेष्टं नेति मन्त्रिभ्यो ज्ञापयति--राज्यमिति । जातु
कदाचिदपि । एतत् न कामये न मन्त्रये इत्युभयत्रापि सम्बध्यते । मन्त्रये
राज्यार्थमिति शेषः । मन्त्रणं विचारः न जानामि मदनुज्ञापूर्वको ऽयं न
भवतीत्यर्थः । यो मदर्थोभिषेकः राज्ञा समीक्षितश्चिन्तितः अभूत् तमभिषेकं न
जानामि । अज्ञाने हेतुमाह विप्रकृष्ट इति  ॥  २।७५।२  ॥   

  

वनवासं न जानामि रामस्याहं महात्मनः ।  

विवासनं वा सौमित्रेः सीतायाश्च यथाभवत्  ॥  २।७५।३  ॥   

तथैव क्रोधतस्तस्य भरतस्य महात्मनः ।  

कौसल्या शब्दमाज्ञाय सुमित्रामिदमब्रवीत्  ॥  २।७५।४  ॥   

वनवासमिति । विवासनं वेत्यत्र न जानामीत्यनुकर्षः  ॥  २।७५।३४  ॥   

  

आगतः क्रूरकार्यायाः कैकेय्या भरतः सुतः ।  

तमहं द्रष्टुमिच्छामि भरतं दीर्घदर्शिनम्  ॥  २।७५।५  ॥   

आगत इति । दीर्घदर्शिनमित्यनेन रामनिर्गमनं भरतो न संमन्यत इति
कौसल्याहृदयमिति सूचितम्  ॥  २।७५।५  ॥   

  

एवमुक्त्वा सुमित्रां सा विवर्णा मलिना कृशा ।  

प्रतस्थे भरतो यत्र वेपमाना विचेतना  ॥  २।७५।६  ॥   

एवमिति । भरतो यत्र स्थितः तत्र प्रतस्थे  ॥  २।७५।६  ॥   

  

स तु रामानुजश्चापि शत्रुघ्नसहिस्तदा ।  

प्रतस्थे भरतो यत्र कौसल्याया निवेशनम्  ॥  २।७५।७  ॥   

स इति । यत्र कौसल्याया निवेशनं स्थितं तत्र प्रतस्थे  ॥  २।७५।७  ॥   

  

ततः शत्रुघ्नभरतौ कौसल्यां प्रेक्ष्य दुःखितौ ।  

पर्य्यष्वजेतां दुःखार्त्तां पतितां नष्टचेतनाम् ।  

रुदन्तौ रुदतीं दुःखात् समेत्यार्यां मनस्विनीम्  ॥  २।७५।८  ॥   

भरतं प्रत्युवाचेदं कौसल्या भृशदुःखिता  ॥  २।७५।९  ॥   

तत इत्यादि । आर्यां ज्येष्ठां मातरम्  ॥  २।७५।८९  ॥   

  

इदं ते राज्यकामस्य राज्यं प्राप्तमकण्टकम् ।  

सम्प्राप्तं बत कैकेय्या शीघ्रं क्रूरेण कर्मणा  ॥  २।७५।१०  ॥   

कथं राज्यं प्राप्तं तत्राह--सम्प्राप्तमिति । क्रूरेण रामविवासनपूर्वकेण ।
कर्मणा वराभ्यर्थनेन  ॥  २।७५।१०  ॥   

  

प्रस्थाप्य चीरवसनं पुत्रं मे वनवासिनम् ।  

कैकेयी किं गुणं तत्र पश्यति क्रूरदर्शिनी  ॥  २।७५।११  ॥   

प्रस्थाप्येति । तत्र प्रस्थापने । कं गुणम् अतिशयं पश्यति न कमपि गुणम्,
रामप्रस्थापनं विनापि राज्यलाभसम्भवात्  ॥  २।७५।११  ॥   

  

क्षिप्रं मामपि कैकेयी प्रस्थापयितुमर्हति ।  

हिरण्यनाभो यत्रास्ते सुतो मे सुमहायशाः  ॥  २।७५।१२  ॥   

क्षिप्रमिति । कैकेयी मामपि प्रस्थापयितुमर्हति सर्वस्य राज्यस्य
तदायत्तत्वादिति भावः । हिरण्यनाभः हिरण्यवत्स्पृहणीयनाभियुक्तः ।
नाभिग्रहणं शरीरस्योपलक्षणम्  ॥  २।७५।१२  ॥   

  

अथवा स्वयमेवाहं सुमित्रानुचरा सुखम् ।  

अग्निहोत्रं पुरस्कृत्य प्रस्थास्ये यत्र राघवः  ॥  २।७५।१३  ॥   

कैकेयीकृतपापानुबन्धिनस्तव राजसंस्काराधिकारो नास्तीति
ध्वनयन्त्याह--अथवेति । अग्निहोत्रं राजाग्निहोत्रम् । अग्निहोत्रस्य
ज्येष्ठभार्याधीनत्वात् दशरथेन भरतसंस्कारप्रतिषेधाच्चेति भावः । एतेन
राजशरीरप्रापणमप्यर्थसिद्धम्  ॥  २।७५।१३  ॥   

  

कामं वा स्वयमेवाद्य तत्र मां नेतुमर्हसि ।  

यत्रासौ पुरुषव्याघ्रः पुत्रो मे तप्यते तपः  ॥  २।७५।१४  ॥   

काममिति । तपस्तप्यते तपः करोतीत्यर्थः । "तपस्तपः कर्मकस्यैव" इति
कर्मवद्भावादात्मनेपदम्  ॥  २।७५।१४  ॥   

  

इदं हि तव विस्तीर्णं धनधान्यसमाचितम् ।  

हस्त्यश्वरथसम्पूर्णं राज्यं निर्यातितं तया  ॥  २।७५।१५  ॥   

तव प्रस्थापने मम का शक्तिस्तत्राह--इदमिति । धनधान्यसमाचितं
धनधान्यसम्पूर्णम् । तया कैकेय्या । निर्यातितं दापितम् । "निर्यातनं
वैरशुद्धौ दाने न्यासार्पणे मतम्" इति विश्वः  ॥  २।७५।१५  ॥   

  

इत्यादिबहुभिर्वाक्यैः क्रूरैः सम्भर्त्सितो ऽनघः ।  

विव्यथे भरतस्तीव्रं व्रणे तुद्येव सूचिना  ॥  २।७५।१६  ॥   

इत्यादिबहुभिरिति । सम्भर्त्सितः परपक्षबुद्ध्या भाषितः । व्रणे सूचिना
तुद्येव व्यथयित्वेव । पूर्वमेव भ्रातृपितृवियोगखिन्नो ऽपि
कौसल्यावाक्यश्रवणखिन्न इत्यर्थः  ॥  २।७५।१६  ॥   

  

पपात चरणौ तस्यास्तदा सम्भ्रान्तचेतनः ।  

विलप्य बहुधा ऽसंज्ञो लब्धसंज्ञस्ततः स्थितः  ॥  २।७५।१७  ॥   

पपातेति । चरणौ प्रतीति शेषः । बहुधासंज्ञ इत्यत्र असंज्ञ इति पदच्छेदः  ॥ 
२।७५।१७  ॥   

  

एवं विलपमानां तां भरतः प्राञ्जलिस्तदा ।  

कौसल्यां प्रत्युवाचेदं शोकैर्बहुभिरावृताम्  ॥  २।७५।१८  ॥   

एवमिति । एवं विलपमानां पूर्वोक्तप्रकारेण विलपन्तीम्  ॥  २।७५।१८  ॥   

  

आये कस्मादजानन्तं गर्हसे मामकिल्बिषम् ।  

विपुलां च मम प्रीतिं स्थिरां जानासि राघवे  ॥  २।७५।१९  ॥   

आर्य इति । अजानन्तम्, अभिषेकादिकमिति शेषः  ॥  २।७५।१९  ॥   

  

कृता शास्त्रानुगा बुद्धिर्माभूत्तस्य कदाचन ।  

सत्यसन्धः सतां श्रेष्ठो यस्यार्यो ऽनुमते गतः  ॥  २।७५।२०  ॥   

कौसल्यया स्वस्मिन्नारोपितं दोषं परिहर्तुं शपथवाक्यान्याह--कृतेत्यादिना ।
आर्यः रामः यस्यानुमते सम्मतौ सत्यां गतः तस्य शास्त्रानुगा कृता बुद्धिः
गुरुणा विधिनिषेधबोधकशास्त्रानुसारित्वेन सुशिक्षिता बुद्धिः कदाचन
माभूदिति सम्बन्धः । यद्यहमार्यप्रवासने अनुमन्तास्मि तर्हि
श्रुतिस्मृतिज्ञानात् प्रच्युतो भूयासमित्यर्थः । एवमुत्तरत्रापि
सामान्यनिर्देशो भरतविषयतया योजनीयः, "निर्विशेषं न सामान्यम्" इति
न्यायात् । अत्र शपथव्याजेन धर्मविशेषाश्च शिक्ष्यन्ते मुनिनेति बोध्यम् ।
अत्र च सत्पुरुषविषयापराधे शास्त्रज्ञानभ्रंशो भवतीति सूचितम्  ॥  २।७५।२०
 ॥   

  

प्रेष्यं पापीयसां यातु सूर्यं च प्रति मेहतु ।  

हन्तु पादेन गां सुप्तां यस्यार्यो ऽनुमते गतः  ॥  २।७५।२१  ॥   

प्रेष्यमिति । प्रेष्यं प्रेष्यभावम् । पापीयसाम् अतिशयेन पापिनाम् ।
हीनजातीनां प्रेष्यत्वं हि पापहेतुः । सूर्यं प्रति मेहतु
मूत्रपुरीषोत्सर्गं करोतु सूर्याभिमुखेन मेहने यत्पापं तत्
प्राप्नोत्वित्यर्थः । अनेन सूर्यंप्रति मेहनं न कर्त्तव्यमिति सिद्धम् ।
गां पादेन हन्तु पादेन गोहननपापं प्राप्नोतु । पादेन गोहननं दोषः ।
सुप्तामित्यनेन स्वहननप्रवृत्तगोहननं न दोषायेत्युक्तम्  ॥  २।७५।२१  ॥   

  

कारयित्वा महत्कर्म भर्त्ता भृत्यमनर्थकम् ।  

अधर्मो यो ऽस्य सो ऽस्यास्तु यस्यार्यो ऽनुमते गतः  ॥  २।७५।२२  ॥   

कारयित्वेति । यो भर्त्ता भृत्यं महत्कर्म कारयित्वा ।
"हृक्रोरन्यतरस्याम्" इति द्विकर्मकत्वम् । अनर्थकं तं प्रयोजनशून्यं
करोतीति शेषः । अस्य भर्तुः यः अधर्मः सो ऽस्तु  ॥  २।७५।२२  ॥   

  

परिपालयमानस्य राज्ञो भूतानि पुत्रवत् ।  

ततस्तं द्रुह्यतां पापं यस्यार्योनुमते गतः  ॥  २।७५।२३  ॥   

परिपालयमानस्येति । परिपालयमानस्य राज्ञः । राज्ञि परिपालयति सति । तं
प्रति द्रुह्यतां पापम् । ततः तस्य  ॥  २।७५।२३  ॥   

  

बलिषड्भागमुद्धृत्य नृपस्यारक्षतः प्रजाः ।  

अधर्मो यो ऽस्य सोस्यास्तु यस्यार्यो ऽनुमते गतः  ॥  २।७५।२४  ॥   

बलिषड्भागमिति । बलिषड्भागं बलिः करः "बलिः पूजोपहारे च दैत्यभेदे करे ऽपि
च" इति वैजयन्ती । षष्ठो भागः षड्भागः बलिश्चासौ षड्भागश्चेति विशेषणसमासः
। उद्धृत्य आदाय  ॥  २।७५।२४  ॥   

  

संश्रुत्य च तपस्विभ्यः सत्रे वै यज्ञदक्षिणाम् ।  

तां विप्रलपतां पापं यस्यार्यो ऽनुमते गतः  ॥  २।७५।२५  ॥   

संश्रुत्येति । सत्त्रे यागे तपस्विभ्यः व्रतोपवासशीलेभ्यः ऋत्विग्भ्यः
यज्ञदक्षिणां संश्रुत्य प्रतिज्ञाय तां दक्षिणां विप्रलपतां विरुद्धोक्त्या
अपलपताम्  ॥  २।७५।२५  ॥   

  

हस्त्यश्वरथसम्बाधे युद्धे शस्त्रसमाकुले ।  

मा स्म कार्षीत्सतां धर्मं यस्यार्यो ऽनुमते गतः  ॥  २।७५।२६  ॥   

हस्त्यश्वरथसम्बाध इति । सतां शूराणां धर्मम् अपरावर्त्तनम् । मा स्म
कार्षीत् परावर्त्तमानस्य यत्पापं तदस्त्वित्यर्थः  ॥  २।७५।२६  ॥   

  

उपदिष्टं सुसूक्ष्मार्थं शास्त्रं यत्नेन धीमता ।  

स नाशयतु दुष्टात्मा यस्यार्यो ऽनुमते गतः  ॥  २।७५।२७  ॥   

उपदिष्टमिति । धीमता गुरुणा यत्नेनोपदिष्टं सुसूक्ष्मार्थं
परलोकसाधकरहस्यार्थयुक्तं शास्त्रं वेदान्तादिविशिष्टार्थं नाशयतु विस्मरतु
 ॥  २।७५।२७  ॥   

  

मा च तं व्यूढबाह्वंसं चन्द्रार्कसमतेजसम् ।  

द्राक्षीद्राज्यस्थमासीनं यस्यार्यो ऽनुमते गतः  ॥  २।७५।२८  ॥   

मेति । व्यूढबाह्वंसं व्यूढौ संहतौ मांसलौ बाहू अंसौ च यस्य तम् "व्यूढौ
विन्यस्तसंहतौ" इत्यमरः । राज्यस्थं प्राप्तराज्यम् । आसीनं सिंहासने आसीनं
तं रामम् मा द्राक्षीत्, तादृशरामदर्शनभाग्यरहितो भवत्वित्यर्थः  ॥  २।७५।२८
 ॥   

  

पायसं कृसरं छागं वृथा सो ऽश्नातु निर्घृणः ।  

गुरूंश्चाप्यवजानातु यस्यार्यो ऽनुमते गतः  ॥  २।७५।२९  ॥   

पायसमिति । कृसरं तिलौदनम् । छागम् अजम्, मांसमात्रोपलक्षणमेतत् ।
वृथाश्नातु देवतापित्रतिथिनिवेदनमन्तरेण भुङ्क्तामित्यर्थः । अवजानातु
प्रत्युत्थानाभिवादनादिकं न करोत्वित्थर्थः  ॥  २।७५।२९  ॥   

  

गाश्च स्पृशतु पादेन गुरून् परिवदेत् स्वयम् ।  

मित्रे द्रुह्येत सो ऽत्यन्तं यस्यार्यो ऽनुमते गतः  ॥  २।७५।३०  ॥   

गा इति । गाः पादेन स्पृशतु हन्तु । पादेनेत्यत्र हननमुक्तम्, इह तु
पादस्पर्शोपि पापहेतुरित्युच्यते । परिवदेत् अपवदेत् । मित्रे द्रुह्येत
मित्राय द्रुह्यत्वित्यर्थः  ॥  २।७५।३०  ॥   

  

विश्वासात् कथितं किञ्चित् परिवादं मिथः क्वचित् ।  

विवृणोतु स दुष्टात्मा यस्यार्यो ऽनुमते गतः  ॥  २।७५।३१  ॥   

विश्वासादिति । परिवादम् अपवादम् । "अपवादोपक्रोशनिर्वादावर्णपरिवादाः" इति
हलायुधः । मिथः रहस्ये । "मिथो ऽन्योन्यरहस्ययोः" इति वैजयन्ती ।
विश्वासाद्रहःकथितस्य परिवादस्य क्वचिदन्यत्र प्रकटीकरणं पातकमिति भावः  ॥ 
२।७५।३१  ॥   

  

अकर्त्ता ह्यकृतज्ञश्च त्यक्तात्मा निरपत्रपः ।  

लोके भवतु विद्वेष्यो यस्यार्यो ऽनुमते गतः  ॥  २।७५।३२  ॥   

अकर्तेति । अकर्त्ता प्रत्युपकारस्याकर्त्ता । अथाप्यकृतज्ञः आभ्यामेकं
पापमुक्तम् । त्यक्तात्मा सद्भिः परिहृतः अथापि निरपत्रपः निर्लज्जः,
अकृतप्रायश्चित्त इति यावत् । इदमेकं पापम्  ॥  २।७५।३२  ॥   

  

पुत्रदारैश्च भृत्यैश्च स्वगृहे परिवारितः ।  

स एको मृष्टमश्नातु यस्यार्यो ऽनुमते गतः  ॥  २।७५।३३  ॥   

पुत्रदारैरिति । मृष्टमश्नातु इतरेषु कदन्नभुक्षु स्वयं मृष्टं
समीचीनमन्नम् अश्नातु  ॥  २।७५।३३  ॥   

  

अप्राप्य सदृशान् दाराननपत्यः प्रमीयताम् ।  

अनवाप्य क्रियां धर्म्यां यस्यार्यो ऽनुमते गतः  ॥  २।७५।३४  ॥   

अप्राप्येति । सदृशान् समानकुलान् । धर्म्यां क्रियाम् अग्निहोत्रादिकं च
अप्राप्य अनपत्यः सन् प्रमीयताम्  ॥  २।७५।३४  ॥   

  

मात्मनः सन्ततिं द्राक्षीत् स्वेषु दारेषु दुःखितः ।  

आयुः समग्रमप्राप्य यस्यार्यो ऽनुमते गतः  ॥  २।७५।३५  ॥   

अप्राप्येत्यादिविवरणम्--मात्मन इति । अनेन ऋणापाकरणं विना ब्रह्मचर्यादेव
संन्यासः प्रतिषिद्ध्यते । अरक्तविषयमिदमितिचेन्न ब्रह्मचर्यादेव
प्रव्रजेदित्यादेर्दारालाभविषयत्वात् । तत्रैवहि इतरथेत्यनेनायमर्थो
दर्शितः  ॥  २।७५।३५  ॥   

  

राजस्त्रीबालवृद्धानां वधे यत्पापमुच्यते ।  

भृत्यत्यागे च यत्पापं तत्पापं प्रतिपद्यताम्  ॥  २।७५।३६  ॥   

राजस्त्रीत्यत्रापि यस्यार्यो ऽनुमते गत इत्यनुषञ्जनीयम्  ॥  २।७५।३६  ॥   

  

लाक्षया मधुमांसेन लोहेन च विषेण च ।  

सदैव बिभृयाद्भृत्यान् यस्यार्यो ऽनुमते गतः  ॥  २।७५।३७  ॥   

लाक्षयेति । भृत्यान् भरणीयान् । लाक्षादिविक्रयलब्धद्रव्येण
बिभृयाद्रक्षेदित्यर्थः । "लाक्षालवणमांसानि वर्जनीयानि विक्रये" इति
स्मृतेः । ऽअप्यकार्यशतं कृत्वाऽ इत्यस्यापवादो ऽयम्  ॥  २।७५।३७  ॥   

  

सङ्ग्रामे समुपोढे स्म शत्रुपक्षभयंकरे ।  

पलायमानो वध्येत यस्यार्यो ऽनुमते गतः  ॥  २।७५।३८  ॥   

सङ्ग्राम इति । समुपोढे निकटे "उपोढो निकटोढयोः" इति वैजयन्ती  ॥  २।७५।३८
 ॥   

  

कपालपाणिः पृथिवीमटतां चीरसंवृतः ।  

भिक्षमाणो यथोन्मत्तो यस्यार्योनुमते गतः  ॥  २।७५।३९  ॥   

कपालपाणिरिति । अटतां चरतु । चीरं मलिनं जीर्णवस्त्रम् । अनेन शैवमतप्रवेशो
निन्द्यते  ॥  २।७५।३९  ॥   

  

पाने प्रसक्तो भवतु स्त्रीष्वक्षेषु च नित्यशः ।  

कामक्रोधाभिभूतस्तु यस्यार्योनुमते गतः  ॥  २।७५।४०  ॥   

पाने प्रसक्त इति स्पष्टम्  ॥  २।७५।४०  ॥   

  

मा स्म धर्मे मनो भूयादधर्मं सुनिषेवताम् ।  

अपात्रवर्षी भवतु यस्यार्यो ऽनुमते गतः  ॥  २।७५।४१  ॥   

मा स्मेति । अपात्रवर्षी अपात्रे बहुदायी  ॥  २।७५।४१  ॥   

  

सञ्चितान्यस्य वित्तानि विविधानि सहस्रशः ।  

दस्युभिर्विप्रलुप्यन्तां यस्यार्योनुमते गतः  ॥  २।७५।४२  ॥   

सञ्चितानीति । दस्युभिः तस्करैः  ॥  २।७५।४२  ॥   

  

उभे सन्ध्ये शयानस्य यत्पापं परिकल्प्यते ।  

तच्च पापं भवेत्तस्य यस्यार्योनुमते गतः  ॥  २।७५।४३  ॥   

उभे इति । उभयोः संध्ययोः  ॥  २।७५।४३  ॥   

  

यदग्निदायके पापं यत्पापं गुरुतल्पगे ।  

मित्रद्रोहे च यत्पापं तत्पापं प्रतिपद्यताम्  ॥  २।७५।४४  ॥   

यदिति । गुरुतल्पगे गुरुदारगे  ॥  २।७५।४४  ॥   

  

देवतानां पितृ़णां च मातापित्रोस्तथैव च ।  

मा स्म कार्षीत् स शुश्रूषां यस्यार्यो ऽनुमते गतः  ॥  २।७५।४५  ॥   

देवतानामिति । देवानां शुश्रूषा अग्निहोत्रादिकर्म
सम्भृतैराज्यचरुपशुपुरोडाशादिभिः प्रीणनम् । पितृ़णां तु उपरागादिषु
मातापितृमरणतिथ्यादिषु च पूर्वोक्तैरन्यैश्च तिलादिभिराराधनम् ।
पितृशुश्रूषयैव मृतमातापितृशुश्रूषाग्रहणसम्भवात् । मातापित्रोरित्यत्र
जीवतोरिति विवक्षितम्  ॥  २।७५।४५  ॥   

  

सतां लोकात्सतां कीर्त्त्यात् सञ्जुष्टात् कर्मणस्तथा ।  

भ्रश्यतु क्षिप्रमद्यैव यस्यार्यो ऽनुमते गतः  ॥  २।७५।४६  ॥   

सतामिति । सतां कीर्त्त्यात् सद्भिः क्रियमाणश्लाघनात् । सञ्जुष्टात्
सत्सेवितात्  ॥  २।७५।४६  ॥   

  

अपास्य मातृशुश्रूषामनर्थे सो ऽवतिष्ठताम् ।  

दीर्घबाहुर्महावक्षा यस्यार्यो ऽनुमते गतः  ॥  २।७५।४७  ॥   

अपास्येति । पुनर्मातृशुश्रूषाग्रहणं तत्त्यागे प्रत्यवायभूयस्तया
तन्नित्यतया च । मातृशुश्रूषा हि नित्या, यतस्तस्यां पतितायामपि शुश्रूषां
विदधति स्मृतयः । अनर्थे अधर्मे  ॥  २।७५।४७  ॥   

  

बहुपुत्रो दरिद्रश्च ज्वररोगसमन्वितः ।  

स भूयात् सततं क्लेशी यस्यार्यो ऽनुमते गतः  ॥  २।७५।४८  ॥   

बहुपुत्र इति । बहुपुत्रस्यापि धनिनो दुःखाभावात् । अपुत्रस्य दारिद्य्रे
ऽपि भरणीयाल्पतया क्लेशाल्पतेति च विशेषणद्वयम्  ॥  २।७५।४८  ॥   

  

आशामाशंसमानानां दीनानामूर्ध्वचक्षुषाम् ।  

अर्थिनां वितथां कुर्याद्यस्यार्यो ऽनुमते गतः  ॥  २।७५।४९  ॥   

आशामिति । आशंसमानानां स्तुवताम् । ऊर्ध्वचक्षुषाम्
उन्नतासनस्थदातृमुखनिरीक्षकाणाम् अर्थिनाम् आशां वितथां कुर्यात्  ॥ 
२।७५।४९  ॥   

  

मायया रमतां नित्यं परुषः पिशुनो ऽशुचिः ।  

राज्ञो भीतस्त्वधर्मात्मा यस्यार्यो ऽनुमते गतः  ॥  २।७५।५०  ॥   

माययेति । मायया वञ्चनया । रमतां सक्तो भवतु  ॥  २।७५।५०  ॥   

  

ऋतुस्नातां सतीं भार्यामृतुकालानुरोधिनीम् ।  

अतिवर्त्तेत दुष्टात्मा यस्यार्यो ऽनुमते गतः  ॥  २।७५।५१  ॥   

ऋतुस्नातामिति । ऋतुकालानुरोधिनीम् ऋतुस्नानदिवसे स्वसंनिहिताम्  ॥  २।७५।५१
 ॥   

  

धर्मदारान् परित्यज्य परदारान्निषेवताम् ।  

त्यक्तधर्मरतिर्मूढो यस्यार्यो ऽनुमते गतः  ॥  २।७५।५२  ॥   

धर्मदारानिति । निषेवतां भजताम्  ॥  २।७५।५२  ॥   

  

विप्रलुप्तप्रजातस्य दुष्कृतं ब्राह्मणस्य यत् ।  

तदेव प्रतिपद्येत यस्यार्यो ऽनुमते गतः  ॥  २।७५।५३  ॥   

विप्रलुप्तप्रजातस्येति । विप्रलुप्तप्रजातस्य नष्टापत्यस्य
सन्ततिहीनस्येत्यर्थः । तदेव दुष्कृतं प्रतिपद्येत  ॥  २।७५।५३  ॥   

  

पानीयदूषके पापं तथैव विषदायके ।  

यत्तदेकः स लभतां यस्यार्यो ऽनुमते गतः  ॥  २।७५।५४  ॥   

पानीयेति । पानीयदूषके विषदायके च यत्पापं तत् द्वयम् एको लभतामित्यर्थः  ॥ 
२।७५।५४  ॥   

  

ब्राह्मणायोद्यतां पूजां विहन्तु कलुषेन्द्रियः ।  

बालवत्सां च गां दोग्धु यस्यार्यो ऽनुमते गतः  ॥  २।७५।५५  ॥   

ब्राह्मणायेति । बालवत्साम् अनिर्दशाम्  ॥  २।७५।५५  ॥   

  

तृष्णार्तं सति पानीये विप्रलम्भेन योजयेत् ।  

लभेत तस्य यत्पापं यस्यार्यो ऽनुमते गतः  ॥  २।७५।५६  ॥   

तृष्णार्तमिति । पानीये सति गृहे विद्यमाने सति । विप्रलम्भेन वञ्चनया यो
योजयेत् न ददातीत्यर्थः । तस्य यत्पापं तल्लभेत  ॥  २।७५।५६  ॥   

  

भक्त्या विवदमानेषु मार्गमाश्रित्य पश्यतः ।  

तस्य पापेन युज्येत यस्यार्यो ऽनुमते गतः  ॥  २।७५।५७  ॥   

विहीनां पतिपुत्राभ्यां कौसल्यां पार्थिवात्मजः ।  

एवमाश्वासयन्नेव दुःखार्त्तो निपपात ह  ॥  २।७५।५८  ॥   

तथा तु शपथैः कष्टैः शपमानमचेतनम् ।  

भरतं शोकसन्तप्तं कौसल्या वाक्यमब्रवीत्  ॥  २।७५।५९  ॥   

भक्त्येति । विवदमानेषु वादिप्रतिवादिषु विवादं कुर्वत्सु । भक्त्या
एकस्मिन् स्नेहेन । मार्गं जयोपायमाश्रित्य पश्यतः ब्रुवतस्तस्य पापेन
युज्येतेति सम्बन्धः  ॥  २।७५।५७५९  ॥   

  

मम दुःखमिदं पुत्र भूयः समुपजायते ।  

शपथैः शपमानो हि प्राणानुपरुणत्सि मे  ॥  २।७५।६०  ॥   

ममेति । उपरुणत्सि पीडयसीत्यर्थः । यद्वा प्राणानुपरुणत्सि रामवियोगेन मे
निर्गच्छतः प्राणान्  

स्थापयसि, शपथकरणेन ममाश्वासो जात इत्यर्थः  ॥  २।७५।६०  ॥   

  

दिष्ट्या न चलितो धर्मादात्मा ते सहलक्ष्मणः ।  

वत्स सत्यप्रतिज्ञो मे सतां लोकानवाप्स्यसि  ॥  २।७५।६१  ॥   

इत्युक्त्वा चाङ्कमानीय भरतं भ्रातृवत्सलम् ।  

परिष्वज्य महाबाहुं रुरोद भृशदुःखिता  ॥  २।७५।६२  ॥   

दिष्ट्येति । दिष्ट्या भाग्येन । आत्मा अन्तःकरणम् । धर्मात्
ज्येष्ठानुवर्त्तनधर्मात् । मे मह्यम् । सहलक्ष्मणः सत्यप्रतिज्ञोसि ।
लक्ष्मणवत् सत्यप्रतिज्ञो ऽसीत्यर्थः । अतः सतां लोकानवाप्स्यसि  ॥ 
२।७५।६१६२  ॥   

  

एवं विलपमानस्य दुःखार्त्तस्य महात्मनः ।  

मोहाच्च शोकसंरोधाद्बभूव लुलितं मनः  ॥  २।७५।६३  ॥   

एवमिति । एवं विलपमानस्य पूर्वोक्तशपथरूपेण विलपतः । शोक संरोधात्
शोककृतसंरोधात्  ॥  २।७५।६३  ॥   

  

लालप्यमानस्य विचेतनस्य प्रणष्टबुद्धेः पतितस्य भूमौ ।  

मुहुर्मुहुर्निश्वसतश्च धर्मं सा तस्य शोकेन जगाम रात्रिः  ॥  २।७५।६४  ॥   

लालप्यमानस्येति । लालप्यमानस्य भृशं प्रलपतः । विचेतनस्य मूर्च्छितस्य ।
प्रनष्टबुद्धेः क्षुभितान्तःकरणस्य । धर्मम् उष्णं यथाभवति तथा निश्वसतः  ॥ 
२।७५।६४  ॥   

  

इत्यार्षे श्रीरामायणे वाल्मीकीये आदिकाव्ये श्रीमदयोध्याकाण्डे
पञ्चसप्ततितमः सर्गः  ॥  ७५  ॥   

इति श्रीगोविन्द० श्रीरामायणभूषण० पीता० अयोध्याकाण्डव्याख्याने
पञ्चसप्ततितमः सर्गः  ॥  ७५  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/06-bharatAgamanam/075_kausalyA-bharatasaMvAdaH.md">
<details><summary><h3>शिरोमणी ...{Loading}...</h3></summary>



मूर्च्छानन्तरकालिकं भरतवृत्तमाह-- दीर्घकालादित्यादिभिः । समुत्थाय
मूर्छां निवर्त्य सञ्ज्ञां विवेकं लब्ध्वा जननीं स्वजनिकां दीनां
कुमन्त्रेणानुचितमनुष्ठितं मयेति विचारेण खिन्नां मातरमुद्वीक्ष्य
सवीर्यवान् वीर्यवद्भ्रातृसहितो भरतः अमात्यमध्ये अभ्यकुत्सयत् ।
सार्धश्लोक एकान्वयी  ॥  २।७५।१  ॥   

  

अभिकुत्सनाकारमाह-- राज्यमिति । जातु कदाचिदपि राज्यं न कामये नेच्छामि अत
एव मातरं न मन्त्रये सम्मत्यर्थमभिभाषे  ॥  २।७५।२  ॥   

अभिषेकनिवृत्तिफलकस्वसम्मतिविषयकजनसम्भावनानिवृत्त्यर्थमाह-- अभिषेकमिति ।
राज्ञा दशरथेन समीक्षितो विचारितः यो ऽभिषेकस्तमभिषेकं न जानामि विशिष्य न
ज्ञातमित्यर्थः । तत्र हेतुः विप्रकृष्टे अतिदूरे देशे शत्रुघ्नसहितो
ऽहमभवमासम्  ॥  २।७५।३  ॥   

  

वनेति । रामादेः वनवासं वने वासो येन तत् विवासनं प्रव्राजनं यथा अभवत्तथा
न जानामि  ॥  २।७५।४  ॥   

  

तथेति । तथा क्रोशतः उच्चारयतः भरतस्य शब्दमाज्ञाय बुद्ध्वा सुमित्रां
कौशल्यां इदं वचनमब्रवीत्  ॥  २।७५।५  ॥   

  

तद्वचनाकारमाह-- आगत इति । क्रूरकार्यायाः क्रूरं कार्यं कृत्यं
यस्यास्तस्याः कैकेय्याः सुतो भरतः आगतः तं दीर्घदर्शिनमतिज्ञानवन्तं भरतं
द्रष्टुमिच्छामि  ॥  २।७५।६  ॥   

  

एवमिति । सुमित्रामेवमुक्त्वा विवर्णवदना विचेतना कौशल्या यत्र भरतस्तत्र
प्रतस्थे  ॥  २।७५।७  ॥   

  

स इति । राजात्मजः भरतश्च तेन मार्गेण कौशल्यायाः निवेशनं गृहं प्राप्यते
इति शेषः, तेन मार्गण प्रतस्थे  ॥  २।७५।८  ॥   

  

तत इति । ततः स्वप्रस्थानानन्तरं दुःखितौ शत्रुघ्नभरतौ दुःखार्तामत एव
पतितां मार्गे स्खलितां नष्टचेतनां कौशल्यां प्रेक्ष्य अवलोक्य
पर्यष्वजेताम्  ॥  २।७५।९  ॥   

  

रुदन्ताविति । दुःखाद्रुदन्तौ शत्रुघ्नभरतौ समेत्य प्राप्य आर्या ज्येष्ठा
कौशल्या भृशदुःखिता अत एव रुदती सती भरतं प्रत्युवाच  ॥  २।७५।१०  ॥   

  

इदमिति । अराज्यकामस्य सर्वकालं राज्यविषयककामनारहितस्य ते तव अकण्टकं
रिपुरहितं प्राप्तं प्रकृष्टा आप्ता यस्मिँस्तदिदं राज्यं शीघ्रमविचारितं
यथा स्यात्तथेत्यर्थः, केकय्याः केकयीदास्याः मन्थरायाः कर्मणा क्रियया
सम्प्राप्तं त्वां प्रापितम्  ॥  २।७५।११  ॥   

  

प्रस्थाप्येति । तत्राभिषेकसमये चीरवसनं वनवासिनं मे पुत्रं रामं
कारयित्वेति शेषः । प्रस्थाप्य च कैकेयी मन्थरा कं गुणं पश्यति न
कमपीत्यर्थः  ॥  २।७५।१२  ॥   

  

क्षिप्रमिति । हिरण्यनाभः मनोहरविशिष्टः मे सुतो रामो यत्रास्ते तत्र मामपि
क्षिप्रं प्रस्थापयितुमर्हति  ॥  २।७५।१३  ॥   

  

अथेति । अथवा तत्कर्तृकप्रस्थापनाभावे सुमित्रा अनुचरा यस्याः सा
ऽहमग्निहोत्रं पुरस्कृत्य ब्राह्मणद्वारा अग्रे कृत्वा यत्र राघवः तत्र
प्रस्थास्ये उपलक्षणविधया राजशरीरस्य ग्रहणं तु न युक्तं प्रमाणाभावात्
सशरीरराजस्य गमनस्योक्तत्वेन तच्छरीरस्येहाभावाच्च  ॥  २।७५।१४  ॥   

  

काममिति । वा अथवा असौ मे सुतः यत्र तपस्तप्यते तत्र स्वयमेव त्वं
नेतुमर्हसि  ॥  २।७५।१५  ॥   

  

इदमिति । धनधान्यसमाचितं धनादिभिर्व्याप्तं हस्त्यादिभिः सम्पूर्णं
विस्तीर्णमिदं राज्यं तव निर्यातितं न्यासत्वेन समर्पितं तथा निश्चितमेतत्
 ॥  २।७५।१६  ॥   

  

इतीति । क्रूरैः क्रूरसदृशैः बहुभिर्वाक्यैः भर्त्सित इव भरतः व्रणे सूचिना
तुद्य प्रतुद्य विद्यमान इव अतिविव्यथे । अतीवौ भिन्नक्रमौ क्रूरशब्दः
आचारक्विबन्तप्रकृतिककर्तृक्विबन्तः पूर्वरामवियोगश्रवणजनितखेदस्य व्रणोपमा
 ॥  २।७५।१७  ॥   

  

पपातेति । तदा कौशल्योक्तिश्रवणकाले सम्भ्रान्तचेतनः उद्विग्नचित्तः अत एव
असञ्ज्ञः कर्तव्यविषयकज्ञानरहितो भरतः यदा लब्धसञ्ज्ञो ऽभवत् तदा बहुधा
विलप्य तस्याः कौशल्यायाश्चरणौ उद्दिश्य पपात  ॥  २।७५।१८  ॥   

  

एवमिति । एवमुक्तप्रकारेण विलपमानां तां कौशल्यां प्राञ्जलिर्भरतः
प्रत्युवाच  ॥  २।७५।१९  ॥   

  

तत्प्रतिवचनाकारमाह-- आर्य इति । अकल्मषं कपटशून्यमजानन्तं
रामप्रव्राजनविषयकज्ञानाभाववन्तं मां कस्माद्गर्हसे इदं राज्यं तव
निर्यातितमित्यादि वदसि । ननु इदमाज्ञापनं न विगर्हणेत्यत आह-- राघवे रामे
मे विपुलां प्रीतिं त्वं जानासि । एतेन तं विना अहमप्यत्र स्थातुमशक्त इति
व्यञ्जितं तेनाशक्यज्ञापनं विगर्हणामूलमिति ध्वनितम् । अजानन्तमित्यनेन
पूर्वं मन्निष्ठज्ञाने रामप्रव्राजनं नैव स्यादिति सूचितम्  ॥  २।७५।२०  ॥   

  

रामविषयकस्वप्रीत्यज्ञातजनकर्तृकविपरीतसम्भावनानिवृत्त्यर्थं भरतशपथमाह--
कृतेत्यादिभिः । यस्य मम अनुमते सम्मतौ सत्यामार्यो ज्येष्ठो रामः गतः
वनमिति शेषः । तस्य मम कृतशास्त्रानुगा कृता गुरुणा निष्पादिता
शास्त्रानुगा धर्मशास्त्रानुवर्तिनी बुद्धिः कदाचन कस्मिंश्चित्काले मा
भूत् विनश्येदित्यर्थः । एतेनैवं सत्यहमपि विनश्येयमिति व्यञ्जितम् । तथा च
स्मृतिः "बुद्धिनाशात्प्रणश्यति" इति  ॥  २।७५।२१  ॥   

  

प्रैष्यमिति । पापीयसामतिशयानां हीनजात्यादीनां प्रैष्यं प्रेष्यत्वं
दासत्वमित्यर्थः, यातु प्राप्नोतु । सूर्यं प्रति सूर्याभिमुखं मेहतु
मूत्राद्युत्सृजतु पादेन सुप्तां गां हन्तु एतत्ित्रतयजन्यं पापं
प्राप्नुयादित्यर्थः  ॥  २।७५।२२  ॥   

  

कारयित्वेति । भर्ता स्वामी महद्दुष्करं कर्म कारयित्वा
भृत्यमनर्थकमर्थरहितं करोति तस्याप्यर्थं हरतीत्यर्थः । अस्य भर्तुः यो
ऽधर्मः सा यस्यानुमते आर्यो गतः अस्यास्तु  ॥  २।७५।२३  ॥   

  

परीति । पुत्रवद्भूतानि प्रजाः परिपालयमानस्य ततस्तस्य राज्ञो द्गुह्यतां
जनानां पापं तस्य स्यादिति शेषः । सम्बन्धसामान्यविवक्षया षष्ठी  ॥  २।७५।२४
 ॥   

  

बलीति । बलिः करः स एव षड्भागः षष्ठोंशस्तमुद्धृत्य गृहीत्वा प्रजाः
अरक्षितुः यो ऽधर्मः सो ऽस्य स्यात् तृन्नन्तमेतत् अत एव न कर्मणि षष्ठी  ॥ 
२।७५।२५  ॥   

  

संश्रुत्येति । सत्रे यागे तपस्विभ्यो ऋत्विग्भ्यः दक्षिणां संश्रुत्य
एतावत्परिमितां दास्यामीति प्रतिज्ञाय तां प्रतिज्ञाविषयीभूतदक्षिणामपलपतां
नैव मया प्रतिज्ञातेति कथयतो पापं स्यात् । "विप्रलपताम्" इति भूषणपाठः  ॥ 
२।७५।२६  ॥   

  

हस्तीति । हस्त्यश्वरथसम्बाधे युद्धे हस्त्यादिसङ्कुले शस्त्रसमाकुले
शस्त्रास्त्रव्याप्ते युद्धे सतां महात्मनां धर्मे पलायनाभावादिं यो मा स्म
कार्षीत् पलायनादीनि वा कार्षीदित्यर्थः, तस्य यत्पापं तत्स्यादिति शेषः  ॥ 
२।७५।२७  ॥   

  

उपदिष्टमिति । स दुष्टात्मा धीमता आचार्येण यत्नेन अतिप्रयत्नेन उपदिष्टं
तद्बुद्धिविषयत्वं प्रापितं सुसूक्ष्मः अतिदुर्लक्ष्यः अर्थो यस्य
तच्छास्त्रं नाशयतु अभ्यासाभावेन बुद्धिविषयरहितत्वं प्रापयतु तज्जन्यपापं
प्राप्नुयादित्यर्थः  ॥  २।७५।२८  ॥   

  

मेति । व्यूढबाह्वंसं व्यूढं विशालं बाह्वंसं बाहू च अंसौ च तेषां समाहारो
यस्य तं राज्यस्थं स्वीकृतस्वराज्यमत एव आसीनं सिंहासने स्थितं रामं स मा
द्राक्षीद् अतिदुर्भगः स्यादित्यर्थः  ॥   

२।७५।२९  ॥   

पायसमिति । पायसं पयःपक्वं कृसरं मिश्रिततिलमुद्गतण्डुलं छागं छं
निर्मलत्वमगं न गच्छति यस्य तं ताम्बूलादिमित्यर्थः । किञ्च छो निर्मल एव
अगो वृक्षस्तं तदवयवीभूततुलसीपत्रकमलपत्रादिकमित्यर्थः । वृथा
परमात्मसमर्पणमन्तरा स निर्घृणः
शास्त्रत्यागहेतुकभविष्यद्दण्डाश्रयीभूतस्वविषयकदयारहितः अश्नातु गुरून्
पित्रादींश्च अवजानातु तदनादरं करोतु अवज्ञाजनितपापं प्राप्नोत्वित्यर्थः
 ॥  २।७५।३०  ॥   

  

गवामिति । स गवां गाः पादेन स्पृशतु । गुरून् पीत्रादीन् परिवदेत
दोषविशिष्टत्वेन कथयेत् । मित्रे मित्राय अत्यर्थमत्यन्तं द्रुह्येत । "गां
च" इति भूषणपाठः  ॥  २।७५।३१  ॥   

  

विश्वासादिति । स दुष्टात्मा विश्वासात् अयं ममातीव
मित्रमित्यप्रकटनीयमदुक्तं क्वापि न प्रकटयितेति निश्चयात् मिथो रहसि कथितं
किञ्चित्परिवादमभक्ष्यभक्षणादिकं विवृणोतु सर्वत्र प्रकाशयतु
"मिथोन्योन्यरहस्ययोः" इति कोशः  ॥  २।७५।३२  ॥   

  

अकर्तेति । सः अकर्ता प्रत्युपकाराकारकः अत एव अकृतज्ञः
प्रत्युपकारविषयकाज्ञानवानत एव त्यक्तः सज्जनैर्बहिष्कृतः निरपत्रपः
लज्जारहितः अत एव विद्विष्टः सर्वजनद्वेषविषयीभूतो भवतु "त्यक्तात्मा" इति
पाठान्तरम्  ॥  २।७५।३३  ॥   

  

पुत्रैरिति । सः पुत्रादिभिः स्वगृहे परिवारितो युक्तो ऽपि एक एव
मृष्टमश्नातु  ॥  २।७५।३४  ॥   

  

अप्राप्येति । सः सदृशान् कुलशीलादिना स्वतुल्यान् दारान् भार्याः अप्राप्य
अनपत्यः सन् धर्म्यां धर्महितां क्रियां च अनवाप्य प्रमीयतां म्रियताम्  ॥ 
२।७५।३५  ॥   

  

मेति । सः स्वेषु दारेषु आत्मनः सन्ततिं मा द्राक्षीत् अत एव दुःखितः सन्
आयुः समग्रमप्राप्य प्रमीयतामित्यनुकृष्यते  ॥  २।७५।३६  ॥   

  

राजेति । राजादीनां वधे यत्पापं भृत्यत्यागे अपराधरहितसमीचीनसेवकत्यागे
यत्पापमुच्यते धर्मशास्त्रे इति शेषः, तत्पापं सः प्रतिपद्यताम्  ॥  २।७५।३७
 ॥   

  

लाक्षयेति । सः लाक्षादिनिषिद्धक्रयविक्रयादिलब्धद्रव्यादिना
भृत्यान्भर्तव्यान्पुत्रादीन्सदैव बिभृयात्  ॥  २।७५।३८  ॥   

  

सङ्ग्राम इति । सः शत्रुपक्षभयङ्करे शत्रुपक्षाणां भयं करोति उत्पादयति
तस्मिन्सङ्ग्रामे समुपोढे प्राप्ते सति पलायमानः सन् वध्येत रिपुणेति शेषः
 ॥  २।७५।३९  ॥   

  

कपालेति । सः कपालपाणिः सन् उन्मत्त इव पृथिवीमटताम्  ॥  २।७५।४०  ॥   

  

मद्य इति । सः कामादिभिः अभिभूतः पराभूतः सन्मद्यादिषु नित्यशः प्रसक्तो
भवतु  ॥  २।७५।४१  ॥   

  

मेति । तस्य अस्य धर्मे मनो मा भूयात् अत एव सः अधर्मं निषेवतामत एव
अपात्रवर्षी कुपात्रोद्देश्यकदाता भवतु  ॥  २।७५।४२  ॥   

  

समिति । तस्य अस्य सहस्रशः बहूनि विविधानि अनेकप्रकाराणि सञ्चितानि
अर्जितानि वित्तानि धनानि दस्युभिश्चोरैः विप्रलुप्यन्तां
बलात्प्रगृह्यन्ताम्  ॥  २।७५।४३  ॥   

  

उभे इति । उभे सन्ध्ये प्राप्य शयानस्य जनस्य यत्पापं परिकल्पते प्राप्नोति
तत्पापं तस्य भवेत्  ॥  २।७५।४४  ॥   

  

यदिति । अग्निदायकादौ यत्पापं तत्पापं सः प्रतिपद्यताम्  ॥  २।७५।४५  ॥   

  

देवतानामिति । सः देवतादीनां शुश्रूषां सेवां मा कार्षीत्  ॥  २।७५।४६  ॥   

  

सतामिति । सः सतां सज्जनसम्बन्धिनो लोकात्सतां कीर्त्याश्च
सञ्जुष्टात्सज्जनसेव्यात्कर्मणश्च  

भ्रश्यतु सल्लोकादीन्न प्राप्नोत्वित्यर्थः  ॥  २।७५।४७  ॥   

  

अपास्येति । सः मातृशुश्रूषामपास्य त्यक्त्वा अनर्थे अर्थविध्वंसके मार्गे
अवतिष्ठताम्  ॥  २।७५।४८ ॥   

  

बहुभृत्य इति । सः बहुभृत्यादिविशिष्टः सन् क्लेशं समायात्प्राप्नुयात्  ॥ 
२।७५।४९  ॥   

  

आशामिति । सः आशां स्ववाञ्छामाशंसमानानां कथयतामत एव ऊर्ध्वचक्षुषां
तत्स्तवनार्थं कृतोर्ध्वदृष्टीनामर्थिनामाशां मनोरथं वितथां निष्फलं
कुर्यात् । आशामित्युभयान्वयि  ॥  २।७५।५०  ॥   

  

माययेति । सः जनः पिशुनः सूचकः अत एव अशुचिः अत एव अधर्मात्मा अत एव राज्ञो
भीतः सन्मायया नानाकपटवेषेण नित्यं रमताम्  ॥  २।७५।५१  ॥   

  

ऋत्विति । सः पुरुषः ऋतुस्नातामत एव
ऋतुकालानुरोधिनीमृतुकालहेतुकपतिसंनिधिप्राप्तिमतीं सतीं भार्यामतिवर्तेत
तस्त्वीकारं न कुर्यात्  ॥  २।७५।५२  ॥   

  

विप्रलुप्तेति । विप्रलुप्ताः अन्नाद्यदानेन विनष्टाः प्रजाताः पुत्राः
यस्य तस्य ब्राह्मणस्य यद्दुष्कृतं तदेतत्पापं सः प्रतिपद्येत  ॥  २।७५।५३
 ॥   

  

ब्राह्मणायेति । सः पुरुषः ब्राह्मणाय उद्यतां केनचित्प्रापितां पूजां
सत्कृतिं विहन्तु ब्राह्मणनिन्दादिना वारयतु बालः अल्पकालको वत्सो
यस्यास्तां गां च दोग्धु  ॥  २।७५।५४  ॥   

  

धर्मेति । सः पुरुषः धर्मदारान्पाणिगृहीतीं परित्यज्य त्यक्तधर्मरतिः सन्
परदारान्निषेवताम्  ॥  २।७५।५५  ॥   

  

पानीयेति । पानीयदूषके कूपादिविघातके यत्पापं तत्पापं सः एकः असहायः सन्
लभताम्  ॥  २।७५।५६  ॥   

  

तृषार्तमिति । पानीये जले सति तृषार्तं पिपासार्दितं जनं विप्रलम्भेन अत्र
जलं नास्तीति वञ्चनया योजयन्सन्यत्पापं लभते तत्पापं तस्य स्यात् ।
"योजयेत्" इति भूषणपाठः  ॥  २।७५।५७  ॥   

  

भक्त्येति । विवदमानेषु वादिप्रवादिषु भक्त्या अन्यतरविषयकप्रीत्या मार्गं
स्वप्रीतिविषयीभूतजनजयरीतिमाश्रित्य विचार्य पश्यतः स्वप्रीतिविषयीभूतजनं
चौर्येण बोधयतस्तस्य मध्यस्थस्य पापेन सः पुरुषः युज्येत  ॥  २।७५।५८  ॥   

  

एवमिति । पतिपुत्राभ्यां विहीनां कौसल्यामेवमाश्वासयन्सन्नेव दुःखार्तः
दुःखदर्शनेनातिदुःखितो भरतः निपपात  ॥  २।७५।५९  ॥   

  

तदेति । कष्टैः दुष्करैः शपथैः शपमानं शपथं कुर्वन्तं शोकसन्तप्तमत एव
अचेतनं भरतं कौशल्या अब्रवीत्  ॥  २।७५।६०  ॥   

  

तद्वचनाकारमाह-- ममेति । हे पुत्र शपथैः शपमानस्त्वं यद्यपि मे
प्राणानुच्छ्वासानुपरुणत्सि निरोधयसि तथापि इदं त्वच्छपथकरणं मम भूयो ऽधिकं
दुःखं समुपजायते जनयति त्वद्दुःखदर्शनेनाधिकदुःखं प्राप्नोमीत्यर्थः  ॥ 
२।७५।६१  ॥   

  

दिष्ट्येति । हे वत्स यस्य ते आत्मा मनः धर्मान्न चलितः सः सहलक्षणः
सकलसंल्लक्षणसम्पन्नः सत्यप्रतिज्ञस्त्वं सतां रामादीनां
लोकान्कृपादृष्टिपथानवाप्स्यसि दिष्ट्या भाग्येनैतत् । "सहलक्ष्मणः" इति
भूषणपाठः । लक्ष्मणवत्सत्यप्रतिज्ञो ऽसीति तद्व्याख्या  ॥  २।७५।६२  ॥   

  

इतीति । इत्युक्त्वा रुरोद  ॥  २।७५।६३  ॥   

  

भरतवृत्तमाह-- एवमिति । एवमुक्तप्रकारेण विलपमानस्य शपथादि कुर्वतो
दुःखार्तस्य भरतस्य मनो मोहात्कर्तव्यविवेकाभावादत एव
शोकसंरम्भाच्छोकातिवेगाल्लुलितं चञ्चलं बभूव । "शोकसंरोधात्" इति भूषणपाठः
 ॥  २।७५।६४  ॥   

  

लालप्यमानस्येति । लालप्यमानस्य उक्तप्रकारेण बहु कथयतः विचेतनस्य
कार्योपयोगिचैतन्यरहितस्य अत एव प्रनष्टबुद्धेः
विध्वस्तकर्तव्यविषयकनिश्चयस्य अत एव भूमौ पतितस्य अत एव दीर्घं
मुहुर्मुहुर्निःश्वततस्तस्य भरतस्य शोकेन रात्रिर्जगाम  ॥  २।७५।६५  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे
पञ्चसप्ततितमः सर्गः  ॥  २।७५  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/06-bharatAgamanam/075_kausalyA-bharatasaMvAdaH.md">
<details><summary><h3>तिलकम् ...{Loading}...</h3></summary>



दीनां स्वमनीषितभङ्गतः  ॥  २।७५।१  ॥   

  

अमात्या भरतागमनं श्रुत्वा प्राप्ताः सुमन्त्रादयः । अभ्यकुत्सयत् लोकस्येव
स्वस्यापि कैकेयीकृतव्यवहारे परमानिष्ठताख्यापनायोक्तरीत्यैव सर्वलोकसमक्षं
जगर्ह इत्यर्थः । अथ प्रयोजकत्वानुमन्तृत्वाद्यपि स्वस्य प्रकृतविषये
नास्तीति मन्त्रिणः प्रत्यापयति राज्यमित्यादि । मातरं नैव मन्त्रये
अपिरेवार्थे, राज्यग्रहणार्थं न प्रेरयामि । तत्र हेतुः राज्यं न कामये इति
 ॥  २।७५।२  ॥   

  

यो ऽभिषेको राज्ञा समीक्षितश्चिन्तितः । अज्ञाने हेतुमाह विप्रकृष्ट इति ।
अतिदूरतरे इत्यर्थः  ॥  २।७५,३,४  ॥   

  

तथैव प्राग्वदेव  ॥  २।७५।५  ॥   

  

दीर्घदर्शिनमैहिकामुष्मिककर्मणः कालान्तरभाविफलज्ञानक्षमबुद्धिमन्तम् अत एव
तं द्रष्टुमिच्छामि  ॥  २।७५।६,७  ॥   

  

चापिभ्यां सुमन्त्रादयः । येन मार्गेण निवेशनं प्राप्यत इति शेषः  ॥  २।७५।८
 ॥   

  

कौसल्यां स्वगृहात्प्रस्थिताम्  ॥  २।७५।९  ॥   

  

समेत्यालिङ्ग्य । तादृशसमये ऽप्यालिङ्गनकरणयोग्यं विशेषणम् मनस्विनीति  ॥ 
२।७५।१०  ॥   

  

राज्यं प्राप्तं भुङ्क्ष्वेति शेषः । राज्यप्राप्तिप्रकारमाह क्रूरेण
रामविवासनरूपेण कर्मणा । कैकेय्या तयेत्यर्थे शेषत्वविवक्षायाम् ।
संप्राप्तं राजतः ततश्च त्वया प्राप्तमिति भावः  ॥  २।७५।११  ॥   

  

त्वमपि मे पुत्र इति तव राज्यदाने न किमपि मे दुःखम्, अपि तु चीरवसनं
वनचारिणं चरिवसनत्वादिवनचारिवेषं मे पुत्रं रामं त्वदागमनादपि पूर्वं
शीघ्रं वनं प्रति प्रस्थाप्य राजानं मारितवती कैकेयी तत्र तादृशप्रस्थापने
कं गुणं पश्यतीति न जाने इति दुःखमिति शेषः । स्थिते तु रामे स एव
पितृवाक्यात्त्वामेवाभिषिच्य रक्षेत्, अतो व्यर्थो ऽयं तत्प्रयास इति भावः
 ॥  २।७५।१२  ॥   

  

मामपि प्रस्थापयितुमर्हति मां प्रति तस्या दुखःहेतुत्वप्रकृतेरिति भावः ।
हिरण्यनाभो हिरण्यवर्णनाभियुक्तः । इदमसाधारणं रामलक्षणम्  ॥  २।७५।१३  ॥   

  

कैकेयीचित्तानुवृत्तेस्तव राजसंस्कारे ऽधिकारो नास्तीति ध्वनयन्त्याह
अथवेति । अग्निहोत्रमिति राजदेहस्याप्युपलक्षणं कैकेयीवर्त्मगमने भरतो मे
प्रेतकार्यं न कुर्यादिति राज्ञा निषेधादिति भावः  ॥  २।७५।१४  ॥   

  

अथवा तवातत्पक्षत्वे राजसंस्कारादि कृत्वा पश्चान्मां तत्र नयेत्याह कामं
वेति । तप्स्यते तप्यते चेत्यपि बोध्यम्  ॥  २।७५।१५  ॥   

  

समाचितं व्याप्तम् । निर्यातितं दत्तम् "निर्यातनं वैरशुद्धौ दाने
न्यासार्पणे मतम्"  ॥  २।७५।१६  ॥   

  

व्रणे प्राचीने सूचिना प्रतुद्येव संभर्त्सितः कैकेयीपक्षत्वधिया गर्हितो
विव्यथे पितृभ्रातृवियोगखिन्नेनाश्वासार्थमागतस्थले ऽपि
खेदहेतुवचनश्रवणादिति भावः  ॥  २।७५।१७  ॥   

  

असंज्ञ इति छेदः  ॥  २।७५।१८  ॥   

  

विलपमानामिदं ते राज्यकामस्येत्यादि भाषमाणाम्  ॥  २।७५।१९  ॥   

  

अजानन्तम् अत्रत्यवृत्तान्तमिति शेषः । राघवे तद्विषये मम हृदि पूर्वं
स्थितां विपुलां प्रीतिं जानास्येव इदानीं तु ततो ऽधिका पितृबुद्धेरपि
तत्रैवोपसंहारात्  ॥  २।७५।२०  ॥   

  

इममर्थं परबुद्धेरप्रत्यक्षत्वाच्छपथैः प्रत्यापयति कृतेति ।
सत्यसंधत्वादिगुणविशिष्ट आर्यो रामो यस्यानुमते संमते सति वनं गतस्तस्य
कृतशास्त्रनुगा गुरुशिक्षितश्रुतिस्मृतिमार्गगा बुद्धिर्मा भूत्  

इतो ऽधिकानर्थाभावादयं परमः शपथः अतः परं प्रपञ्चः सामान्येन शपथकरणमपि
विशेषतः स्वस्मिन्नपि पर्यवस्यतीति बोध्यम्  ॥  २।७५।२१  ॥   

  

प्रैष्यं प्रेष्यत्वं, प्रतिमेहतु अभिमुखं मूत्रादि करोतु  ॥  २।७५।२२  ॥   

  

यो भर्ता भृत्यं महत्कर्म कारयित्वा अनर्थकं भृतिरहितं करोति तस्य यो
ऽधर्मः सो ऽस्यास्त्वित्यन्वयः  ॥  २।७५।२३  ॥   

  

ततस्तस्मै आद्यादित्वाच्चतुर्थ्यर्थे तसिः । यस्यानुमते गतस्तस्यास्त्विति
शेषः  ॥  २।७५।२४  ॥   

  

बलिः करस्तद्रूपं षड्भागमुद्धृत्यादाय प्रजा अरक्षितुर्यो ऽधर्मः सो
ऽस्यास्तु  ॥  २।७५।२५  ॥   

  

सत्रे यागे । संश्रुत्य प्रतिज्ञाय । अपलपतां तपस्विभ्यो ऋत्विग्भ्यः  ॥ 
२।७५।२६ ॥   

  

सतां धर्ममपराङ्मुखतया युद्धम्  ॥  २।७५।२७  ॥   

  

सुसूक्ष्मार्थं शास्त्रं वेदः । धीमता आचार्येणेति शेषः ।
ब्रह्मोज्ज्ञत्वरूपं पापं प्राप्नोत्वित्यर्थः  ॥  २।७५।२८  ॥   

  

व्यूढौ विशालौ बाहू अंसौ च यस्य तं रामं राज्यस्थमत एवासीनं सिंहासने मा
द्राक्षीत् । तादृशरामदर्शनभाग्यरहितो भवतु ज्येष्ठानुवर्तनरहितो
भवत्वित्यर्थः, तावत्पर्यन्तं जीवनं मा भूदिति वा  ॥  २।७५।२९  ॥   

  

कृसरं तिलमुद्गतण्डुलात्मकम् । छागं छागमांसं वृथा श्राद्धादिनिमित्तं विना
अश्नात अशनजं पापं प्राप्नोतु  ॥  २।७५।३०  ॥   

  

गवामिति । अङ्गमिति शेषः । परिवदेतापवदेत् मित्रे मित्राय  ॥  २।७५।३१  ॥   

  

विश्वासादयं क्वापि न प्रकटयिष्यतीति विश्वासात् । मिथो रहसि "मिथो
ऽन्योन्यरहस्ययोः" । किंचित्परिवादं कस्यचित्सुरापानादिदोषम्  ॥  २।७५।३२
 ॥   

  

अकर्ता प्रत्युपकाराकर्ता अत एवाकृतज्ञः, अत एव त्यक्तः सज्जनैः ।
"त्यक्तात्मा" इति पाठे सज्जनैस्त्यक्त आत्मा स्वरूपं यस्येत्येवार्थः ।
उद्बन्धनादिना त्यक्तदेह इत्यर्थं तीर्थः । अत एव लोके विद्विष्टश्च भवतु
 ॥  २।७५।३३  ॥   

  

एको मृष्टमश्नातु, इतरेष्वभोजितेषु  ॥  २।७५।३४  ॥   

  

प्रमीयतां म्रियताम् । धर्म्यां क्रियामग्निहोत्रादिकाम् ।
म्रियतामित्यनुकर्षः  ॥  २।७५।३५  ॥   

  

दुःखित इत्यस्य भवत्विति शेषः । अप्राप्येत्यस्य म्रियतामिति शेषः  ॥ 
२।७५।३६ ॥   

  

राजस्त्रीत्यादौ यस्यार्य इत्याद्यनुषङ्गः  ॥  २।७५।३७  ॥   

  

लाक्षयेति । पतनायतासंपादकवस्तुविक्रयेणेत्यर्थः ।
भृत्यान्भरणीयान्पुत्रदारादीन्  ॥  २।७५।३८  ॥   

  

समुपोढे प्राप्ते  ॥  २।७५।३९  ॥   

  

चीरं जीर्णमलिनवस्त्रम् । ब्रह्महा भवत्विति शेषः । तादृशी निषिद्धाचरणा
प्रव्रज्या भवत्विति वा भावः  ॥  २।७५।४०,४१  ॥   

  

अपात्रवर्षी अपात्रे दाता  ॥  २।७५।४२  ॥   

  

दस्युभिर्विप्रलुप्यन्ताम्, त्यागभोगविहीनानि भवन्त्विति भावः  ॥  २।७५।४३
 ॥   

  

उभे संध्ये व्याप्येति शेषः  ॥  २।७५।४४,४५  ॥   

  

देवतानामिति । देवतादिशुश्रूषारहितस्य यत्पापं तत्पापं स
प्रतिपद्यतामित्यर्थः  ॥  २।७५।४६  ॥   

  

सतां कीर्त्याः सद्भिः क्रियमाणश्लाघायाः । भ्रश्यतु सा मा
भूत्तस्येत्यर्थः  ॥  २।७५।४७  ॥   

  

अनर्थे स्त्रीवशत्वाद्यनर्थे  ॥  २।७५।४८  ॥   

  

समायात्प्राप्नुयात्  ॥  २।७५।४९  ॥   

  

अर्थिनामाशामिति संबन्धः । आशंसमानानां स्तुवताम् ऊर्ध्वचक्षुषां
दातृमुखनिरीक्षकाणाम्  ॥  २।७५।५०  ॥   

  

मायया वञ्चनया राज्ञो भीत इति भयकारणं पिशुनत्वाद्येव  ॥  २।७५।५१  ॥   

  

ऋतुकालानुरोधिनीमृतुस्नानकालत्वात्स्वसंनिहिताम्  ॥  २।७५।५२  ॥   

  

विप्रलुप्तजातस्यान्नाद्यदानेन प्रनष्टसन्तानस्य स्त्रीद्वेषाद्वा
तथाभूतस्य, यद्वा विप्रलुप्ता विवर्जिता प्रजाता जातापत्या जाया येन तस्य
 ॥  २।७५।५३  ॥   

  

विहन्तु विघ्नयतु । बालवत्सां दोग्धुः शास्त्रोक्तदोहनाधिकं दोग्धुः  ॥ 
२।७५।५४ ॥   

  

परदारान्निषेधतां यत्पापं तत्पापं प्रतिपद्यताम् । मूढः भूयादिति शेषः  ॥ 
२।७५।५५  ॥   

  

एको यत्पापद्वयं तदेक एव लभतामित्यर्थः  ॥  २।७५।५६  ॥   

  

विप्रलम्भेन वञ्चनया योजयन् अप्रयच्छन्निति यावत्  ॥  २।७५।५७  ॥   

  

भक्त्या शिवविष्ण्वादिदेवताभक्त्या । मार्गं
तत्तदुपोद्बलकशैववैष्णवादिशास्त्रमाश्रित्यायमुत्कृष्टो ऽयं नेति
विवदमानेषु यत्पापं यच्च तयोर्विवादं पश्यतः शृण्वतः पापं तेन पापेन स
युज्येतेत्यर्थः । "तस्य पापेन" इति पाठे तेषां यत्पापं तेन यस्यानुमते
गतस्तस्य योगः संबन्धो भूयादित्यर्थः । भावे च युज्येतेति प्रयोगः । "अयं
परस्त्वयं नेति संरक्षाभिनिवेशिनः । यातुधाना भवन्त्येव पिशाचाश्च न संशयः
 ॥ " इति शिवपुराणोक्तेः । "यो ब्रह्मविष्णुरुद्राणां भेदं युक्तिनिवेशतः ।
साधयेदुदरव्याधियुक्तो भवति मानवः  ॥   

इति कर्मविपाकशास्त्रोक्तेश्च । अत्र विवदमानानां जयोपायं ज्ञात्वा तदकथयतः
पापमिति तीर्थव्याख्या । द्वयोः साम्यस्थापनपूर्वकं तेषां कलहशमनमकुर्वतः
कलहप्रियस्य यत्पापमिति कतकव्याख्या  ॥  २।७५।५८६०  ॥   

  

भूयो ऽभ्यधिकं दुःखं हि यदेवं कष्टैः शपथैः शपमानो मे प्राणानुपरुणत्सि
पीडयसे  ॥  २।७५।६१  ॥   

  

अथ विशुद्धभावं ज्ञात्वा ऽनुगृह्णाति दिष्ट्येति । आत्मान्तःकरणं लक्षणैः
शुभलक्षणैः सहितः सहलक्षणस्ते आत्मेत्यर्थः । हे वत्स हि यदि सत्यप्रतिज्ञा
भविष्यसि तदा सतां लोकानवाप्स्यसि । कैकेय्यग्रे कृतां रामानयनप्रतिज्ञां
सत्यां कुर्विति व्यङ्ग्यम्  ॥  २।७५।६२  ॥   

  

एवमनुगृह्य पुत्रोचितकृत्येनाश्वासयति इत्युक्त्वेति  ॥  २।७५।६३  ॥   

  

शोकसंरम्भाच्छोकाधिक्यात् तत एव मोहः लुलितं क्षुभितम्  ॥  २।७५।६४  ॥   

  

दीर्घं यथा भवति तथा रात्री रात्रिशेषः पाठान्तरे धर्ममुष्णं यथा भवति तथा
 ॥  २।७५।६५  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे पञ्चसप्ततितमः सर्गः  ॥  २।७५  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/06-bharatAgamanam/075_kausalyA-bharatasaMvAdaH.md">
<details><summary><h3>द्राविडपाठः ...{Loading}...</h3></summary>



  
नेत्राभ्यामश्रुपूर्णाभ्यां दीनामुद्वीक्ष्व मातरम्।  
सोऽमात्यमध्ये भरतो जननीमभ्यकुत्सयत् ॥ 2.75.1 ॥   
अभिषेकं न जानामि योऽभूद्राज्ञा समीक्षितः।  
विप्रकृष्टे ह्यहं देशे शत्रुघ्नसहितोऽवसम् ॥ 2.75.2 ॥   
वनवासं न जानामि रामस्याहं महात्मनः।  
विवासनं वा सौमित्रेः सीतायाश्च यथाभवत् ॥ 2.75.3 ॥   
तथैव क्रोधतस्तस्य भरतस्य महात्मनः।  
कौसल्या शब्दमाज्ञाय सुमित्रामिदमब्रवीत् ॥ 2.75.4 ॥   
आगतः क्रूरकार्यायाः कैकेय्या भरतः सुतः।  
तमहं द्रष्टुमिच्छामि भरतं दीर्घदर्शिनम् ॥ 2.75.5 ॥   
एवमुक्त्वा सुमित्रां सा विवर्णा मलिना कृशा।  
प्रतस्थे भरतो यत्र वेपमाना विचेतना ॥ 2.75.6 ॥   
स तु रामानुजश्चापि शत्रुघ्नसहिस्तदा।  
प्रतस्थे भरतो यत्र कौसल्याया निवेशनम् ॥ 2.75.7 ॥   
पर्य्यष्वजेतां दुःखार्त्तां पतितां नष्टचेतनाम्।  
रुदन्तौ रुदतीं दुःखात् समेत्यार्यां मनस्विनीम् ॥ 2.75.8 ॥   
भरतं प्रत्युवाचेदं कौसल्या भृशदुःखिता ॥ 2.75.9 ॥   
इदं ते राज्यकामस्य राज्यं प्राप्तमकण्टकम्।  
सम्प्राप्तं बत कैकेय्या शीघ्रं क्रूरेण कर्मणा ॥ 2.75.10 ॥   
प्रस्थाप्य चीरवसनं पुत्रं मे वनवासिनम्।  
कैकेयी किं गुणं तत्र पश्यति क्रूरदर्शिनी ॥ 2.75.11 ॥   
क्षिप्रं मामपि कैकेयी प्रस्थापयितुमर्हति।  
हिरण्यनाभो यत्रास्ते सुतो मे सुमहायशाः ॥ 2.75.12 ॥   
अथवा स्वयमेवाहं सुमित्रानुचरा सुखम्।  
अग्निहोत्रं पुरस्कृत्य प्रस्थास्ये यत्र राघवः ॥ 2.75.13 ॥   
कामं वा स्वयमेवाद्य तत्र मां नेतुमर्हसि।  
यत्रासौ पुरुषव्याघ्रः पुत्रो मे तप्यते तपः ॥ 2.75.14 ॥   
इदं हि तव विस्तीर्णं धनधान्यसमाचितम्।  
हस्त्यश्वरथसम्पूर्णं राज्यं निर्यातितं तया ॥ 2.75.15 ॥   
इत्यादिबहुभिर्वाक्यैः क्रूरैः सम्भर्त्सितोऽनघः।  
विव्यथे भरतस्तीव्रं व्रणे तुद्येव सूचिना ॥ 2.75.16 ॥   
पपात चरणौ तस्यास्तदा सम्भ्रान्तचेतनः।  
विलप्य बहुधाऽसञ्ज्ञो लब्धसञ्ज्ञस्ततः स्थितः ॥ 2.75.17 ॥   
एवं विलपमानां तां भरतः प्राञ्जलिस्तदा।  
कौसल्यां प्रत्युवाचेदं शोकैर्बहुभिरावृताम् ॥ 2.75.18 ॥   
आये कस्मादजानन्तं गर्हसे मामकिल्बिषम्।  
विपुलां च मम प्रीतिं स्थिरां जानासि राघवे ॥ 2.75.19 ॥   
कृता शास्त्रानुगा बुद्धिर्माभूत्तस्य कदाचन।  
सत्यसन्धः सतां श्रेष्ठो यस्यार्योऽनुमते गतः ॥ 2.75.20 ॥   
प्रेष्यं पापीयसां यातु सूर्यं च प्रति मेहतु।  
हन्तु पादेन गां सुप्तां यस्यार्योऽनुमते गतः ॥ 2.75.21 ॥   
कारयित्वा महत्कर्म भर्त्ता भृत्यमनर्थकम्।  
अधर्मो योऽस्य सोऽस्यास्तु यस्यार्योऽनुमते गतः ॥ 2.75.22 ॥   
परिपालयमानस्य राज्ञो भूतानि पुत्रवत्।  
ततस्तं द्रुह्यतां पापं यस्यार्योनुमते गतः ॥ 2.75.23 ॥   
बलिषड्भागमुद्धृत्य नृपस्यारक्षतः प्रजाः।  
अधर्मो योऽस्य सोस्यास्तु यस्यार्योऽनुमते गतः ॥ 2.75.24 ॥   
संश्रुत्य च तपस्विभ्यः सत्रे वै यज्ञदक्षिणाम्।  
तां विप्रलपतां पापं यस्यार्योऽनुमते गतः ॥ 2.75.25 ॥   
हस्त्यश्वरथसम्बाधे युद्धे शस्त्रसमाकुले।  
मा स्म कार्षीत्सतां धर्मं यस्यार्योऽनुमते गतः ॥ 2.75.26 ॥   
उपदिष्टं सुसूक्ष्मार्थं शास्त्रं यत्नेन धीमता।  
स नाशयतु दुष्टात्मा यस्यार्योऽनुमते गतः ॥ 2.75.27 ॥   
मा च तं व्यूढबाह्वंसं चन्द्रार्कसमतेजसम्।  
द्राक्षीद्राज्यस्थमासीनं यस्यार्योऽनुमते गतः ॥ 2.75.28 ॥   
पायसं कृसरं छागं वृथा सोऽश्नातु निर्घृणः।  
गुरूंश्चाप्यवजानातु यस्यार्योऽनुमते गतः ॥ 2.75.29 ॥   
गाश्च स्पृशतु पादेन गुरून् परिवदेत् स्वयम्।  
मित्रे द्रुह्येत सोऽत्यन्तं यस्यार्योऽनुमते गतः ॥ 2.75.30 ॥   
विश्वासात् कथितं किञ्चित् परिवादं मिथः क्वचित्।  
विवृणोतु स दुष्टात्मा यस्यार्योऽनुमते गतः ॥ 2.75.31 ॥   
अकर्त्ता ह्यकृतज्ञश्च त्यक्तात्मा निरपत्रपः।  
लोके भवतु विद्वेष्यो यस्यार्योऽनुमते गतः ॥ 2.75.32 ॥   
पुत्रदारैश्च भृत्यैश्च स्वगृहे परिवारितः।  
स एको मृष्टमश्नातु यस्यार्योऽनुमते गतः ॥ 2.75.33 ॥   
अप्राप्य सदृशान् दाराननपत्यः प्रमीयताम्।  
अनवाप्य क्रियां धर्म्यां यस्यार्योऽनुमते गतः ॥ 2.75.34 ॥   
मात्मनः सन्ततिं द्राक्षीत् स्वेषु दारेषु दुःखितः।  
आयुः समग्रमप्राप्य यस्यार्योऽनुमते गतः ॥ 2.75.35 ॥   
राजस्त्रीबालवृद्धानां वधे यत्पापमुच्यते।  
भृत्यत्यागे च यत्पापं तत्पापं प्रतिपद्यताम् ॥ 2.75.36 ॥   
सदैव बिभृयाद्भृत्यान् यस्यार्योऽनुमते गतः ॥ 2.75.37 ॥   
सङ्ग्रामे समुपोढे स्म शत्रुपक्षभयङ्करे।  
पलायमानो वध्येत यस्यार्योऽनुमते गतः ॥ 2.75.38 ॥   
कपालपाणिः पृथिवीमटतां चीरसंवृतः।  
भिक्षमाणो यथोन्मत्तो यस्यार्योनुमते गतः ॥ 2.75.39 ॥   
पाने प्रसक्तो भवतु स्त्रीष्वक्षेषु च नित्यशः।  
कामक्रोधाभिभूतस्तु यस्यार्योनुमते गतः ॥ 2.75.40 ॥   
मा स्म धर्मे मनो भूयादधर्मं सुनिषेवताम्।  
अपात्रवर्षी भवतु यस्यार्योऽनुमते गतः ॥ 2.75.41 ॥   
सञ्चितान्यस्य वित्तानि विविधानि सहस्रशः।  
दस्युभिर्विप्रलुप्यन्तां यस्यार्योनुमते गतः ॥ 2.75.42 ॥   
उभे सन्ध्ये शयानस्य यत्पापं परिकल्प्यते।  
तच्च पापं भवेत्तस्य यस्यार्योनुमते गतः ॥ 2.75.43 ॥   
यदग्निदायके पापं यत्पापं गुरुतल्पगे।  
मित्रद्रोहे च यत्पापं तत्पापं प्रतिपद्यताम् ॥ 2.75.44 ॥   
देवतानां पितॄणां च मातापित्रोस्तथैव च।  
मा स्म कार्षीत् स शुश्रूषां यस्यार्योऽनुमते गतः ॥ 2.75.45 ॥   
सतां लोकात्सतां कीर्त्त्यात् सञ्जुष्टात् कर्मणस्तथा।  
भ्रश्यतु क्षिप्रमद्यैव यस्यार्योऽनुमते गतः ॥ 2.75.46 ॥   
अपास्य मातृशुश्रूषामनर्थे सोऽवतिष्ठताम्।  
दीर्घबाहुर्महावक्षा यस्यार्योऽनुमते गतः ॥ 2.75.47 ॥   
बहुपुत्रो दरिद्रश्च ज्वररोगसमन्वितः।  
स भूयात् सततं क्लेशी यस्यार्योऽनुमते गतः ॥ 2.75.48 ॥   
आशामाशंसमानानां दीनानामूर्ध्वचक्षुषाम्।  
अर्थिनां वितथां कुर्याद्यस्यार्योऽनुमते गतः ॥ 2.75.49 ॥   
मायया रमतां नित्यं परुषः पिशुनोऽशुचिः।  
राज्ञो भीतस्त्वधर्मात्मा यस्यार्योऽनुमते गतः ॥ 2.75.50 ॥   
ऋतुस्नातां सतीं भार्यामृतुकालानुरोधिनीम्।  
अतिवर्त्तेत दुष्टात्मा यस्यार्योऽनुमते गतः ॥ 2.75.51 ॥   
धर्मदारान् परित्यज्य परदारान्निषेवताम्।  
त्यक्तधर्मरतिर्मूढो यस्यार्योऽनुमते गतः ॥ 2.75.52 ॥   
विप्रलुप्तप्रजातस्य दुष्कृतं ब्राह्मणस्य यत्।  
तदेव प्रतिपद्येत यस्यार्योऽनुमते गतः ॥ 2.75.53 ॥   
पानीयदूषके पापं तथैव विषदायके।  
यत्तदेकः स लभतां यस्यार्योऽनुमते गतः ॥ 2.75.54 ॥   
ब्राह्मणायोद्यतां पूजां विहन्तु कलुषेन्द्रियः।  
बालवत्सां च गां दोग्धु यस्यार्योऽनुमते गतः ॥ 2.75.55 ॥   
तृष्णार्तं सति पानीये विप्रलम्भेन योजयेत्।  
लभेत तस्य यत्पापं यस्यार्योऽनुमते गतः ॥ 2.75.56 ॥   
भक्त्या विवदमानेषु मार्गमाश्रित्य पश्यतः।  
तस्य पापेन युज्येत यस्यार्योऽनुमते गतः ॥ 2.75.57 ॥   
विहीनां पतिपुत्राभ्यां कौसल्यां पार्थिवात्मजः।  
एवमाश्वासयन्नेव दुःखार्त्तो निपपात ह ॥ 2.75.58 ॥   
तथा तु शपथैः कष्टैः शपमानमचेतनम्।  
भरतं शोकसन्तप्तं कौसल्या वाक्यमब्रवीत् ॥ 2.75.59 ॥   
मम दुःखमिदं पुत्र भूयः समुपजायते।  
शपथैः शपमानो हि प्राणानुपरुणत्सि मे ॥ 2.75.60 ॥   
दिष्ट्या न चलितो धर्मादात्मा ते सहलक्ष्मणः।  
वत्स सत्यप्रतिज्ञो मे सतां लोकानवाप्स्यसि ॥ 2.75.61 ॥   
इत्युक्त्वा चाङ्कमानीय भरतं भ्रातृवत्सलम्।  
परिष्वज्य महाबाहुं रुरोद भृशदुःखिता ॥ 2.75.62 ॥   
एवं विलपमानस्य दुःखार्त्तस्य महात्मनः।  
मोहाच्च शोकसंरोधाद्बभूव लुलितं मनः ॥ 2.75.63 ॥   
लालप्यमानस्य विचेतनस्य प्रणष्टबुद्धेः पतितस्य भूमौ।  
मुहुर्मुहुर्निश्वसतश्च धर्मं सा तस्य शोकेन जगाम रात्रिः ॥ 2.75.64 ॥   

</details>
</div>
