<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | रक्षाबन्धनम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/aitihyam/kAvyam/rUpakam/raxAbandhanam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/aitihyam/kAvyam/rUpakam/raxAbandhanam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/aitihyam/kAvyam/rUpakam/raxAbandhanam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="रक्षाबन्धनम्">
  <meta property="og:description" content="[[रक्षाबन्धनम्	Source: EB]]
[
॥ रक्षाबन्धनम् ॥
श्रावणी पौर्णिमा दिव्या रक्षाबन्धन रूपिणीम् ।
देशे समैक्यता भावं जनयित्री विराजताम् ॥
(कुमुदिनी कुर्च्यां उपविश्य टेबलोपरि विद्यमान कर्गज पत्रेषु किमपि लिखन्ती आस्ते, टेबुलोपरि उभय पार्श्वतः अनेकानि पुस्तकानि शिखरी भूतानि राजन्ते)
(ततः प्रविशति कादम्बरी)
कादम्बरी – सखि कुमुदिनि सुप्रभातं ते । (इति नमस्करोति)
कुमुदिनी – (उन्नमित शिरस्का) अहो कादम्बरी ! नमस्ते सुप्रभतम्। सखि अन्तः प्रविश ।
कादम्बरी – (अन्तः प्रविशति, तत्र पार्श्वे विद्यमान कुर्च्यां उपविशति)
कुमुदिनी – सखि ! कादम्बरी प्रभाते कथं मे गृहं समागतासि ।">
  <meta property="og:locale" content="en_us">
  <meta property="og:type" content="article">
    <meta property="article:section" content="aitihyam">

  <meta itemprop="name" content="रक्षाबन्धनम्">
  <meta itemprop="description" content="[[रक्षाबन्धनम्	Source: EB]]
[
॥ रक्षाबन्धनम् ॥
श्रावणी पौर्णिमा दिव्या रक्षाबन्धन रूपिणीम् ।
देशे समैक्यता भावं जनयित्री विराजताम् ॥
(कुमुदिनी कुर्च्यां उपविश्य टेबलोपरि विद्यमान कर्गज पत्रेषु किमपि लिखन्ती आस्ते, टेबुलोपरि उभय पार्श्वतः अनेकानि पुस्तकानि शिखरी भूतानि राजन्ते)
(ततः प्रविशति कादम्बरी)
कादम्बरी – सखि कुमुदिनि सुप्रभातं ते । (इति नमस्करोति)
कुमुदिनी – (उन्नमित शिरस्का) अहो कादम्बरी ! नमस्ते सुप्रभतम्। सखि अन्तः प्रविश ।
कादम्बरी – (अन्तः प्रविशति, तत्र पार्श्वे विद्यमान कुर्च्यां उपविशति)
कुमुदिनी – सखि ! कादम्बरी प्रभाते कथं मे गृहं समागतासि ।">
  <meta itemprop="wordCount" content="4453">
  <meta name="twitter:card" content="summary">
  <meta name="twitter:title" content="रक्षाबन्धनम्">
  <meta name="twitter:description" content="[[रक्षाबन्धनम्	Source: EB]]
[
॥ रक्षाबन्धनम् ॥
श्रावणी पौर्णिमा दिव्या रक्षाबन्धन रूपिणीम् ।
देशे समैक्यता भावं जनयित्री विराजताम् ॥
(कुमुदिनी कुर्च्यां उपविश्य टेबलोपरि विद्यमान कर्गज पत्रेषु किमपि लिखन्ती आस्ते, टेबुलोपरि उभय पार्श्वतः अनेकानि पुस्तकानि शिखरी भूतानि राजन्ते)
(ततः प्रविशति कादम्बरी)
कादम्बरी – सखि कुमुदिनि सुप्रभातं ते । (इति नमस्करोति)
कुमुदिनी – (उन्नमित शिरस्का) अहो कादम्बरी ! नमस्ते सुप्रभतम्। सखि अन्तः प्रविश ।
कादम्बरी – (अन्तः प्रविशति, तत्र पार्श्वे विद्यमान कुर्च्यां उपविशति)
कुमुदिनी – सखि ! कादम्बरी प्रभाते कथं मे गृहं समागतासि ।">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/aitihyam\/kAvyam\/rUpakam\/raxAbandhanam\/".replace(basePath, "/");
  pageVars.pageParams = {};
  pageVars.pageSource = "aitihyam\/kAvyam\/rUpakam\/raxAbandhanam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/aitihyam/kAvyam/rUpakam/raxAbandhanam/" />
<link rel="alternate" hreflang="sa-Deva" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/aitihyam/kAvyam/rUpakam/raxAbandhanam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> रक्षाबन्धनम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="रक्षाबन्धनम्">रक्षाबन्धनम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/aitihyam/kAvyam/rUpakam/raxAbandhanam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[रक्षाबन्धनम्	Source: <a href="https://www.ebharatisampat.in/read_chapter.php?bookid=MjMyNzUzODYyNTYxNDcy">EB</a>]]</p>
<p>[</p>
<p>॥ <em><strong>रक्षाबन्धनम्</strong></em> ॥</p>
<p>श्रावणी पौर्णिमा दिव्या रक्षाबन्धन रूपिणीम् ।<br>
देशे समैक्यता भावं जनयित्री विराजताम् ॥</p>
<p>(कुमुदिनी कुर्च्यां उपविश्य टेबलोपरि विद्यमान कर्गज पत्रेषु किमपि लिखन्ती आस्ते, टेबुलोपरि उभय पार्श्वतः अनेकानि पुस्तकानि शिखरी भूतानि राजन्ते)</p>
<p>(ततः प्रविशति कादम्बरी)</p>
<p>कादम्बरी &ndash; सखि कुमुदिनि सुप्रभातं ते । (इति नमस्करोति)</p>
<p>कुमुदिनी &ndash; (उन्नमित शिरस्का) अहो कादम्बरी ! नमस्ते सुप्रभतम्। सखि अन्तः प्रविश ।</p>
<p>कादम्बरी &ndash; (अन्तः प्रविशति, तत्र पार्श्वे विद्यमान कुर्च्यां उपविशति)</p>
<p>कुमुदिनी &ndash; सखि ! कादम्बरी प्रभाते कथं मे गृहं समागतासि ।</p>
<p>कादम्बरी &ndash; हञ्जे,अस्ति कश्चित् वाग्विशेषः ।</p>
<p>कुमुदिनी &ndash; कोऽयं वाग्विशेषः ?</p>
<p>कादम्बरी &ndash; अद्याहं विद्यालयं नागच्छामि ।</p>
<p>कुमुदिनी &ndash; तां वार्तां कथयितुं समागतासि किम् ?</p>
<p>कादम्बरी &ndash; हां ता वार्तां कथयितुं समागतास्मि ।</p>
<p>कुमुदिनी &ndash; को हेतुः विद्यते ।</p>
<p>कादम्बरी &ndash; अद्य अस्मद् गृहे वयं सर्वे नाटकं द्रष्टुं गच्छामः ।</p>
<p>कुमुदिनी &ndash; सर्वं कुटुम्बं गच्छति किम् ?</p>
<p>कादम्बरी &ndash; हां सर्वकुटुम्बं गच्छति ।</p>
<p>कुमुदिनी &ndash; कुत्र कस्मिन् नाट्यगृहे नाटकं भविष्यति ?</p>
<p>कादम्बरी &ndash; अत्रैव सान्निध्ये विद्यमान नाट्यगृहे भविष्यति ।</p>
<p>कुमुदिनी &ndash; नाटकस्य नाम किम् ?</p>
<p>कादम्बरी &ndash; नाटकस्य नाम रक्षाबन्धनम् ।</p>
<p>कुमुदिनी &ndash; श्रावणपौर्णिमायां रक्षाबन्धनमहोत्सवे, अपिच नारिकेल पौर्णिमायां रक्षाबन्धनं नाम नाटकं प्रयोक्ष्यते । सर्वथा साधु औचित्य पूर्णं भासते ।</p>
<p>कादम्बरी &ndash; अत्यन्त सुन्दरं नाटकं इति जनशृतिः ।</p>
<p>कुमुदिनी &ndash; कस्यां भाषायां प्रोयक्ष्यते नाटकमेतत् ।</p>
<p>कादम्बरी &ndash; संस्कृत भाषायाम् ।</p>
<p>कुमुदिनी &ndash; संस्कृत भाषायां रक्षाबन्धनं नाम नाटकम् ।</p>
<p>कादम्बरी &ndash; हां रक्षाबन्धनं नाम नाटकम् ।</p>
<p>कुमुदिनी &ndash; कोऽयं कविः ।</p>
<p>कादम्बरी &ndash; परीक्षित् शर्मा नाम कविः ।</p>
<p>कुमुदिनी &ndash; अहो ! गीर्वाणभाषाप्रपञ्चे विख्यातोऽयं कविः ।</p>
<p>कादम्बरी &ndash; अयं कवि विंशतितमे शताब्दे संस्कृतभाषायां ललितगीत लहरी नाम गेयकाव्यं, विंशति पर्यात्मिकं यशोधरा नाम महाकाव्यम्, अक्षय गीतरामायणं अपिच सप्तविंशति सङ्ख्यापरिमित नाटकचक्रं च विलिखितवान् अस्य कवेः गीर्वाण गेयचक्रवर्तीति नामान्तरमपि विद्यते । परीक्षिन्नाटकचक्रात् गृहीतमेतत् रक्षाबन्धनं नाम नाटकम् ।</p>
<p>कुमुदिनी &ndash; एतान्नाटकं पौराणिकं किम् ?</p>
<p>कादम्बरी &ndash; पौराणिकं नहि, किन्तु चारित्र्यात्मकम् नाटकम् ।</p>
<p>कुमुदिनी &ndash; ममापि द्रष्टुं नाटकमेतत् इच्छा भवति । भवत्या सार्थम् अहमपि आगच्छेयम् ।</p>
<p>कादम्बरी &ndash; मम अतीव परमानन्दः यतः त्वमपि शालां अगत्वा मया सार्थं नाटकं द्रष्टुं समागच्छसि इति । पाठशालागमनादपि नाटक प्रेक्षणमेव वरं भवति सर्वेषां, आधुनिकेषु दिवशेषु । एहि गच्छावः । (इति निष्क्रान्तौ)</p>
<p>(यवनिका पतति)</p>
<p>(एकस्मिन् उद्याने रजनी - सखीभिः गायन्ती नृत्यन्ती आस्ते)</p>
<p>गीतम् (मालकौसरागे)</p>
<p>एहि एहि चन्द्र भोः माबिभेही चन्द्र भौः<br>
उदय शिखर हिण्डमान चारु चन्द्र भोः<br>
यामिनी चुम्बनेन रागि चन्द्र भोः 1</p>
<p>तारकलिकेलिलोल पाण्डु चन्द्र भोः<br>
विभावरी कर्णकुण्डलायमान पूर्णचन्द्र भोः<br>
कुमुद कामिनी विलास लोलमत्त चन्द्र भोः<br>
गगनसरसि क्रीडमान राजचन्द्र भोः 2</p>
<p>तावकीन रश्मिरूप रूपकावयम्<br>
मधुर भाव हास ललित लासिका वयम्<br>
हावभाव मधुर नटन शिक्षित वयम्<br>
चतुर वृत्त गान चरण पाटवा वयम् 3</p>
<p>सान्ध्यराग चित्रिताः कपोल पालिकाः<br>
मधुर हसन कुसुन पुञ्ज चित्र भूषिताः<br>
शारदाभ्र शुभ्र वयन चारु मण्डिताः<br>
भूतले नितान्त ललित हसन जीविताः 4</p>
<p>अनङ्ग रङ्ग विविध चारु बन्ध पाटवाः<br>
ईक्षणेन तरुण हृदय भावग्राहिकाः<br>
मन्दयान चित्त जात भाव चालकाः<br>
भावसून निचय दान पुष्प लविकाः 5</p>
<p>(गायन समये प्रविशति अलक्ष्येन्द्रः)</p>
<p>अलक्ष्येन्द्रः &ndash; (रजनीं दृष्ट्वा आत्मगतम्) कासा भूलोक सुन्दरी ? किमेषा स्वर्गादवततार उत नागलोकात् आविर्भूता ? गायन पद्धतिः गन्धर्व गानोपयिता । भवतुनाम तस्याः समीपं गत्वा तामेव पृच्छेयम् । (इति गत्वा) अयि सुन्दरि कासि त्वम् ?</p>
<p>रजनी &ndash; (ससम्भ्रमं) अहं पारसीया भारतवर्षे निवसामि । (सखीः विलोक्य) सख्यः यूयं गच्छथ । (सर्वाः सख्यः गच्छन्ति) अयि भोः भवान् कोऽस्ति ?</p>
<p>अलक्ष्येन्द्रः &ndash; अहं ग्रीस् देशीयः । सर्वं भूतलयं जिगीषामि । ग्रीस् देशादारभ्य मार्गमध्ये विद्यमान सर्वराज्य मण्डलानि विजित्य अधुना भारत वर्षे मिन्ध प्रान्तमागतोऽहम् ।</p>
<p>रजनी &ndash; भवान् जगज्जेता भवितुमिच्छति ।</p>
<p>अलक्ष्येन्द्रः &ndash; हां सत्यमेव इत्छामि</p>
<p>रजनी &ndash; तर्हि भारतवर्षं किमर्थमागतोऽसि ।</p>
<p>अलक्ष्येन्द्रः &ndash; अयं भारतवर्षः भूतलस्वर्गः अत्र सर्वशास्त्राणि वृद्धिं गतानीति श्रावं श्रावं भारतवर्षं प्रयुध्य स्वायन्तं कर्तुं समागतोऽस्मि ।</p>
<p>रजनी &ndash; (विहस्य) किं भारतवर्षं भवान् जिगीषति ।</p>
<p>अलक्ष्येन्द्रः &ndash; तरुणि अत्र हसितस्य कारणं किं विद्यते ? हां सत्यमेवाहं भारतवर्षं जेतुमिच्छामि ।</p>
<p>रजनी &ndash; तत् असाध्यं भवति ते इति हसामि ।</p>
<p>अलक्ष्येन्द्रः &ndash; तरुणि मम अजेयं भूतले न किमपि विद्यते ।</p>
<p>रजनी &ndash; त्वं अत्याशावान् मा भव। अयं देशः सर्वथा शक्तिसम्पन्नः ।</p>
<p>अलक्ष्येन्द्रः &ndash; अत्र कोऽयं राजा ।</p>
<p>रजनी &ndash; भारतवर्षे बहवः राजानः सन्ति ।</p>
<p>अलक्ष्येन्द्रः &ndash; अत्र सिन्धुनदो प्रान्ते पञ्जाब प्रदेशे कोऽयं राजा इति मे प्रश्नः ।</p>
<p>रजनी &ndash; अत्र पुरुषोत्तमः राजा अस्ति । सः सत्यमेव पुरुषोत्तमः । तं जेतुं हरिणापि हरेणापि न शक्यते ।</p>
<p>अलक्ष्येन्द्रः &ndash; तरुणि, त्वं तथा मावद । त्वं न जानासि मम भुजपराक्रमम् ।</p>
<p>रजनी &ndash; अहं जानामि ते भुजपराक्रमम् ।</p>
<p>अलक्ष्येन्द्रः &ndash; भवती कथं जानाति मे भुजपरक्रमम् ।</p>
<p>रजनी &ndash; प्रथम दर्शनेनैव सर्वमपि अवगतं मे । ते रूपमेव तव महिमानं व्याचष्टे ।</p>
<p>अलक्ष्येन्द्रः &ndash; (किञ्चित् तस्याः समीपम् आगत्य) अहं सर्व धरित्रीं जेतुमिच्छामि । किन्तु भवती मां जेतुम् इच्छति । प्रथमदर्शनेनैव मां अवगतासि भवति ।</p>
<p>रजनी &ndash; हां सत्यमेव अहं त्वां जेष्यामि । अहं त्वां कामये ।</p>
<p>अलक्ष्येन्द्रः &ndash; अहमपि त्वां कामये । भवती अयस्कान्तोऽस्ति । अहं अयोमयः ।</p>
<p>रजनी &ndash; एहि मत्सकाशं देहि गाढालिङ्गनम् ।</p>
<p>अलक्ष्येन्द्रः &ndash; मा त्वरस्व ते गाढालिङ्गनं दास्यामि । प्रथमतः त्वं कथय मम हस्ते अस्य राज्ञः पराजयः कथं भविष्यति ।</p>
<p>रजनी &ndash; (किञ्चित् विचकिता) तत् कथयितुमहम् असमर्थास्मि ।</p>
<p>अलक्ष्येन्द्रः &ndash; तथा यदि, अहमपि गाढालिङ्गनं दातुम् असमर्थः। आवयोः प्रेम निष्फलं भविष्यति ।</p>
<p>रजनी &ndash; तथा यदि भवति, अहं समालोच्य ते सहायं करिष्यामि ।</p>
<p>अलक्ष्येन्द्रः &ndash; तथैव भवतु । भारतदेश स्वाधीनानन्तरं अहं भारतस्य राजा त्वं राज्ञीच भवितारौ ।</p>
<p>रजनी &ndash; समयमनुसृत्य यथा योग्यं सर्वमहं करिष्ये ।</p>
<p>अलक्ष्येन्द्रः &ndash; भारतवर्षे कति प्रदेशाः वर्तन्ते साकल्येन निवेदय । तत्र सर्वेऽपि राजानः पराक्रमिनः राजन्ते किम् ?</p>
<p>रजनी &ndash; भारतवर्षम्प्रति त्वं किमपि मावद । तुभ्यं यद् रोचते तत् कुरुष्व । नाहं समर्था भारतमुद्दिश्य कथयितुम् । इयं भूमिः षट्पञ्चति प्रदेशैः सङ्कीर्णा सुबद्धा प्रतिभाति । इयम् अष्टैश्वर्याणाम् आकरः । अत्र राजानः सहस्रभानुप्रतीकाः । अहं त्वां चकमे । तस्मात् त्वदर्थं यत् मया आचरणीयं विद्यते तदेव कर्तुं शक्ताऽस्मि ।</p>
<p>अलक्ष्येन्द्रः &ndash; सत्यं त्वं मे जीवनदात्री प्रेयसी सञ्जाता । (इति तस्यास्कन्धोपरि हस्तौ निक्षिप्य किञ्चित् स्वसमीपं गृहीत्वा) प्रेयसि तदेवालम् । त्वं सर्वथा मम सहायं कुरु तदैव ते मम गाढालिङ्गनं उपायनमिव दास्यामि । पुनः समागमनाय, पुनः दर्शनाय शुभरजनी भूयात् । (इति निर्गच्छति)</p>
<p>रजनी &ndash; तवेयं रजनी शुभं कुर्यात् । (इति तं हस्तसंज्ञया प्रेषयति)</p>
<p>(इति द्वावपि गच्छतः)</p>
<p>(यवनिका पतति)</p>
<p>*************************************************************</p>
<p>.</p>
<p><em><strong>द्वितीयं दृश्यम्</strong></em></p>
<p>(आरस्तु सिंहासने उपविशति ततः प्रविशति अलक्ष्येन्द्रः)</p>
<p>अलक्ष्येन्द्रः &ndash; (प्रविश्य नमस्करोति ग्रीस्‌देशीय पद्धत्याम्)</p>
<p>आरस्तु &ndash; विजयी भव । (इति हस्तमुद्युक्त आशिषः ददाति)</p>
<p>अलक्ष्येन्द्रः &ndash; गुरो, अहं अद्यप्रभृति पुनः जैत्रयात्रार्थं जिगमिषामि ।</p>
<p>आरस्तु &ndash; त्वं जगज्जेता नूनं भविता ।</p>
<p>अलक्ष्येन्द्रः &ndash; भवतां आशीर्वचनबलेन अहम् अवश्यं जगज्जेता भविता ।</p>
<p>आरस्तु &ndash; आशिषः सन्त्येव । किन्तु मानसिक निग्रहः अपेक्षितव्यः ।</p>
<p>अलक्ष्येन्द्रः &ndash; भवतां आशयः कः उपदिशन्तु ।</p>
<p>आरस्तु &ndash; पुरुषः यदि जितेन्द्रियः भवति तर्हि सः सर्वशक्तिमान् भविष्यति ।</p>
<p>अलक्ष्येन्द्रः &ndash; ततः ।</p>
<p>आरस्तु &ndash; शृणु । पुरुषः अज्य घटोपमः ।</p>
<p>अलक्ष्येन्द्रः &ndash; ततः ।</p>
<p>आरस्तु &ndash; अङ्गना अग्निः ।</p>
<p>अलक्ष्येन्द्रः &ndash; ततः ।</p>
<p>आरस्तु &ndash; द्वयोः सन्निहितसम्बन्धः मा भूयात् ।</p>
<p>अलक्ष्येन्द्रः &ndash; यदि भवेत् ।</p>
<p>आरस्तु &ndash; सृष्टिकर्तापि स्वीय सृष्ट्यां पुत्रिकायामपि कामुकः इव प्रवर्तिष्यति ।</p>
<p>अलक्ष्येन्द्रः &ndash; तथा भविष्यति किम् ?</p>
<p>आरस्तु &ndash; अरे वत्स त्वं न जानासि । स्त्रीशक्तिः पुरुषं बलहीनं करोति जगति ।</p>
<p>अलक्ष्येन्द्रः &ndash; गुरो स्त्रीपुरुष संयोगादेव सृष्टिः भवति ।</p>
<p>आरस्तु &ndash; तत् सत्यमेव । किन्तु जगज्जेत्रूणां स्त्रीसहवासः अयोग्यः इति मे आदेशः ।</p>
<p>अलक्ष्येन्द्रः &ndash; ततः ।</p>
<p>आरस्तु &ndash; यदि पुरुषः स्त्रीलंपटो भवति तर्हि सः निर्बलः भविष्यति । तदा सः योद्धा भवितुं नार्हति । सः निर्वीर्यः भविष्यति । निर्वीर्ये सकलव्याधयः तं परिवेष्टन्ति ।</p>
<p>अलक्ष्येन्द्रः &ndash; किं कर्तव्यं मया आदिशन्तु भवन्तः ।</p>
<p>आरस्तु &ndash; कुत्रापि स्त्रीसम्बन्धः मा भूयात् तव जैत्रयात्रायाम् ।</p>
<p>अलक्ष्येन्द्रः &ndash; एतादृशी भावना असहजा भवति । यतः जगति सर्वं स्त्रीपुरुष शक्तिसमुद्भूतम् ।</p>
<p>आरस्तु &ndash; निग्रही जेता, क्षणिक सुखासक्तः मा भूयात् । सः सर्वदा शाश्वत सुखाय प्रयतनीयः भवति ।</p>
<p>अलक्ष्येन्द्रः &ndash; स्त्रीलोलुपत्वं अलक्ष्येन्द्राणां पतनकारणं भवतीति भवताम् अभिप्रायः ।</p>
<p>आरस्तु &ndash; हां सत्यमेव । जितेन्द्रियत्वेन जेता बलसम्पन्नः बुद्धिमान् भविष्यति । राज्यकाङ्क्षिणां कान्तानुसरणम् अयोग्यं भवति ।</p>
<p>अलक्ष्येन्द्रः &ndash; राजकीयेषु कामिन्यः सहायभूताः भविष्यन्ति ।</p>
<p>आरस्तु &ndash; ताः केवलं राज्यपतनस्यापि कारणं भवन्ति ।</p>
<p>अलक्ष्येन्द्रः &ndash; अधुना मया किं कर्तव्यम् आदिशन्तु भवन्तः ।</p>
<p>आरस्तु &ndash; स्त्रीसम्बन्धः पुरुषस्य अनावश्यकः । सः सम्बन्धः असहजः ।</p>
<p>अलक्ष्येन्द्रः &ndash; सर्वप्राणिनां कामना भवति खलु ।</p>
<p>आरस्तु &ndash; भवति चेत् जातु केवलं सम्भोगः कर्तव्यः ।</p>
<p>अलक्ष्येन्द्रः &ndash; यदि सः असन्तृप्तः भवति तेन सम्भोगेन किं कर्तव्यम् ?</p>
<p>आरस्तु &ndash; जगति ॠतुचक्रमनुसृत्य सम्भोगः कर्तव्यः ।</p>
<p>अलक्ष्येन्द्रः &ndash; तदापि सः असन्तृप्तः भवति चेत् ।</p>
<p>आरस्तु &ndash; स्मशाने अग्निं परिकल्प्य रमणं योग्यं भवति ।</p>
<p>अलक्ष्येन्द्रः &ndash; मरणमेव योग्यम् इति भवताम् अभिप्रायः किम् ?</p>
<p>आरस्तु &ndash; हाम् अयमेव मे अभिप्रायः ।</p>
<p>अलक्ष्येन्द्रः &ndash; शृङ्गारवीररसयोः अत्सन्त सन्निहित सम्बन्धः विद्यते खलु जगति ।</p>
<p>आरस्तु &ndash; भवतु नाम । तस्यार्थः अयम् । यावदपेक्ष्यते तावदेव अनुभोक्तव्यः । किन्तु मा लोलुपत्वं लम्पटत्वं च भूयात् इति मे निर्देशः ।</p>
<p>अलक्ष्येन्द्रः &ndash; प्रभो उन्मीलितं मे लोचनद्वयम् । अहम् अधुना जैत्रयात्रार्थं गच्छामि । पुनः कदा प्रत्यागच्छेयं नाहं जाने । आशिषः दीयन्ताम् । (इति प्रत्यालीढ पादः भवति)</p>
<p>आरस्तु &ndash; वत्स निरामयः जैत्रयात्रां सफली कुरुष्व । (इति हस्तमुद्यम्य आशीर्वादान् ददाति)</p>
<p>अलक्ष्येन्द्रः &ndash; (गच्छति)</p>
<p>(यवनिका पतति)</p>
<p>********************************************************</p>
<p>.</p>
<p><em><strong>तृतीयं दृश्यम्</strong></em></p>
<p>(नेपथ्ये)</p>
<p>काश्मीरं गीतम् (पहाडीरागे)</p>
<p>पुलकितगात्र भारतपुत्र शृणु रे । निर्मलपावनचरितं काश्मीरम् ।<br>
स्मर रे नित्यं शीर्षकभूतम् । भव्यं भारत नन्दनवन काश्मीरम् ॥ ध्रु.</p>
<p>कुङ्कुम चन्दन कुन्दन चम्पक । कुडमल मञ्जुल मन्दारं काश्मीरम् ।<br>
भारतयोषा शीर्षक सिन्दूरम् । विद्या केन्द्रं नन्दनवन काश्मीरम् ॥ 1</p>
<p>श्यामल शाद्बल कोमल पल्लव । भासारञ्जित वासवचापं काश्मीरम् ।<br>
सुस्वर पाठन बहुविध सङ्कुल । निर्गत पावन वेदालापं काश्मीरम् ॥ 2</p>
<p>कोकिल कूजन केकी केका नर्तन । चञ्चल बम्भर झङ्कारं काश्मीकम् ।<br>
निर्झर शीतल शीकर सिञ्चित । मल्ली सूनस्मेरं काश्मीरम् ॥ 3</p>
<p>अम्बर चुम्बि हिमाचल शृङ्गक ।<br>
सन्ध्या नर्तन पशुपति ताण्डव घोषण पूतं काश्मीरम् ।<br>
निर्जरमण्डल भूतल कल्पित<br>
ऋतुगण चित्रित सुखमय देशं काश्मीरम् ॥ 4</p>
<p>(अम्भिराजस्य स्वसा तारा विचारयन्ती मञ्चे उपविष्टा अस्ति । ततः प्रविशति अम्भि राजा सहर्षम्)</p>
<p>अम्भी &ndash; स्वसः किं शृतं त्वया ?</p>
<p>तारा &ndash; किं श्रवणीयं विद्यते ?</p>
<p>अम्भी &ndash; विद्यते महत् श्रवणीयम् ।</p>
<p>तारा &ndash; कथय ।</p>
<p>अम्भी &ndash; ग्रीस्‌देशात् अलक्ष्येन्द्रोनाम महाप्रतापवान् योद्धा समागतः ।</p>
<p>तारा &ndash; (आश्चर्येण) ग्रीस्‌देशात् योद्धा समागतः ।</p>
<p>अम्भी &ndash; हां ग्रीस् देशात् । सः अतीव बलपराक्रमोपेतः ।</p>
<p>तारा &ndash; सः किमर्थमागतः भारतवर्षम् ।</p>
<p>अम्भी &ndash; योध्दुं समागतः ।</p>
<p>तारा &ndash; केन सार्थम् ।</p>
<p>अम्भी &ndash; पुरुषोत्तमचक्रवर्तीना सार्थम् ।</p>
<p>तारा &ndash; (विचकिता) किमर्थम् ।</p>
<p>अम्भी &ndash; भारतं जेतुम् ।</p>
<p>तारा &ndash; भारतं जेतुम् ?</p>
<p>अम्भी &ndash; हां सर्वभारतं जेतुं समागतः ।</p>
<p>तारा &ndash; सः कथं भारतं जेष्यति ।</p>
<p>अम्भी &ndash; युद्धेन ।</p>
<p>तारा &ndash; तस्य भारतं अजय्यं भवति ।</p>
<p>अम्भी &ndash; कथं तस्य अजय्यं भवति । सः योद्धा । ग्रीस्‌देशादारभ्य भारतपर्यन्तं विद्यमान सर्व देशान् विजित्य अधुना पेषावर्‌पर्यन्तं समागतः ।</p>
<p>तारा &ndash; अहो (साशङ्कम्) सोऽयं वृत्तान्तः तव कर्णपथं कथं समागतः ।</p>
<p>अम्भी &ndash; अहं स्वयं तेन सार्थं सल्लापमकरवम् ।</p>
<p>तारा &ndash; तेन सार्थं त्वं किमर्थं भाषणमकरोः ।</p>
<p>अम्भी &ndash; स्वसः त्वं न जानासि वर्तमानपरिस्थितिमुद्दिश्य ।</p>
<p>तारा &ndash; वर्तमानपरिस्थितिमुद्दिश्य त्वं किं जानासि कथय ।</p>
<p>अम्भी &ndash; भगिनी, अलक्ष्येन्द्रः महायोद्धा, अयं अवश्यं विनायासं पुरुषोत्तमचक्रवर्तिनं जेष्यति ।</p>
<p>तारा &ndash; ततस्ततः ।</p>
<p>अम्भी &ndash; सर्व भारतं सः स्वीयं करिष्यति ।</p>
<p>तारा &ndash; अहो ततस्ततः ।</p>
<p>अम्भी &ndash; अस्य विशालभारतदेशस्य प्रशासनाय सः अलक्ष्येन्द्रः मां नियुज्य स्वदेश तिरोगमनं करिष्यति ।</p>
<p>तारा &ndash; ततस्ततः ।</p>
<p>अम्भी &ndash; तदाहं भारत चक्रवर्ती भवेयम् । त्वं मे स्वसा, तदा येनकेनापि महाराजेन विवाहिता सर्वभोगाननुभोक्ष्यसि इति मदीया भावना अस्ति ।</p>
<p>तारा &ndash; त्वं शतृणासाकं हस्तमेलनं विधाय देशद्रोहं कर्तुमीहसे । तत् अयोग्यं अयुक्तं च भारतीयानाम् । त्वं यदि शत्रृव्यूहे पतिष्यसि तर्हि पुनः ते जीवनं असम्भवं भविष्यति । तस्मात् स्वार्थाय त्वं तथा मा व्यवहर । राजा पुरुषोत्तमः सत्यं पुरुषोत्तमः । स एव भारतदेशरक्षकः भवति, न अस्मादृशाः क्षुद्रजन्तवः भवितुमर्हन्ति । तस्मात् त्वं तादृशं वातहर्म्यं निर्माणं विसृज । यत् ते कर्तव्यं विद्यते तदेव त्वं कुरु ।</p>
<p>अम्भी &ndash; स्वसः नाहं काङ्क्षे त्वदीय नीतयः । त्वं न जानासि राजनीतिम् ।</p>
<p>तारा &ndash; अरे सहोदर, त्वं अत्याशापूरितोऽसि । त्वं न किमपि कर्तुं समर्थो भवसि । तस्मात् त्वं देशद्रोहं कर्तुं व्यवसितोऽसि । भ्रातः देशद्रोहापेक्षया आत्महत्या परमोत्तमा । तस्मात् त्वं उत्तमां स्थितिं भजस्व ।</p>
<p>अम्भी &ndash; कासि त्वं मम निश्चयात् मां चालयितुम् ?</p>
<p>तारा &ndash; अहं ते स्वसा, देशभक्ता, पुरुषोत्तमस्य पादरजोऽद्वाहिनी ।</p>
<p>अम्भी &ndash; त्वं मे स्वसाभूत्वा मम विन्द्रोहं चिकीर्षसि ।</p>
<p>तारा &ndash; अरे महान्तःयोद्धारः गताः, महाराजानः निर्गताः, महाचक्रवर्तिनः पञ्चत्वं गताः किन्तु भारतम् अखण्डितं भाति पूर्ववत्, देवतेयं भूमिः । इयं निर्जरा । एतस्य भारतस्य कदापि नाशनं न भवति । परदेशात् समागताः शत्रवः न किमपि करिष्यन्ति भारतम् । किन्तु स्वार्थपरायणाः त्वादृशाः अन्तश्शत्रवः मिलित्वा भारतं स्मशानं कर्तुं प्रयतन्ते । तस्मात् अहं त्वां नीतिमुपदिशामि ।</p>
<p>अम्भी &ndash; न मे रोचते तव बोधना ।</p>
<p>तारा &ndash; सोदर त्वं ॠग्णोऽसि । ॠग्ण बाधितऽनां औषधं हितकरं रुचिकरं न भवति । किन्तु वैद्यस्य आदेशेन स्वास्त्यै अवश्यं ग्राह्यं भवति ।</p>
<p>अम्भी &ndash; शृणु तारे । अहं योद्धा राजपुत्रः । नीतिज्ञः धर्मवेत्ता । जानाम्यहं सामदान भेद दण्डोपायान् । तस्मात् कारणात् अलक्ष्येन्द्रेण साकं मिलित्वा सर्वं भारतीयचरितं तस्मै निवेद्य तस्मै उपकारं विधाय भारते महाराजा भवितुमिच्छामि । अधुना विद्यमान पद्मव्यूहे त्वम् अत्र स्थातुं नार्हसि । अपेहि त्वं अस्मात् गेहात्, इदं ते योग्यं न भवति । (इति तां भर्त्सयति)</p>
<p>तारा &ndash; एतावत्पर्यन्तं त्वं मे सहोदरः असि । अधुना त्वं दुरोदरोऽसि त्वं मां तव गृहात् निष्कासितुं समर्थोऽसि, न किन्तु भारतराष्ट्रात् । अहं सपदं गत्वा पुरुषोत्तमचरणसान्निध्ये निवसिष्यामि । शृणु यदि त्वं जेष्यसि अस्मिन् व्यूहे, उत अहं जेष्यामि पश्येयम् । (इति चपलं स्वीय वस्मादिकं ग्रन्थिं विधाय स्वीय कक्षायां निक्षिप्य रोषेण निर्गच्छति)</p>
<p>अम्भी &ndash; अधुना मम अन्तरायः निर्गतः । अवश्यं अलक्ष्येन्द्रेण साकं अहं निवसेयम् । अहं भाविभारतचक्रवर्ती । (इति श्मश्रृसम्मार्ज्य अट्टहासं विधाय निर्गच्छति)</p>
<p>(यवनिका पतति)</p>
<p>************************************************************</p>
<p>.</p>
<p><em><strong>चतुर्थं दृश्यम्</strong></em></p>
<p>(पुरुषोत्तमसभा, पुरुषोत्तमः सिंहासने उपविष्टः अस्ति, अमात्यः पार्श्वभागे उपविष्ठः भवति)</p>
<p>पुरुषोत्तमः &ndash; अयि अमात्य, किं हिमाचलप्रदेशीयाः काश्मीरीयाः पेषावरदेशीयाः राज्यपालने सुखं निवसन्ति ?</p>
<p>अमात्यः &ndash; हां महाराज । सर्वे ससुखं निवसन्तीति वार्ताः समायान्ति । पेषावरप्रान्तीयः राजा अम्भि प्रजाभ्यः सहकारं न ददातीति वार्ताहराः कथयन्ति ।</p>
<p>पुरुषोत्तमः &ndash; अपि च शृतं मया भवतां वदनारविन्दात् यत् ग्रीस् देशात् अलक्ष्येन्द्रः इति कश्चन योद्धा वसुधातलं जेतुं समागतः इति तेन साकं हस्तमेलनं अम्भिना कृतमिति ।</p>
<p>अमात्यः &ndash; देव तस्मात् अयं राजा अम्भिः अस्माभिः निगृहीतव्यः इति । मया एतदपि शृतं यत् तत्र अस्मदीय पालना भवितव्या इति च प्रजानां आग्रहः ।</p>
<p>पुरुषोत्तमः &ndash; तेन साकं विरोधः अधुना युद्धाय कारणं भविष्यति । तस्मै पेषावरप्रान्तः अतीव रोचते इति कृत्वा अपिच अयं विश्वसनीयः इति च मत्वा तं तत्रैव प्राहिणम् ।</p>
<p>अमात्यः &ndash; महाराज सः एषु दिवसेषु अविश्वासपात्रः भवति तस्मात् तं पदच्युतं कर्तव्यमिति मे विज्ञप्तिः ।</p>
<p>पुरुषोत्तमः &ndash; अमात्यशेखर, जानामि ते अभिप्रायम् । किन्तु सर्वस्यापि समयसीमा विद्यते । समयं विलोक्य सर्वमपि साधु समाचरणीयम् इति भवन्तः जानन्त्येव ।</p>
<p>अमात्यः &ndash; अस्मिन् विषये विचारणीयः अंशः न कोऽपि विद्यते । यत् भवद्भ्यः रोचते तत् अनुपदमेव कुर्वन्तु भवन्तः ।</p>
<p>(ततः प्रविशति वार्ताहरः)</p>
<p>वार्ताहरः &ndash; (नामित पूर्वकायः नमस्कृत्य) महाराज पेषावर प्रदेशीयराजा अम्भिः ग्रीस् देशादागतस्य अलक्ष्येन्द्रस्य सहायार्थम् अकरणीयं, अवचनीयं कथयतीति, तेन सार्थं भारतं जेतुं प्रयतते इति किंवदन्ती प्रचलति ।</p>
<p>पुरुषोत्तमः &ndash; त्वं गच्छ ।</p>
<p>वार्ताहरः &ndash; नमांसि (इति नामितपूर्वकायः अर्थवृतः निर्गच्छति)</p>
<p>पुरुषोत्तमः &ndash; अमात्यवर्यं शत्रुं महान्तोऽपि न शेषयन्ति । अयं एकदा मे आप्तमित्रम् अभूत् । अधुना शत्रृः सञ्जातः देशद्रोहार्थम् । अयं मित्रद्रोहीजातः । मित्रद्रोहः प्रथमसोपानः देशविनाशाय ।</p>
<p>अमात्यः &ndash; महाराज, तत् सत्यं यदुदीरितम् । पदधराणां मित्रद्रोहेः देशद्रोहः इति तरतम भावना न विद्यते । ते स्वार्थाय अनाचरणीयमपि, स्ववंशनाशनं कर्तुमपि पूर्वापरसन्दर्भं न विचारयन्ति । ते पदधारणाय स्वीय पुत्रमपि घ्नन्ति ।</p>
<p>पुरुषोत्तमः &ndash; मित्रद्रोहापेक्षया देशद्रोहापेक्षया च तादृशानां अनुपदं मरणमेव योग्यं भवति । शत्रृः जगज्जिगीषया समागतः । तमुद्दिश्य न किमपि निवेदयामास मह्यं, सराजा अम्भिः । तेन साकं मन्त्रयित्वा भारतं जिगीषति ।</p>
<p>अमात्यः &ndash; अधुना यदि अलक्ष्येन्द्रः अम्भिसहायेन भारतं जेतुं अन्तः प्रविशेत् तदा किं कर्तव्यम् ।</p>
<p>पुरुषोत्तमः &ndash; अमात्यवर्य भवानपि एवं वदति । भवतां भाषणं शृत्वा मम आश्चर्यं भवति ।</p>
<p>अमात्यः &ndash; प्रभो, सः न किमपि करिष्यति, जानाम्यहम् । किन्तु जयापजयौ निर्णेतुं कष्टं भवति । सर्वं दैवाधीनं इति वदाभि ।</p>
<p>पुरुषोत्तमः &ndash; अमात्य &ldquo;दैवं विहाय कुरु पौरुषमात्मशकत्या&rdquo; शृणु महामात्य, अधुना अहं कथयामि । एकः अलक्ष्येन्द्रः नहि, अलक्ष्येन्द्राणां सहस्रमपि भारतं न किमपि करिष्यति, यावत्पर्यन्तं पुरुषोत्तमः जीवन् आस्ते तावत्पर्यन्तम् । ततः चिन्ता न कार्या । यदि सः मां जित्वा अन्तः प्रविशेत् अन्ये चक्रवर्तिनः तं जीवन्तं समाधिं करिष्यन्ति । भारतराष्ट्रं सुलभगृहीतं न भवति परेषाम् ।</p>
<p>अमात्यः &ndash; महाराज प्रागेव युद्धाय सर्वं सन्नाहान् कृत्वा यं यं यत्र स्थापनीयं, तं तं तत्र संस्थाप्य, सर्वमपि सुव्यवस्थायां विराजमानं विलोक्य भवद्भ्यः निवेदयितुं समागतोऽस्मि ।</p>
<p>पुरुषोत्तमः &ndash; सर्वं सैन्यं जागृदवस्थायां वर्तनीयमिति नदीप्रदेशाः, पर्वतप्रदेशाश्च सहस्राक्षित्वेन द्रष्टव्याः इति समादिशतु सर्वान् भवान् । गज रथतुरगपदातीनां चमूः जागृदवस्थायां स्थातव्या इति आदिशतु भवान् ।</p>
<p>(ततः प्रविशति वार्ताहरः)</p>
<p>वार्ताहरः &ndash; महाराज अलक्ष्येन्द्रस्य सेनानी भवतः द्रष्टुं द्वारिर्तिष्ठति । तेनेदं सन्देशपत्रं दत्तम् । (इति पत्रं अमात्याय ददाति)</p>
<p>अमात्यः &ndash; पत्रं गृह्‌णाति)</p>
<p>पुरुषोत्तमः &ndash; अमात्यवर्य पत्रं वाचयतु ।</p>
<p>अमात्यः &ndash; (पत्रं प्रसार्य पठति)</p>
<p>परमपवित्र भारतवर्षे विराजमानाः गौरवनीय अपिच माननीय सिन्धुप्रान्तपालकाः पुरुषोत्तमराजानः भवतां समस्त सन्मङ्गलानि भवन्तु इत्यहं ग्रीस् देशादागतः अलक्ष्येन्द्रनामकः वार्तयामि । अहं भारतवर्षं द्रष्टुं समागतोऽस्मि दुर्दैववशात् अहं भवतः द्रष्टुं अशक्तः अभवम् । अयं सेनानी मम स्थानापन्नः भवति । अयं सेनानी मन्मुखेन भवतः दिदृक्षति । भवन्तः तस्मै यथा सन्दर्भं मार्गदर्शनं करिष्यन्तीति आशासे ।</p>
<pre><code>   एवं  
   योद्‌धा अलक्ष्येन्द्रः ।
</code></pre>
<p>पुरुषोत्तमः &ndash; ओं विदितं सर्वम् । अरे वार्ताहर, द्वारि विद्यमानं सेनापतिं अन्तः प्रवेशय ।</p>
<p>वार्ताहरः &ndash; यथाज्ञापयति देवः । (इति अर्थवृतः निर्गच्छति)</p>
<p>(ततः प्रविशति सेनापतिरूपेण अलक्ष्येन्द्रः, ततः नमस्करोति राजानं ग्रीस् देशीयपद्धत्या)</p>
<p>पुरुषोत्तमः &ndash; अयि अलक्ष्येन्द्र सेनापते भवतामहं स्वागतं व्याहरामि ।</p>
<p>सेनानी &ndash; महाराज धन्यवादान् वितरामि । (इति दक्षस्थित्यां कथयति)</p>
<p>पुरुषोत्तमः &ndash; सेनापते भवतः राजा, भारतवर्षं किमर्थमागतः ।</p>
<p>सेनानि &ndash; राजन् अस्मदीय राजा अलक्ष्येन्द्रः भारतं द्रष्टुं समागतः ।</p>
<p>पुरुषोत्तमः &ndash; भारतं द्रष्टुं समागतः उत जेतुं समागतः ।</p>
<p>सेनानि &ndash; (चकितो भूत्वा) द्रष्टुमेव समागतः ।</p>
<p>पुरुषोत्तमः &ndash; अयं मे महान् सन्तोषः यतः बहुदूरात् भारतदेशं श्राव श्रावं द्रष्टुं समागतः इति । सर्वस्यापि सर्वं द्रष्टुं अधिकारः विद्यते जगति ।</p>
<p>सेनानी &ndash; भवतां भारत दर्शनेन मे राज्ञः महान् आनन्दः सञ्जातः ।</p>
<p>पुरुषोत्तमः &ndash; अयं भारतवर्षः सर्वेषां वस्तु सङ्ग्रहालयः जातः । अयं देशः सर्वेषां धर्मशाला भवति ।</p>
<p>सेनानी &ndash; भारतीयाः धर्मपरायणाः सौहार्दं काङ्क्षिणश्च इति सर्वेषां ज्ञातोऽयं वृत्तान्तः ।</p>
<p>पुरुषोत्तमः &ndash; तथेति मत्वा सर्वे परदेशीयाः भारतीयान् स्वार्थाय समुपयुञ्जन्ति ।</p>
<p>पुरुषोत्तमः &ndash; तव नाम किम् ?</p>
<p>रजनी - मम नाम रजनी ।</p>
<p>पुरुषोत्तमः &ndash; किमर्थमागतासि ?</p>
<p>रजनी &ndash; महाराजैस्साकं किञ्चित् भाषितुं समागतास्मि ।</p>
<p>पुरुषोत्तमः &ndash; भाषस्व भगिनि ।</p>
<p>रजनी &ndash; महाराज अद्य पौर्णिमायां रक्षाबन्धन सुमुहूर्तः भवति ।</p>
<p>पुरुषोत्तमः &ndash; हां भवति ।</p>
<p>रजनी &ndash; अस्मिन् दिव्यमहोत्सवे अहं एकाकिनी निवसामि ।</p>
<p>पुरुषोत्तमः &ndash; कथं त्वं एकाकिनी ?</p>
<p>रजनी &ndash; पितरौ स्तः । किन्तु भ्रातरः न सन्ति ।</p>
<p>पुरुषोत्तमः &ndash; भारतवर्षे सर्वेपि ते भ्रातरः एव ।</p>
<p>रजनी &ndash; सर्वे भ्रातरः कामनां पूरयितुं न शक्ताः ।</p>
<p>पुरुषोत्तमः &ndash; का ते कामना ।</p>
<p>रजनी &ndash; अहं वः रक्षाबन्धनं विदधातुं समुत्सुकास्मि ।</p>
<p>पुरुषोत्तमः &ndash; अवश्यं अहं मम भारत राष्ट्रे भातृहीनायाः एकस्याः युवत्याः भ्राता भविष्यामि ।</p>
<p>रजनी &ndash; भवन्तः राजानः मे भ्राता भवितुम् उद्युक्ताः, का भवतां विशालभावना ।</p>
<p>पुरुषोत्तमः &ndash; अहं प्रजारक्षकः । किं नाहं शकतः भविष्यामि एकां युवतीं रक्षयितुम् ।</p>
<p>रजनी &ndash; भवन्तः नूनं पुरुषोत्तमाः । युष्मदीय नाम सत्यं सार्थकं भवति ।</p>
<p>पुरुषोत्तमः &ndash; एहि भगिनि रक्षां बधान । (इति दक्षिण हस्तं प्रसारयति)</p>
<p>रजनी &ndash; (राज्ञः समीपमागत्य रक्षां बध्नाति)</p>
<p>पुरुषोत्तमः &ndash; भगिनि गृहाण इदं सुवर्ण कङ्कणम् । (इति हस्तात् सुवर्ण कङ्कणं अपनीय दित्सति)</p>
<p>रजनी &ndash; महाराज न मह्यं रोचते धनकनकवाहन वस्तुचयम् ।</p>
<p>पुरुषोत्तमः &ndash; भगिनि किं ते रोचते ।</p>
<p>रजनी &ndash; भवन्तः सङ्ग्रामे भीमसदृशाः वः न कोऽपि जेष्यति । भवतां समक्षं सर्वेऽपि मूषक प्रायाः भवन्ति ।</p>
<p>पुरुषोत्तमः &ndash; कथनीयं किं विद्यते अनुपदं कथय ।</p>
<p>रजनी &ndash; महाराज अहं प्रष्टुं भीताऽस्मि ।</p>
<p>पुरुषोत्तमः &ndash; महाराजानां तव भ्रातृणां समक्षं भीतिः कुतः अनुपदमेव निस्संशयं पृच्छ ।</p>
<p>रजनी &ndash; महाराज, अलक्ष्येन्द्रः मे भवितव्यः पतिः । तं सङ्ग्रामे भवान् रक्षतु । इमां भगिनीं सौभाग्यवतीं करोतु इति मे अभ्यर्थना ।</p>
<p>पुरुषोत्तमः &ndash; भगिनि, एतादृशी ते कामना इति नाहं जाने । अहं मम देश सुखाय स्नेहं, दयां, सौख्यं च लोकस्य आराधनाय र्सत्यक्ष्यामि । अधुना त्वदीया कामना देशस्य अहिता भविष्यति । सर्वं देशः अन्याक्रान्तः भविष्यति । अहं कथं देशं रक्षयिष्यामि ।</p>
<p>रजनी &ndash; भवन्तः राजानः किमपि कर्तुं सक्षयाः, अहं इयन्तं याचे मे सौभाग्यं रक्षन्तु इति ।</p>
<p>पुरुषोत्तमः &ndash; भगिनि मे मनः द्विधा विभक्तम् । इतः देशरक्षणं, अन्यतः भगिनी संरक्षणम् । देशरक्षणं बलवत्तरं भाति भगिनी रक्षणापेक्षया ।</p>
<p>रजनी &ndash; अद्य रक्षाबन्धन सुमुहूर्तः । यदि एतस्य रक्षाबन्धन समयस्य मूल्यं नास्ति, तर्हि त्वां देशीयाः परम्परा नाशकं मन्वते । देशे रक्षाबन्धनमहोत्सवः स्थगितः भिविष्यति ।</p>
<p>पुरुषोत्तमः &ndash; भगिनि, त्वं मा विचारय अस्मिन् समये अहं देशं अपि च भगिनीं त्वां रक्षिष्यामि । मा शुचः गच्छत्वम् ।</p>
<p>रजनी &ndash; महाराज भवन्तः पुरुषोत्तमाः, भवतां कीर्तिः आचन्द्रतारार्कं वर्तिष्यति सर्वप्रपञ्चे । अहं धन्यास्मि । (इति नमस्कृत्य गच्छति)</p>
<p>पुरुषोत्तमः &ndash; अहो विपदि विपद् सुखे सुखं अनुसरतः इति लोकोक्तिः सत्यमेव अत्र मया दृष्टम् । धर्मो रक्षति रक्षितः । (इति अन्तः गच्छति)</p>
<p>(यवनिका पतति)</p>
<p>.******************************************************</p>
<p>.</p>
<p><em><strong>पञ्चमं दृश्यम्</strong></em></p>
<p>(नेपथ्ये चमूचालनं भवति । सैनिकाः सङ्ग्रामगेयं गायन्ति)</p>
<p>गीतम् (भूपालीरागे)</p>
<p>जयत जयत जननीरक्षणदीक्षित भारतयोधाः<br>
शात्रवभूमिजभञ्जन प्रलयप्रभञ्जन भारतवीराः ॥ ध्रु. ॥</p>
<p>परनगहृदयविदारण भूषणकुलिशाकृति योधाः<br>
कुरुत कुरुत देशं स्वर्गसमानं भारतजननी पुत्राः ॥ 1 ॥</p>
<p>अरिजनदहन विरूपाक्षेक्षणकुहर धनञ्जयरूपाः<br>
समराङ्गण पावकतापन द्विगुणीकृतवर्णं सुवर्णाकाराः ॥ 2 ॥</p>
<p>पुष्करावर्तक घनगर्जननिस्वन प्रतिरव बिभीषिकाः<br>
प्रलयसन्ध्या निटलेक्षण ताण्डवपदघट्टन शब्दसमीराः ॥ 3 ॥</p>
<p>आशुगवैरि सदाशन वासुकिपन्नग भीषणफूत्कारकाराः<br>
परजनपन्नगखण्डन काञ्चनपक्षोल्लसितोद्धत गारुत्मतरूपाम् ॥ 4 ॥</p>
<p>महिषासुरमर्दिनि भयदकपर्दिनि करतल खरकरवालाकाराः<br>
रण्भुवि शत्रृध्वंसनयाम्य भयङ्कर निर्दयकिङ्कर तुल्याः ॥ 5 ॥</p>
<p>हरहर भंभं घोषण जननीरञ्जन शात्रवभञ्जन निरताः<br>
स्मरहर पुरहर शङ्करकरतल राजित भव्यपिनाकाकाराः ॥ 6 ॥</p>
<p>परिपन्थिसुमस्तक कन्दुक रुधिरार्णवखेलन चञ्चलविक्रान्ताः<br>
आसेतुहिमाचल धरणीतल भावोद्वेगोद्वेल्लित कल्लोलाकाराः ॥ 7 ॥</p>
<p>(गीतान्ते नेपथ्ये कल्लोलः समरदुन्दिभिनादाः भवन्ति, जहि, मारय, ताडय, पातय, शूलय इति शब्दाः श्रूयन्ते, बहुविध क्रन्दनैः आक्रोशाः श्रूयन्ते)</p>
<p>(पुरुषोत्तमः सिंहासने उपविशति । मन्त्रिवर्यः अन्ये राजानः तत्रोपविशन्ति । सायुधरक्षकाः शृङ्घलाबद्धं अलक्ष्येन्द्रम् आनीय पुरुषोत्तमस्य समक्षं स्थापयन्ति ।)</p>
<p>पुरुषोत्तमः &ndash; अयि भटाः जगज्जेतारं अलक्ष्येन्द्रं निश्शृङ्घलं कुर्वन्तु । (भटाः तथा कुर्वन्ति) यूयं सर्वे गच्छथ । (सर्वे गच्छन्ति) बन्धो अलक्ष्येन्द्र उपविशतु भवान् । (इति आसनं दर्शयति, अलक्ष्येन्द्रः उपविशति)</p>
<p>अयि अलक्ष्येन्द्र भारतं जेतुं दुष्करमिति अधुना भवता अवगतं स्यात् इति मे प्रश्नः ।</p>
<p>अलक्ष्येन्द्रः &ndash; महाराज पुरुषोत्तम, मे शक्तिः अनन्ता, अहं ग्रीस् देशादारभ्य भारतपर्यन्तं सर्वत्र जयलक्ष्मी समालिङ्गितः अभवम् । किन्तु भारते तद् व्यतिरिक्तं जातम् ।</p>
<p>पुरुषोत्तमः &ndash; अलक्ष्येन्द्र, भारतीयाः योद्‌धारः, वीराः शूराः, दयान्तरङ्गाश्च । प्रथम कबले मक्षिकापातः आसीत् । भवान् मया निगृहीतोऽसि न मारितोऽसि जानासि किं अत्र हेतुः कः ।</p>
<p>अलक्ष्येन्द्रः &ndash; भवान् मां मारयितुं अशक्तो जातः ।</p>
<p>पुरुषोत्तमः &ndash; भवान् निगृहीतोऽपि निरस्त गर्वीन जातः । अलक्ष्येन्द्र, त्वं न जानासि तव रक्षणाय कारणं किमिति ।</p>
<p>सेनानी &ndash; भारतीयाः वचनपरिपालनार्थं प्राणानपि त्यक्ष्यन्ति । तेषाम् एतादृशी परम्परा विद्यते ।</p>
<p>पुरुषोत्तमः &ndash; भारतीयाः अतिथिसत्कारे निरताः इति मत्वा परदेशीयाः अस्य देशस्य सुवर्णरजतरत्नादीन् स्वदेशं नेतुं प्रयतन्ते । भारतीय धर्मं नाशनं विधाय भारतीयान् निर्बलान् विदधातुं प्रयतन्ते परदेशीयाः ।</p>
<p>सेनानी &ndash; भारत चक्रवर्तिनां भाषणम् अलक्ष्येन्द्राणाम् अवमानस्पदं भवति ।</p>
<p>पुरुषोत्तमः &ndash; वयं जानीमः अत्र समक्षं सेनापतिं नहि किन्तु स्वय सेनापतिरूपे विद्यमानान् अलक्ष्येन्द्रान् पश्यामः इति ।</p>
<p>सेनानी &ndash; (साश्चर्यं) महाराज कथं भवन्तः जानन्ति ।</p>
<p>पुरुषोत्तमः &ndash; (विहस्य) भारतीयाः सुनिशित प्रज्ञावन्तः । ते चारेक्षणाः सन्ति । अस्माकं क्रौर्यं नास्ति । किन्तु पराक्रमः विद्यते । भारतीयाः परेषां जृम्भणेन तेषाम् उदरस्थं सर्वं जानन्ति ।</p>
<p>सेनानी &ndash; भवतां कुशाग्र बुद्धिः अस्मान् आश्चर्यपारवश्यान् चक्रे । (इति कृत्रिम श्मशृम् अपनयति)</p>
<p>पुरुषोत्तमः &ndash; भवन्तः अस्मान् न वञ्चयिष्यन्ति । अत्र युष्माकं न कापि भीतिः विद्यते, युष्मान् प्रापयितुम् अस्मदीया सेना सहायं करिष्यति ।</p>
<p>सेनानी &ndash; भारतीयाः शत्रुमपि मित्रवत् पश्यन्ति ।</p>
<p>पुरुषोत्तमः &ndash; सः तेषां जन्मतः सङ्क्रामित भावः । गच्छतु भवान् ।</p>
<p>सेनानी &ndash; महाराज आवयोः समागमः कदा कुत्र पुनः भविष्यति ।</p>
<p>पुरुषोत्तमः &ndash; आवयोः समागमः पुनः रणाङ्गणे भविष्यति ।</p>
<p>सेनानी &ndash; (ग्रीस् देशीय पद्धत्या प्रत्यालीढपादः नमस्कृत्य निर्गच्छति)</p>
<p>पुरुषोत्तमः &ndash; (घण्टां नादयति, ततः प्रविशतः भटौ, तौ कथयति राजा) सेनापतिरूपे समागतम् अलक्ष्येन्द्र अतिथिं ओदकान्तं सम्प्रेष्य समागच्छताम् ।</p>
<p>भटौ &ndash; (नामितपूर्वकायौ अर्थवृतौ अलक्ष्येन्द्रेण साकं गच्छतः)</p>
<p>पुरुषोत्तमः &ndash; (निश्वस्य विचारयन् इतस्ततः चरति हस्तौ पार्श्वभागे बध्वा)</p>
<p>(यवनिका पतति)</p>
<p>*******************************************************</p>
<p>.</p>
<p><em><strong>षष्ठं दृश्यम्</strong></em></p>
<p>(उद्यानवाटिकायां रजनी अलक्ष्येन्द्रश्च)</p>
<p>अलक्ष्येन्द्रः &ndash; रजनि त्वामेवाहं दिवारात्रं चिन्तयामि । भवती भुज लताभ्यां माम् आलिङ्गनं करोतु ।</p>
<p>रजनी &ndash; तमाल वृक्षोऽपमितं त्वां अहं मम भुजलताभ्यां यथा सुखं आलिङ्गनं करिष्यामि । (इति तस्य सकाशं गच्छति)</p>
<p>अलक्ष्येन्द्रः &ndash; रजनि, स्तब्ध । किं त्वं मम सहायं करिष्यसि ?</p>
<p>रजनी &ndash; कीदृशोऽयं सहायः विद्यते ।</p>
<p>अलक्ष्येन्द्रः &ndash; भवती पुरुषोत्तमस्य राजनीतिचतुरतां तस्य सक्षमाधिकारतां मे कथयतु, यस्मादहं सुखेन युद्धे जितः भविष्यामि ।</p>
<p>रजनी &ndash; नाहं जाने तस्य सक्षमपालनत्वं, किन्तु अहं तं एवं विचारयिष्यामि ।</p>
<p>अलक्ष्येन्द्रः &ndash; (सकौतुकम्) कासा ते विचारधारा ।</p>
<p>रजनी &ndash; अस्यां श्रावण पौर्णिमास्यां रक्षाबन्धन महोत्सवः भविष्यति ।</p>
<p>अलक्ष्येन्द्रः &ndash; कोवा तस्य अर्थः ।</p>
<p>रजनी &ndash; शृणु, यदा तस्यां पौर्णिमास्यां स्वसा सोदरस्य हस्ते रक्षाबन्धनं करोति तदा सोदरस्य कर्तव्यं भगिनी संरक्षणं, तस्याः अभिलाषापूरणं च इति भारतीय साम्प्रदायः ।</p>
<p>अलक्ष्येन्द्रः &ndash; तस्मात् त्वया किं क्रियते ।</p>
<p>रजनी &ndash; अहं तस्मिन् दिवसे महाराजपुरुषोत्तमस्य समीपं गत्वा तस्य हस्ते रक्षाबन्धनं विधाय अहं तं विचारयेयम्; अयि भोः अहं अधुना ते स्वसा, मम रक्षणा त्वया कर्तव्या इति ।</p>
<p>अलक्ष्येन्द्रः &ndash; ततस्ततः ।</p>
<p>रजनी &ndash; तदा महाराजः का ते कामना कथयस्व । अहं अनुपदं पूरयेयं इति मां विचारयिष्यति ।</p>
<p>अलक्ष्येन्द्रः &ndash; ततस्ततः ।</p>
<p>रजनी &ndash; तदाहम् अलक्ष्येन्द्रं कामयामीति, तं भवान् युद्धे माजहि इति राजानं प्रक्ष्यामि । तदा सः भारतीय परम्परानुयायी अवश्यम् अङ्गीकरिष्यति मदीया कामनाम् । तदा त्वं तं विजेष्यसि ।</p>
<p>अलक्ष्येन्द्रः &ndash; साधु भावितं त्वया एहि एकं चुम्बनं देहि । (इति शनैः शनैः द्वावपि सन्निहितौ भवतः)</p>
<p>(यवनिका पतति)</p>
<p>*******************************************************</p>
<p>.</p>
<p><em><strong>सप्तमं दृश्यम्</strong></em></p>
<p>(तारा-पुरुषोत्तमौ संलपन्तौ आस्तां, तारा वस्त्र ग्रन्तिनासह भूमौ उपविष्टा अस्ति । पुरुषोत्तमः इतस्ततः चलन् आलोचना परः आस्ते)</p>
<p>पुरुषोत्तमः &ndash; पुत्रि तारे त्वया साधु समुदीरितम् । अवश्यं ते भ्राता युद्धे मरणं प्राप्स्यति । त्वमेव जयशालिनी भविष्यसि । अम्भि सदृशानाम् अस्तित्वात् भारतं सर्वदा सङ्कटे पतितं भवति । देशद्रोहिणः अस्मदीय देशवासिनः एव । पराः यदा योध्दुं समायान्ति तदा ते अस्मद्वेशीयानां ऐक्यताभावं प्रजनयन्ति । तस्मात् तदा तदा पराणां चमूधाटी भारत हिताय हेतुः भवति ।</p>
<p>तारा &ndash; महाराज अहमपि भवतां सेनायां प्रविश्य सैनिकानां हितोपदेशं कुर्यां, क्षतगात्राणां उपचारादिकं करिष्ये । तादृशि कर्मणि माम् आदिशन्तु भवन्तः ।</p>
<p>पुरुषोत्तमः &ndash; पुत्रि, अहं सुप्रीतः सुप्रसन्नोऽस्मि त्वदीयं भावनाया । त्वं कुत्रापि मा गच्छ । पुरुषोत्तमे जीवतिसति नारीणां युद्धप्रवेशः न भवति । ये पुरुषाः वेषभूषादिभिः रथ्यांसु हिण्डमानाः सन्ति तान् सर्वान् अहं युद्धे आनेतुं इच्छामि । किन्तु भवादृशीनां भगिनीनां युद्धभूमि प्रवेशः मा भवतु । पुरुषाणाम् अभावे स्त्रीणां युद्धभूमि प्रवेशः अनिवार्यः भवति, नत्वन्यथा । त्वम् अत्रैव ससुखं अन्तःपुरे निवस । अपिच करणीयानि अनेकानि सन्ति तानि कुरुष्व । गच्छ पुत्रि अन्तः गच्छ । (तारा अन्तः गच्छति)</p>
<p>दौवारिकः &ndash; (प्रविश्य नमस्कृत्य) अयि महाराज कापि सुन्दरी रजनी नाम्नी भवन्तं द्रष्टुं द्वारि तिष्ठति ।</p>
<p>पुरुषोत्तमः &ndash; तां अनुपदं प्रवेशय, गच्छ ।</p>
<p>दौवारिकः &ndash; यथाज्ञापयति देवः । (इति नमस्कृत्य गच्छति)</p>
<p>(ततः प्रविशति रजनी)</p>
<p>रजनी &ndash; (महाराज प्रणमामि । (इति यूनानि पद्धत्या प्रणमिति)</p>
<p>पुरुषोत्तमः &ndash; सुस्वागतं भगिनी ।</p>
<p>रजनी &ndash; (चकिता) धन्यास्मि महाराज ।</p>
<p>पुरुषोत्तमः &ndash; काऽसि वासु ।</p>
<p>रजनी &ndash; अहं पारसीका अस्मि ।</p>
<p>अलक्ष्येन्द्रः &ndash; भवान् कारणं आरोपयति ।</p>
<p>पुरुषोत्तमः &ndash; भवता अहम्भावेन भण्यते, किन्तु न वीरोचितरूपेण ।</p>
<p>अलक्ष्येन्द्रः &ndash; कारणं किमिति भवताम् आरोपः ।</p>
<p>पुरुषोत्तमः &ndash; भवतः प्रेमिका रजनी मम सकाशं आगत्य मम हस्ते रक्षाबन्धनं विधाय, भवन्तं न हन्तुं वरमभिलषितवती आसीत् । अहं दत्तवचनः अभवम् । पश्येदं रक्षाबन्धनम् । (इति हस्तमुद्यम्य रक्षाबन्धनं दर्शयति)</p>
<p>अलक्ष्येन्द्रः &ndash; एतस्मात् कारणात् भवान् मां न हतवानस्ति ।</p>
<p>पुरुषोत्तमः &ndash; हा सत्यमेव । भवान् चिन्तयतु किमर्थं ग्रीस् देशात् अत्रागतवान् इति । वयं न कदापि भारतदेशं विहाय अन्यदेशाक्रमेण उद्यताः दत्तचित्ताः अभवाम । किमर्थं एतादृशी भावना भारतीयेतराणाम् ? इदं भारतं जेतुं सुकरं न भवति । मया त्वं निर्जितोऽसि किन्तु न मारितोऽसि । यदि त्वं पुनः मया सह योत्स्यसि, तव मरणमेव शरण्यं भवदति । यदि अहं भवता निर्जितः भवेयम् तदा भारताक्रमणं ते असम्भवं भविष्यति । सर्वत्र देशे विक्रमसिंहाः राजानः बहवः सन्ति । ते सर्वेऽपि परवीर भयङ्कराः । यदि त्वं तैस्साकं योध्दुं प्रयतिष्यसे तर्हि तव अस्तित्वस्य संशयः भवता । तस्मात् भवान् अनुपदमेव भारतं सन्त्यज्य तव जन्मभूमिम्प्रति निवर्तस्व प्रियया रजन्यासाकम् । मा भवतु अत्याशावान् । अत्याशा विनाशाय कारणं भवति ।</p>
<p>अलक्ष्येन्द्रः &ndash; महाराज पुरुषोत्तम भवतां स्नेहेन महापुरुष लक्षणं अद्य मया अवगतम् । भारतदेशः भूतलस्वर्गः । भवान् देवेन्द्रः । मे गर्वभङ्गः सञ्जातः । मे कामना कुण्ठिता आसीत् । नाहं निवसेयमत्र । मे अनुचरः । निहताः अत्र महति सम्पराये । किं अनया जैत्रयात्रया प्रयोजनम् । मम जीवने अद्यैव प्रथमतः एकं महापुरुषम् अपश्यम् । भारतमिदं महापुरुषाणाम् आयतनम् । सत्यमेव एतादृश महापुरुषैः सर्वत्र भारते भवितव्यम् । मम भारते एकः सुहृत् विद्यते । एहि राजन् एहि, मे सौहार्दं पूर्णमालिङ्गनं ददातु भवान् ।</p>
<p>(इति हस्तौ प्रसारयति)</p>
<p>पुरुषोत्तमः &ndash; (हस्तौ प्रसार्य आगत्य तमालिङ्गति) अलक्ष्येन्द्र भवान् अधुना मे आप्तमित्रं जातः ।</p>
<p>अलक्ष्येन्द्रः &ndash; महाराज शत्रृः अपि भारतवर्षे स्वागतं प्राप्नोति, परमानन्दं च अनुभवति । अहं मे मातृभूमिं गत्वा भारतदेशोत्कर्षां सर्वेभ्यः जनेभ्यः कथारूपेण प्रवक्ष्यामि नमोवः ।</p>
<p>पुरुषोत्तमः &ndash; मे सुहृद अलक्ष्येन्द्र, तव समस्त सन्मङ्गलानि भवन्तु । सुखेन ते बन्धुजनं समागच्छतु भवान् । (इति हस्तमुद्यम्य आशिषः ददाति)</p>
<p>अलक्ष्येन्द्रः &ndash; (तथैव हस्तमुद्यम्य प्रयाति)</p>
<p>(नेपथ्ये)</p>
<p>&ldquo;सर्वेऽत्र सुखित्रः सन्तु । सर्वे सन्तु निरामयाः ।<br>
सर्वे भद्राणि पश्यन्तु । माकश्चित् दुःखितो भवेत् ॥&rdquo;</p>
<p>(यवनिका पतति)</p>
<p>*******************************************************</p>
<p>.</p>
<p>]</p>

  </div>
</article>


        

        



    <aside class="card border noPrint" id="section-tree-item-aitihyam_kAvyam_rUpakam_raxAbandhanam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/aitihyam/kAvyam/rUpakam/raxAbandhanam/">रक्षाबन्धनम् </a>
            <a data-toggle="collapse" href="#section-tree-item-body-aitihyam_kAvyam_rUpakam_raxAbandhanam_md" role="button" aria-expanded="false" aria-controls="section-tree-item-body-aitihyam_kAvyam_rUpakam_raxAbandhanam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-aitihyam_kAvyam_rUpakam_raxAbandhanam_md" class="card-body p-0 collapse">
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>serial no.: Ebharati-2856</li>
            
            <li>source_url: https://www.ebharatisampat.in/read_chapter.php?bookid=MjMyNzUzODYyNTYxNDcy</li>
            
            <li>sub-domain: नाटकम्</li>
            
            <li>title: रक्षाबन्धनम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
