<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;३अ अरुणाचल-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/</link>
    <description>Recent content in &#43;३अ अरुणाचल-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/index.xml" rel="self" type="application/rss+xml" />
    <item>
      <title>००१ लिङ्गप्रादुर्भाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/001_lingaprAdurbhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/001_lingaprAdurbhAvavarNanam/</guid>
      <description>&lt;p&gt;॥ श्रीगणेशाय नमः॥ ॥&lt;br&gt;&#xA;अथ श्रीमदरुणाचलमाहात्म्यपूर्वार्धः प्रारभ्यते॥ ॥&lt;br&gt;&#xA;ललाटे त्रैपुण्ड्री निटिलकृतकस्तूरितिलकः स्फुरन्मालाधारः स्फुरितकटिकौपीनवसनः ॥&lt;br&gt;&#xA;दधानो दुस्तारं शिरसि फणिराजं शशिकलां प्रदीपः सर्वेषामरुणगिरियोगीविजयते ॥१॥&lt;br&gt;&#xA;॥ व्यास उवाच ॥ ॥&lt;br&gt;&#xA;अथाहुर्मुनयः सूतं नैमिषारण्यवासिनः ॥&lt;br&gt;&#xA;अरुणाचलमाहात्म्यं त्वत्तः शुश्रूषवो वयम् ॥ २ ॥&lt;br&gt;&#xA;तन्माहात्म्यं वदेत्युक्तः सूतः प्रोवाच तान्मुनीन् ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;एतदर्थं चतुर्वक्त्रं पप्रच्छ सनकः पुरा ॥ ३ ॥&lt;br&gt;&#xA;शृणुतावहिता यूयं तद्वो वक्ष्यामि साम्प्रतम् ॥&lt;br&gt;&#xA;यदाकर्णयतां भक्त्या नराणां पापनाशनम् ॥ ४ ॥&lt;br&gt;&#xA;सत्यलोके स्थितं पूर्वं ब्रह्माणं कमलासनम् ॥&lt;br&gt;&#xA;सनकः परिपप्रच्छ प्रणतः प्राञ्जलिः स्थितः ॥ ५ ॥&lt;br&gt;&#xA;॥ सनक उवाच ॥ ॥&lt;br&gt;&#xA;भुवनाधार देवेश वेदवेद्य चतुर्मुख ॥&lt;br&gt;&#xA;आसीदशेषविज्ञानं प्रसादाद्भवतो मम ॥ ६ ॥&lt;br&gt;&#xA;भवद्भक्तिविभूत्या मे शोधिते चित्तदर्पणे ॥&lt;br&gt;&#xA;बिम्बते सकलं ज्ञानं सकृदेवोपदेशतः ॥ ७ ॥&lt;br&gt;&#xA;सारार्थं वेदवेदानां शिवज्ञानमनाकुलम् ॥&lt;br&gt;&#xA;लब्धवानहमत्यन्तं कटाक्षैस्ते जगद्गुरोः ॥ ८ ॥&lt;br&gt;&#xA;लिङ्गानि भुवि शैवानि दिव्यानि च कृपानिधे ॥&lt;br&gt;&#xA;मानुषाणि च सैद्धानि भौतानि सुरनायक ॥ ९ ॥&lt;br&gt;&#xA;नामस्मरणमात्रेण यत्पातकविनाशनम् ॥&lt;br&gt;&#xA;शिवसारूप्यदं नित्यं मह्यं वद दयानिधे ॥ ११ ॥&lt;br&gt;&#xA;अनादिजगदाधारं यत्तेजः शैवमव्ययम् ॥&lt;br&gt;&#xA;यच्च दृष्ट्वा कृतार्थः स्यात्तन्मह्यमुपदिश्यताम् ॥ १२ ॥&lt;br&gt;&#xA;इति भक्तिमतस्तस्य कौतूहलसमन्वितम् ॥&lt;br&gt;&#xA;वाक्यमाकर्ण्य भगवान्प्रससाद तपोनिधिः ॥ ॥ १३ ॥&lt;br&gt;&#xA;दध्यौ च सुचिरं शम्भुं पङ्कजासनसंस्थितः ॥&lt;br&gt;&#xA;अन्तरङ्गसुखाम्भोधिमग्नचेताश्चतुर्मुखः ॥ १४ ॥&lt;br&gt;&#xA;दृष्ट्वा यदा पुरा दृष्टं तेजःस्तम्भमयं शिवम् ॥&lt;br&gt;&#xA;उत्तीर्णसकलाधारं न किञ्चित्प्रत्यबुध्यत ॥ १५ ॥&lt;br&gt;&#xA;पुनराज्ञां शिवाल्लब्धामनुपालयितुं प्रभुः ॥&lt;br&gt;&#xA;निर्वर्त्त्य हृदयं योगात्सस्मार सुतमानतम् ॥ १६ ॥&lt;br&gt;&#xA;शिवदर्शनसञ्जातपुलकाङ्कितविग्रहः ॥&lt;br&gt;&#xA;आनन्दवाष्पवन्नेत्रः सगद्गदमभाषत ॥ १७ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;अतः संस्मारितः पुत्र भवताऽहं पुरातनम् ॥&lt;br&gt;&#xA;शिवयोगमनुध्यायन्नस्मार्षं तव चादरात् ॥१८॥&lt;br&gt;&#xA;शिवभक्तिः परा जाता तपोभिर्बहुभिस्तव ॥&lt;br&gt;&#xA;तया मदीयं हृदयं व्यावर्त्तितमिव क्षणात् ॥ १९ ॥&lt;br&gt;&#xA;पावयन्ति जगत्सर्वं चरितैस्ते निराकुले ॥&lt;br&gt;&#xA;येषां सदाशिवे भक्तिर्वर्द्धते सार्वकालिकी ॥ 1.3.1.1.२० ॥&lt;br&gt;&#xA;सम्भाषणं सहावासः क्रीडा चैव विमिश्रणम् ॥&lt;br&gt;&#xA;दर्शनं शिवभक्तानां स्मरणं चाघनाशनम्॥ २१ ॥&lt;br&gt;&#xA;श्रूयतामद्भुतं शैवमाविर्भूतं यथा पुरा ॥&lt;br&gt;&#xA;अव्याजकरुणापूर्णमरुणाद्र्यभिधं महः ॥ २२ ॥&lt;br&gt;&#xA;अहं नारायणश्चोभौ जातौ विश्वाधिकोदयात् ॥&lt;br&gt;&#xA;बहु स्यामिति सङ्कल्पं वितन्वानात्सदाशिवात् ॥ २३ ॥&lt;br&gt;&#xA;स्वभावेन समुद्भूतौ विवदन्तौ परस्परम् ॥&lt;br&gt;&#xA;न च श्रान्तौ नियुध्यन्तौ साहङ्कारौ कदाचन ॥२४॥&lt;br&gt;&#xA;परस्परं रणोत्साहमावयोरतिभीषणम् ॥&lt;br&gt;&#xA;आलोक्य करुणामूर्तिरचिन्तयदथेश्वरः ॥ २५ ॥&lt;br&gt;&#xA;किमर्थमनयोर्युद्धं जायते लोकनाशनम् ॥&lt;br&gt;&#xA;मया सृष्टमहं पातेति विवादमधितस्थुषोः ॥ २६ ॥&lt;br&gt;&#xA;समयेऽस्मिन्स्वयं लक्ष्यो मुग्धयोरनयोर्भृशम् ॥&lt;br&gt;&#xA;यदि युद्धं न रोत्स्यामि तदा स्याद्भुवनक्षयः ॥ २७ ॥&lt;br&gt;&#xA;वेदेषु मम माहात्म्यं विश्वाधिकतया श्रुतम् ॥&lt;br&gt;&#xA;न जानाते इमौ मुग्धौ क्रोधतो गलितस्मृती ॥ २८ ॥&lt;br&gt;&#xA;सर्वोपि जन्तुरात्मानमधिकं मन्यते भृशम् ॥&lt;br&gt;&#xA;अमतान्यसमाधिक्यस्त्वधः पतति दुर्मतिः ॥ २९ ॥&lt;br&gt;&#xA;यद्यहं क्वापि भुवने दास्यामि मितिमात्मनः ॥&lt;br&gt;&#xA;तदा तद्रूपविज्ञानात्स आत्मा सोपि मामियात् ॥ 1.3.1.1.३० ॥&lt;br&gt;&#xA;इति निश्चित्य मनसा स्वयमेव सदाशिवः ॥&lt;br&gt;&#xA;आवयोर्युध्यतोर्मध्ये वह्निस्तम्भः समुद्यतः ॥ ३१ ॥&lt;br&gt;&#xA;अतीत्य सकलाल्ँलोकान्सर्वतोऽग्निरिव ज्वलन् ॥ ३२ ॥&lt;br&gt;&#xA;अनाद्यन्ततया चाथ दृगार्तौ संव्यतिष्ठताम् ॥&lt;br&gt;&#xA;तेजःस्तम्भं ज्वलन्तं तमालोक्य शिथिलाशयौ ॥ ३३ ॥&lt;br&gt;&#xA;आवयोः पुरतो जाता वाणी चाप्यशरीरिणी ॥&lt;br&gt;&#xA;किमर्थं बालकौ युद्धं कल्प्यते मूढमानसौ ॥ ३४ ॥&lt;br&gt;&#xA;युवयोर्बलवैषम्यं शिव एव विवेक्ष्यते ॥&lt;br&gt;&#xA;तेजःस्तभमयं रूपमिदं शम्भोर्व्यवस्थितम् ॥ ३५ ॥&lt;br&gt;&#xA;आद्यन्तयोर्यदि युवामीक्षिषाथां बलाधिकौ ॥&lt;br&gt;&#xA;इति तां गिरमाकर्ण्य नियुद्धाद्विरतौ तदा ॥ ३६ ॥&lt;br&gt;&#xA;अहं विष्णुश्च गतिमान्विचेतुं तद्व्यवस्थितौ ॥&lt;br&gt;&#xA;अग्निस्तम्भमयं रूपं शम्भोराद्यन्तवर्जितम् ॥ ३७ ॥&lt;br&gt;&#xA;आलोकितुं व्यवसितावावामाद्यन्तभागतः ॥&lt;br&gt;&#xA;बिम्बितं व्योमगं चन्द्रं यथा बालौ जिघृक्षतः ॥३८॥&lt;br&gt;&#xA;तथैवावां समुद्युक्तौ परिच्छेत्तुं च तन्महः॥&lt;br&gt;&#xA;अथ विष्णुर्महोत्साहात्क्रोडोऽभूत्सुमहावपुः ॥ ३९ ॥&lt;br&gt;&#xA;तन्मूलविचयाऽयाच्च भूमिगर्भं व्यदारयत् ॥&lt;br&gt;&#xA;अहं च हंसतां प्राप्तो महावेगं समुत्पतन् ॥ 1.3.1.1.४० ॥&lt;br&gt;&#xA;दिदृक्षुस्तच्छिरोभागं वियदूर्ध्वमगाहिषम् ॥&lt;br&gt;&#xA;अधोधोदारयन्क्षोणिमशेषामपि माधवः ॥ ४१ ॥&lt;br&gt;&#xA;आविर्भूतमिवाधस्तादग्निस्तम्भमवैक्षत ॥&lt;br&gt;&#xA;अनेककोटिवर्षाणि विचिन्वन्नपि तेजसः ॥ ४२ ॥&lt;br&gt;&#xA;अपश्यन्नादिमक्षय्यमार्तरूपः स विह्वलः ॥&lt;br&gt;&#xA;विशीर्णदंष्ट्रबलयो विगलत्सन्धिबन्धनः ॥ ४३ ॥&lt;br&gt;&#xA;श्रमातुरस्तृषाक्रान्तो नो यातुमशकद्धरिः ॥&lt;br&gt;&#xA;वाराहं रूपमतुलं सन्धारयितुमक्षमः ॥ ४४ ॥&lt;br&gt;&#xA;विहन्तुमपि विश्रान्तो विषसाद रमापतिः ॥&lt;br&gt;&#xA;अचिन्तयदमेयात्मा परिश्रान्तशरीरवान् ॥ ४५ ॥&lt;br&gt;&#xA;गलितश्रीः क्रियाश्रान्तः शरण्यं शिवमाश्रयन् ॥&lt;br&gt;&#xA;धिङ्ममेदं महन्मौग्ध्यमहङ्कारसमुद्भवम् ४८॥।&lt;br&gt;&#xA;येनाहमात्मनो नाथमात्मानं नावबुद्धवान् ॥&lt;br&gt;&#xA;अयं हि सर्ववेदानां देवानां जगतामपि ॥ ४७ ॥&lt;br&gt;&#xA;मूलभूतः शिवः साक्षान्मूलमस्य कथं भवेत् ॥&lt;br&gt;&#xA;अस्मादेव समुद्भूतोऽस्म्यहमाद्यन्तवर्जितात् ॥ ४८ ॥&lt;br&gt;&#xA;यन्मयान्वेष्टुमारब्धं शिवं पशुवपुर्धृता ॥&lt;br&gt;&#xA;अव्याजकरुणाबन्धोः पितुः शम्भोः प्रसादतः ॥ ४९ ।&lt;br&gt;&#xA;पुनरेवेदृशी लब्धा मतिर्मे स्वात्मबोधिना ॥&lt;br&gt;&#xA;स्वयमेव महादेवः शम्भुर्यं पातुमिच्छति ॥ 1.3.1.1.५० ॥&lt;br&gt;&#xA;तस्य सद्यो भवेज्ज्ञानमनहङ्कारमात्मजम् ॥&lt;br&gt;&#xA;न शक्नोमि पुनः कर्तुं पूजामस्य जगद्गुरोः ॥ ५१ ॥&lt;br&gt;&#xA;निवेदयामि चात्मानं शरणं यामि शङ्करम् ॥&lt;br&gt;&#xA;इति दध्यौ शिवं विष्णुः स्तुत्यामर्पितचेतनः ॥। ॥ ५२ ॥&lt;br&gt;&#xA;सत्प्रसादाद्भूतपतेः पुनरेवोद्धुतः क्षितौ ॥&lt;br&gt;&#xA;अहं च गगनेऽभ्राम्यमनेकानपि वत्सरान् ॥ ५३ ॥&lt;br&gt;&#xA;आघूर्णमाननयनः श्लथपक्षः श्रमं गतः ॥।&lt;br&gt;&#xA;उपर्युपरि चापश्यं ज्वलनं पुरतः स्थितम् ॥ ५४ ॥&lt;br&gt;&#xA;तेजःस्तम्भं स्थूललिङ्गाभं शैवं तेजः सुरार्चितम् ॥&lt;br&gt;&#xA;आहुः स्म केचिदालोक्य सिद्धास्तेजोंशसम्भवाः ॥ ५५ ॥&lt;br&gt;&#xA;नित्यां शम्भोः परां कोटिं दिदृक्षुं मां कृतोद्यमम् ॥&lt;br&gt;&#xA;अहोऽयं सत्यमुग्धत्वमद्यापि च चिकीर्षति ॥ ५६ ॥&lt;br&gt;&#xA;आसन्नदेहपातोऽपि नाहङ्कारोऽस्य वै गतः ॥&lt;br&gt;&#xA;विशीर्यमाणपक्षोऽयं श्रान्त्वा विभ्रान्तलोचनः ॥ ५७ ॥&lt;br&gt;&#xA;अपारतेजसि व्यर्थो विमोहोऽयं भविष्यति ॥&lt;br&gt;&#xA;एवं व्याकुलचित्तोऽयं क्रोडरूपी जनार्दनः ॥ ५८ ॥&lt;br&gt;&#xA;व्यावर्त्तितः शिवेनैव निर्व्याजकरुणाजुषा ॥&lt;br&gt;&#xA;ईदृशां ब्रह्ममुख्यानां सुराणां कोटिसम्भवः ॥ ५९ ॥&lt;br&gt;&#xA;यत्तेजःपरमाणुभ्यस्तस्य पारं दिदृक्षते ॥&lt;br&gt;&#xA;स्वात्मनो यो गतो ध्यात्वा समये भगवाञ्छिवः ॥ 1.3.1.1.६० ॥&lt;br&gt;&#xA;यदि बुद्धिं ददात्यस्मै तस्य नश्येदहङ्क्रिया ॥&lt;br&gt;&#xA;इत्येवं वदतां तेषां सिद्धानां सदयं वचः ॥ ६१ ॥&lt;br&gt;&#xA;आकर्ण्य शीर्णाहङ्कारो ह्यहमात्मन्यचिन्तयम् ॥&lt;br&gt;&#xA;न वेदराशिविज्ञानात्तपस्तीर्थनिषेवणात् ॥ ६२ ॥&lt;br&gt;&#xA;सञ्जायते शिवज्ञानमस्यैवानुग्रहादृते ॥&lt;br&gt;&#xA;शीर्णेऽपि पक्षयुगले सीदत्यङ्गे ह्यचञ्चले ॥ ६३ ॥&lt;br&gt;&#xA;पुनरुत्सहते चेतः स्वाहङ्कारस्य सङ्ग्रहे ॥&lt;br&gt;&#xA;धिङ्मामहं क्रियाक्रान्तमनात्मबलवेदिनम् ॥ ६४ ॥&lt;br&gt;&#xA;शिवार्पितमनस्केभ्यः सिद्धेभ्यः सततं नमः ॥&lt;br&gt;&#xA;येषां संसर्गलब्धेन तपसा शोधिताशयः ॥ ६५ ॥&lt;br&gt;&#xA;शिवमेनं विजानामि स्वात्महेतुं पुरःस्थितम् ॥&lt;br&gt;&#xA;यत्प्रसादोपलब्धेन विभवेन समन्विताः ॥ ६६ ॥&lt;br&gt;&#xA;देवाः सर्वे भविष्यन्ति सततं शमितारयः ॥&lt;br&gt;&#xA;यस्य वेदा न जानन्ति परमार्थं महागमैः ॥ ६७ ॥&lt;br&gt;&#xA;तमेव शरणं यामि शम्भुं विश्वविलक्षणम् ॥&lt;br&gt;&#xA;अवादिषमथाभाष्यं विष्णुं कमललोचनम् ॥ ६८ ॥&lt;br&gt;&#xA;लब्धदेहः शिवं भक्त्या संश्रितश्चन्द्रशेखरम् ॥&lt;br&gt;&#xA;अहो किमिदमाश्चर्यमागतं शौर्यशालिनाम् ॥ ६९ ॥&lt;br&gt;&#xA;शम्भुना यत्समुद्भूतमहङ्कारमुपाश्रितौ ॥&lt;br&gt;&#xA;आवां परस्परं युद्धमाकर्ण्य विपुलं महत् ॥ 1.3.1.1.७० ॥&lt;br&gt;&#xA;स एव शङ्करः सर्वमहङ्कारमथावयोः ॥&lt;br&gt;&#xA;अपाहरदमेयात्मा स्वमाहात्म्यप्रकाशनात् ॥ ७१ ॥&lt;br&gt;&#xA;इममीश्वरमानतं सुरैरनलस्तम्भमयं सदाशिवम् ॥&lt;br&gt;&#xA;अभिपूजयितुं प्रवर्तते स भवेद्वै भवसागरस्य नौः ॥ ७२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे माहेश्वरखण्डेऽरुणाचलमाहात्म्ये पूर्वार्धे ब्रह्मसनकसंवादे लिङ्गप्रादुर्भाववर्णनन्नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ स्थावरलिङ्गमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/002_sthAvaralingamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/002_sthAvaralingamAhAtmyavarNanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;अथाहमुच्चरन्वेदानशेषैर्वदनैः शिवम् ॥&lt;br&gt;&#xA;अस्तौषं भक्तिसम्पूर्णं कृत्वा मानसमर्चनम् ॥ १ ॥&lt;br&gt;&#xA;नमः शिवाय महते सर्वलोकैकहेतवे ॥&lt;br&gt;&#xA;येन प्रकाश्यते सर्वं ध्रियते सततं नमः ॥ २ ॥&lt;br&gt;&#xA;विश्वव्याप्तमिदं तेजः प्रकाशयति सन्ततम् ॥&lt;br&gt;&#xA;नेक्षन्ते त्वद्दयाहीना जात्यन्धा भास्करं यथा ॥ ३ ॥&lt;br&gt;&#xA;भूलिङ्गममलं ह्येतद्दृश्यमध्यात्मचक्षुषा ॥&lt;br&gt;&#xA;अन्तस्स्थं वा बहिस्स्थं वा त्वद्भक्तैरनुभूयते ॥ ४ ॥&lt;br&gt;&#xA;अपरिच्छेद्यमाकारमन्तरात्मनि योगिनः ॥&lt;br&gt;&#xA;तदेतत्तव देवेश ज्वलितं दर्पणो यथा ॥ ५ ॥&lt;br&gt;&#xA;अथवा शाङ्करी शक्तिः सत्याऽणोरप्यणीयसी ॥&lt;br&gt;&#xA;मत्तो नान्यतरः कश्चिद्यन्मय्यपि विलीयते ॥ ६ ॥&lt;br&gt;&#xA;अणुस्ते करुणापात्रं महत्त्वं ध्रुवमश्नुते ॥&lt;br&gt;&#xA;नाधिकोऽस्ति परस्त्वत्तो न मत्तोऽपि तदाश्रयात् ॥ ७ ॥&lt;br&gt;&#xA;त्वय्यर्पितं मनस्त्वतो न वियोगमपेक्षते ॥&lt;br&gt;&#xA;वाचः कथं प्रवृत्तिः स्यात्तव वैभवकीर्त्तने ॥ ६ ॥&lt;br&gt;&#xA;स्वयमीश महादेव प्रसीद भुवनाधिक ॥&lt;br&gt;&#xA;आदिश प्रयतं भक्तमपेक्षितनियुक्तिषु ॥ ९ ॥&lt;br&gt;&#xA;इदं विज्ञाप्य विनयान्नमस्कृत्वा पुनःपुनः ॥&lt;br&gt;&#xA;प्राञ्जलिर्देवदेवेशं न्यषीदं सविधे विभो ॥1.3.1.2.१०॥&lt;br&gt;&#xA;अथ विष्णुर्नवाम्भोदगम्भीरध्वनिरभ्यधात् ॥&lt;br&gt;&#xA;वाचः कृतार्थन्भूयः शुक्लाः शङ्करकीर्त्तनैः ॥ ११ ॥&lt;br&gt;&#xA;जय त्रिभुवनाधीश जय गङ्गाधर प्रभो ॥&lt;br&gt;&#xA;जय नाथ विरूपाक्ष जय चन्द्रार्द्धशेखर ॥ १२ ॥&lt;br&gt;&#xA;अव्याजममितं शम्भो कारुण्यं तव वर्द्धते ॥&lt;br&gt;&#xA;येन निर्धूतमखिलं भक्तेषु ज्ञानमाहितम् ॥ १३ ॥&lt;br&gt;&#xA;पालनं सर्वविद्यानां प्रापणं भूतिसञ्चयैः ॥&lt;br&gt;&#xA;पुराणं च सपुत्राणां पितुरेव प्रवर्धनम् ॥ ॥ १४ ॥&lt;br&gt;&#xA;शतानामपि मूर्तीनामेकामपि नवैः स्तवैः ॥&lt;br&gt;&#xA;स्तोतुं न शक्नुमेशान समवायस्तु कि पुनः ॥ १५ ॥&lt;br&gt;&#xA;त्वमेव त्वामलं वेत्तुं यदि वा त्वत्प्रसादतः ॥&lt;br&gt;&#xA;भ्रमरः कीटमाकृष्य स्वात्मानं किं न चानयेत् ॥ १६ ॥&lt;br&gt;&#xA;देवास्त्वदंशसम्भूतिप्रभवो न भवन्ति किम् ॥&lt;br&gt;&#xA;अप्यायस्याग्निकीलस्य दाहे शक्तिर्न किं भवेत् ॥ १७ ॥&lt;br&gt;&#xA;देशकालक्रियायोगाद्यथाग्नेर्भेदसम्भवः ॥&lt;br&gt;&#xA;तथा विषयभेदेन त्वमेकोऽपि विभिद्यसे ॥ १८ ॥&lt;br&gt;&#xA;अनुग्रहपरो देव मूर्तिं दर्शय शङ्कर ॥&lt;br&gt;&#xA;आवयोरखिलाधार नयनानन्ददायिनीम् ॥ १९ ॥&lt;br&gt;&#xA;एवं प्रणमतोर्देवः श्रद्धाभक्तिसमन्वितम् ॥&lt;br&gt;&#xA;प्रससाद परं शम्भुः स्तुवतोरावयोर्द्वयोः ॥ 1.3.1.2.२० ॥&lt;br&gt;&#xA;तेजःस्तम्भात्पुनस्तस्माद्देवश्चन्द्रार्द्धशेखरः ॥&lt;br&gt;&#xA;आविर्बभूव पुरुषः कपिलः कालकन्धरः ॥ २१ ॥&lt;br&gt;&#xA;परशुं बालहरिणं करैरभयविश्रमौ ॥&lt;br&gt;&#xA;दधानः पुरुषोऽवादीत्पुत्रावावामिति प्रभुः॥ २२ ॥&lt;br&gt;&#xA;परितुष्टोऽस्मि युवयोर्भक्त्या युक्तात्मनोर्मयि॥&lt;br&gt;&#xA;भवतं सर्वलोकानां सृष्टिरक्षाधिपौ युवाम् ॥ २३ ॥&lt;br&gt;&#xA;युवयोरिष्टसिद्ध्यर्थमाविर्भूतोऽस्म्यहं यतः ॥&lt;br&gt;&#xA;वरं वृणुतमन्यं च वरदोऽहमुपागतः ॥ २४ ॥&lt;br&gt;&#xA;इति देवस्य वचनात्सप्रीतौ च कृताञ्जली ॥&lt;br&gt;&#xA;विज्ञापयामासिवतौ स्वं स्वमर्थं पृथक्पृथक् ॥ २५ ॥&lt;br&gt;&#xA;अहं मन्त्रैः शिशुप्रायजगत्त्रयविधायकः ॥&lt;br&gt;&#xA;संस्तुवन्वैदिकैर्मन्त्रैरीशानमपराजितम् ॥ ॥ २६ ॥&lt;br&gt;&#xA;नमस्येहमिदं रूपं शश्वद्वरदमीश्वरम् ॥&lt;br&gt;&#xA;तेजोमयं महादेवं योगिध्येयं निरञ्जनम् ॥ २७ ॥&lt;br&gt;&#xA;आपूर्यमाणं भवता तेजसा गगनान्तरम् ॥&lt;br&gt;&#xA;परिपृच्छ्यः सुरावासः क्षणाद्देव भविष्यति ॥ २८ ॥&lt;br&gt;&#xA;सिद्धचारणगन्धर्वा देवाश्च परमर्षयः ॥&lt;br&gt;&#xA;नावसन्दिवि सञ्चारं लभेरंस्तेजसा तव ॥ २९ ॥&lt;br&gt;&#xA;पृथ्वी च सकला चैव तप्यमाना तवौजसा ॥&lt;br&gt;&#xA;चराचरसमुत्पत्तिक्षमा नैव भविप्यति ॥ 1.3.1.2.३० ॥&lt;br&gt;&#xA;उपसंहृत्य तेजः स्वमरुणाचलसञ्ज्ञया ॥&lt;br&gt;&#xA;भव स्थावरलिङ्गं त्वं लोकानुग्रहकारणात् ॥ ३१ ॥&lt;br&gt;&#xA;ज्योतिर्मयमिदं रूपमरुणाचलसञ्ज्ञितम् ॥&lt;br&gt;&#xA;ये नमन्ति नरा भक्त्या ते भवन्त्यमराधिकाः ॥ ३२ ॥&lt;br&gt;&#xA;सेवन्तां सकला लोकाः सिद्धाश्च परमर्षयः ॥&lt;br&gt;&#xA;गणाश्च विविधा भूमौ मानुषं भावमास्थिताः ॥ ३३ ॥&lt;br&gt;&#xA;दिव्याराम समुद्भूतकल्पकाद्याः सुरद्रुमाः ॥&lt;br&gt;&#xA;सेविनस्त्वां प्ररोहन्तु भरिता विविधैः फलैः ॥ ३४ ॥&lt;br&gt;&#xA;दिव्यौषधिगणास्सर्वे सिंहाद्या मृगजातयः ॥&lt;br&gt;&#xA;प्रशान्ताः परिवर्त्तन्ता पापकल्मषनाशनम् ॥ ३५ ॥&lt;br&gt;&#xA;अयनद्वयभिन्नेन गमनेनापि संयुतः ॥&lt;br&gt;&#xA;न लङ्घयिष्यति रविः शृङ्गं लिङ्गतनोस्तव ॥ ३६ ॥&lt;br&gt;&#xA;दिव्य दुन्दुभिशङ्खानां घोषैः पुष्पौघवृष्टिभिः ॥&lt;br&gt;&#xA;सेवितो भव देव त्वमप्सरोनृत्यगीतिभिः ॥ ३७ ॥&lt;br&gt;&#xA;अमरत्वं च सिद्धत्वं रससिद्धीश्च निर्वृतिम् ॥&lt;br&gt;&#xA;लभन्तां मानुषा नित्यं त्वत्सन्निधिमुपागताः ॥ ३८ ॥&lt;br&gt;&#xA;ईशत्वं च वशित्वं च सौभाग्यं कालवञ्चनम् ॥&lt;br&gt;&#xA;त्वामाश्रित्य नरास्सर्वे लभन्तामरुणाचल ॥ ३९ ॥&lt;br&gt;&#xA;सर्वावयवदानेन सर्वव्याधिविनाशनात् ॥&lt;br&gt;&#xA;सर्वाभीष्टप्रदानेन दृश्यो भव महीतले ॥1.3.1.2.४०॥&lt;br&gt;&#xA;तथेति वरदं देवमरुणाद्रिपतिं शिवम्॥&lt;br&gt;&#xA;प्रणम्य कमलानाथः प्रार्थयन्निदमब्रवीत् ॥ ४१ ॥&lt;br&gt;&#xA;प्रसीद करुणापूर्ण शोणशैलेश्वर प्रभो ॥&lt;br&gt;&#xA;महेश सर्वलोकानां हिताय प्रकटोदय ॥ ४२ ॥&lt;br&gt;&#xA;यदाहं त्वामुपाश्रित्य जगद्रक्षणदक्षिणः ॥&lt;br&gt;&#xA;श्रीपतित्वमनुप्राप्तस्तदा भक्ता भवन्तु ते ॥ ४३ ॥&lt;br&gt;&#xA;नाल्पपुण्यैरुपास्येत त्वद्रूपं महदद्भुतम् ॥&lt;br&gt;&#xA;मया च ब्रह्मणा चैवमदृष्टपदशेखरः ॥ ४४ ॥&lt;br&gt;&#xA;प्रदक्षिणानमस्कारैर्नृत्यगीतैश्च पूजनैः ॥&lt;br&gt;&#xA;त्वामर्चयन्ति ये मर्त्याः कृतार्थास्ते गतांहसः ॥ ४५ ॥&lt;br&gt;&#xA;उपवासैर्व्रतैः सत्रैरुपहारैस्तथार्चनैः ॥&lt;br&gt;&#xA;त्वामर्चयन्ति मनुजाः सार्वभौमा भवन्तु ते ॥ ४६ ॥&lt;br&gt;&#xA;आरामं मण्डपं चापि कूपं विधिविशोधनम् ॥&lt;br&gt;&#xA;कुर्वतामरुणाद्रीश सन्निधाने पुनर्भव ॥ ४७ ॥&lt;br&gt;&#xA;अङ्गप्रदक्षिणं कुर्वन्नष्टैश्वर्यसमन्वितः ॥&lt;br&gt;&#xA;अशेषपातकैः सद्यो विमुक्तो निर्मलाशयः ॥ ४८ ॥&lt;br&gt;&#xA;आवामप्यविमुञ्चन्तौ सदा त्वत्पादपङ्कजम् ॥&lt;br&gt;&#xA;ध्यातव्यं मनुजैः सर्वैस्तव सन्निधिमागतैः ॥ ४९ ॥&lt;br&gt;&#xA;तथास्त्विति वरं दत्त्वा विष्णवे चन्द्रशेखरः ॥&lt;br&gt;&#xA;भरुणाचलरूपेण प्राप्तः स्थावरलिङ्गताम् ॥ 1.3.1.2.५० ॥&lt;br&gt;&#xA;तैजसं लिङ्गमेतद्धि सर्वलोकैककारणम् ॥&lt;br&gt;&#xA;अरुणाद्रिरिति ख्यातं दृश्यते वसुधातले ॥ ५१ ॥&lt;br&gt;&#xA;युगान्तसमये क्षुब्धैश्चतुर्भिरपि सागरैः ॥&lt;br&gt;&#xA;अपि निर्मग्नलोकान्तैरस्पृष्टान्तिकभूतलम् ॥ ५२ ॥&lt;br&gt;&#xA;गजप्रमाणैः पृषतैः पूरयन्तो जगत्त्रयम् ॥&lt;br&gt;&#xA;पुष्कराद्या महामेघा विश्रान्ता यस्य सानुनि ॥ ५३ ॥&lt;br&gt;&#xA;प्रवृत्ते भूतसंहारे प्रकृतौ प्रतिसञ्चरे ॥&lt;br&gt;&#xA;भविष्यत्सर्वबीजानि निषेदुर्यत्र निश्चयम् ॥ ५४ ॥&lt;br&gt;&#xA;मया चाहूयमानेभ्यः प्रलयानन्तरं पुनः ॥&lt;br&gt;&#xA;यत्पादसेविविप्रेभ्यो वेदाध्ययनसङ्ग्रहः ॥ ५५ ॥&lt;br&gt;&#xA;सर्वासामपि विद्यानां कलानां शास्त्रसम्पदाम् ॥&lt;br&gt;&#xA;आगमानां च वेदानां यत्र सत्यव्यवस्थितिः ॥ ५६ ॥&lt;br&gt;&#xA;यद्गुहागह्वरान्तस्स्था मुनयः शंसितव्रताः ॥&lt;br&gt;&#xA;जटिनः सम्प्रकाशन्ते कोटिसूर्याग्नितेजसः ॥ ५७ ॥&lt;br&gt;&#xA;पञ्चब्रह्ममयैर्मन्त्रैः पञ्चाक्षरवपुर्धरैः ॥&lt;br&gt;&#xA;अकारपीठिकारूढो नादात्मा यः सदाशिवः ॥ ५८ ॥&lt;br&gt;&#xA;अष्टभिश्च सदा लिङ्गैरष्टदिक्पालपूजितः ॥&lt;br&gt;&#xA;अष्टमूर्त्तितया योऽयमष्टसिद्धिप्रदायकः ॥ ५९ ॥&lt;br&gt;&#xA;यत्र सिद्धास्तथा लोकान्स्वान्स्वान्मुक्त्वा सुरेश्वराः॥&lt;br&gt;&#xA;अपेक्षन्ते स्थिता मुक्तिं विहाय कनकाचलम् ॥1.3.1.2.६०॥&lt;br&gt;&#xA;एवं वसुन्धरापुण्यपरिपाकसमुच्चयः ॥&lt;br&gt;&#xA;अरुणाद्रिरिति ख्यातो भक्तभक्तिवरप्रदः ॥६१॥&lt;br&gt;&#xA;कैलासान्मेरुशिखरादागतैर्देवसञ्चयैः ॥&lt;br&gt;&#xA;पूज्यते शोणशैलात्मा शम्भुः सर्ववरप्रदः ॥६२॥&lt;br&gt;&#xA;इति कमलजवक्त्रपद्मजां तं मुदितमनाः सनको निशम्य भक्त्या ॥&lt;br&gt;&#xA;विरचितविनयः प्रणम्य पुत्रः पितरमपृच्छदशेषवेदसारम् ॥ ६३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे माहेश्वरखण्डेऽरुणाचलमाहात्म्ये पूर्वार्धे ब्रह्मविष्णुस्तुतिपूर्वकं शङ्करस्य स्थावरलिङ्गमाहात्म्यवर्णनन्नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३ तपश्चर्यार्थमागमनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/003_tapashcharyArthamAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/003_tapashcharyArthamAgamanam/</guid>
      <description>&lt;p&gt;सनक उवाच ॥ ॥&lt;br&gt;&#xA;भगवन्नरुणाद्रीश माहात्म्यमिदमद्भुतम् ॥&lt;br&gt;&#xA;श्रुतं शिवप्रसादेन दयया ते जगद्गुरोः ॥ १ ॥&lt;br&gt;&#xA;आश्चर्यमेतन्माहात्म्यं सर्वपापविनाशनम् ॥&lt;br&gt;&#xA;आराधयन्पुनः के वा वरदं शोणपर्वतम् ॥ २ ॥&lt;br&gt;&#xA;अनादिरन्तरहितः शिवः शोणचलाकृतिः ॥&lt;br&gt;&#xA;युवयोस्तपसा देव वरदानाय संस्थितः ॥ ॥३॥&lt;br&gt;&#xA;सकृत्सङ्कीर्तिते नाम्नि शोणाद्रिरिति मुक्तिदे ॥&lt;br&gt;&#xA;सन्निधिः सर्वकामानां जायते चाघनाशनम् ॥४॥&lt;br&gt;&#xA;शिवशब्दामृतास्वादः शिवार्चनकथाक्रमः॥&lt;br&gt;&#xA;इति तद्वचनं श्रुत्वा देवदेवः पितामहः ॥ ५ ॥&lt;br&gt;&#xA;उवाच करुणामूर्तिररुणाद्रीशमानमन् ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;श्रूयतां वत्स पार्वत्याश्चरितं यत्पुरातनम् ॥ ६ ॥&lt;br&gt;&#xA;अरुणाद्रीशमाश्रित्य यथा सा निर्वृताभवत् ॥&lt;br&gt;&#xA;आससाद महादेवः कदाचित्पार्वतीपतिः ॥ ७ ॥&lt;br&gt;&#xA;रत्नसिंहासनं दिव्यं रत्नतोरणसंयुतम् ॥&lt;br&gt;&#xA;रत्नपुष्पफलोपेत कल्पद्रुममनोहरम् ॥ ८ ॥&lt;br&gt;&#xA;परार्ध्य दृषदास्तीर्णं बद्धमुक्तावितानकम् ॥&lt;br&gt;&#xA;विमुक्तपुष्पप्रकरदिव्यधूपोरुसौरभम् ॥ ९ ॥&lt;br&gt;&#xA;प्रलम्बमालिकाजालनिनदद्भृङ्गसङ्कुलम् ॥&lt;br&gt;&#xA;दिव्यतूर्यघनारावप्रनृत्यद्गुहवाहनम् ॥ 1.3.1.3.१० ॥&lt;br&gt;&#xA;पार्वतीसिंहसञ्चारपरित्रस्तमहागजम् ॥&lt;br&gt;&#xA;अप्सरोभिः प्रनर्त्ताभिर्गायन्तीभिश्च केवलम् ॥ ११ ॥&lt;br&gt;&#xA;आसेवितपुरोरङ्गं दिक्पालकनिषेवितम् ॥&lt;br&gt;&#xA;ऋग्यजुःसामजैर्मन्त्रैः स्तुवद्भिर्मुनिपुङ्गवैः ॥ १२ ॥&lt;br&gt;&#xA;ब्रह्मर्षिभिस्तथा देवैः सिद्धै राजर्षिभिवृतम् ॥&lt;br&gt;&#xA;गणैश्च विविधाकारैर्भस्मालङ्कृतविग्रहैः ॥ १३ ॥&lt;br&gt;&#xA;रुद्राक्षधारसुभगैरापूर्णं शिवतत्परैः ॥&lt;br&gt;&#xA;वीणावेणुमृदङ्गादितौर्यत्रिकजनिस्वनैः ॥।१४ ॥&lt;br&gt;&#xA;घण्टाटङ्कारसुभगैर्वेदध्वनिविमिश्रितैः ॥&lt;br&gt;&#xA;मनोहरं महादिव्यमासनं पार्वतीसखः ॥ १५ ॥&lt;br&gt;&#xA;अलञ्चकार भगवन्भक्तानुग्रहकाम्यया ॥&lt;br&gt;&#xA;आस्थाय विमलं रूपं सर्वतेजोमयं शिवम् ॥ १६ ॥&lt;br&gt;&#xA;अम्बिकासहितः श्रीमान्विजहार दयानिधिः ॥&lt;br&gt;&#xA;सङ्गीतेन कथाभेदैर्द्यूतक्रीडाविकल्पनैः ॥ १७ ॥&lt;br&gt;&#xA;गणानां विकटैर्नृत्यै रमयामास पार्वतीम् ॥&lt;br&gt;&#xA;विसृज्य सकलान्देवानृषींश्चापि सभासदः ॥ १८ ॥&lt;br&gt;&#xA;वरान्प्रदाय विविधान्भक्तलोकाय वाञ्छितान् ॥&lt;br&gt;&#xA;आगमेषु विचित्रेषु सर्वर्तुकुसुमेषु च ॥ १९ ॥&lt;br&gt;&#xA;विजहारोमया सार्द्धं रत्नप्रासादपङ्क्तिषु ॥&lt;br&gt;&#xA;वापिकासु मनोज्ञासु रत्नसोपानपङ्क्तिषु ॥ 1.3.1.3.२० ॥&lt;br&gt;&#xA;केलिपर्वतशृङ्गेषु हेमरम्भावनान्तरे ॥&lt;br&gt;&#xA;गङ्गातरङ्गशीतेन फुल्लपङ्कजगन्धिना ॥ २१ ॥&lt;br&gt;&#xA;वातेन मन्दगतिना विहारविहतश्रमः ॥&lt;br&gt;&#xA;स्वकामतः स्वयं देवः प्रेयसीमभ्यनन्दयत् ॥ २२ ॥&lt;br&gt;&#xA;रतिरूपां शिवां देवीं सर्वसौभाग्यसुन्दरीम् ॥&lt;br&gt;&#xA;कदाचिद्रहसि प्रीता निजाज्ञावशवर्त्तिनम् ॥ २३ ॥&lt;br&gt;&#xA;रमणं जानती मुग्धा पश्चादभ्येत्य सादरम् ॥&lt;br&gt;&#xA;कराभ्यां कमलाभाभ्यां त्रिणेत्राणि जगद्गुरोः ॥ २४ ॥&lt;br&gt;&#xA;पिदधे लीलया शम्भोः किमेतदिति कौतुकात् ॥&lt;br&gt;&#xA;चन्द्रादित्याग्निरूपेण पिहितेष्वक्षिषु क्रमात् ॥ २५ ॥&lt;br&gt;&#xA;अन्धकारोऽभवत्तत्र चिरकालं भयङ्करः ॥&lt;br&gt;&#xA;निमिषार्द्धेन देवस्य जग्मुर्वत्सरकोटयः ॥ २६ ॥&lt;br&gt;&#xA;देवीलीलासमुत्थेन तमसाभूज्जगत्क्षयः ॥&lt;br&gt;&#xA;तमसा पूरितं विश्वमपारेण समन्ततः ॥२७॥&lt;br&gt;&#xA;शून्यं ज्योतिः प्रचारेण विनाशं प्रत्यपद्यत ॥&lt;br&gt;&#xA;न व्यजृम्भत विबुधा न च वेदाश्चकाशिरे ॥२८॥&lt;br&gt;&#xA;नापि जीवाः समभवन्नव्यक्तं केवलं स्थितम् ॥&lt;br&gt;&#xA;जगतामपि सर्वेषामकाले वीक्ष्य सङ्क्षयम् ॥२९॥&lt;br&gt;&#xA;तपसा लब्धस्फूर्तीनां विचारः समपद्यत ॥&lt;br&gt;&#xA;किमेतत्तमसो जन्म भुवनक्षयकारणम् ॥ 1.3.1.3.३० ॥&lt;br&gt;&#xA;भगवानपि सर्वात्मा न नूनं कालमाक्षिपत् ॥&lt;br&gt;&#xA;देवी विनोदरूपेण पिधत्ते पुरजिद्दृशः ॥ ३१ ॥&lt;br&gt;&#xA;तेनेदमखिलं जातं निस्तेजो भुवनत्रयम् ॥&lt;br&gt;&#xA;अकालतमसा व्याप्ते सकले भुवनत्रये ॥ ३२ ॥&lt;br&gt;&#xA;का गतिर्लब्धराज्यानां तपसो देवजन्मनाम् ॥&lt;br&gt;&#xA;न यज्ञाः सम्प्रवर्तन्ते न पूज्यन्ते सुरा भुवि ॥ ३३ ॥&lt;br&gt;&#xA;इति निश्चित्य मनसा वीक्ष्य ते ज्ञानचक्षुषा ॥&lt;br&gt;&#xA;नित्यास्ते सूरयो भक्त्या शम्भुमागम्य तुष्टुवुः ॥ ३४ ॥&lt;br&gt;&#xA;नमः सर्वजगत्कर्त्रे शिवाय परमात्मने ॥&lt;br&gt;&#xA;मायया शक्तिरूपेण पृथग्भावमुपेयुषे ॥ ३५ ॥&lt;br&gt;&#xA;अविनाभाविनी शक्तिराद्यैका शिवरूपिणी ॥&lt;br&gt;&#xA;लीलया जगदुत्पत्तिरक्षासंहृतिकारिणी ॥ ३६ ॥&lt;br&gt;&#xA;अर्धाङ्गी सा तव देव शिवशक्त्यात्मकं वपुः ॥&lt;br&gt;&#xA;एक एव महादेवो न परे त्वद्विना विभो ॥ ३७ ॥&lt;br&gt;&#xA;लीलया तव लोकोयमकाले प्रलयं गतः ॥&lt;br&gt;&#xA;करुणा तव निर्व्याजा वर्द्धतां लोकवर्द्धनी ॥ ३८ ॥&lt;br&gt;&#xA;भवतो निमिषार्द्धेन तेजसामुपसंहृतेः ॥&lt;br&gt;&#xA;गतान्यनेकवर्षाणि जगतां नाशहेतवे ॥ ३९ ॥&lt;br&gt;&#xA;ततः प्रसीद करुणामूर्त्ते काल सदाशिव ॥&lt;br&gt;&#xA;विरम प्रणयारब्धादमुष्माल्लोकसङ्क्षयात् ॥ 1.3.1.3.४० ॥&lt;br&gt;&#xA;इति तेषां वचः श्रुत्वा भक्तानां सिद्धिशालिनाम् ॥&lt;br&gt;&#xA;विसृजाक्षोणि गौरीति करुणामूर्त्तिरब्रवीत् ॥ ४१ ॥&lt;br&gt;&#xA;विससर्ज च सा देवी पिधानं हरचक्षुषाम् ॥&lt;br&gt;&#xA;सोमसूर्याग्निरूपाणां प्रकाशमभवज्जगत् ॥ ४२ ॥&lt;br&gt;&#xA;कियान्कालो गतश्चेति पृष्टैः सिद्धैश्च वै नतैः ॥&lt;br&gt;&#xA;उक्तं त्वन्निमिषार्द्धेन जग्मुर्वत्सरकोटयः ॥ ४३ ॥&lt;br&gt;&#xA;अथ देवः कृपामूर्त्तिरालोक्य विहसन्प्रियाम् ॥&lt;br&gt;&#xA;अब्रवीत्परमोदारः परं धर्मार्थसङ्ग्रहम् ॥ ४४ ॥&lt;br&gt;&#xA;अविचार्य कृतं मुग्धे भुवनक्षयकारणात् ॥&lt;br&gt;&#xA;अयुक्तमिह पश्यामि जगन्मातुस्तवैव हि ॥ ४५ ॥&lt;br&gt;&#xA;अहमप्यखिलाल्ँलोकान्संहरिष्यामि सङ्क्षये ॥&lt;br&gt;&#xA;प्राप्ते काले त्वया मौग्ध्यादकाले प्रलयं गताः ॥ ४६ ॥&lt;br&gt;&#xA;केयं वा त्वादृशी कुर्यादीदृशं सद्विगर्हितम् ॥&lt;br&gt;&#xA;कर्म नर्मण्यपि सदा कृपामूर्तिर्न बाधते ॥ ४७ ॥&lt;br&gt;&#xA;इति शम्भोर्वचः श्रुत्वा धर्मलोपभयाकुला ॥&lt;br&gt;&#xA;किं करिष्यामि तच्छान्त्या इत्यपृच्छत्स्म तं प्रिया ॥ ४८ ॥&lt;br&gt;&#xA;अथ देवः प्रसन्नात्मा व्याजहार दयानिधिः ॥&lt;br&gt;&#xA;देव्यास्तेनानुतापेन भक्त्या च तोषितः शिवः ॥ ४९ ॥&lt;br&gt;&#xA;मन्मूर्तेस्तव केयं वा प्रायश्चित्तिरिहोच्यते ॥&lt;br&gt;&#xA;अथापि धर्ममार्गोयं त्वयैव परिपाल्यते ॥ 1.3.1.3.५० ॥&lt;br&gt;&#xA;श्रुतिस्मृतिक्रियाकल्पा विद्याश्च विबुधादयः ॥&lt;br&gt;&#xA;त्वद्रूपमेतदखिलं महदर्थोस्मि तन्मयः ॥ ५१ ॥&lt;br&gt;&#xA;मान्ययाभिन्नया देव्या भाव्यं लोकसिसृक्षया ॥ ॥ ५२ ॥&lt;br&gt;&#xA;तस्माल्लोकानुरूपं ते प्रायश्चित्तं विधीयते ॥&lt;br&gt;&#xA;षड्विधो गदितो धर्मः श्रुतिस्मृतिविचारतः ॥ ५३ ॥&lt;br&gt;&#xA;स्वामिना नानुपाल्येत यदि त्याज्योऽनुजीविभिः ॥&lt;br&gt;&#xA;न त्वां विहाय शक्नोमि क्षणमप्यासितुं क्वचित् ॥ ५४ ॥&lt;br&gt;&#xA;अहमेव तपः सर्वं करिष्याम्यात्मनि स्थितः ॥&lt;br&gt;&#xA;पृध्वी च सकला भूयात्तपसा सफला तव ॥ ५५ ॥&lt;br&gt;&#xA;त्वत्पादपद्मसंस्पर्शात्त्वत्तपोदर्शनादपि ॥&lt;br&gt;&#xA;निरस्यन्ति स्वसान्निध्याद्दुष्टजातमुपद्रवम् ॥ ५६ ॥&lt;br&gt;&#xA;कर्मभूमेस्त्वमाधिक्यहेतवे पुण्यमाचर ॥&lt;br&gt;&#xA;त्वत्तपश्चरणं लोके वीक्ष्य सर्वोपि सन्ततम् ॥ ५७ ॥&lt;br&gt;&#xA;धर्मे दृढतरा बुद्धिं निबध्नीयान्न संशयः ॥&lt;br&gt;&#xA;कृतार्थयिष्यति महीं दया ते धर्मपालनैः ॥ ५८ ॥&lt;br&gt;&#xA;त्वमेवैतत्सकलं प्रोक्ता वेदैर्देवि सनातनैः ॥&lt;br&gt;&#xA;अस्ति काञ्चीपुरी ख्याता सर्वभूतिसमन्विता ॥ ५९ ॥&lt;br&gt;&#xA;या दिवं देवसम्पूर्णा प्रत्यक्षयति भूतले ॥&lt;br&gt;&#xA;यत्र कृतं तपः किञ्चिदनन्तफलमुच्यते ॥ 1.3.1.3.६० ॥&lt;br&gt;&#xA;देवाश्च मुनयः सर्वे वासं वाञ्छन्ति सन्ततम् ॥&lt;br&gt;&#xA;तत्र कम्पेति विख्याता महापातकनाशिनी ॥ ॥६१॥&lt;br&gt;&#xA;यत्र स्थितानां मर्त्यानां कम्पन्ते पापकोटयः ॥&lt;br&gt;&#xA;तत्र चूतद्रुमश्चैको राजते नित्यपल्लवः ॥६२॥&lt;br&gt;&#xA;सम्पूर्णशीतलच्छायः प्रसूनफलपल्लवैः ॥&lt;br&gt;&#xA;तत्र जप्तं हुतं दत्तमनन्तफलदं भवेत् ॥ ६३ ॥&lt;br&gt;&#xA;गणाश्च विविधाकारा डाकिन्यो योगिनीगणाः ॥&lt;br&gt;&#xA;परितस्त्वां निषेवन्तां विष्णुमुख्यास्तथा पराः ॥६४॥&lt;br&gt;&#xA;अहं च निष्कलो भूत्वा तव मानसपङ्कजे ॥&lt;br&gt;&#xA;सन्निधास्यामि मा भूस्त्वं देवि मद्विरहाकुला ॥ ६५ ॥&lt;br&gt;&#xA;इत्युक्ता देवदेवेन देवी कम्पान्तिकं ययौ ॥&lt;br&gt;&#xA;तपः कर्तुं सखीयुक्ता विस्मयाक्रान्तलोचना ॥६६ ॥&lt;br&gt;&#xA;कम्पां च विमलां सिन्धुं मुनिसमघनिषेविताम् ॥&lt;br&gt;&#xA;आलोक्य कोमलदलमेकाम्रं दृष्टिवारणम् ॥ ६७ ॥&lt;br&gt;&#xA;फलपुष्पसमाकीर्णं कोकिलालापसङ्कुलम् ॥&lt;br&gt;&#xA;प्रससाद पुनर्देवं सस्मार च महेश्वरम् ॥ ६८ ॥&lt;br&gt;&#xA;कामाग्निपरिवीताङ्गी तपःक्षामेव साऽभवत् ॥&lt;br&gt;&#xA;अभ्यभाषत सा गौरी विजयां पार्श्ववर्त्तिनीम् ॥ ६९ ॥&lt;br&gt;&#xA;कामशोकपरीताङ्गी पुरारिविरहाकुला ॥ 1.3.1.3.७० ॥&lt;br&gt;&#xA;इममघहरमागतानिशं स्वयमपि पूजयितुं तपोभिरीशम् ॥&lt;br&gt;&#xA;अयमभिनवपल्लवप्रसूनः स्मरयति मां स्मरबन्धुरेकचूतः ॥ ७१ ॥&lt;br&gt;&#xA;कथमिव विरहः शिवस्य सह्यः क्षुभितधियात्र भृशं मनोभवेन ॥&lt;br&gt;&#xA;तदपि च तरुणेन्दुचूडपादस्मरणमहौषधमेकमेव दृष्टम् ॥ ७२ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे माहेश्वरखण्डेऽरुणाचलमाहात्म्ये पूर्वार्द्धे पार्वत्याः शिवनेत्रमीलनेन तमसा क्षुब्धलोकपापभयेन काञ्च्यां कम्पास्थितैकाम्रतले तपश्चर्यार्थमागमनन्नाम तृतीयोऽध्यायः ॥ ३ ॥ ॥ छ ॥&lt;/p&gt;</description>
    </item>
    <item>
      <title>००४ गौतमाश्रमागमनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/004_gautamAshramAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/004_gautamAshramAgamanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;अथाभ्यधत्त विजया प्रणम्य जगदम्बिकाम् ॥&lt;br&gt;&#xA;सान्त्वयन्ती स्तुतिशतैरुपायैः शिवदर्शनैः ॥ १ ॥&lt;br&gt;&#xA;देवि त्वमविनाभूता सदा देवेन शम्भुना ॥&lt;br&gt;&#xA;प्राणेश्वरी त्वमेकासि शक्तिस्तस्य परात्मनः ॥ २ ॥&lt;br&gt;&#xA;तथा मायां त्वमात्मीयां सन्दर्शयितुमीहसे ॥&lt;br&gt;&#xA;पृथग्भावमिवेशानः प्रकाशयति न स्वयम् ॥ ३ ॥&lt;br&gt;&#xA;आदेशं प्रतिगृह्यैव समुपेतासि पार्वति ॥&lt;br&gt;&#xA;अलङ्घनीया सेवाज्ञा शाम्भवी सर्वदा त्वया ॥४ ॥&lt;br&gt;&#xA;विधातव्यं तपः प्राप्तं स्थानेस्मिच्छिवकल्पिते ॥&lt;br&gt;&#xA;निवृत्त्य निखिलान्कामाच्छम्मुमाश्रितया त्वया ॥ ५ ॥&lt;br&gt;&#xA;अन्यथापि जगद्रक्षा त्वदधीना जगन्मयि ॥&lt;br&gt;&#xA;धर्मसंरक्षणं भूयः शिवेन सहितं तव ॥ ६ ॥&lt;br&gt;&#xA;निष्कलं शिवमत्यन्तं ध्यायन्त्यात्मन्यवस्थितम् ॥&lt;br&gt;&#xA;वियोगदुःखं कञ्चित्त्वं न स्मरिष्यसि पार्वति ॥ ७ ॥&lt;br&gt;&#xA;भक्तानां तव मुख्यानां तवैवाचारसङ्ग्रहः ॥&lt;br&gt;&#xA;उपदेशितया लोके प्रथतां धर्मवत्सले ॥ ८ ॥&lt;br&gt;&#xA;इति तस्या वचः श्रुत्वा गौरी सुस्थिरमानसा ॥&lt;br&gt;&#xA;तपः कर्त्तुं समारेभे कम्पा नद्यास्तटे शुभे ॥ ९ ॥&lt;br&gt;&#xA;विमुच्य विविधा भूषा रुद्राक्षगणभूषिता ॥&lt;br&gt;&#xA;विसृज्य दिव्यं वसनं पर्यधाद्वल्कले शुभे ॥ 1.3.1.4.१० ॥&lt;br&gt;&#xA;अलकैः सहसा शिल्पमनयच्च कपर्दृताम् ॥&lt;br&gt;&#xA;अलिम्पत तनूं सर्वां भस्मना मुक्तकुङ्कुमा ॥ ११ ॥&lt;br&gt;&#xA;मृगेषु कृतसन्तोषा शिलोञ्छीकृतवृत्तिषु ॥&lt;br&gt;&#xA;जजाप नियमोपेता शिवपञ्चाक्षरं परम् ॥ १२ ॥&lt;br&gt;&#xA;कृत्वा त्रिषवणं स्नानं कम्पा पयसि निर्मले ॥&lt;br&gt;&#xA;कृत्वा च सैकतं लिङ्गं पूजयामास सादरम् ॥ १३ ॥&lt;br&gt;&#xA;वृक्षप्ररोपणैर्दानैरशेषातिथिपूजनैः ॥&lt;br&gt;&#xA;श्रान्तिं हरन्ती जीवानां देवी धर्ममपालयत् ॥ १४ ॥&lt;br&gt;&#xA;ग्रीष्मे पञ्चाग्निमध्यस्था वर्षासु स्थण्डिलेशया ॥&lt;br&gt;&#xA;हेमन्ते जलमध्यस्था शिशिरे चाकरोत्तपः ॥ १५ ॥&lt;br&gt;&#xA;पुण्यात्मनां महर्षीणां दर्शनार्थमुपेयुषाम् ॥&lt;br&gt;&#xA;विस्मयं जनयामास पूजयामास सादरम् ॥ १६ ॥&lt;br&gt;&#xA;कदाचित्स्वयमुच्चित्य वनान्तात्पल्लवान्वितम् ॥&lt;br&gt;&#xA;पुष्पोत्करं विशेषेण शोधितुं समुपाविशत् ॥ १७ ॥&lt;br&gt;&#xA;कृत्वा च सैकतं लिङ्गं कम्पारोधसि पावने ॥&lt;br&gt;&#xA;सम्पूजयितुमारेभे न्यासावाहनपूर्वकम् ॥ १८ ॥&lt;br&gt;&#xA;सूर्यमभ्यर्च्य विधिवद्रक्तैः पुष्पैश्च चन्दनैः ॥&lt;br&gt;&#xA;पञ्चावरणसंयुक्तं क्रमादानर्च शङ्करम् ॥ १९ ॥&lt;br&gt;&#xA;धूपैर्दीपश्च नैवेद्यैर्भक्तिभावसमन्वितैः ॥&lt;br&gt;&#xA;अपरोक्षितमीशानमालुलोके पुरोहितम् ॥ 1.3.1.4.२० ॥&lt;br&gt;&#xA;अथ देवः शिवः साक्षात्संशोधयितुमम्बिकाम् ॥&lt;br&gt;&#xA;कम्पानद्याः प्रवाहेण महता पर्यवेष्टयत् ॥ २१ ॥&lt;br&gt;&#xA;अतिवृद्धं प्रवाहं तं कम्पायाः समुपस्थितम् ॥&lt;br&gt;&#xA;आलोक्य नियमासीनामाहुः सख्यस्तदाम्बिकाम् ॥२२॥&lt;br&gt;&#xA;उत्तिष्ठ देवि बहुलः प्रवाहोऽयं विजृम्भते ॥&lt;br&gt;&#xA;दिशां मुखानि सम्पूर्य तरसा प्लावयिष्यति ॥ २३ ॥&lt;br&gt;&#xA;इति तद्वचनं श्रुत्वा ध्यायन्ती मीलितेक्षणा ॥&lt;br&gt;&#xA;उन्मील्य वेगमतुलं नद्यास्तं समवैक्षत ॥ २४ ॥&lt;br&gt;&#xA;अचिन्तयच्च सा देवी पूजाविघ्नसमाकुला ॥&lt;br&gt;&#xA;किं करोमि न शक्नोमि हातुमारब्धमर्चनम् ॥ २५ ॥&lt;br&gt;&#xA;श्रेयः प्राप्तुमविघ्नेन प्रायः पुण्यात्मनां भुवि ॥&lt;br&gt;&#xA;घटते धर्मसंयोगो मनोरथफलप्रदः ॥ २६ ॥&lt;br&gt;&#xA;सैकतं लिङ्गमतुलप्रवाहाल्लयमेष्यति ॥&lt;br&gt;&#xA;लिङ्गनाशे विमोक्तव्यः सद्भक्तैः प्राणसङ्ग्रहः ॥ २७ ॥&lt;br&gt;&#xA;प्रवाहोऽयं समायाति शिवमायाविनिर्मितः ॥&lt;br&gt;&#xA;विशोधयितुमात्मानं भक्तियुक्तं निजे पदे ॥ २८ ॥&lt;br&gt;&#xA;आलिङ्ग्य सुदृढं दोर्भ्यामेतल्लिङ्गमनाकुलम् ॥&lt;br&gt;&#xA;अहं वत्स्यामि याताशु सख्यो यूयं विदूरतः ॥ २९ ॥&lt;br&gt;&#xA;इत्युक्ता सैकतं लिगं गाढमालिङ्ग्य साम्बिका ॥&lt;br&gt;&#xA;न मुमोच प्रवाहेन वेष्ट्यमानापि वेगतः ॥ 1.3.1.4.३० ॥&lt;br&gt;&#xA;स्तनचूचुकनिर्मग्नमुद्रादर्शितलाञ्छनम् ॥&lt;br&gt;&#xA;महालिङ्गं स्वसंयुक्तं प्रणनाम तदादरात् ॥ ३१ ॥&lt;br&gt;&#xA;निमीलितेक्षणा ध्याननिष्ठैकहृदया स्थिता ॥&lt;br&gt;&#xA;पुलकाञ्चितसर्वाङ्गी सा स्मरन्ती सदाशिवम् ॥ ३२ ॥&lt;br&gt;&#xA;कम्पस्वेदपरित्राणलज्जाप्रणयकेलिदात् ॥&lt;br&gt;&#xA;क्षणमप्यचला लिङ्गान्न वियोगमपेक्षते ॥ ३३ ॥&lt;br&gt;&#xA;अथ तामब्रवीत्कापि दैवी वागशरीरिणी ॥&lt;br&gt;&#xA;विमुञ्च बालिके लिङ्गं प्रवाहोऽयं गतो महान् ॥३४॥&lt;br&gt;&#xA;त्वयार्चितमिदं लिङ्गं सैकतं स्थिरवैभवम् ॥&lt;br&gt;&#xA;भविष्यति महाभागे वरदं सुरपूजितम् ॥ ३५ ॥&lt;br&gt;&#xA;तपश्चर्यां तवालोक्य रचितं धर्मपालनम् ॥&lt;br&gt;&#xA;लिङ्गं चैतन्नमस्कृत्य कृतार्थाः सन्तु मानवाः ॥ ३६ ॥&lt;br&gt;&#xA;अहं हि तैजसं रूपमास्थाय वसुधातले ॥&lt;br&gt;&#xA;वसामि चात्र सिद्ध्यर्थमरुणाचलसञ्ज्ञया ॥ ३७ ॥&lt;br&gt;&#xA;रुणद्धि सर्वलोकेभ्यः परुषं पापसञ्चयम् ॥&lt;br&gt;&#xA;रुणो न विद्यते यस्मिन्दृष्टे तेनारुणाचलः ॥ ३८ ॥&lt;br&gt;&#xA;ऋषयः सिद्धगन्धर्वा महात्मानश्च योगिनः ॥&lt;br&gt;&#xA;मुक्त्वा कैलासशिखरं मेरुं चैनमुपासते ॥ ३९ ॥&lt;br&gt;&#xA;मदम्श जातयोः पूर्वं युध्यतोर्ब्रह्मकृष्णयोः ॥&lt;br&gt;&#xA;अहं मोहमपाकर्त्तुं तेजोरूपो व्यवस्थितः ॥ 1.3.1.4.४० ॥&lt;br&gt;&#xA;ब्रह्मणा हंसरूपेण विष्णुना क्रोडरूपिणा ॥&lt;br&gt;&#xA;अदृष्टशेखरपदः प्रणतो भक्तियोगतः ॥ ४१ ॥&lt;br&gt;&#xA;ततः प्रसन्नः प्रत्यक्षस्तस्यां वरमभीप्सितम् ॥&lt;br&gt;&#xA;प्रादां जगत्त्रयस्यास्य संरक्षायां तु कौशलम् ॥ ४२ ॥&lt;br&gt;&#xA;प्रार्थितश्च पुनस्ताभ्यामरुणाचलसञ्ज्ञया ॥&lt;br&gt;&#xA;अनैषि तैजसं रूपमहं स्थावरलिङ्गताम् ॥ ४३ ॥&lt;br&gt;&#xA;गत्वा पृच्छ महाभागं मद्भक्तिं गौतमं मुनिम् ॥&lt;br&gt;&#xA;अरुणाचलमाहात्म्यं श्रुत्वा तत्र तपश्चर ॥ ४४ ॥&lt;br&gt;&#xA;तत्र ते दर्शयिष्यामि तैजसं रूपमात्मनः ॥&lt;br&gt;&#xA;सर्वपापनिवृत्त्यर्थं सर्वलोकहिताय च ॥ ४५ ॥&lt;br&gt;&#xA;इति वाचं समाकर्ण्य निष्कलात्कथितां शिवात् ॥&lt;br&gt;&#xA;तथेति सहसा देवी गन्तुं समुपचक्रमे ॥ ४६ ॥&lt;br&gt;&#xA;अथ देवानृषीन्सर्वान्पश्चात्सेवार्थमागतान् ॥&lt;br&gt;&#xA;अवादीदम्बिकालोक्य स्नेहपूर्णेन चक्षुषा ॥ ४७ ॥&lt;br&gt;&#xA;तिष्ठतात्रैव वै देवा मुनयश्च दृढव्रताः ॥&lt;br&gt;&#xA;नियमांश्चाधितिष्ठन्तः कम्पारोधसि पावने ॥ ४८ ॥&lt;br&gt;&#xA;सर्वपापक्षयकरं सर्वसौभाग्यवर्द्धनम् ॥&lt;br&gt;&#xA;पूज्यतां सैकतं लिङ्गं कुचकङ्कणलाञ्छनम् ॥ ४९ ॥&lt;br&gt;&#xA;अहं च निष्कलं रूपमास्थायैतद्दिवानिशम् ॥&lt;br&gt;&#xA;आराधयामि मन्त्रेण शोणेश्वरं वरप्रदम् ॥ 1.3.1.4.५० ॥&lt;br&gt;&#xA;मत्तपश्चरणाल्लोके मद्धर्मपरिपालनात् ॥&lt;br&gt;&#xA;मल्लिङ्गदर्शनाच्चैव सिध्यन्त्विष्टविभूतयः ॥ ॥ ५१ ॥&lt;br&gt;&#xA;सर्वकामप्रदानेन कामाक्षीमिति कामतः ॥&lt;br&gt;&#xA;मां प्रणम्यात्र मद्भक्ता लभन्तां वाञ्छितं वरम् ॥ ५२ ॥&lt;br&gt;&#xA;अहं हि देवदेवस्य शम्भोरव्याहतो जनः ॥&lt;br&gt;&#xA;आदेशं पालयिष्यामि गत्वारुणमहीधरम् ॥ ५३ ॥&lt;br&gt;&#xA;तत्र गत्वा तपस्तीव्रं कृत्वा शम्भुं प्रसाद्य च ॥&lt;br&gt;&#xA;मां तु लब्धवरां यूयं पश्चाद्रक्ष्यथ सङ्गताः ॥ ५४ ॥&lt;br&gt;&#xA;इति सर्वान्विसृज्याशु सद्भक्तान्पादसेविनः ॥&lt;br&gt;&#xA;अरुणाद्रिं गता बाला तपसे शङ्कराज्ञया ॥ ५५ ॥&lt;br&gt;&#xA;नित्याभिसेविताऽकारि सखीभिरभियोगतः ॥&lt;br&gt;&#xA;आससादारुणाद्रीशं दिव्यदुन्दुभिनादितम् ॥ ५६ ॥&lt;br&gt;&#xA;अन्तस्तेजोमयं शान्तमरुणाचलनायकम् ॥&lt;br&gt;&#xA;अप्सरोनृत्यगीतैश्च पूजितं पुष्पवृष्टिभिः ॥ ५७ ॥&lt;br&gt;&#xA;प्रणम्य स्थावरं लिङ्गं कौतूहलसमन्विता ॥&lt;br&gt;&#xA;सिद्धानां योगिनां सार्थमृषीणां चान्ववैक्षत ॥ ५८ ॥&lt;br&gt;&#xA;अत्रिर्भृगुर्भरद्वाजः कश्यपश्चाङ्गिरास्तथा ॥&lt;br&gt;&#xA;कुत्सश्च गौतमश्चान्ये सिद्धविद्याधरामराः ॥ ५९ ॥&lt;br&gt;&#xA;तपः कुर्वन्ति सततमपेक्षितवराप्तये ॥&lt;br&gt;&#xA;गङ्गाद्याः सरितश्चान्याः परितः पर्युपासते ॥ 1.3.1.4.६० ॥&lt;br&gt;&#xA;दिव्यलिङ्गमिदं पूज्यमरुणाद्रिरिति स्मृतम् ॥&lt;br&gt;&#xA;वन्दस्वेति सुरैः प्रोक्ता प्रणनाम पुनःपुनः ॥ ६१ ॥&lt;br&gt;&#xA;अभ्यर्थिता पुनः सर्वैरातिथ्यार्थे महर्षिभिः ॥&lt;br&gt;&#xA;शिवाज्ञया गौतमो मे द्रष्टव्य इति सावदत् ॥ ६२ ॥&lt;br&gt;&#xA;अयमत्रर्षिभिर्भक्तैर्निर्दिष्टं तमथाभ्यगात् ॥&lt;br&gt;&#xA;स मुनिः शिवभक्तानां प्रथमस्तपसां निधिः ॥ ६३ ॥&lt;br&gt;&#xA;वनान्तरं गतेः प्रातः समित्कुशफलाहृतेः ॥&lt;br&gt;&#xA;अतिथीनाश्रमं प्राप्तानर्चथेति दृढव्रतान् ॥ ६४ ॥&lt;br&gt;&#xA;शिष्यानादिश्य धर्मात्मा गतश्च विपिनान्तरम् ॥&lt;br&gt;&#xA;अथ सा गौतमं द्रष्टुमागता पर्णशालिकाम् ॥६५॥&lt;br&gt;&#xA;क्व गतो मुनिरित्युक्तैरित आयास्यति क्षणात् ॥&lt;br&gt;&#xA;शिष्यैरभ्यर्थितेत्युक्त्वा फलमूलैस्सुगन्धिभिः ॥ ६६ ॥&lt;br&gt;&#xA;अभ्युत्थानेनासनेन पाद्येनार्घेण सूनृतैः ॥&lt;br&gt;&#xA;वचनैः फलमृलेन सार्चिता शिष्यसम्पदा ॥ ६७ ॥&lt;br&gt;&#xA;क्षणं क्षमस्वसूनुस्तामन्ये जग्मुस्तदन्तिकम् ॥&lt;br&gt;&#xA;देव्यां प्रविष्टमात्रायां महर्षेराश्रमो महान् ॥ ६८ ॥&lt;br&gt;&#xA;अभवत्कल्पबहुलो मणिप्रासादसङ्कुलः ॥&lt;br&gt;&#xA;वनान्तरादुपावृत्त्य समित्कुशफलाहरः ॥ ६९ ॥&lt;br&gt;&#xA;अपश्यत्स्वाश्रमं दूरे विमानशतशोभितम् ॥&lt;br&gt;&#xA;किमेतदिति साश्चर्यं चिन्तयन्मुनिपुङ्गवः ॥ 1.3.1.4.७० ॥&lt;br&gt;&#xA;गौर्याः समागमं सर्वमपश्यज्ज्ञानचक्षुषा ॥&lt;br&gt;&#xA;शीघ्रं निवर्तमानोऽसौ द्रष्टुं तां लोकमातरम् ॥ ७१ ॥&lt;br&gt;&#xA;शिष्यैः शीघ्रचरैर्वृत्तमावेदितमथाशृणोत् ॥ ७२ ॥&lt;br&gt;&#xA;अथ महर्षिरुपागतकौतुको निजतपःफलमेव तदागमम् ॥&lt;br&gt;&#xA;शिवदयाकलितं परिचिन्तयन्नभजदाश्रममाश्रितवत्सलः ॥ ७३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे माहेश्वरखण्डेऽरुणाचलमाहात्म्ये पूर्वार्धे पार्वत्याः कम्पाया अरुणाचले गौतमाश्रमागमनन्नाम चतुर्थोऽध्यायः॥ ४ ॥ ॥&lt;/p&gt;</description>
    </item>
    <item>
      <title>००५ ब्रह्मपुष्करमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/005_brahmapuShkaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/005_brahmapuShkaramAhAtmyavarNanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;अरण्याद्गौतमं शान्तमुटजद्वार आगतम् ॥&lt;br&gt;&#xA;प्रत्याधातुं प्रववृते शिवभक्तिर्जगन्मयी ॥१॥&lt;br&gt;&#xA;आलुलोके समायातं गौतमं शिष्यसेवितम् ॥&lt;br&gt;&#xA;लम्बमानशिरःश्मश्रुसम्पूर्णमुखमण्डलम् ॥२॥&lt;br&gt;&#xA;जटाभिरतिताम्राभिस्तीर्थस्नानविशुद्धिभिः ॥&lt;br&gt;&#xA;न्यस्तरुद्राक्षमणिभिर्ज्वालाभिरिव पावकम् ॥॥ ३ ॥&lt;br&gt;&#xA;भस्मत्रिपुण्ड्रकोपेतविशालनिटिलोज्वलम् ॥&lt;br&gt;&#xA;शुक्लयज्ञोपवीतेन पूर्णं रुद्राक्षदामभिः ॥ ४ ॥&lt;br&gt;&#xA;दधानं वल्कले रक्ते तपः कृशितविग्रहम् ॥&lt;br&gt;&#xA;जपन्तं वैदिकान्मन्त्रान्रुद्रप्रीतिकरान्बहून् ॥ ५ ॥&lt;br&gt;&#xA;शम्भुनावसितोदात्तसारूप्यमिव भाषितम् ॥&lt;br&gt;&#xA;तेजोनिधिं दयापूर्णं प्रत्यक्षमिव भास्करम् ॥ ६ ॥&lt;br&gt;&#xA;आलोक्य तं महात्मानं वृद्धं शम्भुपदाश्रयम् ॥&lt;br&gt;&#xA;कृताञ्जलिपुटा गौरी प्रणन्तुमुपचक्रमे ॥ ७ ॥&lt;br&gt;&#xA;कृताञ्जलिं मुनिर्वीक्ष्य समस्तजगदम्बिकाम् ॥&lt;br&gt;&#xA;किमेतदिति साश्चर्यं वारयन्प्रणनाम सः ॥ ८ ॥&lt;br&gt;&#xA;स्वागतं गौरि सुभगे लोकमातर्दयानिधे ॥&lt;br&gt;&#xA;व्याजेन भक्तसंरक्षां कर्तुमत्रागतास्यहो ॥ ९ ॥&lt;br&gt;&#xA;अहो मान्ये मान्यमर्थं विज्ञायैव पुरा वयम् ॥&lt;br&gt;&#xA;पृथग्भावमिवालम्ब्य शिष्यादिभिः समागताः ॥ 1.3.1.5.१० ॥&lt;br&gt;&#xA;यद्देवि ते न चेत्किञ्चिन्मायाविलसितन्निजम् ॥&lt;br&gt;&#xA;ततः प्रपञ्चसंसिद्धिः कथमेव भविष्यति ॥ ११ ॥&lt;br&gt;&#xA;तिष्ठत्वशेषं मे वक्तुं मायाविलसितं तव ॥&lt;br&gt;&#xA;न शक्यते यन्निर्णेतुं त्वदीयैश्च कदाचन ॥ ॥ १२ ॥&lt;br&gt;&#xA;आस्यतां पावने शुद्धं आसने कुशनिर्मिते ॥&lt;br&gt;&#xA;गृह्यतां पाद्यमर्घं च दत्तं च विधिवन्मया ॥ १३ ॥&lt;br&gt;&#xA;इति शिष्यैः समानीते दर्भाङ्के परमासने॥&lt;br&gt;&#xA;आसीनामम्बिकां वृद्धो मुनिरानर्च भक्तिमान् ॥१४॥&lt;br&gt;&#xA;निवेद्य सकलां पूजां भक्तिभावसमन्वितः ॥&lt;br&gt;&#xA;गौर्या समभ्यनुज्ञातः स्वयमप्यासने स्थितः॥१५॥&lt;br&gt;&#xA;उवाच दशनज्योत्स्नापरिधौतदिशामुखः ॥&lt;br&gt;&#xA;पुलकाञ्चितसर्वाङ्गः सानन्दाश्रु सगद्गदम् ॥ १६ ॥&lt;br&gt;&#xA;अहो देवस्य माहात्म्यं शम्भोरमिततेजसः ॥&lt;br&gt;&#xA;सद्भक्त रक्षणाय त्वामादिशद्भक्तवत्सलः ॥ १७ ॥&lt;br&gt;&#xA;असिद्धमन्यल्लब्धव्यं किं वान्यत्तव विद्यते ॥&lt;br&gt;&#xA;अम्बैतद्भक्तिमाहात्म्यं सन्दर्शयितुमीश्वरः ॥ १८ ॥&lt;br&gt;&#xA;कैलासशैलवृत्तान्तः कम्पातटतपःस्थितः ॥&lt;br&gt;&#xA;अरुणाद्रिसमादेशः सर्वं ज्ञातमिदं मया ॥ १९ ॥&lt;br&gt;&#xA;आगतासि महाभागे भक्ताश्रममिमं स्वयम् ॥&lt;br&gt;&#xA;स्नेहेन करुणामूर्ते कर्त्तव्यमुपदिश्यताम् ॥ 1.3.1.5.२० ॥&lt;br&gt;&#xA;इति तस्य वचः श्रुत्वा महर्षेः सर्ववेदिनः ॥&lt;br&gt;&#xA;अम्बिका प्राह कुतुकात्स्तुवन्ती तं महामुनिम् ॥ २१ ॥&lt;br&gt;&#xA;महावैभवमेतत्ते देवदेवः स्वयं शिवः ॥&lt;br&gt;&#xA;मध्ये तपस्विनां त्वं तु द्रष्टव्य इति चादिशत् ॥ २२ ॥&lt;br&gt;&#xA;आगमानां शिवोक्तानां वेदानामपि पारगः ॥&lt;br&gt;&#xA;तपसा शम्भुभक्तानां त्वमेव शिवसम्मतः ॥ २३ ॥&lt;br&gt;&#xA;अरुणाचल नाम्नाहं तिष्ठामीत्यब्रवीच्छिवः ॥।&lt;br&gt;&#xA;अस्याचलस्य माहात्म्यं श्रोतव्यं च भवन्मुखात् ॥ २४ ॥&lt;br&gt;&#xA;प्राप्तास्म्यहं तपः कर्तुमरुणाचलसन्निधौ ॥&lt;br&gt;&#xA;भवतां दर्शनादेव स्वयमीशः प्रसीदति ॥ २५ ॥&lt;br&gt;&#xA;शिवभक्तेन सम्भाषा शिवसङ्कीर्त्तनश्रवः ॥&lt;br&gt;&#xA;शिवलिङ्गार्चनं लोके वपुर्ग्रहफलोदयः ॥ २६ ॥&lt;br&gt;&#xA;तस्मान्ममैतन्माहात्म्यं श्रोतव्यं भवतो मुखात् ॥&lt;br&gt;&#xA;सुव्यक्तमुपदेशेन ज्ञानतोऽसि पिता मम ॥ २७ ॥&lt;br&gt;&#xA;इति तस्या वचः श्रुत्वा गौतमस्तपसां निधिः ॥&lt;br&gt;&#xA;आचख्यौ गिरिशं ध्यायन्नरुणाचलवैभवम् ॥ २८ ॥&lt;br&gt;&#xA;अज्ञातमिव यत्किञ्चित्पृच्छ्यते च पुनस्त्वया ॥&lt;br&gt;&#xA;अवैमि सर्वविद्यानां माया शैवी त्वमेव सा ॥ २९ ॥&lt;br&gt;&#xA;अथवा भक्तवक्त्रेण शिववैभवसंश्रवः ॥&lt;br&gt;&#xA;शिक्षणं शाम्भवं तेषां तव तुष्टेश्च कारणम् ॥ 1.3.1.5.३० ॥&lt;br&gt;&#xA;पठितानां च वेदानां यदावृत्तफलावहम् ॥&lt;br&gt;&#xA;वदतां शृण्वतां लोके शिवसङ्कीर्त्तनं तथा ॥ ३१ ॥&lt;br&gt;&#xA;सफलान्यद्य सर्वाणि तपांसि चरितानि मे ॥&lt;br&gt;&#xA;यदहं शम्भुनादिष्टं माहात्म्यं कीर्त्तये श्रुतम् ॥ ३२ ॥&lt;br&gt;&#xA;शिवाशिवप्रसादेन माहात्म्यमिदमद्भुतम् ॥ ३३ ॥&lt;br&gt;&#xA;अरुणाचलमाहात्म्यं दुरितक्षयकारणम् ॥&lt;br&gt;&#xA;श्रूयतामनवद्याङ्गि पुरावृत्तमिदं महत् ॥ ३४ ॥&lt;br&gt;&#xA;अरुणाद्रिमयं लिङ्गमाविर्भूतं यथा पुरा ॥&lt;br&gt;&#xA;न शक्यते पुनर्वक्तुमशेषं वक्त्रकोटिभिः ॥ ३५ ॥&lt;br&gt;&#xA;अरुणाचलमाहात्म्यं ब्रह्मणामपि कोटिभिः॥&lt;br&gt;&#xA;ब्रह्मणा विष्णुना पूर्वं सोमभास्करवह्निभिः ॥ ३६ ॥&lt;br&gt;&#xA;इन्द्रादिभिश्च दिक्पालैः पूजितश्चाष्टसिद्धये ॥&lt;br&gt;&#xA;सिद्धचारणगन्धर्व यक्षविद्याधरोरगैः ॥ ३७ ॥&lt;br&gt;&#xA;खगैश्च मुनिभिर्दिव्यैः सिद्धयोगिभिरर्चितः ॥&lt;br&gt;&#xA;तत्तत्पापनिवृत्त्यर्थं तत्तदीप्सितसिद्धये ॥ ३८ ॥&lt;br&gt;&#xA;आराधितोऽयं भगवानरुणाद्रिपतिः शिवः ॥&lt;br&gt;&#xA;दृष्टो हरति पापानि सेवितो वाञ्छितप्रदः ॥ ३९ ॥&lt;br&gt;&#xA;कीर्तितोपि जनैर्दूरैः शोणाद्रिरिति मुक्तिदः ॥&lt;br&gt;&#xA;तेजःस्तम्भमयं रूपमरुणाद्रिरिति श्रुतम् ॥ 1.3.1.5.४० ॥&lt;br&gt;&#xA;ध्यायन्तो योगिनश्चित्ते शिवसायुज्यमाप्नुयुः ॥&lt;br&gt;&#xA;दत्तं हुतं च यत्किञ्चिज्जप्तं चान्यत्तपः कृतम् ॥ ४१ ॥&lt;br&gt;&#xA;अक्षय्यं भवति प्राप्तमरुणाचलसन्निधौ ॥&lt;br&gt;&#xA;पुरा ब्रह्मा च विष्णुश्च शिवतेजोंशसम्भवौ ॥४२॥&lt;br&gt;&#xA;साहङ्कारौ युयुधतुः परस्परजिगीषया ॥&lt;br&gt;&#xA;तथा तयोर्गर्वशान्त्यै योगिध्येयः सदाशिवः ॥ ४३॥&lt;br&gt;&#xA;अग्नितेजोमयं रूपमादिमध्यान्तवर्जितम् ॥&lt;br&gt;&#xA;सम्प्राप्य तस्थौ तन्मध्ये दिशो दश विभासयन् ॥ ४४ ॥&lt;br&gt;&#xA;तेजःस्तम्भस्य तस्याथ द्रष्टुमाद्यन्तभागयोः ॥&lt;br&gt;&#xA;हंसक्रोडतनू कृत्वा जग्मतुर्द्यां रसातलम् ॥ ४५ ॥&lt;br&gt;&#xA;तौ विषण्णमुखौ दृष्ट्वा भगवान्करुणानिधिः ॥&lt;br&gt;&#xA;आविर्बभूव च तयोर्वरं प्रादादभीप्सितम् ॥४६॥&lt;br&gt;&#xA;तत्प्रार्थितश्च देवेशो यातः स्थावरलिङ्गताम् ॥&lt;br&gt;&#xA;अरुणाद्रिरिति ख्यातः प्रशान्तः सम्प्रकाशते ॥४७॥&lt;br&gt;&#xA;दिव्यदुन्दुभिनिर्घोषैरप्सरोगीतनर्त्तनैः॥&lt;br&gt;&#xA;पूज्यते तैजसं लिङ्गं पुष्पवृष्टिशतैः सदा ॥ ४८ ॥&lt;br&gt;&#xA;ब्रह्मणामप्यतीतानां पुरा षण्णवतेः प्रभुः ॥&lt;br&gt;&#xA;विष्णुनाभिसमुद्भूतो ब्रह्मा लोकान्ससर्ज हि ॥ ४९ ॥&lt;br&gt;&#xA;स कदाचित्तपोविघ्नं कर्तुकामेन योगिनाम् ॥&lt;br&gt;&#xA;इन्द्रेण प्रार्थितो ब्रह्मा ससर्ज ललितां स्त्रियम् ॥ 1.3.1.5.५० ॥&lt;br&gt;&#xA;लावण्यगुणसम्पूर्णामालोक्य कमलेक्षणाम् ॥&lt;br&gt;&#xA;मुमोह कन्दर्पशरैः स विद्धहृदयो विधिः ॥ ५१ ॥&lt;br&gt;&#xA;स्प्रष्टुकामं तमालोक्य ब्रह्माणं कमलासनम् ॥&lt;br&gt;&#xA;नत्वा प्रदक्षिणव्याजाद्गन्तुमैच्छद्वराप्सराः ॥ ५२ ॥&lt;br&gt;&#xA;अस्यां प्रदक्षिणां भक्त्या कुर्वाणायां प्रजापतेः ॥&lt;br&gt;&#xA;चतसृभ्योऽपि दिग्भ्योऽस्य मुखान्युदभवन्क्षणात् ॥ ५३ ॥&lt;br&gt;&#xA;सा बाला पक्षिणी भूत्वा गगनं समगाहत ॥&lt;br&gt;&#xA;पुनश्च खगरूपेण समायान्तं समीक्ष्य सा ॥ ५४ ॥&lt;br&gt;&#xA;शरणं याचमाना सा शोणाद्रिमिममाश्रयत् ॥&lt;br&gt;&#xA;ब्रह्मणा विष्णुना च त्वमदृष्टपदशेखरः ॥ ५५ ॥&lt;br&gt;&#xA;रक्ष मामरुणाद्रीश शरण्य शरणागताम् ॥&lt;br&gt;&#xA;इति तस्यां भयार्त्तायां क्रोशन्त्यामरुणाचलात् ॥ ५६ ॥&lt;br&gt;&#xA;उदभूत्स्थावराल्लिङ्गाद्व्याधः कश्चिद्धनुर्द्धरः ॥&lt;br&gt;&#xA;सन्धाय सायकं चापे समेघगगनद्युतिः ॥ ५७ ॥&lt;br&gt;&#xA;निषादे पुरतो दृष्टे मोहस्तस्य ननाश हि ॥&lt;br&gt;&#xA;ततः प्रसन्नहृदयोतिनम्रः कमलोद्भवः॥ ५८ ॥&lt;br&gt;&#xA;नमश्चक्रे शरण्याय शोणाद्रिपतये तदा ॥&lt;br&gt;&#xA;सर्वपापक्षयकृते नमस्तुभ्यं पिनाकिने ॥ ५९ ॥&lt;br&gt;&#xA;अरुणाचलरूपाय भक्ववश्याय शम्भवे ॥&lt;br&gt;&#xA;अजानतां स्वभक्तानामकर्मविनिवर्त्तने ॥ 1.3.1.5.६० ॥&lt;br&gt;&#xA;त्वदन्यः कः प्रभुः कर्तुमशक्यं चापि देहिनाम् ॥&lt;br&gt;&#xA;उपसंहर मे देहं तेजसा पापनिश्चयम् ॥ ६१ ॥&lt;br&gt;&#xA;अन्यं वा सृज विश्वात्मन्ब्रह्माणं लोकसृष्टये ॥&lt;br&gt;&#xA;अथ तस्य वचः श्रुत्वा शिवो दीनस्य वेधसः ॥ ६२ ॥&lt;br&gt;&#xA;उवाच करुणामूर्तिर्भूत्वा चन्द्रार्द्धशेखरः ॥&lt;br&gt;&#xA;दत्तः कालस्तव मया पुरैव न निवर्त्यते ॥ ६३ ॥&lt;br&gt;&#xA;कं वा रागादयो दोषा न बाधेरन्प्रभुस्थितम् ॥&lt;br&gt;&#xA;तस्माद्दूरस्थितोऽप्येतदरुणाचलसञ्ज्ञितम्॥६४॥&lt;br&gt;&#xA;भजस्व तैजसं लिङ्गं सर्वदोषनिवृत्तये ॥&lt;br&gt;&#xA;वाचिकं मानसं पापं कायिकं वा च यद्भवेत् ॥६५॥&lt;br&gt;&#xA;विनश्यति क्षणात्सर्वमरुणाचलदर्शनात् ॥&lt;br&gt;&#xA;प्रदक्षिणा नमस्कारैः स्मरणैरर्चनैः स्तवैः ॥६६॥&lt;br&gt;&#xA;अरुणाद्रिरयं नृणां सर्वकल्मषनाशनः ॥&lt;br&gt;&#xA;कैलासे मेरुशृङ्गे वा स्वस्थानेषु कलाद्रिषु ॥६७॥&lt;br&gt;&#xA;सन्दृश्यः कश्चिदेवाहमरुणाद्रिरयं स्वयम् ॥&lt;br&gt;&#xA;यच्छृङ्गदर्शनान्नॄणां चक्षुर्लाभेन केवलम् ॥ ६८ ॥&lt;br&gt;&#xA;भवेत्सर्वाघनाशश्च लाभश्च ज्ञानचक्षुषः ॥&lt;br&gt;&#xA;मदंशसम्भवो ब्रह्मा स्वनाम्ना ब्रह्मपुष्करे ॥ ६९ ॥&lt;br&gt;&#xA;अत्र स्नातः पुरा ब्रह्मन्मोहोऽगाज्जगतीपतेः ॥&lt;br&gt;&#xA;स्नात्वा त्वं ब्रह्मतीर्थे मां समभ्यर्च्य कृताञ्जलिः ॥ 1.3.1.5.७० ॥&lt;br&gt;&#xA;मौनी प्रदक्षिणं कृत्वा विश्वात्मन्भव विज्वरः ॥७१॥&lt;br&gt;&#xA;इति वचनमुदीर्य विश्वनाथं स्थितमरुणाचलरूपतो महेशम् ॥&lt;br&gt;&#xA;अथ सरसि निमज्य पद्मजन्मा दुरितहरं समपूजयत्क्रमेण॥७२॥&lt;br&gt;&#xA;इममरुणगिरीशमेष वेधा यमनियमादिविशुद्धचित्तयोगः ॥&lt;br&gt;&#xA;स्फुटतरमभिपूज्य सोपचारं गतदुरितोऽथ जगाम चाधिपत्यम् ॥७३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे माहेश्वरखण्डेऽरुणाचलमाहात्म्ये पूर्वार्धे ब्रह्मपुष्करमाहात्म्यवर्णनन्नाम पञ्चमोऽध्यायः॥५॥ ॥&lt;/p&gt;</description>
    </item>
    <item>
      <title>००६ पूर्वार्धेऽरुणाचलस्थविविधतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/006_pUrvArdhe-ruNAchalasthavividhatIrthamAhAtmyava/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/006_pUrvArdhe-ruNAchalasthavividhatIrthamAhAtmyava/</guid>
      <description>&lt;p&gt;॥ गौतम उवाच ॥ ॥&lt;br&gt;&#xA;पुरा नारायणः कल्पे शयानः सलिलार्णवे ॥&lt;br&gt;&#xA;शेषपर्यङ्कशयने कदाचिन्नैव बुध्यत ॥ १ ॥&lt;br&gt;&#xA;तमसा पूरितं विश्वमपज्ञातमलक्षणम् ॥&lt;br&gt;&#xA;वीक्ष्य कल्पावसानेऽपि विषेदुर्नित्यसूरयः॥२॥&lt;br&gt;&#xA;अहो कष्टमिदं रूपं तमसा विश्वमोहनम् ॥&lt;br&gt;&#xA;येन कल्पावसानेपि विष्णुर्नाद्यापि बुध्यते ॥३॥&lt;br&gt;&#xA;ज्योतिषः पुरुषं पूर्णमपश्यन्तं सुरा अपि ॥&lt;br&gt;&#xA;कथं वा तमसः शान्तिं लभेरन्परिभाविनः ॥४॥&lt;br&gt;&#xA;इति निश्चित्य मनसा देवदेवमुमापतिम् ॥&lt;br&gt;&#xA;चिन्तयामासुरात्मस्थं तेजोराशिं निरञ्जनम् ॥ ५ ॥&lt;br&gt;&#xA;ततः प्रसन्नो भगवांस्तेजोराशिर्महेश्वरः ॥&lt;br&gt;&#xA;विश्वावनाय विज्ञप्तः प्रणतैर्नित्यसूरिभिः ॥ ६ ॥&lt;br&gt;&#xA;ततस्तेजोमयाच्छम्भोः स्फुलिङ्गांशुसमुद्भवाः ॥&lt;br&gt;&#xA;उदस्तम्भन्त देवानां त्रयस्त्रिंशच्च कोटयः ॥७॥&lt;br&gt;&#xA;बोधितः सकलैर्देवैः समुत्थाय रमापतिः॥&lt;br&gt;&#xA;प्रभातं वीक्ष्य सकलं मनस्येवमचिन्तयत् ॥ ८ ॥&lt;br&gt;&#xA;मया तमसि उद्रेकादकाले शयनं कृतम् ॥&lt;br&gt;&#xA;प्रबोधाय परं ज्योतिः स्वयं दृष्टः सदाशिवः ॥ ९ ॥&lt;br&gt;&#xA;जगदुत्पत्तिकृत्यानि स्वयं कर्तुं व्यवस्यति ॥&lt;br&gt;&#xA;किं मयात्र पुनः कार्यं ब्रह्मणा वा स्वयम्भुवा॥। 1.3.1.6.१०॥&lt;br&gt;&#xA;धिङ्मां स्थितमनात्मज्ञं निद्रया हृतचेतसम् ॥&lt;br&gt;&#xA;अथवा सर्वकर्तारं शरणं यामि शङ्करम् ॥ ११॥&lt;br&gt;&#xA;सर्वदोषप्रशमनं सर्वाभीष्टफलप्रदम् ॥&lt;br&gt;&#xA;पवित्रमल्पपुण्यानां दुर्लभं शम्भुदर्शनम् ॥१२॥&lt;br&gt;&#xA;चिन्तयन्नेवमात्मस्थं ज्योतिर्लिङ्गं सदाशिवम् ॥&lt;br&gt;&#xA;प्रणनाम हरिर्भक्त्या देवमष्टाङ्गतो मुहुः॥१३॥&lt;br&gt;&#xA;विश्वस्रष्टारमीशानं तुष्टाव दुरितच्छिदम् ॥&lt;br&gt;&#xA;अथ तेजोमयः शम्भुः शरण्यः शरणागतम् ॥ १४॥&lt;br&gt;&#xA;अनुगृह्य कटाक्षैस्तं समुत्तिष्ठेत्यभाषत ॥&lt;br&gt;&#xA;उत्थाय करुणापूर्णं शम्भुं चन्द्रार्द्धशेखरम् ॥१५॥&lt;br&gt;&#xA;नमस्त्रिभुवनेशाय त्रिमूर्तिगुणधारिणे ॥&lt;br&gt;&#xA;त्रिदेववपुषे तुभ्यं त्रिदृशे त्रिपुरद्रुहे ॥ १६ ॥&lt;br&gt;&#xA;त्वमेव जगतामीशो निजांशैर्देवतामयैः ॥&lt;br&gt;&#xA;कार्यकारणरूपेण करोषि स्वेच्छया क्रियाः ॥ १७ ॥&lt;br&gt;&#xA;मां नियुज्य जगद्गुप्तौ परिमोह्य च मायया ॥&lt;br&gt;&#xA;न दोषमुत सङ्कल्पं विहातुमपि नेच्छसि ॥ १८ ॥&lt;br&gt;&#xA;किं करोमि जगन्मूर्त्तौ न्यस्तभारोऽस्म्यहं त्वयि ॥&lt;br&gt;&#xA;न दोषमीहसे नूनमकालशयनेन माम् ॥ १९ ॥&lt;br&gt;&#xA;हर शम्भो हरेरार्तिमनुतापं समीक्ष्य सः ॥&lt;br&gt;&#xA;आदिदेश हरः श्रीमान्प्रायश्चित्तं हरेरिदम् ॥ 1.3.1.6.२० ॥&lt;br&gt;&#xA;अरुणाचलरूपेण तिष्ठामि वसुधातले ॥&lt;br&gt;&#xA;तस्य दर्शनमात्रेण भविता ते तमः क्षयः ॥ २१ ॥&lt;br&gt;&#xA;पूर्वस्मै विष्णवे तत्र वरो दत्तो मया पुरा॥&lt;br&gt;&#xA;तदैव तैजसं लिङ्गमरुणाचल सञ्ज्ञितम् ॥&lt;br&gt;&#xA;तेजोमयमिदं रूपं प्रशान्तं लोकरक्षणात्॥&lt;br&gt;&#xA;यदग्निमयमव्यक्तमपारगुणवैभवम्॥ २३॥&lt;br&gt;&#xA;नदीनां निर्झराणां च मेघमुक्ताम्भसामपि ॥&lt;br&gt;&#xA;अन्तर्ज्योतिर्मयत्वेन लयस्तत्रैव दृश्यते ॥ २४ ॥&lt;br&gt;&#xA;अन्धानां दृष्टिलाभेन पङ्गूनां पादसञ्चरैः ॥&lt;br&gt;&#xA;अपुत्राणां च पुत्राप्त्या मूकानां वाक्प्रवृत्तिभिः ॥ २५ ॥&lt;br&gt;&#xA;सर्वसिद्धिप्रदानेन सर्वव्याधिविमोचनैः ॥&lt;br&gt;&#xA;सर्वपापप्रशमनैर्यत्सर्ववरदं स्थितम् ॥ २६ ॥&lt;br&gt;&#xA;इत्युक्तान्तर्दधे शम्भुर्हरिश्चैवारुणाचलम् ॥&lt;br&gt;&#xA;आगत्य तप आस्थाय शोणाचलमुपास्त च ॥ २७ ॥&lt;br&gt;&#xA;तमद्रिं परितो दृष्ट्वा सुरान्काननसंश्रयान् ॥&lt;br&gt;&#xA;ऋषीणामाश्रमान्पुण्यान्स्थापयामास वै हरिः ॥&lt;br&gt;&#xA;वेदान्साङ्गोपनिषदान्समन्तान्मूर्तिधारिणः ॥ २८ ॥&lt;br&gt;&#xA;ससर्ज दिव्यरूपाणां शतमप्सरसां कुलम् ॥&lt;br&gt;&#xA;नृत्यैर्गीतैश्च वादित्रैस्सेवध्वमिति चादिशत् ॥ २९ ॥&lt;br&gt;&#xA;स्नात्वा ब्रह्मसरस्यस्मिन्विष्णुः कमललोचनः ॥&lt;br&gt;&#xA;प्रदक्षिणं चकारामुमरुणाद्रिं समर्चितम् ॥ 1.3.1.6.३० ॥&lt;br&gt;&#xA;अपापः सर्वलोकानामाधिपत्यं च लब्धवान् ॥&lt;br&gt;&#xA;रमया सहितो नित्यमभिरूपसुरूपया ॥ ३१ ॥&lt;br&gt;&#xA;भास्करस्तेजसां राशिरसुरैरपि पीडितः ॥&lt;br&gt;&#xA;ब्रह्मोपदेशादानर्च भक्त्यारुणगिरीश्वरम् ॥ ३२ ॥&lt;br&gt;&#xA;निमज्ज्य विमले तीर्थे पावने ब्रह्मनिर्मिते ॥&lt;br&gt;&#xA;प्रदक्षिणं चकारैनमरुणार्द्रि स्वयम्प्रभुम् ॥ ३३ ॥&lt;br&gt;&#xA;अशेषदैत्यविजयं लब्ध्वा मेरुप्रदक्षिणम् ॥&lt;br&gt;&#xA;लेभे च परमं तेजः परतेजःप्रणाशनम् ॥ ३४ ॥&lt;br&gt;&#xA;दक्षशापानलाक्रान्तस्सोमः शिववचोबलात् ॥&lt;br&gt;&#xA;अरुणाचलमभ्यर्च्य लब्धरूपोऽभवत्पुनः ॥ ३५ ॥&lt;br&gt;&#xA;अग्निर्ब्रह्मर्षिशापेन यक्ष्मरोगप्रपीडितः ॥&lt;br&gt;&#xA;अपूतोऽपि पवित्रोऽभूदरुणाचलसेवया ॥ ३६ ॥&lt;br&gt;&#xA;शक्रो वृत्रं बलं पाकं नमुचिं जृम्भमुद्धृतम् ॥&lt;br&gt;&#xA;शिवलब्धवरान्दैत्यान्पुरा हत्वा जगत्पतीन् ॥ ३७ ॥&lt;br&gt;&#xA;पातकैश्च परिक्षीणस्तथा लोकान्तमाश्रितः ॥&lt;br&gt;&#xA;शम्भुं प्रसाद्य तपसा शिवेन परिचोदितः!॥ ३८ ॥&lt;br&gt;&#xA;अरुणाद्रिं समभ्यर्च्य विपापोऽभूत्सुराधिपः ॥&lt;br&gt;&#xA;इष्ट्वा च हयमेधेन प्रीणयामास शङ्करम् ॥ ३९ ॥&lt;br&gt;&#xA;लब्ध्वा चेन्द्रपदं शक्रः शतमप्सरसाङ्कुलम् ॥&lt;br&gt;&#xA;सेवार्थमादिशन्छ्रीमान्दिव्यदुन्दभिसेवया ॥ 1.3.1.6.४० ॥&lt;br&gt;&#xA;पुष्पमेघान्समादिश्य दिव्याभिः पुष्पवृष्टिभिः ॥&lt;br&gt;&#xA;समर्चयति शोणाद्रिं दिवि नित्यं च वन्दते ॥ ४१ ॥&lt;br&gt;&#xA;शेषोऽपि शोणशैलेशं समभ्यर्च्य शिवाज्ञया ॥&lt;br&gt;&#xA;अभजत्कामरूपत्वं महीमण्डलधारकः ॥ ४२ ॥&lt;br&gt;&#xA;अन्ये नागाश्च गन्धर्वाः सिद्धाश्चाप्सरसां गणाः ॥&lt;br&gt;&#xA;दिक्पालाश्च तमभ्यर्च्य लेभिरेऽपेक्षितान्वरान् ॥ ४३ ॥&lt;br&gt;&#xA;देवैरशेषैर्दैत्यादीञ्जेतुकामैः समुद्यतैः ॥&lt;br&gt;&#xA;प्रार्थितः सर्वतोऽभीष्टवरदोऽरुणभूधरः ॥ ४४ ॥&lt;br&gt;&#xA;त्वष्ट्रा विरचिताकार आदित्यस्तेजसा तपन् ॥&lt;br&gt;&#xA;ग्रहनाथस्तु शोणाद्रिं विलङ्घयितुमुद्यतः ॥ ४५ ॥&lt;br&gt;&#xA;रथवाहाः पुनस्तस्य शक्तिहीनाः श्रमं गताः ॥&lt;br&gt;&#xA;सोऽपि श्रिया विहीनश्च जातः गोणाद्रितेजसा ॥ ४६ ॥&lt;br&gt;&#xA;नाशक्नोच्च दिवं गन्तुं सर्वगत्यांशुमालिनः ॥&lt;br&gt;&#xA;स तु ब्रह्मोपदेशेन समाराध्यारुणाचलम् ॥ ४७ ॥&lt;br&gt;&#xA;प्रीत्या तस्माद्विभोर्लेभे मार्गं व्योम्नो हयाञ्छुभान् ॥&lt;br&gt;&#xA;ततः प्रभृति तिग्मांशुः स हि शोणाख्यपर्वतम् ॥ ४८ ॥&lt;br&gt;&#xA;न लङ्घयति किं त्वस्य प्रदक्षिणपरिक्रमैः ॥&lt;br&gt;&#xA;दक्षयागपरिध्वस्ता हीनाङ्गास्त्रिदशाः पुरा ॥ ४९ ॥&lt;br&gt;&#xA;अरुणाचलमाराध्य नवान्यङ्गानि लेभिरे ॥&lt;br&gt;&#xA;पूषा दन्तं शिखी हस्तं भगो नेत्रं त्वखण्डितम् ॥ 1.3.1.6.५० ॥&lt;br&gt;&#xA;घ्राणं वाणी च लेभे सा शोणाचलनिषेवणात् ॥&lt;br&gt;&#xA;भार्गवः क्षीणनेत्रस्स विष्णुहस्तकुशाग्रतः ॥ ५१ ॥&lt;br&gt;&#xA;बलिदत्तावनीदानजलधारानिरोधतः ॥&lt;br&gt;&#xA;स तु शोणाचलं गत्वा तपः कृत्वातिदुष्करम् ॥ ५२ ॥&lt;br&gt;&#xA;लेभे नेत्रं च पूतात्मा भास्कराख्ये गिरौ स्थितः ॥&lt;br&gt;&#xA;अरुणाचलनाथस्य सेवया सूर्यसारथिः ॥ ५३ ॥&lt;br&gt;&#xA;प्रतर्दनाख्यो नृपतिर्ग्रहीतुं देवकन्यकाम् ॥&lt;br&gt;&#xA;अरुणाद्रिपतेर्गानं कुर्वन्तीं सादरोऽभवत् ॥ ५४ ॥&lt;br&gt;&#xA;क्षणात्कपिमुखो जातो मन्त्रिभिश्चोदितो नृपः ॥&lt;br&gt;&#xA;प्रत्यर्प्य तां पुनश्चान्याः प्रादादरुणभूभृते ॥ ५५ ॥&lt;br&gt;&#xA;ततश्चारुमुखोजातः प्रसादादरुणेशितुः ॥&lt;br&gt;&#xA;सायुज्यमस्मै सकलं दत्तवान्भक्तिभावतः ॥५६॥&lt;br&gt;&#xA;अरुणाचलनाथस्यसन्निधौ ज्ञानदुर्बलः ॥&lt;br&gt;&#xA;गन्धर्वः पुष्पकाख्यस्तु भक्तिहीनो ह्यगात्पुरा ॥ ५७ ॥&lt;br&gt;&#xA;ततो व्याघ्रमुखं दृष्ट्वा गन्धर्वपरिचारकाः ॥&lt;br&gt;&#xA;किमेतदिति साश्चर्यं पप्रछुस्ते परस्परम् ॥ ५८ ॥&lt;br&gt;&#xA;अथ नारद निर्दिष्टमवज्ञाफलमात्मनः ॥&lt;br&gt;&#xA;बुद्ध्वारुणाद्रिं सम्पूज्य पुनश्च सुमुखोऽभवत् ॥ ५९ ॥&lt;br&gt;&#xA;शिवभूमिरियं ख्याता परितो योजनद्वयम् ॥&lt;br&gt;&#xA;मुक्तिस्तत्र प्रमीतानां कदापि विलयो न हि ॥ 1.3.1.6.६० ॥&lt;br&gt;&#xA;सप्तर्षयः पुरा भूमौ शापदोषसमन्विताः ॥&lt;br&gt;&#xA;सिषेविरेरुणाद्रिं वै नाथो ज्ञात्वा विनिश्चयम् ॥ ६१ ॥&lt;br&gt;&#xA;शापमोक्षं ददौ श्रीमान्सप्तर्षीणां महात्मनाम् ॥&lt;br&gt;&#xA;सप्तर्षिभिः कृतं तीर्थं सर्वपापविनाशनम् ॥ ६२ ॥&lt;br&gt;&#xA;शोणाचलस्य निकटे दृश्यते पावनं शुभम् ॥&lt;br&gt;&#xA;पङ्गुर्मुनिः शोणशैलात्पादौ लब्धुं समागतः ॥ ६३ ॥&lt;br&gt;&#xA;अन्तर्हितप्रार्थितार्थो दारुहस्तपुटे वहन् ॥&lt;br&gt;&#xA;जानुचङ्क्रमणव्यग्रः शोणनद्यास्तटं गतः ॥ ६४ ॥&lt;br&gt;&#xA;दारुहस्तपुटे तीर्थे निचिक्षेप पिपासतः ॥&lt;br&gt;&#xA;जानुचङ्क्रमणे तस्मिन्धूर्तस्तोयं पिपासति ॥ ६५ ॥&lt;br&gt;&#xA;अथ शोणाचलं प्राप्तः कथं वा दारुहस्तकः ॥&lt;br&gt;&#xA;किमेतदिति तं पृच्छन्नाधावत्कलितत्परः ॥ ६६ ॥&lt;br&gt;&#xA;लब्धपादश्च सहसा जगाम च निजालयम् ॥&lt;br&gt;&#xA;नाद्राक्षीत्पुरुषं तत्र दारुहस्तौ पुरोगमौ ॥ ६७ ॥&lt;br&gt;&#xA;स्वयं गृहीत्वा चालोक्य ववन्देऽरुणपर्वतम् ॥&lt;br&gt;&#xA;ननन्द लब्धचरणो लब्धरूपो महामुनिः ॥ ६८ ॥&lt;br&gt;&#xA;विस्मयोत्फुल्लनयनैः शिवभक्तैर्महात्मभिः ॥&lt;br&gt;&#xA;पूजितो लब्धपादः सञ्जगाम च यथागतम् ॥ ६९ ॥&lt;br&gt;&#xA;वाली शक्रसुतः श्रीमाञ्छ्रङ्गादुदयभूभृतः ॥&lt;br&gt;&#xA;अस्ताचलस्य शिखरं प्रतिगन्तुं समुद्यतः ॥ 1.3.1.6.७० ॥&lt;br&gt;&#xA;आलुलोकेऽरुणगिरिं मध्ये देवनमस्कृतम् ॥&lt;br&gt;&#xA;ऊर्ध्वं गन्तुं समुद्युक्तः क्षीणवीर्योऽपतद्भुवि ॥ ७१ ॥&lt;br&gt;&#xA;पित्रा शक्रेण सङ्गम्य चोदितः शोणपर्वतम् ॥&lt;br&gt;&#xA;लिङ्गं तैजसमभ्यर्च्य लब्धवीर्योऽभवत्पुनः ॥ ७२ ॥&lt;br&gt;&#xA;नलः पूर्वं समभ्यर्च्य स्वसृष्टा मानवप्रियाः ॥&lt;br&gt;&#xA;पालयामास धर्मात्मा नीतिसारसमन्वितः ॥ ७३ ॥&lt;br&gt;&#xA;इलः प्रविश्य सहसा गौरीवनमखण्डितम् ॥&lt;br&gt;&#xA;स्त्रीभावं समनुप्राप्तः पप्रच्छ स्वं पुरोधसम् ॥ ७४ ॥&lt;br&gt;&#xA;वशिष्ठेन समादिष्टः शोणाद्रिं समपूजयत् ॥&lt;br&gt;&#xA;तपसाराध्य देवेशं पुनः पुंस्त्वमुपागतः ॥ ७५ ॥&lt;br&gt;&#xA;सोमोपदेशाद्भक्त्याथ सस्मारारुणपर्वतम् ॥&lt;br&gt;&#xA;ईशानुग्रहतो लेभे शापमोक्षं तपोधिकः ॥ ७६ ॥&lt;br&gt;&#xA;लेभे च परमं स्थानमप्राप्यममरैरपि ॥&lt;br&gt;&#xA;भरतो मृगशावस्य स्मरणादायुषोऽत्यये ॥ ७७ ॥&lt;br&gt;&#xA;न मुक्तिं प्राप योगेन मृगजन्मनि सङ्गतः ॥&lt;br&gt;&#xA;पत्नीविरहजं दुःखं प्राप्तवानमितं हरिः ॥ ७८ ॥&lt;br&gt;&#xA;पुनर्भृगूपदेशेन शोणाद्रिमिममर्चयन् ॥&lt;br&gt;&#xA;अवतारेषु सर्वेषु सर्वदुःखान्यपाकरोत् ॥ ७९ ॥&lt;br&gt;&#xA;सरस्वती च सावित्री श्रीर्भूमिः सरितस्तथा ॥&lt;br&gt;&#xA;अभ्यर्च्य शोणशैलेशमापदो निरतारिषुः ॥ 1.3.1.6.८० ॥&lt;br&gt;&#xA;भास्करः पूर्वदिग्भागे विश्वामित्रस्तु दक्षिणे ॥&lt;br&gt;&#xA;पश्चिमे वरुणो भागे त्रिशूलं चोत्तराश्रयम् ॥ ८१ ॥&lt;br&gt;&#xA;योजनद्वयपर्यन्ते सीमाः शैलेषु संस्थिताः ॥&lt;br&gt;&#xA;चतस्रो देवतास्त्वेताः सेवन्ते शोणपर्वतम्॥ ८२ ॥&lt;br&gt;&#xA;स्थिताः सीमावसानेषु शोणाद्रीशमवस्थितम् ॥&lt;br&gt;&#xA;नमन्ति देवाश्चत्वारः शिवं शोणाचलाकृतिम् ॥ ८३ ॥&lt;br&gt;&#xA;अस्योत्तरस्मिञ्छिखरे दृश्यते वटभूरुहः ॥&lt;br&gt;&#xA;सिद्धवेषः सदैवास्ते यस्य मूले महेश्वरः ॥ ८४ ॥&lt;br&gt;&#xA;यस्य च्छायातिमहती सर्वदा मण्डलाकृतिः ॥&lt;br&gt;&#xA;लक्ष्यते विस्मयोपेतैः सर्वदा देवमानवैः ॥ ८५ ॥&lt;br&gt;&#xA;अष्टभिः परितो लिङ्गैरष्टदिक्पालपूजितैः ॥&lt;br&gt;&#xA;अष्टासु संस्थितैर्दिक्षु शोभते ह्युपसेवितः ॥ ८६ ॥&lt;br&gt;&#xA;नृपाणां शम्भुभक्तानां शङ्कराज्ञानुपालिनाम् ॥&lt;br&gt;&#xA;अत्रैव महदास्थानमादिदेवेन निर्मितम् ॥ ८७ ॥&lt;br&gt;&#xA;बकुलश्च महांस्तत्र सदार्थितफलप्रदः ॥&lt;br&gt;&#xA;आगमार्थविदा मूले वामदेवेन सेव्यते ॥ ८८ ॥&lt;br&gt;&#xA;अगस्त्यश्च वशिष्ठश्च सम्पूज्यारुणभूधरम् ॥&lt;br&gt;&#xA;संस्थाप्य लिङ्गे विमले तेपाते तादृशं तपः ॥८९॥&lt;br&gt;&#xA;हिरण्यगर्भतनयः पुरा शोणनदः पुमान्॥&lt;br&gt;&#xA;अत्र तीव्रं तपस्तप्त्वा गङ्गाभिमुखगोऽभवत ॥ 1.3.1.6.९० ॥&lt;br&gt;&#xA;अत्र शोणनदी पुण्या प्रवहत्यमलोदका ॥&lt;br&gt;&#xA;वेणा च पुण्यतटिनी परितः सेवतेऽचलम् ॥ ९१ ॥&lt;br&gt;&#xA;वायव्याश्च दिशो भागे वायुतीर्थं च शोभते ॥&lt;br&gt;&#xA;तत्र स्नात्वा मरुत्पूर्वं जगत्प्राणत्वमाप्तवान् ॥ ९२ ॥&lt;br&gt;&#xA;उत्तरेऽस्य गिरेस्तीर्थं सुवर्णकमलोज्ज्वलम् ॥&lt;br&gt;&#xA;दिव्यसौगन्धिकाकीर्णं हंसभृङ्गमनोहरम् ॥ ९३ ॥&lt;br&gt;&#xA;कौबेरं तीर्थमेशान्यामैशान्यं तीर्थमुत्तमम् ॥ ९४ ॥&lt;br&gt;&#xA;तस्यैव पश्चिमे भागे विष्णुः कमललोचनः ॥&lt;br&gt;&#xA;स्नात्वा विष्णुत्वमभजत्कमलालालिताकृतिः ॥ ९५ ॥&lt;br&gt;&#xA;नवग्रहाः पुरा तत्र स्नात्वा ग्रहपदं गताः ॥&lt;br&gt;&#xA;नवग्रहप्रसादश्च जायते तत्र मज्जताम् ॥ ९६ ॥&lt;br&gt;&#xA;दुर्गा विनायक स्कन्दो क्षेत्रपालः सरस्वती ॥&lt;br&gt;&#xA;रक्षन्ति परितस्तीर्थं ग्राहयमेतदनन्तरम् ॥ ९७ ॥&lt;br&gt;&#xA;गङ्गा च यमुना चैव गोदावरी सरस्वती ॥&lt;br&gt;&#xA;नर्मदासिन्धुकावेर्यः शोणः शोर्णनदी च सा ॥ ९८ ॥&lt;br&gt;&#xA;एता गूढा निषेवन्ते पूर्वाद्याशासु सन्ततम् ॥&lt;br&gt;&#xA;नश्यन्त्यः सकलं पापमात्मक्षेत्रसमुद्भवम्॥ ९९ ॥&lt;br&gt;&#xA;अन्याश्च सरितो दिव्याः पार्थिव्यश्च शुभोदकाः ॥&lt;br&gt;&#xA;उदजृम्भन्त सहसा शोणाद्रीशप्रसादतः ॥ 1.3.1.6.१०० ॥&lt;br&gt;&#xA;आगस्त्यं दक्षिणे भागे तीर्थं महदुदाहृतम् ॥&lt;br&gt;&#xA;सर्वभाषार्थसंसिद्धिर्जायते तत्र मज्जताम् ॥ १०१ ॥&lt;br&gt;&#xA;अत्रागस्त्यः समागत्य स्नात्वा मुनिगणावृतः ॥&lt;br&gt;&#xA;अभ्यर्चयति शोणाद्रिं मासि भाद्रपदे सदा ॥ १०२ ॥&lt;br&gt;&#xA;वाशिष्ठमुत्तरे भागे तीर्थं दिव्यं शुभोदयम् ॥&lt;br&gt;&#xA;सर्ववेदार्थसंसिद्धिर्जायते तत्र मज्जनात् ॥ १०३ ॥&lt;br&gt;&#xA;अत्र मेरोः समागत्य वशिष्ठो भगवानृषिः ॥&lt;br&gt;&#xA;करोत्याश्वयुजे मासि शोणाद्रीशनिषेवणम् ॥ १०४ ॥&lt;br&gt;&#xA;गङ्गानाम महत्तीर्थं पूर्वोत्तरदिशि स्थितम् ॥&lt;br&gt;&#xA;तत्र स्नानाद्भवेन्नृणां सर्वपातकनाशनम् ॥ १०५ ॥&lt;br&gt;&#xA;गङ्गाद्याः सरितः सर्वाः कार्त्तिके मासि सङ्गताः ॥&lt;br&gt;&#xA;अत्रारुणाद्रिनाथस्य सेवां कुर्वन्ति सादरम् ॥ १०६ ॥&lt;br&gt;&#xA;ब्राह्म्यं नाम महातीर्थमरुणाद्रीशसन्निधौ ॥&lt;br&gt;&#xA;तस्योपसङ्गमात्सद्यो ब्रह्महत्यादि नश्यति ॥ १०७ ॥&lt;br&gt;&#xA;मार्गे मासि समागत्य ब्रह्मलोकात्पितामहः ॥&lt;br&gt;&#xA;स्नात्वा तत्प्रत्यहं देवमर्चयत्यरुणाचलम् ॥॥ १०८ ॥&lt;br&gt;&#xA;पौषे मासि समागत्य स्नात्वा तीर्थे निजैः सुरैः ॥&lt;br&gt;&#xA;महेन्द्रः शोणशैलेशमभ्यर्चयति शङ्करम् ॥ १०९ ॥&lt;br&gt;&#xA;शैवन्नाम महातीर्थं सन्निधौ तत्र वर्तते ॥&lt;br&gt;&#xA;रुद्रो ब्रह्मकपालेन सह तत्र न्यमज्जत ॥ 1.3.1.6.११० ॥&lt;br&gt;&#xA;अत्र शम्भुर्गणैः सार्द्धं माघे मासि प्रसीदति ॥&lt;br&gt;&#xA;प्रायश्चित्तानि सर्वाणि नॄणां सफलयन्भुवि ॥ १११ ॥&lt;br&gt;&#xA;आग्नेयमग्निदिग्भागे तीर्थं सौभाग्यदायकम् ॥&lt;br&gt;&#xA;अग्निरत्र पुरा स्नात्वा स्वाहया सङ्गतः सुखी ॥ ११२ ॥&lt;br&gt;&#xA;अनङ्गोपि स्मरः स्नात्वा फाल्गुने मासि सङ्गतः ॥&lt;br&gt;&#xA;अभ्यर्च्य शोणशैलेशमभूत्सर्वसुखाधिपः ॥ ११३ ॥&lt;br&gt;&#xA;दिशि दक्षिणपूर्वस्यां वैष्णवं तीर्थमद्भुतम् ॥&lt;br&gt;&#xA;ब्रह्मर्षयः सदा तत्र वसन्ति कृतकौतुकाः ॥ ११४ ॥&lt;br&gt;&#xA;चैत्रे मासि समागत्य विष्णुस्तत्र रमापतिः ॥&lt;br&gt;&#xA;स्नात्वाभ्यर्च्यारुणाद्रीशमभवल्लोकनायकः ॥ ११५ ॥&lt;br&gt;&#xA;सौरन्नाम महातीर्थं कौबेरदिशि जृम्भितम् ॥&lt;br&gt;&#xA;सर्वरोगोपशान्तिश्च जायते तत्र मज्जनात् ॥ ॥ ११६ ॥&lt;br&gt;&#xA;वैशाखे मासि दिनकृत्स्नात्वात्रेशं निषेवते ॥&lt;br&gt;&#xA;वालखिल्यैः समं श्रीमान्वेदैश्च सह सङ्गतः ॥ ११७ ॥&lt;br&gt;&#xA;आश्विनं पावनं तीर्थमीशब्रह्मोत्तरे स्थितम् ॥&lt;br&gt;&#xA;आप्लुतौ भिपजौ दस्रौ पूतावत्र निमज्जनात् ॥ ११८ ॥&lt;br&gt;&#xA;अत्राश्विनौ समागत्य स्नात्वाभ्यर्च्य च शङ्करम् ॥&lt;br&gt;&#xA;दक्षिणे शोण शैलस्य निकटे वर्त्तते शुभम् ॥ ११९ ॥&lt;br&gt;&#xA;कामदं मोक्षदं चैव तीर्थं पाण्डवसञ्ज्ञितम् ॥&lt;br&gt;&#xA;पुरा हि पाण्डवास्तत्र मजनात्क्षितिनायकाः ॥ 1.3.1.6.१२० ॥&lt;br&gt;&#xA;अत्र धात्री समागत्य सर्वौषधिफलान्विता ॥&lt;br&gt;&#xA;ज्येष्ठे मासि समं देवैरार्चयच्चारुणाचलम् ॥ १२१ ॥&lt;br&gt;&#xA;आषाढे मासि सन्त्यक्ता विश्वेदेवा महाबलाः ॥&lt;br&gt;&#xA;अभ्यर्च्य शोणशैलेशमागच्छन्मखराध्यताम् ॥ १२२ ॥&lt;br&gt;&#xA;वैश्वदेवं महातीर्थं सोमसूर्योत्तराश्रयम् ॥&lt;br&gt;&#xA;विश्वाधिपत्यमतुलं लभ्यते तत्र मज्जनात् ॥ ॥ १२३ ॥&lt;br&gt;&#xA;परितो लक्ष्यते तीर्थं पूर्वस्यां दिशि शोभने ॥&lt;br&gt;&#xA;अत्र लक्ष्मीः पुरा स्नात्वा लेभे पुरुषमुत्तमम् ॥ १२४ ॥&lt;br&gt;&#xA;उत्तरस्यां दिशि पुरा पुण्या स्कन्दनदी स्थिता ॥&lt;br&gt;&#xA;अत्र स्नात्वा पुरा स्कन्दः सम्प्राप्तो विपुलं बलम् ॥ १२५ ॥&lt;br&gt;&#xA;पश्चिमस्यां दिशि ख्याता परा कुम्भनदी शुभा ॥&lt;br&gt;&#xA;अगस्त्यः कुम्भकः कुम्भस्तत्र नित्यं व्यवस्थितः ॥ १२६ ॥&lt;br&gt;&#xA;गङ्गा च मूलभागस्था यमुना गगने स्थिता ॥&lt;br&gt;&#xA;सोमोद्भवा शिरोभागे सेवन्ते शोणपर्वतम् ॥ १२७॥&lt;br&gt;&#xA;बहून्यपि च तीर्थानि सम्भूतानि समन्ततः ॥&lt;br&gt;&#xA;तेषां भेदान्पुरा वेत्तुं मार्कण्डेयस्तु नाशकत् ॥ १२८ ॥&lt;br&gt;&#xA;तपोभिर्बहुभिस्सोयं शोणाद्रीशमतोषयत् ॥&lt;br&gt;&#xA;प्रार्थयामास च वरं प्रीतात्तस्मान्मुनीश्वरः ॥ १२९ ॥&lt;br&gt;&#xA;॥ मार्कण्डेय उवाच ॥ ॥&lt;br&gt;&#xA;भगवन्नरुणाद्रीश तीर्थभेदाः सहस्रशः ॥&lt;br&gt;&#xA;प्रख्याताश्च प्रकाशन्ते दुर्बोधास्त्वल्पचेतसाम् ॥ 1.3.1.6.१३० ॥&lt;br&gt;&#xA;कथमेकत्र सान्निध्यं लभेरन्भुवि मानवाः ॥&lt;br&gt;&#xA;अपर्याप्तश्च भवति पृथगेषां निषेवणे ॥१३१॥&lt;br&gt;&#xA;अन्तर्निगूढतेजास्त्वं गत्वा यस्सकलैः सुरैः ॥&lt;br&gt;&#xA;आरण्यसे कुरु तथा शोणाद्रिस्पर्शभीरुभिः ॥ १३२ ॥&lt;br&gt;&#xA;अहं च शम्भुमभ्यर्च्य तपसारुणपर्वतम् ॥&lt;br&gt;&#xA;सर्वलोकोपकारार्थं सूक्ष्म लिङ्गमपूजयम् ॥ १३३ ॥&lt;br&gt;&#xA;विश्वकर्मकृतं दिव्यं विमानं विविधोत्सवम् ॥&lt;br&gt;&#xA;सङ्कल्प्य सकलान्भोगान्नित्यानजनयत्पुनः ॥ १३४ ॥&lt;br&gt;&#xA;धर्मशास्त्राणि विविधान्यवापुर्मुनिपुङ्गवाः ॥&lt;br&gt;&#xA;शिवकार्याणि सर्वाणि चक्रुभक्तिसमन्विताः ॥ १३५ ॥&lt;br&gt;&#xA;मया च शम्भुमभ्यर्च्य कृताग्न्याहुतिसम्भवाः ॥&lt;br&gt;&#xA;सप्त कन्या वरारोहाः पूजार्थं विनियोजिताः ॥ १३६ ॥&lt;br&gt;&#xA;हतशत्रुगणैभूपैर्लब्धराज्यैः पुरा नृपैः ॥&lt;br&gt;&#xA;प्रत्येकं विविधैर्भोगैः शोणशैलाधिपोर्चितः ॥ १३७ ॥&lt;br&gt;&#xA;इदमनुभववैभवं विचित्रं दुरितहरं शिवलिङ्गमद्रिरूपम् ॥&lt;br&gt;&#xA;अमलमनभिगम्यनामधेयं वरमरुणाद्रिनायकं भजस्व ॥ १३८ ॥&lt;br&gt;&#xA;अवनतजनरक्षणोचितस्य स्मरणनिराकृतविश्वकल्मषस्य ॥&lt;br&gt;&#xA;भजनममितपुण्यराशियोगादरुणगिरेः कृतिनः परं लभस्व ॥ १३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे माहेश्वरखण्डेऽरुणाचलमाहात्म्ये पूर्वार्धेऽरुणाचलस्थविविधतीर्थमाहात्म्यवर्णनन्नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७ पूर्वार्धेऽरुणाचलस्थविविधतीर्थवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/007_pUrvArdhe-ruNAchalasthavividhatIrthavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/007_pUrvArdhe-ruNAchalasthavividhatIrthavarNanam/</guid>
      <description>&lt;p&gt;॥ पार्वत्युवाच ॥ ॥&lt;br&gt;&#xA;कथमग्निमयं लिङ्गमभिगम्यमभूद्भुवि ॥&lt;br&gt;&#xA;प्राणिनामपि सर्वेषामुपशान्तिं कथं गतः ॥ १ ॥&lt;br&gt;&#xA;तीर्थानामुद्भवः पुण्यात्कथं चारुणपर्वतात् ॥&lt;br&gt;&#xA;उपसंहृतसर्वाङ्गः कथं वा वद मेऽचलः ॥२॥&lt;br&gt;&#xA;॥ गौतम उवाच॥ ॥&lt;br&gt;&#xA;कृते त्वग्निमयः शैलस्त्रेतायां मणिपर्वतः ॥&lt;br&gt;&#xA;द्वापरं हाटकगिरिः कलौ मरकताचलः ॥ ३ ॥&lt;br&gt;&#xA;बहुयोजनपर्यन्तं कृते वह्निमये स्थिते ॥&lt;br&gt;&#xA;बहिः प्रदक्षिणं चक्रुः प्रशाम्यति महर्षयः ॥४॥&lt;br&gt;&#xA;शनैः शान्तोरुणाद्रीशः श्रीमानभ्यर्थितः सुरैः ॥&lt;br&gt;&#xA;लोकगुप्त्यर्थमत्यर्थमुपशान्तोऽरुणाचलः ॥५॥&lt;br&gt;&#xA;अथ गौरी मुनिं प्राह कथं शान्तोऽरुणाचलः ॥&lt;br&gt;&#xA;कथं वा प्रार्थयामासुर्देवेशं त्रिदशा इमम्॥६॥&lt;br&gt;&#xA;इति तस्या वचः श्रुत्वा गौतमस्त्वभ्यभाषत ॥&lt;br&gt;&#xA;प्रशस्य भक्तिमतुलां तस्यास्तत्त्वार्थवेदिनीम् ॥७ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;अग्निरूपं पुरा शैलमासादयितुमक्षमाः ॥&lt;br&gt;&#xA;पुरा सुराः स्तुतिं चक्रुरभ्यर्च्य क्रतुसम्भवैः ॥ ८ ॥&lt;br&gt;&#xA;भगवन्नरुणाद्रीश सर्वलोकहितावह ॥&lt;br&gt;&#xA;अग्निरूपोऽपि संशान्तः प्रकाशस्य महीतले ॥ ९ ॥&lt;br&gt;&#xA;असौ यस्ताम्रो अरुण उत बभ्रुः सुमङ्गलः ॥&lt;br&gt;&#xA;इति त्वां सकला वेदाः स्तुवन्ति शिवविग्रहम् ॥ 1.3.1.7.१० ॥&lt;br&gt;&#xA;नमस्ताम्रायारुणाय शिवाय परमात्मने ॥&lt;br&gt;&#xA;वेदवेद्य स्वरूपाय सोमाय सुखरूपिणे ॥ ११ ॥&lt;br&gt;&#xA;त्वद्रूपमखिलं देव जगदेतच्चराचरम् ॥&lt;br&gt;&#xA;निधानमिव ते रूपं देवानामिदमीक्ष्यते ॥१२॥&lt;br&gt;&#xA;वर्षतां च पयोदानां निर्झराणां च भूयसाम् ॥&lt;br&gt;&#xA;सलिलोपायसंहारो युक्तस्ते युगसङ्क्षये ॥१३॥&lt;br&gt;&#xA;अग्नेरापः समुद्भूतास्त्वत्तो हि परमात्मनः ॥&lt;br&gt;&#xA;विश्वसृष्टिं वितन्वति विचित्रगुण वैभवात् ॥ १४ ॥&lt;br&gt;&#xA;शीतो भव महादेव शोणाचल कृपानिधे ॥&lt;br&gt;&#xA;सर्वेषामपि जीवानामभिगम्यो भव प्रभो ॥ १५ ॥&lt;br&gt;&#xA;इति स्तुतः सुरैः सर्वेरानतैर्भक्तवत्सलः ॥&lt;br&gt;&#xA;सद्यः शीतलतां गच्छन्नभिम्योऽभवत्प्रभुः ॥ १६ ॥&lt;br&gt;&#xA;प्रावर्त्तत पुनर्नद्यो निर्झराश्च बहूदकाः ॥&lt;br&gt;&#xA;वर्षतामपि मेघानां न जग्राह जलं बहु ॥ ॥ १७ ॥&lt;br&gt;&#xA;तथापि तरुणार्कोद्यत्कालाग्निशतकोटिभिः ॥&lt;br&gt;&#xA;समानदीप्तिरभजज्जीवानामभिगम्यताम् ॥१८॥&lt;br&gt;&#xA;विसृज्य विश्वसलिलं नदीश्च रसविक्षरैः ॥&lt;br&gt;&#xA;सम्पूर्यः सकलैर्देवः सर्वदा सम्प्रकाशते ॥ १९ ॥&lt;br&gt;&#xA;तीर्थानि तानि तान्यासन्परितः प्रार्थनावशात् ॥&lt;br&gt;&#xA;दिक्पालानां सुराणां च महर्षीणां महात्मनाम् ॥॥ 1.3.1.7.२० ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;इति तस्य वचः श्रुत्वा गौरी कुतुकसंयुता ॥&lt;br&gt;&#xA;तीर्थानामुद्भवं सर्व श्रोतुं समुपचक्रमे ॥ २१ ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;कानि तीर्थानि जातानि शोणाद्रेर्लोकगुप्तये ॥&lt;br&gt;&#xA;भगवन्ब्रूहि सकलं तीर्थानामुद्भवं मम ॥ २२ ।&lt;br&gt;&#xA;इति तस्या वचः शृण्वन्गिरीशात्संश्रुतं पुरा ॥&lt;br&gt;&#xA;तीर्थानामुद्भवं सर्वं व्याख्यातुमुपचक्रमे ॥ २३ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;ऐन्द्रं नाम महातीर्थमिन्द्रभागे समुत्थितम् ॥&lt;br&gt;&#xA;तत्र स्नात्वा पुरा शक्रो ब्रह्महत्यां व्यपोहयत् ॥ २४ ॥&lt;br&gt;&#xA;ब्रह्मतीर्थं पुनर्दिव्यं वह्निःकोणे समुत्थितम् ॥&lt;br&gt;&#xA;परस्त्रीसङ्गमात्पापं वह्निः स्नात्वात्र चात्यजत् ॥ २५ ॥&lt;br&gt;&#xA;याम्यं नाम महातीर्थं यमभागे विजृम्भते ॥&lt;br&gt;&#xA;अत्र स्नात्वा यमोऽत्याक्षीद्भयं ब्रह्मास्त्रसम्भवम् ॥ २६ ॥&lt;br&gt;&#xA;नैर्ऋतं तु महातीर्थं नैर्ऋत्यां दिशि शोभते ॥&lt;br&gt;&#xA;भूतवेतालविजयं तत्र स्नात्वर्षयो गताः ॥ २७ ॥&lt;br&gt;&#xA;पश्चिमे वारुणं तीर्थं दिग्भागे च प्रकाशते ॥&lt;br&gt;&#xA;शल्यकोशं पुरा लेभे स्नात्वात्र वरुणो निजम् ॥ २८ ॥&lt;br&gt;&#xA;वायवे वायवीयं च तीर्थमत्र प्रकाशते ॥&lt;br&gt;&#xA;तत्र स्नात्वा ययौ वायुर्जगत्प्राणत्ववैभवम् ॥ २९ ॥&lt;br&gt;&#xA;उत्तरे चात्र दिग्भागे सोमतीर्थमिति स्मृतम् ॥&lt;br&gt;&#xA;तत्र स्नात्वा पुरा सोमो यक्ष्मरोगादमुञ्चत ॥ 1.3.1.7.३० ॥&lt;br&gt;&#xA;ऐशाने चात्र दिग्भागे विष्णुतीर्थमिति स्मृतम् ॥&lt;br&gt;&#xA;तत्र स्नात्वा पुरा विष्णुः श्रिया च सह सङ्गतः ॥ ३१ ॥&lt;br&gt;&#xA;मार्कण्डेयः पुरा देवि प्रार्थयामास शङ्करम् ॥&lt;br&gt;&#xA;सदाशिव महादेव देवदेव जगत्पते ॥ ३२ ॥&lt;br&gt;&#xA;बहूनामिह तीर्थानामेकत्र स्यात्समागमः ॥&lt;br&gt;&#xA;केनोपायेन भगवन्कृपया वद शङ्कर ॥ ३३ ॥&lt;br&gt;&#xA;इति तस्य वचः श्रुत्वा देवदेव उमापतिः ॥&lt;br&gt;&#xA;उपायं दर्शयामास मुनये प्रीतमानसः॥ ३४ ॥&lt;br&gt;&#xA;॥ महेश्वर उवाच ॥ ॥&lt;br&gt;&#xA;सदोपहारवेलायां सर्वतीर्थसमुच्चयः ॥&lt;br&gt;&#xA;सन्निधिं मम सम्प्राप्तः सेवते गूढरूपतः ॥ ३५ ॥&lt;br&gt;&#xA;नान्यदन्वेषणीयं ते तीर्थमत्र महामुने ॥&lt;br&gt;&#xA;ममोपहारवेलायां दृश्यते तीर्थसञ्चयः ॥ ३६ ॥&lt;br&gt;&#xA;तस्माद्भक्तियुतैर्नित्यं सर्वतीर्थसमागमः ॥&lt;br&gt;&#xA;मुनिभिश्च सुरैः सर्वैर्नैवेद्यान्ते विलोक्यताम् ॥ ३७ ॥&lt;br&gt;&#xA;इति देवि पुरा देवो मार्कडेयाय शङ्करः ॥&lt;br&gt;&#xA;उपादिशदमेयात्मा तीर्थसन्दर्शनक्रमम् ॥ ३८ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;सर्वाण्यपि च पुण्यानि तीर्थानि शिवसन्निधौ ॥&lt;br&gt;&#xA;सदोपहारवेलायां दृश्यानि किल मानवैः ॥ ३९ ॥&lt;br&gt;&#xA;व्रतं तीर्थं तपो वेदा यज्ञाश्च नियमादयः ॥&lt;br&gt;&#xA;योगाश्च शोणशैलेशदर्शनाद्दृष्टसञ्चराः ॥ 1.3.1.7.४० ॥&lt;br&gt;&#xA;निशम्य वाक्यं मुनिपुङ्गवस्य प्रसेदुषी पर्वतराजपुत्री ॥&lt;br&gt;&#xA;अवोचदत्यद्भुतमेतदत्र त्वयोपदिष्टं भुवि तीर्थजालम् ॥ ४१ ॥&lt;br&gt;&#xA;अहं कृतार्था तपतां वरिष्ठ त्वत्सङ्गमात्सम्प्रति तीर्थजालम् ॥&lt;br&gt;&#xA;प्राप्ता नमस्तेऽस्तु तपोविशेष शिवोपि मेऽत्रादिशदेव कर्तुम् ॥ ४२ ॥&lt;br&gt;&#xA;कथं गिरीशः पुनरत्र देवः स्फुरन्महावह्निवपुर्धरोऽपि ॥&lt;br&gt;&#xA;प्रशान्तरूपः परमेश्वरोऽयमभ्यर्चनीयो भुवि मर्त्यवर्गैः ॥ ४३ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे माहेश्वरखण्डे ऽरुणाचलमाहात्म्ये पूर्वार्धेऽरुणाचलस्थविविधतीर्थवर्णनन्नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>००८ पूर्वार्धेऽरुणेश्वराराधनामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/008_pUrvArdhe-ruNeshvarArAdhanAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/008_pUrvArdhe-ruNeshvarArAdhanAmAhAtmyavarNanam/</guid>
      <description>&lt;p&gt;॥ गौतम उवाच ॥ ॥&lt;br&gt;&#xA;शृणु देवि पुरावृत्तं कैलासे मेरुधन्विना ॥&lt;br&gt;&#xA;आदिष्टस्तीर्थयात्रार्थमहं लिङ्गानि वीक्षितुम् ॥ १ ॥&lt;br&gt;&#xA;रुद्रक्षेत्रे च केदारे तथा बदरिकाश्रमे ॥&lt;br&gt;&#xA;काश्यां पुण्येषु देशेषु तथा श्रीपर्वते शिवे ॥ २ ॥&lt;br&gt;&#xA;काञ्चीमुख्यासु पुण्यासु पुरीष्वप्यगमं तदा ॥&lt;br&gt;&#xA;ऋषिभिर्विबुधैः सार्थैर्गणैर्योगिभिरुत्तमैः ॥ ३ ॥&lt;br&gt;&#xA;स्थापितानि च लिङ्गानि स्वयम्भूनि च दृष्टवान् ॥&lt;br&gt;&#xA;तत्रतत्र महाभागे तीर्थानि शिवसन्निधौ ॥ ४ ॥&lt;br&gt;&#xA;सेवमानः सशिष्योऽहं पर्यटन्पृथिवीमिमाम् ॥&lt;br&gt;&#xA;एवं तीर्थानि सर्वाणि गाहमानो व्रतान्वितः ॥ ५ ॥&lt;br&gt;&#xA;तपांसि यज्ञकर्माणि कुर्वन्भूमिं समाचरन्॥&lt;br&gt;&#xA;शिवस्मरणसंयुक्तः शिवलिङ्गानि सन्नमन् ॥ ६ ॥&lt;br&gt;&#xA;सर्वाणि भुवि पुण्यानि देशमेतमुपाश्रयम् ॥&lt;br&gt;&#xA;अत्र देवं महादेवमविकेशं त्रियम्बकम् ॥ ७ ॥&lt;br&gt;&#xA;अरुणाद्रिरितिख्यातं पर्वतं लिङ्गमैक्षिषि ॥&lt;br&gt;&#xA;अत्र सिद्धा महात्मानो मुनयश्च दृढव्रताः ॥ ८ ॥&lt;br&gt;&#xA;कन्दमूलफलाहारा दृष्टाः शोणाद्रि सेवकाः ॥&lt;br&gt;&#xA;अस्तौषमादिमं लिङ्गमरुणाद्रिमयं महत् ॥९॥&lt;br&gt;&#xA;आद्येन ब्रह्मणा पूर्वमर्चितं दिव्यचक्षुषा ॥&lt;br&gt;&#xA;असौ यस्ताम्रो अरुण उत बभ्रुः सुमङ्गलः ॥ ॥ 1.3.1.8.१० ॥&lt;br&gt;&#xA;इति वेदा स्तुवन्ति त्वामरुणाद्रीश सन्ततम्॥&lt;br&gt;&#xA;नमस्ताम्राय चारुणाय शिवाय परमात्मने ॥ ११ ॥&lt;br&gt;&#xA;सर्ववेदस्वरूपाय नित्यायामृतमूर्त्तये ॥&lt;br&gt;&#xA;कालाय करुणार्द्राय दृष्टिपेयामृताब्धये ॥१२॥&lt;br&gt;&#xA;भक्तवात्सल्यपूर्णाय पुण्याय पुरभेदिने ॥&lt;br&gt;&#xA;दर्शनं तव देवेश सर्वधर्मफलप्रदम् ॥१३॥&lt;br&gt;&#xA;भुवि लब्धवता भूयो नान्यत्कार्यं तपः क्वचित् ॥&lt;br&gt;&#xA;भवता कर्मभूरेषा वर्ततेद्य निरोधिता ॥ १४ ॥&lt;br&gt;&#xA;प्रार्थयते स्वयं वासान्देवाश्चात्र त्वदाश्रये ॥&lt;br&gt;&#xA;कालसङ्ग्रहसञ्जातं फलं लब्धं मयाधुना ॥ १५ ॥&lt;br&gt;&#xA;अन्यत्कृतं तपः सर्वं त्वद्दर्शनफलं मम ॥&lt;br&gt;&#xA;ईदृशं तव देवेश रूपमत्यद्भुतोदयम् ॥ १६ ॥&lt;br&gt;&#xA;एकमद्रिमयं लिङ्गं न क्वचिद्दृष्टवान्भुवि ॥&lt;br&gt;&#xA;सूर्येन्द्वग्निसुसंयुक्त कोणत्रयमनोहरम् ॥ १७ ॥&lt;br&gt;&#xA;त्रिमूर्तिरूप देवेश दृश्यते ते वपुर्महत् ॥&lt;br&gt;&#xA;शक्तित्रयस्वरूपेण कालत्रयविधानकम् ॥ १८ ॥&lt;br&gt;&#xA;त्रिवेदात्मं त्रिकोणाङ्गं लिङ्गं ते दृष्टमद्भुतम् ॥&lt;br&gt;&#xA;त्रैलोक्यरक्षणार्थाय विततं रूपमास्थितः ॥ १९ ॥&lt;br&gt;&#xA;दृश्यते वसुधाभागे शोणाद्रिरिति विश्रुतः ॥&lt;br&gt;&#xA;अजानतां च मर्त्यानां समालोकनमात्रतः ॥ 1.3.1.8.२० ॥&lt;br&gt;&#xA;वितरत्यखिलान्भोगान्व्याजकरुणानिधिः ॥&lt;br&gt;&#xA;अर्चया रहितं लिङ्गमन्यं शून्यमुदाहृतम् ॥ २१ ॥&lt;br&gt;&#xA;इदं तु पूजितं देवैः सदा सर्ववरप्रदम् ॥&lt;br&gt;&#xA;प्रसीद करुणापूर्ण शोणाचल महेश्वर ॥ २२ ॥&lt;br&gt;&#xA;त्रायस्व भवभीतं मां प्रपन्नं भक्तवत्सल ॥&lt;br&gt;&#xA;द्रष्टव्यं द्रष्टमेतत्ते रूपमत्यद्भुतं महत् ॥ २३ ॥&lt;br&gt;&#xA;कृतार्थय कृपासिन्धो शरण्य शरणागतम् ॥&lt;br&gt;&#xA;इति संस्तूयमानो मे देवः शोणाचलेश्वरः ॥ २४ ॥&lt;br&gt;&#xA;अदर्शयत्परं रूपं दिव्यमेहीत्युवाच माम् ॥&lt;br&gt;&#xA;प्रीतोऽस्मि भवतः स्तोत्रैर्भक्त्या च परया भृशम् ॥ २५ ॥&lt;br&gt;&#xA;अत्रैव भवतो वासो नित्यमस्तु ममान्तिके ॥&lt;br&gt;&#xA;सम्पूजय च मां नित्यं भुवि भोगैः सनातनैः ॥ २६ ॥&lt;br&gt;&#xA;तपसा तप सर्वेषां महत्त्वमिह दर्शय ॥&lt;br&gt;&#xA;पूर्वं कैलासशिखरे वसन्तं त्वां तपोन्वितम् ॥ २७ ॥&lt;br&gt;&#xA;आदिशं पृथिवीभागं शोणाद्रौ पूजयेति माम् ॥&lt;br&gt;&#xA;सप्तर्षिपूजिता पूजा दिवि मे सम्प्रकाशते ॥ २८ ॥&lt;br&gt;&#xA;तथा नित्यार्चनायुक्त प्रकाशय धरातले ॥&lt;br&gt;&#xA;सर्वेषामेव जन्तूनां हिताय त्वं तपोऽधिकः ॥ २९ ॥&lt;br&gt;&#xA;भुवि मां पूजयार्चाभिरागमोक्ताभिरादरात् ॥&lt;br&gt;&#xA;दिव्या मम महापूजा दृश्या हि दिवि दैवतैः ॥ 1.3.1.8.३० ॥&lt;br&gt;&#xA;प्रकाशनीया भवता पार्थिवी वसुधातले ॥&lt;br&gt;&#xA;माहात्म्यं पूर्वमेवोक्तं यथाहमरुणाचलः ॥ ३१ ॥&lt;br&gt;&#xA;स्थितो वसुन्धराभागे मया प्रीतं तु ते भृशम् ॥&lt;br&gt;&#xA;ये वा सम्पूजयन्ति स्म पूर्वं मां सुकृताधिकाः ॥ ३२ ॥&lt;br&gt;&#xA;तेभ्यस्त्वमधिको भूमौ प्रकाशस्व शिवार्चनम् ॥&lt;br&gt;&#xA;इत्यादिष्टो हि देवेशं प्रणम्य भवभक्तिमान् ॥ ३३ ॥&lt;br&gt;&#xA;अन्वपृच्छं दयापूर्णमरुणाद्रीशमानमन् ॥&lt;br&gt;&#xA;अनासाद्यमिदं रूपमग्निरूपं महेश्वरम् ॥ ३४ ॥&lt;br&gt;&#xA;कथमद्यार्चयाम्येनं मर्त्यलोकोचितार्चनैः ॥&lt;br&gt;&#xA;आदेशमिममन्वर्थं कथं वा कल्पयाम्यहम् ॥ ३५ ॥&lt;br&gt;&#xA;उपायमादिश श्रीमन्नभिगम्यो यथा भवान् ॥&lt;br&gt;&#xA;इति विज्ञापितो देवः श्रीमाञ्छोणाचलेश्वरः ॥ ३६ ॥&lt;br&gt;&#xA;अन्वग्रहीदशेषात्मा प्रणतं मां दयानिधिः ॥&lt;br&gt;&#xA;अहं तु सूक्ष्मलिङ्गानि प्रकाशिष्ये महीतले ॥॥ ३७ ॥&lt;br&gt;&#xA;आगमोक्तक्रियाभेदैः पूजां मे प्रतिपादय ॥&lt;br&gt;&#xA;पञ्चावरणसंयुक्तं लिङ्गं मे सूक्ष्ममद्भुतम् ॥ ३८ ॥&lt;br&gt;&#xA;अरुणाद्रीश्वराभिख्यं सम्पूजय तपोबलैः ॥&lt;br&gt;&#xA;इत्यादिश्य महादेवः स्वयम्भु विमलं महत् ॥ ३९ ॥&lt;br&gt;&#xA;रूपं मे दर्शयामास सूक्ष्मलिङ्गात्मना शिवः ॥&lt;br&gt;&#xA;आलोक्य विमलं लिङ्गं सूक्ष्मं तत्स्वयमुच्छ्रितम्॥ 1.3.1.8.४० ॥&lt;br&gt;&#xA;अशेषाऽऽवरणोपेतं कृतार्थहृदयोऽभवम् ॥&lt;br&gt;&#xA;पुनर्व्यज्ञापयं देवं शम्भुमाश्रितवत्सलम् ॥ ४१ ॥&lt;br&gt;&#xA;आगमोक्तप्रकाराणामनिरीक्ष्यत्वमागतम् ॥&lt;br&gt;&#xA;कथं तु तव रूपाणां नामभेदान्वियोजितान् ॥ ४२ ॥&lt;br&gt;&#xA;जानीयां करुणामूर्ते स्वयमीश्वर मत्प्रभो ॥&lt;br&gt;&#xA;पूजकास्तव के वा स्युर्मन्दिरं वात्र कीदृशम् ॥ ४३ ॥&lt;br&gt;&#xA;कथं स्तोत्रं कथं पूजा के वात्र परिचारकाः ॥&lt;br&gt;&#xA;स्थानरक्षा कथं वा स्यात्के वात्मपरिरक्षकाः ॥ ४४ ॥&lt;br&gt;&#xA;कथं वा मानुषी पूजा नित्या संवर्धते तव ॥&lt;br&gt;&#xA;आगता बहवो देवाः श्रद्धेयं मनुजैः कथम् ॥ ४५ ॥&lt;br&gt;&#xA;प्रसीद परमेशान स्वयमाज्ञापयाखिलम् ॥&lt;br&gt;&#xA;एवं विज्ञापितो देवः शोणाद्रीशः स्वयं प्रभुः ॥ ४६ ॥&lt;br&gt;&#xA;आज्ञापयत्तदा देवो विश्वकर्माणमागतम् ॥&lt;br&gt;&#xA;सृज त्वं नगरं दिव्यमरुणाख्यं गुणाधिकम् ॥ ४७ ॥&lt;br&gt;&#xA;मन्दिरं मम दिव्यं च महामणिगणोज्ज्वलम् ॥&lt;br&gt;&#xA;तौर्यत्रिकं सपर्याङ्गं तन्मे सर्वं प्रकल्पय ॥ ४८ ॥&lt;br&gt;&#xA;आबभाषे शिवः श्रीमान्नामभेदार्चनक्रमम् ॥&lt;br&gt;&#xA;व्रतं च करुणामूर्त्तिररुणाद्रीश्वरः शिवः ॥ ४९ ॥&lt;br&gt;&#xA;शृणु तन्मे च ये सृष्टा पूजार्थं परिचारकाः ॥&lt;br&gt;&#xA;शृणु गौतम सर्वं मे मानुषं पूजनक्रमम् ॥ 1.3.1.8.५० ॥&lt;br&gt;&#xA;य एष सर्वलोकानां क्षेमाय प्रथते भुवि ॥&lt;br&gt;&#xA;इदं तेजोमयं लिङ्गमतुलं दृश्यते महत् ॥५१॥&lt;br&gt;&#xA;अरुणाद्रीश्वराभिख्यं पूज्यतां सततं त्वया ॥&lt;br&gt;&#xA;शक्तिर्ममोत्तरे भागे पूज्या नित्योदया मुदा ॥ ॥ ५२ ॥&lt;br&gt;&#xA;दधती स्थानमाहात्म्यमपीतकुचनामिका ॥&lt;br&gt;&#xA;अरुणाचलराजोयमविभागः प्रियान्वितः ॥ ५३ ॥&lt;br&gt;&#xA;उत्सवार्थो महादेवः पूज्यो भोगसुतावृतः ॥&lt;br&gt;&#xA;बोधदो भक्तलोकस्य दत्ताभयकरः शिवः ॥ ५४ ॥&lt;br&gt;&#xA;सारङ्गं परशुं विभ्रत्प्रसन्नवदनः सदा ॥&lt;br&gt;&#xA;उमास्कन्देश्वरः शम्भुर्दिव्यरत्नविभूषणः ॥ ॥ ५५ ॥&lt;br&gt;&#xA;आभया भासयल्ँलोकानविकुण्ठश्रियान्वितः ॥&lt;br&gt;&#xA;शक्तेरुत्सवभद्रे च सम्पूज्या सुन्दरेश्वरी ॥ ५६ ॥&lt;br&gt;&#xA;सर्वभूषणसंयुक्ता शृङ्गाररसवर्द्धनी ॥&lt;br&gt;&#xA;बालो गणपतिः पूज्यः पुरस्ताद्भूतिनन्दनः ॥ ५७ ॥&lt;br&gt;&#xA;मदन्तिकमलङ्कुर्वन्भक्ष्यैर्भोज्यैर्बहूदयैः ॥&lt;br&gt;&#xA;मत्पार्श्वमविमुञ्चन्ती शोणरेखाञ्चितेक्षणा ॥ ५८ ॥&lt;br&gt;&#xA;उत्सवार्था परा शक्तिरन्तिकस्थैव पूज्यताम् ॥&lt;br&gt;&#xA;मुखराङ्घ्रिपतिः श्रीमान्नृत्यंस्ताण्डवपण्डितः ॥ ५९ ॥&lt;br&gt;&#xA;उत्सवार्थं समभ्यर्च्यश्चक्षुरग्रेऽमृतेश्वरः ॥&lt;br&gt;&#xA;शक्तिश्चान्या महाभागा सम्पूज्या भूविनायका ॥ 1.3.1.8.६० ॥&lt;br&gt;&#xA;द्वारे नन्दी महाकालः पुरस्तात्सूर्यसन्निभः ॥&lt;br&gt;&#xA;भक्तानां मम सर्वेषां पूजनं चापि कल्प्यताम् ॥ ६१ ॥&lt;br&gt;&#xA;दक्षिणे मातरः पूज्या विघ्नशास्तृसमन्विताः ॥&lt;br&gt;&#xA;सम्पूज्यो नैर्ऋते कोणे विघ्ननाशो विनायकाः ॥ ६२ ॥&lt;br&gt;&#xA;स्कन्दः शक्तिधरश्चैवैशानकोणे समर्च्यताम् ॥&lt;br&gt;&#xA;लिङ्गानि च मनोज्ञानि पूजनीयान्यनन्तरम् ॥ ६३ ॥&lt;br&gt;&#xA;मन्दिरं मम सम्पूज्य दक्षिणामूर्ति दक्षिणम् ॥&lt;br&gt;&#xA;पश्चिमे विष्णुरूपाङ्कमग्निरूपान्वितं तथा ॥ ६४ ॥&lt;br&gt;&#xA;उत्तरे ब्रह्मरूपाङ्कं पूर्वे सारङ्गभूयुतम् ॥&lt;br&gt;&#xA;सर्वदेवगुणोपेतं सर्वशक्तिसमन्वितम् ॥॥ ६५ ॥&lt;br&gt;&#xA;अपीतकुचनाथायाः सर्वशक्तिसमन्वितम् ॥&lt;br&gt;&#xA;मन्दिरं गुरु सम्पूज्य दिक्पालकवधूवृतम् ॥ ६६ ॥&lt;br&gt;&#xA;मन्दिरस्यावनार्थाय देवीर्वैभवनायकाः ॥ ॥ ६७ ॥&lt;br&gt;&#xA;क्षेत्रपालं तु सम्पूज्य सर्वावरणसंयुतम् ॥&lt;br&gt;&#xA;पुत्रस्य त्राणमायाता पूज्यारुणगिरीश्वरी ॥ ६८ ॥&lt;br&gt;&#xA;काली बहुविधाश्चान्या देवता विधिपालकाः ॥&lt;br&gt;&#xA;उत्सवा विविधाः कल्प्याः प्रतिमासमहोदयाः ॥ ६९ ॥&lt;br&gt;&#xA;सृजस्व कन्यका दिव्याः शिवदेवार्हणे रताः ॥&lt;br&gt;&#xA;नृत्तगीतकलाभिज्ञा रूपसौभाग्यसंयुताः ॥ ॥ 1.3.1.8.७० ॥&lt;br&gt;&#xA;चारुविभ्रमसंयुक्ताः कामदा नित्यपावनाः ॥&lt;br&gt;&#xA;शिष्यानादिश वेदज्ञान्सदाचारसमुज्ज्वलान् ॥ ७१ ॥&lt;br&gt;&#xA;दिव्योपचारसंसिद्ध्यै सुभगाञ्छुद्धचेतसः ॥&lt;br&gt;&#xA;दीक्षितान्विमलाञ्छुद्धाञ्छैवागमविशारदान् ॥ ७२ ॥&lt;br&gt;&#xA;शैवाचारप्रसिद्ध्यर्थमादिशाभ्यर्चने मम ॥&lt;br&gt;&#xA;मार्द्दलाञ्छाङ्खिकान्वैणांस्तालिकान्वेणुवादकान् ॥ ७३ ॥&lt;br&gt;&#xA;शौल्बिकान्सृज सद्विद्यांश्चतुर्विद्याविशारदान् ॥&lt;br&gt;&#xA;क्षत्रियान्विविधान्वैश्याञ्छूद्रांश्च शिवसम्मतान् ॥ ७४ ॥&lt;br&gt;&#xA;चत्वारश्च मठाः कल्प्याश्चतुर्दिक्तीर्थवासिनाम् ॥&lt;br&gt;&#xA;मुनीनां शिवभक्तानां निराशानां निवासतः ॥ ७५॥&lt;br&gt;&#xA;तेषु स्थिता मुनीन्द्रा मे रक्षन्तु शिवपूजनम् ॥&lt;br&gt;&#xA;भिक्षमाणाः पुनः शैवा भक्ताः पाशुपता अपि ॥ ७६ ॥&lt;br&gt;&#xA;पालयन्तु सदान्ये च युक्ताः कापालिका अपि ॥&lt;br&gt;&#xA;सर्वेषां जायमानानां जातानां सम्भविष्यताम् ॥ ७७ ॥&lt;br&gt;&#xA;अव्याहताज्ञमारक्ष्यमिदं स्थानं महीभृताम् ॥&lt;br&gt;&#xA;बकुलश्च महानत्र दृश्यते दिव्यभूरुहः ॥ ७८ ॥&lt;br&gt;&#xA;अत्र भक्ता वितन्वन्तु शिवकार्यविनिश्चयम् ॥&lt;br&gt;&#xA;अत्र मे दीयते द्रव्यमप्रेक्षितपराप्तये ॥ ७९ ॥&lt;br&gt;&#xA;यत्तदक्षय्यफलदमारक्ष्यं शिवसेवकैः ॥&lt;br&gt;&#xA;भक्तैर्विज्ञापितं चार्थं श्रोष्यामि पुरतः स्थितैः ॥ 1.3.1.8.८० ॥&lt;br&gt;&#xA;सर्वं सम्पादयिष्यामि तेषां चित्तानुकूलकम् ॥&lt;br&gt;&#xA;अपराधसहस्राणि क्षंस्ये मां स्वर्चतामहम् ॥ ८१ ॥&lt;br&gt;&#xA;आगमोक्ता च पूजेयं मानुषी निर्मिता यतः ॥&lt;br&gt;&#xA;ग्रहीष्ये तामहं सर्वामर्चां सर्वागमोदिताम् ॥ ८२ ॥&lt;br&gt;&#xA;सङ्कल्पितं भवेत्कर्म प्रीतिकृन्मम सेवकैः ॥&lt;br&gt;&#xA;आगमार्थानशेषांस्त्वमालोक्य समयोचितान् ॥ ८३ ॥&lt;br&gt;&#xA;विधायाभ्यर्चनाभेदाल्ँलोकरक्षाकृते मुने ॥&lt;br&gt;&#xA;कर्तव्या महती पूजा पौर्णमास्यां तु सादरम् ॥ ८४ ॥&lt;br&gt;&#xA;सत्राणि विविधान्यत्र कर्तव्यानि सहस्रशः ॥&lt;br&gt;&#xA;विविधानि च दानानि शक्त्या चैवास्य सन्निधौ ॥ ८५ ॥&lt;br&gt;&#xA;अव्युच्छिन्नप्रदीपस्य दातारो मम सन्निधौ ॥&lt;br&gt;&#xA;तेजोमयमिदं रूपं मम यान्ति न संशयः॥ ॥ ८६ ॥&lt;br&gt;&#xA;जलजं तरुजं पुष्पं कक्षजं च लतोद्भवम् ॥&lt;br&gt;&#xA;ददते ये च भक्त्या मे ते भविष्यन्ति भूभृतः ॥ ८७ ॥&lt;br&gt;&#xA;तेषां पुरोगतः साक्षादहं जेष्यामि विद्विषः ॥&lt;br&gt;&#xA;यस्य यस्य तु देशस्य यो यो राजा तपोधिकः ॥ ८८ ॥&lt;br&gt;&#xA;तत्तत्समर्द्धितं रम्यं सम्भवं ददतेऽत्र मे ॥&lt;br&gt;&#xA;मत्सन्निधिमुपागत्य दुरात्मानोऽपि भूमिपाः ॥ ८९ ॥&lt;br&gt;&#xA;शिवभक्ता भृशं पूर्णा भविष्यन्ति न संशयः ॥ ९० ॥&lt;br&gt;&#xA;इति शम्भुमुखोत्थितं वचः समुपश्रुत्य विधूतकल्मषः ॥&lt;br&gt;&#xA;अहमानतवान्व्यजिज्ञपं कुतुकाच्छोणगिरीश्वरं शिवम् ॥ ९१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे माहेश्वरखण्डेऽरुणाचलमाहात्म्ये पूर्वार्धेऽरुणेश्वराराधनामाहात्म्यवर्णनन्नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९ पूर्वार्धेऽरुणेश्वरप्रदक्षिणामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/009_pUrvArdhe-ruNeshvarapradaxiNAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/009_pUrvArdhe-ruNeshvarapradaxiNAmAhAtmyavarNanam/</guid>
      <description>&lt;p&gt;॥ गौतम उवाच ॥ ॥&lt;br&gt;&#xA;भगवन्नरुणाद्रीश नामधेयानि ते भृशम् ॥&lt;br&gt;&#xA;विशेषाच्छ्रोतुमिच्छामि स्थानेऽस्मिन्सुरपूजिते ॥ १ ॥&lt;br&gt;&#xA;॥ महेश्वर उवाच ॥ ॥&lt;br&gt;&#xA;नामानि शृणु मे ब्रह्मन्मुख्यानि द्विजसत्तम ॥&lt;br&gt;&#xA;दुर्लभान्यल्पपुण्यानां कामदानि सदा भुवि ॥ २ ॥&lt;br&gt;&#xA;शोणाद्रीशोऽरुणाद्रीशो देवाधीशो जनप्रियः ॥&lt;br&gt;&#xA;प्रपन्नरक्षको धीरः शिवसेवकवर्धकः ॥ ३ ॥&lt;br&gt;&#xA;अक्षिपेयामृतेशानः स्त्रीपुम्भावप्रदायकः ॥&lt;br&gt;&#xA;भक्तविज्ञप्तिसन्धाता दीनबन्दिविमोचकः ॥ ४ ॥&lt;br&gt;&#xA;मुखराङ्घ्रिपतिः श्रीमान्मृडो मृगमदेश्वरः ॥&lt;br&gt;&#xA;भक्तप्रेक्षणकृत्साक्षी भक्तदोषनिवर्त्तकः ॥ ५ ॥&lt;br&gt;&#xA;ज्ञानसम्बन्धनाथश्च श्रीहलाहलसुन्दकः ॥&lt;br&gt;&#xA;आहवैश्वर्यदाता च स्मर्तृसर्वाघनाशनः ॥ ६ ॥&lt;br&gt;&#xA;व्यत्यस्तनृत्यद्धृजधृक्सकान्तिर्नटनेश्वरः ॥&lt;br&gt;&#xA;सामप्रियः कलिध्वंसी वेदमूर्तिर्निरञ्जनः ॥ ७ ॥&lt;br&gt;&#xA;जगन्नाथो महादेवस्त्रिनेत्रस्त्रिपुरान्तकः ॥&lt;br&gt;&#xA;भक्तापराधसोढा च योगीशो भोगनायकः ॥ ८ ॥&lt;br&gt;&#xA;बालमूर्त्तिः क्षमारूपी धर्मरक्षो वृषध्वजः ॥&lt;br&gt;&#xA;हरो गिरीश्वरो भर्गश्चन्द्ररेखावतंसकः ॥ ९ ॥&lt;br&gt;&#xA;स्मरान्तकोंऽधकरिपुः सिद्धराजो दिगम्बरः ॥&lt;br&gt;&#xA;आगमप्रिय ईशानो भस्मरुद्राक्षलाञ्छनः ॥ 1.3.1.9.१० ॥&lt;br&gt;&#xA;श्रीपतिः शङ्करः स्रष्टा सर्वविद्येश्वरोऽनघः ॥&lt;br&gt;&#xA;गङ्गाधरः क्रतुध्वंसो विमलो नागभूषणः ॥ ११ ॥&lt;br&gt;&#xA;अरुणो बहुरूपश्च विरूपाक्षोऽक्षराकृतिः ॥&lt;br&gt;&#xA;अनादिरन्तरहितः शिवकामः स्वयम्प्रभुः ॥ १२ ॥&lt;br&gt;&#xA;सच्चिदानन्दरूपश्च सर्वात्मा जीवधारकः ॥&lt;br&gt;&#xA;स्त्रीसङ्गवामसुभगो विधिर्विहितसुन्दरः ॥ १३ ॥&lt;br&gt;&#xA;ज्ञानप्रदो मुक्तिदश्च भक्तवाञ्छितदायकः ॥&lt;br&gt;&#xA;आश्चर्यवैभवः कामी निरवद्यो निधिप्रदः ॥ १४ ॥&lt;br&gt;&#xA;शूली पशुपतिः शम्भुः स्वयम्भुर्गिरिशो मृडः ॥&lt;br&gt;&#xA;एतानि मम मुख्यानि नामान्यत्र महामुने ॥ १५ ॥&lt;br&gt;&#xA;अन्यानि दिव्यनामानि पुराणोक्तानि संस्मर ॥&lt;br&gt;&#xA;प्रदक्षिणेन मां नित्यं विशेषात्त्वं समर्चय ॥ १६ ॥&lt;br&gt;&#xA;प्रदक्षिणप्रियो यस्मादहं शोणाचलाकृतिः ॥&lt;br&gt;&#xA;इत्याज्ञप्तो महादेवमर्चयन्नरुणाचलम् ॥&lt;br&gt;&#xA;अविमुञ्चन्निहावासं कृतवानहमद्रिजे ॥ १७ ॥&lt;br&gt;&#xA;॥ गौर्युवाच ॥ ॥&lt;br&gt;&#xA;भगवन्सर्वधर्मज्ञ गौतमार्य्य मुनीश्वर ॥&lt;br&gt;&#xA;प्रदक्षिणस्य माहात्म्यं ब्रूहि मे शोणभूभृतः ॥ १८ ॥&lt;br&gt;&#xA;कस्मिन्काले कथं कार्यं कैर्वा पूर्वं प्रदक्षिणम् ॥&lt;br&gt;&#xA;कृतं शोणाद्रिनाथस्य प्राप्तमिष्टं परं पदम् ॥ १९ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;इति पृष्टो मुनिः प्राह गौतमः शैलकन्यकाम् ॥&lt;br&gt;&#xA;श्रूयतां देवि माहात्म्यमादिशन्मे महेश्वरः ॥ 1.3.1.9.२० ॥&lt;br&gt;&#xA;॥ महादेव उवाच ॥ ॥&lt;br&gt;&#xA;अहं हि शोणशैलात्मा प्रकाशो वसुधातले ॥ २१ ॥&lt;br&gt;&#xA;परितो मां सुराः सर्वे वर्तन्ते मुनिभिः सह ॥ २२ ॥&lt;br&gt;&#xA;यानि कानि च पापानि जन्मान्तरकृतानि च ॥&lt;br&gt;&#xA;तानि तानि विनश्यन्ति प्रदक्षिणपदे पदे ॥ २३ ॥&lt;br&gt;&#xA;अश्वमेधसहस्राणि वाजपेयायुतानि च ॥&lt;br&gt;&#xA;सिद्ध्यन्ति सर्वतीर्थानि प्रदक्षिणपदे पदे ॥ २४ ॥&lt;br&gt;&#xA;अपि प्रहीणस्य समस्तलक्षणैः क्रियाविहीनस्य निकृष्टजन्मनः ॥&lt;br&gt;&#xA;प्रदक्षिणीकृत्य शशाङ्कशेखरं प्रयास्यतः कस्य न सिद्धिरग्रतः ॥ २५ ॥&lt;br&gt;&#xA;समस्त तीर्थाभिगमेषु पुण्यं समस्तयज्ञागमधर्मजातम् ॥&lt;br&gt;&#xA;अवाप्यते शोणमहीधरस्य प्रदक्षिणाप्रक्रमणेन सत्यम् ॥ २६ ॥&lt;br&gt;&#xA;पदेनैकेन भूलोकं द्वितीयेनान्तरिक्षकम् ॥&lt;br&gt;&#xA;तृतीयेन दिवं मर्त्यो जयत्यस्य प्रदक्षिणे ॥ २७ ॥&lt;br&gt;&#xA;एकेन मानसं पापं द्वितीयेन तु वाचिकम् ॥&lt;br&gt;&#xA;कायिकं तु तृतीयेन पदेन क्षीयते नृणाम् ॥ २८ ॥&lt;br&gt;&#xA;पातकानि च सर्वाणि पदेनैकेन मार्जयेत् ॥&lt;br&gt;&#xA;द्वितीयेन तपः सर्वं प्राप्नोत्यस्य प्रदक्षिणात् ॥२९॥&lt;br&gt;&#xA;पर्णशाला महर्षीणां सिद्धानां च सहस्रशः ॥&lt;br&gt;&#xA;सुराणां च तथाऽऽवासा विद्यन्तेत्र सहस्रशः ॥ 1.3.1.9.३० ॥&lt;br&gt;&#xA;अत्र सिद्धः पुनर्नित्यं वसाम्यग्रे सुरार्चितः॥&lt;br&gt;&#xA;ममान्तरे गुहा दिव्या ध्यातव्या भोगसंयुता ॥ ३१ ॥&lt;br&gt;&#xA;अग्निस्तम्भमयं रूपमरुणादिरिति श्रुतम् ॥&lt;br&gt;&#xA;ध्यायल्ँलिङ्गं मम बृहत्मन्दं कुर्यात्प्रदक्षिणम् ॥ ३२ ॥&lt;br&gt;&#xA;अष्टमूर्तिमयं लिङ्गमिदं यैस्तैजसं भृशम् ॥&lt;br&gt;&#xA;ध्यात्वा प्रदक्षिणं कुर्वन्पातकानि विनिर्दहेत् ॥३३॥&lt;br&gt;&#xA;न पुनः सम्भवस्तस्य यः करोति प्रदक्षिणाम् ॥&lt;br&gt;&#xA;शोणाचलाकृतेर्नित्यं नित्यत्वं ध्रुवमश्नुते ॥३४॥&lt;br&gt;&#xA;अस्य पादरजःस्पर्शात्पूयते सकला मही ॥&lt;br&gt;&#xA;पदमेकं तु धत्ते यः शोणाद्रीशप्रदक्षिणे ॥ ३५ ॥&lt;br&gt;&#xA;नमस्कुर्वन्प्रतिदिशं ध्यायन्स्तौति कृताञ्जलिः ॥&lt;br&gt;&#xA;असंसृष्टकरः कैश्चिन्मन्दं कुर्यात्प्रदक्षिणम् ॥३६॥&lt;br&gt;&#xA;आसन्नप्रसवा नारी यथा गच्छेदनाकुलम् ॥&lt;br&gt;&#xA;तथा प्रदक्षिणं कुर्यादशृण्वंश्च पदध्वनिम् ॥३७॥&lt;br&gt;&#xA;स्नातो विशुद्धवेषः सन्भस्मरुद्राक्षभूषितः ॥&lt;br&gt;&#xA;शिवस्मरणसंसृष्टो मन्दं दद्यात्पदं बुधः ॥३८॥&lt;br&gt;&#xA;मनूनां चरतामग्रे देवानां च सहस्रशः ॥&lt;br&gt;&#xA;अदृश्यानां च सिद्धानां नान्येषां वायुरूपिणाम् ॥३९॥&lt;br&gt;&#xA;सङ्घट्टमतिसम्मर्दं मार्गरोधं विचिन्तयन् ॥&lt;br&gt;&#xA;अनुकूलेन भक्तः सञ्छनैर्दद्यात्पदं बुधः ॥1.3.1.9.४०॥&lt;br&gt;&#xA;अथवा शिवनामानि सङ्कीर्त्य वरगीतिभिः॥&lt;br&gt;&#xA;शिवनृत्यं च रचयन्भक्तैः सार्द्धं परिक्रमेत् ॥४१॥&lt;br&gt;&#xA;माहात्म्यं मम वा शृण्वन्ननन्यमतिरादरात् ॥&lt;br&gt;&#xA;शनैः प्रदक्षिणं कुर्यादानन्दरसनिर्भरः ॥ ४२ ॥&lt;br&gt;&#xA;दानैश्च विविधैः पुण्यैरुपकारैस्तथार्थिनाम् ॥&lt;br&gt;&#xA;यथामति दयापूर्ण आस्तिकः परितो व्रजेत् ॥४३॥&lt;br&gt;&#xA;कृते त्वग्निमयं लिङ्गं त्रेतायां मणिपर्वतम् ॥&lt;br&gt;&#xA;द्वापरे चिन्तयेद्धैमं कलौ मरकताचलम् ॥ ४४ ॥&lt;br&gt;&#xA;अथवा स्फाटिकं रूपमरुणं तु स्वयम्प्रभम् ॥&lt;br&gt;&#xA;ध्यायन्विमुक्तः सकलैः पापैः शिवपुरं व्रजेत् ॥ ४५ ॥&lt;br&gt;&#xA;अवाङ्मनसगम्यत्वादप्रमेयतया स्वयम् ॥&lt;br&gt;&#xA;अग्नित्वाच्च परं लिङ्गमनासाद्याचलाभिधम् ॥ ४६ ॥&lt;br&gt;&#xA;ध्यात्वा प्रदक्षिणं कर्तुरभिगम्योऽहमञ्जसा ॥&lt;br&gt;&#xA;तस्य पादरजो नृणामजरामरकारणाम् ॥ ४७ ॥&lt;br&gt;&#xA;रूपमेकं तु धत्ते यः शोणाद्रीशप्रदक्षिणे ॥&lt;br&gt;&#xA;वाहनानि सुरौघाणां प्रार्थयन्ते परस्परम् ॥ ४८ ॥&lt;br&gt;&#xA;कुर्वतां चरणं वोढुमरुणाद्रिप्रदक्षिणाम् ॥&lt;br&gt;&#xA;छायाप्रदानं कुर्वन्ति कल्पकाद्याः सुरद्रुमाः ॥ ४९ ॥&lt;br&gt;&#xA;कुर्वतां भुवि मर्त्त्यानामरुणाद्रिप्रदक्षिणाम् ॥&lt;br&gt;&#xA;देवगन्धर्वकाद्यानां सहस्रेण समावृताः ॥ 1.3.1.9.५० ॥&lt;br&gt;&#xA;सेवन्ते ते गणाकीर्णा विमानशतकोटयः ॥&lt;br&gt;&#xA;मम प्रदक्षिणं भूमौ कुर्वतां पादपांसुभिः॥ ५१ ॥&lt;br&gt;&#xA;पाविता महती वीथी दृष्टा शिवपदप्रदा ॥&lt;br&gt;&#xA;अङ्गप्रदक्षिणं कुर्वन्क्षणात्स्वर्ग्यतनुर्भवेत् ॥ ५२ ॥&lt;br&gt;&#xA;प्राप्तो वज्रशरीरत्वं न धृष्येत महीतले ॥&lt;br&gt;&#xA;व्योमयानोत्सुका देवाः सिद्धाश्च परमर्षयः ॥ ५३ ॥&lt;br&gt;&#xA;अदृश्याः सञ्चरन्त्यत्र पश्यन्ते मम सन्निधिम् ॥&lt;br&gt;&#xA;विनयं मम भक्तिं च प्रदक्षिणपरिक्रमे ॥ ५४ ॥&lt;br&gt;&#xA;दृष्ट्वा हर्षसमायुक्ता मर्त्त्येभ्यो ददते वरम् ॥&lt;br&gt;&#xA;अत्र देवास्त्रयस्त्रिंशत्पुरा कृत्वा प्रदक्षिणाम् ॥ ५५ ॥&lt;br&gt;&#xA;प्रत्यहं मार्गमासीनाः प्रत्येकं कोटितां गताः ॥&lt;br&gt;&#xA;आदित्याद्या ग्रहाः सर्वे पुरा कृत्वा प्रदक्षिणाम् ॥ ५६ ॥&lt;br&gt;&#xA;सम्पूर्णजगतीभागे सर्वे ग्रहपतां गताः ॥&lt;br&gt;&#xA;यः करोति नरो भूमौ सूर्यवारे प्रदक्षिणाम् ॥ ५७ ॥&lt;br&gt;&#xA;स सूर्यमडलं भित्त्वा मुक्तः शिवपुरं व्रजेत् ॥&lt;br&gt;&#xA;सोमवारे नरः कुर्वन्नरुणाद्रिप्रदक्षिणाम् ॥ ५८ ॥&lt;br&gt;&#xA;अजरामरतां प्राप्तो नासौम्यो भवति क्षितौ ॥&lt;br&gt;&#xA;भौमवारे नरः कुर्वन्नरुणाद्रिप्रदक्षिणाम् ॥ ५९ ॥&lt;br&gt;&#xA;आनृण्यमखिलं प्राप्य सार्वभौमो भवेद्ध्रुवम् ॥&lt;br&gt;&#xA;बुधवारे नरः कुर्वञ्छोणाद्रीशप्रदक्षिणाम् ॥ 1.3.1.9.६० ॥&lt;br&gt;&#xA;सर्वज्ञतामनुप्राप्तः स वाचां पतितामियात् ॥&lt;br&gt;&#xA;गुरुवारे नरः कुर्वन्सर्वदेवनमस्कृतः ॥ ६१ ॥&lt;br&gt;&#xA;प्रदक्षिणेन शोणाद्रेः स तु लोकगुरुर्भवेत् ॥&lt;br&gt;&#xA;भृगुवारे नरः कुर्वन्नरुणाद्रिप्रदक्षिणाम् ॥ ६२ ॥&lt;br&gt;&#xA;सम्प्राप्य महतीं लक्ष्मीं लभते वैष्णवं पदम् ॥&lt;br&gt;&#xA;मन्दवारे नरः कृत्वा शोणाद्रीशप्रदक्षिणाम् ॥ ६३ ॥&lt;br&gt;&#xA;विमुक्तो ग्रहपीडाभिः स विश्वविजयी भवेत् ॥&lt;br&gt;&#xA;नक्षत्राणि च सर्वाणि पुरा तद्दैवतैः सह ॥ ६४ ॥&lt;br&gt;&#xA;मम प्रदक्षिणां कर्तुः पुण्यानि सहसा व्रजेत् ॥&lt;br&gt;&#xA;तिथयः करणानीह योगाश्च मम सम्मताः ॥ ६५ ॥&lt;br&gt;&#xA;अभीष्टफलदा जाताः कुर्वतां मत्प्रदक्षिणाम् ॥&lt;br&gt;&#xA;मुहूर्ता विविधा होराः सौम्याश्च सततोदयाः ॥ ६६ ॥&lt;br&gt;&#xA;मत्प्रदक्षिणकर्तृणां जायन्ते सततं शुभाः॥&lt;br&gt;&#xA;प्रच्छिनत्ति प्रकारोऽघं दकारो वाञ्छितप्रदः ॥६७॥&lt;br&gt;&#xA;क्षिकारात्क्षीयते कर्म णकारो मुक्तिदायकः॥&lt;br&gt;&#xA;दुर्बलाः कार्श्यसंयुक्ता आधिव्याधिविजृम्भिताः ॥ ६८ ॥&lt;br&gt;&#xA;मम प्रदक्षिणं कृत्वा मुच्यन्ते सर्वदुष्कृतैः ॥&lt;br&gt;&#xA;मम प्रदक्षिणं कर्तुर्भक्त्या पादेन सन्ततम् ॥६९॥&lt;br&gt;&#xA;क्षणेन साध्वां पश्यामि त्रैलोक्यस्य प्रदक्षिणाम् ॥&lt;br&gt;&#xA;लोकेशाश्च दिगीशाश्च ये चान्ये कारणेश्वराः॥1.3.1.9.७०॥&lt;br&gt;&#xA;मम प्रदक्षिणां कृत्वा स्थिरा राज्ये पुराऽभवन् ॥&lt;br&gt;&#xA;अहं च गणसंयुक्तः सर्वदेवर्षिसंयुतः ॥७१॥&lt;br&gt;&#xA;उत्तरायणसंयोगे करोमि स्वप्रदक्षिणाम् ॥&lt;br&gt;&#xA;मद्रूपं तैजसं लिङ्गमरुणाद्रिरिति श्रुतम् ॥७२॥&lt;br&gt;&#xA;त्रैलोक्यस्य हितार्थाय करिष्यामि प्रदक्षिणाम् ॥&lt;br&gt;&#xA;आगता च परान्ते च गौरी तप इहाद्भुतम् ॥ ७३ ॥&lt;br&gt;&#xA;कर्तुं प्रदक्षिणं कृत्वा मामेष्यत्यनघा पुनः ॥&lt;br&gt;&#xA;कार्तिके मासि नक्षत्रे कृत्तिकाख्ये महातपाः ॥ ७४ ॥&lt;br&gt;&#xA;मम प्रदक्षिणां गौरी प्रदोषे रचयिष्यति ॥&lt;br&gt;&#xA;नराणामल्पपुण्यानां दुर्लभं तत्प्रदक्षिणम् ॥ ७५ ॥&lt;br&gt;&#xA;ज्योतिर्लिगस्य दृष्टस्य देवी प्रार्थनया तथा ॥&lt;br&gt;&#xA;मया समेता देवी सा प्राप्ताऽपीतकुचाभिधा ॥ ७६ ॥&lt;br&gt;&#xA;आश्वास्यति सुरान्सर्वानुत्तरायणसङ्गमे ॥&lt;br&gt;&#xA;देवगन्धर्वयक्षाणां सिद्धानामपि रक्षसाम् ॥ ७७ ॥&lt;br&gt;&#xA;सर्वेषां देवयोनीनां भविता तत्र सङ्गमः ॥&lt;br&gt;&#xA;ये तदा मां समागत्य पूजयन्ति तपोधिकाः ॥ ७८ ॥&lt;br&gt;&#xA;सर्वजन्मकृताघौघ प्रायश्चित्तं व्रजन्ति ते ॥&lt;br&gt;&#xA;दुर्ल्लभं तद्दिनं पुंसामुत्तरायणसङ्गमे ॥ ७९ ॥&lt;br&gt;&#xA;तदा मद्रूपमभ्यर्च्य कृतार्थाः सन्तु मानवाः ॥&lt;br&gt;&#xA;प्रदक्षिणं तु मे दिव्यं कुर्वन्ति च महीभुजः ॥ 1.3.1.9.८० ॥&lt;br&gt;&#xA;तेषां पुरोगतः साक्षादहं जेष्यामि विद्विषः ॥&lt;br&gt;&#xA;राजा यस्य तु देशस्य यो यो राजा तपोधिकः ॥ ८१ ॥&lt;br&gt;&#xA;स कारयेद्विप्रमुख्यैः श्रोत्रियैर्मे प्रदक्षिणाम् ॥&lt;br&gt;&#xA;मण्डलं मण्डलार्द्धं वा सङ्कल्पविधिपूर्वकम् ॥ ६२ ॥&lt;br&gt;&#xA;तस्य तस्य स्थिरं राज्यं शत्रूणां च पराहतिम् ॥&lt;br&gt;&#xA;करिष्यामि मुने नित्यमहमेव पुरःस्थितः ॥ ८३ ॥&lt;br&gt;&#xA;न वाहनेन कुर्वीत मम जातु प्रदक्षिणाम् ॥&lt;br&gt;&#xA;धर्मलुब्धमना जानञ्छिवाचारपरिप्लुतिम् ॥ ८४ ॥&lt;br&gt;&#xA;धर्मकेतुः पुरा राजा यमलोकादुपागतः ॥&lt;br&gt;&#xA;मम प्रदक्षिणां कर्त्तुं तुरगेणाभ्यरोचयत् ॥ ८५ ॥&lt;br&gt;&#xA;क्षणेन तुरगो जातो गणनाथः सुरार्चितः ॥&lt;br&gt;&#xA;प्रतिपेदे पदं शैवं विमुच्य धरणीपतिम् ॥ ८६ ॥&lt;br&gt;&#xA;वीक्ष्य तं वाहनं भूयो गणनाथवपुर्द्धरम् ॥&lt;br&gt;&#xA;पादप्रदक्षिणां कृत्वा स्वयं च गणपोऽभवत् ॥ ८७ ॥&lt;br&gt;&#xA;तदाप्रभृति शक्राद्याः सुरा विष्णुसमन्विताः ॥&lt;br&gt;&#xA;पादाभ्यामेव कुर्वन्ति मम सर्वे प्रदक्षिणाम् ॥ ८८ ॥&lt;br&gt;&#xA;स्वर्गान्निपातितः कोऽपि सिद्धः काले तपःक्षयात् ॥&lt;br&gt;&#xA;प्रदक्षिणां ततः कृत्वा पुनर्लब्धपदोऽभवत् ॥ ८९ ॥&lt;br&gt;&#xA;स्खलितं पादजं रक्तं मम कर्तुः प्रदक्षिणम् ॥&lt;br&gt;&#xA;मार्ज्यते तस्य देवेन्द्र मौलिमन्दारकेसरैः ॥ 1.3.1.9.९० ॥&lt;br&gt;&#xA;प्रदक्षिणमहावीथी शिलाशकलघट्टितम् ॥&lt;br&gt;&#xA;पदं सन्धार्यते पुंसां श्रीपयोधरकुङ्कुमैः ॥ ९१ ॥&lt;br&gt;&#xA;मणिपर्वतशृङ्गेषु कल्पद्रुमवनान्तरे ॥&lt;br&gt;&#xA;सञ्चरन्ति सदा मर्त्या मम कृत्वा प्रदक्षिणम् ॥ ९२ ॥&lt;br&gt;&#xA;॥ गौर्युवाच ॥ ॥&lt;br&gt;&#xA;उपचारप्रवृत्तानां फलं मे शम्स सुव्रत ॥&lt;br&gt;&#xA;यैर्वै जनः कृतार्थः स्याद्यथाशक्ति कृतादरः ॥ ९३ ॥&lt;br&gt;&#xA;॥ मुनिरुवाच ॥ ॥&lt;br&gt;&#xA;उपचारफलं देवि शृणु वक्ष्याम्यहं तव ॥&lt;br&gt;&#xA;यन्मह्यं कृपया पूर्वमुक्तवान्परमेश्वरः ॥ ९४ ॥&lt;br&gt;&#xA;लूती तन्तुकजालानि संसृज्य क्वचिदेव मे ॥&lt;br&gt;&#xA;जातिस्मरो महीध्रेऽस्मिन्सोंऽशुकैर्मां व्यवेष्टयत् ॥ ९५ ॥&lt;br&gt;&#xA;गजः कश्चितृषाक्रान्तो विमुच्य च मधु क्वचित् ॥&lt;br&gt;&#xA;वनपल्लवमुत्कीर्य मुक्तोऽभूद्गणनायकः ॥ ९६ ॥&lt;br&gt;&#xA;कृमयो विलुठन्तो मे पार्श्वे दुरितवर्जिताः ॥&lt;br&gt;&#xA;सिद्धवेषाः पुनः सर्वे मम लोकं व्रजन्ति ते ॥ ९७ ॥&lt;br&gt;&#xA;अव्युच्छिन्नप्रदीपार्चिः क्षणमप्यादधाति यः ॥&lt;br&gt;&#xA;स्वयम्प्रकाशः स भवन्मम सारूप्यमश्नुते ॥ ९८ ॥&lt;br&gt;&#xA;हारीतः कोपि सम्प्राप्तः शाखानीडो ममान्तिके ॥&lt;br&gt;&#xA;खद्योतो दीपवन्नक्तं तावन्मुक्तिं समागतः ॥ ९९ ॥&lt;br&gt;&#xA;गावः प्रस्रवणैः सिक्ता वत्सस्मरणसम्भवैः ॥&lt;br&gt;&#xA;मत्पार्श्वे मुक्तिमापुस्ता मम लोकं समाश्रयन् ॥ 1.3.1.9.१०० ॥&lt;br&gt;&#xA;काकः पक्षजवातेन बलिग्रहणलोलुपः ॥&lt;br&gt;&#xA;मार्जयन्मत्पुरोभागं मुक्तिं प्रापद्यत क्षणात् ॥ १०१ ॥&lt;br&gt;&#xA;मूषको मद्गुहाभागं मणिसङ्घविकर्षणैः ॥&lt;br&gt;&#xA;प्रकाशयन्वितिमिरं मम रूपमपद्यत ॥ १०२ ॥&lt;br&gt;&#xA;छायावृक्षत्वमास्थातुं मुनयस्त्रिदशा अपि ॥&lt;br&gt;&#xA;प्रार्थयन्त्येव मत्पार्श्वे न पुनःसम्भवेच्छया॥१०३॥&lt;br&gt;&#xA;गोपुरं शिखरं शालां मण्डपं वापिकामपि ॥&lt;br&gt;&#xA;कुर्वतां मत्पुरोभागे सिध्यन्तीष्टार्थसम्पदः ॥ १०४ ॥&lt;br&gt;&#xA;सदा मर्त्त्यैरनासाद्यमग्निलिङ्गमिदं मम ॥&lt;br&gt;&#xA;अनासाद्याचलेशाख्यं पूज्यतां वसुधातले ॥१०५॥&lt;br&gt;&#xA;वीक्षणस्पर्शनध्यानैः स्वभूतं निखिलं जगत् ॥&lt;br&gt;&#xA;पोषयन्ती परा शक्तिः पूज्याऽपीतकुचाभिधा ॥१०६॥&lt;br&gt;&#xA;सर्वलोकैकजननी सम्प्राप्ता नित्ययौवनम्॥&lt;br&gt;&#xA;यौवनप्रार्थिभिः सेव्या सदाऽपीतकुचाभिधा ॥ १०७॥&lt;br&gt;&#xA;क्षणात्तस्य पुरोभागे वसतां प्राणिनामिह ॥&lt;br&gt;&#xA;परत्र वात्र दुष्प्राप्यमिष्टवस्तु न विद्यते ॥१०८॥&lt;br&gt;&#xA;अप्रमेयगुणाधारमपेक्षितवरप्रदम् ॥&lt;br&gt;&#xA;अशेषभोगनिलयं शोणाद्रीशं समर्चय ॥१०९॥&lt;br&gt;&#xA;लब्धकामा पुनः शम्भुमाश्रयिष्यसि सुव्रते ॥&lt;br&gt;&#xA;तपश्चरणमप्येतत्तव लोकहितावहम् ॥ 1.3.1.9.११० ॥&lt;br&gt;&#xA;न केवलं तव तपः स्ववाञ्छितफलप्रदम् ॥&lt;br&gt;&#xA;तपस्यतामृषीणां च क्षेमायैव भविष्यति॥१११॥&lt;br&gt;&#xA;कारणान्तरमाशङ्क्य तपः कुर्वन्ति देवताः ॥&lt;br&gt;&#xA;रहस्यं देवतानां तु फलेनैवानुमीयते ॥ ११२ ॥&lt;br&gt;&#xA;वयं च सहसंवासास्तव व्रतनिरीक्षणात् ॥&lt;br&gt;&#xA;कृतार्थाः स्याम देवेशि तपसा नः कृतार्थता ॥ ११३ ॥&lt;br&gt;&#xA;इति तस्य मुनेर्वाक्यमर्थगर्भं निशम्य सा ॥&lt;br&gt;&#xA;गौरी कौतुकसंयुक्ता प्रशशम्स महामुनिम् ॥ ११४ ॥&lt;br&gt;&#xA;तपः किमन्यत्कर्तव्यं लब्धं तव तु दर्शनम् ॥&lt;br&gt;&#xA;अरुणाद्रिरयं दृष्टः श्रुतं माहात्म्यमस्य च ॥ ११५ ॥&lt;br&gt;&#xA;अहो भूमेस्तु वैचित्र्यं यतो दृष्टा दिवोऽधिका ॥&lt;br&gt;&#xA;यत्रैव तैजसं लिङ्गं देवतानां वरप्रदः ॥ ११६ ॥&lt;br&gt;&#xA;शिवः प्रसादसिद्धो मे दर्शितं स्थानमात्मनः ॥&lt;br&gt;&#xA;अत्रैव शिवमाराध्य वशीकुर्यां जगद्गुरुम् ॥ ११७ ॥&lt;br&gt;&#xA;अविनाभूतमैक्यं मे देवेन भवतात्सदा ॥&lt;br&gt;&#xA;त्वया कृतेन साह्येन भवेयं शिवनायिका ॥ ११८ ॥&lt;br&gt;&#xA;इति गौतमसन्निधौ तदानीं कृतसंवित्तप आदरेण कर्तुम् ॥&lt;br&gt;&#xA;अभजद्रुचिरां च पर्णशालां मुनिना चानुमता तथेति भक्त्या ॥ ११९ ॥&lt;br&gt;&#xA;सुकुमारतनुः सरोरुहाक्षी घनतुङ्गस्तनकल्पितोत्तरीया ॥&lt;br&gt;&#xA;जटिला हरिनीलरत्नकान्तिर्गिरिजा राजति देहवत्तपःश्रीः ॥ 1.3.1.9.१२० ॥&lt;br&gt;&#xA;नियमैर्बहुभिस्तपोविशेषैः क्रतुषु प्राप्तविचित्रयोगबन्धैः ॥&lt;br&gt;&#xA;निगमागमदृष्टधर्ममार्गं सकलं सा तु कृतार्थतामनैषीत् ॥ १२१ ॥&lt;br&gt;&#xA;तपसा विविधेनतप्यमाना न कदाचित्परिखेदमाप तन्वी ॥&lt;br&gt;&#xA;हरिरत्नमयी च कापि वल्ली नितरां दीप्तिमती बभूव बाला ॥ १२२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे माहेश्वरखण्डेऽरुणाचलमाहात्म्ये पूर्वार्धेऽरुणेश्वरप्रदक्षिणामाहात्म्यवर्णनन्नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१० युद्धवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/010_yuddhavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/010_yuddhavarNanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;अथ देवा महीं हित्वा महिषासुरपीडिताः ॥&lt;br&gt;&#xA;नत्वा गौरीं तपस्यन्तीं जग्मुः शरणमाकुलाः ॥ १ ॥&lt;br&gt;&#xA;अथ तानभयं देहि देवीति भयविह्वलान् ॥&lt;br&gt;&#xA;अमरान्वीक्ष्य सा देवी किं कार्यमिति चाभ्यधात् ॥ २ ॥&lt;br&gt;&#xA;ततो विज्ञापयामासुर्दैत्येन्द्राद्भयमात्मनाम् ॥&lt;br&gt;&#xA;देव्यै बद्धाञ्जलिपुटा देवा इन्द्रपुरोगमाः ॥ ३ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;अप्सरोभिः परिवृतः सुखं क्रीडति नन्दने ॥&lt;br&gt;&#xA;ऐरावतमुखान्सर्वान्दिङ्नागान्निजमन्दिरे ॥ ४ ॥&lt;br&gt;&#xA;आवसयन्विनोदार्थमङ्गनाभिः सहागतान् ॥&lt;br&gt;&#xA;उच्चैःश्रवःपुरोगानामुपभोगं करोत्यसौ ॥ ५ ॥&lt;br&gt;&#xA;मन्दुरास्वस्य रम्यासु दृश्यन्ते लक्षकोटयः ॥&lt;br&gt;&#xA;हुताशवाहनं मेषं पुत्रारोहार्थमीप्सति ॥ ६ ॥&lt;br&gt;&#xA;याम्यं महिषमानीय शकटे सोऽभ्यवाहयत् ॥&lt;br&gt;&#xA;सिद्धीराकृष्य सकला गृहकर्मणि चादिशत् ॥ ७ ॥&lt;br&gt;&#xA;अप्सरःसङ्घमखिलमात्मसेवार्थमानयत् ॥&lt;br&gt;&#xA;अन्यत्किमपि यद्वस्तु रत्नभूतं जगत्त्रये ॥ ८ ॥&lt;br&gt;&#xA;अनाहृतं पुनर्हर्तुं न विश्राम्यति कोपवान् ॥&lt;br&gt;&#xA;वयं च सेवका भूत्वा नित्यं भीतिसमन्विताः ॥ ९ ॥&lt;br&gt;&#xA;पूजयन्तश्च तस्याज्ञां नान्यां वीक्षामहे गतिम् ॥&lt;br&gt;&#xA;शरणागतसन्त्राणं तपःफलमुदाहृतम् ॥ 1.3.1.10.१० ॥&lt;br&gt;&#xA;दुर्जयोऽयं वरो दैत्यः सर्वेषां बलिनामपि ॥&lt;br&gt;&#xA;सुराणामपि दैत्यानां शिवाल्लब्धवरोदयः ॥ ११ ॥&lt;br&gt;&#xA;अस्य शृङ्गाहतः सिन्धुर्व्यावर्जितमिति ब्रुवन् ॥&lt;br&gt;&#xA;रत्नोपहारदानेन नित्यं तत्प्रीतिमिच्छति ॥ १२ ॥&lt;br&gt;&#xA;पर्वतांश्च समुत्क्षिप्य शृङ्गाग्रेण महोद्धतः ॥&lt;br&gt;&#xA;क्रीडति क्षोदिताशेषधातुधूलिविलेपनैः ॥ १३ ॥&lt;br&gt;&#xA;न शक्यमतुलं तस्य बलमन्यदुरासदम् ॥&lt;br&gt;&#xA;स्वयमेव विजानीहि हत्वा ते निजतेजसा ॥ १४ ॥&lt;br&gt;&#xA;शम्भुशक्तिः परा सेयं स्त्रीरूपेणात्र दृश्यते ॥&lt;br&gt;&#xA;त्वयैवायं निहन्तव्यः शिवाल्लब्धवरो ह्ययम् ॥ १५ ॥&lt;br&gt;&#xA;न जानीमो वयं देवि किञ्चिच्छम्भुविचेष्टितम् ॥&lt;br&gt;&#xA;केवलं पालनीयाः स्म जगन्मात्रा सदा त्वया ॥ १६ ॥&lt;br&gt;&#xA;इति तेषां भयार्तानामाकर्ण्य वचनं शुभम् ॥&lt;br&gt;&#xA;व्याजहार प्रसन्नात्मा देवी दत्त्वाभयं तदा ॥ १७ ॥&lt;br&gt;&#xA;शरणागतसन्त्राणं तपसि स्थितया मया॥&lt;br&gt;&#xA;कर्त्तव्यममराः कालात्क्षीणः शत्रुर्भविष्यति ॥१८॥&lt;br&gt;&#xA;उपायेन समाकृष्य हनिष्यामि महासुरम् ॥&lt;br&gt;&#xA;निरागसस्तु हननमद्य मे न हि युज्यते ॥१९॥&lt;br&gt;&#xA;धर्मगे धर्मभेत्तारः शलभत्वं व्रजन्ति हि ॥&lt;br&gt;&#xA;देवास्तद्वचनं श्रुत्वा प्रणम्य गिरिकन्यकाम् ॥1.3.1.10.२०॥&lt;br&gt;&#xA;जग्मुर्यथागतं सर्वे निर्भया हृष्टचेतसः ॥२१॥&lt;br&gt;&#xA;गतेषु तेषु देवेषु गौरी कमललोचना ॥&lt;br&gt;&#xA;बभूव मोहिनी शक्तिः कान्तियुक्ता ततोदरी ॥२२ ॥&lt;br&gt;&#xA;सा देवी दिक्षु शैलेषु चतुर्ष्वरुणभूभृतः ॥&lt;br&gt;&#xA;रक्षार्थं स्थापितवती चतुरो बटुकान्वरान् ॥ २३ ॥&lt;br&gt;&#xA;यदा कैलासशिखरादागता शैलकन्यका ॥&lt;br&gt;&#xA;अन्वगच्छन्सेवमानाश्चतस्रो मातरस्तदा ॥ २४ ॥&lt;br&gt;&#xA;दुन्दुभिः सत्यवत्याख्या तथा चानवमी परा ॥&lt;br&gt;&#xA;सुन्दरीति चतस्रस्तामन्वयुः परिचारिकाः ॥ २५ ॥&lt;br&gt;&#xA;विमुञ्चतातिथिं श्रान्तं क्षुत्पिपासा समन्वितम् ॥&lt;br&gt;&#xA;अरुणाद्रिमिमं द्रष्टुं नान्यमित्यब्रवीच्च तान् ॥ २६ ॥&lt;br&gt;&#xA;सीमाशलस्थितान्वीरांस्तानादिश्य बलाधिकान् ॥&lt;br&gt;&#xA;तपश्चचाराद्रिकन्या गौतमाश्रमसन्निधौ ॥ २७ ॥&lt;br&gt;&#xA;तस्यां तपत्यां तन्वङ्ग्यां न तापः कश्चिदप्यभूत् ॥&lt;br&gt;&#xA;ववर्ष काले जलदः सफलाश्चाभवन्द्रुमाः ॥ २८ ॥&lt;br&gt;&#xA;विरोधीनि च सत्त्वानि मुमुचुः पूर्वमत्सरम् ॥&lt;br&gt;&#xA;आश्रमः सर्वजन्तूनां शरण्योऽभूद्भयापहः ॥ २९ ॥&lt;br&gt;&#xA;योजनद्वयपर्यन्तं सीमाशैलेषु संस्थितैः ॥&lt;br&gt;&#xA;चतुभिर्वटकैः शूरै रक्षितश्चारुणाचलः ॥ 1.3.1.10.३० ॥&lt;br&gt;&#xA;नोदभूत्कश्चन त्रासो न च दृष्टो भयोदयः ॥&lt;br&gt;&#xA;न व्याधिपीडनं चासीत्तत्र नारिविजृम्भणम् ॥ ३१ ॥&lt;br&gt;&#xA;कृतार्था मुनयः सर्वे प्रशंसन्तो नगात्मजाम् ॥&lt;br&gt;&#xA;शिवलोकपदं केचित्प्रत्यशंसंस्तथाश्रमम् ॥ ३२ ॥&lt;br&gt;&#xA;सा च गौरी तपो घोरं कुर्वती च दिवानिशम् ॥&lt;br&gt;&#xA;न तृप्तिमाययौ बाला शिवसन्तोषकारकम् ॥ ३३ ॥&lt;br&gt;&#xA;महिषश्च महावीर्यो मृगयां कर्तुमुद्यतः ॥&lt;br&gt;&#xA;चचार काननं सर्वं विदूरे शोणभूभृतः ॥ ३४ ॥&lt;br&gt;&#xA;दैत्यसैन्यसमायुक्तो मृगयूथान्यनेकशः ॥&lt;br&gt;&#xA;वनेषु निघ्नस्तरसा विचचाराशु भक्षयन् ॥ ३५ ॥&lt;br&gt;&#xA;धन्विभिर्बलिभिर्वीरैर्मृगाः केचिदनुद्रुताः ॥&lt;br&gt;&#xA;भयार्त्ताः परिधावन्तः प्राविशंस्तं तथाश्रमम् ॥ ३६ ॥&lt;br&gt;&#xA;अनुव्रजन्तो दितिजा मृगांस्तान्हन्तुमुद्यताः ॥&lt;br&gt;&#xA;वारिता बटुकैर्वीरैर्मा यातात्रेति सत्वरैः ॥ ३७ ॥&lt;br&gt;&#xA;किमत्रेति तदा पृष्टा बटुका दुष्टदानवैः ॥&lt;br&gt;&#xA;तपस्यति वरारोहा कन्यात्रेत्याहुरञ्जसा ॥ ३८ ॥&lt;br&gt;&#xA;न केनचित्प्रवेष्टव्यं बलिना मुनिसेवितम् ॥&lt;br&gt;&#xA;तपःस्थानमिदं देव्याः शरणागतरक्षकम् ॥ ३९ ॥&lt;br&gt;&#xA;इति तेषां वचः श्रुत्वा बलिनो दुष्टदानवाः ॥&lt;br&gt;&#xA;तथेति विनिवृत्त्याशु कर्त्तव्यं समचिन्तयन् ॥ 1.3.1.10.४० ॥&lt;br&gt;&#xA;मायया पक्षिरूपास्ते प्रविश्याश्रममादरात् ॥&lt;br&gt;&#xA;आरामवृक्षशाखासु निषेदुः खादिहेक्षितुम् ॥ ४१ ॥&lt;br&gt;&#xA;सा पुनर्ल्लसितारण्ये सर्वर्तुकुसुमान्विते ॥&lt;br&gt;&#xA;तपस्यन्ती तदा दृष्टा माया दैत्यस्य सैनिकैः ॥ ४२ ॥&lt;br&gt;&#xA;रूपलावण्यते तस्या निश्चयं तपसि स्थितम् ॥&lt;br&gt;&#xA;वीक्ष्य ते विस्मयोपेता गत्वा तस्मै न्यवेदयन् ॥४३॥&lt;br&gt;&#xA;स स्मरार्तो वृद्धरूपः प्रविवेशाश्रमं तदा ॥&lt;br&gt;&#xA;पूजितोऽस्याः सखीभिश्च गतश्रान्तिरिव स्थितः ॥ ४४ ॥&lt;br&gt;&#xA;वृद्धोऽपृच्छत्किमर्थं तु तपोऽस्या इति तास्तथा ॥&lt;br&gt;&#xA;बाला कान्तप्रसादार्थं चिरमत्र तपस्यति ॥ ४५ ॥&lt;br&gt;&#xA;परं स बलवान्कान्तो न कदापि प्रसीदति ॥&lt;br&gt;&#xA;कार्यं विवाहसमये मनोरथं यथोचितम् ॥ ४६ ॥&lt;br&gt;&#xA;अपूर्वप्रभुणा तेन नवोपकरणं महत् ॥&lt;br&gt;&#xA;सद्योजातकुलालेन सद्यः सृष्टैर्विपाचितैः ॥ ४७ ॥&lt;br&gt;&#xA;भाजनरपि साद्यस्कैर्न्यस्तः पक्वैश्च शालिभिः ॥&lt;br&gt;&#xA;तादृशैः साधनैः सर्वैस्तादृशैर्द्रव्यसञ्चयैः ॥ ४८ ॥&lt;br&gt;&#xA;अपूर्वदृष्टविभवैः कार्यं स्यादुपकारणम् ॥&lt;br&gt;&#xA;सिद्धे तथोपकरणेऽस्याः सद्योऽस्तु स्वयंवरः ॥ ४९ ॥&lt;br&gt;&#xA;इति तासां वचः श्रुत्वा विहसन्महिषोऽभ्यधात् ॥&lt;br&gt;&#xA;तपःफलमहं प्राप्तः सत्यमस्या इति स्थितम् ॥&lt;br&gt;&#xA;मदीया सकलां भूतिं शृणु बाले तपस्विनि ॥ 1.3.1.10.५० ॥&lt;br&gt;&#xA;महिषोऽहं महावीरो दैत्येन्द्रः सुरवन्दितः ॥&lt;br&gt;&#xA;जगत्त्रयमिदं सर्वं मयैव परिगृह्यते ॥ ५१ ॥&lt;br&gt;&#xA;अनन्यवीरसद्भावो मय्येव भुजशुष्मणा ॥&lt;br&gt;&#xA;कामरूपोस्म्यहं बाले सर्वभोगप्रदायकः ॥ ५२ ॥&lt;br&gt;&#xA;भज मां तव भर्त्तारं प्राणिनां तपसः फलम् ॥&lt;br&gt;&#xA;सर्वं सम्पादयिष्यामि कल्पवृक्षैः समाहृतैः ॥ ५३ ॥&lt;br&gt;&#xA;सृजामि तपसा चाहं विश्वकर्माणमादितः ॥&lt;br&gt;&#xA;कामधेनुसहस्राणि सृजामि तपसा क्षणात् ॥ ५४ ॥&lt;br&gt;&#xA;नवभिर्निधिभिः प्राप्तैः पार्श्वस्थैर्नित्यदा मम ॥&lt;br&gt;&#xA;अपेक्षितार्थसंसिद्धिः सहसैवोपपाद्यते ॥ ५५ ॥&lt;br&gt;&#xA;इति तस्य वचः श्रुत्वा स्मृतदेवाभवत्क्रमात् ॥&lt;br&gt;&#xA;विसृज्य मौनं शनकैर्विहसन्ती तमब्रवीत् ॥ ५६ ॥&lt;br&gt;&#xA;अहं बलवतो भार्या भविष्यामि तपश्चिरम् ॥&lt;br&gt;&#xA;करोमि यद्यसि बली बलं दर्शय मे निजम् ॥५७॥&lt;br&gt;&#xA;विरच स्त्रीस्वभावं स्वं श्रुत्वा तद्वाक्यमुत्थितम् ॥&lt;br&gt;&#xA;हते कोयमिति क्रोधान्ननर्द महिषासुरः ॥५८ ॥&lt;br&gt;&#xA;जिघृक्षतं समायान्तं वीक्ष्य तं महिषासुरम् ॥&lt;br&gt;&#xA;अभूद्दुरासदा दुर्गा कन्या सा ज्वलनाकृतिः ॥ ५९ ॥&lt;br&gt;&#xA;महामायां समालोक्य ज्वलन्ती पुरतः स्थिताम् ॥&lt;br&gt;&#xA;स्वयं स महिषाकारो ववृधे मेरुसन्निभः ॥1.3.1.10.६० ॥&lt;br&gt;&#xA;कुलभूधरशृङ्गाणि शृङ्गाभ्यां मुहुराक्षिपन् ॥&lt;br&gt;&#xA;आजुहाव निजां सेनामापूरितदिगन्तराम् ॥ ६१ ॥&lt;br&gt;&#xA;अथ ब्रह्ममुखा देवाः प्रणम्य विविधायुधैः ॥&lt;br&gt;&#xA;पूजयामासुरात्मीयैर्दुर्गां कालाग्निरूपिणीम् ॥ ६२ ॥&lt;br&gt;&#xA;पञ्चहेतीर्हरिः प्रादाद्दश चापि सदाशिवः ॥&lt;br&gt;&#xA;ब्रह्मा चतस्रश्च तदा तस्यै मायातिरोहिताः ॥ ६३ ॥&lt;br&gt;&#xA;दिक्पालाश्च सुराश्चान्ये पर्वताश्च पयोधयः ॥&lt;br&gt;&#xA;स्वीयैराभरणैः शस्त्रैरधृष्यास्तामपूजयन् ॥ ६४ ॥&lt;br&gt;&#xA;माया सा बहुभिर्हस्तैर्ज्वलदायुधसञ्चयैः ॥&lt;br&gt;&#xA;आबद्धकवचा तूर्णं दुर्गाभूत्सिंहवाहना ॥ ६५ ॥&lt;br&gt;&#xA;आपूरितदिशाभोगा तेजस्तत्सोढुमक्षमः ॥&lt;br&gt;&#xA;दुर्गाया घोरमालोक्य महिषस्तु पलायितः ॥ ६६ ॥&lt;br&gt;&#xA;अथ तेजो निजं घोरं प्रज्वलत्सोढुमक्षमम् ॥&lt;br&gt;&#xA;पलायमानमालोक्य महिषं सा व्यचिन्तयत् ॥ ६७ ॥&lt;br&gt;&#xA;उपायेन निहन्तव्यो दुष्टोऽयं महिषासुरः ॥&lt;br&gt;&#xA;मदपूर्वं निवृत्यन्ते मृगा मृगयुभिर्वने ॥ ६८ ॥&lt;br&gt;&#xA;दूतोक्तिभिः समाकृष्य मृद्वीभिर्मर्मवृत्तिभिः ॥&lt;br&gt;&#xA;कोपमस्य समुद्भाव्य करिष्येभिमुखं क्षणात् ॥ ६९ ॥&lt;br&gt;&#xA;अधर्मवृत्तियुक्तानां धर्मवाक्यपरिश्रवात् ॥&lt;br&gt;&#xA;कोपः समुद्भवेत्सद्यः स्वजीवक्षयकारणम् ॥ 1.3.1.10.७० ॥&lt;br&gt;&#xA;अथवा धर्मबुद्धिस्सन्यदि शान्तो भविष्यति ॥&lt;br&gt;&#xA;तदा हितोपदेशेन धर्मलोपो न सम्भवेत् ॥ ७१ ॥&lt;br&gt;&#xA;तपस्यद्भिः सदा कार्यः कोपत्यागः फलान्वितः ॥&lt;br&gt;&#xA;धर्महानिर्न सोढव्या तत्कोपो हि तपः परम् ॥ ७२ ॥&lt;br&gt;&#xA;इति सञ्चिन्त्य सा गौरी नाम्ना सुरगुरुं मुनिम् ॥&lt;br&gt;&#xA;सङ्कल्प्य वानरमुखं प्राहिणोदसुरं प्रति ॥ ७३ ॥&lt;br&gt;&#xA;गच्छ त्वं मायया युक्तो महर्षे वानरानन ॥&lt;br&gt;&#xA;महिषं बोधयित्वा च वचनं शीघ्रमाव्रज ॥ ७४ ॥&lt;br&gt;&#xA;मैव त्वमरुणाद्रीशमुपपीडय दुर्मते ॥&lt;br&gt;&#xA;अत्र दुर्मनसां वीर्यमदृश्यं भवति क्षणात् ॥ ७५ ॥&lt;br&gt;&#xA;न कलेरुपतापोऽत्र नासुरैरपि पीडनम् ॥&lt;br&gt;&#xA;न साहसं च शुभदं शिवभक्तिमतामपि ॥ ७६ ॥&lt;br&gt;&#xA;पूर्वजन्मकृतैः पुण्यैर्लब्धवीर्यमहोदयः ॥&lt;br&gt;&#xA;मा त्वं शोणाचलेशाग्नौ शलभत्वं भजासुर ॥ ७७ ॥&lt;br&gt;&#xA;शिवेन दत्ता विभवास्तव पूर्वतपोबलात् ॥&lt;br&gt;&#xA;दह्येरन्यत्र तरसा दाववह्नौ यथा द्रुमाः ॥ ७८ ॥&lt;br&gt;&#xA;अत्र धर्मात्मनां वासः शिवभक्तिमतां सदा ॥&lt;br&gt;&#xA;परपीडाप्रसक्तानां भवेद्रोगशतावृतः ॥ ७९ ॥&lt;br&gt;&#xA;ऐश्वर्य्यमतुलं प्राप्तो बलमन्यद्दुरासदम् ॥&lt;br&gt;&#xA;किमर्थं स्वल्पबुद्धिः सन्स्वदोषैर्नाशमेष्यसि ॥ 1.3.1.10.८० ॥&lt;br&gt;&#xA;मया कन्या पुनर्दृष्टा विशेषादबला मता ॥&lt;br&gt;&#xA;अन्तर्गतोरुणाद्रीश एतस्मात्सा विशिष्यते ॥ ८१ ॥&lt;br&gt;&#xA;अथवा युक्तिभेदैस्त्वं शास्त्रैर्वा शिवसम्मतैः ॥&lt;br&gt;&#xA;अनिग्राह्यमनोवृत्तिरात्मसैन्यं समानय ॥ ८२ ॥&lt;br&gt;&#xA;येन लोकान्समस्तांस्त्वं बाधसे बलगर्वितः ॥&lt;br&gt;&#xA;तत्सैन्यं तव वृद्धं च क्षणाद्धक्ष्यामि तेजसा ॥८३॥&lt;br&gt;&#xA;आनीय सकलं सैन्यमग्रे स्थापय सायुधम् ॥&lt;br&gt;&#xA;सद्यस्त्वात्मबलैः सृष्टेः संहरिष्यामि तत्क्षणात् ॥८४॥&lt;br&gt;&#xA;मच्छस्त्र परिकृत्तस्य ससैन्यस्य तवायुषः ॥&lt;br&gt;&#xA;मुक्तिरत्रैव भविता को जानाति शिवेहितम् ॥ ८५ ॥&lt;br&gt;&#xA;वार्यमाणोऽपि पूर्वेण कर्मणा प्रेरितो जनः ॥&lt;br&gt;&#xA;अवशः कर्म कुरुते भुङ्क्ते च सदृशं फलम् ॥ ८६ ॥&lt;br&gt;&#xA;त्वयापि करुणावाक्यं वक्तव्यं किल भूरिभिः ॥&lt;br&gt;&#xA;अकार्यविनिवृत्त्यर्थं नित्यधर्मानुपालने ॥ ८७ ॥&lt;br&gt;&#xA;इति गौर्या समादिष्टा वाचं कपिमुखो मुनिः ॥&lt;br&gt;&#xA;दूतः सन्सर्वमाचष्ट महिषस्याग्रतः स्थितः ॥ ८८ ॥&lt;br&gt;&#xA;सोऽपि सर्वं समाकर्ण्य क्रोधवेगसमाकुलः ॥&lt;br&gt;&#xA;तं भक्षयितुमारेभे सोपि मायाबलाद्ययौ ॥८९॥&lt;br&gt;&#xA;अथ सैन्यं निजं सर्वं समाहूय दुराशयः ॥&lt;br&gt;&#xA;सन्नद्धं सायुधं योद्धुमादिशल्लोकभीषणम् ॥1.3.1.10.९०॥&lt;br&gt;&#xA;युगान्तसमयोद्वेलचतुरर्णवसन्निभम् ॥&lt;br&gt;&#xA;सैन्यानां सैन्यमतुलं शोणाद्रिं पर्यवेष्टयत् ॥ ९१ ॥&lt;br&gt;&#xA;अथ गौरी समालोक्य दैत्यानां सैन्यमद्भुतम्॥&lt;br&gt;&#xA;ससर्ज तैजसाञ्शूरान्घोरान्भूतगणान्बहून् ॥९२॥&lt;br&gt;&#xA;एकपादाक्षिचरणा लम्बकर्णपयोधराः ॥&lt;br&gt;&#xA;पाणिपादशिरःकुक्षिवक्त्राः केचिद्विनिर्गताः ॥ ९३ ॥&lt;br&gt;&#xA;अहं ग्रसामि सकलमपर्याप्तमिदं मम ॥&lt;br&gt;&#xA;अहमेव हनिष्यामि दैत्यसैन्यमशेषतः ॥९४॥&lt;br&gt;&#xA;किं त्वयात्र पुनः कार्यं वीक्ष्य त्वं तिष्ठ केवलम् ॥&lt;br&gt;&#xA;अहमेवात्र योत्स्यामीत्यभाषन्त परस्परम्॥ ॥९५॥&lt;br&gt;&#xA;तेषां कथयतां शङ्खं गणानां योगिनीगणैः ॥&lt;br&gt;&#xA;अधमत्सा भगवती हन्तुं तद्दैत्यमण्डलम् ॥९६॥&lt;br&gt;&#xA;आलोक्य तां तथारूपामापतंस्तस्य सैनिकाः ॥&lt;br&gt;&#xA;दर्शयन्तः स्ववीर्याणि स्वामिनोग्रे धृतायुधाः ॥ ९७ ॥&lt;br&gt;&#xA;ववृषुः शस्त्रवर्षाणि दैत्याः प्रतिदिगन्तरम् ॥&lt;br&gt;&#xA;बाणैः कार्मुकनिर्मुक्तैस्तानि सा तु न्यवारयत् ॥ ॥ ९८ ॥&lt;br&gt;&#xA;रथानां वारणेन्द्राणां हयानां लक्षकोटिभिः ॥&lt;br&gt;&#xA;युयुधुर्भूतवेताला देव्या सृष्टास्तु दुर्जयाः ॥ ९९ ॥&lt;br&gt;&#xA;मातरो विविधाकारा डाकिन्यो योगिनीगणाः ॥&lt;br&gt;&#xA;सृष्टाश्च तेजसा भूयः पिशाचाः प्रेतराक्षसाः ॥ 1.3.1.10.१०० ॥&lt;br&gt;&#xA;देव्या सृष्टेन सैन्येन दुर्जयेन महासुराः ॥&lt;br&gt;&#xA;भक्षिताश्चूर्णिता भिन्ना दारिता निहताः क्षणात् ॥ १०१ ॥&lt;br&gt;&#xA;देवी च सायुधा दृष्टा ज्वलन्ती निहतासुरैः ॥&lt;br&gt;&#xA;नृत्यद्भूतगणैर्भुक्तै रक्तैर्मांसैश्च तोषितैः ॥ १०२ ॥&lt;br&gt;&#xA;यदा कैलासशिखरात्प्राप्ता कर्त्तुं तपो भुवम् ॥&lt;br&gt;&#xA;तदा समागताः काश्चिन्मातृका देहगुप्तये ॥ १०३ ॥&lt;br&gt;&#xA;दुन्दुभिः सत्यवत्याख्या तथा चान्तवती परा ॥&lt;br&gt;&#xA;सुन्दरीति चतस्रस्ता अन्वयुः परिचारिकाः ॥ १०४ ॥&lt;br&gt;&#xA;देव्या सृष्टा च चामुण्डा दंष्ट्रावलयभीपणा ॥&lt;br&gt;&#xA;दैत्यकृत्तिवसा मांसरक्ततृप्ता चचार सा ॥ १०५ ॥&lt;br&gt;&#xA;असुरं कञ्चिदाक्रम्य नटनं सा चकार ह ॥ १०६ ॥&lt;br&gt;&#xA;अथ तां समवेक्ष्य दुर्मदो हि ज्वलयामास च कोपवह्निना सः ॥&lt;br&gt;&#xA;अतितीव्रविवृत्तभीष्मनेत्रश्रुतिशृङ्गाग्रविभिन्नमेघजालः ॥ ॥ १०७ ॥&lt;br&gt;&#xA;ज्वलदग्निशिखाभदीर्घजिह्वापरिलीढोन्नतशैलशृङ्गभागः ॥&lt;br&gt;&#xA;अवनिं दलयन्खुराभिघातैरसकृत्पांसुभिरास्वनन्दिगन्तान् ॥१०८॥&lt;br&gt;&#xA;अतिघर्घर दीर्घघोरनादस्फुटदण्डभ्रममोहितामरो यः ॥&lt;br&gt;&#xA;धृतवालधिदण्डताड्यमानप्रतिशीर्णामितशस्त्रवर्षसङ्घः ॥१०९॥&lt;br&gt;&#xA;मृतये व्यगमद्बलित्रयाढ्यां मृगराजस्थितिभासुरां भवानीम्॥1.3.1.10.११०॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे माहेश्वरखण्डेऽरुणाचलमाहात्म्ये पूर्वार्धे देव्यास्तपश्चर्यायां महिषासुरेण सह युद्धवर्णनन्नाम दशमोऽध्यायः ॥१०॥छ॥&lt;/p&gt;</description>
    </item>
    <item>
      <title>०११ महिषासुरशिरःसंलग्रतावृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/011_mahiShAsurashiraHsaMlagratAvRttAntavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/011_mahiShAsurashiraHsaMlagratAvRttAntavarNanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;स तु सिंहस्थितां गौरीं ज्वलन्ती विविधायुधाम् ॥&lt;br&gt;&#xA;शैलवर्षेण महता कुपितः समपूरयत् ॥ १ ॥&lt;br&gt;&#xA;शरवर्षेण महता तन्निवार्य विदूरतः ॥&lt;br&gt;&#xA;बिभेद निशितैः शस्त्रैरशेषं तस्य विग्रहम् ॥ २ ॥&lt;br&gt;&#xA;भिद्यमानोऽपि दैत्येन्द्रः शैलसारप्रदुर्धरः ॥&lt;br&gt;&#xA;विषादं नागमत्किञ्चिद्ववृधे युद्धदुर्मदः ॥ ३ ॥&lt;br&gt;&#xA;भिद्यमानः स खड्गेन चक्रैरसिभिर्ऋष्टिभिः ॥&lt;br&gt;&#xA;शूलेन चायुधैश्चान्यैरन्तर्धानमगाहत ॥॥ ४ ॥&lt;br&gt;&#xA;ततः सिंहाकृतिर्भीमः प्रचण्डनिनदाननः ॥&lt;br&gt;&#xA;तीक्ष्णदंष्ट्रः शितनखः परिबभ्राम केसरी ॥ ५ ॥&lt;br&gt;&#xA;देवीसिंहश्चपेटेन ताडयामास पाणिना ॥&lt;br&gt;&#xA;दैत्यसिंहस्य च नखैस्तस्य वक्षो व्यदारयत् ॥ ६ ॥&lt;br&gt;&#xA;अथ व्याघ्रतया प्राप्तः स्फुटव्यात्ताननो महान् ॥&lt;br&gt;&#xA;तं हन्तुं च बलाद्देवी वेगेन करमक्षिपत् ॥ ७ ॥&lt;br&gt;&#xA;दीर्घाभिर्न्नीलरेखाभिः पूर्णः पिङ्गलविग्रहः ॥&lt;br&gt;&#xA;यानावलिभिराकीर्णः स्वर्णाद्रिरिव सञ्चरन् ॥ ८ ॥&lt;br&gt;&#xA;मृगैरिव परित्रातुं मुच्यमानोऽग्रतो बली ॥&lt;br&gt;&#xA;ज्वलन्तमिव रोषाग्निं जिह्वाहेतिभिरावहन्॥९॥&lt;br&gt;&#xA;आगच्छन्तं रयाद्देवी भल्लेन शशिवर्चसा ॥&lt;br&gt;&#xA;प्रतिविव्याध तं व्याघ्रं पुरत्रयमिवेश्वरः ॥1.3.1.11.१०॥&lt;br&gt;&#xA;स बाणस्तन्मुखे मग्नस्तद्रक्तेन समुक्षितः ॥&lt;br&gt;&#xA;जगाहे गगनं भित्त्वा देहमस्य विनिर्गतः ॥ ११ ॥&lt;br&gt;&#xA;स दैत्यो वारणो भूत्वा देवीमाश्वभ्युपागमत् ॥&lt;br&gt;&#xA;बलिभिः पशुभिर्भिन्नैस्तस्याः प्रीतिमिवावहन् ॥ १२ ॥&lt;br&gt;&#xA;तं गजेन्द्रं समायान्तं मदक्लिन्नमहीतलम् ॥&lt;br&gt;&#xA;देवीसिंहस्तदा दृष्ट्वा ननर्द च जघान च ॥ १३ ॥&lt;br&gt;&#xA;अथ खड्गधरो वीरश्चर्मपाणिः समुद्गतः ॥&lt;br&gt;&#xA;वक्त्रं दधानो बभ्राम दंष्ट्राभ्रुकुटिभीषणम् ॥ १४ ॥&lt;br&gt;&#xA;देवी च विलसत्खड्गचक्रचक्रलसत्करा ॥&lt;br&gt;&#xA;युयोध तेन वीरेण भग्नशीर्षाभ्यपद्यत ॥ १५ ॥&lt;br&gt;&#xA;भूयः स माहिषं रूपमास्थायासुरमायया ॥&lt;br&gt;&#xA;देव्या योद्धुं प्रववृते यथापूर्वमनाकुलम् ॥ १६ ॥&lt;br&gt;&#xA;अथ देवैमुनीन्द्रैश्च चोदितो गौतमो मुनिः ॥&lt;br&gt;&#xA;प्रबोधयितुमारेभे स्तुतिभिर्जगदम्बिकाम् ॥ १७ ॥&lt;br&gt;&#xA;त्वयि सर्वस्य जगतः प्राणशक्तिः परा मता ॥&lt;br&gt;&#xA;ओजःशक्तिर्ज्ञानशक्तिर्बलशक्तिश्च गम्यते ॥ १८॥&lt;br&gt;&#xA;किमेतदद्य मोहाय युद्धमारभ्यते त्वया ॥&lt;br&gt;&#xA;उपसंह्रियतामेष दैत्यो भुवनगुप्तये ॥ १९ ॥&lt;br&gt;&#xA;भिन्नानामस्य देहानामुपसंहरणात्तव ॥&lt;br&gt;&#xA;वलयश्चोपदिश्यन्ते निगमोक्ता वरप्रदाः ॥1.3.1.11.२०॥&lt;br&gt;&#xA;अन्यथा तृणकल्पस्य शत्रोरस्य निबर्हणे ॥&lt;br&gt;&#xA;कालाग्निवर्चसो देवि किमर्थं सम्भ्रमस्त्वियान् ॥ २१ ॥&lt;br&gt;&#xA;स्वशक्तिमवसंस्तभ्य समाकर्षयतां रिपोः ॥&lt;br&gt;&#xA;प्राणशक्तिं त्रिशूलेन गुणत्रयवपुर्धृता ॥ २२ ॥&lt;br&gt;&#xA;इति स्म बोधितातेन पुरा भगवती तदा ॥&lt;br&gt;&#xA;महिषासुरमाक्रम्य त्रिशूलेनाभ्यधारयत्॥ २३ ॥&lt;br&gt;&#xA;अनेकगिरिसङ्काशं देव्या विग्रहमात्मनः॥&lt;br&gt;&#xA;अशक्तस्तं धारयितुं ससाद महिषासुरः ॥२४॥&lt;br&gt;&#xA;निष्पिष्टो विलुठन्क्रोशन्नाक्रान्तश्च परिस्फुरन् ॥&lt;br&gt;&#xA;निर्गन्तुमुद्गतशिरा न शशाकासुराधिपः ॥२५॥&lt;br&gt;&#xA;त्रिशूलमुखभिन्नाङ्गरक्तधारासमुद्धतः ॥&lt;br&gt;&#xA;समुद्र इव सञ्जातः सन्ध्यारुणकलेवरः ॥ ॥ २६ ॥&lt;br&gt;&#xA;अथ खड्गेन तीक्ष्णेन कर्तयित्वा च तच्छिरः ॥&lt;br&gt;&#xA;ननर्त्त तस्य शिरसि तिष्ठन्ती महिषार्दिनी ॥ २७ ॥&lt;br&gt;&#xA;दुर्गां सिद्धाश्च गन्धर्वाः प्रशशंसुर्महर्षयः ॥&lt;br&gt;&#xA;पुष्पवृष्टिश्च महती देवैर्मुक्ता समन्ततः ॥&lt;br&gt;&#xA;प्रणतः प्राञ्जलिर्देवीं तुष्टाव विबुधाधिपः ॥ २८ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;नमस्ते जगतां मात्रे भूतानां बीजसंविदे ॥ २९ ॥&lt;br&gt;&#xA;भक्तिः श्रद्धा च भजतां शक्तिश्चासि त्वमम्बिके ॥&lt;br&gt;&#xA;कारणं परमा कीर्तिः शातिर्दान्तिः कला क्षमा ॥ 1.3.1.11.३० ॥&lt;br&gt;&#xA;एकैव विश्वरूपा त्वं नामभेदेर्निगद्यसे ॥&lt;br&gt;&#xA;तेषुतेषु पदेष्वस्मांस्तपोऽनुगुणसिद्धिषु ॥ ३१ ॥&lt;br&gt;&#xA;नियुज्य शत्रुं निर्भिद्य शिवा ज्ञेया प्रकाशसे ॥&lt;br&gt;&#xA;हतोयं महिषो दुष्टो विनिकृत्तश्च शाम्भवि ॥ ३२ ॥&lt;br&gt;&#xA;छिन्नमेतस्य तु शिरः सजीवमिव लक्ष्यते ॥&lt;br&gt;&#xA;रक्तनेत्रं तीक्ष्णशृगं ज्वलज्जिह्वं चलं शिरः ॥ ३३ ॥&lt;br&gt;&#xA;आक्रम्य तव तिष्ठन्त्या रूपमेव सदास्तु नः ॥&lt;br&gt;&#xA;चक्रशृङ्गधनुर्बाणखङ्गचर्मवराभयैः ॥ ३४ ॥&lt;br&gt;&#xA;शूलघण्टाङ्कुशकशाकपालकुलिशादिभिः ॥&lt;br&gt;&#xA;अशेषदेवतामूर्तिरशेषैदेंवतायुधैः ॥ ३५ ॥&lt;br&gt;&#xA;आपूरिता त्वमेवाम्ब सर्वशत्रून्निहंसि नः ॥&lt;br&gt;&#xA;आयुधानां सहस्राणि तन्मयास्ते विभूतयः ॥ ३६ ॥&lt;br&gt;&#xA;त्वज्जितारातयः सर्वे विविधायुधवाहनाः ॥&lt;br&gt;&#xA;रथनागहयैर्युक्ताः ससैन्या अपि भूभृतः ॥ ३७ ॥&lt;br&gt;&#xA;क्षणेन दग्धवीर्याः स्युस्त्वत्प्रसादविवर्जिताः ॥&lt;br&gt;&#xA;अपदोऽप्यल्पवीर्योऽपि त्वत्पादाम्बुजसेवकः ॥ ३८ ॥&lt;br&gt;&#xA;त्रिलोकनाथतां प्राप्तः प्रथते कीर्तिमण्डितः ॥&lt;br&gt;&#xA;तद्रूपमिदमत्युग्रं ध्यायतामर्चतां सदा ॥ ३९ ॥&lt;br&gt;&#xA;न शत्रुभ्यो भयं किञ्चिद्भवेद्विजयशालिनाम् ॥&lt;br&gt;&#xA;ईदृशं सर्वलोकेषु रूपं ते देववन्दितम् ॥ 1.3.1.11.४० ॥&lt;br&gt;&#xA;पूज्यतामिष्टसिद्ध्यर्थं देवैर्भृत्यैश्च सर्वदा ॥&lt;br&gt;&#xA;मातरश्च त्वया सृष्टाः सर्वाभीष्टफलप्रदाः ॥ ४१ ॥&lt;br&gt;&#xA;सगणाः प्रतिपूज्यन्तां सर्वस्थानेषु सर्वदा ॥&lt;br&gt;&#xA;अयं च निहतो दैत्यस्त्वत्पादकृतलाञ्छनः ॥ ४२ ॥&lt;br&gt;&#xA;तव भक्तैः सदा पूज्यस्त्वत्प्रमादात्त्वदग्रतः ॥&lt;br&gt;&#xA;इत्थं सुरेन्द्रप्रणुता सर्वर्षिसुरसेविता ॥ ४३ ॥&lt;br&gt;&#xA;तथेति वरदा देवी ससर्ज च दिवं प्रति ॥&lt;br&gt;&#xA;स्वयमप्यात्मनस्तत्र तद्रूपं विविधायुधम् ॥॥ ४४ ॥&lt;br&gt;&#xA;संस्थाप्य मातृभिः सार्धं स्थानरक्षणमातनोत् ॥&lt;br&gt;&#xA;सङ्गृह्य विमलं रूपं सखीजनसमावृता ॥ ४५ ॥&lt;br&gt;&#xA;महिषस्य शिरोऽपश्यद्विकृतं खङ्गधारया ॥&lt;br&gt;&#xA;कथयन्ती पुनस्तस्य चित्रं लोकविभूषणम् ॥ ४६ ॥&lt;br&gt;&#xA;सखीभिः सह सा बाला कण्ठं तस्य व्यलोकयत् ॥&lt;br&gt;&#xA;अपश्यच्च तदा लिगं कर्त्तुं तस्य च पूजनम् ॥ ४७ ॥&lt;br&gt;&#xA;आदत्त सहसा गौरी लिगं तस्य गले स्थितम् ॥&lt;br&gt;&#xA;आलोकयच्च सुचिरं रक्तधारापरिप्लुतम् ॥ ४८ ॥&lt;br&gt;&#xA;आसज्जत पुनर्लिङ्गमस्याः पाणितलं गतम् ॥&lt;br&gt;&#xA;विमोचयितुमुद्युक्ता नाशक्नोल्लग्नमञ्जसा ॥ ४९ ॥&lt;br&gt;&#xA;अचिन्तयच्च सा देवी किमेतदिति विस्मयात् ॥&lt;br&gt;&#xA;विषादेन च संयुक्ता महर्षीणां पुरः स्थिता ॥ 1.3.1.11.५० ॥&lt;br&gt;&#xA;आहतः शिवभक्तोऽयमिति शोकं समाविशत् ॥&lt;br&gt;&#xA;अगर्हत भृशं मौढ्यमात्मनः स्त्रीस्वभावजम् ॥ ५१ ॥&lt;br&gt;&#xA;अविचार समारब्धं शिवभक्तनिबर्हणम् ॥&lt;br&gt;&#xA;उपतापपरीताङ्गी गौतमं मुनिसत्तमम् ॥ ५२ ॥&lt;br&gt;&#xA;उपगम्याब्रवीद्बाला साहसं कृतमात्मना ॥&lt;br&gt;&#xA;भगवन्सर्वधर्मज्ञ गौतमार्य मुनीश्वर ॥ ५३ ॥&lt;br&gt;&#xA;मान्यया धर्मरूपेण कोऽप्यधर्मः प्रकल्पितः ॥&lt;br&gt;&#xA;देवानां रक्षणं कर्तुमभयं दातुमुद्यता ॥ ५४ ॥&lt;br&gt;&#xA;अज्ञानान्महिषं दैत्यं शिवभक्तिममर्दयम् ॥&lt;br&gt;&#xA;रजसाक्रान्तबुद्धीनां न भवेद्धर्मसङ्ग्रहः ॥ ५५ ॥&lt;br&gt;&#xA;गुरुप्रसादसुलभः स्फुरद्विघ्नशताकुलः ॥&lt;br&gt;&#xA;सुदुर्धर्षा निराचारदुर्दमाः शिवसंश्रयाः ॥ ५६ ॥&lt;br&gt;&#xA;विशेषतो लिङ्गधराः शिवस्तान्बहु मन्यते ॥&lt;br&gt;&#xA;पुरा पुरत्रयावासा दैतेया लिङ्गधारका ॥ ५७ ॥&lt;br&gt;&#xA;अजिताः शम्भुना पूर्वं मुक्तलिङ्गा निषूदिताः ॥&lt;br&gt;&#xA;अस्य कण्ठस्थितं लिङ्गं मम पाणिं न मुञ्चति ॥ ५८ ॥&lt;br&gt;&#xA;कथं पापं निरस्यामि शिवभक्तवधाश्रितम् ॥&lt;br&gt;&#xA;अस्य कण्ठस्थितं लिङ्गं धारयन्ती तपोन्विता ॥ ५९ ॥&lt;br&gt;&#xA;तीर्थयात्रां करिष्यामि यावच्छम्भुः प्रसीदति ॥&lt;br&gt;&#xA;पुनः कैलासमुख्येषु शम्भुस्थानेषु भूरिषु ॥ 1.3.1.11.६० ॥&lt;br&gt;&#xA;तीर्थेषु रचितस्नाना लप्स्ये पापविशोधनम् ॥&lt;br&gt;&#xA;इति तस्याः परिश्रान्तिं दुर्धर्मपरिशङ्कया ॥ ६१ ॥&lt;br&gt;&#xA;आकर्ण्य शिवधर्मज्ञो भयार्त्तां तामवोचत ॥&lt;br&gt;&#xA;मा भैषीर्गिरिजे मोहाच्छिवभक्तो हतस्त्विति ॥ ६२ ॥&lt;br&gt;&#xA;धर्मसूक्ष्मार्थवेत्तारौ दुर्लभा गिरिकन्यके ॥&lt;br&gt;&#xA;सदा शिवस्य वदनैः सद्योजातादि संश्रितैः ॥ ६३ ॥&lt;br&gt;&#xA;आगमाः पञ्चभिः प्रोक्ता अष्टाविंशतिकोटयः ॥&lt;br&gt;&#xA;निर्णयाः शिवभक्तानां शिवमार्गस्य शोभनाः ॥ ॥ ६४ ॥&lt;br&gt;&#xA;तेषुतेषु मुनीन्द्रैश्च नत्वैव प्रतिपद्यते ॥&lt;br&gt;&#xA;कालो मुखं च कङ्कालं शैवं पाशुपतं तथा ॥ ६५ ॥&lt;br&gt;&#xA;महाव्रतं पञ्च चैताः शिवमार्गप्रवृत्तयः ॥&lt;br&gt;&#xA;भेदाश्च बहवस्तेषामन्योन्यस्य शिवे रताः ॥ ६६ ॥&lt;br&gt;&#xA;साध्य एको हि बलवान्सर्वैस्तैरनिशं शिवः ॥&lt;br&gt;&#xA;सर्व एव सदा पूज्याः स्वधर्मपरिनिष्ठितैः ॥ ६७ ॥&lt;br&gt;&#xA;अमत्सरैः शिवे भक्तैः शिवाज्ञापरिपालकैः ॥&lt;br&gt;&#xA;वेदैश्च बहुभिर्यज्ञैर्भक्त्या च परया शिवः ॥ ६८ ॥&lt;br&gt;&#xA;आराध्यते महादेवः सर्वदा सर्वदायकः ॥&lt;br&gt;&#xA;जीवहिंसा न कर्त्तव्या विशेषण तपस्विभिः ॥ ६९ ॥&lt;br&gt;&#xA;शिवधर्मस्य भेत्तारो निहन्तव्यास्तथाञ्जसा ॥&lt;br&gt;&#xA;न वेषजुषि वीक्षेत न लिगं नैव सम्भवम् ॥ 1.3.1.11.७० ॥&lt;br&gt;&#xA;शिवधर्मस्य भेत्तारं हन्यादेवाविचारयन् ॥&lt;br&gt;&#xA;बहुभिः स्फूर्तया बुद्ध्या धर्मविद्भिर्निरूपिते ॥ ७१ ॥&lt;br&gt;&#xA;शिवधर्मस्य विलये सद्यः शक्तिः प्रवर्तते ॥&lt;br&gt;&#xA;अस्य कर्म पुनर्दिष्टं लिङ्गमैश्वर्यचर्चितम् ॥ ७२ ॥&lt;br&gt;&#xA;न जेतुं शक्यते देवि तेनासौ सर्वदैवतैः ॥&lt;br&gt;&#xA;यदयं निहतो देवि त्वया शङ्करमान्यया॥ ७३ ॥&lt;br&gt;&#xA;आक्रान्तः शापदोषेण महर्षीणां शिवाश्रयात् ॥&lt;br&gt;&#xA;अथ ते कुपितास्तस्य वैषम्यादवमानतः ॥ ७४ ॥&lt;br&gt;&#xA;शेपुर्महिषवद्दुष्टो महिषोऽयं भवत्विति ॥&lt;br&gt;&#xA;ततस्तद्वचनात्सद्यो महिषोऽभूत्क्षणात्तथा ॥ ७५ ॥&lt;br&gt;&#xA;प्रणम्य तोषयामास ययाचे शापमोचनम् ॥&lt;br&gt;&#xA;दत्त्वा प्रकामरूपत्वं ददुरस्मै प्रसादिताः ॥ ७६ ॥&lt;br&gt;&#xA;महिषत्वेपि संहारं स्वयं देव्या शिवाज्ञया ॥&lt;br&gt;&#xA;विषादो न च कर्त्तव्यो अङ्गदर्शनतस्त्वया ॥ ७७ ॥&lt;br&gt;&#xA;सिद्धानां शिवरूपाणामवज्ञा कं न बाधते ॥&lt;br&gt;&#xA;महिषत्वे समुत्पन्ने दोषेण समुपस्थिते ॥ ७८ ॥&lt;br&gt;&#xA;सिद्धप्रसादाल्लब्धोऽयं शापनाशस्त्वया कृतः ॥&lt;br&gt;&#xA;सर्वे लोकाश्च सन्त्राता दुष्टोयं परिरक्षितः ॥ ७९ ॥&lt;br&gt;&#xA;शापदोषसमुत्पन्ने महिषत्वे विमोचिते ॥&lt;br&gt;&#xA;त्वया च गिरिशप्रीत्यै तपः कुर्वाणयाद्रिजे ॥ 1.3.1.11.८० ॥&lt;br&gt;&#xA;द्रष्टव्यं तैजसं लिङ्गमरुणाचलसञ्ज्ञितम् ॥&lt;br&gt;&#xA;पूर्वजन्मनि भक्तोऽयमरुणाद्रिपतेः स्फुटम् ॥ ८१ ॥&lt;br&gt;&#xA;महिषत्वे मदाक्रान्तः परं लिङ्गेन सङ्गतः ॥&lt;br&gt;&#xA;भक्त्या लिङ्गधरं हन्तुं कः समर्थो जगत्त्रये ॥ ८२ ॥&lt;br&gt;&#xA;दृष्टाः पुरत्रये पूर्वं रुद्रेण पूजितास्त्रयः ॥&lt;br&gt;&#xA;त्वत्खड्गपरिकृत्तेन कण्ठेनास्य वरानने ॥८३॥&lt;br&gt;&#xA;दीक्षादिरहितं लिङ्गं दत्तं हन्तीति चोदितम् ॥&lt;br&gt;&#xA;कृतं हि महिषेणापि भक्तितो लिङ्गधारणम् ॥ ८४ ॥&lt;br&gt;&#xA;कदाचित्क्षपणोक्तानां विभाषात्प्रत्ययं गतः॥&lt;br&gt;&#xA;पूर्वजन्मतपोयोगात्स्मरणो लिङ्गधारणात् ॥८५॥&lt;br&gt;&#xA;त्वत्पादपद्मसंस्पर्शादयं मुक्तो न संशयः॥&lt;br&gt;&#xA;मदुक्तनिष्कृतीनां तु पातकानां च नाशनम् ॥८६॥&lt;br&gt;&#xA;दर्शनं शैलवर्यस्य प्रायश्चित्तं परं मतम् ॥&lt;br&gt;&#xA;संस्थाप्य विविधाञ्छैवाञ्छिवसिद्धान्तवेदिनः ॥८७॥&lt;br&gt;&#xA;आवाह्य सर्वतीर्थानि सर्वदोषनिवृत्तये॥&lt;br&gt;&#xA;सरः किमपि सम्पाद्य स्नात्वा तत्र वरानने॥८८॥&lt;br&gt;&#xA;अघमर्षणसंयुक्ता सलिङ्गा स्नानमाचर ॥&lt;br&gt;&#xA;त्रिसन्ध्यं चैव मासान्ते देवयागमहोत्सवे ॥ ८९ ॥&lt;br&gt;&#xA;आराधयोपचारैस्त्वमरुणाद्रिमयं शिवम् ॥ 1.3.1.11.९० ॥&lt;br&gt;&#xA;एवं तस्य मुनेर्निशम्य वचनं शैवार्थसम्भावितं प्रीता देवनमस्कृता गिरिसुता देवी जगद्रक्षिका ॥&lt;br&gt;&#xA;शैवं धर्ममिमं विधातुमुचितं शोणाचलस्याग्रतस्तीर्थागाहनबुद्धिमाशु विदधे कर्तुं त्वघक्षालनम् ॥ ९१ ॥&lt;/p&gt;</description>
    </item>
    <item>
      <title>०१२ शिवसमागमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/012_shivasamAgamavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/012_shivasamAgamavarNanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;इति सम्भाषमाणे तु महर्षौ मुनि सेविते ॥&lt;br&gt;&#xA;विजहौ गिरिजा शङ्कां शिवभक्तवधाश्रिताम् ॥ १ ॥&lt;br&gt;&#xA;अथान्तरिक्षादुदभूद्वाणी कर्णमनोहरा ॥&lt;br&gt;&#xA;मा गमः शैलकन्ये त्वं पापनिप्कृतिकारणात् ॥ २ ॥&lt;br&gt;&#xA;गङ्गा च यमुना सिन्धुर्गोदापि च सरस्वती ॥&lt;br&gt;&#xA;नर्मदा सा च कावेरी शोणः शोणनदी च सा ॥ ३ ॥&lt;br&gt;&#xA;अत्रैव नव तीर्थानि सम्भवन्तु शिलातले ॥&lt;br&gt;&#xA;त्वत्खड्गदारिते देवि कुरु तत्राघमर्षणम् ॥ ४ ॥&lt;br&gt;&#xA;अस्मिन्नाश्वियुजे मासि ज्येष्ठानक्षत्र आगते ॥&lt;br&gt;&#xA;निमज्य खड्गतीर्थे त्वं सलिङ्गा मासमावस ॥ ५ ॥&lt;br&gt;&#xA;निवर्त्य सावनं मासमत्र दिक्पालसम्मितम् ॥&lt;br&gt;&#xA;ततः पाणिस्थितं लिङ्गं लब्ध्वा पापविशोधनम् ॥ ६ ॥&lt;br&gt;&#xA;प्रतिष्ठापय तीर्थाग्रे लोकानुग्रहकारणात् ॥&lt;br&gt;&#xA;उत्तीर्य तीर्थवर्येऽस्मिन्स्नात्वा लिङ्गेऽर्चिते शिवे ॥ ७ ॥&lt;br&gt;&#xA;तापत्रयोपशान्तिश्च त्रैलोक्यस्य न संशयः ॥&lt;br&gt;&#xA;सर्वपापहरं लिङ्गं स्थावरं तीर्थसन्निधौ ॥ ८ ॥&lt;br&gt;&#xA;स्थापय स्थिरया भक्त्या सदालोकहिताय च ॥&lt;br&gt;&#xA;नक्षत्रे वैश्वदैवत्ये देवक्याः सङ्गमाचर ॥ ९ ॥&lt;br&gt;&#xA;महोत्सवसमायुक्तं यावद्दशदिनावधि ॥&lt;br&gt;&#xA;कृत्वा चावभृथं पुण्यनक्षत्रे वह्निदैवते ॥ 1.3.1.12.१० ॥&lt;br&gt;&#xA;सायमभ्यर्च्य विधिवच्छोणाचलवपुर्मम ॥&lt;br&gt;&#xA;ततस्ते दर्शयिष्यामि तैजसं रूपमात्मनः ॥ ११ ॥&lt;br&gt;&#xA;एतत्कृतं ते लोकानां रक्षायै सम्भविष्यति ॥&lt;br&gt;&#xA;इति तद्वचनं श्रुत्वा महर्षिवचनं च सा ॥ १२ ॥&lt;br&gt;&#xA;उभयं कर्तुमारेभे तपसा शैलकन्यका ॥&lt;br&gt;&#xA;खङ्गेन दारयामास शिलातलमनाकुला ॥ १३ ॥&lt;br&gt;&#xA;उदजृम्भत तीर्थानां नवकं तत्र तत्क्षणात् ॥&lt;br&gt;&#xA;तस्य कण्ठस्थितं लिगं ध्यायन्ती पर्वतात्मजा ॥ १४ ॥&lt;br&gt;&#xA;तीर्थे ममज्ज तस्मिन्सा मुनीनामभ्यनुज्ञया ॥&lt;br&gt;&#xA;तीर्थानां नवकं तत्र सञ्जातं स्फटिकप्रभम् ॥ १५ ॥&lt;br&gt;&#xA;अन्तर्वसतितः कान्त्या मेचकीकृतमञ्जसा ॥&lt;br&gt;&#xA;वसन्त्यां शैलकन्यायां तीर्थे त्रिंशद्दिनं त्वथ ॥ १६ ॥&lt;br&gt;&#xA;शम्भोर्विरहसन्तप्तं मनश्चञ्चलतां ययौ ॥&lt;br&gt;&#xA;तत्र श्रिया सरोजानि चक्षुषोत्पलकाननम् ॥ १७ ॥&lt;br&gt;&#xA;मन्दस्मितेन कुमुदं ससर्ज सलिलस्य सा ॥&lt;br&gt;&#xA;देव्यास्तेनोदवासेन लोकास्तु निरुपद्रवाः ॥ १८ ॥&lt;br&gt;&#xA;कृतार्थास्सहसा जातास्तत्तत्कालफलान्विताः ॥&lt;br&gt;&#xA;मासान्ते सा समुत्तीर्य कृत्वा देव्युत्सवं तथा ॥ १९ ॥&lt;br&gt;&#xA;कार्तिके मासि नक्षत्रे कृत्तिकाख्ये निशोदये ॥&lt;br&gt;&#xA;पूजयित्वा तपःसिद्धैरुपचारैर्बहूदयैः ॥ 1.3.1.12.२० ॥&lt;br&gt;&#xA;अरुणाद्रिमयं लिङ्गं तुष्टाव जगदम्बिका ॥&lt;br&gt;&#xA;नमस्ते विश्वरूपाय शोणाचलवपुर्भृते ॥ २१ ॥&lt;br&gt;&#xA;तेजोमयाद्रिलिङ्गाय सर्वपाततकनाशिने ॥&lt;br&gt;&#xA;ब्रह्मणा विष्णुना च त्वं दुष्परिच्छेद्यवैभवः ॥ २२ ॥&lt;br&gt;&#xA;अग्निरूपोऽपि सञ्छान्तो लोकानुग्रहक्लृप्तये ॥&lt;br&gt;&#xA;शक्त्या च तत्त्वसङ्घातकरः कालानलाकृतिः ॥ २३ ॥&lt;br&gt;&#xA;अद्रिश्रेष्ठारुणाद्रीश रूपलावण्यवारिधे ॥&lt;br&gt;&#xA;विचित्ररूपमेतत्ते वेदवेद्यसुरार्चितम् ॥ २४ ॥&lt;br&gt;&#xA;तेजसां देव सर्वेषां बीजभूतं निगद्यसे ॥&lt;br&gt;&#xA;दिव्यं हि परमं तेजस्तव देव महेश्वर ॥ २५ ॥&lt;br&gt;&#xA;यत्पुरा ब्रह्मणा दृष्टं विष्णुना च विचिन्वता ॥&lt;br&gt;&#xA;अद्य पूतास्मि देवेश तव सन्दर्शनादहम् ॥॥ २६ ॥&lt;br&gt;&#xA;तेजो दर्शय मे दिव्यं सर्वदोषहरं परम् ॥&lt;br&gt;&#xA;प्रार्थयन्त्यां तदा देव्यामरुणाद्रिमयः शिवः ॥ २७ ॥&lt;br&gt;&#xA;आविर्बभूव तेजोभिरापूर्य भुवनान्तरम् ॥&lt;br&gt;&#xA;कोटिसूर्योदयप्रख्यं तुल्यं पूर्णेन्दुकोटिभिः ॥ २८ ॥&lt;br&gt;&#xA;कालाग्निकोटिसङ्काशं तेजः परमदृश्यत ॥&lt;br&gt;&#xA;प्रणम्य परया भक्त्या मुनिभिः सार्धमम्बिका ॥॥ २९ ॥&lt;br&gt;&#xA;विस्मयाक्रान्तहृदया ननन्द नलिनेक्षणा ॥&lt;br&gt;&#xA;अथ तेजोनिधेस्तस्मादरुणाद्रिः समुत्थितः ॥ 1.3.1.12.३० ॥&lt;br&gt;&#xA;हिरण्मयोऽब्रवीद्वाचं पुरुषः कलकन्धरः ॥&lt;br&gt;&#xA;प्रसन्नोऽस्मि तपोभिस्ते स्थानेषु मम कल्पितैः ॥ ३१ ॥&lt;br&gt;&#xA;तेजोमयमिदं रूपमीक्षितं च त्वयाधुना ॥&lt;br&gt;&#xA;कारणैर्बहुभिर्लोकान्रक्षेथास्त्वं जगन्मयि ॥ ३२ ॥&lt;br&gt;&#xA;तपांसि कुरुषे भूमौ किमन्यत्प्रार्थितं तव ॥&lt;br&gt;&#xA;मल्लोचनत्विषा तेद्य तमोराशिः समुत्थितः ॥ ३३ ॥&lt;br&gt;&#xA;अशेषो हि प्रशान्तोऽभूत्तेजसोऽस्य निरीक्षणात् ॥&lt;br&gt;&#xA;अयं तु महिषो दुष्टो मद्भक्तिं लिङ्गपूजकः ॥ ३४ ॥&lt;br&gt;&#xA;जग्राह सहसा ह्येतत्तस्य लिङ्गं गले स्थितम् ॥&lt;br&gt;&#xA;अनेन भक्षितं तच्च नास्तिकस्योपदेशतः ॥ ३५ ॥&lt;br&gt;&#xA;अकरोन्मय्यविश्वासं लिङ्गरूपे गले स्थिते ॥&lt;br&gt;&#xA;क्रमेण सोपि सम्प्राप्तो मुनिजन्म मनोहरम् ॥ ३६ ॥&lt;br&gt;&#xA;मामेवाभ्यर्चयन्ध्यायन्गणनाथत्वमावसन् ॥&lt;br&gt;&#xA;पूर्वजन्मनि भक्तोऽयं महिषोपि त्वया हतः ॥ ३७ ॥&lt;br&gt;&#xA;चिरं मल्लिङ्गधृग्यस्मात्सिद्धिरस्यापि देव्यतः ॥&lt;br&gt;&#xA;शिवलिङ्गेष्वविश्वासः शिवभक्तावमाननम् ॥ ३८ ॥&lt;br&gt;&#xA;न कर्त्तव्यं सदा भक्तैस्तस्माद्वै मुक्तिकाङ्क्षिभिः ॥&lt;br&gt;&#xA;दीक्षया रहितं लिगं येन सन्धार्यते बलात् ॥ ॥ ३९ ॥&lt;br&gt;&#xA;न तादृशं फलं दत्ते वज्रवत्तं निहन्ति च ॥&lt;br&gt;&#xA;न दोषस्तत्र किञ्चित्ते शोणाचलनिरीक्षणात् ॥ 1.3.1.12.४० ॥&lt;br&gt;&#xA;सफला नयनावाप्तिः सर्वदोषविनाशनात् ॥&lt;br&gt;&#xA;त्वत्पुत्रस्तन्यदानेन धात्र्योपकृतमात्मजे ॥ ४१ ॥&lt;br&gt;&#xA;त्वामपीतकुचां चक्रे वत्सलां भक्तरक्षिणीम् ॥&lt;br&gt;&#xA;नक्षत्रे कृत्तिकाख्येऽत्र तव सन्निधिलोभतः॥ ४२ ॥&lt;br&gt;&#xA;प्रायश्चित्ताभिधानेन भवापीतकुचाभिधा ॥&lt;br&gt;&#xA;पूजाशेषं समाधाय भक्तानुग्रहहेतवे ॥ ४३ ॥&lt;br&gt;&#xA;भज मां करुणामूर्तिरपीतकुचनायिका ॥&lt;br&gt;&#xA;इति देवस्य वचनमाकर्ण्यात्यन्तशीतलम् ॥ ४४ ॥&lt;br&gt;&#xA;प्रणम्य प्रार्थितवती प्रोवाच च तमम्बिका ॥&lt;br&gt;&#xA;देवदेव प्रसादेन त्वयानुग्रहशालिना ॥ ४५ ॥&lt;br&gt;&#xA;एतत्ते दर्शितं तेजो दृष्टं देवैश्च मानवैः ॥&lt;br&gt;&#xA;प्रत्यक्षं कृत्तिकामासि मद्व्रतान्तमहोत्सवे ॥ ४६ ॥&lt;br&gt;&#xA;नक्षत्रे कृत्तिकाख्येऽस्मिंस्तेजस्ते दृश्यतां परम् ॥&lt;br&gt;&#xA;तद्वीक्षितमिदं तेजः परमं प्रतिवत्सरम् ॥ ४७ ॥&lt;br&gt;&#xA;दृष्ट्वा समस्तैर्दुरितैर्मुच्यतां सर्वजन्तवः ॥&lt;br&gt;&#xA;तथेति देवदेवेन प्रोचेऽथान्तर्दधे गिरौ ॥ ४८ ॥&lt;br&gt;&#xA;प्रदक्षिणं चकारैनं सखीभिः सा ततोंऽबिका ॥&lt;br&gt;&#xA;घनश्यामलया कान्त्या परितो जृम्भमाणया ॥ ४९ ॥&lt;br&gt;&#xA;अरुणाद्रिमयं लिङ्गं चक्रे मरकतप्रभम् ॥&lt;br&gt;&#xA;मन्दं चरन्ती जाताभिः प्रभाभिः पादपद्मयोः ॥ 1.3.1.12.५० ॥&lt;br&gt;&#xA;तस्तार परितो भूमिं पद्मपत्रैः सपल्लवैः ॥&lt;br&gt;&#xA;प्रफुल्लकनकाम्भोजनीलोत्पलदलोत्करैः ॥ ५१ ॥&lt;br&gt;&#xA;अर्चयन्तीव शोणाद्रिमभितो दृष्टिकान्तिभिः ॥&lt;br&gt;&#xA;इन्द्रादिलोकपालानामङ्गनाभिर्निषेविता ॥ ५२ ॥&lt;br&gt;&#xA;प्रसादिता मातृगणैर्गन्धदानविभूषणैः ॥&lt;br&gt;&#xA;छत्रचामरभृङ्गारतालवृन्तफलाचिकाः ॥ ५३ ॥&lt;br&gt;&#xA;वहन्तीभिः सुरस्त्रीभिर्वृता मुनिवधूयुता ॥&lt;br&gt;&#xA;प्रदक्षिणं चकारैनमरुणाद्रिं स्वयम्प्रभम् ॥॥ ५४ ॥&lt;br&gt;&#xA;काङ्क्षन्ती शिवसायुज्यं विवाहाग्निमिवाद्रिजा ॥&lt;br&gt;&#xA;तस्यां प्रदक्षिणं भक्त्या कुर्वाणायां पदेपदे ॥ ५५ ॥&lt;br&gt;&#xA;प्रेषिता शम्भुना देवाः परिवव्रुः सुरेश्वराः ॥&lt;br&gt;&#xA;सरस्वतीसमं धात्रा विष्णुना च समं रमा ॥ ५६ ॥&lt;br&gt;&#xA;सर्वदिक्पालकान्ताभिः समेता शैलबालिका ॥&lt;br&gt;&#xA;निरुन्धतीव देवेन्द्रं सलिलैर्वरदानतः ॥ ५७ ॥&lt;br&gt;&#xA;अद्रिनाथस्वरूपस्य शीतत्वमिव कुर्वती ॥&lt;br&gt;&#xA;तपस्ययाऽविनाभावाद्देवस्येव कृतस्मृतिः ॥ ५८ ॥&lt;br&gt;&#xA;दुष्करस्योदवासस्य बोधयन्तीव साधुताम् ॥&lt;br&gt;&#xA;ऋषीणां देवमानानामुपदेष्टुमिव क्रमात् ॥ ५९ ॥&lt;br&gt;&#xA;क्रीडामिव पुराभ्यस्तां तपसापि च सङ्गता ॥&lt;br&gt;&#xA;आत्मानं विरहोत्तप्तामात्मस्थं तादृश शिवम् ॥ 1.3.1.12.६० ॥&lt;br&gt;&#xA;सञ्चिन्त्य चोभयोः कर्तुं शीतलत्वं जले स्थिता ॥&lt;br&gt;&#xA;तीर्थानामिव सर्वेषामुद्भूतानां शिलातले ॥ ६१ ॥&lt;br&gt;&#xA;आधिक्यमथ लोकस्य वक्तुकामा स्वयं स्थिता ॥&lt;br&gt;&#xA;दुरितघ्नं च पञ्चाग्निमर्थावासं सुदुष्करम् ॥ ६२ ॥&lt;br&gt;&#xA;अधिगम्य तपस्तस्य शान्तिं कर्तुमिव स्थिता ॥&lt;br&gt;&#xA;महिषासुरकण्ठोत्थरक्तधारापरिप्लुतम् ॥ ६३ ॥&lt;br&gt;&#xA;क्षालयन्तीव लिङ्गं तदमलैस्तीर्थवारिभिः ॥&lt;br&gt;&#xA;अरुणाख्यं पुरं रम्यं निर्मितं विश्वकर्मणा ॥ ६४ ॥&lt;br&gt;&#xA;अपीतकुचनाथेशशोणाद्रीश्वरतुष्टये ॥&lt;br&gt;&#xA;शृङ्गेषु यस्य सौधेषु वसन्त्यो वारयोषितः ॥ ६५ ॥&lt;br&gt;&#xA;अधःकृताभ्रतडितो जिगीषन्तीव चामरीः ॥&lt;br&gt;&#xA;यत्तुङ्गसौधशृङ्गाग्रे गायन्तीर्वारयोषितः ॥ ६६ ॥&lt;br&gt;&#xA;सिद्धचारणगन्धर्वविद्याधरविराजितम् ॥&lt;br&gt;&#xA;अष्टापदरथाक्रान्तमष्टवीथिविराजितम् ॥ ६७ ॥&lt;br&gt;&#xA;अष्टापदपथाकारमष्टदिक्पालपूजितम् ॥&lt;br&gt;&#xA;अष्टसिद्धियुतैः सिद्धैरष्टमूर्तिपदाश्रयैः ॥ ६८ ॥&lt;br&gt;&#xA;अष्टाङ्गभक्तियुक्तैस्तैर्युक्तमष्टाङ्गबुद्धिभिः ॥&lt;br&gt;&#xA;चातुर्वर्ण्यगुणोपेतमुपवर्णं परिष्कृतम् ॥ ६९ ॥&lt;br&gt;&#xA;लसत्सुवर्णदुवर्णशालामालासमास्थितम् ॥&lt;br&gt;&#xA;शङ्खदुन्दुभिनिस्साणमृदङ्गमुरजादिभिः ॥ 1.3.1.12.७० ॥&lt;br&gt;&#xA;वीणावेणुमुखैस्तालैः सालापैरुपरञ्जितम् ॥&lt;br&gt;&#xA;ब्रह्मघोषनिनादेन महर्षीणां शिवात्मनाम् ॥ ७१ ॥&lt;br&gt;&#xA;सेवितव्यं दिने दिव्यसमदर्शवृषध्वजम् ॥&lt;br&gt;&#xA;नवरत्नप्रभाजालैर्नवग्रहसमोदयैः ॥७२॥&lt;br&gt;&#xA;निशादिवसयोरेवं दर्शयन्निव सर्वदा ॥&lt;br&gt;&#xA;विष्णुः स्थितश्च तं प्रीत्या सिषेवे पुरतो विभुम् ॥ ७३ ॥&lt;br&gt;&#xA;शक्रः सुरगणैः सार्धं सहस्राक्षः समाययौ ॥&lt;br&gt;&#xA;पपात दिव्यगन्धाढ्या पुष्पवृष्टिः समन्ततः ॥ ७४ ॥&lt;br&gt;&#xA;व्योमगङ्गाजलोत्सङ्गशीतलो मरुदाववौ ॥&lt;br&gt;&#xA;अतीव सौरभामोदवासिताखिलदिङ्मुखः ॥ ७५ ॥&lt;br&gt;&#xA;कनकाङ्कितशृङ्गाग्रपरिधूतवनावलिः ॥&lt;br&gt;&#xA;दर्पसम्भ्रमसन्नद्धो ननाद वृषभो मुहुः ॥ ७६ ॥&lt;br&gt;&#xA;वसन्तप्रमुखाः सर्वे सहर्षमृतवः पुरः ॥&lt;br&gt;&#xA;असेवन्त प्रियकरैः पुष्पैः स्वयमथोचितैः ॥ ७७ ॥&lt;br&gt;&#xA;गणैश्च विविधाकाराः सिद्धाश्च परमर्षयः ॥&lt;br&gt;&#xA;सुराश्च कुतुकोपेताः समागच्छन्दिदृक्षवः ॥ ७८ ॥&lt;br&gt;&#xA;कुङ्कुमक्षोदसम्मिश्रकर्पूररजसान्वितः ॥&lt;br&gt;&#xA;चर्यामुष्टिमहासारः समकीर्यत सर्वतः ॥ ७९ ॥&lt;br&gt;&#xA;अथ मृदङ्गकमर्दलझल्लरीपटहदुन्दुभितालसमन्वितैः ॥&lt;br&gt;&#xA;जलजकीचककाहलनिस्वनैः सुरकृतैर्भुवन समपूरयन् ॥ 1.3.1.12.८० ॥&lt;br&gt;&#xA;सुरवधूजननृत्तनिरन्तरोल्लुलिततुम्बरुगायनगीतिभिः ॥&lt;br&gt;&#xA;अभिवृतो मुनिदेवगणान्वितो वृषगतः समदर्शि वृषध्वजः ॥ ८१ ॥&lt;br&gt;&#xA;सरसमेत्य शिवः करुणानिधिर्नतमुखीमपि तामपलज्जया ॥&lt;br&gt;&#xA;ललितमङ्कमनङ्गरिपुः शिवां धृतिमहानधिरोप्य जहर्ष सः ॥ ८२ ॥&lt;br&gt;&#xA;ललितया निजया प्रिययान्वितः सुरमुनीन्द्रसमाजसमावृतः ॥&lt;br&gt;&#xA;ललितमप्सरसां मुहुरादरान्नटनमैक्षत गीतिसमन्वितम् ॥ ८३ ॥&lt;br&gt;&#xA;अथ शिवः सुरराजसमर्पिताञ्छुभपटीरमुखानिलसौरभान् ॥&lt;br&gt;&#xA;हिमगिरिप्रहितांश्च समग्रहीन्मृगमदैः सह गन्धसमुच्चयान् ॥ ८४ ॥&lt;br&gt;&#xA;समनुलेपितहारसुमण्डितावभिगतौ सिततां समलङ्कृतौ ॥&lt;br&gt;&#xA;स्वयमपीतकुचाकुचकुड्मलावरणरम्भणचञ्चलसत्करौ ॥ ८५ ॥&lt;br&gt;&#xA;कठिनतुङ्गघनस्तनकोरकस्थगितमङ्गलगन्धमनोहराम् ॥&lt;br&gt;&#xA;गिरिसुतामधिगम्य शिवः स्वयं विरहतापमशेषमपाकरोत् ॥ ८६ ॥&lt;br&gt;&#xA;अथ विनोदशतैरुपलक्षितां निजवियोगजताप कृशान्विताम् ॥&lt;br&gt;&#xA;अरुणशैलपतिः स्वयमद्रिजां वरमभीप्सितमर्थय चेत्यशात् ॥ ८७ ॥&lt;br&gt;&#xA;सकुतुकं प्रणिपत्य नगात्मजा पुररिपुं भुवनत्रयगुप्तये ॥&lt;br&gt;&#xA;इममयाचत शोणगिरीश्वरं वरमुदारमनुग्रहसम्मुदम् ॥ ८८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां प्रथमे माहश्वरखण्डेऽरुणाचलमाहात्म्ये पूर्वार्धे देव्याः शिवसमागमवर्णनन्नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३ सर्वश्रैष्ठ्यवरप्रदानवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/013_sarvashraiShThyavarapradAnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/01_mAheshvara-khaNDaH/3a_aruNAchala-mAhAtmyam/013_sarvashraiShThyavarapradAnavarNanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;अथ गौरी पुरारातिं प्रणम्य जगदम्बिका ॥&lt;br&gt;&#xA;अयाचत्तादृशा शम्भुमविनाभावमात्मनः ॥ १ ॥&lt;br&gt;&#xA;इदं विज्ञापयामास लोकानुग्रहकारणात् ॥&lt;br&gt;&#xA;कृपया परया पूर्णा गौरी संवादसुन्दरी ॥ २॥&lt;br&gt;&#xA;न त्याज्यमेतत्ते रूपमत्र दृष्टिमनोहरम् ॥&lt;br&gt;&#xA;अहं त्वया न च त्याज्या सापराधापि सर्वदा ॥&lt;br&gt;&#xA;मनोहरमिदं रूपमेतत्ते लोकमङ्गलम् ॥ ३ ॥&lt;br&gt;&#xA;आलोक्यतां सदा सर्वैर्दिव्यगन्धसमन्वितम् ॥&lt;br&gt;&#xA;भुजङ्गगरलब्रह्मकपालशिवभस्मभिः ॥ ४ ॥&lt;br&gt;&#xA;भीषणैरलमीशान जय वेषपरिग्रहैः ॥&lt;br&gt;&#xA;सुकुमारो भवेर्दिव्यमाल्यगन्धाम्बरादिभिः ॥॥ ५ ॥&lt;br&gt;&#xA;भूषितो रत्नभूषाभिर्विहरस्व महेश्वर ॥&lt;br&gt;&#xA;आगता नित्यमीशान देवगन्धर्वकन्यकाः ॥ ६ ॥&lt;br&gt;&#xA;सेवन्तामत्र देवेशं नृत्यवादित्रगीतिभिः ॥&lt;br&gt;&#xA;गणाश्च मानुषा भूत्वा सेवन्तां त्वामहर्निशम् ॥ ७ ॥&lt;br&gt;&#xA;त्वत्प्रसादादयं देव सुगन्धिः पुष्टिवर्द्धनः ॥&lt;br&gt;&#xA;आवयोः सङ्गमो दृष्टो भूयात्सर्वार्थदायकः ॥ ८ ॥&lt;br&gt;&#xA;गृहीतमत्र देवेश सर्वमन्त्रात्मकं वपुः ॥&lt;br&gt;&#xA;चरितं तव कैङ्कर्यमस्तु भक्तिः सदा तव ॥ ९ ॥&lt;br&gt;&#xA;ज्ञानाज्ञानकृतं नित्यमपराधसहस्रकम् ॥&lt;br&gt;&#xA;क्षम्यतां तव भक्तानामनन्यशरणेक्षणात् ॥ 1.3.1.13.१० ॥&lt;br&gt;&#xA;इति देव्या वचः श्रुत्वा शम्भुः शोणाचलेश्वरः ॥&lt;br&gt;&#xA;तमेव वरदः प्रादाद्वरं सर्वमभीप्सितम् ॥ ११ ॥&lt;br&gt;&#xA;आभाष्य गौरीं कुतुकाद्रन्तुकामः स्वयं शिवः ॥&lt;br&gt;&#xA;धारय त्वं मृगमदं मनोज्ञमिदमूचिवान् ॥ १२ ॥&lt;br&gt;&#xA;॥ महादेव उवाच ॥ ॥&lt;br&gt;&#xA;पुलकाख्यो महान्दैत्यो मृगरूपी तपोधिकम् ॥&lt;br&gt;&#xA;कृत्वा प्राप वरं मत्तः सौगन्ध्यं परमाद्भुतम् ॥ १३ ॥&lt;br&gt;&#xA;लब्ध्वा वरं स्वगन्धेनामोहयत्सुरयोषितः ॥&lt;br&gt;&#xA;तथैवाधर्मसम्प्राप्तो बबाधे सकलं जगत् ॥ १४ ॥&lt;br&gt;&#xA;देवैरभ्यर्थितः सोहमाहूयासुरनायकम् ॥&lt;br&gt;&#xA;विमुञ्च लोकरक्षार्थमासुरं देहमित्यशाम् ॥ १५ ॥&lt;br&gt;&#xA;॥ पुलक उवाच ॥ ॥&lt;br&gt;&#xA;त्यक्ष्यामि देवदेवेश देहमेतं त्वदाज्ञया ॥&lt;br&gt;&#xA;प्रणम्य भक्तिमनसा मामप्यर्चेदमूचिवान् ॥ १६ ॥&lt;br&gt;&#xA;मदङ्गसम्भवं दिव्यं सौरभं विश्वमोहनम् ॥&lt;br&gt;&#xA;धार्यतां देव देवेश सदा सादरचेतसा ॥ १७ ॥&lt;br&gt;&#xA;पुलकस्वेदजातो हि सदा प्रख्यायतां तव ॥&lt;br&gt;&#xA;अयं मृगमदो लोके शृङ्गाररसवर्द्धनः ॥ १८ ॥&lt;br&gt;&#xA;त्वत्प्रियः कान्तिसौभाग्यरूपलावण्यदायकः ॥&lt;br&gt;&#xA;विसृजामि निजं देहं देवदेव जगत्पते ॥ १९ ॥&lt;br&gt;&#xA;सदा बहुमतो देव्या दिव्यसौरभलुब्धया ॥&lt;br&gt;&#xA;मदंशसम्भवा ये स्युर्मत्तपोलब्धसौरभाः ॥ 1.3.1.13.२० ॥&lt;br&gt;&#xA;लीयन्तां तव देवेश मूर्तावालेपनच्छलात् ॥&lt;br&gt;&#xA;तथेति मय्युक्तवति स दैत्यः पुलकाभिधः ॥ २१ ॥&lt;br&gt;&#xA;विससर्ज निजं देहं मयिसन्यस्तजीवितः ॥&lt;br&gt;&#xA;ततस्तदङ्गसम्भूतं मदं बहुलसौरभम् ॥ २२ ॥&lt;br&gt;&#xA;अधारयमहं प्रेम्णा शतशृङ्गारवर्द्धनम् ॥&lt;br&gt;&#xA;तपसा देवदेवेशि तप्तं तव वपुः कृशम् ॥ २३ ॥&lt;br&gt;&#xA;मदङ्गं च वियोगात्त इदं निर्वापयाधुना ॥&lt;br&gt;&#xA;इति प्रशस्य बहुधा पुलकस्नेहमद्भुतम् ॥ २४ ॥&lt;br&gt;&#xA;आलिलिम्प महादेवः पार्वतीं प्रेममन्दिराम् ॥&lt;br&gt;&#xA;अपृच्छच्च हसन्देवः पार्वतीं ललनाकृतिम् ॥ २५ ॥&lt;br&gt;&#xA;किमेतदिति हस्तोत्थं दृष्ट्वा तं जगदम्बिका ॥&lt;br&gt;&#xA;अब्रवीदरुणाद्रीशमानम्य जगदम्बिका ॥ ॥ २६ ॥&lt;br&gt;&#xA;आगतिं तस्य पुष्पस्य सदा स्वकरवर्तिनः ॥ २७ ॥&lt;br&gt;&#xA;॥ देव्युवाच ॥ ॥&lt;br&gt;&#xA;अहं कैलासशिखराद्देवदेव त्वदाज्ञया ॥&lt;br&gt;&#xA;तपः कर्तुमनुप्राप्ता काञ्चीं कनकतोरणाम् ॥ २८ ॥&lt;br&gt;&#xA;अवाप्य मानसोद्भूतं कह्लारमिदमुत्तमम् ॥&lt;br&gt;&#xA;आराधयं महादेवमम्लानगुरुसौरभम् ॥ २९ ॥&lt;br&gt;&#xA;यदक्षयमविश्रान्तमर्चनायोजितं मया ॥&lt;br&gt;&#xA;अविच्छिन्नमहादीप्तिः कामधेनुघृताप्लुतः ॥ 1.3.1.13.३० ॥&lt;br&gt;&#xA;अवेक्षणीयो भूपालैरनुपाल्यश्च सर्वदा ॥&lt;br&gt;&#xA;धर्मलक्षणमाधेयं लोकरक्षार्थमादरात् ॥ ३१ ॥&lt;br&gt;&#xA;सर्वाभीप्सितसिद्ध्यर्थं मत्प्रीतिकरणाय च ॥&lt;br&gt;&#xA;मया संस्थापिता धर्मा द्वात्रिंशल्लोकगुप्तये ॥ ३२ ॥&lt;br&gt;&#xA;रक्षणीया प्रयत्नेन तत्सन्निधिमुपागतैः ॥&lt;br&gt;&#xA;सर्वालङ्कारसंयुक्तं सर्वभोगकृतोत्सवम् ॥&lt;br&gt;&#xA;आलोक्यतामिदं रूपं कन्यायां मम कान्तिमत् ॥ ३३ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;इति देव्या वचः श्रुत्वा शम्भुः शोणाचलेश्वरः ॥ ३४ ॥&lt;br&gt;&#xA;तथेति वरदः प्रादाद्वरं सर्वमभीप्सितम् ॥&lt;br&gt;&#xA;एष शोणाचलः श्रीमान्दृश्यते लोकपूजितः ॥ ॥ ३५ ॥&lt;br&gt;&#xA;सर्वदा वरदागौर्या सर्वभोगैश्च संवृतः ॥&lt;br&gt;&#xA;य एतच्छाम्भवं रूपमरुणाद्रितया स्थितम् ॥ ३६ ॥&lt;br&gt;&#xA;सम्पश्यन्ति नमस्यन्ति कृतार्थाः सर्व एव ते ॥&lt;br&gt;&#xA;अरुणाचलमाहात्म्यमेतच्छ्रण्वन्ति ये भुवि ॥ ३७ ॥&lt;br&gt;&#xA;भवन्ति सततं तेषां समग्राः सर्वसम्पदः ॥&lt;br&gt;&#xA;श्रीमत्त्वं वाक्पतित्वं च रूपमव्याहतं बलम् ॥ ३८ ॥&lt;br&gt;&#xA;लभन्ते पापनाशं च माहात्म्यस्यास्य धारणात् ॥&lt;br&gt;&#xA;सर्वतीर्थाभिषवणं सर्वयज्ञक्रियाफलम् ॥ ३९ ॥&lt;br&gt;&#xA;सदाशिवप्रसादं च दत्ते शोणाद्रिदर्शनम् ॥ 1.3.1.13.४० ॥&lt;br&gt;&#xA;इति कैलासशिखरात्प्राप्ता देवी शिवाज्ञया ॥&lt;br&gt;&#xA;शापमोक्षगतवती शोणाचलनिरीक्षणात् ॥ ४१ ॥&lt;br&gt;&#xA;स्थानेष्वन्येषु देवस्य विद्यमानेषु च क्षितौ ॥&lt;br&gt;&#xA;दिवि चात्यन्तपुण्येषु शम्भुरत्र प्रसेदिवान् ॥ ४२ ॥&lt;br&gt;&#xA;अयं सदाशिवः साक्षादरुणाचलरूपतः ॥&lt;br&gt;&#xA;दृश्यते परमं तेजः सर्गस्थित्यन्तकारणम्॥ ४३ ॥&lt;br&gt;&#xA;एतत्तु तैजसं लिगं सर्वदेवनमस्कृतम् ॥&lt;br&gt;&#xA;दृश्यते कर्मभूरेषा तेन धर्माधिका मता ॥ ४४ ॥&lt;br&gt;&#xA;अरुणाचलनाथस्य तेजसा धूतकल्मषाः ॥&lt;br&gt;&#xA;भक्तिमन्तो नरा लोके सुखमाप्स्यन्ति सर्वतः ॥ ४५ ॥&lt;br&gt;&#xA;प्रदक्षिणैर्नमस्कारैस्तपोभिर्नियमैरपि ॥&lt;br&gt;&#xA;येऽर्चयन्त्यरुणाद्रीशं तेषां शम्भुर्वशङ्गतः ॥ ४६ ॥&lt;br&gt;&#xA;न तथा तपसा योगैर्दानैः प्रीणाति शङ्करः ॥&lt;br&gt;&#xA;यथा सकृदपि प्राप्तादरुणाचलदर्शनात् ॥ ४७ ॥&lt;br&gt;&#xA;स्वयम्भुवः सदा वेदाः सेतिहासा दिवि स्थिताः ॥&lt;br&gt;&#xA;परितो गिरिरूपास्ते स्तुवन्त्यरुणपर्वतम् ॥ ४८ ॥&lt;br&gt;&#xA;एतस्य वैभवं सर्वं न मया न च शार्ङ्गिणा ॥&lt;br&gt;&#xA;वचसा शक्यते वक्तुं वर्षकोटिशतैरपि ॥ ४९ ॥&lt;br&gt;&#xA;देवाश्च हरिमुख्यास्ते कल्पकाद्याः सुरद्रुमाः ॥&lt;br&gt;&#xA;प्रच्छन्नरूपाः सेवन्ते सर्वदैवारुणाचलम् ॥ 1.3.1.13.५० ॥&lt;br&gt;&#xA;न तस्य कलिदोषः स्यान्नाधिव्याधिविजृम्भणा ॥&lt;br&gt;&#xA;यत्र सम्पूज्यते लिङ्गमरुणाचलसञ्ज्ञितम् ॥ ५१ ॥&lt;br&gt;&#xA;इत्येतत्कथितं सर्वं तव शम्भुपदाश्रयम् ॥&lt;br&gt;&#xA;चरितं ह्यरुणस्यास्य कल्पपुण्यदुरासदम् ॥ ५२ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इति विधिमुखनिःसृतामुदारामरुणगिरीशकथासुधापगां हि ॥&lt;br&gt;&#xA;श्रुतिपुटयुगलात्पिबन्मनोज्ञां सनकमुनिस्तपसां फलं स लेभे ॥ ५३ ॥&lt;/p&gt;</description>
    </item>
  </channel>
</rss>
