<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;८ अयोध्या-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/</link>
    <description>Recent content in &#43;८ अयोध्या-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/index.xml" rel="self" type="application/rss+xml" />
    <item>
      <title>००१ विष्णुहरिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/001_viShNuharimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/001_viShNuharimAhAtmyavarNanam/</guid>
      <description>&lt;p&gt;॥ अयोध्यामाहात्म्यं प्रारभ्यते ॥ ॥&lt;br&gt;&#xA;जयति पराशरसूनुः सत्यवतीहृदयनन्दनो व्यासः ॥&lt;br&gt;&#xA;यस्यास्यकमलगलितं वाङ्मयममृतं जगत्पिबति ॥ १ ॥&lt;br&gt;&#xA;नारायणं नमस्कृत्य नरं चैव नरोत्तमम्॥&lt;br&gt;&#xA;देवीं सरस्वतीं चैव ततो जयमुदीरयेत् ॥ २ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;हिमवद्वासिनः सर्वे मुनयो वेदपारगाः ॥&lt;br&gt;&#xA;त्रिकालज्ञा महात्मानो नैमिषारण्यवासिनः ॥ ३ ॥&lt;br&gt;&#xA;येऽर्बुदारण्यनिरता दण्डकारण्यवासिनः ॥&lt;br&gt;&#xA;महेन्द्राद्रिरता ये वै ये च विन्ध्यनिवासिनः ॥ ४ ॥&lt;br&gt;&#xA;जम्बूवनरता ये च ये गोदावरिवासिनः ॥&lt;br&gt;&#xA;वाराणसीश्रिता ये च मथुरावासिनस्तथा ॥ ५ ॥&lt;br&gt;&#xA;उज्जयिन्यां रता ये च प्रथमाश्रमवासिनः ॥&lt;br&gt;&#xA;द्वारावतीश्रिता ये च बदर्य्याश्रयिणस्तथा॥ ६ ॥&lt;br&gt;&#xA;मायापुरीश्रिता ये च ये च कान्तीनिवासिनः ॥&lt;br&gt;&#xA;एते चान्ये च मुनयः सशिष्या बहवोऽमलाः ॥ ७ ॥&lt;br&gt;&#xA;कुरुक्षेत्रे महाक्षेत्रे सत्रे द्वादशवार्षिके ॥&lt;br&gt;&#xA;वर्तमाने च रामस्य क्षितीशस्य महात्मनः ॥&lt;br&gt;&#xA;समागताः समाहूताः सर्वे ते मुनयोऽमलाः ॥ ८ ॥&lt;br&gt;&#xA;सर्वे ते शुद्धमनसो वेदवेदाङ्गपारगाः ॥&lt;br&gt;&#xA;तत्र स्नात्वा यथान्यायं कृत्वा कर्म जपादिकम् ॥ ९ ॥&lt;br&gt;&#xA;भारद्वाजं पुरस्कृत्य वेदवेदाङ्गपारगम् ॥&lt;br&gt;&#xA;आसनेषु विचित्रेषु बृष्यादिषु ह्यनुक्रमात् ॥ 2.8.1.१० ॥&lt;br&gt;&#xA;उपविष्टाः कथाश्चक्रुर्नानातीर्थाश्रितास्तदा ॥&lt;br&gt;&#xA;कर्मान्तरेषु सत्रस्य सुखासीनाः परस्परम् ॥ ११ ॥&lt;br&gt;&#xA;कथान्तेषु ततस्तेषां मुनीनां भावितात्मनाम् ॥&lt;br&gt;&#xA;आजगाम महातेजास्तत्र सूतो महामतिः ॥ १२ ॥&lt;br&gt;&#xA;व्यासशिष्यः पुराणज्ञो समः हर्षणसञ्ज्ञकः ॥&lt;br&gt;&#xA;तान्प्रणम्य यथान्यायं मुनीनुपविवेश सः ॥&lt;br&gt;&#xA;उपविष्टो यथान्यायं मुनीनां वचनेन सः ॥ १३ ॥&lt;br&gt;&#xA;व्यासशिष्यं मुनिवरं सूतं वै रोमहर्षणम् ॥&lt;br&gt;&#xA;तं पप्रच्छुर्मुनिवरा भारद्वाजादयोऽमलाः ॥ १४ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;त्वत्तः श्रुता महाभाग नानातीर्थाश्रिताः कथाः ॥&lt;br&gt;&#xA;सरहस्यानि सर्वाणि पुराणानि महामते ॥ १५ ॥&lt;br&gt;&#xA;साम्प्रतं श्रोतुमिच्छामः सरहस्यं सनातनम् ॥&lt;br&gt;&#xA;अयोध्याया महापुर्या महिमानं गुणोज्ज्वलम् ॥ १६ ॥&lt;br&gt;&#xA;कीदृशी सा सदा मेध्याऽयोध्या विष्णुप्रियापुरी ॥&lt;br&gt;&#xA;आद्या सा गीयते वेदे पुरीणां मुक्तिदायिका ॥ १७ ॥&lt;br&gt;&#xA;संस्थानं कीदृशं तस्यास्तस्यां के च महीभुजः ॥&lt;br&gt;&#xA;कानि तीर्थानि पुण्यानि माहात्म्यं तेषु कीदृशम् ॥ १८ ॥&lt;br&gt;&#xA;अयोध्यासेवनान्नृणां फलं स्यात्सूत कीदृशम् ॥&lt;br&gt;&#xA;किं चरित्रं सूत तस्याः का नद्यः के च सङ्गमाः ॥१९॥&lt;br&gt;&#xA;तत्र स्नानेन किं पुण्यं दानेन च महामते ॥&lt;br&gt;&#xA;तत्सर्वं श्रोतुमिच्छामस्त्वत्तः सूत गुणाधिक॥ 2.8.1.२० ॥&lt;br&gt;&#xA;एतत्सर्वं क्रमेणैव तथ्यं त्वं वेत्थ साम्प्रतम्॥&lt;br&gt;&#xA;अयोध्याया महापुर्य्या माहात्म्यं वक्तुमर्हसि ॥ २१ ॥&lt;br&gt;&#xA;॥ सूत उवाच ॥ ॥&lt;br&gt;&#xA;व्यासप्रसादाज्जानामि पुराणानि तपोधनाः ॥&lt;br&gt;&#xA;सेतिहासानि सर्वाणि सरहस्यानि तत्त्वतः ॥ २२ ॥&lt;br&gt;&#xA;तं प्रणम्य प्रवक्ष्यामि माहात्म्यं भवदग्रतः ॥&lt;br&gt;&#xA;अयोध्याया महापुर्या यथावत्सरहस्यकम् ॥ २३ ॥&lt;br&gt;&#xA;विद्यावन्तं विपुलमतिदं वेदवेदाङ्गवेद्यं श्रेष्ठं शान्तं शमितविषयं शुद्धतेजोविशालम् ॥&lt;br&gt;&#xA;वेदव्यासं सततविनतं विश्ववेद्यैकयोनिं पाराशर्य्यं परमपुरुषं सर्वदाऽहं नमामि ॥२४॥&lt;br&gt;&#xA;ॐ नमो भगवते तस्मै व्यासायामिततेजसे ॥&lt;br&gt;&#xA;यस्य प्रसादाज्जानामि ह्ययोध्यामहिमामहम् ॥२५॥&lt;br&gt;&#xA;शृण्वन्तु मुनयः सर्वे सावधानाः सशिष्यकाः ॥&lt;br&gt;&#xA;माहात्म्यं कथयिष्यामि अयोध्याया महोदयम् ॥ २६ ॥&lt;br&gt;&#xA;उदीरितमगस्त्याय स्कन्देनाश्रावि नारदात् ॥&lt;br&gt;&#xA;अगस्त्येन पुरा प्रोक्तं कृष्णद्वैपायनाय तत् ॥२७॥&lt;br&gt;&#xA;कृष्णद्वैपायनाच्चैतन्मया प्राप्तं तपोधनाः ॥&lt;br&gt;&#xA;तदहं वच्मि युष्मभ्यं श्रोतुकामेभ्य आदरात् ॥ २८ ॥&lt;br&gt;&#xA;नमामि परमात्मानं रामं राजीवलोचनम्॥&lt;br&gt;&#xA;अतसीकुसुमश्यामं रावणान्तकमव्ययम् ॥२९॥&lt;br&gt;&#xA;अयोध्या सा परा मेध्या पुरी दुष्कृतिदुर्ल्लभा ॥&lt;br&gt;&#xA;कस्य सेव्या च नाऽयोध्या यस्यां साक्षाद्धरिः स्वयम् ॥ 2.8.1.३० ॥&lt;br&gt;&#xA;सरयूतीरमासाद्य दिव्या परमशोभना ॥&lt;br&gt;&#xA;अमरावतीनिभा प्रायः श्रिता बहुतपोधनैः ॥३१॥&lt;br&gt;&#xA;हस्त्यश्वरथपत्त्याढ्या सम्पदुच्चा च संस्थिता ॥&lt;br&gt;&#xA;प्राकाराढ्यप्रतोलीभिस्तोरणैः काञ्चनप्रभैः ॥ ३२ ॥&lt;br&gt;&#xA;सानूपवेषैः सर्वत्र सुविभक्तचतुष्टया ॥&lt;br&gt;&#xA;अनेकभूमिप्रासादा बहुभित्तिसुविक्रिया ॥३३॥&lt;br&gt;&#xA;पद्मोत्फुल्लशुभोदाभिर्वापीभिरुपशोभिता॥&lt;br&gt;&#xA;देवतायतनैर्दिव्यैर्वेदघोषैश्च मण्डिता ॥३४ ॥&lt;br&gt;&#xA;वीणावेणुमृदङ्गादिशब्दैरुत्कृष्टतां गता।&lt;br&gt;&#xA;शालैस्तालैर्नालिकेरैः पनसामलकैस्तथा॥ ३५॥&lt;br&gt;&#xA;तथैवाम्रकपित्थाद्यैरशोकैरुपशोभिता ॥&lt;br&gt;&#xA;आरामैर्विविधैर्युक्ता सर्वर्तुफलपादपैः॥ ३६ ॥&lt;br&gt;&#xA;मालतीजातिबकुलपाटलीनागचम्पकैः ॥&lt;br&gt;&#xA;करवीरैः कर्णिकारैः केतकीभिरलङ्कृता ॥ ३७ ॥&lt;br&gt;&#xA;निम्बजंवीरकदलीमातुलिङ्गमहाफलैः ॥&lt;br&gt;&#xA;लसच्चन्दनगन्धाढ्यैर्नागरैरुपशोभिता ॥३८॥&lt;br&gt;&#xA;देवतुल्यप्रभायुक्तैर्नृपपुत्रैश्च संयुता ॥&lt;br&gt;&#xA;सुरूपाभिर्वरस्त्रीभिर्देवस्त्रीभिरिवावृता॥ ३९॥&lt;br&gt;&#xA;श्रेष्ठैः सत्कविभिर्युक्ता बृहस्पतिसमैर्द्विजैः॥&lt;br&gt;&#xA;वणिग्जनैस्तथा पौरैः कल्पवृक्षैरिवावृता॥ 2.8.1.४०॥&lt;br&gt;&#xA;अश्वैरुच्चैःश्रवस्तुल्यैर्दन्तिभिर्दिग्गजैरिव॥&lt;br&gt;&#xA;इति नानाविधैर्भावैरुपेतेन्द्रपुरी समा॥४१ ॥&lt;br&gt;&#xA;यस्यां जाता महीपालाः सूर्यवंशसमुद्भवाः॥&lt;br&gt;&#xA;इक्ष्वाकुप्रमुखाः सर्वे प्रजापालनतत्पराः॥ ४२॥&lt;br&gt;&#xA;यस्यास्तीरे पुण्यतोया कूजद्भृङ्गविहङ्गमा ॥&lt;br&gt;&#xA;सरयूर्नाम तटिनी मानसप्रभवोल्लसा ॥४३॥&lt;br&gt;&#xA;धर्मद्रवपरीता सा घर्घरोत्तमसङ्गमा ॥&lt;br&gt;&#xA;मुनीश्वराश्रिततटा जागर्ति जगदुच्छ्रिता ॥ ४४ ॥&lt;br&gt;&#xA;दक्षिणाच्चरणाङ्गुष्ठान्निःसृता जाह्नवी हरेः ॥&lt;br&gt;&#xA;वामाङ्गुष्ठान्मुनिवराः सरयूर्निर्गता शुभा ॥ ४५ ॥&lt;br&gt;&#xA;तस्मादिमे पुण्यतमे नद्यौ देवनमस्कृते ॥&lt;br&gt;&#xA;एतयोः स्नानमात्रेण ब्रह्महत्यां व्यपोहति ॥ ४६ ॥&lt;br&gt;&#xA;तामयोध्यामथ प्राप्तोऽगस्त्यः कुम्भोद्भवो मुनिः ॥&lt;br&gt;&#xA;यात्रार्थं तीर्थमाहात्म्यं ज्ञात्वा स्कन्दप्रसादतः ॥ ॥ ४७ ॥&lt;br&gt;&#xA;आगत्य तु इतः सोऽपि कृऽत्वा यात्रां क्रमेण च ॥&lt;br&gt;&#xA;यथोक्तेन विधानेन स्नात्वा सन्तर्प्य तान्पितॄन् ॥ ४८ ॥&lt;br&gt;&#xA;पूजयित्वा यथान्यायं देवताः सकला अपि ॥&lt;br&gt;&#xA;सर्वाण्यपि च तीर्थानि नमस्कृत्य यथाविधि ॥४९॥&lt;br&gt;&#xA;कृतकृत्योर्ज्जितानन्दस्तीर्थमाहात्म्यदर्शनात् ॥&lt;br&gt;&#xA;अभूदगस्त्यो रूपेण पुलकां चितविग्रहः ॥ 2.8.1.५० ॥&lt;br&gt;&#xA;स त्रिरात्रं स्थितस्तत्र यात्रां कृत्वा यथाविधि ॥&lt;br&gt;&#xA;स्तुवन्नयोध्यामाहात्म्यं प्रतस्थे मुनिसत्तमः ॥ ५१ ॥&lt;br&gt;&#xA;तमायान्तं विलोक्याशु बहुलानन्दसुन्दरम् ॥&lt;br&gt;&#xA;कृष्णद्वैपायनो व्यासः पप्रच्छानन्दकारणम् ॥ ५२ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;कुतः समागतो ब्रह्मन्साम्प्रतं मुनिसत्तमः ॥&lt;br&gt;&#xA;परमानन्दसन्दोहः समभूत्साम्प्रतं तव ॥ ५३ ॥&lt;br&gt;&#xA;कस्मादानन्दपोषोऽभूत्तव ब्रह्मन्वदस्व मे ॥&lt;br&gt;&#xA;ममापि भवदानन्दात्प्रमोदो हृदि जायते ॥ ५४ ॥ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;अहो महदथाश्चर्य्यं विस्मयो मुनिसत्तम ॥&lt;br&gt;&#xA;दृष्ट्वा प्रभावं मेऽद्याभूदयोध्यायास्तपोधन ॥ ५५ ॥&lt;br&gt;&#xA;तस्मादानन्दसन्दोहः समभून्मम साम्प्रतम् ॥&lt;br&gt;&#xA;तच्छ्रुत्वागस्त्यवचनं व्यासः प्रोवाच तं मुनिम् ॥ ५६ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;भगवन्ब्रूहि तत्त्वेन विस्तरात्सरहस्यकम् ॥&lt;br&gt;&#xA;अयोध्याया महापुर्या महिमानं गुणाधिकम् ॥ ५७ ॥&lt;br&gt;&#xA;कः क्रमस्तीर्थयात्रायाः कानि तीर्थानि को विधिः ॥&lt;br&gt;&#xA;कि फलं स्नानतस्तत्र दानस्य च महामुने ॥&lt;br&gt;&#xA;एतत्सर्वं समाचक्ष्व विस्तराद्वदतां वर ॥ ५८ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;अहो धन्यतमा बुद्धिस्तव जाता तपोधन ॥&lt;br&gt;&#xA;दृश्यते येन पृच्छा ते ह्ययोध्यामहिमाश्रिता ॥ ५९ ॥&lt;br&gt;&#xA;अकारो ब्रह्म च प्रोक्तं यकारो विष्णुरुच्यते ॥&lt;br&gt;&#xA;धकारो रुद्ररूपश्च अयोध्यानाम राजते ॥ 2.8.1.६० ॥&lt;br&gt;&#xA;सर्वोपपातकैर्युक्तैर्ब्रह्महत्यादिपातकैः ॥&lt;br&gt;&#xA;नायोध्या शक्यते यस्मात्तामयोध्यां ततो विदुः ॥ ६१ ॥&lt;br&gt;&#xA;विष्णोराद्या पुरी येयं क्षितिं न स्पृशति द्विज ॥&lt;br&gt;&#xA;विष्णोः सुदर्शने चक्रे स्थिता पुण्यकरी क्षितौ ॥ ६२ ॥&lt;br&gt;&#xA;केन वर्णयितुं शक्यो महिमाऽस्यास्तपोधन ॥&lt;br&gt;&#xA;यत्र साक्षात्स्वयं देवो विष्णुर्वसति सादरः ॥ ६३ ॥&lt;br&gt;&#xA;सहस्रधारामारभ्य योजनं पूर्वतो दिशि ॥&lt;br&gt;&#xA;प्रतीचि दिशि तथैव योजनं समतोवधिः ॥ ६४ ॥&lt;br&gt;&#xA;दक्षिणोत्तरभागे तु सरयूतमसावधिः ॥&lt;br&gt;&#xA;एतत्क्षेत्रस्य संस्थानं हरेरन्तर्गृहं स्थितम् ॥&lt;br&gt;&#xA;मत्स्याकृतिरियं विप्र पुरी विष्णोरुदीरिता ॥ ६५ ॥&lt;br&gt;&#xA;पश्चिमे तस्य मूर्द्धा तु गोप्रतारासिता द्विज ॥ ६६ ॥&lt;br&gt;&#xA;पूर्वतः पृष्ठभागो हि दक्षिणोत्तरमध्यमः ॥&lt;br&gt;&#xA;तस्यां पुर्य्यां महाभाग नाम्ना विष्णुर्हरिः स्वयम् ॥&lt;br&gt;&#xA;पूर्वन्दृष्टप्रभावोऽसौ प्राधान्येन वसत्यपि ॥ ६७ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;भगवन्किं प्रभावोऽसौ योऽयं विष्णुहरिस्त्वया ॥&lt;br&gt;&#xA;कीर्तितो मुनिशार्दूल प्रसिद्धिं गतवान्कथम् ॥&lt;br&gt;&#xA;एतत्सर्वं समाचक्ष्व विस्तरेण ममाग्रतः ॥ ६८ ॥&lt;br&gt;&#xA;॥ ॥ अगस्त्य उवाच ॥ ॥&lt;br&gt;&#xA;विष्णुशर्मेति विख्यातः पुराभूद्ब्राह्मणोत्तमः ॥&lt;br&gt;&#xA;वेदवेदाङ्गतत्त्वज्ञो धर्मकर्मसमाश्रितः ॥ ६९ ॥&lt;br&gt;&#xA;योगध्यानरतो नित्यं विष्णुभक्तिपरायणः ॥&lt;br&gt;&#xA;स कदाचित्तीर्थयात्रां कुर्वन्वैष्णवसत्तमः ॥&lt;br&gt;&#xA;अयोध्यामागतो विष्णुर्विष्णुःसाक्षाद्वसेदिति ॥ 2.8.1.७० ॥&lt;br&gt;&#xA;चिन्तयन्मनसा वीरस्तपः कर्तुं समुद्यतः ॥&lt;br&gt;&#xA;स वै तत्र तपस्तेपे शाकमूलफलाशनः ॥ ७१ ॥&lt;br&gt;&#xA;ग्रीष्मे पञ्चाग्निमध्यस्थो ह्यतपत्स महातपाः ॥&lt;br&gt;&#xA;वार्षिके च निरालम्बो हेमन्ते च सरोवरे ॥ ७२ ॥&lt;br&gt;&#xA;स्नात्वा यथोक्तविधिना कृत्वा विष्णोस्तथार्चनम् ॥&lt;br&gt;&#xA;वशीकृत्येन्द्रियग्रामं विशुद्धेनान्तरात्मना ॥ ७३ ॥&lt;br&gt;&#xA;मनो विष्णौ समावेश्य विधाय प्राणसंयमम् ॥&lt;br&gt;&#xA;ॐकारोच्चारणाद्धीमान्हृदि पद्मं विकासयन् ॥ ७४ ॥&lt;br&gt;&#xA;तन्मध्ये रविसोमाग्निमण्डलानि यथाविधि ॥&lt;br&gt;&#xA;कल्पयित्वा हरिं मूर्तं यस्मिन्देशे सनातनम् ॥ ७५ ॥&lt;br&gt;&#xA;पीताम्बरधरं विष्णुं शङ्खचक्रगदाधरम् ॥&lt;br&gt;&#xA;तं च पुष्पैः समभ्यर्च्य मनस्तस्मिन्निवेश्य च ॥ ७६ ॥&lt;br&gt;&#xA;ब्रह्मरूपं हरिं ध्यायञ्जपन्वै द्वादशाक्षरम् ॥&lt;br&gt;&#xA;वायुभक्षः स्थितस्तत्र विप्रस्त्रीन्वत्सरान्वसन् ॥ ७७ ॥&lt;br&gt;&#xA;ततो द्विजवरो ध्यात्वा स्तुतिं चक्रे हरेरिमाम् ॥&lt;br&gt;&#xA;प्रणिपत्य जगन्नाथं चराचरगुरुं हरिम् ॥&lt;br&gt;&#xA;विष्णुशर्माथ तुष्टाव नारायणमतन्द्रितः ॥ ७८ ॥&lt;br&gt;&#xA;॥ विष्णुशर्म्मोवाच ॥ ॥&lt;br&gt;&#xA;प्रसीद भगवन्विष्णो प्रसीद पुरुषोत्तम ॥&lt;br&gt;&#xA;प्रसीद देवदेवेश प्रसीद कमलेक्षण ॥ ७९ ॥&lt;br&gt;&#xA;जय कृष्ण जयाचिन्त्य जय विष्णो जयाव्यय ॥&lt;br&gt;&#xA;जय यज्ञपते नाथ जय विष्णो पते विभो ॥ 2.8.1.८० ॥&lt;br&gt;&#xA;जय पापहरानन्त जय जन्मज्वरापह ॥&lt;br&gt;&#xA;नमः कमलनाभाय नमः कमलमालिने ॥८१॥&lt;br&gt;&#xA;नमः सर्वेश भूतेश नमः कैटभसूदन ॥&lt;br&gt;&#xA;नमस्त्रैलोक्यनाथाय जगन्मूल जगत्पते ॥ ८२ ॥&lt;br&gt;&#xA;नमो देवाधिदेवाय नमो नारायणाय वै ॥&lt;br&gt;&#xA;नमः कृष्णाय रामाय नमश्चक्रायुधाय च ॥ ८३ ॥&lt;br&gt;&#xA;त्वं माता सर्वलोकानां त्वमेव जगतः पिता ॥&lt;br&gt;&#xA;भयार्त्तानां सुहृन्मित्रं त्वं पिता त्वं पितामहः ॥ ८४ ॥&lt;br&gt;&#xA;त्वं हविस्त्वं वषट्कारस्त्वं प्रभुस्त्वं हुताशनः ॥&lt;br&gt;&#xA;करणं कारणं कर्त्ता त्वमेव परमेश्वरः ॥ ८५ ॥&lt;br&gt;&#xA;शङ्खचक्रगदापाणे मां समुद्धर माधव ॥ ८६ ॥&lt;br&gt;&#xA;प्रसीद मन्दरधर प्रसीद मधुसूदन ॥&lt;br&gt;&#xA;प्रसीद कमलाकान्त प्रसीद भुवनाधिप ॥ ८७ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इत्येवं स्तुवतस्तस्य मनोभक्त्या महात्मनः ॥&lt;br&gt;&#xA;आविर्बभूव विश्वात्मा विष्णुर्गरुडवाहनः ॥ ८८ ॥&lt;br&gt;&#xA;शङ्खचक्रगदापाणिः पीताम्बरधरोऽच्युतः ॥&lt;br&gt;&#xA;उवाच स प्रसन्नात्मा विष्णुशर्माणमव्ययः ॥ ८९ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;तुष्टोऽस्मि भवतो वत्स महता तपसाऽधुना ॥&lt;br&gt;&#xA;स्तोत्रेणानेन सुमते नष्टपापोऽसि साम्प्रतम् ॥2.8.1.९०॥&lt;br&gt;&#xA;वरं वरय विप्रेन्द्र वरदोऽहं तवाग्रतः ॥&lt;br&gt;&#xA;नाऽतप्ततपसा द्रष्टुं शक्यः केनाप्यहं द्विज ॥ ९१ ॥&lt;br&gt;&#xA;॥ विष्णुशर्म्मोवाच ॥ ॥&lt;br&gt;&#xA;कृतकृत्योऽस्मि देवेश साम्प्रतं तव दर्शनात् ॥&lt;br&gt;&#xA;त्वद्भक्तिमचलामेकां मम देहि जगत्पते ॥ ९२ ॥&lt;br&gt;&#xA;॥ ॥ श्रीभगवानुवाच ॥ ॥&lt;br&gt;&#xA;भक्तिरस्त्वचला मे वै वैष्णवी मुक्तिदायिनी ॥&lt;br&gt;&#xA;अत्रैवास्त्वचला मे वै जाह्नवी मुक्तिदायिनी ॥ ९३ ॥&lt;br&gt;&#xA;इदं स्थानं महाभाग त्वन्नाम्ना ख्यातिमेष्यति ॥ ९४ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इत्युक्त्वा देवदेवेशश्चक्रेणोत्खाय तत्स्थलम् ॥&lt;br&gt;&#xA;जलं प्रकटयामास गाङ्गं पातालमण्डलात् ॥ ९५ ॥&lt;br&gt;&#xA;जलेन तेन भगवान्पवित्रेण दयाम्बुधिः ॥&lt;br&gt;&#xA;नीरजस्तु भूमितलं क्षणाच्चक्रे कृपावशात् ॥ ९६ ॥&lt;br&gt;&#xA;चक्रतीर्थमिति ख्यातं ततः प्रभृति तद्द्विज ॥&lt;br&gt;&#xA;जातं त्रैलोक्यविख्यातमघौघध्वंसकृच्छुभम् ॥ ९७ ॥&lt;br&gt;&#xA;तत्र स्नानेन दानेन विष्णुलोकं व्रजेन्नरः ॥ ९८ ॥&lt;br&gt;&#xA;ततः स भगवान्भूयो विष्णुशर्माणमच्युतः ॥&lt;br&gt;&#xA;कृपया परया युक्त उवाच द्विजवत्सलः ॥ ९९ ॥&lt;br&gt;&#xA;॥श्रीभगवानुवाच ॥ ॥&lt;br&gt;&#xA;त्वन्नामपूर्विका विप्र मन्मूर्तिरिह तिष्ठतु ॥&lt;br&gt;&#xA;विष्णुहरीति विख्याता भक्तानां मुक्तिदायिनी ॥2.8.1.१००॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इति श्रुत्वा वचो विप्रो वासुदेवस्य बुद्धिमान्॥&lt;br&gt;&#xA;स्वनामपूर्विकां मूर्तिं स्थापयामास चक्रिणः ॥१०१॥&lt;br&gt;&#xA;ततः प्रभति विप्रेश शङ्खचक्रगदाधरः ॥&lt;br&gt;&#xA;पीतवासाश्चतुर्बाहुर्नाम्ना विष्णुहरिः स्थितः॥१०२॥&lt;br&gt;&#xA;कार्तिके शुक्लपक्षस्य प्रारभ्य दशमी तिथिम् ॥&lt;br&gt;&#xA;पूर्णिमामवधिं कृत्वा यात्रा सांवत्सरी भवेत् ॥ १०३ ॥&lt;br&gt;&#xA;चक्रतीर्थे नरः स्नात्वा सर्वपापैः प्रमुच्यते ॥&lt;br&gt;&#xA;बहुवर्षसहस्राणि स्वर्गलोके महीयते ॥ १०४ ॥&lt;br&gt;&#xA;पितॄनुद्दिश्य यस्तत्र पिण्डान्निर्वापयिष्यति ॥&lt;br&gt;&#xA;तृप्तास्तु पितरो यान्ति विष्णुलोकं न संशयः ॥ १०५ ॥&lt;br&gt;&#xA;चक्रतीर्थे नरः स्नात्वा दृष्ट्वा विष्णुहरिं विभुम् ॥&lt;br&gt;&#xA;सर्वपापक्षयं प्राप्य नाकपृष्ठे महीयते ॥ १०६ ॥&lt;br&gt;&#xA;स्वशक्त्या तत्र दानानि दत्त्वा निष्कल्मषो नरः ॥&lt;br&gt;&#xA;विष्णुलोके वसेद्धीमान्यावदिन्द्राश्चतुर्दश ॥ १०७ ॥&lt;br&gt;&#xA;अन्यदापि नरस्तत्र चक्रतीथे जितेन्द्रियः ॥&lt;br&gt;&#xA;दृष्ट्वा सकृद्धरिं देवं सर्वपापैः प्रमुच्यते ॥ १०८ ॥&lt;br&gt;&#xA;इति सकलगुणाब्धिर्ध्येयमूर्तिश्चिदात्मा हरिरिह परमूर्त्या तस्थिवान्मुक्तिहेतोः ॥&lt;br&gt;&#xA;तमिह बहुलभक्त्या चक्रतीर्थाभिषेकी वसति सुकृतिमूर्त्तिर्योऽर्चयेद्विष्णुलोके ॥ ॥ १०९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डेऽयोध्यामाहात्म्ये विष्णुहरिमाहात्म्यवर्णनन्नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ ब्रह्मकुण्डसहस्रधारातीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/002_brahmakuNDasahasradhArAtIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/002_brahmakuNDasahasradhArAtIrthamAhAtmyavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;अगस्त्यमुनिरित्युक्त्वा चक्रतीर्थाश्रयां कथाम् ॥&lt;br&gt;&#xA;विभोर्विष्णुहरेश्चापि पुनराह द्विजोत्तमाः ॥ १ ॥&lt;br&gt;&#xA;॥ ॥ अगस्त्य उवाच ॥ ॥&lt;br&gt;&#xA;पुरा ब्रह्मा जगत्स्रष्टा विज्ञाय हरिमच्युतम् ॥&lt;br&gt;&#xA;अयोध्यावासिनं देवं तत्र चक्रे स्थितिं स्वयम् ॥ २ ॥&lt;br&gt;&#xA;आगत्य कृतवांस्तत्र यात्रां ब्रह्मा यथाविधि ॥&lt;br&gt;&#xA;यज्ञं च विधिवच्चक्रे नानासम्भारसंयुतम् ॥ ३ ॥&lt;br&gt;&#xA;ततः स कृतवांस्तत्र ब्रह्मा लोकपितामहः ॥&lt;br&gt;&#xA;कुण्डं स्वनाम्ना विपुलं नानादेवसमन्वितम् ॥ ४ ॥&lt;br&gt;&#xA;विस्तीर्णजलकल्लोलकलितं कलुषापहम् ॥&lt;br&gt;&#xA;कुमुदोत्पलकह्लारपुण्डरीककुलाकुलम् ॥ ५ ॥&lt;br&gt;&#xA;हंससारसचक्राह्व विहङ्गममनोहरम् ॥&lt;br&gt;&#xA;तटान्तविटपोल्लासि पतत्त्रिगणसङ्कुलम् ॥ ६ ॥&lt;br&gt;&#xA;तत्र कुण्डे सुराः सर्वे स्नाताः शुद्धिसमन्विताः ॥&lt;br&gt;&#xA;बभूवुरद्धा विगतरजस्का विमलत्विषः ॥ ७ ॥&lt;br&gt;&#xA;तदाश्चर्य्यं महद्दृष्ट्वा ते सर्वे सहसा सुराः ॥&lt;br&gt;&#xA;ब्रह्माणं प्रणिपत्योचुर्भक्त्या प्राञ्जलयस्तदा ॥ ८ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;भगवन्ब्रूहि तत्त्वेन माहात्म्यं कमलासन ॥&lt;br&gt;&#xA;अस्य कुण्डस्य सकलं खातस्य विमलत्विषः ॥ ९ ॥&lt;br&gt;&#xA;अत्र स्नानेन सर्वेषामस्माकं विगतं रजः ॥&lt;br&gt;&#xA;महदाश्चर्यमेतस्य दृष्ट्वा कुण्डस्य विस्मिताः ॥&lt;br&gt;&#xA;सर्वे वयं सुरश्रेष्ठ कृपया त्वमतो वद ॥ 2.8.2.१० ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;शृण्वन्तु सर्वे त्रिदशाः सावधानाः सविस्मयाः ॥&lt;br&gt;&#xA;कुण्डस्यैतस्य माहात्म्यं नानाफलसमन्वितम् ॥ ११ ॥&lt;br&gt;&#xA;अत्र स्नानेन विधिवत्पापात्मानोऽपि जन्तवः ॥&lt;br&gt;&#xA;विमानं हंससंयुक्तमास्थाय रुचिराम्बराः ॥&lt;br&gt;&#xA;निवसन्ति ब्रह्मलोके यावदाभूतसम्प्लवम् ॥ १२ ॥&lt;br&gt;&#xA;अत्र दानेन होमेन यथाशक्त्या सुरोत्तमाः ॥&lt;br&gt;&#xA;तुलाश्वमेधयोः पुण्यं प्राप्नुयुर्मुनिसत्तम ॥ १३ ॥&lt;br&gt;&#xA;ममास्मिन्सरसि श्रीमाञ्जायते स्नानतो नरः ॥&lt;br&gt;&#xA;तस्मादत्र विधानेन स्नानं दानं जपादिकम् ॥ १४ ॥&lt;br&gt;&#xA;सर्वयज्ञसमं स्याद्वै महापातकनाशनम्॥&lt;br&gt;&#xA;ब्रह्मकुण्डमिति ख्यातिमितो यास्यत्यनुत्तमाम्॥१५॥&lt;br&gt;&#xA;अस्मिन्कुण्डे च सान्निध्यं भविष्यति सदा मम ॥&lt;br&gt;&#xA;कार्त्तिके शुक्लपक्षस्य चतुर्दश्यां सुरोत्तमाः ॥ १६ ॥&lt;br&gt;&#xA;यात्रा भविष्यति सदा सुराः सांवत्सरी मम ॥&lt;br&gt;&#xA;शुभप्रदा महापापराशिनाशकरी तदा ॥ १७ ॥&lt;br&gt;&#xA;स्वर्णं चैव सदा देयं वासांसि विविधानि च ॥&lt;br&gt;&#xA;निजशक्त्या प्रकर्तव्या सुरास्तृप्तिर्द्विजन्मनाम्॥१८॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इत्युक्त्वा देवदेवोऽयं ब्रह्मा लोकपितामहः ॥&lt;br&gt;&#xA;अन्तर्दधे सुरैः सार्द्धं तीर्थं दृष्ट्वा तपोधन ॥ १९ ॥&lt;br&gt;&#xA;तदाप्रभृति तत्कुण्डं विख्यातं परमं भुवि ॥&lt;br&gt;&#xA;चक्रतीर्थाच्च पूर्वस्यां दिशि कुण्डं स्थितं महत् ॥ 2.8.2.२० ॥&lt;br&gt;&#xA;॥ ॥ सूत उवाच ॥ ॥&lt;br&gt;&#xA;इत्युक्त्वा स तपोराशिरगस्त्यः कुम्भसम्भवः ॥&lt;br&gt;&#xA;पुनः पृष्टो मुनिवरो व्यासायावीवदत्कथाम् ॥ २१ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;अन्यच्छृणु महाभाग तीर्थं दुष्कृतिदुर्ल्लभम् ॥&lt;br&gt;&#xA;ऋणमोचनसञ्ज्ञं तु सरयूतीरसङ्गतम् ॥ २२ ॥&lt;br&gt;&#xA;ब्रह्मकुण्डान्मुनिवर धनुःसप्तशतेन च ॥&lt;br&gt;&#xA;पूर्वोत्तरदिशाभागे संस्थितं सरयूजले ॥ २३ ॥&lt;br&gt;&#xA;तत्र पूर्वं मुनिवरो लोमशो नाम नामतः ॥&lt;br&gt;&#xA;तीर्थयात्राप्रसङ्गेन स्नानं चक्रे विधानतः ॥ २४ ॥&lt;br&gt;&#xA;ततः स ऋणनिर्मुक्तो बभूव गतकल्मषः ॥&lt;br&gt;&#xA;तदाश्चर्यं महद्दृष्ट्वा मुनीन्सानन्दमब्रवीत् ॥ २५ ॥&lt;br&gt;&#xA;पश्यन्त्वेतस्य महतो गुणांस्तीर्थवरस्य वै ॥&lt;br&gt;&#xA;भुजावूर्ध्वं तथा कृत्वा हर्षेणाहाऽश्रुलोचनः ॥ २६ ॥&lt;br&gt;&#xA;॥ लोमश उवाच ॥ ॥&lt;br&gt;&#xA;ऋणमोचनसञ्ज्ञं तु तीर्थमेतदनुत्तमम् ॥&lt;br&gt;&#xA;यत्र स्नानेन जन्तूनामृणनिर्यातनं भवेत् ॥ २७ ॥&lt;br&gt;&#xA;ऐहिकं पारलौकिक्यं यदृणत्रितयं नृणाम् ॥&lt;br&gt;&#xA;तत्सर्वं स्नानमात्रेण तीर्थेऽस्मिन्नश्यति क्षणात् ॥॥ २८ ॥&lt;br&gt;&#xA;सर्वतीर्थोत्तमं चैतत्सद्यः प्रत्ययकारकम् ॥&lt;br&gt;&#xA;मया चास्य फलं सम्यगनुभूतमृणादिह ॥ २९ ॥&lt;br&gt;&#xA;तस्मादत्र विधानेन स्नानं दानं च शक्तितः ॥&lt;br&gt;&#xA;कर्त्तव्यं श्रद्धया युक्तैः सर्वदा फलकाङ्क्षिभिः ॥ 2.8.2.३० ॥&lt;br&gt;&#xA;स्नातव्यं च सुवर्णं च देयं वस्त्रादि शक्तितः ॥ ३१ ॥&lt;br&gt;&#xA;॥ ॥ अगस्त्य उवाच ॥ ॥&lt;br&gt;&#xA;इत्युक्त्वा तीर्थमाहात्म्यं लोमशो मुनिसत्तमः ॥&lt;br&gt;&#xA;अन्तर्दधे मुनिश्रेष्ठः स्तुवंस्तीर्थगुणान्मुदा ॥ ३२ ॥&lt;br&gt;&#xA;इत्येतत्कथितं विप्र ऋणमोचनसञ्ज्ञकम् ॥&lt;br&gt;&#xA;यत्र स्नानेन जन्तूनामृणं नश्यति तत्क्षणात् ॥&lt;br&gt;&#xA;ऋणमोचनतीर्थं तु पूर्वतः सरयूजले ॥ ३३ ॥&lt;br&gt;&#xA;धनुर्द्विशत्या तीर्थं च पापमोचनसञ्ज्ञकम्॥&lt;br&gt;&#xA;सर्वपापविशुद्धात्मा तत्र स्नानेन मानवः ॥&lt;br&gt;&#xA;जायते तत्क्षणादेव नात्र कार्या विचारणा ॥ ३४ ॥&lt;br&gt;&#xA;मया तत्र मुनिश्रेष्ठ दृष्टं माहात्म्यमुत्तमम् ॥ ३५ ॥&lt;br&gt;&#xA;पाञ्चालदेशसम्भूतो नाम्ना नरहरिर्द्विजः ॥&lt;br&gt;&#xA;असत्सङ्गप्रभावेन पापात्मा समजायत ॥ ३६ ॥&lt;br&gt;&#xA;नाना विधानि पापानि ब्रह्महत्यादिकानि च ॥&lt;br&gt;&#xA;कृतवान्पापिसङ्गेन त्रयीमार्गविनिन्दकः ॥ ३७ ॥&lt;br&gt;&#xA;स कदाचित्साधुसङ्गात्तीर्थयात्राप्रसङ्गतः ॥&lt;br&gt;&#xA;अयोध्यामागतो विप्र महापातककृद्द्विजः ॥ ३८ ॥&lt;br&gt;&#xA;पापमोचनतीर्थे तु स्नातः सत्सङ्गतो द्विजः ॥&lt;br&gt;&#xA;पापराशिर्विनष्टोऽस्य निष्पापः समभूत्क्षणात् ॥ ३९ ॥&lt;br&gt;&#xA;दिवः पपात तन्मूर्ध्नि पुष्पवृष्टिर्मुनीश्वर ॥&lt;br&gt;&#xA;दिव्यं विमानमारुह्य विष्णुलोके गतो द्विजः ॥ 2.8.2.४० ॥&lt;br&gt;&#xA;तद्दृष्ट्वा महदाश्चर्यं मया च द्विजपुङ्गव ॥&lt;br&gt;&#xA;श्रद्धया परया तत्र कृतं स्नानं विशेषतः ॥४१॥&lt;br&gt;&#xA;माघकृष्णचतुर्दश्यां तत्र स्नानं विशेषतः ॥&lt;br&gt;&#xA;दानं च मनुजैः कार्य्यं सर्वपापविशुद्धये ॥४२॥&lt;br&gt;&#xA;अन्यदा(?) तु कृते स्नाने सर्वपापक्षयो भवेत् ॥ ४३ ॥&lt;br&gt;&#xA;पापमोचनतीर्थे तु पूर्वं तु सरयूजले ॥&lt;br&gt;&#xA;धनुःशतप्रमाणेन वर्त्तते तीर्थमुत्तमम् ॥ ४४ ॥&lt;br&gt;&#xA;सहस्रधारासञ्ज्ञं तु सर्वकिल्बिषनाशनम् ॥&lt;br&gt;&#xA;यस्मिन्रामाज्ञया वीरो लक्ष्मणः परवीरहा ॥&lt;br&gt;&#xA;प्राणानुत्सृज्य योगेन ययौ शेषात्मतां पुरा ॥ ४५ ॥&lt;br&gt;&#xA;सार्द्धंहस्तत्रयेणैव प्रमाणं धनुषो विदुः ॥&lt;br&gt;&#xA;चतुर्भिर्हस्तकैः सङ्ख्या दण्ड इत्यभिधीयते ॥ ४६ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्थं तदा समाकर्ण्य कुम्भयोनिमुनेस्तदा ॥&lt;br&gt;&#xA;कृष्णद्वैपायनो व्यासः पुनः पप्रच्छ कौतुकात् ॥ ४७ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;सहस्रधारामाहात्म्यं विस्तराद्वद सुव्रत ॥&lt;br&gt;&#xA;शृण्वंस्तीर्थस्य माहात्म्यं न तृप्यति मनो मम ॥ ४८ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;सावधानः शृणु मुने कथां कथयतो मम ॥&lt;br&gt;&#xA;सहस्रधारातीर्थस्य समुत्पत्तिं महोदयात् ॥ ४९ ॥&lt;br&gt;&#xA;पुरा रामो रघुपतिर्देवकार्यं विधाय वै ॥&lt;br&gt;&#xA;कालेन सह सङ्गम्य मन्त्रं चक्रे नरेश्वरः ॥ 2.8.2.५० ॥&lt;br&gt;&#xA;आवां मन्त्रयमाणौ हि यः पश्येदन्तिकागतः॥४९॥&lt;br&gt;&#xA;मया त्याज्यो भवेत्क्षिप्रमित्थं चक्रे स संविदम् ॥५१॥&lt;br&gt;&#xA;तस्मिन्मन्त्रयमाणे हि द्वारे तिष्ठति लक्ष्मणे ॥&lt;br&gt;&#xA;आगतः स तपोराशिर्दुर्वासास्तेजसां निधिः ॥ ५२ ॥&lt;br&gt;&#xA;आगत्य लक्ष्मणं शीघ्रं प्रीत्योवाच क्षुधाऽऽकुलः॥ ५३ ॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;सौमित्रे गच्छ शीघ्रं त्वं रामाग्रे मां निवेदय ॥&lt;br&gt;&#xA;कार्यार्थिनमिदं वाक्यं नान्यथा कर्तुमर्हसि ॥ ५४ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;शापाद्भीतः स सौमित्रिर्द्रुतं गत्वा तयोः पुरः ॥&lt;br&gt;&#xA;मुनिं निवेदयामास रामाग्रे दर्शनार्थिनम् ॥&lt;br&gt;&#xA;दुर्वाससं तपोराशिमत्रिनन्दनमागतम् ॥ ५५ ॥&lt;br&gt;&#xA;रामोऽपि कालमामन्त्र्य प्रस्थाप्य च बहिर्ययौ ॥&lt;br&gt;&#xA;दृष्ट्वा मुनिं तं प्रणतः सम्भोज्य प्रभुरादरात् ॥ ५६ ॥&lt;br&gt;&#xA;दुर्वाससं मुनिवरं प्रस्थाप्य स्वयमादरात् ॥&lt;br&gt;&#xA;सत्यभङ्गभयाद्वीरो लक्ष्मणं त्यक्तवांस्तदा ॥ ५७ ॥&lt;br&gt;&#xA;लक्ष्मणोऽपि तदा वीरः कुर्वन्नवितथं वचः ॥&lt;br&gt;&#xA;भ्रातुर्ज्येष्ठस्य सुमतिः सरयूतीरमाययौ ॥ ५८ ॥&lt;br&gt;&#xA;तत्र गत्वाथ च स्नात्वा ध्यानमास्थाय सत्वरम् ॥&lt;br&gt;&#xA;चिदात्मनि मनः शान्तं सङ्गम्यावस्थितस्तदा ॥ ५९ ॥&lt;br&gt;&#xA;ततः प्रादुरभूत्तत्र सहस्रफणमण्डितः ॥&lt;br&gt;&#xA;शेषश्चक्षुःश्रवाः श्रेष्ठः क्षितिं भित्त्वा सहस्रधा ॥&lt;br&gt;&#xA;सुरलोकात्सुरेन्द्रोऽपि समागादमरैः सह ॥ 2.8.2.६० ॥&lt;br&gt;&#xA;ततः शेषात्मतां यातं लक्ष्मणं सत्यसङ्गरम् ॥&lt;br&gt;&#xA;उवाच मधुरं शक्रः सुराणां तत्र पश्यताम् ॥ ६१ ॥&lt;br&gt;&#xA;॥ ॥ इन्द्र उवाच ॥ ॥&lt;br&gt;&#xA;लक्ष्मणोत्तिष्ठ शीघ्रं त्वमारोह स्वपदं स्वकम् ॥&lt;br&gt;&#xA;देवकार्यं कृतं वीर त्वया रिपुनिषूदन ॥ ६२ ॥&lt;br&gt;&#xA;वैष्णवं परमं स्थानं प्राप्नुहि त्वं सनातनम् ॥&lt;br&gt;&#xA;भवन्मूर्तिः समायातः शेषोऽपि विलसत्फणः ॥ ६३ ॥&lt;br&gt;&#xA;सहस्रधा क्षितिं भित्त्वा सहस्रफणमण्डलैः ॥&lt;br&gt;&#xA;क्षितेः सहस्रच्छिद्रेषु यस्माद्भित्त्वा समुद्गताः ॥ ६४ ॥&lt;br&gt;&#xA;फणसाहस्रमणिभिर्दग्धाः शेषस्य सुव्रत ॥&lt;br&gt;&#xA;तस्मादेतन्महातीर्थं सरयूतीरगं शुभम् ॥&lt;br&gt;&#xA;ख्यातं सहस्रधारेति भविष्यति न संशयः ॥ ६५ ॥&lt;br&gt;&#xA;एतत्क्षेत्रप्रमाणं तु धनुषां पञ्चविंशतिः ॥&lt;br&gt;&#xA;अत्र स्नानेन दानेन श्राद्धेन श्रद्धयान्वितः ॥&lt;br&gt;&#xA;सर्वपापविशुद्धात्मा विष्णुलोकं व्रजेन्नरः ॥ ६६ ॥&lt;br&gt;&#xA;अत्र स्नातो नरो धीमाञ्छेषं सम्पूज्य चाव्ययम् ॥&lt;br&gt;&#xA;तीर्थं सम्पूज्य विधिवद्विष्णुलोकमवाप्नुयात् ॥ ६७ ॥&lt;br&gt;&#xA;तस्मादत्र प्रकर्तव्यं स्नानं विधिपुरःसरम् ॥&lt;br&gt;&#xA;शेषरूपाहिवद्ध्येयाः पूज्या विप्रा विशेषतः ॥ ६८ ॥&lt;br&gt;&#xA;स्वर्णं चान्नं च वासांसि देयानि श्रद्धयान्वितैः ॥&lt;br&gt;&#xA;स्नानं दानं हरेः पूजा सर्वमक्षयतां व्रजेत् ॥ ६९ ॥&lt;br&gt;&#xA;तस्मादेतन्महातीर्थं सर्वकामफलप्रदम् ॥&lt;br&gt;&#xA;क्षितौ भविष्यति सदा नात्र कार्या विचारणा ॥ 2.8.2.७० ॥&lt;br&gt;&#xA;श्रावणे शुद्धपक्षस्य या तिथिः पञ्चमी भवेत् ॥&lt;br&gt;&#xA;तस्यामत्र प्रकर्तव्यो नागानुद्दिश्य यत्नतः ॥ ७१ ॥&lt;br&gt;&#xA;उत्सवो विपुलः सद्भिः शेषपूजापुरःसरम् ॥&lt;br&gt;&#xA;उत्सवे तु कृते तत्र तीर्थे महति मानवैः ॥ ७२ ॥&lt;br&gt;&#xA;सन्तोष्य च द्विजान्भक्त्या नागपूजापुरस्सरम् ॥&lt;br&gt;&#xA;सन्तुष्टाः फणिनः सर्वे पीडयन्ति न मानुषान् ॥ ७३ ॥&lt;br&gt;&#xA;वैशाखमासे ये स्नानं कुर्वन्त्यत्र समाहिताः ॥&lt;br&gt;&#xA;न तेषां पुनरावृत्तिः कल्पकोटिशतैरपि ॥ ७४ ॥&lt;br&gt;&#xA;तस्मादत्र प्रकर्तव्यं माधवे यत्नतो नरैः ॥&lt;br&gt;&#xA;स्नानं दानं हरिः पूज्यो ब्राह्मणाश्च विशेषतः ॥&lt;br&gt;&#xA;तीर्थे कृतेऽत्र मनुजैः सर्वकामफलप्रदः ॥ ७५ ॥&lt;br&gt;&#xA;विष्णुमुद्दिश्य यो दद्यात्सालङ्कारां पयस्विनीम् ॥&lt;br&gt;&#xA;सवत्सामत्र सत्तीर्थे सत्पात्राय द्विजन्मने ॥ ७६ ॥&lt;br&gt;&#xA;तस्य वासो भवेन्नित्य विष्णुलोके सनातने ॥&lt;br&gt;&#xA;अक्षयं स्वर्गमाप्नोति तीर्थ स्नानेन मानवः ॥ ७७ ॥&lt;br&gt;&#xA;अत्र पूज्यौ विशेषेण नरैः श्रद्धासमन्वितः ॥&lt;br&gt;&#xA;वैशाखे मास्यलङ्कारैर्वस्त्रैश्च द्विजदम्पती ॥ ७८ ॥&lt;br&gt;&#xA;लक्ष्मीनारायणप्रीत्यै लक्ष्मीप्रात्यै विशेषतः ॥&lt;br&gt;&#xA;वैशाखे मासि तीर्थानि पृथिवीसंस्थितानि वै ॥ ७९ ॥&lt;br&gt;&#xA;सर्वाण्यपि च सङ्गत्य स्थास्यन्त्यत्र न संशयः ॥&lt;br&gt;&#xA;तस्मादत्र विशेषेण वैशाखे स्नानतो नृणाम् ॥&lt;br&gt;&#xA;सर्वतीर्थावगाहस्य भविष्यति फलं महत् ॥ 2.8.2.८० ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इत्युक्त्वा मुनिराजेन्द्रो लक्ष्मणं सुरसं गतम् ॥&lt;br&gt;&#xA;शेषं संस्थाप्य तत्तीर्थे भूभारहरणक्षमम् ॥&lt;br&gt;&#xA;लक्ष्मणं यानमारोप्य प्रतस्थे दिवमादरात् ॥ ८१ ॥&lt;br&gt;&#xA;तदाप्रभृति तत्तीर्थं विख्यातिं परमां ययौ ॥&lt;br&gt;&#xA;वैशाखे मासि तीर्थस्य माहात्म्यं परमं स्मृतम् ॥ ८२ ॥&lt;br&gt;&#xA;पञ्चम्यामपि शुक्लायां श्रावणस्य विशेषतः ॥&lt;br&gt;&#xA;अन्यदा पर्वणि श्रेष्ठं विशेषं स्नानमाचरेत् ॥&lt;br&gt;&#xA;सहस्रधारातीर्थे च नरः स्वर्गमवाप्नुयात्॥ ८३ ॥&lt;br&gt;&#xA;विधिवदिह हि धीमान्स्नानदानानि तीर्थे नरवर इह शक्त्या यः करोत्यादरेण ॥&lt;br&gt;&#xA;स इह विपुलभोगान्निर्मलात्मा च भक्त्या भजति भुजगशायिश्रीपतेरात्मनैक्यम् ॥ ८४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डेऽयोध्यामाहात्म्ये ब्रह्मकुण्डसहस्रधारातीर्थमाहात्म्यवर्णनन्नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३ चन्द्रसहस्रव्रतोद्यापनविधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/003_chandrasahasravratodyApanavidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/003_chandrasahasravratodyApanavidhivarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;इति श्रुत्वा वचो धीमानादरात्कुम्भजन्मनः ॥&lt;br&gt;&#xA;प्रोवाच मधुरं वाक्यं कृष्णद्वैपायनो मुनिः ॥ १ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;भगवन्नद्भुतमिदं तीर्थमाहात्म्यमुत्तमम्॥&lt;br&gt;&#xA;श्रुत्वा त्वत्तो मम मनः परमानन्दमाययौ ॥ २ ॥&lt;br&gt;&#xA;अन्यत्तीर्थवरं ब्रूहि तत्त्वेन मम शृण्वतः ॥&lt;br&gt;&#xA;न तृप्तिरस्ति मनसः शृण्वतो मम सुव्रत ॥ ३ ॥&lt;br&gt;&#xA;॥ ॥ अगस्त्य उवाच ॥ ॥&lt;br&gt;&#xA;शृणु विप्र प्रवक्ष्यामि तीर्थमन्यदनुत्तमम् ॥&lt;br&gt;&#xA;स्वर्गद्वारमिति ख्यातं सर्वपापहरं सदा ॥ ४ ॥&lt;br&gt;&#xA;स्वर्गद्वारस्य माहात्म्यं विस्तराद्वक्तुमीश्वरः ॥&lt;br&gt;&#xA;नहि कश्चिदतो वत्स सङ्क्षेपाच्छृणु सुव्रत ॥ ५ ॥&lt;br&gt;&#xA;सहस्रधारामारभ्य पूर्वतः सरयूजले ॥&lt;br&gt;&#xA;षट्त्रिंशदधिका प्रोक्ता धनुषां षट्शती मितिः ॥ ६ ॥&lt;br&gt;&#xA;स्वर्गद्वारस्य विस्तारः पुराणज्ञैर्विशारदैः ॥&lt;br&gt;&#xA;स्वर्गद्वारसमं तीर्थं न भूतं न भविष्यति ॥ ७ ॥&lt;br&gt;&#xA;सत्यंसत्यं पुनः सत्यं नासत्यं मम भाषितम्॥&lt;br&gt;&#xA;स्वर्गद्वारसमं तीर्थं नास्ति ब्रह्माण्डगोलके ॥ ८ ॥&lt;br&gt;&#xA;हित्वा दिव्यानि भौमानि तीर्थानि सकलान्यपि ॥&lt;br&gt;&#xA;प्रातरागत्य तिष्ठन्ति तत्र संश्रित्य सुव्रत ॥ ९ ॥&lt;br&gt;&#xA;तस्मादत्र प्रकर्तव्यं प्रातः स्नानं विशेषतः ॥&lt;br&gt;&#xA;सर्वतीर्थावगाहस्य फलमात्मन ईप्सता ॥ 2.8.3.१० ॥&lt;br&gt;&#xA;त्यजन्ति प्राणिनः प्राणान्स्वर्गद्वारान्तरे द्विज ॥&lt;br&gt;&#xA;प्रयान्ति परमं स्थानं विष्णोस्ते नात्र संशयः ॥ ११ ॥&lt;br&gt;&#xA;मुक्तिद्वारमिदं पश्य स्वर्गप्राप्तिकरं नृणाम् ॥&lt;br&gt;&#xA;स्वर्गद्वारमिति ख्यातं तस्मात्तीर्थमनुत्तमम् ॥ १२ ॥&lt;br&gt;&#xA;स्वर्गद्वारं सुदुष्प्राप्यं देवैरपि न संशयः ॥&lt;br&gt;&#xA;यद्यत्कामयते तत्र तत्तदाप्नोति मानवः ॥ १३ ॥&lt;br&gt;&#xA;स्वर्गद्वारे परा सिद्धिः स्वर्गद्वारे परा गतिः ॥&lt;br&gt;&#xA;जप्तं दत्तं हुतं दृष्टं तपस्तप्तं कृतं च यत् ॥&lt;br&gt;&#xA;ध्यानमध्ययनं सर्वं दानं भवति चाक्षयम् ॥ १४ ॥&lt;br&gt;&#xA;जन्मान्तरसहस्रेण यत्पापं पूर्वसञ्चितम्॥&lt;br&gt;&#xA;स्वर्गद्वारप्रविष्टस्य तत्सर्वं व्रजति क्षयम् ॥ १५ ॥&lt;br&gt;&#xA;ब्राह्मणाः क्षत्रिया वैश्याः शूद्रा वै वर्णसङ्कराः॥&lt;br&gt;&#xA;कृमिम्लेच्छाश्च ये चान्ये सङ्कीर्णाः पापयोनयः।१६॥&lt;br&gt;&#xA;कीटाः पिपीलिकाश्चैव ये चान्ये मृगपक्षिणः॥&lt;br&gt;&#xA;कालेन निधनं प्राप्ताः स्वर्गद्वारे शृणु द्विज ॥१७॥&lt;br&gt;&#xA;कौमोदकीकराः सर्वे पक्षिणो गरुडध्वजाः ॥&lt;br&gt;&#xA;शुभे विष्णुपुरे विष्णुर्जायते तत्र मानवाः ॥ १८ ॥&lt;br&gt;&#xA;अकामो वा सकामो वा अपि तीर्थगतोपि वा ॥&lt;br&gt;&#xA;स्वर्गद्वारे त्यजन्प्राणान्विष्णुलोके महीयते ॥ १९ ॥&lt;br&gt;&#xA;मुनयो देवताः सिद्धाः साध्या यक्षा मरुद्गणाः ॥&lt;br&gt;&#xA;यज्ञोपवीतमात्रेण विभागं चक्रिरे तु ये ॥ 2.8.3.२० ॥&lt;br&gt;&#xA;मध्याह्नेऽत्र प्रकुर्वन्ति सान्निध्यं देवतागणाः ॥&lt;br&gt;&#xA;तस्मात्तत्र प्रकुर्वन्ति मध्याह्ने स्नानमादरात् ॥ २१ ॥&lt;br&gt;&#xA;कुर्वन्त्यनशनं ये तु स्वर्गद्वारे जितेन्द्रियाः ॥&lt;br&gt;&#xA;प्रयान्ति परमं स्थानं ये च मासोपवासिनः ॥ २२ ॥&lt;br&gt;&#xA;अन्नदानरता ते च रत्नदा भूमिदा नराः ॥&lt;br&gt;&#xA;गोवस्त्रदाश्च विप्रेभ्यो यान्ति ते भवनं हरेः ॥२३॥&lt;br&gt;&#xA;यत्र सिद्धा महात्मानो मुनयः पितरस्तथा ॥&lt;br&gt;&#xA;स्वर्गं प्रयान्ति ते सर्वे स्वर्गद्वारं ततः स्मृतम् ॥ २४ ॥&lt;br&gt;&#xA;चतुर्द्धा च तनुं कृत्वा देवदेवो हरिः स्वयम् ॥&lt;br&gt;&#xA;अत्र वै रमते नित्यं भ्रातृभिः सह राघवः ॥ २५ ॥&lt;br&gt;&#xA;ब्रह्मलोकं परित्यज्य चतुर्वक्त्रः सनातनः ॥&lt;br&gt;&#xA;अत्रैव रमते नित्यं देवैः सह पितामहः ॥ २६ ॥&lt;br&gt;&#xA;कैलासनिलयावासी शिवस्तत्रैव संस्थितः ॥ २७ ॥&lt;br&gt;&#xA;मेरुमन्दरमात्रोऽपि राशिः पापस्य कर्मणः ॥&lt;br&gt;&#xA;स्वर्गद्वारं समासाद्य स सर्वो व्रजति क्षयम् ॥ २८ ॥&lt;br&gt;&#xA;या गतिर्ज्ञानतपसां या गतिर्यज्ञयाजिनाम्॥&lt;br&gt;&#xA;स्वर्गद्वारे मृतानां तु सा गतिर्विहिता शुभा ॥ २९ ॥&lt;br&gt;&#xA;ऋषिदेवासुरगणैर्जपहोमपरायणैः ॥&lt;br&gt;&#xA;यतिभिर्मोक्षकामैश्च स्वर्गद्वारो निषेव्यते ॥ 2.8.3.३० ॥&lt;br&gt;&#xA;षष्टिवर्षसहस्राणि काशीवासेषु यत्फलम् ॥&lt;br&gt;&#xA;तत्फलं निमिषार्द्धेन कलौ दाशरथीं पुरीम् ॥ ३१ ॥&lt;br&gt;&#xA;या गतिर्योगयुक्तानां वाराणस्यां तनुत्यजाम्॥&lt;br&gt;&#xA;सा गतिः स्नानमात्रेण सरय्वां हरिवासरे ॥ ३२ ॥&lt;br&gt;&#xA;स्वर्गद्वारे मृतः कश्चिन्नरकं नैव पश्यति ॥&lt;br&gt;&#xA;केशवानुगृहीता हि सर्वे यान्ति परां गतिम् ॥ ३३ ॥&lt;br&gt;&#xA;भूलोके चान्तरिक्षे च दिवि तीर्थानि यानि वै ॥&lt;br&gt;&#xA;अतीत्य वर्तते तानि तीर्थान्येतद्द्विजोत्तम ॥ ३४ ॥&lt;br&gt;&#xA;विष्णुभक्तिं समासाद्य रमन्ते तु सुनिश्चिताः ॥&lt;br&gt;&#xA;संहृत्य शक्तितः कामं विषयेषु हि संस्थितम् ॥३५ ॥&lt;br&gt;&#xA;शक्तितः सर्वतो युक्त्वा शक्तिस्तपसि संस्थिता ॥&lt;br&gt;&#xA;न तेषां पुनरावृत्तिः कल्पकोटिशतैरपि ॥ ३६ ॥&lt;br&gt;&#xA;हन्यमानोऽपि यो विद्वान्वसेच्छस्त्रशतैरपि ॥&lt;br&gt;&#xA;स याति परमं स्थानं यत्र गत्वा न शोचति ॥३७॥&lt;br&gt;&#xA;स्वर्गद्वारे वियुज्येत स याति परमां गतिम् ॥&lt;br&gt;&#xA;उत्तरं दक्षिणं वापि अयनं न विकल्पयेत् ॥ ३८ ॥&lt;br&gt;&#xA;सर्वस्तेषां शुभः कालः स्वर्गद्वारं श्रयन्ति ये ॥&lt;br&gt;&#xA;स्नानमात्रेण पापानि विलयं यान्ति देहिनाम् ॥ ३९ ॥&lt;br&gt;&#xA;यावत्पापानि देहेन ये कुर्वन्ति जनाः क्षितौ ॥&lt;br&gt;&#xA;अयोध्या परमं स्थानं तेषामीरितमादरात् ॥ ॥ 2.8.3.४० ॥&lt;br&gt;&#xA;ज्येष्ठे मासि सिते पक्षे पञ्चदश्यां विशेषतः ॥&lt;br&gt;&#xA;तस्य सांवत्सरी यात्रा देवैश्चन्द्रहरेः स्मृता ॥ ४१ ॥&lt;br&gt;&#xA;तस्मिन्नुद्यापनं चन्द्रसहस्रं व्रतयोगिभिः ॥&lt;br&gt;&#xA;कार्यं प्रयत्नतो विप्र सर्वयज्ञफलाधिकम्॥ ४२ ॥&lt;br&gt;&#xA;तस्मिन्कृते महापापक्षयात्स्वर्गो भवेन्नृणाम् ॥ ४३॥&lt;br&gt;&#xA;॥ श्रीव्यास उवाच ॥ ॥&lt;br&gt;&#xA;भगवन्ब्रूहि तत्त्वेन तस्य चन्द्रहरेः शुभाम्॥&lt;br&gt;&#xA;उत्पत्तिं च तथा चन्द्रव्रतस्योद्यापने विधिम् ॥ ४४ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;अयोध्यानिलयं विष्णुं नत्वा शीतांशुरुत्सुकः ॥&lt;br&gt;&#xA;आगच्छत्तीर्थमाहात्म्यं साक्षात्कर्तुं सुधानिधिः ॥&lt;br&gt;&#xA;अत्रागत्य च चन्द्रोऽथ तीर्थयात्रां चकार सः ॥ ४५ ॥&lt;br&gt;&#xA;क्रमेण विधिपूर्वं च नानाश्चर्यसमन्वितः ॥&lt;br&gt;&#xA;समाराध्य ततो विष्णुं तपसा दुश्चरेण वै ॥ ४६ ॥&lt;br&gt;&#xA;तत्प्रसादं समासाद्य स्वाभिधानपुरस्सरम् ॥&lt;br&gt;&#xA;हरिं संस्थापयामास तेन चन्द्रहरिः स्मृतः ॥ ४७ ॥&lt;br&gt;&#xA;वासुदेवप्रसादेन तत्स्थानं जातमद्भुतम् ॥&lt;br&gt;&#xA;तद्धि गुह्यतमं स्थानं वासुदेवस्य सुव्रत ॥ ४८ ॥&lt;br&gt;&#xA;सर्वेषामिव भूतानां भर्तुर्मोक्षस्य सर्वदा ॥&lt;br&gt;&#xA;अस्मिन्सिद्धाः सदा विप्र गोविन्दव्रतमास्थिताः ॥ ४९ ॥&lt;br&gt;&#xA;नानालिङ्गधरा नित्यं विष्णुलोकाभिकाङ्क्षिणः ॥&lt;br&gt;&#xA;अभ्यस्यन्ति परं योगं मुक्तात्मानो जितेन्द्रियाः ॥2.8.3.५०॥&lt;br&gt;&#xA;यथा धर्ममवाप्नोति अन्यत्र न तथा क्वचित् ॥&lt;br&gt;&#xA;दानं व्रतं तथा होमः सर्वमक्षयतां व्रजेत ॥५१॥&lt;br&gt;&#xA;सर्वकामफलप्राप्तिर्जायते प्राणिनां सदा ॥&lt;br&gt;&#xA;तस्मादत्र विधातव्यं प्राणिभिर्यत्नतः क्रमात् ॥&lt;br&gt;&#xA;दानादिकं विप्रपूजा दम्पत्योश्च विशेषतः ॥ ५२ ॥&lt;br&gt;&#xA;सर्वयज्ञाधिकफलं सर्वतीर्थावगाहनम् ॥&lt;br&gt;&#xA;सर्वदेवावलोकस्य यत्पुण्यं जायते नृणाम् ॥ ५३ ॥&lt;br&gt;&#xA;तत्सर्वं जायते पुण्यं प्राणिनामस्य दर्शनात् ॥&lt;br&gt;&#xA;तस्मादेतन्महाक्षेत्रं पुराणादिषु गीयते ॥ ५४ ॥&lt;br&gt;&#xA;उद्यापनविधिश्चात्र नृभिर्द्विजपुरस्सरम् ॥&lt;br&gt;&#xA;अग्रे चन्द्रहरेश्चन्द्र सहस्रव्रतसञ्ज्ञकः ॥ ५५ ॥&lt;br&gt;&#xA;गते वर्षद्वये सार्द्धे पञ्चपक्षे दिनद्वये ॥&lt;br&gt;&#xA;दिवसस्याऽष्टमे भागे पतत्येकोऽधिमासकः ॥ ५६ ॥&lt;br&gt;&#xA;त्र्यधिके वा अशीत्यब्दे चतुर्मासयुते ततः ॥&lt;br&gt;&#xA;भवेच्चन्द्रसहस्रं तु तावज्जीवति यो नरः ॥&lt;br&gt;&#xA;उद्यापनं प्रकर्त्तव्यं तेन यात्रा प्रयत्नतः ॥ ५७ ॥&lt;br&gt;&#xA;यत्पुण्यं परमं प्रोक्तं सततं यज्ञयाजिनाम्॥&lt;br&gt;&#xA;सत्यवादिषु यत्पुण्यं यत्पुण्यं हेमदायिनि ॥&lt;br&gt;&#xA;तत्पुण्यं लभते विप्र सहस्राब्दस्य जीविभिः ॥ ५८ ॥&lt;br&gt;&#xA;सर्वसौख्यप्रदं तादृक्पुण्यव्रतमिहोच्यते ॥ ५९ ॥&lt;br&gt;&#xA;चतुर्दश्यां शुचिः स्नात्वा दन्तधावनपूर्वकम् ॥&lt;br&gt;&#xA;चरितब्रह्मचर्य्यश्च जितवाक्कायमानसः ॥&lt;br&gt;&#xA;पौर्णमास्यां तथा कृत्वा चन्द्रपूजां च कारयेत् ॥ 2.8.3.६० ॥&lt;br&gt;&#xA;पूर्वं च मातरः पूज्या गौर्यादिकक्रमेण च ॥&lt;br&gt;&#xA;ऋत्विजः पूजयेद्भक्त्या वृद्धिश्राद्धपुरस्सरम् ॥ ६१ ॥&lt;br&gt;&#xA;प्रयतैः प्रतिमा कार्या चन्द्रमण्डलसन्निभा ॥&lt;br&gt;&#xA;सहस्रसङ्ख्या ह्यथवा तदर्द्धं वा तदर्द्धकम् ॥&lt;br&gt;&#xA;निजवित्तानुमानेन तदर्धेन तदर्द्धिकम् ॥ ६२ ॥&lt;br&gt;&#xA;ततः श्रद्धानुमानाद्वा कार्या वित्तानुमानतः ॥&lt;br&gt;&#xA;अथवा षोडश शुभा विधातव्याः प्रयत्नतः ॥ ६३ ॥&lt;br&gt;&#xA;चन्द्रपूजां ततः कुर्यादागमोक्तविधानतः ॥&lt;br&gt;&#xA;माषैः षोडशभिः कार्या प्रत्येकं प्रतिमा शुभा ॥ ६४ ॥&lt;br&gt;&#xA;सोममन्त्रेण होमस्तु कार्यो वित्तानुमानतः ॥&lt;br&gt;&#xA;प्रतिमास्थापनं कुर्यात्सोममन्त्रमुदीरयेत् ॥ ६५ ॥&lt;br&gt;&#xA;सोमोत्पत्तिं सोमसूक्तं पाठयेच्च प्रयत्नतः ॥&lt;br&gt;&#xA;चन्द्रपूजां ततः कुर्यादागमोक्तविधानतः ॥ ६६ ॥&lt;br&gt;&#xA;चन्द्रन्यासं कलान्यासं कारयेन्मण्डले जलम् ॥&lt;br&gt;&#xA;एकादशेन्द्रियन्यासं तथैव विधिपूर्वकम् ॥ ६७ ॥&lt;br&gt;&#xA;चन्द्रबिम्बनिभं कार्य्यं मण्डलं शुभतण्डुलैः॥&lt;br&gt;&#xA;मध्ये च कलशः स्थाप्यो गव्येन पयसाप्लुतः ॥ ६८ ॥&lt;br&gt;&#xA;चतुरस्रेषु सम्पूर्णान्कलशान्स्थापयेद्बहिः ॥&lt;br&gt;&#xA;मण्डले चन्द्रपूजा च कर्तव्या नामभिः क्रमात् ॥ ६९ ॥&lt;br&gt;&#xA;हिमांशवे नमश्चैव सोमचन्द्राय वै नमः ॥ ५४ ॥&lt;br&gt;&#xA;चन्द्राय विधवे नित्यं नमः कुमुदबन्धवे ॥ 2.8.3.७० ॥&lt;br&gt;&#xA;सुधांशवे च सोमाय ओषधीशाय वै नमः ॥&lt;br&gt;&#xA;नमोऽब्जाय मृगाङ्काय कलानां निधये नमः ॥ ७१ ॥&lt;br&gt;&#xA;नमो नक्षत्रनाथाय शर्वरीपतये नमः ॥&lt;br&gt;&#xA;जैवातृकाय सततं द्विजराजाय वै नमः ॥ ७२ ॥&lt;br&gt;&#xA;एवं षोडशभिश्चन्द्रः स्तोतव्यो नामभिः क्रमात् ॥ ७३ ॥&lt;br&gt;&#xA;ततो वै प्रयतो दद्याद्विधिवन्मन्त्रपूर्वकम् ॥&lt;br&gt;&#xA;शङ्खतोयं समादाय सपुष्पं फलचन्दनम् ॥ ७४ ॥&lt;br&gt;&#xA;नमस्ते मासमासान्ते जायमान पुनःपुनः ॥&lt;br&gt;&#xA;गृहाणार्घ्यं शशाङ्क त्वं रोहिण्या सहितो मम ॥७५॥&lt;br&gt;&#xA;एवं सम्पूज्य विधिवच्छशिनं प्रणतो भवेत् ॥&lt;br&gt;&#xA;षोडशान्ये च कलशा दुग्धपूर्णाः सरत्नकाः ॥७६॥&lt;br&gt;&#xA;सवस्त्राच्छादनाः शान्त्यै दातव्यास्ते द्विजन्मने ॥&lt;br&gt;&#xA;अभिषेकं ततः कुर्यात्पायसेन जलेन तु ॥ ७७ ॥&lt;br&gt;&#xA;ऋत्विजां मनसस्तुष्टिः कार्या वित्तानुमानतः ॥&lt;br&gt;&#xA;ब्राह्मणं भोजयेत्तत्र सकुटुम्बं विशेषतः ॥ ७८ ॥&lt;br&gt;&#xA;पूजनीयौ प्रयत्नेन वस्त्रैश्च द्विजदम्पती ॥&lt;br&gt;&#xA;कर्तव्यं च ततो भूरिदक्षिणादानमुत्तमम् ॥ ७९ ॥&lt;br&gt;&#xA;प्रतिमाश्च प्रदातव्या द्विजेभ्यो धेनुपूर्विकाः ॥&lt;br&gt;&#xA;सुवर्णं रजतं वस्त्रं तथान्नं च विशेषतः ॥&lt;br&gt;&#xA;दातव्यं चन्द्रसुप्रीत्यै हर्षादेवं द्विजन्मने ॥ 2.8.3.८० ॥&lt;br&gt;&#xA;उपवासविधानेन दिनशेषं नयेत्सुधीः ॥&lt;br&gt;&#xA;अनन्तरे च दिवसे कुर्याद्भगवदर्चनम् ॥&lt;br&gt;&#xA;बान्धवैः सह भुञ्जीत नियमं च विसर्ज्जयेत् ॥ ८१ ॥&lt;br&gt;&#xA;एवं च कुरुते चन्द्रसहस्रं व्रतमुत्तमम् ॥&lt;br&gt;&#xA;ब्रह्मघ्नोऽपि सुरापोऽपि स्तेयी च गुरुतल्पगः ॥&lt;br&gt;&#xA;व्रतेनानेन शुद्धात्मा चन्द्रलोकं व्रजेन्नरः ॥ ८२ ॥&lt;br&gt;&#xA;यादृशश्च भवेद्विप्र प्रियो नारायणस्य च ॥&lt;br&gt;&#xA;एवं करोति नियतं कृतकृत्यो भवेन्नरः ॥ ८३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डेऽयोध्यामाहात्म्ये चन्द्रसहस्रव्रतोद्यापनविधिवर्णनं नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>००४ धर्महरिस्वर्णखनिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/004_dharmaharisvarNakhanimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/004_dharmaharisvarNakhanimAhAtmyavarNanam/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;तस्माच्चन्द्रहरिस्थानादाग्नेय्यां दिशि संस्थितः ॥&lt;br&gt;&#xA;देवो धर्महरिर्न्नाम कलिकल्मषनाशकः ॥ १ ॥&lt;br&gt;&#xA;वेदवेदाङ्गतत्त्वज्ञः स्वकर्मपरिनिष्ठितः ॥&lt;br&gt;&#xA;पुरा समागतो धर्मस्तीर्थयात्राचिकीर्षया ॥ २ ॥&lt;br&gt;&#xA;आगत्य च चकारोच्चैर्यात्रां तत्रादरेण सः ॥&lt;br&gt;&#xA;दृष्ट्वा माहात्म्यमतुलमयोध्यायाः सविस्मयः ॥ ३ ॥&lt;br&gt;&#xA;विधाय स्वभुजावूर्ध्वौ विप्रोऽवोचन्मुदान्वितः ॥&lt;br&gt;&#xA;अहो रम्यमिदं तीर्थमहो माहात्म्यमुत्तमम् ॥ ४ ॥&lt;br&gt;&#xA;अयोध्यासदृशी कापि दृश्यते नापरा पुरी ॥&lt;br&gt;&#xA;या न स्पृशति वसुधां विष्णुचक्रस्थिताऽनिशम् ॥॥ ५ ॥&lt;br&gt;&#xA;यस्यां स्थितो हरिः साक्षात्सेयं केनोपमीयते ॥&lt;br&gt;&#xA;अहो तीर्थानि सर्वाणि विष्णुलोकप्रदानि वै ॥ ६ ॥&lt;br&gt;&#xA;अहो विष्णुरहो तीर्थमयोध्याऽहो महापुरी ॥&lt;br&gt;&#xA;अहो माहात्म्यमतुलं किं न श्लाघ्यमिहास्थितम् ॥ ७ ॥&lt;br&gt;&#xA;इत्युक्त्वा तत्र बहुशो ननर्त प्रमदाकुलः ॥&lt;br&gt;&#xA;धर्मो माहात्म्यमालोक्य अयोध्याया विशेषतः ॥ ८ ॥&lt;br&gt;&#xA;तं तथा नर्तमानं वै धर्मं दृष्ट्वा कृपान्वितः ॥&lt;br&gt;&#xA;आविर्बभूव भगवान्पीतवासा हरिः स्वयम् ॥&lt;br&gt;&#xA;तं प्रणम्य च धर्मोऽथ तुष्टाव हरिमादरात् ॥ ९ ॥&lt;br&gt;&#xA;॥ धर्म उवाच ॥ ॥&lt;br&gt;&#xA;नमः क्षीराब्धिवासाय नमः पर्यङ्कशायिने ॥&lt;br&gt;&#xA;नमः शङ्करसंस्पृष्टदिव्यपादाय विष्णवे ॥ 2.8.4.१० ॥&lt;br&gt;&#xA;भक्त्यार्च्चितसुपादाय नमोऽजादिप्रियाय ते ॥&lt;br&gt;&#xA;शुभाङ्गाय सुनेत्राय माधवाय नमो नमः ॥ ११ ॥&lt;br&gt;&#xA;नमोऽरविन्दपादाय पद्मनाभाय वै नमः ॥&lt;br&gt;&#xA;नमः क्षीराब्धिकल्लोलस्पृष्टगात्राय शार्ङ्गिणे ॥ १२ ॥&lt;br&gt;&#xA;ॐ नमो योगनिद्राय योगर्क्षैर्भावितात्मने ॥&lt;br&gt;&#xA;तार्क्ष्यासनाय देवाय गोविन्दाय नमोनमः ॥ १३ ॥&lt;br&gt;&#xA;सुकेशाय सुनासाय सुललाटाय चक्रिणे ॥&lt;br&gt;&#xA;सुवस्त्राय सुवर्णाय श्रीधराय नमोनमः ॥ १४ ॥&lt;br&gt;&#xA;सुबाहवे नमस्तुभ्यं चारुजङ्घाय ते नमः ॥&lt;br&gt;&#xA;सुवासाय सुदिव्याय सुविद्याय गदाभृते ॥ १५ ॥&lt;br&gt;&#xA;केशवाय च शान्ताय वामनाय नमोनमः ॥&lt;br&gt;&#xA;धर्मप्रियाय देवाय नमस्ते पीतवाससे ॥ १६ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इति स्तुतो जगन्नाथो धर्मेण श्रीपतिर्मुदा ॥&lt;br&gt;&#xA;उवाच स हृषीकेशः प्रीतो धर्ममुदारधीः ॥ १७ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;तुष्टोऽहं भवतो धर्म स्तोत्रेणानेन सुव्रत ॥&lt;br&gt;&#xA;वरं वरय धर्मज्ञ यस्ते स्यान्मनसः प्रियः ॥ १८ ॥&lt;br&gt;&#xA;स्तोत्रेणानेन यः स्तौति मानवो मामतन्द्रितः ॥&lt;br&gt;&#xA;सर्वान्कामानवाप्नोति पूजितः श्रीयुतःसदा॥ १९ ॥&lt;br&gt;&#xA;॥ धर्म उवाच ॥ ॥&lt;br&gt;&#xA;यदि तुष्टोसि भगवन्देवदेव जगत्पते ॥&lt;br&gt;&#xA;त्वामहं स्थापयाम्यत्र निजनाम्ना जगद्गुरो ॥ 2.8.4.२० ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;एवमस्त्विति सम्प्रोच्याभवद्धर्महरिर्विभुः ॥&lt;br&gt;&#xA;स्मरणादेव मुच्येत नरो धर्महरेर्विभोः ॥ २१ ॥&lt;br&gt;&#xA;सरयूसलिले स्नात्वा सुचिन्ताकुलमानसः ॥&lt;br&gt;&#xA;देवं धर्महरिं पश्येत्सर्वपापैः प्रमुच्यते ॥ २२ ॥&lt;br&gt;&#xA;अत्र दानं तथा होमं जपो ब्राह्मणभोजनम् ॥&lt;br&gt;&#xA;सर्वमक्षयतां याति विष्णुलोके निवासकृत् ॥ २३ ॥&lt;br&gt;&#xA;अज्ञानाज्ज्ञानतो वापि यत्किञ्चिद्दुष्कृतं भवेत् ॥&lt;br&gt;&#xA;प्रायश्चित्तं विधातव्यं तन्नाशाय प्रयत्नतः ॥ २४ ॥&lt;br&gt;&#xA;प्रायश्चित्तेन विधिना पापं तस्य प्रणश्यति॥&lt;br&gt;&#xA;तस्मादत्र प्रकर्त्तव्यं प्रायश्चित्तं विधानतः ॥ २५ ॥&lt;br&gt;&#xA;अज्ञानाज्ज्ञानतो वापि राजादेर्निग्रहात्तथा ॥&lt;br&gt;&#xA;नित्यकर्मनिवृत्तिः स्याद्यस्य पुंसोऽवशात्मनः ॥&lt;br&gt;&#xA;तेनाप्यत्र विधातव्यं प्रायश्चित्तं प्रयत्नतः ॥ २६ ॥&lt;br&gt;&#xA;अत्र साक्षात्स्वयं देवो विष्णुर्वसति सादरः ॥&lt;br&gt;&#xA;तस्माद्वर्णयितुं शक्यो महिमा न हि मानवैः ॥ २७ ॥&lt;br&gt;&#xA;आषाढे शुक्ल पक्षस्य एकादश्यां द्विजोत्तम ॥&lt;br&gt;&#xA;तस्य सांवत्सरी यात्रा कर्तव्या तु विधानतः ॥ २८ ॥&lt;br&gt;&#xA;स्वर्गद्वारे नरः स्नात्वा दृष्ट्वा धर्महरिं विभुम् ॥&lt;br&gt;&#xA;सर्वपापविशुद्धात्मा विष्णुलोके वसेत्सदा ॥ २९ ॥&lt;br&gt;&#xA;तस्माद्दक्षिणदिग्भागे स्वर्णस्य खनिरुत्तमा ॥&lt;br&gt;&#xA;यत्र चक्रे स्वर्णवृष्टिं कुबेरो रघुजाद्भयात् ॥ 2.8.4.३० ॥ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;भगवन्ब्रूहि तत्त्वज्ञ स्वर्णवृष्टिरभूत्कथम् ॥&lt;br&gt;&#xA;कुबेरस्य कथं भीतिरुत्पन्ना रघुभूपतेः ॥ ३१ ॥&lt;br&gt;&#xA;एतत्सर्वं समाचक्ष्व विस्तरान्मम सुव्रत ॥&lt;br&gt;&#xA;श्रुत्वा कथारहस्यानि न तृप्यति मनो मम ॥ ३२ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;शृणु विप्र प्रवक्ष्यामि स्वर्णस्योत्पत्तिमुत्तमाम् ॥&lt;br&gt;&#xA;यस्य श्रवणतो नृणां जायते विस्मयो महान् ॥ ३३ ॥&lt;br&gt;&#xA;आसीत्पुरा रघुपतिरिक्ष्वाकुकुलवर्द्धनः ॥&lt;br&gt;&#xA;रघुर्निजभुजोदारवीर्यशासितभूतलः ॥ ३४ ॥&lt;br&gt;&#xA;प्रतापतापितारातिवर्गव्याख्यातसद्यशाः ॥&lt;br&gt;&#xA;प्रजाः पालयता सम्यक्तेननीतिमता सता ॥३५॥&lt;br&gt;&#xA;यशःपूरेण समलिप्ता दिशो दश सितत्विषा ॥&lt;br&gt;&#xA;स चक्रे प्रौढविभवसाधनां विजयक्रमात् ॥ ३६ ॥&lt;br&gt;&#xA;नानादेशान्समाक्रम्य चतुरङ्गबलान्वितः ॥&lt;br&gt;&#xA;भूतानि वशमानीय वसु जग्राह दण्डतः॥३७॥&lt;br&gt;&#xA;उत्कृष्टान्नृपतीन्वीरो दण्डयित्वा बलाधिकान् ॥&lt;br&gt;&#xA;रत्नानि विविधान्याशु जग्राहातिबलस्तदा ॥३८॥&lt;br&gt;&#xA;स विजित्य दिशः सर्वा गृहीत्वा रत्नसञ्चयम्॥&lt;br&gt;&#xA;अयोध्यामागतो राजा राजधानीं च तां शुभाम्॥ ३९ ॥&lt;br&gt;&#xA;तत्रागत्य च काकुत्स्थो यज्ञायोत्सुकमानसः ॥&lt;br&gt;&#xA;चकार निर्मलां बुद्धिं निजवंशोचितक्रियाम॥2.8.4.४०॥&lt;br&gt;&#xA;वसिष्ठं मुनिमाज्ञाय वामदेवं च कश्यपम् ॥ ४१ ॥&lt;br&gt;&#xA;अन्यानपि मुनिश्रेष्ठान्नानातीर्थसमाश्रितान् ॥&lt;br&gt;&#xA;समानयद्विनीतेन द्विजवर्येण भूपतिः ॥ ४२ ॥&lt;br&gt;&#xA;दृष्ट्वा स्थितान्स तान्सर्वान्प्रदीप्तानिव पावकान् ॥&lt;br&gt;&#xA;तानागतान्विदित्वाथ रघुः परपुरञ्जयः ॥&lt;br&gt;&#xA;निश्चक्राम यथान्यायं स्वयमेव महायशाः ॥ ४३ ॥&lt;br&gt;&#xA;ततो विनीतवत्सर्वान्काकुत्स्थो द्विजसत्तमान् ॥&lt;br&gt;&#xA;उवाच धर्मयुक्तं च वचनं यज्ञसिद्धये ॥ ४४ ॥&lt;br&gt;&#xA;॥ रविरुवाच ॥&lt;br&gt;&#xA;मुनयः सर्व एवैते यूयं शृणुत मद्वचः ॥&lt;br&gt;&#xA;यज्ञं विधातुमिच्छामि तत्राज्ञां दातुमर्हथ ॥ ४५ ॥&lt;br&gt;&#xA;साम्प्रतं मामको यज्ञो युक्तः स्यान्मुनिसत्तमाः ॥&lt;br&gt;&#xA;एतद्विचार्य्य तत्त्वेन ब्रूत यूयं मुनीश्वराः ॥ ॥ ४६ ॥&lt;br&gt;&#xA;॥ मुनय ऊचुः ॥ ॥&lt;br&gt;&#xA;राजन्विश्वजिदाख्यातो यज्ञानां यज्ञ उत्तमः ॥&lt;br&gt;&#xA;साम्प्रतं कुरु तं यत्नान्मा विलम्बं वृथा कृथाः ॥ ४७ ॥ ॥&lt;br&gt;&#xA;॥ अगस्त्य उवाच ॥&lt;br&gt;&#xA;नृपश्चक्रे ततो यज्ञं विश्वदिग्जयसञ्ज्ञितम् ॥&lt;br&gt;&#xA;नानासम्भारमधुरं कृतसर्वस्वदक्षिणम् ॥ ४८ ॥&lt;br&gt;&#xA;नानाविधेन दानेन मुनिसन्तोषहर्षकृत् ॥&lt;br&gt;&#xA;सर्वस्वमेव प्रददौ द्विजेभ्यो बहुमानतः ॥४९॥&lt;br&gt;&#xA;तेषु विश्वेषु यातेषु पूजितेषु गृहान्स्वकान् ॥&lt;br&gt;&#xA;बन्धुष्वपि च तुष्टेषु मुनिषु प्रणतेषु च ॥ 2.8.4.५० ॥&lt;br&gt;&#xA;तेन यज्ञेन विधिवद्विहितेन नरेश्वरः ॥&lt;br&gt;&#xA;शुशुभे शोभनाचारः स्वर्गे देवेन्द्रवत्क्षणात् ॥ ५१ ॥&lt;br&gt;&#xA;तत्रान्तरे समभ्यायान्मुनिर्यमवतां वरः ॥&lt;br&gt;&#xA;विश्वामित्रमुनेरन्तेवासी कौत्स इति स्मृतः ॥ ५२ ॥&lt;br&gt;&#xA;दक्षिणार्थं गुरोर्द्धीमान्पावितुं तं नरेश्वरम् ॥&lt;br&gt;&#xA;चतुर्दशसुवर्णानां कोटीराहर सत्वरम् ॥ ॥ ५३ ॥&lt;br&gt;&#xA;मद्दक्षिणेति गुरुणा निर्बन्धाद्याचितो रुषा ॥&lt;br&gt;&#xA;आगतः स मुनिः कौत्सस्ततो याचितुमादरात् ॥&lt;br&gt;&#xA;रघुं भूपालतिलकं दत्तसर्वस्वदक्षिणम् ॥ ॥ ५४ ॥&lt;br&gt;&#xA;तमागतमभिप्रेत्य रघुरादरतस्तदा ॥&lt;br&gt;&#xA;उत्थाय पूजयामास विधिवत्स परन्तपः ॥&lt;br&gt;&#xA;सपर्य्यासीत्तस्य सर्वा मृत्पात्रविहितक्रिया ॥ ५५ ॥&lt;br&gt;&#xA;पूजासम्भारमालोक्य तादृशं तं मुनीश्वरः ॥&lt;br&gt;&#xA;विस्मितोऽभून्निरानन्दो दक्षिणाऽऽशां परित्यजन् ॥&lt;br&gt;&#xA;उवाच मधुरं वाक्यं वाक्यज्ञानविशारदः ॥ ॥ ५६ ॥&lt;br&gt;&#xA;॥ कौत्स उवाच ॥ ॥&lt;br&gt;&#xA;राजन्नभ्युदयस्तेऽस्तु गच्छाम्यन्यत्र साम्प्रतम् ॥ ५७ ॥&lt;br&gt;&#xA;गुर्वर्थाहरणायैव दत्तसर्वस्वदक्षिणम् ॥&lt;br&gt;&#xA;त्वां न याचे धनाभावादतोऽन्यत्र व्रजाम्यहम् ॥ ५८ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इत्युक्तस्तेन मुनिना रघुः परपुरञ्जयः ॥&lt;br&gt;&#xA;क्षणं ध्यात्वाऽब्रवीदेनं विनयाद्विहिताञ्जलिः ॥ ५९ ॥&lt;br&gt;&#xA;॥ रघुरुवाच ॥ ॥&lt;br&gt;&#xA;भगवंस्तिष्ठ मे हर्म्ये दिनमेकं मुनिव्रत ॥&lt;br&gt;&#xA;यावद्यतिष्ये भगवन्भवदर्थार्थमुच्चकैः ॥ 2.8.4.६० ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इत्युक्त्वा परमोदारवचो मुनिमुदारधीः ॥&lt;br&gt;&#xA;प्रतस्थे च रघुस्तत्र कुबेरविजिगीषया ॥ ६१ ॥&lt;br&gt;&#xA;तमायान्तं कुबेरोऽथ विज्ञाप्य वचनोदितैः ॥&lt;br&gt;&#xA;प्रसन्नमनसं चक्रे वृष्टिं स्वर्णस्य चाक्षयाम् ॥ ६२ ॥&lt;br&gt;&#xA;स्वर्णवृष्टिरभूद्यत्र सा स्वर्णखनिरुत्तमा ॥&lt;br&gt;&#xA;स मुनिं दर्शयामास खनिं तेन निवेदिताम्॥ ६३ ॥&lt;br&gt;&#xA;तस्मै समर्पयामास तां रघुः खनिमुत्तमाम् ॥&lt;br&gt;&#xA;मुनीन्द्रोऽपि गृहीत्वाशु ततो गुर्वर्थमादरात् ॥ ६४ ॥&lt;br&gt;&#xA;राज्ञे निवेदयामास सर्वमन्यद्गुणाधिकः ॥&lt;br&gt;&#xA;वरानथ ददौ तुष्टः कौत्सो मतिमतां वरः ॥ ६५ ॥&lt;br&gt;&#xA;॥ कौत्स उवाच ॥ ॥&lt;br&gt;&#xA;राजल्ँलभस्व सत्पुत्रं निजवंशगुणान्वितम् ॥&lt;br&gt;&#xA;इयं स्वर्णखनिस्तूर्णं मनोभीष्टफलप्रदा ॥ ६६ ॥&lt;br&gt;&#xA;भूयादत्र परं तीर्थं सर्वपापहरं सदा ॥&lt;br&gt;&#xA;अत्र स्नानेन दानेन नृणां लक्ष्मीः प्रजायते ॥ ६७ ॥&lt;br&gt;&#xA;वैशाखे शुक्लद्वादश्यां यात्रा सांवत्सरी स्मृता ॥&lt;br&gt;&#xA;नानाभीष्टफलप्राप्तिर्भूयान्मद्वचसा नृणाम् ॥ ६८ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इति दत्त्वा वरान्राज्ञे कौत्सः सन्तुष्टमानसः ॥&lt;br&gt;&#xA;प्रतस्थे निजकार्यार्थे गुरोराश्रममुत्सुकः ॥ ६९ ॥&lt;br&gt;&#xA;राजा स कृतकृत्योऽथ शेषं सङ्गृह्य तद्धनम्॥&lt;br&gt;&#xA;द्विजेभ्यो विधिवद्दत्त्वा पालयामास वै प्रजाः ॥ 2.8.4.७० ॥&lt;br&gt;&#xA;एवं स्वर्णखनेर्जातं माहात्म्यं च मुनीश्वरात् ॥ ७१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डेऽयोध्यामाहात्म्ये धर्महरिस्वर्णखनिमाहात्म्यवर्णनन्नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५ तिलोदर्काप्रभाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/005_tilodarkAprabhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/005_tilodarkAprabhAvavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;भगवन्ब्रूहि तत्त्वेन कथं निर्बन्धतो मुनिः ॥&lt;br&gt;&#xA;विश्वामित्रो निजं शिष्यं कौत्सं क्रोधेन तादृशम् ॥ १ ॥&lt;br&gt;&#xA;दुष्प्राप्यमर्थं यत्नेन बहु प्रार्थितवांस्तदा ॥&lt;br&gt;&#xA;एतत्सर्वं च कथय मयि यद्यस्ति ते कृपा ॥ २ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;शृणु द्विज कथामेतां सावधानेन्द्रियः स्वयम् ॥&lt;br&gt;&#xA;विश्वामित्रो मुनिश्रेष्ठः स दिव्यज्ञानलोचनः ॥ ३ ॥&lt;br&gt;&#xA;निजाश्रमे तपो दुर्गं चकार प्रयतो व्रती ॥&lt;br&gt;&#xA;एकदा तमथो द्रष्टुं दुर्वासा मुनिरागतः ॥ ४ ॥&lt;br&gt;&#xA;आगत्य च क्षुधाक्रान्त उच्चैः प्रोवाच स द्विजः ॥&lt;br&gt;&#xA;भोजनं दीयतां मह्यं क्षुधापीडितचेतसे ॥&lt;br&gt;&#xA;पायसं शुचि चोष्णं च शीघ्रं क्षुधार्त्तिने द्विज ॥ ५ ॥&lt;br&gt;&#xA;इति श्रुत्वा वचः क्षिप्रं विश्वामित्रः प्रयत्नतः ॥&lt;br&gt;&#xA;स्थाल्यां पायसमादाय तं समर्प्य ततः स्वयम्॥ ६ ॥&lt;br&gt;&#xA;तदादायोत्थितं दृष्ट्वा दुर्वासास्तं विलोकयन् ॥&lt;br&gt;&#xA;उवाच मधुरं वाक्यं मुनिं लक्षणतत्परः ॥ ७ ॥&lt;br&gt;&#xA;क्षणं सहस्व विप्रेन्द्र यावत्स्नात्वा व्रजाम्यहम् ॥&lt;br&gt;&#xA;तिष्ठतिष्ठ क्षणं तिष्ठ आगच्छाम्येष साप्रतम् ॥ ८ ॥&lt;br&gt;&#xA;इत्युक्त्वा स जगामैव दुर्वासाः स्वाश्रमं तदा ॥ ९ ॥&lt;br&gt;&#xA;विश्वामित्रस्तपोनिष्ठस्तदा सानुरिवाऽचलः ॥&lt;br&gt;&#xA;दिव्यं वर्षसहस्रं स तस्थौ स्थिरमतिस्तदा ॥ 2.8.5.१० ॥&lt;br&gt;&#xA;तस्य शुश्रूषणपरो मुनिः कौत्सो यतव्रतः ॥&lt;br&gt;&#xA;बभूव परमोदारमतिर्विगतमत्सरः ॥ ११ ॥&lt;br&gt;&#xA;पुनरागत्य स मुनिर्दुर्वासा गतकल्मषः ॥&lt;br&gt;&#xA;भुक्त्वा च पायसं सद्यः स जगाम निजाश्रमम् ॥ १२ ॥&lt;br&gt;&#xA;तस्मिन्गते मुनिवरे विश्वामित्रस्तपोनिधिः ॥&lt;br&gt;&#xA;कौत्सं विद्यावतां श्रेष्ठं विससर्ज गृहान्प्रति ॥ १३ ॥&lt;br&gt;&#xA;स विसृष्टो गुरुं प्राह दक्षिणा प्रार्थ्यतामिति ॥&lt;br&gt;&#xA;विश्वामित्रस्तु तं प्राह किं दास्यसि दक्षिणाम् ॥&lt;br&gt;&#xA;दक्षिणा तव शुश्रूषा गृहं व्रज यतव्रत ॥ १४ ॥&lt;br&gt;&#xA;पुनःपुनर्गुरुं प्राह शिष्यो निर्बन्धवान्यदा ॥&lt;br&gt;&#xA;तदा गुरुर्गुरुक्रुद्धः शिष्यं प्राह च निष्ठुरम् ॥ १५ ॥&lt;br&gt;&#xA;सुवर्णस्य सुवर्णस्य चतुर्दश समाहर ॥&lt;br&gt;&#xA;कोटीर्मे दक्षिणा विप्र पश्चाद्गच्छ गृहं प्रति ॥ १६ ॥&lt;br&gt;&#xA;इत्युक्तो गुरुणा कौत्सो विचार्य समुपागमत् ॥&lt;br&gt;&#xA;काकुत्स्थं दिग्विजेतारं ययाचे गुरुदक्षिणाम्॥ १७ ॥&lt;br&gt;&#xA;इत्युक्तं ते मुनिवर त्वया पृष्टं हि यत्पुनः ॥&lt;br&gt;&#xA;अतोऽन्यच्छृणु ते वच्मि तीर्थकारणमुत्तमम् ॥ १८ ॥&lt;br&gt;&#xA;तस्माद्दक्षिणदिग्भागे सम्भेदः सिद्धसेवितः ॥&lt;br&gt;&#xA;तिलोदकीसरय्वोश्च सङ्गत्या भुवि संश्रुतः ॥ १९ ॥&lt;br&gt;&#xA;तत्र स्नात्वा महाभाग भवन्ति विरजा नराः ॥&lt;br&gt;&#xA;दशानामश्वमेधानां कृतानां यत्फलं भवेत् ॥&lt;br&gt;&#xA;तदाप्नोति स धर्मात्मा तत्र स्नात्वा यतव्रतः ॥ 2.8.5.२० ॥&lt;br&gt;&#xA;स्वर्णादिकं च यो दद्याद्ब्राह्मणे वेदपारगे ॥&lt;br&gt;&#xA;शुभां गतिमवाप्नोति अग्निवच्चैव दीप्यते ॥ २१ ॥&lt;br&gt;&#xA;तिलोदकीसरय्वोश्च सङ्गमे लोकविश्रुते ॥&lt;br&gt;&#xA;दत्त्वान्नं च विधानेन न स भूयोऽभिजायते ॥ २२ ॥&lt;br&gt;&#xA;उपवासं च यः कृत्वा विप्रान्सन्तर्पयेन्नरः ॥&lt;br&gt;&#xA;सौत्रामणेश्च यज्ञस्य फलमाप्नोति मानवः ॥ २३ ॥&lt;br&gt;&#xA;एकाहारस्तु यस्तिष्ठेन्मासं तत्र यतव्रतः ॥&lt;br&gt;&#xA;यावज्जीवकृतं पापं सहसा तस्य नश्यति ॥ २४ ॥&lt;br&gt;&#xA;नभस्य कृष्णामावस्यां यात्रा सांवत्सरी भवेत् ॥&lt;br&gt;&#xA;रामेण निर्मिता पूर्वं नदी सिन्धुरिवापरा ॥ २५ ॥&lt;br&gt;&#xA;सिन्धुजानां तुरङ्गाणां जलपानाय सुव्रत ॥&lt;br&gt;&#xA;तिलवच्छ्याममुदकं यतस्तस्यां सदा बभौ ॥ २६ ॥&lt;br&gt;&#xA;तिलोदकीति विख्याता पुण्यतोया सदा नदी ॥&lt;br&gt;&#xA;सङ्गमादन्यतो यस्यां तिलोदक्यां शुचिव्रतः ॥&lt;br&gt;&#xA;स्नातो विमुच्यते पापैः सप्तजन्मार्जितैरपि ॥ २७ ॥&lt;br&gt;&#xA;तस्मात्तिलोदकीस्नानं सर्वपापहरं मुने ॥&lt;br&gt;&#xA;कर्त्तव्यं सुप्रयत्नेन प्राणिभिर्धर्मकाङ्क्षिभिः ॥&lt;br&gt;&#xA;स्नानं दानं व्रतं होमं सर्वमक्षयतां व्रजेत् ॥ २८॥&lt;br&gt;&#xA;इति विविधविधानैस्तीर्थयात्राङ्क्रमेण प्रथितगुणविकासः प्राप्तपुण्योविधाय ॥&lt;br&gt;&#xA;हरिमुपहृतभावः पूजयन्सर्वतीर्थं व्रजति परमधाम न्यस्तपापः कथञ्चित् ॥ २९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डेऽयोयामाहात्म्ये तिलोदर्काप्रभाववर्णनन्नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६ स्वर्गद्वारगोप्रतारतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/006_svargadvAragopratAratIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/006_svargadvAragopratAratIrthamAhAtmyavarNanam/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;तस्मात्सङ्गमतो विप्र पश्चिमे दिक्तटे स्थितम् ॥&lt;br&gt;&#xA;सीताकुण्डमितिख्यातं सर्वकामफलप्रदम् ॥ १ ॥&lt;br&gt;&#xA;यत्र स्नात्वा नरो विप्र सर्वपापैः प्रमुच्यते ॥&lt;br&gt;&#xA;सीतया किल तत्कुण्डं स्वयमेव विनिर्मितम् ॥&lt;br&gt;&#xA;रामेण वरदानाच्च महाफलनिधीकृतम् ॥ २ ॥&lt;br&gt;&#xA;॥ श्रीराम उवाच ॥ ॥&lt;br&gt;&#xA;शृणु सीते प्रवक्ष्यामि माहात्म्यं भुवि यादृशम् ॥&lt;br&gt;&#xA;त्वत्कुण्डस्यास्य सुभगे त्वत्प्रीत्या कथयाम्यहम्॥ ३ ॥&lt;br&gt;&#xA;अत्र स्नानं च दानं च जपो होमस्तपोऽथवा॥&lt;br&gt;&#xA;सर्वमक्षयतां याति विधानेन शुचिस्मिते ॥ ४ ॥&lt;br&gt;&#xA;मार्गकृष्णचतुर्दश्यां तत्र स्नानं विशेषतः ॥&lt;br&gt;&#xA;सर्वपापहरं देवि सर्वदा स्नायिनां नृणाम् ॥ ५ ॥&lt;br&gt;&#xA;इति रामो वरं प्रादात्सीतायै च प्रजाप्रियः ॥&lt;br&gt;&#xA;तदाप्रभृति सर्वत्र तत्तीर्थं भुवि वर्त्तते ॥ ६ ॥&lt;br&gt;&#xA;सीताकुण्डमिति ख्यातं जनानां परमाद्भुतम् ॥&lt;br&gt;&#xA;तस्मिंस्तीर्थे नरः स्नात्वा नूनं राममवाप्नुयात् ॥ ७ ॥&lt;br&gt;&#xA;तत्र स्नानेन दानेन तपसा च विशेषतः ॥&lt;br&gt;&#xA;गन्धैर्माल्यैर्धूपदीपैर्न्नानाविभवविस्तरैः ॥&lt;br&gt;&#xA;रामं सम्पूज्य सीतां च मुक्तः स्यान्नात्र संशयः ॥ ८ ॥&lt;br&gt;&#xA;मार्गे मासि च स्नातव्यं गर्भवासो न जायते ॥&lt;br&gt;&#xA;अन्यदापि नरः स्नात्वा विष्णुलोकं स गच्छति ॥ ९ ॥&lt;br&gt;&#xA;विभोर्विष्णुहरेर्विप्र रम्ये पश्चिमदिक्तटे ॥&lt;br&gt;&#xA;देवश्चक्रहरिर्नाम सर्वाभीष्टफलप्रदः ॥ 2.8.6.१० ॥&lt;br&gt;&#xA;तस्य चक्रहरेर्विप्र महिमा न हि मानवैः ॥&lt;br&gt;&#xA;शक्यो वर्णयितुं धीरैरपि बुद्धिमतां वरैः॥११॥&lt;br&gt;&#xA;ततः पश्चिमदिग्भागे नाम्ना पुण्यं हरिस्मृति ॥&lt;br&gt;&#xA;विष्णोरायतनं ख्यातं परमार्थफलप्रदम्॥&lt;br&gt;&#xA;यस्य दर्शनमात्रेण सर्वपापैः प्रमुच्यते ॥ १२ ॥&lt;br&gt;&#xA;तयोर्दर्शनतो यान्ति तेषां पापानि देहिनाम् ॥&lt;br&gt;&#xA;तानि पापानि यावन्ति कुर्वते भुवि ये नराः ॥ १३ ॥&lt;br&gt;&#xA;पुरा देवासुरे जाते सङ्ग्रामे भृशदारुणे ॥&lt;br&gt;&#xA;दैत्यैर्वरमदोत्सिक्तैर्देवा युधि पराजिताः ॥ १४ ॥&lt;br&gt;&#xA;तेषां पलायमानानां देवानामग्रणीर्हरः ॥&lt;br&gt;&#xA;संस्तभ्य चैव तान्सर्वान्पुरस्कृत्याम्बुजासनम् ॥ १५ ॥&lt;br&gt;&#xA;क्षीरोदशायिनं विष्णुं शेषपर्य्यङ्कशायिनम् ॥&lt;br&gt;&#xA;लक्ष्म्योपविष्टं पार्श्वे च चरणाम्बुजहस्तया ॥ १६ ॥&lt;br&gt;&#xA;नारदाद्यैर्मुनिवरैरुद्गीतगुगौरवम् ॥&lt;br&gt;&#xA;गरुडेन पुरःस्थेनानिशमञ्जलिना स्तुतम् ॥ १७ ॥&lt;br&gt;&#xA;क्षीराब्धिजलकल्लोलमदबिन्द्वङ्किताम्बरम् ॥&lt;br&gt;&#xA;तारकोत्करविस्फारतारहारविराजितम् ॥ ॥ १८ ॥&lt;br&gt;&#xA;पीताम्बरमतिस्मेरविकाशद्भावभावितम् ॥&lt;br&gt;&#xA;बिभ्रतं कुण्डलं स्थूलं कर्णाभ्यां मौक्तिकोज्ज्वलम् ॥ १९ ॥&lt;br&gt;&#xA;रत्नवल्लीमिव स्वच्छां श्वेतद्वीपनिवासिनीम् ॥&lt;br&gt;&#xA;किरीटं पद्मरागाणां वलयं दधतं परम् ॥ 2.8.6.२० ॥&lt;br&gt;&#xA;मित्रस्य राहुवित्रासनिवर्त्तनमिवापरम् ॥&lt;br&gt;&#xA;सकौस्तुभप्रभाचक्रं बिभ्राणं प्रवलारुणम् ॥ २१ ॥&lt;br&gt;&#xA;परां चतुर्मुखोत्पत्तिकल्पसङ्कल्पनामिव ॥&lt;br&gt;&#xA;शरणं स जगामाशु विनीतात्मा स्तुवन्निति ॥ २२ ॥&lt;br&gt;&#xA;तस्मिन्नवसरे शम्भुः सर्वदेवगणैः सह ॥&lt;br&gt;&#xA;तुष्टाव प्रयतो भूत्वा विष्णुं जिष्णुं सुरद्विषाम् ॥ २३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;संसारार्णवसन्तारसुपर्णसुखदायिने ॥&lt;br&gt;&#xA;मोह तीव्रतमो हारि चन्द्राय हरये नमः ॥ २४ ॥&lt;br&gt;&#xA;स्फुरत्संविन्मणिशिखां चित्तसङ्गतिचन्द्रिकाम् ॥&lt;br&gt;&#xA;प्रपद्ये भगवद्भक्तिमानसोद्यानवाहिनीम् ॥ २५ ॥&lt;br&gt;&#xA;हेलोल्लसत्समुत्साहशक्तिं व्याप्तजगत्त्रयाम् ॥&lt;br&gt;&#xA;या पूर्वकोटिर्भावानां सत्त्वानां वैष्णवीति वा ॥ २६ ॥&lt;br&gt;&#xA;पवनान्दोलिताम्भोजदलपर्वान्तवर्त्तिनाम् ॥&lt;br&gt;&#xA;पततामिव जन्तूनां स्थैर्यमेका हरिस्मृतिः ॥ २७ ॥&lt;br&gt;&#xA;नमः सूर्य्यात्मने तुभ्यं संवित्किरणमालिने ॥&lt;br&gt;&#xA;हृत्कुशेशयकोषश्रीसमुन्मेषविधायिने ॥ २८ ॥&lt;br&gt;&#xA;नमस्तस्मै यमवते योगिनां गतये सदा ॥&lt;br&gt;&#xA;परमेशाय वै पारे महसां तमसां तथा ॥ २९ ॥&lt;br&gt;&#xA;यज्ञाय भुक्तहविष ऋग्यजुःसामरूपिणे ॥&lt;br&gt;&#xA;नमः सरस्वतीगीतदिव्यसद्गणशालिने ॥ 2.8.6.३० ॥&lt;br&gt;&#xA;शान्ताय धर्मनिधये क्षेत्रज्ञायामृतात्मने ॥&lt;br&gt;&#xA;शिष्ययोगप्रतिष्ठाय नमो जीवैकहेतवे ॥&lt;br&gt;&#xA;घोराय मायाविधये सहस्रशिरसे नमः ॥ ३१ ॥&lt;br&gt;&#xA;योगनिद्रात्मने नाभिपद्मोद्भूतजगत्सृजे ॥&lt;br&gt;&#xA;नमः सलिलरूपाय कारणाय जगत्स्थितेः ॥ ३२ ॥&lt;br&gt;&#xA;कार्यमेयाय बलिने जीवाय परमात्मने ॥&lt;br&gt;&#xA;गोप्त्रे प्राणाय भूतानां नमो विश्वाय वेधसे ॥ ३३ ॥&lt;br&gt;&#xA;दृप्ताय सिंहवपुषे दैत्यसंहारकारिणे ॥&lt;br&gt;&#xA;वीर्यायानन्तमनसे जगद्भावभृते नमः ॥ ३४ ॥&lt;br&gt;&#xA;संसारकारणाज्ञानमहासन्तमसच्छिदे ॥&lt;br&gt;&#xA;अचिन्त्यधाम्ने गुह्याय रुद्रायात्युद्विजे नमः ॥ ३५ ॥&lt;br&gt;&#xA;शान्ताय शान्तकल्लोलकैवल्यपददायिने ॥&lt;br&gt;&#xA;सर्वभावातिरिक्ताय नमः सर्वमयात्मने ॥ ३६ ॥&lt;br&gt;&#xA;इन्दीवरदलश्यामं स्फूर्जत्किञ्जल्कविभ्रमम्॥&lt;br&gt;&#xA;बिभ्राणं कौस्तुभं विष्णुं नौमि नेत्ररसायनम् ॥ ३७ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इति स्तुतः प्रसन्नात्मा वरदो गरुडध्वजः ॥&lt;br&gt;&#xA;ववर्ष दृष्टिसुधया सर्वान्देवान्कृपान्वितः ॥&lt;br&gt;&#xA;उवाच मधुरं वाक्यं प्रश्रयावनतान्सुरान् ॥ ॥ ३८ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;जानामि विबुधाः सर्वमभिप्रायं समाधितः ॥&lt;br&gt;&#xA;दैतेयैर्विक्रमाक्रान्तं पदं समरदर्पितैः ॥ ३९ ॥&lt;br&gt;&#xA;सबलैर्बलहीनानां प्रतापो विजितः परैः ॥&lt;br&gt;&#xA;साम्प्रतं तु विधास्यामि तपो युष्मद्बलाय वै ॥ 2.8.6.४० ॥&lt;br&gt;&#xA;अयोध्यानगरे गत्वा करिष्ये तप उत्तमम् ॥&lt;br&gt;&#xA;गुप्तो भूत्वा भवत्तेजोविवृद्ध्यै दैत्यशान्तये ॥ ४१ ॥&lt;br&gt;&#xA;भवन्तोऽपि तपस्तीव्रं कुर्वन्त्वमलमानसाः ॥&lt;br&gt;&#xA;अयोध्यां प्राप्यतां देवा दैत्यनाशाय सत्वरम् ॥ ४२ ॥ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इत्युक्त्वान्तर्दधे देवान्देवो गरुडवाहनः ॥&lt;br&gt;&#xA;अयोध्यामागतः क्षिप्रं चकार तप उत्तमम् ॥ ४३ ॥&lt;br&gt;&#xA;गुप्तो भूत्वा यदा विद्वन्सुरतेजोभिवृद्धये ॥&lt;br&gt;&#xA;तेन गुप्तहरिर्नाम देवो विख्यातिमागतः ॥ ४४ ॥&lt;br&gt;&#xA;आगतस्य हरेः पूर्वं यत्र हस्ततलाच्च्युतम् ॥&lt;br&gt;&#xA;सुदर्शनाख्यं तच्चक्रं तेन चक्रहरिः स्मृतः ॥ ४५ ॥&lt;br&gt;&#xA;तयोर्दर्शनमात्रेण सर्वपापैः प्रमुच्यते ॥&lt;br&gt;&#xA;हरस्तेन प्रभावेण देवाः प्रबलतेजसः ॥ ४६ ॥&lt;br&gt;&#xA;जित्वा दैत्यान्रणैः सर्वान्सम्प्राप्य स्वपदान्यथ ॥&lt;br&gt;&#xA;रेजिरे विपुलानन्दैरसुरानार्दयंस्ततः ॥ ४७ ॥&lt;br&gt;&#xA;ततः सर्वे समेत्याशु बृहस्पतिपुरस्सराः ॥&lt;br&gt;&#xA;देवाः सर्वेऽनमन्मौलिमालार्च्चित पदाम्बुजम् ॥&lt;br&gt;&#xA;हरिं द्रष्टुमथागच्छन्नयोध्यायां समुत्सुकाः ॥ ४८ ॥&lt;br&gt;&#xA;आगत्य च ततः श्रुत्वा नानाविधगुणादरम् ॥&lt;br&gt;&#xA;भावैः पुण्यैः समभ्यर्च्य नत्वा प्राञ्जलयस्तदा ॥&lt;br&gt;&#xA;हरिमेकाग्रमनसा ध्यायन्तो ध्याननिष्ठिताः ॥ ४९ ॥&lt;br&gt;&#xA;तानागतान्समालोक्य पदभक्त्या कृतानतीन् ॥&lt;br&gt;&#xA;प्रसन्नः प्राह विश्वात्मा पीतवासा जनार्दनः ॥ 2.8.6.५० ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;भोभो देवा भवन्तश्च चिराद्दिष्टयाद्यसङ्गताः ॥&lt;br&gt;&#xA;अधुना भवतामिच्छां कां करोमि सुरा अहम् ॥&lt;br&gt;&#xA;तद्ब्रूत त्वरिता मह्यं किं विलम्बेन निर्भयाः ॥ ५१ ॥&lt;br&gt;&#xA;देवा ऊचुः ॥ ॥&lt;br&gt;&#xA;भगवन्देवदेवेश त्वया सम्प्रति सर्वशः ॥&lt;br&gt;&#xA;सर्वं समभवत्कार्यं निष्पन्नं वै जगत्पते ॥ ५२ ॥&lt;br&gt;&#xA;तथापि सर्वदा भाव्यं नित्यं देव त्वया विभो ॥&lt;br&gt;&#xA;अस्मद्रक्षार्थमत्रैव विजितेन्द्रियवर्त्मना ॥५३॥&lt;br&gt;&#xA;एवमेव सदा कार्यं शत्रुपक्षविनाशनम् ॥५४॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;एवमेतत्करिष्यामि भवतामरिसञ्जयम् ॥&lt;br&gt;&#xA;श्रीमतां तेजसो वृद्धिं करिष्यामि सदासुराः ॥&lt;br&gt;&#xA;कथेयं च सदा ख्यातिं लोके यास्यति चोत्तमाम् ॥ ५५ ॥&lt;br&gt;&#xA;अयं नाम्ना गुप्तहरिर्देवो भुवनविश्रुतः ॥&lt;br&gt;&#xA;मदीयं परमं गुह्यं स्थानं ख्यातिं समेष्यति ॥५६ ॥&lt;br&gt;&#xA;अत्र यः प्राणिनां श्रेष्ठः पूजायज्ञजपादिकम् ॥&lt;br&gt;&#xA;करोति परया भक्त्या स याति परमां गतिम्॥ ५७॥&lt;br&gt;&#xA;अत्र यः कुरुते दानं यथाशक्त्या जितेन्द्रियः ॥&lt;br&gt;&#xA;स स्वर्गमतुलं प्राप्य न शोचति कदाचन ॥ ५८ ॥&lt;br&gt;&#xA;अत्र मत्प्रीतये देवाः प्राणिभिर्धर्मकाङ्क्षिभिः ॥&lt;br&gt;&#xA;दातव्या गौः प्रयत्नेन सवत्सा विधिपूर्वकम् ॥ ॥ ५९ ॥&lt;br&gt;&#xA;स्वर्णशृङ्गी रौप्यखुरी वस्त्रद्वयसमावृता ॥&lt;br&gt;&#xA;कांस्योपदोहना ताम्रपृष्ठी बहुगुणान्विता॥ 2.8.6.६०॥&lt;br&gt;&#xA;रत्नपुच्छा दुग्धवती घण्टाभरणभूषिता ॥&lt;br&gt;&#xA;अर्चिता गन्धपुष्पाद्यैः सुप्रसन्नाऽमृतप्रजा ॥ ६१ ॥&lt;br&gt;&#xA;द्विजाय वेदविज्ञाय गुणिने निर्मलात्मने ॥&lt;br&gt;&#xA;विष्णुभक्ताय विदुषे आनृशंस्यरताय च ॥ ६२ ॥&lt;br&gt;&#xA;ब्राह्मणाय च गौर्देया सर्वत्रसुखमश्नुते ॥&lt;br&gt;&#xA;न देया द्विजमात्राय दातारं सोऽवपातयेत् ॥ ६३ ॥&lt;br&gt;&#xA;मत्प्रीतयेऽत्र दातव्या निर्मलेनान्तरात्मना ॥ ६४ ॥&lt;br&gt;&#xA;स्नातं यैश्च विशुद्ध्यर्थमत्र मद्भक्तितत्परैः ॥&lt;br&gt;&#xA;तेषां स्वर्गतयो नित्यं मुक्तिः करतले स्थिता ॥ ६५ ॥&lt;br&gt;&#xA;तथा चक्रहरेः पीठे मत्प्रीत्यै दानमुत्तमम् ॥&lt;br&gt;&#xA;जपहोमादिकं चापि कर्त्तव्यं यत्नतो नरैः ॥ ६६ ॥&lt;br&gt;&#xA;भवन्तोऽपि विधानेन यात्रां कुर्वन्तु सत्तमाः ॥&lt;br&gt;&#xA;अस्माद्गुप्तहरेः स्थानान्निकटे सङ्गमे शुभे ॥ ६७ ॥&lt;br&gt;&#xA;प्रत्यग्भागे गोप्रताराद्योजनत्रयसम्मिते ॥&lt;br&gt;&#xA;घर्घराम्बुतरङ्गिण्या सरयूः सङ्गता यतः ॥ ६८ ॥&lt;br&gt;&#xA;अत्र स्नात्वा विधानेन द्रष्टव्योऽत्र प्रयत्नतः ॥&lt;br&gt;&#xA;देवो गुप्तहरिर्नाम सर्वकामार्थसिद्धिदः ॥ ६९ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इत्युक्त्वान्तर्दधे देवः पीताम्बरधरोऽच्युतः ॥&lt;br&gt;&#xA;देवा अपि विधानेन कृत्वा यात्रां प्रयत्नतः ॥&lt;br&gt;&#xA;अयोध्यायां स्थिता नित्यं हरेर्गुणविमोहिताः ॥ 2.8.6.७० ॥&lt;br&gt;&#xA;तदाप्रभृति विप्रेन्द्र तत्स्थानं भुवि पप्रथे ॥&lt;br&gt;&#xA;कार्तिक्यां तु विशेषेण यात्रा सांवत्सरी भवेत् ॥ ७१ ॥&lt;br&gt;&#xA;विभोर्गुप्तहरेस्तत्र सङ्गमस्नानपूर्विका ॥&lt;br&gt;&#xA;गोप्रतारे च तीर्थेऽस्मिन्सरयूघर्घराश्रिते ॥&lt;br&gt;&#xA;स्नात्वा देवोऽर्चनीयोऽयं सर्वकामफलप्रदः ॥ ७२ ॥&lt;br&gt;&#xA;तथा चक्रहरेर्यात्रा कर्त्तव्या सुप्रयत्नतः ॥&lt;br&gt;&#xA;मार्गशार्षस्य विशदे पक्षे हरितिथौ नरैः ॥ ७३ ॥&lt;br&gt;&#xA;एवं यः कुरुते यात्रां विष्णुलोके स मोदते ॥७४ ॥&lt;br&gt;&#xA;॥ श्रीसूत उवाच ॥ ॥&lt;br&gt;&#xA;एवमुक्त्वा तु विरते मुनौ कलशजन्मनि ॥&lt;br&gt;&#xA;कृष्णद्वैपायनो व्यासः पुनराह सविस्मयः ॥ ७५ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;अत्याश्चर्य्यमयीं ब्रह्मन्कथामेतां तपोधन ॥&lt;br&gt;&#xA;उक्तवानसि येनैतत्साश्चर्य्यं मम मानसम् ॥ ७६ ॥&lt;br&gt;&#xA;विस्तरेण मम ब्रूहि माहात्म्यं परमाद्भुतम् ॥ ७७ ॥&lt;br&gt;&#xA;शृणु सङ्गममाहात्म्यं विप्रेन्द्र परमाद्भुतम् ॥&lt;br&gt;&#xA;स्कन्ददेवाच्छ्रुतं सम्यक्कथयामि तथा तव ॥ ७८ ॥&lt;br&gt;&#xA;दशकोटिसहस्राणि दशकोटिशतानि च ॥&lt;br&gt;&#xA;तीर्थानि सरयूनद्या घर्घरोदकसङ्गमे ॥&lt;br&gt;&#xA;निवसन्ति सदा विप्र स्कन्दादवगतं मया ॥७९ ॥&lt;br&gt;&#xA;देवतानां सुराणां च सिद्धानां योगिनां तथा ॥&lt;br&gt;&#xA;ब्रह्मविष्णुशिवानां च सान्निध्यं सर्वदा स्थितम् ॥ 2.8.6.८० ॥&lt;br&gt;&#xA;तस्मिन्सङ्गमसलिले नरः स्नात्वा समाहितः ॥&lt;br&gt;&#xA;सन्तर्प्य पितृदेवांश्च दत्त्वा दानं स्वशक्तितः ॥ ८१ ॥&lt;br&gt;&#xA;हुत्वा वैष्णवमन्त्रेण शुचिर्यत्फलमाप्नुयात् ॥&lt;br&gt;&#xA;तदिहैकमना विप्र शृणु यत्कथयामि ते ॥ ८२ ॥&lt;br&gt;&#xA;अश्वमेधसहस्रस्य वाजपेयशतस्य च ॥&lt;br&gt;&#xA;कुरुक्षेत्रे महाक्षेत्रे राहुग्रस्ते दिवाकरे ॥ ८३ ॥&lt;br&gt;&#xA;सुवर्णदाने यत्पुण्यमहन्यहनि तद्भवेत् ॥ ८४ ॥&lt;br&gt;&#xA;अमावास्यां पौर्णमास्यां द्वादश्योरुभयोरपि ॥&lt;br&gt;&#xA;अयने च व्यतीपाते स्नानं वैष्णवलोकदम् ॥ ८५ ॥&lt;br&gt;&#xA;तिष्ठेद्युगसहस्रं तु पादेनैकेन यः पुमान् ॥&lt;br&gt;&#xA;विधिवत्सङ्गमे स्नायात्पौष्यां तदविशेषतः ॥ ८६ ॥&lt;br&gt;&#xA;लम्बतेऽवाक्छिरा यस्तु युगानामयुतं पुमान् ॥&lt;br&gt;&#xA;स्नातानां शुचिभिस्तोयैः सङ्गमे प्रयतात्मनाम् ॥ ८७ ॥&lt;br&gt;&#xA;व्युष्टिर्भवति या पुंसां न सा क्रतुशतैरपि ॥ ८८ ॥&lt;br&gt;&#xA;पौषे मासि विशेषेण स्नानं बहुफलप्रदम् ॥ ८९ ॥&lt;br&gt;&#xA;पौषे मासि विशेषेण यः कुर्यात्स्नानमादृतः ॥&lt;br&gt;&#xA;ब्राह्मणः क्षत्रियो वैश्यः शूद्रो वा वर्णसङ्करः ॥&lt;br&gt;&#xA;स याति ब्रह्मणः स्थानं पुनरावृत्तिवर्जितम् ॥2.8.6.९० ॥&lt;br&gt;&#xA;पौषे मासे तु यो दद्याद्घृताढ्यं दीपमुत्तमम् ॥&lt;br&gt;&#xA;विधिवच्छ्रद्धया विप्र शृणु तस्यापि यत्फलम् ॥९१॥&lt;br&gt;&#xA;नानाजन्मार्जितं पापं स्वल्पं बह्वपि वा भवेत् ॥&lt;br&gt;&#xA;तत्सर्वं नश्यति क्षिप्रं तोयस्थं लवणं यथा ॥ ॥ ९२ ॥&lt;br&gt;&#xA;आयुरारोग्यमैश्वर्यं सन्ततीः सौख्यमुत्तमम् ॥&lt;br&gt;&#xA;प्राप्नोति फलदं नित्यं दीपदः पुण्यभाङ्नरः ॥ ९३ ॥&lt;br&gt;&#xA;यस्तु शुक्लत्रयोदश्यां पौषेऽत्र प्रयतो व्रती ॥&lt;br&gt;&#xA;जागरं कुरुते धीरः स गच्छेद्भवनं हरेः ॥ ९४ ॥&lt;br&gt;&#xA;जागरं विदधद्रात्रौ दीपं दत्त्वा तु सर्वशः ॥&lt;br&gt;&#xA;होमं च कारयेद्विप्रो नियतात्मा शुचिव्रतः ॥ ९५ ॥&lt;br&gt;&#xA;वैष्णवो विष्णुपूजां च कुर्वञ्छृण्वन्हरेः कथाम् ॥&lt;br&gt;&#xA;गीतवादित्रनृत्यैश्च विष्णुतोषणकारकैः ॥&lt;br&gt;&#xA;कथाभिः पुण्ययुक्ताभिर्जागृयाच्छर्वरीं नरः ॥ ९६ ॥&lt;br&gt;&#xA;ततः प्रभाते विमले स्नात्वा विधिवदादरात् ॥&lt;br&gt;&#xA;विष्णुं सम्पूज्य विप्रांश्च देयं स्वर्णादि शक्तितः ॥ ९७ ॥&lt;br&gt;&#xA;स्वर्णं चान्नं च वासांसि यो दद्याच्छ्रद्धयाऽन्वितः ॥&lt;br&gt;&#xA;सङ्गमे विधिवद्विद्वान्स याति परमां गतिम् ॥ ९८ ॥&lt;br&gt;&#xA;वर्षेवर्षे तु कर्तव्यो जागरः पुण्यतत्परैः ॥ ९९ ॥&lt;br&gt;&#xA;हरिः पूज्यो द्विजाः सम्यक्सन्तोष्याः शक्तितो नरैः ॥&lt;br&gt;&#xA;तेन विष्णोः परा तुष्टिः पापानि विफलानि च ॥&lt;br&gt;&#xA;भवन्ति निर्विषाः सर्पा यथा तार्क्ष्यस्य दर्शनात् ॥ ॥ 2.8.6.१०० ॥&lt;br&gt;&#xA;तत्र स्नातो दिवं याति अत्र स्नातः सुखी भवेत ॥ १०१ ॥&lt;br&gt;&#xA;त्रिषु लोकेषु ये केचित्प्राणिनः सर्व एव ते ॥&lt;br&gt;&#xA;तर्प्यमाणाः परां तृप्तिं यान्ति सङ्गमजैर्जलैः ॥ १०२ ॥&lt;br&gt;&#xA;भूतानामिह सर्वेषां दुःखोपहतचेतसाम् ॥&lt;br&gt;&#xA;गतिमन्वेषमाणानां न सङ्गमसमा गतिः ॥ १०३ ॥&lt;br&gt;&#xA;सप्तावरान्सप्तपरान्पुरुषश्चात्मनासह ॥&lt;br&gt;&#xA;पुंसस्तारयते सर्वान्सङ्गमे स्नानमाचरन् ॥ १०४ ॥&lt;br&gt;&#xA;जात्यन्धैरिह ते तुल्यास्तथा पङ्गुभिरेव च ॥&lt;br&gt;&#xA;समेत्यात्र च न स्नान्ति सरयूघर्घरसङ्गमे ॥ १०५ ॥&lt;br&gt;&#xA;वर्णानां ब्राह्मणो यद्वत्तथा तीर्थेषु सङ्गमः ॥&lt;br&gt;&#xA;सरयूघर्घरायोगे वैष्णवस्थो नरः सदा ॥ १०६ ॥&lt;br&gt;&#xA;अत्र स्नानेन दानेन यथा शक्त्या जितेन्द्रियः ॥&lt;br&gt;&#xA;होमेन विधिपुक्तेन नरः स्वर्गमवाप्नुयात् ॥ १०७ ॥&lt;br&gt;&#xA;नरो वा यदि वा नारी विधिवत्स्नानमाचरेत् ॥&lt;br&gt;&#xA;स्वर्गलोकनिवासो हि भवेत्तस्य न संशयः ॥ १०८ ॥&lt;br&gt;&#xA;यथा वह्निर्दहेत्सर्वं शुष्कमार्द्रमथापि वा ॥&lt;br&gt;&#xA;भस्मीभवन्ति पापानि तत्समागममज्जनात् ॥ १०९ ॥&lt;br&gt;&#xA;एकतः सर्वतीर्थानि नानाविधिफलानि वै ॥&lt;br&gt;&#xA;सरयूघर्घरोत्पन्नसङ्गमस्त्वधिको भवेत् ॥ 2.8.6.११० ॥&lt;br&gt;&#xA;सर्वतीर्थावगाहस्य फलं यादृक्स्मृतं श्रुतौ ॥&lt;br&gt;&#xA;तादृक्फलं नृणां सम्यग्भवेत्सङ्गममज्जनात् ॥ १११ ॥&lt;br&gt;&#xA;गोप्रताराभिधं तीर्थमपरं वर्ततेऽनघ ॥&lt;br&gt;&#xA;सन्निधौ सङ्गमस्यैव महापातकनाशनम् ॥ ११२ ॥&lt;br&gt;&#xA;यत्र स्नानेन दानेन न शोचति नरः क्वचित् ॥&lt;br&gt;&#xA;गोप्रतारसमं तीर्थं न भूतं न भविष्यति ॥ ११३ ॥&lt;br&gt;&#xA;वाराणस्यां यथा विद्वन्वर्त्तते मणिकर्णिका ॥&lt;br&gt;&#xA;उज्जयिन्यां यथा विप्र महाकालनिकेतनम् ॥ ११४ ॥&lt;br&gt;&#xA;नैमिषे चक्रवापी तु यथा तीर्थतमा स्मृता ॥&lt;br&gt;&#xA;अयोध्यायां तथा विप्र गोप्रताराभिधं महत् ॥ ११५ ॥&lt;br&gt;&#xA;यत्र रामाज्ञया विद्वन्साकेतनगरीजनाः ॥&lt;br&gt;&#xA;अवापुः स्वर्गमतुलं निमज्ज्य परमाम्भसि ॥ ११६ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;अवापुस्ते कथं स्वर्गं साकेतनगरीजनाः ॥&lt;br&gt;&#xA;कथं च राघवो विद्वन्नेतत्कथय सुव्रत ॥ ११७ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;सावधानः शृणु मुने कथामेतां सुविस्तरात् ॥&lt;br&gt;&#xA;यथाजगाम रामोऽसौ स्वर्गं स च पुरीजनः ॥ ११८ ॥&lt;br&gt;&#xA;पुरा रामो विधायैव देवकार्य्यमतन्द्रितः ॥&lt;br&gt;&#xA;स्वर्गं गन्तुं मनश्चक्रे भ्रातृभ्यां सह वीरधीः ॥ ११९ ॥&lt;br&gt;&#xA;ततो निशम्य चारेण वानराः कामरूपिणः ॥&lt;br&gt;&#xA;ऋक्षगोपुच्छरक्षांसि समुत्पेतुरनेकशः ॥ 2.8.6.१२० ॥&lt;br&gt;&#xA;देवगन्धर्वपुत्राश्च ऋषिपुत्राश्च वानराः ॥&lt;br&gt;&#xA;रामक्षयं विदित्वा तु सर्व एव समागताः ॥ १२१ ॥&lt;br&gt;&#xA;ते राममनुगत्योचुः सर्वे वानरयूथपाः ॥&lt;br&gt;&#xA;तवानुगमने राजन्सम्प्राप्ताः स्म इहानघ ॥ १२२ ॥&lt;br&gt;&#xA;यदि राम विनास्माभिर्गच्छेस्त्वं पुरुषर्षभ ॥&lt;br&gt;&#xA;सर्वे खलु हताः स्याम दण्डेन महता नृप ॥ १२३ ॥&lt;br&gt;&#xA;श्रुत्वा तु वचनं तेषामृक्षवानररक्षसाम्॥&lt;br&gt;&#xA;विभीषणमुवाचाथ राघवस्तत्क्षणं गिरा ॥ २२४ ॥&lt;br&gt;&#xA;यावत्प्रजा धरिष्यन्ति तावदेव विभीषण ॥&lt;br&gt;&#xA;कारयस्व महद्राज्यं लङ्कां त्वं पालयिष्यसि ॥ १२५ ॥&lt;br&gt;&#xA;शाधि राज्यं च खल्वेतन्नान्यथा मे वचः कुरु ॥&lt;br&gt;&#xA;प्रजास्त्वं रक्ष धर्मेण नोत्तरं वक्तुमर्हसि ॥ १२६॥&lt;br&gt;&#xA;एवमुक्त्वा तु काकुत्स्थो हनुमन्तमथाब्रवीत् ॥&lt;br&gt;&#xA;वायुपुत्र चिरं जीव मा प्रतिज्ञां वृथा कृथाः ॥ १२७ ॥&lt;br&gt;&#xA;यावल्लोका वदिष्यन्ति मत्कथां वानरर्षभ ॥&lt;br&gt;&#xA;तावत्त्वं धारय प्राणान्प्रतिज्ञां प्रतिपालयन् ॥ १२८ ॥&lt;br&gt;&#xA;मैन्दश्च द्विविदश्चैव अमृतप्राशनावुभौ ॥&lt;br&gt;&#xA;यावल्लोका धरिष्यन्ति तावदेतौ धरिष्यतः ॥ १२९ ॥&lt;br&gt;&#xA;पुत्रपौत्राश्च येऽस्माकं तान्रक्षन्त्विह वानराः ॥&lt;br&gt;&#xA;एवमुक्त्वा तु काकुत्स्थः सर्वानथ च वानरान् ॥&lt;br&gt;&#xA;मया सार्धं प्रयातेति तदा तान्राघवोऽब्रवीत् ॥ 2.8.6.१३० ॥&lt;br&gt;&#xA;प्रभातायां तु शर्वर्य्यां पृथुवक्षा महाभुजः ॥&lt;br&gt;&#xA;रामः कमलपत्राक्षः पुरोधसमथाब्रवीत् ॥ १३१ ॥&lt;br&gt;&#xA;अग्निहोत्राणि यान्त्वग्रे दीप्यमानानि सर्वशः ॥&lt;br&gt;&#xA;वाजपेयातिरात्राणि निर्यातु च ममाग्रतः ॥ १३२ ॥&lt;br&gt;&#xA;ततो वसिष्ठस्तेजस्वी सर्वं निश्चित्य चेतसा ॥&lt;br&gt;&#xA;चकार विधिवत्कर्म महाप्रास्थानिकं विधिम् ॥ १३३ ॥&lt;br&gt;&#xA;ततः क्षौमाम्बरधरो ब्रह्मचर्यसमन्वितः ॥&lt;br&gt;&#xA;कुशानादाय पाणिभ्यां महाप्रस्थानमुद्यतः ॥ ॥ १३४ ॥&lt;br&gt;&#xA;न व्याहरच्छुभं किञ्चिदशुभं वा नरेश्वरः ॥&lt;br&gt;&#xA;निष्क्रम्य नगरात्तस्मात्सागरादिव चन्द्रमाः ॥ १३५ ॥&lt;br&gt;&#xA;रामस्य सव्यपार्श्वे तु सपद्मा श्रीः समाश्रिता ॥&lt;br&gt;&#xA;दक्षिणे ह्रीर्विशालाक्षी व्यवसायस्तथाग्रतः ॥ १३६ ॥&lt;br&gt;&#xA;नानाविधायुधान्यत्र धनुर्ज्याप्रभृतीनि च ॥&lt;br&gt;&#xA;अनुव्रजन्ति काकुत्स्थं सर्वे पुरुष विग्रहाः ॥ १३७ ॥&lt;br&gt;&#xA;वेदो ब्राह्मणरूपेण सावित्री सव्यदक्षिणे ॥&lt;br&gt;&#xA;ॐकारोऽथ वषङ्कारः सर्वे रामं तदाऽव्रजन् ॥ १३८ ॥&lt;br&gt;&#xA;ऋषयश्च महात्मानः सर्वे चैव महीधराः ॥&lt;br&gt;&#xA;अनुगच्छन्ति काकुत्स्थं स्वर्गद्वारमुपस्थितम् ॥ १३९ ॥&lt;br&gt;&#xA;तथानुयान्ति काकुत्स्थमन्तःपुरगताः स्त्रियः ॥&lt;br&gt;&#xA;सवृद्धाबालदासीकाः सपर्षद्द्वाररक्षकाः ॥ 2.8.6.१४० ॥&lt;br&gt;&#xA;सान्तःपुरश्च भरतः शत्रुघ्नसहितो ययौ ॥&lt;br&gt;&#xA;रामं व्रजन्तमागम्य रघुवंशमनुव्रताः ॥ १४१ ॥&lt;br&gt;&#xA;ततो विप्रा महात्मानः साग्निहोत्राः समन्ततः ॥&lt;br&gt;&#xA;सपुत्रदाराः काकुत्स्थमनुगच्छति सर्वशः ॥ १४२ ॥&lt;br&gt;&#xA;मन्त्रिणो भृत्ययुक्ताश्च सपुत्राः सहबान्धवाः ॥&lt;br&gt;&#xA;सर्वे ते सानुगाश्चैव ह्यनु गच्छन्ति राघवम् ॥ १४३ ॥&lt;br&gt;&#xA;ततः सर्वाः प्रकृतयो हृष्टपुष्टजनावृताः ॥&lt;br&gt;&#xA;गच्छन्तमनुगच्छन्तिराघवं गुणरञ्जिताः ॥ १४४ ॥&lt;br&gt;&#xA;तथा प्रजाश्च सकलाः सपुत्राश्च सवबान्धवाः ॥&lt;br&gt;&#xA;राघवस्यानुगाश्चासन्दृष्ट्वा विगतकल्मषम् ॥ १४५ ॥&lt;br&gt;&#xA;स्नाताः शुक्लाम्बरधराः सर्वे प्रयतमानसाः ॥&lt;br&gt;&#xA;कृत्वा किलकिलाशब्दमनुयाताश्च राघवम् ॥ १४६ ॥&lt;br&gt;&#xA;न कश्चित्तत्र दीनोऽभून्न भीतो नातिदुःखितः ॥&lt;br&gt;&#xA;प्रहृष्टा मुदिताः सर्वे वभूवुः परमाद्भुताः ॥ १४७ ॥&lt;br&gt;&#xA;द्रष्टुकामाश्च निर्वाणं राज्ञो जनपदास्तथा ॥&lt;br&gt;&#xA;सम्प्राप्तास्तेऽपि दृष्ट्वैव नभोमार्गेण चक्रिणम् ॥ १४८ ॥&lt;br&gt;&#xA;ऋक्षवानररक्षांसि जनाश्च पुरवासिनः ॥&lt;br&gt;&#xA;आगत्य परया भक्त्या पृष्ठतः समुपाययुः ॥ १४९ ॥&lt;br&gt;&#xA;तानि भूतानि नगरे ह्यन्तर्धानगतान्यपि ॥&lt;br&gt;&#xA;राघवं तेऽप्यनुययुः स्वर्गद्वारमुपस्थितम् ॥ 2.8.6.१५० ॥&lt;br&gt;&#xA;यानि पश्यन्ति काकुत्स्थं स्थावराणि चराणि च ॥&lt;br&gt;&#xA;सत्त्वानि स्वर्गगमने मतिं कुर्वन्ति तान्यपि ॥ १५१ ॥&lt;br&gt;&#xA;नासीत्सत्त्वमयोध्यायां सुसूक्ष्ममपि किञ्चन ॥&lt;br&gt;&#xA;यद्राघवं नानुयाति स्वर्गद्वारमुपस्थितम् ॥ १५२ ॥&lt;br&gt;&#xA;अथार्द्धयोजनं गत्वा नदीं पश्चान्मुखो ययौ ॥&lt;br&gt;&#xA;सरयूं पुण्यसलिलां ददर्श रघुनन्दनः॥ १५३ ॥&lt;br&gt;&#xA;अथ तस्मिन्मुहूर्ते तु ब्रह्मा लोकपितामहः ॥&lt;br&gt;&#xA;सर्वैः परिवृतो देवैर्ऋषिभिश्च महात्मभिः ॥&lt;br&gt;&#xA;आययौ तत्र काकुत्स्थं स्वर्गद्वारमुपस्थितम् ॥ १५४ ॥&lt;br&gt;&#xA;विमानशतकोटीभिर्दिव्याभिः सर्वतो वृतः ॥&lt;br&gt;&#xA;दीपयन्सर्वतो व्योम ज्योतिर्भूतमनुत्तमम् ॥ १५५ ॥&lt;br&gt;&#xA;स्वयम्प्रभैश्च तेजोभिर्महद्भिः पुण्यकर्मभिः ॥&lt;br&gt;&#xA;पुण्या वाता ववुस्तत्र गन्धवन्तः सुखप्रदाः ॥ १५६ ॥&lt;br&gt;&#xA;सपुण्यपुष्पवर्षं च वायुयुक्तं महाजवम् ॥&lt;br&gt;&#xA;गन्धर्वैरप्सरोभिश्च तस्मिन्सूर्यउपस्थितः ॥१५७ ॥&lt;br&gt;&#xA;शरयूसलिलं रामः पद्भ्यां स समुपास्पृशत् ॥&lt;br&gt;&#xA;ततो ब्रह्मा सुरैर्युक्तः स्तोतुं समुपचक्रमे ॥१५८॥&lt;br&gt;&#xA;त्वं हि लोकपतिर्देव न त्वां जानाति कश्चन ॥&lt;br&gt;&#xA;अहं ते वै विशालाक्ष भूतपूर्वपरिग्रहः ॥ १५९ ॥&lt;br&gt;&#xA;त्वमचिन्त्यं महद्भूतमक्षयं लोकसङ्ग्रहे ॥&lt;br&gt;&#xA;यामिच्छसि महावीर्य तां तनुं प्रविश स्वकाम् ॥ 2.8.6.१६० ॥&lt;br&gt;&#xA;पितामहस्य वचनादिदमेवाविशत्स्वयम् ॥&lt;br&gt;&#xA;सुदिव्यं वैष्णवं तेजः संसारं स सहानुजः ॥&lt;br&gt;&#xA;ततो विष्णुतनुन्देवाः पूजयन्तः सुरोत्तमम् ॥ १६१ ॥&lt;br&gt;&#xA;साध्या मरुद्गणाश्चैव सेन्द्राः साग्निपुरोगमाः ॥&lt;br&gt;&#xA;ये च दिव्या ऋषिगणा गन्धर्वाप्सरसस्तथा ॥&lt;br&gt;&#xA;सुपर्णा नागयक्षाश्च दैत्यदानवराक्षसाः ॥ १६२ ॥&lt;br&gt;&#xA;देवाः प्रहृष्टा मुदिताः सर्वे पूर्णमनोरथाः ॥&lt;br&gt;&#xA;साधुसाध्विति ते सर्वे त्रिदिवस्था बभाषिरे ॥ १६३ ॥&lt;br&gt;&#xA;अथ विष्णुर्महातेजाः पितामहमुवाच ह ॥&lt;br&gt;&#xA;एषां लोकं जनौघानां दातुमर्हसि सुव्रत ॥ १६४ ॥&lt;br&gt;&#xA;इमे तु सर्वे मत्स्नेहादायाताः सर्वमानवाः ॥&lt;br&gt;&#xA;भक्ताश्च भक्तिमन्तश्च त्यक्तात्मानोऽपि सर्वशः ॥ १६५ ॥&lt;br&gt;&#xA;तच्छ्रुत्वा विष्णुकथितं सर्वलोकेश्वरोऽब्रवीत् ॥&lt;br&gt;&#xA;लोकं सन्तानिकं नाम संस्थास्यन्ति हि मानवाः ॥ १६६ ॥&lt;br&gt;&#xA;स्वर्गद्वारेऽत्र वै तीर्थे राममेवानुचिन्तयन् ॥&lt;br&gt;&#xA;प्राणांस्त्यजति भक्त्या वै स सन्तानं परं लभेत् ॥ १६७ ॥&lt;br&gt;&#xA;सर्वे सन्तानिकन्नाम ब्रह्मलोकादनन्तरम् ॥&lt;br&gt;&#xA;वानराश्च स्वकां योनिं राक्षसाश्चापि राक्षसीम्॥१६८॥&lt;br&gt;&#xA;यस्या विनिःसृता ये वै सुरासुरतनूद्भवाः ॥&lt;br&gt;&#xA;आदित्यतनयश्चैव सुग्रीवः सूर्यमण्डलम् ॥ १६९ ॥&lt;br&gt;&#xA;ऋषयो नागयक्षाश्च प्रयास्यन्ति स्वकारणम् ॥&lt;br&gt;&#xA;तथा ब्रुवति देवेशे गोप्रतारमुपस्थितम् ॥ 2.8.6.१७० ॥&lt;br&gt;&#xA;तज्जलं सरयूं भेजे परिपूर्णं ततो जलम् ॥&lt;br&gt;&#xA;अवगाह्य जलं सर्वे प्राणांस्त्यक्त्वा प्रहृष्टवत् ॥ १७१ ॥&lt;br&gt;&#xA;मानुषं देहमुत्सृज्य ते विमानान्यथारुहन् ॥&lt;br&gt;&#xA;तिर्यग्योनिगता ये च प्रविश्य सरयूं तदा ॥ १७२ ॥&lt;br&gt;&#xA;देहत्यागं च ते तत्र कृत्वा दिव्यवपुर्द्धराः ॥&lt;br&gt;&#xA;तथान्यान्यपि सत्त्वानि स्थावराणि चराणि च ॥ १७३ ॥&lt;br&gt;&#xA;प्राप्य चोत्तमदेहं वै देवलोकमुपागमन् ॥&lt;br&gt;&#xA;तस्मिंस्तत्र समापन्ने वानरा ऋक्षराक्षसाः ॥&lt;br&gt;&#xA;तेऽपि प्रविविशुः सर्वे देहान्निक्षिप्य वै तदा ॥ १७४ ॥&lt;br&gt;&#xA;तदा स्वर्गं गताः सर्वे स्मृत्वा लोकगुरुं विभुम् ॥&lt;br&gt;&#xA;जगाम त्रिदशैः सार्द्धं रामो हृष्टो महामतिः ॥ १७५ ॥&lt;br&gt;&#xA;अतस्तद्गोप्रताराख्यं तीर्थं विख्यातिमागतम् ॥&lt;br&gt;&#xA;गोप्रतारे परो मोक्षो नान्यतीर्थेषु विद्यते ॥ १७६ ॥&lt;br&gt;&#xA;जन्मान्तरशतैर्विप्र योगोऽयं यदि लभ्यते ॥&lt;br&gt;&#xA;मुक्तिर्भवति तत्त्वेकजन्मना लभ्यते न वा ॥ १७७ ॥&lt;br&gt;&#xA;गोप्रतारे न सन्देहो हरिर्भक्त्या सुनिष्ठितः ॥&lt;br&gt;&#xA;एकेन जन्मनान्योऽपि योगमोक्षं च विन्दति ॥ १७८ ॥&lt;br&gt;&#xA;गोप्रतारे नरो विद्वान्योऽपि स्नाति सुनिश्चितः ॥&lt;br&gt;&#xA;विशत्यसौ परं स्थानं योगिनामपि दुर्लभम् ॥ ॥ १७९ ॥&lt;br&gt;&#xA;कार्तिक्यां च विशेषेण स्नातव्यं विजितेन्द्रियैः ॥&lt;br&gt;&#xA;कार्तिके मासि विप्रर्षे सर्वे देवाः सवासवाः ॥&lt;br&gt;&#xA;स्नातुमायान्त्ययोध्यायां गोप्रतारे विशेषतः ॥ 2.8.6.१८० ॥&lt;br&gt;&#xA;गोप्रतारसमं तीर्थं न भूतं न भविष्यति ॥&lt;br&gt;&#xA;यत्र प्रयागराजोऽपि स्नातुमायाति कार्तिके ॥ १८१ ॥&lt;br&gt;&#xA;निष्पापः कलुषं त्यक्त्वा शुक्लाङ्गः सितकञ्चुकः ॥&lt;br&gt;&#xA;शुद्ध्यर्थं साधुकामोऽसौ प्रयागे मुनिसत्तमः ॥ १८२ ॥&lt;br&gt;&#xA;यानि कानि च तीर्थानि भूमौ दिव्यानि सुव्रत ॥&lt;br&gt;&#xA;कार्तिक्यां तानि सर्वाणि गोप्रतारे वसन्ति वै ॥ १८३ ॥&lt;br&gt;&#xA;गोप्रतारे जपो होमः स्नानं दानं च शक्तितः ॥&lt;br&gt;&#xA;सर्वमक्षयतां याति श्रद्धया नियमव्रतम् ॥ १८४ ॥&lt;br&gt;&#xA;कार्तिके प्राप्य तद्यन्ति तीर्थानि सकलान्यपि ॥&lt;br&gt;&#xA;गोप्रतारं गमिष्यामः पापं त्यक्तुमितीच्छया ॥ १८५ ॥&lt;br&gt;&#xA;गोप्रतारे कृतं स्नानं सर्वपापप्रणाशनम् ॥&lt;br&gt;&#xA;गोप्रतारे नरः स्नात्वा दृष्ट्वा गुप्तहरिं विभुम् ॥&lt;br&gt;&#xA;सर्वपापैः प्रमुच्येत नात्र कार्या विचारणा ॥ १८६ ॥&lt;br&gt;&#xA;विष्णुमुद्दिश्य विप्राणां पूजनं च विशेषतः ॥&lt;br&gt;&#xA;कर्त्तव्यं श्रद्धया युक्तैः स्नानपूर्वं यतव्रतैः ॥ १८७ ॥&lt;br&gt;&#xA;पयस्विनी च गौर्देया सालङ्कारा च शक्तितः ॥&lt;br&gt;&#xA;विप्राय वेदविदुषे नियमव्रतशालिने ॥&lt;br&gt;&#xA;ब्राह्मणायातिशुचये विष्णुप्रीत्यै यतात्मना ॥ १६८ ॥&lt;br&gt;&#xA;अन्नं बहुविधं हेम वासांसि विविधानि च ॥&lt;br&gt;&#xA;दातव्यानि हरेः प्राप्त्यै भक्त्या परमया युतैः ॥ १८९ ॥&lt;br&gt;&#xA;सूर्यग्रहे कुरुक्षेत्रे नर्मदायां शशिग्रहे ॥&lt;br&gt;&#xA;तुलादानस्य यत्पुण्यं तदत्र दीपदानतः ॥ 2.8.6.१९० ॥&lt;br&gt;&#xA;घृतेन दीपको यस्य तिलतैले न वा पुनः ॥&lt;br&gt;&#xA;ज्वलते मुनिशार्दूल हयमेधेन तस्य किम् ॥ १९१ ॥&lt;br&gt;&#xA;तेनेष्टं क्रतुभिः सर्वैः कृतं तीर्थावगाहनम् ॥&lt;br&gt;&#xA;दीपदानं कृतं येन कार्त्तिके केशवाग्रतः ॥ १९२ ॥&lt;br&gt;&#xA;नानाविधानि तीर्थानि भुक्तिमुक्तिप्रदानि च ॥&lt;br&gt;&#xA;गोप्रतारस्य तान्यत्र कलां नार्हन्ति षोडशीम् ॥ १९३ ॥&lt;br&gt;&#xA;स्वर्णमल्पं च यो दद्याद्ब्राह्मणे वेदपारगे ॥&lt;br&gt;&#xA;शुभां गतिमवाप्नोति ह्यग्निवच्चैव दीप्यते ॥१९४॥&lt;br&gt;&#xA;गोप्रताराभिधे तीर्थे त्रिलोकीविश्रुते द्विज ॥&lt;br&gt;&#xA;दत्त्वान्नं च विधानेन न स भूयोऽभिजायते ॥ १९५ ॥&lt;br&gt;&#xA;तत्र स्नानं तु यः कुर्याद्विप्रान्सन्तर्पयेन्नरः ॥&lt;br&gt;&#xA;सौत्रामणेश्च यज्ञस्य फलं प्राप्नोति मानवः ॥ १९६ ॥&lt;br&gt;&#xA;एकाहारस्तु यस्तिष्ठेन्मासं तत्र यतव्रतः ॥&lt;br&gt;&#xA;यावज्जीवकृतं पापं सहसा तस्य नश्यति ॥ १९७ ॥&lt;br&gt;&#xA;अग्निप्रवेशं ये कुर्युर्गोप्रतारे विधानतः ॥&lt;br&gt;&#xA;ते विशन्ति पदं विष्णोर्निःसन्दग्धं तपोधन ॥ १९८ ॥&lt;br&gt;&#xA;कुर्वन्त्यनशनं येऽत्र विष्णुभक्त्या सुनिश्चिताः ॥&lt;br&gt;&#xA;न तेषां पुनरावृत्तिः कल्पकोटिशतैरपि ॥ १९९ ॥&lt;br&gt;&#xA;अर्चयेद्यस्तु गोविन्दं गोप्रतारे हि मानवः ॥&lt;br&gt;&#xA;दशसौवर्णिकं पुण्यं गोप्रतारे प्रकथ्यते ॥ 2.8.6.२०० ॥&lt;br&gt;&#xA;अग्निहोत्रफलो धूपो गोविन्दस्य समर्पितः ॥&lt;br&gt;&#xA;भूमिदानेन सदृशं गन्धदानफलं स्मृतम् ॥ २०१ ॥&lt;br&gt;&#xA;अत्यद्भुतमिदं विद्वन्स्थानमेतत्प्रकीर्तितम् ॥&lt;br&gt;&#xA;कार्त्तिक्यां तु विशेषेण अत्र स्नात्वा शुचिव्रतः ॥ २०२ ॥&lt;br&gt;&#xA;स्वर्गद्वारे नरः स्नात्वा दशस्वर्णफलं लभेत् ॥&lt;br&gt;&#xA;स्वर्णदः स्वर्गवासी च यो दद्याच्छ्रद्धयान्वितः ॥ २०३ ॥&lt;br&gt;&#xA;सुतीर्थे पर्वणि श्रेष्ठे दशस्वर्णफलप्रदे ॥&lt;br&gt;&#xA;ज्येष्ठशुक्लचतुर्दश्यां रात्रौ जागरणं चरेत् ॥ २०४ ॥&lt;br&gt;&#xA;उपोषितः शुचिः स्नातो विष्णुपूजनतत्परः ॥&lt;br&gt;&#xA;दीपं दद्यात्प्रयत्नेन नानाफलविधायिनम् ॥ २०५ ॥&lt;br&gt;&#xA;तावद्गर्जन्ति पुण्यानि स्वर्गे मर्त्ये रसातले ॥&lt;br&gt;&#xA;यावद्दद्याज्जले दीपं कार्त्तिके केशवाग्रतः ॥ २०६ ॥&lt;br&gt;&#xA;पौर्णमास्यां प्रभाते तु स्नात्वा निर्मलमानसः ॥&lt;br&gt;&#xA;हरिं सम्पूज्य विधिवद्विधाय श्राद्धमादरात् ॥ २०७ ॥&lt;br&gt;&#xA;दत्त्वान्नं च यथाशक्त्या सन्तोष्य ब्राह्मणांस्ततः ॥&lt;br&gt;&#xA;वस्त्रादिभिरलङ्कारैः सम्पूज्य द्विजदम्पती ॥ २०८ ॥&lt;br&gt;&#xA;विभुं गुप्तहरिं दृष्ट्वा सम्पूज्य तु विशेषतः ॥&lt;br&gt;&#xA;नमस्कृत्यानु तत्तीर्थं शुचिस्तद्गतमानसः ॥ २०९ ॥&lt;br&gt;&#xA;स्वर्गद्वारे च विधिवन्मध्याह्ने स्नानमाचरेत् ॥&lt;br&gt;&#xA;सर्वपापविशुद्धात्मा विष्णुलोके महीयते ॥ 2.8.6.२१० ॥&lt;br&gt;&#xA;इति परमविधानैर्गोप्रतारे विधाय प्रथितसुकृतमूर्त्तिः स्नानमुच्चैः प्रयत्नात् ॥&lt;br&gt;&#xA;कलितनिखिलपापः पूजयित्वादरेणाच्युतममलविकाशो विष्णुसायुज्यमेति ॥ २११ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डेऽयोध्यामाहात्म्ये स्वर्गद्वारगोप्रतारतीर्थमाहात्म्यवर्णनन्नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/007_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/007_mAhAtmyavarNanam/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;तीर्थमन्यत्प्रवक्ष्यामि क्षीरोदकमिति स्मृतम् ॥&lt;br&gt;&#xA;सीताकुण्डाच्च वायव्ये वर्त्तते गुणसुन्दरम् ॥&lt;br&gt;&#xA;पुण्यैकनिचयस्थानं सर्वदुःखविनाशनम् ॥ १ ॥&lt;br&gt;&#xA;पुरा दशरथो राजा पुत्रेष्टिनाम नामतः ॥&lt;br&gt;&#xA;चकार विधिवद्यज्ञं पुत्रार्थं यत्र चादरात् ॥ २ ॥&lt;br&gt;&#xA;क्रतुं समापयामास सानन्दो भूरिदक्षिणम् ॥&lt;br&gt;&#xA;यज्ञान्ते क्रतुभुक्तत्र मूर्तिमान्समदृश्यत ॥ ३ ॥&lt;br&gt;&#xA;हस्ते कृत्वा हेमपात्रं हविःपूर्णमनुत्तमम् ॥&lt;br&gt;&#xA;तस्मिन्हविषि सङ्कीर्णं वैष्णवं तेज उत्तमम् ॥&lt;br&gt;&#xA;चतुर्विधं विभज्यैव पत्नीभ्यो दत्तवान्नृपः ॥ ४ ॥&lt;br&gt;&#xA;यत्र तत्क्षीरसम्प्राप्तिर्जाता परमदुर्लभा ॥&lt;br&gt;&#xA;क्षीरोदकमिति ख्यातं तत्स्थानं पापनाशनम् ॥&lt;br&gt;&#xA;उदकेनाभिव्यक्तं च उत्तमं च फलप्रदम् ॥ ५ ॥&lt;br&gt;&#xA;तत्र स्नात्वा नरो धीमान्विजितेन्द्रिय आदरात् ॥&lt;br&gt;&#xA;सर्वान्कामानवाप्नोति पुत्रांश्च सुबहुश्रुतान् ॥ ६ ॥&lt;br&gt;&#xA;आश्विने शुक्लपक्षस्य एकादश्यां जितव्रतः ॥&lt;br&gt;&#xA;तत्र स्नात्वा विधानेन दत्त्वा शक्त्या द्विजन्मने ॥ ७ ॥&lt;br&gt;&#xA;विष्णुं सम्पूज्य विधिवत्सर्वान्कामानवाप्नुयात् ॥&lt;br&gt;&#xA;पुत्रानवाप्नुयाद्विद्धि धर्मांश्च विधिवन्नरः ॥ ८ ॥&lt;br&gt;&#xA;तस्मात्क्षीरोदकस्थानान्नैर्ऋते दिग्दले श्रितम् ॥&lt;br&gt;&#xA;ख्यातं बृहस्पतेः कुण्डमुद्दण्डाचण्डमण्डितम् ॥ ९ ॥&lt;br&gt;&#xA;सर्वपापप्रशमनं पुण्यामृततरङ्गितम् ॥&lt;br&gt;&#xA;यत्र साक्षात्सुरगुरुर्निवासं किल निर्ममे ॥ 2.8.7.१० ॥&lt;br&gt;&#xA;यज्ञं च विधिवच्चक्रे बृहस्पतिरुदारधीः ॥&lt;br&gt;&#xA;नानामुनिगणैर्युक्तं रम्यं बहुफलप्रदम् ॥&lt;br&gt;&#xA;सुपर्णच्छायसम्पन्नं कुण्डं तत्पापिदुर्ल्लभम् ॥ ११ ॥&lt;br&gt;&#xA;इन्द्रादयोऽपि विबुधा यत्र स्नात्वा प्रयत्नतः ॥&lt;br&gt;&#xA;मनोभीष्टफलं प्राप्ताः सौन्दर्यौदार्यतुन्दिलाः ॥ १२ ॥&lt;br&gt;&#xA;यत्र स्नानेन दानेन नरो मुच्येत किल्बिषात् ॥ १३ ॥&lt;br&gt;&#xA;भाद्रे शुक्ले तु पञ्चम्यां यात्रा तत्र फलप्रदा ॥&lt;br&gt;&#xA;अन्यदापि गुरोर्वारे स्नानं बहुफलप्रदम् ॥ १४ ॥&lt;br&gt;&#xA;बृहस्पतेस्तथा विष्णोः पूजां तत्र य आचरेत् ॥&lt;br&gt;&#xA;सर्वपापविनिर्मुक्तो विष्णुलोके स मोदते ॥ १५ ॥&lt;br&gt;&#xA;भवेद्बृहस्पतेः पीडा यस्य गोचरवेधतः ॥&lt;br&gt;&#xA;तेनात्र विधिवत्स्नानं कार्यं सङ्कल्पपूर्वकम् ॥ १६ ॥&lt;br&gt;&#xA;होमं कृत्वा गुरोर्मूर्तिः सुवर्णेन विनिर्मिता ॥&lt;br&gt;&#xA;स्थित्वा जले प्रदेया वै पीताम्बरसमन्विता ॥ १७ ॥&lt;br&gt;&#xA;वेदज्ञायातिशुचये स्नात्वा पीडापनुत्तये ॥&lt;br&gt;&#xA;होमं च कारयेत्तत्र ग्रहजाप्यविधानतः ॥ १८ ॥&lt;br&gt;&#xA;एवं कृते न सन्देहो ग्रहपीडा प्रणश्यति ॥ १९ ॥&lt;br&gt;&#xA;तद्दक्षिणे मुनिश्रेष्ठ रुक्मिणीकुण्डमुत्तमम् ॥&lt;br&gt;&#xA;चकार यत्स्वयं देवी रुक्मिणी कृष्णवल्लभा ॥ 2.8.7.२० ॥&lt;br&gt;&#xA;तत्र विष्णुः स्वयं चक्रे निवासं सलिले तदा ॥&lt;br&gt;&#xA;वरप्रदानात्स्नेहेन भार्यायाः प्रगुणीकृतम् ॥ २१ ॥&lt;br&gt;&#xA;तत्र स्नानं तथा दानं होमं वैष्णवमन्त्रकम् ॥&lt;br&gt;&#xA;द्विजपूजां विष्णुपूजां कुर्वीत प्रयतो नरः ॥ २२ ॥&lt;br&gt;&#xA;तत्र सांवत्सरी यात्रा कर्त्तव्या सुप्रयत्नतः ॥&lt;br&gt;&#xA;ऊर्जकृष्णनवम्यां च सर्वपापापनुत्तये ॥ ॥ २३ ॥&lt;br&gt;&#xA;पुत्रवाञ्जायते वन्ध्यो यात्रां कृत्वा न संशयः ॥&lt;br&gt;&#xA;नारीभिर्वा नरैर्वापि कर्त्तव्यं स्नानमादरात् ॥ २४ ॥&lt;br&gt;&#xA;भुक्त्वा भोगान्समग्रांश्च विष्णुलोके स मोदते ॥&lt;br&gt;&#xA;लक्ष्मीकामनया तत्र स्नातव्यं च विशेषतः ॥ २५ ॥&lt;br&gt;&#xA;सर्वकाममवाप्नोति तत्र स्नानेन मानवः ॥&lt;br&gt;&#xA;रुक्मिणीश्रीपतिप्रीत्यै दातव्यं च स्वशक्तितः ॥ २६ ॥&lt;br&gt;&#xA;कर्त्तव्या विधिवत्पूजा ब्राह्मणानां विशेषतः ॥&lt;br&gt;&#xA;ध्येयो लक्ष्मीपतिस्तत्र शङ्खचक्रगदाधरः ॥ २७ ॥&lt;br&gt;&#xA;पीताम्बरधरः स्रग्वी नारदादिभिरीडितः ॥&lt;br&gt;&#xA;तार्क्ष्यासनो मुकुटवान्महेन्द्रादिविभूषितः ॥ २८ ॥&lt;br&gt;&#xA;सर्वकामफलावाप्त्यै वक्षोलक्षितकौस्तुभः ॥&lt;br&gt;&#xA;अतसीकुसुमश्यामः कमलामललोचनः ॥ २९ ॥&lt;br&gt;&#xA;एवं कृते न सन्देहः सर्वान्कामानवाप्नुयात् ॥&lt;br&gt;&#xA;इह लोके सुखं भुक्त्वा हरिलोके स मोदते ॥ 2.8.7.३० ॥&lt;br&gt;&#xA;अतः परं प्रवक्ष्यामि तीर्थमन्यदघापहम् ॥&lt;br&gt;&#xA;कलिकिल्विषसंहारकारकं प्रत्ययात्मकम् ॥ ३१ ॥&lt;br&gt;&#xA;परं पवित्रमतुलं सर्वकामार्थसिद्धिदम् ॥&lt;br&gt;&#xA;धनयक्षइतिख्यातं परं प्रत्ययकारकम् ॥ ३२ ॥&lt;br&gt;&#xA;रुक्मिणीकुण्डवायव्यदिग्दले संस्मृतं शुभम् ॥&lt;br&gt;&#xA;हरिश्चन्द्रस्य राजर्षेरासीत्तत्र धनं महत् ॥ ३३ ॥&lt;br&gt;&#xA;तस्य रक्षार्थमत्यर्थं रक्षितो यक्षउच्चकैः ॥&lt;br&gt;&#xA;विश्वामित्रो मुनिः पूर्वं यदा चैव पराजयत् ॥ ३४ ॥&lt;br&gt;&#xA;हरिश्चन्द्रं नरपतिं राज्यसूयकरं परम् ॥&lt;br&gt;&#xA;राज्यं जग्राह सकलं चतुरङ्गबलान्वितम् ॥ ॥ ३५ ॥&lt;br&gt;&#xA;तद्वशेऽदाच्च स मुनिर्धनं सकलमुत्तमम् ॥&lt;br&gt;&#xA;तद्रक्षायै प्रयत्नेन यक्षं स्थापितवानसौ ॥ ३६ ॥&lt;br&gt;&#xA;प्रमन्थुर इति ख्यातं प्रमोदानन्दमन्दिरम् ॥&lt;br&gt;&#xA;रक्षां विदधतस्तस्य बहुयत्नेन सर्वशः ॥ ३७ ॥&lt;br&gt;&#xA;तुतोष स मुनिर्द्धीमान्कदाचिद्विजितेन्द्रियः ॥&lt;br&gt;&#xA;उवाच मधुरं वाक्यं प्रीत्या परमया युतः ॥ ३८ ॥&lt;br&gt;&#xA;॥ विश्वामित्र उवाच ॥&lt;br&gt;&#xA;वरं वरय धर्मज्ञ क्षिप्रमेव विमत्सरः॥&lt;br&gt;&#xA;भक्त्या परमया धीर सन्तुष्टोऽस्मि विशेषतः॥३९॥&lt;br&gt;&#xA;॥यक्ष उवाच ॥॥&lt;br&gt;&#xA;वरं प्रयच्छसि यदि विप्रवर्य मदीप्सितम्॥&lt;br&gt;&#xA;ममाङ्गमतिदुर्गन्धि शापाच्च नृपतेरभूत्॥&lt;br&gt;&#xA;सुगन्धयितुं ब्रह्मर्षे तत्प्रसीद मुनीश्वर ॥2.8.7.४०॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;एवमुक्ते तु यक्षेण मुनिर्ध्यानस्थलोचनः॥&lt;br&gt;&#xA;तं विविच्यानया भक्त्या अभिषेकं चकार सः॥४१॥&lt;br&gt;&#xA;तीर्थोदकेन विधिवत्कृत्वा सङ्कल्पमादरात्॥&lt;br&gt;&#xA;ततः सोऽभूत्क्षणेनैव सुगन्धोत्तरविग्रहः ॥ ४२ ॥&lt;br&gt;&#xA;तथाभूतः स मधुरं प्रोवाच प्राञ्जलिस्ततः ॥&lt;br&gt;&#xA;पुनः पुरः स्थितो धीमान्विनयावनतस्तदा ॥४३॥&lt;br&gt;&#xA;॥ यक्ष उवाच ॥ ॥&lt;br&gt;&#xA;त्वत्कृपाभिरहं धीर जातः सुरभिविग्रहः॥&lt;br&gt;&#xA;एतत्स्थानं यथा ख्यातिं याति सर्वज्ञ तत्कुरु ॥ ४४ ॥&lt;br&gt;&#xA;त्वत्प्रसादेन विप्रर्षे तथा यत्नं विधेहि वै ॥ ४५ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;एवमुक्तः क्षणं ध्यात्वा मुनिः स्तिमितलोचनः ॥&lt;br&gt;&#xA;यक्षं प्रति प्रसन्नात्मा ह्युवाच श्लक्ष्णया गिरा ॥ ४६ ॥&lt;br&gt;&#xA;॥ विश्वामित्र उवाच ॥ ॥&lt;br&gt;&#xA;प्रसिद्धिमतुलां यक्ष एतत्स्थानं गमिष्यति ॥&lt;br&gt;&#xA;धनयक्ष इति ख्यातिमेतत्तीर्थं गमिष्यति ॥ ४७ ॥&lt;br&gt;&#xA;सौन्दर्य्यदं शरीरस्य परं प्रत्ययकारकम् ॥&lt;br&gt;&#xA;यत्र स्नात्वा विधानेन दौर्गन्ध्यं त्यजति क्षणात् ॥&lt;br&gt;&#xA;तत्र स्नानं प्रयत्नेन कर्त्तव्यं पुण्यकाङ्क्षिभिः ॥ ४८ ॥&lt;br&gt;&#xA;दानं श्रद्धास्वशक्तिभ्यां लक्ष्मीपूजा विशेषतः ॥&lt;br&gt;&#xA;तत्र स्नानेन दानेन लक्ष्मीप्रीत्यै विशेषतः ॥ ४९ ॥&lt;br&gt;&#xA;पूजया तु निधीनां च नवानामपि सुव्रत ॥&lt;br&gt;&#xA;इह लोके सुखं भुक्त्वा परलोके स मोदते ॥ 2.8.7.५० ॥&lt;br&gt;&#xA;महापद्मस्तथा पद्मः शङ्खो मकरकच्छपौ ॥&lt;br&gt;&#xA;मुकुन्दकुन्दनीलाश्च खर्वश्च निधयो नव ॥ ५१ ॥&lt;br&gt;&#xA;एतेषामपि कुण्डेऽत्र सन्निधिर्भविताऽनघ ॥&lt;br&gt;&#xA;एतेषां तु विशेषेण पूजा बहुफलप्रदा॥५२॥&lt;br&gt;&#xA;जलमध्ये प्रकर्त्तव्यं निधिलक्ष्मीप्रपूजनम्॥५३॥&lt;br&gt;&#xA;अन्नं बहुविधं देयं वासांसि विविधानि च॥५४॥&lt;br&gt;&#xA;सुवर्णादि यथाशक्त्या वित्तशाठ्यं विवर्जयेत् ॥&lt;br&gt;&#xA;गुप्तं दानं प्रयत्नेन कर्त्तव्यं सुप्रयत्नतः ॥५५॥&lt;br&gt;&#xA;फलानि च सुवर्णानि देयानि च विशेषतः ॥५६॥&lt;br&gt;&#xA;कृष्णपक्षे चतुर्दश्यां स्नानं बहुफलप्रदम् ॥&lt;br&gt;&#xA;श्रद्धया परया युक्तैः कर्त्तव्यं श्रद्धयाधिकम् ॥ ५७ ॥&lt;br&gt;&#xA;माघे कृष्णचतुर्दश्यां यात्रा सांवत्सरी भवेत् ॥&lt;br&gt;&#xA;तत्र स्नानं पितॄणान्तु तर्पणं च विशेषतः ॥ ५८ ॥&lt;br&gt;&#xA;आब्रह्मस्तम्बपर्यन्तं जगत्तृप्यत्विति ब्रुवन् ॥&lt;br&gt;&#xA;अपसव्येन विधिवत्तर्प्पयेदञ्जलित्रयम् ॥ ५९ ॥&lt;br&gt;&#xA;एवं कुर्वन्नरो यक्ष न मुह्यति कदाचन ॥&lt;br&gt;&#xA;अत्र स्नातो दिवं याति अत्र स्नातः सुखी भवेत् ॥2.8.7.६०॥&lt;br&gt;&#xA;अत्र स्नातेन ते यक्ष कर्त्तव्यं पूजनं पुरः ॥&lt;br&gt;&#xA;त्वत्पूजनेन विधिवन्नृणां पापक्षयो भवेत् ॥ ६१ ॥&lt;br&gt;&#xA;नमः प्रमथराजेति पूजामन्त्र उदाहृतः ॥&lt;br&gt;&#xA;तीर्थमध्ये प्रकर्त्तव्यं पूजनं श्रवणादिकम् ॥ ६२ ॥&lt;br&gt;&#xA;निधिलक्ष्म्यो तथा यक्ष तव पूजा विशेषतः ॥&lt;br&gt;&#xA;एवं यः कुरुते धीरः सर्वान्कामानवाप्नुयात् ॥६३॥&lt;br&gt;&#xA;धनार्थी धनमाप्नोति पुत्रार्थी पुत्रमाप्नुयात् ॥&lt;br&gt;&#xA;मोक्षार्थी मोक्षमाप्नोति तत्किं न यदिहाप्यते ॥ ६४ ॥&lt;br&gt;&#xA;यस्तु मोहान्नरो यक्ष स्नानं न कुरुते किल ॥&lt;br&gt;&#xA;तस्य सांवत्सरं पुण्यं त्वं ग्रहीष्यसि सर्वशः ॥ ६५ ॥&lt;br&gt;&#xA;इति दत्त्वा वरांस्तस्मै विश्वामित्रो मुनीश्वरः॥&lt;br&gt;&#xA;अन्तर्दधे मुनिवरस्तदा स च तपोनिधिः ॥६६॥&lt;br&gt;&#xA;तदाप्रभृति तत्स्थानं परमां ख्यातिमाययौ ॥&lt;br&gt;&#xA;तस्य तीर्थस्य सकला भूमिः स्वर्णविनिर्मिता ॥६७ ॥&lt;br&gt;&#xA;दिव्यरत्नौघखचिता समन्तादुपशोभिता ॥&lt;br&gt;&#xA;एवं यः कुरुते विद्वन्स याति परमां गतिम् ॥ ६८ ॥&lt;br&gt;&#xA;धनयक्षादुत्तरस्मिन्दिग्भागे संस्थितं द्विज ॥&lt;br&gt;&#xA;वसिष्ठकुण्डं विख्यातं सर्वपापापहं सदा ॥ ६९ ॥&lt;br&gt;&#xA;वसिष्ठस्य सदा तत्र निवासः सुतपोनिधेः ॥&lt;br&gt;&#xA;अरुन्धती सदा यस्य वर्तते निर्मलव्रता ॥ 2.8.7.७० ॥&lt;br&gt;&#xA;अत्र स्नानं विशेषेण श्राद्धपूर्वमतन्द्रितः ॥&lt;br&gt;&#xA;यः कुर्यात्प्रयतो धीमांस्तस्य पुण्यमनुत्तमम् ॥ ७१ ॥&lt;br&gt;&#xA;वामदेवस्य तत्रैव सन्निधिर्वर्ततेऽनघ ॥&lt;br&gt;&#xA;वशिष्ठवामदेवौ तु पूजनीयौ प्रयत्नतः ॥ ७२ ॥&lt;br&gt;&#xA;पतिव्रता पूजनीयाऽरुन्धती च विशेषतः ॥&lt;br&gt;&#xA;स्नातव्यं विधिना सम्यग्दातव्यं च स्वशक्तितः ॥ ७३ ॥&lt;br&gt;&#xA;सर्वकामफलप्राप्तिर्जायते नात्र संशयः ॥&lt;br&gt;&#xA;अत्र यः कुरुते स्नानं स वशिष्ठसमो भवेत् ॥ ७४ ॥&lt;br&gt;&#xA;भाद्रे मासि सिते पक्षे पञ्चम्यां नियतव्रतः ॥&lt;br&gt;&#xA;तस्य सांवत्सरी यात्रा कर्त्तव्या विधिपूर्विका ॥ ७५ ॥&lt;br&gt;&#xA;विष्णुपूजा प्रयत्नेन कर्तव्या श्रद्धयात्र वै ॥&lt;br&gt;&#xA;सर्वपापविशुद्धात्मा विष्णुलोके महीयते ॥ ७६ ॥&lt;br&gt;&#xA;वसिष्ठकुण्डाद्विप्रेन्द्र प्रत्यग्दिग्दलमाश्रितम् ॥&lt;br&gt;&#xA;विख्यातं सागरं कुण्डं सर्वकामार्थसिद्धिदम् ॥&lt;br&gt;&#xA;यत्र स्नानेन दानेन सर्वकामानवाप्नुयात् ॥ ७७ ॥&lt;br&gt;&#xA;पौर्णमास्यां समुद्रस्य स्नानाद्यत्पुण्यमाप्नुयात् ॥&lt;br&gt;&#xA;तत्पुण्यं पर्वणि स्नातो नरश्चाक्षयमाप्नुयात् ॥ ७८ ॥&lt;br&gt;&#xA;तस्मादत्र विधानेन स्नातव्यं पुत्रकाङ्क्षया ॥&lt;br&gt;&#xA;आश्विने पौर्णमास्यां तु विशेषात्स्नानमाचरेत् ॥ ७९ ॥&lt;br&gt;&#xA;एवं कुर्वन्नरो विद्वान्सर्वपापैः प्रमुच्यते ॥&lt;br&gt;&#xA;अत्र स्नात्वा नरो दत्त्वा यथाशक्त्या दिवं व्रजेत् ॥ 2.8.7.८० ॥&lt;br&gt;&#xA;सागरान्नैर्ऋते भागे योगिनीकुण्डमुत्तमम् ॥&lt;br&gt;&#xA;यत्राऽऽसते चतुःषष्टियोगिन्यो जलसंस्थिताः ॥ ८१ ॥&lt;br&gt;&#xA;सर्वार्थसिद्धिदाः पुंसां स्त्रीणां चैव विशेषतः ॥&lt;br&gt;&#xA;परसिद्धिप्रदाः सर्वाः सर्वकामफलप्रदाः ॥ ८२ ॥&lt;br&gt;&#xA;आश्विने शुक्लपक्षस्य अष्टम्यां च विशेषतः ॥&lt;br&gt;&#xA;स्नातव्यं च प्रयत्नेन योगिनीप्रीतये नृभिः ॥ ८३ ॥&lt;br&gt;&#xA;अत्र स्नानं तथा दानं सर्वं सफलतां व्रजेत् ॥&lt;br&gt;&#xA;यक्षिणीप्रभृतयः सिद्धा भवन्त्यत्र न संशयः ॥ ॥ ८४ ॥&lt;br&gt;&#xA;योगिनीकुण्डतः पूर्वमुर्वशीकुण्डमुत्तमम् ॥&lt;br&gt;&#xA;यत्र स्नातो नरो विद्वन्नुर्वशीं दिवि संश्रयेत् ॥ ८५ ॥&lt;br&gt;&#xA;पुरा किल मुनिर्धीरो रैभ्यो नाम तपोधनः ॥&lt;br&gt;&#xA;चचार हिमवत्पार्श्वे निराहारो जितेन्द्रियः ॥ ८६ ॥&lt;br&gt;&#xA;तत्तपो विपुलं दृष्ट्वा भीतः सुरपतिस्ततः ॥&lt;br&gt;&#xA;उर्वशीं प्रेषयामास तपोविघ्नाय चादरात् ॥ ८७ ॥&lt;br&gt;&#xA;ततः सा प्रेषिता तेनाजगाम गजगामिनी ॥&lt;br&gt;&#xA;उवास हिमवत्पार्श्वे रैभ्याश्रममनुत्तमम् ॥ ८८ ॥&lt;br&gt;&#xA;वनफुल्ललताकुञ्जे मञ्जुकूजद्विहङ्गमे ॥&lt;br&gt;&#xA;किन्नरीकेलिसङ्गीतस्तिमिताङ्गकुरङ्गके ॥ ८९ ॥&lt;br&gt;&#xA;पुन्नागकेशराशोकच्छिन्नकिजल्कपिञ्जरे ॥&lt;br&gt;&#xA;कल्पिते काञ्चनगिरौ द्वितीय इव वेधसा ॥ 2.8.7.९० ॥&lt;br&gt;&#xA;सा बभौ कान्तिसर्वस्वकोशः कुसुमधन्वनः ॥&lt;br&gt;&#xA;उर्वश्यनल्पसामान्यलावण्यामृतवाहिनी ॥ ९१ ॥&lt;br&gt;&#xA;अङ्गप्रभासुवर्णेन सितमौक्तिकशोभिता ॥&lt;br&gt;&#xA;तारुण्यरुचिरत्वेन तारुण्येन विभूषिता ॥ ९२ ॥&lt;br&gt;&#xA;विलोमलोचनापाङ्गतरङ्गधवलत्विषा ॥&lt;br&gt;&#xA;नवपल्लवसच्छायं कल्पयन्ती निजाधरम् ॥ ९३ ॥&lt;br&gt;&#xA;कर्णोपलम्बिसङ्घुष्यद्भृङ्गाढ्यचूतमञ्जरी ॥&lt;br&gt;&#xA;सुधागर्भसमुद्भूता पारिजातलता यथा ॥ ९४ ॥&lt;br&gt;&#xA;तनुमध्या पृथुश्रोणिर्वर्णोद्भिन्नपयोधरा ॥&lt;br&gt;&#xA;निःशाणितशरस्येव शक्तिः कुसुमधन्वनः ॥ ९५ ॥&lt;br&gt;&#xA;अपश्यदाश्रमे तस्मिन्मुनिरायतलोचनाम् ॥&lt;br&gt;&#xA;नयनानलदाहेन विदग्धेन मनोभुवा ॥ ९६ ॥&lt;br&gt;&#xA;त्रिनेत्रवञ्चनायैव कल्पितां ललनातनुम् ॥&lt;br&gt;&#xA;तामाश्रमलतापुष्पकाञ्चीरचितकुण्डलाम् ॥ ९७ ॥&lt;br&gt;&#xA;विलोक्य तां विशालाक्षीं मुनिर्व्याकुलितेन्द्रियः ॥&lt;br&gt;&#xA;बभूव रोषसन्तप्तः शशाप च बहु ज्वलन् ॥९८॥&lt;br&gt;&#xA;॥ रैभ्य उवाच ॥ ॥&lt;br&gt;&#xA;कुरूपतां व्रज क्षिप्रं या त्वं सौन्दर्यगर्विता ॥&lt;br&gt;&#xA;समागता तपोविघ्नहेतवे मम सन्निधौ ॥ ९९ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इति शप्ता रुषा तेन मुनिना सा शुभेक्षणा ॥&lt;br&gt;&#xA;उवाच वनिता भूत्वा प्राञ्जलिर्मुनिमादरात् ॥॥ 2.8.7.१०० ॥&lt;br&gt;&#xA;॥ उर्वश्युवाच ॥ ॥&lt;br&gt;&#xA;भगवन्मे प्रसीद त्वं पराधीना यतस्त्वहम् ॥&lt;br&gt;&#xA;त्वच्छापस्य कथं मुक्तिर्भविता नियतव्रत ॥ १०१ ॥&lt;br&gt;&#xA;॥ रैभ्य उवाच ॥ ॥&lt;br&gt;&#xA;अयोध्यायामस्ति तीर्थं पावनं परमं महत् ॥&lt;br&gt;&#xA;तत्र स्नानं कुरुष्वाद्य सौन्दर्यं परमाप्नुहि ॥ १०२ ॥&lt;br&gt;&#xA;त्वन्नाम्नैव च विख्यातिं तोयं यास्यति तद्ध्रुवम् ॥ १०३ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;एवं सा विप्रवचसा विदधे सर्वमादरात् ॥&lt;br&gt;&#xA;सुन्दरी साऽभवत्क्षिप्रं तत्स्थानं ख्यातिमाययौ ॥१०४॥&lt;br&gt;&#xA;अत्र स्नानं मुनिश्रेष्ठ यः कुर्याद्विधिवज्जनः ॥&lt;br&gt;&#xA;सौन्दर्यं परमं तस्य भवेत्तत्र न संशयः ॥१०५॥&lt;br&gt;&#xA;भाद्रे शुक्लतृतीयायां यात्रा सांवत्सरी भवेत् ॥&lt;br&gt;&#xA;विष्णुरत्र जनैः पूज्यः सर्वकामार्थसिद्धये ॥ १०६ ॥&lt;br&gt;&#xA;एवं कुर्वन्नरो विद्वान्विष्णुलोके वसेत्सदा ॥&lt;br&gt;&#xA;नरो वा यदि वा नारी सर्वान्कामानवाप्नुयात् ॥ ॥१०७॥&lt;br&gt;&#xA;घोषार्ककुण्डं परममुर्वशीकुण्डदक्षिणे ॥&lt;br&gt;&#xA;वर्तते मुनिशार्दूल सर्वपापापहं सदा ॥१०८॥&lt;br&gt;&#xA;यत्र स्नानेन दानेन सूर्यलोके महीयते ॥&lt;br&gt;&#xA;एतत्तीर्थस्य सदृशं नापरं विद्यते क्वचित् ॥ १०९ ॥&lt;br&gt;&#xA;व्रणी कुष्ठी दरिद्री वा दुःखाक्रान्तोऽपि यो नरः ॥&lt;br&gt;&#xA;करोति विधिवत्स्नानं सर्वान्कामानवाप्नुयात् ॥ 2.8.7.११० ॥&lt;br&gt;&#xA;रविवारे विशेषेण कर्त्तव्यं स्नानमादरात् ॥&lt;br&gt;&#xA;भाद्रे मासि तथा माघे शुक्लषष्ठ्यां प्रयत्नतः ॥ १११ ॥&lt;br&gt;&#xA;कर्त्तव्यं विधिवत्स्नानं सूर्यलोकाभिकाङ्क्षया ॥&lt;br&gt;&#xA;पौषे मासि तथा स्नानं सूर्यवारे विशेषतः ॥ ११२ ॥&lt;br&gt;&#xA;सप्तम्यां रवियुक्तायां स्नानं बहुफलप्रदम् ॥&lt;br&gt;&#xA;घोषाभिधोऽभवत्पूर्वं सूर्यवंशे नरेश्वरः ॥ ११३ ॥&lt;br&gt;&#xA;समुद्रमेखलामेकः पृथिवीं समपालयत् ॥&lt;br&gt;&#xA;यस्य कीर्त्या प्रकाशन्ते त्रिलोकीमण्डलानि वै ॥ ११४ ॥&lt;br&gt;&#xA;यः प्रतापात्स्फुरन्भाति प्रभाकर इवापरः ॥&lt;br&gt;&#xA;प्रचण्डतरदोर्दण्डखण्डितारातिमण्डलः ॥ ११५ ॥&lt;br&gt;&#xA;स कदाचित्प्रजापालो मन्त्त्रिविन्यस्तभूतलः ॥&lt;br&gt;&#xA;बभ्राम मृगयासक्तो वनेऽतिगहनद्रुमे ॥ ११६ ॥&lt;br&gt;&#xA;स राजा पूर्वजन्मोत्थपापैरशुभसूचकैः ॥&lt;br&gt;&#xA;कृमिव्याप्तकराम्भोजः सुन्दरोपि गतस्मयः ॥ ११७ ॥&lt;br&gt;&#xA;मृगयायामभूदेकः कदाचित्पर्यटन्वने ॥&lt;br&gt;&#xA;वराहसिंहहरिणान्निघ्नन्गच्छन्नितस्ततः ॥ ११८ ॥&lt;br&gt;&#xA;तृषाक्रान्तो म्लानतनुः सरोऽपश्यत्पुरो नृपः ॥&lt;br&gt;&#xA;ददर्श तत्र च मुनीन्स्नानसन्ध्यादितत्परान् ॥ ११९ ॥&lt;br&gt;&#xA;ततो विधिवदाचम्य स्नानं चक्रे नरेश्वरः ॥&lt;br&gt;&#xA;ततो दिव्यशरीरोऽभूदानन्दामलमानसः ॥ 2.8.7.१२० ॥&lt;br&gt;&#xA;मुनिभिस्तीर्थमाज्ञाय चक्रे सूर्य्यस्तुतिं प्रियाम् ॥ १२१ ॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;भगवन्देवदेवेश नमस्तुभ्यं चिदात्मने ॥&lt;br&gt;&#xA;नमः सवित्रे सूर्याय जगदानन्ददायिने ॥ १२२ ॥&lt;br&gt;&#xA;प्रभागेहाय देवाय त्रयीभूताय ते नमः ॥&lt;br&gt;&#xA;विवस्वते नमस्तुभ्यं योगज्ञाय सदात्मने ॥१२३॥&lt;br&gt;&#xA;पराय परमेशाय त्रिलोकीतिमिरच्छिदे ॥&lt;br&gt;&#xA;अचिन्त्याय सदा तुभ्यं नमो भास्करतेजसे ॥ ॥ १२४ ॥&lt;br&gt;&#xA;योगप्रियाय योगाय योगज्ञाय सदा नमः ॥&lt;br&gt;&#xA;ॐकाराय वषट्काररूपिणे ज्ञानरूपिणे ॥ १२५ ॥&lt;br&gt;&#xA;यज्ञाय यज्ञमानाय हविषे ऋत्विजे नमः ॥&lt;br&gt;&#xA;रोगघ्नाय स्वरूपाय कमलानन्ददायिने ॥ १२६ ॥&lt;br&gt;&#xA;अतिसौम्यातितीक्ष्णाय सुराणां पतये नमः ॥&lt;br&gt;&#xA;सत्राशाय नमस्तुभ्यं भक्तत्राय प्रियात्मने ॥ १२७ ॥&lt;br&gt;&#xA;प्रकाशकाय सततं लोकानां हितकारिणे ॥&lt;br&gt;&#xA;प्रसीद प्रणतायाद्य मह्यं भक्तिकृते स्वयम् ॥ १२८ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इत्येवं ब्रुवतस्तस्य स प्रसन्नो रविः स्वयम् ॥&lt;br&gt;&#xA;आविर्बभूव सहसा भक्तस्य प्रियकाम्यया ॥&lt;br&gt;&#xA;उवाच मधुरं वाक्यं प्रश्रयानतमूर्द्धजम् ॥ १२९ ॥ ॥&lt;br&gt;&#xA;॥ रविरुवाच ॥ ॥&lt;br&gt;&#xA;वरं वरय राजेन्द्र प्रसन्नोऽस्मि तवाग्रतः ॥&lt;br&gt;&#xA;ददामि तद्वरं तेऽद्य यत्त्वया मनसेप्सितम् ॥ 2.8.7.१३० ॥&lt;br&gt;&#xA;॥ राजोवाच ॥ ॥&lt;br&gt;&#xA;भगवन्भास्करानन्त प्रयच्छसि वरं यदि ॥&lt;br&gt;&#xA;मन्नाम्ना कृतमूर्त्तिस्ते तिष्ठत्वत्र सदा विभो ॥ १३१ ॥&lt;br&gt;&#xA;॥ रविरुवाच ॥ ॥&lt;br&gt;&#xA;एवमस्तु मनुष्येन्द्र तव वाञ्छा मनोहरा ॥&lt;br&gt;&#xA;एतत्स्तोत्रं त्वयोक्तं मे ये पठिष्यन्ति मानवाः ॥ १३२ ॥&lt;br&gt;&#xA;तेभ्यस्तुष्टः प्रदास्यामि सर्वान्कामान्नरेश्वर ॥&lt;br&gt;&#xA;एतत्स्थानं परां ख्यातिं त्वन्नाम्ना यास्यति क्षितौ ॥ १३३ ॥&lt;br&gt;&#xA;सर्वान्कामानवाप्नोति योऽत्र स्नानं समाचरेत्॥&lt;br&gt;&#xA;मद्भक्तेन सदा राजन्कर्त्तव्यं स्नानमत्र वै ॥ १३४ ॥&lt;br&gt;&#xA;यंयं काममिहेच्छेत तन्तं काममवाप्नुयात् ॥ १३५ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इति दत्त्वा वरं देवः कृपया परया युतः ॥&lt;br&gt;&#xA;भास्वान्सहस्रकिरणस्तदान्तर्द्धानमाययौ ॥ १३६ ॥&lt;br&gt;&#xA;राजा भास्करदेहोत्थां रविमूर्त्तिमनुत्तमाम् ॥&lt;br&gt;&#xA;तत्र संस्थापयामास पूजयामास च स्वयम् ॥ १३७ ॥&lt;br&gt;&#xA;घोषार्ककुण्डं तन्नाम्ना तत्र ख्यातिं जगाम ह ॥&lt;br&gt;&#xA;यत्र स्नानान्नरो राजन्सूर्य्यलोके वसेत्सदा ॥ १३८ ॥&lt;br&gt;&#xA;इति रुचिरविधानैस्तूर्णमादित्यमूर्त्तिं विमलपरमभक्त्या पूजयित्वाऽऽदरेण ॥&lt;br&gt;&#xA;तदमृतमयकुण्डे स्नानमादौ विधाय प्रचुरविमलकीर्तिः सूर्यलोके वसेत्सः ॥ १३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डेऽयोध्यामाहात्म्ये बृहस्पतिकुण्डरुक्मिणीकुण्डधनयक्षतीर्थ वसिष्ठकुण्डसागरकुण्ड योगिनीकुण्डोर्वशीकुण्डघोषार्ककुण्ड माहात्म्यवर्णनन्नाम सप्तमोऽध्यायः ॥ ७ ॥ ॥ छ ॥&lt;/p&gt;</description>
    </item>
    <item>
      <title>००८ विभीषणसरस्तीर्थायोध्यायात्राविधिक्रमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/008_vibhIShaNasarastIrthAyodhyAyAtrAvidhikramavarN/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/008_vibhIShaNasarastIrthAyodhyAyAtrAvidhikramavarN/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;घोषार्कतीर्थाद्विप्रर्षे पश्चिमे दिक्तटे स्थितम् ॥&lt;br&gt;&#xA;रतिकुण्डमिति ख्यातं सर्वपापहरं सदा ॥ १ ॥&lt;br&gt;&#xA;यत्र स्नानेन दानेन परां कान्तिमवाप्नुयात् ॥&lt;br&gt;&#xA;तत्पश्चिमदिशाभागे कुसुमायुधनामकम् ॥ २ ॥&lt;br&gt;&#xA;कुण्डं प्रसिद्धमतुलं सर्वकामार्थसिद्धये ॥&lt;br&gt;&#xA;यत्र स्नानेन दानेन कन्दर्पसदृशाकृतिम् ॥&lt;br&gt;&#xA;लभते ना विधानेन मुने नास्त्यत्र संशयः ॥ ३ ॥&lt;br&gt;&#xA;रतिकुण्डे तथा विप्र कुसुमायुधकुण्डके ॥&lt;br&gt;&#xA;श्रद्धया कुरुते स्नानं स सौख्यपरमो भवेत् ॥ ४ ॥&lt;br&gt;&#xA;कुण्डद्वयेऽत्र मिथुनं यत्स्नानं कुरुते किल ॥&lt;br&gt;&#xA;रतिकामाविव ख्यातौ सदा तौ सुन्दरौ तदा ॥ ५ ॥&lt;br&gt;&#xA;तस्मादत्र विधानेन स्नातव्यं धर्मकाङ्क्षिभिः ॥&lt;br&gt;&#xA;दानं देयं यथाशक्त्या रतिकन्दर्पतुष्टये ॥ ६ ॥&lt;br&gt;&#xA;भवेतां नियतं तस्य सन्तुष्टौ रतिमन्मथौ ॥&lt;br&gt;&#xA;माघे विशदपञ्चम्यां यत्र स्नानं शुभप्रदम् ॥ ७ ॥&lt;br&gt;&#xA;रतिकुण्डे पुरः स्नात्वा पश्चात्कन्दर्प्पकुण्डके ॥&lt;br&gt;&#xA;स्नातव्यं तद्दिने विप्र मिथुनेन प्रयत्नतः ॥ ८ ॥&lt;br&gt;&#xA;रतिकन्दर्प्पयोः पूजा विधातव्या विशेषतः ॥&lt;br&gt;&#xA;वस्त्रादिभिरलङ्कारैः सम्पूज्यौ द्विजदम्पती ॥ ९ ॥&lt;br&gt;&#xA;सर्वान्कामानवाप्नोति नात्र कार्या विचारणा ॥ 2.8.8.१० ॥&lt;br&gt;&#xA;चन्दनागुरुकर्पूरकस्तूरीकुङ्कुमादिभिः ॥&lt;br&gt;&#xA;वासोभिर्विविधैः पुष्पैः पूजयेद्द्विजदम्पती ॥ ११ ॥&lt;br&gt;&#xA;एवं कृते न सन्देहो रतिकन्दर्पतुष्टये ॥&lt;br&gt;&#xA;तद्व्रजेन्मिश्रुनं विप्र रतिकन्दर्प्पतुल्यताम् ॥ १२ ॥&lt;br&gt;&#xA;कुसुमायुधकुण्डात्तु प्रतीच्यां दिशि संस्थितम् ॥&lt;br&gt;&#xA;मन्त्रेश्वर इति ख्यातं तत्स्थानं भुवि दुर्लभम् ॥ १३ ॥&lt;br&gt;&#xA;तत्र तीर्थे नरः स्नात्वा दृष्ट्वा मन्त्रेश्वरं विभुम् ॥&lt;br&gt;&#xA;न तेषां पुनरावृत्तिः कल्पकोटिशतैरपि ॥ १४ ॥&lt;br&gt;&#xA;पुरा रामो देवकार्यं विधायामलकर्मकृत् ॥&lt;br&gt;&#xA;कालेन सह सङ्गम्य मन्त्रं चक्रे नरेश्वरः ॥ १५ ॥&lt;br&gt;&#xA;स्वर्गं प्रति प्रयाणाय यत्र स्नातौ जितेन्द्रियः ॥&lt;br&gt;&#xA;तत्रैव स्थापितं लिङ्गं मन्त्रेश्वर इति श्रुतम् ॥ १६ ॥&lt;br&gt;&#xA;तदुत्तरे सरो रम्यं कुमुदोत्पलमण्डितम् ॥&lt;br&gt;&#xA;तत्र स्नानं तथा दानं नानाफलदमुत्तमम् ॥ १७॥&lt;br&gt;&#xA;चैत्रशुक्लचतुर्दश्यां यात्रा सांवत्सरी स्मृता ॥&lt;br&gt;&#xA;तत्र स्नानेन दानेन ब्राह्मणानां च पूजनात् ॥&lt;br&gt;&#xA;अक्षयं स्वर्गमाप्नोति तत्र कार्या विचारणा ॥ १६ ॥&lt;br&gt;&#xA;मन्त्रेश्वरस्य महिमा नहि केनापि शक्यते ॥&lt;br&gt;&#xA;सम्यग्वर्णयितुं विप्र य उत्तमफलप्रदः ॥&lt;br&gt;&#xA;मन्त्रेश्वरसमं लिङ्गं न भूतं न भविष्यति ॥ १९ ॥&lt;br&gt;&#xA;सुगन्धिपुष्पधूपादिकुसुमाद्यनुलेपनैः ॥&lt;br&gt;&#xA;पूजनीयः प्रयत्नेन सर्वकामार्थसिद्धिदः ॥ 2.8.8.२० ॥&lt;br&gt;&#xA;एवं कृते न सन्देहो मुक्तिस्तस्य करे स्थिता ॥&lt;br&gt;&#xA;तत्रैवोत्तरभागे तु शीतला वर्ततेऽनघ ॥ २१ ॥&lt;br&gt;&#xA;तां सम्पूज्य नरो विद्वान्सर्वपापैः प्रमुच्यते ॥&lt;br&gt;&#xA;सर्वदा पूजनं तस्याः सोमवारे विशेषतः ॥&lt;br&gt;&#xA;कर्त्तव्यं सुप्रयत्नेन नृभिः सर्वार्थसिद्धये ॥ २२ ॥&lt;br&gt;&#xA;विस्फोटकादिकभये नरैश्च समुपस्थिते ॥&lt;br&gt;&#xA;कर्तव्यं पूजनं सम्यग्रोगादिभयनाशनम् ॥ २३ ॥&lt;br&gt;&#xA;तदुत्तरे तु तत्रैव देवी वन्दीति विश्रुता ॥&lt;br&gt;&#xA;यस्याः स्मरणमात्रेण निगडादिभयं नहि ॥२४॥&lt;br&gt;&#xA;राज्ञा क्रुद्धेन ये बद्धाः शृङ्खलानिगडादिभिः ॥&lt;br&gt;&#xA;बन्दी संस्मृत्य देवीं तु मुक्ताः स्युस्तत्क्षणाद्धि ते ॥२५॥&lt;br&gt;&#xA;यात्रा तस्याः प्रयत्नेन कर्तव्या यत्नतो नरैः ॥&lt;br&gt;&#xA;मङ्गले हि विशेषेण सर्वकामार्थसिद्धिदा ॥२६॥&lt;br&gt;&#xA;गन्धैः पुष्पैस्तथा धूपैर्दीपैरपि च सुव्रत ॥&lt;br&gt;&#xA;नैवेद्यैर्विविधैर्वापि पूजनीया प्रयत्नतः ॥ २७ ॥&lt;br&gt;&#xA;बन्दीप्रीत्यै मुनिश्रेष्ठ देयं ब्राह्मणभोजनम् ॥&lt;br&gt;&#xA;एवं कृते न सन्देहः सर्वान्कामानवाप्नुयात् ॥ २८ ॥&lt;br&gt;&#xA;तदुत्तरस्मिंस्तत्रैव चुडकी भुवि कीर्तिता ॥&lt;br&gt;&#xA;वर्तते परमा सिद्धिरूपिणी स्मरणान्नृणाम् ॥ २९ ॥&lt;br&gt;&#xA;सुसन्दिग्धेषु कार्येषु भये च समुपस्थिते ॥&lt;br&gt;&#xA;यस्याः स्मरणतो नॄणां सर्वसिद्धिः प्रजायते ॥ 2.8.8.३० ॥&lt;br&gt;&#xA;अग्रे तस्याः सदा कार्या नृभिरङ्गुष्ठतो ध्वनिः ॥&lt;br&gt;&#xA;दीपदानं प्रयत्नेन कर्त्तव्यं नियतात्मभिः ॥ ३१ ॥&lt;br&gt;&#xA;सर्वाभीष्टप्रदं नॄणां दीपदानं प्रशस्यते ॥&lt;br&gt;&#xA;चतुर्दश्यां चतुर्दश्यां तस्या यात्रा विनिर्मिता ॥ ३२ ॥&lt;br&gt;&#xA;ततः पूर्वदिशाभागे वर्त्तते तीर्थमुत्तमम् ॥&lt;br&gt;&#xA;महारत्न इति ख्यातं सर्वतीर्थोत्तमोत्तमम् ॥ ३३ ॥&lt;br&gt;&#xA;यत्र स्नानेन दानेन पूजया च द्विजन्मनाम् ॥&lt;br&gt;&#xA;सर्वकर्मार्थसिद्धिः स्यान्नात्र कार्या विचारणा ॥ ३४ ॥&lt;br&gt;&#xA;भाद्रे कृष्णचतुर्दश्यां यात्रा सांवत्सरी स्मृता ॥&lt;br&gt;&#xA;यात्राऽऽस्ते किल मुख्याऽस्य महारत्ना इति श्रुता ॥ ३५ ॥&lt;br&gt;&#xA;महारत्न इति ख्यातं तस्मात्तीर्थमनुत्तमम् ॥&lt;br&gt;&#xA;तत्र दानं प्रकर्त्तव्यं द्विजसन्तोषकारकम् ॥ ३६ ॥&lt;br&gt;&#xA;नारीभिरपि विप्रर्षे कर्त्तव्यो जागरोत्सवः ॥&lt;br&gt;&#xA;वीर्यसौभाग्यसम्पन्नसर्वसौख्याय सर्वदा ॥&lt;br&gt;&#xA;तत्र स्नानं प्रयत्नेन कर्त्तव्यं श्रद्धया नरैः ॥ ३७ ॥&lt;br&gt;&#xA;ततो नैऋत्यदिग्भागे दुर्भराख्यं सरा शुभम् ॥&lt;br&gt;&#xA;वर्तते सुकृतोदारं महाभरसरस्तथा ॥ ३८ ॥&lt;br&gt;&#xA;तत्र स्नानादवाप्नोति सदा स्वर्गपदं नरः ॥&lt;br&gt;&#xA;धनं बहुविधं देयं वासांसि विविधानि च ॥ ॥ ३९ ॥&lt;br&gt;&#xA;शिवपूजा प्रकर्त्तव्या स्नात्वा कुण्डद्वये नरैः ॥&lt;br&gt;&#xA;नानाविधेन भावेन भक्त्या परमया युतैः ॥ 2.8.8.४० ॥&lt;br&gt;&#xA;गन्धादिभिः शुभैः पुष्पैरर्च्चनीयो महेश्वरः ॥&lt;br&gt;&#xA;नीलकण्ठोंऽधकारातिराराध्यो योगिनामपि ॥ ४१ ॥&lt;br&gt;&#xA;इति ध्यात्वा शिवं सार्द्धं निष्पापं प्रयतो नरः ॥&lt;br&gt;&#xA;सर्वकामानवाप्याशु शिवलोके वसेत्सदा ॥ ४२ ॥&lt;br&gt;&#xA;एवं कृत्वा नरो विप्र सर्वपापैः प्रमुच्यते ॥&lt;br&gt;&#xA;महाभरे वरे तीर्थे तथा दुर्भरसञ्ज्ञके ॥ ४३ ॥&lt;br&gt;&#xA;भाद्रकृष्णचतुर्दश्यां यः कुर्य्याच्छ्रद्धयाऽन्वितः ॥&lt;br&gt;&#xA;शिवपूजां च विधिवद्द्विजपूजां विशेषतः ॥ ४४ ॥&lt;br&gt;&#xA;यः करोति नरो भक्त्या शिवलोके स संवसेत् ॥&lt;br&gt;&#xA;एवं कुर्वन्नरो विद्वान्न मुह्यति कदाचन ॥ ४५ ॥&lt;br&gt;&#xA;विष्णुरुद्रौ च तस्यातिसुप्रसन्नौ सनातनौ ॥&lt;br&gt;&#xA;तयोः स्मरणमात्रेण सर्वपापैः प्रमुच्यते ॥ ४६ ॥&lt;br&gt;&#xA;अतः किं बहुनोक्तेन विप्रतीर्थमनुत्तमम् ॥&lt;br&gt;&#xA;सर्वपापौघशमनं सर्वाभीष्टकरं सदा ॥ ४७ ॥&lt;br&gt;&#xA;अतः परं प्रवक्ष्यामि तीर्थमन्यच्छुभावहम् ॥&lt;br&gt;&#xA;यत्र यात्रा तथा दानं विना भाग्यं न सम्भवेत् ॥ ४८ ॥&lt;br&gt;&#xA;ईशाने दुर्भरस्थानान्महाविद्याभिधं महत् ॥&lt;br&gt;&#xA;तस्य दर्शनतो नॄणां सिद्धयः स्युः करे स्थिताः ॥ ४९ ॥&lt;br&gt;&#xA;तदग्रे सरसि स्नात्वा महाविद्यां तु यो नरः ॥&lt;br&gt;&#xA;पश्यति श्रद्धया भक्त्या स याति परमां गतिम् ॥ 2.8.8.५० ॥&lt;br&gt;&#xA;सिद्धपीठं तथा ख्यातं सम्यक्प्रत्ययकारकम् ॥&lt;br&gt;&#xA;तत्र पूजा विधातव्या भक्त्या परमया द्विज ॥ ५१ ॥&lt;br&gt;&#xA;मन्त्रं यः श्रद्धया विप्र शैवं शाक्तमथापि वा ॥&lt;br&gt;&#xA;गाणपत्यं वैष्णवं वा तत्र यः प्रयतो नरः ॥ ५२ ॥&lt;br&gt;&#xA;एकाग्रमानसो विद्वन्नाराध्यावर्तयेत्सदा ॥&lt;br&gt;&#xA;तस्य सिद्धिर्भवेन्नित्यं चमत्कारो भवेद्द्विज ॥ ५३ ॥&lt;br&gt;&#xA;तस्मादत्र प्रकर्तव्यं जपादिकमतन्द्रितैः ॥&lt;br&gt;&#xA;अष्टम्यां च नवम्यां च यात्रा स्यात्प्रतिमासिकी ॥ ५४ ॥&lt;br&gt;&#xA;देयान्यन्नानि बहुशो नानाविधफलानि च ॥&lt;br&gt;&#xA;क्षीरेण स्नपनं कार्यं पूजनीया प्रयत्नतः ॥ ५५ ॥&lt;br&gt;&#xA;उच्चाटनादीन्यपि च मोहनादि विशेषतः ॥&lt;br&gt;&#xA;अत्र स्थाने विशेषेण दुष्टमन्त्रोऽपि सिध्यति ॥ ५६ ॥&lt;br&gt;&#xA;सिद्धस्थाने परं मोक्षं वशीकरणमुत्तमम् ॥&lt;br&gt;&#xA;जपो होमस्तथा दानं सर्वमक्षयतां व्रजेत् ॥ ५७ ॥&lt;br&gt;&#xA;आश्विने शुक्लपक्षस्य नवरात्रिषु सुव्रत ॥&lt;br&gt;&#xA;यत्र गत्वा नरो विप्र सर्वपापैः प्रमुच्यते ॥ ५८ ॥&lt;br&gt;&#xA;यदा पूर्वं विनिर्जित्य रावणं लोकरावणम् ॥&lt;br&gt;&#xA;समागतो रघुपतिः सीतालक्ष्मणसंयुतः ॥ ५९ ॥&lt;br&gt;&#xA;यत्र गत्वा पदा वीरो भरतो रामकाङ्क्षया ॥&lt;br&gt;&#xA;स्थितः सानुचरः श्रीमाञ्छ्रिया परमया युतः ॥ 2.8.8.६० ॥&lt;br&gt;&#xA;तत्रागमत्सुरगवी प्रादुर्भूता स्रवत्स्तनी ॥&lt;br&gt;&#xA;तत्स्तनेभ्यः प्रसुस्राव दुग्धं बहुगुणाधिकम् ॥ ६१ ॥&lt;br&gt;&#xA;तद्भूमिपतितं दुग्धं दृष्ट्वा वानरराक्षसाः ॥&lt;br&gt;&#xA;विस्मयं परमं जग्मुः प्रपपुस्ते चराचरम् ॥ ६२ ॥&lt;br&gt;&#xA;किमेतदिति राजेन्द्र तानुवाच रघूद्वहः ॥&lt;br&gt;&#xA;वसिष्ठो वेत्ति तत्सर्वं पृच्छामस्तं मुनिं वयम् ॥ ६३ ॥&lt;br&gt;&#xA;इत्युक्तास्तु ततः सर्वे वसिष्ठप्रमुखे स्थिताः ॥&lt;br&gt;&#xA;ते पप्रच्छुः प्राञ्जलयः कृत्वा चाग्रेसरं नृपम् ॥ ६४ ॥&lt;br&gt;&#xA;वसिष्ठोऽपि क्षणं ध्यात्वा तमुवाच निराकुलम् ॥&lt;br&gt;&#xA;राघवं प्रति सम्बोध्य सर्वेषामग्रतो मुनिः ॥ ६५ ॥&lt;br&gt;&#xA;॥ ॥ वसिष्ठ उवाच ॥ ॥&lt;br&gt;&#xA;शृणु राम महाबाहो कामधेनुरियं शुभा ॥&lt;br&gt;&#xA;समागता तव स्नेहात्प्रस्रवन्ती स्तनात्पयः ॥ ६६ ॥&lt;br&gt;&#xA;दुग्धमध्ये समुद्भूतो रुद्रस्त्वां द्रष्टुमागतः ॥&lt;br&gt;&#xA;निष्पन्नकार्य्यं देवानां निर्जितारातिमुत्तमम् ॥ ६७ ॥&lt;br&gt;&#xA;इमं सम्पूजय क्षिप्रमेतत्कुण्डस्य सन्निधौ ॥&lt;br&gt;&#xA;शीघ्रं त्वमपि यत्नेन पूजयेमं शिवं शुभम् ॥&lt;br&gt;&#xA;दुग्धेश्वरमिति ख्यातं क्षीरकुण्डे पवित्रकम् ॥ ६८ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;ततो रघुपतिः श्रीमान्वसिष्ठोक्तविधानतः ॥&lt;br&gt;&#xA;पूजयामास तल्लिङ्गं दुग्धेश्वरमिति स्मृतम् ॥६९॥&lt;br&gt;&#xA;सीतया सत्कृतं यस्मात्तत्कुण्डं क्षीरसङ्गमम् ॥&lt;br&gt;&#xA;सीताकुण्डमिति ख्यातिं जगामानुपमां ततः॥2.8.8.७० ॥&lt;br&gt;&#xA;सीताकुण्डे नराः स्नात्वा दृष्ट्वा दुग्धेश्वरं प्रभुम् ॥&lt;br&gt;&#xA;सर्वपापैः प्रमुच्यन्ते नात्र कार्या विचारणा ॥७१॥&lt;br&gt;&#xA;अत्र स्नानं जपो होमो दानं चाक्षयतां व्रजेत् ॥&lt;br&gt;&#xA;सीताकुण्डे तु सम्पूज्य सीतारामौ सलक्ष्मणौ ॥७२॥&lt;br&gt;&#xA;दुग्धेश्वरं च सम्पूज्य सर्वान्कामानवाप्नुयात् ॥&lt;br&gt;&#xA;ज्येष्ठे मासि चतुर्दश्यां यात्रा सांवत्सरी स्मृता॥७३॥&lt;br&gt;&#xA;एवं यो विधिवत्कुर्याद्दयाधर्मविशारदः ॥&lt;br&gt;&#xA;स याति परमं स्थानं यत्र गत्वा न शोचति ॥ ७४ ॥&lt;br&gt;&#xA;तत्र पूर्वदिशाभागे सुग्रीवरचितं महत् ॥&lt;br&gt;&#xA;तीर्थं तपोनिधेस्तत्र वर्तते सन्निधौ शुभम् ॥ ७५ ॥&lt;br&gt;&#xA;यत्र स्नात्वा च दत्त्वा च रामं सम्पूज्य यत्नतः ॥&lt;br&gt;&#xA;तस्मिन्नेव दिने तत्र सर्वान्कामानवाप्नुयात् ॥ ७६ ॥&lt;br&gt;&#xA;तत्प्रत्यग्दिशि वै स्थानं हनुमत्कुण्डमित्यपि ॥&lt;br&gt;&#xA;तस्य पश्चिमतो विप्र विभीषणसरः दूरर ॥ ७७ ॥&lt;br&gt;&#xA;तयोः स्नानेन दानेन रामसम्पूजनेन च ॥&lt;br&gt;&#xA;सर्वान्कामानवाप्नोति तस्मिन्नेव विधानतः ॥&lt;br&gt;&#xA;इयं सा परमा मेध्याऽयोध्या धर्मनिधिः स्मृता ॥ ७८ ॥&lt;br&gt;&#xA;इत्युक्तास्तु ततः सर्वे वसिष्ठमुनिमादरात् ॥&lt;br&gt;&#xA;पप्रच्छुर्विनयात्क्षिप्रं विभीषणपुरःसराः ॥&lt;br&gt;&#xA;कथयस्व तपोराशे कथामेतां सुदुर्लभाम् ॥ ७९ ॥&lt;br&gt;&#xA;अयोध्यायाः परं विप्र माहात्म्यं कथयन्ति यत् ॥&lt;br&gt;&#xA;तत्सर्वं कथय क्षिप्रं श्रुत्वा माहात्म्यमुत्तमम् ॥ 2.8.8.८० ॥&lt;br&gt;&#xA;यथा यात्रां विधास्यामः क्रमेण च विधानतः ॥&lt;br&gt;&#xA;तदस्मासु कृपां कृत्वा कथयस्व तपोनिधे ॥ ८१ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;शृण्वन्तु मुनयः सर्वे अयोध्यामहिमाद्भुतम् ॥&lt;br&gt;&#xA;यच्छ्रुत्वा सर्वपापेभ्यो मुच्यते नात्र संशय ॥ ॥ ८२ ॥&lt;br&gt;&#xA;इदं गुह्यतरं क्षेत्रमयोध्याभिधमुत्तमम् ॥&lt;br&gt;&#xA;सर्वेषामेव भूतानां हेतुर्मोक्षस्यः सर्वदा ॥ ८३ ॥&lt;br&gt;&#xA;अस्मिन्सिद्धाः सदा देवा वैष्णवं व्रतमास्थिताः ॥&lt;br&gt;&#xA;नानालिङ्गधरा नित्यं विष्णुलोकाभिकाङ्क्षिणः ॥ ८४ ॥&lt;br&gt;&#xA;अभ्यस्यन्ति परं योगं युक्तप्राणा जितेन्द्रियाः ॥&lt;br&gt;&#xA;नानावृक्षसमाकीर्णे नानाविहगवासिनि ॥ ८५ ॥&lt;br&gt;&#xA;कमलोत्पलशोभाढ्ये सरोभिः समलङ्कृते ॥&lt;br&gt;&#xA;अप्सरोगणसङ्कीर्णे सर्वदा सेविते शुभे ॥ ८६ ॥&lt;br&gt;&#xA;रोचते हि सदा वासः क्षेत्रे नित्यं हरेरिह ॥&lt;br&gt;&#xA;मन्यमाना विष्णुभक्ता विष्णौ सर्वेऽर्पितक्रियाः॥८७॥&lt;br&gt;&#xA;यथा मोक्षमिहायान्ति नान्यत्र हि तथा क्वचित् ॥&lt;br&gt;&#xA;अतः श्रेष्ठतमं क्षेत्रं यस्माच्च वसतिर्हरेः ॥&lt;br&gt;&#xA;महाक्षेत्रमिदं यस्मादयोध्याभिधमुत्तमम् ॥ ८८ ॥&lt;br&gt;&#xA;नैमिषे च कुरुक्षेत्रे गङ्गाद्वारे च पुष्करे ॥&lt;br&gt;&#xA;स्नानात्संसेवनाद्वापि न मोक्षः प्राप्यते तथा ॥ ८९ ॥&lt;br&gt;&#xA;इह सम्प्राप्यते यद्वत्तत एव विशिष्यते ॥&lt;br&gt;&#xA;प्रयागे वा भवेन्मोक्ष इह वा हरिसंश्रयात् ॥&lt;br&gt;&#xA;सर्वस्मादपि तीर्थाग्र्यादिदमेव महत्कृतम् ॥ 2.8.8.९० ॥&lt;br&gt;&#xA;अव्यक्तलिङ्गैर्मुनिभिः सर्वैः सिद्धैर्महर्षिभिः ॥&lt;br&gt;&#xA;इह सम्प्राप्यते मोक्षो दुर्ल्लभोऽन्यत्र यो मतः ॥ ॥ ९१ ॥&lt;br&gt;&#xA;तेभ्यः प्रयच्छति हरिर्योगमैश्वर्य्यमुत्तमम् ॥&lt;br&gt;&#xA;आत्मनश्चैव सायुज्यमीप्सितं स्थानमुत्तमम् ॥ ९२ ॥&lt;br&gt;&#xA;ब्रह्मा देवर्षिभिः सार्द्धं श्रीश्च वायुर्दिवाकरः ॥&lt;br&gt;&#xA;देवराजस्तथा शक्रो ये चान्येऽपि दिवौकसः ॥ ९३ ॥&lt;br&gt;&#xA;उपासते महात्मानः सर्वत्र हरिमादरात् ॥&lt;br&gt;&#xA;अन्येपि योगिनः सिद्धाः क्षेत्ररूपा महाव्रताः ॥&lt;br&gt;&#xA;अनन्यमनसो भूत्वा सर्वदोपासते हरिम् ॥ ९४ ॥&lt;br&gt;&#xA;विषयासक्तचित्तोऽपि त्यक्तधर्मरतिर्नरः ॥&lt;br&gt;&#xA;इह क्षेत्रे मृतः सोपि संसारी न पुनर्भवेत् ॥ ९५ ॥&lt;br&gt;&#xA;ये पुनर्निगमाधीनाः सत्रस्था विजितेन्द्रियाः ॥&lt;br&gt;&#xA;व्रतिनश्च निरारम्भाः सर्वे ते हरिभाविताः ॥ ९६ ॥&lt;br&gt;&#xA;देहभङ्गं समापद्य धीमन्तः सङ्गवर्जिताः ॥&lt;br&gt;&#xA;गतास्ते च परं मोक्षं प्रसादात्सर्वदा हरेः ॥ ९७ ॥&lt;br&gt;&#xA;जन्मान्तरसहस्रेषु युञ्जन्योगी न चाप्नुयात् ॥&lt;br&gt;&#xA;तमिहैव परं मोक्षं मरणादपि गच्छति ॥ ९८ ॥&lt;br&gt;&#xA;एतत्सङ्क्षेपतो वच्मि क्षेत्रस्य महिमाद्भुतम् ॥&lt;br&gt;&#xA;एतदेव परं स्थानमेतदेव परं पदम् ॥&lt;br&gt;&#xA;एतादृङ्नापरं स्थानं पुनरन्यत्र दृश्यते ॥ ९९ ॥&lt;br&gt;&#xA;अत्र गत्वा प्रयत्नेन यात्रा पुण्याभिकाङ्क्षिभिः ॥&lt;br&gt;&#xA;कर्तव्या विधिवद्धीराः क्रमेण श्रद्धयान्वितैः ॥ ॥ 2.8.8.१०० ॥&lt;br&gt;&#xA;प्रथमेऽहनि कर्त्तव्य उपवासो यतात्मभिः ॥&lt;br&gt;&#xA;नियमेन ततः स्नानं दानं चैव स्वशक्तितः ॥ १०१ ॥&lt;br&gt;&#xA;उपावृत्तस्तु पापेभ्यो यस्य वासो गुणैः सह ॥&lt;br&gt;&#xA;उपवासः स विज्ञेयः सर्वभोगविवर्जितः ॥ १०२ ॥&lt;br&gt;&#xA;उपवासं विधायासौ चक्रतीर्थे नरः कृती ॥&lt;br&gt;&#xA;उपवासदिने स्नायाद्दद्याच्चैव स्वशक्तितः ॥ १०३ ॥&lt;br&gt;&#xA;विप्रं सम्पूज्य विधिवत्पश्येद्विष्णुहरिं विभुम् ॥&lt;br&gt;&#xA;स्वर्गद्वारे नरः स्नात्वा विष्णुं सम्पूज्य यत्नतः ॥ १०४ ॥&lt;br&gt;&#xA;क्षौरं च कारयेत्तत्र व्रती धर्माभिधे ततः ॥&lt;br&gt;&#xA;पापमोचनके स्नानमृणमोचनके ततः ॥ १०५ ॥&lt;br&gt;&#xA;स्नात्वा सहस्रधारायां शेषं सम्पूज्य यत्नतः ॥&lt;br&gt;&#xA;दृष्ट्वा चन्द्रहरिं देवं ततो धर्महरिं विभुम्॥ १०६ ॥&lt;br&gt;&#xA;ततश्चक्रहरिं दृष्ट्वा दद्याच्चैव स्वशक्तितः ॥&lt;br&gt;&#xA;ब्रह्मकुण्डे नरः स्नात्वा सर्वकामार्थसिद्धये ॥&lt;br&gt;&#xA;महाविद्यासमीपे तु रात्रौ जागरणं चरेत् ॥ १०७ ॥&lt;br&gt;&#xA;ततः प्रभाते विमले पुनरुत्थाय सद्व्रती ॥&lt;br&gt;&#xA;स्वर्गद्वारे प्रयत्नेन विधिवत्स्नानमाचरेत् ॥ १०८ ॥&lt;br&gt;&#xA;श्राद्धं च विधिवत्कृत्वा दत्त्वा चैव स्वशक्तितः॥&lt;br&gt;&#xA;विष्णुं सम्पूज्य विधिवद्विप्रानपि पुनःपुनः ॥१०९॥&lt;br&gt;&#xA;दम्पती च प्रयत्नेन पूज्यौ वस्त्रादिभिस्तथा ॥&lt;br&gt;&#xA;श्रद्धया परया युक्तैर्दातव्या भूरिदक्षिणा ॥ 2.8.8.११० ॥&lt;br&gt;&#xA;विप्रान्सम्पूज्य विधिवद्भुञ्जीत प्रयतो नरः ॥ १११ ॥&lt;br&gt;&#xA;अन्येद्युरपि चोत्थाय श्रद्धया परया युतः ॥&lt;br&gt;&#xA;रुक्मिणीप्रभृतीन्यत्र पश्येत्तीर्थानि च क्रमात् ॥ ११२ ॥&lt;br&gt;&#xA;तत्रतत्र नरः स्नात्वा दत्त्वा चैव स्वशक्तितः ॥&lt;br&gt;&#xA;विष्णुं सम्पूज्य यत्नेन मनोवाक्कायनिर्मलः ॥ ११३ ॥&lt;br&gt;&#xA;यात्रां समापयेत्सम्यङ्नियतात्मा शुचिव्रतः ॥&lt;br&gt;&#xA;यत्र क्वापि मृतो धीरः परं मोक्षमवाप्नुयात् ॥ ११४ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;वसिष्ठोक्तमिति श्रुत्वा कृत्वा चैव यथाविधि ॥&lt;br&gt;&#xA;विभीषणपुरोगास्ते बभूवुर्निर्मलास्तदा ॥ ११५ ॥&lt;br&gt;&#xA;इति बहुलविधानैस्तीर्थयात्रां विधाय प्रचुरसुकृतपूर्णास्ते च सुग्रीवमुख्याः ॥&lt;br&gt;&#xA;गतमलिनसुदेहाः स्वर्गचर्याप्रयत्नादुपगुणितगुणौघास्ते बभूवुः समस्ताः ॥ ११६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डेऽयोध्यामाहात्म्ये महारत्नतीर्थदुर्भरमहाभरतीर्थमहाविद्यातीर्थ सिद्धपीठक्षीरेश्वरसीताकुण्ड सुग्रीवतीर्थहनुमत्कुण्ड विभीषणसरस्तीर्थायोध्यायात्राविधिक्रमवर्णनन्नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/009_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/009_mAhAtmyavarNanam/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;जटाकुण्डत आग्नेयदिग्दल संश्रितं महत् ॥&lt;br&gt;&#xA;गयाकूपमिति ख्यातं सर्वाभीष्टफलप्रदम् ॥ १ ॥&lt;br&gt;&#xA;यत्र स्नात्वा च दत्त्वा च यथाशक्त्या जितेन्द्रियः ॥&lt;br&gt;&#xA;सर्वकाममवाप्नोति श्राद्धं कृत्वा द्विजोत्तमः ॥ २ ॥&lt;br&gt;&#xA;नरकस्थाश्च ये केचित्पितरश्च पितामहाः ॥&lt;br&gt;&#xA;विष्णुलोके तु गच्छन्ति तस्मिञ्च्छ्राद्धे कृते तु वै ॥ ३ ॥&lt;br&gt;&#xA;तस्मिञ्छ्राद्धे कृते विप्र पितॄणामनृणो भवेत् ॥&lt;br&gt;&#xA;शक्तिभिः पिण्डदानं तु सयवैः पायसेन च ॥ ४ ॥&lt;br&gt;&#xA;कर्त्तव्यमृषिनिर्दिष्टं पिण्याकेन गुडेन वा ॥&lt;br&gt;&#xA;श्राद्धं तत्तीर्थके प्रोक्तं पितॄणां तुष्टिकारकम् ॥ ५ ॥&lt;br&gt;&#xA;तत्र श्राद्धं प्रकर्त्तव्यं नरैः श्रद्धासमन्वितैः ॥&lt;br&gt;&#xA;तुष्यन्ति पितरस्तेषां तुष्टाः स्युः सर्वदेवताः ॥ ६ ॥&lt;br&gt;&#xA;तुष्टेषु पितृषु श्रीमाञ्जायतेपुत्रवाँस्तथा ॥&lt;br&gt;&#xA;श्राद्धेन पितरस्तुष्टाः प्रयच्छन्ति सुतान्बहून् ॥ ७ ॥&lt;br&gt;&#xA;श्रियं च विपुलान्भोगाञ्छ्राद्धकृद्भयो न संशयः ॥&lt;br&gt;&#xA;तस्मादत्र विधानेन विधातव्यं प्रयत्नतः ॥ ८ ॥&lt;br&gt;&#xA;श्राद्धं श्रद्धायुतैः सम्यगभीष्टफलकाङ्क्षिभिः ॥&lt;br&gt;&#xA;गयाकूपे विशेषेण पितॄणां दत्तमक्षयम् ॥ ९ ॥&lt;br&gt;&#xA;सोमवारेण संयुक्ता अमावास्या यदा भवेत् ॥&lt;br&gt;&#xA;तत्रानन्तफलं श्राद्धं पितॄणां दत्तमक्षयम् ॥ 2.8.9.१० ॥&lt;br&gt;&#xA;अन्यदा सोमवारेण तत्र श्राद्धं विधानतः ॥&lt;br&gt;&#xA;पितृसन्तोषदं नित्यं तत्र दत्ताक्षयो भवेत् ॥ ११ ॥&lt;br&gt;&#xA;तत्र पूर्वदिशाभागे तीर्थं सर्वोत्तमोत्तमम् ॥&lt;br&gt;&#xA;पिशाचमोचनन्नाम विद्यते च फलप्रदम् ॥ १२ ॥&lt;br&gt;&#xA;तत्र स्नात्वा च दत्त्वा च पिशाचो नैव जायते ॥&lt;br&gt;&#xA;तत्र स्नानं तथा दानं श्राद्धं चैव विशेषतः ॥&lt;br&gt;&#xA;कर्त्तव्यं च प्रयत्नेन नरैः श्रद्धासमन्वितैः ॥ १३ ॥&lt;br&gt;&#xA;मार्गशीर्षे शुक्लपक्षे चतुर्दश्यां विशेषतः ॥&lt;br&gt;&#xA;स्नानं तत्र प्रकर्त्तव्यं पिशाचत्वविमुक्तये ॥ १४ ॥&lt;br&gt;&#xA;तत्सन्निधौ पूर्वभागे मानसन्नाम नामतः ॥&lt;br&gt;&#xA;तीर्थं पुण्यनिवासाग्र्यं स्नातव्यं च विशेषतः ॥&lt;br&gt;&#xA;तत्र स्नानेन दानेन सर्वान्कामानवाप्नुयात् ॥ १५ ॥&lt;br&gt;&#xA;नानाविधानि पापानि मेरुतुल्यानि वै पुनः ॥&lt;br&gt;&#xA;तत्र स्नानात्क्षयं यान्ति नात्र कार्या विचारणा ॥ १६ ॥&lt;br&gt;&#xA;यत्किञ्चिद्विद्यते पापं मानसं कायिकं तथा ॥&lt;br&gt;&#xA;वाचिकं च तथा पापं स्नानतो विलयं व्रजेत् ॥ १७ ॥&lt;br&gt;&#xA;प्रौष्ठपद्यां सदा कार्य्या पौर्णमास्यां विशेषतः ॥&lt;br&gt;&#xA;यात्रा तस्य नृभिर्विप्र पुण्यवद्भिः क्रियापरैः ॥ १८ ॥&lt;br&gt;&#xA;तस्माद्दक्षिणदिग्भागे वर्त्तते सुकृतैकभूः ॥&lt;br&gt;&#xA;तमसानाम तटिनी महापातकनाशिनी ॥ १९ ॥&lt;br&gt;&#xA;यत्र स्नानं तथा दानं सर्वपापहरं सदा ॥&lt;br&gt;&#xA;यस्यास्तटे तथा रम्ये सर्वदा फलदायके ॥ 2.8.9.२० ॥&lt;br&gt;&#xA;नानाविधानि स्थानानि मुनीनां भावितात्मनाम् ॥&lt;br&gt;&#xA;माण्डव्यस्य मुनेः स्थानं वर्त्तते पापनाशनम् ॥ २१ ॥&lt;br&gt;&#xA;यस्यास्तीरे मुनिश्रेष्ठ सर्वत्र सुमनोहरम् ॥&lt;br&gt;&#xA;तस्याश्रमपदं रम्यं नानावृक्षमनोहरम् ॥ २२ ॥&lt;br&gt;&#xA;यस्मात्स्थानात्समुद्भूता तमसा सुतरङ्गिणी ॥&lt;br&gt;&#xA;तद्वनं पुण्यमधिकं पावनं पदमुत्तमम् ॥ २३ ॥&lt;br&gt;&#xA;यस्य दर्शनतो नॄणां सर्वपापक्षयो भवेत् ॥ २४ ॥&lt;br&gt;&#xA;प्रफुल्लनानाविधगुल्मशोभितं लताप्रतानावनतं मनोहरम् ॥&lt;br&gt;&#xA;विरूढपुष्पैः परितः प्रियङ्गुभिः सुषुष्पितैः कण्टकितैश्च केतकैः ॥ २५ ॥&lt;br&gt;&#xA;तमालगुल्मैर्निचितं सुगन्धिभिः सकर्णिकारैर्बकुलैश्च सर्वतः ॥&lt;br&gt;&#xA;अशोकपुन्नागवरैः सुपुष्पितैर्द्विरेफमालाकुल पुष्पसञ्चयैः ॥ २६ ॥&lt;br&gt;&#xA;क्वचित्प्रफुल्लाम्बुजरेणुभूषितैर्विहङ्गमैश्चारुफलप्रचारिभिः ॥&lt;br&gt;&#xA;विनादितं सारसमुत्कुलादिभिः प्रमत्तदात्यूहकुलैश्च वल्गुभिः ॥ ॥ २७ ॥&lt;br&gt;&#xA;क्वचिच्च चक्राह्वरवोपनादितं क्वचिच्च कादम्बकदम्बकैर्युतम् ॥&lt;br&gt;&#xA;क्वचिच्च कारण्डवनादनादितं क्वचिच्च मत्तालिकुलाकुलीकृतम् ॥ २८ ॥&lt;br&gt;&#xA;मदाकुलाभिर्भ्रमरीभिरारान्निषेवितं चारुसुगन्धिपुष्पवत् ॥&lt;br&gt;&#xA;क्वचिच्च पुष्पैः सहकारवृक्षैर्लतोपगूढैस्तिलकद्रुमैश्च ॥ २९ ॥&lt;br&gt;&#xA;प्रहृष्टनानाविधपक्षिसेवितं प्रमत्तहारीतकुलोपनादितम् ॥&lt;br&gt;&#xA;समन्ततः सुन्दरदर्शनीयतां समुद्वहत्तद्वनमुल्लसन्महत् ॥ 2.8.9.३० ॥&lt;br&gt;&#xA;निबिडनिचुलनीलं नीलकण्ठाभिरामं मदमुदितविहङ्गीवृन्दनादाभिरामम्॥&lt;br&gt;&#xA;कुसुमिततरुशाखालीनमत्तद्विरेफन्नवकिसलयशोभाशोभितं सत्फलाढ्यम् ॥ ३१ ॥&lt;br&gt;&#xA;इत्यादिबहुशोभाढ्यं सर्वदिक्षु मनोहरम् ॥&lt;br&gt;&#xA;यत्र माण्डव्यमुनिना तपस्तप्तं महत्किल ॥&lt;br&gt;&#xA;यत्प्रभावादभूत्तीर्थं पावनं तत्सदा महत् ॥ ३२ ॥&lt;br&gt;&#xA;तत्पूर्वं गौतमस्यर्षेराश्रमं पावनं महत् ॥&lt;br&gt;&#xA;तत्पूर्वं च्यवनस्यर्षेः पराशरमुनेरिदम् ॥&lt;br&gt;&#xA;प्रथमं ते मुनिश्रेष्ठ पितुः किल तपोनिधेः ॥ ३३ ॥&lt;br&gt;&#xA;नानाविधानि तीर्थानि चाश्रमाश्चैव सर्वशः ॥&lt;br&gt;&#xA;वर्तन्ते तापसानां च यस्यास्तीरे समन्ततः ॥ ३४ ॥&lt;br&gt;&#xA;तमसानाम सा ज्ञेया वर्तते तटिनी शुभा ॥&lt;br&gt;&#xA;यज्ञयूपान्समुत्खाय शोभिता बहुशोऽभितः ॥ ३५ ॥&lt;br&gt;&#xA;तत्र स्नानेन दानेन श्राद्धेन च विशेषतः ॥&lt;br&gt;&#xA;सर्वकामार्थसिद्धिः स्यान्नात्र कार्या विचारणा ॥ ३६ ॥&lt;br&gt;&#xA;मार्गशीर्षे शुक्लपक्षे पञ्चदश्यां विशेषतः ॥&lt;br&gt;&#xA;स्नानं तस्य फलप्राप्तिदायकं सर्वदा नृणाम्॥ ३७ ॥&lt;br&gt;&#xA;तस्मादत्र प्रकर्तव्यं स्नानं निर्मलमानसैः ॥&lt;br&gt;&#xA;प्रयत्नतो मुनिश्रेष्ठ सर्वकामार्थसिद्धिदम् ॥ ३८ ॥&lt;br&gt;&#xA;अतः परं प्रवक्ष्यामि तमसापरमं शुभम्॥&lt;br&gt;&#xA;सीताकुण्डमितिख्यातं श्रीदुग्धेश्वरसन्निधौ ॥ ३९ ॥&lt;br&gt;&#xA;भाद्रे शुक्लचतुर्थ्यां तु तस्य यात्रा शुभावहा ॥&lt;br&gt;&#xA;सर्वकामार्थसिद्ध्यर्थं पूज्यो विप्रेश्वरस्तथा ॥&lt;br&gt;&#xA;तस्य स्मरणमात्रेण सर्वविघ्नविनाशनम् ॥ 2.8.9.४० ॥&lt;br&gt;&#xA;तस्माद्दक्षिणदिग्भागे भैरवो नाम नामतः ॥&lt;br&gt;&#xA;यं दृष्ट्वा सर्वपापेभ्यो मुच्यते नात्र संशयः ॥ ४१ ॥&lt;br&gt;&#xA;रक्षितो वासुदेवेन क्षेत्ररक्षार्थमादरात् ॥&lt;br&gt;&#xA;तस्य पूजा विधातव्या प्रयत्नेन यथाविधि ॥&lt;br&gt;&#xA;मनोभीष्टफलप्राप्तिर्भैरवस्य सदाऽऽदरात् ॥ ४२ ॥&lt;br&gt;&#xA;मार्गशीर्षस्य कृष्णायामष्टम्यां तस्य निर्मिता ॥&lt;br&gt;&#xA;यात्रा सांवत्सरी तत्र सर्वकामार्थसिद्धये ॥ ४३ ॥&lt;br&gt;&#xA;पशूपहारसम्भूति कर्तव्यं पूजनं जनैः ॥&lt;br&gt;&#xA;सर्वकामफलप्राप्तिर्जायते नात्र संशयः ॥ ४४ ॥&lt;br&gt;&#xA;निर्विघ्नं तीर्थवसतिर्भैरवस्य प्रसादतः ॥&lt;br&gt;&#xA;जायते तेन कर्तव्या पूजा तस्य प्रयत्नतः ॥ ४५ ॥&lt;br&gt;&#xA;एतस्मिन्नुत्तरे भागे रम्यं भरतकुण्डकम् ॥&lt;br&gt;&#xA;यत्र स्नात्वा नरः पापैर्मुच्यते नात्र संशयः ॥ ४६ ॥&lt;br&gt;&#xA;तत्र स्नानं तथा दानं सर्वमक्षयतां व्रजेत् ॥&lt;br&gt;&#xA;अन्नं बहुविधं देयं वासांसि विविधान्यपि ॥ ४७ ॥&lt;br&gt;&#xA;यत्नतो देवताः पूज्या वस्त्रादिभिरलङ्कृतैः ॥&lt;br&gt;&#xA;नन्दिग्रामे वसन्पूर्वं भरतो रघुवंशजः ॥ ४८ ॥&lt;br&gt;&#xA;रामचन्द्रं हृदि ध्यायन्निर्मलात्मा जितेन्द्रियः ॥&lt;br&gt;&#xA;ततः स्थित्वा प्रजाः सर्वा ररक्ष क्षितिवल्लभः ॥ ४९ ॥&lt;br&gt;&#xA;तत्र चक्रे महत्कुण्डं भरतो नाम भूपतिः ॥&lt;br&gt;&#xA;राममूर्तिं च संस्थाप्य चचार विजितेन्द्रियः ॥ 2.8.9.५० ॥&lt;br&gt;&#xA;तत्कुण्डे सुमहत्पुण्यं नानापुण्यसमन्वितम् ॥&lt;br&gt;&#xA;कुमुदोत्पलकह्लारपुण्डरीकसमन्वितम् ॥ ५१ ॥&lt;br&gt;&#xA;हंससारसचक्राह्व विहङ्गमविराजितम् ॥&lt;br&gt;&#xA;उद्यानपादपच्छायासच्छायममलं सदा ॥ ५२ ॥&lt;br&gt;&#xA;तत्र स्नानं महापुण्यं प्रमोदानन्दनिर्मलम् ॥&lt;br&gt;&#xA;तत्र स्नानं तथा श्राद्धं पितॄनुद्दिश्य कुर्वतः ॥&lt;br&gt;&#xA;पितरस्तस्य तुष्यन्ति तुष्टाः स्युः सर्वदेवताः ॥ ५३ ॥&lt;br&gt;&#xA;स्वर्णं चान्नं विधानेन दातव्यं च द्विजन्मने ॥&lt;br&gt;&#xA;श्रद्धापूर्वकमेतत्तु कर्तव्यं प्रयतैर्नरैः ॥ ५४ ॥&lt;br&gt;&#xA;तत्पश्चिमदिशाभागे जटाकुण्डमनुत्तमम् ॥&lt;br&gt;&#xA;यत्र रामादिभिः सर्वैर्जटाः परिहृता निजाः ॥ ५५ ॥&lt;br&gt;&#xA;जटाकुण्डमिति ख्यातं सर्वतीर्थोत्तमोत्तमम्॥&lt;br&gt;&#xA;यत्र स्नानेन दानेन सर्वान्कामानवाप्नुयात् ॥ ५६॥&lt;br&gt;&#xA;पूर्वकुण्डेषु सम्पूज्यो भरतः श्रीसमन्वितः ॥&lt;br&gt;&#xA;जटाकुण्डेषु सम्पूज्यौ ससीतौ रामलक्ष्मणौ ॥&lt;br&gt;&#xA;चैत्रकृष्णचतुर्दश्यां यात्रा सांवत्सरी भवेत् ॥ ५७ ॥&lt;br&gt;&#xA;इति परमविधानैः पूजयेद्रामसीते तदनु भरतकुण्डे लक्ष्मणं च प्रपूज्य ॥&lt;br&gt;&#xA;विधिवदमृतकुण्डे द्वन्द्वंसमज्जनेन वसति सुकृतिमूर्तिर्वैष्णवे तत्र लोके ॥ ५८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डेऽयोध्यामाहात्म्ये गयाकूप पिशाचमोचन मानसतीर्थ तमसानदी माण्डव्याद्याश्रम सीताकुण्ड दुग्धेश्वर भैरवभारतकुण्ड जटाकुण्ड माहात्म्यवर्णनन्नाम नवमोऽध्यायः ॥ ९ ॥ ॥ छ ॥ ॥ ॥&lt;/p&gt;</description>
    </item>
    <item>
      <title>०१० वैष्णवखण्डेऽयोध्यामाहात्म्येऽगस्त्यव्याससंवादेऽयोध्यायात्राविधिक्रमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/010_vaiShNavakhaNDe-yodhyAmAhAtmye-gastyavyAsasaMv/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/8_ayodhyA-mAhAtmyam/010_vaiShNavakhaNDe-yodhyAmAhAtmye-gastyavyAsasaMv/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;निराहारो नरो भूत्वा क्षीराहारोऽपि वा पुनः ॥&lt;br&gt;&#xA;अजितं पूजयेद्विप्र तस्य सिद्धिः करे स्थिता ॥ १ ॥&lt;br&gt;&#xA;महोत्सवस्तु कर्तव्यो गीतवादित्रसंयुतः ॥&lt;br&gt;&#xA;एवं यः कुरुते धीमान्सर्वान्कामानवाप्नुयात् ॥ २ ॥&lt;br&gt;&#xA;एतस्मादुत्तरे विद्वन्वीरस्य शुभसूचकम् ॥&lt;br&gt;&#xA;स्थानं मत्तगजेन्द्रस्य वर्तते नियतव्रत ॥ ३ ॥&lt;br&gt;&#xA;तदग्रे सरसि स्नात्वा वसेत्तत्र सुनिश्चितम् ॥&lt;br&gt;&#xA;पूर्णा सिद्धिमवाप्नोति यामवाप्य न शोचति ॥ ४ ॥&lt;br&gt;&#xA;अयोध्यारक्षको वीरः सर्वकामार्थसिद्धिदः ॥&lt;br&gt;&#xA;नवरात्रिषु पञ्चम्यां यात्रा सांवत्सरी भवेत् ॥ ५ ॥&lt;br&gt;&#xA;गन्धपुष्पादिधूपादि नैवेद्यादिविधानतः ॥&lt;br&gt;&#xA;पूजनीयः प्रयत्नेन सर्वकामार्थसिद्धिदः ॥&lt;br&gt;&#xA;यंयं काममिहेच्छेत तन्तं काममवाप्नुयात् ॥ ६ ॥&lt;br&gt;&#xA;एतस्माद्द्क्षिणेभागे सुरसानाम राक्षसी ॥&lt;br&gt;&#xA;विष्णुभक्ता सदा विप्र वर्तते सिद्धिदायिका ॥ ७ ॥&lt;br&gt;&#xA;तां सम्पूज्य नरो भक्त्या सर्वान्कामानवाप्नुयात् ॥ ८ ॥&lt;br&gt;&#xA;लङ्कास्थानादिहानीता रामेणोत्कृष्टकर्मणा ॥&lt;br&gt;&#xA;अयोध्यायां स्थापिता सा रक्षार्थं नियतव्रतैः ॥ ९ ॥&lt;br&gt;&#xA;सम्पूज्य विधिवत्तस्या दर्शनं कार्यमादरात् ॥&lt;br&gt;&#xA;सर्वकामार्थसिद्ध्यर्थमुत्सवोऽपि शुभप्रदः ॥&lt;br&gt;&#xA;कर्त्तव्यः सुप्रयत्नेन गीतवादित्रसंयुतैः ॥ 2.8.10.१० ॥&lt;br&gt;&#xA;नवरात्रे तृतीयायां यात्रा सांवत्सरी भवेत् ॥&lt;br&gt;&#xA;सर्वदा सुखसन्तानसिद्धये परमार्थदा ॥&lt;br&gt;&#xA;नानासङ्गीतवादित्रनृत्योत्सवमनोहरा ॥ ११ ॥&lt;br&gt;&#xA;एवं कृते न सन्देहः सर्वदा रक्षितो भवेत् ॥ १२ ॥&lt;br&gt;&#xA;एतत्पश्चिमदिग्भागे वर्तते परमो मुने ॥&lt;br&gt;&#xA;पिण्डारक इति ख्यातो वीरः परमपौरुषः ॥&lt;br&gt;&#xA;पूजनीयः प्रयत्नेन गन्धपुष्पाक्षतादिभिः ॥ १३ ॥&lt;br&gt;&#xA;यस्य पूजावशान्नॄणां सिद्धयः करसंश्रिताः ॥&lt;br&gt;&#xA;तस्य पूजाविधानेन कर्तव्यं पूजनं नरैः ॥ १४ ॥&lt;br&gt;&#xA;सरयूसलिले स्नात्वा पिण्डारकं च पूजयेत् ॥&lt;br&gt;&#xA;पापिनां मोहकर्त्तारं मतिदं कृतिनां सदा ॥ १५ ॥&lt;br&gt;&#xA;तस्य यात्रा विधातव्या सपुष्या नवरात्रिषु ॥&lt;br&gt;&#xA;तत्पश्चिमदिशाभागे विघ्नेशं किल पूजयेत् ॥ १६ ॥&lt;br&gt;&#xA;यस्य दर्शनतो नॄणां विघ्नलेशो न विद्यते ॥&lt;br&gt;&#xA;तस्माद्विघ्नेश्वरः पूज्यः सर्वकामफलप्रदः ॥ १७ ॥&lt;br&gt;&#xA;तस्मात्स्थानत ऐशाने रामजन्म प्रवर्त्तते ॥&lt;br&gt;&#xA;जन्मस्थानमिदं प्रोक्तं मोक्षादिफलसाधनम् ॥ १८ ॥&lt;br&gt;&#xA;विघ्नेश्वरात्पूर्वभागे वासिष्ठादुत्तरे तथा ॥&lt;br&gt;&#xA;लौमशात्पश्चिमे भागे जन्मस्थानं ततः स्मृतम् ॥ १९ ॥&lt;br&gt;&#xA;यद्दृष्ट्वा च मनुष्यस्य गर्भवासजयो भवेत् ॥&lt;br&gt;&#xA;विना दानेन तपसा विना तीर्थैर्विना मखैः ॥ 2.8.10.२० ॥&lt;br&gt;&#xA;नवमीदिवसे प्राप्ते व्रतधारी हि मानवः ॥&lt;br&gt;&#xA;स्नानदानप्रभावेण मुच्यते जन्मबन्धनात् ॥ २१ ॥&lt;br&gt;&#xA;कपिलागोसहस्राणि यो ददाति दिनेदिने ॥&lt;br&gt;&#xA;तत्फलं समवाप्नोति जन्मभूमेः प्रदर्शनात् ॥ २२ ॥&lt;br&gt;&#xA;आश्रमे वसतां पुंसां तापसानां च यत्फलम् ॥&lt;br&gt;&#xA;राजसूयसहस्राणि प्रतिवर्षाग्निहोत्रतः ॥ २३ ॥&lt;br&gt;&#xA;नियमस्थं नरं दृष्ट्वा जन्मस्थाने विशेषतः ॥&lt;br&gt;&#xA;मातापित्रोर्गुरूणां च भक्तिमुद्वहतां सताम् ॥ २४ ॥&lt;br&gt;&#xA;तत्फलं समवाप्नोति जन्मभूमेः प्रदर्शनात् ॥ २५ ॥&lt;br&gt;&#xA;॥ अथ सरयूवर्णनम् ॥ ॥&lt;br&gt;&#xA;पितॄणामक्षया तृप्तिर्गयाश्राद्धाधिकं फलम् ॥ २६ ॥&lt;br&gt;&#xA;मन्वन्तरसहस्रैस्तु काशीवासेषु यत्फलम् .॥&lt;br&gt;&#xA;तत्फलं समवाप्नोति सरयूदर्शने कृते ॥ २७ ॥&lt;br&gt;&#xA;गयाश्राद्धं च ये कृत्वा पुरुषोत्तम दर्शनम् ॥&lt;br&gt;&#xA;कुर्वन्ति तत्फलं प्रोक्तं कलौ दाशरथीं पुरीम् ॥ २८ ॥&lt;br&gt;&#xA;मथुरायां कल्पमेकं वसते मानवो यदि ॥&lt;br&gt;&#xA;तत्फलं समवाप्नोति सरयूदर्शने कृते ॥॥ २९ ॥&lt;br&gt;&#xA;पुष्करेषु प्रयागेषु माघे वा कार्त्तिके तथा ॥&lt;br&gt;&#xA;तत्फलं समवाप्नोति सरयूदर्शने कृते ॥ 2.8.10.३० ॥&lt;br&gt;&#xA;कल्पकोटिसहस्राणि ह्यवन्तीवासतो हि यत् ॥&lt;br&gt;&#xA;तत्फलं समवाप्नोति सरयूदर्शने कृते ॥ ३१ ॥&lt;br&gt;&#xA;षष्टिवर्षसहस्राणि भागीरथ्यवगाहजम् ॥&lt;br&gt;&#xA;तत्फलं निमिषार्द्धेन कलौ दाशरथीं पुरीम् ॥ ॥ ३२ ॥&lt;br&gt;&#xA;निमिषं निमिषार्द्धं वा प्राणिनां रामचिन्तनम् ॥&lt;br&gt;&#xA;संसारकारणाज्ञाननाशकं जायते धुवम् ॥ ३३ ॥&lt;br&gt;&#xA;यत्र कुत्र स्थितो यस्तु ह्ययोध्यां मनसा स्मरेत्॥&lt;br&gt;&#xA;न तस्य पुनरावृत्तिः कल्पान्तरशतैरपि ॥ ३४ ॥&lt;br&gt;&#xA;जलरूपेण ब्रह्मैव सरयूर्मोक्षदा सदा ॥&lt;br&gt;&#xA;नैवात्र कर्मणो भोगो रामरूपो भवेन्नरः ॥ ॥ ३५ ॥&lt;br&gt;&#xA;पशुपक्षिमृगाश्चैव ये चान्ये पापयोनयः ॥&lt;br&gt;&#xA;तेऽपि मुक्ता दिवं यान्ति श्रीरामवचनं यथा ॥ ३६ ॥&lt;br&gt;&#xA;इत्युक्त्वा विरते तस्मिन्मुनौ कलशजन्मनि ॥&lt;br&gt;&#xA;कृष्णद्वैपायनव्यासः पुनरूचे तपोधनः ॥ ३७ ॥&lt;br&gt;&#xA;दुर्लभा सर्वजन्तूनां कथा विस्तरतः क्रमात् ॥&lt;br&gt;&#xA;यात्राक्रमोऽपि च मया श्रुत आगच्छतां नृणाम्॥ ३८ ॥&lt;br&gt;&#xA;इदानीं श्रोतुमिच्छामि क्षेत्रस्थानं यथाविधि ॥&lt;br&gt;&#xA;यात्राक्रमं मुनिश्रेष्ठ सम्यक्त्वस्तपोधन ॥ ३९ ॥&lt;br&gt;&#xA;फलं ब्रूहि क्रमेणैव विस्तरात्पृच्छतो मम ॥&lt;br&gt;&#xA;यद्यस्ति मयि ते विद्वन्कृपा कारुणिकोत्तम ॥ 2.8.10.४० ॥&lt;br&gt;&#xA;यथा श्रुत्वा क्रमेणैव यात्रां विश्वविदां वर ॥&lt;br&gt;&#xA;करोमि त्वत्प्रसादेन तथा कुरु यतव्रत ॥ ४१ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;शृणु वक्ष्यामि तत्त्वेन यात्राक्रममथादितः ॥&lt;br&gt;&#xA;अयोध्यां सप्ततीर्थानां यथावदनुपूर्वशः ॥ ॥ ४२ ॥&lt;br&gt;&#xA;मनोवाक्कायशुद्धेन निर्दोषेणान्तरात्मना ॥&lt;br&gt;&#xA;मानसेषु सुतीर्थेषु स्नात्वा किल जितेन्द्रियः ॥&lt;br&gt;&#xA;यः करोति विधिं सम्यक्स तीर्थफलमश्नुते ॥ ॥ ४३ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;मानसान्येव तीर्थानि कथयस्व तपोधन ॥&lt;br&gt;&#xA;येषु स्नातवतां नॄणां विशुद्धिर्मनसो भवेत् ॥ ४४ ॥&lt;br&gt;&#xA;॥ ॥ अगस्त्य उवाच ॥ ॥&lt;br&gt;&#xA;शृणु तीर्थानि गदतो मानसानि ममानघ ॥&lt;br&gt;&#xA;येषु सम्यङ्नरः स्नात्वा प्रयाति परमां गतिम् ॥ ४५ ॥&lt;br&gt;&#xA;सत्यतीर्थं क्षमातीर्थं तीर्थमिन्द्रियनिग्रहः ॥&lt;br&gt;&#xA;सर्वभूतदयातीर्थं तीर्थानां सत्यवादिता ॥ ४६ ॥&lt;br&gt;&#xA;ज्ञानतीर्थं तपस्तीर्थं कथितं तीर्थसप्तकम् ॥&lt;br&gt;&#xA;सर्वभूतदयातीर्थे विशुद्धिर्मनसो भवेत्॥ ४७ ॥&lt;br&gt;&#xA;न तोयपूतदेहस्य स्नानमित्यभिधीयते ॥&lt;br&gt;&#xA;स स्नातो यस्य वै पुंसः सुविशुद्धं मनो मतम् ॥&lt;br&gt;&#xA;भौमानामपि तीर्थानां पुण्यत्वे कारणं शृणु ॥ ४८ ॥&lt;br&gt;&#xA;यथा शरीरस्योद्देशाः केचिन्मध्योत्तमाः स्मृताः ॥&lt;br&gt;&#xA;तथा पृथिव्यामुद्देशाः केचित्पुण्यतमाः स्मृताः ॥ ४९ ॥&lt;br&gt;&#xA;तस्माद्भौमेषु तीर्थेषु मानसेषु च संवसेत्॥&lt;br&gt;&#xA;उभयेषु च यः स्नाति स याति परमां गतिम् ॥ 2.8.10.५० ॥&lt;br&gt;&#xA;तस्मात्त्वमपि विप्रेन्द्र विशुद्धेनान्तरात्मना ॥&lt;br&gt;&#xA;यात्रां कुरु प्रयत्नेन यात्रा वै नोदिता मया ॥&lt;br&gt;&#xA;तं तु वक्ष्यामि विप्रेन्द्र तीर्थयात्राविधिं क्रमात् ॥ ५१ ॥&lt;br&gt;&#xA;जायन्ते च जलेष्वेव म्रियन्ते च जलौकसः ॥&lt;br&gt;&#xA;न च गच्छन्ति ते स्वर्गमशुद्धमनसो मलाः ॥ ५२ ॥&lt;br&gt;&#xA;विषयेष्वनिशं रागो मनसो मल उच्यते ॥&lt;br&gt;&#xA;तेष्वेव हि न सङ्गम्य नैर्मल्यं समुदाहृतम् ॥ ५३ ॥&lt;br&gt;&#xA;चित्तमन्तर्गतं दुष्टं तीर्थस्नानं न शुध्यति ॥&lt;br&gt;&#xA;शतशोऽपि जलैर्धौते सुराभाण्डमपावनम् ॥ ५४ ॥&lt;br&gt;&#xA;दानमिज्या तपः शौचं तीर्थसेवा श्रुतिस्तथा ॥&lt;br&gt;&#xA;सर्वाण्येतानि तीर्थानि यदि भावेन निर्मलः ॥ ५५ ॥&lt;br&gt;&#xA;निगृहीतेन्द्रियग्रामो यत्रैव वसते नरः ॥&lt;br&gt;&#xA;तत्र तस्य कुरुक्षेत्रं नैमिषं पुष्करं तथा ॥ ५६ ॥&lt;br&gt;&#xA;एतत्ते कथितं विप्र मानसं तीर्थलक्षणम् ॥&lt;br&gt;&#xA;स्नाते यस्मिन्क्रियाः सर्वाः सफलाः स्युः क्रियावताम् ॥ ५७ ॥&lt;br&gt;&#xA;प्रातरुत्थाय मतिमान्सङ्गमे स्नानमाचरेत् ॥&lt;br&gt;&#xA;विभुं विष्णुहरिं दृष्ट्वा स्नायाद्वै ब्रह्मकुण्डके ॥ ५८ ॥&lt;br&gt;&#xA;चक्रतीर्थे नरः स्नात्वा दृष्ट्वा चक्रहरिं विभुम् ॥&lt;br&gt;&#xA;ततो धर्महरिं दृष्ट्वा सर्वपापैः प्रमुच्यते ॥ ५९ ॥&lt;br&gt;&#xA;एकादश्यामेकादश्यामियं यात्रा शुभावहा ॥&lt;br&gt;&#xA;प्रातरुत्थाय मतिमान्स्वर्गद्वारजलप्लुतः ॥ 2.8.10.६० ॥&lt;br&gt;&#xA;विधाय नित्यजं कर्म अयोध्यां च विलोकयेत् ॥&lt;br&gt;&#xA;सरयूं तु ततो दृष्ट्वा पश्येन्मत्तगजं ततः ॥ ६१ ॥&lt;br&gt;&#xA;बन्दीं च शीतलां चैव वटुकं च विलोकयेत् ॥&lt;br&gt;&#xA;तदग्रसरसि स्नात्वा महाविद्यां विलोकयेत् ॥ ६२ ॥&lt;br&gt;&#xA;पिण्डारकं ततो दृष्ट्वा ततो भैरवदर्शनम्॥&lt;br&gt;&#xA;अष्टम्यां च चतुर्दश्यामेषा यात्रा फलप्रदा ॥ ६३॥&lt;br&gt;&#xA;अङ्गारकचतुर्थ्यां तु पूर्वोक्ता देवता अपि ॥&lt;br&gt;&#xA;विघ्नेशं च ततः पश्येत्सर्वकामार्थसिद्धये॥ ६४ ॥&lt;br&gt;&#xA;प्रातरुत्थाय मतिमान्ब्रह्मकुण्डजले प्लुतः ॥&lt;br&gt;&#xA;विष्णुं विष्णुहरिं दृष्ट्वा मनोवाक्कायशुद्धिमान्॥॥६५॥&lt;br&gt;&#xA;मन्त्रेश्वरं ततो दृष्ट्वा महाविद्यां विलोकयेत् ॥&lt;br&gt;&#xA;अयोध्यां च ततो दृष्ट्वा सर्वकामार्थसिद्धये॥६६॥&lt;br&gt;&#xA;स्वर्गद्वारे नरः स्नात्वा सचैलो विजितेन्द्रियः ॥&lt;br&gt;&#xA;नानाविधानि पापानि बहुजन्मकृतानि च ॥&lt;br&gt;&#xA;सचैलस्नानतो यान्ति तस्मात्सचैलमाचरेत् ॥ ६७ ॥&lt;br&gt;&#xA;एषा वै गदिता यात्रा सर्वपापहरा शुभा ॥ ॥ ६८ ॥&lt;br&gt;&#xA;य एवं कुरुते यात्रां नित्यं शुभफलप्रदाम् ॥&lt;br&gt;&#xA;न तस्य पुनरावृत्तिः कल्पकोटिशतैरपि ॥ ६९ ॥&lt;br&gt;&#xA;तस्मात्त्वमपि विप्रन्द्र अयोध्यां व्रज मा चिरम् ॥&lt;br&gt;&#xA;तत्र गत्वा क्रमेणैव यात्रां कुरु यतेन्द्रियः ॥ 2.8.10.७० ॥&lt;br&gt;&#xA;अयोध्या परमं स्थानमयोध्या परमं महत् ॥&lt;br&gt;&#xA;अयोध्यायाः समा काचित्पुरी नैव प्रदृश्यते ॥ ७१ ॥&lt;br&gt;&#xA;अयोध्या परमं स्थानं विष्णुचक्रे प्रतिष्ठितम् ॥ ७२ ॥&lt;br&gt;&#xA;इत्येतत्कथितं विप्र मया पृष्टं हि यत्त्वया ॥&lt;br&gt;&#xA;समाश्रय मुने तां त्वमनुजानीहि मामतः ॥ ७३ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्येतदुक्त्वा विरते मुनौ कलशजन्मनि ॥&lt;br&gt;&#xA;उवाच मधुरं वाक्यं व्यासः स तपसां निधिः ॥ ७४ ॥&lt;br&gt;&#xA;॥ ॥ व्यास उवाच ॥ ॥&lt;br&gt;&#xA;धन्योऽस्म्यनुगृहीतोऽस्मि कृतकृत्योऽस्म्यहं मुने ॥&lt;br&gt;&#xA;सत्यं शौचं श्रुतं विप्र सुशीलं च क्षमार्जवम् ॥&lt;br&gt;&#xA;सर्वं च निष्फलं तस्य अयोध्यां नागतो यदि ॥ ७५ ॥&lt;br&gt;&#xA;यस्मिन्मयि प्रसन्नेन त्वयोक्तो धर्मनिर्णयः ॥&lt;br&gt;&#xA;इदानीमपि गच्छामि ह्ययोध्यां निर्मलां पुरीम्॥&lt;br&gt;&#xA;त्वमपि व्रज विप्रेन्द्र स्वमाश्रमपदं निजम् ॥ ७६ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्यैवमुक्त्वा क्रमशो यात्राविधिमनुत्तमम्॥&lt;br&gt;&#xA;जगाम तपसां राशिरगस्त्यः कुम्भसम्भवः ॥ ७७ ॥&lt;br&gt;&#xA;स्वमाश्रमपदं धीरो विस्मयोत्फुल्ललोचनः ॥&lt;br&gt;&#xA;व्यासोऽपि महसां राशिर्जगाम विजितेन्द्रियः ॥ ७८ ॥&lt;br&gt;&#xA;अयोध्यामागतो विप्रः सर्वकामार्थसिद्धये ॥&lt;br&gt;&#xA;आगत्यैतद्विधानेन कृत्वा यात्रां यथाक्रमम् ॥ ७९ ॥&lt;br&gt;&#xA;दृष्ट्वा महाश्चर्यकरं कारणं तीर्थमुत्तमम् ॥&lt;br&gt;&#xA;आनन्दतुन्दिलस्तत्र सम्यगाचम्य बुद्धिमान्॥ 2.8.10.८० ॥&lt;br&gt;&#xA;ततो जगाम विप्रेन्द्रः स्वमाश्रमपदं मुनिः ॥&lt;br&gt;&#xA;व्यासेन कथितं मह्यं माहात्म्यं क्रमशस्तदा ॥ ८१ ॥&lt;br&gt;&#xA;मया श्रुत्वा च माहात्म्यं यात्रां कृत्वा विधानतः ॥&lt;br&gt;&#xA;कुरुक्षेत्रे समागत्य भवदग्रे निरूपितम् ॥ ८२ ॥&lt;br&gt;&#xA;इदं माहात्म्यमतुलं यः पठेत्प्रयतो नरः ॥&lt;br&gt;&#xA;श्रद्धया यश्च शृणुयात्स याति परमां गतिम् ॥ ८३ ॥&lt;br&gt;&#xA;तस्मादेतत्प्रयत्नेन श्रोतव्यं च जनैः सदा ॥&lt;br&gt;&#xA;द्विजपूजा विष्णुपूजा विधातव्या प्रयत्नतः ॥ ८४ ॥&lt;br&gt;&#xA;दातव्यं च सुवर्णादि यथाशक्त्या द्विजन्मने ॥&lt;br&gt;&#xA;पुत्रार्थी लभते पुत्रान्धर्म्मार्थी धर्ममाप्नुयात् ॥ ८५॥&lt;br&gt;&#xA;अतिविपुलविधानैर्वर्णितं धर्म्यमाद्यं कलयति परभक्त्या क्षेत्रमाहात्म्यमेतत् ॥&lt;br&gt;&#xA;य इह मनुजवर्यः श्रीसनाथः स सम्यग्व्रजति हरिनिवासं सर्वभोगांश्च भुक्त्वा ॥ ८६ ॥&lt;br&gt;&#xA;यः पाठकस्यापि कदाचिदेव ददाति वित्तं च यथात्मशक्त्या ॥&lt;br&gt;&#xA;पात्राणि वस्त्राणि मनोहराणि रौप्यं सुवर्णं च गवीः स मुच्येत् ॥ ८७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डेऽयोध्यामाहात्म्येऽगस्त्यव्याससंवादेऽयोध्यायात्राविधिक्रमवर्णनन्नाम दशमोऽध्यायः ॥ १० ॥ ॥ छ ॥&lt;br&gt;&#xA;इति श्रीस्कान्दे महापुराणे द्वितीये वैष्णवखण्डेऽयोध्यामाहात्म्यं सम्पूर्णम् ॥ ( २-८)&lt;/p&gt;</description>
    </item>
  </channel>
</rss>
