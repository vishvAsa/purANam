+++
title = "०६९ अयोमुख्याः कर्णादिछेदः"
title_english = "069 Kabandha captures Rama Lakshmana"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_3/Kanda_3_ARK-069-Ayomukyhaha_Karnaadi_Chchedaha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/3_araNyakANDam/05-sItAnveShaNam/069_ayomukhyAH_karNAdiChedaH.md">
<details><summary><h3>IITK ...{Loading}...</h3></summary>

Rama and Lakshmana proceed to search Sita -- Lakshmana punishes Ayomukhi
-- Kabandha seizes Rama and Lakshmana -- Rama's lamentations at the
calamity -- Lakshmana gets unnerved



#### श्लोकः
##### मूलम्
कृत्वैवमुदकं तस्मै प्रस्थितौ रामलक्ष्मणौ।  
अवेक्षन्तौ वने सीतां पश्चिमां जग्मतुर्दिशम्॥3.69.1॥

##### शब्दार्थः
एवम् thus, रामलक्ष्मणौ Rama and Lakshmana, तस्मै for him, उदकं कृत्वा after offering libation, प्रस्थितौ both started, पश्चिमाम् westward, दिशम् direction, वने in the forest, सीताम् Sita, अवेक्षन्तौ while both searching and looking, जग्मतुः went .

##### आङ्ग्लानुवादः
Rama and Lakshmana offered libations (for Jatayu) and went westward, looking for Sita in the forest.



#### श्लोकः
##### मूलम्
तौ दिशं दक्षिणां गत्वा शरचापासिधारिणौ।  
अविप्रहतमैक्ष्वाकौ पन्थानं प्रतिपेदतुः॥3.69.2॥

##### शब्दार्थः
शरचापासिधारिणौ wielding bows, arrows and swords, तौ both, ऐक्ष्वाकौ two princes of the Ikshvaku race, (ताम् that), दक्षिणाम् southward, दिशम् direction, गत्वा went, अविप्रहतम् untrodden, पन्थानम् path, प्रतिपेदतुः reached.

##### आङ्ग्लानुवादः
Wielding bow, arrows and sword, both the princes of the Ikshvaku race went southward and entered an untrodden (densely wooded) tract.



#### श्लोकः
##### मूलम्
गुल्मैर्वृक्षैश्च बहुभिर्लताभिश्च प्रवेष्टितम्।  
आवृतं सर्वतो दुर्गं गहनं घोरदर्शनम्॥3.69.3॥

##### शब्दार्थः
बहुभिः by many, गुल्मैः by shrubs, वृक्षैश्च and  by trees, लताभिश्च and by creepers, प्रवेष्टितम् overgrown, सर्वतः all over, आवृतम् covered, दुर्गम् difficult to reach, गहनम् impenetrable,  
घोरदर्शनम् appearing ferocious

##### आङ्ग्लानुवादः
It was a dense, impenetrable and dreadful forest covered with shrubs, trees and creepers spread all over.



#### श्लोकः
##### मूलम्
व्यतिक्रम्य तु वेगेन व्यालसिंहनिषेवितम्।  
सुभीमं तन्महारण्यं व्यतियातौ महाबलौ॥3.69.4॥

##### शब्दार्थः
महाबलौ two mighty princes, व्यालसिंहनिषेवितम् where serperts and lions dwell, सुभीमम् very fierceful, तत् that, महारण्यम् great forest, वेगेन swiftly, व्यतिक्रम्य after forging through, व्यतियातौ  both crossed over.

##### आङ्ग्लानुवादः
The two mighty heroes swiftly forged through the great forest, which was an abode of serpents and lions.



#### श्लोकः
##### मूलम्
ततः परं जनस्थानातत्रिक्रोशं गम्य राघवौ।  
क्रौञ्चारण्यं विविशतुर्गहनं तौ महौजसौ॥3.69.5॥

##### शब्दार्थः
ततः then, परम् later, महौजसौ mighty, तौ they both, राघवौ two scions of the Raghus, जनस्थानात् from Janasthana, त्रिक्रोशम् three krosas distance (one krosa  2 miles), गम्य after going, गहनम् impassable, क्रौञ्चारण्यम् kraunchaforest, विविशतुः entered.

##### आङ्ग्लानुवादः
Both the mighty princes of the Raghu dynasty covered a distance of three krosas from Janasthana and entered the impassable kraunchaforest.



#### श्लोकः
##### मूलम्
नानामेघघनप्रख्यं प्रहृष्टमिव सर्वतः।  
नानापक्षिगणैर्युक्तं नानाव्यालमृगैर्युतम्॥3.69.6॥  
दिदृक्षमाणौ वैदेहीं तद्वनं तौ विचिक्यतुः।  
तत्र तत्रावतिष्ठन्तौ सीताहरणकर्शितौ॥3.69.7॥

##### शब्दार्थः
सीताहरणकर्शितौ both tormented  by the abduction of Sita, तौ they two, वैदेहीम् Vaidehi, दिदृक्षमाणौ eager to see, तत्र there, अवतिष्ठन्तौ both stopping a while, नानामेघघनप्रख्यम्  looking like dense clouds, सर्वतः all over, प्रहृष्टमिव as if it was over joyed, नानापक्षिगणैः with different birds, युक्तम्  filled, नानाव्यालमृगैः by various snakes and animals, युतम् filled with, तत् that, वनम् forest, विचिक्यतुः they both searched.

##### आङ्ग्लानुवादः
Tormented due to abduction of Sita, the two princes anxious to see her searched all over the dense forest stopping here and there on the way. The thick forest looked like a conglomeration of big clouds. It was filled with different kinds of birds, snakes and animals.



#### श्लोकः
##### मूलम्
ततः पूर्वेण तौ गत्वा त्रिक्रोशं भ्रातरौ तदा।  
क्रौञ्चारण्यमतिक्रम्य मतङ्गाश्रममन्तरा॥3.69.8॥  
दृष्ट्वा तु तद्वनं घोरं बहुभीममृगद्विजम्।  
ननासत्त्वसमाकीर्णं सर्वं गहनपादपम्॥3.69.9॥  
ददृशाते तु तौ तत्र दरीं दशरथात्मजौ।  
पातालसमगम्भीरां तमसा नित्यसंवृताम्॥3.69.10॥

##### शब्दार्थः
तदा then, भ्रातरौ the two brothers, तौ दशरथात्मजौ the two sons of Dasaratha, ततः then, पूर्वेण by eastern direction, त्रिक्रोशम् three krosas distance, गत्वा went, क्रौञ्चारण्यम्  kraunchaforest, अतिक्रम्य  crossed, मतङ्गाश्रमम् अन्तरा near the hermitage of sage Matanga, घोरम् terrific, बहुभीममृगद्विजम् filled with fearful beasts and birds, नानासत्त्वसमाकीर्णम् teeming with different kinds of creatures, गहनपादपम् dense trees, सर्वम् all, तत् that, वनम् forest, दृष्ट्वा seeing, तत्र there, (गिरौ  on the hill), पातालसमगम्भीराम् deep like the nether world, तमसा darkness, नित्यसंवृताम् always filled with, दरीम् cave, ददृशाते both saw.

##### आङ्ग्लानुवादः
Then both the sons of Dasaratha, went further east, crossed the kraunchaforest after three krosas. They saw a dreadful forest which was full of fierce animals and birds near the hermitage of sage Matanga. It was densely covered with trees. They saw there a cave perpetually enveloped in darkness which was as deep as the netherworld.



#### श्लोकः
##### मूलम्
आसाद्य तौ नरव्याघ्रौ दर्यास्तस्याविदूरतः।  
ददृशाते महारूपां राक्षसीं विकृताननाम्॥3.69.11॥

##### शब्दार्थः
तौ  both of them, नरव्याघ्रौ best among men, आसाद्य  reached, तस्याः from that, दर्याः from the cave, विदूरतः not very far from that place, महारूपाम् a woman of huge size, विकृताननाम् a woman of disfigured face, राक्षसीम् demoness, ददृशाते both saw.

##### आङ्ग्लानुवादः
Both the princes,the best among men, reached the cave and saw a huge demoness with a disfigured face not far from the cave.



#### श्लोकः
##### मूलम्
भयदामल्पसत्त्वानां बीभत्सां रौद्रदर्शनाम्।  
लम्बोदरीं तीक्ष्णदंष्ट्रां करालीं परुषत्वचम्॥3.69.12॥  
भक्षयन्तीं मृगान्भीमान्विकटां मुक्तमूर्धजाम्।  
प्रैक्षेतां तौ ततस्तत्र भ्रातरौ रामलक्ष्मणौ॥3.69.13॥

##### शब्दार्थः
ततः then, भ्रातरौ both brothers, तौ रामलक्ष्मणौ both Rama and Lakshmana, अल्पसत्त्वानाम् for the timid, भयदाम् one creating fear, बीभत्साम् a woman of uncouth appearance, रौद्रदर्शनाम्    a woman of terrific appearance, लम्बोदरीम् a woman of big stomach, तीक्ष्णदंष्ट्राम् a woman with sharp teeth, करालीम् terrific woman, भीमान् fearful, मृगान् animals, भक्षयन्तीम् was eating, विकटाम् who had huge curved skins, मुक्तमूर्धजाम् a woman with hair spread out, तत्र there, प्रैक्षेताम् saw.

##### आङ्ग्लानुवादः
Then the two brothers saw a fearful demoness who could strike terror in the mind of the timid, an uncouth figure with huge curved skins, with a big stomach, dishevelled hair, sharp and long teeth, devouring wild animals.



#### श्लोकः
##### मूलम्
सा समासाद्य तौ वीरौ व्रजन्तं भ्रातुरग्रतः।  
एहि रंस्यावहेत्युक्त्वा समालम्बत लक्ष्मणम्॥3.69.14॥

##### शब्दार्थः
सा she, वीरौ both heroes, तौ both, समासाद्य  coming close, एहि come on, रंस्यावहे we will both sport and enjoy sex, इति thus, उक्त्वा said, भ्रातुः brother's, अग्रतः in front of, व्रजन्तम्  
moving, लक्ष्मणम् Lakshmana, समालम्बत held.

##### आङ्ग्लानुवादः
She came close to them, held Lakshmana who was walking ahead of his brother and said Come, let us enjoy.



#### श्लोकः
##### मूलम्
उवाच चैनं वचनं सौमित्रिमुपगूह्य सा।  
अहं त्वयोमुखी नाम लब्धा ते त्वमसि प्रियः॥3.69.15॥  
नाथ पर्वतकूटेषु नदीनां पुलिनेषु च।  
आयुश्शेषमिमं वीर त्वं मया सह रंस्यसे॥3.69.16॥

##### शब्दार्थः
सा she, सौमित्रिम् to Saumitri, उपगुह्य took hold of, एनम् him, वचनम् words, उवाच च spoke, अहं तु I am, अयोमुखी नाम Ayomukhi by name, ते to you, लब्धा obtained by you, त्वम् him, प्रियः dear, वीर hero, नाथ lord, इमम् this, आयुःशेषम् rest of your  life, त्वम् you, मया सह with me, पर्वतकूटेषु on the lofty hills, नदीनाम् पुलिनेषु  च on the river banks, रंस्यसे you will enjoy.

##### आङ्ग्लानुवादः
Taking hold of Saumitri the demoness said 'I am Ayomukhi and I have been obtained by you. You got me, O hero, O lord  For the rest of your life you will sport with me on the lofty hills and river banks.'



#### श्लोकः
##### मूलम्
एवमुक्तस्तु कुपितः खड्गमुद्धृत्य लक्ष्मणः।  
कर्णनासास्तनं तस्या निचकर्तारिसूदनः॥3.69.17॥

##### शब्दार्थः
एवम् thus, उक्तः having been told, अरिसूदनः subduer of enemies, लक्ष्मणः Lakshmana, कुपितः became angry, खड्गम् sword, उद्धृत्य after lifting, तस्याः her, कर्णनासास्तनम् ears, nose and breasts, चकर्त cut off.

##### आङ्ग्लानुवादः
Thus addressed, Lakshmana, subduer of enemies, became angry, took out the sword and cut off her ears, nose and breasts.



#### श्लोकः
##### मूलम्
कर्णनासे निकृत्ते तु विस्वरं सा विनद्य च।  
यथागतं प्रदुद्राव राक्षसी भीमदर्शना॥3.69.18॥

##### शब्दार्थः
भीमदर्शना a woman of frightening appearance, सा राक्षसी that demoness, कर्णनासे ears and nose, निकृत्ते when they were cut, विस्वरम् with cracked voice, विनद्य after shouting, यथागतम् in the same way as she came, प्रदुद्राव ran away.

##### आङ्ग्लानुवादः
When the ears and nose of the frightening demoness were cut off she shouted in a fierce tone and ran away in the direction she had come from.



#### श्लोकः
##### मूलम्
तस्यां गतायां गहनं व्रजन्तौ वनमोजसा।  
आसेदतुरमित्रघ्नौ भ्रातरौ रामलक्ष्मणौ॥3.69.19॥

##### शब्दार्थः
तस्याम् when she, गतायाम् went away, व्रजन्तौ as both were advancing, भ्रातरौ two brothers, अमित्रघ्नौ both being destroyers of enemies, रामलक्ष्मणौ Rama and Lakshmana, ओजसा with their might, गहनम् dense, वनम् woods, आसेदतुः reached.

##### आङ्ग्लानुवादः
The destroyers of enemies, Rama and Lakshmana of great valour went through the dense forest after she ran away.



#### श्लोकः
##### मूलम्
लक्ष्मणस्तु महातेजास्सत्त्ववान् शीलवान् शुचिः।  
अब्रवीत्प्राञ्जलिर्वाक्यं भ्रातरं दीप्ततेजसम्॥3.69.20॥

##### शब्दार्थः
महातेजाः of great brilliance, सत्त्ववान् a powerful one, शीलवान् a man of good conduct, शुचिः pure, लक्ष्मणस्तु Lakshmna too, प्राञ्जलिः with folded hands, दीप्ततेजसम् glowing in splendour, भ्रातरम् his brother, वाक्यम् words, अब्रवीत् said.

##### आङ्ग्लानुवादः
Lakshmana of great brilliance and power, of good conduct and pure character spoke to his highly effulgent brother with folded handsः



#### श्लोकः
##### मूलम्
स्पन्दते च दृढं बाहुरुद्विग्नमिव मे मनः।  
प्रायशश्चाप्यनिष्टानि निमित्तान्युपलक्षये॥3.69.21॥

##### शब्दार्थः
मे my, बाहुः arm, दृढम् strongly, स्पन्दते is throbbing, मनः mind, उद्विग्नमिव is as if agitated, प्रायशः probably, अनिष्टानि undesirable ones, निमित्तानि omens, उपलक्षये I am observing.

##### आङ्ग्लानुवादः
My arm is throbbing heavily. My mind is agitated. The omens I see foretell some undesirable events.



#### श्लोकः
##### मूलम्
तस्मात्सज्जीभवार्य त्वं कुरुष्व वचनं हितम्।  
ममैव हि निमित्तानि सद्यश्शंसन्ति सम्भ्रमम्॥3.69.22॥

##### शब्दार्थः
आर्य O noble one, तस्मात् therefore, त्वम् you, सज्जीभव be ready, हितम् good, वचनम् words, कुरुष्व you may act upon, निमित्तानि omens, सद्यः presently, सम्भ्रमम् fear, मम I am, शंसन्ति इव हि as though they are forecasting.

##### आङ्ग्लानुवादः
O noble brother be alert. Heed my words of good advice. The bad omens I see presage perils.



#### श्लोकः
##### मूलम्
एष वञ्चुलको नाम पक्षी परमदारुणः।  
आवयोर्विजयं युद्धे शंसन्निव विनर्दति॥3.69.23॥

##### शब्दार्थः
परमदारुणः extremely dreadful, वञ्चुलको नाम  by name Vanchulaka, एषः पक्षी this bird, युद्धे in strife, आवयोः both of us, विजयम् triumph, शंसन्निव as though telling, विनर्दति cries loudly.

##### आङ्ग्लानुवादः
This vanchulaka bird's loud and dreadful screams suggest our triumph in war.



#### श्लोकः
##### मूलम्
तयोरन्वेषतोरेवं सर्वं तद्वनमोजसा।  
संजज्ञे विपुलः शब्दो प्रभञ्जन्निव तद्वनम्॥3.69.24॥

##### शब्दार्थः
तयोः both, एवम् in that manner, ओजसा with strength, सर्वम् all over, तत् वनम् that forest, अन्वेषतोः while both were searching, तत् वनम् that forest, प्रभञ्जन्निव as if shattering, विपुलः very big, शब्दः sound, संजज्ञे broke out.

##### आङ्ग्लानुवादः
As both the brothers with great prowess were searching for Sita all over, a huge  
sound exploded as if shattering the forest.



#### श्लोकः
##### मूलम्
संवेष्टितमिवात्यर्थं गगनं मातरिश्वना।  
वनस्य तस्य शब्दोऽभूद्दिवमापूरयन्निव॥3.69.25॥

##### शब्दार्थः
गगनम् sky, अत्यर्थम् very much, मातरिश्वना by fierce wind, संवेष्टितमिव was as if covered, तस्य of that, वनस्य of the forest, शब्दः sound, दिवम् sky, आपूरयन्निव was filling, अभूत् rose.

##### आङ्ग्लानुवादः
It appeared as though a fierce wind rose from the forest and filled the sky.



#### श्लोकः
##### मूलम्
तं शब्दं काङ्क्षमाणस्तु रामः कक्षे सहानुजः।  
ददर्श सुमहाकायं राक्षसं विपुलोदरम्॥3.69.26॥

##### शब्दार्थः
तं शब्दम् that sound, काङ्क्षमाणः a man looking for it, सहानुजः along with his brother, रामः Rama, कक्षे on the side, सुमहाकायम् one with a huge body, विपुलोदरम् and a big belly, राक्षसम् demon, ददर्श saw.

##### आङ्ग्लानुवादः
While looking for the sound, Rama with his brother saw a demon with a huge body and a big belly.



#### श्लोकः
##### मूलम्
आसेदतुस्ततस्तत्र तावुभौ प्रमुखे स्थितम्।  
विवृद्धमशिरोग्रीवं कबन्धमुदरे मुखम्॥3.69.27॥

##### शब्दार्थः
ततः then, तौ उभौ both of them, तत्र there, प्रमुखे in front, स्थितम् stood, विवृद्धम् very well grown, अशिरोग्रीवम् without head and neck, उदरे मुखम् with his face in the stomach, कबन्धम् trunk, आसेदतुः reached.

##### आङ्ग्लानुवादः
Then both the brothers saw a very tall figure with a trunk that stood facing them. He had neither neck nor head. His face was in the stomach.



#### श्लोकः
##### मूलम्
रोमभिर्निचितैस्तीक्ष्णैर्महागिरिमिवोछ्रितम्।  
नीलमेघनिभं रौद्रं मेघस्तनितनिस्वनम्॥3.69.28॥

##### शब्दार्थः
निचितैः by those spread all over the body, तीक्ष्णैः with sharp bristles, रोमभिः hair, उच्छ्रिचतम् mammoth figure, महागिरिमिव like a big mountain, नीलमेघनिभम् resembling a dark cloud, रौद्रम् a fierce one, मेघस्तनितनिस्वनम् voice like the thunder of the cloud.

##### आङ्ग्लानुवादः
With sharp bristled hair all over the body, he was a mammoth figure who looked like a mountain  resembling a dark cloud with his voice like the thunder.



#### श्लोकः
##### मूलम्
अग्निज्वालानिकाशेन ललाटस्थेन दीप्यता।  
महापक्ष्मेण पिङ्गेन विपुलेनायतेन च॥3.69.29॥  
एकेनोरसि घोरेण नयनेनाशुदर्शिना।  
महादंष्ट्रोपपन्नं तल्लेलिहानं महामुखम्॥3.69.30॥

##### शब्दार्थः
अग्निज्वालानिकाशेन resembling the flaming fire, ललाटस्थेन on the forehead, दीप्यता by the glowing, महापक्ष्मेण with huge eyelashes, पिङ्गेन with reddishbrown colour, विपुलेन huge, आयतेन च stretched , आशुदर्शिना with instant vision, घोरेण terrific one, उरसि on the chest, एकेन one, नयनेन eye, महादंष्ट्रोपपन्नम् having massive fangs, लेलिहानम् while licking his lips, महामुखम् his huge mouth, तम् him

##### आङ्ग्लानुवादः
He had a single eye that was reddishbrown in colour resembling flaming fire. It was fixed in the chest. His eyelashes glowed. He had instant vision with massive fangs in his huge mouth. He was licking his lips.



#### श्लोकः
##### मूलम्
भक्षयन्तं महाघोरानृक्षसिंहमृगद्विपान्।  
घोरौ भुजौ विकुर्वाणमुभौ योजनमायतौ॥3.69.31॥

##### शब्दार्थः
महाघोरान् terrific, ऋक्षसिंहमृगद्विपान् bears, lions, deer and elephants, भक्षयन्तम् while eating, योजनम् a Yojana (eight miles), आयतौ long ones, घोरौ both frightening, उभौ both, भूजौ two arms, विकुर्वाणम् as he was stretching.

##### आङ्ग्लानुवादः
The terrific demon kept eating bears, lions, deer and elephants, catching with both his arms stretching up to one yojana.



#### श्लोकः
##### मूलम्
कराभ्यां विविधान्गृह्यऋक्षान्पक्षिगणान्मृगान्।  
आकर्षन्तं विकर्षन्तमनेकान्मृगयूथपान्॥3.69.32॥  
स्थितमावृत्य पन्थानं तयोर्भ्रात्रोः प्रपन्नयोः।

##### शब्दार्थः
ऋक्षान् bears, विविधान् various, पक्षिगणान् birds, मृगान् deer, अनेकान् many, मृगयूथपान् herds of deer, कराभ्याम्  by both his hands, गृह्य taking, आकर्षन्तम् seizing, विकर्षन्तम् throwing  away, प्रपन्नयोः reached there, तयोः both the, भ्रात्रोः of brothers, पन्थानम् path, आवृत्य after blocking, स्थितम् stood.

##### आङ्ग्लानुवादः
He stood rooted there, catching bears, flocks of birds and deer with both his hands stretching up to one yojana, pulling and pushing them. (Now) he obstructed the path of the two brothers.



#### श्लोकः
##### मूलम्
अथ तौ समभिक्रम्य क्रोशमात्रे ददर्शतुः॥3.69.33॥  
महान्तं दारुणं भीमं कबन्धं भुजसंवृम्।  
कबन्धमिव संस्थानादतिघोरप्रदर्शनम्॥3.69.34॥

##### शब्दार्थः
अथ then, तौ both, समभिक्रम्य after covering, क्रोशमात्रे at a distance of one krosa (2 miles), महान्तम् mighty, दारुणम् cruel, भीमम् frightening, भुजसंवृतम् his arms encircling, संस्थानात् from his form, कबन्धमिव like a trunk, घोरप्रदर्शनम् putting is a monstrous appearance, कबन्धम् one demon, Kabandha, ददर्शतुः they both saw.

##### आङ्ग्लानुवादः
Then the brothers after covering one krosa (2 miles) saw a cruel, fierce, mighty monster named Kabandha looking like a trunk. He had a dreadful appearance and his arms encircled the area.



#### श्लोकः
##### मूलम्
स महाबाहुरत्यर्थं प्रसार्य विपुलौ भुजौ।  
जग्राह सहितावेव राघवौ पीडयन्बलात्॥3.69.35॥

##### शब्दार्थः
महाबाहुः long armed one, सः he, विपुलौ very big, भुजौ both arms, अत्यर्थम् greatly, प्रसार्य  spreading, सहितावेव राघवौ brothers together, बलात् with strength, पीडयन्  pressing, जग्राह held.

##### आङ्ग्लानुवादः
The longarmed demon spread his hands and caught hold of Rama and Lakshmana together by pressing them with all his force.



#### श्लोकः
##### मूलम्
खड्गिनौ दृढधन्वानौ तिग्मतेजोवपुर्धरौ।  
भ्रातरौ विवशं प्राप्तौ कृष्यमाणौ महाबलौ॥3.69.36॥

##### शब्दार्थः
खड्गिनौ  wielders of swords, दृढधन्वानौ  with strong bows, तिग्मतेजोवपुर्धरौ  with bodies of fiery splendour, महाबलौ mighty, भ्रातरौ both brothers, कृष्यमाणौ both being seized, विवशम् प्राप्तौ both became helpless.

##### आङ्ग्लानुवादः
The two mighty brothers who wielded swords and strong bows and whose bodies were of fiery splendour became helpless, seized by the hands of Kabandha.



#### श्लोकः
##### मूलम्
तत्र धैर्येण शूरस्तु राघवो नैव विव्यथे।  
बाल्यादनाश्रयत्वाच्च लक्ष्मणस्त्वतिविव्यथे॥3.69.37॥  
उवाच स विषण्णस्सन्राघवं राघवानुजः।

##### शब्दार्थः
तत्र there, शूरः heroic, राघवः Raghava, धैर्येण with courage, नैव विव्यथे not pained, लक्ष्मणस्तु but Lakshmana, बाल्यात् being younger, आनाश्रयत्वाच्च not having much courage, अतिविव्यथे very worried, सः that, राघवानुजः brother of Rama, विषण्णस्सन् depressed, राघवम् to Rama, उवाच said,

##### आङ्ग्लानुवादः
Of the two heroes, Rama being courageous was not worried but Lakshmana being younger and not having as much courage, was very much concerned and depressed. He said to Ramaः



#### श्लोकः
##### मूलम्
पश्य मां वीर विवशं राक्षसस्य वशं गतम्॥3.69.38॥  
मयैकेन विनिर्युक्तः परिमुञ्चस्व राघव।

##### शब्दार्थः
वीर heroic Rama, विवशम् helpless, राक्षसस्य वशम् under the control of the demon, गतम् gone, माम् me, पश्य see, राघव Rama, एकेन by one alone, मया by me, विनिर्युक्तः offering me, परिमुञ्चस्व set yourself free.

##### आङ्ग्लानुवादः
O heroic Rama see how helpless I am under the control of the demon. Set yourself free, leaving me alone and using me as an offering.



#### श्लोकः
##### मूलम्
मां हि भूतबलिं दत्वा पलायस्व यथासुखम्॥3.69.39॥  
अधिगन्तासि वैदेहीमचिरेणेति मे मतिः।

##### शब्दार्थः
माम् me, भूतबलिम् as an offering, दत्वा after giving, यथासुखम् happily, पलायस्व you may run away, वैदेहीम् Vaidehi, अचिरेण soon, अधिगन्तासि will attain her, इति this is, मे my, मतिः opinion.

##### आङ्ग्लानुवादः
Giving me to this monstor as an offering, you may run away happily. I think you will soon obtain Vaidehi.



#### श्लोकः
##### मूलम्
प्रतिलभ्य च काकुत्स्थ पितृपैतामहीं महीम्॥3.69.40॥  
तत्र मां राम राज्यस्थस्स्मर्तुमर्हसि सर्वदा।

##### शब्दार्थः
काकुत्थ्स O scion of Kakutstha dynasty, राम Rama, पितृपैतामहीम् heriditary reign, महीम् land, प्रतिलभ्य च on getting, तत्र there, राज्यस्थः as one ruling the country, सर्वदा always, माम् me, स्मर्तुम् remember, अर्हसि should.

##### आङ्ग्लानुवादः
O scion of the Kakutstha dynasty, on getting the hereditary kingdom and ruling over it you should always remember me.



#### श्लोकः
##### मूलम्
लक्ष्मणेनैवमुक्तस्तु रामस्सौमित्रिमब्रवीत्॥3.69.41॥  
मा स्म त्रासं कृथा वीर न हि त्वादृग्विषीदति।

##### शब्दार्थः
लक्ष्मणेन by Lakshmana, एवम् in that way, उक्तः having been said, रामः Rama, सौमित्रिम् to Soumitri, अब्रवीत् said, वीर heroic Lakshmana, त्रासम् fear, मा स्म कृथाः do not entertain, त्वादृक् a hero like you, न विषीदति हि  should not get desperate.

##### आङ्ग्लानुवादः
O  valiant Lakshmana, a hero like you should not get desparate. said Rama to Saumitri when he was thus entreated by Lakshmana.



#### श्लोकः
##### मूलम्
एतस्मिन्नन्तरे क्रूरो भ्रातरौ रामलक्ष्मणौ॥3.69.42॥  
पप्रच्छ घननिर्घोषः कबन्धो दानवोत्तमः।

##### शब्दार्थः
एतस्मिन् अन्तरे in the meanwhile, क्रूरः cruel one, दानवोत्तमः foremost of the demons, कबन्धः Kabandha, घननिर्घोषः rumbling like thunder, भ्रातरौ to the brothers, रामलक्ष्मणौ Rama and Lakshmana, पप्रच्छ questioned.

##### आङ्ग्लानुवादः
In the meanwhile the foremost of the demons, Kabandha, rumbling like thunder questioned the brothers, Rama and Lakshmanaः



#### श्लोकः
##### मूलम्
कौ युवां वृषभस्कन्धौ महाखड्गधनुर्धरौ॥3.69.43॥  
घोरं देशमिमं प्राप्तौ मम भक्षावुपस्थितौ।

##### शब्दार्थः
वृषभस्कन्धौ whose shoulders are comparable to a bull, महाखड्गधनुर्धरौ both holding great sword and bow, घोरम् dreadful, इमं देशम् this place, प्राप्तौ reached here, युवाम् you both, कौ who are you, मम for me, भक्षौ both, उपस्थितौ have reached.

##### आङ्ग्लानुवादः
Who are you with bulllike shoulders, wielding big swords, bows and arrows? By coming to this place you have become my food.



#### श्लोकः
##### मूलम्
वदतं कार्यमिह वां किमर्थं चागतौ युवाम्॥3.69.44॥  
इमं देशमनुप्राप्तौ क्षुधार्तस्येह तिष्ठतः।

##### शब्दार्थः
इह here, वाम् to you both, कार्यम् work, वदतम् speak, युवाम् both, किमर्थम् for what purpose?, आगतौ have come, क्षुधार्तस्य for the hungry, इह here, तिष्ठतः while staying here, इमम् this, देशम् place, अनुप्राप्तौ came at the right time.

##### आङ्ग्लानुवादः
For what purpose have you come? What work have you here ? You have come at the right time as my food, since I am hungry.



#### श्लोकः
##### मूलम्
सबाणचापखड्गौ च तीक्ष्णशृङ्गाविवर्षभौ॥3.69.45॥  
ममास्यमनुसम्प्राप्तौ दुर्लभं जीवितं पुनः।

##### शब्दार्थः
सबाणचापखड्गौ holding bows and arrows and swords, तीक्ष्णशृङ्गौ two sharp horns, ऋषभौ इव like bulls, मम my, आस्यम् mouth, अनुसम्प्राप्तौ you both have reached, पुनः again, जीवितम् lives, दुर्लभम् impossible.

##### आङ्ग्लानुवादः
Holding bows, arrows and swords, looking like bulls with pointed horns you have entered my mouth. It is impossible for you to live any more.



#### श्लोकः
##### मूलम्
तस्य तद्वचनं श्रुत्वा कबन्धस्य दुरात्मनः॥3.69.46॥  
उवाच लक्ष्मणं रामो मुखेन परिशुष्यता।

##### शब्दार्थः
दुरात्मनः of the evilminded, तस्य कबन्धस्य that Kabandha's, तत् that, वचनम् word, श्रुत्वा on hearing, रामः Rama, परिशुष्यता by dried up, मुखेन by mouth, लक्ष्मणम् to Lakshmna, अब्रवीत् saidः

##### आङ्ग्लानुवादः
On hearing the words of the evilminded Kabandha, Rama said to Lakshmana with dried up mouthः



#### श्लोकः
##### मूलम्
कृच्छ्रात् कृच्छ्रतरं प्राप्य दारुणं सत्यविक्रमः॥3.69.47॥  
व्यसनं जीवितान्ताय प्राप्तमप्राप्य तां प्रियाम्।

##### शब्दार्थः
सत्यविक्रम  one whose valour is truth, कृच्छ्रात् from one calamity, कृच्छ्रतरम् to a greater calamity, प्राप्य having reached, प्रियाम् beloved, ताम् her, अप्राप्य having lost, जीवितान्ताय for  
ending life, दारुणम् unbearable, व्यसनम् crisis, प्राप्तम् experienced.

##### आङ्ग्लानुवादः
O Lakshmana, your valour is truth.We have gone through from one calamity to a greater one without finding the beloved Sita. Now we have landed into a terrible crisis which will put an end to our own life.



#### श्लोकः
##### मूलम्
कालस्य सुमहद्वीर्यं सर्वभूतेषु लक्ष्मण॥3.69.48॥  
त्वां च मां च नरव्याघ्र व्यसनैः पश्य मोहितौ।

##### शब्दार्थः
नरव्याघ्र tiger among men, लक्ष्मण Lakshmana, सर्वभूतेषु for all beings, कालस्य of the time, वीर्यम् power, सुमहत् great, व्यसनैः by calamity, मोहितौ afflicted, त्वां च yourself, मां me, च and, पश्य see.

##### आङ्ग्लानुवादः
O tiger among men see how powerful the might of time is for all beings Just see  yourself and myself afflicted wth this great calamity.



#### श्लोकः
##### मूलम्
नातिभारोस्ति कालस्य सर्वभूतेषु लक्ष्मण॥3.69.49॥  
शूराश्च बलवन्तश्च कृतास्त्राश्च रणाजिरे।  
कालाभिपन्नास्सीदन्ति यथा वालुकसेतवः॥3.69.50॥

##### शब्दार्थः
लक्ष्मण Lakshmana, कालस्य of the time, सर्वभूतेषु over all creatures, अतिभारः great weight, नास्ति not there, शूराश्च brave people, बलवन्तश्च or strong men, रणाजिरे कृतास्त्राश्च those who know the use of arms in the war, कालाभिपन्नाः by the force of time, वालुकसेतवः यथा like barriers built with sand, सीदतन्ति make way.

##### आङ्ग्लानुवादः
O Lakshmana look at the power of time over all creatures There is nothing too heavy for time. Even those who know the use of arms in war, or are brave or strong enough, cannot  withstand the force of time like the barriers built with sand.



#### श्लोकः
##### मूलम्
इति ब्रुवाणो दृढसत्यविक्रमो महायशा दाशरथिः प्रतापवान्।  
अवेक्ष्य सौमित्रिमुदग्रपौरुषं स्थिरां तदा स्वां मतिमात्मनाऽकरोत्॥3.69.51॥

##### शब्दार्थः
दृढसत्यविक्रमः Firm in the strength of truth, महायशाः illustrious, प्रतापवान्  powerful, दाशरथिः Dasaratha's son (Rama), इति thus, ब्रुवाणः spoke, उदग्रपौरुषम् of mighty manliness, सौमित्रिम् Saumitri, अवेक्ष्य on seeing, तदा then, स्वाम् his own, स्थिराम् determined, मतिम् mind, आत्मना himself, अकरोत् fixed.

##### आङ्ग्लानुवादः
Firm in the strength of truth, famous and powerful Rama, son of Dasaratha,  determined to act with a steadfast mind, spoke to Lakshmana of mighty manliness on seeing him.  
इत्यार्ष श्रीमद्रामायणे वाल्मीकीय आदिकाव्ये अरण्यकाण्डे एकोनसप्ततितमस्सर्गः॥  
Thus ends the sixtyninth sarga of Aranyakanda of the holy Ramayana the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/3_araNyakANDam/05-sItAnveShaNam/069_ayomukhyAH_karNAdiChedaH.md">
<details><summary><h3>भूषणम् ...{Loading}...</h3></summary>



कृत्वैवमुदकं तस्मै प्रस्थितौ रामलक्ष्मणौ ।  

अवेक्षन्तौ वने सीतां पश्चिमां जग्मतुर्दिशम्  ॥  ३।६९।१  ॥   

अथायोमुखीविरूपकरणपूर्वकं कबन्धदर्शनमेकोनसप्ततितमे कृत्वैवमित्यादि ।
अवेक्षन्तौ अवेक्षमाणौ । पश्चिमां दक्षिणपश्चिमामित्यर्थः  ॥  ३।६९।१  ॥   

  

तौ दिशं दक्षिणां गत्वा शरचापासिधारिणौ ।  

अविप्रहतमैक्ष्वाकौ पन्थानं प्रतिपेदतुः  ॥  ३।६९।२  ॥   

ताविति । दक्षिणां दिशमिति दक्षिणपश्चिमा ह्युभयथा व्यवहर्तुं शक्या ।
अविप्रहतम् अक्षुण्णम् । ऐक्ष्वाकौ "दाण्डिनायन" इत्यादिसूत्रे निपातितः ।
प्रतिपेदतुः प्रतिपेदाते  ॥  ३।६९।२  ॥   

  

गुल्मैर्वृक्षैश्च बहुभिर्लताभिश्च प्रवेष्टितम् ।  

आवृतं सर्वतो दुर्गं गहनं घोरदर्शनम्  ॥  ३।६९।३  ॥   

व्यतिक्रम्य तु वेगेन व्यालसिंहनिषेवितम् ।  

सुभीमं तन्महारण्यं व्यतियातौ महाबलौ  ॥  ३।६९।४  ॥   

गुल्मैरित्यादिश्लोकद्वयमेकान्वयम् । गुल्मैः कीचकप्रभृतिभिः वृक्षैश्च
प्रवेष्टितं लताभिश्चावृतं दुर्गमं विषमं गहनं दुष्प्रवेशं घोरदर्शनम् अत
एव सुभीमं तत् महारण्यं दण्डकारण्यं व्यतिक्रम्य अतीत्य व्यतियातौ गतौ  ॥ 
३।६९।३,४  ॥   

  

ततः परं जनस्थानात् त्रिक्रोशं गम्य राघवौ ।  

क्रौञ्चारण्यं विविशतुर्गहनं तौ महौजसौ  ॥  ३।६९।५  ॥   

ततः परं गमनानन्तरम् । जनस्थानात् त्रिक्रोशं गम्य गत्वा । कौञ्चारण्याख्यं
गहनं वनं विविशतुः । "गहनं काननं वनम्" इत्यमरः  ॥  ३।६९।५  ॥   

  

नानामेघघनप्रख्यं प्रहृष्टमिव सर्वतः ।  

नानापक्षिगणैर्जुष्टं नानाव्यालमृगैर्युतम्  ॥  ३।६९।६  ॥   

दिदृक्षमाणौ वैहेहीं तद्वनं तौ विचिक्यतुः ।  

तत्र तत्रावतिष्ठन्तौ सीताहरणकर्शितौ  ॥  ३।६९।७  ॥   

नानेत्यादिश्लोकद्वयमेकान्वयम् । नानामेघघनप्रख्यं नानावर्णमेघसमूहसदृशम् ।
प्रहृष्टमिव पुष्पोद्गमादिभिः सन्तुष्टमिव । व्यालमृगैः सर्पैः मृगैश्च ।
तद्वनं क्रोञ्चारण्यम् । तत्र तत्र वृक्षमूले । विश्रान्त्यै तिष्ठन्तौ
सन्तौ विचिक्यतुः मृगयामासतुः  ॥  ३।६९।६,७  ॥   

  

ततः पूर्वेण तौ गत्वा त्रिक्रोशं भ्रातरौ तदा ।  

क्रोञ्चारण्यमतिक्रम्य मतङ्गाश्रममन्तरे  ॥  ३।६९।८  ॥   

दृष्ट्वा तु तद्वनं घोरं बहुभीममृगद्विजम् ।  

नानासत्त्वसमाकीर्णं सर्वं गहनपादपम्  ॥  ३।६९।९  ॥   

ददृशाते तु तौ तत्र दरीं दशरथत्मजौ ।  

पातालसमगम्भीरां तमसा नित्यसंवृताम्  ॥  ३।६९।१०  ॥   

तत इत्यादिश्लोकत्रयमेकान्वयम् । ततः क्रोञ्चारण्यमतिक्रम्य मतङ्गाश्रमं
पूर्वेण मतङ्गाश्रमपूर्वदिग्भागे । "एनपा द्वितीया" इति द्वितीया ।
त्रिक्रोशं गत्वा अन्तरे मतङ्गाश्रमक्रोञ्चारण्ययोर्मध्ये । तद्वनं
मतङ्गाश्रमसम्बन्धि किञ्चिद्वनं दृष्ट्वा तत्र दरीं ददृशाते ददृशतुः ।
अत्रोपरिष्टाच्च कर्तरि लिट्यात्मनेपदमार्षम्  ॥  ३।६९।८१०  ॥   

  

आसाद्य तौ नरव्याघ्रौ दर्यास्तस्याविदूरतः ।  

ददृशाते महारूपां राक्षसीं विकृताननाम्  ॥  ३।६९।११  ॥   

आसाद्योत्यादि । तस्याविदूरत इत्यार्षः सन्धिः । महारूपां महाशरीराम्  ॥ 
३।६९।११  ॥   

  

भयदामल्पसत्त्वानां बीभत्सां सौद्रदर्शनाम् ।  

लम्बोदरीं तीक्ष्णदंष्ट्रां करालां परुषत्वचम्  ॥  ३।६९।१२  ॥   

भक्षयन्तीं मृगान् भीमान् विकटां मुक्तमूर्धजाम् ।  

प्रैक्षेतां तौ ततस्तत्र भ्रातरौ रामलक्ष्मणौ  ॥  ३।६९।१३  ॥   

सामान्यतो दर्शनमुक्त्वा विशेषतो दर्शनमाह भयदामित्यादि  ॥  ३।६९।१२,१३  ॥   

  

सा समासाद्य तौ वीरौ व्रजन्तं भ्रातुरग्रतः ।  

एहि रंस्यावहेत्युक्त्वा समालम्बत लक्ष्मणम्  ॥  ३।६९।१४  ॥   

सेति । रंस्यावहेत्युक्त्वेत्यत्र सन्धिरार्षः । समालम्बत हस्ते गृहीतवती
 ॥  ३।६९।१४  ॥   

  

उवाच चैनं वचनं सौमित्रिमुपगुह्य सा  ॥  ३।६९।१५  ॥   

उवाचेत्यर्धम् । उपग्रह्य आलिङ्ग्य  ॥  ३।६९।१५  ॥   

  

अहं त्वयोमुखी नाम लाभस्ते त्वमसि प्रियः ।  

नाथ पर्वतकूटेषु नदीनां पुलिनेषु च ।  

आयुःशेषमिमं वीर त्वं मया सह रंस्यसे  ॥  ३।६९।१६  ॥   

अहमित्यादिसार्धश्लोकः । अयोमुखीत्यन्वर्थनामा । हयमुखीत्यपि पाठः । ते
लाभः लाभभूता । त्वमपि मम प्रियो ऽसि । नाथेति । आयुःशेषमित्यत्यन्तसंयोगे
द्वितीया  ॥  ३।६९।१६  ॥   

  

एवमुक्तस्तु कुपितः खड्गमुद्धृत्य लक्ष्मणः ।  

कर्णनासौ स्तनौ चास्या निचकर्तारिसूदनः  ॥  ३।६९।१७  ॥   

एवमिति । कर्णनासावित्यत्र एकवद्भावाभाव आर्षः । नासाशब्दस्य पुँल्लिङ्गता
चार्षी  ॥  ३।६९।१७  ॥   

  

कर्णनासे निकृत्ते तु विस्वरं सा विनद्य च ।  

यथागतं प्रदुद्राव राक्षसी भीमदर्शना  ॥  ३।६९।१८  ॥   

कर्णेति । एकवद्भावे सप्तमी  ॥  ३।६९।१८  ॥   

  

तस्यां गतायां गहनं विशन्तौ वनमोजसा ।  

आसेदतुरमित्रघ्नौ भ्रातरौ रामलक्ष्मणौ  ॥  ३।६९।१९  ॥   

तस्यामिति । गहनं दुष्प्रवेशं वनं विशन्तौ वनमध्यं गच्छन्तौ आसेदतुः,
वक्ष्यमाणनिमित्तानीति शेषः  ॥  ३।६९।१९  ॥   

  

लक्ष्मणस्तु महातेजाः सत्त्ववाञ्छीलवाञ्छुचिः ।  

अब्रवीत्प्राञ्जलिर्वाक्यं भ्रातरं दीप्ततेजसम्  ॥  ३।६९।२०  ॥   

लक्ष्मणस्त्विति । महातेजा इत्यदीनतोक्तिः । सत्त्ववान् निर्मलमनस्कः
शीलवान् सद्वृत्तवान् शुचिः कायशुद्धियुक्तः
एभिर्विशेषणैर्भ्रातृभक्तिरुक्ता  ॥  ३।६९।२०  ॥   

  

स्पन्दते मे दृढं बाहुरुद्विग्नमिव मे मनः ।  

प्रायशश्चाप्यनिष्टानि निमित्तान्युपलक्षये  ॥  ३।६९।२१  ॥   

स्पन्दत इति । बाहुः वाम इति शेषः । उद्विग्नं कम्पितम् । अनिष्टानि
अनिष्टसूचकानि  ॥  ३।६९।२१  ॥   

  

तस्मात्सज्जीभवार्य त्वं कुरुष्व वचनं हितम् ।  

ममैव हि निमित्तानि सद्यः शंसन्ति सम्भ्रमम्  ॥  ३।६९।२२  ॥   

तस्मादिति । मम वचनमित्यन्वयः । सम्भ्रमं भयम्  ॥  ३।६९।२२  ॥   

  

एष वञ्चुलको नाम पक्षी परमदारुणः ।  

आवयोर्विजयं युद्धे शंसन्निव विनर्दति  ॥  ३।६९।२३  ॥   

एष इति । वञ्चुलकः कर्णवालाख्यः पक्षिविशेषः "वञ्चुलः कर्णवालः स्यात्" इति
निघण्टुः । विनर्दति कूजति  ॥  ३।६९।२३  ॥   

  

तयोरन्वेषतोरेवं सर्वं तद्वनमोजसा ।  

सञ्जज्ञे विपुलः शब्दः प्रभञ्जन्निव तद्वनम्  ॥  ३।६९।२४  ॥   

तयोरिति । एवम् एतादृशोक्तिपूर्वकम् अन्वेषतोः अन्वेषमाणयोः । प्रभञ्जन्
प्रभञ्जयन्  ॥  ३।६९।२४  ॥   

  

संवेष्टितमिवात्यर्थं गगनं मातरिश्वना ।  

वनस्य तस्य शब्दोभूद्दिवमापूरयन्निव  ॥  ३।६९।२५  ॥   

मातरिश्वना वायुना संवेष्टितं पूरितम्, अयमुत्पातविशेषः । शब्दः
पूर्वोक्तिः तस्य वनस्य सम्बन्धिनीं दिवम् आकाशम् आपूरयन्निवाभूत्  ॥ 
३।६९।२५  ॥   

  

तं शब्दं काङ्क्षमाणस्तु रामः कक्षे सहानुजः ।  

ददर्श सुमहाकायं राक्षसं विपुलोरसम्  ॥  ३।६९।२६  ॥   

तं काङ्क्षमाणः किमस्योत्पत्तिमूलमिति ज्ञातुमिच्छन् । गत्वेति शेषः ।
कक्षे गुल्मे । ददर्श दूरादिति शेषः  ॥  ३।६९।२६  ॥   

  

आसेदतुस्ततस्तत्र तावुभौ प्रमुखे स्थितम् ।  

विवृद्धमशिरोग्रीवं कबन्धमुदरेमुखम्  ॥  ३।६९।२७  ॥   

रोमभिर्निचितैस्तीक्ष्णैर्महागिरिमिवोच्छ्रितम् ।  

नीलमेघनिभं रौद्रं मेघस्तनितनिःस्वनम्  ॥  ३।६९।२८  ॥   

अग्निज्वालानिकाशेन ललाटस्थेन दीप्यता ।  

महापक्ष्मेण पिङ्गेन विपुलेनायतेन च  ॥  ३।६९।२९  ॥   

एकेनोरसि घोरेण नयनेनाशुदर्शिना ।  

महादंष्ट्रोपपन्नं तं लेलिहानं महामुखम्  ॥  ३।६९।३०  ॥   

भक्षयन्तं महाघोरानृक्षसिंहमृगद्विपान् ।  

घोरौ भुजौ विकुर्वाणमुभौ योजनमायतौ  ॥  ३।६९।३१  ॥   

कराभ्यां विविधान् गृह्य ऋक्षान् पक्षिगणान् मृगान् ।  

आकर्षन्तं विकर्षन्तमनेकान् मृगयूथपान् ।  

स्थितमावृत्य पन्थानं तयोर्भ्रात्रोः प्रपन्नयोः  ॥  ३।६९।३२  ॥   

आसेदतुरित्यादिसार्धषट्रछ्लोकी । प्रमुखे अग्रे । विवृद्धम् उन्नतम् ।
अशिरोग्रीवम् अदृश्यमानशिरोग्रीवम् अत एव कबन्धम् अन्वर्थकबन्धनामकम् ।
उदरेमुखम् । "अमूर्धमस्तकात्स्वाङ्गादकामे" इत्यलुक् । रोमभिरुपलक्षितम् ।
निचितैर्निबिडैः । अग्निज्वालानिकाशेन तत्सदृशेन महापक्ष्मेण महापक्ष्मणा ।
अदन्तत्वमार्षम् । विपुलेन विस्तीर्णेन आयतेन दीर्घेण उरसि
उरोन्तर्गतशिरस्कत्वेन उरसि दृश्यमानेनेत्यर्थः । लेलिहानं
पुनःपुनर्जिह्वया लेहनं कुर्वन्तम् । महामुखं विपुलास्यरन्ध्रं विकुर्वाणं
व्यापारयन्तम् । योजनमिति अध्ववाचित्वादत्यन्तसंयोगे द्वितीया । आकर्षन्तम्
आभिमुख्येन कर्षन्तम् । विकर्षन्तं विशेषेण कर्षन्तं मृगयूथपानिति
मृगविशेषणम् । प्रपन्नयोः समीपं प्राप्तयोः  ॥  ३।६९।२७३२  ॥   

  

अथ तौ समभिक्रम्य क्रोशमात्रे ददर्शतुः ।  

महान्तं दारुणं भीमं कबन्धं भुजसंवृतम्  ॥  ३।६९।३३  ॥   

कबन्धमिव संस्थानादतिघोरप्रदर्शनम्  ॥  ३।६९।३४  ॥   

अथेति सार्धश्लोक एकान्वयः । अथ आसादनानन्तरम् । समभिक्रम्य आभिमुख्येन
गत्वा क्रोशमात्रे समीपे ददर्शतुः ददृशतुः । दारुणं भीमम् अतिशयेन भीमम् ।
भूजाभ्यां मृगान् संवृणोतीति भुजसंवृतम् । संस्थानात् देहस्थित्या कबन्धमिव
सर्वदा अशिरस्कत्वलक्षणकबन्धवत् स्थितम्  ॥  ३।६९।३३,३४  ॥   

  

स महाबाहुरत्यर्थं प्रसार्य विपुलौ भूजौ ।  

जग्राह सहितावेव राघवौ पीडयन्बलात्  ॥  ३।६९।३५  ॥   

स इति । सहितावेव नैकमपि मुक्त्वेत्यर्थः  ॥  ३।६९।३५  ॥   

  

खड्गिनौ दृढधन्वानौ तिग्मतेजोवपुर्धरौ ।ड्गि  

भ्रातरौ विवशं प्राप्तौ कृष्यमाणौ महाबलौ  ॥  ३।६९।३६  ॥   

खड्गिनाविति । तिग्मं खरं तेजो यस्य तत्तथा तादृशवपुर्धरौ विवशं पारवश्यं
प्राप्तौ  ॥  ३।६९।३६  ॥   

  

तत्र धैर्येण शूरस्तु राघवो नैव विव्यथे ।  

बाल्यादनाश्रयत्वाच्च लक्ष्मणस्त्वतिविव्यथे ।  

उवाच च विषण्णः सन् राघवं राघवानुजः  ॥  ३।६९।३७  ॥   

तत्रेति । तत्र तस्यामवस्थायां बाल्यात् बालबुद्धित्वात् ।
रामवदप्रौढबुद्धित्वादित्यर्थः । अनाश्रयत्वात् धैर्यानालम्बनात्
अतिविव्यथे अत्यन्तं खिन्नो ऽभूत् उवाच च  ॥  ३।६९।३७  ॥   

  

पश्य मां वीर विवशं राक्षसस्य वशं गतम् ।  

मयैकेन विनिर्युक्तः परिमुञ्चस्व राघव  ॥  ३।६९।३८  ॥   

मां हि भूतबलिं दत्त्वा पलायस्व यथासुखम्  ॥  ३।६९।३९  ॥   

पश्येत्यादि । राक्षसस्य वशङ्गतत्वेन विवशमिति योजना । विनिर्युक्तः
वियुक्तः । एतस्यैव विवरणं मामिति । भूतबलिं भूतस्य कबन्धस्य बलिम्  ॥ 
३।६९।३८,३९  ॥   

  

अधिगन्तासि वैदेहीमचिरेणेति मे मतिः  ॥  ३।६९।४०  ॥   

अधीत्येकार्धम्  ॥  ३।६९।४०  ॥   

  

प्रतिलभ्य च काकुत्स्थ पितृपैतामहीं महीम् ।  

तत्र मां राम राज्यस्थः स्मर्तुमर्हिसि सर्वदा  ॥  ३।६९।४१  ॥   

प्रतिलभ्येति । तत्र मह्याम्  ॥  ३।६९।४१  ॥   

  

लक्ष्मणेनैवमुक्तस्तु रामः सौमित्रिमब्रवीत् ।  

मा स्म त्रासं कृथा वीर न हि त्वादृग्विषीदति  ॥  ३।६९।४२  ॥   

लक्ष्मणेनेति । स्पष्टम्  ॥  ३।६९।४२  ॥   

  

एतस्मिन्नन्तरे क्रूरो भ्रातरौ रामलक्ष्मणौ ।  

पप्रच्छ घननिर्घोषः कबन्धो दानवोत्तमः  ॥  ३।६९।४३  ॥   

एतस्मिन्निति । एतस्मिन्नन्तरे लक्ष्मणाश्वासनावसरे  ॥  ३।६९।४३  ॥   

  

कौ युवां वृषभस्कन्धौ महाखङ्गधनुर्धरौ ।  

घोरं देशमिमं प्राप्तौ मम भक्षावुपस्थितौ  ॥  ३।६९।४४  ॥   

काविति । भक्षौ आहारौ  ॥  ३।६९।४४  ॥   

  

वदतं कार्यमिह वां किमर्थं चागतौ युवाम् ।  

इमं देशमनुप्राप्तौ क्षुधार्तस्येह तिष्ठतः  ॥  ३।६९।४५  ॥   

वदतमिति । इह वने वां युवयोः कार्यं वदतम् । लोण्मध्यमपुरुषद्विवचनम् ।
वामिह वने किं कार्यं किं कर्तव्यं किमर्थं कस्य प्रयोजनाय आगतौ न
किमप्यस्त्यत्र वां प्रयोजनं प्रत्युतास्मत्प्रयोजनमेव सिद्धमित्याह इममिति
। इह तिष्ठतः ममेति शेषः । क्षुधार्तस्य मम सम्बन्धिनमिमं
देशमनुप्राप्तावित्यनेन मम क्षुन्निवृत्त्यर्थमेव वामागमनमिति भावः  ॥ 
३।६९।४५  ॥   

  

सबाणचापखड्गौ च तीक्ष्णशृङ्गाविवर्षभौ ।  

ममास्यमनुमम्प्राप्तौ दुर्लभं जीवितं पुनः  ॥  ३।६९।४६  ॥   

आगमने आवयोः का हानिरित्यत्राह सबाणेति  ॥  ३।६९।४६  ॥   

  

तस्य तद्वचनं श्रुत्वा कबन्धस्य दुरात्मनः ।  

उवाच लक्ष्मणं रामो मुखेन परिशुष्यता  ॥  ३।६९।४७  ॥   

तस्येति । मुखेन उपलक्षित इति शेषः  ॥  ३।६९।४७  ॥   

  

कृच्छ्रात्कृच्छ्रतरं प्राप्य दारुणं सत्यविक्रम ।  

व्यसनं जीवितान्ताय प्राप्तमप्राप्य तां प्रियाम्  ॥  ३।६९।४८  ॥   

कृच्छ्रादिति । कृच्छ्रात्कृच्छ्रतरं राज्यभ्रंशवनवाससीताहरणपर्यन्तं
प्राप्यावस्थितयोः पुनश्च तां प्रियामप्राप्यैव आवयोर्जीवितान्ताय दारुणं
व्यसनं दुःखं प्राप्तम्  ॥  ३।६९।४८  ॥   

  

कालस्य सुमहद्वीर्यं सर्वभूतेषु लक्ष्मण ।  

त्वां च मां नरव्याघ्र व्यसनैः पश्य मोहितौ  ॥  ३।६९।४९  ॥   

अत्र हेतुमाह कालस्येति । सर्वभूतेष्वपि कालस्य वीर्यं सुमहत्,
अनर्गलमित्यर्थः । त्वां च मां च महाबलपराक्रमावपि व्यसनैर्मोहितौ करोति
पश्य  ॥  ३।६९।४९  ॥   

  

नातिभारो ऽस्ति दैवस्य सर्वभूतेषु लक्ष्मण ।  

शूराश्च बलवन्तश्च कृतास्त्राश्च रणाजिरे ।  

कालाभिपन्नाः सीदन्ति यथा वालुकसेतवः  ॥  ३।६९।५०  ॥   

उक्तमर्थमुपपादयति नातीति सार्धश्लोक एकान्वयः । वालुकसेतवः सिकतामयसेतवः
 ॥  ३।६९।५०  ॥   

  

इति ब्रुवाणो दृढसत्यविक्रमो महायशा दाशरथिः प्रतापवान् ।  

अवेक्ष्य सौमित्रिमुदग्रपौरुषं स्थिरां तदा स्वां मतिमात्मनाकरोत्  ॥ 
३।६९।५१  ॥   

इत्यार्षे श्रीरामायणे वाल्मीकीये आदिकाव्ये श्रीमदारण्यकाण्डे
एकोनसप्ततितमः सर्गः  ॥  ६९  ॥   

इतीति । सौमित्रिं दीनमवेक्ष्य स्वां मतिम् आत्मनैव स्थिरामकरोत्  ॥ 
३।६९।५१  ॥   

इति श्रीगोविन्दराजविरचिते श्रीरामायणभूषणे रत्नमेखलाख्याने
आरण्यकाण्डव्याख्याने एकोनसप्ततितमः सर्गः  ॥  ६९  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/3_araNyakANDam/05-sItAnveShaNam/069_ayomukhyAH_karNAdiChedaH.md">
<details><summary><h3>शिरोमणी ...{Loading}...</h3></summary>



सीतान्वेषणं वर्णयन्नाह--कृत्वेत्यादिभिः । तस्मै जटायुषे उदकं कृत्वा
सीतामवेक्षन्तौ अन्वेषन्तौ अत एव प्रस्थितौ गमनाय कृतप्रयत्नौ
शरचापासिधारिणौ राघवौ पश्चिमां दक्षिणां पश्चिमदक्षिणदिगन्तरालं दिशं
जग्मतुः तां दिशं गत्वा अविप्रहतं जनैरक्षुण्णं पन्थानं प्रतिपेदतुः
प्रापतुः पश्चिमदक्षिणशब्दौ भाक्तौ । श्लोकद्वयमेकान्वयि  ॥  ३।६९।१२  ॥   

  

गुल्मैरिति । गुल्मैः वेणुप्रभृतिभिः बहुभिर्वृक्षैर्वृक्षान्तरैश्च
प्रवेष्टितं लताभिश्च सर्वत आवृतं गहनं निबिडम् अत एव दुर्गं दुर्गमम् अत
एव घोरदर्शनं क्रूरत्वेन प्रतीयमानम् अत एव सुभीमम् अतिभयंकरं यत् महारण्ये
महाबलौ रामलक्ष्मणौ दक्षिणां दिशं गृहीत्वा व्यतीयातौ प्राप्तौ तत् वेगेन
व्यतिक्रम्य उल्लङ्घ्य ततस्तस्माज्जनस्थानात्त्रिक्रोशं गम्य गत्वा
क्रौञ्चारण्यं तदभिधं गहनं वनं विविशतुः । श्लोकत्रयमेकान्वयि  ॥  ३।६९।३५
 ॥   

  

नानेति । नानामेघघनप्रख्यं नानामेघानां घनः समूहस्तद्वत्प्रख्या वर्णो यस्य
तत् नानावर्णैरनेकविधवर्णविशिष्टैः पुष्पैः सर्वतः प्रहृष्टमिव
पक्षिगणैर्युतं तद्वनं दिदृक्षमाणौ अत एव तत्र तत्रातिरमणीयप्रतिस्थले
तिष्ठन्तौ सीताहरणदुःखितौ तौ रामलक्ष्मणौ वैदेहीं विचिन्वतुः ।
श्लोकद्वयमेकान्वयि  ॥  ३।६९।६७  ॥   

  

तत इति । ततो ऽनन्तरं त्रिक्रोशं पूर्वेण गत्वा
क्रौञ्चारण्यमतिक्रम्यान्तरे मार्गमध्ये मतङ्गाश्रमं दृष्ट्वा
बहुभीममृगद्विजम् अनेकविधभयंकरमृगपक्षिविशिष्टं नानासत्त्वसमाकीर्णं
नानासत्त्वानामनेकविधमृगादीनां समाकीर्णं भक्षणाय राक्षसादिकर्तृकापक्षेपो
यस्मिन् तत् गहनपादपं गहनाः निबिडाः पादपाः यस्मिन् तत् किंच पादपैर्गहनं
राजदन्तादित्वात्पादपस्य परत्वं तत् मतङ्गाश्रमसमीपस्थं सर्वं वनं
दशरथात्मजौ ददृशाते । तत्र तस्मिन्वने गिरौ पर्वते पातालसमगम्भीरां
पातालतुल्यगाम्भीर्यविशिष्टामत एव तमसा अन्धकारेण नित्यसंवृतां दरीं
कन्दरामासाद्य प्राप्य तस्याः दर्या अविदूरतः समीपे महारूपां
बृहद्रूपविशिष्टां विकृताननां विकारविशिष्टाननविशिष्टां राक्षसीं ददर्शतुः
ददृशतुः । श्लोकचतुष्टयमेकान्वयि  ॥  ३।६९।८११  ॥   

  

तामेव वर्णयन्नाह--भयदामिति । बीभत्सां घृणोत्पादिकां लम्बोदरीं
लम्बोदरविशिष्टां तीक्ष्णाः दन्ताः यस्यास्तामत एव करालीं क्रूरस्वरूपामत
एवाल्पसत्त्वानामबहुबलानां भयदां परुषत्वचं कठिनत्वग्विशिष्टां भीमान्
भयंकरान् मृगान् व्याघ्रादीन् भक्षयन्तीं विकटां अतिस्थूलवक्रावयवविशिष्टां
मुक्तमूर्धजां राक्षसीं तत्र दरीसमीपे रामलक्ष्मणौ अवैक्षताम् ।
श्लोकद्वयमेकान्वयि  ॥  ३।६९।१२१३  ॥   

  

सीते । सा राक्षसी वीरौ रावलक्ष्मणौ समासाद्य प्राप्य भ्रातुः अग्रतो ऽग्रे
व्रजन्तं लक्ष्मणमेहि रंस्यावहे इत्युक्त्वा समालम्भत अगृह्णात् गुण आर्षः
 ॥  ३।६९।१४  ॥   

  

उवाचेति । एनं सौमित्रिमुपगूह्य उवाच । तद्वचनाकारमाह--अयोमुखी नामाहं ते
लाभः अपूर्वनिध्यादिवल्लब्धा अतस्त्वं मे प्रियः भर्ता असि  ॥  ३।६९।१५  ॥   

  

नाथेति । हे स्वामिन् पर्वतदुर्गादिषु चिरं बहुकालिकमिदमायुः संप्राप्येति
शेषः, मया सह रंस्यसे  ॥  ३।६९।१६  ॥   

  

एवमिति । एवमुक्तः अत एव कुपितः स लक्ष्मणस्तस्याः अयोमुख्याः कर्णनासस्तनं
चकर्त चिच्छेद कर्णनासस्तनमित्यत्र प्राण्यङ्गत्वादेकवचनम्  ॥  ३।६९।१७  ॥   

  

कर्णेति । सा अयोमुखी कर्णनासे निकृत्ते छिन्ने सति विस्वरं यथा स्यात्तथा
विननाद यथागतं प्रदुद्राव च  ॥  ३।६९।१८  ॥   

  

तस्यामिति । तस्यां राक्षस्यां गतायां सत्यां व्रजन्तौ रामलक्ष्मणौ गहनं
निबिडं वनमासेदतुः प्रापतुः  ॥  ३।६९।१९  ॥   

  

लक्ष्मण इति । महातेजाः लक्ष्मणः प्राञ्जलिः सन् भ्रातरं राममब्रवीत्  ॥ 
३।६९।२०  ॥   

  

तद्वचनाकारमाह--स्पन्दते इति । मे मम बाहुः बाहुद्वयं दृढं स्पन्दते
प्रस्फुरति अत एव मे मनः उद्विग्नमिव उद्विग्नसदृशम् ।
उद्विग्नसदृशमित्युक्त्या वस्तुत उद्विग्नत्वाभावः सूचितः तेन दक्षिणस्यापि
भुजस्य प्रस्फुरणात् यथाकथंचित्प्राप्तस्य विघ्नस्य विध्वंसो भविष्यतीति
निश्चयः सूचितः । विनिगमनाविरहाद्बाहुशब्देन बाहुद्वयग्रहणम् एकवचनं तु
जात्यभिप्रायेण । अर्धं पृथक्--प्रायश इति । हे आर्य प्रायशअनिष्टानि
इष्टविरोधीनि निमित्तानि उपलक्षये पश्यामि तस्माद्धेतोः त्वं सज्जीभव
अवधानतां प्राप्नुहि हि यतः निमित्तानि सद्यो मम संभ्रमं शंसन्ति बोधयन्ति
 ॥  ३।६९।२१२२  ॥   

  

ननु यदि दुर्निमित्तानि पश्यसि तर्हि अनिष्टं भविष्यत्येवेति किं
सज्जीभवनेनेत्यत आह--एष इति । वञ्जुलकस्तदभिधः परमदारुणः एष पक्षी युद्धे
आवयोर्विजयं शंसन्निव विनर्दति  ॥  ३।६९।२३  ॥   

  

तयोरिति । सर्वं वनमन्वेषतोः तद्वनं प्रभञ्जन्निव विपुलो ऽतिमहाञ्छब्दः
संजज्ञे  ॥  ३।६९।२४  ॥   

  

संवेष्टितमिति । अत्यर्थमत्यन्तं मातरिश्वना वायुना संवेष्टितमिव गहनं
वनमासीदिति शेषः, तस्य वनसंबन्धी शब्दः प्रतिस्वनः वनमापूरयन्निव अभूत्  ॥ 
३।६९।२५  ॥   

  

तमिति । तं शब्दं काङ्क्षमाणो निश्चेतुकामः सहानुजो रामः सुमहाकायम्
अतिबृहच्छरीरम् अत एव विपुलोरसं राक्षसं ददर्श  ॥  ३।६९।२६  ॥   

  

आसेदतुरिति । विवृद्धं विवृद्धशरीरम् उदरे संलग्नं मुखं यस्य तम्
"अमूर्धमस्तकात्" इत्यलुक् । अत एव अशिरोग्रीवम्
अदृश्यमानशिरोग्रीवाविशिष्टं प्रमुखे संग्रामे स्थितमास्थावन्तं
तत्प्रसिद्धं कबन्धं नाम रक्षः उभौ रामलक्ष्मणौ आसेदतुः तत्समीपं प्रापतुः
 ॥  ३।६९।२७  ॥   

  

तमेव वर्णयन्नाह--रोमभिरिति । निचितैर्निबिडैः तीक्ष्णैः रोमभिरुपलक्षितं
महागिरिमिव उच्छ्रितमुन्नतं नीलमेघनिभं मेघस्तनितनिःस्वनं
मेघशब्दसदृशशब्दवन्तम् अग्निज्वालानिकाशेन अग्निज्वालासदृशेन ललाटस्थेन
महापक्ष्मेण बृहत्पक्ष्मविशिष्टेन पिङ्गेन पिङ्गवर्णेन विपुलेन
अतिविस्तारविशिष्टेन आयतेन दीर्घेण घोरेण भयंकरेण उरसि विद्यमानेन अत एव
सुदर्शिना द्रष्टव्येन एकेन नयनेनोपलक्षितं लेलिहानं स्ववक्रमिति शेषः,
महाघोरान् ऋक्षादीन् भक्षयन्तं योजनमायतौ विस्तृतौ घोरौ भुजौ विकुर्वन्तं
विविधं क्षिपन्तं कराभ्याम् ऋक्षादीन् अनेकान् बहून् मृगयूथपाँश्च गृह्य
गृहीत्वा आकर्षन्तं विकर्षन्तमनीप्सितान् त्यजन्तं प्रपन्नयोः समीपं
प्राप्तयोर्भ्रात्रोः रामलक्ष्मणयोः पन्थानमावृत्य स्थितं महान्तं
विलक्षणस्वरूपवत्त्वात्प्रशंसनीयं दारुणं हिंसकम् अत एव भीमं भयोत्पादकं
भुजाभ्याम् आकर्षणप्रसारितहस्ताभ्यां संवृतं संयुक्तं संस्थानात् स्थितेरेव
घोरप्रदर्शनं कबन्धं तौ रामलक्ष्मणौ क्रोशमात्रं समतिक्राम्य मार्गान्तरेण
गत्वा ददर्शतुः ददृशतुः । श्लोकसप्तकमेकान्वयि  ॥  ३।६९।२८३४  ॥   

  

स इति । महाबाहुः स कबन्धः विपुलौ भुजौ प्रसार्य सहितौ राघवौ पीडयन् बलात्
हठात् जग्राह  ॥  ३।६९।३५  ॥   

  

खड्गिनाविति । दृढधन्वानौ दृढे धनुषी ययोस्तौ तिग्मं तेजो ययोः कृष्यमाणौ
भ्रातरौ विवशं कबन्धाधीनत्वं प्राप्तौ बभूवतुरिति शेषः  ॥  ३।६९।३६  ॥   

  

तत्रेति । तत्र तस्मिन् समये शूरो राघवो धैर्यात् हेतोर्न विव्यथे । शूरो
लक्ष्मणस्तु बाल्यात् राक्षसबाहुना आच्छादनात् हेतोः अनाश्रयात्
रामरूपाश्रयाराहित्यात् रामस्यास्वस्थत्वेन प्रतापमानादित्यर्थः,
हेतोर्विव्यथे  ॥  ३।६९।३७  ॥   

  

उवाचेति । विषण्णो राघवानुजो लक्ष्मणः राघवमुवाच । तद्वचनाकारमाह--हे वीर
राक्षसस्य वशमधीनत्वं गतं प्राप्तम् अत एव विवशमविगतकान्तिं मां पश्य  ॥ 
३।६९।३८  ॥   

  

स्वव्यथां बोधयितुं राममाह--मयेति । मां भूतबलिं दत्त्वा पिशाचाकारराक्षसाय
समर्प्येत्यर्थः, एकेन मया निर्युक्तो वियुक्तस्त्वं पलायस्व राक्षसमिति
शेषः, अत एव यथासुखं परिमुञ्चस्व आत्मानमिति शेषः । मां भूतबलिं
दत्त्वेत्यनेन मां प्राप्य संतोषप्राप्त्या पराक्रमात् राक्षसो
निवर्तिष्यते इति सूचितं तेन सीतान्वेषणे विलम्बो न कार्य इति ध्वनितं तेन
लक्ष्मणस्य सीताविषयकप्रेमातिशयो व्यञ्जितः  ॥  ३।६९।३९  ॥   

  

ननु त्वया विना कथमन्वेषणसिद्धिरित्यत आह--अधीति । अचिरेण अल्पेन कालेन
वैदेहीमधिगन्तासीति मे मतिर्निश्चयः । अर्धं पृथक् । ननु तव सङ्गमः कदा
भवितेत्यत आह--हे काकुत्स्थ तत्रायोध्यायां महीं स्वराज्यं प्रतिलभ्य
सर्वदा नित्यं राज्यस्थस्त्वं मां स्मर्तुमर्हसि । तत्र स्थितेनैव भवता
महानयनोद्योगः कर्तव्य इति व्यञ्जितम्  ॥  ३।६९।४०  ॥   

  

लक्ष्मणेनेति । एवमुक्तो रामः हे वीर त्रासं भयं मा कृथाः हि यतः त्वादृक्
पुरुषः न विषीदति इति सौमित्रिमब्रवीत्  ॥  ३।६९।४१  ॥   

  

एतस्मिन्निति । एतस्मिन्नन्तरे समये दानवोत्तमः कबन्धः रामलक्ष्मणावुवाच ।
दानवोत्तम इत्युक्त्या दनुवंशोद्भवत्त्वे ऽपि कर्मणा राक्षसत्वादन्यत्र
राक्षसोक्तिर्न विरुध्यते  ॥  ३।६९।४२  ॥   

  

तद्वचनाकारमाह--काविति । इमं घोरं देशं प्राप्तौ दैवेन मम भाग्येन चाक्षुषौ
चक्षुर्विषयौ युवां कौ युवामिह किमर्थमागतौ वां युवां कार्यं प्रयोजनं
वदतम् । ऽमम भक्ष्यावुपस्थितौऽ इति भूषणपाठः  ॥  ३।६९।४३४४  ॥   

  

इममिति । क्षुधार्तस्येह तिष्ठतो मम भाग्यात् सबाणचापखङ्गेन
बाणसहितत्त्वापासिभ्यामुपलक्षितौ अत एव तीक्ष्णशृङ्गौ तीक्ष्णशृङ्गविशिष्टौ
ऋषभौ वृक्षभाविव युवामिमं देशमनुप्राप्तौ  ॥  ३।६९।४५  ॥   

  

ननु किमप्राप्त्येत्यत आह--ममेति । हि प्राप्तः ममास्यं मुखं वां युवाम्
अनुसंप्राप्तौ अतो वां युवयोः जीवितं दुर्लभम्, वामिति शब्दावृत्त्या
उभयान्वयि । अर्धं पृथक् । ऽममास्यऽ इति पाठः । तस्येति । कबन्धस्य तद्वचनं
श्रुत्वा परिशुष्यता मुखेनोपलक्षितो राम उवाच  ॥  ३।६९।४६  ॥   

  

तद्वचनाकारमाह--कृछ्रादिति । कृछ्रात् स्वजनत्यागदुःखात् दारुणम्
असह्यमित्यर्थः, कृछ्रतरं सीतावियोगजनिताधिकक्लेशं प्राप्य तां प्रियां
सीतामप्राप्य राक्षसवशेन  

सीतान्वेषणोद्योगमलब्ध्वा जीवितान्ताय
अवध्यतिक्रमणहेतुकायोध्यावासिजीवनविध्वंसाय व्यसनं राक्षसग्रहजनितदुःखं
प्राप्तम्  ॥  ३।६९।४७  ॥   

  

इदानीमस्य रक्षसो ऽपि मरणसमयः प्राप्त इति बोधयन्नाह--कालस्येति । हे
लक्ष्मण सर्वभूतेषु भूतविकारेषु कालस्य सुमहत् वीर्यं विनामकतया स्थितमिति
शेषः, कालवशतयैव सर्वः प्रवर्तत इत्यर्थः, अत एव त्वां मां च व्यसनैः
राक्षसदत्तदुःखैः मोहितौ विकलचित्तौ पश्य एतेन रक्षसामन्तकालः समागत इति
व्यञ्जितम्  ॥  ३।६९।४८  ॥   

  

ननु तर्हि स्वस्वकल्याणार्थं काल एव सर्वैरुपासितव्य इत्यत आह--नेति ।
दैवस्य परमात्मायत्तस्य कालस्य सर्वभूतेषु अतिभारः स्वातन्त्र्येण पोषणं
नास्ति यथा परमात्मेच्छं कल्याणकारक इत्यर्थः । एतेन कल्याणकामैः
परमात्मैवोपास्य इति व्यञ्जितम्  ॥  ३।६९।४९  ॥   

  

ननु तर्हि कालो मास्त्वित्यत आह--शूरा इति । बलवन्तः कृतास्त्राश्च शूराः
कालाभिपन्नाः कालवशं प्राप्ताः सन्तः वालुकसेतव इव सीदन्ति नश्यन्ति । एतेन
प्रत्यक्षसिद्धस्य वस्तुनो बाधकमन्तरापलापः कर्तुमशक्य इति सूचितम्  ॥ 
३।६९।५०  ॥   

  

इतीति । दृढसत्यविक्रमः उदारकीर्तिः रामः सौमित्रिं सौमित्र्युक्तिमवेक्ष्य
आत्मना स्वेच्छयैव स्वां मतिं स्थिरामकरोत् । ऽसौमित्रिमुदारकीर्तिःऽ इति
पाठः  ॥  ३।६९।५१  ॥   

  

इति श्रीमद्वाल्मीकीयरामायणव्याख्याने रामायणशिरोमणावारण्यकाण्डे
एकोनसप्ततितमः सर्गः  ॥  ३।६९  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/3_araNyakANDam/05-sItAnveShaNam/069_ayomukhyAH_karNAdiChedaH.md">
<details><summary><h3>तिलकम् ...{Loading}...</h3></summary>



पश्चिमामित्यत्रोक्तेरुत्तरश्लोके दक्षिणामित्युक्तेर्नैऋ़तीं जग्मतुरिति
लभ्यते  ॥  ३।६९।१  ॥   

  

अविप्रहतं जनाक्षुण्णम्  ॥  ३।६९।२  ॥   

  

गुल्मादिभिः प्रवेष्टितम्, अत एव सर्वत आवृतम्, अत एव दुर्गं दुष्प्रवेशं
गहनं वनरूपं पन्थानं प्रतिपेदतुरित्यन्वयः  ॥  ३।६९।३  ॥   

  

वेगेनातिक्रम्य चलित्वा तन्महारण्यं व्यतियातौ व्यतिक्रम्य गतौ  ॥  ३।६९।४
 ॥   

  

गम्य गत्वा गहनं दुष्प्रवेशम् । क्रौञ्चारण्यं क्रौञ्चारण्याख्यं गहनं
वनमिति वा  ॥  ३।६९।५  ॥   

  

अनेकमेघानां घनः समूहस्तत्प्रख्यं तद्वच्छ्यामम् । सर्वतः प्रहृष्टमिव
पुष्पविकासादिना तद्गतजन्तुहर्षेण वा तस्य प्रहृष्टत्वव्यपदेशः  ॥  ३।६९।६,७
 ॥   

  

क्रौञ्चारण्यमतिक्रम्य तद्वनात्पूर्वेण त्रिक्रोशं गत्वान्तरे मध्येमार्गं
मतङ्गाश्रमं ददृशतुः । अथ घोरत्वादिविशेषणं तद्वनं मतङ्गाश्रमवनं दृष्ट्वा
तत उच्यमानविशेषणां तत्र गिरौ दरीं ददृशाते  ॥  ३।६९।८१०  ॥   

  

तस्याविदूर इति संधिरार्षः तद्दरीसमीपे इत्यर्थः  ॥  ३।६९।११  ॥   

  

बीभत्सां जुगुप्सताम् । परुषत्वचं कर्कशत्वचम् । करालीं तुङ्गशरीराम्
ऽकरालो भीषणे तुङ्गेऽ  ॥  ३।६९।१२  ॥   

  

विकटामतिस्थूलाकारां तत्र तत्रास्थाने ऽपि निम्नोन्नतां वा  ॥  ३।६९।१३  ॥   

  

भ्रातू रामस्याग्रतो व्रजन्तम् । एहि रंस्यावहेत्युक्त्वेत्यत्र इकारलोप
आर्षः । समालम्भत गृहीतवती  ॥  ३।६९।१४  ॥   

  

उपगुह्यालिङ्ग्य । अयोमुखीत्यन्वर्थं नाम । अहं ते तव लाभो
निध्यादिवल्लाभरूपास्मि, त्वं च मे, प्रियो भर्तासि  ॥  ३।६९।१५  ॥   

  

आयुश्चिरं चिरमायुः  ॥  ३।६९।१६  ॥   

  

कर्णनासस्तनमिति समाहारद्वन्द्वः  ॥  ३।६९।१७  ॥   

  

कर्णनासे इति सप्तमी  ॥  ३।६९।१८  ॥   

  

तस्यां गतायां पश्चाद्भजन्तौ गहनं दुष्प्रवेशं वनमासेदतुः प्रापतुः  ॥ 
३।६९।१९,२०  ॥   

  

बाहुर्वामः । अनिष्टानि तत्सूचकानि  ॥  ३।६९।२१  ॥   

  

सज्जीभव यत्तो भव । संभ्रमं भयम्  ॥  ३।६९।२२  ॥   

  

ततः कंचिच्छकुनमप्याहएष इति । वञ्चुलकः कण्ठवालः । ऽवञ्जुलकःऽ इत्यपि
पाठान्तरम् । अनेन युद्धमवश्यंभावि जयश्चेत्युभयं सूचितम्  ॥  ३।६९।२३  ॥   

  

अन्वेषतोः सीतामिति शेषः । ओजसा सामर्थ्येन  ॥  ३।६९।२४  ॥   

  

तद्गहनं वनमत्यन्तं मातरिश्वना संवेष्टितं व्याप्तमिव जातम् । ततस्तस्य
वनस्य मध्ये शब्दो ऽभवत्  ॥  ३।६९।२५  ॥   

  

तं शब्दं काङ्क्षमाणः तदुत्पत्तिनिमित्तं काङ्क्षमाणः  ॥  ३।६९।२६  ॥   

  

आसेदतुर्ददृशतुः । विवृद्धं विवृद्धाकारम् अशिरोग्नीवमदृश्यमानशिरोग्रीवम्
अत एव कबन्धमन्वर्थतन्नामक्रम् उदरेमुखम् "अमूर्धमस्तकात्" इत्यलुक्  ॥ 
३।६९।२७  ॥   

  

निशितैरित्यस्य विवरणम्--तीक्ष्णैरिति । उपलक्षितमिति शेषः ।
ऽरोमभिर्निबिडैस्तीक्ष्णैःऽ इति क्वचित्पाठः  ॥  ३।६९।२८  ॥   

  

उच्यमानविशेषणेन ललाटस्थेनैकेन
नयनेनोरःप्रदेशान्तर्गतशिरस्त्वादुरस्युरःप्रदेशे ऽन्तरुपलभ्यमानेन
नयनेनोपलक्षितं मुखं लेलिहानम् । महापक्ष्मेणेत्यार्षम्  ॥  ३।६९।२९,३०  ॥   

  

विकुर्वाणं विक्षिपन्तम्  ॥  ३।६९।३१  ॥   

  

आकर्षन्तमिष्टान्मृगानाभिमुख्येन कर्षन्तम् अनिष्टान्मृगान्मुञ्चन्तम्  ॥ 
३।६९।३२  ॥   

  

प्रपन्नयोः पन्थानमिति शेषः । आवृत्य स्थितं तं ज्ञात्वा तद्भुजवेष्टनं
समतिक्रम्य दूरे स्थितौ तं क्रोशमात्रं ददर्शतुः  ॥  ३।६९।३३  ॥   

  

भुजाभ्यां जन्तून्संवृणोतीति भुजसंवृतम् ।
संस्थानाद्देहस्थित्याशिरस्कत्वलक्षणकबन्धवत्स्थितम्  ॥  ३।६९।३४  ॥   

  

सहितौ नैकमपि सुक्त्वेत्यर्थः  ॥  ३।६९।३५  ॥   

  

तिग्मतेजौ तीक्ष्णतेजसौ तादृशवेषधरावित्यर्थः । विवशं प्राप्तौ बलात्कर्षणं
प्राप्तौ  ॥  ३।६९।३६  ॥   

  

तत्र तस्यामवस्थायाम् अनाश्रयात् धैर्यस्येति शेषः धैर्यानालम्बनादित्यर्थः
। तत्र हेतुर्बाल्यं बालबुद्धित्वं शुद्धसत्त्वाप्रधानत्वम् ।
ऽअनाश्रयत्वात्ऽ इति पाठे आश्रयभूतस्य रामस्यापि कबन्धभूजावृतत्वादिति भावः
 ॥  ३।६९।३७,३८  ॥   

  

निर्युक्तो निर्योजितरक्षोबलिः संस्त्वं किंचित्स्ववशमात्मानं परिमुच्यस्व
पलायनेनेति शेषः । तस्यैव विवरणमुत्तरार्धम्मां हीति । भूतबलिम्
महाभूताकाररक्षसे बलिमित्यर्थः  ॥  ३।६९।३९  ॥   

  

अधिगन्ता प्राप्ता  ॥  ३।६९।४०,४१  ॥   

  

एतस्मिन्नन्तरं इति । लक्ष्मणविषादीनवृत्तिफलकरामाश्वासनसमये इति शेषः  ॥ 
३।६९।४२,४३  ॥   

  

दैवेन दैवगत्या मम चाक्षुषौ चक्षुर्गौचरौ  ॥  ३।६९।४४  ॥   

  

एवं कार्यादिकं पृष्ट्वा तदुपेक्ष्य स्वप्रयोजनं संपन्नमित्याहइमं देशमिति
। इह तिष्ठतः क्षुधार्तस्य मम भाग्यादिमं देशमनुप्राप्तौ  ॥  ३।६९।४५  ॥   

  

ततः किं तत्राहदुर्लभमिति  ॥  ३।६९।४६  ॥   

  

मुखेन परिशुष्यतोपलक्षितं लक्ष्मणमुवाचहे सत्यविक्रम
कृच्छ्रात्कष्टात्कष्टतरं राज्यभ्रंशवनवासप्रियापहारादि प्राप्य
स्थितयोरावयोस्तां प्रियामप्राप्यैव जीवितान्तायेदं व्यसनं प्राप्तम् ।
यदेवमतः सर्वेष्वपि भूतेषु कालस्य वीर्यं सुमहत् अनर्गलप्रचारमस्तीति शेषः
 ॥  ३।६९।४७,४८  ॥   

  

कुतः,यतः--त्वां चेति । महाबलपराक्रमावपि व्यसनैर्दुःखैर्मोहितौ कालः
करोतीति पश्य । उक्तार्थस्यैव प्रपञ्चःनहीति । ऽनातिऽ इति पाठान्तरम्  ॥ 
३।६९।४९,५०  ॥   

  

उदग्रविक्रम उत्कटपराक्रमो रामः सौमित्रिमवेक्ष्य दीनमिति शेषः, स्वां
मतिमात्मना ऽ ऽत्मवैभवेन स्थिरामकरोत् ईषदपि विषादं न प्राप्तवानित्यर्थः ।
अत्र लक्ष्मणस्यापि लोकव्यवहारनाट्यमेवेत्यन्ये  ॥  ३।६९।५१  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽरण्यकाण्डे एकोनसप्ततितमः सर्गः  ॥  ३।६९  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/3_araNyakANDam/05-sItAnveShaNam/069_ayomukhyAH_karNAdiChedaH.md">
<details><summary><h3>द्राविडपाठः ...{Loading}...</h3></summary>


कृत्वैवमुदकं तस्मै प्रस्थितौ रामलक्ष्मणौ।  
अवेक्षन्तौ वने सीतां पश्चिमां जग्मतुर्दिशम् ॥ 3.69.1 ॥   
तौ दिशं दक्षिणां गत्वा शरचापासिधारिणौ।  
अविप्रहतमैक्ष्वाकौ पन्थानं प्रतिपेदतुः ॥ 3.69.2 ॥   
गुल्मैर्वृक्षैश्च बहुभिर्लताभिश्च प्रवेष्टितम्।  
आवृतं सर्वतो दुर्गं गहनं घोरदर्शनम् ॥ 3.69.3 ॥   
व्यतिक्रम्य तु वेगेन व्यालसिंहनिषेवितम्।  
सुभीमं तन्महारण्यं व्यतियातौ महाबलौ ॥ 3.69.4 ॥   
ततः परं जनस्थानात् त्रिक्रोशं गम्य राघवौ।  
क्रौञ्चारण्यं विविशतुर्गहनं तौ महौजसौ ॥ 3.69.5 ॥   
नानामेघघनप्रख्यं प्रहृष्टमिव सर्वतः।  
नानापक्षिगणैर्जुष्टं नानाव्यालमृगैर्युतम् ॥ 3.69.6 ॥   
दिदृक्षमाणौ वैहेहीं तद्वनं तौ विचिक्यतुः।  
तत्र तत्रावतिष्ठन्तौ सीताहरणकर्शितौ ॥ 3.69.7 ॥   
ततः पूर्वेण तौ गत्वा त्रिक्रोशं भ्रातरौ तदा।  
क्रोञ्चारण्यमतिक्रम्य मतङ्गाश्रममन्तरे ॥ 3.69.8 ॥   
दृष्ट्वा तु तद्वनं घोरं बहुभीममृगद्विजम्।  
नानासत्त्वसमाकीर्णं सर्वं गहनपादपम् ॥ 3.69.9 ॥   
ददृशाते तु तौ तत्र दरीं दशरथत्मजौ।  
पातालसमगम्भीरां तमसा नित्यसंवृताम् ॥ 3.69.10 ॥   
आसाद्य तौ नरव्याघ्रौ दर्यास्तस्याविदूरतः।  
ददृशाते महारूपां राक्षसीं विकृताननाम् ॥ 3.69.11 ॥   
भयदामल्पसत्त्वानां बीभत्सां सौद्रदर्शनाम्।  
लम्बोदरीं तीक्ष्णदंष्ट्रां करालां परुषत्वचम् ॥ 3.69.12 ॥   
भक्षयन्तीं मृगान् भीमान् विकटां मुक्तमूर्धजाम्।  
प्रैक्षेतां तौ ततस्तत्र भ्रातरौ रामलक्ष्मणौ ॥ 3.69.13 ॥   
सा समासाद्य तौ वीरौ व्रजन्तं भ्रातुरग्रतः।  
एहि रंस्यावहेत्युक्त्वा समालम्बत लक्ष्मणम् ॥ 3.69.14 ॥   
उवाच चैनं वचनं सौमित्रिमुपगुह्य सा ॥ 3.69.15 ॥   
नाथ पर्वतकूटेषु नदीनां पुलिनेषु च।  
आयुःशेषमिमं वीर त्वं मया सह रंस्यसे ॥ 3.69.16 ॥   
एवमुक्तस्तु कुपितः खड्गमुद्धृत्य लक्ष्मणः।  
कर्णनासौ स्तनौ चास्या निचकर्तारिसूदनः ॥ 3.69.17 ॥   
कर्णनासे निकृत्ते तु विस्वरं सा विनद्य च।  
यथागतं प्रदुद्राव राक्षसी भीमदर्शना ॥ 3.69.18 ॥   
तस्यां गतायां गहनं विशन्तौ वनमोजसा।  
आसेदतुरमित्रघ्नौ भ्रातरौ रामलक्ष्मणौ ॥ 3.69.19 ॥   
लक्ष्मणस्तु महातेजाः सत्त्ववाञ्छीलवाञ्छुचिः।  
अब्रवीत्प्राञ्जलिर्वाक्यं भ्रातरं दीप्ततेजसम् ॥ 3.69.20 ॥   
स्पन्दते मे दृढं बाहुरुद्विग्नमिव मे मनः।  
प्रायशश्चाप्यनिष्टानि निमित्तान्युपलक्षये ॥ 3.69.21 ॥   
तस्मात्सज्जीभवार्य त्वं कुरुष्व वचनं हितम्।  
ममैव हि निमित्तानि सद्यः शंसन्ति सम्भ्रमम् ॥ 3.69.22 ॥   
एष वञ्चुलको नाम पक्षी परमदारुणः।  
आवयोर्विजयं युद्धे शंसन्निव विनर्दति ॥ 3.69.23 ॥   
तयोरन्वेषतोरेवं सर्वं तद्वनमोजसा।  
सञ्जज्ञे विपुलः शब्दः प्रभञ्जन्निव तद्वनम् ॥ 3.69.24 ॥   
संवेष्टितमिवात्यर्थं गगनं मातरिश्वना।  
वनस्य तस्य शब्दोभूद्दिवमापूरयन्निव ॥ 3.69.25 ॥   
तं शब्दं काङ्क्षमाणस्तु रामः कक्षे सहानुजः।  
ददर्श सुमहाकायं राक्षसं विपुलोरसम् ॥ 3.69.26 ॥   
आसेदतुस्ततस्तत्र तावुभौ प्रमुखे स्थितम्।  
विवृद्धमशिरोग्रीवं कबन्धमुदरेमुखम् ॥ 3.69.27 ॥   
रोमभिर्निचितैस्तीक्ष्णैर्महागिरिमिवोच्छ्रितम्।  
नीलमेघनिभं रौद्रं मेघस्तनितनिःस्वनम् ॥ 3.69.28 ॥   
अग्निज्वालानिकाशेन ललाटस्थेन दीप्यता।  
महापक्ष्मेण पिङ्गेन विपुलेनायतेन च ॥ 3.69.29 ॥   
एकेनोरसि घोरेण नयनेनाशुदर्शिना।  
महादंष्ट्रोपपन्नं तं लेलिहानं महामुखम् ॥ 3.69.30 ॥   
भक्षयन्तं महाघोरानृक्षसिंहमृगद्विपान्।  
घोरौ भुजौ विकुर्वाणमुभौ योजनमायतौ ॥ 3.69.31 ॥   
आकर्षन्तं विकर्षन्तमनेकान् मृगयूथपान्।  
स्थितमावृत्य पन्थानं तयोर्भ्रात्रोः प्रपन्नयोः ॥ 3.69.32 ॥   
अथ तौ समभिक्रम्य क्रोशमात्रे ददर्शतुः।  
महान्तं दारुणं भीमं कबन्धं भुजसंवृतम् ॥ 3.69.33 ॥   
कबन्धमिव संस्थानादतिघोरप्रदर्शनम् ॥ 3.69.34 ॥   
स महाबाहुरत्यर्थं प्रसार्य विपुलौ भूजौ।  
जग्राह सहितावेव राघवौ पीडयन्बलात् ॥ 3.69.35 ॥   
खड्गिनौ दृढधन्वानौ तिग्मतेजोवपुर्धरौ।ड्गि भ्रातरौ विवशं प्राप्तौ कृष्यमाणौ महाबलौ ॥ 3.69.36 ॥   
बाल्यादनाश्रयत्वाच्च लक्ष्मणस्त्वतिविव्यथे।  
उवाच च विषण्णः सन् राघवं राघवानुजः ॥ 3.69.37 ॥   
पश्य मां वीर विवशं राक्षसस्य वशं गतम्।  
मयैकेन विनिर्युक्तः परिमुञ्चस्व राघव ॥ 3.69.38 ॥   
मां हि भूतबलिं दत्त्वा पलायस्व यथासुखम् ॥ 3.69.39 ॥   
अधिगन्तासि वैदेहीमचिरेणेति मे मतिः ॥ 3.69.40 ॥   
प्रतिलभ्य च काकुत्स्थ पितृपैतामहीं महीम्।  
तत्र मां राम राज्यस्थः स्मर्तुमर्हिसि सर्वदा ॥ 3.69.41 ॥   
लक्ष्मणेनैवमुक्तस्तु रामः सौमित्रिमब्रवीत्।  
मा स्म त्रासं कृथा वीर न हि त्वादृग्विषीदति ॥ 3.69.42 ॥   
एतस्मिन्नन्तरे क्रूरो भ्रातरौ रामलक्ष्मणौ।  
पप्रच्छ घननिर्घोषः कबन्धो दानवोत्तमः ॥ 3.69.43 ॥   
कौ युवां वृषभस्कन्धौ महाखङ्गधनुर्धरौ।  
घोरं देशमिमं प्राप्तौ मम भक्षावुपस्थितौ ॥ 3.69.44 ॥   
वदतं कार्यमिह वां किमर्थं चागतौ युवाम्।  
इमं देशमनुप्राप्तौ क्षुधार्तस्येह तिष्ठतः ॥ 3.69.45 ॥   
सबाणचापखड्गौ च तीक्ष्णशृङ्गाविवर्षभौ।  
ममास्यमनुमम्प्राप्तौ दुर्लभं जीवितं पुनः ॥ 3.69.46 ॥   
तस्य तद्वचनं श्रुत्वा कबन्धस्य दुरात्मनः।  
उवाच लक्ष्मणं रामो मुखेन परिशुष्यता ॥ 3.69.47 ॥   
कृच्छ्रात्कृच्छ्रतरं प्राप्य दारुणं सत्यविक्रम।  
व्यसनं जीवितान्ताय प्राप्तमप्राप्य तां प्रियाम् ॥ 3.69.48 ॥   
कालस्य सुमहद्वीर्यं सर्वभूतेषु लक्ष्मण।  
त्वां च मां नरव्याघ्र व्यसनैः पश्य मोहितौ ॥ 3.69.49 ॥   
शूराश्च बलवन्तश्च कृतास्त्राश्च रणाजिरे।  
कालाभिपन्नाः सीदन्ति यथा वालुकसेतवः ॥ 3.69.50 ॥   
इति ब्रुवाणो दृढसत्यविक्रमो महायशा दाशरथिः प्रतापवान्।  
अवेक्ष्य सौमित्रिमुदग्रपौरुषं स्थिरां तदा स्वां मतिमात्मनाकरोत् ॥ 3.69.51 ॥   

</details>
</div>
