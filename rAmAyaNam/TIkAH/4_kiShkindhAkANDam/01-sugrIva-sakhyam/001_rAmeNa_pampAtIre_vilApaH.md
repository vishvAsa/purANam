+++
title = "००१ रामेण पम्पातीरे विलापः"
title_english = "001 Sri Rama at Pampa Lake lamenting for Seetha"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-001-Rama_Vilapaha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/01-sugrIva-sakhyam/001_rAmeNa_pampAtIre_vilApaH.md">
<details><summary><h3>IITK ...{Loading}...</h3></summary>

Description of the enchanting environs of Pampa -- dejected Rama laments
-- Lakshmana urges Rama to pick up courage -- Rama and Lakshmana proceed
towards Rishyamuka -- Sugriva sees Rama and Lakshmana and gets alarmed



#### श्लोकः
##### मूलम्
स तां पुष्करिणीं गत्वा पद्मोत्पलझषाकुलाम्।  
रामस्सौमित्रि सहितो विललापाकुलेन्द्रियः॥4.1.1॥

##### शब्दार्थः
सौमित्रिसहितः together with Saumitri, सः that, रामः Rama, पद्मोत्पलझषाकुलाम् filled with lotuses, lilies and fishes, पुष्करिणीम् to the lake, गत्वा arrived, आकुलेन्द्रियः one (Rama) who is with afflicted senses, विललाप lamented.

##### आङ्ग्लानुवादः
Arriving with Laksmana at the lake filled with lotuses, lilies and fishes, Rama, his senses oppressed, burst into tears.



#### श्लोकः
##### मूलम्
तस्य दृष्ट्वैव तां हर्षादिन्द्रियाणि चकम्पिरे।  
स कामवशमापन्नस्सौमित्रिमिदमब्रवीत्॥4.1.2॥

##### शब्दार्थः
तस्य there, ताम् that, दृष्ट्वैव on sighting, हर्षात् out of joy, इन्द्रियाणि senses, चकम्पिरे shook, सः he, कामवश obsessed with love for Sita, आपन्नः gone, सौमित्रिम् to Saumitri, इदम् this, in the following manner,  अब्रवीत् said.

##### आङ्ग्लानुवादः
He was glad to see it but sad at the thought of Sita. His passion stirred, his senses shaken, he said this to Saumitriः



#### श्लोकः
##### मूलम्
सौमित्रे शोभते पम्पा वैदूर्यविमलोदका।  
फुल्लपद्मोत्पलवती शोभिता विविधैर्द्रुमैः॥4.1.3॥

##### शब्दार्थः
सौमित्रे O Saumitri,वै2दू2र्यविमलोदका water clear as Vaidurya, फुल्लपद्मोत्पलवती with lilies and lotuses in bloom, विविधैः with varieties of, द्रुमैः trees, शोभिता adorned with, पम्पा Pampa lake, शोभते  looks beautiful

##### आङ्ग्लानुवादः
'O Saumitri Pampa looks beautiful with its water clear as vaidurya, its lilies and lotuses in full bloom and its trees in all their variety.



#### श्लोकः
##### मूलम्
सौमित्रे पश्य पम्पायाः काननं शुभदर्शनम्।  
यत्र राजन्ति शैला वा द्रुमास्सशिखरा इव॥4.1.4॥

##### शब्दार्थः
सौमित्रे O Saumitri, पम्पायाः of Pampa, शुभदर्शनम् pleasant (view) to the eyes, काननम् forest, पश्य look see, यत्र where, द्रुमाः trees, सशिखराः with high branches, शैलाः mountains इव like, राजन्ति glitter (appear splendid)

##### आङ्ग्लानुवादः
'O Saumitri look at the pleasant forest around Pampa where trees stand splendid like mountainpeaks.



#### श्लोकः
##### मूलम्
मां तु शोकाभिसन्तप्तं माधवः पीडयन्ति वै।  
भरतस्य च दुःखेन वैदेह्या हरणेन च॥4.1.5॥

##### शब्दार्थः
भरतस्य दुःखेन Bharata's sorrow, वैदेह्या हरणेन Vaidehi's abduction, शोकाभिसन्तप्तम् tormented with sorrow, मां तु me  indeed, माधवः spring, पीडयन्ति is tormenting.

##### आङ्ग्लानुवादः
Already saddened due to the abduction of Sita and plight of Bharata, I am tormented by Spring.



#### श्लोकः
##### मूलम्
शोकार्तस्यापि मे पम्पा शोभते चित्रकानना।  
व्यवकीर्णा बहुविधैः पुष्पैश्शीतोदका शिवा॥4.1.6॥

##### शब्दार्थः
चित्रकानना by the wonderful forest, बहुविधैः many kinds, पुष्पैः flowers, व्यवकीर्णाः scattered with, शीतोदकाः cool water, शिवा auspicious, पम्पा Pampa, शोकार्तस्यापि though stricken with grief, मे to me, शोभते delightful

##### आङ्ग्लानुवादः
Though stricken with grief, I feel so delighted to see the auspicious Pampa with its wonderful forest and cool water scattered with flowers.



#### श्लोकः
##### मूलम्
नलिनैरपि सञ्छन्ना ह्यत्यर्थशुभदर्शना।  
सर्पव्यालानुचरिता मृगद्विजसमाकुला॥4.1.7॥

##### शब्दार्थः
नलिनैः with lotuses, हिः सञ्छन्नाः indeed covered with, अत्यर्थ शुभदर्शना extremely beautiful सर्पव्यालानुचरिता with vicious serpents moving about, मृगद्विजसमाकुला abounding in beasts and birds

##### आङ्ग्लानुवादः
Abounding in lotuses, birds and beasts and vicious serpents moving about, it looks splendid indeed.



#### श्लोकः
##### मूलम्
अधिकं प्रविभात्येतन्नीलपीतं तु शाद्वलम्।  
द्रुमाणां विविधैः पुष्पैः परिस्तोमैरिवार्पितम्॥4.1.8॥

##### शब्दार्थः
द्रुमाणाम् of the trees, विविधैः पुष्पैः with variety of flowers, परिस्तोमैरिव like a carpet, अर्पितम् spread, एतत् this, नीलपीतम् bluishyellow, शाद्वलम् grass, अधिकम् very much, प्रविभाति shines brightly.

##### आङ्ग्लानुवादः
The bluishyellow grass, dotted with different kinds of flowers fallen from the trees shines like a carpet spread.



#### श्लोकः
##### मूलम्
पुष्पभारसमृद्धानि शिखराणि समन्ततः।  
लताभिः पुष्पिताग्राभिरुपगूढानि सर्वशः॥4.1.9॥

##### शब्दार्थः
समन्ततः all over, पुष्पभारसमृद्धानि trees abundantly loaded with flowers, शिखराणि treetops,  
पुष्पिताग्राभिः with flowers in bloom, लताभिः by creepers, सर्वशः everywhere, उपगूढानि  entwined  covered

##### आङ्ग्लानुवादः
Entwined with flowering creepers the treetops are covered all over with rich loads of flowers.



#### श्लोकः
##### मूलम्
सुखानिलोऽयं सौमित्रे कालः प्रचुरमन्मथः।  
गन्धवान्सुरभिर्मासो जातपुष्पफलद्रुमः॥4.1.10॥

##### शब्दार्थः
सौमित्रे O Saumitri, सुखानिलः gentle breeze, अयं कालः at this time, प्रचुरमन्मथः ecstatic, जातपुष्पफलद्रुमः trees filled with flowers and fruits, सुरभिर्मासः Spring Season (Chaitra, the first Month of Indian calendar), गन्धवान् fragrant

##### आङ्ग्लानुवादः
'O Saumitri it is the season of spring. The trees are laden with fruits and fragrant flowers. Ecstatic blows the gentle freeze.



#### श्लोकः
##### मूलम्
पश्य रूपाणि सौमित्रे वनानां पुष्पशालिनाम्।  
सृजतां पुष्पवर्षाणि तोयं तोयमुचामिव॥4.1.11॥

##### शब्दार्थः
सौमित्रे O Saumitri, पुष्पवर्षाणि showers of flowers, सृजताम् sending forth, पुष्पशालिनाम् वनानाम् of flowering trees, तोयं water, तोयमुचामिव like waterbearing clouds, रूपाणि scenery (forms), पश्य look

##### आङ्ग्लानुवादः
'Look at the flowering trees sending showers of flowers like water dropping from the clouds, O Saumitri



#### श्लोकः
##### मूलम्
प्रस्तरेषु च रम्येषु विविधाः काननद्रुमाः।  
वायुवेगप्रचलिताः पुष्पैरवकिरन्ति गाम्॥4.1.12॥

##### शब्दार्थः
रम्येषु on beautiful, प्रस्तरेषु on the rockyland, विविधाः different kinds of, काननद्रुमाः forest trees, वायुवेगप्रचलिताः shaken by the force of wind, पुष्पैः with flowers, गाम् the earth, अवकिरन्ति spreading all over

##### आङ्ग्लानुवादः
Various forest trees shaken by the force of the wind scatter flowers on the beautiful rocky surface of earth.



#### श्लोकः
##### मूलम्
पतितैः पतमानैश्च पादपस्थैश्च मारुतः।  
कुसुमैः पश्य सौमित्रे क्रीडन्निव समन्ततः॥4.1.13॥

##### शब्दार्थः
सौमित्रे O Saumitri, पतितैः fallen down, पादपस्थैश्च found on the trees, पतमानैः about to drop, कुसुमैः with flowers, मारुतः wind, समन्ततः all over, क्रीडन्निव as if playing, पश्य see

##### आङ्ग्लानुवादः
O Saumitri! look, the breeze appears to be playing with the flowers; that are fallen and that are still on the trees.



#### श्लोकः
##### मूलम्
विक्षिपन्विविधाश्शाखा नगानां कुसुमोत्कचाः।  
मारुतश्चलितस्थानैष्षट्पदैरनुगीयते॥4.1.14॥

##### शब्दार्थः
नगानाम् of the trees, कुसुमोत्कचाः filled with flowers, विविधाः several, शाखाः branches, विक्षिपन् shaking, मारुतः wind, चलितस्थानैः by the displaced, षट्पदैः bees, अनुगीयते is accompanied with music

##### आङ्ग्लानुवादः
"As the wind shakes the flowers off the branches of various trees the bees bumble in tune with the (whistling) wind.



#### श्लोकः
##### मूलम्
मत्तकोकिलसन्नादैर्नर्तयन्निव पादपान्।  
शैलकन्दरनिष्क्रान्तः प्रगीत इव चानिलः॥4.1.15॥

##### शब्दार्थः
शैलकन्दरनिष्क्रान्तः coming out of the mountain caves, अनिलः wind, मत्तकोकिलसन्नादैः with the voices of intoxicated cuckoos, पादपान् tress, नर्तयन्निव as if making them dance, प्रगीत इव च and as if singing well.

##### आङ्ग्लानुवादः
"As if the trees are dancing to the music of the cuckoos and to the sound of the wind coming out of the mountain-caves.



#### श्लोकः
##### मूलम्
तेन विक्षिपताऽत्यर्थं पवनेन समन्ततः।  
अमी संसक्तशाखाग्रा ग्रथिता इव पादपाः॥4.1.16॥

##### शब्दार्थः
समन्ततः all over, अत्यर्थम् strong, विक्षिपता shaken, पवनेन by the wind, संसक्तशाखाग्राः the tops of trees joined together, अमी these, पादपाः trees, ग्रथिता इव as if knitted together.

##### आङ्ग्लानुवादः
"Shaken by the strong wind all over, the tops of trees look as if they are knitted together.



#### श्लोकः
##### मूलम्
स एष सुखसंस्पर्शो वाति चन्दनशीतलः।  
गन्धमभ्यवहन्पुण्यं श्रमापनयनोऽनिलः॥4.1.17॥

##### शब्दार्थः
सः एष अनिलः this wind, सुखसंस्पर्शः with gentle touch, चन्दनशीतलः cool like sandal, पुण्यम् pure, गन्धम् fragrance, अभ्यवहन् while carrying, श्रमापनयनः removing fatigue, वाति is  blowing.

##### आङ्ग्लानुवादः
'The gentle touch of the breeze that blows, cool like sandalwood, full of pure fragrance, takes away the fatigue of the body.



#### श्लोकः
##### मूलम्
अमी पवनविक्षिप्ता विनदन्तीव पादपाः।  
षट्पदैरनुकूजन्तो वनेषु मधुगन्धिषु॥4.1.18॥

##### शब्दार्थः
मधुगन्धिषु fragrant with honey, वनेषु in the forest, पवनविक्षिप्ताः swayed by the wind, अमी these, पादपाः trees, अनुकूजन्ति him, षट्पदैः of bees, विनदन्तीव  as though sounding.

##### आङ्ग्लानुवादः
As if the trees are singing, swayed by the wind, while the bees in the forest, fragrant with honey, hum in tune.



#### श्लोकः
##### मूलम्
गिरिप्रस्थेषु रम्येषु पुष्पवद्भिर्मनोरमैः।  
संसक्तशिखराश्शैला विराजन्ते महाद्रुमैः॥4.1.19॥

##### शब्दार्थः
रम्येषु scenic, गिरिप्रस्थेषु mountain ranges, पुष्पवद्भिः flowers in bloom, मनोरमैः delightful, महाद्रुमैः huge trees, संसक्तशिखराः mountainpeaks touching each other, शैलाः mountains, विराजन्ते are splendid

##### आङ्ग्लानुवादः
'The huge trees in the scenic mountainranges look delightful with their blossoms touching the peaks.



#### श्लोकः
##### मूलम्
पुष्पसञ्छन्नशिखरा मारुतोत्क्षेपचञ्चलाः।  
अमी मधुकरोत्तंसाः प्रगीता इव पादपाः॥4.1.20॥

##### शब्दार्थः
पुष्पसञ्छन्नशिखराः treetops covered with flowers, मारुतोत्क्षेपचञ्चलाः shaken by the restless wind, मधुकरोत्तंसाः turbaned by black bees, अमी these, पादपाः trees, प्रगीताः singing, इव like

##### आङ्ग्लानुवादः
With the tops of trees covered with flowers, the black bees hovering (humming) over them, the trees, shaken by the restless wind look like singers. (The trees with the top decked with flowers, the bees like black hair on the head swaying in the wind look like dancing and singing)



#### श्लोकः
##### मूलम्
सुपुष्पितांस्तु पश्येमान्कर्णिकारांत्समन्ततः।  
हाटकप्रतिसञ्छन्नान्नरान्पीताम्बरानिव॥4.1.21॥

##### शब्दार्थः
समन्ततः everywhere, सुपुष्पितान् well blossomed, हाटकप्रतिसञ्छन्नान् adorned with golden ornaments, पीताम्बरान् clad in yellow silk, नरानिव like people, एतान् these, कर्णिकारान् Karnikara, पश्य see.

##### आङ्ग्लानुवादः
'See these Karnikaras in full bloom all over, looking like people clad in yellow silk adorned with golden ornaments.



#### श्लोकः
##### मूलम्
अयं वसन्तस्सौमित्रे नानाविहगनादितः।  
सीतया विप्रहीनस्य शोकसन्दीपनो मम॥4.1.22॥

##### शब्दार्थः
सौमित्रे O Saumitri, नानाविहगनादितः filled with sounds of several kinds of birds, अयं वसन्तः this spring season, सीतया with Sita, विप्रहीनस्य of a man separated, मम for me, शोकसन्दीपनः kindles anguish

##### आङ्ग्लानुवादः
'O Saumitri this spring season resonating with the sounds of several kinds of birds, kindles my anguish as I am separated from Sita.



#### श्लोकः
##### मूलम्
मां हि शोकसमाक्रान्तं सन्तापयति मन्मथः।  
हृष्टः प्रवदमानश्च ममाह्वयति कोकिलः॥4.1.23॥

##### शब्दार्थः
शोकसमाक्रान्तम् to one (Rama) who is overcome with sorrow, माम् me, मन्मथः cupid (Manmatha, the god of love), सन्तापयति torments, हृष्टः happy, प्रवदमानः making fun, कोकिलः cuckoo, ममाह्वयति inviting me

##### आङ्ग्लानुवादः
'Kandarpa (Cupid) torments me while I am already griefstricken. The Cuckoo with his challenging cheerfulness mocks me.



#### श्लोकः
##### मूलम्
एष दात्यूहको हृष्टो रम्ये मां वननिर्झरे।  
प्रणदन्मन्मथाविष्टं शोचयिष्यति लक्ष्मण॥4.1.24॥

##### शब्दार्थः
लक्ष्मण Lakshmana, रम्ये in a beautiful, वननिर्झरे in waterfall, हृष्टः joyous, प्रणदन् while clucking, एषः this, दात्यूहकः a swamphen (a marshbird), gallinule (water crow),  मन्मथाविष्टम् tormented by love, माम् me, शोचयिष्यति is troubling

##### आङ्ग्लानुवादः
'Lakshmana, while I am already lovestricken, the swamphen (gallinule, a marshbird) troubles me with its joyous cackles in the beautiful foreststream.



#### श्लोकः
##### मूलम्
श्रुत्वैतस्य पुरा शब्दमाश्रमस्था मम प्रिया।  
मामाहूय प्रमुदिताः परमं प्रत्यनन्दत॥4.1.25॥

##### शब्दार्थः
पुरा earlier, आश्रमस्था a lady in the hermitage, मम प्रिया my beloved, एतस्य its, शब्दम् sound,  
श्रुत्वा on hearing, प्रमुदिता very gladly, माम् to me, आहूय after calling me, परमम् greatly, प्रत्यनन्दत rejoiced

##### आङ्ग्लानुवादः
'While in the hermitage in the past, my beloved was very glad to hear such sounds, invite me to join her and rejoice again.



#### श्लोकः
##### मूलम्
एवं विचित्राः पतगा नानारावविराविणः।  
वृक्षगुल्मलताः पश्य सम्पतन्ति समन्ततः॥4.1.26॥

##### शब्दार्थः
एवम् in this way, विचित्राः wonderful, नानारावविराविणः with sounds of different kinds, पतगाः birds, ततस्ततः here and there, वृक्षगुल्मलताः towards trees, shrubs and vines, सम्पतन्ति they are  flying, पश्य you see.

##### आङ्ग्लानुवादः
'See, the different kinds of birds flying towards trees, shrubs and vines making wonderful sounds all over.



#### श्लोकः
##### मूलम्
विमिश्रा विहगाः पुम्भिरात्मव्यूहाभिनन्दिताः।  
भृङ्गराजप्रमुदितास्सौमित्रे मधुरस्वनाः॥4.1.27॥

##### शब्दार्थः
विहगाः female birds, पुम्भिः male birds, विमिश्राः united with, आत्मव्यूहाभिनन्दिताः praised by their flock, भृङ्गराजप्रमुदिताः enjoying the sounds of large black bees, मधुरस्वनाः singing sweetly.

##### आङ्ग्लानुवादः
'O Lakshmana the female birds praised by their flocks, are united with their male partners. Enjoying the sweet sounds of large black bees, they are singing melodiously.



#### श्लोकः
##### मूलम्
दात्यूहरतिविक्रन्दैः पुंस्कोकिलरुतैरपि।  
स्वनन्ति पादपाश्चेमे ममानङ्गप्रदीपनाः॥4.1.28॥

##### शब्दार्थः
पादपाश्चेमे these trees, दात्यूहरतिविक्रन्दैः by the cackles of swamphens, पुंस्कोकिलरुतैरपि and also by the voices of the male cuckoos, मम to me, अनङ्गप्रदीपना kindling my passion, स्वनन्ति  making sounds.

##### आङ्ग्लानुवादः
These trees seem to enkindle my passion through all sorts of sounds like the loud cackle of swamphens and the sweet warble of the male cuckoos.



#### श्लोकः
##### मूलम्
अशोकस्तबकाङ्गारष्षट्पदस्वननिःस्वनः।  
मां हि पल्लवताम्रार्चिर्वसन्ताग्निः प्रधक्ष्यति॥4.1.29॥

##### शब्दार्थः
अशोकस्तबकाङ्गारः cluster of Asoka flowers are charcoals, षट्पदस्वननिःस्वनः sounds of humming bees, पल्लवताम्रार्चिः coppercoloured tender leaves are flames, वसन्ताग्निः fire of spring, माम् to me, प्रधक्ष्यति हि  it is consuming indeed

##### आङ्ग्लानुवादः
'The fire of spring with clusters of Asoka flowers as its charcoal, its coppercoloured tender leaves as flames, the buzz of bees as its crackle will, as if, consume me.



#### श्लोकः
##### मूलम्
न हि तां सूक्ष्मपक्ष्माक्षीं सुकेशीं मृदुभाषिणीम्।  
अपश्यतो मे सौमित्रे जीवितेऽस्ति प्रयोजनम्॥4.1.30॥

##### शब्दार्थः
सौमित्रे O Saumitri, सूक्ष्मपक्ष्माक्षीम् a lady with delicate eyelashes, सुकेशीम् a lady with beautiful hair, मृदुभाषिणीम् sweettongued, ताम् she, अपश्यतः not seeing her, मे my, जीविते in life, प्रयोजनम् अस्ति  is there any meaning?

##### आङ्ग्लानुवादः
'O Saumitri my life is meaningless if I cannot see my beloved Sita with her delicate eyelashes, beautiful locks of hair and her sweet voice.



#### श्लोकः
##### मूलम्
अयं हि दयितस्तस्याः कालो रुचिरकाननः।  
कोकिलाकुलसीमान्तो दयिताया ममानघ॥4.1.31॥

##### शब्दार्थः
अनघ O Sinless one, मम to me, दयितायाः to my beloved wife, तस्याः of  her, रुचिरकाननः beautiful forest, कोकिलाकुलसीमान्तः cockoos crowding the skirts, अयम् this, कालः (Spring) time, दयितः dear

##### आङ्ग्लानुवादः
'O sinless one, the spring season is dear to my beloved Sita when the outskirts of the forest are filled with voices of the cockoo.



#### श्लोकः
##### मूलम्
मन्मथाऽयाससम्भूतो वसन्तगुणवर्धितः।  
अयं मां धक्ष्यति क्षिप्रं शोकाग्निर्नचिरादिव॥4.1.32॥

##### शब्दार्थः
मन्मथाऽयाससम्भूतः rising from the tormenting love, अयम् this, शोकाग्निः fire of grief, वसन्तगुणवर्धितः enhanced by effects of spring, माम् me, क्षिप्रम् surely, नचिरादिव very soon, धक्ष्यति it will consume me

##### आङ्ग्लानुवादः
'The fire of grief ignited by Kandarpa (the god of love), enhanced by the effects of spring will certainly consume me soon.



#### श्लोकः
##### मूलम्
अपश्यतस्तां दयितां पश्यतो रुचिरद्रुमान्।  
ममायमात्मप्रभवो भूयस्त्वमुपयास्यति॥4.1.33॥

##### शब्दार्थः
तां दयिताम् beloved wife, अपश्यतः unable to see, रुचिरद्रुमान् delighting trees, पश्यतः  seeing, मम to me, अयम् this, आत्मप्रभवः resplendent in me, भूयस्त्वम् growth, उपयास्यति will gain

##### आङ्ग्लानुवादः
'Unable to see my beloved wife, the very sight of these lovely trees intensifies my love for her who shines resplendent in me.



#### श्लोकः
##### मूलम्
अदृश्यमाना वैदेही शोकं वर्धयते मम।  
दृश्यमानो वसन्तश्च स्वेदसंसर्गदूषकः॥4.1.34॥

##### शब्दार्थः
अदृश्यमाना not seen by me, वैदेही Vaidehi, मम my, शोकम् grief, वर्धयति will intensify, स्वेदसंसर्गदूषकः takes away the sweat generated by physical union, दृश्यमानः seeing, वसन्तश्च  of spring season.

##### आङ्ग्लानुवादः
'When in place of Vaidehi I see spring (with its cool breeze) that used to take away the sweat generated by sensual enjoyment, my sorrow is intensified.



#### श्लोकः
##### मूलम्
मां ह्यद्य मृगशाबाक्षी चिन्ताशोकबलात्कृतम्।  
सन्तापयति सौमित्रे क्रूरश्चैत्रवनानिलः॥4.1.35॥

##### शब्दार्थः
सौमित्रे Saumitri, मृगशाबाक्षी a fawneyed lady, चिन्ताशोकबलात्कृतम्  sinking in sorrow, माम् me, क्रूरः cruel, चैत्रवनानिलः the breeze of spring forest, अद्य now, सन्तापयति torments, हि indeed

##### आङ्ग्लानुवादः
'O Saumitri the cruel breeze of the spring forest torments me as I am now immersed in grief in the absence of my fawneyed beloved.



#### श्लोकः
##### मूलम्
अमी मयूराश्शोभन्ते प्रनृत्यन्तस्ततस्ततः।  
स्वैः पक्षैः पवनोद्धूतैर्गवाक्षैः स्फाटिकैरिव॥4.1.36॥

##### शब्दार्थः
ततस्ततः here and there, प्रनृत्यन्तः dancing, अमी these, मयूराः peacocks, पवनोद्धूतैः shaken by the wind, स्फाटिकैः crystals, गवाक्षैरिव like windows, स्वैः by their own, पक्षैः with feathers, शोभन्ते are delighting

##### आङ्ग्लानुवादः
'Delightful are the peacocks dancing here and there, their feathers looking like crystal windows flung open by the wind.



#### श्लोकः
##### मूलम्
शिखिनीभिः परिवृतास्ते एते मदमूर्छिताः।  
मन्मथाभिपरीतस्य मम मन्मथवर्धनाः॥4.1.37॥

##### शब्दार्थः
शिखिनीभिः by peahens also, परिवृताः surrounded, मदमूर्छिताः intoxicated with passion, ते एते these peacocks, मन्मथाभिपरीतस्य fallen in love, मम to me, मन्मथवर्धनाः intensifying love

##### आङ्ग्लानुवादः
'The peacocks intoxicated with passion for the peahens surround them intensifying my longing (for Vaidehi).



#### श्लोकः
##### मूलम्
पश्य लक्ष्मण नृत्यन्तं मयूरमुपनृत्यति।  
शिखिनी मन्मथार्तैषा भर्तारं गिरिसानुनि॥4.1.38॥

##### शब्दार्थः
लक्ष्मण Lakshmana, गिरिसानुनि on the mountain slope, मन्मथार्ता love lorn, एषा these, शिखिनी peahen, नृत्यन्तम् to dancing, भर्तारम् to the partner, मयूरम् peacock, उपनृत्यति  is dancing along with, पश्य look

##### आङ्ग्लानुवादः
'Look at the lovelorn peahen, excited by love, dancing on the moutain slope, O Lakshmana  Engrossed in love, she dances for wooing the peacock.



#### श्लोकः
##### मूलम्
तामेव मन्मथाविष्टो मयूरोऽप्युपधावति।  
वितत्य रुचिरौ पक्षौ रुतैरुपहसन्निव॥4.1.39॥

##### शब्दार्थः
मयूरोऽपि peacock also, रुचिरौ enchanting, पक्षौ two wings, वितत्य after spreading, रुतैः with sounds, उपहसन्निव as if laughing at, ताम् एव her only, उपधावति  is running after, मन्मथाविष्टोः  overwhelmed with love

##### आङ्ग्लानुवादः
'Overwhelmed with love, the enchanted peacock, spreading his wings is running after her, making sounds, as though mocking her.



#### श्लोकः
##### मूलम्
मयूरस्य वने नूनं रक्षसा न हृता प्रिया।  
तस्मान्नृत्यति रम्येषु वनेषु सह कान्तया॥4.1.40॥

##### शब्दार्थः
मयूरस्य peacock's, प्रिया beloved, वने in the forest, रक्षसा by the demon, न हृता not abducted, नूनम् surely, तस्मात् therefore, कान्तया सह along with its beloved, रम्येषु in delight, वनेषु in the forests, नृत्यति is dancing

##### आङ्ग्लानुवादः
'The peacock's beloved, for sure, has not been abducted by the demon. Therefore, he is dancing in delight in the forest in the company of his beloved.



#### श्लोकः
##### मूलम्
मम त्वयं विना वासः पुष्पमासे सुदुस्सहः।  
पश्य लक्ष्मण संरागः तिर्यग्योनिगतेष्वपि।  
यदेषा शिखिनी कामाद्भर्तारं रमतेऽन्तिके॥4.1.41॥

##### शब्दार्थः
पुष्पमासे in the season of flowers, वने in the forest, अयम् this, वासः reside, मम तु to me, सुदुस्सहः extremely unbearable, लक्ष्मण Lakshmana, पश्य see, तिर्यग्योनिगतेष्वपि even among the beasts birds संरागः out of deep love, यत् एषा such a one, शिखिनी peahen, कामात् out of love, भर्तारम् her male partner, रमते sports, अन्तिके nearby

##### आङ्ग्लानुवादः
'It is extremely unbearable for me to stay in the forest during this season of flowers (Spring). Look at the passion even among beasts and birds, O Lakshmana And craving for love, the peahen sports near her mate.



#### श्लोकः
##### मूलम्
मामप्येवं विशालाक्षी जानकी जातसम्भ्रमा।  
मदनेनाभिवर्तेत यदि नाऽपहृता भवेत्॥4.1.42॥

##### शब्दार्थः
विशालाक्षी largeeyed lady, जानकी Janaki, अपहृता stolen, न भवेत् यदि if it were not so, मदनेन with love, जातसम्भ्रमा an excited woman, एवम् in this way, मामपि me too, अभिवर्तेत would have remained closer to me

##### आङ्ग्लानुवादः
'Had the largeeyed Janaki not been stolen, she would have also paid advances to me in this manner with all her love and excitement.



#### श्लोकः
##### मूलम्
पश्य लक्ष्मण पुष्पाणि निष्फलानि भवन्ति मे।  
पुष्पभारसमृद्धानां वनानां शिशिरात्यये॥4.1.43॥

##### शब्दार्थः
लक्ष्मण Lakshmana, पश्य look, शिशिरात्यये at the end of winter, पुष्पभारसमृद्धानाम् loaded  with flowers, वनानाम् of the forest, पुष्पाणि flowers, मे my, निष्फलानि भवन्ति are no use

##### आङ्ग्लानुवादः




#### श्लोकः
##### मूलम्
रुचिराण्यपि पुष्पाणि पादपानामतिश्रिया।  
निष्फलानि महीं यान्ति समं मधुकरोत्करैः॥4.1.44॥

##### शब्दार्थः
पादपानाम् of the trees, पुष्पाणि flowers, अतिश्रिया रुचिराण्यपि though very beautiful, निष्फलानि  
are of no use, मधुकरोत्करैः समम् along with the groups of bees, महीम् the ground, यान्ति reach.

##### आङ्ग्लानुवादः
'The trees look enchanting with flowers in full bloom, with bees hovering over them. But the flowers fruitlessly drop down on the ground.



#### श्लोकः
##### मूलम्
नदन्ति कामं शकुना मुदितास्सङ्घशः कलम्।  
आह्वयन्त इवान्योन्यं कामोन्मादकरा मम॥4.1.45॥

##### शब्दार्थः
मुदिताः happy, शकुनाः bird, मम to me, कामोन्मादकराः mad with love, अन्योन्यम् each other, आह्वयन्तः इव as though inviting, सङ्घशः in groups, कलम्  in a sweet Voice, कामम् indeed, नदन्ति they call out

##### आङ्ग्लानुवादः




#### श्लोकः
##### मूलम्
वसन्तो यदि तत्रापि यत्र मे वसति प्रिया।  
नूनं परवशा सीता सापि शोचत्यहं यथा॥4.1.46॥

##### शब्दार्थः
मे प्रिया my beloved, सीता Sita, यत्र whereever, वसति stays, तत्रापि also there, वसन्तः यदि if spring, सा अपि she also, परवशा overwhelmed, अहं यथा like me, शोचति is thinks, नूनम् surely

##### आङ्ग्लानुवादः
'If spring reigns wherever my beloved Sita is, she must have been overwhelmed with similar sad feelings like me.



#### श्लोकः
##### मूलम्
नूनं न तु वसन्तोऽतं देशं स्पृशति यत्र सा।  
कथं ह्यसितपद्माक्षी वर्तयेत्सा मया विना॥4.1.47॥

##### शब्दार्थः
सा she, यत्र wherever, तम् देशम् in the country, वसन्तः Spring, न स्पृशति touches not, नूनम् surely, अयं असितपद्माक्षी lady with eyes like blue lotus, सा Sita, मया विना without me, कथम् how, वर्तयेत्  will she live ?

##### आङ्ग्लानुवादः
'Spring must not have touched the place where she is now staying. Otherwise how could my Sita with eyes like blue lotus live without me?



#### श्लोकः
##### मूलम्
अथवा वर्तते तत्र वसन्तो यत्र मे प्रिया।  
किं करिष्यति सुश्रोणी सा तु निर्भर्त्सिता परैः॥4.1.48॥

##### शब्दार्थः
अथवा or else, मे my, प्रिया beloved, यत्र wherever, वर्तते is staying, तत्र there, वसन्तः spring, वर्तते is present, परैः by the enemies, निर्भर्त्सिता threatened, सा she, सुश्रोणी a lady with beautiful hips, किं करिष्यति what can she do?

##### आङ्ग्लानुवादः
'Or, if there is spring where my beloved lives, what can that lady of beautiful hips do, threatened by enemies.



#### श्लोकः
##### मूलम्
श्यामा पद्मपलाशाक्षी मृदुपूर्वाभिभाषिणी।  
नूनं वसन्तमासाद्य परित्यक्ष्यति जीवितम्॥4.1.49॥

##### शब्दार्थः
श्यामा a lady in youth, पद्मपलाशाक्षी with eyes like lotus petals, मृदु gentle, पूर्वाभिभाषिणी  eager to talk, वसन्तम् spring, आसाद्य experiencing, नूनम् certainly, जीवितम् life, परित्यक्ष्यति will give up

##### आङ्ग्लानुवादः
'Eager to speak with her gentle voice, my young beloved, blessed with eyes like lotus petals, will certainly give up her life, unable to enjoy the spring.



#### श्लोकः
##### मूलम्
दृढं हि हृदये बुद्धिर्मम सम्परिवर्तते।  
नालं वर्तयितुं सीता साध्वी मद्विरहं गता॥4.1.50॥

##### शब्दार्थः
हृदये in the heart, मम to me, बुद्धिः intellect, दृढम् resolved, सम्परिवर्तते exist, मद्विरहम् seperated from me, गता with, साध्वी chaste lady, सीता Sita, वर्तयितुम् to sustain, नालम् no strength

##### आङ्ग्लानुवादः
'My mind makes me feel certain that Sita with her chastity might not be able to live  
separated from me.



#### श्लोकः
##### मूलम्
मयि भावस्तु वैदेह्यास्तत्त्वतो विनिवेशितः।  
ममापि भावस्सीतायां सर्वथा विनिवेशितः॥4.1.51॥

##### शब्दार्थः
वैदेह्याः Sita's, भावः love, मयि in me, तत्त्वतः truly, विनिवेशितः is fixed, मम my, भावः अपि love also, सर्वथा by all means, सीतायाम् in Sita, विनिवेशितः is fixed

##### आङ्ग्लानुवादः
'Sita has her love truly fixed in me. My love for her is equally steadfast.



#### श्लोकः
##### मूलम्
एष पुष्पवहो वायुस्सुखस्पर्शो हिमावहः।  
तां विचिन्तयतः कान्तां पावकप्रतिमो मम॥4.1.52॥

##### शब्दार्थः
पुष्पवहः one which carries flowers, सुखस्पर्शः with gentle touch, हिमावहः one which is cool, एषः this one, वायुः wind, तां कान्ताम् that beautiful Sita, विचिन्तयतः while thinking, मम to me, पावकप्रतिमः appears like fire

##### आङ्ग्लानुवादः
'This cool breeze that carries the fragrance of flowers, that is gentle in its touch feels like fire when I think about my beautiful beloved.



#### श्लोकः
##### मूलम्
सदा सुखमहं मन्ये यं पुरा सह सीतया।  
मारुतस्स विना सीतां शोकं वर्धयते मम॥4.1.53॥

##### शब्दार्थः
पुरा earlier, सीतया सह along with Sita, अहम् I, यम् which, सदा always, सुखम् happy feeling, मन्ये I think, सः मारुतः that wind, सीतां विना without Sita, मम my, शोकं वर्धयते increasing my sorrow

##### आङ्ग्लानुवादः
'The pleasant touch of the wind, which made me happy in the company of Sita intensifies my grief now in her absence.



#### श्लोकः
##### मूलम्
तां विना विहङ्गो यः पक्षी प्रणदितस्तदा।  
वायसः पादपगतः प्रहृष्टमभिनर्दति॥4.1.54॥

##### शब्दार्थः
तदा then, विहङ्गः the birds flying in the sky, प्रणदितः cried out, पक्षी bird, यः वायसः that same crow, तां विना without her, पादपगतः sitting on the tree, प्रहृष्टम् happily, अभिनर्दति is singing joyfully

##### आङ्ग्लानुवादः
'The crow that cried unhappily flying in the sky as if to foretell my separation from Sita, is now on the tree, singing joyfully (suggesting my possible union with Sita).



#### श्लोकः
##### मूलम्
एष वै तत्र वैदेह्या विहगः प्रतिहारकः।  
पक्षी मां तु विशालाक्ष्यास्समीपमुपनेष्यति॥4.1.55॥

##### शब्दार्थः
तत्र there, विहगः the crow, वैदेह्या of Vaidehi, प्रतिहारकः attendant, एषः पक्षी that bird, माम् me, विशालाक्ष्याः  largeeyed (Sita), समीपम् near, उपनेष्यति will take me

##### आङ्ग्लानुवादः
'The same crow attendant on Vaidehi there will take me to my largeeyed beloved.



#### श्लोकः
##### मूलम्
शृणु लक्ष्मण सन्नादं वने मद्विवर्धनम्।  
पुष्पिताग्रेषु वृक्षेषु द्विजानामुपकूजताम्॥4.1.56॥

##### शब्दार्थः
लक्ष्मण Lakshmana, वने in the forest, पुष्पिताग्रेषु वृक्षेषु on the blossoming tree tops, उपकूजताम् of warbling ones, द्विजानाम् of birds, मद्विवर्धनम् that which increases love,  शृणु listen

##### आङ्ग्लानुवादः
'Losten, O Lakshmana to the sweet warblings of the birds on the blossoming treetops of the forest. My love for her (Sita) enhances with their sweet voices.



#### श्लोकः
##### मूलम्
विक्षिप्तां पवनेनैतामसौ तिलकमञ्जरीम्।  
षट्पदस्सहसाऽभ्येति मदोद्धूतामिव प्रियाम्॥4.1.57॥

##### शब्दार्थः
असौ this, षट्पदः honeybee, पवनेन by the wind, विक्षिप्ताम् scattered, तिलकमञ्जरीम् bunch of  
flowers of tilaka, मदोद्धूताम् intoxicated, प्रियामिव like the beloved, सहसा at once, अभ्येति approaches

##### आङ्ग्लानुवादः
'This honeybee is eager to approach the bunch of tilaka flowers in bloom scattered by the wind like a lover advancing towards his passionate beloved.



#### श्लोकः
##### मूलम्
कामिनामयमत्यन्तमशोकश्शोकवर्धनः।  
स्तबकैः पवनोत्क्षिप्तैस्तर्जयन्निव मां स्थितः॥4.1.58॥

##### शब्दार्थः
कामिनाम् of the lovers, अत्यन्तम् very much, शोकवर्धनः increases sorrow, अयम् अशोकः this asoka, पवनोत्क्षिप्तैः scattered by wind, स्तबकैः clusters, माम् me, तर्जयन्निव as if intimidating, स्थितः is making its presence felt

##### आङ्ग्लानुवादः
'This asoka tree increases (by nature) the sorrow of lovers. Perhaps it make its presence felt in order to intimidate me with the clusters of its flowers scattered by the wind.



#### श्लोकः
##### मूलम्
अमी लक्ष्मण दृश्यन्ते चूताः कुसुमशालिनः।  
विभ्रमोत्सिक्तमनसः साङ्गरागा नरा इव॥4.1.59॥

##### शब्दार्थः
लक्ष्मण O Lakshmana, कुसुमशालिनः filled with flowers, अमी these, चूताः Mango trees, विभ्रमोत्सिक्तमनसः men with excited mind, साङ्गरागाः men who applied fragrant unguents, नरा इव like human beings, दृश्यन्ते appear

##### आङ्ग्लानुवादः
'O Lakshmana these mangotrees full of blossoms appear like sexited men who have applied fragrant unguents to their bodies.



#### श्लोकः
##### मूलम्
सौमित्रे पश्य पम्पायाश्चित्रासु वनराजिषु।  
किन्नरा नरशार्दूल विचरन्ति ततस्ततः॥4.1.60॥

##### शब्दार्थः
नरशार्दूल O tiger among brave man, सौमित्रे O Saumitri, पम्पायाः of Pampa, चित्रासु in the  variegated, वनराजिषु forests, किन्नराः kinnaras, ततस्ततः here and there, विचरन्ति are  
wandering, पश्य see

##### आङ्ग्लानुवादः
'O Saumitri O' tiger among men look at the kinnaras wandering here and there, in the wonderful forest around the Pampa lake.



#### श्लोकः
##### मूलम्
इमानि शुभगन्धीनि पश्य लक्ष्मण सर्वशः।  
नलिनानि प्रकाशन्ते जले तरुणसूर्यवत्॥4.1.61॥

##### शब्दार्थः
लक्ष्मण Lakshmana, शुभगन्धीनि of fine fragrance, इमानि these, नलिनानि lotuses, जले सर्वशः all over the water, तरुणसूर्यवत् like the rising Sun, प्रकाशन्ते are glowing, पश्य see

##### आङ्ग्लानुवादः
'O Lakshmana look at these lotuses with fine fragrance all over the water glowing like the rising Sun.



#### श्लोकः
##### मूलम्
एषा प्रसन्नसलिला पद्मनीलोत्पलायुता।  
हंसकारण्डवाकीर्णा पम्पा सौगन्धिकान्विता॥4.1.62॥

##### शब्दार्थः
प्रसन्नसलिला clear water, पद्मनीलोत्पलायुता endowed with red and blue lotuses, हंसकारण्डवाकीर्णा filled with swans and geese, सौगन्धिकान्विता fragrant, एषा this, पम्पा Pampa

##### आङ्ग्लानुवादः
'This Pampa with its water clear and fragrant with red and blue lotuses is filled with swans and geese.



#### श्लोकः
##### मूलम्
जले तरुणसूर्याभैष्षट्पदाहतकेसरैः।  
पङ्कजैश्शोभते पम्पा समन्तादभिसंवृता॥4.1.63॥

##### शब्दार्थः
तरुणसूर्याभैः like the glow of early morning Sun, केसरैः filaments, पङ्कजैः with lotuses, समन्तात् all over, अभिसंवृता fully coverred, जले in water, पम्पा Pampa, शोभते delighting, षट्पदाहतकेसरैः with bees positioned on the filaments.

##### आङ्ग्लानुवादः
'Lake Pampa shines with lotuses with bees on their filaments like the rising sun.



#### श्लोकः
##### मूलम्
चक्रवाकयुता नित्यं चित्रप्रस्तवनान्तरा।  
मातङ्गमृगयूथैश्च शोभते सलिलार्थिभिः॥4.1.64॥

##### शब्दार्थः
नित्यम् always, चक्रवाकयुता full of Chakravaka birds, चित्रप्रस्थवनान्तरा with wonderful forestland, सलिलार्थिभिः those wishing to have water, मातङ्गमृगयूथैश्च by herds of elephants and deer, शोभते looks very beautiful

##### आङ्ग्लानुवादः
'Frequented by the Chakravakas and surrounded by the wonderful forest with thirsty elephants and deer this Pampa looks beautiful.



#### श्लोकः
##### मूलम्
पवनाहतवेगाभिरूर्मिभिर्विमलेऽम्भसि।  
पङ्कजानि विराजन्ते ताड्यमानानि लक्ष्मण॥4.1.65॥

##### शब्दार्थः
लक्ष्मण Lakshmana, विमले अम्भसि in clear water, पवनाहतवेगाभिः struck by the force of the wind, ऊर्मिभिः by waves, ताड्यमानानि propelled, पङ्कजानि lotuses, विराजन्ते splendid.

##### आङ्ग्लानुवादः
'O Lakshmana look at the lotuses in clear water dashing against one another due to waves caused by the force of the wind.



#### श्लोकः
##### मूलम्
पद्मपत्रविशालाक्षीं सततं पङ्कजप्रियाम्।  
अपश्यतो मे वैदेहीं जीवितं नाभिरोचते॥4.1.66॥

##### शब्दार्थः
पद्मपत्रविशालाक्षीम् lady with eyes large like lotus petals, सततम् always, पङ्कजप्रियाम् a lover of lotuses, वैदेहीम् Vaidehi, अपश्यतः not being able to see, मे my, जीवितम् life, नाभिरोचते not desire .

##### आङ्ग्लानुवादः
'Unable to see my beloved with eyes large like totus petals and an ardent lover of lotuses, I have no desire to live.



#### श्लोकः
##### मूलम्
अहो कामस्य वामत्वं यो गतामपि दुर्लभाम्।  
स्मारयिष्यति कल्याणीं कल्याणतरवादिनीम्॥4.1.67॥

##### शब्दार्थः
कामस्य of the god of love, वामत्वम् adverse, अहो oh, यः who, गताम् a lost lady, दुर्लभाम् difficult, अपि even though, कल्याणतरवादिनीम् a lady who speaks very delightfully, कल्याणीम् an auspicious lady, स्मारयिष्यति made to remember.

##### आङ्ग्लानुवादः
'Oh how adversly disposed is the god of love He makes me remember that auspicious lady with a pleasing voice when she is lost and difficult to reach.



#### श्लोकः
##### मूलम्
शक्यो धारयितुं कामो भवेदभ्यागतो मया।  
यदि भूयो वसन्तो मां न हन्यात्पुष्पितद्रुमः॥4.1.68॥

##### शब्दार्थः
पुष्पितद्रुमः trees in bloom, वसन्तः spring, भूयः once again, न हन्यात् it may not strike, यदि if, अभ्यागतः which has arrived, कामः love, मया by me, धारयितुम् to endure , शक्यः possible.

##### आङ्ग्लानुवादः
'If the spring that has set in, with the trees in bloom does not kill me, I have once again to endure the agony of love.



#### श्लोकः
##### मूलम्
यानि स्म रमणीयानि तया सह भवन्ति मे।  
तान्येवारमणीयानि जायन्ते मे तया विना॥4.1.69॥

##### शब्दार्थः
तया सह with her, यानि those, मे to me, रमणीयानि endearing, भवन्ति स्म used to be, तानि those, तया विना without her, अरमणीयानि not delightful, जायन्ते have turned to be so.

##### आङ्ग्लानुवादः
'Whatever was endearing to me earlier in the company of Sita, has turned out to be disenchanting without her.



#### श्लोकः
##### मूलम्
पद्मकोशपलाशानि द्रष्टुं दृष्टिर्हि मन्यते।  
सीताया नेत्रकोशाभ्यां सदृशानीति लक्ष्मण॥4.1.70॥

##### शब्दार्थः
लक्ष्मण Lakshmana, सीतायाः Sita's, नेत्रकोशाभ्याम् both eye lids, दृष्टिः sight, पद्मकोशपलाशानि delicate petals over the buds of lotus, द्रष्टुम् seeing, मन्यते  it appears, सदृशानि  they have  
similar beautiful appearance

##### आङ्ग्लानुवादः
'Seeing the delicate petals around the lotus buds that look like beautiful eyelids of Sita, my eyes crave for them O Lakshmana



#### श्लोकः
##### मूलम्
पद्मकेसरसंसृष्टो वृक्षान्तरविनिस्सृतः।  
निश्श्वास इव सीताया वाति वायुर्मनोहरः॥4.1.71॥

##### शब्दार्थः
पद्मकेसरसंसृष्टः touching the filaments of lotuses, वृक्षान्तरविनिःसृतः blowing through the  trees, मनोहरः pleasant, सीतायाः Sita's, निःश्वासः इव like the breath, वायुः wind, वाति blows.

##### आङ्ग्लानुवादः
'The bleeze that blows through the trees carrying the fragrance of the filaments of lotuses feels pleasant like Sita's breath.



#### श्लोकः
##### मूलम्
सौमित्रे पश्य पम्पाया दक्षिणे गिरिसानुनि।  
पुष्पितां कर्णिकारस्य यष्टिं परमशोभनाम्॥4.1.72॥

##### शब्दार्थः
सौमित्रे O Saumitri, पम्पाया Pampa's, दक्षिणे southward, गिरिसानुनि on the slope of the mountains, कर्णिकारस्य Karnikara's, पुष्पिताम् blossomed, परमशोभनाम् very enchanting, यष्टिम् stem, पश्य see.

##### आङ्ग्लानुवादः
'Look at the very spectacular karnikara tree with its blossmed branches on the mountain slope towards the southern side of Pampa, O Saumitri



#### श्लोकः
##### मूलम्
अधिकं शैलराजोऽयं धातुभिः सुविभूषितः।  
विचित्रं सृजते रेणुं वायुवेगविघट्टितम्॥4.1.73॥

##### शब्दार्थः
धातुभिः with minerals, सुविभूषितः welldecked, अयम् this, शैलराजः king of mountains, वायुवेगविघट्टितम् splattered by the speed of the wind, विचित्रम् colourful, रेणुम् dust particles, अधिकम् plenty, सृजते generates.

##### आङ्ग्लानुवादः
'This king of mountains is rich with plenty of minerals and, therefore, generates  
multicoloured dust particles splattered by the speed of the wind.



#### श्लोकः
##### मूलम्
गिरिप्रस्थास्तु सौमित्रे सर्वतस्सम्प्रपुष्पितैः।  
निष्पत्रैस्सर्वतो रम्यैः प्रदीप्ता इव किंशुकैः॥4.1.74॥

##### शब्दार्थः
सौमित्रे O Saumitri गिरिप्रस्थाः mountain ranges, सर्वतः all over, सम्प्रपुष्पितैः with wellbloomed, निष्पत्रैः with leafless, रम्यैः by the enchanting ones, किंशुकैः with kimsuka  flowers, सर्वतः all over, प्रदीप्ताः are as if illuminated.

##### आङ्ग्लानुवादः
'O Saumitri With leafless kimsuka trees in full bloom all over the mountain ranges they appear beautiful like blazing mountains.



#### श्लोकः
##### मूलम्
पम्पातीररुहाश्चेमे संसक्ता मधुगन्धिनः।  
मालतीमल्लिकाषण्डाः करवीराश्च पुष्पिताः॥4.1.75॥

##### शब्दार्थः
पम्पातीररुहाः grown on the banks of Pampa, संसक्ताः all close to each other, मधुगन्धिनः having sweet fragrance, इमे these, मालतीमल्लिकाषण्डाः करवीराश्च clusters of malati, Mallika  and karaviras, पुष्पिताः in full bloom.

##### आङ्ग्लानुवादः
'Very closely grown on the banks of Pampa, stand malati, mallika and karavira trees with their clusters of fragrant blossoms.



#### श्लोकः
##### मूलम्
केतक्यस्सिन्दुवाराश्च वासन्त्यश्च सुपुष्पिताः।  
माधव्यो गन्धपूर्णाश्च कुन्दगुल्माश्च सर्वशः॥4.1.76॥

##### शब्दार्थः
केतक्यः ketakas सिन्दुवाराश्च sinduvara, वासन्त्यश्च veneral flowers, गन्धपूर्णाः filled with fragrance, माधव्यः madhavi, कुन्दगुल्माश्च kunda bushes, सर्वशः everywhere, सुपुष्पिताः are in full bloom.

##### आङ्ग्लानुवादः
'Fully blossmed ketaka, sinduvara, madhavi and kunda bushes in spring scatter their fragrance everywhere.



#### श्लोकः
##### मूलम्
चिरिबिल्वा मधूकाश्च वञ्जुला वकुलास्तथा।  
चम्पकास्तिलकाश्चैव नागवृक्षास्सुपुष्पिताः॥4.1.77॥  
नीपाश्च वरणाश्चैव खर्जूराश्च सुपुष्पिता।

##### शब्दार्थः
चिरिबिल्वाः chiribilvas, मधूकाश्च madhukas, वञ्जुलाः vanjulas, तथा so also, वकुलाः bakulas, चम्पकाः champaka, तिलकाश्चैव even tilaka, नागवृक्षाश्च nanga trees also, पुष्पिताः in bloom, नीपाश्च kadamba, वरणाश्चैव even varanas, खर्जूराश्च and kharjuras also, सुपुष्पिताः are in full bloom.

##### आङ्ग्लानुवादः
'Chiribilva, madhuka, vanjula, bakula, champaka, tilaka and naga varana and kharjura trees are in full bloom.



#### श्लोकः
##### मूलम्
पद्मकाश्चैव शोभन्ते नीलाशोकाश्च पुष्पिताः।  
लोध्राश्च गिरिपृष्ठेषु सिंहकेसरपिञ्जराः॥4.1.78॥

##### शब्दार्थः
गिरिपृष्ठेषु on the back of the mountains, पुष्पिताः bloomed, पद्मकाश्चैव even lotuses, नीलाशोकाश्च blue asokas, सिंहकेसरपिञ्जराः of golden colour like the lion's mane, लोध्राश्च and lodhra, शोभन्ते  splendid.

##### आङ्ग्लानुवादः
'Lotuses and blue asokas are also in bloom. Lodhra trees on the mountainslopes look golden like the lion's mane.



#### श्लोकः
##### मूलम्
अङ्कोलाश्च कुरण्टाश्च चूर्णकाः पारिभद्रकाः।  
चूताः पाटलयश्चैव कोविदाराश्च पुष्पिताः॥4.1.79॥  
मुचुकुन्दार्जुनाश्चैव दृश्यन्ते गिरिसानुषु।  
केतकोद्दालकाश्चैव शिरीषाः शिंशुपा धवाः॥4.1.80॥

##### शब्दार्थः
अङ्कोलाः ankolas, कुरण्टाश्च kurantas, चूर्णकाः churnakas, पारिभद्रकाः paribhadrakas, चूताः  
mangoes, पाटलयः patalis, कोविदाराश्च kovidaras, मुचुकुन्दाः अर्जुनाः च एव muchukundas, and arjunas, केतकोद्दालकाश्चैव ketakas, uddalakas, शिरीषाः shirishas, शिंशुपाः shimshupas, धवाः dhavas, पुष्पिताः in bloom, गिरिसानुषु on the mountain peaks, दृश्यन्ते they are seen.

##### आङ्ग्लानुवादः
'There are trees like ankola, kuranta, churnaka, paribhadraka, mango, patali, kovidara, muchukunda, arjuna, ketaka, uddalaka, shirisha, shimshupa and shava, all in full bloom on the mountain peaks.



#### श्लोकः
##### मूलम्
शाल्मल्यः किंशुकाश्चैव रक्ताः कुरवकास्तथा॥4.1.81॥  
त्रिनिशा नक्तमालाश्च चन्दनास्स्यन्दनास्तथा।

##### शब्दार्थः
शाल्मल्यः shalmalis, किंशुकाः kimshukas, तथा similarly, रक्ताः red, कुरवकाः kuravakas, तिनिशाः tinisha, नक्तमालाश्च even naktamala, चन्दनाः chandana, तथा similarly, स्यन्दनाः syandana.

##### आङ्ग्लानुवादः




#### श्लोकः
##### मूलम्
पुष्पितान्पुष्पिताग्राभिर्लताभिः परिवेष्टितान्।  
द्रुमान्पश्येह सौमित्रे पम्पाया रुचिरान्बहून्॥4.1.8283॥

##### शब्दार्थः
सौमित्रे O Saumitri, पुष्पितान् to the blossomed, पुष्पिताग्राभिः blossoming tops, लताभिः with creepers, परिवेष्टितान् twined, रुचिरान् beautiful, पम्पायाः banks of Pampa's, बहून् many, द्रुमान् trees, इह here, पश्य see.

##### आङ्ग्लानुवादः
'O Saumitri look at the beauty of these numerous flowering trees on the banks of Pampa, entwining creepers with blooming tops.



#### श्लोकः
##### मूलम्
वातविक्षिप्तविटपान्यथाऽसन्नान्द्रुमानिमान्।  
लतास्समनुवर्तन्ते मत्ता इव वरस्त्रियः॥4.1.84॥

##### शब्दार्थः
वातविक्षिप्तविटपान् the branches of trees are swayed by the wind, यथासन्नान् drawn close, इमान् द्रुमान् these trees, लताः creepers, मत्ताः drunken state, वरस्त्रियः यथा like lovely  
women, समनुवर्तन्ते follow.

##### आङ्ग्लानुवादः
'While the branches of trees swayed by the wind draw close, the creepers follow the trees like lovely women in a drunken state.



#### श्लोकः
##### मूलम्
पादपात्पादपं गच्छन् शैलाच्छैलं वनाद्वनम्।  
वाति नैकरसास्वादस्सम्मोदित इवानिलः॥4.1.85॥

##### शब्दार्थः
अनिलः wind, नैकरसास्वादसम्मोदित इव if contended by relishing all the flavour, पादपात् from one tree, पादपम् to another tree, शैलात् from mountain, शैलम् to another mountain, वनात् from one forest, वनम् to another, गच्छन् while moving, वाति blows.

##### आङ्ग्लानुवादः
'The wind blows from tree to tree, mountain to mountain, and forest to forest as though content to enjoy all the fragrance.



#### श्लोकः
##### मूलम्
केचित्पर्याप्तकुसुमाः पादपा मधुगन्धिनः।  
केचिन्मुकुलसंवीताः श्यामवर्णा इवाबभुः॥4.1.86॥

##### शब्दार्थः
मधुगन्धिनः of sweet fragrance, केचित् some, पादपाः trees, पर्याप्तकुसुमाः with propuse flowers, मुकुलसंवीताः put forth buds, केचित् some, श्यामवर्णा इव as if blue in colour, आबभुः shone.

##### आङ्ग्लानुवादः
'Some trees stood fragrant with profuse flowers and some with buds shining blue.



#### श्लोकः
##### मूलम्
इदं मृष्टमिदं स्वादु प्रफुल्लमिदमित्यपि।  
रागयुक्तो मधुकरः कुसुमेष्वेव लीयते॥4.1.87॥

##### शब्दार्थः
रागयुक्तः fascinated (attracted by sweet fragrance), मधुकरः a bee, इदम् this, मृष्टम् feels soft, इदम् this, स्वादु sweet, इदम् this, प्रफुल्लम् is fullyblossomed, इत्यपि in this way, कुसुमेष्वेव among flowers only, लीयते clasping

##### आङ्ग्लानुवादः
'Fascinated by the flowers, the honeybees cling to one or the other, humming, 'this is soft, this is sweet, and this is fullyblossomed.'



#### श्लोकः
##### मूलम्
निलीय पुनरुत्पत्य सहसाऽन्यत्र गच्छति।  
मधुलुब्धो मधुकरः पम्पातीरद्रुमेष्वसौ॥4.1.88॥

##### शब्दार्थः
पम्पातीरद्रुमेषु among the trees on the bank of Pampa, मधुलुब्धः greedy of honey, असौ this, मधुकरः honeybee, निलीय after resting for a while, पुनः again, उत्पत्य flying, सहसा at once, अन्यत्र other place, गच्छति going.

##### आङ्ग्लानुवादः
'The bees greedy for honey move among the trees on the banks of Pampa. Resting for a while, at one place they fly soon to another.



#### श्लोकः
##### मूलम्
इयं कुसुमसङ्घातैरुपस्तीर्णा सुखाकृता।  
स्वयं निपतितैर्भूमिश्शयनप्रस्तरैरिव॥4.1.89॥

##### शब्दार्थः
स्वयम् on its own, निपतितैः fallen down, कुसुमसङ्घातैः bunches of flowers, शयनप्रस्तरैरिव like a bedstone, उपस्तीर्णा scattered, इयम् this, भूमिः ground, सुखाकृता rendered comfortable.

##### आङ्ग्लानुवादः
'With countless flowers fallen on their own from trees and scattered like a bed of flowers on stone the ground is rendered comfortable enough to relax on.



#### श्लोकः
##### मूलम्
विविधा विविधैः पुष्पैस्तैरेव नगसानुषु।  
विकीर्णै पीतरक्ताहि सौमित्रे प्रस्तराः कृताः॥4.1.90॥

##### शब्दार्थः
सौमित्रे O Saumitri, नगसानुषु on the slopes of mountains, विविधैः with many, (तैः) पुष्पैरेव flowers alone, विकीर्णाः spread, विविधाः several, प्रस्तराः slabs, पीतरक्ता हि yellow and red, कृताः formed

##### आङ्ग्लानुवादः
'O Saumitri varieties of colourful flowers, some red and some yellow, are spread out on the mountain slopes.



#### श्लोकः
##### मूलम्
हिमान्ते पश्य सौमित्रे वृक्षाणां पुष्पसम्भवम्।  
पुष्पमासे हि तरवस्सङ्घर्षादिव पुष्पिताः॥4.1.91॥

##### शब्दार्थः
सौमित्रे O Saumitri, हिमान्ते at the end of winter, पुष्पमासे in Spring, वृक्षाणाम् of the trees, पुष्पसम्भवम् abundance of flowers, पश्य see, तरवः trees, सङ्घर्षादिव competing with each other, पुष्पिताः  have blossomed .

##### आङ्ग्लानुवादः
'Winter has ended and the season of flowers has set in, O Saumitri The trees are full of flowers as if competing with one another.



#### श्लोकः
##### मूलम्
आह्वयन्त इवान्योन्यं नगाष्षट्पदनादिताः।  
कुसुमोत्तंसविटपाश्शोभन्ते बहु लक्ष्मण॥4.1.92॥

##### शब्दार्थः
लक्ष्मण Lakshmana, कुसुमोत्तंसविटपाः trees crowned with flowers, षट्पदनादिताः filled with humming of honeybees, नगाः trees, अन्योन्यम् one another, आह्वयन्तः इव as if they are calling, बहु many, शोभन्ते shine.

##### आङ्ग्लानुवादः
'The trees, crowned with flowers filled with humming bees, look splendid. It appears they are calling one another, O Lakshmana



#### श्लोकः
##### मूलम्
एष कारण्डवः पक्षी विगाह्य सलिलं शुभम्।  
रमते कान्तया सार्धं काममुद्दीपयन्मम॥4.1.93॥

##### शब्दार्थः
एषः this, कारण्डवः पक्षी karandava bird, शुभम् auspicious, सलिलम् waters, विगाह्य after bathing, कामम् love, उद्दीपयन्मम provoking, कान्तया सार्धम् along with the beloved, रमते sporting.

##### आङ्ग्लानुवादः
'This duck, entering into auspicious water, sports with its beloved and incites my love.



#### श्लोकः
##### मूलम्
मन्दाकिन्यास्तु यदिदं रूपमेवं मनोहरम्।  
स्थाने जगति विख्याता गुणास्तस्या मनोरमाः॥4.1.94॥

##### शब्दार्थः
एवम् this way, मनोहरम् captivating, यत् such, इदम् this, रूपम् form, मन्दाकिन्याः of Mandakini, तस्याः its, मनोरमाः beautiful, गुणाः virtues, जगति in the world, विख्याताः famous, स्थाने position.

##### आङ्ग्लानुवादः
'Only Ganga, like Pampa, has such captivating charm. Its beauty and virtues are famous in the world.



#### श्लोकः
##### मूलम्
यदि दृश्येत सा साध्वी यदि चेह वसेमहि।  
स्पृहयेयं न शक्राय नायोध्यायै रघूत्तम॥4.1.95॥

##### शब्दार्थः
रघूत्तम O the best among the Raghu race, साध्वी chaste lady, दृश्येत यदि if found, इह here, वसेमहि यदि we stay here only, शक्राय for Indra's, न स्पृहयेयम् I do not desire the position, अयोध्यायै for Ayodhya, न not.

##### आङ्ग्लानुवादः
'O Lakshmna, the best of the Raghu race, if only that chaste Sita appears, we will stay here. I will not wish for the position of Indra or for Ayodhya.



#### श्लोकः
##### मूलम्
नह्येवं रमणीयेषु शाद्वलेषु तया सह।  
रमतो मे भवेच्चिन्ता न स्पृहाऽन्येषु वा भवेत्॥4.1.96॥

##### शब्दार्थः
हि indeed, एवम् that way, रमणीयेषु in the enchanting, शाद्वलेषु green grassy land, तया सह along with her, रमतः sporting, मे to myself, चिन्ता worry, न भवेत्  not worry, अन्येषु स्पृहा वा or desire for any other pleasure, न भवेत् will not.

##### आङ्ग्लानुवादः
'If I can sport with Sita in this beautiful green grassy land, I will not have any worry, I would not desire for any other pleasure.



#### श्लोकः
##### मूलम्
अमी हि विविधैः पुष्पैस्तरवो रुचिरच्छदाः।  
काननेऽऽस्मिन्विना कान्तां चिन्तामुत्पादयन्ति मे॥4.1.97॥

##### शब्दार्थः
रुचिरच्छदाः with beautiful leaves, अमी these, तरवः trees, विविधैः with many kinds of, पुष्पैः with flowers, अस्मिन् in this, कानने in the forest, कान्तां विना separated from wife, मे to me,  
चिन्ताम् worry, उत्पादयन्ति bringing about.

##### आङ्ग्लानुवादः
'These trees with their beautiful leaves and varieties of flowers bring me agony as I live in this forest separated from my beloved.



#### श्लोकः
##### मूलम्
पश्य शीतजलां चेमां सौमित्रे पुष्करायुताम्।  
चक्रवाकानुचरितां कारण्डव निषेविताम्॥4.1.98॥

##### शब्दार्थः
सौमित्रे O Saumitri, शीतजलाम् with cool water, पुष्करायुताम् filled with lotuses, चक्रवाकानुचरिताम् with chakravakas flying about, कारण्डवनिषेविताम् frequented by ducks, इमाम् this, पश्य see.

##### आङ्ग्लानुवादः
'O Saumitri look at this lake of cool water filled with, lotuses, chakravakas flying about and ducks floating.



#### श्लोकः
##### मूलम्
प्लवैः क्रौञ्चैश्च सम्पूर्णां महामृगनिषेविताम्।  
अधिकं शोभते पम्पा विकूजद्भिःर्विहङ्गमैः॥4.1.99॥  
दीपयन्तीव मे कामं विविधा मुदिता द्विजाः।  
श्यामां चन्द्रमुखीं स्मृत्वा प्रियां पद्मनिभेक्षणाम्॥4.1.100॥

##### शब्दार्थः
प्लवैः swemming, क्रौञ्चैश्च krauncha, सम्पूर्णां filled, महामृगनिषेविताम् inhabited by big animals, पम्पा Pampa, विकूजद्भिः विहङ्गमैः by warbling birds, अधिकं very much, शोभते looks beautiful, मुदिताः joyous, विविधाः several, द्विजाः birds, श्यामाम् young lady, चन्द्रमुखीम् Moonfaced, पद्मनिभेक्षणाम् with eyes like lotus, प्रियाम् beloved, स्मृत्वा remembering, मे to me, कामम् passion, दीपयन्तीव burning.

##### आङ्ग्लानुवादः
Pampa, filled with swimming, kraunchas and frequented by big animals looks splendid. The joyous warbling of a variety of birds is highly exciting. They kindle my passion for my young, Moonfaced, lotus eyed beloved.



#### श्लोकः
##### मूलम्
पश्य सानुषु चित्रेषु मृगीभिस्सहितान्मृगान्।  
मां पुनर्मृगशाबाक्ष्या वैदेह्या विरहीकृतम्॥4.1.101॥  
व्यथयन्तीव मे चित्तं सञ्चरन्तस्ततस्ततः।

##### शब्दार्थः
चित्रेषु colourful, सानुषु slopes of mountains, मृगीभिः with female deer, सहितान् accompanied, मृगान् deer, पश्य see, ततस्ततः here and there, सञ्चरन्तः while moving about, मृगशाबाक्ष्या fawneyed, वैदेह्या of Vaidehi, विरहीकृतम् separated from, माम् me, पुनः again, व्यथयन्तीव agonised, मे my, चित्तम् heart.

##### आङ्ग्लानुवादः
Look at the (male) deer happily roaming here and there together with the female deer on the colourful mountain slopes. Separated from the fawneyed Vaidehi, this sight fills my heart with agony.



#### श्लोकः
##### मूलम्
अस्मिन्सानुनि रम्ये हि मत्तद्विजगणायुते।  
पश्येयं यदि तां कान्तां ततस्स्वस्ति भवेन्मम॥4.1.102॥

##### शब्दार्थः
रम्ये in a beautiful spot, मत्तद्विजगणायुते a place filled with flocks of intoxicated flocks of birds, अस्मिन् in this, सानुनि slope, ताम् her, कान्ताम् beloved wife, पश्येयं यदि if I see, मम to me, स्वस्ति auspicious, भवेत् will be.

##### आङ्ग्लानुवादः
'If I find my dear beloved here on these mountain slopes full of passionate birds how happy will I not feel



#### श्लोकः
##### मूलम्
जीवेयं खलु सौमित्रे मया सह सुमध्यमा।  
सेवते यदि वैदेही पम्पायाः पवनं सुखम्॥4.1.103॥

##### शब्दार्थः
सौमित्रे O Saumitri, सुमध्यमा a lady of slender waist, वैदेही Vaidehi, सह along with, पम्पायाः  at Pampa, सुखम् happy, पवनम् breeze, सेवते यदि if only he enjoys, जीवेयं खलु I can be alive.

##### आङ्ग्लानुवादः
'O Saumitri I can be alive and happy if Sita of slender waist enjoys here with me the sweet breeze of Pampa.



#### श्लोकः
##### मूलम्
पद्मसौगन्धिकवहं शिवं शोकविनाशनम्।  
धन्या लक्ष्मण सेवन्ते पम्पोपवनमारुतम्॥4.1.104॥

##### शब्दार्थः
लक्ष्मण Lakshmana, पद्मसौगन्धिकवहम् carrying the fragrance of lotuses, शिवम् auspicious, शोकविनाशनम् destroyer of sorrow, पम्पोप surrounding Pampa, मारुतम् the breeze in the forest, धन्याः blessed ones, सेवन्ते  will enjoy.

##### आङ्ग्लानुवादः
'O Lakshmana blessed are those who enjoy the breeze filled with fragrance of lotuses of the surrounding forests of Pampa. The gentle and auspicious breeze indeed takes away the sorrow of the mind.



#### श्लोकः
##### मूलम्
श्यामा पद्मपलाशाक्षी प्रिया विरहिता मया।  
कथं धारयति प्राणान्विवशा जनकात्मजा॥4.1.105॥

##### शब्दार्थः
श्यामा young, पद्मपलाशाक्षी with eyes like lotus petals, प्रिया loving, जनकात्मजा daughter of Janaka, मया me, विरहिता separated from, विवशा dejected, प्राणान् life, कथम् how, धारयति will holds on.

##### आङ्ग्लानुवादः
'How can Janaka's daughter with eyes like lotus petals, so young and loving, sustain her life? Away from me, she must be feeling quite dejected.



#### श्लोकः
##### मूलम्
किन्नु वक्ष्यामि राजानं धर्मज्ञं सत्यवादिनम्।  
सीताया जनकं पृष्टः कुशलं जनसंसदि॥4.1.106॥

##### शब्दार्थः
जनसंसदि in front of the assembly of people, पृष्टः सीतायाः makes enquired of Sita, धर्मज्ञम् a  righteous, सत्यवादिनम् follower of truth, राजानम् king, जनकम् Janaka, किं नु what, कुशलम् welfare, वक्ष्यामि am I to speak?

##### आङ्ग्लानुवादः
'If righteous and truthful Janaka enquires about Sita's wellbeing in the assembly of people, what am I to speak ?



#### श्लोकः
##### मूलम्
या मामनुगता मन्दं पित्रा प्रव्राजितं वनम्।  
सीता सत्पथमास्थाय क्व नु सा वर्तते प्रिया॥4.1.107॥

##### शब्दार्थः
पित्रा by father, वनम् to the forest, प्रव्राजितम् banished, मन्दम् unfortunate, माम् me, या she, सत्पथम् a righteous path, आस्थाय after taking, अनुगता she followed me, सा she, प्रिया beloved, सीता Sita, क्व where, वर्तते नु is she now.

##### आङ्ग्लानुवादः




#### श्लोकः
##### मूलम्
तया विहीनः कृपणः कथं लक्ष्मण धारये।  
या मामनुगता राज्याद्भ्रष्टं विगतचेतसम्॥4.1.108॥

##### शब्दार्थः
लक्ष्मण Lakshmana, राज्यात् from the kingdom, भ्रष्टम् deposed, विगतचेतसम् mind of its gear, माम् me, या she, अनुगता followed, तया विहीनः bereft of her, कृपणः helpless one, कथम् how, धारये  I bear my life?

##### आङ्ग्लानुवादः
'She followed me, O Lakshmana  as I was deposed from the kingdom and distraught. Now helpless, how can I live without her?



#### श्लोकः
##### मूलम्
तच्चार्वञ्चितपद्माक्षं सुगन्धि शुभमव्रणम्।  
अपश्यतो मुखं तस्यास्सीदतीव मनो मम॥4.1.109॥

##### शब्दार्थः
तस्याः her, चारु beautiful, अञ्चितपद्माक्षम् lady with lotus petal like eyes with beautiful lashes, सुगन्धि fragrance, शुभम् auspicious, अव्रणम् blemishless, तत् that, मुखम् face, अपश्यतः not seeing, मम to me, मनः in mind, सीदतीव  very painful.

##### आङ्ग्लानुवादः
'Unable to see her beautiful, face with auspicious eyes like fragrant lotuses, I feel (so) depressed.



#### श्लोकः
##### मूलम्
स्मितहास्यान्तरयुतं गुणवन्मधुरं हितम्।  
वैदेह्या वाक्यमतुलं कदा श्रोष्यामि लक्ष्मण॥4.1.110॥

##### शब्दार्थः
लक्ष्मण Lakshmana, वैदेह्याः (सितायाः) Sita's, स्मितहास्यान्तरयुतम् gentle smile, गुणवत् virtuous, मधुरम् sweet, हितम् wholesome, अतुलम् incomparable, वाक्यम् words, कदा when, श्रोष्यामि can I listen ?

##### आङ्ग्लानुवादः
'When can I listen to Sita's sweet, wholesome and virtuous, incomparable words interlaced with her gentle smile, O Lakshmana?



#### श्लोकः
##### मूलम्
प्राप्य दुखं वने श्यामा मां मन्मथविकर्शितम्।  
नष्टदुःखेव हृष्टेव साध्वी साध्वभ्यभाषत॥4.1.111॥

##### शब्दार्थः
श्यामा young, साध्वी chaste lady, वने in the forest, दुःखम् sorrow, प्राप्य  after going through, नष्ट दुःखेव as if not having sorrow, हृष्टेव as if rejoicing, मन्मथविकर्शितम् tormented with love, माम् me , साधु properly, अभ्याषत spoke.

##### आङ्ग्लानुवादः
My young and faithful beloved used to put up a brave face and speak to me in all propriety to cheer me up in the midst of suffering in the forest whenever I felt tormented by passion.



#### श्लोकः
##### मूलम्
किं नु वक्ष्यामि कौसल्यामयोध्यायां नृपात्मज।  
क्व सा स्नुषेति पृच्छन्तीं कथं चापि तु मनस्विनीम्॥4.1.112॥

##### शब्दार्थः
नृपात्मज O prince अयोध्यायाम् at Ayodhya, सा that, स्नुषा daughterinlaw, क्व where, कथम् how, इति this way, पृच्छन्तीम् as she inquires, मनस्विनीम् highminded, कौसल्याम् Kausalya, किं नु what can I वक्ष्यामि tell her.

##### आङ्ग्लानुवादः
'O Prince, what can I tell the highminded Kausalya at Ayodhya when she asks the whereabouts of her daughterinlaw'?



#### श्लोकः
##### मूलम्
गच्छ लक्ष्मण पश्य त्वं भरतं भ्रातृवत्सलम्।  
न ह्यहं जीवितु शक्तस्तामृते जनकात्मजाम्॥4.1.113॥

##### शब्दार्थः
लक्ष्मण O Lakshmana, त्वम् you, गच्छ you may go, भ्रातृवत्सलम् loving brother, भरतम् to Bharata, पश्य you may see, अहम् I, तां जनकात्मजाम् ऋते without her, the daughter of Janaka, जीवितुम् to live, न शक्तः हि not possible for me.

##### आङ्ग्लानुवादः
'You may go to Ayodhya, O Lakshmana, to see our loving brother, Bharata. It is not possible for me to survive without the daughter of Janaka'.



#### श्लोकः
##### मूलम्
इति रामं महात्मानं विलपन्तमनाथवत्।  
उवाच लक्ष्मणो भ्राता वचनं युक्तमव्ययम्॥4.1.114॥

##### शब्दार्थः
इति this manner, अनाथवत् orphanlike, विलपन्तम् while wailing, महात्मानम् a great soul, रामम् Rama, भ्राता brother, लक्ष्मणः Lakshmana, युक्तम् fitting, अव्ययम् unforgettable, वचनम् these words, अब्रवीत् said.

##### आङ्ग्लानुवादः
Thus spoke Lakshmana these befitting, unforgettable words to his hissouled brother, Rama wailing like an orphanः



#### श्लोकः
##### मूलम्
संस्तम्भ राम भद्रं ते मा शुचः पुरुषोत्तम।  
नेदृशानां मतिर्मन्दा भवत्यकलुषात्मनाम्॥4.1.115॥

##### शब्दार्थः
पुरुषोत्तम O foremost of men, राम Rama, संस्तम्भ control yourself, ते to you, भद्रम् wish you well, मा शुचः do not grieve, ईदृशानाम् for people like you, अकलुषात्मनाम् men who are pure at heart, मन्दा weak, मतिः intellect, न भवति not be.

##### आङ्ग्लानुवादः
'O Rama, the foremost of men, control yourself. Be blessed. People who are pure at heart do not feel depressed at heart.



#### श्लोकः
##### मूलम्
स्मृत्वा वियोगजं दुःखं त्यज स्नेहं प्रिये जने।  
अतिस्नेहपरिष्वङ्गाद्वर्तिरार्द्रापि दह्यते॥4.1.116॥

##### शब्दार्थः
वियोगजम् born of separation, दुःखम् sorrow, स्मृत्वा by remembering, प्रिये in your loved one, जने people, स्नेहम् love, त्यज give up, अतिस्नेहपरिष्वङ्गात् saturated by oil, आर्द्रा wet,  
वर्तिरपि cotton wick, दह्यते  will burns.

##### आङ्ग्लानुवादः
'Remembrance of loved ones causes sorrow. Even a wet cotton wick gets burnt by embracing excessive oil. Hence abandon grief.



#### श्लोकः
##### मूलम्
यदि गच्छति पातालं ततोऽभ्यधिकमेव वा।  
सर्वथा रावणस्तावन्न भविष्यति राघव॥4.1.117॥

##### शब्दार्थः
राघव Rama, रावणः Ravana, पातालम् underworld, ततः thereafter, अभ्यधिकमेव वा or even to a lower region, गच्छति यदि if  he goes, सर्वथा by all means, न भविष्यति तावत् he will not survive.

##### आङ्ग्लानुवादः
'Even if Ravana escapes into the nether world or into a world still lower, he cannot save himself by any means, O Rama



#### श्लोकः
##### मूलम्
प्रवृत्तिर्लभ्यतां तावत्तस्य पापस्य रक्षसः।  
ततो हास्यति वा सीतां निधनं वा गमिष्यति॥4.1.118॥

##### शब्दार्थः
पापस्य of the sinner, तस्य रक्षसः of that demon, प्रवृत्तिः whereabouts, लभ्यतां तावत् should be available, ततः then, सीतां वा either Sita, हास्यति he will give back, निधनं वा or death, गमिष्यति   get into.

##### आङ्ग्लानुवादः
'Once the whereabouts of that sinful demon are known he will either deliver Sita or die.



#### श्लोकः
##### मूलम्
यदि यातिदितेर्गर्भं रावणस्सह सीतया।  
तत्राप्येनं हनिष्यामि न चेद्दास्यति मैथिलीम्॥4.1.119॥

##### शब्दार्थः
रावणः Ravana, सीतया सह with Sita, दितेः Diti's, गर्भम् womb, याति यदि enters even, मैथिलीम् Sita, न दास्यति चेत् does not return, तत्रापि there also, एनम् him, हनिष्यामि  I will slay.

##### आङ्ग्लानुवादः
'Even if Ravana enters into the womb of Diti (mother of demons) along with Sita, I will  
slay him there if he does not return the daughter of Mithila.



#### श्लोकः
##### मूलम्
स्वास्थ्यं भद्रं भजस्वार्य त्यज्यतां कृपणा मतिः।  
अर्थो हि नष्टकार्यार्थैर्नायत्नेनाधिगम्यते॥4.1.120॥

##### शब्दार्थः
आर्य O Noble Prince, भद्रम् wellbeing, स्वास्थ्यम् composure, भजस्व adopt, कृपणा pitiable, मतिः mind, त्यज्यताम् give up, नष्टकार्यार्थैः for restoration of loss, अर्थः result, अयत्नेन  by not making efforts, नाधिगम्यते हि will not be achieved.

##### आङ्ग्लानुवादः
'O noble prince be blessed. maintain composure. Without making any effort it is not possible to achieve the objective and recoup loss.



#### श्लोकः
##### मूलम्
उत्साहो बलवानार्य नास्त्युत्साहात्परं बलम्।  
सोत्साहस्यास्ति लोकेऽस्मिन् न किञ्चिदपि दुर्लभम्॥4.1.121॥

##### शब्दार्थः
आर्य O revered Sire, उत्साहः effort, बलवान् is strength, उत्साहात् enterprise, परम् supreme, बलम् strength, नास्ति is not there, सोत्साहस्य for one who is enthused, लोकेऽस्मिन् in the worlds, किञ्चिदपि nothing, दुर्लभम् to impossible.

##### आङ्ग्लानुवादः
'O revered Sire, enterprise is supreme strength. Nothing is difficult in this world for one who is up and doing.



#### श्लोकः
##### मूलम्
उत्साहवन्तः पुरुषा नावसीदन्ति कर्मसु।  
उत्साहमात्रमाश्रित्य सीतां प्रतिलभेमहि॥4.1.122॥

##### शब्दार्थः
उत्साहवन्तः enterprising, पुरुषाः men, कर्मसु in tasks, नावसीदन्ति will not be disheartened, उत्साहमात्रम् enterprise alone, आश्रित्य having taken recourse, प्रतिलभेमहि  we will gain, सीताम् Sita.

##### आङ्ग्लानुवादः
'Enterprising men will never be disappointed in their mission. It is possible to get Sita through effort alone.



#### श्लोकः
##### मूलम्
त्यज्यतां कामवृत्तत्वं शोकं सन्न्यस्य पृष्ठतः।  
महात्मानं कृतात्मानमात्मानं नावबुध्यसे॥4.1.123॥

##### शब्दार्थः
शोकम् grief, पृष्ठतः at your back, सन्न्यस्य after removing, कामवृत्तत्वम् impulsive thought, त्यज्यताम् be given up, महात्मानम् great soul, कृतात्मानम् an accomplished person, आत्मानम् own self, नावबुध्यसे not aware.

##### आङ्ग्लानुवादः
'Bardon grief. Give up emotion. You are a great soul. You are not aware of your great accomplishments. (The temporary sorrow has relegated Rama's nobility to the background. Lakshmana is trying to restore the same)'.



#### श्लोकः
##### मूलम्
एवं सम्बोधितस्तत्र शोकोपहतचेतनः।  
त्यज्य शोकञ्च मोहञ्च ततो धैर्यमुपागमत्॥4.1.124॥

##### शब्दार्थः
शोकोपहतचेतनः overwhelmed with grief, ततः later, एवम् in that way, सम्बोधितः having been addressed, शोकं च grief, मोहं च and delusion, त्यज्य setting aside, धैर्यम् patience, उपागमत् gained back.

##### आङ्ग्लानुवादः
Thus persuaded by Lakshmana, Rama who was hitherto besieged by grief and delusion, could set them aside and regain patience.



#### श्लोकः
##### मूलम्
सोऽभ्यतिक्रामदव्यग्रस्तामचिन्त्यपराक्रमः।  
रामः पम्पां सुरुचिरां रम्यपारिप्लवद्रुमाम्॥4.1.125॥

##### शब्दार्थः
अचिन्त्यपराक्रमः a hero of unimaginable valour, सः रामः that Rama, अव्यग्रः an undisturbed person, सुरुचिराम् very delightful, रम्याम् पारिप्लवद्रुमाम् having beautiful plants floating on its surface, पम्पाम् Pampa, अभ्यतिक्रामत् went beyond.

##### आङ्ग्लानुवादः
No more disturbed by delusion, Rama of unimaginable valour, crossed the very brilliant Pampa with beautiful plants floating on its surface.



#### श्लोकः
##### मूलम्
निरीक्षमाणस्सहसा महात्मा सर्वं वनं निर्झरकन्दराश्च।  
उद्विग्नचेतास्सह लक्ष्मणेन विचार्य दुःखोपहतः प्रतस्थे॥4.1.126॥

##### शब्दार्थः
महात्मा great soul, सर्वम् all, वनम् forest, निर्झरकन्दराः with streams and caves, निरीक्षमाणः observing, उद्विग्नचेताः dejected at heart, लक्ष्मणेन सह with Lakshmana, विचार्य thinking over, दुःखोपहतः inflicted with sorrow, सहसा quickly, प्रतस्थे started.

##### आङ्ग्लानुवादः
The great Rama was overcome with grief while scanning the entire forest with its streams and caves. Engrossed in her thoughts, dejected at heart and inflicted with pain, he set both, accompanied by Lakshmana.



#### श्लोकः
##### मूलम्
तं मत्तमातङ्गविलासगामी गच्छन्तमव्यग्रमना महात्मा।  
स लक्ष्मणो राघवमप्रमत्तो ररक्ष धर्मेण बलेन चैव॥4.1.127॥

##### शब्दार्थः
मत्तमातङ्गविलासगामी who walks like a mighty intoxicated elephant, महात्मा great soul, सः लक्ष्मणः that Lakshmana, गच्छन्तम् as he went, राघवम् Rama, अप्रमत्तो vigilant, अव्यग्रमनाः with steady mind धर्मेण dutifully, बलेन चैव by his strength, ररक्ष protected.

##### आङ्ग्लानुवादः
The great soul, Lakshmana, striding like a mighty elephant, with a steady mind, followed Rama dutifully, protecting him with his strength.



#### श्लोकः
##### मूलम्
तावृष्यमूकस्य समीपचारी चरन्ददर्शाद्भुतदर्शनीयौ।  
शाखामृगाणामधिपस्तरस्वी वितत्रसे नैव चिचेष्ट किञ्चित्॥4.1.128॥

##### शब्दार्थः
ऋष्यमूकस्य of Rishyamuka, समीपचारी while wandering near, तरस्वी swift, शाखामृगाणाम् of monkeys, अधिपः king, चरन् while going, अद्भुतदर्शनीयौ of wonderful appearance, तौ both, ददर्श he saw, न वितत्रसे not scared, किञ्चित् a little, नैव चिचेष्ट did not gesticulate.

##### आङ्ग्लानुवादः
The swiftfooted, mighty king of monkeys saw those two men of wonderful appearance as they were wandering at Rishyamuka. He neither got scared nor showed signs of nervousness.



#### श्लोकः
##### मूलम्
स तौ महात्मा गजमन्दगामी शाखामृगस्तत्र चरञ्चरन्तौ।  
दृष्ट्वा विषादं परमं जगाम चिन्तापरीतो भयभारमग्नः॥4.1.129॥

##### शब्दार्थः
तत्र there, चरन् while moving, गजमन्दगामी walking gracefully like an elephant, महात्मा great soul, सः that, शाखामृगः monkeys, चरन्तौ those two men walking, तौ both of them दृष्ट्वा after seeing, चिन्तापरीतः got worried, भयभारमग्नः immersed in fear, परमम् very, विषादम् sorrow, जगाम attained.

##### आङ्ग्लानुवादः
The great soul, Sugriva, walking slowly like an elephant saw both of them and became despondent, worried and immersed in fear.



#### श्लोकः
##### मूलम्
तमाश्रमं पुण्यसुखं शरण्यं सदैव शाखामृगसेवितान्तम्।  
त्रस्ताश्च दृष्ट्वा हरयोऽभिजग्मुर्महौजसौ राघवलक्ष्मणौ तौ॥4.1.130॥

##### शब्दार्थः
महौजसौ of great strength, तौ both, राघवलक्ष्मणौ Rama and Lakshmana, दृष्ट्वा after seeing, त्रस्ताः frightened, हरयः monkeys, पुण्यसुखम् sacred and safe, शरण्यम् a refugees, सदैव always, शाखामृगसेवितान्तम् a restingplace for monkeys, तम् such, आश्रमम् hermitage, अभिजग्मुः went.

##### आङ्ग्लानुवादः
Having seen the mighty Rama and Lakshmana, all other monkeys got frightened and ran into a sacred and safe hermitage.  

#### समाप्तिः
 श्रीमद्रामायणे वाल्मीकीय आदिकाव्ये किष्किन्धाकाण्डे प्रथमस्सर्गः॥  
Thus ends the first sarga of Kishkindakanda of the Holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/01-sugrIva-sakhyam/001_rAmeNa_pampAtIre_vilApaH.md">
<details><summary><h3>भूषणम् ...{Loading}...</h3></summary>



 ॥  किष्किन्धाकाण्डः  ॥  ॥  श्लोकसहितव्याख्यानम्  ॥   

  

स तां पुष्करिणीं गत्वा पद्मोत्पलझषाकुलाम् ।  

रामः सौमित्रिसहितो विललापाकुलेन्द्रियः  ॥  ४।१।१  ॥   

त्त्र त्ित्र  

श्रीरङ्गेशाय नमः ।  

क्वाहं मन्दमतिर्गभीरमधुरं रामायणं तत्क्कच  

व्याख्याने ऽस्य परिभ्रमन्नहमहो हासास्पदं धीमताम् ।  

को भारो ऽत्र मम स्वयं कुलगुरुः कोदण्डपाणिः कृपा  

कूपारो रचयत्यदः सपदि मज्जिह्वाग्रसिंहासनः  ॥  १  ॥   

श्रीरामायणराजस्य समर्प्य मणिमेखलाम् ।  

सारोद्धारमिमं हारमर्पयिष्यामि सम्प्रति  ॥  २  ॥   

एवं पूर्वस्मिन् काण्डे दीनजनसंरक्षणरूपो धर्मो ऽनुष्ठापितः । अथ
किष्किन्धाकाण्डे मित्रसंरक्षणरूपो धर्मो ऽनुष्ठाप्यते । तथा पूर्वस्मिन्
काण्डे मोक्षप्रदत्वरूपं परतत्त्वचिह्नमुपदर्शितम् ।
अत्रासङ्ख्येयकल्याणगुणाकरत्वं प्रतिपाद्यते । वस्तुतस्तु प्रथमे काण्डे
श्रीमत्त्वं श्रीमत्पदोदीरितमुक्तम् । द्वितीये
सर्वजनव्यामोहविषयत्वोक्त्या नारायणशब्दार्थः । तृतीये
प़ञ्चवटीवासपर्यन्तवृत्तान्तेन मुनिजनकृतकैङ्कर्योक्त्त्या चतुर्थ्यर्थ
उक्तः । खरादिवधवृत्तान्तेन नमःशब्दार्थ उक्तः । अथ
मारीचदर्शनवृत्तान्तमारभ्य चेतनोज्जीवनप्रकारः प्रदर्श्यते । तत्र
मारीचदर्शनवृत्तान्तेन भगवन्नित्यानुभवयोग्यस्य
चेतनस्याप्राप्तविषयप्रावण्यम्, तेन रावणरूपमहामोहाक्रमणम्, जटायुव्यापारेण
रावणनिवृत्तिकथनात् केवलकर्मणा संसारस्यानिवर्त्यत्वम्, लङ्काप्रवेशेन
सांसारिकशरीरप्रवेशः, एकाक्ष्येककर्णीप्रभृतिव्यापारैस्तापत्रयाभिहतिः,
रामान्वेषणेन भगवतश्चेतनोज्जीवनोपायचिन्तनं चोक्तमारण्यकाण्डे  ॥ 
अथाचार्यमुखेन चेतनस्य स्वविषयभक्त्युत्पादनकृते तदन्वेषणमुच्यते ।
किष्किन्धाकाण्डे । तत्र प्रथमे सर्गे नित्यकैङ्कर्यपरनित्यसूरिदर्शनेन
एतत्तुल्यभोगस्य प्राप्तो जीववर्गः किमिति न मां प्राप्त इति भगवतः
क्लेशातिशयं दर्शयति । "स एकाकी न रमेत" इति ह्युक्तम् । स तामित्यादि ।
पद्मोत्पलझषैः कमलेन्दीवरमत्स्यैः आकुलाम् । तां पम्पाख्याम् । पुष्करिणीं
सरसीम् । गत्वा मुखनयनकटाक्षवत्याः कान्तायाः स्मारकत्वेन व्याकुलेन्द्रियः
मोहं प्रसादं च प्राप्तः । सः रामः तादृशधैर्यविशिष्टो ऽपि सौमित्रिसहितः
आश्वासकान्तरङ्गपुरुषसहितो ऽपि विललाप  ॥  ४।१।१  ॥   

  

तस्य दृष्ट्वैव तां हर्षादिन्द्रियाणि चकम्पिरे ।  

स कामवशमापन्नः सौमित्रिमिदमब्रवीत्  ॥  ४।१।२  ॥   

आकुलेन्द्रिय इत्येतद्विवृण्वन्नाह तस्येति । दृष्ट्वा स्थितस्य तस्य
इन्द्रियाणि हर्षाच्चकम्पिरे च्युतानीत्यर्थः  ॥  ४।१।२  ॥   

  

सौमित्रे शोभते पम्पा वैडूर्यविमलोदका ।  

फुल्लपद्मोत्पलवती शोभिता विविधैर्द्रुमैः  ॥  ४।१।३  ॥   

प्रलापप्रकारमाह सौमित्रे इत्यादिना । अनेन
भक्तिद्रुतहृदयस्तत्सूचकमुखप्रसादः सपरिकरः पुरुष उच्यते  ॥  ४।१।३  ॥   

  

सौमित्रे पश्य पम्पायाः काननं शुभदर्शनम् ।  

यत्र राजन्ति शैलाभा द्रुमाः सशिखरा इव  ॥  ४।१।४  ॥   

यत्र कानने । सशिखरा इव उन्नताग्रशाखाभिः सशृङ्गाः इव स्थिताः अत एव
शैलाभाः । अनेन भगवद्दयारसोपजीविन आचार्याः तदुपजीविनो
ऽन्तेवासिनश्चोच्यन्ते । "अत्र परत्र चापि" इति न्यायेन नित्यविभूतावपि
शिष्यवत्त्वं सिद्धम्  ॥  ४।१।४  ॥   

  

मां तु शोकाभिसन्तप्तं माधवः पीडयन्निव ।  

भरतस्य च दुःखेन वैदेह्या हरणेन च  ॥  ४।१।५  ॥   

मां त्विति । भरतस्य दुःखेन नगरात् बहिर्व्रतोपवासादिनियमकृतदुःखेन
वैदेह्या हरणेन च पूर्वमेव सन्तप्तं मां माधवो वसन्तः तु विशेषेण पीडयन्निव
भवतीत्यर्थः । वस्तुतः पीडाभावादिवशब्दः । अनेन संसारतो जीवस्य दुःखेन
दुःखितत्वमुक्तम्  ॥  ४।१।५  ॥   

  

शोकार्तस्यापि मे पम्पा शोभते चित्रकानना ।  

व्यवकीर्णा बहुविधैः पुष्पैः शीतोदका शिवा  ॥  ४।१।६  ॥   

सर्वेषु मद्भक्तेषु सुखं वसत्सु किमर्थमेते संसारिणः
क्लिश्यन्तीत्यभिप्रायेणाह शोकार्तस्येत्यादिना । शोकार्तस्यापि मे मयि
शोकार्ते ऽपि शोभते । व्यर्थेयं शोभेति भावः  ॥  ४।१।६  ॥   

  

नलिनैरपि सञ्छन्ना ह्यत्यर्थं शुभदर्शना ।  

सर्पव्यालानुचरिता मृगद्विजसमाकुला  ॥  ४।१।७  ॥   

नलिनैरिति । अपिशब्देन कुमुदादिकं समुच्चीयते । व्यालो ऽजागरः । सर्पव्याला
एवानुचराः ते अस्यां स़ञ्जाता इति सर्पव्यालानुचरिता ।
सर्पव्यालानुचरितत्वे ऽपि नलिनसञ्छन्नत्वादत्यर्थं शुभदर्शना भवतीत्यर्थः ।
अनेन ज्ञानिनो यः कश्चिद्दोषो ऽपि न तस्य हेयतापादक इत्युक्तम् । "तेषां
तेजोविशेषेण प्रत्यवायो न विद्यते ।" इति स्मृतेः  ॥  ४।१।७  ॥   

  

अधिकं प्रतिभात्येतन्नीलपीतं तु शाद्वलम् ।  

द्रुमाणां विविधैः पुष्पैः परिस्तोमैरिवार्पितम्  ॥  ४।१।८  ॥   

अधिकमिति । एतदिति परिसरप्रदेशमङ्गुल्या निर्दिशति । नीलपीतमिति
मयूरकण्ठवर्ण इत्युच्यते । परिस्तोमैः कुथैः । "परिस्तोमः कुथो द्वयोः"
इत्यमरः । अनेन नानागुरुमुखलब्धज्ञानतया भगवद्वासयोग्यः पुरुष उच्यते  ॥ 
४।१।८  ॥   

  

पुष्पभारसमृद्धानि शिखराणि समन्ततः ।  

लताभिः पुष्पिताग्राभिरुपगूढानि सर्वतः  ॥  ४।१।९  ॥   

पुष्पेति । शिखराणि वृक्षाग्राणि समन्ततः सर्वत्र प्रदेशे आमूलाग्रम्
उपगूढानि । शोभन्त इति शेषः । अनेन गार्हस्थ्ये ऽपि निरवधिकबोधा उच्यन्ते
 ॥  ४।१।९  ॥   

  

सुखानिलो ऽयं सौमित्रे कालः प्रचुरमन्मथः ।  

गन्धवान् सुरभिर्मासो जातपुष्पफलद्रुमः  ॥  ४।१।१०  ॥   

सुखेति । अनेन जनकादिवदैश्वर्ये सत्यपि भगवज्झानरत उच्यते  ॥  ४।१।१०  ॥   

  

पश्य रूपाणि सौमित्रे वनानां पुष्पशालिनाम् ।  

सृजतां पुष्पवर्षाणि तोयं तोयमुचामिव  ॥  ४।१।११  ॥   

पश्येति । तोयं सृजतां तोयमुचां रूपाणीवेति पूर्णोपमा । अनेन
परोपदेशप्रवृत्ता आचार्या उच्यन्ते  ॥  ४।१।११  ॥   

  

प्रस्तरेषु च रम्येषु विविधाः काननद्रुमाः ।  

वायुवेगप्रचलिताः पुष्पैरवकिरन्ति गाम्  ॥  ४।१।१२  ॥   

प्रस्तेषु पाषाणेषु गां भूमिं प्रस्तरभूमिमित्यर्थः । अनेन कठिनहृदयेष्वपि
दयावशात् ज्ञानवर्षिण उच्यन्ते  ॥  ४।१।१२  ॥   

  

पतितैः पतमानैश्च पादपस्थैश्च मारुतः ।  

कुसुमैः पश्य सौमित्रे क्रीडन्निव समन्ततः  ॥  ४।१।१३  ॥   

पतितैरिति । पतमानैः पतद्भिः । अनेन सर्वगुरुप्रेरणैकलीलः
सर्वान्तर्याम्युच्यते  ॥  ४।१।१३  ॥   

  

विक्षिपन् विविधाः शाखा नगानां कुसुमोत्कचाः ।  

मारुतश्चलितस्थानैः षट्पदैरनुगीयते  ॥  ४।१।१४  ॥   

कुसुमोत्कचाः कुसुमोत्कटाः विक्षिपन् कम्पयन् मारुतः चलितस्थानैः
स्वस्थानकुसुमोच्चालितैः षट्पदैः अनुगीयते । अनेन "ज्ञानी त्वात्मैव मे
मतम्" इत्यात्मभूतज्ञानिनां भक्तिवृद्धये भगवति भुवमवतीर्णे "इमान् लोकान्
कामान्नीकामरूप्यनुसञ्चरन् । एतत्साम गायन्नास्ते" इत्युक्तरीत्या
तमनुगच्छन् भक्तलोक उच्यते  ॥  ४।१।१४  ॥   

  

मत्तकोकिलसन्नादैर्नर्तयन्निव पादपान् ।  

शैलकन्दरनिष्क्रान्तः प्रगीत इव चानिलः  ॥  ४।१।१५  ॥   

मत्तकोकिलसन्नादैः मुखवाद्यस्थानीयैः पादपान्नर्तयन्
शैलकन्दरनिष्क्रान्ततया तन्निष्क्रमणध्वनियुक्ततया प्रगीत इव
गातुमुपक्रान्त इव । "आदिकर्मणि क्तः कर्तरि च" इति कर्तरि निष्ठा । यद्वा
पादपान् नर्तयन् नर्तयितुमिव । "लक्षणहेत्वोः" इति शतृप्रत्ययः ।
मत्तकोकिलसन्नादैः प्रगीतः प्रहृष्टगीतः सन् शैलकन्दरात्
नैपथ्यस्थानान्निष्क्रान्तः । अनेन वेदप्रवर्तनमुखेन लोकस्य
भक्त्युत्पादनाय वैकुण्ठादवतीर्णो भगवानित्युच्यते  ॥  ४।१।१५  ॥   

तेन विक्षिपतात्यर्थं पवनेन समन्ततः ।  

अमी संसक्तशाखाग्रा ग्रथिता इव पादपाः  ॥  ४।१।१६  ॥   

विक्षिपता विविधं प्रेरयता पवनेन अत्यर्थं समन्ततः संसक्तशाखाग्रा अमी
पादपाः ग्रिथिता मालावन्निबद्धा इव भान्ति । अनेन भगवत्कृपया
परस्परमनुरक्ता भागवता उच्यन्ते  ॥  ४।१।१६  ॥   

  

स एष सुखसंस्पर्शो वाति चन्दनशीतलः ।  

गन्धमभ्यावहन् पुण्यं श्रमापनयनो ऽनिलः  ॥  ४।१।१७  ॥   

मन्दमारूतं वर्णयति स एष इति । स्पार्शनप्रत्यक्षत्वादेष इत्युक्तिः ।
चन्दनशीतलः मलयगतचन्दनेन शीतलः, दक्षिणमारुत इत्यर्थः । चन्दनवच्छीतलो वा ।
गन्धं पुष्पगन्धं पुण्यं रम्यम् । सुखसंस्पर्श इत्यनेन मान्द्यमुक्तम् ।
एवं शैत्यमान्द्यसौरभ्यवान् । अत एव श्रमापनयनः । अनेन "सर्वगन्धः सर्वरसः"
इत्युक्तस्य भगवतो भक्तेषु सान्निध्यमुक्तम्  ॥  ४।१।१७  ॥   

  

अमी पवननिक्षिप्ता विनदन्तीव पादपाः ।  

षट्पदैरनुकूजन्तो वनेषु मधुगन्धिषु  ॥  ४।१।१८  ॥   

अमी इति । अनेन भगवदनुभवबलात्कारेण "एतत्साम गायन्नास्ते"
इत्युक्तसामगानरसिका उच्यन्ते  ॥  ४।१।१८  ॥   

  

गिरिप्रस्थेषु रम्येषु पुष्पवद्भिर्मनोरमैः ।  

संसक्तशिखराः शैला विराजन्ते महाद्रुमैः  ॥  ४।१।१९  ॥   

गिरिप्रस्थेषु निजप्रस्थेष्वित्यर्थः । तदुत्पन्नैर्द्रुमैः संसक्तशिखराः
परस्परसंश्लिष्टाग्राः शैला भान्ति महान्तः पुष्पराशय इव भान्तीत्यर्थः ।
अनेन सर्वेषां ज्ञानिनामेककण्ठत्वमुक्तम्  ॥  ४।१।१९  ॥   

  

पुष्पसञ्छन्नशिखरा मारुतोत्क्षेपचञ्चलाः ।  

अमी मधुकरोत्तंसाः प्रगीता इव पादपाः  ॥  ४।१।२०  ॥   

मधुकरा एव उत्तंसाः शिखराणि येषां ते । "पुंस्युत्तंसावतंसौ द्वौ
कर्णपूरेपि शेखरे" इत्यमरः । पुष्पावृतशिखोपरि नीलोष्णीषधारिणः सगीतिकं
नृत्यन्त इव भान्तीत्यर्थः । अनेन भगवद्भक्त्या नर्तनपरा गम्यन्ते  ॥ 
४।१।२०  ॥   

  

पुष्पिताग्रांस्तु पश्येमान् कर्णिकारान् समन्ततः ।  

हाटकप्रतिसञ्छन्नान्नरान्पीताम्बरानिव  ॥  ४।१।२१  ॥   

पुष्पिताग्रान् पुष्पितोपरि प्रदेशान् अत एव हाटकसञ्छन्नान् पीताम्बरांश्च
नरानिव पश्य । पुष्पिताग्राः कर्णिकाराः सुवर्णवस्त्राभरणवन्त इव
भान्तीत्यर्थः । अनेन भगवत्सारूप्यं गता उच्यन्ते  ॥  ४।१।२१  ॥   

  

अयं वसन्तः सौमित्रे नानाविहगनादितः ।  

सीतया विप्रहीणस्य शोकसन्दीपनो मम  ॥  ४।१।२२  ॥   

एवं मद्भक्तेषु सर्वेषु मदनुभवतृप्तेषु बद्धा मां दुःखीकुर्वन्तीत्याह
अयमिति । इदानीं वसन्तवर्णनेन नगरनिर्गममारभ्य त्रयोदशवत्सरा गता इति
गम्यते  ॥  ४।१।२२  ॥   

  

मां हि शोकसमाक्रान्तं सन्तापयति मन्मथः ।  

हृष्टः प्रवदमानश्च मामाह्वयति कोकिलः  ॥  ४।१।२३  ॥   

एवं वासन्तपुष्पसमृद्धिं वर्णयित्वा तथैवोद्दीपनभूतपक्षिरवानाह
मामित्यादिना । पूर्वार्द्धं स्पष्टम् । मां शोकिनं मां हृष्टः कोकिलः
प्रवदमानः प्रवदन् विजयघोषं कुर्वन् सन् आह्वयति स्पर्धत इवेति
गम्योत्प्रेक्षा । ज्ञानैकवत्सलं मामविज्ञाय केवलं कर्मठा मां स्पर्धन्त
इति भावः  ॥  ४।१।२३  ॥   

  

एष नत्यूहको हृष्टो रम्ये मां वननिर्झरे ।  

प्रणदन्मन्मथाविष्टं शोचयिष्यति लक्ष्मण  ॥  ४।१।२४  ॥   

नन्यूहकः कुक्कुटभेदः वननिर्झरे प्रणदन्नित्यन्वयः । अनेन केवलजपपरा
उच्यन्ते । ज्ञानभक्त्योरेव भगवतः सद्यः प्रीत्यावहत्वात् साधनान्तरपरो
नातिप्रिय इति रहस्यम् । "ज्ञानी त्वात्मैव मे मतम् । भक्तिक्रीतो
जनार्दनः" इत्यादिवचनात्  ॥  ४।१।२४  ॥   

  

श्रुत्वैतस्य पुरा शब्दमाश्रमस्था मम प्रिया ।  

मामाहूय प्रमुदिता परमं प्रत्यनन्दत  ॥  ४।१।२५  ॥   

किमयं सर्वदेत्थं शोकावहः नेत्याह श्रुत्वेति । श्रुत्वा प्रमुदिता प्रिया
मामाहूय परमं प्रकामं प्रत्यनन्दत । नत्यूहरवाकर्णनोद्दीपिता मामाहूय
विविधं क्रीडारसमनुभूतवतीत्यर्थः । अनन्यप्रयोजनस्य जपः प्रीत्यावह इति
भावः  ॥  ४।१।२५  ॥   

  

एवं विचित्राः पतगा नानारावविराविणः ।  

वृक्षगुल्मलताः पश्य सम्पतन्ति ततस्ततः  ॥  ४।१।२६  ॥   

एवमिति स्पष्टम्  ॥  ४।१।२६  ॥   

  

विमिश्रा विहगाः पुम्भिरात्मव्यूहाभिनन्दिताः ।  

भृङ्गराजप्रमुदिताः सौमित्रे मधुरस्वराः  ॥  ४।१।२७  ॥   

विहगाः स्त्रियः पुंविहगैः विमिश्राः आश्लिष्टाः सत्यः
आत्मव्यूहाभिनन्दिताः अनुरूपेण कान्तेन सहितासीत्येवं सजातीयैः श्लाघिताः ।
भृङ्गराजप्रमुदिताः भृङ्गराजझङ्कारश्रवणसन्तुष्टाः तदुद्दीपनेन मधुर स्वराः
रम्यरतिकूजिताः वर्तन्ते । एतान् पश्येति शेषः । अनेनाचार्यपरतन्त्राः
सामगानपरा उच्यन्ते  ॥  ४।१।२७  ॥   

  

नत्यूहरुतविक्रन्दैः पुंस्कोकिलरुतैरपि ।  

स्वनन्ति पादापाश्चेमे ममानङ्गप्रदीपनाः  ॥  ४।१।२८  ॥   

विक्रन्दैः शब्दैः स्वनन्ति स्वनन्तीव । अनेन नानाविधभगवन्नामकीर्तनपराः
श्लाघ्यन्ते  ॥  ४।१।२८  ॥   

  

अशोकस्तबकाङ्गारः षट्पदस्वननिःस्वनः ।  

मां हि पल्लवताम्रार्चिर्वसन्ताग्निः प्रधक्ष्यति  ॥  ४।१।२९  ॥   

षट्पदस्वननिःस्वन इति । अग्नेः निःस्वनवत्त्वं ज्वलनावस्थायां दृष्टम् ।
अनेन स्वप्रेमजनकभक्तियुक्ता उच्यन्ते  ॥  ४।१।२९  ॥   

  

न हि तां सूक्ष्मपक्ष्माक्षीं सुकेशीं मृदुभाषिणीम् ।  

अपश्यतो मे सौमित्रे जीविते ऽस्ति प्रयोजनम्  ॥  ४।१।३०  ॥   

न हीति । एतेष्वेवं मत्प्रेमपरतन्त्रेषु संसारिचेतनो
दुःखमनुभवतीत्येतन्ममासह्यमिति भावः  ॥  ४।१।३०  ॥   

  

अयं हि दयितस्तस्याः कालो रुचिरकाननः ।  

कोकिलाकुलसीमान्तो दयिताया ममानघ  ॥  ४।१।३१  ॥   

अयं कालो मम दयितायाः रुचिरो हि प्रियतरो हीत्यर्थः । यदीहेदानीं दयिता
स्यात्तदातीव तुष्येदिति भावः । कोकिलाकुलसीमान्तः कोकिलरवाकुलचतुस्सीम
इत्यर्थः  ॥  ४।१।३१  ॥   

  

मन्मथायास सम्भूतो वसन्तगुणवर्धितः ।  

अयं मां धक्ष्यति क्षिप्रं शोकाग्निर्न चिरादिव  ॥  ४।१।३२  ॥   

मन्मथायाससम्भूतः मदनपीडाजनितः वसन्तस्य गुणेन रामणीयकेन वर्धितः क्षिप्रं
धक्ष्यति नतु चिरात् । इवशब्दो वाक्यालङ्कारे  ॥  ४।१।३२  ॥   

  

अपश्यतस्तां दयितां पश्यतो रुचिरद्रुमान् ।  

ममायमात्मप्रभवो भूयस्त्वमुपयास्यति  ॥  ४।१।३३  ॥   

आत्मप्रभवः मन्मथः । भूयस्त्वं प्रवृद्धत्वम्  ॥  ४।१।३३  ॥   

  

अदृश्यमाना वैदेही शोकं वर्धयते मम ।  

दृश्यमानो वसन्तश्च स्वेदसंसर्गदूषकः  ॥  ४।१।३४  ॥   

दृश्यमानः पुष्पादिद्वारा स्वेदसंसर्गदूषकः, मलयमारुतद्वारा
स्वेदसम्बन्धनिवर्तकः । रतिश्रान्तिहर इत्यर्थः  ॥  ४।१।३४  ॥   

  

मां ह्यद्य मृगशावाक्षी चिन्ताशोकबलात्कृतम् ।  

सन्तापयति सौमित्रे क्रूरश्चैत्रो वनानिलः  ॥  ४।१।३५  ॥   

क्रूरः मन्मथोद्दीपकत्वात् । अत्र चकारो द्रष्टव्यः  ॥  ४।१।३५  ॥   

  

अमी मयूराः शोभन्ते प्रनृत्यन्तस्ततस्ततः ।  

स्वैः पक्षैः पवनोद्धूतैर्गवाक्षैः स्फाटिकैरिव  ॥  ४।१।३६  ॥   

ततस्ततः तत्र तत्र प्रदेशे पवनोद्धूतैः अत एव स्पष्टदृष्टशुभ्रनालजालत्वात्
स्फाटिकैर्गवाक्षैरिव स्थितैः । यद्वा स्फाटिकैः स्फटिकप्रधानैः
चन्द्रार्कपरम्परायास्तत्तुल्यत्वादिति भावः । अनेन
भगवत्कृपाप्रवर्तितविविधकर्मपरा उच्यन्ते  ॥  ४।१।३६  ॥   

  

शिखिनीभिः परिवृतास्त एते मदमूर्च्छिताः ।  

मन्मथाभिपरीतस्य मम मन्मथवर्धनाः  ॥  ४।१।३७  ॥   

शिखिनीभिः मयूर स्त्रीभिः परिवृताः अत एव मदमूर्च्छिताः मदव्याप्ताः त एते
पूर्वश्लोकोक्ता एते शिखिनः मन्मथाभिपरीतस्य पूर्वमेव मन्मथाभिव्याप्तस्य
मम पुनर्मन्मथवर्धनाः । अन्यरतिदर्शनस्य उद्दीपनत्वादिति भावः ।
सशिष्यभक्तदर्शनं मे सर्वत्र भक्त्युत्पादनव्यामोहं जनयतीत्यर्थः  ॥  ४।१।३७
 ॥   

  

पश्य लक्ष्मण नृत्यन्तं मयूरमुपनृत्यति ।  

शिखिनी मन्मथार्तैषा भर्तारं गिरिसानुषु  ॥  ४।१।३८  ॥   

तामेव मनसा रामां मयूरोप्युपधावति ।  

वितत्य रुचिरौ पक्षौ रुतैरुपहसन्निव  ॥  ४।१।३९  ॥   

पश्येत्यादिश्लोकद्वयमेकान्वयम् । नृत्यन्तं स्वयं लीलारसप्रवृत्तं भर्तारं
प्रति मन्मथार्ता रत्यर्थं तमाक्रष्टुकामा शिखिनी उपनृत्यति । तामेव रामां
कान्तां मनसा उपधावति । समीपमागन्तुमिच्छतीत्यर्थः । उपधावनं च रत्यर्थमिति
द्योतयति वितत्येति । रुतैः रतिकूजितैः उपलक्षितः । पक्षविस्तारणं च
रत्यर्थव्यापारः । उपहसन्निव प्रसन्नमुख इत्यर्थः । यद्वा कान्ताविरहिणं
मामुपहसन्निवेत्युत्प्रेक्षा । अत्र शिष्याचार्ययोरन्योन्यप्रावण्यमुच्यते
 ॥  ४।१।३८,३९  ॥   

  

मयूरस्य वने नूनं रक्षसा न हृता प्रिया ।  

तस्मान्नृत्यति रम्येषु वनेषु सह कान्तया  ॥  ४।१।४०  ॥   

वने उपभोगयोग्ये देशे रावणः सीतां हृतवान् । न तु नगर इति हार्दो भावः, न
हृता अस्य भाग्यवशादिति भावः । तस्मादित्यादि । एतादृशरम्यदेशकालेषु धन्याः
कान्ताभिः क्रीडन्तीति भावः  ॥  ४।१।४०  ॥   

  

मम त्वयं विना वासः पुष्पमासे सुदुस्सहः  ॥  ४।१।४१  ॥   

अमुमेवाशयमुद्घाटयति मम त्विति । विना सीतयेति शेषः  ॥  ४।१।४१  ॥   

  

पश्य लक्ष्मण संरागं तिर्यग्योनिगतेष्वपि ।  

यदेषा शिखिनी कामाद्भर्तारं रमते ऽन्तिके  ॥  ४।१।४२  ॥   

सम्यग्रागः संरागः तम्, कान्तानुरागमित्यर्थः । तिर्यग्योनिगतेषु
तिर्यग्योनिजातेषु लोके स्त्रियं पुमाननुवर्तते न तु स्त्री पुरुषम्,
अतोतीवास्याः कामः । अहो वसन्तवैभव इति भावः  ॥  ४।१।४२  ॥   

  

मामाप्येवं विशालाक्षी जानकी जातसम्भ्रमा ।  

मदनेनाभिवर्तेत यदि नापहृता भवेत्  ॥  ४।१।४३  ॥   

विशालाक्षी मदवलोकनविस्फारितेक्षणा जातसम्भ्रमा जातत्वरा यदि नापहृता भवेत्
तदा मामेवाभिवर्तेत । अत्र चापलं नाम सञ्चारीभावः  ॥  ४।१।४३  ॥   

  

पश्य लक्ष्मण पुष्पाणि निष्फलानि भवन्ति मे ।  

पुष्पभारसमृद्धानां वनानां शिशिरात्यये  ॥  ४।१।४४  ॥   

शिशिरात्यये वसन्ते पुष्पभारसमृद्धानां पुष्पाणि अमितानि पुष्पाणीत्यर्थः ।
संसारिदुःखं पश्यतो मे ज्ञानिलाभो ऽकिञ्चित्कर इव भातीत्यर्थः  ॥  ४।१।४४
 ॥   

  

रुचिराण्यपि पुष्पाणि पादपानामतिश्रिया ।  

निष्फलानि महीं यान्ति समं मधुकरोत्करैः  ॥  ४।१।४५  ॥   

उक्तमर्थं विशिष्य दर्शयति रुचिराण्यपीति । अतिश्रिया अत्यन्तकान्त्या
रुचिराण्यपि अस्मदनुपयोजनान्निष्फलानि भवन्ति । निर्भरमकरन्दभरिततया
मधुकरसमूहैः समं महीं यान्ति  ॥  ४।१।४५  ॥   

  

वदन्ति रावं मुदिताः शकुनाः सङ्घशः कलम् ।  

आह्वयन्त इवान्योन्यं कामोन्मादकरा मम  ॥  ४।१।४६  ॥   

वदन्तीति । शकुनाः मम कामोन्मादकराः सन्तः अन्योन्यमाह्वयन्त इव कलं मधुरं
रावं वदन्ति, शब्दं कुर्वन्तीत्यर्थः । मम कामोन्मादकरणार्थं
सङ्घीभवितुमन्योन्यमाह्वयन्त इवेत्युत्प्रेक्षा । अनेन
स्वदयोत्तम्भकज्ञानिव्यापार उक्तः  ॥  ४।१।४६  ॥   

  

वसन्तो यदि तत्रापि यत्र मे वसति प्रिया ।  

नूनं परवशा सीता सा ऽपि शोचत्यहं यथा  ॥  ४।१।४७  ॥   

शोचति शोचेत्  ॥  ४।१।४७  ॥   

  

नूनं न तु वसन्तो ऽयं देशं स्पृशति यत्र सा ।  

कथं ह्यसितपद्माक्षी वर्तयेत्सा मया विना  ॥  ४।१।४८  ॥   

गूढदेशप्रापणेन तद्देशे वसन्तप्रसङ्गाभावान्न तस्याः
शोकप्रसक्तिरित्याशङ्क्य वसन्ताभावे ऽपि मां विना न जीवितं धारयिष्यतीत्याह
नूनमिति  ॥  ४।१।४८  ॥   

  

अथवा वर्तते तत्र वसन्तो यत्र मे प्रिया ।  

किं करिष्यति सुश्रोणी सा तु निर्भर्त्सिता परैः  ॥  ४।१।४९  ॥   

वसन्तप्राप्तिमङ्गीकृत्याह अथवेति  ॥  ४।१।४९  ॥   

  

श्यामा पद्मपलाशाक्षी मदुपूर्वाभिभाषिणी ।  

नूनं वसन्तमासाद्य परित्यक्ष्यति जीवितम्  ॥  ४।१।५०  ॥   

श्यामा यौवनमध्यस्था  ॥  ४।१।५०  ॥   

  

दृढं हि हृदये बुद्धिर्मम सम्प्रति वर्तते ।  

नालं वर्तयितुं सीता साध्वी मद्विरहं गता  ॥  ४।१।५१  ॥   

उक्तमर्थं सहेतुकं द्रढयति दृढं हीति । अस्यान्ते इति करणं द्रष्टव्यम् ।
वर्तयितुं जीवितुं नालं न समर्था  ॥  ४।१।५१  ॥   

  

मयि भावस्तु वैदेह्यास्तत्त्वतो विनिवेशितः ।  

ममापि भावः सीतायां सर्वथा विनिवेशितः  ॥  ४।१।५२  ॥   

अत्र हेतुमाह मयीति । भावः अनुरागः । तत्त्वतः एकतत्त्वतया । सर्वथा "न
चास्य माता पिता न चान्यः स्नेहाद्विशिष्टो ऽस्ति मया समो वा ।"
इत्युक्तप्रकारेण । अनेन स्वस्य जीवसम्बन्धः स्वाभाविक उक्तः  ॥  ४।१।५२
 ॥   

  

एष पुष्पवहो वायुः सुखस्पर्शो हिमावहः ।  

तां विचिन्तयतः कान्तां पावकप्रतिमो मम  ॥  ४।१।५३  ॥   

एवं वसन्तोद्दीपनतामुक्त्वा मलयमारुतोद्दीपनतामाह एष इत्यादिना । पुष्पवहः
पुष्पगन्धवहः । अनेन सौरभ्यमुक्तम् । सुखस्पर्श इत्यनेन मान्द्यम् ।
हिमावहः हिमवत्त्वावह इति शैत्यम् । "तुषारः शीतलः शीतो हिमः
सप्तान्यलिङ्गकाः" इत्यमरः । तां विचिन्तयतः विहरिण इत्यर्थः । पावकप्रतिमः
सन्तापकर इत्यर्थः  ॥  ४।१।५३  ॥   

  

सदा सुखमहं मन्ये यं पुरा सह सीतया ।  

मारुतः स विना सीतां शोकं वर्धयते मम  ॥  ४।१।५४  ॥   

उक्तमर्थं विवृणोति सदेति । आभ्यां संसारिण्यकिञ्चित्करी स्वदया
स्वस्याप्यसह्येत्युच्यते  ॥  ४।१।५४  ॥   

  

तां विना स विहङ्गो यः पक्षी प्रणदितस्तदा ।  

वायसः पादपगतः प्रहृष्टभिनर्दति  ॥  ४।१।५५  ॥   

मध्ये यत्किञ्चिदाश्वसनं दृष्टमनुवदति द्वाभ्याम् तामिति । तदा
प्रथमदर्शनकाले सीताया वियोगपूर्वकाले वा वायसः पक्षी विहङ्गः आकाशगतः सन्
यः प्रणदितः परुषं वाशितवान् सः इदानीं तां विना तद्विरहावस्थायां पादपगतः
सन् प्रहृष्टं यथा तथा अभिनर्दति । पूर्वमाकाशगतः सन् परुषनादेन
तद्विश्लेषं सूचितवान्, इदानीं पादपगतः सन् प्रहृष्टनादेनास्याः संश्लेषं
सूचयतीत्यर्थः  ॥  ४।१।५५  ॥   

  

एष वै तत्र वैहेह्या विहगः प्रतिहारकः ।  

पक्षी मां तु विशालाक्ष्याः समीपमुपनेष्यति  ॥  ४।१।५६  ॥   

एतदेव विवृणोति एष इति । तत्र तदानीं प्रतिहारकः वियोजकः सन् आभ्यां
यादृच्छिकप्रासङ्गिकसुकृतदर्शनमुक्तम्  ॥  ४।१।५६  ॥   

  

पश्य लक्ष्मण सन्नादं वने मदविवर्धनम् ।  

पुष्पिताग्रेषु वृक्षेषु द्विजानामुपकूजताम्  ॥  ४।१।५७  ॥   

पश्येति । अनेन परमपदे ज्ञानप्रधाने सामगायिनां नित्यमुक्तानां
स्थितिरुक्ता  ॥  ४।१।५७  ॥   

  

विक्षिप्तां पवनेनैतामसौ तिलकमञ्जरीम् ।  

षट्पदः सहसाभ्येति मदोद्धूतामिव प्रियाम्  ॥  ४।१।५८  ॥   

पवनेन विक्षिप्तां कम्पितां प्रियामिव स्थितां तिलकमञ्जरीं षट्पदः भृङ्गो
ऽभ्येति । अनेन भगवद्दयाविषयभूतस्योत्तरक्षणे द्वयप्राप्तिर्भवितेत्युच्यते
 ॥  ४।१।५८  ॥   

  

कामिनामयमत्यन्तमशोकः शोकवर्धनः ।  

स्तबकैः पवनोत्क्षिप्तैस्तर्जयन्निव मां स्थितः  ॥  ४।१।५९  ॥   

कामिनां विरहिणां शोकवर्धनः दुःखवर्धनस्वभावः स्वाभावतो
दुष्टप्रकृतिरित्यर्थः । अशोकः पवनोत्क्षिप्तैः वायुना पत्राणां
बहिश्चालितैः स्तबकैः मां तर्जयन्निव स्थितः । त्वत्संहारार्थमिमे
तप्तबाणाः प़ञ्चबाणेन स्थापिताः इति भीषयन्निव स्थित इत्युत्प्रेक्षा ।
संसारिणमनुज्जीवयन्तं मां ज्ञानिनो लज्जितं कुर्वन्तीत्यर्थः  ॥  ४।१।५९
 ॥   

  

अमी लक्ष्मण दृश्यन्ते चूताः कुसुमशालिनः ।  

विभ्रमोत्सिक्तमनसः साङ्गरागा नरा इव  ॥  ४।१।६०  ॥   

पुनरपि ज्ञानिनां समृद्धिं दर्शयन्वर्णयति अमी इत्यादिना । कुसुमशालिनः अत
एव साङ्गरागाः विभ्रमोत्सिक्तमनसः विलासगर्वितमनसः रागिण इति यावत् । नरा
इव भान्ति  ॥  ४।१।६०  ॥   

  

सौमित्रे पश्य पम्पायाश्चित्रासु वनराजिषु ।  

किन्नरा नरशार्दूल विचरन्ति ततस्ततः  ॥  ४।१।६१  ॥   

सौमित्र इति । स्पष्टम्  ॥  ४।१।६१  ॥   

  

इमानि शुभगन्धीनि पश्य लक्ष्मण सर्वशः ।  

नलिनानि प्रकाशन्ते जले तरुणसूर्यवत्  ॥  ४।१।६२  ॥   

इमानीति । नलिनानि रक्तोत्पलानि जले तरुणसूर्यवत् प्रतितरङ्गं
प्रतिफलितबालसूर्यवत्  ॥  ४।१।६२  ॥   

  

एषा प्रसन्नसलिला पद्मनीलोत्पलायुता ।  

हंसकारण्डवाकीर्णा पम्पा सौगन्धिकायुता  ॥  ४।१।६३  ॥   

विरजादृष्ट्या पम्पां वर्णयति एषेत्यादिभिश्चतुर्भिः । "सौगन्धिकं तु
कह्लारम्" इत्यमरः । शोभत इति शेषः  ॥  ४।१।६३  ॥   

  

जले तरुणसूर्याभैः षट्पदाहतकेसरैः ।  

पङ्कजैः शोभते पम्पा समन्तादभिसंवृता  ॥  ४।१।६४  ॥   

जल इति । पङ्कजैरभिसंवृतेत्यन्वयः  ॥  ४।१।६४  ॥   

  

चक्रवाकयुता नित्यं चित्रप्रस्थवनान्तरा ।  

मातङ्गमृगयूथैश्च शोभते सलिलार्थिभिः  ॥  ४।१।६५  ॥   

चित्रप्रस्थवनान्तरा चित्रतीरवनपरिधाना । अन्तरं परिधानम्  ॥  ४।१।६५  ॥   

  

पवनाहितवेगाभिरूर्मिभिर्विमले ऽम्भसि ।  

पङ्कजानि विराजन्ते ताड्यमानानि लक्ष्मण  ॥  ४।१।६६  ॥   

पवनाहितवेगाभिः पवनोत्पादितवेगाभिः । ताड्यमानानि कशाभिस्ताड्यमानानीव  ॥ 
४।१।६६  ॥   

  

पद्मपत्त्रविशालाक्षीं सततं पङ्कजप्रियाम् ।  

अपश्यतो मे वैदेहीं जीवितं नाभिरोचते  ॥  ४।१।६७  ॥   

एवं पम्पादर्शनजकामोद्रेकमरत्यवस्थया दर्शयति पद्मेति । "स एकाकी न रमेत"
इतिवद्विरजातीरवासो मे न रोचत इति लक्ष्मणायाभिव्यनक्ति  ॥  ४।१।६७  ॥   

  

अहो कामस्य वामत्वं यो गतामपि दुर्लभाम् ।  

स्मारयिष्यति कल्याणीं कल्याणतरवादिनीम्  ॥  ४।१।६८  ॥   

वामत्वं वक्रत्वं गतां दूरगतां स्मारयिष्यति स्मारयति । कल्याणतरवादिनीं
शुभतरवचनशीलाम् । मृगमाहरेति चरमश्रुतमेव वाक्यमस्य हृदये वर्तते  ॥  ४।१।६८
 ॥   

  

शक्यो धारयितुं कामो भवेदद्यागतो मया ।  

यदि भूयो वसन्तो मां न हन्यात् पुष्पितद्रुमः  ॥  ४।१।६९  ॥   

अद्यागतः इदानीं वर्तमानः । पुष्पिताः द्रुमाः येन स पुष्पितद्रुमः ।
सर्वथा कामो दुःसह इति उच्यते  ॥  ४।१।६९  ॥   

  

यानि स्म रमणीयानि तया सह भवन्ति मे ।  

तान्येवा ऽरमणीयानि जायन्ते मे तया विना  ॥  ४।१।७०  ॥   

भोग्यस्य वसन्तस्य कुतो बाधकत्वम्? तत्राह यानीति  ॥  ४।१।७०  ॥   

  

पद्मकोशपलाशानि दृष्ट्वा दृष्टिर्हि मन्यते ।  

सीताया नेत्रकोशाभ्यां सदृशानीति लक्ष्मण  ॥  ४।१।७१  ॥   

नेत्रकोशाभ्यां नेत्रदलाभ्यां सीतानेत्रे स्मारयित्वा सन्तापयन्तीत्यर्थः
 ॥  ४।१।७१  ॥   

  

पद्मकेसरसंसृष्टो वृक्षान्तरविनिस्सृतः ।  

निःश्वास इव सीताया वाति वायुर्मनोहरः  ॥  ४।१।७२  ॥   

सर्वप्राणिनां प्राणहेतुर्वायुरेवास्मत्सर्वस्वापहारं कुरुत इत्याह पद्मेति
। पद्मकेसरसंसृष्टः । धूलीकरणं वायुकार्यम् । तथा च सर्वप्राणहेतुरेव
सर्वधूलीकरणप्रवृत्तः, सर्वसंहार प्रवृत्त इत्यर्थः । यद्वा पद्माविरहात्
पद्मकेसराणि प्रतिकूलानि सन्ति वायोः साहाय्यं कुर्वन्ति । "पादारुन्तुदमेव
पङ्कजरजः" इति स्वजनसहजबाधकं कथं नास्मद्बाधकम् । राजसप्रकृतित्वादस्मानपि
बाधितुमुपक्रमते । केसरशब्देन तत्स्थरजसो ऽत्र विवक्षितत्वात्,
किञ्जल्कानामानयनायोगात्, एतन्मूलं कण्टकिसंसर्गः । पद्मकेसरसंसृष्टः नायं
वातः किन्तु केसरी । सिंहः इत्यपि ध्वनिः । यद्वा पद्मकेसरैः संसृष्टः
स्वयमेव संहारक्षमः तदुपरि ससहायः । यद्वा रूपवान् ह्यसहायशूरः, रूपरहितो
ऽयं कथं न सहायमपेक्षेत? रूपवान् दृढशरीर इत्यपि ध्वनिः ।
वायुर्बाधकश्चेत्त्वया पूर्वमेव परिहृत्य वर्तितव्यं तत्राह
वृक्षान्तरविनिस्सृतः दूरे दृष्ट्वा परिहर्तुं शक्यते । वृक्षषण्डे
पूर्वमात्मानं सङ्गोप्य स्थित्वा झटिति विनिर्गतः । यद्वा यथा राजकुमारः
सौकुमार्येण छायामार्गेणागच्छति तथायमपीत्यर्थः । यद्वा मन्मथतापेन
विश्रमाय तरुच्छायमपि नाश्रयितुं क्षमते । यदि ते ऽहं बाधकः तर्हि
दूरादपसरेत्यात्राह निःश्वास इव सीतायाः पूर्वपरिचितवदवभासमानतया
परिहर्तुमपि न शक्नोमि । यद्वा सीतानिश्वासतुल्यतया सात्र किं वृक्षमूले
निलीना समागच्छतीति चापलातिशयेनान्यत्र न चलितुं शक्नोमि ।
"सुरभिनिःश्वसिते दधतस्तृषाम्" इति निःश्वासस्य सौरभ्यं कविभिरुक्तम् ।
यद्वा न केवलमनिलः सपरिकर एव बाधते, किन्तु स्मारकतयापि वाति । न
कदाचिदायाति । सर्वदा याति । सकलमपि काननं सविलासं सञ्चरति । यद्वा वाति
"वा गतिगन्धनयोः" स्वार्जितगन्धेन सर्वान् परवशीकरोति । एतादृशबाधकोपि न यः
कश्चिदित्याह वायुः सर्वोज्जीवनहेतुः । यद्वा "भीषास्माद्वातः पवते" इति
मत्तो भीतो मां भर्त्सयति ।  

बाधनप्रकारमाह मनोहरः आन्तरमपि पदार्थमपहरति । पद्मकेसरसंसृष्ट इत्यनेन
शैत्यमुक्तम् ।  

वृक्षान्तरविनिःसृत इत्यनेन मान्द्यम् । निःश्वास इव सीताया इति सौरभ्यम् ।
यद्वा पद्मकेसरसंसृष्ट इत्यनेन चोरसमाधिरुच्यते(चोरसमा भीरुच्यते) ।
स्वस्वरूपापरिज्ञानाय भीरुजनभीषणाय च भस्मोद्धूलितवदनः समायाति ।
वृक्षान्तरविनिःसृतः पथिकानां स्वसमीपागमनपर्यन्तं गूढतया स्थित्वा तेषु
समीपमागतेषु सपदि समुत्तिष्ठन्निव भाति । निःश्वास इव सीतायाः चिरपरिचित इव
सरससँल्लापविशेषैः कस्ते ग्रामः किं ते नामेति सम्भाषमाण इव स्थितः वाति ।
धनस्य हस्तगतिपर्यन्तं निःस्पृहतया ततस्ततः सञ्चरन्निव स्थितः वायुः चौर्यं
दृष्ट्वा केनचित् ग्रहीतुमुद्युक्तश्चेल्लाघवेन हस्तग्रहणानर्हः । मनोहरः
नापाततो ऽपाहरत्, अपि तु सुगुप्तमपि । अनेन निर्हेतुकहरिदयाप्रवाह
उपवर्ण्यते । पद्मकेसरसंसृष्टः "ङ्यापोः सञ्ज्ञाछन्दसोः" इति ह्रस्वः ।
पद्मायाः केसरैः तत्तुल्यानुरागैः संसृष्टः,
पुरुषकारभूतलक्ष्मीप्रणयप्रवृत्त इत्यर्थः । "पितेव त्वत्प्रेयान् जननि
परिपूर्णागसि जने हितस्रोतोवृत्त्या भवति च कदाचित्कलुषधीः ।
किमेतन्निर्दोषः क इह जगतीति त्वमुचितैरुपायैर्विस्मार्य स्वजनयसि माता
तदसि नः  ॥ " वृक्षान्तरविनिःसृतः "ऊर्ध्वमूलमधःशाखमश्वत्थं प्राहुरव्ययम्।"
इति वृक्षत्वेनोक्ते संसारमण्डले प्रवृत्तः। निःश्वास इव सीतायाः
"स्त्रीप्रायमितरत्सर्वम्" इति परतन्त्रतया स्त्रीतुल्यानां लोकानाम्
आश्वासको धारकश्चेत्यर्थः। वाति अनवरतं प्रवहति। वायुः सार्वत्रिकः मनोहरः
मानसिकसकलकल्मषहरः। (द्रविडोनिषद्व्याख्याकारैर्व्याख्यातोऽयं श्लोकः)  ॥ 
४।१।७२  ॥   

  

सौमित्रे पश्य पम्पाया दक्षिणे गिरिसानुनि ।  

पुष्पितां कर्णिकारस्य यष्टिं परमशोभनाम्  ॥  ४।१।७३  ॥   

अथ विरजाया अर्वाक्प्रदेशवर्तिनां राजसतामससात्त्विकभेदभिन्नानां चेतनानां
स्वरूपं स्वकटाक्षविषयभूतं दर्शयति सौमित्र इत्यादिना । दक्षिण इत्यनेन
पम्पादक्षिणतीरं क्रमेण प्रविष्ट इत्यवगम्यते । अनेन कर्णिकारवर्णनेन
सत्यलोकादिषु जृम्भमाणा राजसी वृत्तिरुच्यते । यष्टिं लताम्  ॥  ४।१।७३  ॥   

  

अधिकं शैलराजो ऽयं धातुभिः सुविभूषितः ।  

विचित्रं सृजते रेणुं वायुवेगविघट्टितम्  ॥  ४।१।७४  ॥   

अधिकमिति । अनेन ऋश्यमूकसमीपगमनं द्योतितम् । रजोवर्धकलोक उक्तः  ॥  ४।१।७४
 ॥   

  

गिरिप्रस्थास्तु सौमित्रे सर्वतः सम्प्रपुष्पितैः ।  

निष्पत्त्रैः सर्वतो रम्यैः प्रदीप्ता इव किंशुकैः  ॥  ४।१।७५  ॥   

प्रदीप्ताः ज्वलिताः  ॥  ४।१।७५  ॥   

  

पम्पातीररुहाश्चेमे संसक्ता मधुगन्दिनः ।  

मालतीमल्लिकाषण्डाः करवीराश्च पुष्पिताः  ॥  ४।१।७६  ॥   

केतक्यः सिन्धुवाराश्च वासन्त्यश्च सुपुष्पिताः ।  

माधव्यो गन्धपूर्णाश्च कुन्दगुल्माश्च सर्वशः  ॥  ४।१।७७  ॥   

चिरिबिल्वा मधूकाश्च व़ञ्जुला वकुलास्तथा ।  

चम्पकास्तिलकाश्चैव नागवृक्षाः सुपुष्पिताः  ॥  ४।१।७८  ॥   

नीपाश्च वरणाश्चैव खर्जूराश्च सुपुष्पिताः ।  

पद्मकाश्चोपशोभन्ते नीलाशोकाश्च पुष्पिताः  ॥  ४।१।७९  ॥   

लोध्राश्च गिरिपृष्ठेषु सिंहकेसरपिञ्जराः ।  

अङ्कोलाश्च कुरण्टाश्च पूर्णकाः पारिभद्रकाः  ॥  ४।१।८०  ॥   

चूताः पाटलयश्चैव कोविदाराश्च पुष्पिताः ।  

मुचुलिन्दार्जुनाश्चैव दृश्यन्ते गिरिसानुषु  ॥  ४।१।८१  ॥   

केतकोद्दालकाश्चैव शिरीषाः शिंशुपा धवाः ।  

शाल्मल्यः किंशुकाश्चैव रक्ताः कुरवकास्तथा ।  

तिनिशा नक्तमालाश्च चन्दनाः स्पन्दनास्तथा  ॥  ४।१।८२  ॥   

पम्पेत्यादिसार्धसप्तश्लोकाः । इमे उपशोभन्त इत्यन्वयः । तदुपरि दृश्यन्त
इत्यन्वयः । संसक्ताः अविरलाः । मधुगन्धिन इति सर्वविशेषणम् ।
लिङ्गवचनविपरिणामः कार्यः । एवं पुष्पितपदमपि । पम्पातीररुहा इमे
मालत्यादयः पदार्था उपशोभन्ते इत्येकोन्वयः । मालती जातिः । मल्लिका षण्डाः
मल्लिकासमूहाः । करवीराः प्रसिद्धाः । सिन्धुवाराः निर्गुण्ड्य । वासन्त्यः
पीतवर्णपुष्पाः लताः । "अत्र पीतायां वासन्ती हेमपुष्पिका" इति वैजयन्ती ।
माधव्यः अतिमुक्तलताः । गन्धेन पूर्णाः गन्धपूर्णाः । कुन्दानां गुल्माः
कक्षाः कुन्दगुल्माः । चिरिबिल्वाः नक्तमालाः । मधूकाः मधुद्रुमाख्या
वृक्षाः । वञ्जुलाः वेतसाः । वकुलाः प्रसिद्धाः । तिलकाः क्षुरकाः ।
नागवृक्षाः नागकेसराः । नीपाः जलकदम्बाः । वरणाः वरणवृक्षाः । खर्जूराः
प्रसिद्धाः । पद्मकाः पद्मपर्ण्याख्या वृक्षविशेषाः । लोध्राः शाबरवृक्षाः
। सिंहकेसरपिञ्जराः सिंहकेसरवर्णा इत्यर्थः । अङ्कोलाः निकोचकाः । कुरण्टाः
पूतवर्णपुष्पाः महासहाख्या गुल्माः । पूर्णकाः शाल्मलिभेदा वृक्षविशेषाः ।
पारिभद्रकाः निम्बाः । पाटलयः इकारान्त आर्षः । कोविदाराः युगपत्त्रकाख्या
वृक्षाः । मुचुलिन्दाः नारङ्गवृक्षाः । अर्जुनाः ककुभवृक्षाः । केतकानि
हेमवर्णपुष्पाणि इति पूर्वस्माद्विशेषः । उद्दालकाः श्लेष्मातकवृक्षाः ।
शिरीषाः कपीतनाख्या वृक्षाः । शिंशुपाः भस्मगर्भाख्या वृक्षाः । धवाः
मधुराख्या वृक्षविशेषाः । कुरवकाः रक्तवर्णपुष्पा महासहाख्या गुल्माः ।
रक्तपदं विस्पष्टार्थम् । तिनिशाः नेमिद्रुमाः । नक्तमालाः चिरिबिल्वभेदाः
। चन्दनाः प्रसिद्धाः । स्पन्दनाः वृक्षविशेषाः  ॥  ४।१।७६८२  ॥   

  

पुष्पितान् पुष्पिताग्राभिर्लताभिः परिवेष्टितान् ।  

द्रुमान् पश्येह सौमित्रे पम्पाया रुचिरान् बहून्  ॥  ४।१।८३  ॥   

पुष्पितानिति । पम्पायाः सम्बन्धिन इति शेषः  ॥  ४।१।८३  ॥   

  

वातविक्षिप्तविटपान् यथासन्नान् द्रुमानिमान् ।  

लताः समनुवर्तन्ते मत्ता इव वरस्त्रियः  ॥  ४।१।८४  ॥   

वातविक्षिप्तविटपान् वायुविधूतशाखानिति तात्कालिककान्तिविशेषोक्तिः ।
यथासन्नान् यथा संस्प्रष्टुं शक्यते तथा आसन्नान् समीपवर्तिन इत्यर्थः ।
इयता ग्रन्थेन विषयान्तरप्रवणाः प्राकृताः उक्ताः  ॥  ४।१।८४  ॥   

  

पादपात्पादपं गच्छन् शैलाच्छैलं वनाद्वनम् ।  

वाति नैकरसास्वादः सम्मोदित इवानिलः  ॥  ४।१।८५  ॥   

पादपात्पादपमिति । कच्छात् कच्छमित्यपि ज्ञेयम् । नैकरसास्वादः
अनेकमधुरसकवलनेन सम्मोदितः सञ्जातसम्मोद इव  ॥  ४।१।८५  ॥   

  

केचित्पर्याप्तकुसुमाः पादपा मधुगन्धिनः ।  

केचिन्मुकुलसंवीताः श्यामवर्णा इवाबभुः  ॥  ४।१।८६  ॥   

केचिदिति पर्याप्तकुसुमा इत्यनेन मुकुलाल्पत्वम् । मुकुलसंवीता मुकुलैः
समन्तात् वेष्टिता इत्यनेन विकसितपुष्पस्वल्पत्वं चावगम्यते । श्यामवर्णाः
वृन्तवर्णेति भावः । आबभुः आभान्ति । लडर्थे लिट्  ॥  ४।१।८६  ॥   

  

इदं मृष्टमिदं स्वादु प्रफुल्लमिदमित्यपि ।  

रागमत्तो मधुकरः कुसुमेष्ववलीयते  ॥  ४।१।८७  ॥   

मृष्टं रम्यम् । स्वादु रसवत् । रागमत्तः अभिनवपुष्पकुतूहलाकुल इत्यर्थः ।
अवलीयते सक्तो भवति  ॥  ४।१।८७  ॥   

  

निलीय पुनरुत्पत्य सहसान्यत्र गच्छति ।  

मधुलुब्धो मधुकरः पम्पातीरद्रुमेष्वसौ  ॥  ४।१।८८  ॥   

पुनर्मधुकरस्य चापलं दर्शयति निलीयेति । निलीय क्वचित् पुष्पे क्षणमात्रं
स्थित्वा पुष्पान्तरे भूयसीमिव मधुसमृद्धिं दृष्ट्वा तत्क्षणादन्यत्र
पुष्पे गच्छति । एवं सर्वत्रेति ज्ञापयितुं पम्पातीरद्रुमेष्वित्युक्तम्  ॥ 
४।१।८८  ॥   

  

इयं कुसुमसङ्घातैरुपस्तीर्णा सुखाकृता ।  

स्वयं निपतितैर्भूमिः शयनप्रस्तरैरिव  ॥  ४।१।८९  ॥   

इयं भूमिः स्वयं निपतितैः अति सुकुमारैरित्यर्थः, कुसुमसङ्घातैः उपस्तीर्णा
व्याप्ता सती शयनप्रस्तरैः शयनास्तरणैरिव सुखाकृता सुखावहा कृता  ॥  ४।१।८९
 ॥   

  

विविधा विविधैः पुष्पैस्तैरेव नगसानुषु ।  

विकीर्णैः पीतरक्ता हि सौमित्रे प्रस्तराः कृताः  ॥  ४।१।९०  ॥   

नगसानुषु विकीर्णैः विविधैः इतस्ततः स्वयं पतितैः पुष्पैः विविधाः
प्रस्तराः कृता हीत्युत्प्रेक्षा । विविधा इत्यस्य विवरणं पीतरक्ता इति ।
इदमुपलक्षणम् । नानावर्णा इत्यर्थः । क्वचित्पीतवर्णचम्पकादिपुष्पाणि
पतितानि हेममयपर्यङ्क इव भान्ति । क्वचिद्रक्तवर्णकर्णिकारादिपुष्पाणि
पतितानि पट्टवस्त्ररचिततलिना(मा)नीव । इत्येवं नानावर्णनानाशय्या इव
भान्तीति भावः  ॥  ४।१।९०  ॥   

  

हिमान्ते पश्य सौमित्रे वृक्षाणां पुष्पसम्भवम्  ॥  ४।१।९१  ॥   

हिमान्त इत्यर्धम् । हिमान्ते वसन्ते वृक्षाणां पुष्पसम्भवं पुष्पसमृद्धिं
वक्ष्यमाणस्य सङ्क्षेपेणोक्तिः  ॥  ४।१।९१  ॥   

  

पुष्पमासे हि तरवः सङ्घर्षादिव पुष्पिताः ।  

आह्वयन्त इवान्योन्यं नगाः षट्पदनादिताः ।  

कुसुमोत्तंसविटपाः शोभन्ते बहु लक्ष्मण  ॥  ४।१।९२  ॥   

पुष्पेति । पुष्पमासे वसन्ते सङ्घर्षात् पुष्पिता अमी तरवः षट्पदनादिताः
सन्तः परस्परमाह्वयन्त इव यूयं वयमिव न पुष्पिता इत्यन्योन्यं भृङ्गरवेण
व्याजेन वदन्तीवेत्युत्प्रेक्षा । अर्धत्रयमेकान्वयम् वा । आह्वयन्त
इवेत्युक्त्वा कुसुमोत्तंसविटपाः पूर्वोक्ताः तरवः बहु अधिकं शोभन्त इति  ॥ 
४।१।९२  ॥   

  

एष कारण्डवः पक्षी विगाह्य सलिलं शुभम् ।  

रमते कान्तया सार्धं काममुद्दीपयन् मम  ॥  ४।१।९३  ॥   

काममुद्दीपयन् अन्यरतिदर्शनस्य उद्दीपकत्वादिति भावः  ॥  ४।१।९३  ॥   

  

मन्दाकिन्यास्तु यदिदं रूपमेवं मनोहरम् ।  

स्थाने जगति विख्याता गुणास्तस्या मनोरमाः  ॥  ४।१।९४  ॥   

यदिदं पम्पायाः रूपम् एवं मन्दाकिन्याश्च मनोहरं रूपम् । कथमेतत्सादृश्यं
तस्या इत्यत्राह स्थान इति । मनोरमाः जगति विख्याताः तस्या गुणाः स्थाने
युक्ताः  ॥  ४।१।९४  ॥   

  

यदि दृश्येत सा साध्वी यदि चेह वसेमहि ।  

स्पृहयेयं न शक्राय नायोध्यायै रघूत्तम  ॥  ४।१।९५  ॥   

ननु परपुरुषेणापहृता कथं रतये प्रार्थ्यते? तत्राह साध्वीति । वसेमहि ।
"भवांस्तु सह वैदेह्या गिरिसानुषु रंस्यते । अहं सर्वं करिष्यामि जाग्रतः
स्वपतश्च ते  ॥ " इत्युक्तवता त्वया सह वसेमेत्याशयेन बहुवचनम्। शक्राय
शक्रत्वाय। ऐश्वर्यं इन्द्रत्वस्य प्राथमिकत्वात्ततोक्तम्। "रूच्यर्थानां
प्रीयमाणः" इति चतुर्थी। उत्तमं पुरुषं प्रति नासत्यमुच्यत इत्याशयेन
रघूत्तमेत्युक्तिः  ॥  ४।१।९५  ॥   

  

न ह्येवं रमणीयेषु शाद्वलेषु तया सह ।  

रमतो मे भवेच्चिन्ता न स्पृहा ऽन्येषु वा भवेत्  ॥  ४।१।९६  ॥   

उक्ते ऽर्थे हेतुमाह नहीति । रमतः रममाणस्य हि यस्मात् चिन्ता न भवेत्
अयोध्यायाः अलाभकृता चिन्ता न स्यात् । अन्येषु शक्रत्वादिषु
रहस्यप्येवंविधमानुषत्वभावनानुरूपं वचनं योगिनो बुध्येरन्निति  ॥  ४।१।९६
 ॥   

  

अमी हि विविधैः पुष्पैस्तरवो रुचिरच्छदाः ।  

कानने ऽस्मिन् विना कान्तां चित्तमुन्मादयन्ति मे  ॥  ४।१।९७  ॥   

अमी इति । विना वर्तमानस्येति शेषः  ॥  ४।१।९७  ॥   

  

पश्य शीतजलां चेमां सौमित्रे पुष्करायुताम् ।  

चक्रवाकानुचरितां कारण्डवनिषेविताम् ।  

प्लवैः क्रौञ्चैश्च सम्पूर्णां वराहमृगसेविताम्  ॥  ४।१।९८  ॥   

पश्येत्यादिसार्धश्लोकः । पुष्करैः पद्मैः आयुतां व्याप्ताम् । कारण्डवाः
जलकाकाः । प्लवैः जलकुक्कुटैः । वराहेति । तीर इति शेषः  ॥  ४।१।९८  ॥   

  

अधिकं शोभते पम्पा विकूजद्भिर्विहङ्गमैः  ॥  ४।१।९९  ॥   

अधिकमित्यर्धम् । विहङ्गमैः उक्तभिन्नैः  ॥  ४।१।९९  ॥   

  

दीपयन्तीव मे कामं विविधा मुदिता द्विजाः ।  

श्यामां चन्द्रमुखीं स्मृत्वा प्रियां पद्मनिभेक्षणाम्  ॥  ४।१।१००  ॥   

स्मृत्वा वर्तमानस्येति शेषः  ॥  ४।१।१००  ॥   

  

पश्य सानुषु चित्रेषु मृगीभिः सहितान् मृगान् ।  

मां पुनर्मृगशावाक्ष्या वैदेह्या विरहीकृतम्  ॥  ४।१।१०१  ॥   

पुनस्त्वर्थः । विरहीकृतं विहरिणमित्यर्थः । मृगीभिः सहितान् मृगान् पश्य ।
वैदेह्या विरहीकृतं मां पुनः पश्येत्यन्वयः । एतेषु सकलत्रेषु सुखं
सञ्चरत्सु ममैकस्याहो कष्टावस्थेति भावः  ॥  ४।१।१०१  ॥   

  

व्यथयन्तीव मे चित्तं सञ्चरन्तस्ततस्ततः ।  

अस्मिन् सानुनि रम्ये हि मत्तद्विजगणायुते  ॥  ४।१।१०२  ॥   

व्यथयन्तीति । सञ्चरन्तः मृगादय इति शेषः  ॥  ४।१।१०२  ॥   

  

पश्येयं यदि तां कान्तां ततः स्वस्ति भवेन्मम  ॥  ४।१।१०३  ॥   

पश्येयमित्यर्धम् । ततः तदा । स्वस्ति शुभम्  ॥  ४।१।१०३  ॥   

  

जीवेयं खलु सौमित्रे मया सह सुमध्यमा ।  

सेवते यदि वैदेही पम्पायाः पवनं सुखम्  ॥  ४।१।१०४  ॥   

जीवेयमिति । स्पष्टम्  ॥  ४।१।१०४  ॥   

पद्मसौगन्धिकवहं शिवं शोकविनाशनम् ।  

धन्या लक्ष्मण सेवन्ते पम्पोपवनमारुतम्  ॥  ४।१।१०५  ॥   

पद्मकह्लारगन्धवहमिति लक्षणयार्थः । धन्याः सकान्ताः । पदप्रयोजनं
त्वाचार्या ऊचुः । पद्मं च सौगन्धिकं च पद्मसौगन्धिके ते वहति प्रापयतीति
पद्मसौगन्धिकवहम् । अत्र पद्मसौगन्धिकयोर्वहनानुपपत्तेस्तद्गन्धो लक्ष्यते
। लक्षणायाश्च प्रयोजनेन भवितव्यम् । यथा गङ्गायां घोष इत्यत्र पावनत्वादि
तथात्र प्रोयजनम् । यथा पद्मस्यैव घ्राणसमीपानयने ऽपि उपरि स्थितः परिमलः
शीतलो गृह्यते । नान्तः स्थित उष्णमिश्रः तथायं वायुरपि
उपरिस्थशीतलपरिमलमादाय समागच्छतीत्यर्थः । यद्वा पद्मकेसरसंसृष्ट
इत्यनुक्तेः पद्मसौगन्धिकोपरिवर्तिपरिमलावह इत्यर्थः ।  

गुणगुणिनोरभेदविवक्षया पद्मसौगन्धिकेत्युक्तिः । उभयोक्त्या
नानापुष्पग्रथितमालिकाधारिण इव नानापुष्पपरिमलं वहतीत्युच्यते । शिवं
शुद्धम् । तथा चान्यासंस्पर्शितोक्त्या प्राथमिकमलयमारुत इत्युच्यते ।
शोकविनाशनं विरहिणो दक्षिणपवनः शोकवर्धनः नतु शोकविनाशनः । तथा च जीवतो हि
शोकं कुर्यात् जीवितापायकरणेन शोकधर्म्यभावच्छोकविनाशनम् । धन्या एवंविधे
मलयानिले वाति सति एकान्तस्थलमन्वेष्य शयनपराः केचन सन्ति हि सेवन्ते कदा
समागमिष्यत्ययं पवन इत्यवसरप्रतीक्षा भवन्ति । सेवा ह्यवसरप्रतीक्षा ।
पम्पेपवनमारुतम् आकरादागताग्निमिव स्थितं समुद्रादुत्थितवडवानलमिवेत्यर्थः
। (प्रत्येकश्लोकव्याख्याने ऽप्ययमेवाभिप्राय उक्तः)  ॥  ४।१।१०५  ॥   

  

श्यामा पद्मपलाशाक्षी प्रिया विरहिता मया ।  

कथं धारयति प्राणान् विवशा जनकात्मजा  ॥  ४।१।१०६  ॥   

श्यामेति । विवशा प्राणत्यागे ऽपि न स्वतन्त्रेत्यर्थः  ॥  ४।१।१०६  ॥   

  

किन्नु वक्ष्यामि राजानं धर्मज्ञं सत्यवादिनम् ।  

सीताया जनकं पृष्टः कुशलं जनसंसदि  ॥  ४।१।१०७  ॥   

किन्न्विति । सीतया सह मम कुशलं पृष्ट इत्यर्थः  ॥  ४।१।१०७  ॥   

  

या मामनुगता मन्दं पित्रा प्रव्राजितं वनम् ।  

सीता सत्पथमास्थाय क्वनु सा वर्तते प्रिया  ॥  ४।१।१०८  ॥   

मन्दं भाग्यरहितम् । "मूढाल्पापटुनिर्भाग्या मन्दाः स्युः" इत्यमरः ।
सत्पथं पतिव्रतामार्गमास्थाय अनुगतेत्यन्वयः  ॥  ४।१।१०८  ॥   

  

तया विहीनः कृपणः कथं लक्ष्मण धारये ।  

या मामनुगता राज्याद्भ्रष्टं विगतचेतसम्  ॥  ४।१।१०९  ॥   

धारये जीवामि । विगतचेतसं विकलहृदयम्  ॥  ४।१।१०९  ॥   

  

तच्चार्वञ्चितपक्ष्माक्षं सुगन्धि शुभमव्रणम् ।  

अपश्यतो मुखं तस्याः सीदतीव मनो मम  ॥  ४।१।११०  ॥   

अञ्चितपक्ष्माक्षम् अञ्चितानि पूजितानि, स्निग्धानीति यावत् । पक्ष्माणि
ययोस्ते अञ्चितपक्ष्मणी अक्षिणी यस्य तत् । शुभं शोभमानम् अव्रणं
निर्दोषमित्यर्थः । व्रमकिणरहितं वा  ॥  ४।१।११०  ॥   

  

स्मितहास्यान्तरयुतं गुणवन्मधुरं हितम् ।  

वैदेह्या वाक्यमतुलं कदा श्रोष्यामि लक्ष्मण  ॥  ४।१।१११  ॥   

स्मितेति । स्मितहास्यान्तरयुतम् "कान्तस्मिता लक्ष्मण जातहासा"
इत्युक्तरीत्या स्मितेन नैसर्गिकस्मितेन हास्यान्तरेण आगन्तुकहास्येन च
युक्तं गुणवत् स्ववचनापेक्षया उत्कर्षवत् मधुरं हितं प्रियहितम् अतुलम्
"प्रियवादि च भूतानाम्" इत्युक्तरामवचनमप्यस्य न सदृशमित्यर्थः ।
संसारादुत्तीर्णस्य चेतनस्य "एतत्साम गायन्नास्ते" इत्युक्तसामध्वनिं कदा
श्रोष्यामीति व्यञ्जयति  ॥  ४।१।१११  ॥   

  

प्राप्य दुःखं वने श्यामा सा मां मन्मथकर्शितम् ।  

नष्टदुःखेव हृष्टेव साध्वी साध्वभ्यभाषत  ॥  ४।१।११२  ॥   

स्वयं दुःखं प्राप्य स्थितापि स्वदुःखमप्रकाशयन्ती हर्षं भावयन्ती साधु
मन्मथार्तिनिवर्तकं वचनमभ्यभाषत । पूर्वमिति शेषः । अनादिकालं मम
कैङ्कर्ययोग्यो जीव इत्यर्थः  ॥  ४।१।११२  ॥   

  

किन्नु वक्ष्यामि कौसल्यामयोध्यायां नृपात्मज ।  

क्व सा स्नुषेति पृच्छन्तीं कथं चातिमनस्विनीम्  ॥  ४।१।११३  ॥   

सा स्नुषा क्व कथं कीदृक्प्रकारेति पृच्छन्तीं कौसल्यां किं वक्ष्यामि ।
अतिमनस्विनीमित्यनेन यथार्थं वक्ष्यामि चेत्तदानीमेव
वात्सल्यातिशयान्नश्येदित्युच्यते  ॥  ४।१।११३  ॥   

  

गच्छ लक्ष्मण पश्य त्वं भरतं भ्रातृवत्सलम् ।  

नह्यहं जीवितुं शक्तस्तामृते जनकात्मजाम्  ॥  ४।१।११४  ॥   

किमत्र युक्तं तत्राह गच्छेति । ऋते विना  ॥  ४।१।११४  ॥   

  

\[ इति रामस्तु विलपन् हतनौरिव सागरे ।  

न ददर्श तदा पारं शोकस्य पुरुषर्षभ  ॥ \]  

इति रामं महात्मानं विलपन्तमनाथवत् ।  

उवाच लक्ष्मणो भ्राता वचनं युक्तमव्ययम्  ॥  ४।१।११५  ॥   

इतीति । अव्ययं युक्तिभिरविनाश्यम्  ॥  ४।१।११५  ॥   

  

संस्तम्भ राम भद्रं ते मा शुचः पुरुषोत्तम ।  

नेदृशानां मतिर्मन्दा भवत्यकलुषात्मनाम्  ॥  ४।१।११६  ॥   

संस्तम्भ संस्तम्भस्व, धैर्यमवलम्बस्वेत्यर्थः । अकलुषात्मनां
सधैर्यहृदयानामीदृशानां त्वादृशानां मन्दा अल्पा कलुषितेत्यर्थः  ॥  ४।१।११६
 ॥   

  

स्मृत्वा वियोगजं दुःखं त्यज स्नेहं प्रिये जने ।  

अतिस्नेहपरिष्वङ्गाद्वर्तिरार्द्रापि दह्यते  ॥  ४।१।११७  ॥   

वियोगजं दुःखं भवतीत्येतल्लोकवृत्तं स्मृत्वा तद्धेतुभूतं
प्रियजनविषयातिस्नेहं त्यजेत्यर्थः । तत्र श्लेषगर्भमर्थान्तरं न्यस्यति
अतीति । स्नेहः प्रीतिः तैलं च । अतः वात्सल्यप्रवृत्तिं विहाय
चेतनसन्तरणोपायं चिन्तयेत्यर्थः  ॥  ४।१।११७  ॥   

  

यदि गच्छति पातालं ततो ह्यधिकमेव वा ।  

सर्वथा रावणस्तावन्न भविष्यति राघव  ॥  ४।१।११८  ॥   

न भविष्यति विनशिष्यतीत्यर्थः  ॥  ४।१।११८  ॥   

  

प्रवृत्तिर्लभ्यतां तावत्तस्य पापस्य रक्षसः ।  

ततो हास्यति वा सीतां निधनं वा गमिष्यति  ॥  ४।१।११९  ॥   

प्रवृत्तिर्वार्ता  ॥  ४।१।११९  ॥   

  

यदि यात्यदितेर्गर्भं रावणः सह सीतया ।  

तत्राप्येनं हनिष्यामि न चेद्धास्यति मैथिलीम्  ॥  ४।१।१२०  ॥   

अदितेः इन्द्रस्य मातुः  ॥  ४।१।१२०  ॥   

  

स्वास्थ्यं भद्रं भजस्वार्य त्यज्यतां कृपणा मतिः ।  

अर्थो हि नष्टकार्यार्थैर्नायत्नेनाधिगम्यते  ॥  ४।१।१२१  ॥   

स्वास्थ्यं धैर्यम् । नष्टकार्यार्थैः नष्टकार्यरूपप्रयोजनैः पुरुषैः
अयत्नेन यत्नाभावेन  ॥  ४।१।१२१  ॥   

  

उत्साहो बलवानार्य नास्त्युत्साहात्परं बलम् ।  

सोत्साहस्यास्ति लोके ऽस्मिन् न किञ्चिदपि दुर्लभम्  ॥  ४।१।१२२  ॥   

उत्साहवन्तः पुरुषा नावसीदन्ति कर्मसु ।  

उत्साहमात्रमाश्रित्य सीतां प्रति लभेमहि  ॥  ४।१।१२३  ॥   

अतो यत्नः कर्तव्य इत्याह द्वाभ्याम् अत्साह इत्यादिभ्याम्  ॥  ४।१।१२२,१२३
 ॥   

  

त्यज्यतां कामवृत्तत्वं शोकं सन्न्यस्य पृष्ठतः ।  

महात्मानं कृतात्मानमात्मानं नावबुद्ध्यसे  ॥  ४।१।१२४  ॥   

कामे वृत्तो व्यापारो यस्य स तथा तस्य भावस्तत्त्वम् । पृष्ठतः सन्न्यस्य
तिरस्कृत्येत्यर्थः । आत्मानं कृतात्मानं शिक्षितमनस्कं महात्मानं
महाधैर्यं नावबुद्ध्यसे तस्मात्त्यज्यतामित्यन्वयः । किं वात्सल्येन तप्यसे
। "साधुकारी साधुर्भवति पापकारी पापी भवति" इति भवद्भिरेव कृतां
शास्त्रमर्यादां किं नावबुद्ध्यस इत्यर्थः  ॥  ४।१।१२४  ॥   

  

एवं सम्बोधितस्तत्र शोकोपहतचेतनः ।  

न्यस्य शोकं च मोहं च ततो धैर्यमुपागमत्  ॥  ४।१।१२५  ॥   

एवमिति । अत्र शोकमोहशब्दाभ्यां दयावात्सल्ये उच्येते । तयोस्त्यागो नाम
शास्त्रमर्यादानुसारेण चेतनरक्षणोद्योगः  ॥  ४।१।१२५  ॥   

  

सो ऽभ्यतिक्रामदव्यग्रस्तामचिन्त्यपराक्रमः ।  

रामः पम्पां सुरुचिरां रम्यपारिप्लवद्रुमाम्  ॥  ४।१।१२६  ॥   

अभ्यतिक्रामत् अनित्यत्वादडभावः । पारिल्पवद्रुमां चञ्चलद्रुमाम् । अनेन
भगवतः संसारिमण्लाभिमुख्यं सूचितम्  ॥  ४।१।१२६  ॥   

  

निरीक्षमाणः सहसा महात्मा सर्वं वनं निर्झरकन्दरांश्च ।  

उद्विग्नचेताः सह लक्ष्मणेन विचार्य दुःखोपहतः प्रतस्थे  ॥  ४।१।१२७  ॥   

सर्गार्थं पुनः सङ्ग्रहेण दर्शयति द्वाभ्याम् निरीक्षमाण इति । विचार्य
सीतामन्विष्येत्यर्थः  ॥  ४।१।१२७  ॥   

  

तं मत्तमातङ्गविलासगामी गच्छन्तमव्यग्रमना महात्मा ।  

स लक्ष्मणो राघवमप्रमत्तो ररक्ष धर्मेण बलेन चैव  ॥  ४।१।१२८  ॥   

मत्तगजवत् विलासेन गन्तुं शीलमस्यास्तीति तथा । अनेन वनदुर्गप्रदेशे ऽपि
निर्भयसञ्चारित्वमुच्यते । अव्यग्रमनाः अचञ्चलचितः,
अप्रकम्प्यरामविषयप्रेमभार इत्यर्थः । महात्मा अप्रच्युतधैर्यः अप्रमत्तः
गमनसौन्दर्यानुभवेप्यसक्तः सः "रामे प्रमादं मा कार्षीः पुत्र भ्रातरि
गच्छति ।" इति सुमित्रया सन्दिष्टः लक्ष्मणः कैङ्कर्यलक्ष्मीयुक्तः तं
सीतवियोगार्तं गच्छन्तं "मत्तमातङ्गगामिनम्" इत्युक्तरीत्या गमनचारुतया
सर्वान् वशीकुर्वन्तं राघवं धर्मेण संस्तम्भेत्यादिराजनीतिकथनेन बलेन
"तत्राप्येनं हनिष्यामि" इति स्वबलकथनेन च ररक्ष निर्दुःखमकरोत्  ॥  ४।१।१२८
 ॥   

  

तावृश्यमूकस्य समीपचारी चरन् ददर्शाद्भुतदर्शनीयौ ।  

शाखामृगाणामधिपस्तरस्वी वितत्रसे नैव चिचेष्ट किञ्चित्  ॥  ४।१।१२९  ॥   

अथ सीताप्राप्तिबीजमुपक्षिपति ताविति । ऋश्यमूकस्य ऋश्यमूकाख्यपर्वतस्य
समीपचारी समीपसञ्चरणशीलः वालिभयादिति शेषः, चरन् कदाचित्पम्पोपान्ते
पर्यटन् अद्भुतं यथा भवति तथा दर्शनीयौ शाखामृगाणां वानराणाम् अधिपः
सुग्रीवः तरस्वी बलवान् वितत्रसे तत्रास । व्यत्ययेनात्मनेपदम् । भीतो
ऽभूत् । न चिचेष्ट न चिचेष्टे । व्यत्ययेन परस्मैपदम् । स्तब्धो
ऽभूदित्यर्थः  ॥  ४।१।१२९  ॥   

  

स तौ महात्मा गजमन्दगामी शाखामृगस्तत्र चिरं चरन्तौ ।  

दृष्ट्वा विषादं परमं जगाम चिन्तापरीतो भयभारमग्नः  ॥  ४।१।१३०  ॥   

तत्र पम्पावने विषादचिन्ताभयहेतव उत्तरसर्गे व्यक्तीभविष्यन्ति  ॥  ४।१।१३०
 ॥   

  

तमाश्रमं पुण्यसुखं शरण्यं सदैव शाखामृगसेवितान्तम् ।  

त्रस्ताश्च दृष्ट्वा हरयोभिजग्मुर्महौजसौ राघवलक्ष्मणौ तौ  ॥  ४।१।१३१  ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
प्रथमः सर्गः  ॥  १  ॥   

न केवलं सुग्रव एव त्रस्तः, तत्सचिवा अपीत्याह तमिति । आश्रमं मतङ्गाश्रमं
पुण्यं धर्मवर्धकं सुखं सुखकरं शरण्यं मुनिजनवासयोग्यं सदैव वानरसेवितान्तं
वानरसेवितमध्यमिति दुष्प्रवेशत्वोक्तिः, तौ दृष्ट्वा हरयः वानराः
वित्रस्ताः मुनिवेषेण वालिप्रेरितौ समागताविति शङ्क्येति भावः । हरयः तौ
दृष्ट्वा त्रस्ताः सन्तः आश्रममभिजग्मुरित्यन्वयः । अस्मिन् सर्गे
सार्धत्रिंशदुत्तरशतश्लोकाः  ॥  ४।१।१३१  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने प्रथमः सर्गः  ॥  १  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/01-sugrIva-sakhyam/001_rAmeNa_pampAtIre_vilApaH.md">
<details><summary><h3>शिरोमणी ...{Loading}...</h3></summary>



 ॥  किष्किन्धाकाण्डम्  ॥   

प्रणम्याद्यां गङ्गां निखिलभयभङ्गां सयमुनां  

सवाचं वाल्मीकीं पवनतनयं लक्ष्मणयुतम् ।  

गुरुं गीतं वन्दे मुनिगणनुतं रामचरणं  

सदा सीतासेव्यं सकलसुखदातारमनिशम्  ॥  १  ॥   

  

यदीयां विष्ण्वाद्या निखिलभुवनाधीशपतयः  

सदा संसेवन्ते मुनिगणयुतां तत्त्वनिवहाम् ।  

गिरं तां गीर्वाणाः सकलकलया कालवलयाः  

समीहन्ते नित्यं सकलभयहन्त्रीं सुमुददाम्  ॥  २  ॥   

  

कथादिर्यस्यास्ते त्रिभुवनजयी जह्नुतनया  

यदीयां संप्रीतिं वितरति सदा सेवकजने ।  

स रामस्तीर्थानां परममभिरामः सुमनसां  

जयत्युच्चैः श्रीमान् जनकतनयासक्तहृदयः  ॥  ३  ॥   

  

अथारण्ये पूर्णां विवृतिमनुकल्प्याद्यकविना  

कृते काव्ये कुर्मः सुजनसुखसंपत्तिविपुलाम् ।  

सुकिष्किन्धाव्याख्यां परमरसिकोपास्यसफलां  

त्रिवेणीतीरे तां दशरथसुतप्रीतिवितराम्  ॥  ४  ॥   

  

किष्किन्धाया विवरणो रामायणशिरोमणिः ।  

सीतारामप्रियां प्रीतिं दद्यात्सर्वसुखावहाम्  ॥  ५  ॥   

  

रामकर्तृकपम्पाप्रदर्शनमारण्यकाण्डान्ते उक्त्वा तत्रत्यरामवृत्तान्तं
वर्णयन् किष्किन्धाकाण्डमुपक्रमते स तामित्यादिभिः । सः सर्ववेदप्रसिद्धः
सौमित्रिसहितो रामः पद्मादिविशिष्टां पुष्करिणीं सरसीं तां पम्पां गत्वा
संप्राप्य आकुलेन्द्रियः सीतासंयोगाभावप्रयुक्तव्याकुलेन्द्रियविशिष्टः सन्
विललाप अनेकविधं जगाद  ॥  ४।१।१  ॥   

  

विलापाकारमाह-- तस्येति । तां पद्मादिविशिष्टां पम्पां दृष्ट्वैव
विद्यमानस्य तस्य रामस्य हर्षात् सीतावयवसदृशपङ्कजादिदर्शनजनितप्रमोदात्
इन्द्रियाणि चकम्पिरे चञ्चलतां प्रापुः अत एव कामवशं
सीतादर्शनविषयकातीच्छाहेतुकतदन्वेषणजनितविविधचेष्टोपलक्षितशोभाविशेषम्
आपन्नः प्राप्तः स रामः सौमित्रिमब्रवीत्  ॥  ४।१।२  ॥   

  

तद्वचनाकारमाह सौमित्र इति । वैदूर्यविमलोदका वैदूर्यमणिसदृशविमलजलविशिष्टा
फुल्लपद्मोत्पलवती विकसितानेकविधपद्मविशिष्टा विविधैः द्रुमैः शोभिता
संयुक्ता इयं पम्पा शोभते  ॥  ४।१।३  ॥   

  

सौमित्र इति । यत्र यस्यां पम्पायां सशिखराः शृङ्गविशिष्टा इव शैलाः पर्वता
इव द्रुमा वृक्षाः राजन्ति तस्याः पम्पायाः शुभदर्शनं काननं वनं पश्य  ॥ 
४।१।४  ॥   

  

मामिति । भरतस्य दुःखेन मद्वियोगजनितभरतक्लेशस्मरणेन वैदेह्याः हरणेन च
शोकाभितप्तं माम् आधयः मानसव्यथाः पीडयन्ति  ॥  ४।१।५  ॥   

  

शोकार्तस्येति । चित्रकानना अनेकविधवनविशिष्टा बहुविधैः पुष्पैः व्यवकीर्णा
सर्वतो व्याप्ता नलिनैः कमलैः संछन्ना सर्पैः व्यालैः तज्जातिविशेषैश्च
अनुचरिता तद्गमनशोभितेत्यर्थः, पम्पा शोकार्तस्यापि मे शोभते । एतेन
सीतावयवसदृशकमलादिदर्शनेन सीतैव दृश्यते इति स्वसंभावना सूचिता ।
श्लोकद्वयमेकान्वयि  ॥  ४।१।६,७  ॥   

  

अधिकमिति । नीलपीतम् अनेकविधानां धातूनां तृणानां च संसर्गात् उपलक्षणतया
नीलत्वपीतित्वादिविशिष्टं शाद्वलं तृणविशिष्टस्तलं विविधैः अनेकप्रकारकैः
परिस्तोमैः स्वस्वजात्या संघीभूतैः द्रुमाणां पुष्पैः अर्पितं संयुक्तमिव
अधिकं प्रविभाति, यद्वा विविधैः पुष्पैरर्पितमत एव नीलपीतमेतत्
शाद्वलमधिकमेव प्रविभाति । इव एवार्थे  ॥  ४।१।८  ॥   

  

पुष्पेति । सर्वतः चतुर्दिक्षु पुष्पभारसमृद्धानि पुष्पभारैः
प्रपतितबहुपुष्पैः समृद्धानि समृद्धिमन्ति शिखराणि पुष्पिताग्राभिः
पुष्पिताग्रभागविशिष्टाभिः शाखाभिः समन्ततः उपगूढानि आच्छन्नानि सन्तीति
शेषः  ॥  ४।१।९  ॥   

  

सुखेति । हे सौमित्रे जातपुष्पफला द्रुमा यस्मिन् अत एव प्रचुरो ऽधिको
मन्मथः कामो यस्मात् सः सुरभिः सुगन्धविशिष्टः अत एव गन्धवान् कामोद्दीपनं
करोम्येवेति गर्वविशिष्टः अयं मासः चैत्र इत्यर्थः, कालः वियुक्तानां
चित्तविक्षेपहेतुरस्तीति शेषः । क्षेपणार्थककलधातुप्रकृतिकणिजन्तप्रकृतिको
ऽच् "गन्धो गन्धक आमोदे लेशे संबन्धगर्वयोः" इति विश्वः  ॥  ४।१।१०  ॥   

  

पश्येति । पुष्पशालिनाम् अनेकविधपुष्पविशिष्टानाम् अत एव वर्षं तोयं सृजतां
त्यजतां तोयमुचां मेघानामिव पुष्पाणि सृजतां वनानां रूपाणि पश्य  ॥  ४।१।११
 ॥   

  

प्रस्तरेष्विति । वायुवेगप्रचलिताः विविधाः काननद्रुमाः वनवृक्षाः पुष्पैः
रम्येषु प्रस्तरेषु शिलासु गां पृथ्वीमवकिरन्ति आच्छादयन्ति  ॥  ४।१।१२  ॥   

  

पतितैरिति । पतितैः भूतकालिकपतनकर्तृभिः पतमानैः वर्तमानकालिकपतनकर्तृभिः
पादपस्थैः वृक्षे स्थितैश्च कुसुमैः पुष्पैः क्रीडतीव मारुतो वायुः पश्य ।
पश्य मृगो धावतीतिवत्प्रयोगः  ॥  ४।१।१३  ॥   

  

विक्षिपन्निति । कुसुमोत्कटाः विविधकुसुमेनोत्कटतां प्राप्ताः शाखाः
विक्षिपन् चालयन् मारुतः चलितस्थानैः कुसुमेभ्यः कुसुमान्तराणि प्राप्तैः
षट्पदैः भ्रमरैः अनुगीयते गानेन प्रशस्यते इवेत्यर्थः  ॥  ४।१।१४  ॥   

  

मत्तेति । पादपान् वृक्षान् नर्तयन्निव शैलकन्दरनिष्क्रान्तो ऽनिलः
मत्तकोकिलसंनादैः मत्तकोकिलानां शब्दैः प्रगीत इव आसीदिति शेषः  ॥  ४।१।१५
 ॥   

  

तेनेति । अत्यर्थमत्यन्तं विक्षिपता सञ्चालयता पवनेन संसक्तशाखाग्राः
संसक्तानि परस्परं संमिलितानि शाखाग्राणि येषां ते अमी पादपाः ग्रथिता इव
दृश्यन्ते इति शेषः  ॥  ४।१।१६  ॥   

  

स इति । चन्दनशीतलः चन्दनस्पर्शजनितशैत्यविशिष्टः अत एव पुण्यं गन्धम्
अभ्यवहन् प्रापयन् अत एव श्रमापनयनः श्रमनिवर्तकः अत एव सुखसंस्पर्शः सो
ऽनिलः वाति  ॥  ४।१।१७  ॥   

  

अमी इति । मधुगन्धिषु मधुगन्धविशिष्टेषु वनेषु अनुकूजद्भिः षट्पदैः
उपलक्षिताः पवनविक्षिप्ताः वायुसञ्चालितशाखावन्तः अमी पादपाः विनदन्ति
गायन्तीव  ॥  ४।१।१८  ॥   

  

गिरीति । गिरिप्रस्थेषु पर्वतपृष्ठेषु सञ्जातैरिति शेषः, पुष्पवद्भिरत एव
मनोरमैः महाद्रुमैः संसक्तशिखराः शैलाः विराजन्ति  ॥  ४।१।१९  ॥   

  

पुष्पेति । पुष्पैः संच्छन्नानि शिखराणि शाखाग्राणि येषां ते
मारुतोत्क्षेपचञ्चलाः मधुकरा एव उत्तंसाः कर्णपूरा इव शिरःसम्बधिनः उष्णीषा
इव वा येषां ते अमी पादपाः प्रगीताः प्रकृष्टं गीतं गानं येषां ते
प्रकृष्टगायका इत्यर्थः, लक्ष्यन्त इति शेषः । "पुंस्युत्तंसावतंसौ द्वौ
कर्णपूरे ऽथ शेखरे" इति कोशः । उत्तरपक्षे उत्तंसशब्दो ऽर्शआद्यजन्तः  ॥ 
४।१।२०  ॥   

  

सुपुष्पितानिति । सुपुष्पितान् समन्ततः एतान् कर्णिकारान्
पीतवर्णविशिष्टकर्णिकाराभिधतरून् हाटकप्रतिसंछन्नान् ऊर्ध्वभागे
स्वर्णभूषणनिबिडान् पीताम्बरान् अधोभागे पीताम्बरधारिणः नरान् इव पश्य ।
एतेन तत्पुष्पाणां सुवर्णवर्णत्वं फलितम्  ॥  ४।१।२१  ॥   

  

अयमिति । नानाविहगनादितः अयं वसन्तः सीतया विप्रहीनस्य वियुक्तस्य मम
शोकसंदीपनो ऽस्तीति शेषः  ॥  ४।१।२२  ॥   

  

मामिति । शोकसमाक्रान्तं मां मन्मथः मन्निष्ठमदापहारित्वं सन्तापयति
सीतापहर्तृविज्ञानमन्तरावस्थितिं न लभत इत्यर्थः, हृष्टं यथा भवति तथा
प्रवदमानः कोकिलः समाह्वयति प्रियया संयोक्तुं प्रेरयतीवेत्यर्थः  ॥  ४।१।२३
 ॥   

  

एष इति । हृष्ट एष दात्युहको जलकुक्कुटः प्रणदन् सन् मन्मथाविष्टं
मदापहारकत्वविशिष्टं मां शोचयिष्यति प्रियापहारिणो विशेषज्ञानाभावात्
तन्मदापहरणस्याशक्यतया शोक एव तिष्ठतीत्यर्थः  ॥  ४।१।२४  ॥   

  

श्रुत्वेति । मम प्रिया सीता पुरा पूर्वमेतस्य दात्यूहस्य शब्दं श्रुत्वा
प्रमुदिता मामाहूय परममत्यन्तं प्रत्यनन्दत  ॥  ४।१।२५  ॥   

  

एवमिति । विचित्रा अनेकदिधरागादिविशिष्टाः नानारावविराविणः
अनेकविधशब्दवन्तः पतगाः पक्षिणः वृक्षगुल्मलताः समन्ततः संपतन्ति त्वं पश्य
 ॥  ४।१।२६  ॥   

  

विमिश्रा इति । पुंभिः पक्षिभिः विमिश्रा आत्मव्यूहाभिनन्दिताः आत्मव्यूहैः
स्वस्वज्ञातिसमूहैः अभिनन्दिताः परस्परं प्रापितानन्दाः भृङ्गराजप्रमुदिताः
भृङ्गराजशब्देन च प्राप्तप्रमोदाः मधुरस्वराः विहगाः
स्त्रीत्वविशिष्टपक्षिणः सन्तीति शेषः  ॥  ४।१।२७  ॥   

  

अस्या इति । अस्या पम्पायास्तीरे विद्यमानाः संघशः शकुनाः पक्षिणः
दात्यूहरतिविक्रन्दैर्दात्यूहानां प्रीत्युत्पादकशब्दविशेषैः
पुंस्कोकिलरुतैरपि प्रमुदिताः सन्तीति शेषः  ॥  ४।१।२८  ॥   

  

स्वनन्तीति । ममानङ्गप्रदीपकाः इमे पादपाः स्वनन्ति
स्वनविशिष्टबहुपक्षिमत्तया ते अपि स्वनन्तीवेत्यर्थः । अर्धं पृथक् अशोकेति
। अशोकस्तबक एव अङ्गारो यस्य सः षट्पदस्वन एव निःस्वनः शब्दो यस्मिन् सः
पल्लवताम्रः अरुणपल्लव एव अर्चिर्ज्वाला यस्मिन् स वसन्ताग्निर्मा
प्रधक्ष्यति दहतीवेत्यर्थः । अर्धद्वयमेकान्वयि  ॥  ४।१।२९  ॥   

  

नहीति । सूक्ष्मपक्ष्मे अक्षिणी यस्यास्तां सीतामपश्यतो मे जीविते
प्राणपोषणे प्रयोजनं नास्ति  ॥  ४।१।३०  ॥   

  

अयमिति । रुचिराणि काननानि यस्मिन् सः कोकिलैः आकुलो व्याप्तः सीमान्तः
वनमर्यादापर्यन्तं यस्मिन् सः अयं कालः वसन्तः मम प्रियायाश्च रुचिरः प्रिय
इत्यर्थः । एतेन यदीदानीं सा इह स्यात् तदातीव प्रमोदप्रवृद्धिः भवेदिति
सूचितम्  ॥  ४।१।३१ ॥   

  

मन्मथेति । मन्मथायाससंभूतः मन्मथेन स्वनिष्ठमदमथनसामर्थ्ये निरोधेन यः
आयासः तन्निरोधजनितश्रमः तस्मात्संभूतः वसन्तगुणवर्धितः अयं शोकाग्निः न
चिरात् शीघ्रमेव क्षिप्रं सीताप्राप्तौ अतित्वराविशिष्टं मां धक्ष्यतीव  ॥ 
४।१।३२  ॥   

  

अपश्यत इति । वनितां तां सीतामपश्यतः रुचिरद्रुमान्पश्यतः मम आत्मप्रभवः
मनोजनितः चिन्तेत्यर्थः, भूयस्त्वमधिकत्वमुपयास्यति प्राप्नोतीत्यर्थः  ॥ 
४।१।३३  ॥   

  

अदृश्यमानेति । अदृश्यमाना दृष्टिपथमप्राप्ता वैदेही स्वेदसंसर्गदूषकः
मलयसंबन्धिपवनद्वारा धर्मादिजनितप्रस्वेदसंबन्धनिवर्तकः दृश्यमानः वसन्तश्च
इह अस्मिन्वने मे शोकं वर्धयति  ॥  ४।१।३४  ॥   

  

तदेव भङ्ग्यन्तरेणाह मामिति । मृगशावाक्षी मृगबालनयनसदृशनयनविशिष्टा सा
सीता वियुक्तानां दुःखप्रदत्वेन क्रौर्यविशिष्टः चैत्रवनानिलश्च
चिन्ताशोकबलात्कृतं चिन्ताशोकबलहेतुकविविधकृतमन्तं मां संतापयति
अविवक्षितकर्मकत्वेनाकर्मकत्वात्कर्तरि निष्ठा  ॥  ४।१।३५  ॥   

  

अमी इति । स्फाटिकैः स्वच्छत्वेन स्फटिकनिर्मितैः गवाक्षैरिव पवनोद्धूतैः
पवनेन कम्पितैः स्वैः पक्षैः इतस्ततो नृत्यन्तो ऽमी मयूराः शोभन्ते  ॥ 
४।१।३६  ॥   

  

शिखिनीभिरिति । शिखिनीभिः परिवृता मदमूर्छिताः मदेन हर्षेण मूर्छिताः
प्रवृद्धा नृत्यन्त एते मयूराः मन्मथाभिपरीतस्य
गर्वापहारित्वधर्मविशिष्टस्य मम मन्मथवर्धनाः गर्वापहारित्वप्रवर्धकाः
सीतासंयोगार्थं तदपहारिगर्वध्वंसाय प्रेरयन्त इवेत्यर्थः  ॥  ४।१।३७  ॥   

  

पश्येति । मन्मथार्ता एषा शिखिनी नृत्यन्तं भर्तारं मयूरमुपनृत्यति त्वं
पश्य  ॥  ४।१।३८  ॥   

  

तामिति । रुचिरौ पक्षौ वितत्य प्रसार्य रुतैः शब्दैस्तां रामामुपहसन्निव
मयूरो ऽपि मनसा अनुधावति रामासमीपं गन्तुमिच्छति  ॥  ४।१।३९  ॥   

  

मयूरस्येति । यस्मात् मयूरस्य वने प्रिया सीता न हृता तस्मात् कान्तया सह
नृत्यति मयूर इति शेषः । एतेन सीतापहरणदर्शने मयूराणामपि शोकातिशयः
स्यादिति सूचितम्  ॥  ४।१।४०  ॥   

  

ममेति । पुष्पमासे चैत्रे इत्यर्थः, विना सीततयेति शेषः, ममायं वासस्तु
सुदुःसहः । अर्धं पृथक्  ॥  ४।१।४१  ॥   

  

पश्येति । तिर्यग्योनिगतेष्वपि संरागः जातः अधुना वसन्तसमये शिखिनी कामात्
भर्तारं मयूरं यथा ऽभिवर्तते एवं तथैव विशालाक्षी जानकी यदि अपहृता न भवेत्
तदा मदनेन अतिहर्षेणोपलक्षिता जातसंभ्रमा मत्कर्मकादरविशिष्टा सती
ममाप्यभिवर्तेत मत्समीपमेव तिष्ठेदित्यर्थः, इति त्वं पश्य जानीहि ।
श्लोकद्वयमेकन्वयि  ॥  ४।१।४२,४३  ॥   

  

पश्येति । हे लक्ष्मण शिरिरात्यये वसन्ते इत्यर्थः, पुष्पभारसमृद्धानां
वनानां पुष्पाणि मम निष्फलानि प्रियया विना निष्प्रयोजनकानि भवन्ति  ॥ 
४।१।४४  ॥   

  

ग्राहकान्तराणामप्यभावात्पुष्पाणां वैयर्थ्यमेवेति बोधयन्नाह रुचिराणीति ।
अतिश्रिया ऽतिशोभया रुचिराण्यपि पादपानां पुष्पाणि निष्फलानि
निष्प्रयोजनकानि अत एव मधुकरोत्करैः मधुकरसमूहैः समं महीं यान्ति  ॥  ४।१।४५
 ॥   

  

नदन्तीति । शकुनाः पक्षिणः अन्योन्यम् आह्वयन्त इव मम कामोन्मादकराः
सीतासंयोगविषयकोत्कटेच्छयोन्मादप्रवर्तकाः सन्तः कामं यथेच्छं कलं मनोहरं
नदन्ति  ॥  ४।१।४६  ॥   

  

वसन्त इति । यत्र मे प्रिया सीता परवशा सती वसति तत्रापि यदि वसन्तः
वसन्तहेतुकमयूरादिशब्दश्रवणं पुष्पोत्करादिदर्शनं च भवेदिति शेषः, उपवनादौ
तिष्ठेदित्यर्थः, तदा अहमिव शोचति शोचेत्  ॥  ४।१।४७  ॥   

  

संभावनान्तरमाह नूनमिति । यत्र सा सीता अस्ति तं देशं वसन्तः वसन्तचिह्नं
नैव स्पृशति सा नैव जानातीत्यर्थः, नूनं निश्चितमेतत् । तत्र हेतुमाह
असितपद्माक्षी अरुणकमलनयना सा सीता मया विना कथं वर्तयेत् नैव
तिष्ठेदित्यर्थः । एतेन मद्वियोगसमये वसन्तचिह्नदर्शनादेव मद्वियोगमसहमाना
सती द्रुतं साकेतं गच्छेदिति तात्पर्यम्  ॥  ४।१।४८  ॥   

  

संभावनान्तरमाह अथवेति । अथवा यत्र मे प्रिया तत्र वसन्तः वर्तते वर्तेत सा
तं जानीयादित्यर्थः । परंतु परैः शत्रुभिः निर्भर्त्सिता सती सा सीता किं
करिष्यति । एतेन रावणस्य सामर्थ्यातिशयो व्यञ्जितः  ॥  ४।१।४९  ॥   

  

श्यामेति । श्यामा नित्यं षोडशवार्षिकीत्वेन प्रतीयमानां पद्मपलाशाक्षी
कमलपत्रनयना मे प्रिया वसन्तमासाद्य प्राप्य जीवितं स्वशरीरपालनं
परित्यक्ष्यति नूनं निश्चितमेतत्  ॥  ४।१।५०  ॥   

  

तदेव भङ्ग्यन्तरेणाह दृढमिति । मद्विरहं वियोगं गता प्राप्ता सीता अलं
वर्तयितुं शोभनतया स्थातुं न शक्ष्यतीति शेषः, हि इति बुद्धिः मम हृदये
दृढं संपरिवर्तते  ॥  ४।१।५१  ॥   

  

तत्र हेतुं बोधयन्नाह मयीति । वैदेह्याः भावः प्रीतिः मयि तत्त्वतो
विनिवेशितः संस्थापितः, ममापि भावः सीतायां सर्वथा तत्त्वतो विनिवेशितः ।
एतेन द्वयोः प्रीत्योरचाल्यत्वं व्यञ्जितम्  ॥  ४।१।५२  ॥   

  

एव इति । पुष्पवहः सुगन्धवानित्यर्थः, हिमावहः शैत्यं प्राप्तः अत एव
सुखस्पर्शः एष वायुस्तां सीतां चिन्तयतो मम पावकप्रतिमः वह्निसदृशः,
प्रतीयते इति शेषः  ॥  ४।१।५३  ॥   

  

सदेति । यं मारुतं पुरा सीतया सहा ऽहं सदा सुखं मन्ये स मारुतः सीतां विना
मम शोकसञ्जननः  ॥  ४।१।५४  ॥   

  

तामिति । यो ऽसौ वायसः काकः पक्षी विहङ्गः आकाशं प्राप्तः सन् तदा
सीतासंयोगकाले प्रणदितः वियोगसूचकप्रणादं कृतवान् स वायसस्तां विना
सीतावियोगसमय इत्यर्थः, पादपगतः वृक्षं प्राप्तः सन् प्रहृष्टमभिकूजति
संयोगसूचकनादं करोतीत्यर्थः । एतेन सीतासंयोगो ध्रुवं भविष्यतीति सूचितम्
 ॥  ४।१।५५  ॥   

  

तदेव भङ्ग्यन्तरेणाह एष इति । विहगः आकाशगः सन् य एष वायसः प्रतिहारकः
वियोगसूचकशब्दवत्त्वेन अपहरणहेतुः स एव पक्षी विशालाक्ष्या सीतायाः समीपं
मामुपनेष्यति प्रापणसूचकसुशब्दवत्त्वेन हेतुना प्रापयिष्यति  ॥  ४।१।५६  ॥   

  

पश्येति । वने पुष्पिताग्रेषु वृक्षेषु अवकूजतां द्विजानां पक्षिणां
मदविवर्धनं संनादं पश्य जानीहि  ॥  ४।१।५७  ॥   

  

विक्षिप्तामिति । पवनेन विक्षिप्तां सञ्चालितां तिलकमञ्जरीम् असौ षट्पदो
भ्रमरः मदोद्धूतां मदहेतुकप्रकम्पविशिष्टां सहसा ऽभ्येति प्राप्नोति । एतेन
प्रियया संयोक्तुं मामपि प्रेरयतीवेति सूचितम्  ॥  ४।१।५८  ॥   

  

कामिनामिति । अयमशोकः कामिनां प्रियाविषयकेच्छावतां वियुक्तानामित्यर्थः,
अत्यन्तं शोकवर्धनः अत एव पवनोत्क्षिप्तैः स्तबकैः मां तर्जयन्निव स्थितः
 ॥  ४।१।५९ ॥   

  

अमी इति । हे लक्ष्मण कुसुमशालिनः प्रशस्तकुसुमाश्रयाः अमी चूताः
विभ्रमोत्सिक्तमनसः विभ्रमेण शृङ्गारविषयकविचारविशेषेण उत्सिक्तं युक्तं
मनो येषां ते अत एव साङ्गरागाः अङ्गरागसहिताः नरा इव दृश्यन्ते  ॥  ४।१।६०
 ॥   

  

सौमित्र इति । चित्रासु पम्पायाः वनराजिषु वनपङ्क्तिषु किंनराः यतस्ततो
विचरन्तीति पश्य  ॥  ४।१।६१  ॥   

  

इमानीति । जले तरुणसूर्यवत् उदयकालिकसूर्य इव इमानि नलिनानि अरुणकमलानि
प्रकाशन्ते । अभूतोपमैषा  ॥  ४।१।६२  ॥   

  

एषेति । प्रसन्नसलिला स्वच्छजलविशिष्टा पद्मैः नीलोत्पलैश्चायुता व्याप्ता
हंसकारण्डवाकीर्णा हंसैः कारण्डवैश्च आकीर्णा युक्ता सौगन्धिकायुता
सौगन्धिकेन कमलजातिविशेषकह्लारेणायुता व्याप्ता असौ पम्पा ऽस्तीति शेषः  ॥ 
४।१।६३  ॥   

  

जल इति । तरुणसूर्याभैः उदयकालिकसूर्यसदृशैः षट्पदैः आहृतानि केशराणि येषां
तैः पङ्कजैररुणकमलैः समन्तादभिसंवृता पम्पा शोभते  ॥  ४।१।६४  ॥   

  

चक्रेति । नित्यचक्रवाकयुता चित्रप्रस्थवनान्तरा चित्रप्रस्थानि
चित्रप्रदेशकानि वनान्तराणि वनमध्यानि यस्याः सा पम्पा सलिलार्थिभिः जलं
पातुकामैः मातङ्गैर्गजैः मृगयूथैश्च शोभते  ॥  ४।१।६५  ॥   

  

पवनेति । एवनेन आहताः वेगाः यासां ताभिः ऊर्मिभिः लहरीभिस्ताड्यमानानि
पङ्कजानि विमले अम्भसि जले विराजन्ते  ॥  ४।१।६६  ॥   

  

पद्मेति । सततं प्रियपङ्कजां वैदेहीमपश्यतो मे जीवितं प्राणपालनं नाभिरोचते
 ॥  ४।१।६७  ॥   

  

अहो इति । यः गतामन्यत्र प्राप्ताम् अत एव दुर्लभां दुःखेन लब्धव्यां
कल्याणीं नित्यं कल्याणसंयुक्तामत एव कल्याणतरवादिनीं सीतां स्मारयिष्यति
स्मरयति तस्य कामस्य संयोगेच्छाविशेषस्य अमत्वं प्राप्तिः अहो सुखप्रदं,
वाशब्दो हेत्वर्थे । एतेन भविष्यत्कालिकी तस्याः प्राप्तिर्यदि न
स्यात्तर्हि ईदृगिच्छाविशेषो न स्यादिति सूचितं तेन तस्याः
प्राप्तिर्ध्रुवं भविष्यतीति ध्वनितम्  ॥  ४।१।६८  ॥   

  

शक्य इति । पुष्पितद्रुमः वसन्तः यदि मां न हन्यात् तर्हि अभ्यागतः
सम्प्राप्तः कामः सीताप्राप्तिविषयकोत्कटेच्छा धारयितुं मया शक्यः भवेत् ।
एतेन वसन्तहेतुकेन प्रियावियोगजनितदुःखेन यदि शैथिल्यं प्राप्नुयात् तर्हि
तादृगिच्छा ऽपि निवर्तेत तर्हि इच्छाहेतुकोद्योगाभावात् तत्प्राप्तिर्न
भविष्यतीति ध्वनितम्  ॥  ४।१।६९  ॥   

  

यानीति । सीतया सह यानि पुष्पादीनि मे रमणीयानि भवन्ति तान्येव तया विना
अरमणीयानि जायन्ते  ॥  ४।१।७०  ॥   

  

पद्मेति । पद्मकोशपलाशानि पद्मकोशदलानि सीतायाः नेत्रकोशाभ्यां
नेत्रपक्ष्मप्रदेशाभ्यां सदृशानि इति हेतोः द्रष्टुं दृष्टिः मन्यते इच्छति
। पद्मकोशपलाशानीत्युभयान्वयि । एकत्रशब्द अपरत्रार्थः  ॥  ४।१।७१  ॥   

  

पद्मेति । पद्मकेशरसंसृष्टः पद्मकेशरसंबन्धी वृक्षान्तरविनिस्सृतः
वृक्षयोर्मध्यादागतः मनोहरो वायुः सीतायाः निःश्वास इव वाति  ॥  ४।१।७२  ॥   

  

सौमित्र इति । पम्पायाः दक्षिणे गिरिसानुनि पर्वतशिखरे पुष्पितां
कर्णिकारस्य यष्टिं कर्णिकारवृक्षमित्यर्थः, पश्य  ॥  ४।१।७३  ॥   

  

अधिकमिति । धातुभिः गैरिकादिभिः विभूषितः अयं शैलराजः वायुवेगविघट्टितं
वायुवेगेन संप्रापितं विचित्रमनेकविधैः सुगन्धैः रङ्गैश्च विशिष्टं रेणुं
सृजते  ॥  ४।१।७४  ॥   

  

गिरीति । हे सौमित्रै गिरिप्रस्थाः शैलप्रदेशाः सर्वतः संप्रपुष्पितैः अत
एव निष्पत्रैः अत एव रम्यैः किंशुकैः पलाशैः सर्वतः प्रदीप्ताः प्रज्वलिता
इव भान्तीति शेषः  ॥  ४।१।७५  ॥   

  

पम्पेति । संसिक्ताः पम्पाजलकर्तृकसेकविशिष्टाः मधुगन्धिनः मालत्यादयः
पम्पातीररुहाः गिरिपृष्ठेषु नीलाशोकादयश्च शोभन्ते । श्लोकचतुष्टयमेकान्वयि
 ॥  ४।१।७६७९  ॥   

  

अङ्कोला इति । गिरिसानुषु गिरिशृङ्गेषु अङ्कोलादयः दृश्यन्ते ।
सार्धश्लोकत्रयमेकान्वयि  ॥  ४।१।८०८२  ॥   

  

पुष्पितानिति । पुष्पिताग्राभिः लताभिः परिवेष्टितान् पुष्पितान् अत एव
सुरुचिरान् पम्पायाः बहून् द्रुमान् पश्य । अर्धद्वयमेकान्वयि  ॥  ४।१।८३
 ॥   

  

वातेति । वातेन विक्षिप्ताः सञ्चलिताः विटपाः शाखाः येषां तान् अत एव
संनतान् नम्नीभूतान् इमान् द्रुमान् लताः मत्ताः वरस्त्रिय इव यथा यथावत्
समनुवर्तन्ते संवेष्टयन्ति  ॥  ४।१।८४  ॥   

  

पादपादिति । पादपात् वृक्षात् पादपं वृक्षान्तरं शैलात् शैलं वनाद्वनं
गच्छन् अनिलो वायुः नैकरसास्वादेन अनेकविधरसानुभवेन संमोदितः प्राप्तानन्द
इव वाति  ॥  ४।१।८५  ॥   

  

केचिदिति । पर्याप्तकुसुमाः पर्याप्तानि परिपूर्णानि कुसुमानि येषु ते
मधुगन्धिनः केचित्पादपाः आबभुः । मुकुलसंवीताः कुड्मलैः पूर्णाः अत एव
श्यामवर्णां इव केचित्पादपाः आबभुः  ॥  ४।१।८६  ॥   

  

इदमिति । इदं मृष्टं स्वच्छम् इदं स्वादु इदं प्रफुल्लमित्यपि इति च
रागयुक्तः अनुरागविशिष्टो मधुकरः कुसुमेषु अवलीयते  ॥  ४।१।८७  ॥   

  

अवलीनप्रकारमाह निलीयेति । मधुकरो भ्रमरः पम्पातीरद्रुमेषु केषुचित्
द्रुमपुष्पेषु निलीय पुनरुत्पत्य निःसृत्य सहसा अन्यत्र पुष्पान्तरेषु
गच्छति  ॥  ४।१।८८ ॥   

  

इयमिति । शयनप्रस्तरैः शय्यास्तरणैरिव स्वयं निपतितैः कुसुमसंघातैः
पुष्पसमूहैः उपस्तीर्णा आच्छादिता अत एव सुखाकृता सुखसंपादिका इयं
भूमिरस्तीति शेषः  ॥  ४।१।८९  ॥   

  

विविधा इति । विविधैस्तैः स्वयं पतितैरेव पुष्पैः विविधा अनेकविधाः
विस्तीर्णाः विशालाः पीतरक्ताभाः प्रस्तराः शय्या इव गिरिसानुषु
पर्वतशृङ्गेषु कृताः  ॥  ४।१।९० ॥   

  

हिमान्त इति । हिमान्ते शिशिरावसाने पुष्पमासे चैत्रे तरवः हि यतः
संघर्षात् परस्पराभिभवेच्छयेव पुष्पिताः अतः वृक्षाणां पुष्पसम्भवं
पुष्पसंपत्ति पश्य  ॥  ४।१।९१  ॥   

  

आह्वयन्त इति । कुसुमोत्तंसविष्टपाः कुसुमशिरस्काशाखावन्तः अत एव
षट्पदनादिताः अत एव अन्योन्यमाह्वयन्त इव नगाः वृक्षाः शोभन्ते  ॥  ४।१।९२
 ॥   

  

एष इति । कारण्डव एष पक्षी कामं सीतासंयोगेच्छामुद्दीपयन्निव सलिलं विगाह्य
कान्तया सार्धं रमते  ॥  ४।१।९३  ॥   

  

मन्दाकिन्या इति । यत् यस्मात् हेतोः मन्दाकिन्याः तत्सदृश्याः पम्पायाः
इदमेतत् रूपं मनोरमम् अतः तस्याः मन्दाकिन्याः मनोरमाः गुणा जगति विख्याताः
प्रसिद्धाः अतः स्थाने युक्तमेतत्  ॥  ४।१।९४  ॥   

  

यदीति । रघूत्तम हे लक्ष्मण सा सीता यदीह दृश्येत अत एव यदि वसेम तदा
शक्राय इन्द्रसुखाय अयोध्यायै च न स्पृहयेयम्  ॥  ४।१।९५  ॥   

  

तदेव सहेतुकमाह नहीति । शाद्वलेषु तया सीतया सह रमतो मम अन्येषु लोकादिषु
चिन्तास्मृतिर्न भवेत् एवं स्पृहा इच्छा न भवेत्  ॥  ४।१।९६  ॥   

  

अमी इति । विविधच्छदाः अनेकविधपत्रविशिष्टाः अमी तरवः कान्तां विना मे
चिन्तामुत्पादयन्ति  ॥  ४।१।९७  ॥   

  

पश्येति । शीतजलां पुष्करायुतां चक्रवाकानुचरितां चक्रवाकैः सेवितां
महामृगनिषेविताम् इमां पम्पां पश्य । सार्धश्लोक एकान्वयी  ॥  ४।१।९८,९९
 ॥   

  

अधिकमिति । विकूजद्भिर्विहङ्गमैः पम्पा अधिकं शोभते । अर्धं पृथक्
दीपयन्तीति । मुदिता द्विजाः पक्षिणः श्यामां षोडशवार्षिकीत्वेन
प्रतीयमानां प्रियां स्मृत्वा विद्यमानस्य मे कामं संयोगेच्छां दीपयन्तीव
दीपयन्त्येव । अर्धद्वयमेकान्वयि  ॥  ४।१।१००  ॥   

  

पश्येति । चित्रेषु सानुषु मृगीभिः सहितान्मृगान्पश्य । एतेन
संयुक्तदर्शनमपि मम प्रियास्मारकमिति सूचितम्  ॥  ४।१।१०१  ॥   

  

ननु किं तेनेत्यत आह मामिति । मृगशावाक्ष्या मृगबालनयनया वैदेह्या
विरहीकृतं मां ततस्ततः सञ्चरन्तः मृगीसहिताः मृगाः मे चित्तमतीव व्यथयन्ति
संयोगकालिकसुखानुभवस्मृत्या व्यथां संपादयन्तीत्यर्थः  ॥  ४।१।१०२  ॥   

  

अस्मिन्निति । रम्ये मत्तद्विजगणाकुले उन्मत्तपक्षिसमूहैर्व्याप्ते
अस्मिन्सानुनि यदि कान्तां पश्येयं तर्हि मम स्वस्ति भवेत्  ॥  ४।१।१०३  ॥   

  

तदाकारमाह जीवेयमिति । वैदेही यदि पम्पायाः पवनं मया सह सेवेत तर्हि जीवेयं
शरीरपालनं कुर्याम्  ॥  ४।१।१०४  ॥   

  

पद्मेति । पद्मसौगन्धिकयोः वहं सुगन्धप्रापकम् अत एव शोकविनाशनं पम्पायाः
वनमारुतं ये सेवन्ते धन्याः । पद्मसौगन्धिकशब्दो लक्षणया स्वस्वगन्धपरः
अवान्तरजातिभेदान्न पौनरुक्त्यम्  ॥  ४।१।१०५  ॥   

  

श्यामेति । श्यामा नित्यं षोडशवार्षिकीत्वेन प्रतीयमाना मया विरहिता
जनकात्मजा प्राणान्कथं धारयति  ॥  ४।१।१०६  ॥   

  

किमिति । पृष्टसीतं पृष्टा सीता येन तं सत्यावादिनं जनकं किं कुशलं
वक्ष्यामि नु महान्विस्मयो ऽयम्  ॥  ४।१।१०७  ॥   

  

यामिति । या सीता पित्रा वनं प्रस्थापितं मां धर्मं समास्थाय मन्दं शनैः
अनुगता सा सीता क्व वर्तते  ॥  ४।१।१०८  ॥   

  

तयेति । राज्याद्भ्रष्टम् इहागतम् अत एव विहतचेतसं
निवर्तितराज्यविषयकचित्तं मां या सीता अनुगता तया विहीनः अत एव कृपणो ऽहं
कथं धारये प्राणानिति शेषः  ॥  ४।१।१०९  ॥   

  

तदिति । अञ्चिते पूजिते विदैः प्रशंसिते इत्यर्थः, प्रद्मतुल्ये अक्षिणी
यस्मिन् सुगन्धि शोभनगन्धविशिष्टं शुभं सकलमङ्गलहेतुभूतम् अव्रणं
विस्फोटकादिहेतुकव्रणरहितं तस्याः सीतायाः चारु मुखम् अपश्यतो मम मनः
सीदत्येव । इवशब्दः एवार्थे  ॥  ४।१।११०  ॥   

  

स्मितेति । स्मितहास्यान्तरयुतं स्मितम् ईषदेव हास्यं यस्मिंस्तदेव अन्तरं
मुखमध्यं तत्रैव युतं संयोगो यस्य तत् गुणवत् प्रसादादिगुणविशिष्टं मधुरं
मधुरवर्णविशिष्टं हितम् उपकारकम् अत एव अतुलम् उपमारहितं वैदेह्याः वाक्यं
कदा श्रोष्यामि  ॥  ४।१।१११  ॥   

  

प्राप्येति । श्यामा षोडशवार्षिकीत्वेन प्रतीयमाना साध्वी पतिव्रता सीता
वने दुःखं प्राप्यापि मन्मथविकर्शितं समयाभावात् तिरोहितमदमथनकर्तृत्वकं
मां प्राप्यैव नष्टदुःखा अत एव हृष्टा सती साधु यथा भवति तथा अभ्यभाषत
अभिभाषेत । एक इव एवार्थे अपरो हेत्वर्थे  ॥  ४।१।११२  ॥   

  

किमिति । नृपात्मज हे लक्ष्मण सा मया प्रेषिता स्नुषा क्व कस्मिन् स्थाने
कथं केन प्रकारेणास्तीति शेषः, इति पृच्छन्तीं कौशल्यां किं नु वक्ष्यामि
 ॥  ४।१।११३  ॥   

  

गच्छेति । हे लक्ष्मण त्वं गच्छ भरतं पश्य अहं तु तां जनकात्मजामृते विना
जीवितुमिह पालयितुं न शक्तो ऽस्मीति शेषः  ॥  ४।१।११४  ॥   

  

इतीति । अनाथवत् नाथत्वाभाववन्तमिव इति विलपन्तं महात्मानं रामं लक्ष्मणः
युक्तमुचितमव्ययं विकाररहितं वचनमुवाच  ॥  ४।१।११५  ॥   

  

तद्वचनाकारमाह संस्तम्भेति । हे पुरुषोत्तम हे राम मा शुचः शोकं न कुरु
संस्तम्भ समुत्पन्नं शोकं निवर्तय । तत्र हेतुः ते भद्रमेव । तत्रापि हेतुः
अकलुषात्मनां नित्यं कलुषसंसर्गरहितानाम् ईदृशानां भवत्सदृशानां मतिरिच्छा
मन्दा निष्फला न भवति । एतेन भवदीप्सितसिद्धिर्भविष्यत्येवेति तात्पर्यम्
 ॥  ४।१।११६  ॥   

  

अशीघ्रपाप्तौ कृत्यमाह स्मृत्वेति । वियोगजं दुःखं स्मृत्वा प्रिये
अतिप्रीतविषयीभूते अजने विधातरि स्नेहं प्रीतिं त्यज राममात्रैकवध्यो रावण
इति ब्रह्मवरप्रदानं दूरीकुर्वित्यर्थः । एतेन वरप्रदानस्य मृषात्वे मां
महाकालं वा संपेर्य द्रुतं रावणं घातयेति सूचितम्  ॥  ४।१।११७  ॥   

  

ननु रावणो यदि पलायेत तर्हि कथं तद्विघात इत्यत आह यदीति । रावणो यदि
पातालं गच्छति गच्छेत् ततो ऽप्यधिकमधो वा गच्छति तदा ऽपि रावणः सर्वथा न
भविष्यति विनङ्क्ष्यतीत्यर्थः  ॥  ४।१।११८  ॥   

  

ननु ब्रह्मवरप्रदानस्य मृषात्वे मर्यादाभङ्गः स्यात् । अतः उपायान्तरं
वक्तव्यमित्याशङ्कामुद्भाव्य उपायान्तरमाह प्रवृत्तिरिति । तस्य रावणस्य
प्रवृत्तिः संस्थितिः तावत्प्रथमं लभ्यतां यत्नतो ज्ञायतां, ततः
प्रवृत्तिज्ञानानन्तरं सीतां वा हास्यति निधनं विनाशं वा गमिष्यति
प्राप्स्यति । तत्र गत्वा जहीत्यर्थः  ॥  ४।१।११९ ॥   

  

ननु पलायितश्चेत्कथमस्मत्कर्तृकवधः स्यादित्यत आह यदीति । चेत् यदि मैथिलीं
न दास्यति तदा सीतया सह रावणो यदि दितेः अवध्यदैत्यमातुः गर्भं याति तदा
तत्र गर्भे एनं रावणं हनिष्यामि रावणं संताड्य सीतामानेता ऽस्मीति
तात्पर्यम्  ॥  ४।१।१२०  ॥   

  

स्वास्थ्यमिति । हे आर्य भद्रं कल्याणकारकं स्वास्थ्यं धैर्यं भजस्व
स्वीकुरु अत एव कृपणा सीतावियोगहेतुककार्पण्यविशिष्टा मतिः त्यज्यताम् ।
एतेन तस्या अन्वेषणे यत्नः कर्तव्य इति व्यञ्जितम् । यत्नाभावे दोषमाह
अयत्ने यत्नाभावे सति नष्टकार्यार्थैः नष्टौ कार्यार्थौ प्रयत्नधने येषां
तैः अर्थः नष्टधनं न लभ्यते  ॥  ४।१।१२१ ॥   

  

यत्नो ऽप्युत्साहमूलक इति बोधयन्नाह उत्साह इति । हि यतः उत्साहात् उत्साहं
परित्यज्य बलं परमुत्कृष्टं कार्यसाधकमित्यर्थः, नास्ति अतः उत्साह एव
बलवान् प्रशस्तबलप्रवर्तकः अतः सोत्साहस्य पुरुषस्य लोकेषु किंचिदपि न
दुर्लभम्  ॥  ४।१।१२२  ॥   

  

उत्साहवन्त इति । उत्साहवन्तः प्रशस्तोत्साहविशिष्टाः पुरुषाः कर्मसु
दुष्करक्रियास्वपि नावसीदन्ति अतः उत्साहमात्रमाश्रित्य जानकीं
प्रतिलप्स्यामः  ॥  ४।१।१२३  ॥   

  

त्यज्यतामिति । महात्मानं महानां सर्वपूज्यब्रह्मादित्रयाणामात्मानं
नियन्तारमत एव कृतात्मानं तैः कृतः आत्मा मनो यस्मिंस्तमात्मानं स्वस्वरूपं
किं किमर्थं न बुध्यते स्मरसि । बोधप्रयोजनमाह शोकं पृष्ठतः सन्यस्य कृत्वा
त्यक्त्वेत्यर्थः, कामवृत्तत्वं राक्षसकर्तृकयथेच्छवर्तनं त्यज्यतां
त्याज्यताम्  ॥  ४।१।१२४  ॥   

  

एवमिति । शोकोपहतचेतनः प्रियवियोगहेतुकशोकव्याप्तचित्तः एवं संबोधितः
लक्ष्मणेन प्रार्थितः रामः शोकं मोहं कर्तव्यविषयकविवेकराहित्यं च त्यज्य
त्यक्त्वा धैर्यमुपागमत् प्राप्नोत्  ॥  ४।१।१२५  ॥   

  

स इति । अचिन्त्यपराक्रमः अव्यग्रः नित्यं व्यग्रतारहितः स रामः
पारिप्लवद्रुमां वायुप्रकम्पितद्रुमविशिष्टां पम्पामभ्यतिक्रामत् अत्यजत् ।
आगमशास्त्रस्यानित्यत्वादडभावः  ॥  ४।१।१२६  ॥   

  

अतिक्रमणप्रकारमाह निरीक्षमाण इत्यादिभिः । उद्विग्नचेताः
वियुक्तसीतास्मरणहेतुकोद्विग्नचित्तः अत एव दुःखोपहतः दुःखव्याप्तः महात्मा
रामः विचार्य सीतान्वेषणमवश्यं कर्तव्यमिति निश्चित्य सर्वं वनं
निर्झरकन्दरं च निरीक्षमाणः सन् प्रतस्थे  ॥  ४।१।१२७  ॥   

  

तमिति । गच्छन्तं राघवं तं रामं मत्तमातङ्गविलासगामी मत्तगजवत् विलासेन
गच्छति तच्छीलः धर्मेण रामसेवकत्वरूपस्वस्वभावेन बलेन च उपलक्षितः अत एव
इष्टचेष्टः इष्टे रघुनाथेच्छाविषयीभूते चेष्टा व्यापारो यस्य रामेप्सितसाधक
इत्यर्थः, स लक्ष्मणः ररक्ष  ॥  ४।१।१२८  ॥   

  

ताविति । ऋष्यमूकस्य समीपचारी शाखामृगाणां वानराणमधिपः सुग्रीवः
अद्भुतदर्शनीयौ तौ रामलक्ष्मणौ ददर्श अत एव वितत्रसे
वालिप्रेषितबलवत्पुरुषसंभावनया वित्रासं प्राप अत एव इष्टं किंचित् हितं न
चिचेष्ट नावलुलोके । विभ्रान्तिमत्तस्य बभूव चित्तम् इति तीर्थादिपाठः  ॥ 
४।१।१२९  ॥   

  

तदेव भङ्ग्यन्तरेणाह स इति । गजमन्दगामी शाखामृगः सुग्रीवः तत्र ऋष्यमूके
चरन् सन् चरन्तौ तौ रामलक्ष्मणौ दृष्ट्वा चिन्तापरीतः को ऽयमिति चिन्तया
व्याप्तः अत एव भयभारभग्नः निरस्तोत्साहश्च सन् परमं विषादं दुःखं जगाम
प्राप  ॥  ४।१।१३०  ॥   

  

तमिति । पुण्यसुखं पुण्यसुखयोः संपादकं शरण्यं शरणहितमत एव सदैव
शाखामृगसेवितान्तं शाखामृगैः सेवितः अन्तः मध्यं यस्य तं मतङ्गशापात्
वालिना दुष्प्रवेशमाश्रमं महौजसौ तौ राघवलक्ष्मणौ दृष्ट्वा त्रस्ताः हरयो
वानराः अभिजग्मुः  ॥  ४।१।१३१  ॥   

  

इति श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे
प्रथमः सर्गः  ॥  ४।१  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/01-sugrIva-sakhyam/001_rAmeNa_pampAtIre_vilApaH.md">
<details><summary><h3>तिलकम् ...{Loading}...</h3></summary>



तिलकटीका ।  

सुग्रीवस्यावनं तुर्ये इन्द्रसूनोश्च मर्दनम् ।  

मारुतेर्मुद्रिकादानं कृतं येन स मे गतिः  ॥   

स विराधादिवधेन प्रसिद्धपराक्रमः पम्पादर्शनोद्दीपितकामो वा तां
सुग्रीवाधिष्ठितर्ष्यमूकसमीपगां पुष्करिणीं पम्पानद्यन्तरगतं पम्पाक्यं
मतङ्गाख्यं वा सरोविशेषम् । विललाप पर्यदेवयत्  ॥  ४।१।१  ॥   

  

तां पम्पां दृष्ट्वा तज्जन्यहर्षात्तस्येन्द्रियाणि चकम्पिरे
उद्रिक्तविकाराणीवाभूवन् । कामवशमापन्न इव  ॥  ४।१।२  ॥   

  

वैदूर्यवत्तत्प्रभावन्निर्मलोदका पम्पा तदाख्यसरोवरावच्छिन्ना पम्पानदी ।
तज्जलस्यौपाधिकश्यामत्वप्रतिभासाद्वैदूर्यप्रभासादृश्यम् । उपाधिमाह--
फुल्लेति । द्रुमादिच्छायया तथा भानम्  ॥  ४।१।३  ॥   

  

पम्पायाः काननं तत्परिसरवर्तिकाननम् । यत्र कानने सशिखरा
इवोन्नताग्रशाखाभिः सशृङ्गा इव द्रुमाः शैला वा शैला इव राजन्ति  ॥  ४।१।४
 ॥   

  

शोकाभिसन्तप्तं राज्यभ्रंशसीतावियोगादिना शोकतप्तम् आधयः पीडयन्तीत्युक्तम्
। तानाधीनाह-- भरतस्येति । दुःखेन जटावल्कलादिदुःखस्मरणेन  ॥  ४।१।५  ॥   

  

एवं शोकार्तस्यापि शोभते सुखावहा वर्तते इत्यर्थः  ॥  ४।१।६  ॥   

  

व्यालाः श्वापदाः  ॥  ४।१।७  ॥   

  

नीलानुबद्धं पीतं नीलपीतं शाद्वलं हरितप्रदेशः । परिस्तोमैः कुथैरर्पितं
युक्तम् "परिस्तोमः कुथो द्वयोः" । "द्रुमाणामुच्छ्रितैः" इति पाठे
उच्छ्रितगन्धैः । यद्वा परिस्तोमैः परिस्तोमभूतैः राशीभूतैरिव स्थितैः
पुष्पैरर्पितं युक्तम्  ॥  ४।१।८  ॥   

  

शिखराणि द्रुमाग्राणि उपगूढानि व्याप्तानि । सर्वतः सर्वावच्छेदेन  ॥  ४।१।९
 ॥   

  

अयं कालो वसन्तः प्रचुरमन्मथः कामोद्दीपकः । अत एव गन्धवान्कामोद्दीपनेन
गर्ववान् "गन्धो गन्धक अमोदे लेशे संबन्धगर्वयोः" इति । सुरभिर्मासो
मधुमासः । जातानि पुष्पफलानि यत्र तादृग्द्रुमः  ॥  ४।१।१०,११  ॥   

  

प्रस्तरेषु समशिलातलेषु  ॥  ४।१।१२,१३  ॥   

  

कुसुमोत्कटा बहुकुसुमाः । "कुसुमोत्कचाः" इति पाठे कुसुमैरुद्भूतकचाः
सञ्जातकेशा इवेत्यर्थ इति कतकः । तादृशीः शाखा
विक्षिपंश्चालयन्मारुतश्चलितस्थानैस्तत्तत्कुसुमस्थानतश्चलितैः
आहिताग्न्यादिरयम् । षट्पदैरनुगीयते । पुष्पं हरन्मारुतो ऽनुसृत्य गीयत
इत्यर्थः  ॥  ४।१।१४  ॥   

  

मत्तेति । अत्र वायोर्गानकर्तृत्वेन नर्तकाचार्यसाधर्म्यमुच्यते ।
मत्तकोकिलकृतैः संनादैर्मृदङ्गादिध्वनिभिर्नर्तयन्निव नृत्यं शिक्षयन्निव ।
शैलकन्दरनिष्कान्तस्तन्निष्क्रमकाले ध्वनियुतत्वात्प्रगीतवानिव  ॥  ४।१।१५
 ॥   

  

तेन मन्दत्वादिगुणवता विक्षिपता वृक्षांश्चालयता ग्रथिताः कृतग्रथना इव  ॥ 
४।१।१६  ॥   

  

गन्धमभ्यवहन्वातीति संबन्धः  ॥  ४।१।१७  ॥   

  

अनुकूजद्भिः षट्पदैर्विनदन्तीव  ॥  ४।१।१८  ॥   

  

संसक्तशिखराः संपन्नशेखराः इवेत्यर्थ इति कतकः ।
गिरिप्रस्थेषूत्पन्नैर्द्रुमैः शैलाः संबद्धाग्रभागा इत्यर्थ इति तीर्थः  ॥ 
४।१।१९  ॥   

  

पुष्पैः सञ्छन्नाः शिखराः शाखाग्रभागा येषाम् । मारुतकृतोत्क्षेपणेन चालनेन
चञ्चला मधुकररूप उत्तंसश्चूडा येषां ते । प्रगीता इव प्रारब्धनृत्यगीता
इवेत्यर्थः  ॥  ४।१।२०  ॥   

  

कर्णिकारः पीतपुष्प इत्यनेन ज्ञायते  ॥  ४।१।२१,२२  ॥   

  

हृष्टं यथा तथा प्रवदमानः कोकिलो मां समाह्वयति स्पर्धयेवेत्यर्थः  ॥ 
४।१।२३ ॥   

  

दात्यूहको जलकुक्कुटः हृष्टः कामावेशेन । वननिर्झरे वनमध्यगे प्रस्रवणे  ॥ 
४।१।२४  ॥   

  

मामाहूय प्रदर्शनार्थमिति शेषः । परममतिशयेन  ॥  ४।१।२५  ॥   

  

पतगाः कर्तारो वृक्षादीन्कर्मभूतान्सम्पतन्ति पश्य  ॥  ४।१।२६  ॥   

  

पुंभिर्विहङ्गैर्विमिश्राः सम्बद्धाः आत्मव्यूहेषु स्वस्वजातिसमूहेषु
अभिनन्दिताः प्राप्तानन्दाः भङ्गराजप्रमुदिताः प्रमुदितभृङ्गराजा इव
मधुरस्वनाः अस्याः कूले सन्तीति शेषः । यद्वा भृङ्गराजसम्बन्धेन प्रमुदिता
मधुरस्वरा भृङ्ग्यश्चात्र सन्तीति शेषः  ॥  ४।१।२७  ॥   

  

तथास्या इह कूले शकुनाश्च प्रमुदिताः सन्ति । दात्यूहानां रतिसम्बन्धिनो
विक्रन्दा दात्यूहरतिविक्रन्दास्तैः  ॥  ४।१।२८  ॥   

  

अशोकस्तबकरूपा अङ्गारा यस्य । अग्नेः सशब्दत्वादाह-- षट्पदस्वन एव निःस्वनो
यस्य । पल्लवरूपा अर्चिषो यस्य  ॥  ४।१।२९,३०  ॥   

  

अयं हीति । अयं कालो वसन्तकालस्तस्या मम दयिताया रुचिर इष्टः  ॥  ४।१।३१
 ॥   

  

कोकिलैराकुलः सीम्नां वनसीम्नामन्तो मध्यप्रदेशो येन सः । मन्मथायासेन
कामपीडया संभूतो जनितः वसन्तगुणैर्मन्दानिलपुष्पितकाननत्वादिरूपैर्वर्धितः
प्रज्वलितः  ॥  ४।१।३२  ॥   

  

न चिरादिवेदानीमेव । "अचिरादिव" इति पाठान्तरम्  ॥  ४।१।३३  ॥   

  

आत्मप्रभवः कामः । भूयस्त्वं वैपुल्यम्  ॥  ४।१।३४  ॥   

  

स्वेदसंसर्गः कामविकारजस्तेन दूषयति मलिनीकरोति तादृशः । यद्वा तं दूषयति
नाशयति मलयानिलसम्बन्धात्तादृशः । चिन्ताशोकाभ्यां बलात्कृतं बलात्कृतपीढम्
 ॥  ४।१।३५  ॥   

  

चैत्रसम्बन्धी वनानिलः  ॥  ४।१।३६  ॥   

  

शिखिनीभिर्मयूरीभिः । मदमूर्च्छिता मत्ताः  ॥  ४।१।३७  ॥   

  

अभिपरीतस्य व्याप्तस्य  ॥  ४।१।३८  ॥   

  

अनुधावति नृत्यप्रसङ्गेनाग्रे गताम्  ॥  ४।१।३९  ॥   

  

रुतैरुपहसन्निव मामिति शेषः  ॥  ४।१।४०  ॥   

  

यतो न हृता तस्मान्नृत्यतीत्यर्थः । विना सीतां विना ऽयं मम पुष्पमासे
चैत्रे वासः सुदुःसहः अतिपीडाजनकत्वात्  ॥  ४।१।४१  ॥   

  

नन्वेतावान्रागस्तवानुचितस्तत्राह पश्येति । संरागो ऽतिशयितो रागः  ॥ 
४।१।४२,४३  ॥   

  

वन्यानि पुष्पाणि मे सीतावियोगाद्भोगसाधनत्वाभावान्निष्फलानि भवन्ति  ॥ 
४।१।४४  ॥   

  

उक्तस्यैव विवरणं पुष्पाणीत्यादि । अतिश्रिया रुचिराणीत्यन्वयः ।
मधुकरोत्करैर्मधुकरसमूहैः  ॥  ४।१।४५  ॥   

  

आह्वयन्त इव नदन्तीत्यन्वयः  ॥  ४।१।४६  ॥   

  

यदि सीतावासदेशे ऽपि वसन्तो ऽस्ति तदा मद्वदेव सापि शोचति सामग्र्याः
समत्वात्  ॥  ४।१।४७  ॥   

  

यद्यपि तत्र वसन्तो न भवेत्कदाचित्, तथापि मया विना सा कथं वर्तयेज्जीवेत्
। मद्विरह एव तन्नाशे पर्याप्त इति भावः  ॥  ४।१।४८  ॥   

  

अथवा वर्तते तत्र वसन्तस्तथापि परैः शत्रुभिः पीडिता यतः सा, अतस्तस्या
वसन्तः किं करिष्यति । परकृतपीडासत्त्वे कामपीडानवकाशादिति भाव इति
प्राञ्चः । परे तु तत्र वसन्तो नास्त्येव । तत्सत्त्वे मया विना सा कथं
तत्र तिष्ठेत् । आगतैव स्यादित्यर्थः । तदेव सूचयन्नाह अथवेति ।
परनिर्भर्त्सनवशान्नायातीत्याशय इत्याहुः  ॥  ४।१।४९  ॥   

  

सर्वथा तस्याः कामपीडया नाश एव प्राप्त इत्याह श्यामेति  ॥  ४।१।५०  ॥   

  

तदेव विवृणोति-- दृढमिति । साध्वी सीता मद्विरहं गता संप्राप्ता,
वसन्तसत्त्वे ऽसत्वे वा सर्वथा वर्तयितुं जीवितुं नालं न समर्था  ॥  ४।१।५१
 ॥   

  

एवंनिश्चयकारणं परस्परानुरागसाम्यं दर्शयति मयि भाव इति  ॥  ४।१।५२  ॥   

  

हिमावहो ऽपि पावकप्रतिमो ऽत्युष्ण इति विरोधाभासः  ॥  ४।१।५३  ॥   

  

यं वायुं सीतया सह स्थितिकाले सदा सुखं मन्ये इत्यन्वयः  ॥  ४।१।५४  ॥   

  

तदा सीतासंयोगकाले ऽसौ वायसः पक्षी विहङ्ग आकाशगः सन्प्रणदितस्तेन च
तद्वियोगं सूचितवानित्याशयः । अथ तां विना तद्वियोगावस्थायां पादपगतः
प्रहृष्टमभिकूजति तेन तत्संयोगं सूचयतीत्याशयः । तदेव विवृणोति विहगः
सन्प्रतिहारकः । अपहारक इत्यर्थः । तु इदानीं तु स पक्षी तस्याः समीपं मां
नेष्यतीत्यर्थः । कतकस्तु-- "पक्षी प्रणदितस्तथा" इति, "विहगः प्रीतिकारकः"
इति च प्राचीनः पाठः । असौ पक्षी तथा ऽतिसुखं यथा भवति तथा विहगः
सन्नाकाशगः प्रणदितो नादं कृतवान् । अस्य पूर्वमिति शेषः । तत्संयोगकाले
इत्यर्थः । अथेदानीं तां विना तद्वियोगकाले । अन्यथेति शेषः । दुःखनाद
इत्यर्थः । अथ कञ्चिच्छकुनमाह-- पादपगतो वायसः प्रहृष्टं यथा कूजति । एष
विहग एवंनादविशिष्टो विहगो वायसो यत्र सीता तिष्ठति तत्र तस्याः
प्रीतिकारको ऽतिपीडाभावसूचकः । मां तु मां च तस्याः समीपं
तत्समीपगमनद्वारमुपनेष्यत्युपस्थापयिष्यतीत्यर्थ इत्याह  ॥  ४।१।५५,५६  ॥   

  

पुनः कामपीडां नाटयति-- पश्येति । शृण्वित्यर्थः । अवकूजतां शब्दं
कुर्वताम्  ॥  ४।१।५७  ॥   

  

मदोद्धूतां मदेन स्खलन्तीम्  ॥  ४।१।५८,५९  ॥   

  

विभ्रमोत्सिक्तमनसः शृङ्गारोद्रिक्तचित्ताः  ॥  ४।१।६०  ॥   

  

विचरन्ति किंनरीभिः सहेति शेषः । स्वनायिकासहितनायकान्तरदर्शनमुद्दीपनम्  ॥ 
४।१।६१  ॥   

  

नलिनान्यत्र रक्तकमलानि  ॥  ४।१।६२  ॥   

  

नीलोत्पलैरासमन्ताद्युतः  ॥  ४।१।६३  ॥   

  

जले षट्पदाहतकेसरैर्जले भ्रमरपतितपुष्पधूलिभिरभिसंवृता व्याप्ता शोभते  ॥ 
४।१।६४  ॥   

  

चित्रप्रस्थानि चित्रप्रदेशानि वनान्तराणि यस्याः सा  ॥  ४।१।६५  ॥   

  

पवनाहतवेगाभिः पवनाघातजनितवेगाभिः । अम्भसि पङ्कजानि विराजन्त इत्यन्वयः  ॥ 
४।१।६६  ॥   

  

अपश्यतो मे । आत्मने इति शेषः । यद्वा कर्तुः शेषत्वविवक्षायां मे इति
षष्ठी  ॥  ४।१।६७  ॥   

  

वामत्वं कौटिल्यं गतः । वियुक्तां दुर्लभामद्याप्राप्यां स्मारयिष्यति
स्मारयतीत्यर्थः । चित्तवैकल्यबोधनद्वारान्यथाप्रयोगो विरहपरिपोषाय  ॥ 
४।१।६८  ॥   

  

कामः कामकृततापः । भूयो ऽधिकम्  ॥  ४।१।६९  ॥   

  

रमणीयानि भवन्ति स्म  ॥  ४।१।७०  ॥   

  

पद्मकोशस्य पलाशानि दलानि कामोद्दीपकान्यपि तन्नेत्रकोशाभ्यां
तन्नेत्रपुटाभ्यां  

सदृशानीति द्रुष्टुं दृष्टिर्मन्यत इत्यर्थः  ॥  ४।१।७१  ॥   

  

पद्मकेसरेत्यादिना शैत्यसौरभ्ये वृक्षान्तरेत्यादिना मान्द्यम्  ॥  ४।१।७२७४
 ॥   

  

किंशुकैः प्रदीप्ता इवेत्यन्वयः  ॥  ४।१।७५  ॥   

  

पम्पातीररुहास्तत्तीरवृक्षाः संसिक्तास्तज्जलसेकेन वर्धिताः । मालती जातिः
 ॥  ४।१।७६  ॥   

  

वासन्ती हेमपुष्पिका  ॥  ४।१।७७  ॥   

  

चिरिबिल्वो नक्तमालः  ॥  ४।१।७८  ॥   

  

पद्मका गन्धवृक्षविशेषाः । सिंहकेसरा पिञ्जरा यैस्ते  ॥  ४।१।७९  ॥   

  

चूर्णकाः शाल्मलीविशेषाः पारिभद्रको मन्दारः  ॥  ४।१।८०  ॥   

  

मुचुकुन्दाः । "मुचिलिन्दाः" इति पाठान्तरम्  ॥  ४।१।८१,८२  ॥   

  

पुष्पिताः सन्तीति शेषः । तान्पश्येत्याह-- पुष्पितानिति ।
समासोक्त्यलङ्कारः  ॥  ४।१।८३  ॥   

  

तानेवोपमामुखेनोपपादयति-- वातेति  ॥  ४।१।८४,८५  ॥   

  

नैकरसास्वादसंमोदित इवानेकरसास्वादेन जातहर्ष इव  ॥  ४।१।८६  ॥   

  

मधुलिप्सया पुष्पात्पुष्पान्तरं गच्छन् । उत्प्रेक्षते इदं मृष्टमिति ।
मृष्टं मधुरम्  ॥  ४।१।८७,८८  ॥   

  

स्वयं निपतितैः कुसुमसमूहैरुपस्तीर्णेयं भूमिः शयनप्रस्तरैः
शयनार्थतल्पप्रसरणैरिव सुखाकृता सुखकरी । "सुखप्रियादानुलोम्ये" इति डाच्
 ॥  ४।१।८९  ॥   

  

विविधैस्तैः पुष्पैर्नगसानुषु विस्तीर्णाः पीतरक्ताभाः, अत एव विविधाः
प्रस्तराः शय्याः कृता इत्युत्प्रेक्षा  ॥  ४।१।९०  ॥   

  

हिमान्ते शिशिरान्ते । पुष्पमासे चैत्रे सङ्घर्षः स्पर्धा  ॥  ४।१।९१  ॥   

  

नगा वृक्षाः विटपाः शाखाः कुसुमयुक्तशाखावन्त इत्यर्थः  ॥  ४।१।९२  ॥   

  

उद्दीपयन्निव ममेति शेषः  ॥  ४।१।९३  ॥   

  

मन्दाकिन्यास्तत्सदृशपम्पायाः । अतिशयोक्तिरत्र । यत इदं मनोरममतो यज्जगति
तस्या गुणा विख्याता एतत्स्थाने युक्तमित्यर्थः  ॥  ४।१।९४  ॥   

  

वसेमहि तया सहेति शेषः । शक्राय शक्रपदप्राप्तये  ॥  ४।१।९५  ॥   

  

उक्तमेवानुरागातिशयेन पुनराह नहीति । अन्येषु सुखान्तरेषु  ॥  ४।१।९६,९७
 ॥   

  

इमां पम्पाम् । पुष्करैरासमन्ताद्युताम्  ॥  ४।१।९८,९९  ॥   

  

स्मृत्वा स्मारयित्वा दीपयन्तीवेत्यन्वयः  ॥  ४।१।१००  ॥   

  

विरहीकृतं विरहितं कृतम् । पश्येत्यनुकर्षः । सञ़्चरन्तः मृगीभिः सहिता
मृगाः इति शेषः  ॥  ४।१।१०१,१०२  ॥   

  

स्वस्ति भवेदित्यस्यैव विवरणम्-- जीवेयमिति । यदि सा मया सहैवंभूतं
पद्मानां सौगन्धिकानां च गन्धवहं पवनं सेवेत तदा जीवेयमित्यन्वयः  ॥ 
४।१।१०३  ॥   

  

पम्पावनवायुं ये नायिकया सह सेवन्ते ते धन्या इत्यर्थः  ॥  ४।१।१०४  ॥   

  

विवशा शत्रुवशत्वात्  ॥  ४।१।१०५  ॥   

  

पृष्टा सीता क्वेति येन तं किंनु कुशलं वक्ष्यामि  ॥  ४।१।१०६  ॥   

  

मन्दं मन्दभाग्यम्  ॥  ४।१।१०७  ॥   

  

धारये प्राणानिति शेषः  ॥  ४।१।१०८  ॥   

  

अञ्चिते पूजिते पद्मतुल्ये अक्षिणी यत्र तादृशम्  ॥  ४।१।१०९  ॥   

  

स्मितेनेषद्धास्येन विनोदवचनेनान्तरे मध्ये एव युतम्, न
त्वोष्ठप्रदेशाद्बहिरिति पतिव्रतालक्षणसूचनम् । इदं पूर्ववर्णितमुखान्वयि ।
कश्चित्तु प्रसन्नहास्यविशेषेण युतमिति वाक्यविशेषणमाह । गुणवत्प्रसादवत् ।
मधुरमपरुषाक्षरम्  ॥  ४।१।११०  ॥   

  

वने दुःखं प्राप्यापि नष्टदुःखेव  ॥  ४।१।१११  ॥   

  

क्व सा स्नुषा, कथं किंप्रकारेति च पृच्छन्तीं किं नु वक्ष्यामि । यथाजातं
वक्ष्यामि वा ऽन्यथा वा । उभयमपि वक्तुं न शक्यत इत्यर्थः  ॥  ४।१।११२,११३
 ॥   

  

अव्ययमनपायार्थम्  ॥  ४।१।११४  ॥   

  

संस्तम्भ शोकं निरुन्धीत्यर्थः । अकलुषात्मनामपीदृशाना शोकमनसां मतिर्मन्दा
नेति न अपि तु मन्दैव  ॥  ४।१।११५  ॥   

  

अतः स्मृत्वेत्यादि । "संयोगा विप्रयोगान्ताः" इति न्यायेन प्रियविषये
ऽवश्यंभावि वियोगदुःखं स्मृत्वा स्नेहं त्यज । विपक्षे बाधकमाह--
अतिस्नेहेति । आर्द्रा जलसिक्ता ऽपि । एवं शान्तमपि चित्तमतिस्नेहसंबन्धेन
तद्वियोगजशोकदीपेन दीप्येतैवेति भावः  ॥  ४।१।११६  ॥   

  

ततो ऽभ्यधिकं पातालादभ्यधिकं गुप्तदेशम् । न भविष्यति न जीविष्यतीत्यर्थः
 ॥  ४।१।११७  ॥   

  

तावत्प्रथमम् । प्रवृत्तिर्वासवृत्तान्तः  ॥  ४।१।११८  ॥   

  

दितेरसुरमातुः  ॥  ४।१।११९  ॥   

  

स्वास्थ्यं धैर्यं स्वस्वभावरूपम् । नष्टः कार्यो ऽवश्यं सेव्यो ऽर्थो
येषां तैः पुंभिः सो ऽर्थो ऽयत्ने यत्नाभावे सति नाधिगम्यते  ॥  ४।१।१२०
 ॥   

  

अतः-- उत्साह इति । बलवान्कार्यसाधनसमर्थः  ॥  ४।१।१२१  ॥   

  

उत्साहमात्रं शत्रुसंहारे पौरुषम्  ॥  ४।१।१२२  ॥   

  

कामवृत्तत्वं कामपरतन्त्रत्वम् । शोकं पृष्ठतः संन्यस्य कामजशोकसेवने
कामस्य वृद्धेस्तत्सेवनं पृष्ठतः कृत्वेत्यर्थः । महात्मानं
रजस्तमोमलास्पृष्टचित्तं निरनिशयशौर्यधैर्यादिस्वभावचित्तं च कृतात्मानं
श्रुतिस्मृत्यादिषु गुरुभिः शिक्षितस्वरूपं किं नावबुद्ध्यसे ।
यद्यपीश्वरस्य लोकवद्धर्माधर्माश्रयं चित्तं नास्ति तथापि मायिकं तदाश्रयं
तदस्ति तत्स्वीकारे बाधकाभावात्  ॥  ४।१।१२३  ॥   

  

एवं द्वित्रिवचनमात्रेण शुद्धसत्त्वप्रकृतिकत्वादारोपितशोकादि सन्त्यज्य
धैर्यमुपागमत् । मोहः कामजो मोहजश्च शोकः  ॥  ४।१।१२४  ॥   

  

अतिक्रामदत्यक्रामत् । पारिप्लवा वायुचञ्चलास्तीरद्रुमा यस्यां ताम्  ॥ 
४।१।१२५ ॥   

  

विचार्य लक्ष्मणोक्तेर्युक्तत्वमिति शेषः  ॥  ४।१।१२६  ॥   

  

धर्मेण "संस्तम्भ राम" इत्यादिनीतिरूपधर्मबोधनेन । बलेन "गच्छति पातालम्"
इत्यादित्वस्वलकथनेन च  ॥  ४।१।१२७  ॥   

  

एवं वृत्तमनूद्य वर्तिष्यमाणं दर्शयति ताविति । वितत्रसे वितत्रास ।
बाल्यानीतत्वशङ्कया त्रासः । इष्टमिष्टभोजनादिविषयचेष्टामपि नैव विचेष्ट च
न चकार च । "विभ्रान्तमत्तस्य बभूव चित्तम्" इत्याधुनिकपाठे तस्य
सुग्रीवस्य चित्तं तद्दर्शनेन विभ्रान्तिमत् भयवद्बभूवेत्यर्थः  ॥  ४।१।१२८
 ॥   

  

उक्तमेव विवृणोति-- स ताविति । भयभारभग्नो भयभारेण भग्नोत्साहः  ॥  ४।१।१२९
 ॥   

  

तमाश्रामं मतङ्गशापाद्वालिना दुष्प्रवेशम्, अत एव शरण्यम् । सेवितान्तं
सेवितमध्यं, सेवितप्रान्तं वा । तौ दृष्ट्वा त्रस्ता हरयो
वालिप्रेरितबुद्ध्या भीता विजग्मुर्गताः  ॥  ४।१।१३०  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे प्रथमः सर्गः  ॥  ४।१  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/01-sugrIva-sakhyam/001_rAmeNa_pampAtIre_vilApaH.md">
<details><summary><h3>द्राविडपाठः ...{Loading}...</h3></summary>



  
स तां पुष्करिणीं गत्वा पद्मोत्पलझषाकुलाम्।  
रामः सौमित्रिसहितो विललापाकुलेन्द्रियः ॥ 4.1.1 ॥   
तस्य दृष्ट्वैव तां हर्षादिन्द्रियाणि चकम्पिरे।  
स कामवशमापन्नः सौमित्रिमिदमब्रवीत् ॥ 4.1.2 ॥   
सौमित्रे शोभते पम्पा वैडूर्यविमलोदका।  
फुल्लपद्मोत्पलवती शोभिता विविधैर्द्रुमैः ॥ 4.1.3 ॥   
सौमित्रे पश्य पम्पायाः काननं शुभदर्शनम्।  
यत्र राजन्ति शैलाभा द्रुमाः सशिखरा इव ॥ 4.1.4 ॥   
मां तु शोकाभिसन्तप्तं माधवः पीडयन्निव।  
भरतस्य च दुःखेन वैदेह्या हरणेन च ॥ 4.1.5 ॥   
शोकार्तस्यापि मे पम्पा शोभते चित्रकानना।  
व्यवकीर्णा बहुविधैः पुष्पैः शीतोदका शिवा ॥ 4.1.6 ॥   
नलिनैरपि सञ्छन्ना ह्यत्यर्थं शुभदर्शना।  
सर्पव्यालानुचरिता मृगद्विजसमाकुला ॥ 4.1.7 ॥   
अधिकं प्रतिभात्येतन्नीलपीतं तु शाद्वलम्।  
द्रुमाणां विविधैः पुष्पैः परिस्तोमैरिवार्पितम् ॥ 4.1.8 ॥   
पुष्पभारसमृद्धानि शिखराणि समन्ततः।  
लताभिः पुष्पिताग्राभिरुपगूढानि सर्वतः ॥ 4.1.9 ॥   
सुखानिलोऽयं सौमित्रे कालः प्रचुरमन्मथः।  
गन्धवान् सुरभिर्मासो जातपुष्पफलद्रुमः ॥ 4.1.10 ॥   
पश्य रूपाणि सौमित्रे वनानां पुष्पशालिनाम्।  
सृजतां पुष्पवर्षाणि तोयं तोयमुचामिव ॥ 4.1.11 ॥   
प्रस्तरेषु च रम्येषु विविधाः काननद्रुमाः।  
वायुवेगप्रचलिताः पुष्पैरवकिरन्ति गाम् ॥ 4.1.12 ॥   
पतितैः पतमानैश्च पादपस्थैश्च मारुतः।  
कुसुमैः पश्य सौमित्रे क्रीडन्निव समन्ततः ॥ 4.1.13 ॥   
विक्षिपन् विविधाः शाखा नगानां कुसुमोत्कचाः।  
मारुतश्चलितस्थानैः षट्पदैरनुगीयते ॥ 4.1.14 ॥   
मत्तकोकिलसन्नादैर्नर्तयन्निव पादपान्।  
शैलकन्दरनिष्क्रान्तः प्रगीत इव चानिलः ॥ 4.1.15 ॥   
तेन विक्षिपतात्यर्थं पवनेन समन्ततः।  
अमी संसक्तशाखाग्रा ग्रथिता इव पादपाः ॥ 4.1.16 ॥   
स एष सुखसंस्पर्शो वाति चन्दनशीतलः।  
गन्धमभ्यावहन् पुण्यं श्रमापनयनोऽनिलः ॥ 4.1.17 ॥   
अमी पवननिक्षिप्ता विनदन्तीव पादपाः।  
षट्पदैरनुकूजन्तो वनेषु मधुगन्धिषु ॥ 4.1.18 ॥   
गिरिप्रस्थेषु रम्येषु पुष्पवद्भिर्मनोरमैः।  
संसक्तशिखराः शैला विराजन्ते महाद्रुमैः ॥ 4.1.19 ॥   
पुष्पसञ्छन्नशिखरा मारुतोत्क्षेपचञ्चलाः।  
अमी मधुकरोत्तंसाः प्रगीता इव पादपाः ॥ 4.1.20 ॥   
पुष्पिताग्रांस्तु पश्येमान् कर्णिकारान् समन्ततः।  
हाटकप्रतिसञ्छन्नान्नरान्पीताम्बरानिव ॥ 4.1.21 ॥   
अयं वसन्तः सौमित्रे नानाविहगनादितः।  
सीतया विप्रहीणस्य शोकसन्दीपनो मम ॥ 4.1.22 ॥   
मां हि शोकसमाक्रान्तं सन्तापयति मन्मथः।  
हृष्टः प्रवदमानश्च मामाह्वयति कोकिलः ॥ 4.1.23 ॥   
एष नत्यूहको हृष्टो रम्ये मां वननिर्झरे।  
प्रणदन्मन्मथाविष्टं शोचयिष्यति लक्ष्मण ॥ 4.1.24 ॥   
श्रुत्वैतस्य पुरा शब्दमाश्रमस्था मम प्रिया।  
मामाहूय प्रमुदिता परमं प्रत्यनन्दत ॥ 4.1.25 ॥   
एवं विचित्राः पतगा नानारावविराविणः।  
वृक्षगुल्मलताः पश्य सम्पतन्ति ततस्ततः ॥ 4.1.26 ॥   
विमिश्रा विहगाः पुम्भिरात्मव्यूहाभिनन्दिताः।  
भृङ्गराजप्रमुदिताः सौमित्रे मधुरस्वराः ॥ 4.1.27 ॥   
नत्यूहरुतविक्रन्दैः पुंस्कोकिलरुतैरपि।  
स्वनन्ति पादापाश्चेमे ममानङ्गप्रदीपनाः ॥ 4.1.28 ॥   
अशोकस्तबकाङ्गारः षट्पदस्वननिःस्वनः।  
मां हि पल्लवताम्रार्चिर्वसन्ताग्निः प्रधक्ष्यति ॥ 4.1.29 ॥   
न हि तां सूक्ष्मपक्ष्माक्षीं सुकेशीं मृदुभाषिणीम्।  
अपश्यतो मे सौमित्रे जीवितेऽस्ति प्रयोजनम् ॥ 4.1.30 ॥   
अयं हि दयितस्तस्याः कालो रुचिरकाननः।  
कोकिलाकुलसीमान्तो दयिताया ममानघ ॥ 4.1.31 ॥   
मन्मथायास सम्भूतो वसन्तगुणवर्धितः।  
अयं मां धक्ष्यति क्षिप्रं शोकाग्निर्न चिरादिव ॥ 4.1.32 ॥   
अपश्यतस्तां दयितां पश्यतो रुचिरद्रुमान्।  
ममायमात्मप्रभवो भूयस्त्वमुपयास्यति ॥ 4.1.33 ॥   
अदृश्यमाना वैदेही शोकं वर्धयते मम।  
दृश्यमानो वसन्तश्च स्वेदसंसर्गदूषकः ॥ 4.1.34 ॥   
मां ह्यद्य मृगशावाक्षी चिन्ताशोकबलात्कृतम्।  
सन्तापयति सौमित्रे क्रूरश्चैत्रो वनानिलः ॥ 4.1.35 ॥   
अमी मयूराः शोभन्ते प्रनृत्यन्तस्ततस्ततः।  
स्वैः पक्षैः पवनोद्धूतैर्गवाक्षैः स्फाटिकैरिव ॥ 4.1.36 ॥   
शिखिनीभिः परिवृतास्त एते मदमूर्च्छिताः।  
मन्मथाभिपरीतस्य मम मन्मथवर्धनाः ॥ 4.1.37 ॥   
पश्य लक्ष्मण नृत्यन्तं मयूरमुपनृत्यति।  
शिखिनी मन्मथार्तैषा भर्तारं गिरिसानुषु ॥ 4.1.38 ॥   
तामेव मनसा रामां मयूरोप्युपधावति।  
वितत्य रुचिरौ पक्षौ रुतैरुपहसन्निव ॥ 4.1.39 ॥   
मयूरस्य वने नूनं रक्षसा न हृता प्रिया।  
तस्मान्नृत्यति रम्येषु वनेषु सह कान्तया ॥ 4.1.40 ॥   
मम त्वयं विना वासः पुष्पमासे सुदुस्सहः ॥ 4.1.41 ॥   
पश्य लक्ष्मण संरागं तिर्यग्योनिगतेष्वपि।  
यदेषा शिखिनी कामाद्भर्तारं रमतेऽन्तिके ॥ 4.1.42 ॥   
मामाप्येवं विशालाक्षी जानकी जातसम्भ्रमा।  
मदनेनाभिवर्तेत यदि नापहृता भवेत् ॥ 4.1.43 ॥   
पश्य लक्ष्मण पुष्पाणि निष्फलानि भवन्ति मे।  
पुष्पभारसमृद्धानां वनानां शिशिरात्यये ॥ 4.1.44 ॥   
रुचिराण्यपि पुष्पाणि पादपानामतिश्रिया।  
निष्फलानि महीं यान्ति समं मधुकरोत्करैः ॥ 4.1.45 ॥   
वदन्ति रावं मुदिताः शकुनाः सङ्घशः कलम्।  
आह्वयन्त इवान्योन्यं कामोन्मादकरा मम ॥ 4.1.46 ॥   
वसन्तो यदि तत्रापि यत्र मे वसति प्रिया।  
नूनं परवशा सीता साऽपि शोचत्यहं यथा ॥ 4.1.47 ॥   
नूनं न तु वसन्तोऽयं देशं स्पृशति यत्र सा।  
कथं ह्यसितपद्माक्षी वर्तयेत्सा मया विना ॥ 4.1.48 ॥   
अथवा वर्तते तत्र वसन्तो यत्र मे प्रिया।  
किं करिष्यति सुश्रोणी सा तु निर्भर्त्सिता परैः ॥ 4.1.49 ॥   
श्यामा पद्मपलाशाक्षी मदुपूर्वाभिभाषिणी।  
नूनं वसन्तमासाद्य परित्यक्ष्यति जीवितम् ॥ 4.1.50 ॥   
दृढं हि हृदये बुद्धिर्मम सम्प्रति वर्तते।  
नालं वर्तयितुं सीता साध्वी मद्विरहं गता ॥ 4.1.51 ॥   
मयि भावस्तु वैदेह्यास्तत्त्वतो विनिवेशितः।  
ममापि भावः सीतायां सर्वथा विनिवेशितः ॥ 4.1.52 ॥   
एष पुष्पवहो वायुः सुखस्पर्शो हिमावहः।  
तां विचिन्तयतः कान्तां पावकप्रतिमो मम ॥ 4.1.53 ॥   
सदा सुखमहं मन्ये यं पुरा सह सीतया।  
मारुतः स विना सीतां शोकं वर्धयते मम ॥ 4.1.54 ॥   
तां विना स विहङ्गो यः पक्षी प्रणदितस्तदा।  
वायसः पादपगतः प्रहृष्टभिनर्दति ॥ 4.1.55 ॥   
एष वै तत्र वैहेह्या विहगः प्रतिहारकः।  
पक्षी मां तु विशालाक्ष्याः समीपमुपनेष्यति ॥ 4.1.56 ॥   
पश्य लक्ष्मण सन्नादं वने मदविवर्धनम्।  
पुष्पिताग्रेषु वृक्षेषु द्विजानामुपकूजताम् ॥ 4.1.57 ॥   
विक्षिप्तां पवनेनैतामसौ तिलकमञ्जरीम्।  
षट्पदः सहसाभ्येति मदोद्धूतामिव प्रियाम् ॥ 4.1.58 ॥   
कामिनामयमत्यन्तमशोकः शोकवर्धनः।  
स्तबकैः पवनोत्क्षिप्तैस्तर्जयन्निव मां स्थितः ॥ 4.1.59 ॥   
अमी लक्ष्मण दृश्यन्ते चूताः कुसुमशालिनः।  
विभ्रमोत्सिक्तमनसः साङ्गरागा नरा इव ॥ 4.1.60 ॥   
सौमित्रे पश्य पम्पायाश्चित्रासु वनराजिषु।  
किन्नरा नरशार्दूल विचरन्ति ततस्ततः ॥ 4.1.61 ॥   
इमानि शुभगन्धीनि पश्य लक्ष्मण सर्वशः।  
नलिनानि प्रकाशन्ते जले तरुणसूर्यवत् ॥ 4.1.62 ॥   
एषा प्रसन्नसलिला पद्मनीलोत्पलायुता।  
हंसकारण्डवाकीर्णा पम्पा सौगन्धिकायुता ॥ 4.1.63 ॥   
जले तरुणसूर्याभैः षट्पदाहतकेसरैः।  
पङ्कजैः शोभते पम्पा समन्तादभिसंवृता ॥ 4.1.64 ॥   
चक्रवाकयुता नित्यं चित्रप्रस्थवनान्तरा।  
मातङ्गमृगयूथैश्च शोभते सलिलार्थिभिः ॥ 4.1.65 ॥   
पवनाहितवेगाभिरूर्मिभिर्विमलेऽम्भसि।  
पङ्कजानि विराजन्ते ताड्यमानानि लक्ष्मण ॥ 4.1.66 ॥   
पद्मपत्त्रविशालाक्षीं सततं पङ्कजप्रियाम्।  
अपश्यतो मे वैदेहीं जीवितं नाभिरोचते ॥ 4.1.67 ॥   
अहो कामस्य वामत्वं यो गतामपि दुर्लभाम्।  
स्मारयिष्यति कल्याणीं कल्याणतरवादिनीम् ॥ 4.1.68 ॥   
शक्यो धारयितुं कामो भवेदद्यागतो मया।  
यदि भूयो वसन्तो मां न हन्यात् पुष्पितद्रुमः ॥ 4.1.69 ॥   
यानि स्म रमणीयानि तया सह भवन्ति मे।  
तान्येवाऽरमणीयानि जायन्ते मे तया विना ॥ 4.1.70 ॥   
पद्मकोशपलाशानि दृष्ट्वा दृष्टिर्हि मन्यते।  
सीताया नेत्रकोशाभ्यां सदृशानीति लक्ष्मण ॥ 4.1.71 ॥   
पद्मकेसरसंसृष्टो वृक्षान्तरविनिस्सृतः।  
निःश्वास इव सीताया वाति वायुर्मनोहरः ॥ 4.1.72 ॥   
सौमित्रे पश्य पम्पाया दक्षिणे गिरिसानुनि।  
पुष्पितां कर्णिकारस्य यष्टिं परमशोभनाम् ॥ 4.1.73 ॥   
अधिकं शैलराजोऽयं धातुभिः सुविभूषितः।  
विचित्रं सृजते रेणुं वायुवेगविघट्टितम् ॥ 4.1.74 ॥   
गिरिप्रस्थास्तु सौमित्रे सर्वतः सम्प्रपुष्पितैः।  
निष्पत्त्रैः सर्वतो रम्यैः प्रदीप्ता इव किंशुकैः ॥ 4.1.75 ॥   
पम्पातीररुहाश्चेमे संसक्ता मधुगन्दिनः।  
मालतीमल्लिकाषण्डाः करवीराश्च पुष्पिताः ॥ 4.1.76 ॥   
केतक्यः सिन्धुवाराश्च वासन्त्यश्च सुपुष्पिताः।  
माधव्यो गन्धपूर्णाश्च कुन्दगुल्माश्च सर्वशः ॥ 4.1.77 ॥   
चिरिबिल्वा मधूकाश्च वञ्जुला वकुलास्तथा।  
चम्पकास्तिलकाश्चैव नागवृक्षाः सुपुष्पिताः ॥ 4.1.78 ॥   
नीपाश्च वरणाश्चैव खर्जूराश्च सुपुष्पिताः।  
पद्मकाश्चोपशोभन्ते नीलाशोकाश्च पुष्पिताः ॥ 4.1.79 ॥   
लोध्राश्च गिरिपृष्ठेषु सिंहकेसरपिञ्जराः।  
अङ्कोलाश्च कुरण्टाश्च पूर्णकाः पारिभद्रकाः ॥ 4.1.80 ॥   
चूताः पाटलयश्चैव कोविदाराश्च पुष्पिताः।  
मुचुलिन्दार्जुनाश्चैव दृश्यन्ते गिरिसानुषु ॥ 4.1.81 ॥   
शाल्मल्यः किंशुकाश्चैव रक्ताः कुरवकास्तथा।  
तिनिशा नक्तमालाश्च चन्दनाः स्पन्दनास्तथा ॥ 4.1.82 ॥   
पुष्पितान् पुष्पिताग्राभिर्लताभिः परिवेष्टितान्।  
द्रुमान् पश्येह सौमित्रे पम्पाया रुचिरान् बहून् ॥ 4.1.83 ॥   
वातविक्षिप्तविटपान् यथासन्नान् द्रुमानिमान्।  
लताः समनुवर्तन्ते मत्ता इव वरस्त्रियः ॥ 4.1.84 ॥   
पादपात्पादपं गच्छन् शैलाच्छैलं वनाद्वनम्।  
वाति नैकरसास्वादः सम्मोदित इवानिलः ॥ 4.1.85 ॥   
केचित्पर्याप्तकुसुमाः पादपा मधुगन्धिनः।  
केचिन्मुकुलसंवीताः श्यामवर्णा इवाबभुः ॥ 4.1.86 ॥   
इदं मृष्टमिदं स्वादु प्रफुल्लमिदमित्यपि।  
रागमत्तो मधुकरः कुसुमेष्ववलीयते ॥ 4.1.87 ॥   
निलीय पुनरुत्पत्य सहसान्यत्र गच्छति।  
मधुलुब्धो मधुकरः पम्पातीरद्रुमेष्वसौ ॥ 4.1.88 ॥   
इयं कुसुमसङ्घातैरुपस्तीर्णा सुखाकृता।  
स्वयं निपतितैर्भूमिः शयनप्रस्तरैरिव ॥ 4.1.89 ॥   
विविधा विविधैः पुष्पैस्तैरेव नगसानुषु।  
विकीर्णैः पीतरक्ता हि सौमित्रे प्रस्तराः कृताः ॥ 4.1.90 ॥   
हिमान्ते पश्य सौमित्रे वृक्षाणां पुष्पसम्भवम् ॥ 4.1.91 ॥   
आह्वयन्त इवान्योन्यं नगाः षट्पदनादिताः।  
कुसुमोत्तंसविटपाः शोभन्ते बहु लक्ष्मण ॥ 4.1.92 ॥   
एष कारण्डवः पक्षी विगाह्य सलिलं शुभम्।  
रमते कान्तया सार्धं काममुद्दीपयन् मम ॥ 4.1.93 ॥   
मन्दाकिन्यास्तु यदिदं रूपमेवं मनोहरम्।  
स्थाने जगति विख्याता गुणास्तस्या मनोरमाः ॥ 4.1.94 ॥   
यदि दृश्येत सा साध्वी यदि चेह वसेमहि।  
स्पृहयेयं न शक्राय नायोध्यायै रघूत्तम ॥ 4.1.95 ॥   
न ह्येवं रमणीयेषु शाद्वलेषु तया सह।  
रमतो मे भवेच्चिन्ता न स्पृहाऽन्येषु वा भवेत् ॥ 4.1.96 ॥   
अमी हि विविधैः पुष्पैस्तरवो रुचिरच्छदाः।  
काननेऽस्मिन् विना कान्तां चित्तमुन्मादयन्ति मे ॥ 4.1.97 ॥   
चक्रवाकानुचरितां कारण्डवनिषेविताम्।  
प्लवैः क्रौञ्चैश्च सम्पूर्णां वराहमृगसेविताम् ॥ 4.1.98 ॥   
अधिकं शोभते पम्पा विकूजद्भिर्विहङ्गमैः ॥ 4.1.99 ॥   
दीपयन्तीव मे कामं विविधा मुदिता द्विजाः।  
श्यामां चन्द्रमुखीं स्मृत्वा प्रियां पद्मनिभेक्षणाम् ॥ 4.1.100 ॥   
पश्य सानुषु चित्रेषु मृगीभिः सहितान् मृगान्।  
मां पुनर्मृगशावाक्ष्या वैदेह्या विरहीकृतम् ॥ 4.1.101 ॥   
व्यथयन्तीव मे चित्तं सञ्चरन्तस्ततस्ततः।  
अस्मिन् सानुनि रम्ये हि मत्तद्विजगणायुते ॥ 4.1.102 ॥   
पश्येयं यदि तां कान्तां ततः स्वस्ति भवेन्मम ॥ 4.1.103 ॥   
जीवेयं खलु सौमित्रे मया सह सुमध्यमा।  
सेवते यदि वैदेही पम्पायाः पवनं सुखम् ॥ 4.1.104 ॥   
पद्मसौगन्धिकवहं शिवं शोकविनाशनम्।  
धन्या लक्ष्मण सेवन्ते पम्पोपवनमारुतम् ॥ 4.1.105 ॥   
श्यामा पद्मपलाशाक्षी प्रिया विरहिता मया।  
कथं धारयति प्राणान् विवशा जनकात्मजा ॥ 4.1.106 ॥   
किन्नु वक्ष्यामि राजानं धर्मज्ञं सत्यवादिनम्।  
सीताया जनकं पृष्टः कुशलं जनसंसदि ॥ 4.1.107 ॥   
या मामनुगता मन्दं पित्रा प्रव्राजितं वनम्।  
सीता सत्पथमास्थाय क्वनु सा वर्तते प्रिया ॥ 4.1.108 ॥   
तया विहीनः कृपणः कथं लक्ष्मण धारये।  
या मामनुगता राज्याद्भ्रष्टं विगतचेतसम् ॥ 4.1.109 ॥   
तच्चार्वञ्चितपक्ष्माक्षं सुगन्धि शुभमव्रणम्।  
अपश्यतो मुखं तस्याः सीदतीव मनो मम ॥ 4.1.110 ॥   
स्मितहास्यान्तरयुतं गुणवन्मधुरं हितम्।  
वैदेह्या वाक्यमतुलं कदा श्रोष्यामि लक्ष्मण ॥ 4.1.111 ॥   
प्राप्य दुःखं वने श्यामा सा मां मन्मथकर्शितम्।  
नष्टदुःखेव हृष्टेव साध्वी साध्वभ्यभाषत ॥ 4.1.112 ॥   
किन्नु वक्ष्यामि कौसल्यामयोध्यायां नृपात्मज।  
क्व सा स्नुषेति पृच्छन्तीं कथं चातिमनस्विनीम् ॥ 4.1.113 ॥   
गच्छ लक्ष्मण पश्य त्वं भरतं भ्रातृवत्सलम्।  
नह्यहं जीवितुं शक्तस्तामृते जनकात्मजाम् ॥ 4.1.114 ॥   
इति रामं महात्मानं विलपन्तमनाथवत्।  
उवाच लक्ष्मणो भ्राता वचनं युक्तमव्ययम् ॥ 4.1.115 ॥   
संस्तम्भ राम भद्रं ते मा शुचः पुरुषोत्तम।  
नेदृशानां मतिर्मन्दा भवत्यकलुषात्मनाम् ॥ 4.1.116 ॥   
स्मृत्वा वियोगजं दुःखं त्यज स्नेहं प्रिये जने।  
अतिस्नेहपरिष्वङ्गाद्वर्तिरार्द्रापि दह्यते ॥ 4.1.117 ॥   
यदि गच्छति पातालं ततो ह्यधिकमेव वा।  
सर्वथा रावणस्तावन्न भविष्यति राघव ॥ 4.1.118 ॥   
प्रवृत्तिर्लभ्यतां तावत्तस्य पापस्य रक्षसः।  
ततो हास्यति वा सीतां निधनं वा गमिष्यति ॥ 4.1.119 ॥   
यदि यात्यदितेर्गर्भं रावणः सह सीतया।  
तत्राप्येनं हनिष्यामि न चेद्धास्यति मैथिलीम् ॥ 4.1.120 ॥   
स्वास्थ्यं भद्रं भजस्वार्य त्यज्यतां कृपणा मतिः।  
अर्थो हि नष्टकार्यार्थैर्नायत्नेनाधिगम्यते ॥ 4.1.121 ॥   
उत्साहो बलवानार्य नास्त्युत्साहात्परं बलम्।  
सोत्साहस्यास्ति लोकेऽस्मिन् न किञ्चिदपि दुर्लभम् ॥ 4.1.122 ॥   
उत्साहवन्तः पुरुषा नावसीदन्ति कर्मसु।  
उत्साहमात्रमाश्रित्य सीतां प्रति लभेमहि ॥ 4.1.123 ॥   
त्यज्यतां कामवृत्तत्वं शोकं सन्न्यस्य पृष्ठतः।  
महात्मानं कृतात्मानमात्मानं नावबुद्ध्यसे ॥ 4.1.124 ॥   
एवं सम्बोधितस्तत्र शोकोपहतचेतनः।  
न्यस्य शोकं च मोहं च ततो धैर्यमुपागमत् ॥ 4.1.125 ॥   
सोऽभ्यतिक्रामदव्यग्रस्तामचिन्त्यपराक्रमः।  
रामः पम्पां सुरुचिरां रम्यपारिप्लवद्रुमाम् ॥ 4.1.126 ॥   
निरीक्षमाणः सहसा महात्मा सर्वं वनं निर्झरकन्दरांश्च।  
उद्विग्नचेताः सह लक्ष्मणेन विचार्य दुःखोपहतः प्रतस्थे ॥ 4.1.127 ॥   
तं मत्तमातङ्गविलासगामी गच्छन्तमव्यग्रमना महात्मा।  
स लक्ष्मणो राघवमप्रमत्तो ररक्ष धर्मेण बलेन चैव ॥ 4.1.128 ॥   
तावृश्यमूकस्य समीपचारी चरन् ददर्शाद्भुतदर्शनीयौ।  
शाखामृगाणामधिपस्तरस्वी वितत्रसे नैव चिचेष्ट किञ्चित् ॥ 4.1.129 ॥   
स तौ महात्मा गजमन्दगामी शाखामृगस्तत्र चिरं चरन्तौ।  
दृष्ट्वा विषादं परमं जगाम चिन्तापरीतो भयभारमग्नः ॥ 4.1.130 ॥   
तमाश्रमं पुण्यसुखं शरण्यं सदैव शाखामृगसेवितान्तम्।  
त्रस्ताश्च दृष्ट्वा हरयोभिजग्मुर्महौजसौ राघवलक्ष्मणौ तौ ॥ 4.1.131 ॥   

</details>
</div>
