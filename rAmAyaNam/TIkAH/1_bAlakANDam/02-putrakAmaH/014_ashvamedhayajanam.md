+++
title = "०१४ अश्वमेधयजनम्"
title_english = "014 ashvamedha commenced as preamble to putrakAmeShTi ritual"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_1/Kanda_1_BK-014-Ashva_Medhayajanam.mp3"></div>

<div class="js_include collapsed" newlevelforh1="2" title="IITK" unfilled url="/purANam/rAmAyaNam/audIchya-pAThaH/iitk/1_bAlakANDam/02-putrakAmaH/014_ashvamedhayajanam.md">
<details><summary><h2>IITK ...{Loading}...</h2></summary>

Dasaratha performs aswamedhayaga on the bank of Sarayu according to
vedic rites



### श्लोकः
#### मूलम्
अथ संवत्सरे पूर्णे तस्मिन्प्राप्ते तुरङ्गमे।  
सरय्वाश्चोत्तरे तीरे राज्ञो यज्ञोऽभ्यवर्तत॥1.14.1॥

#### शब्दार्थः
अथ after that, संवत्सरे when one year's time, पूर्णे (सति) was completed, तस्मिन् when that, तुरङ्गमे sacrificial horse, प्राप्ते (सति) had returned, सरय्वाः of river Sarayu, उत्तरे तीरे on the northern bank, राज्ञः यज्ञश्च sacrifice by the king, अभ्यवर्तत commenced.

#### आङ्ग्लानुवादः
After completion of one year when the sacrificial horse had returned, the sacrifice by the king (Dasaratha) commenced on the northern bank of river Sarayu.



### श्लोकः
#### मूलम्
ऋश्यशृङ्गं पुरस्कृत्य कर्म चक्रुर्द्विजर्षभाः।  
अश्वमेधे महायज्ञे राज्ञोऽस्य सुमहात्मनः॥1.14.2॥

#### शब्दार्थः
सुमहात्मनः of the exceedingly magnanimous, अस्य राज्ञः this king's, अश्वमेधे महायज्ञे Aswamedha sacrifice, द्विजर्षभाः best among brahmins, ऋष्यशृङ्गम् Rsyasringa, पुरस्कृत्य led by, कर्म चक्रुः performed the rituals.

#### आङ्ग्लानुवादः
The best of brahmins led by Rsyasringa performed the rituals of aswamedha organised by the exceedingly magnanimous king.



### श्लोकः
#### मूलम्
कर्म कुर्वन्ति विधिवद्याजका वेदपारगाः।  
यथाविधि यथान्यायं परिक्रामन्ति शास्त्रतः॥1.14.3॥

#### शब्दार्थः
वेदपारगाः scholars who mastered vedas fully, याजकाः chief priests, विधिवत् in consonance with tradition and scriptures, कर्म tasks, कुर्वन्ति carried out, यथाविधि in conformity with duties laid down in vedas, यथान्यायम् according to law, शास्त्रतः as laid down in scriptures, परिक्रामन्ति move about (officiated).

#### आङ्ग्लानुवादः
The chief priests, masters of the Vedas, conducted the rituals in consonance with traditions and scriptures. They officiated in conformity with duties laid down in the Vedas and according to law.



### श्लोकः
#### मूलम्
प्रवर्ग्यं शास्त्रतः कृत्वा तथैवोपसदं द्विजाः  
चक्रुश्च विधिवत्सर्वमधिकं कर्म शास्त्रतः॥1.14.4॥

#### शब्दार्थः
द्विजाः brahmins, प्रवर्ग्यम् Pravargya (a particular part of the sacrifice), शास्त्रतः according to scriptures, कृत्वा having done, तथैव and, उपसदम् Upasada (another part of the sacrifice), विधिवत् as per tradition, अधिकम् still other, सर्वं कर्म ceremonies, शास्त्रतः according to ordinance, चक्रुः performed.

#### आङ्ग्लानुवादः
Brahmins performed pravargya and upasada and other ceremonies as per the scriptures and traditions.



### श्लोकः
#### मूलम्
अभिपूज्य ततो हृष्टास्सर्वे चक्रुर्यथाविधि।  
प्रातस्सवनपूर्वाणि कर्माणि मुनिपुङ्गवाः॥1.14.5॥

#### शब्दार्थः
ततः thereafter, मुनिपुङ्गवाः eminent ascetics, हृष्टाः rejoiced in their hearts, अभिपूज्य worshipping those celestial beings, प्रातस्सवनपूर्वाणि starting with Pratah savanadi (morning ablutions etc), कर्माणि rituals, यथाविधि as prescribed, चक्रुः performed.

#### आङ्ग्लानुवादः
Thereafter the eminent ascetics, rejoicing in their hearts performed the worship (of celestial beings) and conducted the prescribed rituals starting with morning ablutions etc.



### श्लोकः
#### मूलम्
ऐन्द्रश्च विधिवद्दत्तो राजा चाभिषुतोऽनघः।  
माध्यन्दिनं च सवनं प्रावर्तत यथाक्रमम्॥1.14.6॥

#### शब्दार्थः
ऐन्द्रश्च Indra's portion of Havis (oblations of clarified butter), विधिवत् according to tradition, दत्तः offered, अनघः faultless or pure, राजा च Soma plant (acid juice of this plant mixed with clarified butter offered in libations to the gods), अभिषुतः was pressed for extracting juice, माध्यन्दिनम् ablutions to be performed during midday, सवनम् Savanam, यथाक्रमम् according to the order, प्रावर्तत took place.

#### आङ्ग्लानुवादः
Havis was duly offered to Indra daily. The juice was extracted in the morning by pressing the soma plant. Midday ablutions were performed. All in proper sequence.



### श्लोकः
#### मूलम्
तृतीयसवनं चैव राज्ञोऽस्य सुमहात्मनः।  
चक्रुस्तेशास्त्रतो दृष्ट्वा तथा ब्राह्मणपुङ्गवाः॥1.14.7॥

#### शब्दार्थः
तथा in the same way, ते ब्राह्मणपुङ्गवाः those eminent brahmins, शास्त्रतः in conformity with Shastras, दृष्ट्वा having seen, सुमहात्मनः of the exceedingly noble, अस्य राज्ञः this king's, तृतीयसवनं चैव third pressing of the Soma in the evening, चक्रुः performed.

#### आङ्ग्लानुवादः
Those exceedingly noble and eminent brahmins performed third pressing of the soma, in conformity with the sastras.



### श्लोकः
#### मूलम्
न चाहुतमभूत्तत्र स्खलितं वापि किञ्चन ।  
दृश्यते ब्रह्मवत्सर्वं क्षेमयुक्तं हि चक्रिरे॥1.14.8॥

#### शब्दार्थः
तत्र in that sacrifice, आहुतम् omissions in the offerings, नाभूत् did not take place, किञ्चन any thing, स्खलितम् defects or mistakes, नाभूत् did not take place, सर्वम् everything, ब्रह्मवत् with mantras (prayers), दृश्यते appeared, क्षेमयुक्तम् in a safe manner, चक्रिरे हि performed.

#### आङ्ग्लानुवादः
There were no omissions in the offerings nor any lappes in the performance. Everything was done through recitation of mantras and in a wholesome way.



### श्लोकः
#### मूलम्
न तेष्वहस्सु श्रान्तो वा क्षुधितो वापि दृश्यते।  
नाविद्वान्ब्राह्मणस्तत्र नाशतानुचरस्तथा॥1.14.9॥

#### शब्दार्थः
तेषु in those, अहस्सु days, श्रान्तः a tired man, क्षुधितो वापि or hungry one, न दृश्यते was not to be seen, तत्र there, अविद्वान् not learned, ब्राह्मणः brahmin, न दृश्यते not to be seen, तथा similarly, अशतानुचरः a man followed by less than hundred people, न दृश्यते was not seen.

#### आङ्ग्लानुवादः
During the days (of sacrifice) none felt tired or hungry. There was no brahmin who was not learned or had less than a hundred followers (or disciples).



### श्लोकः
#### मूलम्
ब्राह्मणा भुञ्जते नित्यं नाथवन्तश्च भुञ्जते।  
तापसा भुञ्जते चापि श्रमणा भुञ्जतेतथा॥1.14.10॥

#### शब्दार्थः
नित्यम् continually, ब्राह्मणाः brahmanas, भुञ्जते are eating, नाथवन्तश्च those who have  masters, भुञ्जते are eating, तापसाश्चापि ascetics, भुञ्जते are eating, तथा and, श्रमणाः monks, भुञ्जते are eating.

#### आङ्ग्लानुवादः
During that period brahmanas as well as those who have masters, (the sudras), ascetics and monks had enough to eat.



### श्लोकः
#### मूलम्
वृद्धाश्च व्याधिताश्चैव स्त्रियो बालास्तथैव च ।  
अनिशं भुञ्जमानानां न तृप्तिरुपलभ्यते॥1.14.11॥

#### शब्दार्थः
वृद्धाः aged persons, व्याधिताश्चैव sick people, स्त्रियः women, तथैव च and also, बालाः children, अनिशम् continually, भुञ्जमानानाम् although feasting, तृप्तिः full satisfaction, न उपलभ्यते is not acheeved.

#### आङ्ग्लानुवादः
The aged, the sick, women and also children ate there and knew no limit to their enjoyment.



### श्लोकः
#### मूलम्
दीयतां दीयतामन्नं वासांसि विविधानि च।  
इति सञ्चोदितास्तत्र तथा चक्रुरनेकशः॥1.14.12॥

#### शब्दार्थः
अन्नम् food, दीयतां दीयताम् may be given, may be given, विविधानि various kinds of, वासांसि च clothes also, इति in this manner, तत्र in that sacrificial ground, सञ्चोदिताः persuaded by, अनेकशः profusely, तथा in the same manner, चक्रुः performed.

#### आङ्ग्लानुवादः
"Give food, give, various kinds of clothes" echoed the organisers. And they (in charge of distribution) did.



### श्लोकः
#### मूलम्
अन्नकूटाश्च बहवो दृश्यन्ते पर्वतोपमाः।  
दिवसे दिवसे तत्र सिद्धस्य विधिवत्तदा॥1.14.13॥

#### शब्दार्थः
तत्र there, तदा then, विधिवत् in accordance with scriptures, सिद्धस्य kept ready, अन्नकूटाः heaps of food, बहवः many, पर्वतोपमाः looking like mountains, दिवसे दिवसे every day, दृश्यन्ते were to be seen.

#### आङ्ग्लानुवादः
There, could be seen day after day heaps of nicely cooked food, looking like mountains.



### श्लोकः
#### मूलम्
नानादेशादनुप्राप्ताः पुरुषास्स्त्रीगणास्तथा।  
अन्नपानैस्सुविहितास्तस्मिन्यज्ञे महात्मनः॥1.14.14॥

#### शब्दार्थः
महात्मनः Illustrious king's, तस्मिन् यज्ञे in that sacrifice, नानादेशात् from various countries, अनुप्राप्ताः arrived, पुरुषाः men, तथा and, स्त्रीगणाः women in groups, अन्नपानैः with food and drink, सुविहिता were well entertained.

#### आङ्ग्लानुवादः
Men and women who had come from various countries to that sacrifice were entertained with food and drink by the magnanimous (king).



### श्लोकः
#### मूलम्
अन्नं हि विधिवत्साधु प्रशंसन्ति द्विजर्षभाः।  
अहो तृप्ताः स्म भद्रं ते इति शुश्राव राघवः॥1.14.15॥

#### शब्दार्थः
द्विजर्षभाः the twiceborns, विधिवत् cooked in prescribed manner, साधु good (delicious), अन्नम् food, प्रशंसन्ति praised, राघवः son of Raghu, Dasaratha, अहो Ah, तृप्ताः स्म fully satisfied, ते to you, भद्रम् prosperity, इति such words, शुश्राव were heard.

#### आङ्ग्लानुवादः
Brahmins having tasted the delicious food cooked in prescribed manner, praised saying "Ah We are fully satisfied. Prosperity to you". Such were the words heard by king Dasaratha.



### श्लोकः
#### मूलम्
स्वलङ्कृताश्च पुरुषा ब्राह्मणान्पर्यवेषयन्।  
उपासते च तानन्ये सुमृष्टमणिकुण्डलाः॥1.14.16॥

#### शब्दार्थः
स्वलङ्कृताः well dressed, पुरुषाः men, ब्राह्मणान् brahmins, पर्यवेषयन् served with, सुमृष्टमणिकुण्डलाः wearing pendents bedecked with shining jewels, अन्ये च some others, तान् them, उपासते assisted.

#### आङ्ग्लानुवादः
While brahmins were being served with food by welldressed men, some others wearing pendents studded with shining jewels assisted them.



### श्लोकः
#### मूलम्
कर्मान्तरे तदा विप्रा हेतुवादान्बहूनपि।  
प्राहुश्च वाग्मिनो धीराः परस्परजिगीषया॥1.14.17॥

#### शब्दार्थः
तदा then, वाग्मिनः eloquent, धीराः sagacious, विप्राः brahmins, तदा then, कर्मान्तरे in between ceremonies, परस्परजिगीषया mutually desirous of victory, बहून् various, हेतुवादान् disputations, प्राहुः च engaged.

#### आङ्ग्लानुवादः
In the interval between ceremonies, eloquent and sagacious brahmins were engaged in various disputations, desirous of victory.



### श्लोकः
#### मूलम्
दिवसे दिवसे तत्र संस्तरे कुशला द्विजाः।  
सर्वकर्माणि चक्रुस्ते यथाशास्त्रं प्रचोदिताः॥1.14.18॥

#### शब्दार्थः
संस्तरे in the sacrifice, कुशलाः skilful, द्विजाः brahmins, दिवसे दिवसे every day, तत्र there, प्रचोदिताः persuaded by sage Vasistha, सर्वकर्माणि all their duties, यथाशास्त्रम् as per tradition, चक्रुः performed.

#### आङ्ग्लानुवादः
Every day in that sacrifice brahmins, skilful in rituals, persuaded (by sage Vasishta), performed all their duties as per tradition.



### श्लोकः
#### मूलम्
नाषडङ्गविदत्रासीन्नाव्रतो नाबहुश्रुतः।  
सदस्यास्तस्य वै राज्ञो नावादकुशला द्विजाः॥1.14.19॥

#### शब्दार्थः
अत्र in this sacrificial pavillion, अषडङ्गवित् not versed in six vedangas, नासीत् not there, अव्रतः unfaithful to vowed observances, न not there, अबहुश्रुतः not learned in many shastras, न not there, तस्य राज्ञः that king's, सदस्याः assistants at a sacrifice, नावादकुशलाः not skilful in disputations in shastras, न वै not there.

#### आङ्ग्लानुवादः
Here (in this sacrificial pavillion), there was none who was not versed in six Vedangas,  
not true to vows, not learned in many sastras nor adept in discussions (on sastras).



### श्लोकः
#### मूलम्
प्राप्ते यूपोच्छ्रये तस्मिन्षड्बैल्वाः खादिरास्तथा।  
तावन्तो बिल्वसहिताः पर्णिनश्च तथापरे॥1.14.20॥  
श्लेष्मातकमयस्त्वेको देवदारुमयस्तथा।  
द्वावेव विहितौ तत्र बाहुव्यस्तपरिग्रहौ॥1.14.21॥

#### शब्दार्थः
तस्मिन् in that sacrifice, यूपोच्छ्रये in erecting sacrificial posts, प्राप्ते (सति) when the time, बैल्वाः bilva wood, षट् six, तथा and, बिल्वसहिताः along with bilva posts, तावन्तः as many, खादिराः Khadira, तथा and, पर्णिनः च having leaves, अपरे some more posts, एकः one, श्लेष्मातकमयः made of Sleshmataka, तथा and, देवदारुमयः made of trees of Devadaru, तत्र there, द्वौ two, बाहुव्यस्तपरिग्रहावेव at a distance of two outstretched hands, विहितौ were erected.

#### आङ्ग्लानुवादः
When the time came to erect sacrificial posts, six posts, each made of bilva, khadira, parni, sleshmataka and two of devadaru wood, with a distance of two outstretched hands between them were erected.



### श्लोकः
#### मूलम्
प्राप्ते यूपोच्छ्रये तस्मिन्षड्बैल्वाः खादिरास्तथा।  
तावन्तो बिल्वसहिताः पर्णिनश्च तथापरे॥1.14.20॥  
श्लेष्मातकमयस्त्वेको देवदारुमयस्तथा।  
द्वावेव विहितौ तत्र बाहुव्यस्तपरिग्रहौ॥1.14.21॥

#### शब्दार्थः
तस्मिन् in that sacrifice, यूपोच्छ्रये inerecting sacrificial posts, प्राप्ते (सति) when the time has come  nearer, बैल्वाः Bilva wood, षट् six, तथा and, बिल्वसहिताः along with Bilva posts, तावन्तः as many, खादिराः Khadira, तथा and, पर्णिनः च having Parnas leaves, अपरे some more posts, एकः one, श्लेष्मातकमयः made of Sleshmataka, तथा and, देवदारुमयः made of trees of Devadaru, तत्र there, द्वौ two, बाहुव्यस्तपरिग्रहावेव at a distance of two outstretched hands, विहितौ were erected.

#### आङ्ग्लानुवादः
When the time came to erect sacrificial posts, six posts each made of bilva and khadira wood and many made of parni wood along, one of sleshmataka and two of devadaru wood, with a distance of two outstretched hands between them were erected.



### श्लोकः
#### मूलम्
कारितास्सर्व एवैते शास्त्रज्ञैर्यज्ञकोविदैः।  
शोभार्थं तस्य यज्ञस्य काञ्चनालङ्कृताऽभवन्॥1.14.22॥

#### शब्दार्थः
शास्त्रज्ञैः by the knowers of shastras, यज्ञकोविदैः who well versed in performance of sacrifice, कारिताः were made, एते सर्वे एव all these posts, तस्य यज्ञस्य of that sacrifice, शोभार्थम् for elegance, काञ्चनालङ्कृताः decorated with gold, अभवन् became.

#### आङ्ग्लानुवादः
All these posts were prepared by knowers of sastras and by those wellversed in the performance of sacrifices. They were decorated with gold to add elegance to the sacrifice.



### श्लोकः
#### मूलम्
एकविंशतियूपास्ते एकविंशत्यरत्नयः।  
वासोभिरेकविंशद्भिरेकैकं समलङ्कृताः॥1.14.23॥

#### शब्दार्थः
एकविंशत्यरत्नयः measuring twenty one 'Aratni ' (distance from elbow to the tip of little finger), ते those, एकविंशतियूपाः twenty one posts, एकविंशद्भिः by twenty one, वासोभिः pieces of cloth, एकैकम् one for each post, समलङ्कृताः well decorated.

#### आङ्ग्लानुवादः
These twentyone sacrificial posts, each measuring twentyone 'aratni' height, were welldecorated wrapped in a piece of cloth.



### श्लोकः
#### मूलम्
विन्यस्ता विधिवत्सर्वे शिल्पिभिस्सुकृता दृढाः।  
अष्टाश्रयस्सर्व एव श्लक्ष्णरूपसमन्विताः॥1.14.24॥

#### शब्दार्थः
सर्वे all of them, शिल्पिभिः by the sculptors, सुकृताः were well carved, दृढाः strong, अष्टाश्रयः having eight sides, श्लक्ष्णरूपसमन्विताः had finely finished surfaces, सर्वे all those, विधिवत् as per tradition, विन्यस्ताः were erected.

#### आङ्ग्लानुवादः
All those posts, strong with eight sides and finely finished surfaces, wellcarved  by sculptors were duly erected.



### श्लोकः
#### मूलम्
आच्छादितास्ते वासोभिः पुष्पैर्गन्धैश्च भूषिताः।  
सप्तर्षयो दीप्तिमन्तो विराजन्ते यथा दिवि॥1.14.25॥

#### शब्दार्थः
वासोभिः with cloths, आच्छादिताः were covered, पुष्पैः with flowers, गन्धैश्च with sandalwood paste, भूषिताः decorated, ते those posts, दीप्तिमन्तः glowing, दिवि in the sky, सप्तर्षयः seven sages, यथा in a similar manner, विराजन्ते illuminated.

#### आङ्ग्लानुवादः
Decorated with flowers and sandal paste and covered with cloths, stood the  bright sacrificial posts shining like seven sages in the sky.



### श्लोकः
#### मूलम्
इष्टकाश्च यथान्यायं कारिताश्च प्रमाणतः।  
चितोऽग्निर्ब्राह्मणैस्तत्र कुशलैश्शुल्बकर्मणि ॥1.14.26॥

#### शब्दार्थः
तत्र there, यथान्यायम् as per shastras, प्रमाणतः with standard measurement, इष्टकाः bricks, कारिता were made, शुल्बकर्मणि in the science of construction using a measuring rope, कुशलैः accomplished, ब्राह्मणैः brahmins, अग्निः sacrificial fire place, चितः gathered and laid bricks were prepared as per standard measurment mentioned in shastras.

#### आङ्ग्लानुवादः
The sacrificial fireplace was constructed with bricks with standard measurement by brahmins who were experts in the art of measuring land with a string or single strand.



### श्लोकः
#### मूलम्
सचित्यो राजसिंहस्य सञ्चितः कुशलैर्द्विजैः।  
गरुडो रुक्मपक्षो वै त्रिगुणोऽष्टादशात्मकः॥1.14.27॥

#### शब्दार्थः
कुशलैः by the skilled, द्विजैः brahmins, रुक्मपक्षः golden winged, त्रिगुणः thrice, अष्टादशात्मकः eighteen in number, गरुडः like eagle, राजसिंहस्य of Dasaratha who was lion among kings, सचित्यः sacrificial altar, सञ्चितः was erected.

#### आङ्ग्लानुवादः
That sacrificial altar of the lion among kings, (Dasaratha), erected by welltrained brahmins was in the shape of the golden winged 'Garuda' it had three ranges and thrice as many fireplaces i.e eighteen in number.



### श्लोकः
#### मूलम्
नियुक्तास्तत्र पशवस्तत्तदुद्दिश्य दैवतम्।  
उरगाः पक्षिणश्चैव यथाशास्त्रं प्रचोदिताः॥1.14.28॥

#### शब्दार्थः
तत्र there, यथाशास्त्रम् as per tradition, प्रचोदिताः prompted, पशवः animals, उरगाः serpants, पक्षिणश्चैव birds also, तत्तत् that respective, दैवतम् deity,  उद्दिश्य intended for, नियुक्ताः were fastened.

#### आङ्ग्लानुवादः
Animals, serpents and birds were kept ready after the sastras intended (for sacrifice) for those respective deities.



### श्लोकः
#### मूलम्
शामित्रे तु हयस्तत्र तथा जलचराश्च ये।  
ऋत्विग्भिस्सर्वमेवैतन्नियुक्तं शास्त्रतस्तदा॥1.14.29॥

#### शब्दार्थः
तदा then, शामित्रे तु in the act of killing animals, तत्र there, हयः horse, तथा and, ये other, जलचराः aquatic animals, एतत्सर्वम् all these, ऋत्विग्भिः by chief priests, शास्त्रतः in accordance with tradition, नियुक्तम् tied up.

#### आङ्ग्लानुवादः
When the time came to sacrifice the animals, the chief priests, in accordance with tradition, tied up the horse and all the aquatic animals to the sacrificial posts.



### श्लोकः
#### मूलम्
पशूनां त्रिशतं तत्र यूपेषु नियतं तदा।  
अश्वरत्नोत्तमं तस्य राज्ञो दशरथस्य च ॥1.14.30॥

#### शब्दार्थः
तदा then, तत्र there, पशूनाम् of animals, त्रिशतम् three hundred, तस्य राज्ञः that king's, अश्वरत्नोत्तमम् the excellent of the horses from the stables, यूपेषु to the sacrificial posts, नियतम् was bound.

#### आङ्ग्लानुवादः
Three hundred animals and the jewel of the horses (from the stables) belonging to king Dasaratha were bound to the sacrificial posts.



### श्लोकः
#### मूलम्
कौसल्या तं हयं तत्र परिचर्य समन्ततः।  
कृपाणैर्विशशासैनं त्रिभिः परमया मुदा ॥1.14.31॥

#### शब्दार्थः
तत्र there, कौशल्या Kausalya, तम् that, हयम् horse, समन्ततः from all sides, परिचर्य having worshipped worship, परमया with immense, मुदा glee, त्रिभिः by three strokes of, कृपाणैः scimitar, एनम् this, विशशास severed.

#### आङ्ग्लानुवादः
Kausalya, with immense glee having gone round and worshipped that horse, severed it with three strokes of scimitar.



### श्लोकः
#### मूलम्
पतत्रिणा तदा सार्धं सुस्थितेन च चेतसा।  
अवसद्रजनीमेकां कौशल्या धर्मकाम्यया॥1.14.32॥

#### शब्दार्थः
तदा then, कौशल्या Kausalya, सुस्थितेन चेतसा with a stable mind, धर्मकाम्यया with devotion to duty, पतत्रिणा सार्थम् near that horse, एकाम् one, रजनीम् night, अवसत् spent.

#### आङ्ग्लानुवादः
Kausalya, in her devotion to duty and with a happy state of mind, passed one night near that horse.



### श्लोकः
#### मूलम्
होताऽध्वर्युस्तथोद्गाता हस्तेन समयोजयन्।  
महिष्या परिवृत्त्या च वावातां च तथापराम्॥1.14.33॥

#### शब्दार्थः
होता Hota, अध्वर्युः Adhvaryu, तथा and, उद्गाता Udgata, महिष्या with Mahishi (principal queen at the time of coronation), परिवृत्त्या च (overlooked wife) Parivritti, वावाताम् (a courtesan) Vavaata, अपराम् (attender on the king) other woman (known as Palakali), हस्तेन with hand, समयोजयन् touched.

#### आङ्ग्लानुवादः
Hota, Adhvaryu and Udgata arranged Mahishi, Parivritti, Vavaata and another woman known as Palakali to touch (keep the company of) the sacrificial horse.



### श्लोकः
#### मूलम्
पतत्रिणस्तस्य वपा मुद्धृत्य नियतेन्द्रियः।  
ऋत्विक्परमसम्पन्नः श्रपयामास शास्त्रतः॥1.14.34॥

#### शब्दार्थः
नियतेन्द्रियः a man of restrained senses, परमसम्पन्नः very rich in the knowledge of scriptures, ऋत्विक् official priest, तस्य that, पतत्रिणः horse's, वपाम् marrow, उद्धृत्य having removed, शास्त्रतः according to tradition, श्रपयामास cooked.

#### आङ्ग्लानुवादः
The official priest, highly knowledgeable in scriptures and having restrained senses, removed the marrow from the horse and cooked it according to tradition.



### श्लोकः
#### मूलम्
धूमगन्धं वपायास्तु जिघ्रति स्म नराधिपः।  
यथाकालं यथान्यायं निर्णुदन्पापमात्मनः॥1.14.35॥

#### शब्दार्थः
नराधिपः king Dasaratha, यथाकालम् in an appropriate time, यथान्यायम् in agreement with the scriptures, आत्मनः his own, पापम् sins, निर्णुदन् while getting rid of, वपायाः of the  marrow, धूमगन्धम् good odour of the smoke, जिघ्रति स्म inhaled.

#### आङ्ग्लानुवादः
The king at appropriate time and in agreement with the scriptures inhaled the odour of the smoke (from the burnt marrow) and absolved himself of his sins.



### श्लोकः
#### मूलम्
हयस्य यानि चाङ्गानि तानि सर्वाणि ब्राह्मणाः।  
अग्नौ प्रास्यन्ति विधिवत्समन्त्राष्षोडशर्त्विजः॥1.14.36॥

#### शब्दार्थः
हयस्य horse's, यानि अङ्गानि those limbs, तानि सर्वाणि all of them, समन्त्राः with prayers, षोडश ऋत्विजः sixteen officiating priests, ब्राह्मणाः brahmins, विधिवत् as per the customs,  अग्नौ in the fire, प्रास्यन्ति offered.

#### आङ्ग्लानुवादः
The sixteen officiating priests (brahmins) offered all the horse's limbs with prayers as per the customs.



### श्लोकः
#### मूलम्
प्लक्षशाखासु यज्ञानामन्येषां क्रियते हविः।  
अश्वमेधस्य यज्ञस्य वैतसो भाग इष्यते॥1.14.37॥

#### शब्दार्थः
अन्येषाम् of other, यज्ञानाम् sacrifices, हविः oblations, प्लक्षशाखासु in the brahches of Plaksha tree, क्रियते was offered, अश्वमेधस्य यज्ञस्य of Aswamedha sacrifice, भागः one portion of Havis, वैतसः cane creeper, इष्यते chosen.

#### आङ्ग्लानुवादः
In other sacrifices oblations are offered with branches of a plaksha tree but in Aswamedha a branch of cane creeper is chosen instead.



### श्लोकः
#### मूलम्
त्र्यहोऽश्वमेधस्सङ्ख्यातः कल्पसूत्रेण ब्राह्मणैः। 37  
चतुष्टोममहस्तस्य प्रथमं परिकल्पितम्॥1.14.38॥

#### शब्दार्थः
ब्राह्मणैः by brahmins, कल्पसूत्रेण according to Kalpa sutra, अश्वमेधः Aswamedha, त्र्यहः having three days duration, सङ्ख्यातः is reckoned, तस्य of that, प्रथमम् first, अहः day, चतुष्टोमः chatushtoma, परिकल्पितम् planned.

#### आङ्ग्लानुवादः
According to Kalpa sutra, aswamedha in conducted for three days. In the first day, chatushtoma is arranged.



### श्लोकः
#### मूलम्
उक्थ्यं द्वितीयं संख्यातमतिरात्रं तथोत्तरम्।  
कारितास्तत्र बहवो विहिताश्शास्त्रदर्शनात्॥1.14.39॥

#### शब्दार्थः
द्वितीयम् on the second day, उक्थ्यम् Ukthya, तथा and, उत्तरम् on the following day, अतिरात्रम् Atiraatra, सङ्ख्यातम् is declared, तत्र In that sacrifice, शास्त्रदर्शनात् according to scriptural knowledge, विहिताः imposed, बहवः many, कारिताः were performed.

#### आङ्ग्लानुवादः
On the second day Ukthya and on the third day Atiraatra were performed. Many sacrifices fixed according to the scriptures were also performed.



### श्लोकः
#### मूलम्
ज्योतिष्टोमायुषी चैवमतिरात्रौ विनिर्मितौ।  
अभिजिद्विश्वजिच्चैवमप्तोर्यामो महाक्रतुः॥1.14.40॥

#### शब्दार्थः
ज्योतिष्टोमायुषी Jyotishtoma and Ayuryaga, एवम् and, अतिरात्रौ in Atiratri, विनिर्मितौ were advised, अभिजित् Abhijit, विश्वजित् Viswajit, एवम् and, अप्तोर्यामः Aptoryama, महाक्रतुः great sacrifice, were performed.

#### आङ्ग्लानुवादः
Jyotishtoma and Ayuryaga in Atiratra, Abhijit, Viswajit and Aptoryama ceremonies constituting the great sacrifice were performed in the prescribed manner.



### श्लोकः
#### मूलम्
प्राचीं होत्रे ददौ राजा दिशं स्वकुलवर्धनः।  
अध्वर्यवे प्रतीचीं तु ब्रह्मणे दक्षिणां दिशम्॥1.14.41॥  
उद्गात्रे च तथोदीचीं दक्षिणैषा विनिर्मिता।  
हयमेधे महायज्ञे स्वयंभूविहिते पुरा॥1.14.42॥

#### शब्दार्थः
स्वकुलवर्धनः promoter of his dynasty, राजा Dasaratha, होत्रे to Hotar, प्राचीं दिशम् easten region, ददौ gave, अध्वर्यवे to Adhvaryu, प्रतीचीम् western side, ब्रह्मणे to Brahma, दक्षिणां दिशम् southern region, तथा and, उद्गात्रे to Udgata, उदीचीम् northern region, पुरा long ago, स्वयम्भूविहिते prescribed by Brahma, हयमेधे महायज्ञे in the mighty horsesacrifice, एषा this, दक्षिणा offering, विनिर्मिता is fixed.

#### आङ्ग्लानुवादः
In order to promote his dynasty, king Dasaratha gave away eastern region to Hotar, western region to Adhvaryu, southern region to Brahma and northern region to Udgata. These offerings were made in accordance with theprescriptions by Brahma long all.



### श्लोकः
#### मूलम्
क्रतुं समाप्य तु तदा न्यायतः पुरुषर्षभः ।  
ऋत्विग्भ्यो हि ददौ राजा तां धरां कुलवर्धनः॥1.14.43॥

#### शब्दार्थः
पुरुषर्षभः best among men, राजा king Dasaratha, कुलवर्धनः upholder of his dynasty, क्रतुम् समाप्य having concluded the sacrifice, तदा then, न्यायतः according to law, तां धराम् that  earth, ऋत्विग्भ्यः for priests, ददौ offered.

#### आङ्ग्लानुवादः
The king best among men and upholder of his dynasty, having concluded the sacrifice according to law, offered this entire earth as gift to priests.



### श्लोकः
#### मूलम्
ऋत्विजस्त्वब्रुवन्सर्वे राजानं गतकल्मषम्।  
भवानेव महीं कृत्स्नामेको रक्षितुमर्हति॥1.14.44॥

#### शब्दार्थः
सर्वे all, ऋत्विजस्तु priests on their part, गतकल्मषम् purged of all sins, राजानम् the king, अब्रुवन् said, भवान् you, एकःएव you alone, कृत्स्नाम् entire, महीम् earth, रक्षितुमर्हति are worthy of protection.

#### आङ्ग्लानुवादः
But all the priests said to the king purged of his sins, "O Lord of men you alone are capable of protecting this earth".



### श्लोकः
#### मूलम्
न भूम्या कार्यमस्माकं न हि शक्तास्स्म पालने।  
रतास्स्वाध्यायकरणे वयं नित्यं हि भूमिप॥1.14.45॥  
निष्क्रयं किञ्चिदेवेह प्रयच्छतु भवानिति। 4

#### शब्दार्थः
भूमिप O Ruler of the earth, भूम्या with earth, अस्माकम् for us, न कार्यम् have nothing to do, पालने in ruling, न हि शक्ताः we are not capable, वयम् we, नित्यम् constantly, स्वाध्यायकरणे in  studying of vedas, रताः हि are dedicated indeed, भवान् you, इह in the matter of this offering, किञ्चित् whatever, निष्क्रयम् in lieu value, प्रयच्छतु may confer.

#### आङ्ग्लानुवादः
"O ruler of the earth We are constantly engaged in the study of the Vedas. We are not capable of ruling the earth and we cannot do anything with its possession. Give some other charity in lieu of that.



### श्लोकः
#### मूलम्
मणिरत्नं सुवर्णं वा गावो यद्वा समुद्यतम्।  
तत्प्रयच्छ नरश्रेष्ठ धरण्या न प्रयोजनम्॥1.14.46॥

#### शब्दार्थः
नरश्रेष्ठ O best of men, मणिरत्नम् a precious gem, सुवर्णं वा or gold, गावः cows, यद्वा or else,  समुद्यतम् is ready, तत् that, प्रयच्छ give, धरण्या with earth, प्रयोजनं न no use.

#### आङ्ग्लानुवादः
O best of men give us gems or gold or cows or whichever is readily available. We have no use with this earth".



### श्लोकः
#### मूलम्
एवमुक्तो नरपतिर्ब्राह्मणैर्वेदपारगैः॥1.14.47॥  
गवां शतसहस्राणि दश तेभ्यो ददौ नृपः। 4  
शतकोटीस्सुवर्णस्य रजतस्य चतुर्गुणम् ॥1.14.48॥

#### शब्दार्थः
नरपतिः lord of men, नृपः king Dasaratha, वेदपारगैः by scholars who were well learned in vedas, ब्राह्मणैः by brahmins, एवम् in this manner, उक्तः having spoken, तेभ्यः for them, गवां दश शतसहस्राणि ten hundred thousands, सुवर्णस्य gold, शतकोटीः hundred crores, रजतस्य of  silver, चतुर्गुणम् four times as much, ददौ bestowed.

#### आङ्ग्लानुवादः
Lord of men, the king having been thus addressed by brahmins who were wellversed in the Vedas, bestowed on them ten hundred thousand cows, a hundred crore of gold coins and four times as much in silver coins.



### श्लोकः
#### मूलम्
ऋत्विजश्च ततस्सर्वे प्रददुस्सहिता वसु।  
ऋश्यशृङ्गाय मुनये वसिष्ठाय च धीमते॥1.14.49॥

#### शब्दार्थः
ततः thereafter, ऋत्विजः priests, सर्वे all, सहिताः together, वसु wealth, ऋश्यशृङ्गाय मुनये for sage Rsyasringa, धीमते to the man endowed with prudence, वसिष्ठाय to vasistha,  प्रददुः gave.

#### आङ्ग्लानुवादः
All the priests collectively offered that wealth to sage Rsyasringa and Vasishta endowed with prudence.



### श्लोकः
#### मूलम्
ततस्ते न्यायतः कृत्वा प्रविभागं द्विजोत्तमाः।  
सुप्रीतमनसस्सर्वे प्रत्यूचुर्मुदिता भृशम्॥1.14.50॥

#### शब्दार्थः
ततः then, सुप्रीतमनसः highly pleased, ते द्विजोत्तमाः those brahmins, सर्वे all, न्यायतः with equity, प्रविभागम् share, कृत्वा having made, भृशम् exceedingly, मुदिताः delighted, प्रत्यूचुः  replied.

#### आङ्ग्लानुवादः
Then those highly pleased brahmins, having distributed that wealth with equity, again said to the king.



### श्लोकः
#### मूलम्
ततः प्रसर्पकैभ्यस्तु हिरण्यं सुसमाहितः।  
जाम्बूनदं कोटिसंख्यं ब्राह्मणेभ्यो ददौ तदा॥1.14.51॥

#### शब्दार्थः
ततः thereafter, तदा then, सुसमाहितः with earnestness, प्रसर्पकैभ्यः to those who have come to see the sacrifice, ब्राह्मणेभ्यः to brahmins, कोटिसंख्यम् one crore of, जाम्बूनदम् gold, ददौ bestowed.

#### आङ्ग्लानुवादः
Thereafter, with earnestness king Dasaratha bestowed a crore of gold coins to brahmins who had come to see the sacrifice.



### श्लोकः
#### मूलम्
दरिद्राय द्विजायाथ हस्ताभरणमुत्तमम्।  
कस्मैचिद्याचमानाय ददौ राघवनन्दनः॥1.14.52॥

#### शब्दार्थः
अथ there after, राघवनन्दनः Dasaratha, याचमानाय soliciting, कस्मैचित् one such, दरिद्राय poor, द्विजाय brahmin, उत्तमम् excellent, हस्ताभरणम् bracelet, ददौ gave.

#### आङ्ग्लानुवादः
Dasaratha then gave his excellent bracelet to a poor brahmin who solicited alms.



### श्लोकः
#### मूलम्
ततः प्रीतेषु नृपतिर्द्विजेषु द्विजवत्सलः।  
प्रणाममकरोत्तेषां हर्षपर्याकुलेक्षणः॥1.14.53॥

#### शब्दार्थः
ततः then, द्विजवत्सलः affectionate towards brahmins, नृपतिः king, द्विजेषु when brahmins, प्रीतेषु (सत्सु) were highly pleased, हर्षपर्याकुलेक्षणः with his eyes filled with delight, तेषाम् for them, प्रणामम् अकरोत् bowed low before them.

#### आङ्ग्लानुवादः
When the brahmins were pleased, king Dasaratha who was fond of brahmins bowed to them with his eyes filled with delight.



### श्लोकः
#### मूलम्
तस्याशिषोऽथ विधिवद्ब्राह्मणैस्समुदीरिताः।  
उदारस्य नृवीरस्य धरण्यां प्रणतस्य च ॥1.14.54॥

#### शब्दार्थः
अथ there after, उदारस्य of the generous, नृवीरस्य of him who was mighty among men, धरण्याम् on the earth, प्रणतस्य prostrated, तस्य for him, ब्राह्मणैः by brahmins, विधिवत् according to procedure, आशिषः blessings, समुदीरिताः were uttered.

#### आङ्ग्लानुवादः
Brahmins uttered blessings upon the generous king when he prostrated before them  
according to procedure.



### श्लोकः
#### मूलम्
ततः प्रीतमना राजा प्राप्य यज्ञमनुत्तमम्।  
पापापहं स्वर्नयनं दुष्करं पार्थिवर्षभैः॥1.14.55॥

#### शब्दार्थः
ततः there after, राजा king Dasaratha, पापापहम् capable of removing sins, स्वर्नयनम् leading to heaven, पार्थिवर्षभैः for monarchs, दुष्करम् incapable of being done, अनुत्तमम् greatest, यज्ञम् sacrifice, प्राप्य having performed, प्रीतमनाः cheerful heart.

#### आङ्ग्लानुवादः
Sacrifice destroys sins. It leads to heaven. It is incapable of being done by other monarchs. King Dasaratha was very much pleased after performing this great sacrifice.



### श्लोकः
#### मूलम्
ततोऽब्रवीदृश्यशृङ्गं राजा दशरथस्तदा।  
कुलस्य वर्धनं त्वं तु कर्तुमर्हसि सुव्रत॥1.14.56॥

#### शब्दार्थः
ततः there after, दशरथः राजा king Dasaratha, तदा then, ऋष्यशृङ्गम् addressing Rsyasringa, अब्रवीत् said, सुव्रत O Adherent of vows, कुलस्य of the race, वर्धनम् continuity, त्वम् you,कर्तुम् to do, अर्हसि deserve.

#### आङ्ग्लानुवादः
King Dasaratha then addressing Rsyasringa said "O Adherent of vows you can help the continuity of my race".



### श्लोकः
#### मूलम्
तथेति च स राजानमुवाच द्विजसत्तमः।  
भविष्यन्ति सुता राजंश्चत्वारस्ते कुलोद्वहाः॥1.14.57॥

#### शब्दार्थः
द्विजसत्तमः best of brahmins, तथेति be it so, राजानम् addressing king Dasaratha, उवाच said,  राजन् O king, ते to you, कुलोद्वहाः perpetuating race, चत्वारः four, सुताः sons, भविष्यन्ति will be born.

#### आङ्ग्लानुवादः
Rsyasringa, the best of brahmins, addressing the king said, "O King Let it be. Four sons perpetuating your race will be born to you".  

### समाप्तिः
 श्रीमद्रामायणे वाल्मीकीय आदिकाव्ये बालकाण्डे चतुर्दशस्सर्गः॥  
Thus ends the fourteenth sarga of Balakanda of the holy Ramayana the first epic composed by sage Valmiki.

</details>
</div>
<div class="js_include collapsed" newlevelforh1="2" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/1_bAlakANDam/02-putrakAmaH/014_ashvamedhayajanam.md">
<details><summary><h2>भूषणम् ...{Loading}...</h2></summary>



अथ संवत्सरे पूर्णे तस्मिन् प्राप्ते तुरङ्गमे ।  

सरय्वाश्चोत्तरे तीरे राज्ञो यज्ञो ऽभ्यवर्तत  ॥  १।१४।१  ॥   

पूर्वसर्गान्ते शालाप्रवेशानन्तरमश्वमेधारम्भस्सङ्ग्रहेण दर्शितः ।
तदनुष्ठानं विस्तरेण दर्शयिष्यन् तस्याश्वागमनपूर्वकत्वात्तदनुवादपूर्वकं
यज्ञानुष्ठानं दर्शयति चतुर्दशे अथेत्यादि । अथ अश्वविमोचनानन्तरम् ।
तुरङ्गमे प्राप्ते क्रमेण प्राप्ते । तस्मिन्संवत्सरे पूर्णे राज्ञो यज्ञः
अभ्यवर्तत प्रावर्तत । अश्वागमनक्रमस्तु विमुक्तमश्वं स्वैरं चरन्तं
राजपुत्रराजोग्रसूतग्रामणिक्षत्रसङ्ग्रहितारश्चतुःशताः परिपालयन्तो
नावर्तयन्तो ऽनुचरन्ति । ब्रह्माध्वर्युहोत्रुद्गातारश्चत्वार ऋत्विजस्तं
रथकारगृहे समानीय बध्वा तस्य चतुर्षु पदेषु "इह धृति स्वाहा"
इत्याद्याहुतिचतुष्टयं जुह्वति । तथाहुः "रथकारगृहे ऽश्वस्य वसतः सायमस्य
तु । चतुर्षु पत्सु होतव्याश्चतस्रो धृतयः क्रमात्  ॥ " इति
अथैकादशमासादूर्ध्वं तं सदस्याः समानीय आश्वत्थे व्रजे बध्नन्ति। तथाह
आपस्तम्बः "ऊर्द्ध्वमेकादशान्मासादाश्वत्थे व्रजेऽश्वं बध्नीयात्" इति। ततो
द्वादशे मासे शालानिर्माणादिसकलसम्भारान् सम्भृत्य
फाल्गुनामावास्यायामृत्विग्भिः शालां प्रविश्य प्रतिपदमारभ्याश्वमेधं
प्रारभन्ते  ॥  १।१४।१  ॥   

  

ऋश्यशृङगं पुरस्कृत्य कर्म चक्रुर्द्विजर्षभाः ।  

अश्वमेधे महायज्ञे राज्ञो ऽस्य सुमहात्मनः  ॥  १।१४।२  ॥   

ऋश्यशृङ्गमिति । अनेन प्रधानार्त्विज्यं ब्रह्मत्वं तस्येति गम्यते  ॥ 
१।१४।२  ॥   

  

कर्म कुर्वन्ति विधिवद्याजका वेदपारगाः ।  

यथाविधि यथान्यायं परिक्रामन्ति शास्त्रतः  ॥  १।१४।३  ॥   

प्रतिपदमारभ्य सप्तसु दिनेषु कर्तव्यान् "त्रीणि त्रीणि वैश्वदेवानि
जुहोति" इति विहितानेकविंशतिहोमान् "पूर्णाहुतिमुत्तमां जुहोति" इति विहितं
कर्मविशेषं चाभिप्रेत्याह कर्म कुर्वन्तीति । याजकाः ऋत्विजः वेदपारं
तदर्थावबोधः, तद्गच्छन्तीति वेदपारगाः । कर्म पूर्वोक्तं विधिवत्कुर्वन्ति
स्म यथाविधि यथावेदोक्तम्, यथान्यायं यथामीमांसम्, शास्त्रतः
कल्पसूत्रानुसारेण । परिक्रामन्ति प्रचरन्ति । "नासँस्थिते सोमे ऽध्वर्युः
प्रत्यङ्सदोतीयात्" इत्याद्युक्तक्रममतिलङ्घ्य ऋत्विजो न विहरन्तीत्यर्थः
 ॥  १।१४।३  ॥   

  

प्रवर्ग्यं शास्त्रतः कृत्वा तथैवोपसदं द्विजाः ।  

चक्रुश्च विधिवत्सर्वमधिकं कर्म शास्त्रतः  ॥  १।१४।४  ॥   

अथ सोमक्रयानन्तरं सोमराजाप्यायनकर्मविशेषान् दर्शयति प्रवर्ग्यमिति ।
द्विजा ऋत्विजः । प्रवर्ग्यं "देवावै सत्रमासत"
इत्यादिप्रवर्ग्यब्राह्मणोक्तं कर्मविशेषम् । शास्त्रतः
विधिमीमांसाकल्पसूत्रानुसारेण, कृत्वा उपसदम् इष्टिविशेषम् । तथैव शास्त्रत
एव । कृत्वा, शास्त्रतः उपदेशशास्त्रात् । अधिकम् अतिदेशतः प्राप्तं सर्वं
कर्म च चक्रुः । "तिस्र एव साह्नस्योपसदो द्वाद्वशाहीनस्य" इति प्राप्ता
द्वादशप्रवर्ग्योपसदश्चक्रुरित्यर्थः  ॥  १।१४।४  ॥   

  

अभिपूज्य ततो हृष्टाः सर्वे चक्रुर्यथाविधि ।  

प्रातःसवनपूर्वाणि कर्माणि मुनिपुङ्गवाः  ॥  १।१४।५  ॥   

अथ सोमप्रयोगं दर्शयति अभिपूज्येति । बहिष्पवमानादिभिस्तत्तत्कर्मदेवताः
अभिपूज्य ततः प्रवर्ग्योपसदनावसाने । प्रातः सवनपूर्वाणि प्रातः
सवनमाध्यन्दिनसवनतृतीयसवनानि कर्माणि चक्रुः  ॥  १।१४।५  ॥   

  

ऐन्द्रश्च विधिवद्दत्तो राजा चाभिष्टुतो ऽनघः ।  

माध्यन्दिनं च सवनं प्रावर्तत यथाक्रमम्  ॥  १।१४।६  ॥   

ऐन्द्र इति । ऐन्द्रः इन्द्रग्रहनिष्ठः सोमांशः, स विधिवदिन्द्राय दत्तः ।
अनघः पापनिवर्तकः । राजा सोमराजः । अभिष्टुतः स्तोत्रशस्त्रैः स्तुतः ।
यद्वा ऐन्द्रः इन्द्रदेवताको हविर्भागः । धानाः करम्भः परिवापः पुरोडाशः
पयस्येति प्रातःसवनहवींषि । इन्द्राय हरिवते धानाः, इन्द्राय पूषण्वते
करम्भः, सरस्वते परिवापः, इन्द्राय पुरोडाशः, मित्रावरुणाभ्यां पयस्येति
होतव्यानीन्द्रमुद्दिश्यैव "अथ कस्मादेतेषां इविषामिन्द्रमेव यजन्ति"
इत्यादिश्रुतेः । माध्यन्दिनसायन्तनसवनयोः पयस्यावर्जमन्यत्सर्वं समानम् ।
अभिषुत इति पाठे चतसृषु दिक्षु चतुर्भिः ऋत्विग्भिः पाषाणैरभिहत्य
निःसारितसारा सोमलताभूदित्यर्थः । तथा हि सूत्रम् "सोमं राजानं दृषदि निधाय
दक्षिणतो ब्रह्मा पश्चादध्वर्युरुत्तरतो होता प्रागुद्गाता स्थित्वा
दृषद्भिरभिहन्यात्" इति । अनघः अंशुस्कन्दनरहितः  ॥  १।१४।६  ॥   

  

तृतीयसवनं चैव राज्ञो ऽस्य सुमहात्मनः ।  

चक्रुस्ते शास्त्रतो दृष्ट्वा तथा ब्राह्मणपुङ्गवाः  ॥  १।१४।७  ॥   

तृतीयेति । तथा शास्त्रप्रकारेण, प्रातःसवनपूर्वाणि इत्युक्तस्यैवायं
प्रपञ्चः  ॥  १।१४।७  ॥   

  

न चाहुतमभूत्तत्र स्खलितं वापि किञ्चन ।  

दृश्यते ब्रह्मवत्सर्वं क्षेमयुक्तं हि चक्रिरे  ॥  १।१४।८  ॥   

न चेति । अहुतं स्खलितम् अन्यथा हुतं वा किञ्चन नाभूत् । सर्वं होमादिकं
ब्रह्मवत् मन्त्रवत् दृश्यते स्म । हि यस्मात् क्षेमयुक्तं निर्विघ्नं
चक्रिरे । अत्रान्नहोमादिकमश्वमेधीयं सूचितम्, तेषां बहुत्वेन
स्खालित्यादिसम्भावनया तत्परिहारस्य वक्तव्यत्वात् । तथाहुर्याज्ञिकाः
"पत्नीसंयजनान्ते ऽहन्यग्निष्टोमे तु संस्थिते । प्रजापतिसमे गीते
वीणागणिकिभिर्नृपे  ॥  अस्तं गते सहस्रांशावारुह्याश्वत्थनिर्मिताः ।
षट्त्रिंशतमथासन्दीस्तावन्तो ऽध्वर्यवो वृताः  ॥  अप्राकृतैः
स्रुवैर्दीर्घदण्डैः खदिरसम्भवै । सर्वां तां रात्रिमन्नानि दशाज्यादीनि
जुह्वति  ॥  सङ्ख्याहुतीस्ताः सकृदेव हुत्वा परार्द्धपर्य्यन्तमथ क्रमेण ।
हुत्वाश्वनामप्रभतीनि रात्रेश्शेषोक्थ्यसङ्ख्याहुतिभिः समाप्यः  ॥ " इति  ॥ 
१।१४।८  ॥   

  

न तेष्वहस्सु श्रान्तो वा क्षुधितो वापि दृश्यते ।  

नाविद्वान् ब्राह्मणस्तत्र नाशतानुचरस्तथा  ॥  १।१४।९  ॥   

अथ तत्रान्नदानसमृद्धिं दर्शयत्यष्टभिः न तेष्वित्यादि । यद्यपि क्रीते
सोमे यज्ञान्नं न भोज्यम्, तथापि सर्वद्रव्यस्य वसिष्ठसात्कृतत्वेन न दोषः
। तेष्वहस्सु यज्ञीयदिनेषु । श्रान्तः पिपासितः । क्षुधितः बुभुक्षितः । न
दृश्यते न दृश्यते नादृश्यत । अशतानुचरः शतशिष्यरहितः  ॥  १।१४।९  ॥   

  

ब्राह्मणा भुञ्जते नित्यं नाथवन्तश्च भुञ्जते ।  

तापसा भुञ्जते चापि श्रमणा भुञ्जते तथा  ॥  १।१४।१०  ॥   

ब्राह्मणा इति । नाथवन्तः दासाः, शूद्रादय इति यावत् । श्रमणाः दिगम्बराः ।
"श्रमणावातवसनाः" इति निघण्टुः । यद्वा "चतुर्थमाश्रमं प्राप्ताः श्रमणा
नाम ते स्मृताः ।" इति स्मृतिः  ॥  १।१४।१०  ॥   

  

वृद्धाश्च व्याधिताश्चैव स्त्रियो बालास्तथैव च ।  

अनिशं भुञ्जमानानां न तृप्तिरुपलभ्यते  ॥  १।१४।११  ॥   

वृद्धा इति । व्याधिताः सञ्जातव्याधयः । अनिशं भुञ्जमानानां भुञ्जानेष्वपि
यजमानस्य तृप्तिः, अलम्बुद्धिर्नासीदित्यर्थः । यद्वा रस्यतातिशयात्
भुक्त्यनन्तरमपि भोजनेच्छा जायत इत्यर्थः  ॥  १।१४।११  ॥   

  

दीयतां दीयतामन्नं वासांसि विविधानि च ।  

इति सञ्चोदितास्तत्र तथा चक्रुरनेकशः  ॥  १।१४।१२  ॥   

दीयतामिति । तथा चक्रुः, ददुरित्यर्थः  ॥  १।१४।१२  ॥   

  

अन्नकूटाश्च बहवो दृश्यन्ते पर्वतोपमाः ।  

दिवसे दिवसे तत्र सिद्धस्य विधिवत्तदा  ॥  १।१४।१३  ॥   

अन्नेति । विधिवत् पाकविध्युक्तक्रमेण सिद्धस्य पक्वस्य । अन्नेति
लुप्तषष्ठीविभक्तिकं पदम् । अन्नस्य खाद्यभक्ष्यलेह्यचोष्यभेदभिन्नस्य ।
कूटा राशयः  ॥  १।१४।१३  ॥   

  

नानादेशादनुप्राप्ताः पुरुषाः स्त्रीगणास्तथा ।  

अन्नपानैः सुविहितास्तस्मिन् यज्ञे महात्मनः  ॥  १।१४।१४  ॥   

नानेति । सुविहिताः सुतर्पिताः  ॥  १।१४।१४  ॥   

  

अन्नं हि विधिवत्स्वादु प्रशंसन्ति द्विजर्षभाः ।  

अहो तृप्ताः स्म भद्रं त इति शुश्राव राघवः  ॥  १।१४।१५  ॥   

अन्नमिति । अन्नं विधिवत् उपचारवत् स्वादु च अनेन तृप्ताः स्म । अहो इदं
वर्णितुं न शक्यम् । इति द्विजर्षभाः प्रशंसन्ति प्राशंसन् । तद्राघवः
शुश्राव । न तेष्वहःस्वित्यारभ्य प्रशंसाप्रकारः, न तु कविवाक्यम् । अनेन
"ब्राह्मणौ वीणागाथिनौ गायतः" इत्यारभ्य "इत्यददा इत्ययजथा इत्यपच इति
ब्राह्मणो गायेत्" इत्युक्तस्तुतिश्रवणमुक्तम्  ॥  १।१४।१५  ॥   

  

स्वलङ्कृताश्च पुरुषा ब्राह्मणान् पर्यवेषयन् ।  

उपासते च तानन्ये सुमृष्टमणिकुण्डलाः  ॥  १।१४।१६  ॥   

स्वलङ्कृता इति । ब्राह्मणान् ब्राह्मणेभ्यः पर्यवेषयन्,
भक्ष्यान्नपानादीनिति शेषः । सुमृष्टमणिकुण्डलाः उत्तेजितरत्नकुण्डलाः,
अन्ये पुरुषाः साहाय्यार्थं तानसेवन्तेत्यर्थः  ॥  १।१४।१६  ॥   

  

कर्मान्तरे तदा विप्रा हेतुवादान् बहूनपि ।  

प्राहुः स्म वाग्ग्मिनो धीराः परस्परजिगीषया  ॥  १।१४।१७  ॥   

कर्मान्तर इति । कर्मान्तरे सवनयोरन्तरालकाले । धीराः धीमन्तः, वाग्ग्मिनः
पटुवाचः, विप्रा ऋत्विजः परस्परजिगीषया बहून् हेतुवादान् प्राहुः स्म ।
अनेन ब्रह्मोद्यमुक्तम् । यथा "किँँस्विदासीत्पूर्वचित्तिः" इत्यादि
होतृब्रह्मणोः प्रश्नप्रतिवचनानि  ॥  १।१४।१७  ॥   

  

दिवसे दिवसे तत्र संस्तरे कुशला द्विजाः ।  

सर्वकर्माणि चक्रुस्ते यथाशास्त्रं प्रचोदिताः  ॥  १।१४।१८  ॥   

अथ "ऊमोर्व्यकाव्याधिदैवत्यानिद्विनाराशंसनं प्रातःसवनं द्विनाराशंसनं
माध्यन्दिनं सवनं सकृन्नाराशंसनं तृतीयसवनम्" इति विहितानि त्रिकालकर्माणि
दर्शयति दिवसे दिवस इति । देवसे दिवसे अश्वमेधाहेषु प्रत्यहं संस्तरे
आस्तीर्णबर्हिषि । "संस्तरौ प्रस्तराध्वरौ" इत्यमरः । सर्वकर्माणि
ऊमादिदैवत्यकर्माणि । यथाशास्त्रं वृद्धैः प्रचोदिताः सन्तः चक्रुः । "ऊमा
ऊर्व्याश्च काव्याश्च पितरः सवनत्रये" । नाराशंसनं नाम
सकृद्भक्षिताप्यायितासादितचमसम्  ॥  १।१४।१८  ॥   

  

नाषडङ्गविदत्रासीन्नाव्रतो नाबहुश्रुतः ।  

सदस्यास्तस्य वै राज्ञो नावादकुशला द्विजाः  ॥  १।१४।१९  ॥   

नेति । अत्र यज्ञे अषडङ्गवित्कश्चिन्नासीत् । अव्रतश्च कश्चिन्नासीत् ।
अबहुश्रुतश्च कश्चिन्नासीत् । तस्य राज्ञः सदस्याः सदसि समवेता द्विजाः
अवादकुशलाः नासन्  ॥  १।१४।१९  ॥   

  

प्राप्ते यूपोच्छ्रये तस्मिन् षड्बैल्वाः खादिरास्तथा ।  

तावन्तो बिल्वसहिताः पर्णिनश्च तथा ऽपरे  ॥  १।१४।२०  ॥   

अथौपवसथ्यदिनकृत्यं पश्वालम्भं वक्तुं यूपोच्छ्रयणप्रकारमाह प्राप्त इति,
श्लोकद्वयमेकान्वयम् । तस्मिन् अश्वमेधे यूपानामुच्छ्रयो यूपोच्छ्रयः ।
उच्छ्यः उत्क्षेपणम्, उद्धृत्य स्थापनमिति यावत् । तत्कालो ऽत्र लक्ष्यते ।
"यूपायोच्छ्रीयमाणायानुब्रूहि" इति प्रैषे प्राप्त इत्यर्थः । बिल्वस्य
विकारा बैल्वाः । "बिल्वादिभ्यो ऽण्" इत्यण् । बैल्वा यूपाष्षट्, उच्छ्रिता
इति शेषः । खदिरस्य विकाराः खादिराः । तथेति समुच्चये । खादिरा यूपाश्च ।
तावन्तः षडेव । बिल्वसहिता इति खादिराणां बिल्वसमीपवर्तित्वम्, न तु
पर्णिसमीपर्वर्तित्वमित्युच्यते । षट् खादिरा यथा बिल्वसहिता भवन्ति
तथोच्छ्रिता इत्यर्थः । अपरे उक्तेभ्यो ऽन्ये पर्णिनः, पर्णी पलाशः ।
"पलाशे किंशुकः पर्णी" इत्यमरः । तत्प्रकृतिकाः पर्णिन इत्युच्यन्ते ।
पर्णिनो यूपाः तथा, षट् उच्छ्रिता इत्यर्थः  ॥  १।१४।२०  ॥   

  

श्लेष्मातकमयस्त्वेको देवदारुमयस्तथा ।  

द्वावेव तत्र विहितौ बाहुव्यस्तपरिग्रहौ  ॥  १।१४।२१  ॥   

श्लेष्मातकमय इति । श्लेष्मातकमयः राज्जुदालविकारः एको यूप उच्छ्रितः ।
देवदारुमयस्तथा देवदारुविकारश्च यूप उच्छ्रितः । अत्रैकत्वमविवक्षितम्,
द्वयोः श्रुत्या चोदितत्वात् । "राज्जुदालमग्निष्ठम्मिनोति पौतुद्रवावभितो
भवतः" इति श्रुतिः । राज्जुदालः श्लेष्मातकः, पौतुद्रवौ देवदारू । अयमत्र
विन्यासक्रमः राज्जुदालो ऽग्निष्ठः । अग्नौ तिष्ठतीत्यग्निष्ठः ।
अग्निशब्देन अग्निस्थानवेदिरुच्यते । "अर्द्धमन्तर्वेदि मिनुयादर्धं
बहिर्वेदि" इति श्रुतेः । स अग्निष्ठः प्रथमयूपः "तानग्निष्ठप्रथमान्
मन्त्रेण छिनत्ति" इति सूत्रात् । तस्य दक्षिणोत्तरपार्श्वयोर्देवदारुयूपौ
। तेषां त्रयाणां दक्षिणतस्त्रयो बैल्वा उत्तरतस्त्रयः । तेषां नवानां
दक्षिणतस्त्रयः खादिरा उत्तरतस्त्रयः । तेषां पञ्चदशानां दक्षिणतस्त्रयः
पालाशाः उत्तरतस्त्रयः । प्रथमं पालाशषट्कमन्ते बिल्वषट्कं वा । सर्वथा
खादिरा एव बिल्वसहिताः, न पुनः पालाशाः । तमिममर्थं ग्रन्थकारो बिल्वसहिता
इत्यसूचयत् । आपस्तम्बश्चासूत्रयत् "राज्जुदालमेकविंशत्यरत्निं सम्मिनोति
पौतुद्रवावभितस्त्रयो बैल्वा दक्षिणतस्त्रय उत्तरतस्त्रयः खादिरा
दक्षिणतस्त्रय उत्तरतस्त्रयः पालाशा दक्षिणतस्त्रय उत्तरतः" इति । एवं
यूपानामुच्छ्रयणक्रममुक्त्वा तेषामन्तरालप्रदेशविस्तारं दर्शयति द्वाविति ।
तत्र यूपेषु । द्वौ द्वौ बाहुव्यस्तपरिग्रहौ विहितौ कृतौ । व्यस्तौ बाहू
बाहुव्यस्तौ ताभ्यां परिग्रहः स्पर्शो ययोस्तौ । द्वौ द्वौ यूपौ
व्यस्तबाहुस्पृश्यौ विहितौ, व्याममात्रान्तरप्रदेशावित्यर्थः । तथाह
धर्मनिर्णयकारः "षण्णवत्यङ्गुलं बाहुदण्डमष्टोत्तरं तु वा । यूपान्तरालं
तन्मात्रमश्वमेधे महाक्रतौ" इति  ॥  १।१४।२१  ॥   

  

कारिताः सर्व एवैते शास्त्रज्ञैर्यज्ञकोविदैः ।  

शोभार्थं तस्य यज्ञस्य काञ्चनालङ्कृता भवन्  ॥  १।१४।२२  ॥   

यूपनिर्माणमाह कारिता इति । एते सर्वे यूपाः शास्त्रज्ञैः
यज्ञशास्त्रज्ञैः, यज्ञकोविदैः यज्ञप्रयोगकुशलैः । कारिताः काञ्चनैः
काञ्चनपट्टैश्चालङ्कृताः भवन् । "बहुलं छन्दस्यमाङ्योगे ऽपि" इति अडभावः ।
अलङ्कारो ऽपि किं शास्त्रीयः ? नेत्याह तस्य यज्ञस्य शोभार्थमिति ।
यज्ञभूमेः शोभार्थमित्यर्थः  ॥  १।१४।२२  ॥   

  

एकविंशति यूपास्ते एकविंशत्यरत्नयः ।  

वासोभिरेकविंशद्भिरेकैकं समलङ्कृताः  ॥  १।१४।२३  ॥   

तेषां सङ्ख्याप्रमाणे दर्शयति एकविंशतीति । ते यूपाः एकविंशति । "सुपां
सुलुक्" इत्यादिना सुलोपः । एकविंशत्यरत्नयश्च एकविशत्यरत्न्युन्नता
इत्यर्थः । "एकविंशत्यरत्निरश्वमेधस्य" इति श्रुतेः । "चतुर्विंशत्यङ्गुलयो
ऽरत्निः" इति सूत्रम् । एकविंशद्भिरितीकारलोपबहुवचने आर्षे । एकैकमिति
सामान्ये नपुंसकम् । एको यूप एकेन वाससेति क्रमेण सर्वे ऽपि वासोभिरलङ्कृता
इत्यर्थः  ॥  १।१४।२३  ॥   

  

विन्यस्ता विधिवत्सर्वे शिल्पिभिः सुकृता दृढाः ।  

अष्टाश्रयः सर्व एव श्लक्ष्णरूपसमन्विताः  ॥  १।१४।२४  ॥   

यूपस्थापनविशेषमुक्तानुवादपूर्वमाह विन्यस्ता इति । शिल्पिभिः सुकृताः
सुष्ठु कृताः अन्यूनातिरिक्ततया कृता दृढाः सुषिरादिदोषरहिताः अष्टाश्रयः
अष्टकोटयः । "स्त्रियः पाल्यश्रिकोटयः" इत्यमरः । श्लक्ष्णरूपसमन्विताः
यूपाभ्यञ्जनेन स्निग्धरूपयुक्ताः सर्व एव विन्यस्ताः स्थापिताः । यद्वा
प्राप्ते यूपोच्छ्रय इत्यादिश्लोकत्रयमेकान्वयम् । शास्त्रज्ञैः कारिता
बैल्वादयः सर्वे एते  

काञ्चनालङ्कृताः भवन्निति यूपनिर्माणमुक्तम् । एकविंशतीत्यनेन
सङ्ख्याप्रमाणे दर्शिते । विन्यस्ता इत्यनेन स्थापनमुच्यते  ॥  १।१४।२४  ॥   

  

आच्छादितास्ते वासोभिः पुष्पैर्गन्धैश्च पूजिताः ।  

सप्तर्षयो दीप्तिमन्तो विराजन्ते यथा दिवि  ॥  १।१४।२५  ॥   

यूपान् वर्णयति आच्छादिता इति । दिवि सप्तर्षय इव ते यूपा विराजन्ते स्म,
दीप्तिमात्रे दृष्टान्तः । सप्तानां सप्तानां वा  ॥  १।१४।२५  ॥   

  

इष्टकाश्च यथान्यायं कारिताश्च प्रमाणतः ।  

चितो ऽग्निर्ब्राह्मणैस्तत्र कुशलैः शुल्बकर्मणि  ॥  १।१४।२६  ॥   

यूपोच्छ्रयपूर्वभावि चयनमाह इष्टका इति । शुल्बकर्मणि यज्ञकर्मणि । "शुल्बं
ताम्रे यज्ञकर्मण्याचारे जलसन्निधौ ।" इति वैजयन्ती । प्रकृते चयनं
विवक्षितम् । शुल्बमेकसरा रज्जुः । शुल्बसाध्यं कर्म शुल्बं चयनम्, अत एवाह
रुद्रदत्तः "रज्जूनां विहरणसाधनत्वादेतत्कर्म शुल्बमाचष्ट आचार्यः" इति ।
तत्र कुशलैः ब्राह्मणैः यथान्यायं यथाशास्त्रम् । प्रमाणतः प्रमाणेन
विशिष्टा इष्टकाः कारिताः । अत्र सूत्रम् "पादमात्रो ऽर्द्धमात्रो
ऽणुकमात्र ऋजुरेखादक्षिणावृतासव्यावृतास्त्र्यालिखिताश्च" इति । अग्निः
अग्न्याधारवेदिः । चितः ताभिरिष्टकाभिः कृतचयनः अभूत्  ॥  १।१४।२६  ॥   

  

स चित्यो राजसिंहस्य सञ्चितः कुशलैर्द्विजैः ।  

गरुडो रुक्मपक्षो वै त्रिगुणो ऽष्टादशात्मकः  ॥  १।१४।२७  ॥   

चयनसंस्थानमाह स इति । स चित्यः चयननिर्वर्त्यो ऽग्निः राजसिंहस्य
राजश्रेष्ठस्य । अनेन पूर्वमनेकधानुष्ठितक्रतुत्वं सूच्यते । कुशलैः
रीतिभेदं विनाचयननिर्माणसमर्थैः द्विजैः ब्राह्मणैः ऋत्विग्भिः सञ्चितः
सम्यग्यथाशास्त्रं चितः । कथं चित इत्यत्राह गरुड इति । गरुडः गरुडाकारः
पक्षौ पुच्छं च प्रसार्या ऽधो वीक्षमाणः प्राङ्मुखं तिष्ठन् गरुड इव
स्थितः, "श्येनचितं चिन्वीत" इति श्रुतौ श्येनशब्दो गरुडपर एव, "सुपर्णो
ऽसि गरुत्मान्" इति मन्त्रलिङ्गात् । यद्वा गरुडः गरुडप्रतिकृतिः ।
"जीविकार्थे चापण्ये" इति वासुदेवादिवत्प्रतिकृतौ विहितस्य कनो लुप् ।
रुक्मपक्षः स्वर्णगर्भपक्षः । "सहस्रं हिरण्यशकलैः प्रतिदिशमग्निं
प्रोक्षति" इति सूत्रात् । त्रिगुणः त्रिगुणप्रस्तारः, प्रकृतौ
षट्प्रस्तारात्मकस्य चित्याग्नेरश्वमेधे त्रैगुण्यविधानात् । "षट् चितयो
भवन्ति" इति श्रुतेः । "त्रिस्तावो ऽग्निर्भवतीत्यश्वमेधे विज्ञायते" इति
सूत्राच्च । अत एवाष्टादशात्मकः अष्टादशप्रस्तारात्मकः । ननु
षट्प्रस्तारात्मकस्य चित्यस्य त्रैगुण्यविधानेनैव अष्टादशप्रस्तारात्मकत्वं
सिद्धम्, किं पुनस्तदुपदेशेन ? उच्यते त्रिगुण इत्युक्ते पञ्चदशात्मकत्वं
प्रतीयते, तैत्तिरीयके "पञ्च चितयो भवन्ति" इति विधानात् । तदिदं
वाजसनेयकपक्षावलम्बनं द्योतयितुमष्टादशात्मकत्वोक्तिः । एवम्भूतश्चित
इत्यन्वयः  ॥  १।१४।२७  ॥   

  

नियुक्तास्तत्र पशवस्तत्तदुद्दिश्य दैवतम् ।  

उरगाः पक्षिणश्चैव यथाशास्त्रं प्रचोदिताः  ॥  १।१४।२८  ॥   

अथ पूर्वोक्तेषु यूपेषु पशुनियोजनमाह नियुक्ता इति । यथाशास्त्रं
शास्त्रमनतिक्रम्य । प्रयोदिता विहिताः । पशव उरगाः पक्षिणश्च ।
तत्तद्दैवतमिन्द्रादिदेवतामुद्दिश्य तत्र यूपेषु नियुक्ता बद्धाः ।
यूपेष्वित्यारोकाणामुपलक्षणम् । "यूपेषु ग्राम्यान्पशून्नियुञ्जन्ति ।
आरोकेष्वारण्यान् धारयन्ति" इति श्रुतेः ।  

अत्राशक्यानामुरगादीनां नियोजनं पञ्जरद्वारा । एते च पशवस्तत्तद्देवताश्च
"इन्द्राय राज्ञे सूकरः" इत्याद्यनुवाकेषु प्रतिपाद्यन्ते  ॥  १।१४।२८  ॥   

  

शामित्रे तु हयस्तत्र तथा जलचराश्च ये ।  

ऋत्विग्भिः सर्वमेवैतन्नियुक्तं शास्त्रतस्तदा  ॥  १।१४।२९  ॥   

तत्र "पर्यग्निकृतानारण्यानुत्सृजन्त्यहिंसायै" इति श्रुतेः आरण्यान् पशून्
पर्यग्निकृतानुत्सृज्य ग्राम्याणां पशूनां शामित्रे नियोजनमाह शामित्रे
त्विति । तुशब्देन आरण्येभ्यो वैलक्षण्यमुच्यते । हयः अश्वमेधीयः । ये
जलचराः कूर्मादयः ते च तदन्यत्सर्वं च ग्राम्यपशुजातम्, तत्र यज्ञे । तदा
विशसनकाले ऋत्विग्भिः शामित्रे विशसनकर्मणि शास्त्रतो नियुक्तम्  ॥  १।१४।२९
 ॥   

  

पशूनां त्रिशतं तत्र यूपेषु नियतं तदा ।  

अश्वरत्नोत्तमं तत्र राज्ञो दशरथस्य च  ॥  १।१४।३०  ॥   

यूपनियुक्तानां पशूनां सङ्ख्यामाह पशूनामिति । तत्र यूपेषु पशूनां त्रिशतं
नियतं बद्धम् । तदा राज्ञो दशरथस्य अश्वरत्नोत्तमम् अश्वश्रेष्ठोत्तमं च
नियतं त्रिशतमिति प्रधानापेक्षया अधिकानामपि श्रवणात् । तथाह भास्करः
"अश्वमेधपशुसङ्ख्या तु पञ्चशतमेकोनविंशतिश्च" इति । अश्वरत्नोत्तर इति पाठे
रत्नोत्तरो रत्नप्रधानो ऽश्व इति परनिपातेन योजना । तथाह भास्करः
"सौवर्णान् महिषीमणीन् दशशतानस्यावयत्यावहाद्वावाता वयते मणीन् दशशतान्
प्रत्यग्वहाद्राजतान् । प्रत्यक्श्रोणिसहस्रमेव
परिवृत्त्यस्यावयेन्मौक्तिकान् सख्यः शङ्खमणी नथैषु
समुपग्रन्थन्त्यविस्रस्तयः  ॥ " इति। आवयति उतान्करोति।  ॥  १।१४।३०  ॥   

  

कौसल्या तं हयं तत्र परिचर्य समन्ततः ।  

कृपाणैर्विशशासैनं त्रिभिः परमया मुदा  ॥  १।१४।३१  ॥   

मृताश्वोपचारमाह कौसल्येति । कौसल्या महिषी तत्र शामित्रप्रदेशे तं मृतं
हयं समन्ततः परिचर्य प्रदक्षिणाप्रदक्षिणम् सञ्चार्य । अत्र सूत्रम्
"दक्षिणान् केशपक्षानुद्ग्रध्य सव्यान् प्रग्रव्य दक्षिणानूरूनाघ्नाना इदं
मध्विदं मध्विति जपन्त्यः स्त्रियो महिष्यश्चाश्वतूबरगोमृगाणां परिक्रम्य
सव्यानुद्ग्रध्य दक्षिणान् प्रग्रव्य सव्यानूरूनाघ्नाना
सक्थीस्वधून्वन्त्यस्त्वप्रदक्षिणं परिक्रम्य प्रदक्षिणमन्त्रतो
यथापुरस्तान्नवकृत्वः सम्पादयन्ति" इति कृपाणैस्त्रिभिस्तिसृभिः सौवर्णीभिः
सूचीभिः एनं परमया मुदा निरवधिकश्रद्धया विशशास असिपथान् कल्पयामास,
कौसल्येति इतरासामुपलक्षणम् । "सौवर्णीभिः सूचीभिः पत्नयो ऽश्वस्यासिपथान्
कल्पयन्ति प्राक्क्रोडात् प्रत्यञ्चीभिः" इति सूत्रात् । क्रोडं वक्षः  ॥ 
१।१४।३१  ॥   

  

पतत्रिणा तदा सार्द्धं सुस्थितेन च चेतसा ।  

अवसद्रजनीमेकां कौसल्या धर्मकाम्यया  ॥  १।१४।३२  ॥   

महिष्याः कर्तव्यान्तरमाह पतत्रिणेति । तदा विशसनोत्तरकाले कौसल्या
धर्मकाम्यया धर्मसिद्धीच्छया । काम्यजन्तादकारप्रत्यये टाप् । सुस्थितेन
सुस्थिरेण चेतसा उपलक्षिता सती, शवस्पर्शकुत्सारहिता सतीत्यर्थः । पतत्रिणा
अश्वेन सार्द्धम् एकां रजनीमवसत् । अत्र सूत्रम् "अम्बे अम्बाल्यम्बिके"
इति जपन्ती महिष्यश्वमुपसङ्गम्य ऽगणानां त्वा गणपतिं हवामहेऽ
इत्यभिमन्त्र्य  

ऽउत्सक्थ्योर्गृदं धेहिऽ इति प्रजनने प्रजननं सन्निधायोपविशति । ऽसुभगे
काम्पीलवासिनीऽति क्षौमेन वाससाध्वर्युर्महिषीमश्वं च प्रच्छाद्य ऽवृषावां
रेतोधा रेतो दधातुऽ इति जपत्याग्नीध्र एतां रात्रिमृत्विजो यजमानं
जागरयन्ति" इति  ॥  १।१४।३२  ॥   

  

होताध्वर्युस्तथोद्गाता हस्तेन समयोजयन् ।  

महिष्या परिवृत्त्या च वावातामपरां तथा  ॥  १।१४।३३  ॥   

तादात्विकदक्षिणामाह होतेति । तथेत्यनुक्तसमुच्चयार्थः । ब्रह्मा चेत्यर्थः
। एते ब्रह्मादयश्चत्वारः प्रधानर्त्विजो महिषीपरिवृत्तिभ्यां सह
वावातामपरां पालाकलीं च राज्ञो दक्षिणार्थं परिगृह्य हस्तेन समयोजयन्,
रमणवद्धस्तेनागृह्णन्नित्यर्थः । अत्र श्रुतिः "अम्बे अम्बाल्यम्बिके इति
पत्नीमुदानयति" इत्यादि । उदानयति हस्तेन गृह्णातीत्यर्थ इति भास्करः ।
सूत्रं च "महिषीं ब्रह्मणे ददाति वावातां होत्रे परिवृत्तिमुद्गात्रे
पालाकलीमध्वर्यवे" इति । पश्चात्प्रतिनिधिद्रव्यदानेन निवर्त्येरन् ।
"कृताभिषेका महिषी परिवृत्तिरुपेक्षिता । वावाता भोगिनी पात्रप्रदा पालाकली
मता  ॥ " इति वैजयन्ती  ॥  १।१४।३३  ॥   

  

पतत्रिणस्तस्य वपामुद्धृत्य नियतेन्द्रियः ।  

ऋत्विक् परमसम्पन्नः श्रपयामास शास्त्रतः  ॥  १।१४।३४  ॥   

पतत्रिण इति । तस्य पतत्रिणः अश्वस्य "पतत्री पक्षितुरगौ" इत्यमरः । वपां
वपास्थानीयां तेजनीम्, "नाश्वस्य वपा विद्यते" इति सूत्रात् "नान्येषां
पशूनां तेजन्या अवद्यन्त्यवद्यन्त्यश्वस्य" इति श्रुतेश्च । उद्धृत्य आदाय
। नियतेन्द्रियः एकाग्रः परमसम्पन्नः परमेण प्रयोगचातुर्येण सम्पन्नः ।
ऋत्विक् अध्वर्युः । शास्त्रतः श्रपयापास पपाच । "श्रा पाके" । शास्त्रं च
स्वयमेव वक्ष्यति प्लक्षेति  ॥  १।१४।३४  ॥   

  

धूमगन्धं वपायास्तु जिघ्रति स्म नराधिपः ।  

यथाकालं यथान्यायं निर्णुदन् पापमात्मनः  ॥  १।१४।३५  ॥   

अथ वपाहोमं सूचयन्नाह धूमेति । नराधिपः दशरथः यथाकालं होमकालमनतिक्रम्य ।
यथान्यायं यथाशास्त्रम् । आत्मनः पापं निर्णुदन् निवर्तयन् सन् वपाया
धूमगन्धं जिघ्रति स्म  ॥  १।१४।३५  ॥   

  

हयस्य यानि चाङ्गानि तानि सर्वाणि ब्राह्मणाः ।  

अग्नौ प्रास्यन्ति विधिवत्समन्त्राः षोडशर्त्विजः  ॥  १।१४।३६  ॥   

वपाहोममुक्त्वा अङ्गहोममाह हयस्येति । सर्वाणि ब्राह्मणा इत्यत्र
गुर्वक्षरमार्षम् । सर्वाणीत्यनेन सर्वस्य हुतत्वेन शेषभक्षणं
नास्तीत्युक्तम् । अङ्गहोमफलं श्रूयते "अङ्गे अङ्गे वै पुरुषस्य
पाप्मोपश्लिष्टः । अङ्गादङ्गादेवैनं पाप्मनस्तेन मुञ्चति" इति । यजमानस्य
सर्वं पापं निवर्तत इत्यर्थः  ॥  १।१४।३६  ॥   

  

प्लक्षशाखासु यज्ञानामन्येषां क्रियते हविः ।  

अश्वमेधस्य यज्ञस्य वैतसो भाग इष्यते  ॥  १।१४।३७  ॥   

पूर्वं शास्त्रतः श्रपयामासेत्युक्तम्, तदवदानमाह प्लक्षेति । अन्येषां
यज्ञानां सम्बन्धिहविः वपा । प्लक्षशाखासु क्रियते अवदीयते । अश्वमेधस्य
यज्ञस्य भागः हविर्भागः । वैतसः वैतसे कटे अवदातव्यो भवति । शैषिको ऽण् ।
अत्र यज्ञशब्दने पशवो लक्ष्यन्ते । तथा च श्रुतिः "प्लक्षशाखायामन्येषां
पशूनामवद्यन्ति वेतसशाखायामश्वस्य" इति । अत्र वेतसशाखाशब्दो वैतसकटपरः ।
वेतसस्य शाखा वैतसी । वैतस्यां संस्कृतो वैतसः । "यस्येति च" इति ईकारलोपः
। वैतसकटस्तु पश्वासादनार्थः । "वैतसः कटो भवति अप्सु योनिर्वा अश्वः
अप्सुजो वेतसः स्व एवैनं योनौ प्रतिष्ठापयति" इति श्रुतेः । "वैतसकटे ऽश्वं
प्राञ्चमासादयति" इति सूत्राच्च । अतो वैतसकटे वपावदानमिति व्याख्यानं
चिन्त्यम्  ॥  १।१४।३७  ॥   

  

त्र्यहो ऽश्वमेधः सङ्ख्यातः कल्पसूत्रेण ब्राह्मणैः ।  

चतुष्टोममहस्तस्य प्रथमं परिकल्पितम् ।  

उक्थ्यं द्वितीयं सङ्ख्यातमतिरात्रं तथोत्तरम्  ॥  १।१४।३८  ॥   

अत्र सवनीयदिनानि कतीत्याकाङ्क्षायामाह त्र्यह इति । "अश्वमेधस्य त्रीणि
सवनीयान्यहानि" इति कल्पसूत्रेण ब्राह्मणैः तन्मूलभूतब्राह्मणवाक्यैश्च
अश्वमेधः त्र्यहः सङ्ख्यातः । अश्वमेधस्यानेकाहसाध्यत्वे ऽपि सवनीयाहानां
प्राधान्यात्तद्ग्रहः । त्रीणि अहानि यस्य स त्र्यहः । "अच्प्रत्यन्वव "
इत्यत्र योगविभागादच् । इदमर्द्धमेकं वाक्यम् । तान्यहानि परिगणयति
चतुष्टोममिति । त्रिवृत्पञ्चदशः सप्तदश एकविंश इति
स्तोमचतुष्टययुक्तत्वादग्निष्टोमश्चतुष्टोम इत्युच्यते ।
तदनुष्ठानयुक्तत्वात्तद्व्यपदेशः । एकविंशोक्थ्ययुक्तत्वादुक्थ्यमिति
ज्योतिष्टोमस्य द्वितीया संस्था, तद्युक्तं द्वितीयमहः, सर्वस्तोमो
ऽतिरात्रः तद्युक्तमुत्तरमहः, द्वितीयादुत्तरं तृतीयमह इत्यर्थः  ॥  १।१४।३८
 ॥   

  

कारितास्तत्र बहवो विहिताः शास्त्रदर्शनात्  ॥  १।१४।३९  ॥   

एवमश्वमेधस्य त्र्यहत्वेन त्रयाणां कर्तव्यत्वे ऽपि प्रकृते ऽश्वमेधे
शास्त्रान्तरदर्शनात् विहिता अन्ये ऽपि बहवः क्रतवो राज्ञा कारिता इत्याह
कारिता इत्यर्द्धेन  ॥  १।१४।३९  ॥   

  

ज्योतिष्टोमायुषी चैवमतिरात्रौ विनिर्मितौ ।  

अभिजिद्विश्वजिच्चैवमाप्तोर्यामो महाक्रतुः  ॥  १।१४।४०  ॥   

के ते क्रतव इत्यपेक्षायामाह ज्योतिष्टोमेति । अतिरात्राविति द्विवचनेन
तस्यावृत्तिरुच्यते । विनिर्मितौ अनुष्ठितौ । अन्यत्रापि
विभक्तिविपरिणामेनायं शब्द अनुषज्यताम् । उक्तदिनत्रयादुत्तरेष्वहस्सु
ज्योतिष्टोमादयः षट् क्रतवः कारिता इत्यर्थः । शास्त्रान्तरे
ज्योतिष्टोमादीनामपि विहितत्वेन षोडशिग्रहणवत्तेषामप्यनुष्ठाने महानभ्युदय
इति मन्वानेन राज्ञा ते ऽपि कारिता इत्यर्थः । अत्र
चयनयूपोच्छ्रयपशुनियोजनवपाहोमचतुष्टोमसवनानि क्रमेण वक्तव्यानीति तत्क्रमेण
श्लोकाः । पठितव्याः । व्युत्क्रमपाठो लेखकप्रमादकृतः । ऋषिरेव वा
क्रममविवक्षन् प्रणिनाय  ॥  १।१४।४०  ॥   

  

प्राचीं होत्रे ददौ राजा दिशं स्वकुलवर्द्धनः ।  

अध्वर्यवे प्रतीचीं तु ब्रह्मणे दक्षिणां दिशम्  ॥  १।१४।४१  ॥   

अथ दक्षिणादानमाह प्राचीमिति द्वयमेकम् । स्वकुलस्य इक्ष्वाकुकुलस्य
वर्द्धनः, बहुदक्षिणादानं  

ह्युचितमिक्ष्वाकुकुलस्येति भावः  ॥  १।१४।४१  ॥   

  

उद्गात्रे वै तथोदीचीं दक्षिणैषा विनिर्मिता ।  

हयमेधे महायज्ञे स्वयम्भूविहिते पुरा  ॥  १।१४।४२  ॥   

एतावद्दक्षिणादाने किं प्रमाणं तत्राह एषा दक्षिणा विनिर्मिता विहिता,
"प्रतिदिशं दक्षिणां ददाति प्राची दिग्घोतुर्दक्षिणा ब्रह्मणः
प्रतीच्यध्वर्योरुदीच्युद्गातुः" इत्यादिसूत्रेणेति शेषः । स्वयम्भूविहिते
ब्रह्मनिर्मिते । "प्रजापतिरश्वमेधमसृजत" इति श्रुतेः  ॥  १।१४।४२  ॥   

  

क्रतुं समाप्य तु तथा न्यायतः पुरुषर्षभः ।  

ऋत्विग्भ्यो हि ददौ राजा धरां तां क्रतुवर्द्धनः  ॥  १।१४।४३  ॥   

ऋत्विजश्चाब्रुवन् सर्वे राजानं गतकल्मषम् ।  

भवानेव महीं कृत्स्नामेको रक्षितुमर्हति  ॥  १।१४।४४  ॥   

क्रतुमित्यादिश्लोकद्वयमेकान्वयम् । न्यायतः शास्त्रतः हि यस्माद्राजा ददौ
तस्मादृत्विजो ऽब्रुवन्नित्यन्वयः । यद्यपि "महापृथिवी न देया" इति इदं
निषिद्धं तथाप्यत्र प्रदेशविशेष एव दत्त इति ज्ञेयम्, प्रतिषेधवदत्र
विधेरपि दर्शनात् केसरिदानवद्विकल्पो वा  ॥  १।१४।४३,४४  ॥   

  

न भूम्या कार्यमस्माकं न हि शक्ताः स्म पालने ।  

रताः स्वाध्यायकरणे वयं नित्यं हि भूमिप ।  

निष्क्रयं किञ्चिदेवेह प्रयच्छतु भवानिति  ॥  १।१४।४५  ॥   

न भूम्येति सार्द्धश्लोकः । अशक्तौ हेतुः रता इति । स्वाध्यायकरणे
स्वाध्यायाध्ययने  ॥  १।१४।४५  ॥   

  

मणिरत्नं सुवर्णं वा गावो यद्वा समुद्यतम् ।  

तत्प्रयच्छ नरश्रेष्ठ धरण्या न प्रयोजनम्  ॥  १।१४।४६  ॥   

कथं दत्तस्य पुनरपहारस्तत्राह निष्क्रयमिति । निष्क्रयं मूल्यम्,
कृत्स्नपृथिव्या मूल्यं कुतो लभ्यते ? तत्राह किञ्चिदिति ।
यथोपपन्नमित्यर्थः  ॥  १।१४।४६  ॥   

  

एवमुक्तो नरपतिर्ब्राह्मणैर्वेदपारगैः ।  

गवां शतसहस्राणि दश तेभ्यो ददौ नृपः  ॥  १।१४।४७  ॥   

किञ्चिदित्यस्य प्रपञ्चः मणीति । मणिरत्नं मणिश्रेष्ठम्, समुद्यतं
समुपस्थितम् । एवमिति । नरपतिरेवमुक्तः सन् दशशतसहस्राणि, दशलक्षमिति यावत्
ददौ  ॥  १।१४।४७  ॥   

  

दशकोटीस्सुवर्णस्य रजतस्य चतुर्गुणम्  ॥  १।१४।४८  ॥   

दशेत्यर्द्धमेकं वाक्यम् । नृप इत्यस्य पूर्वश्लोकस्थस्यात्रान्वयः ।
चतुर्गुणं चतुर्दशकोटीरित्यर्थः । अत्र रजतानि प्रतिनिधित्वेन दत्तानि, न
तु दक्षिणात्वेन । अतः "xतस्माद्रजतँ हिरण्यमदक्षिण्यम्" इति श्रुत्या न
विरोधः  ॥  १।१४।४८  ॥   

  

ऋत्विजस्तु ततः सर्वे प्रददुः सहिता वसु ।  

ऋश्यशृङ्गाय मुनये वसिष्ठाय च धीमते  ॥  १।१४।४९  ॥   

ऋत्विज इति । सर्वे ऋत्विजः सहिताः सन्तः वसु दक्षिणाप्राप्तं धनम्
अंशीकृत्य दानाय ऋश्यशृङ्गाय वसिष्ठाय च ददुः  ॥  १।१४।४९  ॥   

  

ततस्ते न्यायतः कृत्वा प्रविभागं द्विजोत्तमाः ।  

सुप्रीतमनसस्सर्वे प्रत्यूचुर्मुदिता भृशम्  ॥  १।१४।५०  ॥   

तत इति । न्यायतः शास्त्रतः "यावदध्वर्यवे ददाति तदर्द्धं प्रतिप्रस्थात्रे
तृतीयं नेष्ट्रे चतुर्थमुन्नेत्रे एतेनेतरेषां दानमुक्तं भवति"
इत्युक्तक्रमेण । ततः ऋश्यशृङ्गवसिष्ठमुखेन प्रविभागं कृत्वा । सुप्रीतमनसः
प्रत्यूचुः । सुप्रीतमनस इति विशेषणेन सर्वे वयं प्रीताः स्म इति
प्रतिवचनप्रकारो ऽवगम्यते  ॥  १।१४।५०  ॥   

  

ततः प्रसर्पकेभ्यस्तु हिरण्यं सुसमाहितः ।  

जाम्बूनदं कोटिसङ्ख्यं ब्राह्मणेभ्यो ददौ तदा  ॥  १।१४।५१  ॥   

तत इति । प्रसर्पकेभ्यः यज्ञदर्शनार्थमागतेभ्यः । "यावन्तो वै सदस्यास्ते
सर्वे दक्षिण्याः" इति श्रुतेः । जाम्बूनदं जम्बूनदीप्रभवमिति
हिरण्यविशेषणम्  ॥  १।१४।५१  ॥   

  

दरिद्राय द्विजायाथ हस्ताभरणमुत्तमम् ।  

कस्मैचिद्याचमानाय ददौ राघवनन्दनः  ॥  १।१४।५२  ॥   

दरिद्रायेति । हस्ताभरणं याचमानाय कस्मैचित् दरिद्राय, तदेव ददावित्यर्थः
 ॥  १।१४।५२  ॥   

  

ततः प्रीतेषु नृपतिर्द्विजेषु द्विजवत्सलः ।  

प्रणाममकरोत्तेषां हर्षपर्याकुलेक्षणः  ॥  १।१४।५३  ॥   

तत इति । ततः यथेष्टदक्षिणादानेनेत्यर्थः  ॥  १।१४।५३  ॥   

  

तस्याशिषो ऽथ विधिवद्ब्राह्मणैः समुदाहृताः ।  

उदारस्य नृवीरस्य धरण्यां प्रणतस्य च  ॥  १।१४।५४  ॥   

तस्येति । तस्य तस्मै  ॥  १।१४।५४  ॥   

  

ततः प्रीतमना राजा प्राप्य यज्ञमनुत्तमम् ।  

पापापहं स्वर्नयनं दुष्करं पार्थिवर्षभैः  ॥  १।१४।५५  ॥   

तत इति । पापं पुत्रोत्पत्तिप्रतिबन्धकदुतिरमपहन्तीति पापापहम् । "अपे
क्लेशतमसोः" इति हन्तेर्डप्रत्ययः । तमःपर्यायो ऽत्र पापशब्दः । स्वर्नयनं
पुत्रप्रापणद्वारा स्वर्गप्रापकम् । इतरैः पार्थिवर्षभैः दुष्करम्, न
विद्यते उत्तममस्मादित्यनुत्तमं सर्वोत्तमं यज्ञमश्वमेधं प्राप्य
प्रीतमनाः, बभूवेति शेषः  ॥  १।१४।५५  ॥   

  

ततो ऽब्रवीदृश्यशृङ्गं राजा दशरथस्तदा ।  

कुलस्य वर्द्धनं त्वं तु कर्तुमर्हसि सुव्रत  ॥  १।१४।५६  ॥   

एवं पुत्रोत्पत्तिप्रतिबन्धकसकलदुरितनिवारणक्षमे
भगवदङ्गभूतब्रह्मादिदेवताराधनरूपे ऽश्वमेधे निर्वृत्ते साक्षाद्भगवदाराधनं
पुत्रप्राप्तिकारणं क्रतुं सुमन्त्रोक्तं मनसि निधाय ऋश्यशृङ्गमर्थयते तत
इति । कुलस्य वर्द्धनं पुत्रोत्पत्तिहेतुभूतं कर्मेत्यर्थः । त्वं तु
कर्तुमर्हसीत्यन्ते इतिरध्याहार्यः  ॥  १।१४।५६  ॥   

  

तथेति च स राजानमुवाच द्विजसत्तमः ।  

भविष्यन्ति सुता राजंश्चत्वारस्ते कुलोद्वहाः  ॥  १।१४।५७  ॥   

इत्यार्षे श्रीरामायणे वाल्मीकीये आदिकाव्ये बालकाण्डे चतुर्दशः सर्गः  ॥ 
१४  ॥   

तथेति । पुत्रीयं कर्म करिष्ये सुताश्च भविष्यन्तीत्युवाचेत्यन्वयः  ॥ 
१।१४।५७  ॥   

इति श्रीगोविन्दराजविरचिते श्रीरामायणभूषणेमणिञ्जीराख्याने
बालकाण्डव्याख्याने चतुर्दशः सर्गः  ॥  १४  ॥   

  



</details>
</div>
<div class="js_include collapsed" newlevelforh1="2" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/1_bAlakANDam/02-putrakAmaH/014_ashvamedhayajanam.md">
<details><summary><h2>शिरोमणी ...{Loading}...</h2></summary>



अथेति । अथ तुरङ्गोत्सर्जनानन्तरं पूर्णे संवत्सरे तस्मिन्नुत्सृष्टे
तुरङ्गमे प्राप्ते क्रमेण  

यज्ञशालामागते सरय्वाश्चोत्तरे तीरे राज्ञो यज्ञो ऽभ्यवर्तत उपाक्रामत्  ॥ 
१।१४।१  ॥   

  

ऋष्येति । सुमहात्मनः अतिप्रयत्नविशिष्टस्यास्य त्रिलोक्यां प्रसिद्धस्य
राज्ञो दशरथस्य महायज्ञे ऽश्वमेधे द्विजर्षभाः ब्राह्मणाः ऋष्यशृङ्गं
पुरस्कृत्य कर्म स्वस्वोचितकृत्यं चक्रुः । ऋष्यशृङ्गं पुरस्कृत्येत्यनेन
तस्य प्रधानऋविक्त्वं ध्वनितम्  ॥  १।१४।२  ॥   

  

कर्मेति । वेदपारगाः निखिलवेदतत्वावगन्तारो याजका ऋत्विजः कर्म
यागोचितस्वस्वकृत्यं विधिवत्कुर्वन्ति । यथाविधि विधिमनतिक्रम्य यथान्यायं
मीमांसकोक्तक्रममनतिक्रम्य शास्त्रतः शिक्षयायुक्ताः शिक्षां कुर्वन्त
इत्यर्थः  ॥  १।१४।३  ॥   

  

परिक्रामन्ित प्रवर्तन्ते । प्रवर्ग्यमिति । द्विजा ब्राह्मणाः प्रवर्ग्यम्
अश्वमेधाङ्गभूतकर्मविशेषं उपसदमिष्टिविशेषं च शास्त्रतः
मीमांसाद्यनुसारेणैव कृत्वा शास्त्रतः साक्षादुपदिष्टात् अधिकमतिदिष्टं
सर्वं कर्म च विधिवच्चक्रुः सम्पादयामासुः । तथाशब्दश्चार्थे  ॥  १।१४।४
 ॥   

  

अभीति । अभिपूज्य तत्तद्देवतापूजनं विधाय ततः पूजनात् हृष्टाः सर्वे
मुनिपुङ्गवाः प्रातःसवनपूर्वाणि प्रातःसवनप्रभृतीनि कर्मविशेषाणि यथाविधि
चक्रुः  ॥  १।१४।५  ॥   

  

ऐन्द्र इति । ऐन्द्रः इन्द्रदेवताको हविर्विशेषो विधिवद्दत्तः । अनघः
पापनिवर्तकः राजा सोमवल्ली अभिष्टुतः मन्त्रैर्यथाविधि प्रशंसितः । अभिषुत
इत्यपि पाठः । अश्मभिरभिहत्य निस्सारितसारो ऽभवदित्यर्थः । माध्यन्दिनं
सवनं च यथाक्रमं प्रावर्त्तत । अत्रार्थे सूत्रं सोमं राजानं दृषदि निधाय
दक्षिणतो ब्रह्मा पश्चादध्वर्युः उत्तरतो होता प्रागुद्गाता स्थित्वा
दृषद्भिर्हन्यात्  ॥  १।१४।६  ॥   

  

तृतीयेति । सुमहात्मानो ऽस्य राज्ञो दशरथस्य तृतीयसवनं च ते
ब्राह्मणपुङ्गवाः ब्राह्मणश्रेष्ठाः शास्त्रतो दृष्ट्वा ज्ञात्वा तथैव
पूर्वोक्तप्रकारेणैव चक्रुः  ॥  १।१४।७  ॥   

  

आह्वयामिति । शिक्षाणि शिक्षितानि पाठनकाले गुरुणा बोधितानि एव अक्षराणि
तैः समन्वितैः । यथावत् स्वरवर्णविशिष्टैरित्यर्थः । मन्त्रैः
ऋष्यशृङ्गादयो विबुधोत्तमान् सुरश्रेष्ठान् शक्रादीन् तत्र यागे
आह्वयाञ्चक्रिरे  ॥  १।१४।८  ॥   

  

गीतिभिरिति । गीतिभिः यथोचितगानविशिष्टैर्मधुरैः मधुरस्वरविशिष्टैः
स्निग्धैर्मनोरमैः मन्त्राह्वानैः आह्वानमन्त्रैर्होतार आवाह्य
दिवौकसामर्हतो योग्यान्हविर्भागान्ददुः तेभ्यः समर्पयामासुः  ॥  १।१४।९  ॥   

  

नेति । तत्र तस्मिन्यागे अहुतं यथोक्तहुतविरुद्धं नाभूत् । स्खलितं च्युतं
च किञ्चन कर्म नाभूत् । तत्र हेतुः सर्वं कर्म ब्रह्मवन्मन्त्रयुक्तं
दृश्यते । हि यतः क्षेमयुक्तमेव यथा स्यात्तथा चक्रिरे  ॥  १।१४।१०  ॥   

  

नेति । तेषु अहस्सु भोजनाद्यनर्हयागदिवसेषु श्रान्तः पिपासितः क्षुधितो वा
नैव दृश्यते । तत्र तस्मिन्यागे अविद्वान् ब्राह्मणो न । सर्वे विद्वांस एव
समागता इत्यर्थः । अशतानुचरः शतसङ्ख्याकानुचररहितश्च न । तथाशब्दश्चार्थे ।
एको वाशब्द एवार्थे  ॥  १।१४।११  ॥   

  

ब्राह्मणा इति । ब्राह्मणा नित्यं यथेच्छं भुञ्जते । नाथवन्तः
ब्राह्मणस्वामिकाः क्षत्रियविट्शूद्राश्च यथेच्छं भुञ्जते । तापसा
ब्रह्मचारिप्रभृतयः भुञ्जते । तथा श्रमणाः सन्न्यासिनो ऽपि भुञ्जते ।
वाशब्देन वर्णाश्रमबहिर्भूतपरिग्रहः । तुशब्देन यथेच्छलाभः  ॥  १।१४।१२  ॥   

  

वृद्धा इति । वृद्धाः वृद्धतां प्राप्ताः व्याधिता व्याधिग्रस्ताश्च
स्त्रीबालाः कन्याश्च चकारेण पुंबालाश्च तथैव भुञ्जते इति पूर्वेणान्वयः ।
अनिशं निरन्तरं भुज्यमानानां भोज्यमानानां जनानां तृप्तिर्नोपलभ्यते । एतेन
भोज्यानामतिस्वादुत्वं ध्वनितम् । किञ्च अमानानां गर्वरहितानां
भोजनदातृ़णामनिशं निरन्तरं भुजि भोजनायां भोजनदाने इत्यर्थः ।
अन्तर्भावितणिजर्थकभुजेर्भावे  

क्विप् । तृप्तिर्नैव लभ्यते  ॥  १।१४।१३  ॥   

  

अतृप्तिचिह्नमाह दीयतामिति । अन्नं विविधानि वासांसि च दीयतां
दीयतामित्यनेन प्रकारेण सञ्चोदिताः अधिकारिभिः प्रेरिता अनेकशः जनास्तत्र
यागे । तथा चक्रुर्ददुरित्यर्थः  ॥  १।१४।१४  ॥   

  

अन्नेति । पर्वतोपमाः पर्वततुल्याः अन्नकूटा आमान्नसमूहाः बहवस्तत्र
दृश्यन्ते । दिवसे दिवसे विधिवत्सिद्धस्यान्नस्य पर्वतोपमसमूहश्च । दृश्यते
इत्यध्याहृतम्  ॥  १।१४।१५  ॥   

  

नानेति । नानादेशादनेकविधदेशादनुप्राप्ताः समागताः पुरुषास्तथा स्त्रीगणाः
स्त्रीसमूहाश्च महात्मनो राज्ञः तस्मिन्प्रसिद्धे यज्ञे अन्नपानैः
सुविहिताः सुतर्पिताः । आसन्निति शेषः । उपसर्गवशादेतदर्थलाभः । किञ्च
तृप्तिमत्यन्तं प्राप्ताः । प्राप्त्यर्थकहिधातोः कर्तरि निष्ठा ।
किञ्चान्नपानकर्तृकात्यन्तप्राप्तिकर्मीभूता इत्यर्थः । अस्मिन्पक्षे
कर्मणि निष्ठा  ॥  १।१४।१६  ॥   

  

अन्नमिति । विधिवत् पाकशास्त्रोक्तविधिनिर्मितमतः स्वादु अतिस्वादु अहो
विचित्रमन्नमतस्तृप्ताः स्म अतितृप्तिप्राप्ता वयम् । अतस्ते तव भद्रं
कल्याणमस्तु इति द्विजर्षभा ब्राह्मणाः प्रशंसन्तेति राघवो महाराजाधिराजो
दशरथः शुश्राव । इतिरुभयान्वयी । हिर्हेतौ  ॥  १।१४।१७  ॥   

  

स्वलङ्कृता इति । स्वलङ्कृताः शोभनालङ्कारविशिष्टा एव पुरुषाः
ब्राह्मणान्पर्यवेषयन्परिवेषणं चक्रुरित्यर्थः । सुमृष्टमणिकुण्डलाः
शोधितमणियुक्तकुण्डलविशिष्टा एव अन्ये परिवेषणकर्तृभ्यो भिन्नाः पुरुषाः
तान्परिवेषणकर्तृ़नुपासते । साहाय्यार्थं तैः सहैव गच्छन्तीत्यर्थः ।
चशब्दावेवार्थौ  ॥  १।१४।१८  ॥   

  

कर्मेति । तदा यागकाले कर्मान्तरे सवनयोर्मध्ये । विश्रान्तिकाले इत्यर्थः
। सुवाग्ग्मिनः सुपटुवचनाः धीराः सावधानाः विप्राः परस्परजिगीषया परस्परं
स्वस्वविजयकाङ्क्षया बहून् भिन्नभिन्नशास्त्रप्रतिपादितानपि हेतुवादान्
जगत्कारणविषयकविवादान्प्राहुः । अपिना यागादिविषयकविवादसङ्ग्रहः  ॥  १।१४।१९
 ॥   

  

दिवसे इति । तत्र तस्मिन्संस्तरे यज्ञे कुशलाः निपुणाः प्रचोदिताः प्रेष्य
ब्रूहीत्यादिवैदिकशब्दैः प्रेरितास्ते प्रसिद्धाः द्विजा ब्राह्मणाः
यथाशास्त्रं सर्वकर्माणि दिवसे दिवसे चक्रुः । ऽसंस्तरप्रस्तराध्वराःऽ
इत्यमरः  ॥  १।१४।२०  ॥   

  

नेति । तस्य प्रसिद्धस्य राज्ञः अत्र यागे सदस्यः द्विजः
अषडङ्गविन्नैवासीत्  ॥  १।१४।२१  ॥   

  

प्राप्ते इति । तस्मिन्नश्वमेधे यूपोच्छ्रये यूपानां यज्ञस्तम्भानाम्
उच्छ्रये उद्धृत्य स्थापनम् । तस्मिन्काले इत्यर्थः । षट् षट्सङ्ख्याकाः
बैल्वाः बिल्वविकारयूपाः उद्धृत्य स्थापिता इति शेषः । बिल्वसहिताः
बिल्वयूपसमीपवर्तिनस्तावन्तः षट्सङ्ख्याकाः खादिराः खादिराः
खादिरविकारयूपाश्च उद्धृत्य स्थापितास्तथा षट्सङ्ख्याकाः परे
बैल्वखादिरसाहित्यरहिताः पर्णिनः पलाशविकारयूपाश्च उद्धृत्य स्थापिताः ।
ऽपलाशे किंशुकः पर्णोऽ इत्यमरः । पूर्वस्तथाशब्दश्चार्थे  ॥  १।१४।२२  ॥   

  

श्लेष्मातकमय इति । अग्निष्ठः अग्निसम्मुखवर्ती श्लेष्मातकमयः
रज्जुदालविकारयूपः उद्धृत्य स्थापितः । एकत्वस्यात्र विवक्षितत्वादयं यूप
एक एव देवदारुमयः देवदारुविकारयूपश्च उद्धृत्य स्थापितः ।
अत्रैकत्वस्याविवक्षया तत्सङ्ख्याया अनियमे प्राप्ते तां नियमयन्नाह तत्र
तस्मिन्यागे देवदारुमयौ द्वावेव विहितौ । तत्परिमाणमाह बाहुव्यस्तपरिग्रहौ
बाहुव्यस्ताभ्यां प्रसारितभुजाभ्यां परिग्रहः परिग्रहणं ययोस्तौ । दिष्ट
इति पाठे दिष्ट अश्वमेधे उपदिष्ट इत्यर्थः । एवं सङ्कलनया एकविंशतिर्यूपाः
सम्पन्नाः । प्रसिद्धाश्चाश्वमेधीयसूत्रश्रुत्योरिति दिक्  ॥  १।१४।२३  ॥   

  

कारिता इति । शास्त्रज्ञैः शास्त्रनिपुणैः यज्ञकोविदैः यागप्रयोगनिपुणैः
एते पूर्वोक्ताः सर्वे  

एकविंशतिर्यूपाः कारिताः । यथाशास्त्रं पूर्वं निर्मापितास्ते च तस्य
प्रसिद्धस्य यज्ञस्य शोभार्थं काञ्चनालङ्कृता भवन् ।
आगमशास्त्रस्यानित्यत्वादड्विरहः  ॥  १।१४।२४  ॥   

  

एकेति । एकविंशत्यरत्नयः एकविंशत्यरत्निपरिमितोन्नताः एकविंशतियूपाः
एकविंशद्भिः एकविंशत्या वासोभिर्वस्त्रैः एकैकं समलङ्कृताः एकेन वाससा एकः
समलङ्कृतः अपरेणैकेन वाससा अपरः समलङ्कृतः । एवं क्रमेण सर्वे समलङ्कृता
इत्यर्थः । अरत्निश्चतुर्विंशतिरङ्गुलयः । तथा हि
ऽएकविंशत्यरत्नीरश्वमेधस्यऽ इति श्रुतिः । "चतुर्विंशत्यङ्गुलयो ऽरत्निः"
इति सूत्रम् । एकविंशतीत्यत्र सुलोप आर्षः । एकैकमिति सामान्ये नपुंसकम् ।
एकविंशद्भिरित्यत्र बहुत्वेकारलोपावार्षौ  ॥  १।१४।२५  ॥   

  

विन्यस्ता इति । शिल्पशास्त्रक्रियाभिज्ञैः विधिवत् यथाविधि विन्यस्ताः
सन्निवेशिताः सुकृताः शोभनं कृतं क्रिया येषु ते अत एव दृढाः
अदार्ढ्यशङ्कारहिताः अष्टास्रयः अष्टकोणयुक्ताः अत एव श्लक्ष्णरूपसमन्विताः
। एवं सर्वे एकविंशतिः यूपाः  ॥  १।१४।२६  ॥   

  

वासोभिः आच्छादिताः पुष्पैर्गन्धैश्च पूजिताः दीप्तिमन्तः ते प्रसिद्धाः
सर्वे दिवि सप्तर्षयो यथा सप्तर्षय इव विराजन्ते शोभन्ते ।
श्लोकद्वयमेकान्वयि  ॥  १।१४।२७  ॥   

  

इष्टका इति । तत्र प्रसिद्धे शुल्बकर्मणि यज्ञकर्मणि कुशलैः निपुणैः
ब्राह्मणैः यथान्यायं यथोक्तं प्रमाणतः शास्त्रोक्तपरिमाणतः इष्टकाः
कारिताः । अग्निः अग्निस्थापनयोग्यो देशश्च चितो निर्मितः । ऽशुल्बं ताम्रे
यज्ञकर्मण्याचारे जलसन्निधौऽ इति वैजयन्ती । क्वचिद्यज्ञकर्मणीति पाठः  ॥ 
१।१४।२८  ॥   

  

स चित्य इति । कुशलैर्द्विजैः राजसिंहस्य निखिलराजशिरोमणेर्दशरथस्य स
चित्यः चयननिष्पादितोग्निः सञ्चितः यथाशास्त्रं स्थापितः । सञ्चयनप्रकारं
बोधयंस्तद्विशेषणान्याह गरुडः गरुडाकृतिः प्रसारितोभयपक्षपुच्छवत्वेन
अधोवीक्षमाणत्वेन प्राङ्मुखस्थित्या गरुडाकृतित्वं रुक्मपक्षः
सुवर्णमयपक्षविशिष्टः तत्वञ्च सुवर्णेष्टकाभिः पक्षयोर्निर्माणात् त्रिगुणः
त्रिगुणितप्रस्तारविशिष्टः । प्रकृतौ षट्प्रस्तारा अत्राष्टादश प्रस्तारा
इत्यर्थः । अत एवाष्टादशात्मकः । वैशब्दः प्रसिद्धिद्योतकः । रुक्मपक्षत्वे
सूत्रमपि "सहस्रं हिरण्यशकलैः प्रतिदिशमग्निं चिनोति" इति । गरुडाकृतित्वे
श्रुतिः "श्येनचित्तिं चिन्वीत" इति । तत्र ऽसुपर्णोसि गरुत्मान्ऽ इति
मन्त्रात् श्येनशब्दो गरुडार्थकः  ॥  १।१४।२९  ॥   

  

नियुक्ता इति । तत्तद्दैवतं यथोक्तेन्द्रादिदैवतमुद्दिश्य तत्र तेषु यूपेषु
प्रचोदिताः शास्त्रविहिताः पशवः उरगाः सर्पाश्च पक्षिणश्च यथाशास्त्रं
यथाशिक्षं नियुक्ता निबद्धाः । एवश्चार्थे  ॥  १।१४।३०  ॥   

  

शामित्र इति । तत्र तस्मिन्शामित्रे विहितहिंसाविशसनादिकर्मणि हयो ऽश्वः
शास्त्रतः शास्त्रोक्तत्वेनैवानयनयोग्या ये जलचराः कूर्मादयस्ते सर्वे
आनीता एव सन्तीति शेषः । तदा तस्मिन् काले एव एतत्सर्वमानीतहयादि शास्त्रतः
शास्त्रविधानत एव ऋत्विग्भिः नियुक्तम् यूपेषु निबद्धम् । तुचतथाशब्दा
एवार्थकाः । शास्त्रत इत्युभयान्वयि  ॥  १।१४।३१  ॥   

  

नियोजितपशुसङ्ख्यामाह पशूनामिति । तदा तस्मिन्काले तत्र तेषु यूपेषु पशूनां
त्रिशतं नियतम् बद्धम् । राज्ञः राजराजस्य दशरथस्य अश्वरत्नोत्तमं च तत्र
नियतम् बद्धम् । अश्वरत्नोत्तरमित्यपि क्वचित्पठ्यते । अत्र
त्रिशतमित्युक्तिः प्रधानपश्वपेक्षया । अत एव
पञ्चशतैकोनविंशतिप्रतिपादकभास्करग्रन्थेन न विरोधः  ॥  १।१४।३२  ॥   

  

कौसल्येति । कौसल्या महिषी तत्र शामित्रकर्मणि तं नियतमेनं हयं समन्ततः
परिचर्यप्रोक्षणादिना संस्कृत्य परमया मुदा परमहर्षेण त्रिभिः कृपाणैः
असिभिः विशशास ।  

कौसल्येति पत्न्यन्तरस्याप्युपलक्षकम् । तथा च सूत्रम् "महिष्यश्चास्यासिना
कल्पयन्ति" इति  ॥  १।१४।३३  ॥   

  

पत्न्याः कर्तव्यान्तरमाह पतत्रिणेति । तदा विशसनानन्तरकाले सुस्थितेन
चेतसा युक्ता कौसल्या पतत्ित्रणा पक्षविशिष्टेनाश्वेन सार्द्धं धर्मकाम्यया
एकां रजनीमवसत् । पतत्ित्रणा गरुडसदृशवेगविशिष्टेनेति केचित् ।
ऽपतत्त्रीपक्षितुरगौऽ इत्यमरः  ॥  १।१४।३४  ॥   

  

रात्रिवासौत्तरकालिकं होत्रादिकृत्यमाह होतेति । होत्रादयस्त्रयः,
तथाशब्देन ब्रह्मा च महिष्या कृताभिषेकया परिवृत्त्या उपेक्षितया च सहितां
वावाताम् भोगिनीम् अपरां पालाकलीं च हयेन अश्वेन समयोजयन् ।
अश्वाङ्गसंयोजनरूपविधिं कारयामासुरित्यर्थः । तथाशब्दश्चार्थे । एतेन
"महिषीं ब्रह्मणे ददाति वावातां होत्रे परिवृत्तिमुद्गात्रे
पालाकलीमध्वर्यवे" इति सूत्राण्युपन्यस्य पत्नीदानपरत्वेन व्याख्यानं
प्रत्युक्तम् । दानस्यात्रानुक्तेः अध्याहारे गौरवाच्च । हस्तेन
समयोजयन्निति पाठे तु हयहस्तेनेत्यर्थः । पशूनामग्रिमपादयोर्हस्तत्वात् ।
अत एव हयेन समयोजयन्निति पाठेन न विरोधः । ऽकृताभिषेका महिषी
परिवृत्तिरुपेक्षिता । वावाता भोगिनी पात्रप्रदा पालाकली मताऽ इति वैजयन्ती
 ॥  १।१४।३५  ॥   

  

पतत्ित्रण इति । नियतेन्द्रियः यतचित्तः परमसम्पन्नः श्रौतप्रयोगादिनिपुणः
ऋत्विक् तस्य विधिना हिंसितस्य पतत्रिणो ऽश्वस्य वपां चन्द्रापरनामकं मेदः
उद्धृत्य निस्सार्य शास्त्रतः यथाशास्त्रं श्रपयामास पपाच  ॥  १।१४।३६  ॥   

  

वपाहोमं व्यञ्जयन्नाह धूमेति । नराधिपो दशरथः वपायाः धूमगन्धं यथाकालं
विहितकालमनतिक्रम्यैव यथान्यायं यथाविधि आत्मनः पापं
प्रकटपुत्रवियोगहेतुत्वेन प्रतीयमानविघ्नाविशेषं निर्णुदन् दूरीकुर्वन्
जिघ्रति स्म । तु शब्द एवार्थे  ॥  १।१४।३७  ॥   

  

वपाहवनकृत्यं बोधयित्वाङ्गहवनमाह हयस्येति । हयस्य यानि अङ्गानि तानि
सर्वाणि समस्ताः सम्मिलिताः षोडशर्त्विजः ब्राह्मणाः अग्नौ
विधिवत्प्रास्यन्ति  ॥  १।१४।३८  ॥   

  

अवदाने शाखानियममाह प्लक्षेति । अन्येषामश्वमेधभिन्नानां यज्ञानां हविः
देवतोद्देश्यकपशुविशेषः प्लक्षशाखासु क्रियते धृत्वा अवदीयते । अश्वमेधस्य
यज्ञस्य भागः, देवतोद्देश्यकपशुविशेषः वैतसे वेतसशाखावस्तुनि क्रियते
धृत्वा अवदीयते इष्यते । इत्याचार्यैर्वाञ्छ्यत इत्यर्थः । अत्रार्थे
श्रुतिः "प्लक्षशाखायामन्येषां पशूनामवद्यन्ति वैतसशाखायामश्वस्य" इति ।
एतेन वैतसे कटे इत्यर्थो निर्मूलः  ॥  १।१४।३९  ॥   

  

अश्वमेधसाधकदिनसङ्ख्यामाह त्र्यह इति । कल्पसूत्रेण
ब्राह्मणैस्तत्कारणभूतब्राह्मणवाक्यैश्च अश्वमेधः त्र्यहसङ्ख्यातः ।
अत्राहःशब्देन यथोक्ताहःसाध्यसवनानि उच्यन्ते । एवं च त्रीणि
यथोक्ताहस्साध्यसवनानि यस्मिन् "अच्प्रत्यन्वव৷৷" इत्यत्राजिति
योगविभागादच् । तान्यहान्येव पृथक्कृत्याह तस्य सवनत्रयात्मकयागस्य
प्रथममहः तत्साध्यसवनं चतुष्टोमं परिकल्पितम् कथितम् ।
द्वितीयमहस्साध्यसवनमुक्थ्यं सङ्ख्यातं कथितम् । उत्तरं तृतीयमतिरात्रं तथा
सङ्ख्यातम्  ॥  १।१४।४०  ॥   

  

यागान्तराण्यपि कृतवानिति वर्णयन्नाह कारिता इति । तत्र
अश्वमेधसमाप्त्युत्तरकाले शास्त्रदर्शनात् शास्त्रावलोकनमाश्रित्य विहिताः
कर्तव्यत्वेन बोधिता बहवः अन्ये ऽपि यज्ञाः कारिता महाराजेन सम्पादिताः  ॥ 
१।१४।४१  ॥   

  

तानेव गणयन्नाह ज्योतिष्टोमेति । ज्योतिष्टोमायुषी अग्निष्टोमायुष्टोमौ
प्रथमद्वितीयौ । अतिरात्राविति द्विवचनान्तेनातिरात्रद्वयलाभः ।
तृतीयचतुर्थौ चेत्यर्थः । निर्मितौ विधिना सम्पादितौ ।  

पञ्चमो ऽभिजिच्च षष्ठो विश्वजिच्च आप्तोर्यामौ सप्तमाष्टमौ च महाक्रतुः ।
एते महाक्रतव इत्यर्थः  ॥  १।१४।४२  ॥   

  

दक्षिणाप्रकारमाह प्राचीमित्यादिभिः । पुरा पूर्वं स्वयम्भूविहिते
ब्रह्मणाप्रकटीकृते महायज्ञे यागश्रेष्ठे हयमेधे ऽश्वमेधे स्वकुलवर्द्धनो
राजा प्राचीं दिशं होत्रे ददौ । प्रतीचीं पश्चिमां च दिशं अध्वर्यवे ददौ ।
दक्षिणां दिशं ब्रह्मणे ददौ । उदीचीमुत्तरां च दिशमुद्गात्रे तथा ददौ । एषा
सर्वदिग्दानरूपा दक्षिणा विनिर्मिता सूत्रे उक्ता द्वयोरेकत्रान्वयः । तथा
च सूत्रम् ऽप्रतिदिशं ददाति प्राची दिक् होतुः दक्षिणा ब्रह्मणः
प्रतीच्यध्वर्योरुदीच्युद्गातुःऽ इति । यागस्य पूर्वं ब्रह्मनिष्पाद्यत्वे
श्रुतिः "प्रजापतिरश्वमेधमसृजत" इति  ॥  १।१४।४३,४४  ॥   

  

दानानन्तरकालिकब्राह्मणोक्तिमाह (?) क्रतुमिति । यदा कुलवर्द्धनः
पुरुषर्षभः पुरुषश्रेष्ठो राजा न्यायतः यथाविधि क्रतुं समाप्य
ऋत्विग्भ्यस्तां पूर्वोक्तां धरां पृथ्वीं हर्षतो ददौ । तुशब्द एवार्थे ।
हिर्हर्षद्योतकः  ॥  १।१४।४५  ॥   

  

तदैव सर्वे ऋत्विजः गतकल्मषं स्वाश्रितकल्मषनिवर्तकं राजनं सर्वे ऋत्विजो
ऽब्रुवन् । सार्धश्लोक एकान्वयी । तदुक्तिमेवाह श्लोकत्रयेण । एकः
अखण्डमण्डलेश्वरो भवानेव कृत्स्नां महीं रक्षितुमर्हति । तुशब्दस्तदार्थे
 ॥  १।१४।४६ ॥   

  

नेति । हे भूमिप भूम्या ऽस्माकं न कार्यम् न प्रयोजनम् । हि यतः पालने वयं
न शक्तास्तत्रापि हेतुः हि यतः स्वाध्यायकरणे वेदाध्यापनादौ वयं नित्यं
रताः  ॥  १।१४।४७  ॥   

  

निष्क्रयमिति । इति अतः इह अस्मिन्नेव समये किञ्चित् यथाकामं निष्क्रयं
दत्तपृथ्वीमूल्यं भवान् प्रयच्छतु । तदेवाह मणिरत्नं मणिश्रेष्ठं सुवर्णं च
गावश्च यत् अन्यत्समुद्यतम् अस्मदर्थमुपस्थापितं च  ॥  १।१४।४८  ॥   

  

तदेवोपसंहरन्नाह तिदिति । हे नृपश्रेष्ठ तदस्मद्याचितं प्रयच्छ देहि ।
धरण्या पृथिव्या न प्रयोजनम् नास्मत्कार्यसिद्धिः । एतेन
तत्रस्थब्राह्मणानां सन्तोषातिशयः सूचितः । एवमनेन प्रकारेण
वेदपारगैर्ब्राह्मणैरुक्तो ऽनरपतिः न नरपतिः राजा यस्य चक्रवर्तीत्यर्थः ।
नृपो दशरथः  ॥  १।१४।४९  ॥   

  

गवां दश दशगुणितानि शतसहस्राणि । दशलक्षगवीरित्यर्थः । सुवर्णस्य
सुवर्णमुद्रायाः दशकोटीः । रजतस्य रजतमुद्रायाः चतुर्गुणम् ।
चत्वारिंशत्कोटिमित्यर्थः । तेभ्यः ऋत्विग्भ्यो ददौ  ॥  १।१४।५०  ॥   

  

ऋत्विज इति । ततः राजदत्तदक्षिणास्वीकारानन्तरमेव सहिताः मिलिताः सर्वे
ऋत्विजः मुनये राममननशीलाय धीमते प्रशस्तबुद्धियुक्ताय ऋष्यशृङ्गाय
वसिष्ठाय च वसु सर्वं प्राप्तं धनं प्रददुः तयोरग्रे स्थापयामासुः । तुशब्द
एवार्थे  ॥  १।१४।५१  ॥   

  

तत इति । ततः द्रव्यस्थापनानन्तरं सर्वे द्विजोत्तमाः ब्राह्मणा मुनयो
न्यायतः यथाशास्त्रं प्रविभागं कृत्वा ऋष्यशृङ्गवसिष्ठाभ्याङ्कारयित्वा
भृशं सुप्रीतमनसः सन्तः प्रत्यूचुः । कृत्वेत्यत्र अन्तर्भावितणिजर्थः  ॥ 
१।१४।५२  ॥   

  

तत इति । ततः ऋत्विग्दक्षिणादानानन्तरं तदा तत्प्रसादकाले सुसमाहितः
एकाग्रचित्तो राजा प्रसर्पकेभ्यो यज्ञदर्शनार्थमागतेभ्यो ब्राह्मणेभ्यः
कोटिसङ्ख्यं जाम्बूनदं जम्बूनदीसम्भवं हिरण्यं सुवर्णं ददौ । विभज्य
यथाकामं समर्पयामास । तुशब्देन अन्येभ्यो ऽपि यथाकामं ददौ । कोटिशब्दो
ऽनन्तवाची  ॥  १।१४।५३  ॥   

  

दरिद्रायेति । अथ सर्वसन्तोषप्रापणानन्तरम् उत्तमं हस्ताभरणं याचमानाय
कस्मैचिद्द्विजाय राघवनन्दनः रघुकुलवर्धनो दशरथो ददौ  ॥  १।१४।५४  ॥   

  

तत इति । ततः हस्ताभरणदानानन्तरं द्विजेषु विधिवत्प्रीतेषु प्रसादितेषु
द्विजवत्सलो हर्षपर्याकुलेक्षणो राजा तेषां द्विजानां प्रणाममकरोत्  ॥ 
१।१४।५५  ॥   

  

तस्येति । उदारस्य अदेयवस्त्वभाववतः धरण्यां प्रणतस्य
विप्रोद्देश्यकसाष्टाङ्गप्रणामं कुर्वतः नृवीरस्य वीरपुरुषस्य तस्य
प्रसिद्धस्य राज्ञः विविधा अनेकप्रकारा अथाशिषः परममङ्गलाशीर्वादाः
ब्राह्मणैः समुदाहृताः सम्यगुच्चारिताः । अशोभन्तेति शेषः  ॥  १।१४।५६  ॥   

  

तत इति । अनुत्तमं न उत्तमं यस्मात् । सर्वोत्तममित्यर्थः । पापापहं
स्वनित्यपुत्रवियोगहेतुभूतविघ्नध्वंसकम्, स्वर्नयनं प्राकृतजानानां
स्वर्गप्रापकम्, पार्थिवर्षभैः खण्डमण्डलेश्वरश्रेष्ठैर्दुस्तरं दुष्प्रापं
यज्ञं प्राप्य राजा ततः ब्राह्मणाशीर्वादश्रवणात् प्रीतमनाः
अतिप्रसन्नचित्तो बभूवेति शेषः  ॥  १।१४।५७  ॥   

  

अश्वमेधसमाप्त्युत्तरकालिकं वृत्तमाह तत इति । तदा
साङ्गाश्वमेधसमाप्त्यनन्तरकाले ततः सुमन्त्रवचनस्मरणात् राजा दशरथः
ऋष्यशृङ्गमब्रवीत् । तद्वचनमेवाह हे सुव्रत शोभनो व्रतः सङ्कल्पो यस्मात् ।
ईप्सितपूर्तिसम्पादकेत्यर्थः । कुलस्य वर्द्धनं यत् तत्कर्म कर्तुं
त्वमर्हस्येव । तुशब्द एवार्थे  ॥  १।१४।५८  ॥   

  

तथेति । द्विजसत्तमो द्विजश्रेष्ठः स प्रसिद्धः ऋष्यशृङ्ग हे राजन् तथा
तत्कर्माहं करिष्यामि येन कर्मणा कुलोद्वहाः चत्वारस्ते सुताः भविष्यन्ति
इति राजानमुवाच । च शब्दो येनेत्यर्थे  ॥  १।१४।५९  ॥   

  

स इति । महात्मा स प्रसिद्धो नृपेन्द्रो राजराजौ दशरथः तस्य ऋष्यशृङ्गस्य
मधुरं वाक्यं निशम्य श्रुत्वा परममतुलं हर्षं जगाम प्राप । तस्मै
तमनुकूलयितुं प्रणम्य नमस्कृत्य प्रयत मत्पुत्रप्राकट्यार्थं प्रयत्नं कुरु
इति तमृष्यशृङ्गं पुनःपुनरुवाच । उरित्यर्थे (?) अपिः पुनरर्थे  ॥  १।१४।६०
 ॥   

  

इति श्रीमद्वाल्मीकीयरामायणव्याख्याने रामायणशिरोमणौ बालकाण्डे चतुर्दशः
सर्गः  ॥  १४  ॥   

  

  



</details>
</div>
<div class="js_include collapsed" newlevelforh1="2" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/1_bAlakANDam/02-putrakAmaH/014_ashvamedhayajanam.md">
<details><summary><h2>तिलकम् ...{Loading}...</h2></summary>



अथेति । अश्वोत्सर्गानन्तरम् । वर्षेपूर्णे तस्मिन्नश्वे सदः प्राप्ते सति
कर्म प्रावर्ततेत्यर्थः । अत्र त्रिंशद्दिनात्मकसावनमासपरिछिन्नो वत्सरः  ॥ 
१।१४।१  ॥   

  

ऋष्यशृङ्गमिति । "अनेन प्रधानार्त्विज्यं ब्रह्मत्वं तस्य गम्यते" इति कतकः
। अग्रे पुत्रेष्टौ "इष्टिं ते ऽहं करिष्यामि" इति ऋष्यशृङ्गोक्तेः
"जुहावाग्रौ च तेजस्वी" इति ऋष्यशृङ्गं प्रक्रम्य
वाल्मीक्युक्तेश्चाध्वर्यवमस्येति युक्तम्  ॥  १।१४।२  ॥   

  

कर्मेति । वेदपारगा अधीतस्य वेदस्य पारं फलवदर्थावबोधं गच्छन्ति
प्राप्नुवन्ति ते याजका ऋत्विजः । यथाविधि कल्पसूत्रार्थकश्रुत्यनतिक्रमेण
। न्यायो ऽत्र तन्निर्वाहिका पूर्वमीमांसा । तं चानतिक्रम्य । परिक्रामन्ति
शास्त्रोक्तस्वस्वक्रियाक्रमकालमविस्मृत्य प्रवर्तन्ते  ॥  १।१४।३  ॥   

  

प्रवर्ग्यमारादुपकारकं कर्मविशेषम् । उपसदमिष्टिविशेषम् । अधिकं  

प्रकृत्युपदिष्टाङ्गातिदेशात्तत्तद्विकृत्यपेक्षितो विषेषो ऽधिकं कर्म  ॥ 
१।१४।४  ॥   

  

अभिपूज्येति । तत्तत्कर्माङ्गदेवतामिति शेषः । (तत्तत्कर्मपूजादेवतामिति
शेषः) यथा यथाविधि । प्रातःसवनादि कर्मविशेषः  ॥  १।१४।५  ॥   

  

ऐन्द्र इन्द्रदेवताको हविर्भागो दत्तः । राजा सोमलता चाभिषुतो ग्रावभिः
सङ्क्षुद्य निःसारितसारः  ॥  १।१४।६  ॥   

  

तृतीयेति । यथेत्यस्य यथाविधीत्यर्थः  ॥  १।१४।७  ॥   

  

शिक्षाक्षरसमन्वितैः शिक्षाभ्यासकालस्तत्र गृहीतान्यक्षराणि शिक्षाक्षराणि
तत्समन्वितैः । स्वरतो वर्णतश्चाहीनैरिति यावत् । ऋष्यशृङ्गादय
इत्यत्रादिशब्दः प्रधानवाची । "भीष्मादिश्च सुयोधनः" इतिवत्  ॥  १।१४।८  ॥   

  

गीतिभिः सामभिः  ॥  १।१४।९  ॥   

  

न चेति । अहुतमन्यथा हुतम् । स्खलितमज्ञानतो न किमपि कर्म त्यक्तम् ।
ब्रह्मवत् मन्त्रवत् । क्षेमयुक्तम् क्षेमो विध्यपराधराहित्यम् । यद्वा
क्षेमो विघ्नराहित्यम्  ॥  १।१४।१०  ॥   

  

नेति । श्रान्तः स्वस्वार्त्विज्याशक्तः । अशतानुचरः शतसेवकरहितः  ॥ 
१।१४।११  ॥   

  

ब्राह्मणा इति । त्रैवर्णिकोपलक्षणं द्विजत्वात् । नाथवन्तो दासाः । शूद्रा
इति  

यावत् । तापसा अदासाः शैवादिमार्गमाश्रिताः शुद्राः । क्षमणा
बौद्धसन्न्यासिनः । यद्वा श्रमणपदं सन्न्यास्युपलक्षणम्  ॥  १।१४।१२  ॥   

  

न तृप्तिरुपलभ्यते । भोज्यसौष्ठवात् । उदरपूर्तावपि रसातिशयलोभेन मानसी
तृत्पिर्नोपलभ्यत इत्यर्थः । यद्वा अनिशं भुञ्जानेष्वपि जनेषु यजमानस्य
तृप्तिरलंबुद्धिर्नासीदित्यर्थः  ॥  १।१४।१३,१४  ॥   

  

अन्नेति लुप्तषष्ठीकं पृथक्पदम् । तस्य सिद्धस्येति पक्वस्येत्यर्थकं
विशेषणम् । विधिवत्सूदशास्त्रोक्तप्रकारेण सिद्धस्येत्यन्वयः  ॥  १।१४।१५
 ॥   

  

सुविहिताः सुविहिततृप्तिकाः  ॥  १।१४।१६  ॥   

  

अन्नमिति । स्वाद्वन्नम् । भुक्त्वेति शेषः । प्रशंसाकारमाह "अहो तृप्ताः
स्म भद्रं ते" इति प्रशंसां राघवः शुश्रावेत्यन्वयः । यद्वा
"विधिवत्स्वादु" इत्यपि प्रशंसाकारः  ॥  १।१४।१७  ॥   

  

स्वलंकृता इति । अनेन राजकृतो यज्ञपरिचारकसत्कारो ध्वनितः ।
तान्परिवेषयितृ़न् । अन्ये तत्सहायभूताः । भोक्तृबाहुल्येन
परिवेषणस्याल्पासाध्यत्वात् । पाकशालातो ऽन्नप्रापकास्तत्सहायाः । अत एव
तस्य स्त्र्यसाध्यत्वात्पुरुषकर्तृकत्वम्  ॥  १।१४।१८  ॥   

  

कर्मान्तर इति । एकसवनं समाप्य पुनः
सवनान्तरारम्भकालागमात्पूर्वस्मिन्नन्तरालकाले ।
हेतुवादान्हेतूपन्यासपूर्वकान्वादांश्चक्रुः  ॥  १।१४।१९  ॥   

  

संस्तरे यज्ञे । प्रचोदिताः । शास्त्रीयैर्ब्रूहिप्रेष्यादिश्ब्दैः
प्रेरिता इत्यर्थः  ॥  १।१४।२०  ॥   

  

सदस्या विधिदर्शिनः  ॥  १।१४।२१  ॥   

  

यूपोच्छ्रये यूपोत्क्षेपणप्रेषकाले । तथा खादिराः । तावन्तः षट्सङ्ख्याकाः
। बिल्वसहिताः एकैकबिल्वयूपसमीपे स्थिताः । परे ऽन्ये पर्णिनः पालाशा यूपाः
। ते ऽपि षडिति तथाशब्दार्थः  ॥  १।१४।२२  ॥   

  

श्लोष्मातको रज्जुदालस्तन्मय एको यूपो ऽश्वमेधे । दिष्टः । उपदिष्ट
इत्यर्थः । "श्लेष्मातकमयो ऽग्निष्ठः" इति पाठे ऽग्निष्ठो ऽग्न्यभिमुखः ।
तथा देवदारुमयो ऽप्यस्ति यूपः । स च नैकः, नापि षट् । किंतु द्वौ । तौ च
व्यस्तबाहुभ्यां प्रसारितभुजाभ्यां तावदायामेन परिग्रहः स्वीकारो ययोस्तौ ।
एवं चैकविंशतिरश्वमेधे यूपा इत्युक्तम् । ते च तत्सूत्रश्रुत्योः प्रसिद्धा
इत्यन्यत्र विस्तरः  ॥   

१।१४।२३  ॥   

काञ्चनालंकृता भवन्नित्यत्र अडभावश्छान्दसः । शास्त्रज्ञैः शास्त्रं
शिल्पशास्त्रं शुल्बशास्त्रं च  ॥  १।१४।२४  ॥   

  

"महोच्छ्रायपरीणाहो यूपो ऽन्यः सर्वकाञ्चनः । यज्ञे समभवत्तत्र  

शोभार्थमुपकल्पितः" इति क्वचित्पाठः । एकेति । अरत्निर्नाम
चतुर्विंशत्यङ्गुलयः  ॥  १।१४।२५  ॥   

  

अष्टास्त्रयः । अस्रिः कोणः । तक्षणविशेषेण श्लक्षणस्पर्शवता स्वरूपेण
युक्ताः  ॥  १।१४।२६  ॥   

  

यथा सप्तर्षयो विराजन्ते, तथा यूपा व्यराजन्तेत्यर्थः  ॥  १।१४।२७  ॥   

  

इष्टका इति । यथान्यायं यथासूत्रमर्धेष्टकामण्डलेष्टकादयश्च कारिताः ।
शुल्बवद्भिरिति शेषः । अग्निरग्न्याधारभूतो देशः । स
ब्राह्मणैरिष्टकाभिश्चितः । बद्ध इत्यर्थः । "शुल्बकर्मणि" इति पाठे
शुल्बसूत्रोक्तकर्मणीत्यर्थः । केचित्तु "तत्रेष्टकाबद्धे देशे ऽग्निश्चितः
स्थापित इत्यर्थः ।" इत्याहुः  ॥  १।१४।२८  ॥   

  

स चित्यो ऽग्निः सञ्चितः स्थापितः । कथं सञ्चित इत्यत्राह गरुडो
गरुडसंस्थानः । रुक्मपक्षः । "सहस्रं हिरण्यशल्कैः प्रतिदिशमग्निं
प्रोक्षति" इति सूत्राद्रुक्मपक्षत्वम्" इति केचित् । अत्र पक्षे "त्रिगुणो
ऽष्टादशात्मकः" इत्यस्य असामञ्जस्यं मत्वा "चितदेशविशेषणानीमानि ।
स्वर्णेष्टकाभिः पक्षनिर्माणाद्रुक्मपक्षत्वम्" इत्यन्ये । त्रिगुणः
प्रस्तारः । तदेवाह अष्टादशात्मक इति । षट् चितयो भवन्तीति प्रकृतौ
उक्तेरिति भावः  ॥  १।१४।२९  ॥   

  

यथाशास्त्रम् "इन्द्राय राज्ञे" इत्याद्यनुवाकैः प्रतिपादिताः  ॥  १।१४।३०
 ॥   

  

शामित्रे मारणविशसनादिकर्मणि  ॥  १।१४।३१  ॥   

  

नियतम् बद्धम् । अश्वरत्नेषूत्तमम् श्रेष्ठम् । नियतमित्यनुकर्षः  ॥ 
१।१४।३२  ॥   

  

कौसल्येति । परिचर्य प्रोक्षणादिना संस्कृत्य । त्रिभिः
कृपाणैरसिभिरेनमश्वं विशशासास्य विशसनं कृतवती । "महिष्यश्चास्यासिना
कल्पयन्ति" इति सूत्रात्  ॥  १।१४।३३  ॥   

  

पतत्रिणेति । पुराश्वानां पक्षाः सन्तीति प्रसिद्ध्यैवं वादः । "पतत्रिणा
गरुडवेगेनेत्यर्थ" इत्यन्ये । सुस्थितेन स्थिरेण चेतसोपलक्षिता सती कौसल्या
धर्मेच्छयैकां रजनीमश्वेन सहावसत्  ॥  १।१४।३४  ॥   

  

"अथ होत्रादयो महिष्या कृताभिषेकया परिवृत्त्या राज्ञो भोगाद्बहिष्कृतया
दास्या च सह वावातां राज्ञो वल्लभां भुजिष्यामश्वेन समयोजयन्निति सम्बन्ध"
इति केचित् । अपरे तु "वावाताशब्दो राज्ञो मध्यमजातीयद्वितीयभार्यावाची ।
तदुक्तमैतरेयब्राह्मणभाष्ये
तृतीयपञ्चिकास्थद्वाविंशतिखण्डस्थवावातेतिप्रतीकव्याख्यानावसरे "राज्ञां हि
त्रिविधाः स्त्रियः, उत्तममध्यमाधमजातीयाः । तासां मध्य उत्तमजातेः
क्षत्रियाया महिषीति नाम, मध्यमजातेर्वैश्याया वावातेति, अधमजातेः
शूद्रायाः परिवृत्तिः" इति । अत एवाश्वलायनसूत्रे दशमाध्याये
ऽष्टमखण्डस्थवावातेतिप्रतीकं गृहीत्वा द्वितीया भार्येति व्याख्यातं
नारायणवृत्तिकृता  ॥  १।१४।३५  ॥   

  

वपां चन्द्राख्यं मेदः । "चन्द्रं नाम मेदो ऽस्ति । तदुद्धरति नास्य वपा
विद्यते" इति सूत्रात् । परमेण श्रौतप्रयोगचातुर्येण सम्पन्नो युक्तः  ॥ 
१।१४।३६  ॥   

  

नराधिपो दशरथः  ॥  १।१४।३७  ॥   

  

हयस्येति । सर्वाणि ब्राह्मणा इत्यत्र गुरोरपि लघूच्चारणतया
लघुकार्यकरत्वस्य च्छन्दःशास्त्र उक्तत्वान्न च्छन्दोभङ्गः  ॥  १।१४।३८  ॥   

  

प्लक्षेति । अन्येषामश्वमेधातिरिक्तयज्ञानां पाशुकं हविः प्लक्षशाखासु
निधायावदीयते । अश्वमेधे प्रधानस्य पशोरश्वस्य हविर्भागो वैतसै कटे
निधायावदातव्य इष्यते  ॥  १।१४।३९  ॥   

  

त्र्यह इति । "अश्वमेधस्य त्रीणि सवनीयान्यहानि" इति कल्पसूत्रेण
तन्मूलब्राह्मणैश्चाश्वमेधस्त्र्यहःसङ्ख्यात उक्तः । सवनीयाह्नां
प्राधान्यात् । तानि त्र्यहोरात्राणि गणयति । चतुष्टोमशब्देनाग्निष्टोमः  ॥ 
१।१४।४०  ॥   

  

उत्तरं तृतीयशास्त्रदर्शनाद्विहिता बहवः प्रधानाः क्रतवस्तत्र कारिताः  ॥ 
१।१४।४१  ॥   

  

तानाह ज्योतिरित्यादि । आयुरायुष्टोमः । अतिरात्राविति द्विवचनादतिरात्रस्य
द्विःप्रयोगः । तथा आप्तोर्यामाविति । महाक्रतुरिति जातावेकवचनम् । एते
महाक्रतव इत्यर्थः  ॥  १।१४।४२  ॥   

  

प्राचीमिति  ॥  १।१४।४३  ॥   

  

विनिर्मिता कल्पेषु विहिता । स्वयम्भूविहिते । "प्रजापतिरश्वमेधमसृजत" इति
श्रुतेः  ॥  १।१४।४४  ॥   

  

क्रतुमिति । धरां चतुर्दिगवच्छिन्नाम्  ॥  १।१४।४५,४६  ॥   

  

भवानिति । भोगैकप्रयोजनत्वाद्भूमेस्तयास्माकं न किञ्चित्प्रयोजनम्, नापि
चोरादिभ्यो रक्षणे वयं शक्ताः  ॥  १।१४।४७  ॥   

  

तत्र हेतुमाह रता इति । स्वाध्यायो वेदाध्ययनम् । तेन दण्डादावस्माकमधिकारो
ऽपि नेति ध्वनितम् । भूमिपेत्यनेन तवैवैषा योग्येति त्वमेव निष्क्रयेण
पुनरिमां गृहाणेति सूचितम् । तदाह निष्क्रयमिति । मूल्यमित्यर्थः । ननु
भुवो मूल्यं दातुमशक्यम् । अतः किञ्चिदेवेति  ॥  १।१४।४८  ॥   

  

किञ्चित्पदार्थानाह मणिरत्नमनर्घ्यरत्नम् । तस्यापि राजार्हत्वादाह
सुवर्णमिति । यद्वा समुद्यतमुपस्थितम् । यत्किञ्चिदेव भवच्छक्यमित्यर्थः  ॥ 
१।१४।४९  ॥   

  

शतसहस्राणि । दशलक्षमिति यावत्  ॥  १।१४।५०  ॥   

  

सुवर्णम् षोडशमाषकम् । चतुर्गुणम् चत्वारिंशत्कोटिम् । ततः सर्वे ऋत्विजः
सहिता दक्षिणाप्राप्तं सर्वं वसु धनमङ्गीकृत्य विभागाय
ऋष्यशृङ्गवसिष्ठाभ्यां प्रददुस्तस्य पुरो न्यस्तवन्तः  ॥  १।१४।५१  ॥   

  

तदाह ऋष्येति । प्रविभागं कृत्वा । वसिष्ठादिद्वारा विभज्य गृहीत्वेत्यर्थः
 ॥  १।१४।५२  ॥   

  

सुप्रीतेति । सन्तुष्टाः सन्तो ऽत्यन्तं मुदिताः स्मेत्यूचुः । राजानमिति
शेषः । प्रसर्पकेभ्यो ऽभ्यागतेभ्यः  ॥  १।१४।५३  ॥   

  

जाम्बूनदम् जम्बूनदीप्रभवं सुवर्णम् । कोटिशब्दो ऽनन्तवाची । अथ
सर्वदक्षिणादानानन्तरं याचमानाय दरिद्राय
कस्मैचिद्दातव्यवस्त्वन्तराभावाद्धस्ताभरणमेव ददौ  ॥  १।१४।५४  ॥   

  

ततः । तेन हस्ताभरणदानेनेत्यर्थः  ॥  १।१४।५५  ॥   

  

विविधा आशिषः "आब्रह्मन्नायुष्मन्त" इत्याद्याः  ॥  १।१४।५६,५७  ॥   

  

स्वर्नयनम् स्वर्गप्रापकम् । दुस्तरं प्राकृतै राजभिरप्राप्तसमाप्तिकम्  ॥ 
१।१४।५८  ॥   

  

कुलस्य वर्धनं तादृशं कर्म  ॥  १।१४।५९  ॥   

  

पुनरप्युवाच । पुत्रजनककर्मणे पुनरपि प्रेरयामासेत्यर्थः । यद्यपि
पुत्रकामेष्ट्यैव पुत्रावाप्तिः सम्भवति, तथापि तपोरतस्य वैश्यस्य
श्रावणस्य वधे तद्वियोगातुरतपोरततन्मातापितृमरणेन च
ब्रह्मवधसमपापोत्पत्त्या तत्प्रायश्चित्तत्वेनाश्वमेधानुष्ठानं बोध्यम्  ॥ 
१।१४।६०  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये बालकाण्डे
चतुर्दशः सर्गः  ॥  १४  ॥   

  



</details>
</div>
<div class="js_include collapsed" newlevelforh1="2" title="द्राविडपाठः" unfilled url="/purANam/rAmAyaNam/drAviDapAThaH/1_bAlakANDam/02-putrakAmaH/014_ashvamedhayajanam.md">
<details><summary><h2>द्राविडपाठः ...{Loading}...</h2></summary>


अथ संवत्सरे पूर्णे तस्मिन् प्राप्ते तुरङ्गमे।  
सरय्वाश्चोत्तरे तीरे राज्ञो यज्ञोऽभ्यवर्तत ॥ 1.14.1 ॥   
ऋश्यशृङगं पुरस्कृत्य कर्म चक्रुर्द्विजर्षभाः।  
अश्वमेधे महायज्ञे राज्ञोऽस्य सुमहात्मनः ॥ 1.14.2 ॥   
कर्म कुर्वन्ति विधिवद्याजका वेदपारगाः।  
यथाविधि यथान्यायं परिक्रामन्ति शास्त्रतः ॥ 1.14.3 ॥   
प्रवर्ग्यं शास्त्रतः कृत्वा तथैवोपसदं द्विजाः।  
चक्रुश्च विधिवत्सर्वमधिकं कर्म शास्त्रतः ॥ 1.14.4 ॥   
अभिपूज्य ततो हृष्टाः सर्वे चक्रुर्यथाविधि।  
प्रातःसवनपूर्वाणि कर्माणि मुनिपुङ्गवाः ॥ 1.14.5 ॥   
ऐन्द्रश्च विधिवद्दत्तो राजा चाभिष्टुतोऽनघः।  
माध्यन्दिनं च सवनं प्रावर्तत यथाक्रमम् ॥ 1.14.6 ॥   
तृतीयसवनं चैव राज्ञोऽस्य सुमहात्मनः।  
चक्रुस्ते शास्त्रतो दृष्ट्वा तथा ब्राह्मणपुङ्गवाः ॥ 1.14.7 ॥   
न चाहुतमभूत्तत्र स्खलितं वापि किञ्चन।  
दृश्यते ब्रह्मवत्सर्वं क्षेमयुक्तं हि चक्रिरे ॥ 1.14.8 ॥   
न तेष्वहस्सु श्रान्तो वा क्षुधितो वापि दृश्यते।  
नाविद्वान् ब्राह्मणस्तत्र नाशतानुचरस्तथा ॥ 1.14.9 ॥   
ब्राह्मणा भुञ्जते नित्यं नाथवन्तश्च भुञ्जते।  
तापसा भुञ्जते चापि श्रमणा भुञ्जते तथा ॥ 1.14.10 ॥   
वृद्धाश्च व्याधिताश्चैव स्त्रियो बालास्तथैव च।  
अनिशं भुञ्जमानानां न तृप्तिरुपलभ्यते ॥ 1.14.11 ॥   
दीयतां दीयतामन्नं वासांसि विविधानि च।  
इति सञ्चोदितास्तत्र तथा चक्रुरनेकशः ॥ 1.14.12 ॥   
अन्नकूटाश्च बहवो दृश्यन्ते पर्वतोपमाः।  
दिवसे दिवसे तत्र सिद्धस्य विधिवत्तदा ॥ 1.14.13 ॥   
नानादेशादनुप्राप्ताः पुरुषाः स्त्रीगणास्तथा।  
अन्नपानैः सुविहितास्तस्मिन् यज्ञे महात्मनः ॥ 1.14.14 ॥   
अन्नं हि विधिवत्स्वादु प्रशंसन्ति द्विजर्षभाः।  
अहो तृप्ताः स्म भद्रं त इति शुश्राव राघवः ॥ 1.14.15 ॥   
स्वलङ्कृताश्च पुरुषा ब्राह्मणान् पर्यवेषयन्।  
उपासते च तानन्ये सुमृष्टमणिकुण्डलाः ॥ 1.14.16 ॥   
कर्मान्तरे तदा विप्रा हेतुवादान् बहूनपि।  
प्राहुः स्म वाग्ग्मिनो धीराः परस्परजिगीषया ॥ 1.14.17 ॥   
दिवसे दिवसे तत्र संस्तरे कुशला द्विजाः।  
सर्वकर्माणि चक्रुस्ते यथाशास्त्रं प्रचोदिताः ॥ 1.14.18 ॥   
नाषडङ्गविदत्रासीन्नाव्रतो नाबहुश्रुतः।  
सदस्यास्तस्य वै राज्ञो नावादकुशला द्विजाः ॥ 1.14.19 ॥   
प्राप्ते यूपोच्छ्रये तस्मिन् षड्बैल्वाः खादिरास्तथा।  
तावन्तो बिल्वसहिताः पर्णिनश्च तथाऽपरे ॥ 1.14.20 ॥   
श्लेष्मातकमयस्त्वेको देवदारुमयस्तथा।  
द्वावेव तत्र विहितौ बाहुव्यस्तपरिग्रहौ ॥ 1.14.21 ॥   
कारिताः सर्व एवैते शास्त्रज्ञैर्यज्ञकोविदैः।  
शोभार्थं तस्य यज्ञस्य काञ्चनालङ्कृता भवन् ॥ 1.14.22 ॥   
एकविंशति यूपास्ते एकविंशत्यरत्नयः।  
वासोभिरेकविंशद्भिरेकैकं समलङ्कृताः ॥ 1.14.23 ॥   
विन्यस्ता विधिवत्सर्वे शिल्पिभिः सुकृता दृढाः।  
अष्टाश्रयः सर्व एव श्लक्ष्णरूपसमन्विताः ॥ 1.14.24 ॥   
आच्छादितास्ते वासोभिः पुष्पैर्गन्धैश्च पूजिताः।  
सप्तर्षयो दीप्तिमन्तो विराजन्ते यथा दिवि ॥ 1.14.25 ॥   
इष्टकाश्च यथान्यायं कारिताश्च प्रमाणतः।  
चितोऽग्निर्ब्राह्मणैस्तत्र कुशलैः शुल्बकर्मणि ॥ 1.14.26 ॥   
स चित्यो राजसिंहस्य सञ्चितः कुशलैर्द्विजैः।  
गरुडो रुक्मपक्षो वै त्रिगुणोऽष्टादशात्मकः ॥ 1.14.27 ॥   
नियुक्तास्तत्र पशवस्तत्तदुद्दिश्य दैवतम्।  
उरगाः पक्षिणश्चैव यथाशास्त्रं प्रचोदिताः ॥ 1.14.28 ॥   
शामित्रे तु हयस्तत्र तथा जलचराश्च ये।  
ऋत्विग्भिः सर्वमेवैतन्नियुक्तं शास्त्रतस्तदा ॥ 1.14.29 ॥   
पशूनां त्रिशतं तत्र यूपेषु नियतं तदा।  
अश्वरत्नोत्तमं तत्र राज्ञो दशरथस्य च ॥ 1.14.30 ॥   
कौसल्या तं हयं तत्र परिचर्य समन्ततः।  
कृपाणैर्विशशासैनं त्रिभिः परमया मुदा ॥ 1.14.31 ॥   
पतत्रिणा तदा सार्द्धं सुस्थितेन च चेतसा।  
अवसद्रजनीमेकां कौसल्या धर्मकाम्यया ॥ 1.14.32 ॥   
होताध्वर्युस्तथोद्गाता हस्तेन समयोजयन्।  
महिष्या परिवृत्त्या च वावातामपरां तथा ॥ 1.14.33 ॥   
पतत्रिणस्तस्य वपामुद्धृत्य नियतेन्द्रियः।  
ऋत्विक् परमसम्पन्नः श्रपयामास शास्त्रतः ॥ 1.14.34 ॥   
धूमगन्धं वपायास्तु जिघ्रति स्म नराधिपः।  
यथाकालं यथान्यायं निर्णुदन् पापमात्मनः ॥ 1.14.35 ॥   
हयस्य यानि चाङ्गानि तानि सर्वाणि ब्राह्मणाः।  
अग्नौ प्रास्यन्ति विधिवत्समन्त्राः षोडशर्त्विजः ॥ 1.14.36 ॥   
प्लक्षशाखासु यज्ञानामन्येषां क्रियते हविः।  
अश्वमेधस्य यज्ञस्य वैतसो भाग इष्यते ॥ 1.14.37 ॥   
चतुष्टोममहस्तस्य प्रथमं परिकल्पितम्।  
उक्थ्यं द्वितीयं सङ्ख्यातमतिरात्रं तथोत्तरम् ॥ 1.14.38 ॥   
कारितास्तत्र बहवो विहिताः शास्त्रदर्शनात् ॥ 1.14.39 ॥   
ज्योतिष्टोमायुषी चैवमतिरात्रौ विनिर्मितौ।  
अभिजिद्विश्वजिच्चैवमाप्तोर्यामो महाक्रतुः ॥ 1.14.40 ॥   
प्राचीं होत्रे ददौ राजा दिशं स्वकुलवर्द्धनः।  
अध्वर्यवे प्रतीचीं तु ब्रह्मणे दक्षिणां दिशम् ॥ 1.14.41 ॥   
उद्गात्रे वै तथोदीचीं दक्षिणैषा विनिर्मिता।  
हयमेधे महायज्ञे स्वयम्भूविहिते पुरा ॥ 1.14.42 ॥   
क्रतुं समाप्य तु तथा न्यायतः पुरुषर्षभः।  
ऋत्विग्भ्यो हि ददौ राजा धरां तां क्रतुवर्द्धनः ॥ 1.14.43 ॥   
ऋत्विजश्चाब्रुवन् सर्वे राजानं गतकल्मषम्।  
भवानेव महीं कृत्स्नामेको रक्षितुमर्हति ॥ 1.14.44 ॥   
रताः स्वाध्यायकरणे वयं नित्यं हि भूमिप।  
निष्क्रयं किञ्चिदेवेह प्रयच्छतु भवानिति ॥ 1.14.45 ॥   
मणिरत्नं सुवर्णं वा गावो यद्वा समुद्यतम्।  
तत्प्रयच्छ नरश्रेष्ठ धरण्या न प्रयोजनम् ॥ 1.14.46 ॥   
एवमुक्तो नरपतिर्ब्राह्मणैर्वेदपारगैः।  
गवां शतसहस्राणि दश तेभ्यो ददौ नृपः ॥ 1.14.47 ॥   
दशकोटीस्सुवर्णस्य रजतस्य चतुर्गुणम् ॥ 1.14.48 ॥   
ऋत्विजस्तु ततः सर्वे प्रददुः सहिता वसु।  
ऋश्यशृङ्गाय मुनये वसिष्ठाय च धीमते ॥ 1.14.49 ॥   
ततस्ते न्यायतः कृत्वा प्रविभागं द्विजोत्तमाः।  
सुप्रीतमनसस्सर्वे प्रत्यूचुर्मुदिता भृशम् ॥ 1.14.50 ॥   
ततः प्रसर्पकेभ्यस्तु हिरण्यं सुसमाहितः।  
जाम्बूनदं कोटिसङ्ख्यं ब्राह्मणेभ्यो ददौ तदा ॥ 1.14.51 ॥   
दरिद्राय द्विजायाथ हस्ताभरणमुत्तमम्।  
कस्मैचिद्याचमानाय ददौ राघवनन्दनः ॥ 1.14.52 ॥   
ततः प्रीतेषु नृपतिर्द्विजेषु द्विजवत्सलः।  
प्रणाममकरोत्तेषां हर्षपर्याकुलेक्षणः ॥ 1.14.53 ॥   
तस्याशिषोऽथ विधिवद्ब्राह्मणैः समुदाहृताः।  
उदारस्य नृवीरस्य धरण्यां प्रणतस्य च ॥ 1.14.54 ॥   
ततः प्रीतमना राजा प्राप्य यज्ञमनुत्तमम्।  
पापापहं स्वर्नयनं दुष्करं पार्थिवर्षभैः ॥ 1.14.55 ॥   
ततोऽब्रवीदृश्यशृङ्गं राजा दशरथस्तदा।  
कुलस्य वर्द्धनं त्वं तु कर्तुमर्हसि सुव्रत ॥ 1.14.56 ॥   
तथेति च स राजानमुवाच द्विजसत्तमः।  
भविष्यन्ति सुता राजंश्चत्वारस्ते कुलोद्वहाः ॥ 1.14.57 ॥   

</details>
</div>
