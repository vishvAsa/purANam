+++
english_title = "001 nArada briefs vAlmIki about rAma rAmAyaNa in a nutshell"
title = "००१ सङ्क्षेपरामायणम्"
unicode_script = "devanagari"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_1/Kanda_1_BK-001-Samksheparamayanam.mp3"></div>

<div class="js_include collapsed" newlevelforh1="2" title="IITK" unfilled url="/purANam/rAmAyaNam/audIchya-pAThaH/iitk/1_bAlakANDam/01-kathAmukham/001_sanxeparAmAyaNam.md">
<details><summary><h2>IITK ...{Loading}...</h2></summary>

Saint Narada visits hermitage of Valmiki -- Valmiki queries about a
single perfect individual bestowed with all good qualities enumerated by
him -- Narada, knower of past, present and future, identifies such a man
-- describes virtues, qualities of Sri Rama -- narrates briefly the
story of his life.



### श्लोकः
#### मूलम्
तपस्स्वाध्यायनिरतं तपस्वी वाग्विदां वरम् ।  
नारदं परिपप्रच्छ वाल्मीकिर्मुनिपुङ्गवम् ॥1.1.1॥

#### शब्दार्थः
तपस्वी ascetic, वाल्मीकिः Valmiki, तपः स्वाध्यायनिरतम् highly delighted in the practice of religious austerities and study of vedas, वाग्विदां वरम् eloquent among the knowledgeable, मुनिपुङ्गवम् preeminent among sages, नारदम् Narada, परिपप्रच्छ enquired.

#### आङ्ग्लानुवादः
Ascetic Valmiki enquired of Narada, preeminent among the sages ever engaged in the practice of religious austerities or study of the Vedas and best among the eloquent.



### श्लोकः
#### मूलम्
कोन्वस्मिन्साम्प्रतं लोके गुणवान्कश्च वीर्यवान् ।  
धर्मज्ञश्च कृतज्ञश्च सत्यवाक्यो दृढव्रतः॥1.1.2॥

#### शब्दार्थः
अस्मिन् लोके in this world, साम्प्रतम् now, गुणवान् endowed with excellent qualities, कः नु who indeed, वीर्यवांश्च with  prowess, धर्मज्ञः च knower of righteousness, कृतज्ञः च grateful (who remembers even little help done by others), सत्यवाक्यः truthful in his statements, दृढव्रतः firm in his vows (till such time he achieves the results), कः who?

#### आङ्ग्लानुवादः
"Who in this world lives today endowed with excellent qualities, prowess, righteousness, gratitude, truthfulness and firmness in his vows?



### श्लोकः
#### मूलम्
चारित्रेण च को युक्तस्सर्वभूतेषु को हितः ।  
विद्वान्कः कस्समर्थश्च कश्चैकप्रियदर्शनः ॥1.1.3॥

#### शब्दार्थः
कः who?, चारित्रेण with good conduct, युक्तः is endowed, कः who?, सर्वभूतेषु for all living beings, हितः benefactor, कः who?, विद्वान् learned man (knower of everything which is to be known), कः who?, समर्थः च competent (capable of doing things which cannot be done by others), कः who? एकप्रियदर्शनः च solely delightful in  appearance  to everyone,

#### आङ्ग्लानुवादः
Who is that one gifted with good conduct, given to the wellbeing of all living creatures, learned in the lore (knowledge of all things that is known), capable of doing things which others can not do and singularly handsome?



### श्लोकः
#### मूलम्
आत्मवान्को जितक्रोधो द्युतिमान्कोऽनसूयकः ।  
कस्य बिभ्यति देवाश्च जातरोषस्य संयुगे ॥1.1.4॥

#### शब्दार्थः
आत्मवान् selfrestrained, कः who?, जितक्रोधः one who has conquered anger, द्युतिमान् one who is endowed with splendour, अनसूयकः one who is free from envy (envy depicting one's merits as weak points), कः who?, जातरोषस्य excited to wrath, कस्य to whom, संयुगे in the battle, देवाः च celestial beings, devatas, बिभ्यति are afraid of.

#### आङ्ग्लानुवादः
Who (among men) is selfrestrained? Who has conquered anger? Who is endowed with brilliance and free from envy? Who is that when excited to wrath even the devatas, are afraid of (let alone foes)?



### श्लोकः
#### मूलम्
एतदिच्छाम्यहं श्रोतुं परं कौतूहलं हि मे ।  
महर्षे त्वं समर्थोऽसि ज्ञातुमेवंविधं नरम् ॥1.1.5॥

#### शब्दार्थः
एतत् this, अहम् I, श्रोतुम् to listen, इच्छामि am desirous, मे my, कौतूहलम् curiosity, परं हि is great, महर्षे O Maharshi, त्वम् you, एवंविधम् of such (virtues), नरम् man, ज्ञातुम् to know, समर्थः असि are competent.

#### आङ्ग्लानुवादः
O Maharshi, I intend to hear about such a man whom you are able to place? Indeed great is my curiosity".



### श्लोकः
#### मूलम्
श्रुत्वा चैतत्ित्रलोकज्ञो वाल्मीकेर्नारदो वचः ।  
श्रूयतामिति चामन्त्त्र्य प्रहृष्टो वाक्यमब्रवीत् ॥1.1.6॥

#### शब्दार्थः
त्रिलोकज्ञः knower of the three worlds, नारदः Narada, वाल्मीकेः Valmiki's, एतत् वचः these words, श्रुत्वा च having heard, श्रूयताम् इति "Listen to me", चामन्त्त्र्य च having invited, प्रहृष्टः was delighted, वाक्यम् words, अब्रवीत् spoke.

#### आङ्ग्लानुवादः
Invited by Valmiki to take his seat Narada, knower of the three worlds heard him and said with delight, "Listen to me!". And thus spoke.



### श्लोकः
#### मूलम्
बहवो दुर्लभाश्चैव ये त्वया कीर्तिता गुणाः ।  
मुने वक्ष्याम्यहं बुद्ध्वा तैर्युक्तश्श्रूयतान्नरः ॥1.1.7॥

#### शब्दार्थः
मुने OSage Valmiki, बहवः many, दुर्लभाः च एव rare indeed are the ordinary people endowed with such qualities, ये गुणाः those qualities, त्वया by you, कीर्तिताः described, तैः with those qualities, युक्तः endowed with, नरः man, श्रूयताम् listen, अहम् I, बुद्ध्वा having ascertained, वक्ष्यामि shall tell you.

#### आङ्ग्लानुवादः
"O sage rare indeed are men endowed with the many qualities you have described. I  ascertained one. Listen carefully.



### श्लोकः
#### मूलम्
इक्ष्वाकुवंशप्रभवो रामो नाम जनैश्श्रुतः ।  
नियतात्मा महावीर्यो द्युतिमान्धृतिमान् वशी ॥1.1.8॥

#### शब्दार्थः
इक्ष्वाकुवंशप्रभवः born in the race of king Ikshvaku, रामः नाम known as Rama (one who delights others), जनैः by people, श्रुतः is heard, नियतात्मा steady natured (meaning thereby immutable form), महावीर्यः incomprehensible prowess, द्युतिमान् selfeffulgent, धृतिमान् selfcommanding, वशी subjecting the senses (subjecting the entire world under his control).

#### आङ्ग्लानुवादः
People have heard his name as Rama, who was born in the race of king Ikshvaku,  
having steady nature, possessing incomprehensible prowess, selfeffulgent, selfcommanding and subjecting senses under his control.



### श्लोकः
#### मूलम्
बुद्धिमान्नीतिमान्वाग्मी श्रीमान् शत्रुनिबर्हणः ।  
विपुलांसो महाबाहुः कम्बुग्रीवो महाहनुः ॥1.1.9॥

#### शब्दार्थः
बुद्धिमान् great intellectual, नीतिमान् learned in ethical (statecraft) philosophy, वाग्मी proficient in speeches, श्रीमान् possessing vast auspiciousness, शत्रुनिबर्हणः destroyer of foes (sins), विपुलांसः broad shouldered, महाबाहुः strongarmed, कम्बुग्रीवः possessing conchshaped neck, महाहनुः having prominent and strong cheeks.

#### आङ्ग्लानुवादः
He (Sri Rama) is a great intellectual, adherent to rules, eloquent, handsome, destroyer of foes (sins), broadshouldered, strongarmed, having conchshaped neck and   prominent cheeks.



### श्लोकः
#### मूलम्
महोरस्को महेष्वासो गूढजत्रुररिन्दमः ।  
आजानुबाहुस्सुशिरास्सुललाटस्सुविक्रमः ॥1.1.10॥

#### शब्दार्थः
महोरस्कः having a broad chest, महेष्वासः armed with a great bow (meaning thereby having a body strong enough to carry a bow), गूढजत्रुः has fleshy collar bones, अरिन्दमः is destroyer of foes (sins), आजानुबाहुः knee-long arms, सुशिराः head with noble qualities, सुललाटः has a large and beautiful forehead, सुविक्रमः valiant

#### आङ्ग्लानुवादः
Possessing a broad chest, armed with a great bow, with fleshy collar bones, knee-long arms, a noble head, a graceful forehead and great prowess, he is the destroyer of foes (sins).



### श्लोकः
#### मूलम्
समस्समविभक्ताङ्गस्स्निग्धवर्णः प्रतापवान् ।  
पीनवक्षा विशालाक्षो लक्ष्मीवान् शुभलक्षणः ॥ 1.1.11॥

#### शब्दार्थः
समः neither too tall nor too short, समविभक्ताङ्गः has wellproportioned limbs, स्निग्धवर्णः has shining complexion, प्रतापवान् is mighty and powerful, पीनवक्षाः strong welldeveloped chest, विशालाक्षः has expansive eyes, लक्ष्मीवान् lustrous body, शुभलक्षणः has auspicious qualities (according to science of palmistry).

#### आङ्ग्लानुवादः
Mighty and powerful, he has a wellproportioned body, neither tall nor short, shining complexion, welldeveloped chest, large eyes, lustrous body and good qualities.



### श्लोकः
#### मूलम्
धर्मज्ञस्सत्यसन्धश्च प्रजानां च हिते रतः ।  
यशस्वी ज्ञानसम्पन्नश्शुचिर्वश्यस्समाधिमान् ॥1.1.12॥

#### शब्दार्थः
धर्मज्ञः knower of duties (of protecting those who take refuge in him) of life, सत्यसन्धः firm in his vows, प्रजानाम् for his subjects, हिते doing good, रतः intent on, यशस्वी renowned, ज्ञानसम्पन्नः omniscient, शुचिः pure and devout, वश्यः obedient to elders (or accessible to those who are dependent on him), समाधिमान् meditating on the means of protecting those who took refuge in him.

#### आङ्ग्लानुवादः
Pious, firm in his vows, he is ever intent on doing good to his subjects. He is,  illustrious, wise, and pure at heart. He is obedient to elders (or accessible to those who are dependent on him) and ever meditating (on the means of protecting those who take refuge in him).



### श्लोकः
#### मूलम्
प्रजापतिसमश्श्रीमान् धाता रिपुनिषूदनः ।  
रक्षिता जीवलोकस्य धर्मस्य परिरक्षिता ॥1.1.13॥

#### शब्दार्थः
प्रजापतिसमः equal to Brahma, श्रीमान् surpassed the entire world in auspiciousness, धाता sustainer of this entire world, रिपुनिषूदनः destroyer of enemies, रक्षिता protector, जीवलोकस्य of all living beings,  धर्मस्य of  code of morals,  परिरक्षिता protector.

#### आङ्ग्लानुवादः
Auspicious like Brahma, Sri Rama is the sustainer of this world, destroyer of enemies and protector of all living beings and of the moral code.



### श्लोकः
#### मूलम्
रक्षिता स्वस्य धर्मस्य स्वजनस्य च रक्षिता ।  
वेदवेदाङ्गतत्त्वज्ञो धनुर्वेदे च निष्ठितः ॥1.1.14॥

#### शब्दार्थः
स्वस्य of his own, धर्मस्य duties of a king, रक्षिता protector, स्वजनस्य च of his own subjects, रक्षिता protector, वेदवेदाङ्गतत्त्वज्ञः knowledgeable in the true nature of vedas and vedangas, धनुर्वेदे च in military science, one of the upavedas (a great archer), निष्ठितः accomplished.

#### आङ्ग्लानुवादः
He has performed the duties of a king and protected his subjects. knowledgeable in the true nature of the Vedas he is accomplished in military science (he is a great archer).



### श्लोकः
#### मूलम्
सर्वशास्त्रार्थतत्त्वज्ञस्स्मृतिमान्प्रतिभानवान् ।  
सर्वलोकप्रियस्साधुरदीनात्मा विचक्षणः ॥1.1.15॥

#### शब्दार्थः
सर्वशास्त्रार्थतत्त्वज्ञः knower of the true meaning of all scriptures, स्मृतिमान् has infalliable retentive memory, प्रतिभानवान् is talented (possessing brightness of conception), सर्वलोकप्रियः is beloved of all people, साधुः welldisposed and courteous (even towards those who have done harm), अदीनात्मा unperturbed mind (even in times of extreme grief), विचक्षणः has dicrimination (is circumspect in doing right things in right time).

#### आङ्ग्लानुवादः
Sri Rama knows the true meaning of all scriptures and has a retentive memory. He is talented (possessing brightness of conception). He is beloved and welldisposed towards all people (and courteous even towards those who have done him harm). He has an unperturbed mind (even in times of extreme grief) and is circumspect (in doing right things at the right time).



### श्लोकः
#### मूलम्
सर्वदाभिगतस्सद्भिस्समुद्र इव सिन्धुभिः ।  
आर्यस्सर्वसमश्चैव सदैकप्रियदर्शनः ॥1.1.16॥

#### शब्दार्थः
समुद्रः sea, सिन्धुभिः the rivers, इव like, सद्भिः good persons, सर्वदा ever, अभिगतः is approachable, आर्यः man of virtue, सर्वसमः च एव having equitable dispostition towards all, सदैकप्रियदर्शनः always has delightful countenance.

#### आङ्ग्लानुवादः
Sri Rama, like sea to rivers, is accessible to men of virtue and has equal disposition towards all. He always has a pleasing appearance.



### श्लोकः
#### मूलम्
स च सर्वगुणोपेतः कौसल्यानन्दवर्धनः ।  
समुद्र इव गाम्भीर्ये धैर्येण हिमवानिव ॥1.1.17॥

#### शब्दार्थः
कौसल्यानन्दवर्धनः he, who is enhancing the joys of Kausalya, सः च he also, सर्वगुणोपेतः  endowed with all virtues, गाम्भीर्ये in depth of his thoughts, समुद्रः इव like a sea, धैर्येण in fortitude, हिमवान् इव like Himavat mountain.

#### आङ्ग्लानुवादः
Sri Rama, bestowed with all virtues, enhanced the joys of Kausalya,  He is like the sea in deportment and like Himavant in fortitude.



### श्लोकः
#### मूलम्
विष्णुना सदृशो वीर्ये सोमवत्प्रियदर्शनः ।  
कालाग्निसदृशः क्रोधे क्षमया पृथिवीसमः ॥1.1.18॥  
धनदेन समस्त्यागे सत्ये धर्म इवापरः ।

#### शब्दार्थः
वीर्ये In prowess, विष्णुना सदृशः similar to visnu, सोमवत् in appearance as is full Moon, प्रियदर्शनः pleasing to the sight, क्रोधे in anger, कालाग्निसदृशः like destructive fire at the end of the world, क्षमया in patience, पृथिवीसमः equal to earth, त्यागे in charity, धनदेन समः like Kubera, सत्ये in truth, अपरः धर्मः इव like another god of justice.

#### आङ्ग्लानुवादः
Sri Rama is like Visnu in prowess, the Moon in pleasing appearance, the allconsuming fire in anger, the earth in patience, Kubera in chartiy and the Sun in steadfastness.



### श्लोकः
#### मूलम्
तमेवं गुणसम्पन्नं रामं सत्यपराक्रमम् ॥1.1.19॥  
ज्येष्ठं श्रेष्ठगुणैर्युक्तं प्रियं दशरथस्सुतम् ।  
प्रकृतीनां हितैर्युक्तं प्रकृतिप्रियकाम्यया ॥1.1.20॥  
यौवराज्येन संयोक्तुमैच्छत्प्रीत्या महीपतिः ।

#### शब्दार्थः
महीपतिः दशरथः lord of earth, Dasaratha, एवं गुणसम्पन्नम् him who was possessing all such good qualities, सत्यपराक्रमम् him who had not a vain prowess, श्रेष्ठगुणैः with excellent virtues, युक्तम् endowed with, प्रियम् beloved, प्रकृतीनाम् for his subjects, हितैः with good deeds, युक्तम् endowed with, ज्येष्ठम् eldest, सुतम् son, तं रामम् Sri Rama, प्रकृतिप्रियकाम्यया ever intent on the welfare of the people, प्रीत्या with affection, यौवराज्येन heirapparent, संयोक्तुम् to install, ऐच्छत् wished.

#### आङ्ग्लानुवादः
With a desire to promote the welfare of the people king Dasaratha decided to install   Sri Rama, his eldest and affectionate son as heir (apparent) who was bestowed with  all excellent qualities and true prowess, beloved of the people he was ever intent in the welfare of the people.



### श्लोकः
#### मूलम्
तस्याभिषेकसम्भारान्दृष्ट्वा भार्याऽथ कैकयी ॥1.1.21॥  
पूर्वं दत्तवरा देवी वरमेनमयाचत ।  
विवासनं च रामस्य भरतस्याभिषेचनम् ॥1.1.22॥

#### शब्दार्थः
अथ thereafter, तस्य Rama's, अभिषेकसम्भारान् preparations for the installation, दृष्ट्वा having seen, पूर्वम् previously, दत्तवरा was promised with boons, भार्या wife, देवी queen,  
कैकयी Kaikeyi, रामस्य Rama's, विवासनम् exile, भरतस्य of Bharata, अभिषेचनम्  enthronement, वरम् boon, एनम् अयाचत begged of Dasaratha.

#### आङ्ग्लानुवादः
Thereafter, having seen the preparations for installation of Rama, queen Kaikeyi who had been promised earlier with boons by Dasaratha demanded of him the exile of Rama and enthronement of Bharata.



### श्लोकः
#### मूलम्
स सत्यवचनाद्राजा धर्मपाशेन संयतः ।  
विवासयामास सुतं रामं दशरथः प्रियम् ॥1.1.23॥

#### शब्दार्थः
सः दशरथः Dasaratha, सत्यवचनात् due to being truthful to his word, धर्मपाशेन by the bond of duty, संयतः restrained, प्रियं सुतम् beloved son, रामम् Rama, विवासयामास sent (to the forest).

#### आङ्ग्लानुवादः
Dasaratha, true to his word and restrained by the bond of duty, sent his beloved  son Rama to the forest.



### श्लोकः
#### मूलम्
स जगाम वनं वीरः प्रतिज्ञामनुपालयन्।  
पितुर्वचननिर्देशात्कैकेय्याः प्रियकारणात् ॥1.1.24॥

#### शब्दार्थः
वीरः सः that mighty  Sri Rama, कैकेय्याः Kaikeyi's, प्रियकारणात् with a view to gratify, पितुः father's, वचननिर्देशात् by the word of command, प्रतिज्ञाम् his promise, अनुपालयन् while obeying, वनम् forest,  जगाम went.

#### आङ्ग्लानुवादः
Mighty Sri Rama inorder to please Kaikeyi and obey the word of command of his father, went to the forest and help the king to keep his promise to Kaikeyi.



### श्लोकः
#### मूलम्
तं व्रजन्तं प्रियो भ्राता लक्ष्मणोऽनुजगाम ह ।  
स्नेहाद्विनयसम्पन्नस्सुमित्रानन्दवर्धनः ॥1.1.25॥  
भ्रातरं दयितो भ्रातुस्सौभ्रात्रमनुदर्शयन् ।

#### शब्दार्थः
विनयसम्पन्नः endowed with modesty, भ्रातुः for brother Rama, दयितः beloved, प्रियः भ्राता brother with natural affection,  सुमित्रानन्दवर्धनः one who enhances the joy of Sumitra, लक्ष्मणः Lakshmana, सौभ्रात्रम् affectionate brotherhood, अनुदर्शयन् showing, व्रजन्तम् departing to the forest, तं भ्रातरम् his brother Rama, स्नेहात् out of affection, अनुजगाम ह followed.

#### आङ्ग्लानुवादः
Lakshmana  beloved brother to Rama is drawn towards him. Endowed with modesty he is an enhancer of the joy of his mother Sumitra. Displaying his fraternal love, he followed  Rama who was departing to the forest.



### श्लोकः
#### मूलम्
रामस्य दयिता भार्या नित्यं प्राणसमा हिता ॥1.1.26॥  
जनकस्य कुले जाता देवमायेव निर्मिता ।  
सर्वलक्षणसम्पन्ना नारीणामुत्तमा वधूः ॥1.1.27॥  
सीताप्यनुगता रामं शशिनं रोहिणी यथा ।

#### शब्दार्थः
रामस्य for Rama, दयिता beloved, भार्या wife, प्राणसमा equal to his vital breath, नित्यम् always, हिता doing fit and proper acts beneficial to him, जनकस्य king Janaka's, कुले in the  race, जाता born, निर्मिता created, देवमायेव like Maya Mohini, the assumed form of visnuhnu,  सर्वलक्षणसम्पन्ना endowed with all auspicious characteristics, नारीणाम् among women, उत्तमा the foremost, वधूः daughterinlaw (of Dasaratha), सीतापि Sita also, रोहिणी Rohini, (one of the several daughters of Daksha and consort of moon) शशिनम् यथा like moon, रामम् Rama, अनुगता followed.

#### आङ्ग्लानुवादः
Born in the race of Janaka and daughterinlaw of Dasaratha, Sita, beloved spouse of Rama is like  his vital breath always desired the wellbeing of Rama she followed him like Rohini, the Moon. Endowed with all virtues she is the foremost woman.



### श्लोकः
#### मूलम्
पौरैरनुगतो दूरं पित्रा दशरथेन च ॥1.1.28॥  
शृङ्गिबेरपुरे सूतं गङ्गाकूले व्यसर्जयत् ।  
गुहमासाद्य धर्मात्मा निषादाधिपतिं प्रियम् ॥1.1.29॥  
गुहेन सहितो रामो लक्ष्मणेन च सीतया ।

#### शब्दार्थः
पौरैः by citizens, पित्रा दशरथेन च by his father Dasaratha also, दूरम् for a long distance, अनुगतः followed, धर्मात्मा रामः Rama of righteous nature (the protector of those who take refuge in him), गङ्गाकूले on the bank of river Ganga, शृङ्गिबेरपुरे at Shrungiberapura, निषादाधिपतिम् the king of Nishadas, प्रियम् endeared to him, गुहम् Guha, आसाद्य having approached, गुहेन along with Guha, लक्ष्मणेन by Lakshmana, सीतया च and by Sita, सहितः accompanied सूतम् charioteer Sumantra, व्यसर्जयत् sent back.

#### आङ्ग्लानुवादः
The citizens and Dasaratha followed Rama for a long distance. Rama of righteous nature having approached Guha, king of nishadas, at Shrungiberapura sent back charioteer Sumantra and Rama along with Sita and Lakshmana crossed river Ganga.



### श्लोकः
#### मूलम्
ते वनेन वनं गत्वा नदीस्तीर्त्वा बहूदकाः ॥1.1.30॥  
चित्रकूटमनुप्राप्य भरद्वाजस्य शासनात् ।  
रम्यमावसथं कृत्वा रममाणा वने त्रयः ॥1.1.31॥  
देवगन्धर्वसङ्काशास्तत्र ते न्यवसन् सुखम् ।

#### शब्दार्थः
ते they, वनेन from one forest, वनम् to another forest, गत्वा having gone, बहूदकाः नदीः deep and broad rivers with plenty of waters, तीर्त्वा having crossed, भरद्वाजस्य sage Bharadwaja's, शासनात् order, चित्रकूटम् Chitrakuta mountain, अनुप्राप्य having reached, रम्यम् delightful, आवसथम् abode (a hut made of leaves), कृत्वा having constructed, ते they (having enjoyed such comforts), त्रयः three, तत्र वने in the forest located in Chitrakuta mountain, रममाणाः enjoying, देवगन्धर्वसङ्काशाः resembling devas and gandharvas, सुखम् happily, न्यवसन् dwelt.

#### आङ्ग्लानुवादः
Moving from one forest to another and crossing deep and wide rivers with plenty of waters, reached the Chitrakuta mountain by the command of sage Bharadwaja. They raised a hut made of leaves in the forest located in Chitrakuta mountain. and dwelt there happily resembling devas and gandharvas.



### श्लोकः
#### मूलम्
ते वनेन वनं गत्वा नदीस्तीर्त्वा बहूदकाः ॥1.1.30॥  
चित्रकूटमनुप्राप्य भरद्वाजस्य शासनात् ।  
रम्यमावसथं कृत्वा रममाणा वने त्रयः ॥1.1.31॥  
देवगन्धर्वसङ्काशास्तत्र ते न्यवसन् सुखम् ।

#### शब्दार्थः
ते they, वनेन from one forest, वनम् to another forest, गत्वा having gone, बहूदकाः नदीः deep and broad rivers with plenty of waters, तीर्त्वा having crossed, भरद्वाजस्य sage Bharadwaja's, शासनात् order, चित्रकूटम् Chitrakuta mountain, अनुप्राप्य having reached,  रम्यम् delightful, आवसथम् abode (a hut made of leaves), कृत्वा having constructed, ते they (having enjoyed such comforts), त्रयः three, तत्र वने in the forest located in Chitrakuta mountain, रममाणाः enjoying, देवगन्धर्वसङ्काशाः resembling devas and gandharvas, सुखम् happily, न्यवसन् dwelt.

#### आङ्ग्लानुवादः
Moving from one forest to another and crossing deep and wide rivers with plenty of waters, reached the Chitrakuta mountain by the command of sage Bharadwaja. They raised a hut made of leaves in the forest located in Chitrakuta mountain. and dwelt  there happily resembling devas and gandharvas.



### श्लोकः
#### मूलम्
चित्रकूटं गते रामे पुत्रशोकातुरस्तथा ॥1.1.32॥  
राजा दशरथस्स्वर्गं जगाम विलपन्सुतम् ।

#### शब्दार्थः
तथा in that way, रामे when Rama, चित्रकूटम् गते had set out to Chitrakuta, पुत्रशोकातुरः stricken by the grief over the separation from his son, राजा दशरथः king Dasaratha, सुतम् about his son, विलपन् wailing, स्वर्गम् heavens, जगाम went.

#### आङ्ग्लानुवादः
When Rama had set out to Chitrakuta, king Dasaratha, stricken by the grief over the separation from his son and mourning over him departed to heavens.



### श्लोकः
#### मूलम्
मृते तु तस्मिन्भरतो वसिष्ठप्रमुखैर्द्विजैः ॥ 1.1.33॥  
नियुज्यमानो राज्याय नैच्छद्राज्यं महाबलः।

#### शब्दार्थः
तस्मिन् when he (Dasaratha), मृते had died, वसिष्ठप्रमुखैः द्विजैः with Vasishta and other brahmins, राज्याय to rule the kingdom, नियुज्यमानः had been ordered, महाबलः mighty, भरतः तु Bharata, राज्यम् kingdom, नैच्छत् did not desire to rule .

#### आङ्ग्लानुवादः
After Dasaratha had passed away, mighty Bharata did not desire to rule the kingdom  against the orders by Vasishta and other brahmins.



### श्लोकः
#### मूलम्
स जगाम वनं वीरो रामपादप्रसादकः ॥ 1.1.34 ॥

#### शब्दार्थः
वीरः The brave person who had conquered envy and hatred, रामपादप्रसादकः in order to propitiate Rama's feet, स he, वनं forest, जगाम went.

#### आङ्ग्लानुवादः
The brave Bharata, who had conquered envy and hatred went to the forest in order to worship Rama's feet.



### श्लोकः
#### मूलम्
गत्वा तु सुमहात्मानं रामं सत्यपराक्रमम् ।  
अयाचद्भ्रातरं राममार्यभावपुरस्कृतः ॥1.1.35॥  
त्वमेव राजा धर्मज्ञ इति रामं वचोऽब्रवीत् ।

#### शब्दार्थः
आर्यभावपुरस्कृतः worshipped with reverence, सुमहात्मानम् highly respectable, सत्यपराक्रमम्  truthful chivalry, गत्वा having reached, रामम् Rama, भ्रातरं रामम् brother Rama, अयाचत् implored.  
धर्मज्ञः knower of righteousness, त्वमेव you alone, राजा इति should be the king, रामम् addressing Rama, वचः words, अब्रवीत् spoke.

#### आङ्ग्लानुवादः
Bharata reached Rama, so pleasing venerable, truthful and chivalrous, worshipped him with reverence and implored.  
Bharata addressing Rama said, 'You are knower of righteousness. You alone should  be the king (meaning that when the elder brother is alive, the younger brother is prohibited from ruling the kingdom)'.



### श्लोकः
#### मूलम्
रामोऽपि परमोदारस्सुमुखस्सुमहायशाः ।  
न चैच्छत्पितुरादेशाद्राज्यं रामो महाबलः ॥1.1.36॥

#### शब्दार्थः
रामोऽपि eventhough he delights everybody, परमोदारोऽपि eventhough exceedingly generous (in fulfilling the desires like absorption in divinity etc, of those who take refuge in him), सुमुखोऽपि eventhough having cheerful countenance (when somebody approaches him for favours), राम Rama, सुमहायशाः greatly renowned (because of dispensing charities), महाबलः highly capable (in fulfilling the desires of others), पितुः father's, आदेशात् by command, राज्यम् kingdom, नैच्छत् refused to accept.

#### आङ्ग्लानुवादः
Although a source of universal delight, although exceedingly generous and of cheerful countenance, highly renowned and capable Rama refused to accept the kingdom in accordance with the command of his father.



### श्लोकः
#### मूलम्
पादुके चास्य राज्याय न्यासं दत्वा पुनःपुनः ।  
निवर्तयामास ततो भरतं भरताग्रजः ॥1.1.37॥

#### शब्दार्थः
भरताग्रजः Bharata's elder brother, Rama, राज्याय to rule the kingdom, अस्य to him, पादुके his own sandals, न्यासम् in deposit, as symbol of authority, दत्वा having given, ततः thereafter, पुनःपुनः repeatedly, भरतम् Bharata, निवर्तयामास persuaded him to return to the capital.

#### आङ्ग्लानुवादः
Having handed over his sandals to Bharata as symbol of authority for ruling the kingdom, Rama persuaded him again and again to return to the capital.



### श्लोकः
#### मूलम्
स काममनवाप्यैव रामपादावुपस्पृशन् ॥1.1.38॥  
नन्दिग्रामेऽकरोद्राज्यं रामागमनकाङ्क्षया ।

#### शब्दार्थः
सः Bharata, कामम् desire, अनवाप्यैव without fulfilling only, रामपादौ sandals of Rama, उपस्पृशन् touching with reverence, रामागमनकाङ्क्षया eagerly awaiting the return of Rama, नन्दिग्रामे in Nandigrama, राज्यम् अकरोत् ruled the kingdom.

#### आङ्ग्लानुवादः
Disaaponted in his mission to take Rama back, Bharata worshipped the sandals of Rama and ruled the kingdom from Nandigrama, awaiting his return.



### श्लोकः
#### मूलम्
गते तु भरते श्रीमान् सत्यसन्धो जितेन्द्रियः ॥1.1.39॥  
रामस्तु पुनरालक्ष्य नागरस्य जनस्य च ।  
तत्रागमनमेकाग्रो दण्डकान्प्रविवेश ह ॥1.1.40॥

#### शब्दार्थः
भरते when Bharata, गते तु had gone, श्रीमान् one possessing brightness, सत्यसन्धः steadfast in his vows, जितेन्द्रियः conquered the  senses, रामः तु Rama, नागरस्य जनस्य च of citydwelling citizens', पुनः again, तत्र in that Chitrakuta mountain, आगमनम् arrival, आलक्ष्य perceiving, एकाग्रः with undivided concentration of mind and resoluteness (to fulfill the promise given to his father), दण्डकान् Dandaka forest, प्रविवेश ह entered.

#### आङ्ग्लानुवादः
When Bharata departed, Sri Rama, a man of good fortune and steadfast in vows  one who had conquered under control perceiving that the citizens from Ayodhya would arrive there, entered the Dandaka forest with single minded determination (so that there would not be breach of his promise).



### श्लोकः
#### मूलम्
प्रविश्य तु महारण्यं रामो राजीवलोचनः ।  
विराधं राक्षसं हत्वा शरभङ्गं ददर्श ह ॥1.1.41॥  
सुतीक्ष्णं चाप्यगस्त्यं च अगस्त्यभ्रातरं तथा ।

#### शब्दार्थः
राजीवलोचनः lotuseyed, रामः Rama, महारण्यम् dreary forest (Dandakaranya) प्रविश्य तु having entered, विराधम् Viradha, राक्षसम् Rakshasa, हत्वा after slaying, शरभङ्गम् sage Sarabhanga, सुतीक्ष्णं च also sage Sutikshna, अगस्त्यं च sage Agastya, तथा and, अगस्त्यभ्रातरं च brother of  
sage Agastya, ददर्श ह saw.

#### आङ्ग्लानुवादः
Having entered the dense forest Dandaka, Rama slew the demon Viradha and saw the sages Sarabhanga, Sutikshna and Agastya with his brother.



### श्लोकः
#### मूलम्
अगस्त्यवचनाच्चैव जग्राहैन्द्रं शरासनम् ॥1.1.42॥  
खड्गं च परमप्रीतस्तूणी चाक्षयसायकौ ।

#### शब्दार्थः
अगस्त्यवचनात् च एव as directed by sage Agastya, ऐन्द्रम् given by Indra, शरासनम् bow, खड्गं च a sword, अक्षयसायकौ inexhaustible arrows, तूणी च and quivers, परमप्रीतः extremely delighted, जग्राह received.

#### आङ्ग्लानुवादः
As directed by sage Agastya, Rama received with extreme delight a bow, a sword and quivers with inexhaustible arrows, given by Indra to Agastya (to be passed on to  
Rama).



### श्लोकः
#### मूलम्
वसतस्तस्य रामस्य वने वनचरैस्सह ।  
ऋषयोऽभ्यागमन्सर्वे वधायासुररक्षसाम् ॥1.1.43॥

#### शब्दार्थः
तस्य रामस्य when Rama, वने in that forest (in the hermitage of sage Sarabhanga), वसतः was dwelling, सर्वे ऋषयः all the ascetics, वनचरैः सह along with those inhabiting the forest, असुररक्षसाम् asuras and rakshasas (seizing upon the lives), वधाय for destruction, अभ्यागमन् approached.

#### आङ्ग्लानुवादः
While Rama was dwelling in the forest (in the hermitage of sage Sarabhanga), all the ascetics along with others (sages) inhabiting the forest approached Rama requesting for the destruction of the asuras and rakshasas seizing upon their lives.



### श्लोकः
#### मूलम्
स तेषां प्रतिशुश्राव राक्षसानां तथा वने ॥1.1.44॥  
प्रतिज्ञातश्च रामेण वधस्संयति रक्षसाम् ।  
ऋषीणामग्निकल्पानां दण्डकारण्यवासिनाम् ॥1.1.45॥

#### शब्दार्थः
सः Rama, राक्षसानाम् for rakshsas (abode of), वने in that forest, तेषां to those asetics, तथा that prayer, प्रतिशुश्राव assented, ऋषीणाम् of the ascetics, अग्निकल्पानाम् in lustre resembling flaming fire, दण्डकारण्यवासिनाम् inhabitants of Dandakaranya, संयति in the battle, रक्षसाम् of rakshasas, वधश्च slaying also, रामेण by Rama, प्रतिज्ञातः was promised.

#### आङ्ग्लानुवादः
Rama promised those ascetics, who resembled flaming fire in lustre living in Dandakaranya inhabited by rakshasas to slay them.



### श्लोकः
#### मूलम्
तेन तत्रैव वसता जनस्थाननिवासिनी ।  
विरूपिता शूर्पणखा राक्षसी कामरूपिणी ॥1.1.46॥

#### शब्दार्थः
तत्रैव वसता while living in that place itself, तेन by Rama, जनस्थाननिवासिनी resident of  Janasthana area (of Dandakaranya), कामरूपिणी capable of assuming any form at will, राक्षसी शूर्पणखा female demon Surpanakha, विरूपिता was deformed.

#### आङ्ग्लानुवादः
During his stay there a demon called Surpanakha living in Janasthana (resting place for the army of Ravana in Dandakaranya) and capable of assuming any form at will was rendered deformed by Lakshmana.



### श्लोकः
#### मूलम्
ततश्शूर्पणखावाक्यादुद्युक्तान्सर्वराक्षसान् ।  
खरं त्रिशिरसं चैव दूषणं चैव राक्षसम् ॥1.1.47॥  
निजघान वने रामस्तेषां चैव पदानुगान् ।

#### शब्दार्थः
ततः thereafter, शूर्पणखावाक्यात् (instigated) by the words of Surpanakha, उद्युक्तान् ready for a battle, सर्वराक्षसान् all the rakshasas, खरम् एव Khara only, त्रिशिरसं च Trisira also, दूषणम् Dushana, राक्षसं च एव rakshasa also, तेषाम् their, पदानुगान् च एव followers also, रामः Rama, वने in the forest, निजघान killed.

#### आङ्ग्लानुवादः
Thereafter Rama killed in the fight all the rakshasas, Khara, Trisira, and Dushana with their followers in a battle who were instigated by  Surpanakha's words.



### श्लोकः
#### मूलम्
वने तस्मिन्निवसता जनस्थाननिवासिनाम् ॥1.1.48॥  
रक्षसां निहतान्यासन्सहस्राणि चतुर्दश ।

#### शब्दार्थः
तस्मिन् वने in that forest, निवसता by Rama who was living, जनस्थाननिवासिनाम् of the inhabitants of Janasthana, रक्षसाम् of rakshasas, चतुर्दशसहस्राणि fourteen thousand of them,  निहतानि आसन् were killed.

#### आङ्ग्लानुवादः
During his stay in that forest Rama killed fourteen thousand rakshasas who were inhabitants of Janasthana.



### श्लोकः
#### मूलम्
ततो ज्ञातिवधं श्रुत्वा रावणः क्रोधमूर्छितः ॥1.1.49॥  
सहायं वरयामास मारीचं नाम राक्षसम् ।

#### शब्दार्थः
ततः thereafter, रावणः Ravana, ज्ञातिवधम् slaughter of fellow rakshasas, श्रुत्वा having heard, क्रोधमूर्छितः became violent with anger, मारीचं नाम named Maricha, राक्षसम् rakshasa, सहायम् help, वरयामास sought for.

#### आङ्ग्लानुवादः
Having heard the slaughter of fellow rakshasa, Ravana became violent with anger and sought the help of a rakshasa named Maricha.



### श्लोकः
#### मूलम्
वार्यमाणस्सुबहुशो मारीचेन स रावणः ॥1.1.50॥  
न विरोधो बलवता क्षमो रावण तेन ते ।

#### शब्दार्थः
"रावण O Ravana, बलवता with that mighty and powerful (because of slaying of Khara etc. rakshasas), तेन with that Rama, विरोधः hostilities, ते to you, न क्षमः is not proper" in this way, मारीचेन by Maricha, सुबहुशः well in many ways, वार्यमाणः dissuaded, सः रावणः that Ravana.

#### आङ्ग्लानुवादः
Maricha repeatedly dissuaded him saying, 'O Ravana It  is not proper for you to enter into hostility with the  mighty and powerful Rama'.



### श्लोकः
#### मूलम्
अनादृत्य तु तद्वाक्यं रावणः कालचोदितः ॥1.1.51॥  
जगाम सह मारीचस्तस्याश्रमपदं तदा ।

#### शब्दार्थः
रावणः Ravana, कालचोदितः incited by destiny, तद्वाक्यम् those words, अनादृत्य तु disregarding, सहमारीचः followed by Maricha, तस्य आश्रमपदम् towards his hermitage, तदा then, जगाम went.

#### आङ्ग्लानुवादः
Disregarding his words Ravana incited by fate left for the hermitage of Rama along with Maricha.



### श्लोकः
#### मूलम्
तेन मायाविना दूरमपवाह्य नृपात्मजौ ॥1.1.52॥  
जहार भार्यां रामस्य गृध्रं हत्वा जटायुषम् ।

#### शब्दार्थः
मायाविना by the deceitful, तेन by him (Maricha), नृपात्मजौ princes (Rama and Lakshmana), दूरम् far away, अपवाह्य drawing them away, जटायुषम् Jatayu, गृध्रम् vulture, हत्वा having killed, रामस्य Rama's, भार्याम् wife, Sita, जहार carried away.

#### आङ्ग्लानुवादः
He with the help of deceitful Maricha drew the princes (Rama and Lakshmana) far away from their hermitage abducted Sita the wife of Rama and  slaughtered vulture Jatayu,



### श्लोकः
#### मूलम्
गृध्रं च निहतं दृष्ट्वा हृतां श्रुत्वा च मैथिलीम् ॥1.1.53॥  
राघवश्शोकसन्तप्तो विललापाकुलेन्द्रियः ।

#### शब्दार्थः
राघवः Rama, निहतम् struck down, गृध्रम् eagle Jatayu, दृष्ट्वा having seen, मैथिलीम् the  
princess of Mithila, Sita, हृताम् abducted, श्रुत्वा च having heard (from Jatayu), शोकसन्तप्तः distressed with grief, आकुलेन्द्रियः with obscured senses, विललाप bewailed.

#### आङ्ग्लानुवादः
Having seen and heard from the eagle Jatayu struck down by Ravana that Sita had been abducted Rama bewailed, choked with tears his senses dulled by distress.



### श्लोकः
#### मूलम्
ततस्तेनैव शोकेन गृध्रं दग्ध्वा जटायुषम् ॥1.1.54॥  
मार्गमाणो वने सीतां राक्षसं सन्ददर्श ह ।  
कबन्धन्नाम रूपेण विकृतं घोरदर्शनम् ॥1.1.55॥

#### शब्दार्थः
तेनैव शोकेन pervaded by that sorrow, ततः then, गृध्रं जटायुषम् vulture Jatayu, दग्ध्वा having  consigned to flames, वने in the forest, सीताम् Sita, मार्गमाणः wandering in search of, रूपेण in form, विकृतम् deformed, घोरदर्शनम् dreadful appearance, कबन्धन्नाम named Kabandha, राक्षसम् rakshasa, सन्ददर्श ह beheld.

#### आङ्ग्लानुवादः
Then he performed in the midst of tears the funeral rites of the vulture Jatayu. Wandering in search of Sita, he beheld a rakshasa named Kabandha who was dreadful, in deformed in appearance.



### श्लोकः
#### मूलम्
तं निहत्य महाबाहुर्ददाह स्वर्गतश्च  सः ।  
स चास्य कथयामास शबरीं धर्मचारिणीम् ॥1.1.56॥  
श्रमणीं धर्मनिपुणामभिगच्छेति राघव । 1151

#### शब्दार्थः
महाबाहुः mightyarmed Rama, तम् that Kabandha, निहत्य having killed, ददाह consigned him to flames, सः he (his soul), स्वर्गतश्च ascended heaven, स च Kabandha (while leaving for heavens), राघव O Raghava,  धर्मचारिणीम् performing religious duties, धर्मनिपुणाम् proficient in practising austerities duties, श्रमणीम् female ascetic, शबरीम् belonging to Sabara community, अभिगच्छ visit her, अस्य to Rama, इति कथयामास informed.

#### आङ्ग्लानुवादः
Mightyarmed Rama, having killed Kabandha, consigned his body to flames. While leaving for heavens he informed him saying, 'O Raghava, there is a female ascetic in Sabara community, performing religious duties and proficient in practising austerities. You may visit her'.



### श्लोकः
#### मूलम्
सोऽभ्यगच्छन्महातेजाश्शबरीं शत्रुसूदनः ॥1.1.57॥  
शबर्या पूजितस्सम्यग्रामो दशरथात्मजः ।

#### शब्दार्थः
महातेजाः possessing great splendour, शत्रुसूदनः destroyer of enemies, सः he, शबरीम् towards Sabari, अभ्यगच्छत् had gone, दशरथात्मजः son of Dasaratha, रामः Rama, शबर्या by  
Sabari, सम्यक् duly, पूजितः worshipped.

#### आङ्ग्लानुवादः
Rama son of Dasaratha, destroyer of enemies and possessing great splendour approached Sabari who duly worshipped him৷৷



### श्लोकः
#### मूलम्
पम्पातीरे हनुमता सङ्गतो वानरेण ह ॥1.1.58॥  
हनुमद्वचनाच्चैव सुग्रीवेण समागतः ।

#### शब्दार्थः
पम्पातीरे on the bank of Pampa, वानरेण with a monkey, हनुमता named Hanuman, सङ्गतः ह was united, हनुमद्वचनात् on the advice of Hanuman, सुग्रीवेण चैव by Sugriva also, समागतः was united.

#### आङ्ग्लानुवादः
On the bank of Pampa he met a monkey named Hanuman on whose advice he made friendship with Sugriva.



### श्लोकः
#### मूलम्
सुग्रीवाय च तत्सर्वं शंसद्रामो महाबलः ॥1.1.59॥  
आदितस्तद्यथावृत्तं सीतायाश्च विशेषतः ।

#### शब्दार्थः
महाबलः mighty and powerful, रामः Rama, आदितः right from the beginning, तत् सर्वम् all that story, विशेषतः particularly, सीतायाश्च Sita's, यथावृत्तं as it happened (abduction), सुग्रीवाय च to Sugriva, also to Hanuman, शंसत् related.

#### आङ्ग्लानुवादः
Mighty  Rama related to Sugriva all that had happened right from the beginning, more importantly Sita's abduction and also to Hanuman.



### श्लोकः
#### मूलम्
सुग्रीवश्चापि तत्सर्वं श्रुत्वा रामस्य वानरः ॥1.1.60॥  
चकार सख्यं रामेण प्रीतश्चैवाग्निसाक्षिकम् ।

#### शब्दार्थः
वानरः monkey, सुग्रीवः Sugriva, रामस्य Rama's, तत् सर्वम् all that story, श्रुत्वा having heard, प्रीतः pleased, अग्निसाक्षिकं चैव witnessed by Agni, god of fire, रामेण with Rama, सख्यं चकार, made a pact of friendship.

#### आङ्ग्लानुवादः
Hearing everything that story from Rama, Sugriva was very pleased and made a pact with Rama in the presence of Agni as witness.



### श्लोकः
#### मूलम्
ततो वानरराजेन वैरानुकथनं प्रति ॥1.1.61॥  
रामायावेदितं सर्वं प्रणयाद्दुःखितेन च ।

#### शब्दार्थः
ततः thereafter, दुःखितेन by him who was filled with sorrow, वानरराजेन by the king of  
monkeys, Sugriva, वैरानुकथनं प्रति his story about hostilities (with Vali), रामाय to Rama, सर्वम् entirely, प्रणयात् out of friendship, आवेदितम् was communicated.

#### आङ्ग्लानुवादः
Thereafter Sugriva, king of monkeys filled with sorrow narrated to Rama out of friendship the entire account of his hostilities (with Vali).



### श्लोकः
#### मूलम्
प्रतिज्ञातं च रामेण तदा वालिवधं प्रति ॥1.1.62॥  
वालिनश्च बलं तत्र कथयामास वानरः ।

#### शब्दार्थः
तदा then, रामेण by Rama, वालिवधं प्रति about slaying of Vali, प्रतिज्ञातम् vowed, तत्र there, वानरः Sugriva, वालिनः Vali's, बलम् च prowess, कथयामास described.

#### आङ्ग्लानुवादः
Then Rama vowed to slay Vali. The monkey (Sugriva) described about Vali's prowess to Rama.



### श्लोकः
#### मूलम्
सुग्रीवश्शङ्कितश्चासीन्नित्यं वीर्येण राघवे ॥1.1.63॥  
राघवप्रत्ययार्थं तु दुन्दुभेः कायमुत्तमम् ।  
दर्शयामास सुग्रीवो महापर्वतसन्निभम् ॥1.1.64॥

#### शब्दार्थः
सुग्रीवश्च Sugriva also, राघवे in Rama's, वीर्येण prowess, नित्यम् always, शङ्कितः आसीत् had a doubt, सुग्रीवः Sugriva, राघवप्रत्ययार्थम् with a view to get convinced about Rama, दुन्दुभेः rakshasa named Dundubhi, महापर्वतसन्निभम् resembling a high mountain, उत्तमं कायम्  huge  body, दर्शयामास showed.

#### आङ्ग्लानुवादः
Doubtful of the prowess Sugriva of Rama Sugriva inorder to get convinced showed him the huge (dead) body of Dundubhi resembling a big mountain.



### श्लोकः
#### मूलम्
उत्स्मयित्वा महाबाहुः प्रेक्ष्य चास्थि महाबलः ।  
पादाङ्गुष्ठेन चिक्षेप सम्पूर्णं दशयोजनम् ॥1.1.65॥

#### शब्दार्थः
महाबलः one endowed with strength, महाबाहुः strongarmed (Rama), अस्थि skeleton, प्रेक्ष्य having looked, उत्स्मयित्वा smiling at a depth for a while, पादाङ्गुष्ठेन with the great toe of the foot, सम्पूर्णं completely, दशयोजनम् to a distance of ten yojanas (eighty miles), चिक्षेप kicked off.

#### आङ्ग्लानुवादः
The strongarmed Rama, who was endowed with great strength looked at the skeleton and smiled within himself for a while. He kicked off the skeleton with the great toe of his foot completely to a full distance of ten yojanas (eighty miles).



### श्लोकः
#### मूलम्
बिभेद च पुनस्सालान्सप्तैकेन महेषुणा ।  
गिरिं रसातलं चैव जनयन्प्रत्ययं तथा ॥1.1.66॥

#### शब्दार्थः
तथा then, पुनश्च again, प्रत्ययम् confidence, जनयन् creating, एकेन with one, महेषुणा mighty shaft, सप्त सालान् seven palmyra trees, गिरिम् a mountain, रसातलं चैव Rasatala (one of  the seven lower worlds under the earth), बिभेद penetrated.

#### आङ्ग्लानुवादः
Again inorder to create confidence (in Sugriva), he released a single mighty shaft which penetrated seven palmyra trees, a mountain and the Rasatala.



### श्लोकः
#### मूलम्
ततः प्रीतमनास्तेन विश्वस्तस्स महाकपिः ।  
किष्किन्धां रामसहितो जगाम च गुहां तदा ॥1.1.67॥

#### शब्दार्थः
ततः thereafter, तेन by that act, प्रीतमनाः well pleased, स महाकपिः that mighty monkey Sugriva, विश्वस्तः च was convinced, रामसहितः together with Rama, तदा then, गुहाम् a cave,  किष्किन्धाम् city of Kishkindha, जगाम approached.

#### आङ्ग्लानुवादः
Pleased with Rama's action and convinced of his prowess he left thereafter with Rama he left for Kishkindha which was like a cave.



### श्लोकः
#### मूलम्
ततोऽगर्जद्धरिवरः सुग्रीवो हेमपिङ्गलः ।  
तेन नादेन महता निर्जगाम हरीश्वरः ॥1.1.68॥

#### शब्दार्थः
ततः then, हरिवरः best of monkeys, हेमपिङ्गलः yellowish hued like gold, सुग्रीवः Sugriva, अगर्जत् roared, तेन महता with great, नादेन voice, हरीश्वरः lord of monkeys (Vali), निर्जगाम came out.

#### आङ्ग्लानुवादः
On entering the city of Kishkindha, Sugriva the best of monkeys of reddish yellow hue roared with a great voice. There upon Vali, the lord of monkeys came out (of the cave).



### श्लोकः
#### मूलम्
अनुमान्य तदा तारां सुग्रीवेण समागतः ।  
निजघान च तत्रैनं शरेणैकेन राघवः ॥1.1.69॥

#### शब्दार्थः
तदा then, ताराम् Tara (Vali's wife), अनुमान्य having convinced, सुग्रीवेण Sugriva, समागतः joined (entered into a combat), राघवः Raghava, तत्र there, एनम् him, एकेन with one, शरेण च single shaft, निजघान killed.

#### आङ्ग्लानुवादः
After convincing his wife Tara, who was dissuading from this, Vali entered into a combat with Sugriva. There, Rama killed Vali with a single shaft.



### श्लोकः
#### मूलम्
ततस्सुग्रीववचनाद्धत्वा वालिनमाहवे ।  
सुग्रीवमेव तद्राज्ये राघवः प्रत्यपादयत् ॥1.1.70॥

#### शब्दार्थः
राघवः Rama, सुग्रीववचनात् in compliance with the words of Sugriva, वालिनम् Vali, आहवे in the battle, हत्वा having killed, ततः thereafter, तद्राज्ये in that kingdom of Vali, सुग्रीवमेव Sugriva itself, प्रत्यपादयत् proposed (installed).

#### आङ्ग्लानुवादः
After he killed Vali in the combat in compliance with the words of Sugriva, Rama installed Sugriva as  king.



### श्लोकः
#### मूलम्
स च सर्वान्समानीय वानरान्वानरर्षभः ।  
दिशः प्रस्थापयामास दिदृक्षुर्जनकात्मजाम् ॥1.1.71॥

#### शब्दार्थः
सः वानरर्षभः च the best of monkeys, Sugriva, जनकात्मजाम् Janaka's daughter, Sita, दिदृक्षुः desirous of seeing, सर्वान् all, वानरान् monkey forces, समानीय after summoning, दिशः in various directions, प्रस्थापयामास despatched.

#### आङ्ग्लानुवादः
The best of monkeys (Sugriva) gathered his monkey forces and despatched them in various directions in search of Janaka's daughter (Sita).



### श्लोकः
#### मूलम्
ततो गृध्रस्य वचनात्सम्पातेर्हनुमान्बली।  
शतयोजनविस्तीर्णं पुप्लुवे लवणार्णवम्॥1.1.72॥

#### शब्दार्थः
ततः thereafter, बली हनुमान् mighty Hanuman, सम्पातेः Sampathi's, गृध्रस्य vulture's, वचनात् in accordance with suggestion, शतयोजनविस्तीर्णम् extending over a hundred yojanas (about 800 miles), लवणार्णवम् saltsea, पुप्लुवे leapt over.

#### आङ्ग्लानुवादः
At the suggestion of the vulture, Sampathi mighty Hanuman leapt over the saltocean extending over a hundred yojanas.



### श्लोकः
#### मूलम्
तत्र लङ्कां समासाद्य पुरीं रावणपालिताम् ।  
ददर्श सीतां ध्यायन्तीमशोकवनिकां गताम् ॥1.1.73॥

#### शब्दार्थः
रावणपालिताम् ruled by Ravana, लङ्काम् पुरीम् city of Lanka, समासाद्य having reached, तत्र there, अशोकवनिकाम् गताम् who had gone to Ashoka garden, ध्यायन्तीम् contemplating (on Rama), सीताम् Sita, ददर्श found.

#### आङ्ग्लानुवादः
Hanuman arrived at the city of Lanka ruled by Ravana and found Sita in the Ashoka garden meditating on Rama.



### श्लोकः
#### मूलम्
निवेदयित्वाऽऽभिज्ञानं प्रवृत्तिं च निवेद्य च ।  
समाश्वास्य च वैदेहीं मर्दयामास तोरणम् ॥1.1.74॥

#### शब्दार्थः
अभिज्ञानम् as token of recognition (Rama's ring), निवेदयित्वा having presented, प्रवृत्तिं च the entire account, निवेद्य च having related, वैदेहीम् daughter of the king of Videha with its capital at Mithila, Sita, समाश्वास्य having consoled, तोरणम् outer gate of the garden, मर्दयामास crushed.

#### आङ्ग्लानुवादः
Hanuman delivered Rama's ring to Sita as a token of recognition, related the whole story and consoled her. He then crushed the arch (of the outer gate of the garden) before leaving.



### श्लोकः
#### मूलम्
पञ्च सेनाग्रगान्हत्वा सप्तमन्त्रिसुतानपि ।  
शूरमक्षं च निष्पिष्य ग्रहणं समुपागमत् ॥1.1.75॥

#### शब्दार्थः
पञ्च सेनाग्रगान् five commanders, सप्त मन्त्रिसुतानपि seven sons of counsellors, हत्वा having killed, शूरम् valiant, अक्षं च Akshaya Kumara, son of Ravana, निष्पिष्य having stamped, ग्रहणम् समुपागमत् got caught, to be taken as captive.

#### आङ्ग्लानुवादः
After killing five commanders, seven sons of the counsellors, stamping out valiant Akshayakumara, the son of Ravana, Hanuman got himself captured (to be taken as captive).



### श्लोकः
#### मूलम्
अस्त्रेणोन्मुक्तमात्मानं ज्ञात्वा पैतामहाद्वरात् ।  
मर्षयन्राक्षसान्वीरो यन्त्रिणस्तान्यदृच्छया ॥1.1.76॥  
ततो दग्ध्वा पुरीं लङ्कामृते सीतां च मैथिलीम् ।  
रामाय प्रियमाख्यातुं पुनरायान्महाकपिः ॥1.1.77॥

#### शब्दार्थः
वीरः mighty warrior, महाकपिः great monkey, Hanuman, पैतामहात् by Brahma's, वरात् boon, आत्मानम् his own self, अस्त्रेण by the weapon (given by Brahma), उन्मुक्तम् released, ज्ञात्वा coming to know, यदृच्छया casually (in the expectation of his another objective of seeing Ravana), यन्त्रिणः restrained by ropes, तान् राक्षसान् those rakshasas, मर्षयन् while enduring, ततः after completion of that act, मैथिलीम् सीतां ऋते except Sita (Mythili), लङ्कां पुरीम् the city of Lanka, दग्ध्वा having burnt, रामाय for Rama, प्रियम् welcome tidings, आख्यातुम् to deliver, पुनः आयात् returned again.

#### आङ्ग्लानुवादः
The heroic Hanuman came to know that he could be released from the entanglements of the weapon granted to him through a boon by Brahma. He allowed himself to be restrained by the rakshasas with the ropes for the sake of achieving his other objective of seeing Ravana. Thereafter, he burnt the whole of Lanka except the place where Sita was and returned to deliver the good news to Rama.



### श्लोकः
#### मूलम्
सोऽधिगम्य महात्मानं कृत्वा रामं प्रदक्षिणम् ।  
न्यवेदयदमेयात्मा दृष्टा सीतेति तत्त्वतः ॥1.1.78॥

#### शब्दार्थः
अमेयात्मा possessing boundless intellect, सः he (Hanuman), महात्मानम् highly courageous, रामम् Rama, अधिगम्य having reached, प्रदक्षिणम् circumambulation, कृत्वा having made, दृष्टा seen, सीता Sita, इति in this manner, तत्त्वतः truthfully, न्यवेदयत् informed.

#### आङ्ग्लानुवादः
Reaching Rama the great Hanuman gifted with boundless intellect circumambulated him and infact informed him that he had seen Sita.



### श्लोकः
#### मूलम्
ततस्सुग्रीवसहितो गत्वा तीरं महोदधेः ।  
समुद्रं क्षोभयामास शरैरादित्यसन्निभैः ॥1.1.79॥

#### शब्दार्थः
ततः thereafter, सुग्रीवसहितः together with Sugriva, महोदधेः तीरम् shore of mighty ocean, गत्वा having reached, आदित्यसन्निभैः resembling sharp and hot rays of sun, शरैः with shafts, समुद्रम् Samudra, lord of the waters, क्षोभयामास agitated.

#### आङ्ग्लानुवादः
Thereafter, Rama reached the shore of the ocean together with Sugriva and saw the ocean agitated with shafts burning like the Sun.



### श्लोकः
#### मूलम्
दर्शयामास चात्मानं समुद्रस्सरितां पतिः ।  
समुद्रवचनाच्चैव नलं सेतुमकारयत् ॥1.1.80॥

#### शब्दार्थः
सरितां पतिः lord of rivers, समुद्रः Samudra, आत्मानम् in his own form, दर्शयामास appeared (to Rama), समुद्रवचनात् च एव on the advice of Samudra , नलम् through Nala, सेतुम् a bridge, अकारयत् got it built.

#### आङ्ग्लानुवादः
Samudra, lord of rivers, (afraid of Rama's anger) and having appeared in his own form, and on his advice got a bridge built with the help of Nala.



### श्लोकः
#### मूलम्
तेन गत्वा पुरीं लङ्कां हत्वा रावणमाहवे ।  
रामः सीतामनुप्राप्य परां व्रीडामुपागमत् ॥1.1.81॥

#### शब्दार्थः
रामः Rama, तेन through that bridge, लङ्कापुरीं city of Lanka, गत्वा having reached, आहवे in the battle, रावणम् Ravana, हत्वा after slaying, सीताम् Sita, प्राप्य having recovered, अनु thereafter, पराम् great, व्रीडाम् embarassment, उपागमत् experienced (pursuant to her stay in others' house for a long time).

#### आङ्ग्लानुवादः
Rama entered the city of Lanka by means of that bridge, killed Ravana in the battle  
and recovered Sita. Thereafter he felt greatly embarassed (for accepting his wife who had stayed in an others.



### श्लोकः
#### मूलम्
तामुवाच ततो रामः परुषं जनसंसदि ।  
अमृष्यमाणा सा सीता विवेश ज्वलनं सती ॥1.1.82॥

#### शब्दार्थः
ततः for that reason, रामः Rama, जनसंसदि in the assembly of men, ताम् about Sita, परुषम् harsh words, उवाच spoke, सती chaste, सा सीता Sita, अमृष्यमाणा incapable of enduring those words, ज्वलनं विवेश entered flaming fire.

#### आङ्ग्लानुवादः
Rama spoke harsh words about Sita in the assembly. Sita, incapable of enduring such words, entered fire.



### श्लोकः
#### मूलम्
ततोऽग्निवचनात्सीतां ज्ञात्वा विगतकल्मषाम् ।  
बभौ रामस्सम्प्रहृष्टः पूजितस्सर्वदैवतैः ॥1.1.83॥

#### शब्दार्थः
ततः thereafter, अग्निवचनात् because of the testimony of firegod, सीताम् Sita, विगतकल्मषाम् sinless, ज्ञात्वा having known, रामः Rama, सम्प्रहृष्टः exceedingly pleased, सर्वदैवतैः by all gods, पूजितः was adored,  बभौ shone.

#### आङ्ग्लानुवादः
With the of testimony of the firegod, Rama was exceedingly pleased to know that Sita was sinless. All the gods adored him.



### श्लोकः
#### मूलम्
कर्मणा तेन महता त्रैलोक्यं सचराचरम् ।  
सदेवर्षिगणं तुष्टं राघवस्य महात्मनः ॥1.1.84॥

#### शब्दार्थः
महात्मनः of highly courageous, राघवस्य Rama's, तेन महता कर्मणा by that great act, सचराचरम् all the animate and inanimate beings, सदेवर्षिगणम् including  groups of gods and sages, त्रैलोक्यम् in three worlds, तुष्टम् wellpleased.

#### आङ्ग्लानुवादः
All the animate and inanimate beings, gods and sages in the three worlds were very pleased at this noble deed of the great Rama.



### श्लोकः
#### मूलम्
अभिषिच्य च लङ्कायां राक्षसेन्द्रं विभीषणम् ।  
कृतकृत्यस्तदा रामो विज्वरः प्रमुमोद ह ॥1.1.85॥

#### शब्दार्थः
रामः Rama, विभीषणम् Vibhisana, राक्षसेन्द्रम् king of rakshasas, लङ्कायाम् in the city of Lanka, अभिषिच्य coronated, तदा then, कृतकृत्यः having accomplished his objective, विज्वरः free from distress, प्रमुमोद ह was exceedingly rejoiced.

#### आङ्ग्लानुवादः
After coronating the rakshasa chief Vibhishana in the city of Lanka, Rama free from distress, exceedingly rejoiced after having accomplished his objective.



### श्लोकः
#### मूलम्
देवताभ्यो वरं प्राप्य समुत्थाप्य च वानरान् ।  
अयोध्यां प्रस्थितो रामः पुष्पकेण सुहृद्वृतः ॥1.1.86॥

#### शब्दार्थः
रामः Rama, देवताभ्यः from devatas, वरम् boon, प्राप्य having obtained, वानरान् monkeys fallen in the battle, समुत्थाप्य च revived, सुहृद्वृतः accompanied by friends, पुष्पकेण by  Pushpaka, the aerial car, अयोध्याम् Ayodhya, प्रस्थितः set out.

#### आङ्ग्लानुवादः
Having obtained a boon from the devatas (who had come to see him) Rama, revived all monkeys (fallen in the battle) and set out for Ayodhya accompanied by friends in the  pushpaka (aerial car).



### श्लोकः
#### मूलम्
भरद्वाजाश्रमं गत्वा रामस्सत्यपराक्रमः ।  
भरतस्यान्तिकं रामो हनूमन्तं व्यसर्जयत् ॥1.1.87॥

#### शब्दार्थः
सत्यपराक्रमः steadfast in truth, रामः delightful to everybody, भरद्वाजाश्रमम् hermitage of Bharadwaja, गत्वा having gone, भरतस्यान्तिकम् to the presence of Bharata, हनूमन्तम् Hanuman, रामः Rama, व्यसर्जयत् despatched.

#### आङ्ग्लानुवादः
Rama who was a delight of all whose strength lies in truth went to the hermitage of Bharadwaja (as promised) and  despatched Hanuman to Bharata as his messenger.



### श्लोकः
#### मूलम्
पुनराख्यायिकां जल्पन्सुग्रीवसहितश्च सः ।  
पुष्पकं तत्समारुह्य नन्दिग्रामं ययौ तदा ॥1.1.88॥

#### शब्दार्थः
पुनः again, सुग्रीवसहितः accompanied by Sugriva, सः Rama, आख्यायिकाम् recalling earlier incidents, जल्पन् conversing with each other, तदा then, तत् पुष्पकं समारुह्य mounting on that Pushpaka, नन्दिग्रामम् to Nandigrama,  ययौ departed.

#### आङ्ग्लानुवादः
Again accompanied by Sugriva and recalling earlier incidents and after both of them discussed with each other, Rama departed to Nandigrama riding that pushpaka chariot.



### श्लोकः
#### मूलम्
नन्दिग्रामे जटां हित्वा भ्रातृभिस्सहितोऽनघः ।  
रामस्सीतामनुप्राप्य राज्यं पुनरवाप्तवान् ॥1.1.89॥

#### शब्दार्थः
अनघः sinless, रामः Rama, नन्दिग्रामे in Nandigrama, भ्रातृभिः सहितः along with his brothers,  
जटाम् matted lock, हित्वा shedding, सीताम् Sita, अनुप्राप्य having regained, राज्यम् kingdom, पुनः again, अवाप्तवान् got (back).

#### आङ्ग्लानुवादः
At Nandigrama sinless Rama arrived, met his brothers. They shed their  matted locks. With  Sita  restored  he regained his kingdom.



### श्लोकः
#### मूलम्
प्रहृष्टमुदितो लोकस्तुष्टः पुष्टस्सुधार्मिकः ।  
निरामयो ह्यरोगश्च दुर्भिक्षभयवर्जितः ॥1.1.90॥

#### शब्दार्थः
लोकः entire world, प्रहृष्टमुदितः rejoiced with happiness, तुष्टः contended (because of fulfillment of their desire), पुष्टः grown in strength because of happiness,  सुधार्मिकः with righteousness, निरामयः without sufferings or agonies, अरोगः without diseases,  दुर्भिक्षभयवर्जितः च and without fear of  famine.

#### आङ्ग्लानुवादः
The entire world rejoiced with happiness with their desire fulfilled they were content.  All people were following the path of righteousness. There was no fear of sufferings or agonies, diseases or famine.



### श्लोकः
#### मूलम्
न पुत्रमरणं किञ्चिद्द्रक्ष्यन्ति पुरुषाः क्वचित् ।  
नार्यश्चाविधवा नित्यं भविष्यन्ति पतिव्रताः ॥1.1.91॥

#### शब्दार्थः
पुरुषाः men, क्वचित् any where, किञ्चित् even little, पुत्रमरणम् death of ones's own son, न द्रक्ष्यन्ति will not see, नार्यश्च women, अविधवाः will not be widowed, नित्यम् always, पतिव्रताः भविष्यन्ति will be devoted to their husbands.

#### आङ्ग्लानुवादः
During the period of Rama's rule, no where  would men witness the death of their sons or women widowed. They would ever remain chaste and devoted to their husbands.



### श्लोकः
#### मूलम्
न चाग्निजं भयं किञ्चिन्नाप्सु मज्जन्ति जन्तवः ।  
न वातजं भयं किञ्चिन्नापि ज्वरकृतं तथा ॥1.1.92॥  
न चापि क्षुद्भयं तत्र न तस्करभयं तथा ।

#### शब्दार्थः
तत्र in that kingdom of Rama, अग्निजं भयम् fear due to fire, किञ्चित् न not even little, जन्तवः creatures, अप्सु in water, न मज्जन्ति will not be drowned, वातजं भयम् danger due to wind, किञ्चित् न not even little, तथा and, ज्वरकृतम् अपि न also no fear from fever, न क्षुद्भयम् अपि no fear from hunger, तथा and, तस्करभयं न no fear from thieves.

#### आङ्ग्लानुवादः
There (in the kingdom of Rama) was no fear of fire, water, wind, disease, hunger and also theft.



### श्लोकः
#### मूलम्
नगराणि च राष्ट्राणि धनधान्ययुतानि च ॥1.1.93॥  
नित्यं प्रमुदितास्सर्वे यथा कृतयुगे तथा ।

#### शब्दार्थः
नगराणि च cities, राष्ट्राणि च villages, धनधान्ययुतानि rich in food grains and wealth, यथा कृतयुगे as in kritayuga, तथा in the same way, सर्वे all, नित्यम् ever,  प्रमुदिताः were happy.

#### आङ्ग्लानुवादः
All the cities and villages were affluent with wealth and food grains. People lived  
happily as though they lived in Kritayuga.



### श्लोकः
#### मूलम्
अश्वमेधशतैरिष्ट्वा तथा बहुसुवर्णकैः ॥1.1.94॥  
गवां कोट्ययुतं दत्वा ब्रह्मलोकं प्रयास्यति ।  
असंख्येयं धनं दत्वा ब्राह्मणेभ्यो महायशाः ॥1.1.95॥

#### शब्दार्थः
महायशाः highly renowned, अश्वमेधशतैः by hundreds of Aswamedha sacrifices, तथा and  बहुसुवर्णकैः Bahusuvarnaka sacrifices (where gold is given as charity on large scale),  
इष्ट्वा satisfying the gods, गवाम् cows, कोट्ययुतम् hundreds of thousands, दत्वा having bestowed, असंख्येयम् countless, धनम् wealth, ब्राह्मणेभ्यः for brahmins, दत्वा having bestowed, ब्रह्मलोकं प्रयास्यति will proceed to Brahmaloka.

#### आङ्ग्लानुवादः
Highly renowned Rama, having satisfied the gods with the performance of a hundred of aswamedhas and many suvarnakas  bestowing hundreds of thousands of cows and immense wealth on the brahmins, will return to Brahmaloka.



### श्लोकः
#### मूलम्
राजवंशान्शतगुणान्स्थापयिष्यति राघवः ।  
चातुर्वर्ण्यं च लोकेऽस्मिन् स्वे स्वे धर्मे नियोक्ष्यति ॥1.1.96॥

#### शब्दार्थः
राघवः Rama, अस्मिन् लोके in this world, शतगुणान् hundred times, राजवंशान् royal dynasties, स्थापयिष्यति will establish, चातुर्वर्ण्यम् four castes, स्वे स्वे in their respective, धर्मे duties, नियोक्ष्यति will employ.

#### आङ्ग्लानुवादः
Rama will establish hundredfold royal dynasties and employ the four castes to do their respective duties, in this world.



### श्लोकः
#### मूलम्
दशवर्षसहस्राणि दशवर्षशतानि च ।  
रामो राज्यमुपासित्वा ब्रह्मलोकं प्रयास्यति ॥ 1.1.97॥

#### शब्दार्थः
रामः Rama, दशवर्षसहस्राणि for ten thousand years, दशवर्षशतानि च ten hundred years, राज्यम्  
kingdom, उपासित्वा reigning, ब्रह्मलोकम् Brahmaloka, प्रयास्यति will attain.

#### आङ्ग्लानुवादः
Rama, reigning the kingdom for eleven thousand years, will attain Brahmaloka.



### श्लोकः
#### मूलम्
इदं पवित्रं पापघ्नं पुण्यं वेदैश्च सम्मितम् ।  
यः पठेद्रामचरितं सर्वपापैः प्रमुच्यते ॥1.1.98॥

#### शब्दार्थः
इदं रामचरितम् this story of Rama, पवित्रम् sacred, पापघ्नम् destroyer of sins, पुण्यम् auspicious, वेदैः by vedas, सम्मितं च equal to, यः who, पठेत् reads, सर्वपापैः from all sins, प्रमुच्यते will be released.

#### आङ्ग्लानुवादः
This story of Rama is sacred and holy. It destroys sins and is equal to the Vedas. Whosoever reads it will be freed from all sins.



### श्लोकः
#### मूलम्
एतदाख्यानमायुष्यं पठन्रामायणं नरः ।  
सपुत्रपौत्रस्सगणः प्रेत्य स्वर्गे महीयते ॥ 1.1.99॥

#### शब्दार्थः
एतद् रामायणम् this Ramayana, आख्यानम् true meaning, आयुष्यम् longevity, पठन् reading, नरः men, सपुत्रपौत्रः with sons and grandsons, सगणः with servants and relations, प्रेत्य after death, स्वर्गे in heavens, महीयते worshipped.

#### आङ्ग्लानुवादः
This story of Ramayana enhances longevity of those who read it and recite it. They will be worshipped in heavens after their death along with their sons and grandsons, servants and relations.



### श्लोकः
#### मूलम्
पठन्द्विजो वागृषभत्वमीयात्  
स्यात्क्षत्रियो भूमिपतित्वमीयात् ।  
वणिग्जनः पण्यफलत्वमीयात्  
जनश्च शूद्रोऽपि महत्वमीयात् ॥1.1.100॥

#### शब्दार्थः
पठन् जनः People by  reading this, द्विजः स्यात् if he is a brahmin, वागृषभत्वम् proficient in the eighteen branches of learning, ईयात् attains, क्षत्रियः kshatriya, भूमिपतित्वम् lordship over landed possessions, ईयात् gets, वणिग्जनः vaisya, पण्यफलत्वम् fruits of his merit, ईयात् gets, जनश्च men, शूद्रोऽपि sudra also, महत्वम् greatness, ईयात् attains.

#### आङ्ग्लानुवादः
A brahmin becomes proficient in the eighteen branches of learning a kshatriya gets lordship over landed possessions a vaisya gets the fruits of his business and sudra also attains greatness  by reading Ramayana".  

### समाप्तिः
 श्रीमद्रामायणे वाल्मीकीय आदिकाव्ये बालकाण्डे (श्रीमद्रामायणकथासङ्क्षेपो नाम) प्रथमः सर्गः॥  
Thus ends the first sarga of Balakanda of the holy Ramayana in synopsis of the first epic composed by sage Valmiki.

</details>
</div>
<div class="js_include collapsed" newlevelforh1="2" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/1_bAlakANDam/01-kathAmukham/001_sanxeparAmAyaNam.md">
<details><summary><h2>भूषणम् ...{Loading}...</h2></summary>


तत्र प्रथमसर्गेण विषयप्रयोजने दर्शयति। तत्र च
"तद्विद्धि प्रणिपातेन परिप्रश्नेन सेवया" इति वेदान्तरहस्यस्य
प्रश्नपूर्वकं ज्ञेयत्वविधानात् "नापृष्टः कस्यचिद्ब्रूयात्"
इत्यपृष्टोत्तरस्य प्रत्यादिष्टत्वाच्च प्रश्नमाविष्करोत्यादितः
पञ्चश्लोक्या  ॥



तपःस्वाध्यायनिरतं तपस्वी वाग्विदां वरम् ।  

नारदं परिपप्रच्छ वाल्मीकिर्मुनिपुङ्गवम्  ॥  १।१।१  ॥   

अथ प्रारिप्सितस्य ग्रन्थस्य निष्प्रत्यूहपरिपूरणाय प्रचयगमनाय च
गुरुनमस्कारं देवतानमस्कारं च विदधाति तपस्स्वाध्यायेति । तत्र
"आचार्याद्ध्येव विद्या विदिता साधिष्ठं प्रापत्" "आचार्यवान् पुरुषो वेद"
इत्यादिश्रुत्या
सदाचार्योपदेशस्यैवातिशयावहत्वात्स्वगुरोराचार्यलक्षणपूर्तिं दर्शयति
द्वितीयान्तपदैः । तत्र वेदसम्पन्नत्वमाह तपःस्वाध्यायनिरतमिति । तपश्च
स्वाध्यायश्च तपःस्वाध्यायौ "अल्पाच्तरम्" इति तपःशब्दस्य पूर्वनिपातः ।
तपः चान्द्रायणादि, स्वाध्यायो वेदः । "स्वाध्यायो वेदतपसोः" इति वैजयन्ती
। तयोर्निरतं निरन्तरासक्तम् । आवश्यकत्वादेतदुभयमुक्तम् । तदाह मनुः "तपो
विद्या च विप्रस्य निःश्रेयसकरं परम् । तपसा कल्मषं हन्ति विद्यया
ज्ञानमश्नुते" इति । यद्वा तपो ज्ञानम् । "तप आलोचने"
इत्यस्माद्धातोरसुन्प्रत्ययः । श्रुतिश्चात्र भवति "यस्य ज्ञानमयं तपः" इति
। योग इति यावत् । स्वाध्यायो वेदः तयोर्निरतम् । "स्वाध्यायाद्योगमासीत
योगात्स्वाध्यायमावसेत् । स्वाध्याययोगसम्पत्त्या गमिष्यति परां गतिम्  ॥ "
इत्युक्तप्रकारेण सक्तमित्यर्थः। यद्वा तपो वेदः, "तपो हि स्वाध्यायः" इति
श्रुतेः। स्वाध्यायो जपः। "स्वाध्यायो वेदजपयोः" इत्युक्तेः। तत्र निरतम्।
"स्वाध्यायान्मा प्रमदः। वेदमेव जपेन्नित्यम्" इत्युक्तरीत्या
सक्तमित्यर्थः। यद्वा तपो ब्रह्म "ब्रह्मैतदुपास्वैतत्तपः" इति श्रुतेः।
तपःप्रधानः स्वाध्यायस्तपःस्वाध्यायः। शाकपार्थिवादित्वान्मध्यमपदलोपी
समासः। वेदान्त इति यावत्, तत्र निरतम्। "स्वाध्यायप्रवचनाभ्यां न
प्रमदितव्यम्" इत्युक्तरीत्याध्ययनादिपरमित्यर्थः। यद्वा तपो व्याकरणम्।
तथोक्तं वाक्यपदीये "आसन्नं ब्रह्मणस्तस्य तपसामुत्तमं तपः। प्रथमं
छन्दसामङ्गमाहुर्व्याकरणं बुधाः  ॥ " इति, तदितरेषामङ्गानामुपलक्षणम् ।
तत्सहितः स्वाध्यायः तपःस्वाध्यायः तत्र निरतम्, साङ्गवेदाध्यायिनमित्यर्थः
। यद्वा तपः स्वं यस्यासौ तपःस्वः, अध्यायो वेदः "इङ् अध्ययने"
इत्यस्माद्धातोः "अध्यायन्याय " इत्यादिना निपातनात् । अत एव "स्वाध्यायो
ऽध्येतव्यः" इत्यत्र स्वस्य  

अध्यायः स्वाध्यायः, स्वशाखेत्याचार्यैर्व्याख्यातम् । तत्र निरतो
ऽध्यायनिरतः । तपःस्वश्चासावध्यायनिरतश्च तपःस्वाध्यायनिरतः इति कर्मधारयः,
तम् । यद्वा तपो ब्रह्म, तद्रूपः  

स्वाध्यायः तपःस्वाध्यायः तस्मिन् निरतम्, सामगानलोलमित्यर्थः । "वेदानां
सामवेदो ऽस्मि" इति भगवता गीतत्वात् । एवं वेदाध्ययनमुक्तम्  ॥   

अथ "यदधीतमविज्ञातं निगदेनैव शब्द्यते । अनग्नाविव शुष्कैधो न तज्ज्वलति
कर्हिचित्  ॥ " इति केवलाध्ययनस्य निन्दितत्वात्तदर्थज्ञत्वमाह वाग्विदां
वरमिति। वाग् वेदः। "अनादिनिधना ह्येषा वागुत्सृष्टा स्वयम्भुवा" इति
वाक्शब्दस्य वेदे प्रयोगात्। तां विदन्ति जानन्तीति वाग्विदः वेदार्थज्ञाः
तेषां मध्ये परं श्रेष्ठम्। निर्द्धारणे षष्ठी। यद्वा वाक् व्याकरणम्।
"यश्च व्याकुरुते वाचम्। वाग्योगविद्दुष्यति चापशब्दैः" इत्यादौ
व्याकरणपर्यायत्वेन शिष्टैर्व्यवहृतत्वात्। एतदङ्गान्तराणामुपलक्षणम्,
षडङ्गविदामग्रेसरमित्यर्थः। एतेन वेदार्थाभिज्ञत्वमर्थसिद्धम्। यद्वा
वाग्विदः यावद्विवक्षितार्थप्रतिपादनक्षमशब्दप्रयोगविदः, तेषां वरम्।
पूर्वं वेदाध्ययनमुक्तम्, अत्र तदध्यापनम्। यद्वा गोबलीवर्दन्यायेन वाचः
वेदव्यतिरिक्तानि शास्त्राणि, तद्विदां वरम्। अनेन
चतुर्दशविद्यास्थानवेदित्वमुक्तम्। यद्वा भूमविद्योपक्रमे नारदेनात्मनः
सर्वविद्याभिज्ञत्वमुक्तम्। "ऋग्वेदं भगवोऽध्येमि यजुर्वेदं सामवेदमाथर्वणं
चतुर्थमितिहासपुराणं पञ्चमं वेदानां वेदं पित्र्यं राशिं दैवं निधिः
वाकोवाक्यमेकायनं देवविद्यां ब्रह्मविद्यां भूतविद्यां क्षत्रविद्यां
नक्षत्रविद्यां सर्पदेवजनविद्यामेतद्भगवोऽध्येमि" इति। तदिदमुच्यते
वाग्विदां वरमिति। यद्वा वाक् सरस्वती "गीर्वाग्वाणी सरस्वती" इति वचनात्।
तया विद्यन्ते लभ्यन्त इति वाग्विदः सरस्वतीपुत्रा मरीच्यादयः। "विद्लृ
लाभे" इत्यस्माद्धातोः कर्मणि क्विप्। भगवद्भक्ततया तेषां वरम्।
अनेनाभिजात्यमुक्तम्। तपःस्वाध्यायनिरतमित्यनेन विद्योक्ता। समाहितत्वमाह
मुनिपुङ्गवमिति। तेन "अभिजनविद्यासमुदेतं समाहितं संस्कर्त्तारमीप्सेत्"
इत्यापस्तम्बोक्तमाचार्यलक्षणं ज्ञापितम्। मुनयो मननशीलाः। "मनेरुच्च" इति
इन् प्रत्ययः। पुमांश्चासौ गौश्चेति पुंगवः "गोरतद्धितलुकि" इति
समासान्तष्टच् प्रत्ययः। श्रेष्ठ  

इत्यर्थः । "बुधे च पुङ्गवः श्रेष्ठे वृषभे भिषजां वरे ।" इति विश्वः ।
मुनिषु पुङ्गवो मुनिपुङ्गवः । "सप्तमी" इति योगविभागात्
नागोत्तमादिवत्समासः, तम् । तपःस्वाध्यायनिरतमित्यनेन वेदार्थस्य
श्रवणमुक्तम् । वाग्विदां वरमित्यनेन मननम् । मुनिपुङ्गवमित्यनेन
निदिध्यासनम् । यद्वा "तस्माद्ब्राह्मणः पाण्डित्यन्निर्विद्य बाल्येन
तिष्ठासेत् । बाल्यं च पाण्डित्यं च निर्विद्याथ मुनिः" इत्युक्तक्रमेण
त्रिभिरेतैः पदैः पाण्डित्यबाल्यमौनान्युक्तानि । नरस्य सम्बन्धि नारम्
"नराच्चेति वक्तव्यम्" इत्यण्, अज्ञानमित्यर्थः । तत् द्यति खण्डयतीति
नारदः । "दो अवखण्डने" इत्यस्माद्धातोः "आदेच उपदेशे ऽशिति" इत्यात्वे सति
"आतो ऽनुपसर्गे कः" इति कप्रत्ययः । अज्ञाननिवर्त्तक इत्यर्थः । उक्तं च
नारदीये "गायन्नारायणकथां सदा पापभयापहाम् । नारदो नाशयन्नेति नृणामज्ञानजं
तमः  ॥ " इति। यद्वा नारं ज्ञानं तद्ददातीति नारदः। यद्वा नरति सद्गतिं
प्रापयतीति नरः परमात्मा। "नृ़ नये" इत्यस्माद्धातोः पचाद्यच्। तदुक्तं
भारते "नरतीति नरः प्रोक्तः प्ररमात्मा सनातनः" इति। स एव नारः। तं
ददात्युपदिशतीति नारदः, तम्। एवमाचार्यलक्षणपूर्तिमुक्त्वा
अधिकारित्वसम्पूर्तिप्रदर्शनाय शिष्यलक्षणमाह तपस्वीत्यादिना।
तपोऽस्यास्तीति तपस्वी। "तपःसहस्राभ्यां विनीनी" इति मत्वर्थीयो
विनिप्रत्ययः। भूमादयो मत्वर्थाः। तदुक्तम् "भूमनिन्दाप्रशंसासु
नित्ययोगेऽतिशायने। संसर्गेऽस्तिविवक्षायां भवन्ति मतुबादयः  ॥ " इति ।
प्रशस्ततपस्क इत्यर्थः । तेन "तपसा ब्रह्म विजिज्ञासस्व स तपो ऽतप्यत स
तपस्तप्त्वा आनन्दो ब्रह्मेति व्यजानात्" इति श्रुतं ब्रह्मज्ञानसाधनं तप
उक्तम् । यद्वा तपो वेदो व्याकरणं ज्ञानं च, तद्वान् । तपःशब्दानां
तन्त्रावृत्त्येकशेषाद्यन्यतमेन अर्थस्मरणे  

सति एकपदोपात्तकृतिकालादीनामिव अन्वयबोधः सुलभः । तथा च
अधीतसाङ्गसशिरस्कवेदो ऽधिगताल्पास्थिरफलकेवलकर्मज्ञान इत्युक्तम् ।
निर्वेदश्च तपः । "तपस्वी  

तापसे शोच्ये" इति वैजयन्ती । तेन सञ्जातमोक्षाभिलाष इत्युक्तम्, तादृश एव
हि ब्रह्मज्ञानाधिकारी । तपस्वीत्यनेन शमदमादिसम्पत्तिरपि सिद्धा । यद्वा
तपो न्यासः । "तस्मान्न्यासमेषां तपसामतिरिक्तमाहुः" इति श्रुतेः । न्यासः
शरणागतिः प्रणिपातरूपा, एवं ऽतद्विद्धि प्रणिपातेन परिप्रश्नेन सेवयाऽ
इत्याद्युक्तानि प्रणिपातपुरःसराणि दर्शितानि । वल्मीकस्यापत्यं वाल्मीकिः
। "अत इञ्" इतीञ्प्रत्ययः । नन्वसौ कथं वल्मीकापत्यम्, यतो ऽयं भृगुपुत्र
एव प्रतीयते । तथा च श्रीविष्णुपुराणे "ऋक्षो
ऽभूद्भार्गवस्तस्माद्वाल्मीकिर्यो ऽभिधीयते" इति । अत्रापि उत्तरकाण्डे
वक्ष्यति "भार्गवेणेति संस्कृतौ । भार्गवेण तपस्विना" इति च । अन्यत्र च
प्रचेतो ऽपत्यत्वमभिधीयते "चक्रे प्रचेतसः पुत्रस्तं ब्रह्माप्यन्वमन्यत"
इति । "वेदः प्राचेतसादासीत्" इति च प्रसिद्धम् । अतः कथमस्य
वल्मीकापत्यत्वम् ? उच्यते निश्चलतरतपोविशेषेणास्य वल्मीकावृतौ जातायां
प्रचेतसा वरुणेन कृतनिरन्तरवर्षेण प्रादुर्भावो ऽभूदिति भृगुपुत्रस्यैवास्य
प्रचेतसो ऽपत्यत्वं वल्मीकापत्यत्वं च सङ्गच्छते । ननु कथं
तत्प्रभवत्वमात्रेण तदपत्यत्वम् ? मैवम्, ऽगोणीपुत्रः कलशीसुतःऽ
इत्यादिव्यवहारस्य तत्प्रभवे ऽपि बहुलमुपलब्धेः । उक्तं च ब्रह्मवैवर्त्ते
"अथाब्रवीन्महातेजा ब्रह्मा लोकपितामहः । वल्मीकप्रभवो
यस्मात्तस्माद्वाल्मीकिरित्यसौ  ॥ " इति। मास्त्वपत्यार्थत्वम्, तथापि
वाल्मीकिशब्दस्साधुरेव, गर्हादिषु पठितत्वात्। यद्वा भृगुवंश्यः कश्चित्
प्रचेता नाम तस्यायं पुत्रः ऋक्षो नाम। ऽचक्रे प्रचेतसः पुत्रःऽ इति
पुत्रत्वाभिधानात्। भार्गवभृगुनन्दनशब्दौ रामे राघवरघुनन्दनशब्दवदुन्नेयौ।
वाल्मीकिशब्दः पुत्रत्वोपचारात्। अत एव क्वचित् ऽवाल्मीकेन महर्षिणऽ इति
सम्बन्धमात्रेऽण् प्रयुज्यते। सत्स्वपि नामान्तरेषु वाल्मीकिशब्देनाभिधानं
ज्ञानाङ्गशमदमाद्युपेतत्वस्फोरणाय। परिपप्रच्छ परि विशेषेण पृष्टवान्। को
न्वस्मिन्नित्यादिवक्ष्यमाणमिति शेषः। तप इति भिन्नं पदं वा ब्रह्मवाचि।
नारदं ब्रह्म परिपप्रच्छेत्यर्थः। अतो न द्विकर्मकत्वहानिः। उक्तं हि
वृत्तिकृता "दुह्याच्पच्दण्ड्रुधिप्रच्छिचिञ्ब्रूशासुजिमथ्मुषाम्।"
इत्यादिना प्रच्छेर्द्विकर्मकत्वम्। परिपप्रच्छेति परोक्षे लिट्। प्रश्नस्य
परोक्षत्वं विवक्षितभगवद्गुणानुसन्धानकृतवैचित्यात्, ऽसुप्तोऽहं किल
विललापऽ इतिवत्। विभक्तिप्रतिरूपकमव्ययं वा। स्वविनयव्यञ्जनाय
प्रथमपुरुषनिर्देशो वा। "ईश्वरः सर्वभूतानां हृद्देशेऽर्जुन तिष्ठति"
इतिवत्। स्वस्मिन्नन्यत्वमारोप्य परोक्षनिर्देशो वा। अनेन "परीक्ष्य लोकान्
कर्मचितान् ब्राह्मणो निर्वेदमायात् नास्त्यकृतः कृतेन। तद्विज्ञानार्थं स
गुरुमेवाभिगच्छेत्समित्पाणिः श्रोत्रियं ब्रह्मनिष्ठम्। तस्मै स
विद्वानुपसन्नाय सम्यक् प्रशान्तचित्ताय शमान्विताय। येनाक्षरं पुरुषं वेद
सत्यं प्रोवाच तां तत्त्वतो ब्रह्मविद्याम्" इत्याथर्वणिकी
श्रुतिर्गुरूपसदनविषयोपबृंह्यते। तथाहि तपस्वीत्यनेन "परीक्ष्य लोकान्
कर्मचितान् ब्राह्मणो निर्वेदमायात्" इत्यस्यार्थोऽदर्शि।
अधीतसाङ्गसशिरस्कवेदोऽधिगताल्पास्थिरफलकेवलकर्मज्ञानतया सञ्जातमोक्षाभिलाषो
हि तपस्विशब्दार्थो वर्णितः। वाल्मीकिरित्यनेन "सम्यक् प्रशान्तचित्ताय
शमान्विताय" इत्यस्यार्थो दर्शितः। स्वाध्यायनिरतमित्यनेन श्रीत्रियपदार्थ
उक्तः। "श्रोत्रियँश्छन्दोऽधीते" इति श्रोत्रियशब्दार्थप्रकाशनात्।
वाग्विदां वरमित्यनेन विद्वच्छब्दार्थः। मुनिपुङ्गवमित्यनेन
ब्रह्मनिष्ठशब्दार्थः। नारदशब्दने गुरुशब्दार्थः। "गुशब्दस्त्वन्धकारः
स्याद्रुशब्दस्तन्निरोधकः। अन्धकारनिरोधित्वाद्गुरुरित्यभिधीयते" इति
तन्निरुक्तिः। परिपप्रच्छेत्यनेन "तद्विज्ञानार्थं स गुरुमेवाभिगच्छेत्"
इत्येतदुपपादितम्। "विधिवदुपसन्नः पप्रच्छ" इति श्रुतेः। अत्र
ब्रह्मवाचितपःशब्दप्रयोगेण देवतानमस्काररूपं मङ्गलमाचरितम्। तथोक्तम् "अ
इति भगवतो नारायणस्य प्रथमाभिधानमभिदधता किन्नाम मङ्गलं न कृतम्" इति।
"देवतावाचकाः शब्दा ये च भद्रादिवाचकाः । ते सर्वे मङ्गलार्थाः स्युर्लिपितो गणतो ऽपि च  ॥ "
इति। निरन्तरनिरतिशयानन्दरूपं तपो ज्ञानरूपं ब्रह्म स्वाध्यायं सुष्ठु
ध्यात्वेति वा देवतानमस्कारः।  

गुरुनमस्कारश्च कृतो भवति । कथम् ? तपःसु निरतं नारदमाध्याय परिपप्रच्छेति
। यद्वा परि पूजयित्वेत्यर्थः । "परिः समन्ततोभाव व्याप्तिदोषकथासु च ।
भाषाश्लेषे पूजने च वर्जने वचने शुभे  ॥ " इति वचनात्। नारदं सम्पूज्य
पप्रच्छेत्यर्थः। "पराशरं मुनिवरं कृतपौर्वाह्णिकक्रियम्। मैत्रेयः
परिपप्रच्छ प्रणिपत्याभिवाद्य च  ॥ " इतिवत्  ॥  अस्य श्रीरामायणस्य
गायत्र्यक्षरसङ्ख्यानुसारेण चतुर्विंशतिसहस्रग्रन्थसङ्ख्यया प्रवृत्तत्वात्
प्रथम सहस्रोपक्रमे तकारः प्रयोक्तव्य इति सत्स्वपि ब्रह्मवाचकेषु
शब्दान्तरेषु तपःशब्दस्यैव प्रयोगः । प्रबन्धादौ तकारप्रयोगश्चावश्यकः ।
तस्य वक्तुर्वाचकस्य च सौख्यकरत्वात् । तथोक्तम् "वस्तुलाभकरो णस्तु तकारः
सौख्यदायकः" इति । साहित्यचूडामणौ तु "तकारो विघ्ननाशकः" इत्युक्तम् ।
किञ्च तकारस्य जलं भूतं बृहस्पतिर्देवता । अतः शुभावहो ऽनेन प्रबन्धारम्भः
। अत एवोक्तं चमत्कारचन्द्रिकायाम् "वर्णानामुद्भवः पश्चाद्व्यक्तिः
सङ्ख्या ततः परम् । भूतबीजविचारश्च ततो वर्णग्रहा अपि  ॥ " इत्यारभ्य
"एतत्सर्वमविज्ञाय यदि पद्यं वदेत्कविः। केतकारूढकपिवत् भवेत्कण्टकपीडितः
 ॥ " इति । "कारणात्पञ्चभूतानामुद्भूता मातृका यतः । अतो भूतात्मका वर्णाः
पञ्चपञ्च विभागतः । वाय्वग्निभूजलाकाशाः पञ्चाशल्लिपयः क्रमात् । पञ्च
ह्रस्वाः पञ्च दीर्घा बिन्द्वन्ताः सन्धयस्तथा । तत्र स्वरेशः सूर्यो ऽयं
कवर्गेशस्तु लोहितः । चवर्गप्रभवः काव्यष्टवर्गाद्बुधसम्भवः । तवर्गोत्थः
सुरगुरुः पवर्गोत्थः शनैश्चरः । यवर्गजो ऽयं शीतांशुरिति सप्तग्रहाः
क्रमात्  ॥ " इति। अत्र तपःस्वा इति यगणः, आदिलघुत्वात्। तदुक्तम्
"आदिमध्यावसानेषु यरता यान्ति लाघवम्। भजसा गौरवं यान्ति मनौ तु गुरुलाघवम्
 ॥ " इति । यगणप्रयोगश्चार्थकर इत्युक्तं चमत्कारचन्द्रिकायाम्
"करोत्यर्थानादिलघुर्यगणो वायुदैवतः" इति । ननु तपस्तापः सुतरामाधिः
स्वाधिस्तयोराये निरतमिति ग्रन्थारम्भे अश्लीलवचनमनुचितम् । तदुक्तम्
"अश्लीलं यदमाङ्गल्यं जुगुप्साव्रीडभीकरम्" इति । मैवम्, प्रसिद्धिविशेषेण
तपोवेदयोरेव प्रथमतरं बुद्ध्यारोहेणाश्लीलत्वप्रसङ्गाभावात् । यथा
भगिनीलिङ्गादिप्रयोगेषु । अत्र सर्वत्र प्रायेण पथ्यावक्त्रं वृत्तम् ।
तदुक्तं वृत्तरत्नाकरे "युजोर्जेन सरिद्भर्त्तुः पथ्यावक्त्रं
प्रकीर्त्तितम्" इति । वृत्तविशेषास्तु तत्र तत्र वक्ष्यन्ते । अत्र
वृत्त्यनुप्रासः शब्दालङ्कारः, तकारादीनामावृत्तेः । तदुक्तं काव्यप्रकाशे
"वर्णसाम्यमनुप्रासः" इति । विशेषणानां साभिप्रायत्वात्
परिकरोनामार्थालङ्कारः । उक्तमलङ्कारसर्वस्वे "विशेषणानां साभिप्रायत्वे
परिकरः" इति । तपःस्वाध्यायनिरतत्वादीनां
गुरूपसत्तिहेतुज्ञानानुष्ठानप्रतिपादकत्वात् पदार्थहेतुकं
काव्यलिङ्गमलङ्कारः । "हेतोर्वाक्यपदार्थत्वे काव्यलिङ्गमलंकृतिः" इति
लक्षणात् । अत्र वाल्मीकिनारदयोः स्वरूपकथनेन शिष्याचार्य्याभ्यामेवं
भवितव्यमिति द्योतनात् वाक्यगतवस्तुना वस्तुध्वनिः  ॥  १।१।१  ॥   

  

को न्वस्मिन् साम्प्रतं लोके गुणवान् कश्च वीर्यवान् ।  

धर्मज्ञश्च कृतज्ञश्च सत्यवाक्यो दृढव्रतः  ॥  १।१।२  ॥   

कथं परिपप्रच्छेत्याकाङ्क्षायां प्रश्नप्रकारं दर्शयति को
न्वित्यादिश्लोकत्रयेण । "नुः पृच्छायां विकल्पे च" इत्युमरः । अस्मिन्
लोके भूलोके साम्प्रतमस्मिन् काले "अस्मिन्काले ऽधुनेदानीं सम्प्रत्येतर्हि
साम्प्रतम्" इति बाणः । लोकान्तरे विष्णोर्विदितत्वात् । अत्रैव कालान्तरे
नृसिंहादेः प्रसिद्धत्वाच्च तद्व्यावृत्त्यर्थमेवमुक्तम् । गुणा अस्य
सन्तीति गुणवान् । भूमादयो मत्वर्थाः । अस्मिन् लोके अस्मिन् काले को वा
सकलकल्याणगुणसम्पन्न इत्यर्थः । एवं सामान्येन गुणसमुदायं पृष्ट्वा
विशिष्य  

तत्तद्गुणाश्रयं पृच्छति कश्च वीर्यवान् इत्यादिना । यद्वा गुण्यते
आवर्त्यते पुनःपुनराश्रितैरनुसन्धीयत इति गुणः सौशील्यम् ।
"गुणस्त्वावृत्तिशब्दादिज्येन्द्रियामुख्यतन्तुषु" इति विश्वः । सुशीलं हि
नाम महतो मन्दैः सहनीरन्ध्रेण संश्लेषः । तस्याधिक्यं सौशील्यम्, तद्वान् ।
सौशील्ये गुणशब्दो ऽभियुक्तैः प्रयुक्तः । "वशी वदान्यो गुणवानृजुः शुचिः"
इति । को वा सौशील्यवानित्यर्थः । सर्वत्र प्रश्ने तु नु इति किंशब्दो ऽपि
यत्र न प्रयुक्तस्तत्रानुषञ्जनीयः । एकेनैव
किंशब्देनोपपत्तावप्यादरातिशयात् पुनःपुनस्तत्प्रयोगः । "प्रदानवदेव
तदुक्तम्" इति न्यायेन प्रतिगुणं गुण्यावृत्त्यभिप्रायेण वा लोके
गुणसम्बन्धाद्गुण्यतिशयः । इह तु गुणिसम्बन्धाद्गुणातिशय इति द्योतनाय
गुणिनः प्रथमं निर्देशः "गुणास्सत्यज्ञान " इत्युक्तेः । कश्च वीर्य्यवान्
। चकार उक्तसमुच्चये । सत्स्वपि विकारहेतुष्वविकृतत्वं वीर्यम् ऽऔषधं
वीर्यवत्ऽ इत्यादौ तथा दर्शनात्, तद्वान् । धर्मः अलौकिकश्रेयःसाधनम्, तं
सामान्यरूपं विशेषरूपं च जानातीति धर्मज्ञः । चकारो ऽनुक्तसमुच्चयार्थः ।
परिहार्याधर्मज्ञश्चेत्यर्थः । कृतमुपकारं स्वल्पं प्रासङ्गिकमपि बहुतया
जानातीति कृतज्ञः । अपकारास्मरणं चशब्दार्थः । वक्ष्यति "न स्मरत्यपकाराणां
शतमप्यात्मवत्तया । कथञ्चिदुपकारेण कृतेनैकेन तुष्यति  ॥ " इति। सत्यं
कृच्छ्रेष्वप्यनृतशून्यं वाक्यं वचनं यस्य सः सत्यवाक्यः। तथा वक्ष्यति
"अनृतं नोक्तपूर्वं मे न च वक्ष्ये कदाचन" इति। दृढव्रतः निश्चलसङ्कल्पः।
"अप्यहं जीवितं जह्यां त्वां वा सीते सलक्ष्मणाम्। न हि प्रतिज्ञां
संश्रुत्य ब्राह्मणेभ्यो विशेषतः  ॥ " इति  ॥  १।१।२  ॥   

  

चारित्रेण च को युक्तः सर्वभूतेषु को हितः ।  

विद्वान् कः कः समर्थश्च कश्चैकप्रियदर्शनः  ॥  १।१।३  ॥   

चरित्रमाचारः तदेव चारित्रम् । वायसराक्षसादिवत्स्वार्थे ऽण्प्रत्ययः । तेन
युक्तः, सर्वदाप्यनुल्लङ्घितकुलाचार इत्यर्थः । सर्वभूतेषु सर्वप्राणिषु
विषये । "भूतं क्ष्मादौ च जन्तौ च न स्त्रियां गुणसत्त्वयोः" इति बाणः ।
हितः हितकरः । हितशब्दात् "तत्करोति" इति णिच्, पचाद्यच्, णिलोपे पूर्वरूपे
च रूपम् । भूतशब्देन स्वपरतारतम्याभाव उक्तः । सर्वशब्देन सापराधेष्वपि
हितकरत्वमुक्तम् । वेत्तीति विद्वान् सर्वशास्त्रज्ञः । "विदेः शतुर्वसुः"
। समर्थः सर्वकार्यधुरन्धरः । प्रियं दर्शनं यस्यासौ प्रियदर्शनः, एकश्चासौ
प्रियदर्शनश्च एकप्रियदर्शनः । अयमिव नान्यो लोके प्रियदर्शनो ऽस्तीत्यर्थः
। यद्वा एकप्रियदर्शनः एकरूपप्रियदर्शनः । लोके हि कस्यचिद्दर्शनं
कदाचित्प्रियं भवति कदाचिदप्रियं च भवति । "तस्माद्दुःखात्मकं नास्ति न च
किञ्चित्सुखात्मकम्" इति वचनात् । अयं तु न तथा, किन्तु "क्षणे क्षणे
यन्नवतामुपैति तदेव रूपं रमणीयतायाः" इत्युक्तरीत्या सदानुभवे
ऽप्यपूर्ववद्विस्मयमादधान इत्यर्थः । तथैवोत्तरयिष्यति सदैकप्रियदर्शन इति
। "एके मुख्यान्यकेवलाः" इत्युभयत्राप्यमरः  ॥  १।१।३  ॥   

  

आत्मवान् को जितक्रोधो द्युतिमान् को ऽनसूयकः ।  

कस्य बिभ्यति देवाश्च जातरोषस्य संयुगे  ॥  १।१।४  ॥   

आत्मवानिति । आत्मवान् धैर्यवान् । "आत्मा जीवे धृतौ देहे स्वभावे
परमात्मनि" इत्यमरः । अप्रकम्प्यधैर्य इत्यर्थः । जितक्रोधः विधेयकोपः
दण्डार्हेष्वेवाहितकोप इत्यर्थः । "क्रोधमाहारयत्तीव्रम्" इति हि वक्ष्यति
। द्युतिमान् कान्तिमान् "रूपसंहननं लक्ष्मीं सौकुमार्य्यं सुवेषताम् ।
ददृशुर्विस्मिताकारा रामस्य वनवासिनः  ॥ " इति हि वक्ष्यति।  

गुणेषु दोषाविष्करणमसूया । "असूया तु दोषारोपो गुणेष्वपि" इत्यमरः ।
अविद्यमानासूया  

यस्यासावनसूयकः । "शेषाद्विभाषा" इति कपि "आपो ऽन्यतरस्याम्" इति ह्रस्वः ।
यद्वा असूयकः असूङ्कण्ड्वादौ पठितः । तस्मात् "कण्ड्वादिभ्यो यक्" इति
यक्प्रत्ययः । "अकृत्सार्वधातुकयोः" इति दीर्घः । ततो "निन्दहिंस "
इत्यादिना वुञ् । स न भवतीत्यनसूयकः । कस्येति । देवाश्चेति चकारेणासुरादयः
समुच्चीयन्ते । जातरोषस्य कस्य संयुगे देवादयः सर्वे बिभ्यतीत्यन्वयः । अतो
न "भीत्रार्थानां " इति किंशब्दात्पञ्चमी । शत्रुविषयः कोपो मित्राणामपि
भयमावहतीत्यर्थः । यद्वा चकारो ऽप्यर्थः । अनुकूला अपि बिभ्यति, किं पुनः
प्रतिकूला इत्यर्थः । यद्वा संयुगे जातरोषस्य कस्य बिभ्यतीत्येवान्वयः ।
शेषे षष्ठी । "सञ्ज्ञापूर्वको विधिरनित्यः"
इत्यपादानसञ्ज्ञापूर्वकपञ्चम्यभावः । अत्र श्लोकत्रये
समृद्धिमद्वस्तुवर्णनादुदात्तालङ्कारः  ॥  १।१।४  ॥   

  

एतदिच्छाम्यहं श्रोतुं परं कौतूहलं हि मे ।  

महर्षे त्वं समर्थो ऽसि ज्ञातुमेवंविधं नरम्  ॥  १।१।५  ॥   

अथायं प्रश्नो विजिगीषामूलमिति नारदो मन्येतापीति मन्वानः स्वप्रश्नो
जिज्ञासाहेतुक इति दर्शयन् प्रश्नमुपसंहरति एतदिति ।
एतत्पूर्वोक्तगुणाश्रयभूतं वस्तु अहं जिज्ञासुः न विजिगीषुः, श्रोतुं न तु
क्षेप्तुमिच्छामि, न तु ब्रूहि इति निर्बध्नामि । अहं तावदिच्छामि मयि भवतः
प्रसादो ऽस्ति चेद्वक्तुमर्हसीति भावः । तत्र हेतुमाह परमिति । हिर्हेतौ ।
"हिर्हेताववधारणे" इति बाणः । यस्मात्कारणान्मे परमुत्कृष्टं कौतूहलं
विस्मयो ऽस्ति तस्मादिच्छामि । यद्वा हिः प्रसिद्धौ ।
मुखविकासाद्यनुभावैर्मम हर्षस्तव स्पष्ट इत्यर्थः । स्वप्रश्नोत्तरदाने
देशिकालाभान्निर्विण्णः । सम्प्रति भवद्दर्शनेन सञ्जाताभिलाषो ऽस्मि,
ब्रूहि मत्पृष्टमिति भावः । "आचार्यस्य ज्ञानवत्तामनुमाय
शिष्येणोप(स)पत्तिः क्रियते" इति न्यायेन नारदस्य
प्रष्टव्यविषयज्ञानसम्भावनामाह महर्ष इति । ऋषिः ज्ञानस्य पारं गन्ता ।
"ऋषी गतौ" इत्यस्माद्धातोः "इगुपधात्कित्" इतीन् । गत्यर्थो ज्ञानार्थः ।
महांश्चासौ ऋषिश्च महर्षिः । "आन्महतः समानाधिकरणजातीययोः" इत्यात्वम् ।
हेतुगर्भविशेषणम् । महर्षित्वात्त्वमेवंविधं नरं पुरुषं ज्ञातुमर्हसि ।
ब्रह्मणः सकाशाद्विदितसकलविशेषस्त्वं कथं मे जिज्ञासोर्न वदेरिति भावः ।
अत्र पूर्वार्धे काव्यलिङ्गमलङ्कारः, उत्तरवाक्यार्थस्य
पूर्ववाक्यार्थहेतुत्वात् । "हेतोर्वाक्यपदार्थत्वे काव्यलिङ्गमलंकृतिः ।"
इति लक्षणात् । उत्तरार्द्धे परिकर इति अनयोः संसृष्टिः । अन्ते चास्येति
करणं बोध्यम् । इति परिपप्रच्छेति सम्बन्धः । नन्वयं प्रश्नो वाल्मीकेर्न
सङ्गच्छते, तस्य विदितसकलरामवृत्तान्तत्वेन निश्चये संशयायोगात् । वक्ष्यति
ह्ययोध्याकाण्डे "इति सीता च रामश्च लक्ष्मणश्च कृताञ्जलिः । अभिगम्याश्रमं
सर्वे वाल्मीकिमभिवादयन्  ॥ " इति। कथं रामविषयमध्यवर्त्ती
वाल्मीकिस्तद्गुणान्न विजानीयात्? वक्ष्यति हि "विषये ते महाराज
रामव्यसनकर्शिताः। अपि वृक्षाः परिम्लानाः सपुष्पाङ्कुरकोरकाः  ॥ " इति ।
कथं वा "रामो रामो राम इति प्रजानामभवन् कथाः । रामभूतं जगदभूद्रामे राज्यं
प्रशासति  ॥ " इति पृथग्जनैरपि विदितं रामवैभवं मुनिरेष न जानीयात्, कथं
चैतावन्मात्रं सत्यलोकादागतो नारदः प्रष्टुमर्हति, य एवमुत्तरयति ऽरामो नाम
जनैः श्रुतःऽ इति। तत्रोच्यते नायमापाततो भासमानः प्रश्नार्थः
नाप्युत्तरार्थः। अत्र करतलामलकवद्विदितरामवृत्तान्तस्य वाल्मीकेः
कुतूहलासम्भवात् "बुद्ध्वा वक्ष्यामि" इत्युत्तरवाक्यानुपपत्तेश्च। किन्तु
वक्तृबोद्ध्रानुगुण्यात् वेदान्तेषु नानाविद्यासु
तत्तद्गुणविशिष्टतयावगम्यमानं परं तत्त्वं किं विष्णुः, उत
रुद्रादिष्वन्यतम इति प्रश्नार्थः। तदिदं वाल्मीकेर्हृदयमाकलयन्
भगवान्नारदोऽपि रामत्वेनावतीर्णो विष्णुरेव वेदान्तवेद्यः पुरुषः,
ब्रह्मादयः सर्वे तद्भृकुटीभटास्तत्परतन्त्राः। सद्ब्रह्मात्मादिशब्दाश्च
पर्यवसानवृत्त्यावयववृत्त्या च विष्णुपरा इत्येवमाशयेन
सकलवेदान्तोदितगुणजातं रामे योजयन्नुत्तरयतीति सर्वमनवद्यम्  ॥  १।१।५  ॥   

  

श्रुत्वा चैतत् त्रिलोकज्ञो वाल्मीकेर्नारदो वचः ।  

श्रूयतामिति चामन्त्र्य प्रहृष्टो वाक्यमब्रवीत्  ॥  १।१।६  ॥   

एवं "तद्विज्ञानार्थं स गुरुमेवाभिगच्छेत्" इत्युक्तं गुरूपसदनविधिमुपबृंहय
"येनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम्
"इत्युक्तं प्रवचनविधिमुपबृंहयति श्रुत्वेत्यादिना । तत्र "नासंवत्सरवासिने
प्रब्रूयात्" इति नियमस्य ज्येष्ठपुत्रव्यतिरिक्तविषयत्वात् वाल्मीकेश्च
भृगुपुत्रतया भ्रातृपुत्रत्वात् शुश्रूषानिरपेक्षं प्रीत्योपदिदेशेत्याह
श्रुत्वा चेति । त्रयाणां लोकानां समाहारस्त्रिलोकम् ।  

पात्रादित्वान्न ङीप् । यद्वा त्रित्वविशिष्टो लोकस्त्रिलोकः ।
"नवरसरुचिराम्" इत्यत्र काव्यप्रकाशे तथैव व्याख्यानात् । यद्वा त्रयो लोका
यस्मिन् तत्त्रिलोकमिति ब्रह्माण्डमुच्यते, तज्जानातीति त्रिलोकज्ञः ।
भूर्भुवःस्वरिति त्रैलोक्यम् । यद्वा विष्णुपुराणोक्तरीत्या कृतकमकृतकं
कृतकाकृतकमिति त्रयो लोकाः । महर्लोकपर्यन्ताः कृतकाः जनोलोकः कृतकाकृतकः ।
सत्यलोको ऽकृतक इति । यद्वा लोका जनाः "लोकस्तु भुवने जने" इत्यमरः ।
बद्धनित्यमुक्तास्त्रयो लोकाः । नारदः ब्रह्मपुत्रतया तज्ज्ञानार्हः ।
एतत्पूर्वोक्तरीत्या व्यङ्ग्यार्थगर्भं वाल्मीकेः स्वाभिमतस्य पुत्रस्य वचः
परिपूर्णार्थं वाक्यं श्रुत्वा निशम्य । चकारेण तदूहित्वा चेत्यर्थः ।
प्रहृष्टः स्वेनोपदिदिक्षितस्यैव पृष्टत्वेन सन्तुष्टः
शतकोटिप्रविस्तररामायणे स्वावगतस्यैवानेन पृष्टत्वात्
रामगुणस्मरणामृतपानलाभादपूर्वशिष्यलाभाद्वा "सोहं मन्त्रविदेवास्मि
नात्मवित्" इत्युक्तरीत्या सनत्कुमारं प्रति
स्वस्योपसर्पणस्मारकत्वाद्वाप्रहृष्टः सन् । कर्त्तरि क्तः ।
रामगुणानुसन्धानजनितं निजवैचित्र्यं व्याजेन परिहर्तुं
श्रूयतामित्यामन्त्र्याभिमुखीकृत्य वाक्यमुत्तररूपमब्रवीत् व्यक्तमुक्तवान्
 ॥  १।१।६  ॥   

  

बहवो दुर्ल्लभाश्चैव ये त्वया कीर्त्तिता गुणाः ।  

मुने वक्ष्याम्यहं बुद्ध्वा तैर्युक्तः श्रूयतां नरः  ॥  १।१।७  ॥   

वक्ष्यमाणस्यासदुत्तरत्वपरिहारायात्मनो वाल्मीकेराशयाभिज्ञत्वमाह बहव इति ।
बहवो विपुलाः, अनेकगुणविततिमूलभूता इत्यर्थः । अनेनापृष्टानामपि
वक्ष्यमाणानां गुणानां निदानमुपदर्शितम् यद्वा बहवः अपरिच्छिन्ना इत्यर्थः
। श्रूयते हि अपरिच्छिन्नत्वं गुणानाम् "यतो वाचो निवर्तन्ते अप्राप्य मनसा
सह । आनन्दं ब्रह्मणो विद्वान्न बिभेति कुतश्चन" इति ।
अत्रानन्दस्यैकस्यापरिच्छिन्नत्वोक्तिरितरेषामप्यपरिच्छिन्नत्व
प्रदर्शनार्था । उक्तं हि यामुनाचार्यैः "उपर्युपर्यब्जभुवो ऽपि पूरुषान्"
इत्यादिना । दुर्लभाः परमपुरुषादन्यत्रासम्भाविताः, अन्येषां "न ब्रह्मा
नेशानः" इत्यादिना असम्भाव्यत्वादिवचनादिति भावः । अनेन प्रश्नस्य
देवताविशेषनिर्द्धारणपरत्वमात्मनावगतमिति व्यञ्जितम् । चकार
उक्तसमुच्चयार्थः अनुक्तसमुच्चयार्थो वा । तेन
स्वाभाविकानवधिकातिशयासङ्ख्येयकल्याणरूपा इत्युक्तम् । एवकार इतरत्र
सर्वात्मना असम्भावितत्वमभिव्यनक्ति । य इति वेदान्तप्रसिद्धिरुच्यते ।
गुणाः वीर्यादयः कीर्तिता इत्यनेन गुणानां प्रश्नकाले ऽपि भोग्यतातिशयः
सूच्यते । तैर्युक्तः, न तु कल्पित इति निर्गुणवादनिरासः । नरः पुरुषः ।
"पुरुषाः पूरुषा नराः" इति निघण्टुः । "य एषो ऽन्तरादित्ये हिरण्मयः पुरुषो
दृश्यते" "पुरुषः पुण्डरीकाक्षः" इति श्रुतिस्मृत्यनुगतः पुरुषशब्दो ऽनेन
प्रत्यभिज्ञाप्यते । श्रूयतां न तु यथाकथञ्चित्परिकल्प्यताम् ।
शृण्वित्यनभिधानात् विनयोक्तिरियम् । तात्कालिकं किञ्चित्प्रकल्प्यत इति
भ्रमं वारयति अहं बुद्ध्वा वक्ष्यामीति । मत्पितुर्ब्रह्मणः सकाशात्
शतकोटिप्रविस्तररामायणमुखेन  

विदित्वा वक्ष्यामि । अनेन सम्प्रदायाभिज्ञत्वमात्मनो दर्शितम् । यद्वा,
रामगुणानुसन्धानवैचित्र्येन न मे किञ्चित्प्रतिभाति, क्षणात् बुद्ध्वा
वक्ष्यामीत्यर्थः । अतो मध्ये वाक्यान्तरमलङ्काराय । अन्यथा
वाक्यगर्भितमिति काव्यदोषः स्यात् । अहं वक्ष्यामि अहम्भूत्वा वक्ष्यामि,
नेदानीं नारदो ऽस्मि, रामगुणश्रवणशिथिलत्वात् । रामगुणमग्नो ऽयं
नदीप्रवाहमग्न इव अवलम्बनयष्टिमपेक्षते हे मुन इति । यद्वा, प्रश्नकाले
समवधानविशेषमालक्ष्य श्लाघते मुन इति । अथ क्षणात्सन्धुक्षितो नारदो
वाक्यशेषं पूरयति तैरिति । नर इत्यनेन परतत्त्वनिर्द्धारणं प्रश्नफलितार्थं
द्योतयति । बुद्ध्वा इत्यनेन श्रुतिस्थतत्तच्छब्दार्थो विवृतः  ॥  १।१।७
 ॥   

  

इक्ष्वाकुवंशप्रभवो रामो नाम जनैः श्रुतः ।  

नियतात्मा महावीर्यो द्युतिमान् धृतिमान् वशी  ॥  १।१।८  ॥   

अथ वेदान्तोदितगुणानां रामे प्रदर्शनमुखेन रामत्वेनावतीर्णो विष्णुरेव
वेदान्तवेद्यं परं तत्त्वमिति दर्शयति इक्ष्वाकुवंशप्रभव इत्यादिना
सर्गशेषेण । तत्र वेदान्तोदितगुणगणानां निधी रामत्वेनावतीर्णो विष्णुरेवेति
महावाक्यार्थः । इक्ष्वाकुवंशेत्यारभ्य सत्ये धर्म इवापर इत्यन्ता
सार्धैकादशश्लोक्येकान्वया । इक्ष्वाकुर्नाम वैवस्वतमनोर्ज्येष्ठः पुत्रः,
तस्य वंशः पुत्रपौत्रादिपरम्परा । प्रभवत्यस्मादिति प्रभवः
प्रादुर्भावस्थानम् । इक्ष्वाकुवंशः प्रभवो यस्य सः इक्ष्वाकुवंशप्रभवः ।
जनकादिमहाकुलेषु विद्यमानेषु कुतो ऽत्रैव भगवानवतीर्ण
इत्यपेक्षायामिक्ष्वाकुपदं प्रयुक्तम् । इक्ष्वाकुर्हि चिरं हरिमाराध्य
तन्मूर्त्तिविशेषं श्रीरङ्गनाथमलभतेति पौराणिकी गाथा । अतस्तत्पक्षपातेन
तद्वंशे ऽवतीर्ण इति सूचयितुमिक्ष्वाकुपदम् । वंशेत्यनेन गुणवान् क इति
पृष्टं सौशील्यमुक्तम् । रमयति सर्वान् गुणैरिति रामः । "रामो रमयतां वरः"
इत्यार्षनिर्वचनबलात् कर्तर्य्यपि कारके घञ् वर्ण्यते । यद्वा रमन्ते
ऽस्मिन् सर्वे जना गुणैरिति रामः । "अकर्त्तरि च कारके सञ्ज्ञायाम्" इति
घञ् । तथा चागस्त्यसंहितायामुक्तम् "रमन्ते योगिनो ऽनन्ते सत्यानन्दे
चिदात्मनि । इति रामपदेनासौ परं ब्रह्माभिधीयते  ॥ " इति नामेति प्रसिद्धौ।
चित्रकूटवासिना त्वया विदितो हीत्यर्थः। न केवलं भवता, पामरैरपि विदित
इत्याह जनैः श्रुत इति। श्रुतः अवधृतः। "श्रुतं शास्त्रावधृतयोः" इत्यमरः।
ताटकाताटकेयवधविश्वामित्राध्वरत्राणाहल्याशापविमोक्षहरधनुर्भङ्गपरशुरामनिग्रहसप्ततालवेधवालिवधसिन्धुबन्धमूलबलनिबर्हणादिभिरवधारितनारायणभाव
इत्यर्थः। य एवम्भूतः स एव नियतात्मा स एव महावीर्य्य इत्येवं प्रतिपदं
वक्ष्यमाणं तत्पदमनुषज्यते। रामरूपेणावतीर्णो विष्णुरेव
वेदान्तोदिततत्तद्गुणक इति सर्वत्र तात्पर्यार्थः। आदौ
स्वरूपनिरूपकधर्म्मानाह नियतात्मेत्यादिना। नियतात्मा नियतस्वभावः,
निर्विकार इति यावत्। "नास्य जरयैतज्जीर्यते न वधेनास्य हन्यते अपहतपाप्मा
विजरो विमृत्युर्विशोको विजियत्सोऽपिपासः" इत्यादिश्रुतेः। महावीर्यः
अचिन्त्यविविधविचित्रशक्तिकः। "परास्य शक्तिर्विविधैव श्रूयते स्वाभाविकी
ज्ञानबलक्रिया च" इति श्रुतेः। द्युतिमान् स्वाभाविकप्रकाशवान्।
स्वयम्प्रकाशः ज्ञानस्वरूप इति यावत्। "विज्ञानघन एव प्रज्ञानघनः" इति
श्रुतेः। धृतिमान् निरतिशयानन्दः। "धृतिस्तु तुष्टिः सन्तोषः" इति
वैजयन्ती। "आनन्दो ब्रह्म" इति श्रुतेः। सर्वं जगद्वशेऽस्यास्तीति वशी,
सर्वस्वामीत्यर्थः। "सर्वस्य वशी सर्वस्येशानः" इति श्रुतेः  ॥  १।१।८  ॥   

  

बुद्धिमान्नीतिमान् वाग्ग्मी श्रीमान् शत्रुनिबर्हणः ।  

विपुलांसो महाबाहुः कम्बुग्रीवो महाहनुः  ॥  १।१।९  ॥   

अथ सृष्ट्युपयोगिगुणानाह बुद्धिमानित्यादिना । बुद्धिमान् सर्वज्ञः । "यः
सर्वज्ञः सर्ववित्" इति श्रुतेः । नीतिमान् मर्यादावान् । श्रुतिरत्र "धाता
यथापूर्वमकल्पयत् । एष सेतुर्विधरण एषां लोकानामसम्भेदाय" इति । शोभना
वागस्यास्तीति वाग्ग्मी । "वाचो ग्मिनिः" इति ग्मिनिप्रत्ययः । कुत्वे
जश्त्वे च कृते गकारलाभात् पुनर्गकार उक्तिशोभनत्वज्ञापनायेति न्यासकारः ।
सर्ववेदप्रवर्त्तक इत्यर्थः । "यो ब्रह्माणं विदधाति पूर्वं यो वै वेदांश्च
प्रहिणोति तस्मै" इति श्रुतिः । श्रीमान् समृद्धोभयविभूत्यैश्वर्यः ।
"श्रीः कान्तिसम्पदोर्लक्ष्म्याम्" इति बाणः । "सर्वमिदमभ्यात्तः" इति
श्रुतिः । शत्रून् तद्विरोधिनो निबर्हयति नाशयतीति शत्रुनिबर्हणः । "बर्ह
हिंसायाम्" इत्यस्माद्धातोः कर्त्तरि ल्युट् । "एष भूतपतिरेष भूतपालः" इति
श्रुतेः । अथ "य एषो ऽन्तरादित्ये हिरण्मयः पुरुषो दृश्यते
हिरण्यश्मश्रुर्हिरण्यकेशः आप्रणखात्सर्व एव सुवर्णस्तस्य यथा कप्यासं
पुण्डरीकमेवमक्षिणी । तस्योदिति नाम स एष सर्वेभ्यः पाप्मभ्य उदित उदेति ह
वै सर्वेभ्यः पाप्मभ्यो य एवं वेद " इत्यन्तरादित्यविद्योदितं
सर्वाङ्गसुन्दरविग्रहं दर्शयति विपुलांस इत्यादिना सार्द्धश्लोकद्वयेन ।
विपुलांसः उन्नतस्कन्धः । उन्नतस्कन्धत्वं च महापुरुषलक्षणमिति
सामुद्रिकोक्तम् "कक्षः कुक्षिश्च वक्षश्च घ्राणः स्कन्धो ललाटिका ।
सर्वभूतेषु निर्द्दिष्टा उन्नतास्तु सुखप्रदाः  ॥ " इति। महाबाहुः
वृत्तपीवरबाहुः। आयतत्वं तु वक्ष्यति आजानुबाहुरिति। "आजानुलम्बिनौ बाहू
वृत्तपीनौ महीश्वरः" इति सामुद्रिकलक्षणम्। कम्बुग्रीवः शङ्खतुल्यकण्ठः।
इन्दुमुखीतिवत् शाकपार्थिवादित्वान्मध्यमपदलोपी समासः। "कम्बुग्रीवश्च
नृपतिर्लम्बकर्णोऽतिभूषणः" इति लक्षणम्। "रेखात्रयान्विता ग्रीवा
कम्बुग्रीवेति कथ्यते" इति हलायुधः। महत्यौ हनू यस्यासौ महाहनुः।
"स्त्रियाः पुंवत्" इत्यादिना पुंवद्भावः। हनुः कपोलोपरिभागः।
"अधस्ताच्चिबुकं गण्डौ कपोलौ तत्परो हनुः" इत्यमरः। "मांसलौ तु हनू यस्य
भवतस्त्वीषदुन्नतौ। स नरो मृष्टमश्नाति यावदायुः सुखान्वितः  ॥ " इति
लक्षणम्  ॥  १।१।९  ॥   

  

महोरस्को महेष्वासो गूढजत्रुररिन्दमः ।  

आजानुबाहुः सुशिराः सुललाटः सुविक्रमः  ॥  १।१।१०  ॥   

महोरस्क इति । महद्विशालमुरो यस्यासौ महोरस्कः । "उरःप्रभतिभ्यः कप्" इति
कप् । लक्षणं तु "स्थिरं विशालं कठिनमुन्नतं मांसलं समम् । वक्षोयस्य
महीपालस्तत्समो वा भवेन्नरः  ॥ " इति। मांसलत्वं तु वक्ष्यति पीनवक्षा इति।
महान् इष्वासो धनुर्यस्यासौ महेष्वासः। अनेन तदुचितसंहननविशेषो लक्ष्यते,
अतो न प्रक्रमविरोधः। गूढे मांसलत्वेनाप्रकाशे जत्रुणी
असंद्वयसन्धिगतास्थिनी यस्यासौ गूढजत्रुः। "स्कन्धो भुजशिरोऽसोऽस्त्री
सन्धी तस्यैव जत्रुणी" इत्यमरः। "विषमैर्जत्रुभिर्निःस्वा अतिसूक्ष्मैश्च
मानवाः। उन्नतैर्भोगिनो निम्नैर्निःस्वाः पीनैर्नराधिपाः  ॥ " इति लक्षणम् ।
अरीन् दमयति निवर्त्तयतीत्यरिन्दमः । "सञ्ज्ञायां भृतृ़वृजिधारिसहितपिदमः"
इति खच् । असञ्ज्ञायामप्यार्षः । अरिशब्देन पाप्मा विवक्षितः,
अपहतपाप्मेत्यर्थः । अनेनायं विग्रहपरिग्रहो न कर्ममूलः,
किन्त्वनुग्रहमूलः, "इच्छागृहीताभिमतोरुदेहः" इति स्मृतेः । अतः न
प्रक्रमभङ्गः । जानु ऊरुपर्व, तत्पर्यन्तं विलम्बिबाहुराजानुबाहुः । सुष्ठु
समं वृत्तं छत्राकारं शिरो यस्यासौ सुशिराः । "समवृत्तशिराश्चैव
छत्राकारशिरास्तथा । एकछत्रां महीं भुङ्क्ते दीर्घमायुश्च जीवति  ॥ " इति
लक्षणम्। सुललाटः। ललाटसौष्ठवं प्रोक्तम् "अर्धचन्द्रनिभं तुङ्गं ललाटं
यस्य स प्रभुः" इति। शोभनः विक्रमः पदविक्षेपो यस्यासौ सुविक्रमः, शोभनत्वं
च गजादितुल्यत्वम्। तथोक्तं जगद्वल्लभायाम् "सिंहर्षभगजव्याघ्रगतयो मनुजा
मुने। सर्वत्र सुखमेधन्ते सर्वत्र जयिनः सदा  ॥ " इति  ॥  १।१।१०  ॥   

  

समः समविभक्ताङ्गः स्निग्धवर्णः प्रतापवान् ।  

पीनवक्षा विशालाक्षो लक्ष्मीवान् शुभलक्षणः  ॥  १।१।११  ॥   

समः नातिदीर्घो नातिह्रस्वः । तथात्वं च तत्रैवोक्तम्
"षण्णवत्यङ्गुलोच्छ्रायः सार्वभौमो भवेन्नृपः" इति । समानि
अन्यूनाधिकपरिमाणानि विभक्तानि अश्लिष्टानि अङ्गानि करचरणाद्यवयवा यस्य स
समविभक्ताङ्गः । तानि चोक्तानि सामुद्रिकैः "भ्रुवौ नासापुटे नेत्रे
कर्णावोष्ठौ च चूचुकौ । कूर्परौ मणिबन्धौ च जानुनी वृषणौ कटी । करौ पादौ
स्फिजौ यस्य समौ ज्ञेयः स भूपतिः  ॥ " इति। स्निग्धः स्नेहयुक्तो वर्णो यस्य
सः स्निग्धवर्णः। तत्रोक्तं वररुचिना "नेत्रस्नेहेन सौभाग्यं दन्तस्नेहेन
भोजनम्। त्वचः स्नेहेन शय्या च पादस्नेहेन वाहनम्" इति। प्रतापवान्
तेजस्वी, समुदायशोभासम्पन्न इत्यर्थः। पीनवक्षा मांसलवक्षाः। विशाले
पद्मपत्रायते अक्षिणी यस्य सः विशालाक्षः। "बहुव्रीहौ सक्थ्यक्ष्णोः
स्वाङ्गात्षच्" इति षच्। अत्र सामुद्रिकम् "रक्तान्तैः पद्मपत्राभैर्लोचनैः
सुखभोगिनः" इति। लक्ष्मीवान् अवयवशोभायुक्तः। शुभलक्षणः
अनुक्तसकललक्षणसम्पन्नः  ॥  १।१।११  ॥   

  

धर्म्मज्ञः सत्यसन्धश्च प्रजानां च हिते रतः ।  

यशस्वी ज्ञानसम्पन्नः शुचिर्वश्यः समाधिमान् ।  

प्रजापतिसमः श्रीमान् धाता रिपुनिषूदनः  ॥  १।१।१२  ॥   

एवमाश्रितानुभाव्यदिव्यमङ्गलविग्रहशालित्वमुक्त्वा
आश्रितरक्षणोपयोगिगुणानाह धर्मज्ञ इत्यादिना स्वजनस्य च रक्षितेत्यन्तेन ।
धर्मं शरणागतरक्षणरूपं जानातीति धर्म्मज्ञः । वक्ष्यति "मित्रभावेन
सम्प्राप्तं न त्यजेयं कथञ्चन । दोषो यद्यपि तस्य स्यात्सतामेतदगर्हितम्
 ॥ " इति। सत्या सन्धा प्रतिज्ञा यस्य स सत्यसन्धः। "प्रतिज्ञाने वधौ सन्धा"
इति वैजयन्ती। "अप्यहं जीवितं जह्यां त्वां वा सीते सलक्ष्मणाम्। नहि
प्रतिज्ञां संश्रुत्य ब्राह्मणेभ्यो विशेषतः  ॥ " इति । प्रजानां प्राणिनां
हिते हितकरणे रतः तत्परः । यशस्वी आश्रितरक्षणैककीर्त्तिः । "तस्य नाम
महद्यशः" इति श्रुतेः । ज्ञानसम्पन्नः "यः सर्वज्ञः सर्ववित्"
इत्युक्तरीत्या स्वरूपतः स्वभावतश्च सर्वविषयज्ञानशीलः । शुचिः पावनः
परिशुद्धो वा, ऋजुरिति यावत् । वश्यः वशङ्गतः । "वशं गतः" इति निपातनाद्यत्
। आश्रितपरतन्त्र इत्यर्थः । समाधिमान् समाधिः आश्रितरक्षणचिन्ता, तद्वान्
। प्रजापतिसमः "मध्ये विरिञ्चिगिरिशं प्रथमावतारः" इत्युक्तरीत्या
जगद्रक्षणाय प्रजापतितुल्यतयावतीर्णः । श्रीमान् पुरुषकारभूतया लक्ष्म्या
अविनाभूतः । धाता पोषकः । "डुधाञ् धारणपोषणयोः" इति धातोस्तृच् । रिपून्
शत्रून् निषूदयति निरस्यतीति रिपुनिषूदनः । "सूददीपदीक्षश्च" इति
प्रतिषेधस्यानित्यत्वात् "अनुदात्तेतश्च हलादेः" इति युच्,
नन्द्यादिपाठाद्वा ल्युः । सुषामादित्वात् षत्वम् । आश्रितविरोधिनिरसनशील
इत्यर्थः  ॥  १।१।१२  ॥   

  

रक्षिता जीवलोकस्य धर्मस्य परिरक्षिता ।  

रक्षिता स्वस्य धर्मस्य स्वजनस्य च रक्षिता  ॥  १।१।१३  ॥   

अथावतारैकान्तान् गुणानाह रक्षितेति । लोके सार्वभौमः स्वकीयजनरक्षण एव
यतते, अयं तु न तथा, किन्तु सर्वस्य प्राणिजातस्य रक्षिता । ताच्छील्ये
तृच् । शेषे षष्ठी । ननु यदि सर्वेषां रक्षिता तर्हि दुष्कृतिनमपि
सुखिनमापादयेदित्यत्राह धर्मस्य परिरक्षितेति । आचरणप्रचारणाभ्यां
सर्वधर्मस्य व्यवस्थापयिता । उच्छास्त्रप्रवर्त्तिनो ऽपि चिकित्सकन्यायेन
अनघ(अलङ्घ)यितेत्यर्थः । स्वस्य स्वकीयस्य शरणागतरक्षणरूपस्य धर्मस्य
विशेषधर्मस्य विशिष्यरक्षिता । यद्वा, धर्मस्य तत्तद्वर्णाश्रमधर्मस्य
नित्यं समन्ततो रक्षिता । लोके सर्वधर्मप्रवर्त्तको ऽपि "धर्मोपदेशसमये
जनाः सर्वे ऽपि पण्डिताः ।  

तदनुष्ठानसमये मुनयो ऽपि न पण्डिताः  ॥ " इति न्यायेन स्वधर्मानुष्ठाने
स्खलति, न तथायमित्याह स्वस्य धर्मस्य रक्षिता, स्वासाधारणस्य
क्षत्रियधर्मस्य रक्षितेत्यर्थः। लोके सर्वरक्षकोऽपि कश्चित्स्वजनरक्षणं
कर्त्तुं न प्रगल्भते। "दास्यमैश्वर्य्यभावेन ज्ञातीनां च करोम्यहम्।
अर्धभोक्ता च भोगानां वाग्दुरुक्तानि च क्षमे  ॥ " इति भगवताप्युक्तेः ।
तदपि कर्तुमीहत इत्याह स्वजनस्य च रक्षितेति । स्वजनस्य च,
स्वजनस्यापीत्यर्थः । अनेन स्वजनरक्षणस्य दुर्घटत्वं सूचितम् । यद्वा,
चस्त्वर्थः । स्वजनस्य शरणागतस्य विशेषेण रक्षिता । विशेषस्तु
तदपराधसहिष्णुत्वम् । वक्ष्यति "मित्रभावेन सम्प्राप्तं न त्यजेयं कथञ्चन ।
दोषो यद्यपि तस्य स्यात्सतामेतदगर्हितम्  ॥ " इति। यद्वा, लोके
कश्चित्सर्वान् रक्षन् स्वजनं पीडयति, असौ तु स्वजनस्यापि रक्षितेत्यर्थः।
अथवा स्वावतारप्रयोजनमाह रक्षितेति। गीतं हि "परित्राणाय साधूनां विनाशाय च
दुष्कृताम्। धर्मसंस्थापनार्थाय सम्भवामि युगे युगे  ॥ " इति । स्वजनस्य
स्वशेषभूतस्येति सर्वलोकविशेषणं रक्षणहेतुसम्बन्धद्योतनार्थम् । रक्षिता
इष्टप्रापकः, अनेन साधुपरित्राणमुक्तम् । चशब्दो ऽन्वाचये । रक्षिता च
अनिष्टनिवर्त्तकः । अनेनानुषङ्गिकदुष्कृद्विनाश उक्तः । धर्मस्य
सामान्यविशेषरूपस्य स्थापनमाहेतरवाक्यद्वयेन । रक्षिता स्वस्य धर्मस्य
सीतापरिणयमुखेन स्वाश्रमोचितधर्माणामनुष्ठाता । यद्वा, स्वस्य धर्मः
परत्वम्, तस्य रक्षिता । हरधनुर्भङ्गपरशुरामजयादिना हि परत्वं स्थापितम् ।
यद्वा, धर्मो धनुः "स्वाम्यस्वभावसुकृतेष्वस्त्री धर्मं तु कार्मुके ।" इति
बाणः । सदा धनुर्द्धरः । स्वजनस्य च रक्षिता स्वभूतो जनः स्वजनः ज्ञानी
"ज्ञानी त्वात्मैव मे मतम्ऽ इति गीतत्वात्, तस्य रक्षिता आत्मन इव
सर्वयोगक्षेमावह इत्यर्थः  ॥  १।१।१३  ॥   

  

वेदवेदाङ्गतत्त्वज्ञो धनुर्वेदे च निष्ठितः ।  

सर्वशास्त्रार्थतत्त्वज्ञः स्मृतिमान् प्रतिभानवान्  ॥  १।१।१४  ॥   

अथास्याष्टादशविद्यास्थानाभिज्ञत्वमाह वेदेति । विदन्त्यनेन धर्मादिकमिति
वेदः । करणे घञ् । स चतुर्विधः । ऋग्यजुःसामाथर्वणभेदात् । वेदस्य
किञ्चित्कराणि वेदाङ्गानि तानि च षट् । तथोक्तम् "शिक्षा कल्पो व्याकरणं
निरुक्तं ज्योतिषां गतिः । छन्दसां विचितिश्चेति षडङ्गानि प्रचक्षते  ॥ "
इति। तत्र शिक्षानाम अकारादीनां वेदवर्णानां स्थानकरणप्रयत्नस्वरादिबोधिका,
यागक्रियाक्रमोपदेशः कल्पः, साधुशब्दव्याख्यानं व्याकरणम् "वर्णागमो
वर्णलोपो वर्णविपर्ययः" इत्यादिना निश्चयेनोक्तं निरुक्तम्,
कर्मानुष्ठानकालादिप्रतिपादकं शास्त्रं ज्यौतिषम्, छन्दसां पद्यानां
शास्त्रं छन्दोविचितिः। वेदाश्च वेदाङ्गानि च वेदवेदाङ्गानि तेषां तत्त्वं
तत्त्वार्थः तं जानातीति तथोक्तः। "इगुपधज्ञाप्रीकिरः कः" इति कप्रत्ययः।
धनुर्वेदो नाम
धनुर्हस्तमुष्टिस्थितिविशेषाकर्षणविमोक्षणदिव्यास्त्रादिप्रयोगप्रतिपादको
ग्रन्थः। चकार इतरोपवेदसमुच्चयार्थः। क्षत्रियो धनुर्वेदप्रधान इति तस्य
निर्द्देशः। ते चोपवेदाश्चत्वारः। तथाहि "आयुर्वेदो धनुर्वेदो वेदो
गान्धर्व एव च। अर्थशास्त्रमिति प्रोक्तमुपवेदचतुष्टयम्  ॥ " इति ।
आयुर्वेदो बाहटं वैदिकधर्मानुष्ठानविरोधिरोगनिवर्त्तकौषधादिप्रतिपादकम् ।
गान्धर्ववेदो भरतशास्त्रं सामगानोपयोगि । अर्थशास्त्रं चाणक्यादिप्रणीतं
नीतिशास्त्रं कर्मानुष्ठानेषूपयोग्यर्थसाधनम्, तेषु निष्ठितः ।
सर्वशास्त्रार्थतत्त्वज्ञ इति । सर्वशास्त्राणि उपात्तव्यतिरिक्तानि
उपाङ्गानि गोबलीवर्दन्यायात् । "धर्मशास्त्रं पुराणं च मीमांसान्वीक्षिकी
तथा । चत्वार्येतान्युपाङ्गनि शास्त्रज्ञाः सम्प्रचक्षते  ॥ " इति। तत्र
धर्मशास्त्रं पूर्वकाण्डोपबृंहणम्, पुराणं वेदान्तोपबृंहणम्, न्यायमीमांसे
सर्ववेदसाधारण्यौ तेषामर्थतत्त्वम् अर्थयाथात्म्यम्, निगूढाशयमित्यर्थः।
तत् जानातीति तथा। अष्टादशविद्यास्थानतत्त्वज्ञ  

इत्यर्थः । स्मृतिमान् ज्ञातार्थविषये विस्मरणलेशरहितः । प्रतिभानवान्
व्यवहारकाले श्रुतस्याश्रुतस्य वा झटिति स्फुरणं प्रतिभानम्, तद्वान्  ॥ 
१।१।१४  ॥   

  

सर्वलोकप्रियः साधुरदीनात्मा विचक्षणः ।  

सर्वदाभिगतः सद्भिः समुद्र इव सिन्धुभिः  ॥  १।१।१५  ॥   

अथ सर्वदा सदुपास्यत्वमाह सर्वेति । सर्वे लोकाः प्रिया यस्य सः
सर्वलोकप्रियः, सर्वेषां लोकानां प्रियः सर्वलोकप्रियः ।
सर्वलोकप्रियत्वात् सद्भिरभिगन्तव्य इत्यर्थः । साधुः तत्कार्यसाधकः । उण्
प्रत्ययः । यद्वा साधुः उचितः, सदभिगमनोचित इत्यर्थः । "साधुस्त्रिषूचिते
सौम्ये सज्जने वार्धुषावपि" इति वैजयन्ती । अदीनात्मा अकार्प्पण्यात्मा ।
अतिगम्भीरप्रकृतिरिति यावत् । विचष्ट इति विचक्षणः । नन्द्यादित्वात् ल्युः
"अस्युस्यनेचक्षिडः ख्याञ् नेति वाच्यम्" इति व्ख्याञादेशाभावः । विविधं
वक्तीत्यर्थः । अत एव सर्वदा सदुपास्यमानत्वमाह सर्वदेति । सर्वदा
अस्त्राभ्यासकालेष्वपि सद्भिः सत्पुरुषैः अभिगतः परिगतः, परिवारित इत्यर्थः
। कथमिव ? समुद्रः सिन्धुभिरिव नदीभिरिव । "स्त्री नद्यां ना नदे
सिन्धुर्देशभेदे ऽम्बुधौ गजे ।" इति वैजयन्ती । सर्वदाभिगतः सद्भिः
खुरलीकेलिश्रमविश्रान्त एकान्ते छायामवगाहमाने रामे सन्तः सर्वे
तत्तदर्थविशेषश्रवणाय परिवृत्त्य स्थिता इत्यर्थः । तथा च वक्ष्यति
"ज्ञानवृद्धैर्वयोवृद्धैः शीलवृद्धैश्च सज्जनैः । कथयन्नास्त वै
नित्यमस्त्रयोग्यान्तरेष्वपि  ॥ " इति। अस्त्रयोग्योऽस्त्राभ्यासः। समुद्र
इव सिन्धुभिः। एवं सदभिगमनं न रामस्याज्ञातज्ञापनाय, तस्य स्वत एव
पूर्णत्वात्। किन्तु स्वेषामेवापूर्वार्थविशेषलाभाय, गत्यन्तराभावादिति
भावः। सिन्धवो हि स्वसत्तालाभायैव समुद्रमभियान्ति, न तु तस्यातिशयापादनाय
 ॥  १।१।१५  ॥   

  

आर्यः सर्वसमश्चैव सदैकप्रियदर्शनः ।  

स च सर्वगुणोपेतः कौसल्यानन्दवर्द्धनः  ॥  १।१।१६  ॥   

एवमभिगमनहेतुभूतं सौलभ्यादिकं विशदयति आर्य इति । आङ्पूर्वात् ऽऋ गतौऽ
इत्यस्माद्धातोः कर्मणि ण्यत्प्रत्ययः । अभिगन्तुमर्ह इत्यर्थः । किं
सतामेव ? नेत्याह सर्वसमः, जातिगुणवृत्त्यादितारतम्यं विना
सर्वेषामाश्रयणीयत्वे तुल्यः । अस्य कादाचित्कत्वं वारयत्येवकारः । चकार
उक्तसमुच्चयार्थः । किञ्चिदुपदेशाभावे ऽपि सौन्दर्यादभिगन्तव्यत्वमाह
सदैकप्रियदर्शन इति । सदानुभवे ऽपि नवनवतया भासमान इत्यर्थः । अथ
"इषुक्षयान्निवर्त्तन्ते नान्तरिक्षक्षितिक्षयात् । मतिक्षयान्निवर्तन्ते न
गोविन्दगुणक्षयात्  ॥ " इति भगवद्गुणानां वर्षायुतेनापि वर्णयितुमशक्यत्वेन
सङ्ग्रहेण वदन्नुत्तरमुपसंहरति स चेति। कोसलस्य राज्ञोऽपत्यं स्त्री
कौसल्या। "वृद्धेत्कोसलाजादाञ्ञ्यङ्" इति ञ्यङ्प्रत्ययः। "यङश्चाप्"
इतिचाप्। तस्या आनन्दं वर्द्धयतीति कौसल्यानन्दवर्द्धनः। चशब्द एवकारार्थः।
कौसल्यासुतत्वेनावतीर्णो विष्णुरेव वेदान्तोदितसकलगुणसम्पन्नः परमात्मा, न
तु ब्रह्मादिष्वन्यतम इत्यर्थः। दशरथनन्दन इत्यनुक्तिः पुत्रलाभफलस्य
कौसल्ययैव लाभात्। अत एव वक्ष्यति "कौसल्या लोकभर्त्तारं सुषुवे यं
मनस्विनी" इति  ॥  १।१।१६  ॥   

  

समुद्र इव गाम्भीर्य्ये धैर्येण हिमवानिव ।  

विष्णुना सदृशो वीर्ये सोमवत्प्रियदर्शनः  ॥  १।१।१७  ॥   

अथास्य निस्समाभ्यधिकत्वं वक्तुं लोके प्रकृष्टवस्तूनां तदेकैकगुणसाम्यमाह
समुद्र  

इवेत्यादिश्लोकद्वयेन । गाम्भीर्यं नाम स्वान्तर्गतपदार्थाप्रकाशकत्वम् ।
यथा समुद्रः स्वान्तर्गतं रत्नादिकमप्रकाशयन्नेव वर्त्तते तथायमपि स्वीयं
परत्वमप्रकटयन्नेवास्त इत्यर्थः । वक्ष्यति "आत्मानं मानुषं मन्ये" इति ।
धैर्यं नाम शोकहेतुसद्भावे ऽपि निःशोकत्वम् । तेन हिमवानिव हिमवत्सदृशः ।
"गिरयो वर्षधाराभिर्हन्यमाना न विव्यथुः । अभिभूयमाना
व्यसनैर्यथाधोक्षजचेतसः  ॥ " इति ह्युक्तम्। अत्र वस्तुतः
समुद्रादेरुपमानत्वाभावेऽपि प्रतिपत्तृ़णामुपमानत्वं सम्भवतीत्येवमुक्तम्।
यथा "इषुवद्गच्छति सविता" इत्यत्र। विष्णुनेति। वीर्ये विषये विष्णुना
सदृशः। विष्णोरर्धत्वेन रामस्य विष्णुसादृश्यं सुवचमेव। "स उ श्रेयान् भवति
जायमानः" इत्युक्तत्वेन तदंशस्यापि तत्सदृशत्वं युक्तमेव।
सोमवत्प्रियदर्शनः शोकनिवृत्तिपूर्वकमाह्लादकरः  ॥  १।१।१७  ॥   

  

कालाग्निसदृशः क्रोधे क्षमया पृथिवीसमः ।  

धनदेन समस्त्यागे सत्ये धर्म इवापरः  ॥  १।१।१८  ॥   

क्रोधे कालाग्निसदृशः, कालाग्निक्रोधसमक्रोध इत्यर्थः । स्वविषयापराधमेव
स्वयं सहते । स्वाश्रितविषयापराधकरणे तु ज्वलज्ज्वलन इव शीतलतरे ऽपि हृदये
कोपमावहतीत्यर्थः । जले हि कालाग्निर्ज्वलति । क्षमया क्षमारूपसदृशधर्मेण
पृथिवीसमः पृथिवीतुल्यक्षमः, स्वस्मिन्नपकारकरणे अचेतनवद्वर्त्तत इत्यर्थः
। "न स्मरत्यपकाराणां शतमप्यात्मवत्तया ।" इति वक्ष्यति । त्यागे
त्यागविषये धनदेन कुबेरेण समः, तद्वद्दातेत्यर्थः । कुबेरस्य त्यागित्वं "
त्यागे च धनदो यथा" इत्यादिवक्ष्यमाणवचनशतसिद्धम् । न च तस्य लुब्धत्वं
कुतश्चित्सिद्धम् । "त्यागे सत्यपि धनदवदाढ्यः" इति व्याख्यानं तु
प्रक्रमविरुद्धम्, न ह्याढ्यत्वं कश्चिद्गुणः । तथा सति लुब्धत्वमेवास्य
सिद्धं स्यात् । सत्ये सत्यवचने अपरः उत्कृष्टवस्त्वन्तररहितः धर्मः
धर्मदेवतेव स्थितः, धर्मदेवतेव निरपायसत्यवचन  

इत्यर्थः । सत्ये अपरो धर्म इव स्थित इति व्याख्याने प्रकृतौपम्ये विरोधः,
तस्योत्प्रेक्षारूपत्वात् । क्वचिदुपमा क्वचिदुल्लेखः क्वचिदुत्प्रेक्षेति
विजातीयसङ्कर इत्यप्याहुः  ॥  १।१।१८  ॥   

  

तमेवङ्गुणसम्पन्नं रामं सत्यपराक्रमम् ।  

ज्येष्ठं श्रेष्ठगुणैर्युक्तं प्रियं दशरथः सुतम्  ॥  १।१।१९  ॥   

एंव
वेदान्तोदितजगत्कारणत्वसर्वज्ञत्वसर्वशक्तित्वसर्वान्तर्यामित्वप्रमुखसमस्तकल्याणगुणाकरं
ब्रह्म किं रामत्वेनावतीर्णो विष्णुः, उत ब्रह्मरुद्रादिष्वन्यतम इति
वाल्मीकिना वेदोपबृंहणाय पृष्टे वेदान्तोदितगुणानां
तदन्येष्वसम्भवात्तस्यैव सम्भवाच्च स एव वेदान्तोदितं परं
तत्त्वमित्युपदिष्टम् । तत्र तत्र जगत्कारणप्रकरणेषु प्रयुक्ताः
स्वयम्भूशिवादिशब्दाः सद्ब्रह्मादिसामान्यशब्दवदपर्यवसानवृत्त्या
ऽवयववृत्त्या वा परमात्मपरा इत्यप्यर्थसिद्धम् । एवं वेदान्तसारार्थः
सन्दर्शितः । ननु ब्रह्मस्वरूपमिव फलस्वरूपं तदुपायस्वरूपमपि
वेदार्थत्वादुपबृंहणीयम्, तदुभयं किमिति न पृष्टं नोपदिष्टं च । मैवम्
परिपप्रच्छेत्यत्र परिणा तदुभयस्वरूपमपि पृष्टमेव । उत्तरे च "प्रजानां च
हिते रतः" इत्यादिनोपायत्वं "सदैकप्रियदर्शनः" इत्यादिनोपेयत्वं च
तस्यैवेत्युक्तम् । ननु सिद्धस्यैव तस्योपायत्वे सर्वमुक्तिप्रसङ्ग इति
चेन्न य उपायोपेयाधिकारी तस्यैव फलं दिशति नानधिकारिण इति व्यवस्थापनात् ।
अधिकारश्च तत्प्राप्त्यपेक्षासाधनान्तरपरित्यागश्चेत्युत्तरग्रन्थे
सुव्यक्तम् । ननु वेदोपबृंहणमिदं रामायणमित्युक्तम् । धर्मो ऽपि वेदार्थः ।
स कथं नोपबृंहितः, किञ्च इयता ग्रन्थेन वेदान्तार्थ उपबृंहितः, किमतः परेण
ग्रन्थेन ? उच्यते उक्ताननुक्तांश्च कल्याणगुणांस्तच्चरित्रनिदर्शनमुखेन
प्रतिपादयितुमुत्तरग्रन्थः  

पूर्वभागोपबृंहणं च रामायणपुरुषाचारमुखेन हि सामान्यधर्मो
विशेषधर्मश्चोपबृंहितः । ननु तथापि कथं बालकाण्डकथा नोपदर्शिता ? मैवम्
तत्र प्रदर्शनीयगुणविशेषाभावात्, न च साप्यत्यन्तमप्रदर्शिता ।
"इक्ष्वाकुवंशप्रभवः" इत्यवतरणम्, "महावीर्यः" इति ताटकाताटकेयादिवधः,
"धनुर्वेदे च निष्ठितः" इति कौशिकाधिगतनिखिलदिव्यास्त्रवत्त्वम्,
"श्रीमान्" इति वैदेहीलाभश्चेति बालकाण्डकथासूचनात् । अथायोध्याकाण्डकथां
प्रस्तौति तमेवमित्यादिना । आदौ श्लोकद्वयमेकान्वयम् । दशसु दिक्षु रथो
यस्य स दशरथः । अप्रतिहतरथत्वेन रामाय राज्यं दत्तम्, भीतिदत्तत्वाभावेन
पुनरनादातव्यत्वमुक्तम् । महीपतिः अस्वामिदत्तत्वाभाव उच्यते । एवं
दात्रदोषेण पुनरनाहरणीयत्वमुक्त्वा सम्प्रदानगुणेनाप्याह तमित्यादिना । तं
प्रसिद्धम् । एवं गुणसम्पन्नं पूर्वोक्तसर्वगुणसमृद्धम्, सर्वस्य
स्वामिभूतमिति यावत् । सत्यपराक्रमममोघपराक्रमम्, सर्वरक्षणशक्तमिति यावत्
। ज्येष्ठं जन्मक्रमेणापि राज्यार्हम् । श्रेष्ठगुणैर्युक्तम्
नीतिशास्त्रोक्तषाड्गुण्ययुक्तम्, सन्धिविग्रहयानासनद्वैधीभावसमाश्रयाः
षड्गुणाः कामन्दकोक्ताः । प्रियं प्रीतिविषयम् । अनेन
तात्कालिकप्रीतिदानव्यावृत्तिः । सुतं जन्मनैव राज्यार्हम्  ॥  १।१।१९  ॥   

  

प्रकृतीनां हितैर्युक्तं प्रकृतिप्रियकाम्यया ।  

यौवराज्येन संयोक्तुमैच्छत्प्रीत्या महीपतिः  ॥  १।१।२०  ॥   

प्रकृतीनां प्रजानां हितैः हितकरणैर्युक्तम्, अनेन सर्वानुकूल्यमुक्तम् ।
एवम्भूतं रामं प्रकृतिप्रियकाम्यया अमात्यादीनां प्रीतिकरणेच्छया ।
इच्छायां काम्यच्प्रत्ययः । "अप्रत्ययात्" इत्यप्रत्ययः । "अजाद्यतष्टाप्"
। प्रीत्या स्वप्रीत्या च । चकारो ऽर्थसिद्धः । "गामश्वं पुरुषं जगत्"
इतिवत् । मन्त्रिवृद्धैरालोचनपूर्वकं कृतत्वादप्रत्याख्येयत्वमुच्यते ।
"प्रकृतिः पञ्चभूतेषु स्वभावे मूलकारणे । छन्दःकारणगुह्येषु
जन्मामात्यादिमातृषु" इत्युभयत्र वैजयन्ती । युवा चासौ राजा च युवराजः तस्य
भावः कर्म वा यौवराज्यम् । ब्राह्मणादित्वात् ष्यञ् । तेन पितरि राज्यं
निर्वहत्येव सर्वनिर्वाहकत्वेनाभिषिक्तः पुत्रो युवराजः, तस्य
भावेनेत्यर्थः । संयोक्तुं घटयितुमैच्छत्, तत्सम्भारान् समभरदित्यर्थः  ॥ 
१।१।२०  ॥   

  

तस्याभिषेकसम्भारान् दृष्ट्वा भार्याथ कैकयी ।  

पूर्वं दत्तवरा देवी वरमेनमयाचत  ॥   

विवासनं च रामस्य भरतस्याभिषेचनम्  ॥  १।१।२१  ॥   

एवं पुनरादानायोग्यं रामाय राज्यप्रदानमुक्त्वा अपरिहरणीयमनन्तरभावि
कैकेय्या याचनमाह तस्येति सार्द्धश्लोक एकान्वयः । अथ रामाय
राज्यप्रदानेच्छानन्तरं तस्य रामस्याभिषेकः कर्मविशेषः, तस्य
सम्भारानुपकरणानि । "औदुम्बर्यासन्दी तस्यै प्रादेशमात्राः पादाः स्युः"
इत्यादीनि "दधिमधुसर्पिरातपवर्ष्या आपः" इत्यन्तानि ब्राह्मणोक्तानि
दृष्ट्वा मन्थरामुखेन दर्शन इव ज्ञात्वा । भार्या भर्तुं योग्या, न तु
स्वातन्त्र्यार्हा । पूर्वं पूर्वकाले । विभक्तिप्रतिरूपकमव्ययम् । तेन
दशरथेन दत्तवरा शम्बरासुरविजयकाले सारथ्यकरणपारितोषिकतया दत्तवरा ।
याचनहेतुत्वेनेदमुक्तम् । (तच्छब्दस्य दशरथपरामर्शितया शम्बरासुरसमरं
सूचितम् । दशसु दिक्षु अप्रतिरुद्धरथो हि सः ।) दीव्यतीति देवी । पचाद्यच्
। देवडिति टित्त्वेन पाठात् ङीप् । भोगोपकरणभूतेति व्यामोहमूलोक्तिः ।
कैकयी केकयानां राजा केकयः । "क्षत्रियसमानशब्दाज्जनपदात्तस्य
राजन्यपत्यवत्" इत्यञ् । "जनपदे लुप्" । केकयस्यापत्यं स्त्री कैकयी ।
"जनपदशब्दात्क्षत्रियादञ्" इत्यपत्यार्थे ऽञ् । "टिड्ढाणञ् " इत्यादिना  

ङीप् । नन्वञ्प्रत्यये "केकयमित्रयुप्रलयानां यादेरियः" इतीयादेशः किं न
स्यात् ? उच्यते "जरायां जरसन्यतरस्याम्" इत्यतो
ऽन्यतरस्यामित्यनुवृत्तेस्तस्य वैकल्पिकत्वात् । न चेयादेशाभाव आर्ष इति
वाच्यम् । कैकेयीकैकयीति शब्दभेदप्रकाशिकायामुक्तेः । "प्राक् कैकयीतो
भरतस्ततो ऽभूत्" इति भट्टिप्रयोगात् । केकयीति पाठे तु केकयान्
जन्मभूमित्वेनाचष्ट इति केकयी । "तदाचष्टे" इति णिजन्तादौणादिके
स्त्रियामिकारप्रत्यये टिलोपे णिलोपे च कृते "कृदिकारादक्तिनः" इति
ङीषित्याहुः । "पुंयोगादाख्यायाम्" इति वा ङीष् । तत्र
योगशब्देनाविशेषाज्जन्यजनकभावो ऽपि गृह्यते । केकयशब्दो
मूलप्रकृतिरेवोपचारात् स्त्र्यपत्ये वर्त्तते । शार्ङ्गरवादिपाठात् ङीनिति
न्यासकारः । कैकयी । एनं दशरथम् । "द्वितीयाटौस्स्वेनः" इत्यन्वादेशे
एनादेशः । रामस्य विवासनं भरतस्याभिषेचनं च वरमयाचत अर्थितवती ।
याचिर्द्विकर्मकः  ॥  १।१।२१  ॥   

  

स सत्यवचनाद्राजा धर्मपाशेन संयतः ।  

विवासयामास सुतं रामं दशरथः प्रियम्  ॥  १।१।२२  ॥   

स इति  ॥  राजा सर्वरञ्जकः, "राजा प्रकृतिरञ्जनात्" इति प्रयोगात् । औणादिकः
कनिन्प्रत्ययः । यद्यपि "रजकरजनरजस्सूपसङ्ख्यानम्" इति वचनादत्र
नलोपप्रसक्तिर्नास्ति तथापि रजस्साहचर्यादौणादिकस्य तत्र ग्रहणम् । स
पूर्वं रामाय दत्तराज्यः, मन्त्रिप्रमुखैरालोचनपूर्वकं प्रतिज्ञातरामाभिषेक
इत्यर्थः । दशरथः । धर्मः पाश इव धर्मपाशः । "उपमितं व्याघ्रादिभिः" इति
समासः । व्याघ्रादेराकृतिगणत्वात् । तेन संयतो बद्धः सन् सत्यवचनात्
स्त्रीविषयवचनसिद्धिहेतोः प्रियं सुतं विवासयामास, "रामो विग्रहवान् धर्मः"
इत्युक्तरीत्या प्रथममङ्गीकृतं परमधर्मं परित्यज्यानन्तरं प्रवृत्तं
स्त्रीविषयं क्षुद्रधर्ममवलम्बितवानित्यर्थः । एतेन "साङ्केत्यं पारिहास्यं
वा स्तोभं हेलनमेव वा । वैकुण्ठनामग्रहणमशेषाघविनाशनम्  ॥ " "आक्रुश्य
पुत्रमघवान् यदजामिलोऽपि नारायणेति म्रियमाण उपैति मुक्तिम्" "कामाद्गोप्यो
भयात्कंसः" इत्येवं यथाकथञ्चित् भगवन्नामवतां मुक्तिसिद्धौ सर्वदा
रामपरायणस्य दशरथस्य कथं न मुक्तिरिति शङ्का दूरोत्सारिता।
सिद्धसाधनत्यागात् काशकुशावलम्बनात् धर्मपाशप्रतिबन्धाच्च
मुक्तिप्रसङ्गाभावात् तथा च मुमुक्षुणा दशरथवन्न वर्तितव्यमित्युक्तं भवति
 ॥  १।१।२२  ॥   

  

स जगाम वनं वीरः प्रतिज्ञामनुपालयन् ।  

पितुर्वचननिर्देशात् कैकेय्याः प्रियकारणात्  ॥  १।१।२३  ॥   

पितृवचनपरिपालनमवश्यं कर्त्तव्यम्, एतद्रामाचारमुखेन दर्शयति स जगामेति । स
रामः वीरो ऽपि राज्यपरिपालनसमर्थो ऽपि कैकेय्याः प्रियकारणात्
प्रीतिहेतुभूतात् स्त्रीपारवश्येनोक्तादपीत्यर्थः । पितुर्वचननिर्देशात्,
वचनमेव निर्द्देशः आज्ञा । "आज्ञायामपि निर्देशः" इति बाणः । तस्माद्धेतोः
प्रतिज्ञां कैकेयीसमक्षं कृतां प्रतिज्ञामनुपालयंश्च । "लक्षणहेत्वोः
क्रियायाः" इति हेत्वर्थे शतृप्रत्ययः । वक्ष्यति "तद्ब्रूहि वचनं देवि
राज्ञो यदभिकांक्षितम् । करिष्ये प्रतिजाने च रामो द्विर्नाभिभाषते" इति
स्वप्रतिज्ञापालनार्थं पितृवचनपालनार्थं चेत्यर्थः । वनं दण्डकावनमुद्दिश्य
जगाम  ॥  १।१।२३  ॥   

  

तं व्रजन्तं प्रियो भ्राता लक्ष्मणो ऽनुजगाम ह ।  

स्नेहाद्विनयसम्पन्नः सुमित्रानन्दवर्द्धनः  ॥   

भ्रातरं दयितो भ्रातुः सौभ्रात्रमनुदर्शयन्  ॥  १।१।२४  ॥   

इक्ष्वाकुवंशेत्यादिना समस्तकल्याणगुणपरिपूर्णत्वोक्त्या परत्वमुक्तम् ।
तमेवमित्यादिना अभिषेकप्रवृत्तिनिवृत्तिकथनात् सौलभ्यमुक्तम् । अथ
परत्वसौलभ्यानुगुणं समाश्रयणमाह तं व्रजन्तमिति । यद्वा अथ
सिद्धसाधननिष्ठैः लक्ष्मणवत् कैङ्कर्यपरैर्भवितव्यमिति व्यञ्जयन्नाह तं
व्रजन्तमिति, सार्द्धश्लोक एकान्वयः । प्रीणातीति प्रियः । रामे प्रीतिमान्
। "इगुपधज्ञाप्रीकिरः कः" इति कः । अनेनानुगतिहेतुर्भक्तिरुक्ता । भ्राता
"भ्राता स्वा मूर्तिरात्मनः" इति मूर्तिभूतः । विनयसम्पन्नः
कैङ्कर्यहेतुविनययुक्तः । विनयः शेषत्वज्ञानं रामकैङ्कर्य्यरूपाचारो वा ।
"विनयो धर्मविद्यादिशिक्षाचारप्रशान्तिषु" इति वैजयन्ती । सुमित्रायाः
आनन्दं वर्द्धयतीति सुमित्रानन्दवर्द्धनः, "सृष्टस्त्वं वनवासाय" "रामं
दशरथं विद्धि मां विद्धि जनकात्मजाम् । अयोध्यामटवीं विद्धि गच्छ तात
यथासुखम्  ॥ " इति सुमित्रयैवोक्तत्वात्। दयितः रामस्येष्टतमः। "यमेवैष
वृणुते तेन लभ्यः" इत्युक्तरीत्या प्रियतमत्वेन वरणीय इत्यर्थः। लक्ष्मणः
कैङ्कर्यलक्ष्मीसम्पन्नो भविष्यतीति ज्ञात्वा लक्ष्मण इति वसिष्ठेन
कृतनामधेयः, "स तु नागवरः श्रीमान्" "अन्तरिक्षगतः श्रीमान्" इत्युक्तेः।
कैङ्कर्यलक्ष्मीवत्त्वं "लक्ष्मणो लक्ष्मीसम्पन्नः" इति वक्ष्यति।
"लक्ष्म्या अच्च" इति पामादिगणसूत्रान्मत्वर्थीयो नप्रत्ययः,
अकारश्चान्तादेशः। "लक्ष्मीवान् लक्ष्मणः श्रीमान्" इति पर्यायपाठश्च।
सुभ्रातुर्भावः सौभ्रात्रम्। भावे अण्, अनुशतिकादित्वात् उभयपदवृद्धिः।
रामं विना क्षणमपि जीवनाक्षमत्वं सुभ्रातृत्वम्। वक्ष्यति "न च सीता त्वया
हीना न चाहमपि राघव। मुहूर्त्तमपि जीवावो जलान्मत्स्याविवोद्धृतौ  ॥ " इति ।
रामस्य लक्ष्मणविरहासहत्वं सुभ्रातृत्वम् । तच्च वक्ष्यति "न च तेन विना
निद्रां लभते पुरुषोत्तमः । मृष्टमन्नमुपानीतमश्नाति न हि तं विना  ॥ " इति।
तदनुदर्शयन् सन्। यद्वा एवं सुभ्रातृभिर्वर्त्तितव्यमिति दर्शयन्निवेति
गम्योत्प्रेक्षा। व्रजन्तम् एकान्ते स्वाभिमतसकलकैङ्कर्यप्रधानप्रवृत्तं
भ्रातरम्। उपलक्षणमिदम्, "माता पिता च भ्राता च निवासः शरणं सुहृत्।
गतिर्नारायणः" इत्युक्तसकलविधबन्धुः। वक्ष्यति "अहं तावन्महाराजे पितृत्वं
नोपलक्षये। भ्राता भर्त्ता च बन्धुश्च पिता च मम राघवः  ॥ " इति । स्नेहात्
"बाल्यात्प्रभृति सुस्निग्धो लक्ष्मणो लक्ष्मिवर्द्धनः"
इत्युक्तरामभक्तेरेव हेतोरनुजगाम । "येन येन धाता गच्छति तेन तेन सह
गच्छति" इतिवदपूर्वो ऽयं कश्चिद्वृत्तिविशेष इति ऋषिर्विस्मयते हेति । "ह
विस्मये विषादे च" इति बाणः । आशालेशमात्रेण स्वस्मिन्नेवाधिकप्रेमाणं
भगवन्तं कुत्रचित् एकान्तस्थले
स्वमनोरथानुरूपविशिष्टविषयसकलकैङ्कर्यलाभायानुसरन्नधिकार्यत्र
विनिर्दिश्यते  ॥  १।१।२४  ॥   

  

रामस्य दयिता भार्या नित्यं प्राणसमा हिता ।  

जनकस्य कुले जाता देवमायेव निर्मिता  ॥  १।१।२५  ॥   

अथ सीतायाः साधनदशायां पुरुषकारतया फलदशायां प्राप्यतया चान्वयात्तया
नित्ययोगं दर्शयति रामस्येत्यादिश्लोकद्वयेन । रामस्याभिरामस्यापि दयिता
अभिरामा नित्यं भार्या हृदि सन्ततं धार्या । बिभर्त्तेः "ऋहलोर्ण्यत्" इति
ण्यत् । प्राणसमा उक्तार्थद्वये हेतुरयम् । हिता चेतनहितपरा ।
"मित्रमौपयिकं कर्तुम्" इत्यादि वक्ष्यति । रामहितपरा वा । वक्ष्यति
"स्मारये त्वां न शिक्षये" इति । जनकस्य कुले जाता, आचारप्रधानेत्यर्थः ।
देवमायेव निर्मिता । अमृतमथनानन्तरमसुरमोहनार्थं निर्मिता विष्णुमायेव
स्थिता । "मायया मोहयित्वा तान् विष्णुः स्त्रीरूपमास्थितः" इत्युक्तेः ।
यद्वा निर्मिता कृतमूर्तिः देवमाया विष्णोराश्चर्यशक्तिरिव स्थिता, अनेन
सौन्दर्यस्य पराकाष्ठोक्ता । अथवा निर्मिता कृतावतारा । देवमाया देवस्य
विष्णोर्लक्ष्मीः । वक्ष्यति उत्तरकाण्डे "ऋते मायां विशालाक्षीं तव  

पूर्वपरिग्रहाम्" इति । इवशब्दो वाक्यालङ्कारे एवकारार्थे वा  ॥  १।१।२५
 ॥   

  

सर्वलक्षणसम्पन्ना नारीणामुत्तमा वधूः ।  

सीताप्यनुगता रामं शशिनं रोहिणी यथा  ॥  १।१।२६  ॥   

सर्वलक्षणसम्पन्ना सामुद्रिकोक्तैः सर्वैरुत्तमस्त्रीलक्षणैः सम्पन्ना ।
नारीणामुत्तमा पूर्वोक्तसर्वप्रकारेण सर्वस्त्रीश्रेष्ठा ।
पुरुषोत्तमरामानुरूपनार्युत्तमेत्यर्थः । वधूर्दशरथस्नुषा अचिरोढा वा ।
"अचिरोढा वधूः" इति वैजयन्ती । सीता "सीता लाङ्गलपद्धतिः"
तज्जन्यत्वात्तद्व्यपदेशः ।
अनेनायोनिजत्वोक्तेर्दिव्यलोकवासकालिकसौन्दर्यान्यूनतोक्ता । अपिशब्दने
लक्ष्मणानुगतिः समुच्चीयते । राममनुगता
निरवधिकसौन्दर्याकृष्टहृदयतयानुगतवती, रोहिणी यथा । यथाशब्द इवार्थः । "यथा
तथेवैवं साम्ये" इत्यमरः । रोहिणीनाम चन्द्रस्यासाधारणपत्नी । "वरिष्ठा
सर्वनारीणामेषा च दिवि देवता । रोहिणी न विना चन्द्रं मुहूर्त्तमपि दृश्यते
 ॥ " इति। न केवलं रामसौन्दर्याकृष्टानुगता, किन्तु कलङ्किनं रोहिणीव
पातिव्रत्यस्वरूपप्रयुक्ता गतेत्यर्थः। अयमर्थोऽनसूयासमक्षं
व्यक्तीभविष्यति  ॥  १।१।२६  ॥   

  

पौरैरनुगतो दूरं पित्रा दशरथेन च ।  

शृङ्गिबेरपुरे सूतं गङ्गाकूले व्यसर्ज्जयत्  ॥   

गुहमासाद्य धर्मात्मा निषादाधिपतिं प्रियम्  ॥  १।१।२७  ॥   

रामभक्त्यविशेषाल्लक्ष्मणसीतावत् पौराणामप्यनुवृत्तिं दर्शयति पौरैरिति ।
पूरे भवाः पौराः । अनेन स्त्रीबालवृद्धाविशेष उक्तः । दूरमनुगतः इत्यनेन
विरहासहिष्णुत्वोक्त्या पौराणां परमा भक्तिरुक्ता । "पुनर्विश्लेषभीरुत्वं
परमा भक्तिरुच्यते" इति वचनात् । पौरैरित्यनेन तद्देशवास एव
रामभक्तिहेतुरित्युक्तम् । पित्रा दशरथेन च । चशब्दो ऽन्वाचये । अल्पमनुगत
इत्यर्थः । आद्वारं हि तेनानुगतम् । पित्रेत्यनेन पुत्रकृतवात्सल्यादनुगत
इत्युक्तम् । एवं परत्वसौलभ्ये दर्शिते । अथ वात्सल्यसौशील्ये दर्शयति
शृङ्गिबेरपुर इति । धर्मौ आश्रितवात्सल्यसौशील्ये आत्मा स्वभावो यस्य सः
तथा । आश्रितवात्सल्यसौशील्यस्वभावो रामः शृङ्गिबेरपुरे शृङ्गिणः
कृष्णसारादयः तेषां बेराणि कृत्रिमशरीराणि । "प्रतिच्छन्दः प्रतिनिधिर्बेरं
च प्रतिरूपकम्" इति वैजयन्ती । वञ्चनेन सजातीयमृगग्रहणार्थानि यस्मिन् तत्
शृङ्गिबेरम् । तथात्वात् तदाख्ये पुरे गङ्गाकूले,
शृङ्गिबेरपुरसन्निहितगङ्गातीर इत्यर्थः । एतेन गङ्गातीरत्वमात्रेण
नोद्देश्यत्वम्, किन्तु भक्तसेवितत्वेनेत्युक्तम् । "सा काशीति न चाकशीति "
इत्याद्यभियुक्तोक्तेः । निषादाः प्रतिलोमजातिविशेषाः । "निषादो मृगघाती
स्यात्" इति वैजयन्ती । तेषामधिपतिरिति जात्यपकर्ष उक्तः । प्रीणातीति
प्रियः तम्, स्वस्मिन् प्रीतिमन्तमित्यर्थः । गूहति गोपयति वञ्चयति
परस्वमिति गुहः । इगुपधलक्षणः कप्रत्ययः । तम्, जातितो वृत्तितो गुणतः
कुलतश्च हीनमपि स्वस्मिन्नानुकूल्यमात्रेणादरणीयत्वमुक्तम् ।
निषादाधिपतिमासाद्येत्यनेन सौशील्यमुक्तम् । महतो मन्दैस्सह नीरन्ध्रेण
संश्लेषो हि सौशील्यम् । धर्मात्मेत्यनेन महत्त्वमुक्तम् ।
आसाद्येत्यत्राभिविधिवाचिना आङा अर्थान्नैरन्ध्र्यमुक्तम् । शृङ्गिबेरपुरे
गुहमासाद्येत्यनेन दोषे ऽपि भोग्यत्वरूपं वात्सल्यमुक्तम् । सूतं
सुमन्त्रम्, पारम्पर्येणानुवर्त्तमानमपि व्यसर्ज्जयत् व्यसृजत् । स्वार्थे
णिच् । सद्यः प्रसूतवत्सवात्सल्यात् पूर्ववत्सं परिहरन्त्या धेनोरिव
वात्सल्यातिशय उक्तः  ॥  १।१।२७  ॥   

  

गुहेन सहितो रामो लक्ष्मणेन च सीतया  ॥  १।१।२८  ॥   

स्वस्मिन्नाशालेशमात्रेण जनितं गुहविषयप्रेमातिशयं दर्शयति गुहेनेति । रामः
गुहेन सहितः सन् लक्ष्मणेन सीतया च सहितः । गुहसन्धानानन्तरमेव
लक्ष्मणसीताभ्यां नित्यानपायिभ्यां साहित्यमासीत् । ततः पूर्वं सिद्धमपि
सदसत्प्रायमासीदित्यर्थः । यद्वा दृष्टान्तार्थं लक्ष्मणसीतासाहित्यकथनम्,
तादृशसौहार्दं (स्नेहो ) गुहे ऽप्यासीदिति भावः । सहितः संहितः ।
"समोवाहितततयोः" इति मलोपः । सः रामः लक्ष्मणेन सीतया च सह गुहेन हितः
प्रहितः गङ्गां तारित इत्यप्याहुः  ॥  १।१।२८  ॥   

  

ते वनेन वनं गत्वा नदीस्तीर्त्वा बहूदकाः ।  

चित्रकूटमनुप्राप्य भरद्वाजस्य शासनात्  ॥  १।१।२९  ॥   

ते वनेन इति श्लोकद्वयमेकान्वयम् । ते रामादयस्त्रय इत्यनेन गुहनिवर्त्तनं
द्योतितम् । वनेन वनं गत्वा वनाद्वनं गत्वा । पञ्चम्यर्थे तृतीया, हेतौ
तृतीया वा । अनेन नूतनवनावलोकनकुतूहलित्वं नगरप्रवेशस्य
स्वाधिकारविरुद्धत्वं च द्योत्यते । यद्वा अवनेन वनं गत्वा अन्योन्यरक्षणेन
वनं गत्वेत्यर्थः । वक्ष्यति "अग्रतो गच्छ सौमित्रे सीता त्वामनुगच्छतु ।
पृष्ठतो ऽहं गमिष्यामि त्वां च सीतां च पालयन् । अन्योन्यस्येह नो रक्षा
कर्त्तव्या पुरुषर्षभ  ॥ " इति। यद्वा अवनेन पितृवचनपरिपालनेन हेतुना वनं
गत्वा, अवनेन लोकरक्षणेन हेतुना वा। रावणादिदुष्टनिबर्हणमुखेन
लोकरक्षणार्थं हि तेषां वनगमनम्। यद्वा "तेवृ देवने" इति धातोर्भावे
ल्युट्। तेवनेन देवनेन लीलया अनायासेनेत्यर्थः। मृगयाक्रीडनेन वा। अनयैव
व्युत्पत्त्या तेवनं पादसञ्चार इति लभ्यते, सूतविसर्जनानन्तरं रथादवरुह्य
पादसञ्चारेण वनं गत्वेत्यर्थः। यद्वा अवनेन सह वनं गत्वा मध्ये मध्ये
स्थलप्रदेशं वनं च गत्वेत्यर्थः। वनेन जलेन सहितं वनम्, न तु
मरुकान्तारमिति वार्थः। "पयः कीलालममृतं जीवनं भुवनं वनम्" इत्यमरः।
बहूदकाः विपुलोदकाः अधिकोदका वा। "विपुलानेकयोर्बहुः" इति वैजयन्ती।
नौतार्या इत्यर्थः। नदीः गङ्गाम् तीर्त्वा उत्तीर्य। "गङ्गा नदीनाम्" इति
नदीमुख्यत्वात् निरुपपदनदीशब्देन गङ्गोच्यते।
"जात्याख्यायामेकस्मिन्बहुवचनमन्यतरस्याम्" इति बहुवचनम्, पूजायां बहुवचनं
वा। "अदितिः पाशान्" इतिवदवयवबहुत्वाभिप्रायेण वा बहुवचनम्। अत्र
ऽअग्निहोत्रं जुहोति, यवागूं पचतिऽ इतिवदर्थक्रमेण नदीस्तीर्त्वा वनं
गत्वेति योजनीयम्। यद्वा अपूर्वकालेऽपि क्त्वाप्रत्ययः ऽआस्यं व्यादाय
स्वपितिऽ इतिवत्। यद्यपि "आस्यं व्यादाय स्वपिति संमील्य हसति
इत्युपसङ्ख्यानम्" इति वार्त्तिके स्थलद्वयमेवोपात्तम् तथापि न्यासकृता
"परावरयोगे च" इति पूर्वसूत्रे चकारात् सर्वत्रायं प्रयोगः
सम्भवतीत्युक्तम्। यद्वा ते वनेनेत्यनेन गङ्गातरणमर्थसिद्धम्। नदीशब्दो
यमुनापरः। यद्वा नदीः गङ्गायमुनामन्दाकिनीः। मन्दाकिनीनाम चित्रकूटपरिसरे
परिसरन्ती स्रवन्ती। सौकर्याय युगपदुक्तम्। यद्वा पूर्वार्द्धे स रामो
लक्ष्मणेन सीतया च सह गुहेन हितः प्रहितः, सीतालक्ष्मणरामाः गुहेन गङ्गां
तारिता इत्यर्थः। अतः पादसञ्चारेण वनगमनमत्रोक्तम्। भरद्वाजस्य शासनात्
चित्रकूटमनुप्राप्य। प्रजाभरणशीलो भरद्वाजः। इत्थं निरुक्तमृगारण्यके "एष
एव बिभ्रद्वाजः प्रजा वै वाजः ता एष बिभर्त्ति यद्बिभर्त्ति तस्मात्
भरद्वाज इत्याचक्षते" इति। यद्वा वाजं रेतः, वाजकरणमित्यादौ तथा प्रयोगात्।
बिभ्रद्वाजं भरद्वाजः। नित्यब्रह्मचारीत्यर्थः। "भरद्वाजो ह
त्रिभिरायुर्भिर्ब्रह्मचर्यमुवा(पा)स" इति श्रुतेः। तस्य शासनान्नियमनात्
चित्रकूटे भवद्भिः स्थातव्यम्, तस्यायमेव मार्ग इत्येवंरूपात्। अनु सदृशम्
"पश्चात्सादृश्ययोरनु" इत्यमरः। राजकुमाराणां स्वेषामुचितमित्यर्थः।
"सुभगश्चित्रकूटोऽसौ गिरिराजोपमो गिरिः। यस्मिन् वसति काकुत्स्थः कुबेर इव
नन्दने  ॥ " इति वक्ष्यति । पश्चाद्भागे वा चित्राणि आश्चर्यावहानि कूटानि
शिखराणि यस्यासौ चित्रकूटः तम् । "आश्चर्यालेख्ययोश्चित्रम्"  

इत्यमरः । प्राप्य गत्वा  ॥  १।१।२९  ॥   

  

रम्यमावसथं कृत्वा रममाणा वने त्रयः ।  

देवगन्धर्वसङ्काशास्तत्र ते न्यवसन् सुखम्  ॥  १।१।३०  ॥   

रम्यं रमणीयं जलरामणीयकस्थलरामणीयकादियुक्तम् आवसथं पर्णशालारूपं गृहम् ।
"धिष्ण्यमोको निवसनं स्थानावसथवास्तु च" इत्यमरः । कृत्वा निर्माय । अत्र
पर्णशालानिर्माणे लक्ष्मणस्य साक्षात्कर्तृत्वम् । इतरयोस्तु
उचितदेशप्रदर्शनादिना प्रयोजककर्तृत्वम् । "समानकर्तृकयोः पूर्वकाले"
इत्यत्र सूत्रे ऽगृहैकत्ववदुद्देश्यगतत्वेन
द्वित्वस्याविवक्षितत्वादनेकक्रियास्वपि क्त्वाप्रत्ययस्सम्भवतिऽ इति
न्यासकारोक्तेः क्त्वाप्रत्ययबाहुल्यम् । तत्र वने चित्रकूटोपान्तवने
रममाणाः लीलारसमनुभवन्तः सन्तः सीतारामयोः पुष्पापचयसलिलक्रीडादिकं रतिः ।
"वैदेहि रभसे कच्चिच्चित्रकूटे मया सह । पश्यन्ती विविधान् भावान्
मनोवाक्कायसंयुतान् ।" इति हि वक्ष्यति । लक्ष्मणस्य तु
विशिष्टविषयकैङ्कर्यलाभजा प्रीतिः । वक्ष्यति "भवांस्तु सह वैदेह्या
गिरिसानुषु रंस्यते । अहं सर्वं करिष्यामि जाग्रतः स्वपतश्च ते  ॥ " इति।
त्रयो रममाणाः इत्यनेनान्दहेतुभेदेऽप्यानन्दांशे तौल्यमुच्यते "परमं
साम्यमुपैति" "भोगमात्रसाम्यलिङ्गाच्च" इतिवत्। रममाणा इति
वर्त्तमाननिर्द्देशेन नैरन्तर्य्यमुक्तम्। वर्त्तमानार्थकस्याप्यस्य
न्यवसन्निति भूतप्रत्ययान्तविशेषणत्वम्। "धातुसम्बन्धे प्रत्ययाः"
इत्यनुशासनात् अग्निष्टोमयाजी पुत्रस्ते भविताऽ इतिवत् सम्भवति। अत एव
देवगन्धर्वसङ्काशाः सन्तः, देवगन्धर्वा मनुष्यगन्धर्वेभ्योऽधिकानन्दाः।
यद्वा देवी च देवश्च देवौ लक्ष्मीनारायणौ। "पुमान्स्त्रिया" इत्येकशेषः।
गानं धारयतीति गन्धर्वः। "एतत्साम गायन्नास्ते" इत्युक्तः सर्वदा सामगानपरो
मुक्तः। देवौ च गन्धर्वश्च देवगन्धर्वाः तत्सदृशाः देवगन्धर्वसङ्काशाः।
निभादित्वादुत्तरपदभूता एव सन्तः सदृशवचनाः। तथाहामरः "स्युरुत्तरपदे
त्वमी। निभसङ्काशनीकाशप्रतीकाशोपमादयः" इति। ते त एव सन्तः साकेतवासिनः एव
सन्तः सुखं न्यवसन्। वक्ष्यति "सुरम्यमासाद्य तु चित्रकूटं नदीं च तां
माल्यवतीं सुतीर्थाम्। ननन्द रामो मृगपक्षिजुष्टां जहौ च दुःखं
पुरविप्रवासात्  ॥ " इति । यद्वा त एव सन्तः वनवासिन एव सन्तः, नागरिका अपि
चिरं वनचरा इवावसन्नित्यर्थः । मुखग्लान्यादिभिस्तेषां वैदेशिकत्वगन्धो ऽपि
नाज्ञायतेति भावः । सुखं यथा भवति तथा न्यवसन् । कदाचिदपि दुःखलेशो ऽपि
नान्वभावीत्यर्थः । अत्र क्रियाभेदात् तच्छब्दद्वयप्रयोग इत्यप्याहुः । ते
तीर्त्वा जग्मुरिति क्रियापदमध्याहृत्य केचिद्योजयन्ति । अत्र
देवगन्धर्वसङ्काशा इति पदगतेनोपमालङ्कारेण किञ्चिद्वस्तु ध्वन्यते
यस्तावत्स्वरूपज्ञानपूर्वकं भगवत्यनुरक्तो भवति तं भगवान् देव्या समागत्य
दिव्यं विमानमारोप्यातिवाहिकगणैः सत्कार्य विरजां तीर्त्वा
तिल्यकान्तारमासाद्यामानवेनानुज्ञाप्य दिव्यलोके महामणिमण्डपमुपेत्य
दिव्यसिंहासनारूढः श्रिया सह
मोदमानस्तद्रचितसर्वदेशसर्वकालसर्वावस्थोचितसकलविधकैङ्कर्यो ऽस्मै
स्वानन्दसममानन्दं दत्त्वा तेन सह यावत्कालमास्त इति  ॥  १।१।३०  ॥   

  

चित्रकूटं गते रामे पुत्रशोकातुरस्तथा ।  

राजा दशरथः स्वर्गं जगाम विलपन् सुतम्  ॥  १।१।३१  ॥   

एवं लक्ष्मणस्य भगवच्छेषत्ववृत्तिं प्रतिपाद्य भरतस्य पारतन्त्र्यवृत्तिं
दर्शयति मृते तु तस्मिन्नित्यादिना । तदुपोद्घातत्वेनाह चित्रेति । रामे
चित्रकूटं तथा उक्तप्रकारेण गते सति दशरथो राजा पुत्रशोकेन
पुत्रादर्शनजदुःखेनातुरः पीडितः सन् सुतमुद्दिश्य हा सुतेत्येवं विलपन्
प्रलापं कुर्वन्  

स्वर्गं जगाम  ॥  १।१।३१  ॥   

  

मृते तु तस्मिन् भरतो वसिष्ठप्रमुखैर्द्विजैः ।  

नियुज्यमानो राज्याय नैच्छद्राज्यं महाबलः  ॥  १।१।३२  ॥   

मृते त्विति । तस्मिन् दशरथे मृते सति । स्वर्गप्राप्तिरपि
नश्वरत्वेनानुपादेयेति मृते इत्युक्तम् । महाबलः राज्यभरणसमर्थः अत एव भरतः
। भरत इति राज्यस्य भरणादित्युक्तरीत्या भावज्ञेन वसिष्ठेन भरत इति कृतनामा
वसिष्ठप्रमुखैर्द्विजैः वसिष्ठादिभिर्ब्राह्मणैः । राज्याय राज्यं कर्तुं
नियुज्यमानः । "क्रियार्थोपपदस्य च कर्मणि स्थानिनः "इति चतुर्थी । राज्यं
राजत्वम् । "ये चाभावकर्मणोः" इति प्रतिषेधादनो न प्रकृतिभावः । नैच्छत्
नाभ्यलषत् । महाबल इत्यनेन सत्यामेव शक्तौ स्वरूपविरुद्धत्वाद्राज्यं
नाङ्गीचकारेत्यवगम्यते । अत एव वक्ष्यति "राज्यं चाहं च रामस्य धर्मं
वक्तुमिहार्हसि । विललाप सभामध्ये जगर्हे च पुरोहितम् । कथं दशरथाज्जातो
भवेद्राज्यापहारकः  ॥ " इति  ॥  १।१।३२  ॥   

  

स जगाम वनं वीरो रामपादप्रसादकः  ॥  १।१।३३  ॥   

स जगामेत्यर्द्धमेकं वाक्यम् । वीर्येण युक्तो वीरः । वीर्यमत्र
शत्रुभूतरागादिजेतृत्वम् । विषयानाकृष्टचित्त इत्यर्थः । यद्वा "एभिश्च
सचिवैः सार्द्धं शिरसा याचितो मया । भ्रातुः शिष्यस्य दासस्य प्रसादं
कर्तुमर्हसि  ॥ " इत्युक्तरीत्या चतुरङ्गबलसहितः स भरतः रामपादप्रसादकः।
पादशब्दः पूज्यवाची। "पूज्ये तु पादनामाङ्कः" इत्यमरशेषः। प्रसादकः।
"तुमुन्ण्वुलौ क्रियायां क्रियार्थायाम्" इति ण्वुल्। पूज्यं रामं
प्रसादयितुमित्यर्थः। यद्वा रामचरणयोः प्रसादकः, रामस्यैव प्रसाद्यत्वेऽपि
पादयोः प्रसाद्यत्वोक्तिः शेषभूतव्यवहारानुसारेण। राजानं द्रष्टुमिति
वक्तव्ये राजपादौ द्रष्टुमिति हि भृत्यजनो व्यवहरति। वनं जगाम प्राप,
वस्तुतो रामस्य कोपाभावेऽपि भरताय राज्यं दत्तमिति बुद्धिं
निवर्तयितुमित्यर्थः। "पूजिता मामिका माता दत्तं राज्यमिदं मम। तद्ददामि
पुनस्तुभ्यं यथा त्वमददा मम  ॥ " इत्युत्तरत्रापि वक्ष्यति  ॥  १।१।३३  ॥   

  

गत्वा तु सुमहात्मानं रामं सत्यपराक्रमम् ।  

अयाचद्भ्रातरं राममार्यभावपुरस्कृतः  ॥  १।१।३४  ॥   

गत्वा त्विति । अत्र स इत्यनुषज्यते । स आर्यभावपुरस्कृतः पुरस्कृतः
आर्यभावः येन सः । आहिताग्न्यादित्वात् परनिपातः । यद्वा आर्यभावेन
स्वस्यार्यभावेन पुरस्कृतः पूजितः । उचितमनेन क्रियत इति श्लाघित इत्यर्थः
। "पूजितः स्यात्पुरस्कृतः" इति बाणः । तथाविधः सन् सुमहान् आत्मा
अन्तःकरणं यस्य तम्, सुमहात्मानं स्वतः प्रसन्नहृदयमित्यर्थः ।
सत्यपराक्रमं सत्ये पराक्रमो ऽप्रच्युतत्वं यस्य तं रामम्, गत्वा तु
प्राप्य, तु विशेषोस्ति । तस्याग्रे स्थितिरेवालम्, याचनमतिरिच्यत इति भावः
। भ्रातरं राममयाचत् प्रार्थयामास, स्वाभीष्टमिति शेषः ।
याचेर्द्विकर्मकत्वात् स्वरितेत्त्वादुभयपदी । क्रिया भेदाद्रामशब्दस्य न
पुनरुक्तता  ॥  १।१।३४  ॥   

  

त्वमेव राजा धर्मज्ञ इति रामं वचो ऽब्रवीत् ।  

रामो ऽपि परमोदारः सुमुखः सुमहायशाः ।  

न चैच्छत्पितुरादेशाद्राज्यं रामो महाबलः  ॥  १।१।३५  ॥   

स्वाभीष्टमेवाह त्वमेवेति । धर्मज्ञः ज्येष्ठे विद्यमाने न कनिष्ठो
राज्यमर्हतीति धर्मं जानन् त्वमेव राजा नान्यः इति रामं वचो ऽब्रवीत् ।
"अकथितं च" इति द्विकर्मकत्वम् । ननु भरतकृता प्रपत्तिः कुतो नाफलत्,
अधिकारिवैगुण्याद्वा शरण्यवैगुण्याद्वा ? नाद्यः अपेक्षातिरिक्तस्याभावात्
। नान्त्यः, तस्य सर्वगुणपरिपूर्णत्वात् इत्याशङ्क्य प्रबलप्रतिबन्धकस्य
प्रारब्धस्य सद्भावात् न सा फलितेत्याह रामो ऽपीति । अपिशब्दः
प्रतिविशेषणमन्वेति । रामो ऽपि रमयतीति व्युत्पत्त्या
स्वरूपरूपगुणैराश्रितचित्तरञ्जनस्वभावो ऽपि परमोदारो ऽपि
स्वपर्यन्तापेक्षितार्थप्रदो ऽपि "य आत्मदा बलदा" इति श्रुतेः । सुमुखो ऽपि
अर्थिजनलाभेन प्रसन्नमुखो ऽपि सुमहायशाः अपि "न ह्यर्थिनः कार्यवशादुपेताः
ककुत्स्थवंशे विमुखाः प्रयान्ति" इति श्रीविष्णुपुराणोक्तरीत्या
महाकीर्तिरपि महाबलो ऽपि आश्रितमनोरथपूरणे निपुणो ऽपि रामः पितुरादेशात्
बलवत्प्रतिबन्धकान्नैच्छत् । चकारात्तदवसाने त्वैच्छदित्यर्थः । आदेशो
नियोगः  ॥  १।१।३५  ॥   

  

पादुके चास्य राज्याय न्यासं दत्त्वा पुनः पुनः ।  

निवर्त्तयामास ततो भरतं भरताग्रजः  ॥  १।१।३६  ॥   

सर्वथा प्रपत्तेर्वैफल्यमनुचितमिति यावत्प्रतिबन्धकानिवृत्तिफलप्रतिनिधिं
दिशति स्मेत्याह पादुके चेति । चस्त्वर्थः । किन्तु भरताग्रजः
फलप्रदानोचितसम्बन्धशीलः राज्याय राज्यं कर्तुम् । "क्रियार्थोपपदस्य च
कर्मणि स्थानिनः" इति चतुर्थी । अस्य भरतस्य पादुके न्यासं स्वप्रतिनिधिं
दत्त्वा, रामपादुके राज्यं कुरुतः अहं तयोः परिचारक इति भावयेति
दत्त्वेत्यर्थः । पुनः पुनर्भरतं तस्माद्देशान्निवर्त्तयामास ।
पुनःपुनरित्यनेन भरतस्य रामविरहासहिष्णुत्वं द्योत्यते ।
स्वार्थत्वनिवृत्तिपूर्वकपरस्वत्वापादनरूपत्वाभावात् न चतुर्थी, किन्तु
सम्बन्धसामान्ये षष्ठी  ॥  १।१।३६  ॥   

  

स काममनवाप्यैव रामपादावुपस्पृशन् ।  

नन्दिग्रामे ऽकरोद्राज्यं रामागमनकाङ्क्षया  ॥  १।१।३७  ॥   

अथ प्रपन्नस्य यावत्प्रारब्धनिवृत्तिशेषिणिवृत्तिं दर्शयन्नाह स काममिति ।
स भरतः कामं रामकैङ्कर्यमनोरथमप्राप्यैव । रामपादौ रामस्य पादुके ।
पादशब्दः पादुकोपलक्षकः । उपस्पृशन् प्रत्यहं सेवमानः सन् रामागमनकाङ्क्षया
कदा राम आगमिष्यतीति प्रत्याशया चतुर्दशवर्षरूपप्रतिबन्धकमुत्तीर्य्य कदा
रामकैङ्कर्यं लप्स्य इति मनोरथमभिवर्धयन्नित्यर्थः ।
रामरहिततन्निवासस्यातिदुःखावहतयायोध्यां विहाय नन्दिग्रामे नन्दिग्रामाख्ये
अयोध्यासन्निहिते कुत्रचित् ग्रामे राज्यमकरोत् । त


</details>
</div>
<div class="js_include collapsed" newlevelforh1="2" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/1_bAlakANDam/01-kathAmukham/001_sanxeparAmAyaNam.md">
<details><summary><h2>शिरोमणी ...{Loading}...</h2></summary>



 ॥  श्रीः  ॥  ॥  रामायणशिरोमणिटीका  ॥  ॥  बालकाण्डः  ॥  ॥  १३ सर्गाः  ॥   

 ॥  श्रीगणेशाय नमः  ॥  ॥  श्रीसीतारामचन्द्राभ्यां नमः  ॥   ॥  श्रीहनुमते नमः
 ॥   

स्वस्तिश्रीमन्तं करुणावन्तं श्रीहनुमन्तं नौमि कले  

नित्यं विहरन्तं हरिजनवन्तं क्षमावहन्तं कीशबले ।  

सीतापतिपतिकं पररसरसिकं श्रितजनमतिकं दीनपतिं  

रघुनायकहृदयं हृद्रिपुविजयं शरणदमभयं सर्वनतिम्  ॥  १  ॥   

  

वन्दे श्रीसहितं गुरुमतिमहितं श्रुतिरसदयितं परममहं  

सीतारघुवीरं सुखमतिधीरं सुखदगभीरं विदितमहम् ।  

विधिहरिहरवन्द्यं श्रितजननन्द्यं प्रीतिमदाद्यं श्रुतिगम्यं  

साकेतपुरेशं द्विभुजपरेशं सर्वसुरेशं द्युतिरम्यम्  ॥  २  ॥   

  

निश्शेषश्रुतिसारभूतममलं सन्तापसन्नाशकं  

सीतारामपदारविन्दरसिकैः संसेव्यमानं सदा ।  

वाल्मीकेर्मुखनिस्सृतं सुरनुतं रामायणं श्रीकरं  

ब्रह्माद्यैर्विबुधैर्नितान्तरणितं दद्यात्स्वमर्थं हि नः  ॥  ३  ॥   

  

आसीद्भूसुरवंशविश्रुतयशाः श्रीतोडिरामस्ततः  

सीताराम इति श्रुतो ऽजनि ततो ऽभूच्छ्रीलवंशीधरः ।  

लब्ध्वा सम्मतिमस्य रामचरणौ ध्यायंस्त्रिवेण्यास्तटे  

श्रीवाल्मीकिमुनेः कृतौ कृतमना ह्यासं विचारावधौ  ॥  ४  ॥   

  

सीतारामसमारम्भां शुकाचार्यादिमध्यगाम् ।  

अस्मदाचार्यपर्यन्तां वन्दे गुरुपरम्पराम्  ॥  ५  ॥   

  

वंशीधरबुधैः सार्धं सहायः शिवपूर्वकः ।  

करोमि रामरामाय रामायणशिरोमणिम्  ॥  ६  ॥   

 ॥  अथ लवकुशयोर्मङ्गलानि लिख्यन्ते  ॥   

श्रीराघवं दशरथात्मजमप्रमेयं सीतापतिं रघुकुलान्वयरत्नदीपम् ।  

आजानुबाहुमरविन्ददलायताक्षं रामं निशाचरविनाशकरं नमामि  ॥  १  ॥   

  

कूजन्तं रामरामेति मधुरं मधुराक्षरम् ।  

आरुह्य कविताशाखां वन्दे वाल्मीकिकोकिलम्  ॥  २  ॥   

  

वाल्मीकेर्मुनिसिंहस्य कवितावनचारिणः ।  

शृण्वन् रामकथानादं को न याति परां गतिम्  ॥  ३  ॥   

  

यः पिबन्सततं रामचरितामृतसागरम् ।  

अतृप्तस्तं मुनिं वन्दे प्राचेतसमकल्मषम्  ॥  ४  ॥   

  

गोष्पदीकृतवारीशं मशकीकृतराक्षसम् ।  

रामायणमहामालारत्नं वन्दे ऽनिलात्मजम्  ॥  ५  ॥   

  

अञ्जनानन्दनं वीरं जानकीशोकनाशनम् ।  

कपीशमक्षहन्तारं वन्दे लङ्काभयङ्करम्  ॥  ६  ॥   

  

आमिषीकृतमार्तण्डं गोष्पदीकृतवारिधिम् ।  

तृणीकृतदशग्रीवमाञ्जनेयं नमाम्यहम्  ॥  ७  ॥   

  

आञ्जनेयमतिपाटलाननं काञ्चनाद्रिकमनीयविग्रहम् ।  

पारिजाततरुमूलवासिनं भावयामि पवमाननन्दनम्  ॥  ८  ॥   

  

यत्र यत्र रघुनाथकीर्तनं तत्र तत्र कृतमस्तकाञ्जलिम् ।  

बाष्पवारिपरिपूर्णलोचनं मारुतिं नमत राक्षसान्तकम्  ॥  ९  ॥   

  

उल्लङ्घ्य सिन्धोः सलिलं सलीलं यः शोकवह्निं जनकात्मजायाः ।  

आदाय तेनैव दहाह लङ्कां नमामि तं प्राञ्जलिराञ्जनेयम्  ॥  १०  ॥   

  

मनोजवं मारुततुल्यवेगं जितेन्द्रियं बुद्धिमतां वरिष्ठम् ।  

वातात्मजं वानरयूथमुख्यं श्रीरामदूतं मनसा स्मरामि  ॥  ११  ॥   

  

रामाय रामभद्राय रामचन्द्राय वेधसे ।  

रघुनाथाय नाथाय सीतायाः पतये नमः  ॥  १२  ॥   

  

वेदवेद्ये परे पुंसि जाते दशरथात्मजे ।  

वेदः प्राचेतसादासीत्साक्षाद्रामायणात्मना  ॥  १३  ॥   

  

शृण्वन्रामायणं भक्त्या यः पादं पदमेव वा ।  

स याति ब्रह्मणः स्थानं ब्रह्मणा पूजितः सदा  ॥  १४  ॥   

  

यः कर्णाञ्जलिसम्पुटैरहरहः सम्यक् पिबत्यादरा  

द्वाल्मीकेर्वदनारविन्दगलितं रामायणाख्यं मधु ।  

जन्मव्याधिजराविपत्तिमरणैरत्यन्तसोपद्रवं  

संसारं स विहाय गच्छति पुमान्विष्णोः पदं शाश्वतम्  ॥  १५  ॥   

  

वाल्मीकिगिरिसम्भूता रामसागरगामिनी ।  

पुनाति भुवनं पुण्या रामायणमहानदी  ॥  १६  ॥   

  

श्लोकसारसमाकीर्णं सर्गकल्लोलसङ्कुलम् ।  

काण्डग्राहमहामीनं वन्दे रामायणार्णवम्  ॥  १७  ॥   

  

रामं रामानुजं सीतां भरतं भरतानुजम् ।  

सुग्रीवं वायुसूनुं च प्रणमामि पुनः पुनः  ॥  १८  ॥   

  

जितं भगवता तेन हरिणा लोकधारिणा ।  

अजेन विश्वरूपेण निर्गुणेन गुणात्मना  ॥  १९  ॥   

  

इति लवकुशयोर्मङ्गलस्तवं पठित्वा रामायणं पठेत् ।  

"इन्द्रियेभ्यः परा ह्यर्था अर्थेभ्यश्च परं मनः । मनसस्तु परा
बुद्धिर्बुद्धेरात्मा महान्परः  ॥  महतः परमव्यक्तमव्यक्तात्पुरुषः परः ।
पुरुषान्न परं किञ्चित्सा काष्ठा सा परा गतिः  ॥ " इत्यादिश्रुतिषु
पुरुषस्यैव परत्वप्रतिपादनात् ऽधर्मात्मा सत्यन्धश्च रामो दाशरथिर्यदि।
पौरुषे चाप्रतिद्वन्द्वः शरैनं जहि रावणिम्ऽ
इत्यादिवाल्मीकीयवचनात्पुरुषत्वस्य रघुनाथमात्रपर्यवसन्नत्वात् श्रुतौ
चाव्यक्तशब्देन ऽअव्यक्तं  

शङ्करे विष्णावव्यक्तं महदादिषु । आत्मन्यपि स्यादव्यक्तमस्फुटे
त्वभिधेयवत्  ॥ ऽ इति विश्वकोशाभिधानेन विष्ण्वादीनां
ग्रहणात्साकारनिराकारब्रह्माङ्गित्वं रघुनाथस्य बोधितम्। अत एव
लक्ष्मणांशभूतसङ्कर्षणान्तःस्थितश्रीरामस्य ऽशब्दब्रह्म परब्रह्म ममोभे
शाश्वती तनूऽ इत्याद्युक्तिः सङ्गच्छते। अत एव ऽएते चांशकलाः पुंसः
कृष्णस्तु भगवान्स्वयम्ऽ अस्य पुंसो रघुनाथस्यैतेंऽशकलाः विष्णुर्नित्यं
वृन्दावनविहारी स्वयं रघुनाथ एवेत्यर्थकस्य सङ्गतिः। तुशब्द एवार्थे। अयं
भावः। निखिलेश्वरापेक्षया नन्दनन्दनो रामान्तरङ्ग इति। अत एव "देवानां
पूरयोध्या तस्यां हिरण्मयः कोशः" इत्यादिश्रुतिभिस्तद्धाम्नोऽपि सर्वपरत्वं
व्याख्यातम्। अत एव ऽउत्तमः पुरुषस्त्वन्यः परमात्मेत्युदाहृतःऽ इति
गीतावाक्ये अहमित्यपहाय अन्य इति वासुदेवोक्तिः सङ्गच्छते। ऽअतोऽस्मि लोके
वेदे च प्रथितः पुरुषोत्तमःऽ इत्युक्तिस्तु नन्दनन्दनेनाभेदमारोप्येति।
किञ्च रामवाचकपुरुषोत्तमशब्दः निखिलेश्वरनियन्तृपरः। अयं
पुरुषोत्तमशब्दस्तु निखिलभूतजीवनियन्तृपर इति न विरोधः।
रामादन्यत्रोपलब्धपुरुषोत्तमशब्दार्थस्तु पुरुषः परमपुरुषो राम एव उत्तमो
यस्मादिति। अत एव ऽवाल्मीकिना च यत्प्रोक्तं रामोपाख्यानमुत्तमम्। ब्रह्मणा
चोदितं तच्च शतकोटिप्रविस्तरम्  ॥   

व्याहृतं नारदेनैव वाल्मीकाय निवेदितम् ।ऽ इत्यादिवचनैर्ब्रह्मणो
रामोपासकत्वं बोधितम् । अत एव शङ्कराचार्यरामानुजाचार्यमध्वाचार्यांशित्वेन
तत्तदभिमतैः शिवलक्ष्मणवायुभी रघुनाथ एवाश्रितः । अत एव "यदद्वैतं ब्रह्म
यस्य तनुभा" इत्यादिश्रुतिः ऽसर्वेषामवताराणामवतारी रघूत्तमः ।
रामपादनखज्योत्स्ना परब्रह्मेति गीयते  ॥ ऽ इत्याद्यगस्त्यसंहितावचनं च
सङ्गच्छते। अत एव फ़्ऽतस्मिन्साकेतलोके विधिहरहरिभिः सन्ततं सेव्यमाने दिव्ये
सिंहासने स्वे जनकतनयया राघवः शोभमानः। युक्तो मत्स्यैरनेकैः करिभिरपि तथा
नारसिंहैरनन्तैः कूर्मैः श्रीनन्दनन्दैर्हयगलहरिभिर्नित्यमाज्ञोन्मुखैश्च
 ॥   

यज्ञः केशववामनौ नरवरो नारायणो धर्मजः श्रीकृष्णो हलधृक् तथा मधुरिपुः
श्रीवासुदेवो ऽपरः । एते नैकविधा महेन्द्रविधयो दुर्गादयः कोटिशः
श्रीरामस्य पुरो निदेशसुमुखा नित्यास्तदीये पदेऽ इत्यादीनि
बृहद्ब्रह्मसंहितावचनानि सङ्गच्छन्ते । अत्र नन्दनन्दनशब्दः नन्दं नन्दयति
विविधोक्त्या शोकत्याजनाद्वर्धयतीति मथुरानिवासिपरः । श्रीकृष्णशब्दो
द्वारकानिवासिपर इति न विरोधः । अत एव ऽनारायणादिरूपाणि
साकारैश्वर्यमुत्तमम् । नित्यं ब्रह्म निराकारैश्वर्यं नित्यं विभाति च  ॥ ऽ
इति सुन्दरीतन्त्रवचनम्। ऽनारायणोऽपि रामांशः शङ्खचक्रगदाधरः।ऽ इति
वाराहसंहितावचनं च। ऽआनन्दो द्विविधः प्रोक्तो मूर्तश्चामूर्त एव च।
अमूर्तस्याश्रयो मूर्तः परमात्मा नराकृतिः  ॥   

ऽ इति पञ्चरात्रवचनं च । ऽययौ तथा महाशम्भू रामलोकमगोचरम् । तत्र गत्वा
महाशम्भू राघवं नित्यविग्रहम्  ॥  ददर्श परमात्मानं समासीनं मया सह ।
सर्वशक्तिकलानाथं द्विभुजं रघुनन्दनम्  ॥ 
द्विभुजाद्राघवान्नित्यात्सर्वमेतत्प्रवर्तते ।ऽ इति सुन्दरीतन्त्रवचनं च ।
ऽस्थूलं चाष्टभुजं प्रोक्तं सूक्ष्मं चैव चतुर्भुजम् । परं च द्विभुजं रूपं
तस्मादेतत्त्रयं यजेत् ।ऽ इत्यानन्दसंहितावचनं च । ऽयो वै वसति गोलोके
द्विभुजस्तु धनुर्धरः । सदानन्दमयो रामो येन विश्वमिदं ततम्  ॥ ऽ इति
सदाशिवसंहितावचनं च। ऽरमन्ते योगिनो यस्मिन्नित्यानन्दे चिदात्मनि। इति
रामपदेनासौ परब्रह्माभिधीयते  ॥   

ऽ इति रामोपनिषद्वचनं च । ऽराम एव परं ब्रह्म राम एव परं तपः । राम एव परं
तत्त्वं श्रीरामो ब्रह्म तारकम्  ॥ ऽ इति हनुमदुपनिषद्वचनं च। ऽआनन्दरूपो
निष्परिणाम एष लोकश्चैतस्माद्रमतेऽ इति शाण्डिल्यशाखावचनं च।
ऽब्रह्मविष्णुमहेशाद्या यस्यांशा लोकसाधकाः। तं रामं सच्चिदानन्दं नित्यं
रासेश्वरं भजे  ॥   

ऽ इति हनुमत्संहितावचनं च सङ्गच्छते । तद्धामपरत्वप्रतिपादिका श्रुतिः  

ऽअष्टाचका नवद्वारा देवानां पूरयोध्या तस्यां हिरण्मयः कोशःस्वर्गो लोको
ज्योतिषावृतः यो वैतां ब्रह्मणो वेद अमृतेनावृतां पुरीं तस्मै ब्रह्म च
ब्रह्मा च आयुः कीर्तिं प्रजां ददुःऽ इति  

तैत्तिरीयशाखान्तर्गतारणमध्ये । ऽअथ यदरण्यायनमित्याचक्षते । ब्रह्मचर्यमेव
तत् अरश्च ह वै ण्यश्चार्णवौ ब्रह्मलोके तृतीयस्यामितो दिवि तदैरम्मदीयं
सरः तदश्वत्थः सोमसवनः तदपराजिता पूर्ब्रह्मणः प्रभुमितं हिरण्मयं तद्य
एवैतावरं च ण्यं चार्णवौ ब्रह्मलोके ब्रह्मचर्येणानुविन्दन्ति तेषामेवैष
ब्रह्मलोकः । तेषां सर्वेषु लोकेषु कामचारो भवतिऽ इति च । अत एव प्रभोः
प्रभुरित्यादि सङ्गच्छते । अथ यदरण्यायनमितिश्रुतेरर्थस्तु  

अथ यत् अरण्यायनमरण्यप्रापकं तदेव ब्रह्मचर्यमित्याचक्षते वेदा इति । शेषः
। तेन ब्रह्मचर्येण ये जना ब्रह्मलोके विद्यमानौ अरं च ण्यं चार्णवौ
अनुविन्दन्ति मनसा प्राप्नुवन्ति तेषामेवैषः श्रुतिप्रसिद्धो ब्रह्मलोको
भवति तेषामेव सर्वेषु लोकेषु कामचारो भवति हिरण्यगर्भलोकं व्यावर्तयितुं
श्रुतिरेव निर्वक्ति इतो भूलोकावहारात् तृतीयस्यां दिवि
प्रकृतिमण्डलाद्बहिर्भाग इत्यर्थः । ब्रह्मलोके ब्रह्मप्रकाशितभुवने अरश्च
अरनामका ण्यो ण्यनामकश्च ह वै प्रसिद्धौ अर्णवौ समुद्रौ तत् तत्रैव ऐरम्
इरा प्राकृतविलक्षणमन्नं तन्मय ऐरो मण्डः तेन पूर्णमैरं मदीयं
प्रमोदप्रापकं सरो ऽस्तीति शेषः । तत् तत्रैव सोमसवनो ऽमृतस्रावी
अश्वत्थश्चलदलः तत् तत्रैव ब्रह्मणः सत्यज्ञानानन्तप्रकाशकरामस्य अपराजिता
अयोध्यापरपर्याया ऽपराजिताशब्दवाच्या पूः । तत् तस्यां पुर्यां प्रभुमितं
प्रभुभ्यां तत्स्वामिसीतारामाभ्यामेव मितं निःशेषतो ज्ञातं हिरण्मयं
मण्डपमस्तीति शेषः । प्रभुभ्यामित्यत्र "पुमान् स्त्रिया" इत्येकशेषः ।
अयोध्याकाण्डे चतुश्चत्वारिंशसर्गे सूर्यस्यापीत्यस्यायमर्थः । सूर्यस्य
सर्वावभासकादित्यस्यापि सूर्यो ऽवभासक इत्यर्थः ।  

ननु ऽतमेव भान्तमनुभाति सर्वम्ऽ इत्यादिश्रुत्या सूर्यावभासकत्वं ब्रह्मणः
प्रसिद्धमिति । ब्रह्म किमित्यत आह अग्नेः सर्वाग्र्यस्य प्रकाशब्रह्मणो
ऽप्यग्निः प्रकाशक इत्यर्थः । अत एव प्रभोः
सर्वनियन्तुर्ब्रह्मादित्रयस्यापि प्रभुर्नियन्ता । अग्निशब्दस्य
ब्रह्मपरत्वमग्र्यत्वादग्निनामासावित्यादिना मध्वाचार्यैर्व्याख्यातम् ।
अभिमतश्चायं सिद्धान्तो गोविन्दाचार्याणामपि । अत एव प्रभोः सर्वनियन्तुरपि
नियन्तेति तैर्व्याख्यातम् । सर्वनियन्तृत्वं च विष्ण्वादीनामेवेति भावः ।
किञ्च सूर्यस्य प्रकाशकारणस्यापि सूर्यः कारणमित्यर्थः । ननु
सूर्यकारणत्वेन वह्निः प्रसिद्ध इति किं स इत्यत आह अग्नेरप्यग्निः
कारणमित्यर्थः । ननु सर्वकारणत्वेन ब्रह्मणः प्रसिद्धत्वादिति किं तदित्यत
आह प्रभोः सकलनियन्तुरपि च प्रभुर्नियन्तेत्यर्थः । अत एव सर्वपरमकारणत्वं
तस्यैवेत्याह श्रियः श्रीरित्यादिभिः । सूर्यस्य सर्वजगदवभासकस्यापि सूर्यः
अग्नेः सर्वदाहकस्याप्यग्निर्दाहक इति भूषणोक्तार्थस्तु न युक्तः ।
दाहकत्वेन प्रकाशकत्वेन च द्वयोः प्रसिद्ध्या अन्यतरोपादानस्य
निरर्थकत्वापत्तिः । नापि सूर्यस्यापि प्रकाशको दाहकश्च अग्नेरपि प्रकाशको
दाहकश्चेत्यर्थो युज्यते पतत्प्रकर्षदोषवत्तापत्तेरिति दिक् । न च
ऽरामपादनखज्योत्स्ना परब्रह्मेति गीयते ।ऽ इदमप्रमाणम्,
विरुद्धार्थप्रतिपादकत्वात् । घटः पट इतिवत् । एतत्प्रतिपाद्यार्थस्य
विरुद्धत्वं तु  

"सदेव सौम्येदमग्र आसीत् एकमेवाद्वितीयम् । यः पृथिव्यां तिष्ठन् यं पृथिवी
न वेद यस्य पृथिवी शरीरं यः प्रधानमन्तरे सञ्चरन् यं प्रधानं न वेद यस्य
प्रधानं शरीरं यो विज्ञानमन्तरे सञ्चरन् यं विज्ञानं न वेद यस्य विज्ञानं
शरीरं सत्यं ज्ञानमनन्तं ब्रह्म । आनन्दं ब्रह्मेति व्यजानात् । तदेजति
तन्नैजति तद्दूरे तदु अन्तिके" इत्यादिश्रुतिभिः
सर्वकारणीभूतस्वगतसजातीयविजातीयभेदशून्यसर्वान्तर्यामिदेशकालवस्तुपरिच्छेदशून्यसर्वशक्ति
नित्यशुद्धबुद्धस्वयम्प्रकाशस्य ब्रह्मणो
देशकालवस्तुपरिच्छिन्नरामनखज्योत्स्नात्वेन प्रतिपादनात् । तथा च
यत्समानाधिकरणात्यन्ताभावप्रतियोगिता ऽनवच्छेदकं यत्साध्यतावच्छेदकं
तदवच्छिन्नसामानाधिकरण्यमिति व्याप्तिस्वरूपात्,  

विरुद्धार्थप्रतिपादकत्वाधिकरणीभूतेदन्त्वाश्रयवृत्तिघटाद्यभावीयप्रतियोगिता
ऽनवच्छेदकीभूतप्रमाण प्रतियोगिकभेदत्वावच्छिन्नसामानाधिकरण्यं
विरुद्धार्थप्रतिपादकत्वस्यास्तीति द्वितीयप्रमाणेन
एतदर्थस्याप्रमाण्यग्रस्तत्वाद्रामस्य ब्रह्मप्रकाशित्वमसिद्धमिति वाच्यम्
। अद्वैतसिद्धान्ते "भारूपः सत्यसङ्कल्पः" इत्यादि श्रुतिभिर्ब्रह्मणः
प्रकाशस्वरूपत्वेन प्रतीयमानत्वात् "तस्य भासा सर्वमिदं विभाति"
इत्यादिश्रुतिभिश्च रामस्य प्रकाशाश्रयत्वश्रुत्या एतदर्थस्य
विरुद्धत्वाभावेन स्वरूपासिद्ध्या, इदं
प्रमाणप्रतियोगिकभेदानुयोगित्वाभाववत्
प्रमाणप्रतियोगिकभेदानुयोगित्वाभावव्याप्याप्तोच्चारितत्वादिति
सत्प्रतिपक्षितत्वेन च "तस्य भासासर्वमिदं विभाति" इति
परमप्रमाणभूतश्रुत्यनुगामित्वेन प्रामाण्यनिश्चयाद्बाधितत्वेन च
एतद्द्वितीयस्य प्रमाणाभासत्वात् । तद्वत्ताबुद्धिं प्रति
तदभाववत्ताबुद्धेरिव तदभावव्याप्यवत्ताबुद्धेश्च प्रतिबन्धकत्वात् । यद्यपि
स्वरूपासिद्धेर्न साक्षादनुमितिप्रतिबन्धकत्वं तथापि
धूमाभाववद्ध्रदत्वावच्छिन्नानाहार्याप्रामाण्यज्ञानानास्कन्दितनिश्चयविषयतायाः
यथा वह्निव्याप्यधूमवान् ह्रद इति परामर्शनिरसनद्वारा वह्निमान् ह्रद
इत्यनुमितिप्रतिबन्धकत्वं तथा ।
विरुद्धार्थप्रतिपादकत्वाभाववदिदन्त्वावच्छिन्नानाहार्याप्रामाण्यज्ञानानास्कन्दितनिश्चयविषयितायाः
प्रमाणप्रतियोगिकभेदविशिष्टत्वव्याप्यविरुद्धार्थप्रतिपादकत्ववदिदमिति
परामर्शनिरसनद्वारा इदमप्रमाणमित्यनुमितिप्रतिबन्धकत्वम् । एवमन्यत्रापि
यथासम्भवमूह्यम् । तथा इदं वाक्यं प्रमाणं श्रुतिसिद्धार्थबोधकत्वात्, ऽन
जायते म्रियते वा कदाचित्ऽ इत्यादिवत् । इदं क्वचिदाश्रितं
प्रकाशत्वात्सूर्यप्रकाशवदित्याद्यनुमानान्तराणामपि सानुकूलत्वात् । न च
रामस्य ब्रह्मप्रकाशकत्वे ब्रह्मणो देशकालवस्तुपरिच्छेदशून्यत्वाभावापत्तिः
। तथाहि प्रकाशस्य प्रकाश्यतिरिक्तत्वेन वस्तुदेशपरिच्छेदः । अत एव
मध्यमपरिमाणत्वापत्त्या च कालपरिच्छेदः
परिच्छेदपरिच्छेदशून्यत्वयोरेकत्रासम्भवः । प्रकाशस्य प्रकाश्यायत्ततया
स्वातन्त्र्यानुपपत्तिश्चेति वाच्यम् ।
प्रकाशप्रकाशिनोस्तादात्म्यस्वीकारेणादोषात् । न च
ब्रह्मातिरिक्तवस्तुस्वीकारे "एकमेवाद्वितीयम्" इत्यादिश्रुतिभिर्ब्रह्मणि
प्रतीयमानस्य स्वगतसजातीयविजातीयभेदशून्यत्वस्य हान्यापत्तिरिति वाच्यम् ।
इष्टापत्तेः । श्रुतेः स्वगतसजातीयविजातीयभेदशून्यार्थबोधकत्वाभावात् ।
सार्वकालिकद्वित्वसङ्ख्यापूरकप्रतियोगिकभेदसमानाधिकरणप्राधान्यविशिष्टं
सदित्यर्थस्य स्वारसिकत्वात् । सजातीयत्वं च प्रधानत्वेन रूपेण । अत
एवाक्ष्यादिप्रतिपादनं सङ्गच्छते । स्वगतभेदशून्यत्वप्रतिपादने तु
विरुध्येत प्रधानान्तरस्य प्रकाशिनः सत्त्वादयमर्थो विरुद्ध इति तु न
भ्रमितव्यम् । दत्तोत्तरत्वात् । अनुभूतं च तयोस्तादात्म्यं सविता प्रकाशते
सवित्रा दग्ध इत्यादौ । अत एव विधिनिषेधकबोधकवाक्यानां न वैयर्थ्यम् ।
"अपाणिपादो जवनो ग्रहीता" इत्यादिना पाण्यादिनिषेधस्तु
प्राकृतपाण्यादीनामिति न विरोधः । पारमार्थिकपाणिपादनिषेध इत्यर्थस्तु न
युक्तः जवन इत्यादिना विरोधापत्तेः । अत एव "सत्यं भिदा सत्यं भिदा नित्यो
नित्यानां चेतनश्चेतनानामेको बहूनां विदधाति कामान् । भोक्ता भोग्यं
प्रेरितारं च मत्वा" "नत्वेवाहं जातु नासं" "भेदव्यपदेशाच्च" इत्यादीनि
श्रुतिस्मृतिसूत्राणि सङ्गच्छन्ते । न च गुणक्रियाश्रयस्य
द्रव्यत्वनियमात्प्रकाशिनो द्रव्यत्वापत्तिरिति वाच्यम् । इष्टापत्तेः ।
स्वीकृतं च नैयायिकैः परमात्मनो द्रव्यत्वम् । न चेदमनित्यं
संयोगाश्रयत्वात् घटवदित्यनुमानेनानित्यत्वापत्तिरिति वाच्यम्,
संयोगाश्रयत्वस्यानित्यत्वाभाववति कालादौ वृत्तित्वेन व्यभिचरितत्वात् ।
"नित्यो नित्यानाम्"
इत्यादिश्रुतिप्रामाण्येनेदन्त्वाश्रयस्यानित्यत्वाभावविशिष्टत्वेन बाधाच्च
। एवं च हेतोस्तत्रावृत्तित्वेन स्वरूपासिद्धेश्च । इदं नित्यं
नित्यगुणाश्रयत्वात् कालादिवदित्यनुमानेन सत्प्रतिपक्षितत्वाच्च ।
वक्तव्या  

चैषैव युक्तिः प्रकाशस्य गुणाद्यन्यतमत्वस्वीकारे अनित्यवादनिरासाय
दर्शनान्तरीयैरपि । न च प्रकाशस्याधेयत्वापत्त्या "अनाश्रयम्"
इत्यादिश्रुतिविरोधः । तासां प्रकाशिपरत्वेनाविरोधात् । अत एव ऽस्वमहिम्नि
प्रतिष्ठितम्ऽ इत्यादिना न विरोधः । प्रकरणविरोध इति न भ्रमितव्यम् ।
तयोस्तादात्म्यात् । स्वीकृतं च वार्तिककारानुयायिभिः "आत्मैवेदं सर्वम्"
इत्यादिश्रुतिव्याख्यावसरे तादात्म्यमिति दिक् ।  

एतदनुरोधेन ऽविष्णुना सदृशो वीर्येऽ इत्यस्य विष्णुर्न आसमन्ताद्भावेन
सदृशो यस्येत्यादिरर्थः । ऽविष्णोरर्धं महाभागम्ऽ इत्यस्य विष्णोः अर्धं
वर्धकमित्यर्थः । उत्तरकाण्डघटकीभूते ऽपितुस्तु मम जामाता विष्णुः किल
सुरेश्वरः । अभिप्रेतस्त्रिलोकेशजतस्मान्नान्यस्य मे पिता  ॥ ऽ
इत्येतत्पद्ये विष्णुशब्दो व्यापकव्यापकपरः। सुरेश्वरशब्दो दानीश्वरपरः। अत
एव त्रिलोकेश इत्यनेन न गतार्थता। तत्प्रकरणान्तर्गते ऽततो मनोरथं सत्यं
पितुर्नारायणं प्रतिऽ इत्यत्र नारायणशब्दार्थस्तु नारेण नीत्यैव अयते इति
नारायणो मर्यादापुरुषोत्तम इत्यर्थः। एवं गूढार्थमजानतो नारायणादिवाच्या
बहवः सन्ति तत्र क ईप्सित इति शङ्कां निरसन्त्याह ऽनारायणो मम पतिर्न
त्वन्यः पुरुषोत्तमात्ऽ एतदर्थस्तु पुरुषोत्तमादन्यः
पुरुषोत्तमप्रतियोगिकभेदानुयोगी नारायणो मम पतिर्न पुरुषोत्तम एवेत्यर्थ
इति। प्रकरणस्याभिधानियामकत्वादत्र पुरुषोत्तमशब्दः "पुरुषान्न परं
किञ्चित्सा काष्ठा सा परागतिः" इति श्रुतिघटकपुरुषार्थकः। अतो
नारायणस्यार्थान्तरप्रतिपादकपुरुषोत्तमशब्दप्रतिपाद्यत्वेऽपि न क्षतिः।
एतदर्थविवक्षयैव ऽनारायणो मम पतिर्नान्यः कश्चिन्मतो ममऽ इति न त्वन्यः
सम्मतो ममेति वा नोक्तम्। एवं चात्रादेयकोटिप्रविष्टनारायणशब्दो
मर्यादापुरुषोत्तमपर एव। ऽतस्मात्त्वयोनिजा साध्वी भवेयं धर्मिणः सुताऽ इति
वेदवतीवचनार्थस्तु तस्मात् सम्भावितकृतत्वादिमतीत्वाद्धेतोरयोनिजा
योनिसम्बन्धाभावेन प्रादुर्भूता साध्वी पतिव्रताशिरोमणिः धर्मिणो जनकस्य
सुता अहं भवेयम् प्राप्नुयाम्। प्राप्त्यर्थकोऽत्र भवतिः। ऽपश्य मृगो
धावति। पश्य लक्ष्मण पम्पायां बकः परमधार्मिकः। जानामि सीता धरणीप्रसूता
जानामि रामो मधुसूदनश्च। जानामि मृत्युं मम तस्य हस्तात्तथापि सीतां न
समर्पयामि  ॥   

ऽ इत्यादाविव वाक्यार्थस्य क्रियायामन्वयात्तस्यैव कर्मत्वेन तद्वाचकस्य
प्रातिपदिकत्वाभावेन न ततो द्वितीयोत्पतिः ऽसैषा जनकराजस्य प्रसूता तनया
प्रभो । तव भार्या महाबाहो विष्णुस्त्वं हि सनातनः ।ऽ एतदर्थस्तु हे प्रभो
हे महाबाहो सा सीता परमप्रेमास्पदीभूतवेदवतीप्राप्तीच्छाविषयीभूता
जनकराजस्य तनया नित्यपुत्री अत एव प्रसूता तत्रैव प्रादुर्भूता एषा तव
भार्या जानकी त्वं तु सनातनः सनति सर्वं रचयतीति सनम् "यतो वा इमानि भूतानि
जायन्ते" इत्यादिश्रुतिप्रतिपादितं प्रकाशब्रह्म तदुपलक्षितब्रह्मादीन्
आतनोति तत्तत्कार्यनियामकत्वेन विस्तारयति । किं च सनं तदेव अः विष्णुश्च
आः ब्रह्मा च आः शिवश्च ते सनाः तान् तनोति सः ऽअकारो वासुदेवः
स्यादाकारस्तु पितामहःऽ इत्येकाक्षरः । आः स्वयम्भूरिभो वाजी खेदः
शङ्करवासवौ  ॥ ऽ इति मात्रिकाकोशः। स विष्णुः हिस्त्वर्थः। पूर्वं क्रोधहतः
शत्रुर्ययासौ निहतस्तया। उपाश्रयित्वा शैलाभस्तव वीर्यममानुषम्  ॥   

ऽ अस्यार्थः यया वेदवत्या शैलाभः शत्रुरसौ रावणः पूर्वं क्रोधहतः क्रोधेन
हतो निहतप्रायः तया वेदवत्या उपाश्रयित्वा जानकीमाश्रित्य निहतः अतस्तव
वीर्यममानुषं प्राकृतमानुषवीर्याद्विलक्षणम् । प्रतापिसखस्य रावणभवनसमये
पुनरेषा प्रादुर्भवितेति बोधयन्नाह ऽएवमेषा महाभागा मर्त्येषूत्पत्स्यते
पुनः । क्षेत्रे हलमुखोत्कृष्टे वेद्यामग्निशिखोपमा  ॥ ऽ वेदवत्या
उत्पत्तिप्रकारं बोधयन्नाह एवमिति। या एषा वेदवती पूर्वं कृतयुगे आसीत् सा
त्रेतायुगमनुप्राप्य रक्षसस्तस्य रावणस्य वधार्थं स्वस्वामिन्यै सीतायै
वधयोग्यतां निवेदयितुमित्यर्थः। महात्मनो जनकस्य मैथिलकुले उत्पन्नेति
दिक्। वेदवतीप्रकरणस्थपद्यानामीदृशार्थः तुष्यतु दुर्जनन्यायेनोक्तः।
वस्तुतस्तु लक्ष्मीरेव वेदवती कुशध्वजगृहे  

प्रादुर्भूता नारायणरूपभरतेनोद्वाहिता तदनुमत्यैव मन्थरया रामः प्रव्राजित
इत्युत्तरकाण्डे वक्ष्यते ऽविक्रमस्ते यथा विष्णो रूपे चैवाश्विनोरिव ।
बुद्ध्या बृहस्पतेस्तुल्यः प्रजापतिसमो ह्यसि  ॥  क्षमा ते पृथिवीतुल्या
तेजसा भास्करोपमः । वेगस्ते वायुना तुल्यो गाम्भीर्यमुदधेरिव  ॥ 
अप्रकम्प्यो यथा स्थाणुश्चन्द्रे सौम्यत्वमीदृशम् ।ऽ
इत्युत्तरकाण्डीयसप्तत्रिंशसर्गश्लोकेष्वप्युपमानोपमेयभाव इषुवत्सविता
गच्छतीतिवद्बोध्यः । किं च प्रजापतीनां बह्मादीनां समः
सृष्ट्यादिष्वेकाकारवर्तनं यस्मात्सः अत एव बृहस्पतेरपि बुद्ध्या तुल्यः
तोलयितुमैश्वर्यादिना इयत्तां कर्तुं शक्यो यस्त्वन्नासि एतन्नञर्थस्तु
बुद्ध्या अ इति छित्त्वा लब्धः । तस्य तव विक्रम इव विष्णोर्विक्रमः
कविभिर्वर्ण्यत इति शेषः । ते रूपमिवाश्विनो रूपे । ते क्षमा पृथिवीक्षमा
तुल्या यस्याः । स त्वं तेजसा भास्करोपमः भास्कर उपमोपमेयो यस्य । ते वेगः
वायुना तुल्यः वायुर्न आसमन्तातुल्यो यस्य । ते गाम्भीर्यमिव
उदधेर्गाम्भीर्यम् । त्वमिव स्थाणुः शिवः अप्रकम्प्यः । ईदृशं
भवत्सौम्यत्वसदृशं सौम्यत्वं चन्द्रे अस्तीत्यर्थः । अत एव ऽचन्द्रे
सौम्यत्वमीदृशम्ऽ इत्यस्य न वैरूप्यम् । ऽउत्तस्थौ नागशयनात् हरिर्नारायणो
यथा ।ऽ इत्येतदर्थस्तु नागशयनात् न आगः आगमनमुत्पत्तिर्यस्य
नित्यसिद्धमित्यर्थः । तदेव शयनमिति कर्मधारयः । तस्मात् नारायणः नारेण
नीत्यैव अयनं गतिर्यस्य मर्यादापुरुषोत्तम इत्यर्थः । हरिः आश्रितानां
निःशेषसन्तापस्य निवर्तको रामः यथा यथावदुत्तस्थौ । एतेन सूतसम्माननं
सूचितम् । अत एव नान्यतरवैयर्थ्यम् । उत्तरकाण्डे पञ्चाशत्तमे सर्गे ऽयं
श्लोकः ऽभविष्यति दृढं रामो दुःखप्रायो विसौख्यभाक् । प्राप्स्यते च
महाबाहुर्विप्रयोगं प्रियैर्द्रुतम्  ॥ ऽ एतदर्थः विसौख्यभाक्। विशेषसुखस्य
भोक्तापि रामः दुःखप्रायो भविष्यति। तत्र हेतुः यतो महाबाहुः रामः प्रियैः
विप्रयोगं वियोगं द्रुतं प्राप्स्यते। तदेव विशदयन्नाह ऽत्वां चैव मैथिलीं
चैव शत्रुघ्नभरतौ तथा। स त्यजिष्यति धर्मात्मा कालेन महता महान्  ॥   

ऽ इदमेकत्र न वक्तव्यमित्याह ऽइदं त्वयि न वक्तव्यं सौमित्रे भरते ऽपि वा ।
राज्ञा वो व्याहृतं वाक्यं दुर्वासा यदुवाच ह  ॥ ऽ त्वयि त्वया अत्र भरते न
वक्तव्यमित्यनेन भरतेनैवावश्यं दुःखं भोक्तव्यमिति बोधितम्। तेन ज्ञाने
दुःखाल्पत्वं भविष्यतीति व्यक्तम्। तेन वक्ष्यमाणशापो भरतोद्देश्यक एवेति
ध्वनितम्। तेन विष्णुर्भरतस्यैव स्वरूपान्तरमिति व्यञ्जितम्। वक्ष्यमाणेन
शत्रुघ्नस्यापि सन्निधावित्यनेन शत्रुघ्नज्ञाने भरतोऽप्यवश्यं ज्ञास्यतीति
व्यक्तम्। तेन द्वयोः परस्परप्रेमास्पदत्वं व्यक्तम्। शापाकारं बोधयन्नाह
तत्रेति। ऽतत्र पत्नीवियोगं त्वं प्राप्स्यसे बहुवार्षिकम्ऽ अत्र पत्नीति
त्वच्छब्दार्थे विशेषणम्। पत्नीसहित इत्यर्थः। व्रीह्यादित्वादिनिः।
ग्रहणरूपधात्वर्थविहितणिजन्तप्रकृतिकभावघञन्तप्रकृतिकतद्धितान्तप्रकृतिकप्रथमान्तो
वा। वियोगमिष्टवियोगजनितदुःखम्। अत एव विप्रयोगं
प्रियैर्द्रुतमित्युपक्रमेण न विरोधः। न च शापवाक्यानां भरतोद्देश्यकत्वे
ऽइहागतो हि पुत्रत्वं तव पार्थिवसत्तम। राम इत्यभिविख्यातस्त्रिषु लोकेषु
मानद  ॥   

ऽ इति विरुध्येत रामपरतया प्रतीयमानत्वादिति वाच्यम् । अस्य गूढार्थकत्वात्
।  

तथाहि रामे इहास्मिँल्लोके तव पुत्रत्वमिति प्राप्ते सति त्रिषु लोकेषु
अभितः विख्याः विशेषेण ख्यातिर्यस्य स एवातो व्यापकः । किं च विराकाश इव
ख्यातं ख्यातिर्यस्य गगनसदृशः इह तव पुत्रत्वमागतः प्राप्तः विष्णुः
भृगुशापकृतं महत्तत्प्रसिद्धं फलं प्राप्स्यते रामस्तु
दीर्घकालमयोध्याधिपतिर्भविष्यति । उत्तरकल्पे अभीति सप्तम्यन्तं
रामविशेषणम् । अं विष्णुं भाति प्रकाशयतीति तदर्थः । नन्वेवमपि
उत्तरकाण्डसप्तविंशसर्गे इन्द्रप्रार्थितविष्णुप्रतिज्ञाबोधकेन
ऽप्रतिज्ञाने च देवेश त्वत्समीपे शतक्रतो । भवितास्मि यथास्याहं रक्षसो
मृत्युकारणम्  ॥ ऽ अनेन विरुध्येतेति चेन्न। कारणं भवितास्मीत्यनेन
साक्षात्स्वकर्तृत्वाभावबोधनात्। अत एव अहमेव निहन्तास्मीत्यस्य
घातयितास्मीत्यर्थः। अन्तर्भावितणिजर्थोऽत्र हन्तिः। ऽरामायणमिदं कृत्स्नं
शृण्वतः पठतः सदा। प्रीयते  

सततं रामः सहि विष्णुः सनातनः  ॥  आदिदेवो महाबाहुर्हरिर्नारायणः प्रभुः ।ऽ
एतदर्थस्तु आदयति ब्रह्मादिद्वारा सर्वान् भोजयति तच्छीलः आदिदेवो
नित्यप्रमोदः स एव स इति कर्मधारयः । महाबाहुः महान्तौ बाहू यस्य
आजानुबाहुरित्यर्थः । हरिः आश्रितसकलसन्तापहारकः नारायणो
मर्यादापुरुषोत्तमः प्रभुः सर्वस्वामी सनातनो ब्रह्मादिप्रवर्तको ऽपि सः
श्रुतिप्रसिद्धो विष्णुः स्वप्रकाशद्वारा सर्वत्र पूर्णो रामः इदं रामायणं
सदा शृण्वतः पठतः पुरुषस्योपरि सततं प्रीयेत ।  

रामायणप्रवृत्तिं बोधयन्नाह ऽएवमेतत्पुरावृत्तमाख्यानं भद्रमस्तु वः ।
प्रव्याहरत विस्रब्धं बलं विष्णोः प्रवर्धताम्  ॥ ऽ एवमेतत्प्रकारकं पुरा
पूर्वं विष्णोर्वृत्तं प्रवृत्तमत एव विस्रब्धं विश्वासोत्पादकमेतदाख्यानं
प्रव्याहरत यूयं पठत अतो वो भद्रं कल्याणमस्तु। वो बलं च प्रवर्धताम् ऽसर्व
एते महाभागा रावणाद्बलवत्तराः। न चान्यो राक्षसान्हन्ता
सुरारीन्देवकण्टकान्  ॥   

ऋते नारायणं देवं शङ्खचक्रगदाधरम् । भवान्नारायणो देवश्चतुर्बाहुः सनातनः
 ॥  राक्षसान् हन्तुमुत्पन्नो ह्यजय्यः प्रभुरव्ययः ।ऽ इति
वक्ष्यमाणपद्यानां त्वयमर्थः नारो नीतिस्तेनैव अयते गच्छतीति नारायणस्तं
मर्यादापुरुषोत्तममित्यर्थः । तथाहि ऽन्याय्यात्पथः प्रचलनं यतो नैवास्य
विद्यते । अतो नारायणो रामो विद्वद्भिः परिकीर्तितः  ॥ ऽ इत्याप्तवचनम्।
देवं नित्यविहारिणं शङ्खचक्रगदाधरं शङ्ख्ाचक्रगदाः सन्ति अस्य स
नारायणोऽधरो यस्मात् तं विष्णोरुत्तममित्यर्थः। ऋते विना अन्यः राक्षसान्
हन्ता न। ननु स क इत्यत आह स भवानेव तद्विशेषणं नारायणो देवः नारायणश्च आः
ब्रह्मा च उः रुद्रश्च तेषां देवः पूज्यः अत एव चतुर्बाहुः चतुरोऽर्थादीन्
वाहयति आश्रितेभ्यः प्रापयतीति सः सनातनो नित्यः अजय्यः सर्वैर्जेतुमशक्यः
अव्ययः सर्वविकारशून्यः प्रभुः प्रभोरपि प्रभुः राक्षसान् राक्षसत्वं
हन्तुं निवर्तयितुं भवानेव उत्पन्नः प्रादुर्भूतः। अत एव ऽविष्णुना सदृशो
वीर्ये विष्णोस्तुल्यपराक्रमान्। न कालस्य न शक्रस्य न विष्णोर्वित्तपस्य च
 ॥   

तानि कर्माणि श्रूयन्ते यानि युद्धे हनूमतः ।ऽ इत्यादिभेदप्रतिपादकवचनैर्न
विरोधः । अत एव न द्विभुजरामे चतुर्बाहुत्वप्रतिपादनं प्रत्यक्षविरोधः ।
चतुर्बाहुर्नारायणो ऽपि भवानेवेति विशिष्य न विरोध इति तु न भ्रमितव्यम् ।
विशेषणवैयर्थ्यात् । चतुर्भुजशब्दस्यापि नारायणे सङ्केतितत्वेन
पौनरुक्त्यस्य दुरुद्धरत्वाच्च ऽइमं मुहूर्तं दुर्धर्षं स्मर त्वं जन्म
वैष्णवम्ऽ इत्युत्तरकाण्डनवतितमसर्गघटकपद्यघटकीभूतवैष्णवशब्दार्थस्तु
विष्णोरिदं विष्णुप्रार्थनया प्रादुर्भूतं स्वकीयं जन्मेति विष्णूनां
वैकुण्ठेशक्षीराब्धीशभूम्नामिदं जन्म भरतादिरूपेण प्राकट्यं स्मरेति वा ।
उत्तरकाण्डचतुरुत्तरशततमसर्गघटकस्य ऽतवाहं पूर्वके भावे पुत्रः परपुरञ्जय ।
मायासम्भावितो वीर कालः सर्वसमाहरः  ॥ ऽ इति कालवचनस्य तु अयमर्थः पूर्वके
पूर्व एव पूर्वकः तस्मिन्प्रथमे भावे सृष्ट्यादावित्यर्थः। मायासम्भावितः
जीवादिविषयकत्वत्कृपया प्रादुर्भावितः अत एव तव पुत्रः। अपुत्र इति छेदो वा
त्वत्पुत्रसदृशः सर्वसमाहरः सर्वव्यवहारहेतुः कालोऽहमस्मीति शेषः। तत्र
ऽसङ्क्षिप्य हि पुरा लोकान् मायया स्वयमेव हि। महार्णवे शयानोऽप्सु मां
त्वं पूर्वमजीजनः  ॥   

ऽ इति ब्रह्मवचनस्य त्वयमर्थः पुरा लोकान् सङ्क्षिप्य सङ्क्षेपरूपेण कृत्वा
महार्णवे शयानः महार्णवे शयः शयनं यस्य स एव अनिति पालयति विश्वमिति आ
विष्णुस्तस्मान्मायया जीवादिविषयककृपयाप्सु मां त्वमजीजनः उत्पादितवान् ।
"शयवासवासिष्वकालात्" इति सप्तम्या अलुक् । तत्र ऽततस्त्वमसि
दुर्धर्षस्तस्माद्भावात्सनातनात् । रक्षां विधास्यन् भूतानां
विष्णुत्वमुपजग्मिवान्  ॥  अदित्यां वीर्यवान् पुत्रो भ्रातृ़णां
वीर्यवर्धनः ।ऽ इत्यस्य त्वयमर्थः भ्रातृ़णां वीयर्वर्धनः वीर्यवान्
भूतानां रक्षां विधास्यन् । अदित्यां यः पुत्रः तस्मिन्पुत्रे विष्णुत्वं
स्वरूपव्यापकत्वं यतस्त्वमुपजग्मिवान् प्रापितवान्
तस्मात्सनातनान्नित्याद्भावात्स्वप्रभावात् ततो विस्तारको दुर्धर्षस्त्वमसि
। ऽअथवा विजिगीष ते सुरलोकाय राघव । सनाथा विष्णुना देवा भवन्तु विगतज्वराः
 ॥ ऽ इत्यस्य त्वयमर्थः हे राघव  

सुरलोकाय यदि ते विजिगीषा तर्हि सनाथा इन्द्रसहिता देवा विष्णुना सह
विगतज्वरा भवन्तु । भवद्दर्शनादिति शेषः । एतेन विष्ण्वादीनां रामदर्शने
उत्कण्ठातिशयः सूचितः । एतदर्थविवक्षयैव त्वयेति नोक्तम् ।
उत्तरकाण्डषडुत्तरशततमसर्गघटकीभूतस्य ऽततो विष्णोश्चतुर्भागमागतं
सुरसत्तमाः । हृष्टाः प्रमुदिताः सर्वे पूजयन्ति स्म राघवम्  ॥ ऽ
इत्यस्यायमर्थः विष्णोः क्षीराब्धीशस्य चतुर्भागं सर्वांशविशिष्टं राघवं
रघुकुलप्रादुर्भूतं लक्ष्मणं पूजयन्ति स्म। उत्तरकाण्डे दशाधिकशततमे सर्गे
ऽततः पितामहो वाणीं त्वन्तरिक्षादभाषत। आगच्छ विष्णो भद्रं ते दिष्ट्या
प्राप्तोऽसि राघव  ॥   

भ्रातृभिः सह देवाभैः प्रविशस्व स्वकां तनुम् । यामिच्छसि महाबाहो तां तनुं
प्रविश स्वकाम्  ॥  वैष्णवीं तां महातेज यद्वाकाशं सनातनम् । त्वं हि
लोकगतिर्देव न त्वां केचित्प्रजानते  ॥  ऋते मायां विशालाक्षीं तव
पूर्वपरिग्रहाम् ।ऽ इत्यादेरयमर्थः हे विष्णो स्वप्रकाशद्वारा सर्वत्र
पूर्णदेवाभैः देवान् आभान्ति प्रकाशयन्ति । अन्तर्भावितणिजर्थः ।
देवप्रकाशकैरित्यर्थः । भ्रातृभिः सह स्वकां तनुमिव तनुवन्नित्यसम्बद्धं
स्वप्रकाशप्रकाशितं स्वलोकमित्यर्थः । प्रविशस्व सभ्रातृरामप्रवेशनं
सम्प्रार्थ्य तदीप्सितान्यकर्तृकप्रवेशं सम्प्रार्थयन्नाह यामिति । हे
महाबाहो यां व्यक्तिं यं यं जनमित्यर्थः । इच्छसि प्रवेशयितुं वाञ्छसि तां
तं तं जनमित्यर्थः । वैष्णवीं वैकुण्ठेशक्षीराब्धीशभूमसम्बन्धिनीं तां तनुं
तत्तल्लोकमित्यर्थः । आकाशमाकाशवद्विपुलं सनातनं यन्महातेजः । स्वकां तनुं
स्वलोकमित्यर्थः । तत् वा प्रविश प्रवेशय अत एव न पौनरुक्त्यम् ।
हिरिवार्थे । ऽपितामहवचः श्रुत्वा विनिश्चित्य महामतिः । विवेश वैष्णवं
तेजः सशरीरः सहानुजः  ॥ ऽ इत्यस्य त्वयमर्थः स रामः महामतिरनुजः अतिबुद्धीन्
अनुजांशान् वैष्णवं वैकुण्ठेशादिसम्बन्धिनं लोकं विवेश प्रवेशयामास तेजः
साकेतलोकं तु सशरीरः सन् विवेश। राजा गच्छतीत्यादाविव रामपरिकरेष्वपि
गमनकर्तृत्वं बोध्यम्। अत एव भ्रात्रंशानां प्रवेशनमुक्त्वा भ्रातृप्रवेशनं
नोक्तम्। महामतिरनुज इति समुदायार्थस्य कर्मत्वम्। अत एव न तद्वाचका
द्वितीया। तस्य प्रातिपदिकत्वाभावात्। वाक्यार्थस्य कर्मत्वस्वीकारादेव।
ऽश्रुत्वा ममैतन्माहात्म्यं तथा चोत्पत्तयः शुभाः। पश्य लक्ष्मण पम्पायां
बकः परमधार्मिकः। जनामि रामो मधुसूदनश्च। पश्य मृगो धावतिऽ इत्यादीनां
सङ्गतिः। अनुजः वैष्णवमित्यत्र च जात्यभिप्रायेणैकवचनम्। ऽततो विष्णुमयं
देवं पूजयन्ति स्म देवताः।ऽ इत्यस्य त्वयमर्थः विष्णुमयं विष्णून्
वैकुण्ठेशादीन् मयते तत्तल्लोकं प्रापयतीति स तं देवं नित्यप्रमोदं रामं
देवताः ब्रह्मप्रभृतिसुराः पूजयन्ति स्म प्राशंसन्। ऽअथ विष्णुर्महातेजाः
पितामहमुवाच ह। एषां लोकं जनौघानां दातुमर्हसि सुव्रत  ॥   

ऽ इत्यस्य तु अयमर्थः अथ साकेतलोकप्राप्त्यनन्तरं महातेजाः विष्णुः
स्वप्रकाशद्वारा सर्वत्र पूर्णः । किञ्च विपा सर्वव्यापकेन विष्णुना नूयते
स्तूयते असाविति विष्णुः । विष्ण्वादिस्तुत इत्यर्थः ।
सञ्ज्ञापूर्वकविधेरनित्यत्वाज्जश्त्वाभावः ।
आगमशास्त्रस्यानित्यत्वात्तुगभावः । पितामहं साकेतस्थब्रह्माणमुवाच
ऽत्यक्तात्मानश्च मत्कृतेऽ इत्यस्य त्वयमर्थः मत्कृते त्यक्तः आत्मा
प्रयत्नो यैस्ते । ऽतच्छ्रुत्वा विष्णुवचनं ब्रह्मा लोकगुरुः प्रभुः ।
लोकान्सन्तानकान्नाम यास्यन्तीमे समागताः  ॥ ऽ अस्यार्थः विष्णुवचनं
विष्ण्वादिस्तुतरामवाक्यं श्रुत्वा उवाचेति शेषः। तद्वचनमेवाह समागताः
भवद्भिः सार्धमिह प्राप्ताः सन्तानकान्साकेतान्तर्वर्तिदेशविशेषान्
यास्यन्ति प्राप्स्यन्ति। क्वास्ति स लोक इत्यत आह  

ऽसर्वैर्ब्रह्मगुणैर्युक्ते ब्रह्मलोकादनन्तरेऽ ब्रह्मलोकात् ब्रह्मणो
महाविष्णोर्लोकात् साकेतोत्तरद्वारवर्तिमहावैकुण्ठादित्यर्थः । अनन्तरे
समीपे सर्वैर्निखिलैर्ब्रह्मगुणैः परमानन्दादिभिर्युक्ते स लोको
ऽस्तीत्यर्थः । ऽवानराश्च स्वकां योनिमृक्षाश्चैव तथा ययुःऽ वानरा ऋक्षाश्च
स्वकां योनिं स्थानं साकेतमित्यर्थः । ययुः प्रापुः रामेण सहैवेति शेषः ।
वानरादिषु निलीनानां देवांशानां वृत्तमाह ऽयेभ्यो विनिःसृताः सर्वे
सुरेभ्यः सुरसम्भवाः । तेषु प्रविविशे चैव सुग्रीवः सूर्यमण्डलम्  ॥ ऽ
सुग्रीवः  

सुग्रीवनिलीनसूर्यांशः । ऽतथा ब्रुवति देवेशे गोप्रतारमुपागताःऽ एतेन
साकेतस्थयोः संवादस्तैः श्रुत इति ध्वनितम् । तेन तेषां
दिव्येन्द्रियप्राप्तिर्जातेति ध्वनितम् । एवमन्यविरोधाभासेष्वप्यूह्यम् ।
तत्रापाततो विरुद्धत्वेन प्रतिभासमानानां ऽविष्णुना सदृशो वीर्ये ।
विष्णोरर्धं महाभागम्ऽ इत्यादिवचनानां विशेषतस्तत्वनिर्णयाय
महापातकनाशकैकवर्णघटितश्रीमद्वाल्मीकीयरामायणं व्याख्यायते ।
श्रुतश्रुतीनां प्राप्तमहत्सङ्गानां
समातिशयरहितसत्यज्ञानानन्दस्वरूपदेशकालवस्तुपरिच्छेदशून्यसाकारनिराकारब्रह्मनियन्त्रवाङ्मनसगोचरवेदतात्पर्यगम्यसर्वेश्वरेश्वरश्रीसीतारामप्राप्तीच्छावतां
तदन्वेषणशीलानां तदवबोधाय
परमकारुणिकपरमरामरसास्वादनतत्परनारदब्रह्मोपदेशमवगत्य परमकारुणिक
ऋषिर्वाल्मीकिर्वेदोपबृंहणभूतं रामाचरितप्रतिपादकं
चतुर्विंशतिसहस्रसङ्ख्यात्मकश्लोकात्मकं श्रीमद्रामायणं प्रकटयामास । तत्र
प्रथमे श्लोके गुरौ गुरुधर्मान्प्रदर्शयन्नाह  

तपःस्वाध्यायनिरतमिति । यस्य ज्ञानमयं तप इत्यादिप्रामाण्येन तपसो ज्ञानस्य
प्रतिपादको यः स्वाध्यायो वेद उपनिषद्भाग इत्यर्थः । तत्र निरतं नितरां
रतम् । एतेन "तं त्वौपनिषदं पुरुषं पृच्छामि" इति
श्रुतिगम्यविषयकपिपृच्छिषा वाल्मीकेः सूचिता । किञ्च तपो वेदः "तपो हि
स्वाध्यायः" इति श्रुतेः तस्य सूः प्रादुर्भवो यस्मात्स तपस्सूर्ब्रह्मा
तस्याध्या उत्कण्ठापूर्वकं स्मरणं तेनायते प्राप्नोतीति सः तपःस्वाध्यायः ।
साकेतनित्यविहारी रघुनाथस्तत्र निरतं तद्ध्यानपरायणमित्यर्थः । तत्र निरतं
पप्रच्छेत्यनेन साकेताधीशविषयकसामान्यज्ञानवान्वाल्मीकिरिति ध्वनितम् ।
किञ्च तपसे तपः कारयितुं सूर्ब्रह्मकर्मकप्रेरणा यस्य स तपस्सूर्विष्णुः ।
प्रेरणार्थकषूधातोर्भावक्विबन्तः सूरिति निष्पन्नस्तस्याध्या
उत्कण्ठापूर्वकं स्मरणं तेनायते तत्स्मृतिविषयीभवतीति तपस्स्वाध्यायः स एव
तत्र निरतमित्यर्थः । किञ्च तपसः सूः तपःकर्मकब्रह्मप्रेरणा यस्मै स तपःसूः
शिवः तस्याध्या तेनायते यः स एव तत्र निरतम् । किञ्च उक्तदिशा
तपस्सूशब्दस्य ब्रह्मविष्णुमहेशपरत्वमवगतम् । तथा चैकशेषेण तपस्स्वां
ब्रह्मविष्णुमहेश्वराणामाध्या उत्कण्ठापूर्वकं स्मरणं तेनायते स साकेताधीश
एव तत्र निरतं तद्विषयकज्ञानवन्तमित्यर्थः । तपःस्वाध्याय इत्यनेन
ब्रह्मविष्णुमहेश्वरोपास्यत्वमुपायान्तरागम्यत्वं च साकेताधीशस्य सूचितम् ।
अत एव वाग्विदां वाग्वेदितृ़णां मध्ये वरम् श्रेष्ठम् । किञ्च
वाग्विद्भिर्वेदाद्यभिज्ञैर्व्रियते साकेताधीशज्ञानलाभार्थं स्वीक्रियते
पूजालङ्कारादिभिरर्च्यते वासौ वाग्विदां वरस्तम् ।
सम्भक्तिस्वीकारान्यतरार्थकवृधातोः कर्मणि प्रत्ययः । अत एव मुनिपुङ्गवं
विज्ञानिश्रेष्ठम् । ऽबुधे च पुङ्गवः श्रेष्ठे वृषभे भिषजा वरेऽ इति विश्वः
। अत एव नारदं न ऋच्छति विज्ञानमन्तरा न निवर्तते इति नारमज्ञानं तद्द्यति
साकेताधीशज्ञापनद्वारा निर्मूलयतीति नारदस्तम् । उक्तं च नारदीये ऽनारदो
नाशयन्नेति नृणामज्ञानजं तमःऽ इति । तपस्वी साकेताधीशसामान्यज्ञानवान्
वाल्मीकिर्वल्मीकगौणपुत्रः परिपप्रच्छ । गौणत्वं च
बहुकालिकतपस्स्थितिहेतुकवल्मीकाकृतित्वप्राप्त्यनन्तरं वरुणकृतवृष्ट्या
निष्पन्नत्वात् । अत एव वक्ष्यमाणप्राचेतसत्वव्यवहारो ऽपि न विरुद्धः
प्रचेतोनिरूपितगौणपुत्रत्वस्याप्यस्मिन्सुवचत्वात्
गौणपुत्रत्वयोर्विरोधाभावात् । अत एव भृगुपुत्रत्वमप्यस्मिन्न विरुद्धम् ।
भृगुनिरूपितमुख्यपुत्रत्वस्यास्मिन्विद्यमानत्वात्
गौणपुत्रत्वमुख्यपुत्रत्वयोर्विरोधाभवात् । अत एव ऽअथाब्रवीन्महातेजा
ब्रह्मा लोकपितामहः । वल्मीकप्रभवो यस्मात्तस्माद्वाल्मीकिरित्यसौ  ॥ ऽ इति
ब्रह्मवैवर्तवचनम्। ऽअतृप्तस्तं मुनिं वन्दे प्राचेतसमकल्मषम्ऽ इति
लवकुशोक्तिश्च। ऽऋक्षो भूद्भार्गवस्तस्माद्वाल्मीकिर्योऽभिधीयतेऽ इति
विष्णुपुराणवचनं च सङ्गच्छते। अत्र तस्मादित्युत्तरान्वयि। अत एव
ज्ञापकादस्य ऋक्ष इति रूढं नाम। तस्यात्रानुक्तिस्तु आत्मनाम  

गुरोर्नामेत्यादिस्मृत्या ऽ ऽत्मनामग्रहणस्य निषिद्धत्वान्निषेधस्य च
रूढनामविषयत्वात् । वस्तुतस्तु स्मृतौ ग्रह उच्चारणमर्थः ।
ज्ञानाद्यर्थत्वे निषेधस्यासम्भवापत्तिः । लेखनमात्रे च
नोच्चारणमित्याद्यङ्गीकारस्तदा रामाचरितस्य
दुर्लभत्वबोधनफलकस्वतपःप्रख्यापनार्थं यौगिकनामोक्तिरिति बोध्यम् । अत्र
प्रथमो वर्णः गायत्रीप्रथमवर्णप्रतिनिधिभूतः । एवं
प्रतिश्लोकसहस्रादिवर्णाः गायत्री द्वितीयादिवर्णप्रतिनिधिभूताः । अत एव
श्रीमद्रामायणस्य गायत्रीमयत्वमिति वर्णयन्ति । तच्चिन्त्यम् ।
प्रतिश्लोकसहस्रादौ तादृशवर्णानामनुपलब्धेः । केषाञ्चिदुपलब्धत्वे ऽपि
पदैकदेशत्वात् । अर्थवत्त्वाभावेन प्रयोजनाभावात् । वर्णमात्रघटकत्वेन
गायत्रीमयत्वे निखिलपुराणेतिहासादीनां तत्त्वापत्तेः ।
इष्टापत्तावस्योत्कर्षत्वानापत्तेः । न च तद्वर्णमयत्वाभावे
गायत्रीमयत्वानुपपत्तिः । तथात्वे वेदसम्मितत्वाभावापत्त्या ऽपुण्यं
वेदैश्च सम्म्मितम्ऽ इत्यादिवचनस्यासम्भवापत्तिरिति वाच्यम् ।
तद्वर्णमयत्वाभावे ऽपि तदर्थवत्त्वेन तन्मयत्वस्याबाधात् । तदर्थवत्त्वे
तद्वर्णमयत्वस्याहेतुत्वात् । अत एव निखिलवेदानां
गायत्रीतादृशवर्णमयत्वाभावे ऽपि तदर्थवत्त्वं सङ्गच्छते । तदर्थवत्त्वं तु
गायत्रीप्रतिपाद्यसवित्रन्तर्यामिपरमात्मप्रतिपाद्यत्वेन । अत एव
आदित्यहृदये ऽबह्मेशानाच्युतेशायऽ लक्ष्मणप्रतिज्ञाने ऽपौरुषे
चाप्रतिद्वन्द्वःऽ सुमित्रोपदेशे ऽप्रभोः प्रभुःऽ इत्याद्युक्तयः
सङ्गच्छन्त इति दिक्  ॥  १।१।१  ॥   

  

प्रश्नाकारमाह कोन्वस्मिन्नित्यादिभिः । अस्मिन् लोके साम्प्रतमस्मिन्काले
गुणवान् अतिशयसौशील्यादिमान् को ऽस्ति । अस्तीत्यध्याह्रियते । यत्र
क्रियान्तरं न श्रूयते तत्रा ऽस्तिर्भवन्तीपरः प्रथमपुरुषो ऽप्रयुज्यमानो
ऽपि प्रयुज्यते इति भाष्योक्तेरस्तेः सर्वत्र सम्बन्धो बोध्यः । तत्र
भवन्तीति लटः सञ्ज्ञा । वीर्यवान् अतिशयपराक्रमवाँश्च कः । धर्मज्ञः
अतिशयधर्मज्ञाता च कः । कृतज्ञः कृतं कथञ्चिज्जातोपकृतिमेव जानाति स्मरति
नानन्तरजाता ऽपकृतिगणं जानातीति । कृतज्ञश्च कः वक्ष्यति च ऽकथञ्चिदुपकारेण
कृतेनैकेन तुष्यति । न स्मरत्यपकाराणां शतमप्यात्मवत्तयाऽ इति । सत्यवाक्यः
सत्यं मृषासंसर्गरहितं वाक्यं लीलाभाषादिष्वपि यस्य स च कः । वक्ष्यति च
ऽअनृतं नोक्तपूर्वं मे न च वक्ष्ये कदाचनऽ इति । दृढव्रतः
एकपत्न्यादिविषयकदृढव्रतवाँश्च कः । तथा वक्ष्यति ऽअप्यहं जीवितं जह्यां
त्वां वा सीते सलक्ष्मणाम् । नहि प्रतिज्ञां संश्रुत्य ब्राह्मणेभ्यो
विशेषतः  ॥ ऽ इति। अस्मिँल्लोके अस्मिन् काले इत्युक्तेः
प्रकटीभूतेश्वरेश्वरविषयकोऽयं प्रश्न इति ध्वनितम्। अन्यथा ऽअयोध्यां च
परित्यज्य पादमेकं न गच्छतिऽ इत्याद्युक्त्या सार्वकालिकरघुनाथस्थितेः
प्रसिद्धत्वादस्मिन्काले इत्याद्युक्तेरनर्थकत्वं प्रसज्येत। सर्वत्र
किंशब्दसम्बन्धेन परिगणितगुणाद्यन्यतमस्यापि रघुनाथादन्यत्रानुपलम्भत्वं
बोधितम्। तेन प्रष्टुस्तद्गुणादिषु प्रीत्यतिशयो व्यक्तः  ॥   

१।१।२  ॥   

चारित्रेणेति । चारित्रेण नित्यकुलाचारेण युक्तो नित्ययुक्तश्च कः ।
ऽविनापि प्रत्ययं पूर्वोत्तरपदयोर्वा लोपो वाच्यःऽ इत्यनेन
नित्यचारित्रनित्ययुक्तैतद्घटकीभूतनित्यपदलोपो ज्ञातव्यः । अन्यथा
क्षणिककुलाचारक्षणिकयुक्तत्वस्य बहूनां प्रसिद्धत्वादेतत्प्रश्नस्य
निरर्थकत्वापत्तिः । एतेन प्रश्नविषयीभूतस्य सर्वविलक्षणत्वं बोधितम् ।
सर्वभूतेष्वपराधयुक्तेष्वपि हितः प्रियकर्ता च कः । एतेन परमात्मनो
युद्धादिप्रवृत्तिस्तदनुग्रहायैवेति प्रश्नकर्तुर्ज्ञानमस्तीति सूचितम् ।
किञ्च सर्वाणि भूतानि येभ्यः तानि तेषु ब्रह्मणीत्यर्थः । बहुत्वमादरार्थम्
। हितो नियामकत्वेन प्राप्तश्च कः ।
गत्यर्थहिधातुप्रकृतिकनिष्ठाप्रत्ययान्तो हित इति । विद्वान्सर्वज्ञश्च कः
समर्थः अघटितघटनापटीयांश्च कः । एकप्रियदर्शनः एकं प्राकृतभिन्नं प्रियं
दर्शनं यस्य प्राकृतभिन्नत्वविशिष्टप्रियदर्शनविशिष्टश्च क इत्यर्थः ।
किञ्च एकैः प्रधानैर्ब्रह्मादिभिः प्रियत्वेन दृश्यते ऽसाविति
एकप्रियदर्शनः  

ब्रह्मादिप्रीतिविषयीभूतश्च क इत्यर्थः । किञ्च एकः सर्वादिभूतः स एव
प्रियदर्शनः सर्वादिभूतत्वसमानाधिकरणप्रियदर्शनवाँश्च क इत्यर्थः । किञ्च
एकं केवलं प्रियं दर्शनं यस्य नित्यप्रीतिविषयीभूतदर्शनविषयीभूतश्च क
इत्यर्थः । किञ्च एकः साधारणः सरलस्वमाव इत्यर्थः । प्रियं दर्शनं यस्य स
प्रियदर्शनः स एव स इति कर्मधारयः ।
सरलस्वभावत्वसमानाधिकरणप्रीतिविषयीभूतदर्शनविषयीभूतत्ववाँश्च क इत्यर्थः ।
किञ्च एकः सर्वत्र समबुद्धिः स एव प्रियदर्शनः सर्वत्र समत्वे सति
प्रियदर्शनश्च क इत्यर्थः । किञ्च एके अल्पाः प्रियदर्शना यस्मात् अन्यत्र
सर्वत्राल्पप्रियदर्शनत्वबुद्धिसम्पादकप्रियदर्शनविषयीभूतश्च क इत्यर्थः ।
किञ्च एकप्रियदर्शनः अद्वितीयप्रियदर्शनविषयीभूतश्च क इत्यर्थः । तथा च
कोशः ऽएको ऽन्यार्थे प्रधाने च प्रथमे केवले तथा । साधारणे समाने
ऽल्पसङ्ख्यायां च प्रवर्तते  ॥ ऽ इति। यत्र चकारन्यूनता तत्र
तदावृत्त्यान्वयो बोध्यः  ॥   

१।१।३  ॥   

आत्मवानिति । आत्मा कथञ्चित्स्वसाम्मुख्यमात्रेण रक्षकत्वरूपः प्रशस्तः
स्वभावो ऽस्यास्तीत्यात्मवाँश्च कः । किञ्च आत्मानः
जीवधृतिदेहस्वभावपरमात्मानः सन्ति नियम्यत्वेनास्येति । तत्र प्रमाणम्
"भीषास्माद्वातः पवते" इत्यादि । ऽकर्तृत्वं करणत्वं च स्वभावश्चेतना धृतिः
। यत्प्रसादादिमे सन्ति न सन्ति यदुपेक्षया  ॥ ऽ इत्याद्यागमः। आत्मशब्दस्य
जीवादिवाचकत्वे ऽआत्मा यत्नो धृतिर्बुद्धिः स्वभावो ब्रह्म वर्ष्म चऽ
इत्यमरोऽनुसन्धेयः। अत्र वर्ष्मशब्देन लक्षणया जीवस्यापि ग्रहणम्। अत एव
आत्मा द्विविधो जीवात्मा परमात्मा चेत्यादिग्रन्थाः सङ्गच्छन्ते। जितक्रोधः
सापराधेष्वपि क्रोधरहितश्च कः। एतेनापराधिभ्यो दण्डदानं तच्छुद्धिहेतुकमिति
ध्वनितम्। द्युनिमान् अतिशयप्रकाशवान्। सर्वेषां प्रकाशकानां प्रकाशकश्च क
इत्यर्थः। "तस्य भासा सर्वमिदं विभाति" इति श्रुतिः। किञ्च अजितक्रः
अधोद्युतिमानिति पदच्छेदः। अजितः ईश्वरैरपि जेतुमशक्यः क्रः कृतिर्यस्य
सोऽजितक्रः। भावकप्रत्ययान्तयत्नार्थककृञ्धातुनिष्पन्नः क्र इति। अत एव अधः
सर्वे द्युतिमन्तो यस्मात्तादृशश्च कः। अनसूयकः नासूया गुणेषु दोषाविष्करणं
यस्य यस्मिन्वेत्यनसूयकश्च कः। शैषिके कपि "आपोऽन्यतरस्याम्" इति ह्रस्वः।
असूया तु ऽदोषारोपो गुणेष्वपिऽ इत्यमरः। किञ्च अनिति पालयति सर्वमिति अनो
विष्णुः पचाद्यच् तत्र सूः प्रेरणा यस्य सोऽनसूः
प्रेरणार्थकसूधातोर्भावक्विबन्तः सूरिति उपलक्षणतया शिवब्रह्मविष्णुप्रेरक
इत्यर्थः। उः शम्भुः यः सर्वत्र प्राप्तिमान् विष्णुः।
याधातुप्रकृतिकघञर्थकप्रत्ययान्तप्रकृतिकार्शआद्यजन्तो य इति। ऽयकारस्तु
प्रजापतिःऽ इत्यभिधानात्। यो ब्रह्मा च तयोरेकशेषे याविति ततः उश्च यौ च
उयाः शम्भुविष्णुब्रह्माणस्तेषां कं सुखं यस्मात् स उयकः ऽकं सुखेऽपि
प्रकीर्तितम्ऽ इति कोशः। शम्भुविष्ण्वादिभ्योऽपि सुखदाता अनसूश्चासौ उयकश्च
अनसूयकश्च कः। जातरोषस्य कृपया शिक्षार्थं स्वीकृतकोपाभासस्य कस्य संयुगे
सङ्ग्रामे देवाः चकारादन्येऽप्यसुरादयो बिभ्यति भयं प्राप्नुवन्तीत्यर्थः।
कस्य संयुगे इत्यन्वयान्न
किंशब्दाद्भीत्रार्थानामित्यपादानमूलकपञ्चमीप्रसक्तिः। कस्य
बिभ्यतीत्यन्वये तु अपादानत्वाविवक्षया तदप्रसक्तिः सम्बन्धसामान्यविवक्षया
च षष्ठी  ॥   

१।१।४  ॥   

स्वकृतप्रश्नोत्तरस्य द्रुतं शुश्रूषया ऋषिं प्रोत्साहयन्नाह एतदित्यादिना
। हे महर्षे ऋषिश्रेष्ठ यतो मे परं कौतूहलमाश्चर्यमस्ति अतो भवतः
एतन्मत्प्रश्नविषयीभूततत्त्वमहं श्रोतुमिच्छामि यत एवंविधं
नरमीश्वरनियन्तृदिव्यपुरुषं ज्ञातुं बोधयितुं त्वं समर्थो ऽसि ।
अन्तर्भावितणिजर्थः । परं कौतूहलं हि मे इत्युक्त्वा "यतो वाचो निवर्तन्ते
अप्राप्य मनसा सह" इत्यादिश्रुतिबोधितवाङ्मनसगोचरातीतप्राकट्यं कथमिति
हेतुर्व्यक्तः । तेन तद्वस्तुनो दुर्लभत्वं बोधितम्  ॥  १।१।५  ॥   

  

उत्तरं वर्णयितुं वृत्तमाह श्रुत्वेत्यादिना । त्रिलोकज्ञः त्रिषु
ब्रह्मविष्णुमहेश्वरेषु लोको दृष्टिर्यस्य स त्रिलोकः । सर्जनाद्यर्थं
तत्तत्काले तत्तदाज्ञापकसाकेताधीश इत्यर्थः । तज्जानातीति त्रिलोकज्ञो
नारदो वाल्मीकेरेतदुक्तं वचः श्रुत्वा चान्नित्यविहारिसाकेताधीशमनुसन्धाय
तं प्रश्नकर्तारमामन्त्र्य प्रशस्य च हृष्टः अतिहर्षविशिष्टः सन्
श्रूयतामिति वाक्यमब्रवीत् । तत्तदाज्ञापक इत्यनेन साकेताधीशस्य
त्रिगुणातीतत्वं ध्वनितम् । तज्जानातीत्यनेन ऋषेर्विज्ञानिश्रेष्ठत्वं
व्यक्तम् । प्रहृष्ट इत्यनेन एतादृक्प्रश्नकर्तृशिष्यः परमात्मातिकृपया
लभ्यत इत्यतीव भाग्यवत्ता ममेति हेतुर्ध्वनितः । तेन नासंवत्सरवासिने
प्रब्रूयादिति निषेधस्यानवसरः सूचितः । अनुसन्धाय इत्यनेन तद्वस्तुनो
दुर्बोधत्वं बोधितम्  ॥  १।१।६  ॥   

  

तद्वाक्यमेवाह बहव इत्यादिना । ये बहवो गुणास्त्वया कीर्तिताः पृष्टाः ।
चादपृष्टा अपि प्राकृतविलक्षणा एतज्जातीयका गुणास्ते दुर्लभा एव ।
ईश्वरनियन्तृपरमपुरुषाद्भिन्ने नैव सन्तीत्यर्थः । अत्र एकघटसत्त्वे ऽपि
घटान्तराभावतात्पर्येण घटो नास्तीत्यनुभवाभावादभावीयप्रतियोगिताया
सामान्यधर्मावच्छिन्नत्वनियमः । तेन गुणान्यतमस्याप्यभावः सूचितः ।
एकसत्त्वे ऽपि द्वयं नास्तीति न्यायस्य तु नात्रावसरस्तस्य
द्वित्वादिवाचकोपात्तविषयत्वात् । यदि च ये गुणास्त्वया कीर्तितास्ते बहवो
ऽन्यत्र न सन्तीत्यन्वयस्तदान्यत्रापि क्वचित्केचन सन्तीति प्रतीयते ।
पूर्वकल्पे ऽपि यदि जसुपात्तसङ्ख्याया विवक्षा तदा सो ऽप्युत्तरेण सम एवेति
दिक् । अतो बुद्ध्वा ईश्वरनियन्तृदिव्यपुरुषं विचार्य अहं वक्ष्यामीति
तैर्भवत्पृष्टापृष्टान्यावृत्तिप्राकृतविलक्षणगुणैर्युक्तो नरः
एकत्वविशिष्टः प्राकृतविलक्षणपुरुषस्त्वया श्रूयताम् । बुद्ध्वा
वक्ष्यामीत्यनेन पुनः पुनर्विचारादेव तद्वस्तु लभ्यत इति सूचितम्  ॥  १।१।७
 ॥   

  

रघुनाथस्यैव पृष्टापृष्टतद्गुणाश्रयत्वं बोधयन्नाह इक्ष्वाकुवंशेत्यादिना ।
इक्ष्वाकुवंशप्रभवः इक्ष्वाकुवंशे एव प्रभवः स्वपरिकराज्ञापनपूर्वकं
प्राकट्यं यस्य सः । नियतात्मा नितरां यतः प्रयत्नं प्राप्त आत्मा ईश्वरो
यस्मात्सः । किञ्च नियताः तत्तत्कार्ये नियमिताः आत्मानो
जीवधृतिदेहस्वभावपरमात्मानो येन सः । अत एव महावीर्यः
महदीश्वरवर्तिवीर्यादप्यधिकं वीर्यं यस्य सः । अत एव द्युतिमान् ईश्वरः
प्रकाशकर्ता । अत एव धृतिमान्सर्वाश्रयः । किञ्च धृतिः
ईश्वरावतारधारणप्रेरणा तद्वान् । अन्तर्भावितणिजर्थः । अत एव वशी
साक्षात्स्वनियम्येश्वरद्वारा च सर्ववशकर्ता । अत एव जनैरस्मदादिभिर्नित्यं
श्रुतः श्रूयमाणो नाम प्रसिद्धः रामो ऽस्ति । किञ्च नामजनैः "नामरूपे
व्याकरवाणि" इति श्रुतिबोधितनामरूपजनकैः परब्रह्मणा श्रुतः ।
स्वप्रकटितवेदवाक्यैर्नित्यं श्रूयत इत्यर्थः । बहुत्वमादरार्थम् । नाम इति
रूपस्याप्युपलक्षकम् । परब्रह्मणा नित्यं श्रूयत इत्युक्तेः
परब्रह्मोपास्यत्वं रघुनाथस्य सूचितम् । तेन रघुनाथगुणानामीश्वरमोहकत्वं
व्यक्तम् । रामपदार्थस्तु रेण रामवाचकमहामन्त्ररूपरकारोच्चारणेन अमति
आश्रितहृदये प्राप्नोतीति रामः । एतेन सौशील्यादिगुणो व्यक्तः । इदं
गुणवान्क इत्यस्योत्तरम् । किञ्च रेण रकारोपलक्षितपरशुरामादिना अम्यते
सेवार्थं गम्यते असाविति रामः । परशुरामादिसेव्य इत्यर्थः ।
तेनातिशयपराक्रमवत्त्वं सूचितम् । इदं वीर्यवान्क इत्यस्योत्तरम् । किञ्च
रो दानस्य अमः इयत्ताभावो यस्य स रामः । अपरिमितदातेत्यर्थः ।
तेनातिशयधर्मज्ञातृत्वं बोधितम् । इदं धर्मज्ञः क इत्यस्योत्तरम् । किञ्च
रमयति अभिरमयति स्वाश्रितत्वसमानाधिकरणापकारित्वविशिष्टमपीति रामः
"जनीजृ़ष्क्नसुरञ्जोमन्ताश्च" इत्यत्र "वा चित्तविरागे" इत्यतो
वेत्यनुवृत्तेर्मित्सञ्ज्ञाया वैकल्पिकत्वाद्ध्रस्वत्वविरहः । रम एव राम
इति प्रज्ञाद्यणन्तो वा । एतेन कृतज्ञत्वं व्यक्तम् । इदं कृतज्ञः क
इत्यस्योत्तरम् । किञ्च ऽसकृदेष प्रपन्नाय । अप्यहं जीवितं जह्याम्ऽ
इत्यादिस्मृत्यां रमन्ते  

कर्मभक्तिज्ञानयोगिनो यस्मिन्स रामः । एतेन सत्यवाक्यत्वं सूचितम् । इदं
सत्यवाक्यः क इत्यस्योत्तरम् । किञ्च राः दानमेव मा लक्ष्मीर्यस्य स रामः ।
अनिवृत्तदातृत्ववानित्यर्थः । एतेन दृढव्रतत्वं सूचितम् । इदं दृढव्रतः क
इत्यस्योत्तरम् । किञ्च राकारवाच्यां पृथिवीममति स्वीयपालनार्थं समये
प्राप्नोतीति रामः । एतेन नित्यं नित्यकुलाचारयुक्तत्वं व्यञ्जितम् । इदं
चारित्रेण च को युक्त इत्यस्योत्तरम् । किञ्च रयुक्तानां
स्वस्वैश्वर्यविशिष्टानां विष्णुब्रह्मरुद्राणाममः पालनाद्यर्थं यथालोकं
गमनं यस्मात्स रामः । विष्ण्वादिप्रेरक इत्यर्थः । एतेन सर्वभूतहितत्वं
ब्रह्मणि नियामकत्वेन प्राप्तत्वं च द्योतितम् । इदं सर्वभूतेषु को हित
इत्यस्योत्तरम् । किञ्च रं वह्निसूर्यादितेजः अमति सर्वलोकहितार्थं
प्रकाशकत्वेन प्राप्नोतीति रामः । प्रकाशकानां प्रकाशक इत्यर्थः ।
अत्रार्थे "तस्य भासा सर्वमिदं विभाति" इति श्रुतिरनुग्राहिका । अत एव
ऽसूर्यस्यापि भवेत्सूर्यःऽ इत्याद्यप्यनुकूलम् । एतेन सर्वज्ञत्वं व्यक्तम्
। इदं सर्वज्ञः क इत्यस्योत्तरम् । किञ्च रः रेफः
नित्यमुच्चार्यमाणत्वेनास्यास्तीति रः शिवः स च अश्च आश्च राः
हरहरिब्रह्माणः । तैरम्यते काले सेवनार्थं गम्यते इति रामः ।
एतेनाघ्ाटितघटनापटीयस्त्वं सूचितम् । इदं समर्थः क इत्यस्योत्तरम् । किञ्च
रेण स्वस्वैश्वर्येण युक्तौ यौ अश्च आश्च औ विष्णुब्रह्माणौ ताभ्यां
तदुपलक्षितशिवेन च अम्यते मनसा सदैव प्राप्यत इति रामः । वस्तुतस्तु
दीर्घाकारः शम्भोरपि वाचक इति नोपलक्षणप्रयोजनम् । एतेन
विष्ण्वादिप्रियदर्शनत्वं व्यञ्जितम् । तेन यदि विष्ण्वादिप्रियदर्शनत्वं
तर्हि अन्याप्रियदर्शनत्वं किं वक्तव्यमिति काव्यार्थापत्तिरलङ्कारो
ध्वनितः । इदमेकप्रियदर्शनः क इत्यस्योत्तरम् । किञ्च राम् राक्षसत्वमपि
अमयति स्वसाम्मुख्यमात्रेण दूरीकरोतीति रामः । एतेन स्वसाम्मुख्यमात्रेण
रक्षकत्वं जीवादिनियामकत्वं च व्यक्तम् । इदमात्मवान् क इत्यस्योत्तरम् ।
किञ्च रौ भूमिराजानाविव अम्यते क्षमया अनवगाह्यहृदयत्वेन च प्रतीयते
असाविति रामः । एतेन जितक्रोधत्वम् अजितक्रत्वं च व्यक्तम् । इदं जितक्रोधः
कः अजितक्रः क इत्यनयोरुत्तरम् । किञ्च रस्य वाच्यो यो ऽमः न मीयते
देशकालवस्तुभिः परिच्छिद्यते असाविति रामः ।
देशकालवस्तुपरिच्छेदशून्यप्रकाशवानित्यर्थः । एतेन
द्युतिमत्त्वमधोद्युतिमत्त्वं च व्यक्तम् । इदं द्युतिमान् अधोद्युतिमान् क
इत्यस्योत्तरम् । किञ्च रस्य धनस्य अमः अनियन्ता यस्य स रामः ।
अपरिमितैश्वर्य इत्यर्थः । एतेन विष्ण्वाद्यैश्वर्यमेतदायत्तमेवेति
ध्वनितम् । तेन विष्ण्वादिसुखदातृत्वं विष्ण्वादिप्रेरकत्वमसूयारहितत्वं च
ध्वनितम् । इदमनसूयकः क इत्यस्योत्तरम् । किञ्च राणि देवादिराजादिहृदयानि
अमयति क्रोधाभाससमये प्रकम्पयतीति रामः । एतेन देवादिभयहेतुत्वं ध्वनितम् ।
इदं कस्य बिभ्यति देवाश्चेत्यस्योत्तरम् । पृष्टषोडशसङ्ख्याकगुणानामुत्तरं
षोडशसङ्ख्याकरामपदार्थैर्बोधयित्वा अपृष्टगुणानपि
कांश्चिद्बोधयन्नर्थान्तरत्रयमाह । किञ्च रैरिन्द्रियैः अ अमः न
प्रप्तिरस्येति रामः । वाङ्मनसगोचरातीत इत्यर्थः ।
वाङ्मनसगोचरातीतत्वोक्त्या वेदतात्पर्यविषयीभूतत्वं रघुनाथस्य व्यक्तम् ।
तेन तत्कृपयैव स लभ्यत इति सूचितम् । तथा च श्रुतिः "यमेवैष वृणुते तेन
लभ्यः" इति । तेन तस्य कर्मालभ्यत्वं ध्वनितम् । तत्रार्थे श्रुतिः "न
कर्मणा न प्रजया धनेन" इत्यादिः । किञ्च रावाच्यायाः पृथिव्याः अमः
प्राप्तिर्यस्याः सा रामा सीता सास्ति नित्यमस्येति रामः । नित्यं
सीतासंयुक्त इत्यर्थः । एतेन सीतारामयोः प्राकृतविलक्षणस्नेहाश्रयत्वं
सूचितम् । तेन तस्य संयुक्तोपास्यत्वं व्यक्तम् । किञ्च रैर्महाराजाधिराजैः
अम्यते प्राकट्यसमये सेवार्थं गम्यत इति रामः । तेन सर्वलोकस्वामित्वं
व्यक्तम् । तेन श्रेयस्कामै राम एवाश्रयणीय इत्यादेयं वस्तु व्यक्तमिति
दिक् । अत्रापरिमितवाचकामशब्दस्तु माधातुप्रकृतिककप्रत्ययान्तेन
नञ्समासात्सिद्धः । रकारस्य रामादिवाचकत्वं ऽरश्च रामे ऽनिले वह्नौ भूमावपि
धने ऽपि च । इन्द्रिये धनरोधे च भूपे रश्च प्रकीतिर्तः  ॥ ऽ इत्येकाक्षरः
प्रमाणम्।  

अकाराकारयोर्विष्णुब्रह्मवाचकत्वे ऽअकारो वासुदेवः स्यादाकारस्तु पितामहःऽ
इत्यादिना स एव । राशब्दस्य राक्षसवाचकत्वे "स राम इति लोकेषु विद्वद्भिः
प्रकटीकृतः । राक्षसा येन मरणं यान्ति" इत्यादिरामतापिन्युक्तश्रुतिः
प्रमाणम् । ऽविनापि प्रत्ययं पूर्वोत्तरपदयोर्वा लोपो वाच्यःऽ इत्यनेन
नित्यं श्रुत इत्येतद्घटकीभूतनित्यशब्दलोपः । यद्यपि पृष्टापृष्टगुणा
रामपदेनैव बोधितास्तथापि स्पष्टतस्तत्तद्गुणप्रतिपत्त्यर्थं
विशेषणान्तरोपादानम् । तत्र इक्ष्वाकुवंशप्रभव इत्यनेन चारित्रेण च को
युक्त इत्यस्योत्तरम् । एवं यथासम्भवमूह्यम्  ॥  १।१।८  ॥   

  

बुद्धिमानिति । बुद्धिमान् अतिशयबुद्धिविशिष्ट इत्यर्थः ।
तद्बुद्धावतिशयत्वं च ब्रह्मविष्ण्वादिबुद्धिप्रवृत्तिहेतुत्वेन । इदमेव
"यः सर्वज्ञः स सर्ववित्" इति श्रुत्योक्तम् । अत एव नीतिमान्
ब्रह्मादिभ्यो ऽपि नीतिशिक्षक इत्यर्थः । अत्रार्थे श्रुतिः "धाता
यथापूर्वमकल्पयत् । एष सेतुर्विधारणः । एषां लोकानामसम्भेदाय" इत्यादिः ।
वाग्मी अतिशयवचनवान् । तद्वचनस्यातिशयत्वं च ब्रह्मादिमोहकत्वेन । श्रीमान्
श्रियः ईर्लक्ष्मीस्वामिनी सीतेत्यर्थः । तद्वान् नित्यं तद्युक्त इत्यर्थः
। शत्रुनिबर्हणः शत्रून्स्वाश्रितजनापकारिणो निबर्हयति
साक्षाद्विष्ण्वादिद्वारा च दूरीकरोति अपकारित्वधर्मं निवर्त्तयतीति
शत्रुनिबर्हणः । "एष भूतपतिरेष भूतपालः" इत्यादिश्रुतिरेतदर्थबोधिका ।
शरीरलक्षणत्वेनापि सर्वविलक्षणत्वं रघुनाथस्य द्योतयञ्छरीरलक्षणान्याह
विपुलांस इत्यादिना । सार्द्धश्लोकद्वयेन । विपुलौ मांसलोन्नतौ अंसौ
स्कन्धौ यस्य स विपुलांसः । महापुरुष इत्यर्थः । अत एवोन्नतस्कन्धवत्त्वं च
महापुरुषलक्षणमिति सामुद्रिके उक्तम् । ऽस्कन्धो भुजशिरोंसःऽ इति कोशः ।
एतेनान्यत्रापि यदीदं लक्षणमवलोक्यते तदा तत्रैतदंशविशेष इत्यूहनीयम् ।
ऽपौरुषे चाप्रतिद्वन्द्वश्शरैनं जहि रावणिम्ऽ इत्यादि वक्ष्यमाणेनात्रैव
महापुरुषत्वस्य पर्यवसन्नत्वात् । अत एव ऽकक्षः कुक्षिश्च वक्षश्च
घ्राणस्कन्धौ ललाटिका । सर्वभूतेषु निर्दिष्टा उन्नतास्ते सुखप्रदाःऽ
इत्याद्यप्यनुकूलम् । महाबाहुः महान्तौ मांसलौ बाहू यस्य सः । अत
एवाजानुबाहुरित्यनेन न पौनरुक्त्यम् । कम्बुग्रीवः कम्बुतुल्या
रेखात्रयविशिष्टा ग्रीवा यस्य सः । महाहनुः महत्यौ पुष्टे हनू कपोलोपरिभागौ
यस्य सः  ॥  १।१।९  ॥   

  

महोरस्क इति । महद्विशालत्वादिना प्रशंसनीयमुरो यस्य सः । अत एव स्थिरं
विशालं कठिनमुन्नतं मांसलं समम् । ऽवक्षो यस्य महीपालस्तत्समो वा भवेन्नरःऽ
इत्यादिनैतस्य सुलक्षणत्वमुक्तम् । पीनवक्षा इत्यनेन तु न पौनरुक्त्यम् ।
आदिशब्देन पीनत्वातिरिक्तानां ग्रहणात् । पीनशब्दस्य मांसलार्थकत्वात् ।
महेष्वासः महान्सर्वपूज्यः इष्वासो धनुर्यस्य सः । गूढजत्रुः गूढे
मांसलत्वेन निमग्ने जत्रुणी अंसद्वयमध्यवर्तिसक्थिनी यस्य सः । अयं
जत्रुशब्दार्थः ऽस्कन्धो भुजशिरोंसो ऽस्त्री सन्धी तस्यैव जत्रुणीऽ
इत्यमरादवगन्तव्यः । अरिन्दमः अरिन्दमा रेखा यस्य सः । अत एव
लक्षणप्रतिपादकेभ्यो नास्य वैरूप्यम् । नापि शत्रुनिबर्हण इत्यनेन
पौनरुक्त्यम् । आजानुबाहुः जानुपर्यन्तदीर्घबाहुः । सुशिराः शोभनं समवृत्तं
छत्राकारं च शिरो यस्य सः । अस्य सुलक्षणत्वम् ऽसमवृत्तशिराश्चैव
छत्राकारशिरास्तथा । एकछत्रां महीं भुक्ते दीर्घमायुश्च जीवति  ॥ ऽ
इत्यादिनोक्तम्। सुललाटः सुष्ठु अर्द्धचन्द्रनिभं ललाटं यस्य सः। इदमपि
लक्षणम् ऽअर्द्धचन्द्रनिभं तुङ्गं ललाटं यस्य स प्रभुःऽ इत्यादिनोक्तम्।
सुविक्रमः शोभनस्सिंहवृषभगजव्याघ्रपादन्यासतुल्यः विक्रमः पादविक्षेपो यस्य
सः। एतल्लक्षणं तु ऽसिंहर्षभगजव्याघ्रगतयो मनुजा मुने। सर्वत्र सुखमेधन्ते
सर्वत्र जयिनस्सदा  ॥   

ऽ इति जगद्वल्लभायां व्याख्यातम्  ॥  १।१।१०  ॥   

  

सम इति । समः अतिह्रस्वातिदीर्घत्वाभाववान् ।
सुलक्षणप्रतिपादकशास्त्रोक्तोन्नतत्वविशिष्ट इत्यर्थः । इदमपि लक्षणम्
ऽषण्णवत्यङ्गुलोत्सेधस्सार्वभौमो भवेन्नृपःऽ इत्यादिनोक्तम् ।
समविभक्ताङ्गः समानि न्यूनाधिकपरिमाणशून्यानि विभक्तानि अमीलितान्यङ्गानि
करचरणादीनि यस्य सः । इदमपि  

लक्षणम् ऽभ्रुवौ नासापुटे नेत्रे कर्णावोष्ठौ च चूचुके । कूर्परौ मणिबन्धौ
च जानुनी वृषणौ कटी  ॥  करौ पादौ च सुस्फीतौ यस्य स्तः स तु भूपतिः ।ऽ
इत्यादिनोक्तम् । स्निग्धवर्णः स्नेहयुक्तो वर्णश्श्यामलो यस्य सः । इदमपि
लक्षणम् ऽस्निग्धेन्द्रनीलवर्णस्तु भोगं विन्दति पुष्कलम्ऽ इत्यादिना
प्रतिपादितम् । प्रतापवान् परमतेजस्वी । अत एव नास्य प्रकरणाद्वैरूप्यम् ।
पीनवक्षाः पीनं मांसलं वक्षो यस्य सः । विशालाक्षः विशाले पद्मपत्रायिते
अक्षिणी यस्य सः । "बहुव्रीहौ सक्थ्यक्ष्णोः स्वाङ्गात्" इति षच् । इदमपि
लक्षणं सामुद्रिके ऽरक्तान्तैः पद्मपत्राभैर्लोचनैस्सुखभोगिनःऽ इत्यनेन
प्रतिपादितम् । अत एव लक्ष्मीवान्सर्वावयवशोभासम्पन्नः शुभलक्षणः शुभानि
अनुक्तान्यपि लक्षणानि यस्य सः  ॥  १।१।११  ॥   

  

धर्मज्ञ इति । धम्र्मज्ञः धर्म्मम् शरणागतरक्षणादिरीतिम् । स्वीकृतो न
त्याज्य इत्याद्याकारिकां जानातीति सः । वक्ष्यति च ऽमित्रभावेन
सम्प्राप्तं न त्यजेयं कथञ्चनऽ इत्यादिना । अत एव सत्यसन्धः सत्या सन्धा
प्रतिज्ञा यस्य सः । वक्ष्यत्येतत् ऽअप्यहं जीवितं जह्यां त्वां वा सीते
सलक्ष्मणाम् । नहि प्रतिज्ञां संश्रुत्य ब्राह्मणेभ्यो विशेषतः  ॥ ऽ
इत्यादिना सन्धाशब्दस्य प्रतिज्ञापरता ऽप्रतिज्ञाने वधे सन्धाऽ इति
वैजयन्ती कोशादवगन्तव्या। प्रजानां जनानां हिते स्वलोकप्राप्तये एव रतः
प्रकटक्रीडाकारकः। अत एव वक्ष्यमाणेन रक्षिता जीवलोकस्येत्यनेन न गतार्थता।
चशब्द एवार्थे। हितशब्दः प्राप्त्यर्थकहिधातुप्रकृतिकभावक्विबन्तः। अत एव
यशस्वी नित्यं निरतिशयातिशययशोविशिष्टः। ज्ञानसम्पन्नः ज्ञानेन अहमनन्यगतिः
रघुनाथ एवागतिकगतिरित्याकारकेण सम्पद्यते प्राप्नोतीति
क्तप्रत्ययोपस्थितभूतत्वस्याविवक्षा। सम्पूर्वकपदः प्राप्त्यर्थकत्वं
सम्पद्यते। विधिवशात्खलु कोपि काल इत्यादौ प्रसिद्धम्। अत एव शुचिः
अतिपावनहेतुः। वश्यः पित्राचार्यादिषु विनीतः स्वाश्रिततन्त्रो वा। अत एव
ऽअहं भक्तपराधीनःऽ इत्यादि सङ्गच्छते। अत एव समाधिमान्
आश्रितपालनविषयकविचारविशिष्टः  ॥   

१।१।१२  ॥   

प्रजापती । प्रजापतिसमः प्रजापतीनां प्रजानियन्तृ़णां ब्रह्मादीनां समः
प्रजापालनादिषु समत्वमेकाकारवर्त्तनं यस्मात्सः । भावप्रधानो निर्द्देशः ।
श्रीमान् नित्यं विभूतिधारी अग्निहोत्रीति यावत् । अत्र ऽश्रीर्वेशरचना
शोभा भारती सरलद्रुमे । लक्ष्म्यां त्रिवर्गसम्पत्तिविद्योपकरणेषु च  ॥ 
विभूतौ च मतौ च स्त्री स्रुः स्त्रियां निर्भरे स्रवे ।ऽ इति मेदिनी
प्रमाणम् । ऽभूतिर्भस्मनि सम्पदिऽ इत्यपि । अत एव धाता वेदोक्तकर्मकारी ।
अत एव रिपुनिषूदनः रिपून्वेदद्रुहो निषूदयति तद्दोग्धृत्वं निवर्त्तयतीति
सुषामादित्वात्षत्वम् । अत एव जीवलोकस्य रक्षिता जीवन्ति प्राणधारणं
कुर्वन्तीति जीवा मनुष्यादयः । जीवयन्ति प्राणधारणं कारयन्ति जीवा ईश्वराः
ते च ते चेत्येकशेषः । लोकाः भुवनानि तेषां समाहारः जीवलोकं तस्य रक्षिता
पालकः । अत एव धर्मस्य परिरक्षिता तत्तद्धर्मप्रवर्त्तक इत्यर्थः  ॥  १।१।१३
 ॥   

  

रक्षितेति । स्वस्य धर्मस्य प्रवर्तकत्वरूपमहाराजाधिराजत्वस्य परिरक्षिता
नित्यं स्वीकर्त्ता । अत एव स्वजनस्यापि रक्षिता परिरक्षिता ।
यस्मिन्सर्व्वरक्षकत्वं तस्मिन्स्वजनरक्षकत्वं सिद्धमेवेति । पुनः
स्वजनरक्षकत्वप्रतिपादनं गोबलीवर्दन्यायेन विशिष्टबोधनाय । अत एव
वेदवेदाङ्गतत्वज्ञः वेदानामृग्यजुस्सामाथर्वणाम् अङ्गानां ऽशिक्षा कल्पो
व्याकरणं निरुक्तं ज्योतिषां गतिः । छन्दो विचितिरित्येतैः षडङ्गो वेद
उच्यते  ॥ ऽ इत्यत्रोक्तानां तत्त्वं जानातीति सः। पाठतोऽर्थतश्च
निखिलज्ञातेत्यर्थः। धनुर्वेदे च निष्ठितः धनुर्वेदे
शस्त्रास्त्रप्रतिपादकशास्त्रे निष्ठितः। परमज्ञातेत्यर्थः  ॥   

१।१।१४  ॥   

सर्वेति । सर्वशास्त्रार्थतत्वज्ञः रूढियोगवृत्त्या  

शास्त्रशब्दप्रतिपादितसाङ्ख्ययोगतर्कपूर्वोत्तरमीमांसास्मृत्याद्यर्थतत्त्वाभिज्ञः
। वेदाङ्गानां पृथगुपादानं तन्महत्वद्योतनाय । स्मृतिमान्
अधीतवेदादिविस्मरणरहितः । प्रतिभानवान् प्रतिभानं शृता
ऽश्रुतोभयोचितार्थस्य झटिति स्फूर्तिस्तद्वान् । अत एव सर्वलोकप्रियः
सर्वेषां लोकानां जनानां प्रियः । ऽलोकस्तु भुवने जनेऽ इति कोशः । साधुः
मृदुमधुरस्वभावः । अदीनात्मा न कदाचिद्दीनः आत्मा स्वभावो यस्य सः ।
नित्यक्षत्रियत्वादित्यर्थः । विचक्षणः लौकिकालौकिकक्रियाकुशलः  ॥  १।१।१५
 ॥   

  

अत एव सद्भिर्वसिष्ठादिभिः सर्वदाभिगतः नित्यं प्राप्तः । तत्र
दृष्टान्तमाह सिन्धुभिर्नदीभिस्समुद्र इव । सिन्धुर्ना सरिति स्त्रियाम्
इति कोशः । आर्यः ईश्वरेश्वरो ऽपि सर्वसमः पित्राचार्यादिमत्त्वेन लोकसदृश
एव । अत एव वसिष्ठादिशिष्यत्वादि राघवस्य सङ्गच्छते । एतेन रघुनाथस्य
परमदयालुत्वातिशयस्सूच्यते । चो ऽप्यर्थे । अत एव सदैव नित्यमेव प्रियं
दर्शनं यस्य सः । प्रतिक्षणमनुभूतो ऽपि अननुभूत इव लक्ष्यत इत्यर्थः । अत
एव ऽतदेव रूपं रमणीयतायाः क्षणे क्षणे यन्नवतामुपैतिऽ इत्युक्तम् । एतेन
रघुनाथस्य विलक्षणसौन्दर्यातिशयस्सूचितः  ॥  १।१।१६  ॥   

  

इदानीं "न तत्समश्चाभ्यधिकश्च दृश्यते" इति श्रुत्या ऽसमो न विद्यते यस्य
विशिष्टः कुत एव हिऽ इति स्मृत्या च वास्तवरघुनाथोपमानाभावे ऽपि वस्तुनो
दुरवगाहत्वाद्बालान्बोधयितुमिषुवत्सविता गच्छतीतिवत्तद्गुणांशांशसदृशगुणवतः
उपमानत्वानर्हानपि तद्गुणसदृशगुणवन्तमीश्वरमपि उपमानत्वेन प्रकल्प्याह स
चेत्यादिना सार्द्धश्लोकद्वयेन । अस्मिन्पक्षे ऽर्थस्स्पष्ट एव । यद्वा
तद्गुणलेशगुणानामन्यत्रापि प्रतीयमानत्वात्तत्तदुपमानत्वेन रघुनाथं
वर्णयन्नाह स चेत्यादिना । सर्वगुणोपेतः सर्वैरुक्तवक्ष्यमाणैर्गुणैरुपेतो
युक्तः कौसल्यानन्दवर्द्धनः कोसलस्य दक्षिणकोसलाधिपतेरपत्त्यं स्त्री
कौसल्या "वृद्धेत्कोसलाजादाञ्ञ्यङ्" इति ञ्यङ् । ञ्यङ्प्रत्ययान्ताच्चाप् ।
तस्या आनन्दं वर्धयति सः । प्रतिक्षणमद्भुतमातृनवानन्ददातेत्यर्थः । किञ्च
कौसल्याया आनन्दो यस्मात् स कौसल्यानन्दो दशरथस्तं कौसल्या च
आनन्दस्तदानन्दकर्त्ता दशरथश्च कौसल्यानन्दौ तौ वा यशःप्रख्यापनेन
प्रतिक्षणं विलक्षणप्रमोददानेन च वर्द्धयतीति सः । असदृशः
वास्तवसादृश्यप्रतियोगित्वानुयोगित्वानाक्रान्त । अत्रार्थे श्रुतिस्मृती
"न तत्समश्चाभ्यधिकश्च दृश्यते" । ऽसमो न विद्यते यस्य विशिष्टः कुत एव हिऽ
इति असदृशपदावृत्त्या बहुव्रीहितत्पुरुषोभयाश्रयणादयमर्थो लब्धः । वीर्ये
सोमवत्प्रियदर्शनः वीर्येण स्वस्वप्रभावेण युक्ताः इः कामः ईर्लक्ष्मीः
सोमः उमासहितश्शिवो ऽस्त्याधारत्वेनास्येति सोमवान् चन्द्रश्च ते
प्रियदर्शना यस्मात्सः । ऽवीर्यं शुक्रे च शक्तौ च वीर्यं तेजःप्रभावयोःऽ
इति हैमः । ऽइकारः कथ्यते कामोः लक्ष्मीरीकार उच्यतेऽ इत्येकाक्षरः । एतेन
प्रियदर्शनत्वेन प्रसिद्धाः कामलक्ष्मीचन्द्रमसः
यत्प्रसादात्प्रियदर्शनास्तस्य प्रियदर्शनत्वं किं वक्तव्यमिति
काव्यार्थापत्तिरलङ्कारो ध्वनितः । किञ्च वीर्यस्य शुक्रहेतुभूतकामस्य
ईर्भस्मत्वप्राप्तिर्यस्मात्स एव सोमवाँश्चन्द्रशेखरः तस्य प्रियं
तृप्तिकारकं दर्शनं यस्य । यद्दर्शनमन्तरा शिवस्यापि न तृप्तिरित्यर्थः ।
क्रोधे भक्तापकारिदोषापनयनहेतुभूते क्रोधाभासे कालाग्निः सदृशो यस्य ।
क्षमया पृथिवी समा यस्य । त्यागे धनदश्चासौ इनो राजा च धनदेनो रन्तिदेवः
कुबेरो वा समो यस्य तादृशः । यो विष्णुना विष्णुः स्वप्रकाशद्वारा व्यापक
एव ना नराकृतिः परमपुरुषो रघुनाथस्स इव । गाम्भीर्य्ये समुद्रः ।
रघुनाथनिष्ठगाम्भीर्यांशांशसदृशगाम्भीर्यवान्समुद्रो लक्ष्यत इत्यर्थः । स
एव धैर्य्येण हिमवान् । तन्निष्ठधैर्य्यांशांशसदृशधैर्य्यवान् हिमवाँश्च
लक्ष्यत इत्यर्थः । सत्ये स इव । अपर उत्कृष्टो धर्मो लक्ष्यत इत्यर्थः ।
यद्वा । सर्वगुणोपेतः उक्तवक्ष्यमाणगुणयुक्तः । अत एव विष्णुर्न
आसमन्ताद्भावेन सदृशो यस्येत्यर्थः । नैकधेत्यादिवत्समासः ।
कौसल्यानन्दवर्द्धनः । वीर्ये सोमवत्प्रियदर्शनो रघुनाथः क्रोधे  

कालाग्निसदृशः क्षमया पृथिवीसमः त्यागे धनदेन समः वर्ण्यते । कविभिरिति
शेषः । स्वस्ववाक्यावनार्थमिति भावः । स इव गाम्भीर्ये समुद्रः स इव
धैर्येण हिमवान्स इव सत्ये ऽपरोधर्मः वर्ण्यत इत्यर्थः । अत्र पक्षे
अव्याख्यातार्थपदस्य पूर्वव्याख्यातार्थो बोध्यः । कौसल्यानन्दवर्द्धन
इत्यनेन जनकादधिको पुत्रानन्दो मातरीति ध्वनितम् । एतेन ऽविष्णोरर्द्धं
महाभागम्ऽ इत्यादौ रघुनाथस्य विष्णोरर्द्धत्वोक्त्या तत्सदृश्यं रामे
सुवचमिति भूषणोक्तं व्याख्यानं निरस्तम् । ऽसूर्यस्यापि भवेत्सूर्यो
ह्यग्नेरग्निः प्रभोः प्रभुःऽ इत्यादिना विरोधात् । न च विष्णुर्न
आसमन्ताद्भावेन सदृशो यस्येति बहुव्रीहिस्वीकारे विष्णोरर्द्धं महाभागमिति
विरुध्येतेति वाच्यम् । तत्रार्द्धशब्दस्य वर्द्धकपरत्वात् ।
अर्द्धयतीत्यर्द्ध इति व्युत्पतेः । पचाद्यच् । विष्ण्वैश्वर्यावतारादीनां
रघुनाथायत्तत्वाद्वामनादिस्वरूपस्य रघुनाथप्रेरणावर्द्ध्यत्वाच्च
वर्द्धकत्वं सुवचमेव । अत एव ऽसर्वेषामवताराणामवतारी रघूत्तमःऽ इत्यादि
सङ्गच्छते । अत एव सूर्यास्यापीत्यादिना न विरोधः । किञ्चात्रार्द्धशब्दस्य
समांशवाचकत्वे वाक्यार्थ एव दुरुपपादस्स्यात् । तथा हि नहि विष्णोस्स्वरूपे
समांशविभागो युक्तः । विष्णोरपि द्विभुजत्वापत्तेः शक्तिविशेषेण
द्विभुजत्वाभावे ऽप्यनित्यत्वप्रसङ्गात् । वचनप्रामाण्येनानित्यत्वाभावे
ऽपि तद्विवक्षिताधिकत्वस्य विष्णौ दुरुपपादत्वाच्च । नह्यधिकभुजादिकं
शक्त्याधिक्ये नियामकम् । कार्तवीर्यार्जुनस्य सहस्रभुजत्त्वे ऽपि
चतुर्भुजविष्ण्वपेक्षया शक्त्याधिक्यस्य कार्त्तवीर्यार्जुने ऽश्रुतत्वात्
। नाप्यैश्वर्यादौ समांशविभागो युज्यते । तदैश्वर्यादेरपरिमेयत्वात् ।
नह्यनन्तपदार्थे समप्रविभागं कर्तुं कश्चिच्छक्नोति । अत एव नह्याकाशं
कश्चिदर्द्धत्वेन विभजते नापि खण्डवाचकत्वमनित्यत्वप्रसङ्गात्
अखण्डप्रतिपादकश्रुतिविरोधाच्च । अन्यतरस्याधिकत्वे
मानाभावेनान्यतरस्यैवोपमानत्वमित्यत्र विनिगमकाभावाच्च । अर्द्धस्य
महाभागविशेषितत्वे रघुनाथस्यैवाधिकत्वेन्यविवक्षितोपमानत्वस्य विष्णौ
भङ्गाच्च । अतो वर्द्धकपर एव अर्द्धशब्दस्य समांशखण्डयोः रूढ्या
यौगिकार्थस्य बाधादयमर्थो न युक्त इति तु न भ्रमितव्यम् । प्रत्ययादिभेदेन
श्ाब्दभेदात् । अत एव "कप्यासं पुण्डरीकमेवमक्षिणी पुरुषः" इत्यादौ
कपिशब्दस्य वानरे रूढत्वे ऽपि सूर्यपरत्वं रामानुजाचार्यैर्व्याख्यातम् ।
पुनर्भूशब्दस्य ऽपुनर्भूर्दिधिषूरूढाऽ इत्यादिना द्विर्विवाहितायां रूढत्वे
ऽपि ऽपुनर्भूर्यौगिकः पुंसिऽ इति दीक्षितैरुक्तम् ।
"रुजार्थानाम्भाववचनानामज्वरेः" इति सूत्रे वचनशब्दस्य वाचि रूढत्वे ऽपि
कर्तृपरत्वमाश्रित्य भावकर्तृकाणामित्यर्थस्सम्पादितो महाभाष्यादौ ।
बृहदारण्यकश्रुतौ पञ्चमे ऽध्याये नवमब्राह्मणे
जनकसभागतयाज्ञवल्क्यशाकल्यसंवादे "कतमो ऽध्यर्द्धः" इति प्रश्ने "योयं
पवते" इत्युक्तम् । "कथमध्यर्द्धः" इति प्रश्ने "यदस्मिन्निदँ
सर्व्वमध्यार्ध्नोत्" इत्युत्तरम् । तत्रार्द्धशब्दस्य वर्द्धकपरत्वम् ।
विष्णुशब्दस्य पायसपरत्वे विष्णोरर्द्धमित्यादौ विष्णुशब्देन वस्तुतो
नारायणस्यानुपस्थानात्तत्प्रतियोगिकसादृश्यानुयोगिकत्वं रामे युक्तम् ।
विष्णोरर्द्धमित्युक्तेरिति भूषणकारोक्तेरसम्भवाच्च ।
विष्णोरीश्वरत्वेनेश्वरस्येश्वरान्तराप्रसिद्धिरित्यपि न भ्रमितव्यम् ।
"तमीश्वराणां परमं महेश्वरम्" इत्यादिश्रुतिषु ईश्वरान्तरस्य
प्रसिद्धत्वादिति दिक् । सार्द्धश्लोकद्वयमेकान्वयि  ॥  १।१।१७,१८  ॥   

  

बालकाण्डोक्तं सूचयित्वा ऽयोध्याकाण्डवृत्तमाह तमेवमित्यादिना ।
सत्यपराक्रमम् अमोघवीर्यं प्रियं सर्वप्रीतिविषयीभूतं जेष्ठं
पूर्वप्रादुभूतं श्रेष्ठगुणैर्युक्तम् । श्रेष्ठे ज्येष्ठे ये ऽनुचिताः
गुणा वात्सल्यादयस्तैर्युक्तम् । प्रकृतीनाम्प्रजानां
हितैर्हितफलकोपदेशैर्युक्तम् । एवं सर्वगुणसम्पन्नं तं सुतं स्वपुत्रं रामं
प्रकृतिप्रियकाम्यया प्रजाकल्याणेच्छया महीपतिः अप्रतिहतचक्रो राजाधिराजो
दशरथः प्रीत्या अतिप्रेम्णा यौवराज्येन संयोक्तुमैच्छत् । दशरथशब्दार्थस्तु
दशसु दिक्षु अप्रतिहतो रथो यस्य सः । अर्द्धचतुष्टयमेकान्वयि  ॥  १।१।१९,२०
 ॥   

  

तस्येति । अथा ऽनन्तरं पूर्वं शम्बरासुरविजयकाले सारथ्यकरणेन राजप्रसादसमये
राज्ञा दत्तवरा दत्तो वरो यस्यै सा देवी केकयी भार्या अभिषेकसम्भारान्
वेदोक्तदध्यादिसामग्रीर्दृष्ट्वा मन्थरावाक्यादवगत्य रामस्य विवासनं
भरतस्याभिषेचनं च एनं वरं भूपतिमयाचत । दृशिर्ज्ञानसामान्ये । केकेयी
शब्दार्थस्तु केकयस्य केकयजनपदाधिपतेः कन्या केकयी "पुंयोगादाख्यायाम्" इति
ङीष् । तत्र योगशब्देनाविशेषाज्जन्यजनकभावो ऽपि गृह्यते । प्रसिद्धश्च
केकयीशब्दः "प्राक्केकयीतो भरतस्ततोभूत्" इत्यादिना भट्टिकाव्यादौ
जनपदशब्दादित्यञि टिढ्ढेति ङीपि तु कैकेयीति स्यात् । "तद्धितेष्वचाम्" इति
वृद्धेः । "केकयमित्रयुप्रलयानां यादेरियः" इतीयादेशाश्च । "अतश्च" इति
लुक् तु न । "न प्राच्यभर्गादि" इति निषेधात् । प्रसिद्धश्च कैकेयीशब्दो
ऽपि कैकेयिकामाः फलितास्तवेतयदौ रघुकाव्ये वक्ष्यते च । अत्रापि बहुशः
स्थले कैकयीशब्दस्यापि प्रामाणिकत्वे इयादेशविधायके
विकल्पानुवृत्तिरनुसर्त्तव्या । अनुसृता च कैश्चित् । किञ्च कं सुखमेव एकं
कवलं कैकन्तद्याति देवादीन् प्रापयतीति कैकयी । गौरादित्वं प्रज्ञादित्त्वं
वा कल्प्यमिति दिक् । सार्द्धश्लोक एकान्वयी  ॥  १।१।२१,२२  ॥   

  

स इति । धर्मस्य पः पालनं तस्य आशो व्याप्तिस्तेन संयुतः ।
धार्मिकशिरोमणिरित्यर्थः । स राजा महाराजाधिराजो दशरथः सत्यवचनात्सत्या
ऽयोध्या राजधान्यस्त्यस्येति सत्यो रघुनाथस्तस्मिन्यद्वचनं
ब्रह्मप्रार्थनास्वीकारसूचकवाक्यं तस्माद्धेतोः प्रियं सुतं रामं
विवासयामास । एतेनारण्यगमनमन्तराब्रह्मप्रार्थनास्वीकारसिद्धिर्न स्यादिति
हेतुर्व्यक्तः । तेन महाराजाधिराजस्य ब्रह्मप्रार्थनादिविज्ञातृत्वं
परमदयालुत्वं च रघुनाथसुखसुखित्वं च व्यक्तम् । तेन महाराजदशरथवदेव
वर्त्तितव्यमित्युपदेशो व्यञ्जितः । एतदर्थविवक्षयैव धर्मपाशेन
बन्धितस्सम्बद्धो वेति नोक्तम् । अत एव धर्मपाशेन संयुत इत्यनेन
सत्यवचनादित्यस्य न गतार्थत्वम् । एतेन सत्यवचनादित्यस्य विरुद्धमर्थं
प्रकल्प्य दशरथो न मुक्त इति भूषणकारवचनमाकाशमनवकाशमितिवद्ध्येयम् । न च
कालवशानुग इत्यादिवक्ष्यमाणायोध्याकाण्डवाक्येन रघुनाथानुचरेषु
कालवशत्वाभावसम्पादनात् प्राकृतेषु कालवशत्वाभावस्यासम्भवेन
रघुनाथानुचराणां प्राकृतविलक्षणत्वप्रतिपादनेन विरोधाच्च  ॥  १।१।२३  ॥   

  

स इति । केकय्याः प्रिये विवासने यत्कारणं ब्रह्मप्रार्थनास्वीकारसिद्ध्या
भवितव्यम् । तस्माज्जातात्पितुर्वचननिर्द्देशाद्धेतोः प्रतिज्ञां
स्वकृतप्रतिश्रवमनुपालयन्स वीरो रामो वनं जगाम  ॥  १।१।२४  ॥   

  

तमिति । भ्रातुर्दयितः नित्यं भ्रातृनिष्ठप्रीतिविषयः प्रियः नित्यं
रामविषयकप्रीतिमान् अत एव विनयसम्पन्नस्सुमित्रानन्दवर्द्धनो भ्राता
लक्ष्मणः सौभ्रात्रम् सुभ्रातृत्वम् । वियोगासहिष्णुत्वसूचकचेष्टादीत्यर्थः
। अनुदर्शयन्नाचरन् व्रजन्तं तं भ्रातरं रामं स्नेहादनुजगाम । ह इति
महत्सुप्रसिद्धम् । सुमित्त्रानन्दवर्द्धनः
कौशल्यानन्दवर्द्धनवद्व्याख्येयः । सुमित्त्राशब्दार्थस्तु सुमिदं
रामविषयकातिस्नेहं त्रायते पालयति नित्यं नवन्नवं संवर्द्धयतीत्यर्थः ।
मिदशब्दोभावक्विबन्तः । त्रशब्दः कर्तृकप्रत्ययान्तः । सार्द्धश्लोक
एकान्वयी  ॥  १।१।२५  ॥   

  

रामस्येति । प्राणसमा प्राणसदृशी दयिता प्रिया हिता प्रियकरी किञ्च
प्राणवत्समाहिता रघुनाथेन नित्यं स्वीकृता जनकस्य कुले जाता प्रादुर्भूता
सर्वलक्षणसम्पन्नेत्यादिविशेषणचतुष्टयविशिष्टा सीतेव निर्मिता प्रकटिता
देवमायाविष्ण्ववतारभूतमोहिनीत्यर्थः । देवमायाशब्दार्थस्तु देवानां मा
आयुर्बलादिसम्पत्तिस्तां यात्यमृतदानद्वारा प्रापयति सा ।
अन्तर्भावितणिजर्थो यातिः । किञ्च निर्गतं मितमियत्ता यस्यास्सा देवस्य
परमात्मनो मायाकृपेव अपिरिमितपरमात्मदयालुतैव ततो निश्चित्य
प्रादुर्भूतेवेत्यर्थः । अत एव  

नारीणां सर्वैर्लक्षणैस्सामुद्रिकोक्तशुभसूचकसकललक्षणैः सम्पन्ना । नित्यं
संयुक्तेत्यर्थः । अत एवोत्तमा ब्रह्माण्यादितो ऽपि श्रेष्ठा । अत एव वधूः
रघुनाथमनोहारिणीत्यर्थः । सीता रामस्य भार्या राममनुगता अन्वगच्छत् । तत्र
दृष्टान्तः शशिनं चन्द्रमसं यथा रोहिणी चन्द्रस्यासाधारणस्त्री ।
अनेनोपमालङ्कारेण यथा चन्द्रः संयुक्तसुखप्रदः वियुक्तदुःखप्रदः तथा
रघुनाथो ऽपि धर्मसंयुक्तसुखप्रदः धर्मवियुक्तदुःखप्रदः प्रतीत
इत्युपमालङ्कृतिर्व्यञ्जिता । तेन रघुनाथस्य सर्वसमत्वं ध्वनितम् ।
अत्राप्युपमानोपमेयभाव इषुवत्सविता गच्छतीतिवत् । किञ्च राममनुगता सीता
शशिनं रोहिणी इव अनुगतेत्यर्थः । वधूशब्दः
लुप्ताकारकावपूर्वककम्पनार्थकधूप्रकृतिकक्विबन्तः । ऽमाया दम्भे कृपायां चऽ
इति कोशान्मायाशब्दः कृपापरः । अपिर्हेतौ । अर्द्धचतुष्टयमेकान्वयि  ॥ 
१।१।२६,२७  ॥   

  

पौरैरिति । पौरैः पुरोद्भवैर्बालवृद्धादिभिरपि दशरथेन पित्रा च दूरं
स्वस्वोचितादधिकमनुगतः । द्रुतं पुनः सम्मेलनेच्छया अल्पानुगमने कर्तव्ये
दूरानुगमनेन तेषां प्रीत्यतिशयो ध्वनितः । धर्मात्मा परमधर्मप्रवर्त्तकः
रघुनाथः शृङ्गवेरपुरे जातं प्रियं परमप्रीतिमन्तं निषादाधिपतिं गुहं
गङ्गाकूले आसाद्य सम्प्राप्य सूतं रथेन स्वप्रापणार्थमागतं सुमन्त्रं
व्यसर्ज्जयत् । स रथं परावर्त्तयदित्यर्थः । शृङ्गवेरशब्दार्थस्तु शृङ्गं
वाति अवयवत्वेन प्राप्नोतीति शृङ्गवाः शृङ्ग्यृषिः यस्य ईरः
प्राप्तिर्यस्मिन्तत् शृङ्गवेरम् । किञ्च शृङ्गाणि सन्ति येषां ते शृङ्गाः
मृगाः पर्वता वा । अर्शआद्यच् । तैस्सह तेषु वा अवेरन्नित्यं
प्राप्तिर्यस्य स एव ऋषिः तस्य पुरं तद्विवाहे लब्धपत्तनमिति यावत् ।
अवेत्युपसर्गाकारलोपः । अयं पाठो मदसम्मतः । भूषणकारसम्मतशृङ्गिवेरेति पाठे
"अत इनिठनौ" इति इन्प्रत्ययः । एतेन तद्देशस्यातिपवित्रत्वं सूचितम् । तत्र
जातमित्यनेन शृङ्ग्यृषेस्सेवको ऽयमिति ध्वनितम् । तेन स रघुनाथकृपाधिकारीति
सूचितम् । गुहशब्दार्थस्तु गूहति परमात्मप्रेम्णा श्रेष्ठानप्याच्छादयतीति
गुहः । रघुनाथविषयकपरमप्रीतिमानित्यर्थः । इगुपधलक्षणः कः । सार्द्धश्लोक
एकान्वयी  ॥  १।१।२८,२९  ॥   

  

सूतविसर्जनानन्तरकालिकं रामवृत्तमाह गुहेनेत्यादिना । गुहेन लक्ष्मणेन च
सीतया च सहितो रामः अवनेन अवनी पृथ्वी एवास्त्याधारत्वेन यस्मिन्गमने तेन
पादत्राणादिरहितसञ्चारेणेत्यर्थः । किञ्च तेवनेन लीलया वनं गङ्गाजलसमीपं
गत्वा प्राप्य अतिष्ठदिति शेषः । अत्र प्रथमपक्षे ते इति तत्रान्वयि
अमृतस्वरूपे इति तदर्थः । ऽतश्चौरामृतपुच्छेषु क्रोडे म्लेच्छे च
कुत्रचित्ऽ इति मेदिनी । चकार उभयान्वयी । तेवनेनेति
देवनार्थकतेवृधातुप्रकृतिकल्युडन्तत्वेन सिद्धम् । यद्वा । स रामः
गुहादिनैव सह वनं गङ्गाजलसमीपं हितः चलित आसीदिति शेषः । हित इति
गत्यर्थकहिप्रकृतिकनिष्ठान्तम् । "विनापि तद्योगं तृतीया" इति सिद्धान्तः ।
देवगन्धर्वसङ्काशाः देवादिप्रकाशकास्ते त्रयः सीतारामलक्ष्मणाः बहूदकाः
अगाधजलाः नदीः गङ्गां तीर्त्वा । बहुत्वमादरार्थम् । भरद्वाजस्य शासनात्
भरद्वाजशिक्षातः चित्रकूटमनुप्राप्य द्रुतं सङ्गम्य तत्र चित्रकूटे
रम्यमावसथं पर्णशालां कृत्वा रममाणाः विहरन्तः सन्तः सुखं न्यवसन् ।
देवगन्धर्वसङ्काशा इत्यनेन रामस्याटवीगमनमात्रेणास्मदरयो निहतप्राया इति
देवादिनिश्चयः सूचितः । सार्द्धश्लोकद्वयं सम्मिलितान्वयि  ॥  १।१।३०,३१
 ॥   

  

रामगमनौत्तरकालिकायोध्यावृत्तमाह चित्रकूटमित्यादिना । रामे चित्रकूटं तथा
उक्तप्रकारेण गते प्राप्ते सति पुत्रशोकातुरः
प्रकटितपुत्रवियोगजनितशोकाक्रान्तः राजा दशरथः सुतं विलपन् ऽहा सुतऽ इति
विलापं कुर्वन्स्वर्गं स्वः स्वर्गे गीयते नित्यं प्रशस्यते ऽसौ स्वर्गः ।
अप्रकटायोध्यापरपर्यायसाकेतलोकस्तज्जगाम । स्वर्शब्दस्य स्वर्गवाचकत्वं
स्वरिति स्वर्गे परलोके चेत्यादिना मनोरमादौ स्पष्टम् ।
अर्द्धद्वयमेकान्वयि । एव मुत्तरत्रापि  ॥  १।१।३२  ॥   

  

गत इति । तस्मिन्महाराजदशरथे गते अप्रकटसाकेतं प्राप्ते सति
वशिष्ठप्रमुखैर्वशिष्ठाद्यैर्द्विजै राज्याय राज्यं कर्तुं नियुज्यमानो ऽपि
महाबलो भरतः राज्यं न्नैच्छत् । एतेन भरतस्य परमसुभ्रातृत्वं बोधितम् ।
राज्यायात्र चतुर्थी "क्रियार्थोपपदस्य च कर्मणि स्थानिनः" इति सूत्रविहिता
। तुशब्दोप्यर्थे । मृत इति पाठस्तु सन्दर्भाशुद्ध्या न च कालवशानुग
इत्यनेन विरोधाच्च न ऋषिप्रणीत इति प्रतीयते । सत्वे तु तस्मिन् प्रसिद्धे
दशरथे मृते लोकान्तरं प्राप्ते सतीत्यर्थः । मृत इति
आचारक्विबन्तप्रकृतिककर्त्रजन्तप्रकृतिकसप्तम्यन्तम् । किञ्च मृते
मकारवाच्येषु जीवजातेषु ऋतः कृपा यस्य तस्मिन्
लोककृपामूलकरामप्रेषणहेतुकसाकेतलोकप्राप्तिमति सतीत्यर्थः । मकारस्य
जीववाचकत्वे प्रकाणम् "पञ्चविंशोयमात्मा" इति श्रुतिः । अत एव
प्रणवार्थव्याख्याने ऽअकारार्थो विष्णुर्जगदुदयरक्षाप्रलयकृन्मकारार्थो
जीवस्तदुपकरणं वैष्णवमितिऽ रामानुजाचार्यैर्व्याख्यातम्  ॥  १।१।३३  ॥   

  

दिदृक्षुः दृशिर्ज्ञानसामान्ये । स इति । रामपादप्रसादकः रामस्य पादौ
प्रसादयति सः । किञ्च रामपादप्रसादादेव कं सुखं यस्य स वीरो भरतः वनं
रामाधिष्ठितचित्रकूटारण्यं जगाम । रामपादप्रसादक इत्यनेन रघुनाथाङ्गानां
चेतनत्वं भरतस्य प्रेमाधिक्यं च सूचितम् । तदङ्गानां चेतनत्वप्रतिपादिका
"आनन्दरूपममृतं यद्विभाति तदा प्रणखादानन्दमेव सच्चिदानन्दात्मको भगवान्
सच्चिदानन्दात्मिकास्य व्यक्तिः" इत्यादिः श्रुतिः । अर्द्धं पृथक्  ॥ 
१।१।३४  ॥   

  

गत्वेति । आर्ये रामे भावः परप्रीतिः पुरस्कृता प्रकटीकृता येन । किञ्च
आर्यस्य भावः अतिचिन्तनं पुरस्कृतं येन स भरतः । सत्यपराक्रमम्
अमोघवीर्यवन्तं महात्मानं महान्तः सर्वपराः आत्मानो धृत्यादयो यस्य तं
भ्रातरं रामं गत्वा प्राप्य रामम् उक्तविशेषणविशिष्टमयाचदेव । अत्र
रामविशेषणानामावृत्तिर्बोध्याः । यद्वा रामस्य मा परमसम्पत्तिः सीता
तस्यामार्यभावः श्रेष्ठत्वं पुरस्कृतं येन स भरतः । सत्यपराक्रमं
सत्यपरान्सत्यवक्तृ़नाक्रमते प्राप्नोति स तम् । मह


</details>
</div>
<div class="js_include collapsed" newlevelforh1="2" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/1_bAlakANDam/01-kathAmukham/001_sanxeparAmAyaNam.md">
<details><summary><h2>तिलकम् ...{Loading}...</h2></summary>



 ॥  अथ रामकृता तिलकाख्या टीका  ॥   ॥  श्रीगणेशाय नमः  ॥   ॥ 
श्रीसीतारामचन्द्राभ्यां नमः  ॥  ॥  बालकाण्डः  ॥   

श्रीमद्राघवपादपद्मयुगलं पद्मार्चितं पद्मया  

पद्मस्थेन तु पद्मजेन विनुतं पद्माश्रयस्याप्तये ।  

यद्वेदैश्च नुतं सुखैकनिलयं सर्वाश्रयं निष्क्रियं  

शश्वच्छङ्करशङ्करं मुहुरहो सन्नौमि तल्लब्धये  ॥  १  ॥   

  

श्रीमद्ब्रह्म तदेव वीजममलं यस्याङ्करश्चिन्मयः  

काण्डैः सप्तभिरन्वितो ऽतिविततो ऋष्यालवालोदितः ।  

पत्रैस्तत्त्वसहस्रकैः सुविलसच्छाखाशतैः पञ्चभिः  

चात्मप्राप्तिफलप्रदो विजयते रामायणस्वस्तरुः  ॥  २  ॥   

  

वाल्मीकिगिरिसम्भूता रामाम्भोनिधिसङ्गता ।  

श्रीमद्रामायणी गङ्गा पुनाति भुवनत्रयम्  ॥  ३  ॥   

  

वेदवेद्ये परे पुंसि जाते दशरथात्मजे ।  

वेदः प्राचेतसादासीत्साक्षाद्रामायणात्मना  ॥  ४  ॥   

  

रामं रामानुजं सीतां भरतं भरतानुजम् ।  

सुग्रीवं वायुसूनुं च प्रणमामि पुनः पुनः  ॥  ५  ॥   

  

कूजन्तं रामरामेति मधुरं मधुराक्षरम् ।  

आरुह्य कविताशाखां वन्दे वाल्मीकिकोकिलम्  ॥  ६।  

वाल्मीकेर्मुनिसिंहस्य कवितावनचारिणः ।  

शृण्वन्रामकथानादं को न याति परां गतिम्  ॥  ७  ॥   

  

यः पिबन्सततं रामचरितामृतसागरम् ।  

अतृप्तस्तं मुनिं वन्दे प्राचेतसमकल्मषम्  ॥  ८  ॥   

  

गोष्पदीकृतवारीशं मशकीकृतराक्षसम् ।  

रामायणमहामालारत्नं वन्दे ऽनिलात्मजम्  ॥  ९  ॥   

  

अञ्जनानन्दनं वीरं जानकीशोकनाशनम् ।  

कपीशमक्षहन्तारं वन्दे लङ्काभयङ्करम्  ॥  १०  ॥   

  

उल्लङ्घ्य सिन्धोः सलिलं सलीलं यः शोकवह्निं जनकात्मजायाः ।  

आदाय तेनैव ददाह लङ्कां नमामि तं प्राञ्जलिराञ्जनेयम्  ॥  ११  ॥   

  

मनोजवं मारुततुल्यवेगं जितेन्द्रियं बुद्धिमतां वरिष्ठम् ।  

वातात्मजं वानरयूथमुख्यं श्रीरामदूतं शिरसा नमामि  ॥  १२  ॥   

  

रामाय रामभद्राय रामचन्द्राय वेधसे ।  

रघुनाथाय नाथाय सीतायाः पतये नमः  ॥  १३  ॥   

  

जयति रघुवंशतिलकः कौसल्याहृदयनन्दनो रामः ।  

दशवदननिधनकारी दाशरथिः पुण्डरीकाक्षः  ॥  १४  ॥   

  

जितं भगवता तेन हरिणा लोकधारिणा ।  

अजेन विश्वरूपेण निर्गुणेन गुणात्मना  ॥  १५  ॥   

  

नत्वा रामं शिवं साम्बं रामो रामप्रवर्तकः ।  

रामायणस्य तिलकं कुरुते रामतुष्टये  ॥  १६  ॥   

  

ननु रामायणस्यैहिकामुष्मिकफलदत्वे मानाभावात्किं तद्व्याख्यानेनेति चेन्न
"इदं पवित्रं पापघ्नम्" इत्यादि "जनश्च शूद्रो ऽपि महत्त्वमीयात्"
इत्यन्तश्लोकैरैहिकार्थसाधकत्वस्य स्पष्टमत्रैव श्रूयमाणत्वात्,
"शृण्वन्रामायणं भक्त्या यः पादं पदमेव वा । स याति ब्रह्मणः स्थानं
ब्रह्मणा पूज्यते सदा" इति मूलरामायणवचनेन ब्रह्मलोकावाप्तेः फलस्य
स्पष्टमुक्तत्वाच्च । अपि च गायत्र्या
ब्रह्मानुसन्धानाद्ब्रह्मलोकावाप्तिवत्तत्प्रतिपाद्यस्य लीलावताररूपतया
रामस्य विभववैभवानुसन्धानेन ब्रह्मलोकावाप्तिरुचितैव । न च "काव्यालापांश्च
वर्जयेत्" इति
निषेधप्रसक्तिस्तस्यानृषिप्रणीतपुरुषार्थसाधनकाव्यविषयत्त्वात्,
यत्रास्याध्ययने त्रैवर्णिकस्याधिकारो
गायत्रीप्रतिपाद्यार्थप्रतिपादकत्वात् श्रवणे तु
स्त्रीशूद्रादीनामप्यधिकारः । अथादिकविवाल्मीकिः सर्वोत्तमवस्तुज्ञानाय
कृतसङ्कल्पो दिव्यतत्काव्यकृतिशक्तिलाभाय तादृशवस्तुज्ञानाय च
कृतकष्टसमाधिसाधितपरमपुण्यचयस्तत्पुण्यचयसुप्रीतभगवन्नियोगसमुपागतं
देवर्षिं नारदमभ्यर्च्य "कोन्वस्मिन्" इत्यादि पप्रच्छ । स च देवर्षी
रामकथामुदितमना रामचरितमनुसृत्य सङ्क्षेपत उपदिश्य यथागतं जगाम ।
ततस्तदनुग्रहलब्धं रामचरितरहस्यं निरवशेषं तत्प्रसादादेव सम्यग्विज्ञाय
भूलोकवर्तिनां चतुर्णां वर्णानां तापत्रयविमोचनाय ब्रह्मांशभूत एव
भगवान्प्राचेतसो वाल्मीकिः स्वकृतशतकोटिरामायणसारभूतं
चतुर्विंशत्यक्षरगायत्र्याख्यपरमब्रह्मविद्याविलासभूतं रामायणं
चतुर्विंशतिसहस्रश्लोकरूपं कुशलवाभ्यामग्राहयत् । तस्यास्य
दिव्यकाव्यस्याद्यः सर्गो वाल्मीकेर्नारदस्योपदेशरूपः । तत्र "नापृष्टः
कस्यचिद्ब्रूयात्" इति न्यायेनापेक्षितप्रश्नोपक्षेपः  

तपःस्वाध्यायेत्यादि । "श्रुत्वा चैतत्" इत्यन्तेन सम्बन्धः । तपस्त्वेन
श्रुतः स्वाध्यायस्तपःस्वाध्यायः । "तपःस्वाध्याय इति ब्राह्मणम्"
इत्यापस्तम्बोक्तेः ।
स्वाध्यायशब्देनाप्रायत्यानध्ययनकालदेशपरिहारादिनियमोपेततया  

फलवदर्थावबोधपर्यन्तं स्वशाखाध्ययनमुच्यते । तस्मिन्निरतः तदभ्यासनिरत इति
यावत् । यत्तु तपश्च स्वाध्यायश्च तपःस्वाध्यायौ तयोर्निरतः । तपःशब्देन
चित्तप्रसादहेतुभूतं व्रतनियमादिकर्मोच्यते । यद्वा "यस्य ज्ञानमयं तपः"
इति श्रुतेस्तपःशब्देन ब्रह्मविषयज्ञानमुच्यत इति, तन्न ।
तपोविशिष्टपुंविशेषप्रसिद्धमुनिपुङ्गवशब्देनैवोक्ततपःसम्पत्तैः
सिद्धत्वादिति कतककृतः । एवं हि तपोरतमित्येव सिद्धे
स्वाध्यायपदवैयर्थ्यापत्तिः । तस्मात्तपःशब्देन
निदिध्यासनजन्यपरिपाकवद्ब्रह्मज्ञानमुच्यते । मुनिपुङ्गवशब्देन
मननजन्यपरिपाकवत्त्वमेवोच्यत इति न तेन गतार्थतेत्यन्ये । वाग्विदां
स्वरूपतो ऽर्थतश्च शब्दब्रह्मतत्त्वविदां पाणिनिपतञ्जल्यादीनां मध्ये वरम्
श्रेष्ठम् । मुनिशब्द उक्तार्थः । तेषु पुङ्गवम् श्रेष्ठम् । एवं विशिष्टं
नारदम् । तपस्वी कृच्छ्रैकादश्युपवासादिलक्षणं मुख्यं तपः, "तपो
नानशनात्परम्" इति श्रुतेः स्वाध्यायरूपं च तपः,
समनस्केन्द्रियाणामैकाग्र्यरूपं च तपस्तद्वान् ।
वाल्मीकिर्वल्मीकस्यापत्यम् "वाल्मीकप्रभवो यस्मात्तस्माद्वाल्मीकिरित्यसौ"
इति ब्रह्मवैवर्तोक्तेः । वल्मीकप्रभवत्वेन गोणीपुत्रादिवद्गौणस्य
वल्मीकापत्यत्वं गृहीत्वेञ् साधुरपत्यार्थः । यद्वा वाल्मीक इति
ऋषिविशेषस्य सञ्ज्ञेत्याहुः । नारदं नराणामिदं नारमज्ञानं तद्द्यति खण्डयति
ज्ञानोपदेशेनेति नारदः । "गायन्नारायणकथां सदा पापभयापहाम् । नारदो
नाशयन्नेति नृणामज्ञानजं तमः" इति नारदीयोक्तेः । तं पप्रच्छेत्वन्वयः ।
अत्र प्रष्टुरुक्तविशेषणेन दिव्यार्थविषयश्रवणाधिकारसम्पदुक्ता ।
वक्तुरप्युक्तविशेषणः सार्वज्ञ्यादि प्रतिपादितम् ।  

ग्रहणधारणहेतुशिष्यानुग्रहशक्तिमत्वं च प्रतिपादितम्  ॥  १।१।१  ॥   

  

अथ प्रश्नमभिनयति को न्विति । नुशब्दो वितर्के । साम्प्रतं वर्तमानकाले
ऽस्मिँल्लोके भूलक्षणे को नु गुणवान् । प्रशस्तबहुगुणवानित्यर्थः ।
भूमप्रंशसादौ मतुप् । अस्यैव प्रपञ्चः कश्च वीर्ववानित्यादि ।
दिव्यास्त्रबलादिजशक्तिविशेषेण पराभिभवसामर्थ्यं वीर्यं तद्वान् । कश्च
श्रौतस्मार्तसकलधर्मरहस्यज्ञः । बह्वीमप्यकृतिमुपेक्ष्यैकामप्युपकृतिं
बह्वीं मन्यत इति कृतज्ञः । सत्यवाक्यः सर्वावस्थास्वपि
यथाश्रुतदृष्टतत्त्वार्थवक्ता । दृढव्रतः आपद्यपि धर्माय
परिगृहीतव्रतविशेषस्य त्यागरहितः  ॥  १।१।२  ॥   

  

चारित्रेणेति । चरित्रमेव चारित्रम् । स्वार्थिको ऽण् ।
वृत्तसम्पदनेनोच्यते । सर्वभूतेषु सर्वप्राणिषु मध्ये कः पुमान्हितः ।
ऐहिकामुष्मिकहितवहो ऽशत्रुभ्यः । यत्तु सर्वप्राणिषु सापराधिष्वपि
हितकरणशील इति व्याचक्षते तत्तु हितयोगे चतुर्थ्यापत्तेरयुक्तम् ।
विद्वानात्मानात्मसकलपदार्थतत्त्वज्ञः । समर्थो लौकिकव्यवहारे
प्रजारञ्जनादौ चातुर्यं सामर्थ्यं तद्वान् । कामाधिकसौन्दर्यवत्त्वेन
नित्यसुखरूपत्वेन चैकप्रियं केवलप्रियं दुःखासम्भिन्नप्रियत्ववद्दर्शनं
यस्य सः । यत्त्वेकं प्रति प्रियं दर्शनं यस्येति तदयुक्तम्,
सर्वप्रियत्वस्य प्रतिपादनात् । एको ऽद्वितीयः स चासौ प्रियदर्शनश्चेत्यर्थ
इति तीर्थः  ॥  १।१।३  ॥   

  

आत्मवानिति । वशीकृतान्तःकरण इत्यर्थः । जितक्रौधो
निन्दाहिंसादिजनकचित्तवृत्तिविशेषरहितः । क्रोधो ऽत्र
कामादीनामप्युपलक्षणम् । द्युतिः सर्वलोकस्य दिदृक्षाजनको
देहकान्तिविशेषस्तद्वान् । अनसूयको विद्यैश्वर्यादितपःसुपरौन्नत्यासहनमसूया
तद्रहितः । असूयतेः कण्ड्वादियङन्तादुपतापार्थाण्ण्वुल् । संयुगे युद्धकाले
जातरोषस्य कस्य रोषाद्देवाश्च देवा अपीन्द्रादयो ऽपि अपिना असुराश्च
बिभ्यति अतिबलवतो ऽस्मानप्यस्य क्रोधः संहरिष्यतीति भयं
प्राप्नुवन्तीत्यर्थः । कस्येति सम्बन्धसामान्ये षष्ठीत्यन्ये । कस्य
संयुगे कस्माद्बिभ्यतीति तीर्थः  ॥  १।१।४  ॥   

  

एतदित्युक्तगुणसामान्यापेक्षया नपुंसकम् । एतद्दिव्यपुरुषगुणजातं
कस्यास्तीति श्रोतुमहमिच्छामि । उक्तगुणसामग्र्यस्यैकत्र
दुर्लभत्वात्तादृशपुरुषविशेषज्ञाने मे परं सर्वस्मादपि कौतुकान्तरादुत्कटं
कौतुकं वर्तते । नन्वेवंविधनरो मयापि दुर्ज्ञेयो नेत्याह हि यतो महर्षे
अपरोक्षीकृताशेषार्थ त्वमेवंविधमुक्तगुणवन्तं नरं दिव्यपुरुषं ज्ञातुं
समर्थो ऽसि सर्वलोकप्रसिद्धसामर्थ्यो ऽसि । तस्मात्त्वत्त एव
श्रोतुमिच्छामीति पूर्वेण सम्बन्धः  ॥  १।१।५  ॥   

  

श्रुत्वेति । एतदुक्तप्रश्नजातम् । त्रिलोकज्ञः
भूर्भुवःस्वर्लोकलक्षणांस्त्र्यवयवलोकांस्तत्रत्यवृत्तान्तं जानातीत्यर्थः
। एवं च द्विगुत्वाभावान्न ङीप् । नारदो वाल्मीकेरेतद्वचः श्रुत्वा
श्रूयतामिति चामन्त्र्यैकाग्र्यसिद्धये ऽभिमुखीकृत्य स्वगतस्यार्थस्य चिरं
प्रतिपिपादयिषितस्य जिज्ञासुलाभेन प्रहृष्टो भूत्वा वक्ष्यमाणं
वाक्यमब्रवीत्  ॥  १।१।६  ॥   

  

बहव इति । ये बहवो गुणास्त्वया कीर्तितास्त एकत्र प्राकृतपुरुषमात्रे
दुर्लभा एव । चः पादपूरणे । अथापि हे मुने यस्तैर्युक्तस्तं बुद्ध्वा
स्मृत्वाहं वक्ष्यामि तादृशो नरः श्रूयताम् । प्राप्तकाले लोट् । तस्य
श्रवणं ते प्राप्तकालमित्यर्थः  ॥  १।१।७  ॥   

  

इक्ष्वाक्विति । इक्ष्वाकुवंशात्प्रभव आविर्भावो यस्य स तथा । रामो नाम राम
इति नान्ना प्रसिद्धो जनैश्च श्रुतो ऽस्ति । तस्मिन्नेवैकत्र सर्वे
त्वत्पृष्टा गुणाः, अन्ये च गुणा इति शेषः । तच्चेदं यौगिकं नाम । रमन्ते
योगिनो ऽस्मिन् यद्वा रमयति स्वकानिति योगस्य प्रदर्शनात् । तत्रान्त्ये
नारकपूरुषादिवत् "अन्येषामपि दृश्यते" इति दीर्घः । तानेव गुणानाह
नियतात्मा निगृगीतान्तःकरणः । वीर्यं व्याख्यातम् । द्युतिः कान्तिः ।
आपत्सम्पदोरविकृतिश्चित्तस्य धृतिस्तद्वान् । वशी जिताशेषबहिरिन्द्रियः  ॥ 
१।१।८  ॥   

  

बुद्धिमानिति । प्रशस्तबुद्धिः बुद्धेः प्राशस्त्यं च
सकृद्गृहीताविस्मरणावापोद्वापादिशक्तिमत्त्वम् । सर्वत्र प्रशंसादौ मतुप् ।
नीतिः कामन्दकादिप्रसिद्धराजनीतिस्तद्वांस्तज्ज्ञाता । वाग्मी प्रशस्तवाक्
। श्रीमान्सर्वातिशायिशोभैश्वर्यादियुक्तः । यद्वा "ऋचः सामानि यजूँषि । सा
हि श्रीरमृता सताम्" इत्युक्तश्रौतश्रीमान् । शत्रूणां बाह्यान्तराणां
निबर्हणो नाशकर्ता । बाहुलकात्कर्तरि ल्युट् । विपुलांस इत्यादिना
सामुद्रिकलक्षणं कथ्यते । विपुलौ मांसलोन्नतावंसौ भुजशिरसी यस्य सः ।
"स्कन्धो भुजशरिरों ऽसः" इति कोशः । अस्य सुलक्षणत्वं च वररुचिनोक्तम्
"कक्षः कुक्षिश्च वक्षश्च घ्राणस्कन्धौ ललाटिका । सर्वभूतेषु निर्दिष्टा
उन्नतास्ते सुखप्रदाः" इति । महाबाहुः "आत्महतः" इत्यात्वम् । "शिरो
ललाटश्रवणे ग्रीवा वक्षश्च हृत्तथा । उदरं पाणिपादं च पृष्ठं दश महत्सुखम्ऽ
इति ब्राह्मे ऽस्य सुलक्षणत्वमुक्तम् । कम्बुग्रीवः
कम्बुवद्रेखात्रयविशिष्टग्रीवः । महाहनुर्मांसलकपोलापरभागः ।
"पूर्णमांसलहनुस्तु भूपतिः" इति संहिता  ॥  १।१।९  ॥   

  

महोरस्क इति । महद्विशालमुरो यस्य सः । "उरः शिरो ललाटं च" इत्युपक्रम्य
"विशालास्ते सुखप्रदाः" इत्युक्तेः । महेष्वासो महानिष्वासो धनुरस्य ।
गूढजत्रुर्गूढे मांसलत्वान्निमग्ने जत्रुणी वक्षों ऽससंधिगते अस्थिनी यस्य
। अरिन्दमो निजभक्तानामरीन्कामादीन्निजभक्त्यन्तरायकर्तृपापानि वा
दमयतीत्यरिन्दमः । यद्वा अरिन्दम इति राज्ञो ऽन्वर्थसञ्ज्ञा । शत्रुञ्जय
इतिवत् । आजानुबाहुर्जानुपर्यन्तदीर्घबाहुः । "दीर्घभ्रूबाहुमुष्कश्च
चिरञ्जीवी धनी नरः" इति ब्राह्मे । सुशिराः "समवृत्तशिराश्चैव
च्छत्राकारशिरास्तथा । एकच्छत्रां महीं भुङ्क्ते दीर्घमायुश्च विन्दति" इति
नारदः । सुललाटो रेखाधिकललाटः । "ललाटे यस्य दृश्यन्ते
चतुस्त्रिद्व्येकरेखिकाः । शतद्वयं शतं षष्टिस्तस्यायुर्विंशतिस्तथा" इति
कात्यायनः । सुविक्रमो गजसिंहादिगतिसदृशगतिः विक्रमः पादविक्षेपः । "स्वरो
गतिश्च नाभिश्च गम्भीरः स प्रशस्यते" इति ब्राह्मे  ॥  १।१।१०  ॥   

  

सम इति । समो नातिदीर्घो नातिह्रस्वः । "षण्णवत्यङ्गुलोत्सेधो योनांशः स
दिवौकसाम्" इत्युक्तेः । समान्यन्यूनानधिकपरिमाणानि विभक्तानि
पृथग्भूतान्यङ्गान्यवयवा यस्य सः । "भ्रुवौ नासापुटे नेत्रे कर्णावोष्ठौ च
चूचुके । कूर्परौ मणिबन्धौ च जानुनी वृषणौ कटी  ॥  करौ पादौ स्फिजौ यस्य समौ
ज्ञेयः स भूपतिः" इत्युक्तेः । स्निग्धवर्णः स्निग्धश्यामलवर्ण इत्यर्थः ।
"स्निग्धेन्द्रनीलवर्णस्तु भोगं विन्दति पुष्कलम्" इत्युक्तेः । प्रतापः
स्मृतिमात्रेण रिपुहृदयविदारणक्षमं पौरुषं तद्वान् । "प्रतापौ पौरुषातपौ"
इति कोशः । पीनवक्षा मांसलसमोन्नतवक्षाः । विशालाक्षो विस्तृतायतनेत्रः ।
"नासिका चक्षुषी कर्णौ यस्यायतौ" इत्युक्तेः ।
लक्ष्मीवान्सीतारूपलक्ष्मीशक्तिमान् सर्वावयवसौन्दर्यवान्वा ।
मोपधत्वाद्वत्वम् । एवमुक्तरीत्या शुभानि सामुद्रिकशास्त्रोक्तानि लक्षणानि
यस्य स शुभलक्षणः  ॥  १।१।११  ॥   

  

धर्मज्ञ इति । सत्या ऽमोघा सन्धा "सकृदेव प्रपन्नाय तवास्मीति च याचते ।
अभयं सर्वभूतेभ्यो ददाम्येतद्व्रतं मम" इत्यादिरूपिणी प्रतिज्ञा यस्य ।
यशस्वी रावणवधादिना दिव्ययशःसम्पन्नः । ज्ञानसम्पन्नो ब्रह्मज्ञानपरिपूर्णः
। अत एव जटायुषं प्रति "मया त्वं समनुज्ञातो गच्छ लोकाननुत्तमान्"
इत्युक्तिः सङ्गच्छते । ब्रह्मज्ञस्यैव ब्रह्मोपदेशे ऽधिकारात् । विना
ब्रह्मोपदेशमनुत्तमलोकावाप्त्यसम्भवात् । न विद्यन्ते उत्तमा येभ्यस्ते
ऽनुत्तमाः । "आत्मानं मानुषं मन्ये रामं दशरथात्मजम्" इत्यादिवचस्तु
मायामात्रमित्यन्यत्र विस्तरः । शुचिः प्रातःस्नानादिना
प्राणायामाभ्यासादिना प्रत्याहारादिजन्यरागद्वेषहानेन च मायिकशरीरत्वाच्च
नित्यं बाह्यान्तरशुद्धः । वश्यः पित्राचार्यदेवेषु विनीतः । समाधिमान्
निजतत्त्वसमाधिमान्  ॥  १।१।१२  ॥   

  

प्रजापतीति । प्रजापतिसमः यद्यपि रामो ब्रह्मैव तथापि मानुषधर्माणां
शोकमोहादीनां मायिकानां तत्र दर्शनेनौपाधिकभेदमादाय तत्समत्वोक्तिः ।
भार्गवलोकप्रतिबन्धरूपाज्जटयुमोक्षप्रदानरूपात्स्वेन सह
सर्वायोध्यावासिजनस्य सशरीरस्य ब्रह्मलोकनयनरूपाच्च कारणात्तत्समत्वम् ।
सर्वथा स्वतन्त्रस्यैवेदृशेषु योग्यत्वात् । श्रीमानित्येवमादीनां
पौनःपुन्यं सकलैश्वर्यादिमत्त्वबोधनार्थम् । धाता पितेव
सर्वप्रजाधारणपोषणसामर्थ्ययुक्तः । रिपुनिषूदन आश्रितजनरिपुनाशकः
कामादिरिपुनाकश्च । अन्यथा जगद्गुरोर्भगवतो
रिपोरेवाभावेनैतद्विशेषणासङ्गतिः स्यात् । बाहुलकात्कर्तरि ल्युट् ।
जीवलोकस्य प्राणिसमूहस्य सकलव्यवहारप्रवर्तकत्वेन रक्षिता । धर्मस्य
तत्तद्वर्णाश्रमधर्मस्य मर्यादापरिपालनद्वारा रक्षिता  ॥  १।१।१३  ॥   

  

रक्षितेति । स्वस्य धर्मस्य यज्ञाध्ययनदानदण्डयुद्धादिरूपस्य रक्षिता
सादरमनुष्ठाता । स्वजनस्य स्वभक्तजनस्यावश्यंभाविनो ऽप्यनिष्टस्य
निरासपूर्वकं परमेष्टमोक्षदानेन रक्षिता । तच्चाम्बरीषप्रह्लादध्रुवादीनां
रक्षणेन प्रसिद्धमेव । वेदानामृग्यजुःसामार्थवणां
छन्दःकल्पव्याकरणज्योतिषनिरुक्तशिक्षारूपदेवाङ्गानां च तत्त्वज्ञः पाठतो
ऽर्थतश्च ज्ञाता । शस्त्रास्त्रादिप्रतिपादकं शास्त्रं
धनुर्वेदस्तस्मिन्निष्ठितः सम्यक्तज्ज्ञाता  ॥  १।१।१४  ॥   

  

सर्वेति । साङ्ख्ययोगतर्कपूर्वोत्तरमीमांसासूत्राणि सव्याख्यानान
शास्त्राणि, स्मृतय उपस्मृतयश्च तत्त्वार्थशासकत्वाच्छास्त्रम्,
सर्वमूलशब्दशासकत्वाद्व्याकरणं च शास्त्रम्, तथैव कामन्दकादीन्यपि
नीतिशास्त्राणि, सर्वेषामेषामर्थतत्त्वज्ञः ।
स्मृतिमानुक्ताधीतवेदशास्त्रार्थविस्मरणरहितः । प्रतिभानवान्व्यवहारकाले
श्रुतस्याश्रुतस्य चोचितार्थस्य शीघ्रं प्रतिभासः प्रसिभानं तद्वान् ।
तदुक्तम् "प्रज्ञां नवनवोन्मेषशालिनीं प्रतिभां विदुः" इति । सर्वलोकप्रियो
द्रष्टृस्मर्तृलोकानामिहामुत्रहितावहः । साधुर्मृदुमधुरस्वभावः । अदीनात्मा
सहजासाधारणक्षत्रभावेनादीनस्वभावः । अतिव्यसनपरम्परायामप्यक्षुभितान्तःकरणो
वा । विचक्षणो यथोचितलौकिकालौकिकसर्वक्रियासु कुशलः  ॥  १।१।१५  ॥   

  

सर्वदेति । सर्वदा होमदेवपूजासभाधिष्ठानकालेषु तत्तत्कालोचितैः सद्भिः
सात्विकस्वभावैः पुरोहितद्विजमन्त्रिप्रधानादिभिः सिन्धुभिर्नदीभिः समुद्र
इव अभिगतः सेवितः । यद्वा सद्भिर्भक्तैः सदा सेवितः । भगवत्सेवायां
कालनियमाभावात् । दृष्टान्तेन तं प्राप्तानां सतां भक्तानां तेन सहैक्यं
ध्वनयति । आर्यः सर्वपूज्यः । सर्वेषु सुखदुःखोदर्केषु समो हर्षविषादरहितः
शत्रुमित्रोदासीनेषु वैषम्यरहितः । तत्तत्कार्यानुरूपफलदातेत्यर्थः
इत्यन्ये । सदैव सर्वावस्थासु मुहुर्मुहुरनुभवे
ऽप्यननुभूतपूर्ववद्विस्मयनीयदर्शनः  ॥  १।१।१६  ॥   

  

स चेति । स रामः सर्वैर्गुणैर्युक्त उक्तैर्वक्ष्यमाणैश्च ।
कौसल्यानन्दवर्धनत्वेन
महाकुलप्रसूतत्वप्रधानमहिषीपुत्रत्वादिरूपस्याभिषेकोचितधर्मस्य सत्ता
दर्शिता । गाम्भीर्यमगाधाशयत्वं तत्र समुद्रतुल्यः । धैर्यं
मनसाप्यधृष्यत्वम्, इष्टवियोगादावनभिभूतचित्तत्वं, च रणे ऽचलतया सहायाभावे
ऽपि स्थितिश्च, तेन हिमवत्सदृशः  ॥  १।१।१७  ॥   

  

विष्णुनेति । यद्यपि रामो विष्णुरेव सर्वरूपश्च तथापि
मानुषोपाधिभेदात्सर्वत्र सादृश्यं द्रष्टव्यम् । यद्वा विष्णुना सदृश
इत्यनन्वयालङ्कारः । चन्द्रवत्प्रजाव्यवहारनिरीक्षणकाले सौम्यदर्शनः ।
क्रोधे युद्धकालिके कालाग्निसदृशः । परैरधृष्य इति यावत् ।
क्षमाप्रतीकारसामर्थ्ये ऽप्यपकारसहिष्णुता तया पृथिवीतुल्यः  ॥  १।१।१८  ॥   

  

धनदेनेति । त्यागे धनत्यागे धर्मार्थं धनव्ययविषये ऽपेक्षितधनसम्पत्तौ
धनदेन नवनिधीशेन समः । अस्मिन्नेवांश उपमा, न तु त्यागांशे । तस्य
धनसङ्ग्रह एव प्रवृत्तेः । धनदव्यवहारस्तु कतिपयत्रिदशेभ्यो भगवदाज्ञया
कतिपयधनदानमात्रादिति बहवः । सत्ये सत्यवचने ऽपरो धर्म इव धर्मस्य
मूर्त्यन्तरमिवेत्युत्प्रेक्षा । एतदन्तं बालकाण्डीयार्थसङ्ग्रहः ।
"तमेवम्" इत्यादिनायोध्याकाण्डीयार्थसङ्ग्रह आरभ्यते ।
तत्रेक्ष्वाकुवंशप्रभव इत्यनेन भगवदाविर्भावः सूचतः ।
महावीर्यःशत्रुनिबर्हण इत्यनेन
विश्वामित्रानुग्रहजशस्त्रास्त्रसम्पत्तिताटकावधादि सूचितम् ।
लक्ष्मीवानित्यनेन सीतापरिणयः सूचितः । सत्यपराक्रममित्यनेन
भार्गवलोकप्रतिबन्धादि सूचितम् । एवंगुणसम्पन्नं प्रागुक्तरीत्या
सकलकल्याणगुणयुक्तम् । सत्यपराक्रमममोघपराक्रमम्  ॥  १।१।१९  ॥   

  

ज्येष्ठमिति । ज्येष्ठगुणैर्यौवराज्याभिषेकार्हगुणैर्युक्तम् । प्रकृतीनां
प्रजानां हितैरिहामुत्रहितावहैर्युक्तम् । ज्येष्ठं सुतं रामम् ।
प्रकृतिप्रियकाम्यया प्रकृतीनां प्रियं कर्तुमिच्छया । "छान्दसः काम्यच्"
इति प्राञ्चः । प्रकृतिसम्बन्धेनात्मनः प्रियं कर्तुमिच्छया । युवराजेन हि
प्रजाकृत्ये सम्पादिते सति व्यवहारादिनिरीक्षणजन्यश्रमनिवृत्तिरूपं प्रियं
स्वस्य भवतीति वयम्  ॥  १।१।२०  ॥   

  

यौवराज्येनेति । युवराजस्य भावो यौवराज्यम् । पितरि राज्यं कुर्वत्येव
सर्वराजव्यापारे ऽभिषेकपूर्वकमधिकृतः पुत्रो युवराजः । संयोक्तुं योजयितुम्
। महीपतिर्दशरथः ऐच्छत् । अथ तस्य रामस्य यौवराज्याभिषेके
ऽपेक्षितान्सम्भारान् "औदम्बर्यासन्दी तस्यै प्रादेशमात्राः पादाः स्युः"
इत्यादिना
बह्वृचब्राह्मणेनोपदिश्यमानान्दधिमधुसर्पिरादीन्सम्भूतान्दृष्ट्वा
मन्थरावचनाज्ज्ञात्वा । कैकेयी राज्ञः कनीयसी भार्या । अत्र कैकेयीत्येव ।
यद्यपि केकयशब्दादञि "केकयमित्रयु" इत्यादिना यादेरियादेशे गुणे आदिवृद्धौ
ङीपि "यस्येति च" इति लोपे साधु, तथापि "अपि माषं मषं कुर्याच्छन्दोभङ्ग न
कारयेत्" इति न्यायेन कैकयीति प्रयोगः । पुंयोगलक्षणे ङीपि "केकयी" इति पाठ
इत्यन्ये  ॥  १।१।२१  ॥   

  

पूर्वं पूर्वस्मिन्काल इन्द्रसहायार्थं प्रवृत्तदशरथस्य दैत्यैर्युद्धकाले
दशरथेतरप्रयुक्तामासुरीं मायां धवलाङ्गमुनिदत्तविद्यया निवारयित्र्यै
कैकेय्यै तुष्टेन दशरथेन दत्तौ वरौ यस्यै सा । देवी सैव राज्याभिषेकसमये
प्राप्ताभिषेका देवी तद्वत्प्रियतमैनं वक्ष्यमाणलक्षणं वरं
प्राप्तकालत्वादयाचत राजानम् । याचेर्द्विकर्मकत्वात् । वरद्वयमाह रामस्य
राज्यादुद्वासनम्, भरतस्य स्वपुत्रस्याभिषेचनम्  ॥  १।१।२२  ॥   

  

स इति । सत्यवचनात् । धर्मपरनिर्देशेन सत्यप्रतिज्ञत्वादित्यर्थः । अतो
हेतोः सत्यरूपेण धर्मपाशेन संयतो बद्धः सन्दशरथः प्रियं सुतमपि विवासयामास
 ॥  १।१।२३  ॥   

  

स इति । वीरो ऽनेकैरपराङ्मुखतया योद्धापि स रामः पितुः प्रतिज्ञां सत्यतया
स्वविवासनेनानुपालयन् । यद्वा कैकेयीसन्निधौ पितृवचनपरिपालनविषयां स्वकृतां
प्रतिज्ञां परिपालयत्पितृवचनकृतान्निर्देशादाज्ञातो मातुश्च कैकेय्याः
प्रियकारणात्प्रियसिद्धिनिमित्तं वनं जगाम । अनेन पितृतत्पत्नीसन्तोषकरणमेव
सर्वात्मना पुत्रस्य धर्म इति भगवतोपदिष्टम्  ॥  १।१।२४  ॥   

  

तमिति । व्रजन्तं भ्रातरम् । प्रियो रामे सहजप्रीतिमान्  ॥  १।१।२५  ॥   

  

भ्रातरमिति । भ्रातू रामस्य दयितः प्रियः । सौभ्रात्रं सुभ्रातृभावम् ।
स्नेहमिति यावत् । स्नेहादेव जगाम । न पित्रादिनिर्देशादिति भावः । अथ
रामस्य दयितेष्टा । प्राणसमा निरतिशयप्रेमास्पदम् । हिता नित्यं हितकारिणी
 ॥  १।१।२६  ॥   

  

जनकस्य कुले ऽन्वये जाता । यद्यप्येषा ऽयोनिजा तथापि सीरध्वजस्य
देवयजनलाङ्गलपद्धतावाविर्भूतत्वादेवमुक्तिः । अत एवाह देवमायेवेति ।
सेवाचिन्त्योदयस्थितिलया । देवैरेव
स्वकार्यसिद्ध्याकाङ्क्षिभिर्निर्मिताविर्भाविता । यद्वा इवशब्द एवार्थे ।
देवेन भगवताविर्भाविता  

स्वमायैव । भगवतो ऽनाद्यन्ता सर्वकार्यसहायभूता सहजशक्तिरेव हि मायाः ।
यत्तु तिलोत्तमादिवद्देवमायेव स्थितेति, तन्न । निर्मितपदवैयर्थ्यापत्तेः ।
सर्वैः स्त्रीलक्षणैः सम्पन्ना युक्ता  ॥  १।१।२७  ॥   

  

सीतेति । सीता लाङ्गलपद्धतिस्तदुत्थत्वात्सीता । शशिनं रोहिणीव राममनुगता
 ॥  १।१।२८  ॥   

  

शृङ्गेति । गङ्गाकूले वर्तमानशृङ्गवेरपुरे स्थितं निषादाधिपतिं प्रियमिष्टं
गुहमासाद्य तत्सहितो लक्ष्मणादिसहितश्च रामः सूतं रथेन स्वप्रापणार्थमागतं
गङ्गाकूले व्यसर्जयत्परावर्तितवान्  ॥  १।१।२९  ॥   

  

गुहेनेति । पूर्वार्धं पूर्वश्लोकान्वयि । अथ ते सीतारामलक्ष्मणा वनेन
पुरोवर्तिप्राप्तवनद्वारेण परमपरं वनं गत्वा । तेवनं पादचारस्तेन वनं
गत्वेत्यर्थ इति सम्प्रदायः  ॥  १।१।३०  ॥   

  

चित्रेति । अनु पश्चाद्भरद्वाजस्य शासनाच्चित्रकूटं प्राप्य तत्र
रम्यमावसथं पर्णशालां कृत्वा तत्र वने रममाणास्त्रयो देवगन्धर्वसदृशाः सुखं
न्यवसन्नित्यन्वयः  ॥  १।१।३१  ॥   

  

तथा पुत्रशोकातुरो ऽनिर्वाच्यपुत्रवियोगजन्यशोकपीडितः  ॥  १।१।३२  ॥   

  

राजेति । तस्मिन्दशरथे गते लोकान्तरं गते मृते
वसिष्ठाद्यैर्द्विजैस्त्रैवर्णिकैः । इदमुपलक्षणम् ।
तत्सहितैर्मन्त्रिवृद्धैरित्यपि बोध्यम्  ॥  १।१।३३  ॥   

  

राज्याय राज्यं कर्तुं तैर्नियुज्यमानः प्रेर्यमाणो महाबलः समर्थो ऽपि
सौभ्रात्राद्राज्यं नैच्छत् । ततो रामपादप्रसादकः पूज्यं रामं प्रसादयितुं
वनं जगाम । पादशब्दः पूज्यवची  ॥  १।१।३४  ॥   

  

गत्वेति । स भरतो महत्मानं सत्यप्रतिज्ञत्वादिधर्मैर्महावैभवं भ्रातरं रामं
गत्वार्यभावपुरस्कृतो विनीतवेषस्तं रामं राज्याय प्रतिनिवृत्तिमयाचत् ।
याचिर्द्विकर्मकः  ॥  १।१।३५  ॥   

  

ननु पितृमातृदत्तं राज्यं तवैव योग्यमिति मम प्रतिनिवृत्तिरनुचितेत्यत्राह
त्वमेवेति । सर्वगुणश्रेष्ठे ज्येष्ठे सति कनिष्ठो न राज्यार्ह इति धर्मं
त्वमेव जानासीति त्वमेव राजेति वचो राममब्रवीत् । रामो ऽपि रमयतीति
व्युत्पत्त्याश्रितचित्तरञ्जको ऽपि पितुरादेशाद्राज्यं
नैच्छदित्युत्तरेणान्वयः । अत्र हेतुगर्भं विशेषणम् । परमोदारः
स्वसुखसाधनस्य परस्मै दानमौदार्यं तद्युतः । सुमुखो राज्यादपि वने
ऽम्लान्याद्यधिकमुखप्रसादयुक्तः । सुमहायशाः प्रतिज्ञापालनरूपयशोभङ्गभिया
नैच्छदिति कतककृतः । तीर्थस्तु परमोदारो याचकाभीष्टप्रदाननिरतो ऽर्थिलाभेन
प्रसन्नमुखः । सुमहायशा अर्थ्यवैमुख्येन प्रसिद्धकीर्तिरपि पित्राज्ञयैव
भरतवाक्यं नैच्छदित्याह  ॥  १।१।३६  ॥   

  

ततो ऽस्य भरतस्य राज्याय राज्यरक्षणसामर्थ्यं लब्धुमहल्यादौ
दृष्टशक्तिकाचिन्त्यवैभवस्वपदस्पृष्टे पादुके न्यासरूपेण दत्त्वा पुनःपुनः
प्रतिनिवृत्तिं याचमानं भरतं चतुर्दशसमानन्तरं सर्वथा
प्रतिनिवर्तितव्यमित्यभ्युपेत्य निवर्तयामास । अस्येति राज्यापेक्षया षष्ठी
। दत्त्वेत्यत्र अस्मै इत्यर्थलभ्यम् । दत्त्वेत्यन्वये ऽपि सम्प्रदानस्य
शेषत्वविवक्षया षष्ठीत्यन्ये । यत्तु निक्षेपे मुख्यदानाभावान्न चतुर्थी
दत्त्वेत्यन्वये ऽपीति, तन्न । खण्डिकोपाध्यायस्तस्मै चपेटां ददातीति
महाभाष्यप्रयोगविरोधात्  ॥  १।१।३७  ॥   

  

स भरतो रामप्रतिनिवृत्तिरूपं काममनवाप्यैव रामपादौ नमस्कुर्वन्प्रतिनिवृत्त
इति शेषः  ॥  १।१।३८  ॥   

  

ततो नमस्कृत्य प्रतिनिवृत्तो नन्दिग्रामे स्थित्वा
रामश्चतुर्दशसमारूपप्रतिज्ञातसमयानन्तरं राज्यायागमिष्यतीति
रामागमनकाङ्क्षया पादुके पुरस्कृत्य राज्यमकरोत् । उत्तरार्धं स्पष्टम्  ॥ 
१।१।३९  ॥   

  

राम इति । उक्तगुणविशिष्टो रामस्त्वत्यासन्नतया नागरस्य
मन्त्रिवृद्धादिपौरजनस्य भरतस्य च तत्र चित्रकूट आगमनमालक्ष्य सम्भाव्य
तेषां प्रतिनिवर्तनप्रयासाद्वरमितो ऽपि दूरगमनमिति सञ्चिन्त्य
दण्डकान्दण्डकारण्यानि । अवान्तरबहुत्वाद्बहुवचनम् । तेषां
रक्षश्चोरादिभूयिष्ठत्वादेकाग्रः सज्जो भूत्वा प्रविवेश । हेति प्रसिद्धौ
 ॥  १।१।४०  ॥   

  

प्रविश्येति । महारण्यमित्यरण्यकाण्डकथासङ्ग्रहः । राजीवम् पद्मम् । अनेन
राक्षसयुद्धारम्भकृतहर्षो ध्वनितः । शरभङ्गाद्या ऋषयः  ॥  १।१।४१  ॥   

  

चापीति निपातसमुच्चयः पद्यपूरकः । अगस्त्यभ्रातेध्मवाहननामेति केचित् ।
"ततो मुनेरगस्त्यस्य भ्रातागस्त्य इति श्रुतः । स चिन्वन्कानने वन्यं
सखीभिः कोपितो ऽशपत्" इति मार्कण्डेयपुराणे श्रूयते । दिव्यं धनुरादिकं
कार्याय प्रतिगृहाणेत्येवं रूपादगस्त्यवचनात् ऐन्द्रमिन्द्रादगस्त्यस्यागतं
शरासनं धनुर्जग्राह । पूर्वं भार्गवं जित्वा ततः प्राप्तं यद्वैष्णवं
धनुर्भगवता रामेण वरुणे न्यस्तं तदिन्द्रेण वरुणादानीयागस्त्ये
स्थापितमित्यग्रे ऽरण्यकाण्डे स्फुटम् । यद्वेन्द्रो विष्णुः  ॥  १।१।४२
 ॥   

  

खङ्गञ्चेति । अनुरूपनिजायुधलाभात्परमप्रीतः । अक्षयाः सायका बाणा ययोस्तौ ।
तूणी इषुधी । वनचरैर्वानप्रस्थैः  ॥  १।१।४३  ॥   

  

ऋषय इति । तद्वने वसतो रामस्यान्तिकमसुराः कबन्धादयो रक्षांसि खरादयस्तेषां
वधाय वधं प्रार्थयितुं सर्वे ऋषयो ऽभ्यागमन् । स रामस्तेषां राक्षसानां वधं
तस्मिन्वने तेभ्यो ऋषिभ्यः प्रतिशुश्राव । प्राप्तकालमसुररक्षो योधयिष्ये
नोपेक्षिष्य इति तद्वचो ऽङ्गीकृतवानित्यर्थः  ॥  १।१।४४  ॥   

  

प्रतिज्ञात इति । अग्निकल्पानामग्निसदृशानामृषीणाम् । सन्निधाविति शेषः ।
अपेक्षित इति वा शेषः । संयति युद्धे ऽचिन्त्यामितनिजशक्तिवैभवाद्रक्षसां
वधः प्रतिज्ञातश्चेति सम्बन्धः  ॥  १।१।४५  ॥   

  

तेनेति । तेन रामेण तत्रैव दण्डकारण्यदक्षिणप्रदेशवर्तिपञ्चवट्याश्रमे
जनस्थानं नाम दण्डकारण्ये रावणस्य बलनिवेशस्थानम् । कामरूपिणीच्छया
नानारूपधारिणी । यद्वा पुंसां काम्यमानरूपवती । विरूपिता कर्णनासाछेदेन
वैरूप्यं प्रापिता । शूर्पणखेत्यत्र "नखमुखात्सञ्ज्ञायाम्" इति ङीप्निषेधः
। "पूर्वपदात्सञ्ज्ञायाम्" इति णत्वम् । विरुद्धं रूपं विरूपं
तत्सञ्जातमस्या इति तारकादित्वादितच्  ॥  १।१।४६  ॥   

  

तत इति । ततस्तद्वैरूप्यकरणानन्तरम् । सर्वराक्षसान् जनस्थाननिवासिन इति
शेषः । उद्युक्तान्युद्धार्थं सन्नद्धान्  ॥  १।१।४७  ॥   

  

पदानुगाननुचरान् । निवसता । रामेणेति शेषः । उत्तरश्लोकान्वयी  ॥  १।१।४८
 ॥   

  

रक्षसामिति । चतुर्दशसहस्राणि तत्सङ्ख्यासङ्ख्यातानि । सैन्यानीति शेषः ।
ज्ञातयः खरादयः । खरादयो हि रावणस्य वैमात्रेयाः । श्रुत्वा ।
शूर्पणखामुखादिति शेषः । मूर्च्छितो व्याप्तचित्तः  ॥  १।१।४९  ॥   

  

क्रोधेन व्याप्तः स रावणो मारीचेन बहुशो बहुवारं परदारहरणस्य परमाधर्मत्वं
बलवद्विरोधस्य निजनाशान्तत्वम् । अतस्तेन रामेण बलवता विश्वामित्राश्रमे
मदनुभूतबलेन ते तव विरोधो न क्षमो न युक्तो न हितश्चेति वार्यमाणो ऽपि
मारीचं नाम प्रसिद्धं राक्षसं सीताहरणे सहायं वरयामास । "वृञ् वरणे" इति
स्वार्थे ण्यन्तो ऽपि  ॥  १।१।५०  ॥   

  

नेति । पूर्वार्धं पूर्वान्वयि । कालचोदितो मृत्युप्रेरितो रावणस्तद्वाक्यं
मारीचवाक्यं त्वनादृत्य  ॥  १।१।५१  ॥   

  

सहमारीचो मारीचसहितः । "वोपसर्जनस्य" इति विकल्पात्सहस्य सादेशाभावः । तस्य
खरादिहन्तृत्वेन प्रसिद्धस्य रामस्याश्रमपदमाश्रमस्थानं जगाम । ततस्तेन
मायाविना मारीचेन तौ नृपात्मजौ रामलक्ष्मणौ दूरमपवाह्यापसार्य  ॥  १।१।५२
 ॥   

  

जहारेति । हत्वा हतप्रायं कण्ठगतप्राणं कृत्वा रामस्य भार्यां जहारेति
सम्बन्धः । निहतम् निहतप्रायम् । श्रुत्वा । गृध्रमुखादिति शेषः  ॥  १।१।५३
 ॥   

  

विललाप पर्यदेवयत् । आकुलेन्द्रियः शोकपरवशेन्द्रियः । तेनैव शोकेन
निवृत्तिहेतुमप्राप्तेनाभिभूयमान एव सन्गृध्रं रावणेन सीतापहृतेति निवेद्य
मृतं दग्ध्वा विधिना संस्कृत्य  ॥  १।१।५४  ॥   

  

सीतां वने मार्गमाणः । मार्गयमाण इत्यर्थः । रूपेण विकृतं कबन्धं राक्षसम्
। ददर्शेति सम्बन्धः  ॥  १।१।५५  ॥   

  

तमिति । तं कबन्धं निहत्य ददाह । महाबाहू रामः । स च कबन्धः स्वर्गतः
स्वर्गगमनयोग्यं स्वीयं गन्धर्वरूपं प्राप्तवान् । ततस्तेन रूपेण । अस्य
रामस्य  ॥  १।१।५६  ॥   

  

श्रमणाम् तापसीम् । धर्मनिपुणाम् सकलधर्मज्ञाम् । धर्मचारिणीमित्यस्य तु
सकलधर्मानुष्ठात्रीमित्यर्थः । श्रमणामित्यत्र कर्तरि ल्युट् । तपसा
श्राम्यतीत्यर्थात् । तामभिगच्छेति कथयामासेत्यन्वयः  ॥  १।१।५७  ॥   

  

शबर्येति । सम्यक्पूजितो यथाविध्यर्घ्याद्युपचारैः पूजितः । पम्पेत्यादिना
किष्किन्धाकाण्डकथासङ्ग्रहः । सङ्गतो मिलितः  ॥  १।१।५८  ॥   

  

हनुमद्वचनात्सुग्रीवो युष्मन्मैत्रीमपेक्षत इत्यादिरूपात् । समागतो मैत्रीं
कृतवान् । हनुशब्दो ह्रस्वान्तो दीर्घान्तश्च । सुग्रीवायेति । सङ्गतायेति
शेषः । शंसदकथयत् । छान्दसो ऽडभावः । महाबलः सुग्रीवेण
स्वकार्यसाधकमहाबलवत्त्वेनावगतः  ॥  १।१।५९  ॥   

  

आदित इति । जन्मन आरभ्येत्यर्थः । तत्प्रसिद्धं वृत्तं स्वीयं सीतायाश्च
वृत्तं विशिष्य रावणापहारान्तम् अशंसत् । यद्यपि महाबलत्वाद्विनापि सहायं
सर्वनिर्वाहकस्तथापि लोकरीतिमनुसृत्य सुग्रीवमैत्रीमुद्दिश्य सर्वमकथयदिति
बोद्धव्यम् । वानरः सुग्रीवो ऽपि रामस्य सम्बन्धि तत्सर्वं श्रुत्वा  ॥ 
१।१।६०  ॥   

  

स्वसमानदुःखमहाबलसम्बन्धलाभात्प्रीतः सुग्रीवो ऽग्निसाक्षिकमग्निरेव
साक्षाद्द्रष्टा यस्य तादृशं सख्यं चकार । ततो वैरानुकथनं वालिनस्तव च वैरे
किं कारणमिति रामकृतप्रश्नं प्रति । प्रश्नोत्तरमिति यावत्  ॥  १।१।६१  ॥   

  

रामाय यत्प्रत्युत्तरमावेदितव्यं तत्सर्वं रामवद्दारापहारान्तकष्टैः
सञ्जातदुःखेन सुग्रीवेण प्रणयाद्रामायावेदितम् । तदा
तद्वृत्तान्तश्रवणानन्तरकाले रामेण वालिवधं प्रति वालिवधमुद्दिश्यावश्यं
वालिनं वधिष्यामीति प्रतिज्ञातम्  ॥  १।१।६२  ॥   

  

वालिनश्चेति । तत्र ऋष्यमूकपर्वते । वानरः सुग्रीवो वालिनो
बलमरुणोदयानन्तरं सूर्योदयात्प्रागेव रावणं गृहीत्वा
चतुःसमुद्रलङ्घनादिरूपं कथयामास । किञ्च सुग्रीवो रामो वालितुल्यो न वेति
शङ्कितः सञ्जातशङ्क आसीत्  ॥  १।१।६३  ॥   

  

राघवेति । राघवस्य वालिमहाबलत्वे विश्वासार्थमुत्तमं बलप्रत्यायनोत्तमसाधनं
महापर्वतसदृशं दुन्दुभेर्दैत्यस्य शरीरं दर्शयामास । यस्य काय
इदानीमेतादृशस्तादृशो दुन्दुभिर्वालिना हत्वैतावद्दूरं प्रक्षिप्त
इत्युक्त्वा दर्शयामासेत्यर्थः  ॥  १।१।६४  ॥   

  

उत्स्मयित्वेति । बाहुलकात्स्वार्थे णिच् । ईषत्स्मितं कृत्वा  ॥  १।१।६५
 ॥   

  

बिभेदेति । पुनश्च प्रत्ययं जनयन्स्वबलविश्वासमुत्पादयन् । हेतौ शता ।
फलमपि हेतुः । तदैकेनैव महेषुणा सकृत्प्रयोगेणैव
सप्तसालान्सप्तसालवृक्षांस्तत्समीपस्थं गिरिं पर्वतं रसातलं षष्ठमधोलोकं च
बिभेद । अतलवितलसुतलतलातलमहातलरसातलपाताला इति सप्ताधो लोकाः ।
एकसालमात्रभेदने ऽस्य वालिसाम्यशङ्का जायेत तन्निवृत्त्यर्थमनुक्तानामपि
शा(रसात)लगिरिप्रस्थादीनां भेदनमिति मन्तव्यम्  ॥  १।१।६६  ॥   

  

तत इति । ततः सालभेदानन्तरं तेनातिदुष्करेण कर्मणा वालिवधे विश्वासं
प्राप्तः प्रीतमनाः कपिराज्यलाभो ऽचिरादेवेति सन्तुष्टमनाः महाकपिः
सुग्रीवः किष्किन्धाख्यां गुहां रामसहितो जगाम  ॥  १।१।६७  ॥   

  

तत इति । हरिवरः कपिश्रेष्ठो ऽगर्जत्सिंहनादं कृतवान् । हरीश्वरो वाली  ॥ 
१।१।६८  ॥   

  

अन्विति । तदाङ्गदमुखादवगतसुग्रीवराममित्रत्वेन संयुगनिर्गमनं वारयन्तीं
तारां स्वस्त्रियं मया ऽकृतापकारो धर्मज्ञो रामो मह्यं
नापकरिष्यतीत्यादिवचनैरनुमान्यानुमतिं प्रापय्य । कृतानुमतिकां कृत्वेति
यावत् । सुग्रीवेण सह वाली युद्धाय समागतो ऽभवत् । तत्र संयुगे । एनं
वालिनम्  ॥  १।१।६९  ॥   

  

तत इति । सुग्रीववचनात् "वालिनं जहि काकुत्स्थ मया बद्धो ऽयमञ्जलिः"
इत्येवंरूपात्सुग्रीववचनात् । आहवे रणे । प्रत्यपादयत्प्रतिष्ठापितवान् ।
सुग्रीववचनादित्यनेनानपकारिवालिवधस्यायुक्तत्वे ऽपि मित्रापकारित्वेन
तदुक्त्या हननमिति ध्वनितम्  ॥  १।१।७०  ॥   

  

स चेति । स सुग्रीवः । दिदृक्षुरन्वेषिषुः सर्वान्वानरान्समानीय सर्वा दिशः
प्रस्थापयामास  ॥  १।१।७१  ॥   

  

तत इति । गृध्रस्य सम्पातेर्वचनात् "तस्यां वसति वैदेही दीना कौशेयवासिनी"
इत्येवंरूपात् । पुप्लुव उल्लङ्घितवान् । इतः सुन्दरकाण्डकथासङ्ग्रहः  ॥ 
१।१।७२  ॥   

  

तत्रेति । अशोकवनिकां गताम् प्रमदवनस्थिताम् । ध्यायन्तीम् राममिति शेषः  ॥ 
१।१।७३  ॥   

  

निवेदयित्वेति । अभिज्ञानमङ्गुलीयकरूपम् । प्रवृत्तिं
रामसुग्रीवसख्यादिसर्ववृत्तान्तम् । समाश्वास्य राघवस्य सर्वो ऽपि
व्यापारस्त्वत्प्रत्यापत्त्येकफलक इत्यादितत्त्वकथनेन वैदेहीं समाश्वास्य ।
"गृहीत्वा प्रत्यभिज्ञानम्" इति पाठे प्रत्यभिज्ञानं
सीतालकस्थितचूडामणिरूपम् । तोरणमशोकवनिकागतप्रासादबहिर्द्वारसन्निवेशम् ।
चकारादशोकवनं च मर्दयामास  ॥  १।१।७४  ॥   

  

पञ्चेति । सेनाग्रगाः सैन्यपतयः पिङ्गलनेत्रप्रभृतयः मन्त्रिसुता
जम्बुमाल्यादयः । अक्षं रावणसुतं निष्पिप्य चूर्णीकृत्य
ग्रहणमिन्द्रजित्प्रयुक्तब्रह्मास्त्रकृतबन्धनं समुपागमत्प्राप्तः  ॥ 
१।१।७५  ॥   

  

अस्त्रेणेति । मदस्त्रस्यामोघत्वात्तेन बन्धनमात्रं चतुष्पञ्चघटिकानन्तरं
पुनर्मोक्षश्चेति ब्रह्मदत्तवरात् । तावता कालेन ब्रह्मास्त्रमुक्तमात्मानं
ज्ञात्वापि यदृच्छया कार्यान्तरप्रसङ्गेन रावणदर्शनापेक्षया । यन्त्रिणो
बद्ध्वा नेतृ़ंस्तान्राक्षसान्प्रति वीरो हन्तुं समर्थो ऽपि मर्षयन्क्षमां
कुर्वन् । रावणसमीपं प्राप्तवानिति शेषः । "ममर्ष" इति वा पाठः  ॥  १।१।७६
 ॥   

  

तत इति । ततो रावणदर्शनादिव्यापारानन्तरं सीतामृते सीतावस्थानप्रदेशं विना
लङ्कां दग्ध्वा रामाय प्रियं सीतादर्शनरूपप्रियवार्तामाख्यातुं पुना
रामान्तिकं महाकपिर्हनुमानायादागतः  ॥  १।१।७७  ॥   

  

सो ऽभीति । प्रदक्षिणम् प्रदक्षिणादिमुख्यमुपचारम् । महात्मानम्
परमात्मानम् । अमेयात्मा ऽपरिच्छेद्यबलबुद्धिधैर्यादिवैभवः । तत्त्वतः ।
सार्वविभक्तिकस्तसिः । दृष्टा सीतेति तत्त्वं न्यवेदयदित्यर्थः । अत्र
दृष्टेति पदस्य प्रथमप्रयोगो रामस्य सीतेति श्रवणे तद्विषयक्रियापदसंशयो
माभूदित्यर्थः  ॥  १।१।७८  ॥   

  

तत इति । ततो युद्धकाण्डकथासङ्ग्रहः । क्षोभयामास ।
लङ्कागमनमार्गदानऔदासीन्यात्समुद्रमापातालमाकुलीचकारेत्यर्थः  ॥  १।१।७९
 ॥   

  

दर्शयामासेति । समुद्रः । शरक्षोभित इति शेषः । समुद्रवचनात् "एष सेतुं
महोत्साहः करोतु मयि वानरः । तमहं धारयिष्यामि" इत्येवंरूपान्नलं
सेतुमकारयत् । नलेन सेतुं कारितवानित्यर्थः  ॥  १।१।८०  ॥   

  

तेनेति । तेन सेतुना । आहवे युद्धे । अत्र क्वचिन्मध्ये "अभ्यषिञ्चत्"
इत्यादिश्लोकद्वयम् "अभ्यषिञ्चत्स लङ्कायां राक्षसेन्द्रं विभीषणम् ।
कर्मणा तेन महता देवा इन्द्रपुरोगमाः  ॥  सदेवर्षिगणास्तुष्टा राघवं ते
ऽभ्यपूजयन् । तथा परमसन्तुष्टैः पूजितः सर्व दैवतैः  ॥ " लङ्कायां राज्ये
राक्षसेन्द्रं तत्त्वव्यवहारविषयो भवति यथा तथाऽभ्यषिञ्चत्। तेन कर्मणा
रावणहननादिरूपेण। सदेवर्षिगणा देवर्षिसहिता गणाः। अर्थादृषिगणास्तत्सहिता
देवा इत्यर्थः। तदिदं श्लोकद्वयम्। "पूजितः सर्वदैवतैः। अभिषिच्य च"
इत्यनेन पुनरुक्तमिति प्रक्षिप्तमेव बोध्यम्। सीतां प्राप्यानु पश्चात्परां
व्रीडां रक्षोगृहे चिरोषितां पुनर्गृहीतवानिति लोकापवादशङ्कयातिशयितां
लज्जामुपागमत्  ॥   

१।१।८१  ॥   

तामिति । जनसंसदि वानरराक्षससभायां परुषम् मर्मस्पृक् । "दीपो
नेत्रातुरस्येव प्रतिकूलासि मे दृढम्" इत्यादिवचनमुवाच । लोकस्य नास्यां
रामस्य कामादिदोषतः पुनर्जिघृक्षास्तीति प्रत्यायनार्थम् । अमृष्यमाणा
पातिव्रत्यसंशयजनितमुक्तवचनम् । सतीत्यनेन
पातिव्रत्यबलान्निजेच्छयाग्निप्रादुर्भावनशक्तिमत्त्वद्योतनमिति केचित् ।
लक्ष्मणप्रादुर्भावितो ज्वलन इत्यन्ये  ॥  १।१।८२  ॥   

  

तत इति । अग्निवचनात् "विशुद्धभावां निष्पापां प्रतिगृह्णीष्व राघव"
इत्येवंरूपात् । विगतकल्मषां निष्पापां स्वयं ज्ञात्वा लोकस्य च तथात्वं
प्रत्याय्य । सीतामङ्गीचकारेति शेषः । क्वचित्तु "अग्रहीदमलां रामो वचनाच्च
गुरोस्तदा" इति पठ्यते । तत्रामलामिति पुनरुक्तमापद्यते  ॥  १।१।८३  ॥   

  

सदेवर्षीति । तेन कर्मणा सीताप्रत्यानयनान्तेन कर्मणा ।
ऋषिदेवगणसहितचराचरप्रजासहितं त्रैलोक्यं तुष्टम् तुतोष । तत्सन्तोषेण च
प्रहृष्टसन्तोषवशादेव सर्वदैवतैः पूजितश्च रामो बभौ । अत्र केचिदचराणां
वृक्षादीनां रावणकृतपीडापरिज्ञानाभावेन रावणवधजन्यसन्तोषभावादेवं
व्याचक्षते "देवऋषिगणम्" इति पाठः । "ऋत्यकः" इति प्रकृतिभावः । तत्र
देवगणा इन्द्रादयः, ऋषिगणा विश्वामित्रादयः । एतद्रूपं यत्रैलोक्यम्
सचराचरम् । अत्र चरप्रजा गतिभक्षणमात्रप्रधानास्तिर्यक्स्रोतसः
पशुपक्ष्यादय ऐरावतादयः । अचरप्रजाश्चरप्रजाभिन्नाज्ञानयुक्तप्रजा
अवाक्स्रोतसो मनुष्याः । एवं च स्वस्वशेषतिर्यगवाक्स्रोतोयुतं
देवर्षिगणरूपं त्रैलोक्यं तुष्टम् । रावणस्य
मर्त्योपेक्षित्वात्प्राधान्येन देवर्षिग्रहणमित्याहुः  ॥  १।१।८४  ॥   

  

अभिषिच्येति । राक्षिसेन्द्रम् भावितत्त्वव्यवहारविषयम् । कृतकृत्यः
प्राक्प्रतिज्ञातविभीषणाभिषेकलक्षणकृत्यस्यापि कृतत्वात्कृतकृत्यः । अत एव
विज्वरो विगतावश्यकर्तव्यविषयचिन्तातापः । प्रमुमोदेति च्छान्दसं
परस्मैपदम्  ॥  १।१।८५  ॥   

  

देवताभ्य इति । सुप्तोत्थितवदुत्तिष्ठन्तु वानरा इत्येवंरूपं वरं
रावणवधजनितहर्षवशात्स्वदिदृक्षया समागताभ्यो देवताभ्यः प्राप्य सुहृद्भिः
सुग्रीवविभीषणादिभिः संवृतः पुष्पकेणायोध्यामुद्दिश्य प्रस्थितो जगाम  ॥ 
१।१।८६  ॥   

  

भरद्वाजेति । "चतुर्दशे तु सम्पूर्णे वर्षे ऽहनि रघूत्तम । न द्रक्ष्यामि
यदि त्वां तु प्रवेक्ष्यामि हुताशनम्" इति भरतेन
प्रतिज्ञातत्वाद्भरद्वाजाश्रमे चतुर्दशसमासमाप्त्यनन्तरं
मुनिवचनेनैकदिनविलम्बस्य प्राप्तत्वात्स्वागमनप्रबोधनाय हनुमद्विसर्जनम् ।
यद्वा महत्या वानरसेनया सहाकस्माद्गमने भरतादेः शङ्का मा भूदिति
तद्विसर्जनम्  ॥  १।१।८७  ॥   

  

पुनरिति । पुष्पकादवतीर्णत्वात्पुनस्तत्पुष्पकं समारुह्य । आख्यायिकाम्
पूर्ववृत्तविषयां कथाम् । भरद्वाजाश्रमारोहात्पूर्वमिव जल्पन्कथयन् ।
सुग्रीवेति विभीषणादेरुपलक्षणम्  ॥  १।१।८८  ॥   

  

नन्दिग्राम इति । नन्दिग्रामे भ्रातृभिः सह स्वस्यापि व्रतप्रयुक्तां जटां
हित्वा त्यक्त्वा रामः सीतामनुप्राप्य मुनिवेषत्यागेन सीतानुरूपं रूपं
प्राप्य । यद्वा मुनिवेषत्यागेन हृष्टां सीतां प्राप्य प्राप्तविसृष्टं
राज्यं पुनरवाप्तवान्  ॥  १।१।८९  ॥   

  

एतदन्तं चरितं वृत्तत्वेनोपदिश्य देवर्षिरतःपरमुत्तरकाण्डविषयं
भविष्यत्वेनोपदिशति प्रहृष्टेति । अनेन च रावणवधानन्तरं रामे राज्यं
प्रशासति सति वाल्मीकेर्नारदं प्रति प्रश्न इति ज्ञायते । प्रहृष्टः
प्रातिस्विकपुत्रपश्वादिसम्पत्त्या मुदितः क्षोभराहित्येन मुदितान्तःकरणः ।
लोकः सर्वप्रजाः । तुष्टो बहुप्रदाद्भगवतः
सांसारिकपारमार्थिकार्थलाभात्तुष्टः । अत एव पुष्टो दारिद्र्यकार्श्यरहितः
। आमयो मनःपीडा । रोगो देहजो व्याधिः । दुर्भिक्षेण चोरादिभयेन च रहितः ।
भविष्यतीति शेषः । यद्वा रामविरहेण दुःखितो राममेलनेन तुष्टः । तथा
तद्विरहेण कृशस्तन्मेलनादेव पुष्टः  ॥  १।१।९०  ॥   

  

नेति । स्वपितृषु स्वेषु च जीवत्स्विति शेषः । अविधवाः ।
भर्त्रनुगमनाद्धवांशपुत्रसद्भावाद्वेति शेषः  ॥  १।१।९१  ॥   

  

न चाग्निजमिति । पादत्रयेणाधिदैविकदुःखनिवृत्तिरुच्यते ।
चतुर्थेनाध्यात्मिकनिवृत्तिः  ॥  १।१।९२  ॥   

  

भौतिकदुःखाभावमाह न चापीति । क्षुद्भयं क्षुदुपशमोपायाभावजं न च नैव
भविष्यतीत्यनुषङ्गः  ॥  १।१।९३  ॥   

  

नित्यमिति । कृतयुगे स्वाभाविकादधर्मसम्बन्धान्नित्यं प्रजामोदः,
त्रेतायामधर्मस्य पादांशेन सम्बन्धे ऽपि रामपालनवैभवात्तदनाक्रमेण
नित्यप्रमोदत्वम् । अथ रामस्य भाविवृत्तान्तरमाह अश्वेति । शतशब्दो
ऽनन्तवाची । इष्ट्वा दत्त्वेत्यादिस्वरूपकथनम् । न तु तेषां रामस्य
स्वलोकप्राप्तिं प्रति हेतुतेति बोध्यम् । यत्तु
कतककृताश्वमेधाद्यनुष्ठानस्य मानुषोपाधिप्रयुक्तावर्ज्याघशमनद्वारा
ब्रह्मलोकप्राप्तौ हेतुत्वमित्युक्तम्, तन्न । भगवदवताराणां
पुण्यपापसम्बन्धस्य सर्वतन्त्रविरुद्धत्वात् । अश्वमेधाद्यनुष्ठानं तु
लीलामात्रं लोकोपदेशायेत्यन्यत्र विस्तरः  ॥  १।१।९४,९५  ॥   

  

राजवंशानिति ।
कामरूपकान्यकुब्जादितत्तद्राज्यपदस्थान्राजवंशाञ्शतगुणाननेकगुणवृद्धिर्यथा
भवति तथा स्थापयिष्यति । शाश्वततत्तद्राज्यप्रदानेनेति शेषः ।
चातुर्वर्ण्यम् चत्वारो वर्णाः । स्वार्थे ष्यञ् । नियोक्ष्यति ।
शङ्कितस्वधर्मभ्रंशमपीति शेषः  ॥  १।१।९६  ॥   

  

अवतारत्यागकालमाह दशेति । उपासित्वा नित्यवदनुष्ठायेत्यर्थः । ब्रह्मलोकम्
मायिकं वैकुण्ठादिलोकम् । अनेन निजनित्यकर्मयोगोपेतस्यैव साक्षात्परम्परया
ब्रह्मलोकप्राप्तिरिति ध्वनिः  ॥  १।१।९७  ॥   

  

अथ नारदः स्वोपदिष्टसङ्क्षेपरामायणपाठफलमुपदिशति इदमिति । पवित्रं
चित्तशोधनम् । पुण्यम् सकलपुण्यसाधनम् । वेदैः सम्मितम्
सकलरहस्यवेदार्थप्रतिपादकत्वाद्वेदतुल्यम्  ॥  १।१।९८  ॥   

  

सर्वपापमोक्षद्वारा मोक्षफलकत्वमुपपादितम् । पुण्यस्यापि त्रिगुणात्मकत्वेन
पापतुल्यतया हेयत्वादिति मुमुक्षुफलमुद्दिश्य मुमुक्षुणामपि प्रवृत्तय आह
एतदिति । आयुष्यमायुष्करणम् । आख्यानमाक्यायिका । रामो ऽयनं प्रतिपाद्यो
यस्य तद्रामायणम् । सञ्ज्ञात्वाण्णत्वम् । गणो दासीदासादयस्तैः सह ।
इहैहिकान्भोगान्भुक्त्वा प्रेत्य मृत्वा स्वर्गे महीयते स्वर्गिभिः सत्कृतो
मोदत इत्यर्थः । पठन्निति हेतौ शता  ॥  १।१।९९  ॥   

  

पठन्नति । द्विजो मुख्यद्विजो ब्राह्मणः पठन्वागृषभत्वं शब्दब्रह्मपारगत्वं
प्राप्नुयात् । स्यादिति यद्यर्थे । यदि क्षत्रियस्तदा रामायणं
पठन्भूषतित्वमाप्नुयात् । पण्यैः क्रयद्रव्यैः साध्यं
मूलाद्द्विगुणत्रिगुणवृद्ध्यादिरूपं फलं यस्य तत्त्वं प्राप्नुयात् ।
धनसमृद्धिं प्राप्नुयादिति फलितो ऽर्थः । शूद्रो ऽपि जनस्त्रैवर्णिकदासः ।
अत्र शृण्वन्नित्यध्याहारः । महत्त्वं द्विजेतरसर्वप्रजाभ्यः श्रैष्ठ्यं
महत्त्वं देहान्ते स्वोपरितनवर्णप्राप्तिलक्षणं च महत्त्वं प्राप्नुयात् ।
अस्य गायत्र्यर्थप्रतिपादकत्वध्वननाय गायत्र्यादिमाक्षरेणोपक्रम्य यादिति
गायत्र्यन्तिमाक्षरेण समापितवान्  ॥  १।१।१००  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये बालकाण्डे
प्रथमः सर्गः  ॥  १  ॥   

  



</details>
</div>
<div class="js_include collapsed" newlevelforh1="2" title="द्राविडपाठः" unfilled url="/purANam/rAmAyaNam/drAviDapAThaH/1_bAlakANDam/01-kathAmukham/001_sanxeparAmAyaNam.md">
<details><summary><h2>द्राविडपाठः ...{Loading}...</h2></summary>


तपःस्वाध्यायनिरतं तपस्वी वाग्विदां वरम् ।  
नारदं परिपप्रच्छ वाल्मीकिर्मुनिपुङ्गवम् ॥1.1.1॥  
को न्वस्मिन् साम्प्रतं लोके गुणवान् कश्च वीर्यवान् ।  
धर्मज्ञश्च कृतज्ञश्च सत्यवाक्यो दृढव्रतः ॥1.1.2॥  
चारित्रेण च को युक्तः सर्वभूतेषु को हितः ।  
विद्वान् कः कः समर्थश्च कश्चैकप्रियदर्शनः ॥1.1.3॥  
आत्मवान् को जितक्रोधो द्युतिमान् कोऽनसूयकः ।  
कस्य बिभ्यति देवाश्च जातरोषस्य संयुगे ॥1.1.4॥  
एतदिच्छाम्यहं श्रोतुं परं कौतूहलं हि मे ।  
महर्षे त्वं समर्थोऽसि ज्ञातुमेवंविधं नरम् ॥1.1.5॥  
श्रुत्वा चैतत् त्रिलोकज्ञो वाल्मीकेर्नारदो वचः ।  
श्रूयतामिति चामन्त्र्य प्रहृष्टो वाक्यमब्रवीत् ॥1.1.6॥  
बहवो दुर्ल्लभाश्चैव ये त्वया कीर्त्तिता गुणाः ।  
मुने वक्ष्याम्यहं बुद्ध्वा तैर्युक्तः श्रूयतां नरः ॥1.1.7॥  
इक्ष्वाकुवंशप्रभवो रामो नाम जनैः श्रुतः।  
नियतात्मा महावीर्यो द्युतिमान् धृतिमान् वशी ॥ 1.1.8 ॥   
बुद्धिमान्नीतिमान् वाग्ग्मी श्रीमान् शत्रुनिबर्हणः।  
विपुलांसो महाबाहुः कम्बुग्रीवो महाहनुः ॥ 1.1.9 ॥   
महोरस्को महेष्वासो गूढजत्रुररिन्दमः।  
आजानुबाहुः सुशिराः सुललाटः सुविक्रमः ॥ 1.1.10 ॥   
समः समविभक्ताङ्गः स्निग्धवर्णः प्रतापवान्।  
पीनवक्षा विशालाक्षो लक्ष्मीवान् शुभलक्षणः ॥ 1.1.11 ॥   
धर्मज्ञः सत्ययसन्धश्च प्रजानां च हिते रतः ।  
यशस्वी ज्ञानसम्पन्नः शुचिर्वश्यः समाधिमान् ।  
प्रजापतिसमः श्रीमान् धाता रिपुनिषूदनः  ॥ 1.1.12 ॥   
रक्षिता जीवलोकस्य धर्मस्य परिरक्षिता।  
रक्षिता स्वस्य धर्मस्य स्वजनस्य च रक्षिता ॥ 1.1.13 ॥   
वेदवेदाङ्गतत्त्वज्ञो धनुर्वेदे च निष्ठितः।  
सर्वशास्त्रार्थतत्त्वज्ञः स्मृतिमान् प्रतिभानवान् ॥ 1.1.14 ॥   
सर्वलोकप्रियः साधुरदीनात्मा विचक्षणः।  
सर्वदाभिगतः सद्भिः समुद्र इव सिन्धुभिः ॥ 1.1.15 ॥   
आर्यः सर्वसमश्चैव सदैकप्रियदर्शनः।  
स च सर्वगुणोपेतः कौसल्यानन्दवर्द्धनः ॥ 1.1.16 ॥   
समुद्र इव गाम्भीर्य्ये धैर्येण हिमवानिव।  
विष्णुना सदृशो वीर्ये सोमवत्प्रियदर्शनः ॥ 1.1.17 ॥   
कालाग्निसदृशः क्रोधे क्षमया पृथिवीसमः।  
धनदेन समस्त्यागे सत्ये धर्म इवापरः ॥ 1.1.18 ॥   
तमेवङ्गुणसम्पन्नं रामं सत्यपराक्रमम्।  
ज्येष्ठं श्रेष्ठगुणैर्युक्तं प्रियं दशरथः सुतम् ॥ 1.1.19 ॥   
प्रकृतीनां हितैर्युक्तं प्रकृतिप्रियकाम्यया।  
यौवराज्येन संयोक्तुमैच्छत्प्रीत्या महीपतिः ॥ 1.1.20 ॥   
तस्याभिषेकसम्भारान् दृष्ट्वा भार्याऽथ कैकयी ।  
पूर्वं दत्तवरा देवी वरमेनमयाचत।  
विवासनं च रामस्य भरतस्याभिषेचनम् ॥ 1.1.21 ॥   
स सत्यवचनाद्राजा धर्मपाशेन संयतः।  
विवासयामास सुतं रामं दशरथः प्रियम् ॥ 1.1.22 ॥   
स जगाम वनं वीरः प्रतिज्ञामनुपालयन्।  
पितुर्वचननिर्देशात् कैकेय्याः प्रियकारणात् ॥ 1.1.23 ॥   
तं व्रजन्तं प्रिये भ्राता लक्ष्मणोऽनुजगाम ह ।  
स्नेहाद्विनयसम्पन्नः सुमित्रानन्दवर्द्धनः ।  
भ्रातरं दयितो भ्रातुः सौभ्रात्रमनुदर्शयन् ॥1.1.24॥  
रामस्य दयिता भार्या नित्यं प्राणसमा हिता।  
जनकस्य कुले जाता देवमायेव निर्मिता ॥ 1.1.25 ॥   
सर्वलक्षणसम्पन्ना नारीणामुत्तमा वधूः।  
सीताप्यनुगता रामं शशिनं रोहिणी यथा ॥ 1.1.26 ॥   
पौरैरनुगतो दूरं पित्रा दशरथेन च ।  
शृङ्गिबेरपुरे सूतं गङ्गाकूले व्यसर्ज्जयत्।  
गुहमासाद्य धर्मात्मा निषादाधिपतिं प्रियम् ॥ 1.1.27 ॥   
गुहेन सहितो रामो लक्ष्मणेन च सीतया ॥ 1.1.28 ॥   
ते वनेन वनं गत्वा नदीस्तीर्त्वा बहूदकाः।  
चित्रकूटमनुप्राप्य भरद्वाजस्य शासनात् ॥ 1.1.29 ॥   
रम्यमावसथं कृत्वा रममाणा वने त्रयः।  
देवगन्धर्वसङ्काशास्तत्र ते न्यवसन् सुखम् ॥ 1.1.30 ॥   
चित्रकूटं गते रामे पुत्रशोकातुरस्तथा।  
राजा दशरथः स्वर्गं जगाम विलपन् सुतम् ॥ 1.1.31 ॥   
मृते तु तस्मिन् भरतो वसिष्ठप्रमुखैर्द्विजैः।  
नियुज्यमानो राज्याय नैच्छद्राज्यं महाबलः ॥ 1.1.32 ॥   
स जगाम वनं वीरो रामपादप्रसादकः ॥ 1.1.33 ॥   
गत्वा तु सुमहात्मानं रामं सत्यपराक्रमम् ।  
अयाचद्भ्रातरं राममार्यभावपुरस्कृतः ॥ 1.1.34 ॥   
रामोऽपि परमोदारः सुमुखः सुमहायशाः।  
न चैच्छत्पितुरादेशाद्राज्यं रामो महाबलः ॥ 1.1.35 ॥   
पादुके चास्य राज्याय न्यासं दत्त्वा पुनः पुनः।  
निवर्त्तयामास ततो भरतं भरताग्रजः ॥ 1.1.36 ॥   
स काममनवाप्यैव रामपादावुपस्पृशन्।  
नन्दिग्रामेऽकरोद्राज्यं रामागमनकाङ्क्षया ॥ 1.1.37 ॥   
गते तु भरते श्रीमान् सत्यसन्धो जितेन्द्रियः ।  
रामस्तु पुनरालक्ष्य नागरस्य जनस्य च।  
तत्रागमनमेकाग्रो दण्डकान् प्रविवेश ह ॥ 1.1.38 ॥   
प्रविश्य तु महारण्यं रामो राजीवलोचनः ।  
विराधं राक्षसं हत्वा शरभङ्गं ददर्श ह।  
सुतीक्ष्णं चाप्यगस्त्यं च अगस्त्यभ्रातरं तथा ॥ 1.1.39 ॥   
अगस्त्यवचनाच्चैव जग्राहैन्द्रं शरासनम्।  
खड्गं च परमप्रीतस्तूणी चाक्षयसायकौ ॥ 1.1.40 ॥   
वसतस्तस्य रामस्य वने वनचरैः सह।  
ऋषयोऽभ्यागमन् सर्वे वधायासुररक्षसाम् ॥ 1.1.41 ॥   
स तेषां प्रतिशुश्राव राक्षसानां तथा वने ॥ 1.1.42 ॥   
प्रतिज्ञातश्च रामेण वधः संयति रक्षसाम्।  
ऋषीणामग्निकल्पानां दण्डकारण्यवासिनाम् ॥ 1.1.43 ॥   
तेन तत्रैव वसता जनस्थाननिवासिनी।  
विरूपिता शूर्पणखा राक्षसी कामरूपिणी ॥ 1.1.44 ॥   
ततः शूर्पणखावाक्यादुद्युक्तान् सर्लराक्षसान् ।  
खरं त्रिशिरसं चैव दूषणं चैव राक्षसम्।  
निजघान रणे रामस्तेषां चैव पदानुगान् ॥1.1.45 ॥   
वने तस्मिन्निवसता जनस्थाननिवासिनाम्।  
रक्षसां निहतान्यासन् सहस्राणि चतुर्दश ॥ 1.1.46 ॥   
ततो ज्ञातिवधं श्रुत्वा रावणः क्रोधमूर्च्छितः।  
सहायं वरयामास मारीचं नाम राक्षसम् ॥ 1.1.47 ॥   
वार्यमाणः सुबहुशो मारीचेन स रावणः।  
न विरोधो बलवता क्षमो रावण तेन ते ॥ 1.1.48 ॥   
अनादृत्य तु तद्वाक्यं रावणः कालचोदितः।  
जगाम सहमारीचस्तस्याश्रमपदं तदा ॥ 1.1.49 ॥   
तेन मायाविना दूरमपवाह्य नृपात्मजौ।  
जहार भार्यां रामस्य गृध्रं हत्वा जटायुषम् ॥ 1.1.50 ॥   
गृध्रं च निहतं दृष्ट्वा हृतां श्रुत्वा च मैथिलीम्।  
राघवः शोकसन्तप्तो विललापाकुलेन्द्रियः ॥ 1.1.51 ॥   
ततस्तेनैव शोकेन गृध्रं दग्ध्वा जटायुषम् ।  
मार्गमाणो वने सीतां राक्षसं सन्ददर्श ह ।  
कबन्धं नाम रूपेण विकृतं घोरदर्शनम् ॥1.1.52॥  
तं निहत्य महाबाहुर्ददाह स्वर्गतश्च सः ॥ 1.1.53 ॥   
स चास्य कथयामास शबरीं धर्मचारिणीम्।  
श्रमणीं धर्मनिपुणामभिगच्छेति राघवम् ॥ 1.1.54 ॥   
सोभ्यगच्छन्महातेजाः शबरीं शत्रुसूदनः।  
शबर्या पूजितः सम्यग्रामो दशरथात्मजः ॥ 1.1.55 ॥   
पम्पातीरे हनुमता सङ्गतो वानरेण ह ।  
हनुमद्वचनाच्चैव सुग्रीवेण समागतः ॥1.1.56॥  
सुग्रीवाय च तत्सर्वं शंसद्रामो महाबलः।  
आदितस्तद्यथावृत्तं सीतायाश्च विशेषतः ॥ 1.1.57 ॥   
सुग्रीवश्चापि तत्सर्वं श्रुत्वा रामस्य वानरः।  
चकार सख्यं रामेण प्रीतश्चैवाग्निसाक्षिकम् ॥ 1.1.58 ॥   
ततो वानरराजेन वैरानुकथनं प्रति।  
रामायावेदितं सर्वं प्रणयाद्दुःखितेन च ॥ 1.1.59 ॥   
प्रतिज्ञातं च रामेण तदा वालिवधं प्रति।  
वालिनश्च बलं तत्र कथयामास वानरः ॥ 1.1.60 ॥   
सुग्रीवः शङ्कितश्चासीन्नित्यं वीर्येण राघवे ॥ 1.1.61 ॥   
राघवप्रत्ययार्थं तु दुन्दुभेः कायमुत्तमम्।  
दर्शयामास सुग्रीवो महापर्वतसन्निभम् ॥ 1.1.62 ॥   
उत्स्मयित्वा महाबाहुः प्रेक्ष्य चास्थि महाबलः।  
पादाङ्गुष्ठेन चिक्षेप सम्पूर्णं दशयोजनम् ॥ 1.1.63 ॥   
बिभेद च पुनस्सालान् सप्तैकेन महेषुणा ।  
गिरिं रसातलं चैवं जनयन् प्रत्ययं तदा ॥ 1.1.64 ॥   
ततः प्रीतमनास्तेन विश्वस्तः स महाकपिः।  
किष्किन्धां रामसहितो जगाम च गुहां तदा ॥ 1.1.65 ॥   
ततोऽगर्जद्धरिवरः सुग्रीवो हेमपिङ्गलः।  
तेन नादेन महता निर्जगाम हरीश्वरः ॥ 1.1.66 ॥   
अनुमान्य तदा तारां सुग्रीवेण समागतः।  
निजघान च तत्रैनं शरेणैकेन राघवः ॥ 1.1.67 ॥   
ततः सुग्रीववचनाद्धत्वा वालिनमाहवे।  
सुग्रीवमेव तद्राज्ये राघवः प्रत्यपादयत् ॥ 1.1.68 ॥   
स च सर्वान् समानीय वानरान् वानरर्षभः।  
दिशः प्रस्थापयामास दिदृक्षुर्जनकात्मजाम् ॥ 1.1.69 ॥   
ततो गृध्रस्य वचनात्सम्पातेर्हनुमान् बली।  
शतयोजनविस्तीर्णं पुप्लुवे लवणार्णवम् ॥ 1.1.70 ॥   
तत्र लङ्कां समासाद्य पुरीं रावणपालिताम्।  
ददर्श सीतां ध्यायन्तीमशोकवनिकां गताम् ॥ 1.1.71 ॥   
निवेदयित्वाभिज्ञानं प्रवृत्तिं च निवेद्य च।  
समाश्वास्य च वैदेहीं मर्दयामास तोरणम् ॥ 1.1.72 ॥   
पञ्च सेनाग्रगान् हत्वा सप्त मन्त्रिसुतानपि।  
शूरमक्षं च निष्पिष्य ग्रहणं समुपागमत् ॥ 1.1.73 ॥   
अस्त्रेणोन्मुक्तमात्मानं ज्ञात्वा पैतामहाद्वरात्।  
मर्षयन् राक्षसान् वीरो यन्त्रिणस्तान् यदृच्छया ॥ 1.1.74 ॥   
ततो दग्ध्वा पुरीं लङ्कामृते सीतां च मैथिलीम्।  
रामाय प्रियमाख्यातुं पुनरायान्महाकपिः ॥ 1.1.75 ॥   
सोऽभिगम्य महात्मानं कृत्वा रामं प्रदक्षिणम्।  
न्यवेदयदमेयात्मा दृष्टा सीतेति तत्त्वतः ॥ 1.1.76 ॥   
ततः सुग्रीवसहितो गत्वा तीरं महोदधेः।  
समुद्रं क्षोभयामास शरैरादित्यसन्निभैः ॥ 1.1.77 ॥   
दर्शयामास चात्मानं समुद्रः सरितां पतिः।  
समुद्रवचनाच्चैव नलं सेतुमकारयत् ॥ 1.1.78 ॥   
तेन गत्वा पुरीं लङ्कां हत्वा रावणमाहवे।  
रामः सीतामनुप्राप्य परां व्रीडामुपागमत् ॥ 1.1.79 ॥   
तामुवाच ततो रामः परुषं जनसंसदि।  
अमृष्यमाणा सा सीता विवेश ज्वलनं सती ॥ 1.1.80 ॥   
ततोऽग्निवचनात्सीतां ज्ञात्वा विगतकल्मषाम्।  
बभौ रामः सम्प्रहृष्टः पूजितः सर्वदैवतैः ॥ 1.1.81 ॥   
कर्मणा तेन महता त्रैलोक्यं सचराचरम्।  
सदेवर्षिगणं तुष्टं राघवस्य महात्मनः ॥ 1.1.82 ॥   
अभिषिच्य च लङ्कायां राक्षसेन्द्रं विभीषणम्।  
कृतकृत्यस्तदा रामो विज्वरः प्रमुमोद ह ॥ 1.1.83 ॥   
देवताभ्यो वरं प्राप्य समुत्थाप्य च वानरान्।  
अयोध्यां प्रस्थितो रामः पुष्पकेण सुहृद्वृतः ॥ 1.1.84 ॥   
भरद्वाजाश्रमं गत्वा रामः सत्यपराक्रमः।  
भरतस्यान्तिकं रामो हनूमन्तं व्यसर्जयत् ॥ 1.1.85 ॥   
पुनराख्यायिकां जल्पन् सुग्रीवसहितस्तदा।  
पुष्पकं तत्समारुह्य नन्दिग्रामं ययौ तदा ॥ 1.1.86 ॥   
नन्दिग्रामे जटां हित्वा भ्रातृभिस्सहितोऽनघः।  
रामः सीतामनुप्राप्य राज्यं पुनरवाप्तवान् ॥ 1.1.87 ॥   
प्रहृष्टमुदितो लोकस्तुष्टः पुष्टः सुधार्मिकः।  
निरामयो ह्यरोगश्च दुर्भिक्षभयवर्जितः ॥ 1.1.88 ॥   
न पुत्रमरणं किञ्चिद्द्रक्ष्यन्ति पुरुषाः क्वचित्।  
नार्यश्चाविधवा नित्यं भविष्यन्ति पतिव्रताः ॥ 1.1.89 ॥   
न चाग्निजं भयं किञ्चिन्नाप्सु मज्जन्ति जन्तवः ।  
न वातजं भयं किञ्चिन्नापि ज्वरकृतं तथा ।  
न चापि क्षुद्भयं तत्र न तस्करभयं तथा ॥1.1.90॥  
नगराणि च राष्ट्राणि धनधान्ययुतानि च।  
नित्यं प्रमुदिताः सर्वे यथा कृतयुगे तथा ॥ 1.1.91 ॥   
अश्वमेधशतैरिष्ट्वा तथा बहुसुवर्णकैः ।  
गवां कोट्ययुतं दत्त्वा विद्वद्भ्यो विधिपूर्वकम् ।  
असङ्ख्येयं धनं दत्त्वा ब्राह्मणेभ्यो महायशाः ॥1.1.92॥  
राजवंशाञ्छतगुणान् स्थापयिष्यति राघवः।  
चातुर्वर्ण्यं च लोकेऽस्मिन् स्वेस्वे धर्मे नियोक्ष्यति ॥ 1.1.93 ॥   
दशवर्षसहस्राणि दशवर्षशतानि च।  
रामो राज्यमुपासित्वा ब्रह्मलोकं गमिष्यति ॥ 1.1.94 ॥   
इदं पवित्रं पापघ्नं पुण्यं वेदैश्च सम्मितम्।  
यः पठेद्रामचरितं सर्वपापैः प्रमुच्यते ॥ 1.1.95 ॥   
एतदाख्यानमायुष्यं पठन् रामायणं नरः।  
सपुत्रपौत्रः सगणः प्रेत्य स्वर्गे महीयते ॥ 1.1.96 ॥   
पठन् द्विजो वागृषभत्वमीयात्स्यात् क्षत्रियो भूमिपतित्वमीयात्।  
वणिग्जनः पण्यफलत्वमीयाज्जनश्च शूद्रोपि महत्त्वमीयात् ॥ 1.1.97 ॥   

</details>
</div>
