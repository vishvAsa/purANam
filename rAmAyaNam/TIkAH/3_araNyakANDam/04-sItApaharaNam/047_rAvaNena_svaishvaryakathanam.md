+++
title = "०४७ रावणेन स्वैश्वर्यकथनम्"
title_english = "047 The debate of Seetha and Ravana is started"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_3/Kanda_3_ARK-047-Ravanena_Swaishwarya_Kathanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/3_araNyakANDam/04-sItApaharaNam/047_rAvaNena_svaishvaryakathanam.md">
<details><summary><h3>IITK ...{Loading}...</h3></summary>

Ravana asks Sita to seek his hand -- Sita's refusal.



#### श्लोकः
##### मूलम्
रावणेन तु वैदेही तदा पृष्टा जिहीर्षता।  
परिव्राजकरूपेण शशंसात्मानमात्मना॥3.47.1॥

##### शब्दार्थः
तदा then, जिहीर्षुणा of crooked intention of abducting, परिव्राजकरूपेण in the guise of a mendicant, रावणेन by Ravana, पृष्टा was asked, वैदेही Vaidehi, आत्मानम् about her, आत्मना herself, शशंस told.

##### आङ्ग्लानुवादः
Then Ravana in the guise of a mendicant with crooked intention to abduct her, asked Vaidehi to tell him about herself.



#### श्लोकः
##### मूलम्
ब्राह्मणश्चातिथिश्चायमनुक्तो हि शपेत माम्।  
इति ध्यात्वा मुहूर्तं तु सीता वचनमब्रवीत्॥3.47.2॥

##### शब्दार्थः
ब्राह्मणश्च a brahmin, अतिथिश्च also a guest, अयम् this man, अनुक्तः unanswered, माम् me, शपेत हि may curse, इति thus, मुहूर्तम् for a moment, ध्यात्वा thought, सीता Sita, वचनम् these words, अब्रवीत् said.

##### आङ्ग्लानुवादः
'He is a brahmin and also a guest. If unanswered he may curse me'. Thinking this Sita thought for a moment and saidः



#### श्लोकः
##### मूलम्
दुहिता जनकस्याहं मैथिलस्य महात्मनः।  
सीता नाम्नास्मि भद्रं ते रामभार्या द्विजोत्तम॥3.47.3॥

##### शब्दार्थः
द्विजोत्तम O best of brahmin, अहम् I am, मैथिलस्य of the king of Maithila, महात्मनः of the great king, जनकस्य Janaka's, दुहिता daughter, नाम्ना by name, सीता अस्मि Sita, रामभार्या wife of Rama, ते to you, भद्रम् be pleased.

##### आङ्ग्लानुवादः
O best of brahmins be pleased to know I am Sita by name, daughter of the great Janaka, king of Mithila and wife of Rama.



#### श्लोकः
##### मूलम्
उषित्वा द्वादश समा इक्ष्वाकुणां निवेशने।  
भुञ्जाना मानुषान्भोगान्सर्वकामसमृद्धिनी॥3.47.4॥

##### शब्दार्थः
द्वादश twelve, समाः years, इक्ष्वाकूणाम् of the Ikshvaku family, निवेशने in the house, उषित्वा  lived, मानुषान् of mortals, भोगान् pleasures, भुञ्जाना enjoying, सर्वकामसमृद्धिनी all my desires fulfilled.

##### आङ्ग्लानुवादः
I lived in the house of the Ikshvakus for twelve years and enjoyed all kinds of pleasures meant for mortals.



#### श्लोकः
##### मूलम्
ततस्त्रयोदशे वर्षे राजामन्त्रयत प्रभुः।  
अभिषेचयितुं रामं समेतो राजमन्त्रिभिः॥3.47.5॥

##### शब्दार्थः
ततः then, प्रभुः राजा king and lord, त्रयोदशे वर्षे in the thirteenth year, राजमन्त्रिभिः   kings and ministers, समेतः together, रामम् for Rama, अभिषेचयितुम् to consecrate, अमन्त्रयत  consulted.

##### आङ्ग्लानुवादः
In the thirteenth year, the king and lord Dasaratha consulted other kings and ministers to consecrate Rama.



#### श्लोकः
##### मूलम्
तस्मिन्सम्भ्रियमाणे तु राघवस्याभिषेचने।  
कैकेयी नाम भर्तारमार्या सा याचते वरम्॥3.47.6॥

##### शब्दार्थः
राघवस्य Rama's, तस्मिन् in that, अभिषेचने consecration, सम्भ्रियमाणे  arrangements were being made, कैकेयी नाम Kaikeyi by name, सा she, भर्तारम् her husband, आर्या lady, वरम् boon, याचते sought.

##### आङ्ग्लानुवादः
Arrangements for consecration were on when queen Kaikeyi sought a boon from the king.



#### श्लोकः
##### मूलम्
प्रतिगृह्य तु कैकेयी श्वशुरं सुकृतेन मे।  
मम प्रव्राजनं भर्तुर्भरतस्याभिषेचनम्॥3.47.7॥  
द्वावयाचत भर्तारं सत्यसन्धं नृपोत्तमम्।

##### शब्दार्थः
कैकेयी Kaikeyi, मे श्वशुरम् my fatherinlaw, सुकृतेन by good luck, प्रतिगृह्य  extracted a  promise ( married for a consideration), सत्यसन्धम् truthful, नृपोत्तमम् best of kings, भर्तारम् husband's, मम भर्तुः of my husband, प्रव्राजनम् banishment, भरतस्य Bharata's, अभिषेचनम् consecration, द्वौ two (boons), अयाचत asked.

##### आङ्ग्लानुवादः
For the fulfilment of the promise made to Kaikeyi earlier by my truthful fatherin law, who, to my good luck, was the best of kings, she asked for two boons. One was banishment of my husband and second, consecration of Bharata.



#### श्लोकः
##### मूलम्
नाद्य भोक्ष्ये न च स्वप्स्ये न पास्येच कथञ्चन॥3.47.8॥  
एष मे जीवितस्यान्तो रामो यद्यभिषिच्यते।

##### शब्दार्थः
अद्य today, रामः Rama, यदिअभिषिच्यते if consecrated, न भोक्ष्ये I will not eat, न च स्वप्स्ये I will not sleep, कथञ्चन in any way, नपास्ये च I will not drink, एषः this is, मे my, जीवितस्य life's, अन्तः an end.

##### आङ्ग्लानुवादः
'I shall not eat, or sleep or even drink if Rama is consecrated and I shall put an end to my life itself' (said Kaikeyi).



#### श्लोकः
##### मूलम्
इति ब्रुवाणां कैकेयीं श्वशुरो मे स मानदः॥3.47.9॥  
अयाचतार्थैरन्वर्थैर्न च याञ्चां चकार सा।

##### शब्दार्थः
इति thus, ब्रुवाणाम् while speaking, कैकेयीम् to Kaikeyi, मानदः respectable, सः he, मे my, श्वशुरः fatherinlaw, अन्वर्थैः अर्थैः riches, अयाचत requested, सा she, याञ्चाम् soliciting, न च चकार not agreed.

##### आङ्ग्लानुवादः
The king, my fatherinlaw, who respected her offered riches. Which she did not accept.



#### श्लोकः
##### मूलम्
मम भर्तामहातेजा वयसा पञ्चविंशकः॥3.47.10॥  
अष्टादश हि वर्षाणि मम जन्मनि गण्यते।

##### शब्दार्थः
महातेजाः very bold, मम भर्ता my husband, वयसा by age, पञ्चविंशकः twenty five, मम mine, जन्मनि completed after birth, अष्टादश eighteen, वर्षाणि years, गण्यते is counted.

##### आङ्ग्लानुवादः
My husband who was very bold was twentyfive years and I had completed eighteen years since my birth.



#### श्लोकः
##### मूलम्
रामेति प्रथितो लोके गुणवान्सत्यवान्शुचिः॥3.47.11॥  
विशालाक्षो महाबाहुस्सर्वभूतहिते रतः।

##### शब्दार्थः
रामेति known as Rama, लोके in the world, प्रथितः famous, गुणवान् virtuous, सत्यवान् truthful, शुचिः pure, विशालाक्षः  large eyed, महाबाहुः  largearmed, सर्वभूतहिते in the wellbeing of all, रतः engaged.

##### आङ्ग्लानुवादः
My husband known in the world as Rama is largeeyed, longarmed, virtuous, truthful, pure and is always engaged in the welfare of all beings.



#### श्लोकः
##### मूलम्
कामार्तस्तु महातेजाः पिता दशरथस्स्वयम्॥3.47.12॥  
कैकेय्याः प्रियकामार्थं तं रामं नाभ्यषेचयत्।

##### शब्दार्थः
कामार्तः overcome by love, महातेजाः brilliant, पिता father, दशरथः Dasaratha, स्वयम् himself, कैकेय्याः Kaikeyi, प्रियकामार्थम् to please her, तं रामम् Rama, नाभ्यषेचयत् not consecrated.

##### आङ्ग्लानुवादः
The brilliant king, Dasaratha, father of Rama, overcome by passion,  did not consecrate Rama in order to please Kaikeyi.



#### श्लोकः
##### मूलम्
अभिषेकाय तु पितुस्समीपं राममागतम्॥3.47.13॥  
कैकेयी मम भर्तारमित्युवाच धृतं वचः।

##### शब्दार्थः
अभिषेकाय for consecration, तु but, समीपम् near, आगतम् reached, मम भर्तारम् to my husband, रामम् Rama, इति धृतम् in unhesitating  वचः words, उवाच said.

##### आङ्ग्लानुवादः
When my husband Rama approached his father for the consecration she said these unhesitating wordsः



#### श्लोकः
##### मूलम्
तव पित्रा समाज्ञप्तं ममेदं शृणु राघव॥3.47.14॥  
भरताय प्रदातव्यमिदं राज्यमकण्टकम्।

##### शब्दार्थः
राघव O Rama, तव your, पित्रा by father, समाज्ञप्तम् is ordered, इदम् this way, शृणु listen, अकण्टकम् without any obstacles, इदं राज्यम् this kingdom, भरताय to Bharata, प्रदातव्यम् should be bestowed.

##### आङ्ग्लानुवादः
'O Rama, listen, your father has ordered that this kingdom be bestowed on Bharata without any obstacles.



#### श्लोकः
##### मूलम्
त्वया हि खलु वस्तव्यं नव वर्षाणि पञ्च च॥3.47.15॥  
वने प्रव्रज काकुत्स्थ पितरं मोचयानृतान्।

##### शब्दार्थः
काकुत्स्थ Rama of the Kakutstha dynasty, त्वया by you, नव पञ्च च वर्षाणि fourteen years, वने in the forest, वस्तव्यम् खलु you should live indeed, प्रव्रज  proceed in exile, पितरम् to father, अनृतात् from falsehood, मोचय save him.

##### आङ्ग्लानुवादः
'O Rama of the Kakutstha dynasty, you should live in the forest for fourteen years and save your father from falsehood'.



#### श्लोकः
##### मूलम्
तथेत्युक्त्वा च तां रामः कैकेयीमकुतोभयः॥3.47.16॥  
चकार तद्वचस्तस्या मम भर्ता दृढव्रतः।

##### शब्दार्थः
अकुतोभयः a fearless man, दृढव्रतः of firm resolution, मम भर्ता my husband, रामः Rama, तथेति be it so, ताम् her, कैकेयीम् to Kaikeyi, उक्त्वा said, तस्याः her, तत् those, वचः words, चकार executed.

##### आङ्ग्लानुवादः
My husband Rama, a man of fearlessness and firm resolution, said to Kaikeyi 'Be it so' and carried out her words.



#### श्लोकः
##### मूलम्
दद्यान्न प्रतिगृह्णीयात्सत्यं ब्रूयान्न चानृतम्॥3.47.17॥  
एतद्ब्राह्मण रामस्य ध्रृवं व्रतमनुत्तमम्।

##### शब्दार्थः
दद्यात् giver, न प्रतिगृह्णीयात् not receive, सत्यम् truth, ब्रूयात् utter, अनृतम् other than truth, न च not utter, ब्राह्मण brahmin, एतत् this is, रामस्य Rama's, धृवम् resolve, अनुत्तमम् very great, व्रतम् vow.

##### आङ्ग्लानुवादः
O brahmin this is his firm resolve and his great vowः 'One should give and never take one should speak the truth and nothing but he truth.'



#### श्लोकः
##### मूलम्
तस्य भ्राता तु द्वैमात्रो लक्ष्मणो नाम वीर्यवान्॥3.47.18॥  
रामस्य पुरुषव्याघ्रस्सहायस्समरेरिहा।

##### शब्दार्थः
तस्य रामस्य such Rama's, द्वैमात्रः भ्राता second mother's son, half brother, वीर्यवान् strong, पुरुषव्याघ्रः tiger among men, अरिहा slayer of enemies, लक्ष्मणो नाम by name Lakshmana, समरे in battle, सहायः companion.

##### आङ्ग्लानुवादः
Son to the second mother of Rama, his mighty halfbrother, by name, Lakshmana, a tiger among men and a  slayer of enemies in battle is a companion to him.



#### श्लोकः
##### मूलम्
स भ्राता लक्ष्मणो नाम धर्मचारी दृढव्रतः॥3.47.19॥  
अन्वगच्छद्दनुष्पाणिः प्रव्रजन्तं मया सह।

##### शब्दार्थः
धर्मचारी righteous, दृढव्रतः steadfast, लक्ष्मणो नाम Lakshmana by name, सः भ्राता his brother, धनुष्पाणिः wielder of bow, मया सह along with me, प्रव्रजन्तम् as he was being exiled, अन्वगच्छत् came along.

##### आङ्ग्लानुवादः
Lakshmana, his brother, is righteous and steadfast. Bow in hand, he followed Rama along with me, into exile.



#### श्लोकः
##### मूलम्
जटी तापसरूपेण मया सह सहानुजः॥3.47.20॥  
प्रविष्टो दण्डकारण्यं धर्मनित्यो जितेन्द्रियः।

##### शब्दार्थः
धर्मनित्यः ever righteous, जितेन्द्रियः selfcontrolled, जटी with matted locks, मया सह along with me, सहानुजः with his brother, दण्डकारण्यम् Dandaka forest, प्रविष्टः entered.

##### आङ्ग्लानुवादः
Rama who is ever righteous and selfcontrolled entered the Dandaka forest with matted locks, his brother and me.



#### श्लोकः
##### मूलम्
ते वयं प्रच्युता राज्यात्कैकेय्यास्तु कृते त्रयः॥3.47.21॥  
विचरामो द्विजश्रेष्ठ वनं गम्भीरमोजसा।

##### शब्दार्थः
द्विजश्रेष्ठ O best among brahmins, ते those of us, वयम् we, त्रयः three of us, कैकेय्याः कृते on account of Kaikeyi, राज्यात् from kingdom, प्रच्युताः dislodged, ओजसा  with valour, गम्भीरम् deep, वनम् forest, विचरामः wandering.

##### आङ्ग्लानुवादः
O best of brahmins three of us have been wandering with courage in the deep forest, dislodged from  the kingdom on account of  Kaikeyi.



#### श्लोकः
##### मूलम्
समाश्वस मुहूर्तं तु शक्यं वस्तुमिह त्वया॥3.47.22॥  
आगमिष्यति मे भर्ता वन्यमादाय पुष्कलम्।  
रुरून्गोधा न्वराहांश्च हत्वाऽदायाऽमिषान्बहून्॥3.47.23॥

##### शब्दार्थः
मुहूर्तम् for a while, समाश्वस take rest, त्वया by you, इह here, वस्तुम् to stay, शक्यम् it is possible, मे भर्ता my husband, रुरून् deer, गोधाः alligators, वराहांश्च boars, हत्वा after killing, बहून् many of them, आमिषान् varieties of meat, आदाय would fetch, पुष्कलम् in plenty, वन्यम् from the forest, आदाय getting, आगमिष्यति will come.

##### आङ्ग्लानुवादः
Rest here awhile. My husband will return with plenty of meat of many kinds from the forest, killing deer, alligators and wild boars.



#### श्लोकः
##### मूलम्
स त्वं नाम च गोत्रञ्च कुलं चाचक्ष्व तत्त्वतः।  
एकश्च दण्डकारण्ये किमर्थं चरसि द्विज॥3.47.24॥

##### शब्दार्थः
द्विज O brahmin, सः such as you, त्वम् you, नाम च name and, गोत्रञ्च gotram, कुलं च race, तत्त्वतः truly, आचक्ष्व tell me, एकः च alone, दण्डकारण्ये in Dandaka forest, किमर्थम् for what purpose, चरसि going about.

##### आङ्ग्लानुवादः
O brahmin, tell me your name, your gotra and your pedigree. And the purpose for which you are going about all alone in this Dandaka forest



#### श्लोकः
##### मूलम्
एवं बृवन्त्यां सीतायां रामपत्न्यां महाबलः।  
प्रत्युवाचोत्तरं तीव्रं रावणो राक्षसाधिपः॥3.47.25॥

##### शब्दार्थः
रामपत्न्याम् when Rama's wife, सीतायाम् Sita, एवम् in that way, ब्रुवन्त्याम् speaking, महाबलः   powerful, राक्षसाधिपः king of demons, रावणः Ravana, तीव्रम् sharp, उत्तरम् reply, प्रत्युवाच replied.

##### आङ्ग्लानुवादः
To these words of Sita, Rama's wife, Ravana, the powerful king of demons, replied  sharpः



#### श्लोकः
##### मूलम्
येन वित्रासिता लोकास्सदेवासुरपन्नगाः।  
अहं तु रावणो नाम सीते रक्षोगणेश्वरः॥3.47.26॥

##### शब्दार्थः
सीते O Sita, अहम् I am, येन by whom, सदेवासुरपन्नगाः asuras and pannagas along with gods, लोकाः worlds, वित्रासिताः are frightened, रक्षोगणेश्वरः lord of demons, रावणो नाम Ravana by name.

##### आङ्ग्लानुवादः
O Sita I am called Ravana, the lord of demons by whom all the worlds of demons,  
snakes and gods are frightened.



#### श्लोकः
##### मूलम्
त्वां तु काञ्चनवर्णाभां दृष्ट्वा कौशेयवासिनीम्।  
रतिं स्वकेषु दारेषु नाधिगच्छाम्यनिन्दिते॥3.47.27॥

##### शब्दार्थः
अनिन्दिते O flawless lady, काञ्चनवर्णाभाम् of golden complexion, कौशेयवासिनीम् clad in silk, त्वाम् you, दृष्ट्वा after seeing, स्वकेषु my own, दारेषु wives, रतिम् love, नाधिगच्छामि do not feel.

##### आङ्ग्लानुवादः
O flawless beauty of golden complexion seeing you clad in silk, I am not inclined to show any interest in my own wives.



#### श्लोकः
##### मूलम्
बह्वीनामुत्तमस्त्रीणामाहृतानामितस्ततः।  
सर्वासामेव भद्रं ते ममाग्रमहिषी भव॥3.47.28॥

##### शब्दार्थः
इतस्ततः from various places, आहृतानाम् won over, बह्वीनाम् of many women, सर्वासामेव of all of them, उत्तमस्त्रीणाम् of the best of women, मम myself, अग्रमहिषी chief queen, भव be, ते भद्रम् be blessed.

##### आङ्ग्लानुवादः
You will be the chief queen among the best of women I have won in wars. Be blessed.



#### श्लोकः
##### मूलम्
लङ्कानाम समुद्रस्य मम मध्ये महापुरी।  
सागरेण परिक्षिस्ता निविष्टा नगमूर्धनि॥3.47.29॥

##### शब्दार्थः
लङ्का नाम by name Lanka, मम my, महापुरी great city, समुद्रस्य of the sea, मध्ये in the  middle, सागरेण by sea, परिक्षिप्ता surrounded, नगमूर्धनि on the peak of a mountain, निविष्टा it is situated.

##### आङ्ग्लानुवादः
My great city  called Lanka is on the peak of a mountain surrounded by, and in the middle of, the sea.



#### श्लोकः
##### मूलम्
तत्र सीते मया सार्धं वनेषु विहरिष्यसि।  
न चास्यारण्यवासस्य स्पृहयिष्यसि भामिनि॥3.47.30॥

##### शब्दार्थः
सीते O Sita, तत्र there, मया सार्धम् with me, वनेषु in the gardens, विहरिष्यसि can stroll with pleasure, भामिनि O beautiful woman, अस्य of this, अरण्यस्य वासस्य living in the forest, न च स्पृहयिष्यसि will not like.

##### आङ्ग्लानुवादः
O Sita, you can stroll with me in my pleasuregardens. O  beautiful lady, you will not like living in the forest (thereafter).



#### श्लोकः
##### मूलम्
पञ्च दास्यस्सहस्राणि सर्वाभरणभूषिताः।  
सीते परिचरिष्यन्ति भार्या भवसि मे यदि॥3.47.31॥

##### शब्दार्थः
सीते Sita, मे my, भार्या wife, भवसि यदि if you become so, सर्वाभरणभूषिताः adorned with all kinds of ornaments, सहस्राणि thousands, पञ्च five, दास्यः female attendants, परिचरिष्यन्ति they will serve you.

##### आङ्ग्लानुवादः
O Sita  if you become my wife, five thousand female attendants adorned with all ornaments will attend on you.



#### श्लोकः
##### मूलम्
रावणेनैवमुक्ता तु कुपिता जनकात्मजा।  
प्रत्युवाचानवद्याङ्गी तमनादृत्य राक्षसम्॥3.47.32॥

##### शब्दार्थः
रावणेन by Ravana, एवम् like that, उक्ता having been told, अनवद्याङ्गी a lady of blemishless limbs, जनकात्मजा Janaka's daughter(Janaki), कुपिता in rage, तम् that, राक्षसम् demon, अनादृत्य without caring, प्रत्युवाच replied.

##### आङ्ग्लानुवादः
Thus addressed by Ravana, Janaki, a lady of blemishless limbs, got enraged and replied without caring for the demonः



#### श्लोकः
##### मूलम्
महागिरिमिवाकम्प्यं महेन्द्रसदृशं पतिम्।  
महोदधिमिवाक्षोभ्यमहं राममनुव्रता॥3.47.33॥

##### शब्दार्थः
महागिरिमिव like a huge mountain, अकम्प्यम् unshakeable, महेन्द्रसदृशम् equal to great Indra, महोदधिमिव like a mighty sea, अक्षोभ्यम् imperturbable, पतिम् husband, रामम् Rama, अहम् I, अनुव्रता faithful follower.

##### आङ्ग्लानुवादः
I am devoted to Rama, my husband, who is unshakeable like a huge mountain, is comparable to lord Indra and is imperturbable like the mighty ocean.



#### श्लोकः
##### मूलम्
सर्वलक्षणसम्पन्नं न्यग्रोधपरिमण्डलम्।  
सत्यसन्धं महाभागमहं राममनुव्रता॥3.47.34॥

##### शब्दार्थः
अहम् I am, सर्वलक्षणसम्पन्नम् endowed with all excellences, न्यग्रोधपरिमण्डलम् a refuge like a spreading banyan tree, सत्यसन्धम् devoted to truth, महाभागम् venerable, रामम् Rama, अनुव्रता a loyal wife.

##### आङ्ग्लानुवादः
I am the loyal wife of venerable Rama who is endowed with all excellences, a refuge to all like  a spreading banyan tree, and a votary of truth.



#### श्लोकः
##### मूलम्
महाबाहुं महोरस्कं सिंहविक्रान्तगामिनम्।  
नृसिंहं सिंहसङ्काशमहं राममनुव्रता॥3.47.35॥

##### शब्दार्थः
अहम् I am, महाबाहुम् longarmed hero, महोरस्कम् broadchested, सिंहविक्रान्तगामिनम् takes strides like an advancing lion, नृसिंहम् like a lion among men, सिंहसङ्काशम् invincible  like lion, रामम् Rama, अनुव्रता faithful wife.

##### आङ्ग्लानुवादः
I am the faithful wife of the longarmed, broadchested  Rama,  a lion among men. His gait is the gait of an advancing, invincible lion.



#### श्लोकः
##### मूलम्
पूर्णचन्द्राननं रामं राजवत्सं जितेन्द्रियम्।  
पृथुकीर्तिं महात्मानमहं राममनुव्रता॥3.47.36॥

##### शब्दार्थः
अहम् I am, पुर्णचन्द्राननम् face like the full Moon, राजवत्सम् son of a king, जितेन्द्रियम्  who has conquered his senses, पृथुकीर्तिम् whose fame is widespread, महात्मानम् great self, रामम् Rama, अनुव्रता devoted wife.

##### आङ्ग्लानुवादः
I am the devoted wife of great Rama, whose face is like a fullmoon, who is the son of a king, who has conquered his senses and whose fame is widespread (on earth).



#### श्लोकः
##### मूलम्
त्वं पुनर्जम्बुकस्सिंहीं मामिच्छसि सुदुर्लभाम्।  
नाहं शक्या त्वया स्प्रष्टुमादित्यस्य प्रभा यथा॥3.47.37॥

##### शब्दार्थः
जम्बुकः jackal, त्वं पुनः you are, सुदुर्लभाम् most difficult to have, सिंहीम् a lioness, माम् me, इच्छसि you are desiring, आदित्यस्य like the Sun's, प्रभा यथा radiance, अहम् I am, त्वया by you, स्प्रष्टुम् even to touch, न शक्या not possible.

##### आङ्ग्लानुवादः
You are a jackal, and you want a lioness like me who is difficult to win. I am like the Sun's radiance whom you cannot even touch.



#### श्लोकः
##### मूलम्
पादपान्काञ्चनान्नूनं बहून्पश्यसि मन्दभाक्।  
राघपस्य प्रियां भार्यां यस्त्वमिच्छसि रावण॥3.47.38॥

##### शब्दार्थः
रावण O Ravana, यः one who, त्वम् you, राघवस्य Rama's, प्रियाम् dear, भार्याम् wife, इच्छसि you want, मन्दभाक् unfortunate, नूनम् certainly, काञ्चनान् golden, पादपान् trees, पश्यसि you will see.

##### आङ्ग्लानुवादः
O luckless Ravana  you want the beloved wife of Rama.You will, for sure, see golden trees. (which those close to death do).



#### श्लोकः
##### मूलम्
क्षुधितस्य हि सिंहस्य मृगशत्रोस्तरस्विनः।  
आशीविषस्य मुखाद्दंष्ट्रामादातुमिच्छसि॥3.47.39॥

##### शब्दार्थः
मृगशत्रोः enemy of the deer, तरस्विनः of the powerful, क्षुधितस्य of a hungry, सिंहस्य lion's,  
आशीविषस्य of a poisonous snake, मुखात् from the mouth, दंष्ट्राम् teeth, आदातुम् to seize, इच्छसि intending.

##### आङ्ग्लानुवादः
You are seeking to pull the teeth from  the mouth of a hungry and powerful lion who is considered the enemy of the deer(which you are). You intend to pull the fang of a poisonous snake.



#### श्लोकः
##### मूलम्
मन्दरं पर्वतश्रेष्ठं पाणिना हर्तुमिच्छसि।  
कालकूटं विषं पीत्वा स्वस्तिमान्गन्तुमिच्छसि॥3.47.40॥

##### शब्दार्थः
पर्वतश्रेष्ठम् greatest of the mountains, मन्दरम् Mandara, पाणिना with a hand, हर्तुम् to carry, इच्छसि want, कालकूटं विषम् deadly poison (produced from the churning of the ocean), पीत्वा after drinking, स्वस्तिमान् safely, गन्तुम् to go, इच्छसि wishing.

##### आङ्ग्लानुवादः
You are trying to carry the greatest of mountains, the Mandara, with one hand. You are wishing to go safe after drinking deadly poison (produced from the churning of the ocean).



#### श्लोकः
##### मूलम्
अक्षि सूच्या प्रमृजसि जिह्वया लेक्षि च क्षुरम्।  
राघवस्य प्रियां भार्यां योऽधिगन्तुं त्वमिच्छसि॥3.47.41॥

##### शब्दार्थः
यः he who, त्वम् you, राघवस्य प्रियाम् dear to Rama, भार्याम् wife, अधिगन्तुम् violate, इच्छसि desiring to, सूच्या by needle, अक्षि eyes, प्रमृजसि rubbing, जिह्वया by your tongue, क्षुरम् razor, लेक्षि licking.

##### आङ्ग्लानुवादः
You wish to violate the loving wife of Rama. You are rubbing your eyes with a needle and licking the razor with your tongue.



#### श्लोकः
##### मूलम्
अवसज्य शिलां कण्ठे समुद्रं तर्तुमिच्छसि।  
सूर्याचन्द्रमसौ चोभौ पाणिभ्यां हर्तुमिच्छसि॥3.47.42॥  
यो रामस्य प्रियां भार्यां प्रधर्षयितुमिच्छसि।

##### शब्दार्थः
यः he who, रामस्य Rama's, प्रियाम् very dear, भार्याम् wife, प्रधर्षयितुम् assault, इच्छसि desiring, कण्ठे in the neck, शिलाम् stone, अवसज्य after girding round the neck, समुद्रम् sea, तर्तुम् cross, इच्छसि desiring, सूर्याचन्द्रमसौ Sun and Moon, उभौ both, पाणिभ्याम् with both hands, हर्तुम् to carry, इच्छसि desiring,

##### आङ्ग्लानुवादः
You want to assault Rama's dear wife. It is like girding a stone round the neck and trying to cross the sea.It is like intending to take the Sun and the Moon with both your hands.



#### श्लोकः
##### मूलम्
अग्निं प्रज्वलितं दृष्ट्वा वस्त्रेणाहर्तुमिच्छसि॥3.47.43॥  
काल्याणवृत्तां रामस्य यो भार्यांहर्तुमिच्छसि।

##### शब्दार्थः
यः one who, रामस्य Rama's, कल्याणवृत्ताम् a woman of virtuous conduct, भार्याम् wife, हर्तुम् to seize, इच्छसि you intend to, प्रज्वलितम् blazing, अग्निम् fire, दृष्ट्वा after seeing that, वस्त्रेण by cloth, आहर्तुम् to hold, इच्छसि desiring.

##### आङ्ग्लानुवादः
You intend to assaut the wife of Rama, who is a lady of virtuous conduct. You wish to hold blazing fire in your cloth.



#### श्लोकः
##### मूलम्
अयोमुखानां शूलानामग्रे चरितुमिच्छसि॥3.47.44॥  
रामस्य सदृशीं भार्यां योऽधिगन्तुं त्वमिच्छसि।

##### शब्दार्थः
यः one who, त्वम् you, रामस्य Rama's, सदृशीम् his another worthy form, भार्याम् wife, अधिगन्तुम् to acquire, इच्छसि wish, अयोमुखानाम् sharp ironheaded, शूलानाम् spears, अग्रे on the top, चरितुम् to walk on, इच्छसि want.

##### आङ्ग्लानुवादः
You want to acquire Rama's worthy wife. You wish to walk on sharp ironheaded spear.



#### श्लोकः
##### मूलम्
यदन्तरं सिंहशृगालयोर्वने यदन्तरं स्यन्दिनिका समुद्रयोः।  
सुराग्र्य सौवीरकयोर्यदन्तरं तदन्तरं वै तव राघवस्य च॥3.47.45॥

##### शब्दार्थः
वने in the forest, सिंहशृगालयोः between a lion and a jackal, यत् whatever, अन्तरम् difference, स्यन्दिनिकासमुद्रयोः between a ditch and a sea, यत् that, अन्तरम् difference, सुराग्र्य सौवीरकयोः best of wines and sour gruel, यत् whatever, अन्तरम् difference, तव your, राघवस्य च and Rama, तत् there, अन्तरम् difference.

##### आङ्ग्लानुवादः
The difference between you and Rama is the difference between a jackal and a lion in the forest, between a ditch and the sea, and between sour gruel and the best of wines.



#### श्लोकः
##### मूलम्
यदन्तरं काञ्चनसीसलोहयोर्यदन्तरं चन्दनवारिपङ्कयोः।  
यदन्तरं हस्तिबिडालयोर्वने तदन्तरं दाशरथेस्तवैव च॥3.47.46॥

##### शब्दार्थः
काञ्चनसीसलोहयोः between gold and lead, यत् whatever, अन्तरम् difference, चन्दनवारिपङ्कयोः between sandal and slime, यत् whatever, अन्तरम् difference, हस्तिबिडालयोर्वने between the elephant and the cat in the forest, दाशरथेः of Dasaratha's son, तवैव च and yours, तत् that, अन्तरम् difference.

##### आङ्ग्लानुवादः
The difference between you and Rama is the difference  between gold and lead, sandal and slime, an elephant and a cat of the forest.



#### श्लोकः
##### मूलम्
यदन्तरं वायसवैनतेययोर्यदन्तरं मद्गुमयूरयोरपि।  
यदन्तरं सारसगृध्रयोर्वने तदन्तरं दाशरथेस्तवैव च॥3.47.47॥

##### शब्दार्थः
वायसवैनतेययोः between a crow and and Garuda, यत् whatever, अन्तरम् difference, मद्गुमयूरयोरपि beween a watercrane and a peacock, यत् whatever, अन्तरम् difference, वने in the forest, सारसगृध्रयोः between a vulture and a swan, यत् that amount, अन्तरम् difference, दाशरथेः Dasaratha's son, तवैव च and you, तत् that, अन्तरम् difference.

##### आङ्ग्लानुवादः
The difference between you and Dasaratha's son is the difference between a crow and Garuda, a watercrane and a peacock, a vulture and a swan in the forest.



#### श्लोकः
##### मूलम्
तस्मिन्सहस्राक्षसमप्रभावे रामे स्थिते कार्मुकबाणपाणौ।  
हृतापि तेहं न जरां गमिष्ये वज्रं यथा मक्षिकयावगीर्णम्॥3.47.48॥

##### शब्दार्थः
हृतापि even if I am abducted, अहम् I, सहस्राक्षसमप्रभावे a man equal in prowess to the thousandeyed Indra, कार्मुक बाणपाणौ armed with bow and arrows, तस्मिन् when he, रामे while Rama, स्थिते when he stands, मक्षिकया by fly, अवगीर्णम् gulped (presuming it to be a grain of  rice), वज्रं यथा like a diamond, ते to you, जरां न गमिष्ये will not be withered.

##### आङ्ग्लानुवादः
So long Rama, equal in prowess to the thousandeyed Indra stands with bow and arrows in hand, I will not, although abducted, wither away like a diamond gulped by an insect (fly).



#### श्लोकः
##### मूलम्
इतीव तद्वाक्यमदुष्टभावा सुदुष्टमुक्त्वा रजनीचरं तम्।  
गात्रप्रकम्पाद्व्यथिता बभूव वातोद्धता सा कदलीव तन्वी॥3.47.49॥

##### शब्दार्थः
अदुष्टभावा pure in thought, तन्वी slim, सा that, सुदुष्टम् forcefully, तं रजनीचरम् nightwalker, तत् that, वाक्यम् words, इति thus, उक्त्वा said, गात्रप्रकम्पात् due to trembling of the body, वातोद्धता shaken by violent wind, कदलीव banana, व्यथिता distressed, बभूव became.

##### आङ्ग्लानुवादः
Having said thus to the wicked nightwalker Ravana, Sita, pure in thought remained  distressed.Her slender body started trembling like a banana plant becomes shaken by a violent wind.



#### श्लोकः
##### मूलम्
तां वेपमानामुपलक्ष्य सीतां स रावणो मृत्युसमप्रभावः।  
कुलं बलं नाम च कर्म चात्मनः समाचचक्षे भयकारणार्थम्॥3.47.50॥

##### शब्दार्थः
मृत्युसमप्रभावः powerful like death, सः that, रावणः Ravana, वेपमानाम् trembling, ताम् she, उपलक्ष्य beholding, भयकारणार्थम् to create more fear, आत्मनः of himself, कुलम् clan, बलं च and strength, कर्म च deeds, समाचचक्षे gave an account of.

##### आङ्ग्लानुवादः
Beholding Sita who was trembling, Ravana, powerful like death, started telling about himself, his clan, his strength and his deeds to instil more fear in her.  
इत्तयार्षे श्रीमद्रामायणे वाल्मीकीय आदिकाव्ये अरण्यकाण्डे सप्तचत्वारिंशस्सर्गः॥  
Thus ends the fortyseventh sarga of Aranyakanda of the holy Ramayana the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/3_araNyakANDam/04-sItApaharaNam/047_rAvaNena_svaishvaryakathanam.md">
<details><summary><h3>भूषणम् ...{Loading}...</h3></summary>



रावणेन तु वैदेही तथा पृष्टा जिहीर्षता ।  

परिव्राजकलिङ्गेन शशंसात्मानमङ्गना  ॥  ३।४७।१  ॥   

अथ मैथिली आर्जवेन स्वस्वरूपमुक्त्वा रावणानार्जवदर्शनेन
स्वपातिव्रत्यानुरूपं तमुपालभते रावणेन त्वित्यादिना । जिहीर्षता
हर्तुमिच्छता । तेन कापट्येन पृष्टापि यतिचिह्नं पुरस्कृत्य
स्वयाथात्म्यमुक्तवतीति भावः  ॥  ३।४७।१  ॥   

  

ब्राह्मणश्चातिथिश्चायमनुक्तो हि शपेत माम् ।  

इति ध्यात्वा मुहूर्तं तु सीता वचनमब्रवीत्  ॥  ३।४७।२  ॥   

यतिवेषं प्रत्यात्मवंशं सा किमर्थमुक्तवतीत्यत्राह ब्राह्मणश्चेति  ॥ 
३।४७।२  ॥   

  

दुहिता जनकस्याहं मैथिलस्य महात्मनः ।  

सीता नाम्ना ऽस्मि भद्रं ते रामभार्या द्विजोत्तम  ॥  ३।४७।३  ॥   

का ऽसीत्यस्योत्तरमाह दुहितेति । कस्येत्यस्योत्तरमाह रामेति  ॥  ३।४७।३
 ॥   

  

उषित्वा द्वादश समा इक्ष्वाकूणां निवेशने ।  

भूञ्जाना मानुषान् भोगान् सर्वकामसमृद्धिनी  ॥  ३।४७।४  ॥   

कुतश्चिदित्यादेरुत्तरमाह उषित्वेत्यादिना । विवाहानन्तरम् इक्ष्वाकूणां
निवेशने अयोध्यायाम् । द्वादशसमाः द्वादशवत्सरानुषित्वा तत्र
सर्वकामसमृद्धिनी काम्यन्त इति कामाः । भोगोपकरणस्रक्चन्दनादीनि तेषां
समृद्धिं समृद्धिः । भावे निष्ठा । तद्वती सती मानुषान् भोगान् रतिक्रीडाः,
अग्राम्यत्वाय मानुषानित्युक्तम् । वस्तुतः स्वयं दिव्यभोगपरतया
मानुषानित्यवशमुक्तवती । यद्वा मानुषान् मनुष्यत्वेनावतीर्णरामकृतान्
भोगान् । अमानुषानिति वा छेदः । मनुष्यदुर्लभान् दिव्यान् भोगानित्यर्थः ।
भुञ्जाना अभवमिति शेषः । सर्वकामसमृद्धिनि इति सप्तम्यन्तपाठे
सर्वकामसमृद्धिनि इक्ष्वाकूणाम् इक्ष्वाकुवंश्यस्य रामस्य । पूजायां
बहुवचनम् ।  

व्रीडया भर्तृनामाग्रहणं निवेशने गृहे । द्वादशसमाः द्वादश वत्सरान् ।
अत्यन्तसंयोगे द्वितीया । अमानुषान् भोगान् भुञ्जाना अनुभवन्ती सती उषित्वा
उषितवत्यस्मि । व्यत्ययेन त्वाप्रत्ययः  ॥  ३।४७।४  ॥   

  

ततस्त्रयोदशे वर्षे राजा ऽमन्त्रयत प्रभुः ।  

अभिषेचयितुं रामं समेतो राजमन्त्रिभिः  ॥  ३।४७।५  ॥   

तत इति । राजा दशरथः । अमन्त्रयत् अकथयत् । राजमन्त्रिभिः मन्त्रिराजैः
मन्त्रिश्रेष्ठैरिति यावत् । राजदन्तादित्वात्परनिपातः  ॥  ३।४७।५  ॥   

  

तस्मिन् सम्भ्रियमाणे तु राघवस्याभिषेचने ।  

कैकेयी नाम भर्तारमार्या सा याचते वरम्  ॥  ३।४७।६  ॥   

तस्मिन्निति । तस्मिन् रामाभिषेचने सम्भ्रियमाणे आरभ्यमाणे सति आर्या
पूज्या मम श्वश्रूरित्यर्थः । सा प्रसिद्धा कैकेयी वरं याचते अयाचत  ॥ 
३।४७।६  ॥   

  

प्रतिगृह्य तु कैकेयी श्वशुरं सुकृतेन मे ।  

मम प्रव्राजनं भर्तुर्भरतस्याभिषेचनम् ।  

द्वावयाचत भर्तारं सत्यसन्धं नृपोत्तमम्  ॥  ३।४७।७  ॥   

कं वरं कमयाचतेत्यत्राह प्रतिगृह्येति । सार्द्धश्लोक एकान्वयः । कैकेयी मे
श्वशुरं स्वस्य भर्तारं सत्यसन्धं सत्यप्रतिज्ञं नृपोत्तमं दशरथम् ।
सुकृतेन प्रतिगृह्य धर्मेण शापयित्वा । यद्वा सुकृतेनोपकारेण प्रतिगृह्य
वशीकृत्य स्वकृतप्राणप्रदानोपकारस्मरणेन राजानं वशीकृत्येत्यर्थः । मम
भूर्तुः प्रव्राजनं भरतस्याभिषेचनमित्येवंरूपौ द्वौ वरावयाचत  ॥  ३।४७।७
 ॥   

  

नाद्य भोक्ष्ये न च स्वप्स्ये न पास्ये च कथञ्चन ।  

एष मे जीवितस्यान्तो रामो यद्यभिषिच्यते  ॥  ३।४७।८  ॥   

नाद्येति । पास्य इत्यात्मनेपदमार्षम् । एषः अभिषेकः  ॥  ३।४७।८  ॥   

  

इति ब्रुवाणां कैकेयीं श्वशुरो मे स मानदः ।  

अयाचतार्थैरन्वर्थैर्न च याच्ञां चकार सा  ॥  ३।४७।९  ॥   

इतीति । मानदः बहुमानप्रदः । अन्वर्थैः अर्थानुगतैः, सप्रयोजनैरिति यावत् ।
उपभोगक्षमैरित्यर्थः । अर्थैः सुवर्णरत्नादिभिः । कैकेयीमयाचत
वरद्वयप्रतिनिधित्वेनैतानर्थान् प्रतिगृहाणेति प्रार्थयामासेत्यर्थः । सा
तां याच्ञां न चकर नाङ्गीकार  ॥  ३।४७।९  ॥   

  

मम भर्ता महातेजा वयसा प़ञ्चविंशकः ।  

अष्टादश हि वर्षाणि मम जन्मनि गण्यते  ॥  ३।४७।१०  ॥   

वस्तुतो मम भर्ता प्रव्राजनायोग्यः बालत्वाद्गुणवत्त्वाच्चेत्याह मम
भर्तेति । पञ्चोत्तरा विंशतिः पञ्चविंशतिः । वयसा
पञ्चविंशतिवर्षाण्यर्हतीति पञ्चविंशकः । "विंशतित्रिंशद्भ्यां
ड्वुन्नसञ्ज्ञायाम्" इत्यार्हीयो ड्वुन् प्रत्ययः । "सङ्ख्यापूर्वपदानां
तदन्तग्रहणमलुकि" इति तदन्तविधिः । पञ्चविंशतिवर्ष इत्यर्थः । वयः परिमाणं
वननिर्गमनकालिकम् । मम जन्मनि सति वर्षाण्यष्टादशेति गण्यते । रामस्य
जन्मारभ्य द्वादशे वर्षे विश्वामित्रागमनम्, तदनन्तरं वैदेह्या सह नगरे
द्वादशवर्षाणि वासं कृतवान्, ततः परं त्रयोदशे वर्षे यौवराज्याभिषेकारम्भः,
ततश्च वनप्रवेशसमये रामः पञ्चविंशतिवर्षार्हः, ततो मुनीनामाश्रमेषु दश
वत्सराः, पञ्चवट्यां त्रयः, वनवासस्य चतर्दशे वर्षे सीतापहरणम् । सीतायाश्च
भूगर्भादाविर्भावानन्तरं मिथिलायां षट् संवत्सराः, ततो
विवाहानन्तरमयोध्यायां द्वादश इत्येवमष्टादश वर्षा गताः वनवासारम्भ
इत्युक्तम् । विस्तरेणायमर्थः "ऊनषोडशवर्षो मे" इत्यत्र प्रत्यपादि ।
इदानीं तु रामः अष्टात्रिंशद्वर्षः मम त्वेकत्रिंशद्वर्षा गताः । इदानीं तु
द्वात्रिंशो वर्षो वर्तते । अस्मिन् श्लोके मम भर्तेत्यत्र भकारो
गायत्र्याः नवमाक्षरम् । अष्टसहस्रश्लोका गताः  ॥  ३।४७।१०  ॥   

  

रामेति प्रथितो लोके गुणवान् सत्यवान् शुचिः ।  

विशालाक्षो महाबाहुः सर्वभूतहिते रतः  ॥  ३।४७।११  ॥   

एवं वनवासायोग्यं वय इत्युक्त्वा गुणवत्तया प्रव्राजनानर्हत्वमाह रामेतीति
। गुणावान् सौशील्यवान्  ॥  ३।४७।११  ॥   

  

कामार्तस्तु महातेजाः पिता दशरथः स्वयम् ।  

कैकेय्याः प्रियकामार्थं तं रामं नाभ्यषेचयत्  ॥  ३।४७।१२  ॥   

एवम्भूतस्य प्रव्राजनं दशरथदोषकृतमित्याह कामार्त इति । नाभ्यषेचयत् कैकेयी
सम्मतिं विनेति शेषः । तत्र हेतुः प्रियकामार्थमिति । प्रियकरणकामाय
प्रितज्ञातकैकेयीप्रियकरणनिर्वाहायेत्यर्थः । तव प्रियं करिष्यामीति
प्रथमप्रतिज्ञा करणे हेतुः कामार्त इति । कामार्ततया प्रथमं तव यत् प्रियं
तत्करिष्यामीति प्रतिज्ञाय पश्चाद्रामप्रव्राजने तया वृते प्रतिज्ञाभङ्गं
कर्तुमक्षमो नाभ्यषेचयदित्यर्थः  ॥  ३।४७।१२  ॥   

  

अभिषेकाय तु पितुः समीपं राममागतम् ।  

कैकेयी मम भर्तारमित्युवाच धृतं वचः  ॥  ३।४७।१३  ॥   

सामान्यत आह्वानेनाभिषेकाय भवितुमर्हति मदाह्वानमित्यागतमित्यर्थः । धृतं
धैर्ययुक्तमिति क्रियाविशेषणम्  ॥  ३।४७।१३  ॥   

  

तव पित्रा समाज्ञप्तं ममेदं शृणु राघव ।  

भरताय प्रदातव्यमिदं राज्यमकण्टकम्  ॥  ३।४७।१४  ॥   

त्वया हि खलु वस्तव्यं नव वर्षाणि प़ञ्च च ।  

वने प्रव्रज काकुत्स्थ पितरं मोचयानृतात्  ॥  ३।४७।१५  ॥   

तवेत्यादि श्लोकद्वयमेकान्वयम् । त्वद्विषये पित्रा समाज्ञप्तं समाज्ञापनम्
। मम मत्तः शृणु । इदं राज्यं भरताय प्रदातव्यं तदर्थं त्वया नव पञ्च च
वर्षाणि चतुर्दश वर्षाणीत्यर्थः । वने वस्तव्यं तदर्थं प्रव्रज । अनृतात्
प्रतिज्ञाभङ्गरूपात्  ॥  ३।४७।१४,१५  ॥   

  

तथेत्युक्त्वा च तां रामः कैकेयीमकुतोभयः ।  

चकार तद्वचस्तस्या मम भर्ता दृढव्रतः  ॥  ३।४७।१६  ॥   

अकुतोभयः राज्यत्यागवनवासाभ्यां भयरहितः  ॥  ३।४७।१६  ॥   

  

दद्यान्न प्रतिगृह्णीयात् सत्यं ब्रूयान्न चानृतम् ।  

एतद्ब्राह्मण रामस्य ध्रुवं व्रतमनुत्तमम्  ॥  ३।४७।१७  ॥   

दृढव्रत इत्युक्तमुपपादयति दद्यादिति । ध्रुवं निश्चलम् । अनुत्तमम्
अवश्यपरिपालनीयम्  ॥  ३।४७।१७  ॥   

  

तस्य भ्राता तु द्वैमात्रो लक्ष्मणो नाम वीर्यवान् ।  

रामस्य पुरुषव्याघ्रः सहायः समरे ऽरिहा  ॥  ३।४७।१८  ॥   

तस्येति । द्वयोर्मात्रोरपत्यं पुमान् द्वैमात्रः । अण्प्रत्ययः ।
"मातुरुत्सङ्ख्या इत्युदादेशाभाव आर्षः । गुर्वक्षरं च छान्दसम् । अरिहेति
छन्दोवद्भावात् "बहुलं छन्दसि" इति सूत्रेण ब्रह्मादिभिन्ने ऽप्युपपदे
क्विप् । यद्वा "अन्येभ्यो ऽपि दृश्यते" इत्यत्र दृशिग्रहणस्य
विध्यन्तरोपसङ्ग्रहार्थत्वाद्वा क्विप्  ॥  ३।४७।१८  ॥   

  

स भ्राता लक्ष्मणो नाम धर्मचारी दृढव्रतः ।  

अन्वगच्छद्धनुष्पाणिः प्रव्रजन्तं मया सह  ॥  ३।४७।१९  ॥   

स इति । मया सह अन्वगच्छदित्यन्वयः  ॥  ३।४७।१९  ॥   

  

जटी तापसरूपेण मया सह सहानुजः ।  

प्रविष्टो दण्डकारण्यं धर्मनित्यो जितेन्द्रियः  ॥  ३।४७।२०  ॥   

जटीति । तापसरूपस्यानेकरूपत्वाज्जटीति विशेषयति  ॥  ३।४७।२०  ॥   

  

ते वयं प्रच्युता राज्यात्कैकेय्यास्तु कृते त्रयः ।  

विचराम द्विजश्रेष्ठ वनं गम्भीरमोजसा  ॥  ३।४७।२१  ॥   

ते वयमिति । कृते प्रयोजनाय क्रियते सम्पाद्यत इति कृत् । सम्पदादित्वात्
क्किप् । गम्भीरं दुष्प्रवेशम् । ओजसा बलेन । "ओजो दीप्तौ बले" इत्यमरः  ॥ 
३।४७।२१  ॥   

  

समाश्वस मुहुर्तं तु शक्यं वस्तुमिह त्वया ।  

आगमिष्यति मे भर्ता वन्यमादाय पुष्कलम्  ॥  ३।४७।२२  ॥   

समाश्वस समाश्वसिहि, विश्रान्तिं कुर्वित्यर्थः । वस्तुं स्थातुं शक्यं
पवित्रदेशत्वादिति भावः  ॥  पुष्कलं समग्रम्  ॥  ३।४७।२२  ॥   

  

\[रुरून् गोधान् वराहांश्च हत्वादायामिषान् बहून् ।\]  

स त्वं नाम च गोत्रं च कुलं चाचक्ष्व तत्त्वतः ।  

एकश्च दण्डकारण्ये किमर्थं चरसि द्विज  ॥  ३।४७।२३  ॥   

स त्वमिति । स त्वम् एवं समाश्वस्तस्त्वं कुलं गृहम् ।
"कुलमन्वयसङ्घातगृहपर्याश्रमेष्वपि" इति निघण्टुः । ननु सन्न्यासिनं प्रति
कुलगोत्रप्रश्नोनुपपन्नः एकाकितया ऽरण्ये सञ्चारश्च यतेर्धर्म एव अतो
ऽसङ्गत इव प्रतिभातीति चेत् । उच्यते पूर्वाश्रमनामगोत्रप्रश्नो ऽयम् ।
"भिक्षार्थं ग्रामं प्रविशेत्" इति श्रुत्या भिक्षोर्ग्रामसमीपारण्ये
वस्तव्यम्, न तु ग्रामप्रसङ्गरहिते ऽरण्य इति कथं भवान्
भिक्षाप्रदजनरहितश्चरसीति प्रश्न उपपद्यते  ॥  ३।४७।२३  ॥   

  

एवं ब्रुवन्त्यां सीतायां रामपत्न्यां महाबलः ।  

प्रत्युवाचोत्तरं तीव्रं रावणो राक्षसाधिपः  ॥  ३।४७।२४  ॥   

एवमिति । आत्मवैभवप्रकटनावसरप्रतीक्षकतया तीव्रं झटितीत्युक्तम्  ॥  ३।४७।२४
 ॥   

  

येन वित्रासिता लोकाः सदेवासुरपन्नागाः ।  

अहं तु रावणो नाम सीते रक्षोगणेश्वरः  ॥  ३।४७।२५  ॥   

येनेति । लोकाः जनाः  ॥  ३।४७।२५  ॥   

  

त्वां तु काञ्चनवर्णाभां दृष्ट्वा कौशेयवासिनीम् ।  

रतिं स्वकेषु दारेषु नाधिगच्छाम्यनिन्दिते  ॥  ३।४७।२६  ॥   

त्वामिति । काञ्चनवर्णाभां स्वर्णवर्णतुल्यकान्तिम्  ॥  ३।४७।२६  ॥   

  

बह्वीनामुत्तमस्त्रीणामाहृतानामितस्ततः ।  

सर्वासामेव भद्रं ते ममाग्रमहिषी भव  ॥  ३।४७।२७  ॥   

बह्वीनामिति । उत्तमस्त्रीणामिति निर्धारणे षष्ठी  ॥  ३।४७।२७  ॥   

  

लङ्का नाम समुद्रस्य मध्ये मम महापुरी ।  

सागरेण परिक्षप्ता निविष्टा नगमूर्द्धनि  ॥  ३।४७।२८  ॥   

लङ्केति । समुद्रमध्ये वर्तमाने नगमूर्धनि गिरिशृङ्गप्रदेशे । निविष्टा
कृतनिवेशा । सागरेण सगरनिर्मितेन समुद्रेण । परिक्षिप्ता परिवृता पुरी मम
अस्तीति शेषः  ॥  ३।४७।२८  ॥   

  

तत्र सीते मया सार्धं वनेषु विहरिष्यसि ।  

न चास्यारण्यवास्य स्पृहयिष्यसि भामिनि  ॥  ३।४७।२९  ॥   

तत्रेति । वनेषु उद्यानेषु । अरण्यवासस्येति चतुर्थ्यर्थे षष्ठी  ॥  ३।४७।२९
 ॥   

  

प़ञ्च दास्यः सहस्त्राणि सर्वाभरणभूषिताः ।  

सीते परिचरिष्यन्ति भार्या भवसि मे यदि  ॥  ३।४७।३०  ॥   

पञ्च सहस्राणि दास्यस्त्वां परिचरिष्यन्ति  ॥  ३।४७।३०  ॥   

  

रावणेनैवमुक्ता तु कुपिता जनकात्मजा ।  

प्रत्युवाचानवद्याङ्गी तमनादृत्य राक्षसम्  ॥  ३।४७।३१  ॥   

रावणेनेति । तुशब्देन पूर्वोक्तोपचारवचनविलक्षणवचना  ॥  ३।४७।३१  ॥   

  

महागिरिमिवाकम्प्यं महेन्द्रसदृशं पतिम् ।  

महोदधिमिवाक्षोभ्यमहं राममनुव्रता  ॥  ३।४७।३२  ॥   

महागिरिमिति । महेन्द्रसदृशं पतिं पतित्वे स्वामित्वे
महेन्द्रतुल्यमित्यर्थः । अनुव्रता अनुकूलं व्रतं यस्याः सा
राममुद्दिश्यानुव्रता  ॥  ३।४७।३२  ॥   

  

सर्वलक्षणसम्पन्नं न्यग्रोधपरिमण्डलम् ।  

सत्यसन्धं महाभागमहं राममनुव्रता  ॥  ३।४७।३३  ॥   

सर्वेति । न्यग्रोधपरिमण्डलं वटवृक्षमिव महापरिणाहम् । यद्वा न्यग्रोधवत्
बहुशाखबन्धुस्तोमं तद्वत् सर्वसमाश्रयणीयमिति वा । यद्वा "कूपोदकं वटच्छाया
युवतीनां स्तनद्वयम् । शीतकाले भवत्युष्णमुष्णकाले च शीतलम्  ॥ "
इत्युक्तरीत्या सर्वकालेऽपि सर्वजनानुकूलमित्यर्थः  ॥  ३।४७।३३  ॥   

  

महाबाहुं महोरस्कं सिंहविक्रान्तगामिनम् ।  

नृसिंहं सिंहसङ्काशमहं राममनुव्रता  ॥  ३।४७।३४  ॥   

महाबाहुमिति । सिंहवद्विक्रान्तं पराक्रमयुक्तं सगर्वमिति यावत् । तथा
गच्छतीति सिंह विक्रान्तगामिनम् । सिंहसङ्काशं पराक्रमे सिंहतुल्यम् ।
नृसिंहं पुरुषश्रेष्ठम्  ॥  ३।४७।३४  ॥   

  

पूर्णचन्द्राननं रामं राजवत्सं जितेन्द्रियम् ।  

पृथुकीर्तिं महात्मानमहं राममनुव्रता  ॥  ३।४७।३५  ॥   

पूर्णेति । राजवत्सं राजकुमारम्  ॥  ३।४७।३५  ॥   

  

त्वं पुनर्जम्बुकः सिंहीं मामिच्छसि सुदुर्लभाम् ।  

नाहं शक्या त्वया स्प्रष्टुमादित्यस्य प्रभा यथा  ॥  ३।४७।३६  ॥   

एवं स्वभर्तुरतिशयमुक्त्वा तस्य हीनत्वमाह त्वमित्यादिना । त्वं तु जम्बुकः
गोमायुः । निगीर्याध्यवसानं तथा सिंहीमित्यत्रापि । आदित्यस्य प्रभेव
रामस्याविनाभूता ऽहं त्वया स्प्रष्टुं न शक्येत्यर्थः  ॥  ३।४७।३६  ॥   

  

पादपान् काञ्चनान् नूनं बहून् पश्यसि मन्दभाक् ।  

राघवस्य प्रियां भार्यां यस्त्वमिच्छसि रावण  ॥  ३।४७।३७  ॥   

पादपानिति । आसन्नमरणाः वृक्षान् स्वर्णमयान् पश्यन्तीति प्रसिद्धिः ।
मन्दभाक् मन्दभाग्यः । यद्वा मन्दं क्षीणम् आयुरादिकम् भजतीति मन्दभाक् ।
मदभिलाषयुक्तस्त्वं सद्यो मरिष्यसीति भावः  ॥  ३।४७।३७  ॥   

  

क्षुधितस्य च सिंहस्य मृगशत्रोस्तरस्विनः ।  

आशीविषस्य वदनाद्दंष्ट्रामादातुमिच्छसि  ॥  ३।४७।३८  ॥   

सर्वात्मना आदानस्याशक्यत्वज्ञापनाय विशेषणानि । आशीविषस्य सर्पस्य । चकारो
द्रष्टव्यः । क्षुधितस्य तरस्विन इति चाशीविषस्यापि विशेषणम् । अत्र
सदृशयोर्वाक्यार्थयोरैक्यारोपान्निदर्शनालङ्कारः  ॥  ३।४७।३८  ॥   

  

मन्दरं पर्वतश्रेष्ठं पाणिनाहर्तुमिच्छसि ।  

कालकूटं विषं पीत्वा स्वस्तिमान् गन्तुमिच्छसि  ॥  ३।४७।३९  ॥   

मन्दरमिति । अत्रापि राघवस्य भार्यां यस्त्वमिच्छसीत्यनुषज्यते ।
स्वस्तिमान् सुखित इत्यर्थः  ॥  ३।४७।३९  ॥   

  

अक्षि सूच्या प्रमृजसि जिह्वया लेक्षि च क्षुरम् ।  

राघवस्य प्रियां भार्यां यो ऽधिगन्तुं त्वमिच्छसि  ॥  ३।४७।४०  ॥   

स्वाक्षि प्रमृजसि प्रकर्षेण मार्जनं करोषि । लेक्षि लेहनं करोषि । "लिह
आस्वादने" इत्यस्माल्लुग्विकरणस्थाद्धातोर्लटि मध्यमपुरुषैकवचनम् । क्षुरं
तीक्ष्णधारं शस्त्रम् । अधिगन्तुं प्राप्तुम्  ॥  ३।४७।४०  ॥   

  

सूर्याचन्द्रमसौ चोभौ पाणिभ्यां हर्तुमिच्छसि  ॥  ३।४७।४१  ॥   

यो रामस्य प्रियां भार्यां प्रधर्षयितुमिच्छसि  ॥  ३।४७।४२  ॥   

अवसज्येति सार्धश्लोक एकान्वयः अवसज्य बद्धा  ॥  ३।४७।४१,४२  ॥   

  

अग्निं प्रज्वलितं दृष्ट्वा वस्त्रेणाहर्तुमिच्छसि ।  

कल्याणवृत्तां रामस्य यो भार्यां हर्तुमिच्छसि  ॥  ३।४७।४३  ॥   

कल्याणवृत्तां शुभाचाराम्  ॥  ३।४७।४३  ॥   

  

अयोमुखानां शूलानामग्रे चरितुमिच्छसि ।  

रामस्य सदृशीं भार्यां यो ऽधिगन्तुं त्वमिच्छसि  ॥  ३।४७।४४  ॥   

अयोमुखानाम् अयोमयाग्राणाम् । शूलानामग्रे शूलाग्रपङ्क्तिषु
सञ्चरितुमिच्छसीत्यर्थः  ॥  ३।४७।४४  ॥   

  

यदन्तरं सिंहसृगालयोर्वने यदन्तरं स्यन्दिनिकासमुद्रयोः ।  

सुराग्य्रसौवीरकयोर्यदन्तरं तदन्तरं वै तव राघवस्य च  ॥  ३।४७।४५  ॥   

उक्तं रामोत्कृष्टत्वं रावणनिकृष्टत्वं च सदृष्टान्तमाह यदन्तरमित्यादिना ।
सिंहसृगालयोः । "सृगालो वञ्चकः क्रोष्टा" इत्यमरः । यत् अन्तरं भेदः
तारतम्यमिति यावत् । "अन्तरमवकाशावधिपरिधानान्तर्धिभेदतादर्थ्ये ।
छिद्रात्मीयविना बहिरवसरमध्ये ऽन्तरात्मनि च  ॥ " इत्यमरः। वने जले विषये।
"जीवनं भुवनं वनम्" इत्यमरः। स्यन्दिनिका स्यन्दितुं प्रस्रवितुं शीलमस्या
अस्तीति स्यन्दिनिका। ताच्छील्ये णिनिः। अल्पार्थे कप्रत्ययः "केऽणः" इति
ह्रस्वः। क्षुद्रनदी स्यन्दिनिका। सुराग्य्रं श्रेष्ठमद्यम्। सौवीरकं
काञ्जिकम्। "आरनालकसौवीरकुल्माषाभिषुतानि च। अवन्तीसोमधान्याम्लकुञ्जलानि च
काञ्जिकम्  ॥ " इत्यमरः  ॥  ३।४७।४५  ॥   

  

यदन्तरं काञ्चनसीसलोहयोर्यदन्तरं चन्दनवारिपङ्कयोः ।  

यदन्तरं हस्तिबिडालयोर्वने तदन्तरं दाशरथेस्तवैव च  ॥  ३।४७।४६  ॥   

काञ्चनसीसलोहयोरित्यत्र लोहशब्दः प्रत्येकमभिसम्बध्यते, काञ्चनस्यापि
नवलोहेषु परिगणनात् । चन्दनवारि चन्दनपङ्कः । बिडालो मार्जारः  ॥  ३।४७।४६
 ॥   

  

यदन्तरं वायसवैनतेययोर्यदन्तरं मद्गुमयूरयोरपि ।  

यदन्तरं सारसगृध्रयोर्वने तदन्तरं दाशरथेस्तवैव च  ॥  ३।४७।४७  ॥   

मद्गुः जलवायसः । सारसो हंसविशेषः  ॥  ३।४७।४७  ॥   

  

तस्मिन् सहस्राक्षसमप्रभावे रामे स्थिते कार्मुकबाणपाणौ ।  

हृता ऽपि ते ऽहं न जरां गमिष्ये वज्रं यथा मक्षिकयावगीर्णम्  ॥  ३।४७।४८
 ॥   

तस्मिन् रामे स्थिते सति । जरां जीर्णतां मक्षिकया अवगीर्णं ग्रस्तं वज्रं
हीररत्नं मक्षिकया तण्डुलखण्डभ्रान्त्या ग्रस्तं हीररत्नमित्यर्थः । यथा न
जीर्णं भवति । यद्वा मक्षिकया सहावगीर्णं भुक्तं वज्रम् आज्यम् । "वज्रो वा
आज्यम्" इति श्रुतेः । यथा न जीर्णं भवतीत्यर्थः । तथा अहं त्वया हृता ऽपि
ते जीर्णतां न गमिष्ये । प्रत्युत तवैव मरणं प्रापयिष्यामीत्यर्थः  ॥ 
३।४७।४८  ॥   

  

इतीव तद्वाक्यमदुष्टभावा सुधृष्टमुक्त्वा रजनीचरं तम् ।  

गात्रप्रकम्पव्यथिता बभूव वातोद्धता सा कदलीव तन्वी  ॥  ३।४७।४९  ॥   

इतीव उक्तप्रकारसदृशं तद्वाक्यं सुधृष्टं यथा तथा उक्त्वा । सा सीता
वातोद्धता वाताहता कदलीव गात्रप्रकम्पव्यथिता शरीरकम्पेन पीडिता बभूव  ॥ 
३।४७।४९  ॥   

  

तां वेपमानामुपलक्ष्य सीतां स रावणो मृत्युसमप्रभावः ।  

कुलं बलं नाम च कर्म च स्वं समाचचक्षे भयकारणार्थम्  ॥  ३।४७।५०  ॥   

इत्यार्षे श्रीरामायणे वाल्मीकीये आदिकाव्ये श्रीमदारण्यकाण्डे
सप्तचत्वारिंशः सर्गः  ॥  ४७  ॥   

वेपमानां कम्पमानाम् । उपलक्ष्य तत्कम्पेन तद्भयमुपलक्ष्य, भूयो भयजननेन
एषा स्ववशीकर्तुं शक्येति मत्वा भयकारणार्थं भयोत्पादनार्थम् । स्वं
स्वकीयं कुलादिकमाचचक्षे । कर्म पौरुषम्  ॥  ३।४७।५०  ॥   

इति श्रीगोविन्दराजविरचिते श्रीरामायणभूषणे रत्नमेखलाख्याने
आरण्यकाण्डव्याख्याने सप्तचत्वारिंशः सर्गः  ॥  ४७  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/3_araNyakANDam/04-sItApaharaNam/047_rAvaNena_svaishvaryakathanam.md">
<details><summary><h3>शिरोमणी ...{Loading}...</h3></summary>



सीतोत्तरं वर्णयितुमाह--रावणेनेति । आत्मानं परिव्राजकरूपेण जिहीर्षुणा
रावणेन पृष्टा वैदेही आत्मना स्वयमेवात्मानं शशंस  ॥  ३।४७।१  ॥   

  

तत्र हेतुं वदन्नाह--ब्राह्मण इति । एष रावणः ब्राह्मणो ब्राह्मणवेषो
ऽतिथिश्चातो मयानुक्तश्चेत् मां शपेतेति । मुहूर्तं ध्यात्वा सीता अब्रवीत्
 ॥  ३।४७।२  ॥   

  

तद्वचनाकारमाह--दुहितेत्यादिभिः । महात्मनो जनकस्य दुहिता कन्या रामस्य
प्रिया महिषी नाम्ना सीताहमस्मि  ॥  ३।४७।३  ॥   

  

उषित्वेति । इक्ष्वाकूणां निवेशने गृहे द्वादश समाः वर्षाणि उषित्वा
मानुषान् प्राकृतविलक्षणमनुष्यसंबन्धिनो भोगान् भुञ्जानाहं
सर्वकामसमृद्धिनी आसमिति शेषः, निष्ठान्तात् "अत इति ठनौ" इतीन्
व्रीह्यादित्वादिनिरिति भट्टोक्तिस्तु चिन्त्या  ॥  ३।४७।४  ॥   

  

तत्रेति । तत्र राघवनिवेशने राजमन्त्रिभिः मन्त्रिराजैः
मन्त्रिश्रेष्ठैरित्यर्थः, समेतो राजा राममभिषेचयितुं त्रयोदशे वर्षे
अमन्त्रयत  ॥  ३।४७।५  ॥   

  

तस्मिन्निति । तस्मिन् राघवस्या ऽभिषेचने संभ्रियमाणे सति कैकेयी नाम
ममार्या पूजनीया श्वश्रूरित्यर्थः, वरं याचते अयाचत  ॥  ३।४७।६  ॥   

  

तद्वचनाकारमाह--परीति । सुकृतेन अतिशोभनकर्मणा उपलक्षितं सत्यसन्धं भर्तारं
मे श्वशुरं परिगृह्य स्ववशीकृत्य कैकेयी मम भर्तुः प्रव्राजनं भरतस्या
ऽभिषेचनं राज्यपालनं द्वौ वरौ अयाचत । सार्द्धश्लोक एकान्वयी  ॥  ३।४७।७
 ॥   

  

याचनप्रकारमाह--नेति । यत् यदि रामो ऽभिषिच्यते तदा न भोक्ष्ये अत एव अद्य
अस्मिन् काले एष रामाभिषेकः मे जीवितस्यान्तः इति ब्रुवाणां कैकेयीं मानदः
अतिसत्कारप्रदः मे श्वशुरः स दशरथः अन्वर्थैः सप्रयोजनकैः अर्थैः
सुवर्णरत्नालङ्कारादिभिः अयाचत भरतराज्यप्रतिनिधित्वेन रत्नादीन्
गृहाणेत्यकथयदित्यर्थः सा कैकेयी तु याच्ञा राजोक्तिं न चकार स्वीचक्रे
स्वप्स्ये यास्ये इत्यत्र संज्ञापूर्वकविधेरनित्यत्वादात्मनेपदम् ।
अर्धचतुष्टयमेकान्वयि  ॥  ३।४७।८९  ॥   

  

ममेति । सत्यवान् मृषासंसर्गशून्यः सर्वभूतहिते रतः राम इति लोके प्रथितः
महातेजा मम भर्ता वयसा पञ्चविंशकः पञ्चविंशेन युक्ताः काः त्रयो यस्य स
अष्टाविंशतिवार्षिक इत्यर्थः अयोध्यातो निर्गमनसमये इति शेषः । अत एव
ऊनषोडशवर्षो मे रामो राजीवलोचन इति विश्वामित्रं प्रति दशरथोक्त्या उषित्वा
द्वादश समा इक्ष्वाकूणां निवेशने इति रावणं प्रति सीतोक्त्या च सिद्धस्य
वनप्रवेशनसमये अष्टाविंशतिवार्षिकत्वस्य नापलापः निरूपितं चैतत् विस्तरतः
ऊनषोडशवर्षो मे इत्यत्र व्याख्याने मम जन्मनि प्रादुर्भावे सति तु
अष्टादशवर्षाणि गण्यते गण्यन्ते अयोध्यातो निर्गमनसमये अष्टादश वर्षाणि मे
व्यतीतानीत्यर्थः । श्लोकद्वयमेकान्वयि  ॥  ३।४७।१०११  ॥   

  

कामार्त इति । कामार्तः कामेन किंचिद्विषयकेच्छया आर्तो युक्तः महाराजो
दशरथः कैकेय्याः प्रियकामार्थं प्रियः प्रीतिविषयीभूतः अत एव कामः
इच्छाविषयीभूतो यो ऽर्थः तमुद्दिश्य रामं नाभ्यषेचयत्  ॥  ३।४७।१२  ॥   

  

अभिषेकायेति । पितुः समीपमागतं मम भर्तारं कैकेयी द्रुतमितीदमुवाच  ॥ 
३।४७।१३  ॥   

  

तद्वचनाकारमाह--तवेति । हे राघव तव पित्रा ममाग्रे इदं समाज्ञप्तं श्रृणु
 ॥  ३।४७।१४  ॥   

  

तत्समाज्ञापनमेवाह--भरतायेति । इदं राज्यं भरताय प्रदातव्यं त्वया तु वने
वस्तव्यम् अतः हे काकुत्स्थ त्वं प्रव्रज अनृतात् पितरं मोचय  ॥  ३।४७।१५
 ॥   

  

तथेति । दृढव्रतः अकुतोभ्यः मम भर्ता रामः तद्वचः श्रुत्वा तथेत्युवाच चकार
च  ॥  ३।४७।१६  ॥   

  

ननु समर्थो रामः किमर्थमेवं चकार इत्यतो रामगुणानाह--दद्यादिति । हे
ब्राह्मण दद्यात् प्रतिगृह्णीयात् न सत्यं ब्रूयात् वदेत् अनृतं न ब्रूयात्
एतत् अनुत्तमं सर्वोत्कृष्टं व्रतं रामस्य रामे धृतं संस्थापितम्  ॥ 
३।४७।१७  ॥   

  

तस्येति । लक्ष्मणो नाम तस्य वैमात्रः विमातुः
तज्जनकपितृपाणिगृहीतीभिन्नपितृपाणिगृहीत्या अयमत एव भ्राता रामस्य सहायः  ॥ 
३।४७।१८  ॥   

  

स इति । दृढव्रतो लक्ष्मणो नाम स भ्राता धनुष्पाणिः सन् प्रव्रजन्तं रामं
मया सह अन्वगच्छत्  ॥  ३।४७।१९  ॥   

  

जटीति । धर्मनित्यो दृढव्रतः सहानुजो लक्ष्मणसहितो रामः तापसरूपेण मया सह
दण्डकारण्यं प्रविष्टः  ॥  ३।४७।२०  ॥   

  

ते इति । हे द्विजश्रेष्ठ कैकेय्याः कृते कैकेयीप्रयत्ने सति
राज्यात्प्रच्युताः कोशलायाः आगताः ते त्रयो वयं गम्भीरं वनमोजसा
स्ववीर्येण विचराम विचरामः यतत्स्वया इह वस्तुं शक्यमतः मुहूर्तं समाश्वस
तिष्ठ  ॥  ३।४७।२१२२  ॥   

  

तत्प्रयोजनमाह--आगमिष्यतीति रुरुप्रभृतीन् हत्वा संताड्य पुष्कलं संपूर्णं
बह्वधिकम् आमिषं भोग्यवस्त्वादाय गृहीत्वा आगमिष्यति एतेन तदागमनसमये ते
महान् सत्कारो भवितेति ध्वनितम्  ॥  ३।४७।२३  ॥   

  

स इति । सः प्रसिद्धाचरणस्त्वन्नामादि तत्त्वतः आचक्ष्व कथय ।
प्रश्नान्तरमाह--दण्डकारण्ये एकस्त्वं किमर्थं चरसि  ॥  ३।४७।२४  ॥   

  

एवमिति । सीतायामेवं ब्रुवन्त्यां सत्यां रावणः तीव्रमुत्तरं प्रत्युवाच  ॥ 
३।४७।२५  ॥   

  

येनेति । येन लोकाः वित्रासिताः सः रक्षोगणेश्वरः रावणो नामाहम्  ॥  ३।४७।२६
 ॥   

  

त्वामिति । काञ्चनवर्णाभां सुवर्णवर्णभासदृशाभाविशिष्टां कौशेयवासिनीं
त्वां दृष्ट्वा स्वकेषु दारेषु तदुपलक्षितपुत्रमित्रादिषु रतिं प्रीतिं
नाधिगच्छामि त्वामेव निरन्तरं स्मरामीत्यर्थः, एतेन तद्रूपस्य
सर्वलौकिकसुखविस्मारकत्वं सूचितम्  ॥  ३।४७।२७  ॥   

  

बह्वीनामिति । इतस्ततः मम आहृतानां बह्वीनां सर्वासामुत्तमस्त्रीणाम् अग्रा
उत्कृष्टा महिषी पूज्या भव  ॥  ३।४७।२८  ॥   

  

लङ्केति । सागरेण समुद्रेण परिक्षिप्ता परितः आवृता गिरिमूर्धनि निविष्टा
संस्थापिता समुद्रस्य मध्ये लङ्का नाम या महापुरी तत्र तस्यां पुर्यां
वनेषु तदारामेषु मया अर्धं संवृद्धं सेवितमित्यर्थः, यथा भवति तथा
विचरिष्यसि अत एव सा मत्सेविता त्वमस्य वनवासस्य न स्पृहयिष्यसि
वाञ्छिष्यसि । श्लोकद्वयमेकान्वयि  ॥  ३।४७।२९३०  ॥   

  

पञ्चेति । यदि त्वं भवसि लङ्कायां तिष्ठसि तर्हि हे सीते सर्वाभरणभूषिताः
पञ्च सहस्राणि मे मम भार्यास्ते दास्यः सत्यः परिचरिष्यन्ति  ॥  ३।४७।३१
 ॥   

  

रावणेनेति । एवं रामवियोगसूचनप्रकारेण रावणेनोक्ता अनवद्याङ्गी जनकात्मजा
तं राक्षसं रावणमनादृत्य प्रत्युवाच  ॥  ३।४७।३२  ॥   

  

तत्प्रतिवचनाकारमाह--महेत्यादिभिः । महागिरिं सुमेरुमिवाकम्प्यमचलस्थितिं
महेन्द्रः सदृशो यस्य महोदधिं समुद्रमिवाक्षोभ्यं रामं पतिमहमनुव्रता  ॥ 
३।४७।३३  ॥   

  

सर्वेति । सर्वलक्षणसंपन्नं सर्वसल्लक्षणैर्युक्तं न्यग्रोधपरिमण्डलं
न्यग्रोधस्य महावटस्येव परिमण्डलं यस्य स्वाश्रितसन्तापध्वंसकमित्यर्थः,
सत्यसन्धं सत्या सन्धा प्रतिज्ञा यस्य तं महाभागं राममहमनुव्रता  ॥  ३।४७।३४
 ॥   

  

महेति । सिंहविक्रान्तगामिनं सिंहस्य विक्रान्तं गमनमिव गच्छति तच्छीलं
नृसिहं पुरुषश्रेष्ठं सिहसंकाशं सिंहमिव दुराधर्षं राममहमनुव्रता  ॥ 
३।४७।३५  ॥   

  

पूर्णेति । राजवत्सं राजश्रेष्ठं राजपुत्रं वा पृथुकीर्तिं महाकीर्तिमन्तं
राममहमनुव्रता बहुवारमनुव्रतत्वोक्त्या रामवियोगस्यात्यन्तायोग्यत्वं
व्यञ्जितम्  ॥  ३।४७।३६  ॥   

  

इदानीं त्वं ममानयनार्हो नासीति बोधयन्त्याह--त्वमिति । जम्बुकः
श्रृगालस्त्वं दुर्लभां सिंहीं मामिच्छसि अत आदित्यस्य प्रभेव त्वया
स्प्रष्टुं रामात्पृथक्कृत्य नेतुं नाहं शक्या एतेन स्वस्या
रामतेजोरूपवह्निना आवृतात्वं सूचितमत एव लक्ष्मणप्रेषणसमये अग्निं वा
प्रवेक्ष्यामि अन्यं पुरुषं न स्प्रक्ष्यामीति तत्कृतप्रतिज्ञाया न हानिः
 ॥  ३।४७।३७  ॥   

  

ममानयने त्वद्धंसो ऽवश्यं भवितेति बोधयन्नाह--पादपानिति । यस्त्वं राघवस्य
प्रियां भार्यामिच्छसि नेतुमिति शेषः, स मन्दभाक् मध्यमसेवकस्त्वं
पादपान्वृक्षान्काञ्चनान्स्वर्णमयान् पश्यसि नूनं निश्चितमेतत् पादपानां
काञ्चनमयत्वेन दर्शनं विनाशसूचकमिति पुराणादौ प्रसिद्धम्  ॥  ३।४७।३८  ॥   

  

क्षुधितस्येति । यस्त्वं राघवस्य भार्यामधिगन्तुं नेतुमिच्छसि स त्वं
तरस्विनः अतिवेगवतः क्षुधितस्य मृगशत्रोः सिंहस्य आशीविषस्य
अतिविषवन्कृष्णसर्पविशेषस्य च दंष्ट्रामादातुमिच्छसि अत रामस्य
सिंहसर्पैक्यारोपात् दंष्ट्रायां च सीतयैक्यारोपात् निदर्शनालङ्कारः
एवमुत्तरत्रापि यथासन्भवमूह्यम् । पर्वतश्रेष्ठं मन्दरं पाणिना
हर्तुमिच्छसि कालकूटं विषं पीत्वा स्वस्तिमान् कल्याणवान् सन् गन्तुमिच्छसि
सूच्या अक्षि स्वनयनं प्रमृजसि जिह्वया क्षुरं क्षुरधारां लेढि ।
श्लोकत्रयमेकान्वयि  ॥  ३।४७।३९४१  ॥   

  

अवेति । यस्त्वं रामस्य प्रियां भार्यां प्रधर्षयितुं
प्रागल्भ्यान्नेतुमिच्छसि स त्वं कण्ठे शिलामवसज्य बद्धा समुद्रं
तर्तुमिच्छसि उभौ सूर्याचन्द्रमसौ पाणिभ्यां हर्तुमिच्छसि । सार्धश्लोक
एकान्वयी  ॥  ३।४७।४२  ॥   

  

अग्निमिति । रामस्य भार्यामधिगतुं नेतुं यस्त्वमिच्छसि स त्वं
प्रज्वलितमग्निं दृष्ट्वा वस्त्रेणाहर्तुमिच्छसि अयोमुखानां
लोहमयतीक्ष्णाग्रभागानां शूलानां मध्ये चरितुं गन्तुमिच्छसि  ॥  ३।४७।४३४४
 ॥   

  

ननु ममापि रामसदृशत्वात् कथं मद्विनाशं ब्रूषे इत्यत आह--यदित्यादिभिः ।
सिंहश्रृगालयोर्यदन्तरं तत्तन्निरूपितोत्तमाधमत्वयोरन्तरालमित्यर्थः,
स्पन्दनिका क्षुद्रनदी सुरा अग्र्या पूर्वमुत्पन्ना यस्मात् अमृतमित्यर्थः,
सौवीरमारनालं काञ्जिकमित्यर्थः  ॥  ३।४७।४५  ॥   

  

यदिति । काञ्चनं सुवर्णं शीस एव लोहः लोहशब्दस्य
धातुसामान्यपरत्वात्सामान्यविशेषयोरभेदः  ॥  ३।४७।४६  ॥   

  

यदिति । वायसः काकः, वैनतेयो गरुडः, मद्गुर्जलकाकः  ॥  ३।४७।४७  ॥   

  

यदिति । हंसको राजहंसः । अर्धं पृथक्-- तस्मिन्निति । तस्मिन्महान्तरालवति
सहस्राक्षसमप्रभावे कार्मुकबाणपाणौ रामे स्थिते सति ते हृताप्यहं मक्षिकया
ऽवगीर्णं भक्षितमाज्यमिव जरां जीर्णत्वं न गमिष्ये शीघ्रमेव रामो
मामानेतेत्यर्थः  ॥  ३।४७।४८  ॥   

  

इतीवेति । इतीव एवंरूपं वाक्यं सुदुष्टं रजनीचरं तं रावणमुक्त्वा
अदुष्टभावा सा सीता गात्रप्रकम्पाद्धेतोः वातोद्धता कदली इव व्यथिता बभूव
कदल्युपमया तस्य न वास्तवं दुःखमिति ध्वनितम्  ॥  ३।४७।४९  ॥   

  

तामिति । मृत्युसमप्रभावः स रावणः वेपमानां तां सीतामुपलभ्य भयकारणार्थं
सीतायां स्वापादानकभीत्युत्पत्त्यर्थम् आत्मनः कुलादि समाचचक्षे  ॥  ३।४७।५०
 ॥   

  

इति श्रीमद्वाल्मीकीयरामायणव्याख्याने रामायणशिरोमणावारण्यकाण्डे
सप्तचत्वारिंशः सर्गः  ॥  ३।४७  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/3_araNyakANDam/04-sItApaharaNam/047_rAvaNena_svaishvaryakathanam.md">
<details><summary><h3>तिलकम् ...{Loading}...</h3></summary>



रावणेन त्विति । आत्मानं जिहीर्षुणा परिव्राजकरूपेण रावणेन पृष्टा वैदेही
आत्मना स्वयमेवात्मानं शशंस  ॥  ३।४७।१  ॥   

  

ननु पूजामात्रं कर्तव्यं किं प्रतिवचनेनेत्याह ब्राह्मणश्चेति । एष अनुक्त
इत्यार्षो ऽसन्धिः । अनुक्तो ऽनुक्तप्रतिवचनः  ॥  ३।४७।२,३  ॥   

  

सर्वकामसमृद्धिनी । व्रीह्यादित्वादिनिः  ॥  ३।४७।४  ॥   

  

राजमन्त्रिभी राज्ञो राज्यनिर्वाहकैर्मन्त्रिभिरित्यर्थः  ॥  ३।४७।५  ॥   

  

संभ्रियमाणे । संपाद्यमानसंभारे इत्यर्थः । भर्तारं दशरथम् ममार्या मम
पूज्या श्वश्रूः । "अनार्या" इति क्वचित्पाठः  ॥  ३।४७।६  ॥   

  

मे श्वशुरं सुकृतेन परिगृह्य वररूपेण सुकृतेन वशीकृत्य । यद्वा धर्मेण
शापयित्वेत्यर्थः । मम भर्तुः प्रव्राजनं भरतस्याभिषेचनमिति द्वौ वरावयाचत
 ॥  ३।४७।७९  ॥   

  

अन्वर्थैरनुगतार्थैः सप्रयोजनैरुपभोगक्षमैरर्थैरयाचत ।
सर्वाण्युत्तमवस्तूनि तुभ्यं दास्यामि रामाभिषेचने विघ्नं मा कुर्विति
याच्यमाना न याच्ञां चकार नाङ्गीकृतवती । वयसा पञ्चविंशकः । वननिर्गमनकाल
इति शेषः । नन्विदमयुक्तम् । "ऊनषोडशवर्षो ऽयम्" इति विश्वामित्रं प्रति
दशरथोक्तेः । "उषित्वा द्वादश समाः" इत्यत्रोक्तेश्चेति चेन्न ।
अल्पान्तरत्वात् । अतितरुणावस्थायामपि राज्यं त्यक्तवानित्यर्थे
तात्पर्येणास्थया तथोक्तेः । यद्वातिक्रान्तपञ्चविंशक इत्यर्थः । मम भर्ता
वयसा महातेजाः । अतितरुण इत्यर्थः । पञ्चविंशकः साङ्ख्यसिद्धं पञ्चविंशं
तत्त्वं चैतन्यं सो ऽयमेव । एतच्चैतन्येनैव जगद्व्याप्तं न ततो ऽधिकं
किञ्चिदस्तीति सूचयितुं तथोक्तिरिति तत्त्वम्  ॥  ३।४७।१०  ॥   

  

तथा मम जन्मतो वनप्रवेशसमये ऽतीतानीत्यर्थः । गण्यत इत्यार्षमेकत्वम् । मम
पञ्चतन्मात्रपञ्चमहाभूतपञ्चेन्द्रियाहङ्कारबुद्धिमनोरूपाण्यष्टादश वर्षाणि
पर्वाणि जन्मनि कार्ये गण्यन्त इति तन्मूलीभूता प्रकृतिरहमिति सूचितम्  ॥ 
३।४७।११  ॥   

  

कामार्तः कैकेयीकामार्तः  ॥  ३।४७।१२१५  ॥   

  

अनृतान्मोचय । तद्दत्तवरानुपालनेनेति शेषः  ॥  ३।४७।१६,१७  ॥   

  

वैमात्रः । शुभ्रादिषु विमातृशब्दपाठे ऽप्यार्षो ऽण् । असहोदरो
भ्रातेत्यर्थः । विभिन्नाया मातुरपत्यं वैमात्रः  ॥  ३।४७।१८२०  ॥   

  

कैकेय्याः कृते तन्निमित्तम्  ॥  ३।४७।२१  ॥   

  

यदि वस्तुं शक्यं तर्हि मुहूर्तं समाश्वस । विश्रमं कुर्वित्यर्थः  ॥ 
३।४७।२२  ॥   

  

हत्वा आदायेतिच्छेदः । आदनमादस्तदर्थमित्यर्थः  ॥  ३।४७।२३  ॥   

  

गोत्रमार्षम् । कुलं प्रसिद्धवंश्यकृतम् । यद्वा गोत्रं पितृकुलम् । कुलं
मातुः  ॥  ३।४७।२४२६  ॥   

  

दृष्ट्वा पूर्वं श्रुत्वा । अद्य दृष्ट्वा चेत्यर्थः  ॥  ३।४७।२७२९  ॥   

  

वनेषूपवनेषु  ॥  ३।४७।३०  ॥   

  

पञ्चेत्यादि । रक्षोयोनौ तमोगुणप्रधानायां जातत्वादुद्रिक्ततमसा भगवन्मायया
ज्ञानाच्छादनादेवमुक्तिः । सर्वथा तत्त्वज्ञो रावणः कथमेवं वदेदिति तु
श्रद्धाजाड्यमेव । तत्त्वज्ञचिह्नानुपलम्भात् । सीतारामौ
सर्वेश्वरावित्येतन्मात्रज्ञानं रावणस्यास्त्येवेत्यपि श्रद्धाजाड्यमेव ।
विष्णुपुराणादिविरोधात् । तथा चोक्तं विष्णुपुराणे-- "मैत्रेय उवाच--
हिरण्यकशिपुत्वे च रावणत्वे च विष्णुना । अवाप निहतो भोगानप्राप्यानमरैरपि
 ॥  न लयं तत्र तेनैव निहतः स कथं पुनः । संप्राप्तः शिशुपालत्वे सायुज्यं
शाश्वते हरौ  ॥  एतदिच्छाम्यहं श्रोतुं सर्वधर्मभृतां वर ।
कौतूहलपरेणैतत्पृष्टो मे वक्तुमर्हसि  ॥  पराशर उवाच-- दैत्येश्वरस्य तु
वधायाखिललोकोत्पत्तिस्थितिविनाशकारिणापूर्वां तनुं गृह्णन्तां
नृसिंहरूपमाविष्कृतम् । तत्र हिरण्यकशिपोर्विष्णुरयमित्येवं न मनस्यभूत् ।
निरतिशयपुण्यजातसंभूतमेतत्सत्त्वमिति
रजउद्रेकप्रेरितैकाग्रमतिस्तद्भावनायोगात्ततो ऽवाप्तवधहैतुकीं
निरतिशयामेवाखिलत्रैलोक्याधिक्यधारिणीं दशाननत्वे भोगसंपदमवाप ।
नातस्तस्मिन्ननादिनिधने परब्रह्मभूते भगवत्यनालम्बनीकृते मनसस्तत्र लयम् ।
दशाननत्वे ऽप्यनङ्गपराधीनतया जानकीसमासक्तचेतसो
दाशरथिरूपधारिणस्तद्रूपदर्शनमेवासीत् । नायमच्युत इत्यासक्तिर्विपद्यतो
ऽन्तःकरणस्य मानुषबुद्धिरेव केवलमभूत् । विपद्यत इति विपद्यतो ऽपीत्यर्थः ।
तस्मिन्नपि समये विष्णुत्वबुद्धिर्नासीदिति भावः ।
पुनरच्युतविनिपातनमात्रफलमखिलभूमण्डलश्लाघ्यचेदिराजकुलजन्माव्याहतं
चैश्वर्यं शिशुपालत्वे चावाप । तत्र त्वखिलान्येव भगवन्नामकारणान्यभवन् ।
नामानि गोविन्दादीनि कारणानि गवां रक्षणादिनीत्यर्थः । ततश्च
तत्कारणकृतानां
तेषामशेषाणामेवाच्युतनाम्नामनवरतमनेकजन्मसंवर्धितविद्वेषानुबन्धिचित्तो
निनिन्दन्सन्तर्जनादिषूच्चारणमकरोत् । तच्च
रूपमुत्फुल्लपद्मदलामलाक्षमत्युज्ज्वलपीतवस्त्रधार्यमलकिरीटकेयूरकटकोपशोभितमुदारपीवरचतुर्बाहुशङ्खचक्रगदाधरमतिप्रौढवैरानुभवादटनभोजनस्नानासनशयनादिष्ववस्थान्तरेषु
नैवापययावस्यात्मचेतसः । ततस्तमेवाक्रोशेषूच्चारयंस्तमेव हृदये
धारयन्नात्मवधाय भगवदस्त्रचक्रांशुमालोज्ज्वलमक्षय्यतेजःस्वरूपं
परमब्रह्मस्वरूपमपगतरागद्वेषादिदोषं भगवन्तमद्राक्षीत् । तावच्च
भगवच्चक्रेणाशु व्यापादितः । तेन तत्स्मरणदग्धाखिलाघसञ्चयो
भगवतैवान्तमुपनीतस्तस्मिन्नेव लयमुपययौ । एतत्तवाभिहितम् । भगवानिह
कीर्तितः संस्पृतश्च द्वेषानुबन्धेनाप्यखिलसुरासुरादिदुर्लभं फलं प्रयच्छति
किमुत सम्यग्भक्तिमन्तमिति । लोकदृष्ट्या तु सीतासादृश्यात्सीताबुद्ध्या
हरणाच्चाततायित्वसंपत्त्या तद्वधे भगवतः प्रवृत्तिः । एवं चेदृशोक्तीनां
यद्वातद्वाप्रकारेणान्यथा योजनप्रयासस्तीर्थादीनां विफल एव ।
विष्णुपुराणोक्तरीत्यैव भागवत उक्तम्-- "एते चांशकलाः पुंसः कृष्णस्तु
भगवान्स्वयम्" इति । एते इत्यनेन पूर्वोक्ता अवतारा ऋष्यादयश्च
परामृश्यन्ते पुंसः परमेश्वरस्य । तत्रावतारा अंशा ऋष्यादयः कलाः । यद्यपि
कृष्णो ऽप्यंश एव । तत्रैव दशमे "तत्रांशेनावतीर्णस्य विष्णोर्वीर्याणि शंस
नः" इत्याद्युक्तेः । "उज्जहारात्मनः केशौ सितकृष्णौ महामुने इति
विष्णुपुराणाद्युक्तेः । द्वितीये भागवते ऽप्येवमेव । भारते ऽप्येवमेव ।
एतेन तत्रांशेनावतीर्णस्येत्यादिदशमस्थश्लोकव्याख्यानमपास्तम् । तथापि
तत्तत्कारणकृतनाम्नां तत्र लाभाद्बहुशो ज्ञानकार्यनाटनाच्च शङ्खचक्रादीनां
प्रत्यक्षतो दर्शनाच्च स्वयं भगवानित्युक्तिः । नैतावता रामाद्यवताराणां
ततो न्यूनत्त्वमिति भ्रमः कार्यः । श्रीधरो ऽपि मत्स्याद्यवताराणां
सर्वज्ञत्त्वसर्वशक्तिमत्त्वे ऽपि यावदुपयोगमेव ज्ञानशक्त्याविष्कारः ।
अज्ञानाविष्कारश्च बहुशः । कृष्णे त्वन्त्यो ऽल्पः । यथाभिमन्युमरणे नाहं
तत्र संनिहित आसमतस्तस्य मरणमिति । यथा द्रौपद्याः सभायां नयनकाले नाहं
द्वारकायां संनिहितः किंतु सौभवधार्थं गतो ऽतो भवतामयं क्लेश इति । सौभवधे
च मायिकं मृतवसुदेवशरीरं दृष्ट्वा । मोह इत्याद्यज्ञाननाट्यमल्पम् ।
रामावतारे ऽपि ज्ञानाविष्कारस्तत्र तत्र दर्शितो दर्शयिष्यते च ।
अवताराश्चेमे विराज एवांशाः । भागवते प्रथमे तृतीये ऽध्याये-- "जगृहे
पौरुषं रूपं भगवान्महदादिभिः । संभूतं षोडशकलमादौ लोकसिसृक्षया  ॥ "
इत्यादिना वैराजं रूपमुक्त्वा "एतन्नानावताराणां निधानं बीजमव्ययम् ।
यस्यांशांशेन सृज्यन्ते देवतिर्यङ्नरादयः  ॥   

" इत्युक्तेः । एतदुक्तं वैराजं निधानं कार्यावसाने प्रवेशस्थानम् ।
बीजमुद्गमकारणम् अव्ययं स्वयं चिरस्थायि । न केवलमवताराणामेव बीजं किं तु
सर्वेषामित्याह-- यस्येति । यद्यपि विराट् जीव एव तथापि
तदन्तर्यामिणस्तथोपासनायैवमुक्तम् । सितकृष्णकेशोद्धारेण च तेषां
मूर्धन्यत्वेन मुख्यत्वात्तद्वन्मुख्ययोः
प्रधानयोर्मदंशयोस्तत्वज्ञयोस्तद्वणयोर्वैकुण्ठस्थभूतलस्थयोर्विष्णुशेषयोरवतार
इति सूचितम् । अत एवान्ते कृष्णं प्रति देवदूतेन त्वां विना स्वर्गो न
शोभते ऽतस्त्वमागच्छेति निवेदितमिति स्पष्टं पुराणेषु । अत्र रामं प्रत्यपि
तथैवोक्तम् । अंशत्वं चैषामौपाधिकम् । मायायाः सांशत्वादित्यलम्  ॥  ३।४७।३१
 ॥   

  

रावणेति । कुपिता कुपितेव  ॥  ३।४७।३२  ॥   

  

पर्वतसमुद्रोपमाभ्यां धैर्यगाम्भीर्ये दर्शिते  ॥  ३।४७।३३  ॥   

  

न्यग्रोधपरिमण्डलं तत्सदृशपरिणाहं तद्वत्सर्वाश्रयं च
राममुद्दिश्यानुसरणमेव व्रतं यस्याः सा  ॥  ३।४७।३४  ॥   

  

सिंहस्य विक्रान्तं पदक्षेपस्तद्वत्पदनिक्षेपेण सगर्वगमनशीलम् ।
सिंहसङ्काशं पराक्रमे इति भावः । नृसिंहमित्यस्य हिरण्यकशिपुहन्तृत्वं
व्यङ्ग्यम्  ॥  ३।४७।३५  ॥   

  

राजा चासौ वत्सः "श्रेष्ठराजस्तम्" यद्वा दशरथपुत्रम्  ॥  ३।४७।३६  ॥   

  

यथादित्यप्रभादित्यात्पृथक्कृत्य केनापि स्प्रष्टुमशक्या, तथाह
शक्तिशक्तिमतोरवियोगादिति गूढम्  ॥  ३।४७।३७  ॥   

  

काञ्चनवृक्षदर्शनं मुमूर्षुलक्षणम् । मन्दं क्षीणमायुरादि भजति स मन्दभाक्
 ॥  ३।४७।३८  ॥   

  

क्षुधितस्य सिंहस्य सर्पस्य वदनाद्दंष्ट्राग्रहणेच्छासदृशी मदिच्छा । एषु
सर्वत्र निदर्शनालङ्कारः  ॥  ३।४७।३९,४०  ॥   

  

लेढि लेक्षि  ॥  ३।४७।४१४४  ॥   

  

स्यन्दनिका क्षुद्रनदी । सुराग्र्यममृतम् । सौवरिकमारनालं काञ्जिकम्  ॥ 
३।४७।४५  ॥   

  

काञ्चनसीसरूपलोहयोरित्यर्थः । हस्ती गजः । बिडालो मार्जारः  ॥  ३।४७।४६ ॥   

  

मद्गुर्जलकाकः  ॥  ३।४७।४७  ॥   

  

जरां जीर्णावस्थां सुखोदर्काम् । मक्षिकया ऽवगीर्णं भुक्तभाज्यं यथा तां
नाशयति तद्वत्  ॥  ३।४७।४८  ॥   

  

इतीवेत्येवम् । सुदुष्टमत्यन्तदुःखजनकं तत्पूर्वोक्तं वाक्यम् । वातोद्धता
महावातप्रकम्प्यमाना  ॥  ३।४७।४९  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽरण्यकाण्डे सप्तचत्वारिंशः सर्गः  ॥  ३।४७  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/3_araNyakANDam/04-sItApaharaNam/047_rAvaNena_svaishvaryakathanam.md">
<details><summary><h3>द्राविडपाठः ...{Loading}...</h3></summary>


रावणेन तु वैदेही तथा पृष्टा जिहीर्षता।  
परिव्राजकलिङ्गेन शशंसात्मानमङ्गना ॥ 3.47.1 ॥   
ब्राह्मणश्चातिथिश्चायमनुक्तो हि शपेत माम्।  
इति ध्यात्वा मुहूर्तं तु सीता वचनमब्रवीत् ॥ 3.47.2 ॥   
दुहिता जनकस्याहं मैथिलस्य महात्मनः।  
सीता नाम्नाऽस्मि भद्रं ते रामभार्या द्विजोत्तम ॥ 3.47.3 ॥   
उषित्वा द्वादश समा इक्ष्वाकूणां निवेशने।  
भूञ्जाना मानुषान् भोगान् सर्वकामसमृद्धिनी ॥ 3.47.4 ॥   
ततस्त्रयोदशे वर्षे राजाऽमन्त्रयत प्रभुः।  
अभिषेचयितुं रामं समेतो राजमन्त्रिभिः ॥ 3.47.5 ॥   
तस्मिन् सम्भ्रियमाणे तु राघवस्याभिषेचने।  
कैकेयी नाम भर्तारमार्या सा याचते वरम् ॥ 3.47.6 ॥   
मम प्रव्राजनं भर्तुर्भरतस्याभिषेचनम्।  
द्वावयाचत भर्तारं सत्यसन्धं नृपोत्तमम् ॥ 3.47.7 ॥   
नाद्य भोक्ष्ये न च स्वप्स्ये न पास्ये च कथञ्चन।  
एष मे जीवितस्यान्तो रामो यद्यभिषिच्यते ॥ 3.47.8 ॥   
इति ब्रुवाणां कैकेयीं श्वशुरो मे स मानदः।  
अयाचतार्थैरन्वर्थैर्न च याच्ञां चकार सा ॥ 3.47.9 ॥   
मम भर्ता महातेजा वयसा पञ्चविंशकः।  
अष्टादश हि वर्षाणि मम जन्मनि गण्यते ॥ 3.47.10 ॥   
रामेति प्रथितो लोके गुणवान् सत्यवान् शुचिः।  
विशालाक्षो महाबाहुः सर्वभूतहिते रतः ॥ 3.47.11 ॥   
कामार्तस्तु महातेजाः पिता दशरथः स्वयम्।  
कैकेय्याः प्रियकामार्थं तं रामं नाभ्यषेचयत् ॥ 3.47.12 ॥   
अभिषेकाय तु पितुः समीपं राममागतम्।  
कैकेयी मम भर्तारमित्युवाच धृतं वचः ॥ 3.47.13 ॥   
तव पित्रा समाज्ञप्तं ममेदं शृणु राघव।  
भरताय प्रदातव्यमिदं राज्यमकण्टकम् ॥ 3.47.14 ॥   
त्वया हि खलु वस्तव्यं नव वर्षाणि पञ्च च।  
वने प्रव्रज काकुत्स्थ पितरं मोचयानृतात् ॥ 3.47.15 ॥   
तथेत्युक्त्वा च तां रामः कैकेयीमकुतोभयः।  
चकार तद्वचस्तस्या मम भर्ता दृढव्रतः ॥ 3.47.16 ॥   
दद्यान्न प्रतिगृह्णीयात् सत्यं ब्रूयान्न चानृतम्।  
एतद्ब्राह्मण रामस्य ध्रुवं व्रतमनुत्तमम् ॥ 3.47.17 ॥   
तस्य भ्राता तु द्वैमात्रो लक्ष्मणो नाम वीर्यवान्।  
रामस्य पुरुषव्याघ्रः सहायः समरेऽरिहा ॥ 3.47.18 ॥   
स भ्राता लक्ष्मणो नाम धर्मचारी दृढव्रतः।  
अन्वगच्छद्धनुष्पाणिः प्रव्रजन्तं मया सह ॥ 3.47.19 ॥   
जटी तापसरूपेण मया सह सहानुजः।  
प्रविष्टो दण्डकारण्यं धर्मनित्यो जितेन्द्रियः ॥ 3.47.20 ॥   
ते वयं प्रच्युता राज्यात्कैकेय्यास्तु कृते त्रयः।  
विचराम द्विजश्रेष्ठ वनं गम्भीरमोजसा ॥ 3.47.21 ॥   
समाश्वस मुहुर्तं तु शक्यं वस्तुमिह त्वया।  
आगमिष्यति मे भर्ता वन्यमादाय पुष्कलम् ॥ 3.47.22 ॥   
स त्वं नाम च गोत्रं च कुलं चाचक्ष्व तत्त्वतः।  
एकश्च दण्डकारण्ये किमर्थं चरसि द्विज ॥ 3.47.23 ॥   
एवं ब्रुवन्त्यां सीतायां रामपत्न्यां महाबलः।  
प्रत्युवाचोत्तरं तीव्रं रावणो राक्षसाधिपः ॥ 3.47.24 ॥   
येन वित्रासिता लोकाः सदेवासुरपन्नागाः।  
अहं तु रावणो नाम सीते रक्षोगणेश्वरः ॥ 3.47.25 ॥   
त्वां तु काञ्चनवर्णाभां दृष्ट्वा कौशेयवासिनीम्।  
रतिं स्वकेषु दारेषु नाधिगच्छाम्यनिन्दिते ॥ 3.47.26 ॥   
बह्वीनामुत्तमस्त्रीणामाहृतानामितस्ततः।  
सर्वासामेव भद्रं ते ममाग्रमहिषी भव ॥ 3.47.27 ॥   
लङ्का नाम समुद्रस्य मध्ये मम महापुरी।  
सागरेण परिक्षप्ता निविष्टा नगमूर्द्धनि ॥ 3.47.28 ॥   
तत्र सीते मया सार्धं वनेषु विहरिष्यसि।  
न चास्यारण्यवास्य स्पृहयिष्यसि भामिनि ॥ 3.47.29 ॥   
पञ्च दास्यः सहस्त्राणि सर्वाभरणभूषिताः।  
सीते परिचरिष्यन्ति भार्या भवसि मे यदि ॥ 3.47.30 ॥   
रावणेनैवमुक्ता तु कुपिता जनकात्मजा।  
प्रत्युवाचानवद्याङ्गी तमनादृत्य राक्षसम् ॥ 3.47.31 ॥   
महागिरिमिवाकम्प्यं महेन्द्रसदृशं पतिम्।  
महोदधिमिवाक्षोभ्यमहं राममनुव्रता ॥ 3.47.32 ॥   
सर्वलक्षणसम्पन्नं न्यग्रोधपरिमण्डलम्।  
सत्यसन्धं महाभागमहं राममनुव्रता ॥ 3.47.33 ॥   
महाबाहुं महोरस्कं सिंहविक्रान्तगामिनम्।  
नृसिंहं सिंहसङ्काशमहं राममनुव्रता ॥ 3.47.34 ॥   
पूर्णचन्द्राननं रामं राजवत्सं जितेन्द्रियम्।  
पृथुकीर्तिं महात्मानमहं राममनुव्रता ॥ 3.47.35 ॥   
त्वं पुनर्जम्बुकः सिंहीं मामिच्छसि सुदुर्लभाम्।  
नाहं शक्या त्वया स्प्रष्टुमादित्यस्य प्रभा यथा ॥ 3.47.36 ॥   
पादपान् काञ्चनान् नूनं बहून् पश्यसि मन्दभाक्।  
राघवस्य प्रियां भार्यां यस्त्वमिच्छसि रावण ॥ 3.47.37 ॥   
क्षुधितस्य च सिंहस्य मृगशत्रोस्तरस्विनः।  
आशीविषस्य वदनाद्दंष्ट्रामादातुमिच्छसि ॥ 3.47.38 ॥   
मन्दरं पर्वतश्रेष्ठं पाणिनाहर्तुमिच्छसि।  
कालकूटं विषं पीत्वा स्वस्तिमान् गन्तुमिच्छसि ॥ 3.47.39 ॥   
अक्षि सूच्या प्रमृजसि जिह्वया लेक्षि च क्षुरम्।  
राघवस्य प्रियां भार्यां योऽधिगन्तुं त्वमिच्छसि ॥ 3.47.40 ॥   
अवसज्य शिलां कण्ठे समुद्रं तर्तुमिच्छसि।  
सूर्याचन्द्रमसौ चोभौ पाणिभ्यां हर्तुमिच्छसि ॥ 3.47.41 ॥   
यो रामस्य प्रियां भार्यां प्रधर्षयितुमिच्छसि ॥ 3.47.42 ॥   
अग्निं प्रज्वलितं दृष्ट्वा वस्त्रेणाहर्तुमिच्छसि।  
कल्याणवृत्तां रामस्य यो भार्यां हर्तुमिच्छसि ॥ 3.47.43 ॥   
अयोमुखानां शूलानामग्रे चरितुमिच्छसि।  
रामस्य सदृशीं भार्यां योऽधिगन्तुं त्वमिच्छसि ॥ 3.47.44 ॥   
यदन्तरं सिंहसृगालयोर्वने यदन्तरं स्यन्दिनिकासमुद्रयोः।  
सुराग्य्रसौवीरकयोर्यदन्तरं तदन्तरं वै तव राघवस्य च ॥ 3.47.45 ॥   
यदन्तरं काञ्चनसीसलोहयोर्यदन्तरं चन्दनवारिपङ्कयोः।  
यदन्तरं हस्तिबिडालयोर्वने तदन्तरं दाशरथेस्तवैव च ॥ 3.47.46 ॥   
यदन्तरं वायसवैनतेययोर्यदन्तरं मद्गुमयूरयोरपि।  
यदन्तरं सारसगृध्रयोर्वने तदन्तरं दाशरथेस्तवैव च ॥ 3.47.47 ॥   
तस्मिन् सहस्राक्षसमप्रभावे रामे स्थिते कार्मुकबाणपाणौ।  
हृताऽपि तेऽहं न जरां गमिष्ये वज्रं यथा मक्षिकयावगीर्णम् ॥ 3.47.48 ॥   
इतीव तद्वाक्यमदुष्टभावा सुधृष्टमुक्त्वा रजनीचरं तम्।  
गात्रप्रकम्पव्यथिता बभूव वातोद्धता सा कदलीव तन्वी ॥ 3.47.49 ॥   
तां वेपमानामुपलक्ष्य सीतां स रावणो मृत्युसमप्रभावः।  
कुलं बलं नाम च कर्म च स्वं समाचचक्षे भयकारणार्थम् ॥ 3.47.50 ॥   

</details>
</div>
