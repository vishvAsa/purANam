+++
title = "०१८ रामजन्म"
title_english = "018 Rama Bharata Lakshmana and Shatrughna took births"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_1/Kanda_1_BK-018-Rama_Janma.mp3"></div>

<div class="js_include collapsed" newlevelforh1="2" title="IITK" unfilled url="/purANam/rAmAyaNam/audIchya-pAThaH/iitk/1_bAlakANDam/02-putrakAmaH/018_rAmajanma.md">
<details><summary><h2>IITK ...{Loading}...</h2></summary>

Dasaratha sends Rsyasringa and the kings and to their respective places
-- returns to Ayodhya with his wives--birth of Rama, Lakshmana, Bharata
and Satrughna -- purificatory and naming rites -- description of their
virtues and characteritics -- Viswamitra comes to meet Dasaratha



### श्लोकः
#### मूलम्
निर्वृत्ते तु क्रतौ तस्मिन्हयमेधे महात्मनः।  
प्रतिगृह्य सुरा भागान्प्रतिजग्मुर्यथागतम्॥1.18.1॥

#### शब्दार्थः
महात्मनः magnanimous king Dasaratha's, तस्मिन् हयमेधे  when Aswamedha, क्रतौ sacrifice, निर्वृत्ते सति had been completed, सुराः devatas, भागान् their share of Havis, प्रतिगृह्य having received, यथागतम् from wherever they came, प्रतिजग्मुः returned.

#### आङ्ग्लानुवादः
Completed by the magnanimous king (Dasaratha). The aswamedha and putreshti sacrifices, the devatas received their share of havis and returned to their respective  abodes.



### श्लोकः
#### मूलम्
समाप्तदीक्षानियमः पत्नीगणसमन्वितः।  
प्रविवेश पुरीं राजा सभृत्यबलवाहनः॥1.18.2॥

#### शब्दार्थः
पत्नीगणसमन्वितः together with his queens, राजा king Dasaratha, समाप्तदीक्षानियमः having observed the rules of initiation, सभृत्यबलवाहनः along with his servants, army chariots, पुरीम् city of Ayodhya, प्रविवेश entered.

#### आङ्ग्लानुवादः
Having completed the prescribed vows (in respect of aswamedha), king Dasaratha together with his queens returned to the city of Ayodhya accompanied by his attendants, army and chariots.



### श्लोकः
#### मूलम्
यथार्हं पूजितास्तेन राज्ञा वै पृथिवीश्वराः।  
मुदिताः प्रययुर्देशान्प्रणम्य मुनिपुङ्गवम्॥1.18.3॥

#### शब्दार्थः
पृथिवीश्वराः lords of the earth, kings,तेन राज्ञा by that king (Dasaratha), यथार्हम् in a fitting manner, पूजिताः having been honoured, मुदिताः pleased, मुनिपुङ्गवम् best of sages, Vasistha, प्रणम्य having made obeisance, देशान् to their own countries, प्रययुः returned.

#### आङ्ग्लानुवादः
Having been honoured by the king (Dasaratha) in a be fitting manner, the highly pleased lords of the earth (kings) made obeisance to the best of sages (Vasishta) and returned to their own countries.



### श्लोकः
#### मूलम्
श्रीमतां गच्छतां तेषां स्वपुराणि पुरात्ततः।  
बलानि राज्ञां शुभ्राणि प्रहृष्टानि चकाशिरे॥1.18.4॥

#### शब्दार्थः
ततः पुरात्  from that town, स्वपुराणि to their own town, गच्छताम्  set out  for, श्रीमताम् dignified, तेषाम् राज्ञाम् those kings', शुभ्राणि bright, प्रहृष्टानि delighted, बलानि forces, चकाशिरे      shone.

#### आङ्ग्लानुवादः
When the army of the kings left the city (Ayodhya) for their own, the armed forces shone bright and cheerfl.



### श्लोकः
#### मूलम्
गतेषु पृथिवीशेषु राजा दशरथस्तदा।  
प्रविवेश पुरीं श्रीमान् पुरस्कृत्य द्विजोत्तमान्॥1.18.5॥

#### शब्दार्थः
पृथिवीशेषु when kings, गतेषु (सत्सु) departed, तदा then, श्रीमान् the exalted, राजा दशरथः king Dasaratha, द्विजोत्तमान् foremost of brahmins, पुरस्कृत्य preceded by them, पुरीम् प्रविवेश entered the capital city.

#### आङ्ग्लानुवादः
After the departure of the rulers, the exalted king Dasaratha preceded by the foremost of brahmins entered the city (of Ayodhya).



### श्लोकः
#### मूलम्
शान्तया प्रययौ सार्धमृश्यशृङ्गस्सुपूजितः।  
अन्वीयमानो राज्ञाऽथ सानुयात्रेण धीमता॥1.18.6॥

#### शब्दार्थः
अथ after that, ऋश्यशृङ्गः sage Rsyasringa, सुपूजितः having been duly honoured, सानुयात्रेण along his followers, धीमता by the intellectual, राज्ञा king Romapada, अन्वीयमानः was being accompanied, शान्तया सार्धम् with Santa, प्रययौ set out.

#### आङ्ग्लानुवादः
Having been duly honoured by king Dasaratha, sage Rsyasringa with his wife Santa  accompanied by the wise king Romapada and his followers set out for his country.



### श्लोकः
#### मूलम्
एवं विसृज्य तान्सर्वान्राजा सम्पूर्णमानसः।  
उवास सुखितस्तत्र पुत्रोत्पत्तिं विचिन्तयन्॥1.18.7॥

#### शब्दार्थः
राजा king Dasaratha, एवम् in this manner, तान् सर्वान्  all of them, विसृज्य having sent them, सम्पूर्णमानसः with composed mind, पुत्रोत्पत्तिम् about begetting sons, विचिन्तयन् thinking, तत्र there, सुखितः उवास lived happily.

#### आङ्ग्लानुवादः
When they (guests) all departed in this manner, Dasaratha with his desire fulfilled, his thought centred on begetting sons lived happily.



### श्लोकः
#### मूलम्
ततो यज्ञे समाप्ते तु ऋतूनां षट्समत्ययुः।  
ततश्च द्वादशे मासे चैत्रे नावमिके तिथौ॥1.18.8॥  
नक्षत्रेऽदितिदैवत्ये स्वोच्चसंस्थेषु  पञ्चसु।  
ग्रहेषु कर्कटे लग्ने वाक्पताविन्दुना सह॥1.18.9॥  
प्रोद्यमाने जगन्नाथं सर्वलोकनमस्कृतम्।  
कौसल्याऽजनयद्रामं सर्वलक्षणसंयुतम्॥1.18.10॥  
विष्णोरर्धं महाभागं पुत्रमैक्ष्वाकुवर्धनम्।

#### शब्दार्थः
ततः then, यज्ञे when sacrifice, समाप्ते was completed, ऋतूनाम् of seasons, षट् six, समत्ययुः were spent, ततः then, द्वादशे मासे in twelfth month, चैत्रे in Chaitra month, नावमिके तिथौ on the nineth day of the rising Moon, अदितिदैवत्ये presided by Aditi as devata, नक्षत्रे when the star (Punarvasu)was in ascendent, पञ्चसु ग्रहेषु and the five planets (Sun, Mars, Saturn, Jupiter and Venus), स्वोच्चसंस्थेषु in their own exalted houses,  कर्कटे लग्ने in Karkata Lagna, वाक्पतौ when Brihaspati, इन्दुना सह  along with Moon, प्रोद्यमाने was rising, कौसल्या Kausalya, जगन्नाथम् lord of the entire universe, सर्वलोकनमस्कृतम् bowed to by all the worlds, सर्वलक्षणसंयुतम् adorned with all the characteristics, विष्णोः Vishnu's, अर्धम् facet, महाभागम् highly fortunate, ऐक्ष्वाकुवर्धनम्  perpetuating the Ikshvaku race, रामम् Rama, पुत्रम् as his son, अजनयत् gave birth .

#### आङ्ग्लानुवादः
Six seasons (one year) passed after the completion of the sacrifice. In the twelfth month of Chaitra on the ninth day (of the bright fortnight), with Aditi as presiding deity when the star Punarvasu was in the ascendent and the five planets Sun, Mars, Saturn, Jupiter and Venus, were exalted in their own house in karkata lagna, when Brihaspati was in conjunction with the Moon, Kausalya gave birth to a sonः a facet of Visnu, Lord of the entire universe who received obeisance from all the worlds and was adorned with all auspicious signs, the venerable one  to perpetuate the Ikshvaku race.



### श्लोकः
#### मूलम्
कौसल्या शुशुभे तेन पुत्रेणामिततेजसा॥1.18.11॥  
यथा वरेण देवानामदितिर्वज्रपाणिना।

#### शब्दार्थः
कौसल्या Kausalya, अमिततेजसा by one with immeasurable lustre, तेन पुत्रेण by that son, देवानाम् among devatas, by the foremost,वज्रपाणिना by the wielder of Thunderbolt, Indra, अदितिः यथा like Aditi, शुशुभे looked resplendent.

#### आङ्ग्लानुवादः
Kausalya glowed with the undiminished lustre of her son, just as Aditi with  her son Indra, the foremost among the gods and  the wielder of thunder.



### श्लोकः
#### मूलम्
भरतो नाम कैकेय्यां जज्ञे सत्यपराक्रमः॥1.18.12॥  
साक्षाद्विष्णोश्चतुर्भागस्सर्वैस्समुदितो गुणैः।

#### शब्दार्थः
सत्यपराक्रमः having truthful prowess, साक्षात् manifestly, विष्णोः Visnu's, चतुर्भागः fourth part, सर्वैः गुणैः with every kind of virtue, समुदितः united with, भरतो नाम named Bharata, कैकेय्याम् of Kaikeyi, जज्ञे was born.

#### आङ्ग्लानुवादः
As an incarnation of the  fourth part of Visnu, imbued with all virtues, and armed with truth Bharata was born to Kaikeyi.



### श्लोकः
#### मूलम्
अथ लक्ष्मणशत्रुघ्नौ सुमित्राऽजनयत्सुतौ॥1.18.13॥  
वीरौ सर्वास्त्रकुशलौ विष्णोरर्धसमन्वितौ।

#### शब्दार्थः
अथ then, सुमित्रा Sumitra, वीरौ heroic, सर्वास्त्रकुशलौ skilled in the use of all weapons, विष्णोः Visnu's, अर्धसमन्वितौ having facets of Visnu, लक्ष्मणशत्रुघ्नौ Lakshmana and Satrughna, सुतौ sons, अजनयत् gave birth.

#### आङ्ग्लानुवादः
Sumitra gave birth to Lakshmana and Satrughna who were heroic, skilled in the use of all weapons and endowed with the facets of Visnu.



### श्लोकः
#### मूलम्
पुष्ये जातस्तु भरतो मीनलग्ने प्रसन्नधीः॥1.18.14॥  
सार्पे जातौ च सौमित्री कुलीरेऽभ्युदिते रवौ।

#### शब्दार्थः
प्रसन्नधीः of pure intellect, भरतः Bharata, पुष्ये when the Pushya star was in ascendant, मीनलग्ने in Meena lagna, जातः was born, सौमित्री sons of Sumitra, सार्पे in Aslesha star, कुलीरे in the Karkata lagna, रवौ when Sun, अभ्युदिते is rising, जातौ were born.

#### आङ्ग्लानुवादः
Bharata endowed with pure intellect was born in meena lagna when pushya was in the ascendant. Lakshmana and Satrughna were born in karkata lagna with the star aslesha .



### श्लोकः
#### मूलम्
राज्ञः पुत्रा महात्मानश्चत्वारो जज्ञिरे पृथक्॥1.18.15॥  
गुणवन्तोऽनुरूपाश्च रुच्या प्रोष्ठपदोपमाः।

#### शब्दार्थः
गुणवन्तः endowed with every good quality, अनुरूपाः worthy, रुच्या in brightness,   प्रोष्ठपदोपमाः resembling Purva Bhaadra, Uttara Bhaadra stars, महात्मानः highly noble, राज्ञः King's, चत्वारः four, पुत्राः sons, पृथक् successively, जज्ञिरे were born In this manner.

#### आङ्ग्लानुवादः
Four worthy sons were successively born to the noble king (Dasaratha), endowed with all virtuous, resembling purvabhadra and uttarabhadra  stars in brightness.



### श्लोकः
#### मूलम्
जगुः कलं च गन्धर्वा ननृतुश्चाप्सरोगणाः॥1.18.16॥  
देवदुन्दुभयो नेदुः पुष्पवृष्टिश्च खाच्च्युता।  
उत्सवश्च महानासीदयोध्यायां जनाकुलः॥1.18.17॥

#### शब्दार्थः
गन्धर्वाः gandharvas, कलम् melodiously, जगुः sang, अप्सरोगणाः groups of apsaras, ननृतुः danced, देवदुन्दुभयः celestial kettle drums, नेदुः sounded, खात् from the sky, पुष्पवृष्टिश्च showers of flowers, च्युता was released, अयोध्यायाम् in the city of Ayodhya, जनाकुलः tumult of men, महान्  great, उत्सवश्च आसीत् festivities took place.

#### आङ्ग्लानुवादः
The gandharvas sang melodiously. Groups of apsaras danced. Celestial kettledrums were sounded. Flowers were showered from the sky. Men througed to Ayodhya to witness the festivities.



### श्लोकः
#### मूलम्
रथ्याश्च जनसम्बाधा नटनर्तकसङ्कुलाः ।  
गायनैश्च विराविण्यो वादनैश्च तथाऽपरैः॥1.18.18॥

#### शब्दार्थः
रथ्याः highways, जनसम्बाधाः thickly populated by men, नटनर्तकसङ्कुलाः thronged by actors and dancers, गायनैश्च by  singers, वादनैः by performers on different instruments, तथा and,  अपरैः by other euologists and genealogists, विराविण्यः were resounding with noise.

#### आङ्ग्लानुवादः
The highways were crowded with men, thronged by actors and dancers. The voices of singers, performers on different instruments, eulogists and genealogists reverberated.



### श्लोकः
#### मूलम्
प्रदेयांश्च ददौ राजा सूतमागधवन्दिनाम्।  
ब्राह्मणेभ्यो ददौ वित्तं गोधनानि सहस्रशः॥1.18.19॥

#### शब्दार्थः
राजा king, सूतमागधवन्दिनाम् for bards, euologists and genealogists, प्रदेयान् च gifts fit to be bestowed, ददौ gave, ब्राह्मणेभ्यः for brahmins, वित्तम् wealth, सहस्रशः in thousands, गोधनानि kine, ददौ gave.

#### आङ्ग्लानुवादः
The king distributed deserving gifts to priests, euologists and genealogists. He gave  
brahmins in charity thousands of cows and other valuables.



### श्लोकः
#### मूलम्
अतीत्यैकादशाहं तु नामकर्म तथाऽकरोत्।  
ज्येष्ठं रामं महात्मानं भरतं कैकयीसुतम्॥1.18.20॥  
सौमित्रिं लक्ष्मणमिति शत्रुघ्नमपरं तथा।  
वसिष्ठः परमप्रीतो नामानि कृतवान् तदा ॥1.18.21॥

#### शब्दार्थः
तथा and, एकादशाहम् eleven days, अतीत्य having completed, नामकर्म naming ceremony, अकरोत् he (Vasishta) performed, महात्मानम् illustrious one, ज्येष्ठम् eldest son, रामम् as Rama, कैकयीसुतम् the son of Kaikeyi, भरतम् as Bharata, सौमित्रिम् a son of Sumitra, लक्ष्मणमिति as Lakshmana, अपरम् the other son, शत्रुघ्नम् as Satrughna, परमप्रीतः highly delighted, वसिष्ठः Vasishta, तदा then, नामानि कृतवान् gave names.

#### आङ्ग्लानुवादः
After a lapse of eleven days, the naming ceremony was performed. Highly delighted preceptor Vasishta named Kausalya's son Rama, Kaikeyi's son Bharata, one son of Sumitra, Lakshmana and the other Satrughna.



### श्लोकः
#### मूलम्
ब्राह्मणान्भोजयामास पौराञ्जानपदानपि।  
अददाद्ब्रह्मणानां च रत्नौघममितं बहु॥1.18.22॥  
तेषां जन्मक्रियादीनि सर्वकर्माण्यकारयत्।

#### शब्दार्थः
ब्राह्मणान् brahmins, पौरान् inhabitants of the city, जानपदानपि also rural folk, भोजयामास were offered, ब्राह्मणानाम् for Brahmins, अमितम् unlimited, बहु abundant, रत्नौघम् heaps of jewels, अददात् bestowed, तेषाम् for them, जन्मक्रियादीनि rites to be performed at the time of birth, सर्वकर्माणि and all other rites, अकारयत् were made to be performed.

#### आङ्ग्लानुवादः
Brahmins as well as inhabitants of the city and rural areas were feasted. (Dasaratha) bestowed on brahmins unlimited and abundant jewels in charity. The rites at the time of birth and all other rites (associated with the newborn) were duly performed.



### श्लोकः
#### मूलम्
तेषां केतुरिव ज्येष्ठो रामो रतिकरः पितुः॥1.18.23॥  
बभूव भूयो भूतानां स्वयम्भूरिव सम्मतः।

#### शब्दार्थः
तेषाम् amongst all of them, ज्येष्ठः eldest, रामः Rama, केतुरिव like flag, पितुः for his father भूयः exceedingly, रतिकरः causing pleasure, स्वयम्भूरिव like Brahma, भूतानाम्  for all living beings, सम्मतःबभूव became highly respectable .

#### आङ्ग्लानुवादः
Among them, Rama like the exalted flag, became dear to his father like Brahma he was highly respected by all living beings.



### श्लोकः
#### मूलम्
सर्वे वेदविदश्शूरास्सर्वे लोकहिते रताः॥1.18.24॥  
सर्वे ज्ञानोपसम्पन्नास्सर्वे समुदिता गुणैः।

#### शब्दार्थः
सर्वे all of them, वेदविदः wellversed in vedas, शूराः were heroic, सर्वे all, लोकहिते in the welfare of people, रताः devoted, सर्वे all, ज्ञानोपसम्पन्नाः endowed with knowledge, सर्वे all, गुणैः with virtues, समुदिताः were furnished with.

#### आङ्ग्लानुवादः
All the sons (of Dasaratha) became wellversed in the Vedas. They were heroic, endowed with knowledge  and virtues and were devoted to the welfare of the people.



### श्लोकः
#### मूलम्
तेषामपि महातेजा रामस्सत्यपराक्रमः॥1.18.25॥  
इष्टस्सर्वस्य लोकस्य शशाङ्क इव निर्मलः।

#### शब्दार्थः
तेषामपि among all of them also, महातेजाः highly lustrous,  सत्यपराक्रमः truly mighty, रामः Rama, निर्मलः free from moral taints, शशाङ्कःइव like moon, सर्वस्य लोकस्य इष्टः was dear to the entire world.

#### आङ्ग्लानुवादः
Among them  the highly lustrous and truly mighty Rama was stainless (in character).  
He was auspicious to the entire world like the Moon.



### श्लोकः
#### मूलम्
गजस्कन्धेऽश्वपृष्ठे च रथचर्यासु सम्मतः॥1.18.26॥  
धनुर्वेदे च निरतः पितृशुश्रूषणे रतः।

#### शब्दार्थः
गजस्कन्धे on mounting elephants, अश्वपृष्ठे च while  riding on the back of horse, रथचर्यासु going about in chariots, सम्मतः has been accepted as skilled, धनुर्वेदे च in archery also, निरतः always engaged, पितृश्शुश्रूषणे in service of his parents, रतः was devoted.

#### आङ्ग्लानुवादः
Accepted as skilled in mounting elephants, riding horses, driving chariots and also in archery, he was always emgaged in the service of his parents.



### श्लोकः
#### मूलम्
बाल्यात्प्रभृति सुस्निग्धो लक्ष्मणो लक्ष्मिवर्धनः॥1.18.27॥  
रामस्य लोकरामस्य भ्रातुर्ज्येष्ठस्य नित्यशः।

#### शब्दार्थः
लक्ष्मिवर्धनः causing prosperity to grow, लक्ष्मणः Lakshmana, बाल्यात् प्रभृति from his childhood, लोकरामस्य for a man of delight of the world, ज्येष्ठस्य of the eldest, भ्रातुः of the brother, रामस्य in the matter of Rama, नित्यशः always, सुस्निग्धः remained very friendly .

#### आङ्ग्लानुवादः
Right from his very childhood Lakshmana, an enhancer of fortune, always remained very  attached to his eldest brother Rama, the delight of the world.



### श्लोकः
#### मूलम्
सर्वप्रियकरस्तस्य रामस्यापि शरीरतः॥1.18.28॥  
लक्ष्मणो लक्ष्मिसम्पन्नो बहिःप्राण इवापरः।

#### शब्दार्थः
लक्ष्मिसम्पन्नः possessed of auspiciousness, लक्ष्मणः Lakshmana, शरीरतः अपि even by offering his body, सर्वप्रियकरः doing every thing dear to him, तस्य रामस्य for that Rama, अपरः another, बहिः प्राण इव like life moving outside (his body).

#### आङ्ग्लानुवादः
Lakshmana,  possessed of fortune, was the dearest to his brother than his own body. As though he was his life without.



### श्लोकः
#### मूलम्
न च तेन विना निद्रां लभते पुरुषोत्तमः॥1.18.29॥  
मृष्टमन्नमुपानीतमश्नाति न हि तं विना।

#### शब्दार्थः
पुरुषोत्तमः greatest among men( Rama), तेन विना without Lakshmana, निद्राम् sleep, न लभते did not obtain, उपानीतम् having been presented, मृष्टम्  best cooked, अन्नं च food, तं विना without him, न हि अश्नाति would not partake the same.

#### आङ्ग्लानुवादः
Rama, the greatest among men would not sleep without Lakshmana's company. He would not partake even the choicest food minus to him.



### श्लोकः
#### मूलम्
यदा हि हयमारूढो मृगयां याति राघवः॥1.18.30॥  
तदैनं पृष्ठतोऽन्वेति सधनुः परिपालयन्।

#### शब्दार्थः
राघवः Raghava, हयम् horse back, आरूढः mounting on, यदा whenever, मृगयाम् for hunting, याति goes, तदा then, सः Lakshmana, धनुः परिपालयन् holding bow in his hand, एनम् him    (Rama), पृष्ठतः behind, अन्वेति followed.

#### आङ्ग्लानुवादः
Whenever Raghava (Rama) went hunting into the forest, riding the horse, Lakshmana used to follow him holding bow and arrows (in his hand).



### श्लोकः
#### मूलम्
भरतस्यापि शत्रुघ्नो लक्ष्मणावरजो हि सः॥1.18.31॥  
प्राणैः प्रियतरो नित्यं तस्य चासीत्तथा प्रियः।

#### शब्दार्थः
लक्ष्मणावरजः younger brother of Lakshmana, सः शत्रुघ्नः that Satrughna, भरतस्यापि for Bharata also, नित्यम् always, प्राणैः (more than his) life, प्रियतरः was  dearer, तस्य च आसीत्  for Satrughna also, तथा in that manner, प्रियः became dear( to Bharata).

#### आङ्ग्लानुवादः
In a similar manner Satrughna, younger brother of Lakshmana, became dearer than his own life to Bharata. Similarly, Bharata also was dear to Satrughna.



### श्लोकः
#### मूलम्
स चतुर्भिर्महाभागैःपुत्रैर्दशरथः प्रियैः॥1.18.32॥  
बभूव परमप्रीतो देवैरिव पितामहः।

#### शब्दार्थः
सः दशरथः Dasaratha, महाभागैः by the very fortunate ones, चतुर्भिः four, पुत्रैः by sons, पितामहः Brahma, देवैः इव like devatas, परमप्रीतः बभूव was highly pleased.

#### आङ्ग्लानुवादः
With his very fortunate sons, Dasaratha was highly pleased like Brahma was with the gods.



### श्लोकः
#### मूलम्
ते यदा ज्ञानसम्पन्नास्सर्वैस्समुदिता गुणैः॥1.18.33॥  
ह्रीमन्तः कीर्तिमन्तश्च सर्वज्ञा दीर्घदर्शिनः।  
तेषामेवं प्रभावानां सर्वेषां दीप्ततेजसाम्॥1.18.34॥  
पिता दशरथो हृष्टो ब्रह्मा लोकाधिपो यथा।

#### शब्दार्थः
ते they, यदा when, ज्ञानसम्पन्नाः were enriched with knowledge, सर्वैः गुणैः by all virtues, समुदिताः united, ह्रीमन्तः modest, कीर्तिमन्तश्च renowned, सर्वज्ञाः knower of all things, दीर्घदर्शिनः farsighted, एवं in this manner, प्रभावानाम्  having such faculties, दीप्ततेजसाम् of the men of shining glory, तेषां सर्वेषाम् in their matter, पिता दशरथः father Dasaratha, लोकाधिपः lord of the worlds, ब्रह्मा यथा like Brahma, हृष्टः rejoiced.

#### आङ्ग्लानुवादः
All his sons were enriched  with knowledge and endowed  with all virtues. They were modest, renowned, omniscient and farsighted. Dasaratha rejoiced at the sight of those glorious sons with such faculties and looked like Brahma, Lord of the worlds.



### श्लोकः
#### मूलम्
ते चापि मनुजव्याघ्रा वैदिकाध्ययने रताः॥1.18.35॥  
पितृशुश्रूषणरता धनुर्वेदे च निष्ठिताः।

#### शब्दार्थः
ते they, मनुजव्याघ्रा अपि also tigers among men, वैदिकाध्ययने in the study of vedas, रताः were engaged, पितृशुश्रूषणरताः intent on doing service to their parents, धनुर्वेदे in the archery also, निष्ठिताः were proficient.

#### आङ्ग्लानुवादः
They (like) tigers among men, were fond of the study of the Vedas  and were always  
engaged in the service of their parents. They were also proficient in the science of archery.



### श्लोकः
#### मूलम्
अथ राजा दशरथस्तेषां दारक्रियां प्रति॥1.18.36॥  
चिन्तयामास धर्मात्मा सोपाध्यायस्सबान्धवः।

#### शब्दार्थः
अथ thereafter, धर्मात्मा the virtuous, राजा दशरथः king Dasaratha, सोपाध्यायः along with priests, सबान्धवः along with relatives, तेषाम् their, दारक्रियां प्रति marriage, चिन्तयामास was engaged in the thought .

#### आङ्ग्लानुवादः
Then the virtuous king Dasaratha deliberated with his priests and kinsmen about the marriage of his sons.



### श्लोकः
#### मूलम्
तस्य चिन्तयमानस्य मन्त्रिमध्ये महात्मनः॥1.18.37॥  
अभ्यगच्छन्महातेजा विश्वामित्रो महामुनिः।

#### शब्दार्थः
महात्मनः of the noble minded, तस्य king Dasaratha, मन्त्रिमध्ये in the midst of counsellors, चिन्तयमानस्य while he was thinking, महातेजाः highly illustrious king, विश्वामित्रः महामुनिः ascetic Viswamitra, अभ्यगच्छत् arrived.

#### आङ्ग्लानुवादः
While the nobleminded king was thus deliberating in the midst of his counsellors,  there arrived the effulgent ascetic Viswamitra.



### श्लोकः
#### मूलम्
स राज्ञो दर्शनाकाङ्क्षी द्वाराध्यक्षानुवाच ह॥1.18.38॥  
शीघ्रमाख्यात मां प्राप्तं कौशिकं गाधिनस्सुतम्।

#### शब्दार्थः
सः he, राज्ञः king's, दर्शनाकाङ्क्षी desirous of seeing, द्वाराध्यक्षान् door keepers, उवाच ह addressed saying, "गाधिनः Gadhi's, सुतम् son, कौशिकम् born in the line of Kusika, माम् me, प्राप्तम् having arrived, शीघ्रम् speedily, आख्यात declare".

#### आङ्ग्लानुवादः
Desirous of seeing the king (Dasaratha) he accosted the doorkeepers, saying "Inform the king quickly about the arrival of Viswamitra, the son of Gadhi born in the line of  
Kusika".



### श्लोकः
#### मूलम्
तच्छ्रुत्वा वचनं त्रासाद्राज्ञो वेश्म प्रदुद्रुवुः॥1.18.39॥  
सम्भ्रान्तमनसस्सर्वे तेन वाक्येन चोदिताः।

#### शब्दार्थः
तत् वचनम् those words, श्रुत्वा having heard, सर्वे all of them, सम्भ्रान्तमनसः with excited minds, तेन वाक्येन by that statement, चोदिताः prompted, राज्ञः king's, वेश्म apartment, त्रासात् due to fear, प्रदुद्रुवुः hastened.

#### आङ्ग्लानुवादः
On hearing those words (of Viswamitra) all of them prompted by fear because of left for the royal apartment with excited minds and hurried steps.



### श्लोकः
#### मूलम्
ते गत्वा राजभवनं विश्वामित्रमृषिं तदा॥1.18.40॥  
प्राप्तमावेदयामासुर्नृपायैक्ष्वाकवे तदा।

#### शब्दार्थः
तदा then, ते they, राजभवनम् towards royal palace, गत्वा having gone, तदा then, विश्वामित्रम् ऋषिम् maharshi Viswamitra, प्राप्तम् having come, ऐक्ष्वाकवे to the king belonging to Ikshvaku race, नृपाय to king Dasaratha, आवेदयामासुः communicated.

#### आङ्ग्लानुवादः
Having reached the royal hall, they reported to the king (Dasaratha), descendant of the Ikshvakus about the arrival of sage Viswamitra.



### श्लोकः
#### मूलम्
तेषां तद्वचनं श्रुत्वा सपुरोधास्समाहितः॥1.18.41॥  
प्रत्युज्जगाम तं हृष्टो ब्रह्माणमिव वासवः।

#### शब्दार्थः
तेषाम् theirs, तत् वचनम् those words, श्रुत्वा having heard, हृष्टः immensely pleased, सपुरोधाः together with his preceptors, समाहितः with absorbed mind, तम् him, वासवः Indra, ब्रह्माणमिव like Brahma, प्रत्युज्जगाम went forth to receive him.

#### आङ्ग्लानुवादः
Having heard their words, Dasaratha in great joy went forth together with his preceptors to receive him like Indra receiving Brahma.



### श्लोकः
#### मूलम्
तं दृष्ट्वा ज्वलितं दीप्त्या तापसं संशितव्रतम्॥1.18.42॥  
प्रहृष्टवदनो राजा ततोऽर्घ्यमुपहारयत्।

#### शब्दार्थः
ततः then, राजा king, ज्वलितम् shining, दीप्त्या with radiance, तापसं ascetic, संशितव्रतम् who had fulfilled his vows, तम् him, दृष्ट्वा having seen, प्रहृष्टवदनः with cheerful countenance,        अर्घ्यम् respectable offerings, उपहारयत् offered.

#### आङ्ग्लानुवादः
Seeing Viswamitra, shining with the power of his penance fulfilled the king with a cheerful countenance made offerings with due respect.



### श्लोकः
#### मूलम्
स राज्ञः प्रतिगृह्यार्घ्यं शास्त्रदृष्टेन कर्मणा॥1.18.43॥  
कुशलं चाव्ययं चैव पर्यपृच्छन्नराधिपम्।2

#### शब्दार्थः
सः he, शास्त्रदृष्टेन as shown in the scriptures, कर्मणा by religious rites, राज्ञः of the king, अर्घ्यम् offerings, प्रतिगृह्य having received, नराधिपम् king, कुशलं च welfare of the kingdom, अव्ययं prosperity, पर्यपृच्छत् enquired.

#### आङ्ग्लानुवादः
Viswamitra received the offerings as ordained in the scriptures and enquired from the king about the welfare and prosperity of his kingdom.



### श्लोकः
#### मूलम्
पुरे कोशे जनपदे बान्धवेषु सुहृत्सु च ॥1.18.44॥  
कुशलं कौशिको राज्ञः पर्यपृच्छत्सुधार्मिकः।

#### शब्दार्थः
सुधार्मिकः exceedingly virtuous, कौशिकः Viswamitra, राज्ञः King's, पुरे in the cities, कोशे in treasury, जनपदे in the villages, बान्धवेषु among relatives, सुहृत्सु च among friends, कुशलम् welfare, पर्यपृच्छत् enquired.

#### आङ्ग्लानुवादः
The exceedingly virtuous sage Viswamitra enquired from the king about the treasury welfare of his subjects living in cities and villages, and the well being of his friends and relatives.



### श्लोकः
#### मूलम्
अपि ते सन्नतास्सर्वे सामन्ता रिपवो जिताः॥1.18.45॥  
दैवं च मानुषं चापि कर्म ते साध्वनुष्ठितम्।

#### शब्दार्थः
सामन्ताः tributary kings, सर्वे all, ते to you, अपि सन्नताः are they submissive, रिपवः enemies, जिताः are conquered, ते to you, दैवतं कर्म rites for propitiating gods, मानुषं चापि service to humanity, साधु rightly, अनुष्ठितम् performed.

#### आङ्ग्लानुवादः
Are the tributary kings submissive to you? Have you conquered your enemies? Are the rites for propitiating gods and the services to humanity  performed rightly?



### श्लोकः
#### मूलम्
वसिष्ठं च समागम्य कुशलं मुनिपुङ्गवः॥1.18.46॥  
ऋषींश्च तान्यथान्यायं महाभागानुवाच ह।

#### शब्दार्थः
मुनिपुङ्गवः the foremost of ascetis,Viswamitra, वसिष्ठं च  Vasistha also, तान् महाभागान् all those distinguished men, ऋषींश्च sages also, यथान्यायम् according to customary protocol, समागम्य having approached, कुशलम् welfare, उवाच spoke (enquired).

#### आङ्ग्लानुवादः
The foremost of ascetis, Viswamitra approached Vasishta and all other distinguised sages following the protocal and enquired about their welfare.



### श्लोकः
#### मूलम्
ते सर्वे हृष्टमनसस्तस्य राज्ञो निवेशनम्॥1.18.47॥  
विविशुः पूजितास्तत्र निषेदुश्च यथार्हतः।

#### शब्दार्थः
सर्वे all of them, हृष्टमनसः with gladdened hearts, तस्य राज्ञः that king's, निवेशनम् royal palace, विविशुः entered, तत्र there, यथार्हतः according to their statusmerit, पूजिताः having been honoured, निषेदुश्च sat down.

#### आङ्ग्लानुवादः
All of them with gladdened hearts entered the royal palace and sat down, in accordance with their position after having been duly honoured by the king.



### श्लोकः
#### मूलम्
अथ हृष्टमना राजा विश्वामित्रं महामुनिम्॥1.18.48॥  
उवाच परमोदारो हृष्टस्तमभिपूजयन्।

#### शब्दार्थः
अथ thereafter, परमोदारः highly generous, राजा king Dasaratha, हृष्टमनाः wellpleased, तम् महामुनिम् that great sage, विश्वामित्रम् Visvamitra, अभिपूजयन् while  worshipping, हृष्टः with joy, उवाच spoke৷৷

#### आङ्ग्लानुवादः
Then the munificent king, very much (at Viswamitra's arrival) pleased offered him a happy hospitality and spokeः



### श्लोकः
#### मूलम्
यथाऽमृतस्य सम्प्राप्तिर्यथावर्षमनूदके।  
यथा सदृशदारेषु पुत्रजन्माऽप्रजस्य च ॥1.18.49॥  
प्रणष्टस्य यथालाभो यथा हर्षो महोदये।  
तथैवागमनं मन्ये स्वागतं ते महामुने॥1.18.50॥

#### शब्दार्थः
महामुने O Great sage, अमृतस्य nectar's, सम्प्राप्तिः obtaining, यथा like, अनूदके in a parched land वर्षम् rain, यथा like, अप्रजस्य for a man without progeny, सदृशदारेषु through his worthy wife, पुत्रजन्म birth of sons, यथा like, प्रणष्टस्य for one who lost wealth, लाभः recoveryof, यथा like, महोदये in a great achievement, हर्षः joy, यथा like, ते आगमनम् your arrival, तथा एव similar to that, मन्ये I am considering, स्वागतम् welcome to you,

#### आङ्ग्लानुवादः
"O great sage, welcome to you Your arrival, to me, is like nectar (to a human being), rains to the parched land, birth of a son to the childless through his worthy wife, recovery of lost properity and festive joy in a great achievemnt.



### श्लोकः
#### मूलम्
पूर्वं राजर्षिशब्देन तपसा द्योतितप्रभः।  
ब्रह्मर्षित्वमनुप्राप्तः पूज्योऽसि बहुधा मया॥1.18.53॥

#### शब्दार्थः
पूर्वम् formerly, राजर्षिशब्देन by the word of 'Rajarshi', द्योतितप्रभः indicating your shining (power), अनु thereafter, तपसा by austerities, ब्रह्मर्षित्वम् status of Brahmarshi, प्राप्तः (you have) obtained, मया by me, बहुधा in several ways, पूज्यःअसि you are worthy of worship.

#### आङ्ग्लानुवादः
Earlier you were rajarshi, a warrior sage. By your austerities you have obtained the brilliance that lends radiance even to the Sun and the Moon you have gained the status of a brahmrshi. In several ways you are worthy of my worship.



### श्लोकः
#### मूलम्
तदद्भुतमिदं ब्रह्मन्पवित्रं परमं मम।  
शुभक्षेत्रगतश्चाहं तव सन्दर्शनात्प्रभो॥1.18.54॥

#### शब्दार्थः
ब्रह्मन् O Brahman, तत् therefore  इदम् this l, अद्भुतम् wonderful, मम to me, परमम् great, पवित्रम् pure, प्रभो O Lord, तव your, सन्दर्शनात् by the presence, अहम् I, शुभक्षेत्रगतश्च have acquired merits of pilgrimage .

#### आङ्ग्लानुवादः
O Brahman your arrival has caused surprise to me. It has conferred great purity on me. O Lord by your very presence here, I feel I haved acquired the merits of a          pilgrimage.



### श्लोकः
#### मूलम्
ब्रूहि यत्प्रार्थितं तुभ्यं कार्यमागमनं प्रति।  
इच्छाम्यनुगृहीतोऽहं त्वदर्थपरिवृद्धये॥1.18.55॥

#### शब्दार्थः
आगमनं प्रति in coming here, तुभ्यम् to you, प्रार्थितम् desired, यत् कार्यम् the purpose, ब्रूहि tell me, अहम् I, अनुगृहीतः am favoured, त्वदर्थपरिवृद्धये to achieve your object, इच्छामि I am desirous.

#### आङ्ग्लानुवादः
Be pleased to tell me the purpose of your visit. I desire to be given the privilege of  
doing service to achieve your object.



### श्लोकः
#### मूलम्
कार्यस्य न विमर्शं च गन्तुमर्हसि कौशिक।  
कर्ता चाहमशेषेण दैवतं हि भवान्मम॥1.18.56॥

#### शब्दार्थः
कौशिक O Visvamitra, कार्यस्य of the work, विमर्शम् hesitation, गन्तुम् न अर्हसि you ought not get, अहम् I, विशेषेण specially, कर्ता च I shall accomplish that act, भवान् you, मम for me, दैवतं हि are a god.

#### आङ्ग्लानुवादः
O Viswamitra you need not hesitatate to tell me what ought to be performed. I shall accomplish that act in every possible special way. You are a god to me.



### श्लोकः
#### मूलम्
मम चायमनुप्राप्तो महानभ्युदयो द्विज।  
तवागमनजः कृत्स्नो धर्मश्चानुत्तमो मम॥1.18.57॥

#### शब्दार्थः
द्विज O Brahmin, मम for me, अयम् this, महान् great, अभ्युदयः prosperity, अनुप्राप्तः has come, मम for me, तव आगमनजः in consequence of your coming here, कृत्स्नः entire, धर्मः excellent merit, अनुत्तमः great.

#### आङ्ग्लानुवादः
O Brahmin I have attained this high foutune today. My great merit has been realised as a result of your arrival".



### श्लोकः
#### मूलम्
इति हृदयसुखं निशम्य वाक्यं  
श्रुतिसुखमात्मवता विनीतमुक्तम्।  
प्रथितगुणयशा गुणैर्विशिष्टः  
परमऋषिः परमं जगाम हर्षम्॥1.18.58॥

#### शब्दार्थः
आत्मवता by the  wise and prudent, Dasaratha, इति in this manner, विनीतम् in a  humble way, उक्तम् spoken, हृदयसुखम् comfortable to the mind, श्रुतिसुखम् pleasant to the ears, वाक्यम् words, निशम्य having heard, प्रथितगुणयशाः with celebrated qualities and fame, गुणैः by  virtues, र्विशिष्टः distinguished, परमऋषिः excellent rishi, परमम् great, हर्षम् जगाम experinced delight.

#### आङ्ग्लानुवादः
On hearing the words spoken in such an humble manner by the prudent king words pleasing  to the mind and to the ears, the great rishi of  celebrated virtues and fame, of sterling qualities experienced deep delight.  

### समाप्तिः
 श्रीमद्रामायणे वाल्मीकीय आदिकाव्ये बालकाण्डे अष्टादशस्सर्गः॥  
Thus ends the eighteenth sarga of Balakanda of the holy Ramayana the first epic composed by sage Valmiki.



### श्लोकः
#### मूलम्


#### शब्दार्थः


#### आङ्ग्लानुवादः


</details>
</div>
<div class="js_include collapsed" newlevelforh1="2" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/1_bAlakANDam/02-putrakAmaH/018_rAmajanma.md">
<details><summary><h2>भूषणम् ...{Loading}...</h2></summary>



 ॥  श्रीरामावतारघट्टः  ॥   

श्लोकसहितव्याख्यानम् (१८सर्गतः ७७सर्गपर्यन्तम्)  

निर्वृत्ते तु क्रतौ तस्मिन् हयमेधे महात्मनः ।  

प्रतिगृह्य सुरा भागान् प्रतिजग्मुर्यथागतम्  ॥  १।१८।१  ॥   

"कोसलो नाम मुदितः स्फीतो जनपदो महान्" इत्यारभ्य भगवतो
ऽवतारनिमित्तान्युक्तानि ।  

अथावतारं दर्शयत्यष्टादशे निर्वृत्ते त्वित्यादि । अत्र ऽपुत्रोत्पत्तिं
विचिन्तयन्ऽ इत्येवमन्तो ग्रन्थः ऽहुताशनादित्यसमानतेजसो ऽचिरेण गर्भान्
प्रतिपेदिरे तदाऽ इत्येतच्छेषो ऽनूद्यते । निर्वृत्ते समाप्ते हयमेधे,
पुत्रेष्टिसहित इति शेषः  ॥  १।१८।१  ॥   

  

समाप्तदीक्षानियमः पत्नीगणसमन्वितः ।  

प्रविवेश पुरीं राजा सभृत्यबलवाहनः  ॥  १।१८।२  ॥   

समाप्तेति । दीक्षार्थो नियमो दीक्षानियमः । प्रविवेश प्रवेष्टुमुपचक्रमे ।
आदिकर्मद्योतकः प्रशब्दः  ॥  १।१८।२  ॥   

  

यथार्हं पूजितास्तेन राज्ञा वै पृथिवीश्वराः ।  

मुदिताः प्रययुर्देशान् प्रणम्य मुनिपुङ्गवम्  ॥  १।१८।३  ॥   

यथेति । मुनिपुङ्गवं वसिष्ठम्  ॥  १।१८।३  ॥   

  

श्रीमतां गच्छतां तेषां स्वपुराणि पुरात्ततः ।  

बलानि राज्ञां शुभ्राणि प्रहृष्टानि चकाशिरे  ॥  १।१८।४  ॥   

श्रीमतामिति । शुभ्राणि दशरथदत्तवस्त्रादिभिः  ॥  १।१८।४  ॥   

  

गतेषु पृथिवीशेषु राजा दशरथस्तदा ।  

प्रविवेश पुरीं श्रीमान् पुरस्कृत्य द्विजोत्तमान्  ॥  १।१८।५  ॥   

गतेष्विति । द्विजोत्तमान् वसिष्ठादीन्  ॥  १।१८।५  ॥   

  

शान्तया प्रययौ सार्द्धमृश्यशृङ्गः सुपूजितः ।  

अन्वीयमानो राज्ञाथ सानुयात्रेण धीमता  ॥  १।१८।६  ॥   

शान्तयेति । अथ नगरप्रवेशानन्तरम् । सानुयात्रेण सभृत्येन राज्ञा रोमपादेन
अन्वीयमानः अनुगम्यमानः  ॥  १।१८।६  ॥   

  

एवं विसृज्य तान् सर्वान् राजा सम्पूर्णमानसः ।  

उवास सुखितस्तत्र पुत्रोत्पत्तिं विचिन्तयन् ।  

ततो यज्ञे समाप्ते तु ऋतूनां षट् समत्ययुः  ॥  १।१८।७  ॥   

एवमिति । एवम् ऋश्यशृङ्गवत् । तान् द्विजोत्तमान्, सम्पूर्णमानसः
सम्पूर्णमनोरथः । तत इत्यर्धमेकम्  ॥  १।१८।७  ॥   

  

ततश्च द्वादशे मासे चैत्रे नावमिके तिथौ ।  

नक्षत्रे ऽदितिदैवत्ये स्वोच्चसंस्थेषु पञ्चसु  ॥  १।१८।८  ॥   

ग्रहेषु कर्कटे लग्ने वाक्पताविन्दुना सह ।  

प्रोद्यमाने जगन्नाथं सर्वलोकनमस्कृतम्  ॥  १।१८।९  ॥   

कौसल्याजनयद्रामं सर्वलक्षणसंयुतम् ।  

विष्णोरर्द्धं महाभागं पुत्त्रमैक्ष्वाकवर्द्धनम्  ॥  १।१८।१०  ॥   

अथ भगवतः प्रादुर्भावं दर्शयति त्रिभिः ततश्चेत्यादि । ततः
अश्वमेधसमाप्त्यपेक्षया पायसोपयोगाद्वा । स च वैशाखादौ भवेत् । द्वादशे
"तस्य पूरणे " इति डट् । चैत्री पौर्णमास्यस्मिन्निति चैत्रः । "सास्मिन्
पौर्णमासीति" इति सञ्ज्ञायामण् । चकारो वारसमुच्चयार्थः । नावमिके नवम्याम्
। विनयादित्वात्स्वार्थे ठक् । "तिथयो द्वयोः" इति तिथिशब्दस्य
पुँल्लिङ्गस्यापि सम्भवात् ङीबभावः । अदितिर्देवता यस्य तददितिदैवतम्,
तस्मात् । देवतान्तात्तादर्थ्ये यक् छान्दसः । नक्षत्रे
पुनर्वस्वोरित्यर्थः । "पुनर्वसूनक्षत्रमदितिर्देवता" इति श्रुतेः । पञ्चसु
ग्रहेषु स्वोच्चसंस्थेषु सूर्यगुरुशुक्राङ्गारकशनिषु स्वोच्चस्थानस्थितेषु
सत्सु । उच्चस्थानलक्षणमुक्तं वराहमिहिरेण "अजवृषभमृगाङ्गनाकुलीरा झषवणिजौ
च दिवाकरादितुङ्गाः" इति । कर्कटे कर्कटकाख्ये लग्ने राश्युदये ।
"राशीनामुदयो लग्नम्" इत्यमरः । वाक्पतौ बृहस्पतौ । इन्दुना सह प्रोद्यमाने
उदयति सति । आर्षमात्मनेपदम् । अत्र प्रोद्यमान
इत्युक्तत्वात्पुनर्वसुनक्षत्रस्य कर्कटराशित्वाच्च तत्रेन्दुः स्थित
इत्यवगम्यते । कर्कटकस्तु गुरोरुच्चस्थानम्, इन्दुना वर्तमानो गुरुस्तत्र
वर्त्तत इति गुरुरुच्चस्थः । चैत्रमासे सूर्यस्य मेषप्रवेशात् सूर्यो
ऽप्युच्चगत एव । बुधः सदा रविसन्निहितः न तदोच्चस्थानस्थः । चन्द्रश्च
कर्कटगो नोच्चस्थः । तथा च परिशेषान्मन्दाङ्गारकशुक्रास्तुलामकरमीनसंस्था
इति पञ्चानामुच्चस्थत्वम् । नामकीर्तनं विना पञ्चोच्चस्थत्वकीर्तनं
तत्फलविशेषप्रतिपादनाय । यथाहुः "एकग्रहोच्चजातस्य सर्वारिष्टविनाशनम् ।
द्विग्रहोच्चे तु सामन्तस्त्रिग्रहोच्चे महीपतिः । चतुर्ग्रहोच्चे सम्राट्
स्यात् पञ्चोच्चे लोकनायकः  ॥ " इति। प्रत्येकोच्चफलं चाहुः "सूर्ये
स्वोच्चगते जातस्सेनापत्यमवाप्नुयात्। भौमे स्वोच्चगते जातो वने राजा
भविष्यति। गुरौ स्वोच्चगते जातो धनी राज्याधिपो भवेत्। शुक्रे स्वोच्चगते
जातो राज्यश्रियमवाप्नुयात्। शनौ स्वोच्चगते जातो राजा(ज्या)धिपसमो भवेत्।"
इति। गुरुचन्द्रयोगफलमुक्तं मिहिरेण "दृढसौहृदो विनीतः
स्वबन्धुसम्मानकृद्धनेशश्च। शशिगुर्वोर्गुणशीलः सुरद्विजेभ्यो रतो भवेत्
पुरुषः ॥ " इति । रविबुधयोगफलं च तेनैवोक्तम् "वेदान्तवित्स्थिरधनो
रविज्ञयोः प्रायशो यशोर्थी स्यात् । आर्यः क्षितिपतिदयितः सतां च
बलरूपविद्यावान्  ॥ " चैत्रमासजन्मफलम् "चैत्रे मधुरभाषी
स्यादहङ्कारसुखान्वितः।" नवमीजन्मफलम् "दीर्घवैरी भुवि ख्यातो वश्यः शूरश्च
पण्डितः। निर्भयः सर्वभूतेभ्यो नवम्यां जायते नरः ॥ " पुनर्वसुनक्षत्रफलम्
"सहिष्णुर्गूढवृत्तिश्च श्लेष्मलो नाट्यकोविदः । अगृध्नुरल्पसन्तुष्टः
शीघ्रगो ऽदितिधिष्ण्यजः  ॥ " चतुर्थपादजन्मफलम् "कान्तप्रियवपुः श्लक्ष्णः
सज्जनः प्रियदर्शनः। लक्ष्मीवान् प्रियवादी च आदित्यान्ते प्रजायते ॥ "
उच्चस्थेन बृहस्पतिना समं चन्द्रस्य स्थितिः कर्कटक इति
पुनर्वसुचतुर्थपादत्वं सिद्धम् । चैत्रपुनर्वसू शुक्लपक्ष एवेति सिद्धम् ।
कर्कटकलग्नजन्मफलम् "कर्कटे लग्नके चन्द्रयुक्ते दृष्टे च भोगवान् । गुरुणा
वीक्षिते युक्ते धनाढ्यो बहुभोगवान्  ॥ " तानिमान् फलविशेषान् सूचयितुं
मासतिथ्यादिकीर्त्तनम्। तथैवाह जगन्नाथमित्यादिना। जगन्नाथमित्यनेन
"पञ्चोच्चे लोकनायकः" इत्युक्तं फलं दर्शितम्। लग्नस्य गुरुयोगफलमाह
सर्वलोकनमस्कृतमिति। यथा होराप्रदीपे "कविः सुगीतः प्रियदर्शनः सुखी दाता च
भोक्ता नृपपूजितः शुचिः। देवद्विजाराधनतत्परोऽथ भवेन्नरो देवगुरौ
तनुस्थिते ॥ " रामं पश्चाद्रामाख्यम् । यद्वा रामं श्यामवर्णम्, "अथोरामौ
सावित्रौ" इत्यत्राथश्यामाविति व्याख्यानात् । अनेन कर्कटे कन्यांशे जात
इति व्यज्यते । कन्याया बुधांशत्वात् बुधस्य च श्यामत्वात्
शुक्रांशत्वाद्वा । यथाह मिहिरः "रक्तश्यामो भास्करो गौर
इन्दुर्नात्युच्चाङ्गो रक्तगौरश्च वक्रः । दूर्वाश्यामो ज्ञो
गुरुर्गौरगात्रः श्यामः शुक्रो भास्करिः कृष्णदेहः  ॥  " इति ।
सर्वलक्षणसंयुतम् सर्वलक्षणैः सामुद्रिकोक्तैः पूर्णम् । इदं
लग्नचन्द्रफलम् "पूर्णे शीतकरे लग्ने तेजस्वी नित्यगर्वितः" इति
होराशास्त्रात् । विष्णोरर्द्धम्  

विष्णुमयस्य पायसस्यार्द्धांशपरिणामभूतम् । पुत्र्रं पुन्नाम्नो
नरकात्र्रायत इति पुत्र्रः तम् । पुनस्तं विशेषयति ऐक्ष्वाकवर्द्धनमिति ।
ऐक्ष्वाकस्य दशरथस्य वर्द्धनम् । अनेन लग्नस्य सौम्यग्रहयोगफलं दर्शितम् ।
यथा "नरश्चिरायुर्नृपपूजितः सुखी लग्नं भवेत्सौम्ययुतं यथा तथा । लग्ने तथा
स्वामिनिरीक्षिते धनी कुशाग्रबुद्धिः कुलकीर्तिवर्द्धनः  ॥ " महाभागं
महाभाग्ययुक्तम्, अनेन लग्नचन्द्रकृतोऽपि दोषो गुरुयोगात् परिह्रियत इति
सूच्यते। यथाहुः होराप्रदीपे "जन्मकालिकलग्नांशे चन्द्रः केन्द्रगतो यदि।
जातस्य विनयो वित्तं ज्ञानं बुद्धिश्च नैपुणम् ॥  हीनं पणफरस्थे ऽस्मिन्
मध्यान्येतानि तस्य च । आपोक्लिमस्थचन्द्रश्चेदुत्कृष्टानि भवन्ति हि  ॥ 
स्वांशे ऽधिमित्रस्य नवांशके वा चन्द्रे तु वाचस्पतिना च दृष्टे । एवंविधे
शीतकरे च रात्रौ शुक्रेण दृष्टे धनवान् सुखी स्यात्  ॥ " एवं
केमद्रुमयोगोऽपि नास्तीत्युच्यते। केमद्रुमो नाम चन्द्रलग्नस्योभयपार्श्वे
ग्रहाभावः। न ह्यत्र मिथुने सिंहे वा कश्चित् ग्रहोऽस्ति। तथाह गार्ग्यः
"व्ययार्थोभयगश्चन्द्राद्विना भानुं न चेद्ग्रहः। योगः केमद्रुमो नाम जातः
स्यादत्र गर्हितः ॥  सन्तानबन्धुजनवस्त्रसुहृद्विहीनो
दरिद्र्यदैन्यगददुःखमलैरुपेतः । प्रेष्यः खलः सकललोकविरुद्धवृत्तिः
केमद्रुमे भवति पार्थिववंशजो ऽपि  ॥ " एतत्सर्वमात्मानुभावेन परिह्रियत
इत्युच्यते महाभागशब्देन। यथाह मणिबन्धः "लग्नात्केन्द्रगते चन्द्रे
ग्रहैरेकादिभिर्युते। केमद्रुमफलं न स्यात्केचित् केन्द्रनवांशके ॥ " एवं
दोषान्तरपरिहारो ऽपि । यथा "अष्टमेशे कलत्रस्थे सुतेशे वा कलत्रगे । मङ्गले
वा कलत्रस्थे भार्यानाशं प्रकुर्वते  ॥ " इति  ॥  १।१८।८ १०  ॥   

  

कौसल्या शुशुभे तेन पुत्रेणामिततेजसा ।  

यथा वरेण देवानामदितिर्वज्रपाणिना  ॥  १।१८।११  ॥   

कौसल्येति रामावतारो न केवलं यज्ञकृतः, किन्तु कौसल्यातपःकृत इत्याह ।
कौसल्या तेन शशुभे । कुतः ? पुत्रेण पुत्रत्वेनावतीर्णेन,
पुत्रत्वेनावतीर्य स्वमनोरथपूरणादिति भावः । अमिततेजसा "स उ श्रेयान् भवति
जायमानः" इत्युक्तरीत्या जन्मलब्धनिरवधिकतेजसा । यथा अदितिः वज्रपाणिना
परत्वचिह्नभूतरेखामयवज्रयुक्तपाणितलेन देवानां वरेण उपेन्द्रेण शुशुभे तथा
। यथा पूर्वजन्मन्यदितिरनुष्ठितव्रतविशेषैर्विष्णुं पुत्रं लब्धवती
तथेयमपीत्यर्थः । यद्वा अमिततेजसा जगत्प्रकाशकादित्यस्य कुलस्यापि
प्रकाशकेन, "सूर्यस्यापि भवेत्सूर्यः" इतिवत् । "ततो
ऽखिलजगत्पद्मबोधायाच्युतभानुना । देवकीपूर्वसन्ध्यायामाविर्भूतं महात्मना
 ॥ " इत्युक्ताच्युतभानोरप्यतिशयिततेजसा। देवानां वरेण इन्द्रेण
वज्रपाणिनेत्युभयविशेषणम्। वज्रहस्तेन वज्ररेखायुक्तहस्तेन च, अनेनैव
साधारणधर्मेणोपमानोपमेयभावः। यद्वा लौकिकानामिन्द्रे श्रेष्ठत्वबुद्ध्या
तदनुसारेणोपमा, इषुवद्गच्छति सवितेतिवत्। यद्वा दृष्टिदोषपरिहाराय
हीनोपमापि क्रियते। यद्वा अयं श्लोकः पूर्वशेषतया मात्ररिष्टभङ्गेन
तदतिशयावहत्वद्योतनाय। तथाहि मातृकारकश्चन्द्रः, स च वर्द्धिष्णुर्गुरुणा
युक्तो मातरमभिवर्द्धयति  ॥  १।१८।११  ॥   

  

भरतो नाम कैकेय्यां जज्ञे सत्यपराक्रमः ।  

साक्षाद्विष्णोश्चतुर्भागः सर्वैः समुदितो गुणैः  ॥  १।१८।१२  ॥   

अथ पायसोपयोगक्रमेण कौसल्यानन्तरं कैकेयीप्रसवमाह भरत इति ।
साक्षाद्विष्णोः प्रत्यक्षविष्णोः रामस्य चतुर्भागश्चतुर्थांशः, रामस्य
विष्ण्वर्द्धत्वात् । तस्य चतुर्थांशः, विष्णोरष्टमांश इत्यर्थः । यद्वा
साक्षाद्विष्णोर्वैकुण्ठवासिनश्चतुर्थांशश्चतुर्थस्यांशः, अष्टमभाग
इत्यर्थः । यद्वा साक्षात्प्रत्यक्षभूत इति सौलभ्यमुच्यते । यद्वा
साक्षादव्यवधानेन जज्ञे रामादनन्तरं जज्ञ इत्यर्थ । सर्वैः  

रामसम्बन्धितयोक्तैः गुणैः समुदितः युक्तः  ॥  १।१८।१२  ॥   

  

अथ लक्ष्मणशत्रुघ्नौ सुमित्राजनयत्सुतौ ।  

सर्वास्त्रकुशलौ वीरौ विष्णोरर्द्धसमन्वितौ  ॥  १।१८।१३  ॥   

अथेति । अथ भरतजननानन्तरम् । द्विवचनेन यमलत्वमुच्यते । अर्द्धसमन्वितौ
समन्वितार्द्धौ, परनिपातः । अर्द्धशब्दों ऽशमात्रवाची ।
समन्वितचतुर्थभागाष्टमभागरूपौ । "भित्तं शकलखण्डे वा पुंस्यर्द्धो ऽर्द्धं
समें ऽशक" इत्यमरः । अन्यथा पायसप्रदानक्रमविरोधः । समन्वितशब्देन
युगपदुपयुक्तत्वमुच्यते  ॥  १।१८।१३  ॥   

  

पुष्ये जातस्तु भरतो मीनलग्ने प्रसन्नधीः ।  

सार्पे जातौ च सौमित्री कुलीरे ऽभ्युदिते रवौ  ॥  १।१८।१४  ॥   

त्रयाणां जन्मकालमाह पुष्य इति । पुष्ये पुष्ययुक्ते तिथौ । "नक्षत्रेण
युक्तः कालः" इति विहितस्याण्प्रत्ययस्य "लुबविशेषे" इति लुप् । मीनस्य
गुरुक्षेत्रत्वात्तज्जन्मफलमाह प्रसन्नधीरिति । सार्पे सर्पदेवताके
नक्षत्रे । "आश्लेषानक्षत्रं सर्पादेवता" इति श्रुतिः । सुमित्रायाः पुत्रौ
सौमित्री । बाह्वादित्यादिञ् । कुलीरे कर्कटके । रवौ अभ्युदिते ।
भरतजननस्योदयात्पूर्वत्वज्ञापनायात्रोदित इत्युक्तम्, अन्यथा
चैत्रकर्कटकस्य माध्याह्नकालिकत्वेन विरोधात् । यद्वा उदिते प्रवृद्धे
मध्याह्नकाल इत्यर्थः । पञ्चोच्चत्वं गुरुचन्द्रयोगः इत्यादि सर्वत्र
समानम् । रामस्य पुनर्वसूनक्षत्रम्, तिथिर्नवमी । भरतस्य पुष्यनक्षत्रम्,
दशमी । सौमित्र्योश्च दशमी, आश्लेषातारेति विशेषः  ॥  १।१८।१४  ॥   

  

राज्ञः पुत्रा महात्मानश्चत्वारो जज्ञिरे पृथक् ।  

गुणवन्तो ऽनुरूपाश्च रुच्या प्रोष्ठपदोपमाः  ॥  १।१८।१५  ॥   

राज्ञ इति । एकत्वे ऽपि पृथग्वर्तमानाः । एकस्य चतुर्द्धावस्थाने उपमानमाह
प्रोष्ठेति । प्रोष्ठो गौः तस्येव पादा यासां ताः प्रोष्ठपदाः । "सुप्रात
"इत्यादिसूत्रे अच्प्रत्ययान्तो निपातितः । रुच्या कान्त्या प्रोष्ठपदोपमाः
। राज्ञो ऽनुरूपाश्चत्वारः पुत्रा जज्ञिरे, यज्ञफलं निर्वृत्तमिति भावः ।
पृथग्गुणवन्त इति वा, प्रत्येकमनन्यसाधारणगुणवन्त इत्यर्थः । रामस्य
सामान्यधर्मरुचिः, लक्ष्मणस्य शेषत्वज्ञानम्, भरतस्य भगवत्पारतन्त्र्यधीः,
शत्रुघ्नस्य भागवतपारतन्त्र्यमिति परस्परविलक्षणगुणवन्त इत्यर्थः  ॥ 
१।१८।१५  ॥   

  

जगुः कलं च गन्धर्वा ननृतुश्चाप्सरोगणाः ।  

देवदुन्दुभयो नेदुः पुष्पवृष्टिश्च खाच्च्युता  ॥  १।१८।१६  ॥   

जननकालिकशुभनिमित्तानि दर्शयति जगुरिति । कलम् अव्यक्तमधुरं यथा भवति तथा
जगुः । खात् आकाशात्  ॥  १।१८।१६  ॥   

  

उत्सवश्च महानासीदयोध्यायां जनाकुलः  ॥  १।१८।१७  ॥   

अथ जातकर्मोत्सवमाह उत्सवश्चेति । अयोध्यायामित्यनेन प्रतिगृहमुत्सवो
ऽभूदित्युच्यते । जनाकुलः आकुलजनः । इदमर्द्धमेकम्  ॥  १।१८।१७  ॥   

  

रथ्याश्च जनसम्बाधा नटनर्तकसङ्कुलाः ।  

गायनैश्च विराविण्यो वादनैश्च तथा ऽपरैः  ॥  १।१८।१८  ॥   

रथ्याश्चेति । गायनैः गायकैः, वादनैः वाद्यशिल्पैः, अपरैः
सूतमागधवन्दिभिश्च, विराविण्यः शब्दवत्यः रथ्या आसन्  ॥  १।१८।१८  ॥   

  

प्रदेयांश्च ददौ राजा सूतमागधवन्दिनाम् ।  

ब्राह्मणेभ्यो ददौ वित्तं गोधनानि सहस्रशः  ॥  १।१८।१९  ॥   

अथदानसमृद्धिमाह प्रदेयानिति । प्रदेयान् पारितोषिकान् ।
सूतमागधवन्दिनामिति शेषे षष्ठी । सूताः पौराणिकाः, मागधाः वंशावलिकीर्तकाः,
वन्दिनः स्तुतिपाठकाः । सूतादीनां प्रदेयान् ददावित्यन्वयः । गोधनानि
गोरूपधनानि सहस्रशः सहस्राणि  ॥  १।१८।१९  ॥   

  

अतीत्यैकादशाहं तु नामकर्म तथा ऽकरोत्  ॥  १।१८।२०  ॥   

अतीत्येति अर्द्धमेकम् । लक्ष्मणजन्मदिनापेक्षया एकादशाहत्वम्,
रामजन्मदिनापेक्षया द्वादशदिनं तत् । तदत्यये प्रथमसूतकेनैव निर्वृत्तेन
सर्वसूतकनिवृत्तेर्द्धादशाहे नामकरणवचनमुपपन्नमेव । अन्यथा "क्षत्रियस्य
द्वादशाहं सूतकम्" इति श्रुतिः । "त्रयोदशे राज्ञां नामकरणम्"इति स्मृतिश्च
विरुध्येत । नामकर्म नामकरणम् । तथा जातकर्मवदित्युत्सवातिशयो ऽतिदिश्यते
 ॥  १।१८।२०  ॥   

  

ज्येष्ठं रामं महात्मानं भरतं कैकयीसुतम् ।  

सौमित्रिं लक्ष्मण इति शत्रुघ्नमपरं तथा  ॥  १।१८।२१  ॥   

कस्य किं नामाकरोदित्यत्राह ज्येष्ठमिति । रामं रामनामानम्, रमन्ते सर्वे
जनाः गुणैरस्मिन्निति व्युत्पत्त्येति भावः । महात्मानं महास्वभावम्,
निरवधिकगुणमिति यावत् । अनेन रामपदप्रवृत्तिनिमित्तमुक्तम् । राजा
ज्येष्ठपुत्रं रामनामानमकरोत् । कैकयीसुतं भरतनामानमकरोत् । भरत इति
राज्यस्य भरणादिति सहस्रानीकोक्तरीत्या । राजनि मृते रामे च वनं गते
अराजकराज्यभरणादिति भावः । एवं सौमित्रिं सुमित्रापुत्रं लक्ष्मण इति
नामयुक्तमकरोत् । रामकैङ्कर्यलक्षणसम्पद्युक्तत्वाल्लक्ष्मणः । "लक्ष्म्या
अच्च" इति पामादिपाठादिकारस्याकारः मत्वर्थीयो नः । अत एव "लक्ष्मणो
लक्ष्मिसम्पन्नः" इति वक्ष्यति । अपरं सौमित्रिं शत्रुघ्नं
शत्रुघ्ननामानमकरोत् । शत्रून् हन्तीति शत्रुघ्नः  ॥  १।१८।२१  ॥   

  

वसिष्ठः परमप्रीतो नामानि कृतवांस्तदा  ॥  १।१८।२२  ॥   

ननु क्षत्रियस्य नामकरणे ऽनधिकारात् पुरोहितकर्तृकत्वस्मरणात् कथं दशरथस्य
नामकर्मकर्तृत्वम् ? इत्याशङ्क्य पुरोहितद्वारा कर्तृत्वमित्यभिप्रेत्याह
वसिष्ठ इति । तदा द्वादशे ऽह्नि, अत एवाकारयदिति वक्ष्यति  ॥  १।१८।२२  ॥   

  

ब्राह्मणान् भोजयामास पौरजानपदानपि ।  

अददद्ब्राह्मणानां च रत्नौघममितं बहु  ॥  १।१८।२३  ॥   

नामादि नान्दीकरणमिति नियमान्नामकर्मणि नान्दीकरणमाह ब्राह्मणानिति ।
पौरेत्यादि ब्राह्मणविशेषणम् । राज्ञेति शेषः । ब्राह्मणानामिति
सम्बन्धसामान्ये षष्ठी ।  

अमितम् असङ्ख्येयं । बहु बहुप्रकारम्  ॥  १।१८।२३  ॥   

  

तेषां जन्मक्रियादीनि सर्वकर्माण्यकारयत्  ॥  १।१८।२४  ॥   

उक्तानुवादपूर्वकमितरसंस्कारकरणं दर्शयति तेषामित्यर्द्धम् ।
आदिशब्देनान्नप्राशनचौलोपनयनादीनि गृह्यन्ते  ॥  १।१८।२४  ॥   

  

तेषां केतुरिव ज्येष्ठो रामो रतिकरः पितुः ।  

बभूव भूयो भूतानां स्वयम्भूरिव सम्मतः  ॥  १।१८।२५  ॥   

उक्तं रामस्य महात्मत्वमुपपादयति तेषामिति । तेषां सुतानां मध्ये वयसा
ज्येष्ठः । केतुरिव ध्वज इव निजकुलप्रकाशकः । पितुर्भूयो रतिकरः सन्तोषकरः,
भूतानां स्वयम्भूरिव सम्मतः नित्यप्रेमास्पदं बभूव  ॥  १।१८।२५  ॥   

  

सर्वे वेदविदः शूराः सर्वे लोकहिते रताः ।  

सर्वे ज्ञानोपपन्नाश्च सर्वे समुदिता गुणैः  ॥  १।१८।२६  ॥   

उपनीतानां तेषां वेदाध्ययनादिकमाह सर्व इति । वेदविदः अधीतवेदाः । "वेद्लृ
लाभे" इत्यस्मात् क्विप् । शूरा इत्यनेनाधीतधनुर्वेदत्वमुच्यते । लोकहिते
रता इत्यनेन धनुर्वेदाभ्यासकार्यपरत्वम् । वेदार्थज्ञानसिद्धिमाह ज्ञानेति
। ज्ञानकार्यगुणसम्पत्तिमाह समुदिता गुणैरिति । गुणैर्दयादिभिः, आसन्निति
शेषः  ॥  १।१८।२६  ॥   

  

तेषामपि महातेजा रामः सत्यपराक्रमः ।  

इष्टः सर्वस्य लोकस्य शशाङ्क इव निर्मलः  ॥  १।१८।२७  ॥   

अथ प्रत्येकमसाधारणात् गुणान् वक्तुमादौ रामगुणानाह तेषामिति ।
अपिशब्देनान्येषां रघुवंश्यानामपि मध्य इत्यर्थः । महातेजा महाप्रतापः ।
सत्यपराक्रमः अमोघवीर्यः । निर्मलश्शशाङ्क इव सर्वलोकस्य इष्टः सर्वदा
दर्शनीयः, अभवदिति शेषः  ॥  १।१८।२७  ॥   

  

गजस्कन्धे ऽश्वपृष्ठे च रथचर्यासु सम्मतः ।  

धनुर्वेदे च निरतः पितुः शुश्रूषणे रतः  ॥  १।१८।२८  ॥   

गज इति । अत्र राम इत्यनुषज्यते । गजस्कन्धे स्थित्वा तत्प्रेरणसम्मतः राम
इव गजस्कन्धारोहणादौ न को ऽपि समर्थ इति गजसादिभिः श्लाघित इत्यर्थः ।
एवमुत्तरत्रापि योज्यम्  ॥  १।१८।२८  ॥   

  

बाल्यात् प्रभृतिसुस्निग्धो लक्ष्मणो लक्ष्मिवर्द्धनः ।  

रामस्य लोकरामस्य भ्रातुर्ज्येष्ठस्य नित्यशः  ॥  १।१८।२९  ॥   

अथ लक्ष्मणगुणविशेषानाह बाल्यादित्यादिभिश्चतुभिः । लक्ष्मीं वर्द्धयतीति
लक्ष्मिवर्द्धनः । "ङ्यापोः सञ्ज्ञाछन्दसोर्बहुलम्" इति ह्रस्वः ।
कैङ्कर्यसम्पद्वर्द्धकः लक्ष्मणः रामस्य बाल्यात्प्रभृति बाल्यमारभ्य ।
प्रभृतियोगे ऽपि पञ्चमी प्रयुज्यते । सुस्निग्धः सुतरां स्निग्धः,
अङ्कुरात् प्रभृति परिमलेनैवोत्पन्नस्तुलसीकाण्ड इव जन्मनःप्रभृति
निरवधिकभक्तिसम्पन्नः । यद्वा सुस्निग्धः रामपर्यङ्केण स्वपर्यङ्कायोजने
बाल्ये ऽपि न निद्रातीत्यर्थः । अनेन स्वरूपप्रयुक्तत्वं दास्यस्योक्तम् ।
अथ  

गुणकृतत्वमाह लोकरामस्य लोकान् रमयतीति लोकरामः । ण्यन्तात्कर्मण्यण् ।
"गुणैर्दास्यमुपागतः" इत्यन्यत्रोक्तम् । तस्य भ्रातुः ज्येष्ठस्येत्यनेन
जन्मकृतदास्यमुक्तम् । नित्यशः नित्यं सुस्निग्ध इत्यन्वयः  ॥  १।१८।२९  ॥   

  

सर्वप्रियकरस्तस्य रामस्यापि शरीरतः ।  

लक्ष्मणो लक्ष्मिसम्पन्नो बहिः प्राण इवापरः  ॥  १।१८।३०  ॥   

सर्वेति । शरीरत इत्युपलक्षणम् । त्रिविधकरणैरपि रामस्य सर्वप्रियकरः ।
यद्वा स्वशरीरादपि रामस्य प्रियकरः, स्वशरीरमुपेक्ष्यापि प्रियकर इत्यर्थः
। यद्वा शरीरतो बहिः स्थितः अपरः प्राण इव स्थितः । यद्वा शरीरतः
रामशरीरस्य "सार्वविभक्तिकस्तसिः" इत्युक्तेः । लक्ष्मणस्य
दक्षिणबाहुत्वाद्रामसर्वावयवानां सर्वप्रियकर इत्यर्थः । "रामस्य दक्षिणो
बाहुर्नित्यं प्राणो बहिश्चरः" इति वक्ष्यमाणत्वात् । अस्मिन् पक्षे
अपिशब्देन रामस्य स्वविषयप्रियकरत्वं समुच्चीयते । लक्ष्मिसम्पन्न इत्यनेन
लक्ष्मणशब्दार्थ उक्तः  ॥  १।१८।३०  ॥   

  

न च तेन विना निद्रां लभते पुरुषोत्तमः ।  

मृष्टमन्नमुपानीतमश्नाति न हि तं विना  ॥  १।१८।३१  ॥   

रामस्य लक्ष्मणे ऽनुरागं दर्शयति न चेति । तेन विना ।
"पृथग्विनानानाभिस्तृतीयान्यतरस्याम्" इति तृतीया । निद्रां न लभते प्राणं
विना कथं निद्रां लभेतेत्यर्थः । किञ्च कौसल्यया आनीतं मृष्टान्नं तं विना
नाश्नाति । दक्षिणबाहुं विना कथमश्नातीति भावः । पुरुषोत्तमः
प्रेमशालिविषये सर्वात्मना विश्लेषासह इत्यर्थः । "क्षणे ऽपि ते यद्विरहो
ऽतिदुःसहः" इति ह्युक्तम्  ॥  १।१८।३१  ॥   

  

यदा हि हयमारूढो मृगयां याति राघवः ।  

तदैनं पृष्ठतो ऽभ्येति सधनुः परिपालयन्  ॥  १।१८।३२  ॥   

यदाहीति । राघवो रामः यदा हयमारूढः सन् मृगयामाखेटमुद्दिश्य याति तदा
तदानीमेव एनं रामं सधनुः सन् पालयन् । अस्थाने भयशङ्कितया पृष्ठतः
वेगवद्धयसमीप एवाभ्येति । हिः प्रसिद्धौ  ॥  १।१८।३२  ॥   

  

भरतस्यापि शत्रुघ्नो लक्ष्मणावरजो हि सः ।  

प्राणैः प्रियतरो नित्यं तस्य चासीत्तथा प्रियः  ॥  १।१८।३३  ॥   

अथ भरतशत्रुघ्नयोः परस्परानुरागं दर्शयति भरतस्यापीति । हि यस्मात् स
शत्रुघ्नो लक्ष्मणावरजः, तस्मात्तत्तुल्यप्रकृतिकत्वात् भरतस्यापि प्राणैः
प्राणेभ्यो ऽपि प्रियतर आसीत् । तस्य शत्रुघ्नस्य च भरतः तथा प्रिय आसीत्
 ॥  १।१८।३३  ॥   

  

स चतुर्भिर्महाभागैः पुत्रैर्दशरथः प्रियैः ।  

बभूव परमप्रीतो देवैरिव पितामहः  ॥  १।१८।३४  ॥   

दशरथस्य स्वाराधकस्य मनोरथपरिपूरणमेतदवतारस्य प्रथमप्रयोजनम् ।
तन्निर्वृत्तिमाह स चतुर्भिरति । देवैश्चतुर्भिर्दिक्पालैः  ॥  १।१८।३४  ॥   

  

ते यदा ज्ञानसम्पन्नास्सर्वे समुदिता गुणैः ।  

ह्रीमन्तः कीर्तिमन्तश्च सर्वज्ञा दीर्घदर्शिनः  ॥  १।१८।३५  ॥   

तेषामेवम्प्रभावानां सर्वेषां दीप्ततेजसाम् ।  

पिता दशरथो हृष्टो ब्रह्मा लोकाधिपो यथा  ॥  १।१८।३६  ॥   

पूर्वं लाभकृतप्रीतिरुक्ता । अथ तेषां ज्ञानादिसम्पत्तिकृतप्रीतिविशेषमाह त
इति, श्लोकद्वयमेकान्वयम् । यदा यस्मिन् वयसि ज्ञानं शास्त्रज्ञानम् ।
ह्रीमन्तः प्रमादात्प्राप्ताकृत्यचिन्तासु लज्जावन्तः । कीर्तिमन्तः
ज्ञानकृतप्रथावन्तः । सर्वज्ञाः सकललौकिकप्रज्ञावन्तः । दीर्घदर्शिनः
नित्यभाविज्ञानवन्तः आसन्निति शेषः । तदा तेषां पिता हृष्टो बभूव  ॥ 
१।१८।३५,३६  ॥   

  

ते चापि मनुजव्याघ्रा वैदिकाध्ययने रताः ।  

पितृशुश्रूषणरता धनुर्वेदे च निष्ठिताः  ॥  १।१८।३७  ॥   

पितृप्रीतिं दृष्ट्वा पुनरपि विद्यारतास्ते आसन्नित्याह ते चापीति । ते
चापि पित्रुपलालिता अपि वैदिकानां वेदसम्बन्धिनां
स्मृतीतिहासपुराणन्यायादीनामध्ययने रता निरताः  ॥  १।१८।३७  ॥   

  

अथ राजा दशरथस्तेषां दारक्रियां प्रति ।  

चिन्तयामास धर्मात्मा सोपाध्यायः सबान्धवः  ॥  १।१८।३८  ॥   

अथैषां समावर्तनोचितकालप्राप्तिं दर्शयति अथेति । दारविषयिणी क्रिया
दारक्रिया, विवाह इत्यर्थः । चिन्तयामास
तुल्यशीलवयोवृत्ताभिजनलक्षणकन्यान्वेषणं कृतवान् । अयमर्थो
धर्मात्मेत्यनेनावगम्यते  ॥  १।१८।३८  ॥   

  

तस्य चिन्तयमानस्य मन्त्रिमध्ये महात्मनः ।  

अभ्यागच्छन्महातेजा विश्वामित्रो महामुनिः  ॥  १।१८।३९  ॥   

इयता प्रबन्धेन भगवदवतारो दर्शितः । अथ भगवदवतारप्रयोजनानि
साधुपरित्राणदुष्कृद्विनाशनधर्मस्थापनानि दर्शयत्याशास्त्रसमाप्तेः । तत्र
साधुपरित्राणं प्रधानम्, कर्षकस्य सस्यवृद्धिरिव ।
दुष्कृद्विनाशस्त्वानुषङ्गिकः, सस्यप्रतिबन्धकतृणोन्मूलनवत् । अतो
दुष्कृद्विनाशनान्तरीयकं साधुपरित्राणं वक्तुमुपक्रमते
विश्वामित्रवृत्तान्तेन, अर्थाद्धर्मसंस्थापनमपि सिध्यतीति बोध्यम् ।
तस्येति चिन्तयमानस्य चिन्तयमाने । स्वयं तत्कार्यसमर्थो ऽपि
रामवैभवप्रकटनाय तदागमनमिति सूचयति महातेजा इति  ॥  १।१८।३९  ॥   

  

स राज्ञो दर्शनाकाङ्क्षी द्वाराध्यक्षानुवाच ह ।  

शीघ्रमाख्यात मां प्राप्तं कौशिकं गाधिनन्दनम्  ॥  १।१८।४०  ॥   

स इति । कौशिकं कुशिकगोत्रजम्  ॥  १।१८।४०  ॥   

  

तच्छ्रुत्वा वचनं तस्य राज्ञो वेश्म प्रदुद्रुवुः ।  

सम्भ्रान्तमनसः सर्वे तेन वाक्येन चोदिताः  ॥  १।१८।४१  ॥   

तदिति । तेन वाक्येन चोदितास्तच्छ्रुत्वा वेश्म प्रति प्रदुद्रुवुः  ॥ 
१।१८।४१  ॥   

  

ते गत्वा राजभवनं विश्वामित्रमृषिं तदा ।  

प्राप्तमावेदयामासुर्नृपायैक्ष्वाकवे तदा  ॥  १।१८।४२  ॥   

त इति । ऐक्ष्वाकवे इक्ष्वाकुवंश्याय । क्रियाग्रहणं कर्त्तव्यम् इति
सम्प्रदानत्वम्, अभ्यागतविलम्बासहिष्णव इति भावः  ॥  १।१८।४२  ॥   

  

तेषां तद्वचनं श्रुत्वा सपुरोधाः समाहितः ।  

प्रत्युज्जगाम तं हृष्टो ब्रह्माणमिव वासवः  ॥  १।१८।४३  ॥   

तेषामिति । सपुरोधाः पुरोहितसहितः । ब्रह्माणं चतुर्मुखम्  ॥  १।१८।४३  ॥   

  

तं दृष्ट्वा ज्वलितं दीप्त्या तापसं संशितव्रतम् ।  

प्रहृष्टवदनो राजा ततो ऽर्घ्यमुपहारयत्  ॥  १।१८।४४  ॥   

तमिति । ज्वलितम् । अकर्मकत्वात् "गत्यर्थाकर्मक " इति कर्तरिक्तः ।
संशितव्रतं तीक्ष्णनियमम् । अर्घ्यं पूजार्थोदकम् । उपहारयत् वसिष्ठेनेति
शेषः । अडभाव आर्षः  ॥  १।१८।४४  ॥   

  

स राज्ञः प्रतिगृह्यार्घ्यं शास्त्रदृष्टेन कर्मणा ।  

कुशलं चाव्ययं चैव पर्यपृच्छन्नराधिपम्  ॥  १।१८।४५  ॥   

स इति । शास्त्रदृष्टेन कर्मणा, समर्पितमिति शेषः । कुशलम्
अपूर्वार्थप्राप्तिम्, अव्ययं तस्याक्षयम्  ॥  १।१८।४५  ॥   

  

पुरे कोशे जनपदे बान्धवेषु सुहृत्सु च ।  

कुशलं कौशिको राज्ञः पर्यपृच्छत्सुधार्मिकः  ॥  १।१८।४६  ॥   

पुर इति । कुशलम् अनुपद्रवम्  ॥  १।१८।४६  ॥   

  

अपि ते सन्नताः सर्वे सामन्ता रिपवो जिताः ।  

दैवं च मानुषं चापि कर्म ते साध्वनुष्ठितम्  ॥  १।१८।४७  ॥   

अपीति । दैवं यज्ञादिकम्, मानुषम् अतिथिसत्कारादिकम्  ॥  १।१८।४७  ॥   

  

वसिष्ठं च समागम्य कुशलं मुनिपुङ्गवः ।  

ऋषींश्चान्यान् यथान्यायं महाभागानुवाच ह  ॥  १।१८।४८  ॥   

वसिष्ठं चेति । समागम्य समीपं गत्वा । ऋषीन् वामदेवादीन् । यथान्यायं
यथाक्रमम्  ॥  १।१८।४८  ॥   

  

ते सर्वे हृष्टमनसस्तस्य राज्ञो निवेशनम् ।  

विविशुः पूजितास्तत्र निषेदुश्चयथार्हतः  ॥  १।१८।४९  ॥   

त इति । निवेशनं सभाम् । पूजिताः विश्वामित्रेणेति शेषः । यथार्हतः
यथान्यायम् । प्रथमार्थे तसिः  ॥  १।१८।४९  ॥   

  

अथ हृष्टमना राजा विश्वामित्रं महामुनिम् ।  

उवाच परमोदारो हृष्टस्तमभिपूजयन्  ॥  १।१८।५०  ॥   

अथेति । हृष्टः पुलकितः । "हृषेर्लोमसु" इतीडभावः । परमोदारः परमदाता ।
अभिपूजयन् स्तुवन्  ॥  १।१८।५०  ॥   

  

यथा ऽमृतस्य सम्प्राप्तिर्यथा वर्षमनूदके ।  

यथा सदृशदारेषु पुत्रजन्माप्रजस्य च  ॥  १।१८।५१  ॥   

प्रणष्टस्य यथा लाभो यथा हर्षो महोदये ।  

तथैवागमनं मन्ये स्वागतं ते महामुने  ॥  १।१८।५२  ॥   

यथेत्यादिश्लोकद्वयमेकान्वयम् । अमृतस्य सुधायाः । अनूदके अनुदके
"अन्येषामपि दृश्यते" इति दीर्घः । अप्रजस्य अपुत्रस्य । प्रणष्टस्य
निध्यादेः । महः पुत्रविवाहाद्युत्सवः । "मह उद्धव उत्सवः" इत्यमरः ।
तस्योदये । स्वागतम् अचिन्तितोपनतम्, ते आगमनं तथा मन्ये  ॥  १।१८।५१,५२
 ॥   

  

कं च ते परमं कामं करोमि किमु हर्षितः ।  

पात्रभूतो ऽसि मे ब्रह्मन् दिष्ट्या प्राप्तो ऽसि धार्मिक  ॥  १।१८।५३  ॥   

कं चेति । कामम् अभीष्टम् । किमु केन प्रकारेण, करोमि करवाणि । पात्रभूतः
दानयोग्यः । दिष्ट्या शुभादृष्टवशेन ।
दिष्ट्येत्यानन्दद्योतकमव्ययमित्यप्याहुः  ॥  १।१८।५३  ॥   

  

अद्य मे सफलं जन्म जीवितं च सुजीवितम्  ॥  १।१८।५४  ॥   

अद्येत्यर्द्धमेकम्  ॥  १।१८।५४  ॥   

  

पूर्वं राजर्षिशब्देन तपसा द्योतितप्रभः ।  

ब्रह्मर्षित्वमनुप्राप्तः पूज्यो ऽसि बहुधा मया  ॥  १।१८।५५  ॥   

पूर्वमिति । राजर्षिशब्देनोपलक्षितः राजर्षिशब्दवाच्य इत्यर्थः । अनु
पश्चात् तपसा द्योतितप्रभः सन् ब्रह्मर्षित्वं प्राप्तो ऽसि । अतः बहुधा
राजर्षित्वेन ब्रह्मर्षित्वेन च पूज्यो ऽसि  ॥  १।१८।५५  ॥   

  

तदद्भुतमिदं ब्रह्मन् पवित्रं परमं मम ।  

शुभक्षेत्रगतश्चाहं तव सन्दर्शनात्प्रभो  ॥  १।१८।५६  ॥   

तदिति । हे ब्रह्मन् तदिदमागमनं मम परमं पवित्रं परममद्भतं च । हे प्रभो तव
सन्दर्शनादहं शुभक्षेत्रगतः पुण्यक्षेत्रगतः, त्वद्दर्शनादिदं मत्क्षेत्रं
तीर्थभूतं जातमित्यर्थः  ॥  १।१८।५६  ॥   

  

ब्रूहि यत्प्रार्थितं तुभ्यं कार्यमागमनं प्रति ।  

इच्छाम्यनुगृहीतो ऽहं त्वदर्थपरिवृद्धये  ॥  १।१८।५७  ॥   

ब्रूहीति । तुभ्यमिति तृतीयार्थे चतुर्थी । आगमनं प्रति त्वया यत्कार्यं
यत्फलं प्रार्थितं तद्ब्रूहि । अहं त्वयानुगृहीतः सन् त्वदर्थपरिवृद्धये
इच्छामि, त्वदर्थपरिवृद्धिं कर्तुमिच्छामीत्यर्थः । "रुच्यर्थानां
प्रीयमाणः" इति चतुर्थी  ॥  १।१८।५७  ॥   

  

कार्यस्य न विमर्शं च गन्तुमर्हसि कौशिक ।  

कर्ता चाहमशेषेण दैवतं हि भवान् मम  ॥  १।१८।५८  ॥   

कार्यस्य विमर्शं कार्यविषयं संशयम्  ॥  १।१८।५८  ॥   

  

मम चायमनुप्राप्तो महानभ्युदयो द्विज ।  

तवागमनजः कृत्स्नो धर्मश्चानुत्तमो मम  ॥  १।१८।५९  ॥   

ममेति । अयं त्वदागमनरूपः  ॥  १।१८।५९  ॥   

  

इति हृदयसुखं निशम्य वाक्यं श्रुतिसुखमात्मवता विनीतमुक्तम् ।  

प्रथितगुणयशा गुणैर्विशिष्टः परमऋषिः परमं जगाम हर्षम्  ॥  १।१८।६०  ॥   

इत्यार्षे श्रीरामायणे वाल्मीकीये आदिकाव्ये बालकाण्डे अष्टादशः सर्गः  ॥ 
१८  ॥   

इतीति । हृदयसुखम् अर्थसौष्ठवाद्धृदयसुखकरम् । श्रुतिसुखं
शब्दमार्दवाच्छ्रुतिसुखम् । आत्मवता बुद्धिमता विनीतं विनयवद्यथा भवति तथा
उक्तं वाक्यं निशम्य, प्रथितगुणयशाः पृथुतरगुणविषयकीर्तिः, न केवलं
कीर्तिमात्रं गुणैर्विशिष्टः । परमऋषिरित्यत्र "ऋत्यकः" इति प्रकृतिभावः ।
पुष्पिताग्रावृत्तम्  ॥  १।१८।६०  ॥   

इति श्रीगोविन्दराजविरचिते श्रीरामायणभूषणे मणिमञ्जीराख्याने
बालकाण्डव्याख्याने अष्टादशः सर्गः  ॥  १८  ॥   

  



</details>
</div>
<div class="js_include collapsed" newlevelforh1="2" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/1_bAlakANDam/02-putrakAmaH/018_rAmajanma.md">
<details><summary><h2>शिरोमणी ...{Loading}...</h2></summary>



सर्वेश्वरेश्वररघुनाथप्राकट्यमुपक्रममाण आह निर्वृत्त इत्यादिभिः ।
महात्मनः सर्वपूज्यस्य दशरथस्य तस्मिन्प्रसिद्धे हयमेधे क्रतौ निवृत्ते
सिद्धे समाप्ते । सतीत्यर्थः । तुना पुत्रेष्टौ समाप्तायां सत्यां सुराः
स्वर्गादिसाकेतोभयनिवास्यङ्गाङ्गिदेवाः भागान्
स्वस्वसम्प्रदानकांशान्प्रतिगृह्य यथागतम् आगतक्रममनतिक्रम्य प्रतिजग्मुः
स्वस्वस्थानं प्रापुः  ॥  १।१८।१  ॥   

  

समाप्तेति । समाप्तो दीक्षानियमो यस्य सः पत्नीगणसमन्वितः पत्नीनां गणैः
समन्वितो युक्तः सभृत्यबलवाहनः भृत्यबलवाहनसहितः राजा पुरीं प्रविवेश  ॥ 
१।१८।२  ॥   

  

यथार्हमिति । तेन कृतयागेन राज्ञा राजराजदशरथेन यथार्हं यथायोग्यं पूजिताः
प्राप्तसत्काराः अत एव मुदिताः प्रमोदं प्राप्ताः पृथिवीश्वराः राजानः
मुनिपुङ्गवम् वसिष्ठऋष्यशृङ्गवामदेवान् । एकवचनं जात्यभिप्रायेण ।
वैशब्देनान्यानपि प्रणम्य देशान् स्वान् स्वान् विषयान् प्रययुः  ॥  १।१८।३
 ॥   

  

श्रीमतामिति । ततः तस्मात् पुरात् अयोध्यातः स्वपुराणि गच्छतां तेषां
श्रीमतां परमैश्वर्ययुक्तानां राज्ञां शुभ्राणि स्वच्छानि प्रहृष्टानि
प्राप्तप्रमोदानि बलानि सैन्यानि चकाशिरे  ॥  १।१८।४  ॥   

  

गतेष्विति । पृथिवीशेषु राजसु गतेषु श्रीमान्राजा दशरथः
द्विजोत्तमान्ब्राह्मणान्पुरस्कृत्याग्रे कृत्वा पुरीं पुनः प्रविवेश ।
पुनः प्रवेशोक्त्या पूर्वं पुरीं प्रविश्य राजप्रस्थापनार्थं बहिर्निर्गत
इति ध्वनितम्  ॥  १।१८।५  ॥   

  

शान्तयेति । अथ पुरप्रवेशानन्तरं धीमता परमबुद्धिविशिष्टेन सानुयात्रेण
भृत्यवर्गसहितेन राज्ञा दशरथेन शान्तया सार्धं सुपूजितः प्राप्तातिसत्कारः
अन्वीयमानः अनुगम्यमानश्च ऋष्यशृङ्गः प्रययौ स्वं स्थानं प्राप  ॥  १।१८।६
 ॥   

  

एवमिति । एवमुक्तप्रकारेण तान्सर्वान्पूर्वोक्तान्विसृज्य सम्पूर्णमानसः
प्राप्तमनोरथः अत एव सुखितः प्राप्तसुखः राजा पुत्रोत्पत्तिं
स्वनित्यपुत्रप्रादुर्भावं विचिन्तयन् सन् तत्रायोध्यानगरे उवास  ॥  १।१८।७
 ॥   

  

तत इति । ततः तस्मिन्यज्ञे पुत्रेष्ठियागे समाप्ते सति ऋतूनां षट् षड्ऋतवः
समत्ययुः व्यतीता अभवन् । ततस्तेषु षट्सु ऋतुषु मध्ये द्वादशे चैत्रे मासे
नावमिके नवम एव नावमिकः तस्मिन्तिथौ । विनयादित्वात्स्वार्थिकष्ठक् ।
तिथिर्द्वयोरित्यनुशासनात्तिथिशब्दस्य पुंस्त्वम् । ऋतूनामित्यत्र षष्ठी
राहोश्शिर इतिवत् बोध्या । चैत्रशब्दार्थस्तु चित्रया युक्ता पौर्णमासी
चैत्री "नक्षत्रेण युक्तः कालः" इत्यण् । सास्त्यस्मिन्निति चैत्रः
"सास्मिन्पौर्णमासीति" इत्यण्  ॥  १।१८।८  ॥   

  

नक्षत्र इति । अदितिदैवत्ये अदितिः देवता ऽस्य "दित्यदित्या" इति ण्यः ।
तस्मिन्नक्षत्रे । पुनर्वसुसञ्ज्ञके इत्यर्थः  ॥  १।१८।९  ॥   

  

पञ्चसु ग्रहेषु रविमङ्गलगुरुशुक्रशनिषु स्वोच्चसंस्थेषु
मेषमकरकर्कमीनतुलास्थेषु ऽअजवृषभमृगाङ्गनाकुलीरा झषवणिजौ च
दिवाकरादितुङ्गाःऽ इत्युच्चलक्षणं वराहमिहिरेणोक्तम् ।  

कर्कटे कर्कलग्ने वाक्पतौ बृहस्पतौ इन्दुना सह प्रोद्यमाने उदयं प्राप्ते
लग्ने सति जगन्नाथं ब्रह्मविष्णुमहेश्वरद्वारा सर्वलोकनियन्तारमत एव
सर्वलोकनमस्कृतं निखिलं ब्रह्माण्डवर्तिजीवेश्वरादिनमस्कारकर्मीभूतं
दिव्यलक्षणसंयुतं दिव्यानि सामुद्रिकादिशास्त्रसूचितप्राकृतविलक्षणानि
लक्षणानि तैः संयुतञ्च  ॥  १।१८।१०  ॥   

  

विष्णोः जगन्नियन्तुः चतुर्भुजस्य अर्धम् अवतारग्रहणद्वारा
तद्यशःप्रख्यापकत्वेन प्रवृद्धवामनादिरूपनियामकत्वेन च वर्धकम् । अत एव
सूर्यस्यापि भवेत्सूर्यः इत्यादिना न विरोधः महाभागं महान्
इतरभागापेक्षयाधिकः भागः प्रादुर्भावनिमित्तीभूतपायसरूपां ऽशो यस्य स तं,
किञ्च  

महान् भागो भाग्यं यस्मात्स तं, किञ्च महतीं लोकदर्शनयोग्यां भां दीप्तिं
गच्छति प्राप्नोतीति स तं, किञ्च महान्तो ब्रह्मादयो भागाः प्राप्तप्रकाशाः
यस्मात्स तं, किञ्च महा सर्वपूज्या या आभा तां गच्छति प्राप्नोतीति स तं,
किञ्च महा सर्वपूज्या या आभा तां गच्छति प्राप्नोतीति स तं, किञ्च
महतीमाभां परमप्रकाशमागमयति आश्रितान्प्रापयति स तं, किञ्च महती आभा यस्य स
महाभः स अगो मणिपर्वतो विहाराधारत्वेन यस्य स तं, किञ्च महानां
सर्वपूज्यानां ब्रह्मादीनां कर्तृभूतानामाभागः अतिशयसेवा यस्मिन्स तम्
ऐक्ष्वाककुलवर्द्धनम् ऐक्ष्वाकः इक्ष्वाकुकुलप्रादुर्भूतः दशरथस्तस्य कुलं
वर्धयतीति स तं रामं सर्वाभिरामदातारं कौसल्या जनयत् प्रादुरभावयत् ।
विष्णोरर्धमित्यनेन यो हि विष्णोर्वर्धकः, स तत्तुल्यानामन्येषां च वर्धक
इति किंवक्तव्यमिति काव्यार्थापत्तिरलङ्कारो ध्वनितः । तेन रघुनाथस्या
ऽघटितघटनापटीयस्त्वं व्यक्तम् । सर्वाभिरामदातारमित्यनेन राम एव
सर्वहितत्वमिति परिसङ्ख्यालङ्कारो ध्वनितः । तेन यः सर्वहितः सस्वाश्रितहित
इति किंवक्तव्यमिति काव्यार्थापत्तिरलङ्कारो ध्वनितः । तेन रघुनाथस्य
परमदयालुतातिशयः सूचितः । तेन सर्वाधीशत्वं व्यक्तम् । एतेन विष्णोरर्धं
विष्णुमयस्य पायसस्यार्धम् अर्धांशपरिणामभूतमिति भूषणोक्तार्थः आपाततो
रमणीयः । वाक्यार्थस्य लाक्षणिकत्वापत्तेः सर्वेश्वरेश्वरस्य लीलार्थं
स्वयंप्रादुर्भूतस्य ब्रह्मादिप्रार्थितस्य
सर्वोत्पत्त्यादिकारणीभूतेच्छावतः उपादानासम्भवाच्च ईश्वरेश्वराणां
सोपादानकत्वे ऽनवस्थापत्तेश्च कार्यत्वापत्त्या ऽनित्यत्वापत्तेश्च । यत्तु
भट्टाः विष्णोः शङ्ख्ाचक्रानन्तविशिष्टस्य अर्धं किञ्चिन्न्यूनं
शङ्खचक्रादेरभावादिति भावः । तदपि न शोभनम् । तादृशेर्थे विष्णुशब्दस्य
सङ्केताभावात् । एतदभिप्रायेणैव इममर्थमनूद्य वस्तुतस्त्वित्यादिना
पाठकैरर्थान्तरं वर्णितम् । यत्त्वत्र पाठकाः "प्रणवं हीश्वरं
विद्यात्सर्वस्य हृदये स्थितम्" इत्यादिश्रुतिभ्यो ऽगिरामस्म्येकमक्षरम्ऽ
इत्यादिस्मृतिभ्यश्च वाच्यवाचकयोरभेदाच्चात्र विष्णुशब्देन प्रणव उच्यते ।
तस्यार्धम् अर्धमात्रा तदात्मकम् । राममित्यर्थः । तथा चाथर्वणश्रुतिः
"अकाराक्षरसम्भूतः सौमित्रिर्विश्वभावनः । उकाराक्षरसम्भूतः
शत्रुघ्नस्तैजसात्मकः । प्राज्ञात्मकस्तु भरतो मकाराक्षरसम्भवः ।
अर्धमात्रात्मको रामः सच्चिदानन्दविग्रहः" इति । तदपि न सम्यक्
वाक्यार्थस्य लाक्षणिकत्वापत्तेः । नहि शक्यार्थेनेष्टसिद्धौ लक्षणां
कश्चिदभ्युपैति । किञ्च यत्प्रणवावयवभूतस्य मात्रार्धस्य रामपरत्वं न तत्
प्रणवस्येश्वरवाचकत्वं यस्य चाखण्डप्रणवस्येश्वरवाचकत्वं न तदवयवीभूतस्य
मात्रार्धस्य रामपरत्वमिति लक्षणास्वीकारे ऽपि तदभीष्टार्थस्य
दुरुपपादत्वात् । एतेन विष्णोश्चतुर्भुजस्य अर्धं द्विभुजमित्यर्थं वदन्तो
ऽपि प्रत्युक्ताः लाक्षणिकत्वापत्तेस्तुल्यत्वात् । चतुर्भुजमात्रे
विष्णुशब्दस्य सङ्केताभावाच्च । अत एव
भूमदक्षयज्ञादिप्रादुर्भूतानामष्टभुजादीनां विष्णुत्वेन व्यवहारः सङ्गच्छते
। तावन्मात्रार्थकत्वे द्विभुजन्तं महाभागमित्यपहाय विष्णोरर्धमित्युक्त्या
तदभिप्रेतार्थस्य ऋष्यभिप्रायविरुद्धत्वाच्च । अर्धशब्दस्य वर्धकपरत्वं न
दृष्टमिति तु न भ्रमितव्यम् । अर्धयति वर्धयतीति अर्ध इति व्युत्पत्त्या
यौगिकस्वीकारेण वर्धकपरत्वस्य सर्वतन्त्रसिद्धत्वात् । अत एव बृहदारण्यके
पञ्चमे ऽध्याये नवमब्राह्मणे "कतमोध्यर्ध" इति प्रश्ने "यो ऽयं पवत"
इत्युत्तरम् । "कथमध्यर्ध" इति प्रश्ने "यदस्मिन्निदँ्सर्वमध्यार्द्ध्योत्"
इत्यादिश्रतौ अर्धशब्दस्य वर्धकपरत्वमिति दिक् ।
अत्राधिकव्याख्यानदर्शनकाङ्क्षिभिर्विष्णुना सदृशो वीर्ये इत्यत्र
द्रष्टव्यम्  ॥  १।१८।११  ॥   

  

कौसल्येति । अमिततेजसा इयत्तारहिततेजोविशिष्टेन तेन प्रादुर्भूतेन पुत्रेण
दशरथकौसल्यानिरूपितनित्यपुत्रत्वविशिष्टेन कौसल्या आशुशुभे अप्रमेयशोभां
प्राप । तत्र दृष्टान्तः वज्रपाणिना वज्रहस्तेन देवानां वरेण इन्द्रेण
अदितिस्तन्माता यथा । ईश्वरप्रकाशिनि परमात्मनि रामे इन्द्राद्युपमेयत्वं
दुर्लक्ष्यतद्वस्तुबोधनाय इषुवत्सविता गच्छतीत्यादिवद्बोध्यम्  ॥  १।१८।१२
 ॥   

  

भरत इति । सत्यपराक्रमः सत्यायोध्याराजधान्यस्येति सत्यः रामः, तस्येव
पराक्रमो यस्य, तस्मादेव पराक्रमो यस्येति वा, स एव पराक्रमो यस्येति वा ।
रघुनाथाज्ञाकारीत्यर्थः । किञ्च सत्यः कापट्यरहितः पराक्रमो यस्य सः ।
साक्षाद्विष्णोर्वैकुण्ठेशस्य चतुर्मागः चत्वारो भागा यस्मिन् । सर्वांश
इत्यर्थः । अत एव विष्णोस्तदवस्थापन्नस्य सर्वैर्गुणैः समुदितः । यदि च
विष्णोरित्यत्र षष्ठी राहोः शिर इतिवत्तर्हि सवैर्गुणैः समुदितः चतुर्भागः
साक्षाद्विष्णुरेवेत्यर्थः । विष्णोरित्युभयान्वयि । अत्रार्थे प्रमाणम्
ऽवैकुण्ठेशस्तु भरतः क्षीराब्धीशश्च लक्ष्मणः । शत्रुघ्नस्तु स्वयं भूमा
रामसेवार्थमागताःऽ इति नारदपञ्चरात्रवचनम् । निरूपितञ्चैतत्प्रथमसर्गे,
विरोधोद्धारप्रकरणे ऽइदं त्वयि न वक्तव्यं शत्रुघ्ने भरते ऽपि ।ऽ
वेत्युत्तरकाण्डघटकश्लोकव्याख्यावसरे । भरते न वक्तव्यमिति
निषेधतात्पर्यवर्णनेन निरूपयिष्यामश्चोत्तरकाण्डे विशेषतः । भरतो नामेति
प्रसिद्धौ केकय्यां जज्ञे प्रादुर्बभूव  ॥  १।१८।१३  ॥   

  

अथेति । अथ भरतप्रादुर्भावानन्तरं सर्वास्त्रकुशलौ निखिलास्त्राणां
विज्ञातारौ विष्णोर्नारायणस्यार्धो वर्धको यो रामस्तत्र समन्वितौ ।
तदनुयायिनावित्यर्थः । वीरौ विना गरुडेन ईरो गतिर्ययोस्तौ
गरुडगामिभूमक्षीराब्धीशौ लक्ष्मणशत्रुघ्नौ सुतौ सुमित्रा ऽजनयत् । एतेन
शत्रुघ्नस्य भरतानुयायित्वं रामाज्ञयैवेति ध्वनितम्  ॥  १।१८।१४  ॥   

  

भरतादीनां जन्मनक्षत्रादि बोधयन् आह पुष्ये इति । प्रसन्नधीर्भरतः पुष्ये
पुष्यनक्षत्रयुक्ते तिथौ मीनलग्ने भरतो जातः प्रादुर्भूतः । सौमित्री
सुमित्राया नित्यसुतौ लक्ष्मणशत्रुघ्नौ तु सार्पे आश्लेषानक्षत्रयुक्ते
तिथौ कुलीरे कर्कटे लग्ने रवौ अभ्युदिते प्रवृद्धे । मध्याह्नकाले इत्यर्थः
। सौमित्री जातौ प्रादुर्भूतौ । पुष्ये सार्पे इत्यत्र "नक्षत्रेण युक्तः
कालः" इत्यण् "लुबविशेषे" इति लुप् । सौमित्रीत्यत्र बाह्वादित्वादिञ्  ॥ 
१।१८।१५  ॥   

  

चतुर्णां प्रादुर्भावमुपसंहरन्नाह राज्ञ इति । महात्मानः
ईश्वरादिपूजनीयस्वरूपाः अत एव पृथग्ज्ञानविषयेभ्यो विलक्षणाः अत एव
गुणवन्तः प्राकृतविलक्षणदिव्यगुणविशिष्टाः सुरूपाः शोभनानि रूपाणि येषां
ते, किञ्च शोभनो रूपो वेदेषु निरूपणं येषां ते रुच्या कान्त्या परमशोभया
युक्ताः ये चत्वारो राज्ञः पुत्रा जज्ञिरे । ते प्रोष्ठपदोपमाः प्रोष्ठो
गौस्तस्य पदे खुरौ उपमा येषान्ते द्वौ द्वौ मिलित्वा स्थिता बभुवुरित्यर्थः
 ॥  १।१८।१६  ॥   

  

प्रादुर्भावकालिकसर्वहर्षं बोधयन् तत्तत्कृत्यमाह जगुरिति । गन्धर्वपतयो
जगुः, अप्सरोगणाश्च ननृतुः, दवदुन्दुभयः नेदुः, खादाकाशात्पुष्पवृष्टिश्च
च्युताः । एतेन अचेतनानामपि तस्मिन्काले चेतनत्वं व्यक्तम् । तेन
तात्कालिकहर्षस्य पराकाष्ठा बोधिता । खात्पतदितिभट्टसम्मतः पाठः ।
तत्राडभावश्छन्दस इति तैरुक्तम्  ॥  १।१८।१७  ॥   

  

उत्सव इति । जनाकुलः जनैराकुलो व्याप्तः महानतिशय एव उत्सवो
ऽयोध्यायामासीत् । चशब्द एवार्थे । अर्धं पृथगन्वयि । रथ्या इति ।
नटनर्तकसङ्कुलाः नटादिव्याप्ताः । अत एव जनसम्बाधाः जनानां सम्बाधाः
परस्परमङ्गसम्मर्दो यासु  ॥  १।१८।१८  ॥   

  

विपुलाः विस्तीर्णाः सर्वरत्नसमन्विताः जनग्रहणार्थं
प्रक्षिप्तसकलरत्नसम्पूर्णाः, गायकैर्गानकर्तृभिः वादकैर्वादनकर्तृभिश्च
परैः वेदपाठकर्तृभिश्च विराविण्यः शब्दवत्यः सत्य एव रथ्या मार्गास्तत्र
महोत्सवसमये विरेजुः शुशुभिरे । सार्धश्लोक एकान्वयी । चकारान्तरेण
राजद्वारादिसङ्ग्रहः । तथाशब्द एवार्थे  ॥  १।१८।१९  ॥   

  

प्रदेयानिति । राजा दशरथः सूतमागधबन्दिनां प्रदेयान् प्रदातुं
योग्यान्पदार्थान्ददौ । तत्र सूताः पौराणिकाः मागधाः वंशप्रशंसाकर्तारः ।
बन्दिनः स्तुतिपाठकाः । सम्बन्धसामान्ये षष्ठी । ब्राह्मणेभ्यः वित्तं  

धनं सहस्रशो गोधनानि च ददौ  ॥  १।१८।२०  ॥   

  

अतीत्येति । एकादश अहानि यस्मिन् दिनसमूहे स तं किञ्च एकश्च एकश्च एकौ तौ च
दश एकादश तेषां सङ्ख्यापूरकं एकादशं तदेव अहः द्वादशदिनानीत्यर्थः । अतीत्य
अतिक्रम्य त्रयोदशे दिने इत्यर्थः । नामकर्म अकरोत् । तदेव विस्पष्टयति
महात्मानं ईश्वरादिपूजनीयस्वरूपं ज्येष्ठं कौसल्यातः पूर्वं प्रादुर्भूतं
रामं नाम अकरोत् । प्रादुरभावयत् । केकयीतः प्रादुर्भूतं भरतं नाम च अकरोत्
। सौमित्रिं सुमित्रातः प्रादुर्भूतं ज्येष्ठमित्यर्थः । लक्ष्मणं नाम च
अकरोत् । अपरं तत्कनिष्ठं सौमित्रिं शत्रुघ्नं नाम च अकरोत् । राजेति शेषः
। किञ्च अकरोत् वसिष्ठो राज्ञा अकारयदित्यर्थः । अन्तर्भावितणिजर्थः । तदा
राजकर्तृकरामादिनामकरणसमये परमप्रीतो वसिष्ठः नामानि तथा इति कुरुते ।
योग्यानीमानि नामानीत्यवददित्यर्थः । एकादशाहमित्यत्र प्रथमपक्षे
अच्प्रत्यन्ववेत्यत्र अजिति योगविभागादच् । तुशब्दः एकस्तथाशब्दश्च चार्थे
। स चावृत्त्या च हीनेप्यन्वेति । अत एव क्षत्रियस्य द्वादशाहं सूतकम्,
त्रयोदशे राज्ञो नामकरणमित्यादिस्मृतयः सानुकूलाः । राजेति शेषादेव द्वादशे
ऽहनि जातस्य पिता नाम कुर्यादित्यादिस्मृत्या न विरोधः । क्षत्रियस्य
नामकरणे ऽनधिकार इत्युक्तौ तु मूलं मृग्यम् । कुरुते तथा इति पाठे तु
तथाशब्दस्तदार्थकः द्वयोरेकत्रान्वयः  ॥  १।१८।२१,२२  ॥   

१।१८।२१  ॥  किञ्च अकरोत् वसिष्ठो राज्ञा अकारयदित्यर्थः ।
अन्तर्भावितणिजर्थः । एकादशाहमित्यत्र प्रथमपक्षे अच्प्रत्यन्ववेत्यत्र
अजिति योगविभागादच् ।  

ब्राह्मणानिति । पौरजानपदान् पुरदेशप्रभवान्ब्राह्मणान्भोजयामास ।
अमितमपरिमितं बहुप्रकारं रत्नौघं रत्नसमूहं ब्राह्मणानामददात् । चकारेण
वस्त्रालङ्कारादिसङ्ग्रहः । सम्बन्धसामान्यविवक्षया षष्ठी  ॥  १।१८।२३  ॥   

  

तदेवोपसंहरन्नाह तेषामित्यर्धेन । तेषां रामादीनां जन्मक्रियादीनि
जातकर्मप्रभृतीनि सर्वकर्माणि उपनयनान्तनिखिलकर्तव्यानि अकारयत् । वसिष्ठ
इति शेषः । तेषामिति । तेषां चतुर्णां मध्ये श्रेष्ठः पितुः रतिकरः
पितृप्रमोदवर्धकः केतुरिव ध्वजसदृशप्रकाशकः रामो भूयो भूतानां
राजवर्धितजनानां स्वयम्भूरिवृ स्वयम्भूसदृशः सम्मतः पूजितो बभूव  ॥  १।१८।२४
 ॥   

  

सर्व इति । ज्ञानोपपन्नाः सर्वविषयकनित्यज्ञानवन्तो ऽपि सर्वे चत्वारो
भ्रातरः वेदविदः गुरूपदेशात्प्राप्तसकलवेदाः । बभूवुरितिशेषः । अत एव सर्वे
शूराः अत एव सर्वे पौरहिते रताः अत एव सर्वेः गुणैर्निखिलक्षात्रधर्मैः
समुदिताः सम्प्रकाशिताः बभूवुः । गुरूपदेशात्प्राप्तवेदा इत्यनेन
गुरूपदेशादेव वेदो ऽवगन्तव्य इति लोकोपदेशः सूचितः । चशब्दो ऽप्यर्थे सर्वे
ज्ञानोपसम्पन्नाः इति भट्टसम्मतः । तत्राक्षरस्वारस्यादपिशब्दोध्याह्रियते
 ॥  १।१८।२५  ॥   

  

सिंहावलोकनन्यायेन रामं वर्णयन्नाह तेषामिति । महातेजाः
समाधिकरहिततेजोविशिष्टः सत्यपराक्रमः कापट्यसंसर्गरहितपराक्रमविशिष्टः
सुधांशुः शरत्पूर्णचन्द्र इव सर्वस्य लोकस्य इष्टः ईप्सितः । अपिशब्देन
त्रयाणामपि ईप्सितः । निर्मलः आश्रितमलनिवर्तनहेतुः । किञ्च निर्गतो यो मः
परिमाणं तल्लाति गृह्णाति । इयत्तारहितप्रभावविशिष्ट इत्यर्थः । गजस्कन्धे
गजस्कन्धारोहे अश्वपृष्ठे अश्वपृष्ठारोहे च रथचर्यासु रथसञ्चारेषु च सम्मतः
सर्वजनप्रशंसास्पदीभूतः धनुर्वेदे अस्त्रशस्त्रादिज्ञाने निरतः परिनिष्ठितः
पितुः शुश्रूषणे पित्रादिसेवायां रतः नितरां प्रवृत्तः तेषां चतुर्णां
मध्ये राम आसीदिति शेषः । द्वयोरेकत्रान्वयः  ॥  १।१८।२६,२७  ॥   

  

रामाचरणमुक्त्वा लक्ष्मणाचरणमाह बाल्यादिति । लक्ष्मिवर्धनः
आश्रितसम्पत्तिवर्धकः लक्ष्मणः लोकरामस्य लोकाभिरामदातुः ज्येष्ठस्य पूर्वं
प्रादुर्भूतस्य भ्रातुः नित्यभ्रातृत्वविशिष्टस्य रामस्य बाल्यात्प्रभृति
नित्यशः सुस्निग्धः अतिप्रीतिविशिष्ट आसीदिति शेषः । लाक्ष्मवर्धन इत्यत्र
ह्रस्व आर्षः  ॥  १।१८।२८  ॥   

  

सर्वेति । तस्य रामस्य बहिःस्थितः अपरः द्वितीयः प्राण इव प्राणसदृशः
लक्ष्मिसम्पन्नः नित्यं सर्वसम्पत्तिविशिष्टः लक्ष्मणः तस्य रामस्य शरीरतो
ऽपिना मनआदिभिः सर्वप्रियकरः निखिलप्रियकारक आसीदिति शेषः । बहिः प्राण
इवापर इत्यभूतोपमालङ्कारेण लक्ष्मणसदृशो रामस्य प्रियः लक्ष्मण
एवेत्यनन्वयालङ्कारो ध्वनितः । तेन रामप्रसादाकाङ्क्षिभिर्लक्ष्मणो
ऽवश्यमाश्रयणीय इति वस्तु व्यक्तम्  ॥  १।१८।२९  ॥   

  

रामस्य लक्ष्मणविषयकप्रीतिं वर्णयन्नाह नेति । पुरुषोत्तमः
समाधिकरहितपुरुषत्वविशिष्टो रामः तेन लक्ष्मणेन विना निद्रां नैव लभते ।
चशब्द एवार्थे । उपानीतं कौसल्याद्युपहृतं मृष्टमन्नं तं लक्ष्मणं विना
नैवाश्नाति । हिशब्द एवार्थे  ॥  १।१८।३०  ॥   

  

लक्ष्मणाचरणमाह यदेति । राघवो रामः यदा यस्मिन्काले इयमश्वमारूढः
मृगयामाखेटं याति तदा एनं रामं परिपालयन् सर्वतो रक्षन् सधनुः धनुस्सहितः
लक्ष्मणः पृष्ठतो ऽभ्येति समीपतो गच्छति  ॥  १।१८।३१  ॥   

  

भरतशत्रुघ्नयोः परस्परं प्रीतिं वर्णयन्नाह भरतस्येति । लक्ष्मणावरजः
लक्ष्मणानुजभ्राता शत्रुघ्नः भरतस्य प्राणैश्च प्राणैरपि नित्यं प्रियतरः
अतिप्रीतिकारी आसीत् । तस्य शत्रुघ्नस्यापि तथा प्राणैरपि आप्रियः प्रियतरः
स भरतः नित्यमेवासीत् । हिशब्द एवार्थे  ॥  १।१८।३२  ॥   

  

महाराजाधिराजदशरथस्य मोदं वर्णयन्नाह स इति त्रिभिः । महाभागैः
प्रशंसनीयातिशयभाग्यविशिष्टैः प्रियैः सर्वप्रीतिविषयभूतैः चतुर्भिः
पुत्रैः करणभूतैः स दशरथ देवैः पितामहो ब्रह्मा इव परमप्रीतः
परमानन्दविशिष्टो बभूव  ॥  १।१८।३३  ॥   

  

ते इति । ह्रीमन्तः लोकापवादाल्लज्जावन्तः अत एव कीर्तिमन्तः
परममर्यादापालकास्ते इति यशोविशिष्टाः । सर्वज्ञाः
निखिलविषयकनित्यज्ञानवन्तः अत एव दीर्घदर्शिनः अनागतातीतद्रष्टारः ते
अवाङ्मनसगोचरा रामादयः यदा ज्ञानसम्पन्नाः ज्ञानसम्भवकावस्थाविशिष्टाः तदा
गुणैः नित्यराजधर्मैः समुदिताः सम्प्रकाशिताः बभूवुरिति शेषः ।
ज्ञानसम्पन्नशब्दः ज्ञानं सम्पन्नं भवति यस्यां सावस्थास्ति एषामिति
अर्शआद्यजन्तः  ॥  १।१८।३४  ॥   

  

तेषामिति । दीप्ततेजसामेवम्प्रभावाणामुक्तप्रकारेण प्रभावविशिष्टानां
सर्वेषां रामादीनां पिता नित्यपितृत्वविशिष्टो दशरथः लोकाधिपो लोकनियन्ता
ब्रह्मा यथा इव हृष्टो बभूवेति शेषः  ॥  १।१८।३५  ॥   

  

ते इति । वैदिकाध्ययने
वेदसम्बन्धिसाङ्गशब्दार्थतदुपबृंहणभूतस्मृतीतिहासादीनां पठने रताः
पितृशुश्रूषणरताः पित्रुपलक्षितगुर्वादिसेवानिरताश्च । धनुर्वेदे
अस्त्रशस्त्रादिज्ञाने निष्ठिता निपुणाश्च । अपिना मात्रादिलालिताः
मनुजव्याघ्राः पुरुषसिंहाः ते रामादयः आसन्निति शेषः । एतेन
परममर्यादापालकत्वं तेषां व्यक्तम्  ॥  १।१८।३६  ॥   

  

तेषां समावर्तनकालमालक्ष्य राजचिन्तनं वर्णयन्नाह अथेति । सोपाध्यायः
उपाध्यायवसिष्ठवामदेवसहितः सबान्धवः रोमपादादिसहितः धर्मात्मा धर्ममनाः
राजा महाराजाधिराजदशरथः अथ मङ्गलरूपां तेषां दारक्रियां
दारप्राप्तिविषयीणीं क्रियां विवाहं प्रति चिन्तयामास विचारयामास  ॥ 
१।१८।३७  ॥   

  

तस्येति । मन्त्रिमध्ये चिन्तयमानस्य तेषां विवाहं विचारयतः महात्मनः
परमोदारचित्तस्य तस्य दशरथस्य द्वारमिति शेषः । महातेजाः परमतेजस्वी
महामुनिः मुनिश्रेष्ठः विश्वामित्रः अभ्यागच्छत्  ॥  १।१८।३८  ॥   

  

स इति । राज्ञः दशरथस्य दर्शनाकाङ्क्षी स विश्वामित्रः द्वाराध्यक्षान्
द्वारपालकान् उवाच । तद्वचनमाह कौशिकं कुशिकगोत्रोत्पन्नं गाधिनन्दनम्
गाधिपुत्रमिह प्राप्तं मां यूयं शीघ्रमाख्यात कथयत । ह इति इहार्थे  ॥ 
१।१८।३९  ॥   

  

तदिति । तस्य विश्वामित्रस्य तत् शीघ्रमाख्यात इति वचनं श्रुत्वा तेन
विश्वामित्रोक्तेन वाक्येन चोदिताः प्रेरिताः अत एव सम्भ्रान्तमनसः
अत्यादरयुक्तमनोयुक्ताः सर्वे द्वारपालाः राज्ञो वेश्म प्रदुद्रुवुः शीघ्रं
जग्मुः । प्रदुद्रुवुरित्यनेन तेषां हर्षातिशयो ध्वनितः । तेन
विश्वामित्रस्य राजपरमप्रीतिविषयत्वं व्यक्तम् । ऽसम्भ्रमत्रयमिच्छन्ति
भयमुद्वेगमादरम्ऽ इत्यनुशासनम् । त्रासाद्राजवेश्मेतिपाठः क्वचित् ।
त्रासाद्राजभयादित्यर्थः  ॥  १।१८।४०  ॥   

  

त इति । तदा विश्वामित्राज्ञापनकाले ते द्वारपालाः राजभवनं गत्वा
प्राप्तमृषिं विश्वामित्रं तथा विश्वामित्रोक्तप्रकारेण इक्ष्वाकवे
इक्ष्वाकुवंशप्रभवाय नृपाय दशरथाय आवेदयामासुः  ॥  १।१८।४१  ॥   

  

तेषामिति । तेषां द्वारपालानां तत् विश्वामित्रप्राप्तिबोधकं वचनं श्रुत्वा
सपुरोधाः वसिष्ठसहितः समाहितः एकाग्रचित्तः संहृष्टः परमानन्दं प्राप्तः
दशरथः ब्रह्माणं बृहस्पतिं चतुर्मुखं वा वासव इन्द्र इव प्रत्युज्जगाम ।
श्रुतिश्च ऽबृहस्पतिर्देवानां ब्राह्माऽ इति । संहृष्ट इत्यनेन सदा
महात्मजनदर्शनाकाङ्क्षीति ध्वनितम्  ॥  १।१८।४२  ॥   

  

तमिति । ततः प्रत्युद्गमनानन्तरं दीप्त्या तपोजनितपरमप्रकाशेन ज्वलितं
प्रकाशितं संशितव्रतमत्युग्रनियमकर्तारं तापसं तं विश्वामित्रं दृष्ट्वा
प्रहृष्टवदनो राजा अर्घ्यमुपहारयत् अददात् । रामो राज्यमचीकरदितिवत्
णिच्प्रयोगः । आगमशास्त्रस्यानित्यत्वादड्विरहः  ॥  १।१८।४३  ॥   

  

स इति । शास्त्रदृष्टेन विधिबोधितेनैव कर्मणा राज्ञः अर्घ्यं
राजसमर्पितार्घोदकं चकारेण पाद्याचमनीयादीन् प्रतिगृह्य स्वीकृत्य स
विश्वामित्रः अव्ययं विनाशरहितं नित्यमपि कुशलं नराधिपं पर्यपृच्छत् ।
चकारान्तरमप्यर्थकम् । नित्यमपि कुशलं पर्यपृच्छदित्यनेन विश्वामित्रस्य
प्रेमाधिक्यं सूचितम्  ॥  १।१८।४४  ॥   

  

तदेव विशदयन्नाह पुरे इति द्वाभ्याम् । सुधार्मिकः परमधर्मविशिष्टः कौशिकः
विश्वामित्रः राज्ञः दशरथस्य पुरे कोशे च जनपदे देशे च बान्धवेषु च
सुहृत्सु च कुशलं पर्यपृच्छत्  ॥  १।१८।४५  ॥   

  

अपीति । ते तव रिपवः सामन्ताः खण्डमण्डलेश्वराः जिताः त्वया पराजिताः सन्तः
सन्नताः त्वां शरणं प्राप्ताः अपि किम् । दैवं देवोद्देश्यकयागादिकं
मानुषमतिथ्यभ्यागतोद्देश्यकभोजनादिकं च कर्म ते तव साध्वनुष्ठितं सम्पादितं
च । किञ्चापी किमर्थकौ  ॥  १।१८।४६  ॥   

  

वसिष्ठमिति । मुनिपुङ्गवो मुनिश्रेष्ठो विश्वामित्रः वसिष्ठं महाभागान् अति
भाग्यवतः तान् तत्र प्राप्तान् ऋषीन् वामदेवप्रभृतींश्च यथान्यायं यथोचितं
समागम्य समालिङ्ग्य । चकारेण यथोचितं प्रणामादिकं च कृत्वा कुशलमुवाच ।
कुशलप्रश्नं कृतवान् इत्यर्थः । हेति हर्षद्योतकम्  ॥  १।१८।४७  ॥   

  

त इति । यथार्हतो यथायोग्यं पूजिताः परस्परं सत्कृताः अत एव धृष्टमनसः
प्रमुदितान्तःकरणास्ते सर्वे वसिष्ठविश्वामित्रप्रभृतयः तस्य राज्ञो
निवेशनं सभां विविशुः तत्र निषेदुश्च  ॥  १।१८।४८  ॥   

  

सभाप्रवेशनानन्तरं राजकर्तृकसत्कृतिवचनं वर्णयन्नाह अथेत्यादि आसर्गसमाप्ति
। अथ सभास्थित्यनन्तरं हृष्टमना हृष्टान्यतिसत्कारादिना हर्षितानि सर्वेषां
मनांसि येन परमोदारः दातृशिरोमणिः अत एव हृष्टः हर्षं प्राप्तः राजा
महाराजो दशरथः तमागतं महामुनिं  

विश्वामित्रमभिपूजयन् उवाच  ॥  १।१८।४९  ॥   

  

तदुक्तिमाह यथेति । अमृतस्य सुधायाः सम्प्राप्तिः यथा प्रशस्यते अनूदके
दुर्योगादुदकहीने श्रावणादौ वर्षं वृष्टिं यथा सदृशदारेषु
समानकुलशीलादिविशिष्टाङ्गनासु पुत्रजन्म यथा । अनूदके इत्यत्र दीर्घः
"अन्येषामपि" इतिविहितः  ॥  १।१८।५०  ॥   

  

प्रनष्टस्येति । प्रनष्टस्य तिरोहितस्य मण्यादेर्लाभो यथा महोदये
पुत्रविवाहाद्युत्सवे हर्षो यथा । ऽमह उद्धव उत्सवःऽ इत्यमरः । तथा ते
तवागमनम् प्राप्तिमहं मन्ये । अतः हे मुने स्वागतमतिशोभनमागमनमेतत् । एवो
हेत्वर्थे  ॥  १।१८।५१  ॥   

  

किमिति । ते तव परममावश्यकं किम् । किं कार्यमस्तीति शेषः । तत्तत् हर्षितः
सन्नहं करोमि कर्तास्मि एव उ एतद्वितर्कयामि । चशब्द एवार्थे । हे ब्रह्मन्
पात्रभूतो ऽसि सर्वप्रकारसेवायोग्यस्त्वमसि अतः मे दिष्ट्या भाग्येन
धार्मिकस्त्वं प्राप्तोसि । कं च ते परमं कामम् इति पूर्वार्धे प्राप्तो
ऽसि मानद इत्युत्तरार्धे च क्वचित्पाठः । अर्थः स्पष्ट एव  ॥  १।१८।५२  ॥   

  

अद्येति । अद्य भवत्कर्मकदर्शनसमये मे मम जन्म सफलं मे जीवितं जीवनं च
सुजीवितम् । तत्र हेतुमाह यस्माद्विप्रेन्द्रं विप्रश्रेष्ठं
भवन्तमद्राक्षम् अत एव मम निशा मत्सम्बन्धिनीयं व्यतीता । रात्रिः
सुप्रभाता सुष्ठु शुभकार्योत्पादिका पूर्वमङ्गलविशिष्टः प्रभातो यस्याः सा
 ॥  १।१८।५३  ॥   

  

पूर्वमिति । द्योतितप्रभस्त्वं पूर्वं राजर्षिशब्देन बोधितः । अनु पश्चात्
तपसा ब्रह्मर्षित्वं प्राप्तः । अतः मया बहुधा बहुप्रकारेण त्वं पूज्यो ऽसि
 ॥  १।१८।५४  ॥   

  

तदिति । हे विप्र हे प्रभो तत्तस्माद्धेतोः अद्भुतमिदं भवद्दर्शनं मम परमं
पवित्रमतिपवित्रतोत्पादकम् । तत्र हेतुः यतः तव सन्दर्शनात् अहं
शुभक्षेत्रगतः शुभानि यानि क्षेत्राणि तानि सर्वाणि गतः प्राप्तः ।
सर्वशुभक्षेत्रयात्राफलं प्राप्तो ऽहमित्यर्थः चो हेतौ  ॥  १।१८।५५  ॥   

  

ब्रूहीति । यद्यस्मात् मया तुभ्यं प्रार्थितं तवावश्यकं किम् । किं
कार्यमस्ति । तत्तदहं कर्तास्मीत्येवं प्रार्थना कृता । तस्मादागमनं प्रति
भवदागमने यत्कार्यं प्रयोजनं तत्त्वं ब्रूहि । त्वदर्थपरिवृद्धये
भवत्प्रयोजनवृद्धिं कर्तुमनुगृहीतः त्वदनुग्रहपात्रीभूतोहमिच्छामि ।
"क्रियार्थोपपदस्य" इति चतुर्थी  ॥  १।१८।५६  ॥   

  

कार्यस्येति । हे सुव्रत कार्यस्य विमर्शं सेत्स्यति नवेति संशयं गन्तुं
प्राप्तुं त्वं नैवार्हसि । तत्र हेतुः यतः अहमशेषेण कर्ता भवत्कार्यं
निःशेषतः साधयितास्मीत्यर्थः । तत्र हेतुः यतो भवान् मम दैवतम् इष्टदेवः ।
हिचौ हेत्वर्थौ  ॥  १।१८।५७  ॥   

  

ममेति । हे द्विज तवागमनजः त्वदागमनजन्यः मम । चकारेणास्मदीयानां
महानेवाभ्युदयः । अभ्युदये हेतुः अनुत्तमः सर्वोत्तम एव कृत्स्नः सम्पूर्णो
ऽयं धर्मः पुण्यमनुप्राप्तः । चकारावेवार्थकौ  ॥  १।१८।५८  ॥   

  

इतीति । आत्मवता परमबुद्धिमता उक्तं हृदयसुखं
ईप्सितसिद्धिसूचकत्वादन्तःकरणसुखकारकम् । अत एव श्रुतिसुखं विनीतम्
उच्चारयितुर्नम्रताबोधकमितीदं वाक्यं निशम्य श्रुत्वा धर्मैर्विशिष्टः अत
एव प्रथितगुणयशाः प्रथितं विस्तृतं गुणसम्बन्धि यशो यस्य परमऋषिः
ऋषिश्रेष्ठो विश्वामित्रः परमतुलं हर्षं जगाम प्राप  ॥  १।१८।५९  ॥   

  

इति श्रीमद्रामायणबालकाण्डे व्याख्याने रामायणशिरोमणौ अष्टादशः सर्गः  ॥  १८
 ॥   

  

  



</details>
</div>
<div class="js_include collapsed" newlevelforh1="2" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/1_bAlakANDam/02-putrakAmaH/018_rAmajanma.md">
<details><summary><h2>तिलकम् ...{Loading}...</h2></summary>



प्रासङ्गिकदेवतावतारमुक्त्वा प्रकृतः प्रधानावतार उच्यत निर्वृत्त इत्यादि
। निर्वृत्ते समाप्ते । "पुत्रोत्पत्तिं विचिन्तयन्" इत्यन्तो वृत्तानुवादः
। हयमेध इत्यस्य पुत्रेष्टियुत इति शेषः  ॥  १।१८।१  ॥   

  

प्रविवेश प्रवेशाभिमुखो बभूव  ॥  १।१८।२  ॥   

  

मुनिपुङ्गवम् वसिष्ठम् ऋष्यशृङ्गं च  ॥  १।१८।३  ॥   

  

शुभ्राणि दशरथदत्तवस्त्राभरणादिनात्युज्ज्वलानि । अत एव प्रहृष्टानि  ॥ 
१।१८।४  ॥   

  

द्विजोत्तमान्वसिष्ठादीन्  ॥  १।१८।५  ॥   

  

सानुयात्रेण सभूत्येन राज्ञा दशरथेनानुगम्यमान ऋष्यशृङ्गः प्रययौ
स्वस्थानमिति शेषः  ॥  १।१८।६  ॥   

  

सर्वान्वसिष्ठादीनपि । तत्र पुरे  ॥  १।१८।७  ॥   

  

ऋतूनामिति प्रथमार्थे षष्ठी । समत्ययुः समतीताः । नावमिके नवम्यां तिथौ ।
स्वार्थे ठक्  ॥  १।१८।८  ॥   

  

अदितिदैवत्ये पुनर्वसौ । पञ्चसु रविभौमशनिगुरुशुक्रेषूच्चसंस्थेषु
मेषमकरतुलाकर्कमीनस्थेषु सचन्द्रगुरौ कर्कटे लग्ने स्थिते सति  ॥  १।१८।९
 ॥   

  

प्रोद्यमाने तत्र लग्ने । उदयं गच्छति सतीत्यर्थः । सर्वलोकनमस्कृतम् ।
अस्य सर्वलोकरूपश्चासौ नमस्कृतश्च तमित्यप्यर्थः । तेनादौ प्रादुर्भावसमये
मात्रा विराड्रूपस्य दर्शनम्, ततस्तद्रूपदर्शनविस्मयात्तया नमस्कृतः
सन्मायया बालभावं दधाविति सूचितम्  ॥  १।१८।१०  ॥   

  

विष्णोः । शङ्खचक्रानन्तविशिष्टस्य विष्णेरित्यर्थः । अर्धम् ।
किञ्चिन्न्यूनमर्धमित्यर्थः । शङ्खचक्रादेरभावादिति भावः  ॥  १।१८।११  ॥   

  

देवानां वरेण देवश्रेष्ठेन  ॥  १।१८।१२  ॥   

  

चतुर्भागः । चतुर्न्यूनो भागश्चतुर्भागः । पायसार्धस्य चतुर्थांशन्यूनो
भागः । अत एव साक्षाद्विष्णोः समुदितो युक्तः । अस्य पाञ्चजन्यावतारतया
स्वधारकस्य विष्णोः साक्षाद्विष्णुत्वमुक्तम् । अनेन पाञ्चजन्यस्यापि
विष्णुत्वमेवेति सूचितम् । तदीयसर्वगुणवत्तासूचनेनास्यापि रामतुल्यत्वं
रामपायसांशसमपायसांशजन्यत्वं च सूचितम्  ॥  १।१८।१३  ॥   

  

विष्णोरर्धेति । विष्णो रामस्य । अर्धशब्दो ऽत्र भागवाची न समांशवाची । तेन
पायसाष्टमांशौ लक्ष्मणशत्रुघ्नाविति बोध्यम्  ॥  १।१८।१४  ॥   

  

सार्प आश्लेषा । कुलीरः कर्कटः । अभ्युदित इत्यस्य उच्चस्थ इत्यर्थः ।
सौमित्री इति द्विवचनेन तयोर्यमजत्वं सूच्यते  ॥  १।१८।१५  ॥   

  

राज्ञ इति । पृथग्गुणवन्तः प्रत्येकमनन्यसाधारणगुणवन्तः । अनुरूपा
ज्येष्ठकनिष्ठत्वादियोग्यव्यवहारवन्तः । रुच्या कान्त्या । प्रोष्ठपदा इति
पूर्वाभाद्रपदोत्तराभाद्रपदयोर्नाम । तयोश्च प्रत्येकं द्वे द्वे तारे इति
ज्योतिःशास्त्रप्रसिद्धम् । तैत्तिरीयश्रुतिरपि "चत्वार एकमभिकर्म देवाः ।
प्रोष्ठपदास इति यान्वदन्ति" इति । तदुपमा इत्यर्थः  ॥  १।१८।१६  ॥   

  

जगुरिति । रामाद्युत्पत्तिकाल इति शेषः । पतदित्यत्राडभावश्छान्दसः  ॥ 
१।१८।१७,१८  ॥   

  

गायनैर्गायकैः । वादनैर्वादकैः । विराविण्यः सशब्दाः रथ्या इति विशेष्यम् ।
सर्वरत्नसमन्विता नटाद्युद्देशेन क्षिप्तै रत्नैर्युक्ताः  ॥  १।१८।१९  ॥   

  

प्रदेयान्पारितोषिकान् । सूताः पौराणिकाः । मागधा वंशावलीकीर्तकाः ।
बन्दिनः स्तुतिपाठकाः । सम्बन्धसामान्ये षष्ठी । सूतादिसम्बन्धि यद्देयं
पारितोषिकं तत्तेभ्यो ददावित्यन्वयः  ॥  १।१८।२०  ॥   

  

अतीत्येति । एकादशाहशब्दः सूतकान्तोपलक्षणम् । अन्यथा "क्षत्रियस्य
द्वादशाहं सूतकम्" इति स्मृतिविरोधः स्यात् । तथा च रामजन्मतस्त्रयोदशे
दिने नामकरणमकरोदित्यर्थः । अस्य निरुक्तिः पूर्वं दर्शिता । "श्रियः
कमलवासिन्या रमणो ऽयं यतो हरिः । तस्माच्छ्रीराम इत्यस्य नाम सिद्धं
पुरातनम् । सहस्रनामसदृशं स्मरणान्मुक्तिदं नृणाम्  ॥ " इति पाद्म उक्तम्
 ॥   

१।१८।२१  ॥   

नामानि कुरुते । नामकरणमकारयदित्यर्थः । वर्तमानसामीप्ये लट् ।
अन्तर्भावितण्यर्थता च । यत्तु कतकेन "राज्ञो नामकरणादावनधिकार" इत्युक्तम्
। अकरोदित्यत्र च "पुरोहितद्वारा" इति शेषपूरणं कृतम्, तत्र मानं चिन्त्यम्
 ॥  १।१८।२२  ॥   

  

ब्राह्मणान्भोजयामासेति । राजाज्ञयेति शेषः । बहु । बहुमानपूर्वकमित्यर्थः
 ॥  १।१८।२३  ॥   

  

जन्मक्रियादीनि । तदाद्युपनयनान्तानीत्यर्थः । अकारयत् । वसीष्ठो राज्ञेति
शेषः । केतुर्बिरुदध्वजः । स यथान्नदानादिकीर्तिं
ख्यापयत्येवमिक्ष्वाकुकुलवैभवप्रकाशकः । रतिः प्रीतिः  ॥  १।१८।२४  ॥   

  

स्वयम्भूर्हिरण्यगर्भः । स इव सर्वशक्तिमत्वेन संमतः  ॥  १।१८।२५  ॥   

  

ज्ञानोपसम्पन्नाः । तत्त्वज्ञानयुक्ता इति केचित् । गुणैः साधारणैः ।
क्षत्रासाधारणैश्च सद्गुणैरित्यर्थः । तेषामिति निर्धारणे षष्ठी । रामः ।
सर्वसद्गुण इति शेषः  ॥  १।१८।२६  ॥   

  

इष्टः सर्वस्येत्यादि । गुणकथने पौनरुक्त्यं दार्ढ्याय ।
रथचर्यासुरणोचितरथप्रचारेषु  ॥  १।१८।२७  ॥   

  

लक्ष्मिवर्धन इति ह्रस्व आर्षः  ॥  १।१८।२८  ॥   

  

रामस्य सुस्निग्ध इति प्राक्तनेनान्वयः । स्वशरीरादपि तस्य स्वात्भभूतस्य
रामस्य प्रियकरः  ॥  १।१८।२९  ॥   

  

रामस्यापरो बहिःसञ्चरन्प्राण इव लक्ष्मणः प्रियः । तदेवाह न चेति  ॥ 
१।१८।३०  ॥   

  

मृगयाम् । आखेटमुद्दिश्येत्यर्थः  ॥  १।१८।३१  ॥   

  

परिपालयन् । रामशरीरमिति शेषः । अनेन लक्ष्मणस्य भक्त्यतिशय उक्तः । हि यतः
शत्रुघ्नो लक्ष्मणावरजः । अतो रामावरजस्य भरतस्य प्रिय इति शेषः ।
रामलक्ष्मणाविव भरतशत्रुघ्नौ परस्परप्रियावित्यर्थः  ॥  १।१८।३२  ॥   

  

तस्य शत्रुघ्नस्य । स । भरत इति शेषः । तथा तस्य भरतस्य शत्रुघ्नः प्रिय
आसीत्  ॥  १।१८।३३  ॥   

  

देवैश्चतुर्भिर्दिक्पालैः । यद्वा वसुरुद्रादित्यविश्वेदेवैस्ते सर्वे
रामादयो गुणैः समुदिता युक्ताः । आसन्निति शेषः  ॥  १।१८।३४  ॥   

  

एवंप्रभावाणाम् प्रागुक्तप्रभाववताम् । लाभेनेति शेषः  ॥  १।१८।३५  ॥   

  

पिता हृष्ट इत्यन्वयः । वैदिकाध्ययने वेदसम्बन्ध्यध्ययने  ॥  १।१८।३६  ॥   

  

दारक्रिया विवाहः । "कुमारस्य विशालाक्षं पाण्डुतां मुखमाददे ।
कपोलतलसंलीनपाणिः पद्मासनस्थितः  ॥ " इत्यादियोगवासिष्ठोक्तरीत्या
संसारासारत्वदर्शनेन जातानां मुखपाण्डुतादीनां कामकृतत्वसम्भावनया
विवाहक्रियाचिन्तनमिति बोध्यम्  ॥   

१।१८।३७  ॥   

सोपाध्यायः सपुरोहितः  ॥  १।१८।३८,३९  ॥   

  

कौशिकः कुशिकगोत्रापत्यम् । विलम्बे शापत्रासाद्द्वाराध्यक्षा राजवेश्म
त्वरया प्रविविशुः । तदागमननिवेदनायेति शेषः  ॥  १।१८।४०  ॥   

  

सम्भ्रान्तमनसः क्षुभितचित्ताः । तेन तदीयेन विश्वामित्रसम्बन्धिना  ॥ 
१।१८।४१  ॥   

  

इक्ष्वाकवे । तद्वंशजत्वात्ताच्छब्द्यम् । समाहित एकाग्रचित्तः  ॥  १।१८।४२
 ॥   

  

ब्रह्माणम् बृहस्पतिम् । "बृहस्पतिर्देवानां ब्रह्म" इति श्रुतेः ।
संशितव्रतम् तीक्ष्णनियमम्  ॥  १।१८।४३  ॥   

  

उपहारयदिति । वसिष्ठेनेति शेषः । अडभाव आर्षः । राज्ञो ऽर्घ्यं राजप्रेरणया
वसिष्ठानीतम्  ॥  १।१८।४४  ॥   

  

कुशलपदमनामयोपलक्षणम् । "क्षत्रबन्धुमनामयम्" इति स्मृतेः । अव्ययम्
वृद्धिम्  ॥  १।१८।४५  ॥   

  

पुनर्विशिष्य पृच्छति कुशलमिति । विशेषप्रकारमाह अपि त इति । अपिः प्रश्ने
। एवमग्रे ऽपि । सामन्ताः सन्नता नम्रा अपि रिपवो जिताः  ॥  १।१८।४६  ॥   

  

अपि दैवं कर्म होमदेवतार्चनादिकम् । मानुषं कर्म सामभेदादिकम् । राज्ञः
प्रेरितार्घ्यदातृत्वेन प्रथमतो राज्ञे ऽनामयादि पृष्ट्वा ततो वसिष्ठेन
समागम्यालिङ्गनादि कृत्वा कुशलमित्यस्य पप्रच्छेति शेषः । अनेन
राजपुरोहितत्वकृतः पूर्वस्पर्धयेषदपमानो वसिष्ठस्य विश्वामित्रकृतः सूचितः
। "वसिष्ठश्च समागम्य प्रहसन्मुनिपुङ्गवः । यथार्हं पूजयित्वैनं(वं)
पप्रच्छ कुशलं तदा" इति क्वचित्पाठः । तत्र पूर्वं मां स्पर्धमानो ऽपि
मद्राजसन्निधावागत इति हासः  ॥  १।१८।४७  ॥   

  

ऋषीन्वामदेवादीन्यथान्यायं सङ्गत्य कुशलं चोवाच । अत्र वामदेवादिभिः
स्वस्थानस्थैरेव समागम्य स्वकार्यसिद्धये तान्गृहीत्वैव ते स्वयं च राजसदनं
विविशुरित्यन्वयः  ॥  १।१८।४८  ॥   

  

पूजिता इत्यस्य राज्ञेति शेषः  ॥  १।१८।४९  ॥   

  

परमोदारः परमदाता । हृष्टः पुलकितः । अनूदके इत्यार्षं दीर्घत्वम्  ॥ 
१।१८।५०  ॥   

  

सदृशदारेषु जातिवयोरूपगुणतुल्येषु । प्रनष्टस्य । निध्यादेरिति शेषः । महः
पुत्रजन्माद्युत्सवस्तस्मादुदयो यस्य स हर्षो यथा तथा त आगमनं मन्ये । अत्र
स्वकार्यहर्षसादृश्यस्यागमन उक्त्या तवागमनजहर्षस्यानिर्वाच्यत्वं व्यज्यते
। स्वागतं त इति भिन्नं वाक्यम् । च परं कं कामं किमु केन प्रकारेण करोमि ।
कुर्यामित्यर्थः । वर्तमानसामीप्ये लट्  ॥  १।१८।५१,५२  ॥   

  

पात्रभूतः सर्वसेवायोग्यः । दिष्ट्या शुभादृष्टेन । सुजीवितम् । अद्यैव
तत्फललाभादिति भावः  ॥  १।१८।५३  ॥   

  

पूर्वमिति । राजर्षिशब्दसाधकेन तपसा पूर्वमतिशयितकान्तिमान्  ॥  १।१८।५४
 ॥   

  

अनु पश्चाद्ब्रह्मर्षित्वसाधकेन तपसा ब्रह्मर्षित्वं प्राप्तो ऽतो मया
बहुधा बहुप्रकारेण राजर्षिब्रह्मर्षिप्रकारेण पूज्यो ऽसीत्यन्वयः । तदिति ।
परमं पवित्रमिदं त्वदागमनं यन्मम पुरो ऽभूत्तदद्भुतमत्याश्चर्यमित्यर्थः  ॥ 
१।१८।५५  ॥   

  

हे प्रभो तव सन्दर्शनाच्छुभक्षेत्रं
सकलपापाभावविशिष्टसकलशुभसाधनपुण्यवद्देहं गतः प्राप्तवान् । तेन सफलजन्मता
निष्पापता च ध्वनिता । "इदं शरीरं कौन्तेय क्षेत्रमित्यभिधीयते" इति
भगवद्गीतोक्तेः । ब्रूहीति । तुभ्यमिति षष्ठ्यर्थे चतुर्थी । ते यत्कार्यं
प्रति यत्कार्यार्थमागमनं तन्मया प्रार्थितः सन्ब्रूहि कथय  ॥  १।१८।५६  ॥   

  

स्वाभिमतकार्ययोगेनानुगृहीतो ऽहं त्वत्प्रयोजनपरिवृद्धिं निष्पत्तिं
कर्तुमिच्चामि । विमर्शं करिष्यति न वेति सन्देहम्  ॥  १।१८।५७  ॥   

  

तत्र हेतुमाह दैवतं हीति । इतश्च न सन्देह इत्याह मम चेति । तवागमनजः
कृत्स्नो धर्मो मम महानभ्युदयः प्राप्तः । हर्षातिशयाद्द्विजेति
पुनरुक्तिर्न दोषाय  ॥  १।१८।५८  ॥   

  

इतीति । यतो हृदयसुखमत एव श्रुतिसुखम् । आत्मवता स्वाधीनेन । विनीतम्
विनययुक्तम् । प्रथितैर्गुणैस्त्रिशङ्कुस्वर्गारोहणादिभिर्यशो यस्य । गुणैः
शमदमादिभिः । परमऋषिः "ऋत्यकः" इति प्रकृतिभावः  ॥  १।१८।५९  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये बालकाण्डे
ऽष्टादशः सर्गः  ॥  १८  ॥   

  



</details>
</div>
<div class="js_include collapsed" newlevelforh1="2" title="द्राविडपाठः" unfilled url="/purANam/rAmAyaNam/drAviDapAThaH/1_bAlakANDam/02-putrakAmaH/018_rAmajanma.md">
<details><summary><h2>द्राविडपाठः ...{Loading}...</h2></summary>


निर्वृत्ते तु क्रतौ तस्मिन् हयमेधे महात्मनः।  
प्रतिगृह्य सुरा भागान् प्रतिजग्मुर्यथागतम् ॥ 1.18.1 ॥   
समाप्तदीक्षानियमः पत्नीगणसमन्वितः।  
प्रविवेश पुरीं राजा सभृत्यबलवाहनः ॥ 1.18.2 ॥   
यथार्हं पूजितास्तेन राज्ञा वै पृथिवीश्वराः।  
मुदिताः प्रययुर्देशान् प्रणम्य मुनिपुङ्गवम् ॥ 1.18.3 ॥   
श्रीमतां गच्छतां तेषां स्वपुराणि पुरात्ततः।  
बलानि राज्ञां शुभ्राणि प्रहृष्टानि चकाशिरे ॥ 1.18.4 ॥   
गतेषु पृथिवीशेषु राजा दशरथस्तदा।  
प्रविवेश पुरीं श्रीमान् पुरस्कृत्य द्विजोत्तमान् ॥ 1.18.5 ॥   
शान्तया प्रययौ सार्द्धमृश्यशृङ्गः सुपूजितः।  
अन्वीयमानो राज्ञाथ सानुयात्रेण धीमता ॥ 1.18.6 ॥   
उवास सुखितस्तत्र पुत्रोत्पत्तिं विचिन्तयन्।  
ततो यज्ञे समाप्ते तु ऋतूनां षट् समत्ययुः ॥ 1.18.7 ॥   
ततश्च द्वादशे मासे चैत्रे नावमिके तिथौ।  
नक्षत्रेऽदितिदैवत्ये स्वोच्चसंस्थेषु पञ्चसु ॥ 1.18.8 ॥   
ग्रहेषु कर्कटे लग्ने वाक्पताविन्दुना सह।  
प्रोद्यमाने जगन्नाथं सर्वलोकनमस्कृतम् ॥ 1.18.9 ॥   
कौसल्याजनयद्रामं सर्वलक्षणसंयुतम्।  
विष्णोरर्द्धं महाभागं पुत्त्रमैक्ष्वाकवर्द्धनम् ॥ 1.18.10 ॥   
कौसल्या शुशुभे तेन पुत्रेणामिततेजसा।  
यथा वरेण देवानामदितिर्वज्रपाणिना ॥ 1.18.11 ॥   
भरतो नाम कैकेय्यां जज्ञे सत्यपराक्रमः।  
साक्षाद्विष्णोश्चतुर्भागः सर्वैः समुदितो गुणैः ॥ 1.18.12 ॥   
अथ लक्ष्मणशत्रुघ्नौ सुमित्राजनयत्सुतौ।  
सर्वास्त्रकुशलौ वीरौ विष्णोरर्द्धसमन्वितौ ॥ 1.18.13 ॥   
पुष्ये जातस्तु भरतो मीनलग्ने प्रसन्नधीः।  
सार्पे जातौ च सौमित्री कुलीरेऽभ्युदिते रवौ ॥ 1.18.14 ॥   
राज्ञः पुत्रा महात्मानश्चत्वारो जज्ञिरे पृथक्।  
गुणवन्तोऽनुरूपाश्च रुच्या प्रोष्ठपदोपमाः ॥ 1.18.15 ॥   
जगुः कलं च गन्धर्वा ननृतुश्चाप्सरोगणाः।  
देवदुन्दुभयो नेदुः पुष्पवृष्टिश्च खाच्च्युता ॥ 1.18.16 ॥   
उत्सवश्च महानासीदयोध्यायां जनाकुलः ॥ 1.18.17 ॥   
रथ्याश्च जनसम्बाधा नटनर्तकसङ्कुलाः।  
गायनैश्च विराविण्यो वादनैश्च तथाऽपरैः ॥ 1.18.18 ॥   
प्रदेयांश्च ददौ राजा सूतमागधवन्दिनाम्।  
ब्राह्मणेभ्यो ददौ वित्तं गोधनानि सहस्रशः ॥ 1.18.19 ॥   
अतीत्यैकादशाहं तु नामकर्म तथाऽकरोत् ॥ 1.18.20 ॥   
ज्येष्ठं रामं महात्मानं भरतं कैकयीसुतम्।  
सौमित्रिं लक्ष्मण इति शत्रुघ्नमपरं तथा ॥ 1.18.21 ॥   
वसिष्ठः परमप्रीतो नामानि कृतवांस्तदा ॥ 1.18.22 ॥   
ब्राह्मणान् भोजयामास पौरजानपदानपि।  
अददद्ब्राह्मणानां च रत्नौघममितं बहु ॥ 1.18.23 ॥   
तेषां जन्मक्रियादीनि सर्वकर्माण्यकारयत् ॥ 1.18.24 ॥   
तेषां केतुरिव ज्येष्ठो रामो रतिकरः पितुः।  
बभूव भूयो भूतानां स्वयम्भूरिव सम्मतः ॥ 1.18.25 ॥   
सर्वे वेदविदः शूराः सर्वे लोकहिते रताः।  
सर्वे ज्ञानोपपन्नाश्च सर्वे समुदिता गुणैः ॥ 1.18.26 ॥   
तेषामपि महातेजा रामः सत्यपराक्रमः।  
इष्टः सर्वस्य लोकस्य शशाङ्क इव निर्मलः ॥ 1.18.27 ॥   
गजस्कन्धेऽश्वपृष्ठे च रथचर्यासु सम्मतः।  
धनुर्वेदे च निरतः पितुः शुश्रूषणे रतः ॥ 1.18.28 ॥   
बाल्यात् प्रभृति सुस्निग्धो लक्ष्मणो लक्ष्मिवर्द्धनः।  
रामस्य लोकरामस्य भ्रातुर्ज्येष्ठस्य नित्यशः ॥ 1.18.29 ॥   
सर्वप्रियकरस्तस्य रामस्यापि शरीरतः।  
लक्ष्मणो लक्ष्मिसम्पन्नो बहिः प्राण इवापरः ॥ 1.18.30 ॥   
न च तेन विना निद्रां लभते पुरुषोत्तमः।  
मृष्टमन्नमुपानीतमश्नाति न हि तं विना ॥ 1.18.31 ॥   
यदा हि हयमारूढो मृगयां याति राघवः।  
तदैनं पृष्ठतोऽभ्येति सधनुः परिपालयन् ॥ 1.18.32 ॥   
भरतस्यापि शत्रुघ्नो लक्ष्मणावरजो हि सः।  
प्राणैः प्रियतरो नित्यं तस्य चासीत्तथा प्रियः ॥ 1.18.33 ॥   
स चतुर्भिर्महाभागैः पुत्रैर्दशरथः प्रियैः।  
बभूव परमप्रीतो देवैरिव पितामहः ॥ 1.18.34 ॥   
ते यदा ज्ञानसम्पन्नास्सर्वे समुदिता गुणैः।  
ह्रीमन्तः कीर्तिमन्तश्च सर्वज्ञा दीर्घदर्शिनः ॥ 1.18.35 ॥   
तेषामेवम्प्रभावानां सर्वेषां दीप्ततेजसाम्।  
पिता दशरथो हृष्टो ब्रह्मा लोकाधिपो यथा ॥ 1.18.36 ॥   
ते चापि मनुजव्याघ्रा वैदिकाध्ययने रताः।  
पितृशुश्रूषणरता धनुर्वेदे च निष्ठिताः ॥ 1.18.37 ॥   
अथ राजा दशरथस्तेषां दारक्रियां प्रति।  
चिन्तयामास धर्मात्मा सोपाध्यायः सबान्धवः ॥ 1.18.38 ॥   
तस्य चिन्तयमानस्य मन्त्रिमध्ये महात्मनः।  
अभ्यागच्छन्महातेजा विश्वामित्रो महामुनिः ॥ 1.18.39 ॥   
स राज्ञो दर्शनाकाङ्क्षी द्वाराध्यक्षानुवाच ह।  
शीघ्रमाख्यात मां प्राप्तं कौशिकं गाधिनन्दनम् ॥ 1.18.40 ॥   
तच्छ्रुत्वा वचनं तस्य राज्ञो वेश्म प्रदुद्रुवुः।  
सम्भ्रान्तमनसः सर्वे तेन वाक्येन चोदिताः ॥ 1.18.41 ॥   
ते गत्वा राजभवनं विश्वामित्रमृषिं तदा।  
प्राप्तमावेदयामासुर्नृपायैक्ष्वाकवे तदा ॥ 1.18.42 ॥   
तेषां तद्वचनं श्रुत्वा सपुरोधाः समाहितः।  
प्रत्युज्जगाम तं हृष्टो ब्रह्माणमिव वासवः ॥ 1.18.43 ॥   
तं दृष्ट्वा ज्वलितं दीप्त्या तापसं संशितव्रतम्।  
प्रहृष्टवदनो राजा ततोऽर्घ्यमुपहारयत् ॥ 1.18.44 ॥   
स राज्ञः प्रतिगृह्यार्घ्यं शास्त्रदृष्टेन कर्मणा।  
कुशलं चाव्ययं चैव पर्यपृच्छन्नराधिपम् ॥ 1.18.45 ॥   
पुरे कोशे जनपदे बान्धवेषु सुहृत्सु च।  
कुशलं कौशिको राज्ञः पर्यपृच्छत्सुधार्मिकः ॥ 1.18.46 ॥   
अपि ते सन्नताः सर्वे सामन्ता रिपवो जिताः।  
दैवं च मानुषं चापि कर्म ते साध्वनुष्ठितम् ॥ 1.18.47 ॥   
वसिष्ठं च समागम्य कुशलं मुनिपुङ्गवः।  
ऋषींश्चान्यान् यथान्यायं महाभागानुवाच ह ॥ 1.18.48 ॥   
ते सर्वे हृष्टमनसस्तस्य राज्ञो निवेशनम्।  
विविशुः पूजितास्तत्र निषेदुश्चयथार्हतः ॥ 1.18.49 ॥   
अथ हृष्टमना राजा विश्वामित्रं महामुनिम्।  
उवाच परमोदारो हृष्टस्तमभिपूजयन् ॥ 1.18.50 ॥   
यथाऽमृतस्य सम्प्राप्तिर्यथा वर्षमनूदके।  
यथा सदृशदारेषु पुत्रजन्माप्रजस्य च ॥ 1.18.51 ॥   
प्रणष्टस्य यथा लाभो यथा हर्षो महोदये।  
तथैवागमनं मन्ये स्वागतं ते महामुने ॥ 1.18.52 ॥   
कं च ते परमं कामं करोमि किमु हर्षितः।  
पात्रभूतोऽसि मे ब्रह्मन् दिष्ट्या प्राप्तोऽसि धार्मिक ॥ 1.18.53 ॥   
अद्य मे सफलं जन्म जीवितं च सुजीवितम् ॥ 1.18.54 ॥   
पूर्वं राजर्षिशब्देन तपसा द्योतितप्रभः।  
ब्रह्मर्षित्वमनुप्राप्तः पूज्योऽसि बहुधा मया ॥ 1.18.55 ॥   
तदद्भुतमिदं ब्रह्मन् पवित्रं परमं मम।  
शुभक्षेत्रगतश्चाहं तव सन्दर्शनात्प्रभो ॥ 1.18.56 ॥   
ब्रूहि यत्प्रार्थितं तुभ्यं कार्यमागमनं प्रति।  
इच्छाम्यनुगृहीतोऽहं त्वदर्थपरिवृद्धये ॥ 1.18.57 ॥   
कार्यस्य न विमर्शं च गन्तुमर्हसि कौशिक।  
कर्ता चाहमशेषेण दैवतं हि भवान् मम ॥ 1.18.58 ॥   
मम चायमनुप्राप्तो महानभ्युदयो द्विज।  
तवागमनजः कृत्स्नो धर्मश्चानुत्तमो मम ॥ 1.18.59 ॥   
इति हृदयसुखं निशम्य वाक्यं श्रुतिसुखमात्मवता विनीतमुक्तम्।  
प्रथितगुणयशा गुणैर्विशिष्टः परमऋषिः परमं जगाम हर्षम् ॥ 1.18.60 ॥   

</details>
</div>
