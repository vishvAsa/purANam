<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;३ ब्रह्मोत्तर-खण्डः on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/</link>
    <description>Recent content in &#43;३ ब्रह्मोत्तर-खण्डः on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/index.xml" rel="self" type="application/rss+xml" />
    <item>
      <title>००१ पञ्चाक्षरमन्त्रमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/001_panchAxaramantramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/001_panchAxaramantramAhAtmyavarNanam/</guid>
      <description>&lt;p&gt;॥श्रीगणेशाय नमः॥।॥&lt;br&gt;&#xA;श्रीगुरुभ्यो नमः ॥ ॥&lt;br&gt;&#xA;अथ ब्रह्मोत्तरखण्डमारम्भः ॥&lt;br&gt;&#xA;॥ ॐ नमः शिवाय ॥ ॥&lt;br&gt;&#xA;ज्योतिर्मात्रस्वरूपाय निर्मलज्ञानचक्षुषे ॥&lt;br&gt;&#xA;नमः शिवाय शान्ताय ब्रह्मणे लिङ्गमूर्त्तये ॥ १ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;आख्यातं भवता सूत विष्णोर्माहात्म्यमुत्तमम्॥&lt;br&gt;&#xA;समस्ताघहरं पुण्यं समसेन श्रुतं च नः॥ २॥&lt;br&gt;&#xA;इदानीं श्रोतुमिच्छामो माहात्म्यं त्रिपुरद्विषः ॥&lt;br&gt;&#xA;तद्भक्तानां च माहात्म्यमशेषाघहरं परम्॥ ३॥&lt;br&gt;&#xA;तन्मन्त्राणां च माहात्म्यं तथैव द्विजसत्तम ॥&lt;br&gt;&#xA;तत्कथायाश्च तद्भक्तेः प्रभावमनुवर्णय॥ ४॥&lt;br&gt;&#xA;॥ सूत उवाच ॥ ॥&lt;br&gt;&#xA;एतावदेव मर्त्यानां परं श्रेयः सनातनम्॥&lt;br&gt;&#xA;यदीश्वरकथायां वै जाता भक्तिरहैतुकी ॥ ५॥&lt;br&gt;&#xA;अतस्तद्भक्तिलेशस्य माहात्म्यं वर्ण्यते मया ॥&lt;br&gt;&#xA;अपि कल्पायुषा नालं वक्तुं विस्तरतः क्वचित्॥ ६॥&lt;br&gt;&#xA;सर्वेषामपि पुण्यानां सर्वेषां श्रेयसामपि ॥&lt;br&gt;&#xA;सर्वेषामपि यज्ञानां जपयज्ञः परः स्मृतः॥ ७॥&lt;br&gt;&#xA;तत्रादौ जपयज्ञस्य फलं स्वस्त्ययनं महत् ॥&lt;br&gt;&#xA;शैवं षडक्षरं दिव्यं मन्त्रमाहुर्महर्षयः॥ ८॥&lt;br&gt;&#xA;देवानां परमो देवो यथा वै त्रिपुरान्तकः ॥&lt;br&gt;&#xA;मन्त्राणां परमो मन्त्रस्तथा शैवः षडक्षरः ॥ ९॥&lt;br&gt;&#xA;एष पञ्चाक्षरो मन्त्रो जप्तॄणां मुक्तिदायकः॥&lt;br&gt;&#xA;संसेव्यते मुनिश्रेष्ठैरशेषैः सिद्धिकाङ्क्षिभिः॥३.३.१.१०&lt;br&gt;&#xA;॥ अस्यैवाक्षरमाहात्म्यं नालं वक्तुं चतुर्मुखः॥&lt;br&gt;&#xA;श्रुतयो यत्र सिद्धान्तं गताः परमनिर्वृताः॥ ११ ॥&lt;br&gt;&#xA;सर्वज्ञः परिपूर्णश्च सच्चिदानन्दलक्षणः ॥&lt;br&gt;&#xA;स शिवो यत्र रमते शैवे पञ्चाक्षरे शुभे ॥ १२ ॥&lt;br&gt;&#xA;एतेन मन्त्रराजेन सर्वोपनिषदात्मना ॥&lt;br&gt;&#xA;लेभिरे मुनयः सर्वे परं ब्रह्म निरामयम्॥१३॥&lt;br&gt;&#xA;नमस्कारेण जीवत्वं शिवेऽत्र परमात्मनि ॥&lt;br&gt;&#xA;ऐक्यं गतमतो मन्त्रः परब्रह्ममयो ह्यसौ ॥ १४ ॥&lt;br&gt;&#xA;भवपाशनिबद्धानां देहिनां हितकाम्यया ॥&lt;br&gt;&#xA;आहोन्नमः शिवायेति मन्त्रमाद्यं शिवः स्वयम् ॥ १५॥&lt;br&gt;&#xA;किं तस्य बहुभिर्मन्त्रैः किं तीर्थैः किं तपोऽध्वरैः ॥&lt;br&gt;&#xA;यस्योन्नमः शिवायेति मन्त्रो हृदयगोचरः॥ १६ ॥&lt;br&gt;&#xA;तावद्भ्रमन्ति संसारे दारुणे दुःखसङ्कुले ॥&lt;br&gt;&#xA;यावन्नोच्चारयन्तीमं मन्त्रं देहभृतः सकृत् ॥ १७ ॥&lt;br&gt;&#xA;मन्त्राधिराजराजोऽयं सर्ववेदान्तशेखरः ॥&lt;br&gt;&#xA;सर्वज्ञाननिधानं च सोऽयं चैव षडक्षरः ॥ १८ ॥&lt;br&gt;&#xA;कैवल्यमार्गदीपोऽयमविद्यासिन्धुवाडवः ॥&lt;br&gt;&#xA;महापातकदावाग्निः सोऽयं मन्त्रः षडक्षरः ! ॥ १९ ॥&lt;br&gt;&#xA;तस्मात्सर्वप्रदो मन्त्रः सोऽयं पञ्चाक्षरः स्मृतः ॥&lt;br&gt;&#xA;स्त्रीभिः शूद्रैश्च सङ्कीर्णैर्धार्यते मुक्तिकाङ्क्षिभिः॥३.३.१२० ॥&lt;br&gt;&#xA;नास्य दीक्षा न होमश्च न संस्कारो न तर्पणम् ॥&lt;br&gt;&#xA;न कालो नोपदेशश्च सदा शुचिरयं मनुः ॥ २१ ॥&lt;br&gt;&#xA;महापातकविच्छित्त्यै शिव इत्यक्षरद्वयम् ॥&lt;br&gt;&#xA;अलं नमस्कियायुक्तो मुक्तये परिकल्पते ॥ २२॥&lt;br&gt;&#xA;उपदिष्टः सद्गुरुणा जप्तः क्षेत्रे च पावने ॥&lt;br&gt;&#xA;सद्यो यथेप्सितां सिद्धिं ददातीति किमद्भुतम् ॥ २३ ॥&lt;br&gt;&#xA;अतः सद्गुरुमाश्रित्य ग्राह्योऽयं मन्त्रनायकः॥&lt;br&gt;&#xA;पुण्यक्षेत्रेषु जप्तव्यः सद्यः सिद्धिं प्रयच्छति ॥ २४॥&lt;br&gt;&#xA;गुरवो निर्मलाः शान्ताः साधवो मितभाषिणः ॥&lt;br&gt;&#xA;कामक्रोधविनिर्मुक्ताः सदाचारा जितेन्द्रियाः ॥ २५ ॥&lt;br&gt;&#xA;एतैः कारुण्यतो दत्तो मन्त्रः क्षिप्रं प्रसिद्ध्यति ॥&lt;br&gt;&#xA;क्षेत्राणि जपयोग्यानि समासात्कथयाम्यहम् ॥ २६ ॥&lt;br&gt;&#xA;प्रयागं पुष्करं रम्यं केदारं सेतुबन्धनम् ॥&lt;br&gt;&#xA;गोकर्णं नैमिषारण्यं सद्यः सिद्धिकरं नृणाम् ॥२७॥&lt;br&gt;&#xA;अत्रानुवर्ण्यते सद्भिरितिहासः पुरातनः॥&lt;br&gt;&#xA;असकृद्वा सकृद्वापि शृण्वतां मङ्गलप्रदः॥ २८॥&lt;br&gt;&#xA;मथुरायां यदुश्रेष्ठो दाशार्ह इति विश्रुतः ॥&lt;br&gt;&#xA;बभूव राजा मतिमान्महोत्साहो महाबलः ॥ २९ ॥&lt;br&gt;&#xA;शास्त्रज्ञो नयवाक्छूरो धैर्यवानमितद्युतिः ॥&lt;br&gt;&#xA;अप्रधृष्यः सुगम्भीरः सङ्ग्रामेष्वनिवर्त्तितः ॥ ३.३.१.३०॥&lt;br&gt;&#xA;महारथो महेष्वासो नानाशास्त्रार्थकोविदः॥&lt;br&gt;&#xA;वदान्यो रूपसम्पन्नो युवा लक्ष णसंयुतः ॥ ३१ ॥&lt;br&gt;&#xA;स काशिराजतनयामुपयेमे वराननाम् ॥&lt;br&gt;&#xA;कान्तां कलावतीं नाम रूपशीलगुणान्विताम् ॥ ३२ ॥&lt;br&gt;&#xA;कृतोद्वाहः स राजेन्द्रः सम्प्राप्य निजमन्दिरम्॥&lt;br&gt;&#xA;रात्रौ तां शयनारूढां सङ्गमाय समाह्वयत् ॥ ३३ ॥&lt;br&gt;&#xA;सा स्वभर्त्रा समाहूता बहुशः प्रार्थिता सती ॥&lt;br&gt;&#xA;न बबन्ध मनस्तस्मिन्न चागच्छ तदन्तिकम्॥ ३४॥&lt;br&gt;&#xA;सङ्गमाय यदाहूता नागता निजवल्लभा ॥&lt;br&gt;&#xA;बलादाहर्तुकामस्तामुदतिष्ठन्महीपतिः ॥ ३५ ॥.&lt;br&gt;&#xA;॥ राज्ञ्युवाच ॥ ॥&lt;br&gt;&#xA;मा मां स्पृश महाराज कारणज्ञां व्रते स्थिताम् ॥&lt;br&gt;&#xA;धर्माधर्मौ विजानासि मा कार्षीः साहसं मयि ॥ ३६ ॥&lt;br&gt;&#xA;क्वचित्प्रियेण भुक्तं यद्रोचते तु मनीषिणाम् ॥&lt;br&gt;&#xA;दम्पत्योः प्रीतियोगेन सङ्गमः प्रीतिवर्द्धनः ॥ ३७ ॥&lt;br&gt;&#xA;प्रियं यदा मे जायेत तदा सङ्गस्तु ते मयि ॥&lt;br&gt;&#xA;का प्रीतिः किं सुखं पुंसां बलाद्भोगेन योषिताम् ॥ ३८ ॥&lt;br&gt;&#xA;अप्रीतां रोगिणीं नारीमन्तर्वत्नीं धृतव्रताम् ॥&lt;br&gt;&#xA;रजस्वलामकामां च न कामेत बलात्पुमान् ॥ ३९ ॥&lt;br&gt;&#xA;प्रीणनं लालनं पोषं रञ्जनं मार्दवं दयाम्॥&lt;br&gt;&#xA;कृत्वा वधूमुपगमेद्युवतीं प्रेमवान्पतिः ॥&lt;br&gt;&#xA;युवतौ कुसुमे चैव विधेयं सुखमिच्छता ॥ ३.३.१.४० ।&lt;br&gt;&#xA;इत्युक्तोऽपि तया साध्व्या स राजा स्मरविह्वलः ॥&lt;br&gt;&#xA;बलादाकृष्य तां हस्ते परिरेभे रिरंसया ॥ ४१ ॥&lt;br&gt;&#xA;तां स्पृष्टमात्रां सहसा तप्तायःपिण्डसन्निभाम् ॥&lt;br&gt;&#xA;निर्दहन्तीमिवात्मानं तत्याज भयविह्वलः ॥ ४२ ॥&lt;br&gt;&#xA;॥ राजोवाच ॥ ॥&lt;br&gt;&#xA;अहो सुमहदाश्चर्यमिदं दृष्टं तव प्रिये ॥&lt;br&gt;&#xA;कथमग्निसमं जातं वपुः पल्लवकोमलम्॥ ॥ ४३ ॥&lt;br&gt;&#xA;इत्थं सुविस्मितो राजा भीतः सा राजवल्लभा ॥&lt;br&gt;&#xA;प्रत्युवाच विहस्यैनं विनयेन शुचिस्मिता ॥ ४४ ॥&lt;br&gt;&#xA;॥ राज्ञ्युवाच ॥ ॥&lt;br&gt;&#xA;राजन्मम पुरा बाल्ये दुर्वासा मुनिपुङ्गवः॥&lt;br&gt;&#xA;शैवीं पञ्चाक्षरीं विद्यां कारुण्येनोपदिष्टवान् ॥४५॥&lt;br&gt;&#xA;तेन मन्त्रानुभावेन ममाङ्गं कलुषोज्झितम् ॥&lt;br&gt;&#xA;स्प्रष्टुं न शक्यते पुम्भिः सपापैर्देवैवर्जितैः॥ ४६॥&lt;br&gt;&#xA;त्वया राजन्प्रकृतिना कुलटागणिकादयः ॥&lt;br&gt;&#xA;मदिरास्वादनिरता निषेव्यन्ते सदा स्त्रियः ॥४७॥&lt;br&gt;&#xA;न स्नानं क्रियते नित्यं न मन्त्रो जप्यते शुचिः ॥&lt;br&gt;&#xA;नाराध्यते त्वयेशानः कथं मां स्प्रष्टुमर्हसि ॥ ४८॥&lt;br&gt;&#xA;॥ राजोवाच।॥ ॥&lt;br&gt;&#xA;तां समाख्याहि सुश्रोणि शैवीं पञ्चाक्षरीं शुभाम् ॥&lt;br&gt;&#xA;विद्याविध्वस्तपापोऽहं त्वयीच्छामि रतिं प्रिये ॥ ४९ ॥&lt;br&gt;&#xA;॥ राज्ञ्युवाच ॥ ॥&lt;br&gt;&#xA;नाहं तवोपदेशं वै कुर्यां मम गुरुर्भवान् ॥&lt;br&gt;&#xA;उपातिष्ठ गुरुं राजन्गर्गं मन्त्र विदांवरम् ॥ ३.३.१.५० ॥&lt;br&gt;&#xA;॥ सूत उवाच ॥ ॥&lt;br&gt;&#xA;इति सम्भाषमाणौ तौ दम्पती गर्गसन्निधिम् ॥&lt;br&gt;&#xA;प्राप्य तच्चरणौ मूर्ध्ना ववन्दाते कृताञ्जली ॥ ५१ ॥&lt;br&gt;&#xA;अथ राजा गुरुं प्रीतमभिपूज्य पुनःपुनः ॥&lt;br&gt;&#xA;समाचष्ट विनीतात्मा रहस्यात्ममनोरथम् ॥ ५२॥&lt;br&gt;&#xA;॥ राजोवाच ॥ ॥&lt;br&gt;&#xA;कृतार्थं मां कुरु गुरो सम्प्राप्तं करुणार्द्रधीः ॥&lt;br&gt;&#xA;शैवीं पञ्चाक्षरीं विद्यामुपदेष्टुं त्वमर्हसि ॥ ५३॥&lt;br&gt;&#xA;अनाज्ञातं यदाज्ञातं यत्कृतं राजकर्मणा ॥&lt;br&gt;&#xA;तत्पापं येन शुद्ध्येत तन्मन्त्रं देहि मे गुरो ॥ ५४॥&lt;br&gt;&#xA;एवमभ्यर्थितो राज्ञा गर्गो ब्राह्मणपुङ्गवः ॥&lt;br&gt;&#xA;तौ निनाय महापुण्यं कालिन्द्यास्तटमुत्तमम् ॥ ५५ ॥&lt;br&gt;&#xA;तत्र पुण्यतरोर्मूले निषण्णोऽथ गुरुः स्वयम् ॥&lt;br&gt;&#xA;पुण्यतीर्थजले स्नातं राजानं समुपोषितम्॥ ५६ ॥&lt;br&gt;&#xA;प्राङ्मुखं चोपवेश्याथ नत्वा शिवपदाम्बुजम् ॥&lt;br&gt;&#xA;तन्मस्तके करं न्यस्य ददौ मन्त्रं शिवात्मकम् ॥ ॥ ५७॥&lt;br&gt;&#xA;तन्मन्त्रधारणादेव तद्गुरोर्हस्तसङ्गमात्॥&lt;br&gt;&#xA;निर्ययुस्तस्य वपुषो वायसाः शतकोटयः ॥ ५८॥&lt;br&gt;&#xA;ते दग्धपक्षाः क्रोशन्तो निपतन्तो महीतले ॥&lt;br&gt;&#xA;भस्मीभूतास्ततः सर्वे दृश्यन्ते स्म सहस्रशः ॥ ५९॥&lt;br&gt;&#xA;दृष्ट्वा तद्वायसकुलं दह्यमानं सुविस्मितौ ॥&lt;br&gt;&#xA;राजा च राजमहिषी तं गुरुं पर्यपृच्छताम् ॥ ३.३.१.६० ॥&lt;br&gt;&#xA;भगवन्निदमाश्चर्यं कथं जातं शरीरतः ॥&lt;br&gt;&#xA;वायसानां कुलं दृष्टं किमेतत्साधु भण्यताम् ॥ ६१ ॥&lt;br&gt;&#xA;॥ श्रीगुरुरुवाच ॥ राजन्भवसहस्रेषु भवता परिधावता ॥&lt;br&gt;&#xA;सञ्चितानि दुरन्तानि सन्ति पापान्यनेकशः ॥ ६२॥&lt;br&gt;&#xA;तेषु जन्मसहस्रेषु यानि पुण्यानि सन्ति ते ॥&lt;br&gt;&#xA;तेषामाधिक्यतः क्वापि जायते पुण्ययोनिषु ॥ ६३॥&lt;br&gt;&#xA;तथा पापीयसीं योनिं क्वचित्पापेन गच्छति ॥&lt;br&gt;&#xA;साम्ये पुण्यान्ययोश्चैव मानुषीं योनिमाप्तवान् ॥ ६४ ॥&lt;br&gt;&#xA;शैवी पञ्चाक्षरी विद्या यदा ते हृदयं गता।&lt;br&gt;&#xA;अघानां कोटयस्त्वत्तः काकरूपेण निर्गताः ॥ ६९॥&lt;br&gt;&#xA;कोटयो ब्रह्महत्यानामगम्यागम्यकोटयः॥&lt;br&gt;&#xA;स्वर्णस्तेयसुरापानभ्रूणहत्या दिकोटयः ॥&lt;br&gt;&#xA;भवकोटिसहस्रेषु येऽन्ये पातकराशयः ॥ ६६॥&lt;br&gt;&#xA;क्षणाद्भस्मीभवन्त्येव शैवे पञ्चाक्षरे धृते ॥&lt;br&gt;&#xA;आसंस्तवाद्य राजेन्द्र दग्धाः पातककोटयः ॥ ॥ ६७ ॥&lt;br&gt;&#xA;अनया सह पूतात्मा विहरस्व यथासुखम् ॥&lt;br&gt;&#xA;इत्याभाष्य मुनिश्रेष्ठस्तं मन्त्रमुपदिश्य च ॥६८॥&lt;br&gt;&#xA;ताभ्यां विस्मितचित्ताभ्यां सहितः स्वगृहे ययौ ॥&lt;br&gt;&#xA;गुरुवर्यमनुज्ञाप्य मुदितौ तौ च दम्पती ॥ ६९॥&lt;br&gt;&#xA;ततः स्वभवनं प्राप्य रेजतुःस्म महाद्युती।॥&lt;br&gt;&#xA;राजा दृढं समाश्लिष्य पत्नीं चन्दनशीतलाम्॥&lt;br&gt;&#xA;सन्तोषं परमं लेभे निःस्वः प्राप्य यथा धनम् ॥ ३.३.१.७० ॥&lt;br&gt;&#xA;अशेषवेदोपनिषत्पुराणशास्त्रावतंसोऽयमघान्तकारी ॥&lt;br&gt;&#xA;पञ्चाक्षरस्यैव महाप्रभावो मया समासात्कथितो वरिष्ठः ॥७१॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे पञ्चाक्षरमन्त्रमाहात्म्यवर्णनं नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ गोकर्णमहिमानुवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/002_gokarNamahimAnuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/002_gokarNamahimAnuvarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;अथान्यदपि वक्ष्यामि माहात्म्यं त्रिपुरद्विषः ॥&lt;br&gt;&#xA;श्रुतमात्रेण येनाशु च्छिद्यन्ते सर्वसंशयाः ॥ १ ॥&lt;br&gt;&#xA;अतः परतरं नास्ति किञ्चित्पापविशोधनम् ॥&lt;br&gt;&#xA;सर्वानन्दकरं श्रीमत्सर्वकामार्थसाधम् ॥ २ ॥&lt;br&gt;&#xA;दीर्घायुर्विजयारोग्यभुक्तिमुक्तिफलप्रदम् ॥&lt;br&gt;&#xA;यदनन्येन भावेन महे शाराधनं परम् ॥ ३॥&lt;br&gt;&#xA;आर्द्राणामपि शुष्काणामल्पानां महतामपि ॥&lt;br&gt;&#xA;एतदेव विनिर्दिष्टं प्रायश्चितमथोत्तमम् ॥ ४ ॥&lt;br&gt;&#xA;सर्वकालेऽप्यभेद्यानामघानां क्षयकारणम् ॥&lt;br&gt;&#xA;महामुनिविनिर्दिष्टैः प्रायश्चित्तैरथोत्तमैः ॥ ५॥&lt;br&gt;&#xA;इयमेव परं श्रेयः सर्वशास्त्रविनिश्चितम्॥&lt;br&gt;&#xA;यद्भक्त्या परमेशस्य पूजनं परमो दयम्॥ ६॥&lt;br&gt;&#xA;जानताऽजानता वापि येन केनापि हेतुना ॥&lt;br&gt;&#xA;यत्किञ्चिपि देवाय कृतं कर्म विमुक्तिदम् ॥ ७ ॥&lt;br&gt;&#xA;माघे कृष्णचतुर्द्दश्यामुपवासोऽति दुर्लभः॥&lt;br&gt;&#xA;तत्रापि दुर्लभं मन्ये रात्रौ जागरणं नृणाम् ॥ ८॥&lt;br&gt;&#xA;अतीव दुर्लभं मन्ये शिवलिङ्गस्य दर्शनम् ॥&lt;br&gt;&#xA;सुदुर्लभतरं मन्ये पूजनं परमेशितुः ॥ ॥ ९॥&lt;br&gt;&#xA;भवकोटिशतोत्पन्नषुण्यराशिविपाकतः॥&lt;br&gt;&#xA;लभ्यते वा पुनस्तत्र बिल्वपत्रार्चनं विभोः ॥ ३.३.२.१० ॥&lt;br&gt;&#xA;वर्षाणामयुतं येन स्नातं गङ्गासरिज्जले ।&lt;br&gt;&#xA;सकृद्बिल्वार्चनेनैव तत्फलं लभते नरः॥११॥&lt;br&gt;&#xA;यानियानि तु पुण्यानि लीनानीह युगेयुगे ॥&lt;br&gt;&#xA;माघेऽसितचतुर्दश्यां तानि तिष्ठन्ति कृत्स्नशः ॥ १२ ॥&lt;br&gt;&#xA;एतामेव प्रशंसन्ति लोके ब्रह्मादयः सुराः ॥&lt;br&gt;&#xA;मुनयश्च वशिष्ठाद्या माघेऽसितचतुर्दशीम् ॥ १३ ॥&lt;br&gt;&#xA;अत्रोपवासः केनापि कृतः क्रतुशताधिकैः ॥&lt;br&gt;&#xA;रात्रौ जागरणं पुण्यं कल्पकोटितपोऽधिकम् ॥ १४॥&lt;br&gt;&#xA;एकेन बिल्वपत्रेण शिवलिङ्गार्चनं कृतम् ॥&lt;br&gt;&#xA;त्रैलोक्ये तस्य पुण्यस्य को वा सादृश्यमिच्छति ॥ १५ ॥&lt;br&gt;&#xA;अत्रानुवर्ण्यते गाथा पुण्या परमशोभना ॥&lt;br&gt;&#xA;गोपनीयापि कारुण्याद्गौतमेन प्रकाशिता ॥ १६ ॥&lt;br&gt;&#xA;इक्ष्वाकुवंशजः श्रीमान्राजा परम धार्मिकः॥&lt;br&gt;&#xA;आसीन्मित्रसहोनाम श्रेष्ठः सर्वधनुर्भृताम्॥ १७॥&lt;br&gt;&#xA;स राजा सकलास्त्रज्ञः शास्त्रज्ञः श्रुतिपारगः ॥&lt;br&gt;&#xA;वीरोऽत्यन्तबलोत्साहो नित्योद्योगी दयानिधिः॥ १८॥&lt;br&gt;&#xA;पुण्यानामिव सङ्घातस्तेजसामिव पञ्जरः ॥&lt;br&gt;&#xA;आश्चर्याणामिव क्षेत्रं यस्य मूर्तिर्विराजते ॥ १९ ॥&lt;br&gt;&#xA;हृदयं दययाक्रान्तं श्रियाक्रान्तं च तद्वपुः ॥&lt;br&gt;&#xA;चरणौ यस्य सामन्तचूडामणिमरीचिभिः ॥ ३.३.२.२० ॥&lt;br&gt;&#xA;एकदा मृगयाकेलिलोलुपः स महीपतिः ॥&lt;br&gt;&#xA;विवेश गह्वरं घोरं बलेन महतावृतः ॥ ॥ २१ ॥&lt;br&gt;&#xA;तत्र विव्याध विशिखैः शार्दूलान्गवयान्मृगान् ॥&lt;br&gt;&#xA;रुरून्वराहान्महिषान्मृगेन्द्रानपि भूरिशः ॥ २२ ॥&lt;br&gt;&#xA;स रथी मृगयासक्तो गहनं दंशित श्चरन् ॥&lt;br&gt;&#xA;कमपि ज्वलनाकारं निजघान निशाचरम् ॥ २३ ॥&lt;br&gt;&#xA;तस्यानुजः शुचाविष्टो दृष्ट्वा दूरे तिरोहितः ॥&lt;br&gt;&#xA;भ्रातरं निहतं दृष्ट्वा चिन्तयामास चेतसा ॥ २४ ॥&lt;br&gt;&#xA;नन्वेष राजा दुर्द्धर्षो देवानां रक्षसामपि ॥&lt;br&gt;&#xA;छद्मनैव प्रजेतव्यो मम शत्रुर्न चान्यथा ॥ २५ ॥&lt;br&gt;&#xA;इति व्यवसितः पापो राक्षसो मनुजाकृतिः ॥&lt;br&gt;&#xA;आससाद नृपश्रेष्ठमुत्पात इव मूर्तिमान् ॥ २६ ॥&lt;br&gt;&#xA;तं विनम्राकृतिं दृष्ट्वा भृत्यतां कर्तुमागतम् ॥&lt;br&gt;&#xA;चक्रे महानसाध्यक्षमज्ञानात्स महीपतिः ॥ २७ ॥&lt;br&gt;&#xA;अथ तस्मिन्वने राजा किञ्चित्कालं विहृत्य सः ॥&lt;br&gt;&#xA;निवृत्तो मृगयां हित्वा स्वपुरीं पुनराययौ ॥ २८ ॥&lt;br&gt;&#xA;तस्य राजेन्द्रमुख्यस्य मदयन्तीतिनामतः ॥&lt;br&gt;&#xA;दमयन्ती नलस्येव विदिता वल्लभा सती ॥ २९ ॥&lt;br&gt;&#xA;एतस्मिन्समये राजा निमन्त्र्य मुनिपुङ्गवम् ॥&lt;br&gt;&#xA;वशिष्ठं गृहमानिन्ये सम्प्राप्ते पितृवासरे ॥ ३.३.२.३० ॥&lt;br&gt;&#xA;रक्षसा सूदरूपेण सम्मिश्रितनरामिषम् ॥&lt;br&gt;&#xA;शाकामिषं पुरः क्षिप्तं दृष्ट्वा गुरुरथाब्रवीत् ॥ ३१ ॥&lt;br&gt;&#xA;धिग्धिङ्नरामिषं राजं स्त्वयैतच्छद्मकारिणा ॥&lt;br&gt;&#xA;खलेनोपहृतं मेऽद्य अतो रक्षो भविष्यसि ॥ ३२ ॥&lt;br&gt;&#xA;रक्षःकृतमविज्ञाय शप्त्वैवं स गुरुस्ततः ॥&lt;br&gt;&#xA;पुनर्विमृश्य तं शापं चकार द्वादशाब्दिकम् ॥ ३३ ॥&lt;br&gt;&#xA;राजापि कोपितः प्राह यदिदं मे न चेष्टितम् ॥&lt;br&gt;&#xA;न ज्ञातं च वृथा शप्तो गुरुं चैव शपाम्यहम् ॥ ३४ ॥&lt;br&gt;&#xA;इत्यपोञ्जलिनादाय गुरुं शप्तुं समुद्यतः ॥&lt;br&gt;&#xA;पतित्वा पादयोस्तस्य मदयन्ती न्यवारयत् ॥३५॥&lt;br&gt;&#xA;ततो निवृत्तः शापाच्च तस्या वचनगौरवात् ॥&lt;br&gt;&#xA;तत्याज पादयोरम्भः पादौ कल्मषतां गतौ ॥३६॥&lt;br&gt;&#xA;कल्मषाङ्घ्रिरिति ख्यातस्ततः प्रभृति पार्थिवः ॥&lt;br&gt;&#xA;बभूव गुरुशापेन राक्षसो वनगोचरः ॥३७॥&lt;br&gt;&#xA;स बिभ्रद्राक्षसं रूपं घोरं कालां तकोपमम् ॥&lt;br&gt;&#xA;चखाद विविधाञ्जन्तून्मानुषादीन्वनेचरः ॥३८॥&lt;br&gt;&#xA;स कदाचिद्वने क्वापि रममाणौ किशोरकौ ॥&lt;br&gt;&#xA;अपश्यदन्तकाकारो नवोढौ मुनिदम्पती ॥ ॥३९॥&lt;br&gt;&#xA;राक्षसो मानुषाहारः किशोरमुनिनन्दनम् ॥&lt;br&gt;&#xA;जग्धुं जग्राह शापार्तो व्याघ्रो मृगशिशुं यथा ॥३.३.२.४०॥&lt;br&gt;&#xA;रक्षोगृहीतं भर्तारं दृष्ट्वा भीताथ तत्प्रिया ॥&lt;br&gt;&#xA;उवाच करुणं बाला क्रन्दन्ती भृशवेपिता ॥ ४१ ॥&lt;br&gt;&#xA;भोभो मामा कृथाः पापं सूर्यवंशयशोधर ॥&lt;br&gt;&#xA;मदयन्तीपतिस्त्वं हि राजेन्द्रो न तु राक्षसः ॥४२॥&lt;br&gt;&#xA;न खाद मम भर्त्तारं प्राणात्प्रियतमं प्रभो ॥&lt;br&gt;&#xA;आर्त्तानां शरणार्त्तानां त्वमेव हि यतो गतिः ॥ ४३ ॥&lt;br&gt;&#xA;पापानामिव सङ्घातैः किं मे दुष्टैर्जडासुभिः ॥&lt;br&gt;&#xA;देहेन चातिभारेण विना भर्त्रा महात्मना ॥ ४४ ॥&lt;br&gt;&#xA;मलीमसेन पापेन पाञ्चभौतेन किं सुखम् ॥&lt;br&gt;&#xA;बालोयं वेदविच्छान्तस्तपस्वी बहुशास्त्रवित् ॥ ४५ ॥&lt;br&gt;&#xA;अतोऽस्य प्राणदानेन जगद्रक्षा त्वया कृता।&lt;br&gt;&#xA;कृपां कुरु महाराज बालायां ब्राह्मणस्त्रियाम् ॥ ४६ ॥&lt;br&gt;&#xA;अनाथकृपणार्तेषु सघृणाः खलु साधवः ॥ ||&lt;br&gt;&#xA;इत्थमभ्यर्थितः सोऽपि पुरुषादः स निर्घृणः ॥ ४७॥&lt;br&gt;&#xA;चखाद शिर उत्कृत्य विप्रपुत्रं दुराशयः॥&lt;br&gt;&#xA;अथ साध्वी कृशा दीना विलप्य भृशदुःखिता। ॥ ४८ ॥&lt;br&gt;&#xA;आहृत्य भर्तुरस्थीनि चितां चक्रे तथोल्बणाम् ॥&lt;br&gt;&#xA;भर्तारमनुगच्छन्ती संविशन्ती हुताशनम् ॥ ४९ ॥&lt;br&gt;&#xA;राजानं राक्षसाकारं शापास्त्रेण जघान तम् ॥&lt;br&gt;&#xA;रेरे पार्थिव पापात्मंस्त्वया मे भक्षितः पतिः ॥ ३.३.२.५० ॥&lt;br&gt;&#xA;अतः पतिव्रतायास्त्वं शापं भुङ्क्ष्व यथोल्बणम्॥&lt;br&gt;&#xA;अद्यप्रभृति नारीषु यदा त्वमपि सङ्गतः ।&lt;br&gt;&#xA;तदा मृतिस्तवेत्युक्त्वा विवेश ज्वलनं सती ॥ ५१ ॥&lt;br&gt;&#xA;सोऽपि राजा गुरोः शापमुपभुज्य कृतावधिम् ॥&lt;br&gt;&#xA;पुनः स्वरूपमादाय स्वगृहं मुदितो ययौ ॥ ५२ ॥&lt;br&gt;&#xA;ज्ञात्वा विप्रसतीशापं तत्पत्नी रतिलालसम् ॥&lt;br&gt;&#xA;पतिं निवारयामास वैधव्यातिबिभ्यती ॥ ५३॥&lt;br&gt;&#xA;अनपत्यः स निर्विण्णो राज्यभोगेषु पार्थिवः ॥&lt;br&gt;&#xA;विसृज्य सकलं लक्ष्मीं ययौ भूयोऽपि काननम् ॥ ५४ ॥&lt;br&gt;&#xA;सूर्यवंशप्रतिष्ठित्यै वशिष्ठो मुनिसत्तमः ॥&lt;br&gt;&#xA;तस्यामुत्पादयामास मदयन्त्यां सुतोत्तमम् ॥ ५५ ॥&lt;br&gt;&#xA;विसृष्टराज्यो राजापि विचरन्सकलां महीम् ॥&lt;br&gt;&#xA;आयान्तीं पृष्ठतोऽपश्यत्पिशाचीं घोररूपिणीम् ॥ ५६ ॥&lt;br&gt;&#xA;सा हि मूर्तिमती घोरा ब्रह्महत्या दुरत्यया ॥&lt;br&gt;&#xA;यदासौ शापविभ्रष्टो मुनिपुत्रमभक्षयत् ॥ ५७ ॥&lt;br&gt;&#xA;तेनात्मकर्मणा. यान्तीं ब्रह्महत्यां स पृष्ठतः ॥&lt;br&gt;&#xA;बुबुधे मुनिवर्याणामुपदेशेन भूपतिः॥ ५८ ॥&lt;br&gt;&#xA;तस्या निर्वेशमन्विच्छन्राजा निर्विण्णमानसः ॥&lt;br&gt;&#xA;नानाक्षेत्राणि तीर्थानि चचार बहुवत्सरम् ॥ ॥ ५९ ॥&lt;br&gt;&#xA;यदा सर्वेषु तीर्थेषु स्नात्वापि च मुहुर्मुहुः ॥&lt;br&gt;&#xA;न निवृत्ता ब्रह्महत्या मिथिलामाययौ तदा ॥&lt;br&gt;&#xA;बाह्योद्यानगतस्तस्याश्चिन्तया परयार्दितः। ॥ ३.३.२.६० ॥&lt;br&gt;&#xA;ददर्श मुनिमायान्तं गौतमं विमलाशयम्॥&lt;br&gt;&#xA;हुताशनमिवाशेषतपस्विजनसेवितम् ॥ ६१ ॥&lt;br&gt;&#xA;विवस्वन्तमिवात्यन्तं घनदोषतमोनुदम् ॥&lt;br&gt;&#xA;शशाङ्कमिव निःशङ्कमवदातगुणोदयम् ॥ ६२ ॥&lt;br&gt;&#xA;महेश्वरमिव श्रीमद्द्विजराजकलाधरम् ॥&lt;br&gt;&#xA;शान्तं शिष्यगणोपेतं तपसामेकभाजनम् ॥ ६३ ॥&lt;br&gt;&#xA;उपसृत्य स राजेन्द्रः प्रणनाम मुहुर्मुहुः ॥&lt;br&gt;&#xA;गौतमोऽपि मुनिश्रेष्ठो राजानं रविवंशजम् ॥ ६१ ॥&lt;br&gt;&#xA;अभिनन्द्य मुनिः प्रीत्या संस्मितं समभाषत ॥ ॥ ६९॥ .&lt;br&gt;&#xA;॥ गौतम उवाच ॥&lt;br&gt;&#xA;कच्चित्ते कुशलं राजन्कच्चित्ते पदमव्ययम् ॥ ६६॥&lt;br&gt;&#xA;कुशलिन्यः प्रजाः कच्चिदवरोधजनोपि वा ॥&lt;br&gt;&#xA;किमर्थमिह सम्प्राप्तो विसृज्य सकलां श्रियम् ॥ ६७ ॥&lt;br&gt;&#xA;किं च ध्यायसि भो राजन्दीर्घमुष्णं च निःश्वसन् ॥ ६८॥&lt;br&gt;&#xA;ll राजोवाच ॥ ॥&lt;br&gt;&#xA;सर्वे कुशलिनो ब्रह्मन्वयं त्वदनुकम्पया।॥&lt;br&gt;&#xA;राज्ञामुत्तमवंश्यानां ब्रह्मायत्ता हि सम्पदः ॥&lt;br&gt;&#xA;किं नु मां बाधते त्वेषा पिशाची घोररूपिणी ॥ ६९॥&lt;br&gt;&#xA;अलक्षिता मदपरैर्भर्त्सयन्ती पदेपदे ॥&lt;br&gt;&#xA;यन्मया शापदग्धेन कृतमहो दुरत्ययम् ॥&lt;br&gt;&#xA;न शान्तिर्जायते तस्य प्रायश्चित्तसहस्रकैः ॥ ३.३.२.७० ॥&lt;br&gt;&#xA;इष्टाश्च विविधा यज्ञाः कोशसर्वस्वदक्षिणाः ॥&lt;br&gt;&#xA;सरित्सरांसि स्नातानि यानि पूज्यानि भूतले ॥&lt;br&gt;&#xA;निषेवितानि सर्वाणि क्षेत्राणि भ्रमता मया ॥ ७१ ॥&lt;br&gt;&#xA;जप्तान्यखिलमन्त्राणि ध्याताः सकलदेवताः ॥&lt;br&gt;&#xA;महाव्रतानि चीर्णानि पर्णमूलफलाशिना ॥ ७२ ॥&lt;br&gt;&#xA;तानि सर्वाणि कुर्वन्ति स्वस्थं मां न कदाचन ॥&lt;br&gt;&#xA;अद्य मे जन्मसाफल्यं सम्प्राप्तमिव लक्ष्यते ॥ ७३ ॥&lt;br&gt;&#xA;यतस्त्वद्दर्शनादेव ममात्मानन्दभागभूत् ॥&lt;br&gt;&#xA;अन्विच्छल्ँलभते क्वापि वर्षपूगैर्मनोरथम् ॥ ७४ ॥&lt;br&gt;&#xA;इत्येवं जनवादोऽपि सम्प्राप्तो मयि सत्यताम् ॥&lt;br&gt;&#xA;आजन्मसञ्चितानां तु पुण्यानामुदयोदये ॥ ७५ ॥&lt;br&gt;&#xA;यद्भवान्भवभीतानां त्राता नयनगोचरः ॥&lt;br&gt;&#xA;कस्माद्देशादिहायातो भवान्भवभयापहः ॥ ७६ ॥&lt;br&gt;&#xA;दूरभ्रमणविश्रान्तं शङ्के त्वामिह चागतम् ॥&lt;br&gt;&#xA;दृष्ट्वाश्चर्यमिवात्यर्थं मुदितोसि मुखश्रिया ॥ ७७ ॥&lt;br&gt;&#xA;आनन्दयसि मे चेतः प्रेम्णा सम्भाषणादिव ॥&lt;br&gt;&#xA;अद्य मे तव पादाब्जशरणस्य कृतैनसः ॥&lt;br&gt;&#xA;शान्तिं कुरु महाभाग येनाहं सुखमाप्नुयाम् ॥७८॥&lt;br&gt;&#xA;इति तेन समादिष्टो गौतमः करुणानिधिः ॥&lt;br&gt;&#xA;समादिदेश घोराणामघानां साधु निष्कृतिम् ॥ ७९ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;साधु राजेन्द्र धन्योऽसि महा घेभ्यो भयं त्यज ॥३.३.२.८०॥&lt;br&gt;&#xA;शिवे त्रातरि भक्तानां क्व भयं शरणैषिणाम् ॥&lt;br&gt;&#xA;शृणु राजन्महाभाग क्षेत्रमन्यत्प्रतिष्ठितम् ॥८१॥&lt;br&gt;&#xA;महापातकसंहारि गोकर्णाख्यं मनोरमम्॥&lt;br&gt;&#xA;यत्र स्थितिर्न पापानां महद्भ्यो महतामपि ॥ ८२ ॥&lt;br&gt;&#xA;स्मृतो ह्यशेषपापघ्नो यत्र सन्निहितः शिवः ॥&lt;br&gt;&#xA;यथा कैलासशिखरे यथा मन्दारमूर्द्धनि ॥ ८३ ॥&lt;br&gt;&#xA;निवासो निश्चितः शम्भोस्तथा गोकर्णमण्डले ॥&lt;br&gt;&#xA;नाग्निना न शशाङ्केन न ताराग्रहनायकैः ॥ ८४ ॥&lt;br&gt;&#xA;तमो निस्तीर्यते सम्य ग्यथा सवितृदर्शनात् ॥&lt;br&gt;&#xA;तथैव नेतरैस्तीर्थैर्न च क्षेत्रैर्मनोरमैः ॥ ८५ ॥&lt;br&gt;&#xA;सद्यः पापविशुद्धिः स्याद्यथा गोकर्णदर्शनात् ॥&lt;br&gt;&#xA;अपि पापशतं कृत्वा ब्रह्म हत्यादि मानवः ॥ ८६ ॥&lt;br&gt;&#xA;सकृत्प्रविश्य गोकर्णं न बिभेति ह्यघात्क्वचित् ॥&lt;br&gt;&#xA;तत्र सर्वे महात्मानस्तपसा शान्तिमागताः ॥८७॥&lt;br&gt;&#xA;इन्द्रोपेन्द्रविरिञ्च्याद्यैः सेव्यते सिद्धिकाङ्क्षिभिः ॥&lt;br&gt;&#xA;तत्रैकेन दिनेनापि यत्कृतं व्रतमुत्तमम् ॥ ८८ ॥&lt;br&gt;&#xA;तदन्यत्राब्दलक्षेण कृतं भवति तत्समम् ॥&lt;br&gt;&#xA;यत्रेन्द्रब्रह्मविष्ण्वादिदेवानां हितकाम्यया ॥ ८९ ॥&lt;br&gt;&#xA;महाबलाभिधानेन देवः सन्निहितः स्वयम् ॥&lt;br&gt;&#xA;घोरेण तपसा लब्धं रावणाख्येन रक्षसा ॥ ३.३.२.९० ॥&lt;br&gt;&#xA;तल्लिङ्गं स्थापयामास गोकर्णे गणनायकः ॥&lt;br&gt;&#xA;इन्द्रो ब्रह्मा मुकुन्दश्च विश्वेदेवा मरुद्गणाः ॥ ९१ ॥&lt;br&gt;&#xA;आदित्या वसवो दस्रौ शशाङ्कश्च दिवाकरः ॥&lt;br&gt;&#xA;एते विमानगतयो देवास्ते सह पार्षदैः ॥ ९२ ॥&lt;br&gt;&#xA;पूर्वद्वारं निषेवन्ते देवदेवस्य शूलिनः ॥&lt;br&gt;&#xA;योन्यो मृत्युः स्वयं साक्षाच्चित्रगुप्तश्च पावकः ॥ ९३ ॥&lt;br&gt;&#xA;पितृभिः सह रुद्रैश्च दक्षिणद्वारमाश्रितः ॥&lt;br&gt;&#xA;वरुणः सरितां नाथो गङ्गादिसरितां गणैः ॥ ९४ ॥&lt;br&gt;&#xA;आसेवते महादेवं पश्चिमद्वारमाश्रितः ॥&lt;br&gt;&#xA;तथा वायुः कुबेरश्च देवेशी भद्रकर्णिका ॥ ९५ ॥&lt;br&gt;&#xA;मातृभिश्चण्डिकाद्याभिरुत्तरद्वारमाश्रिता ॥&lt;br&gt;&#xA;विश्वावसुश्चित्ररथश्चित्रसेनो महाबलः ॥ ९६ ॥&lt;br&gt;&#xA;सह गन्धर्ववर्गैश्च पूजयन्ति महाबलम् ॥&lt;br&gt;&#xA;रम्भा घृताची मेना च पूर्वचित्तिस्तिलोत्तमा ॥ ९७ ॥&lt;br&gt;&#xA;नृत्यन्ति पुरतः शम्भोरुर्वश्याद्याः सुरस्त्रियः ॥&lt;br&gt;&#xA;वशिष्ठः कश्यपः कण्वो विश्वामित्रो महा तपाः ॥ ९८ ॥&lt;br&gt;&#xA;जैमिनिश्च भरद्वाजो जाबालिः क्रतुरङ्गिराः ॥&lt;br&gt;&#xA;एते वयं च राजेन्द्र सर्वे ब्रह्मर्षयोऽमलाः ॥ ९९ ॥&lt;br&gt;&#xA;देवं महाबलं भक्त्या समन्तात्पर्यु पास्महे ॥&lt;br&gt;&#xA;मरीचिना सहात्रिश्च दक्षाद्याश्च मुनीश्वराः ॥ ३.३.२.१०० ॥&lt;br&gt;&#xA;सनकाद्या महात्मान उपविष्टा उपासते ॥&lt;br&gt;&#xA;तथैव मुनयः साध्या अजिनाम्बर धारिणः ॥ १ ॥&lt;br&gt;&#xA;दण्डिनो व्रतमुण्डाश्च स्नातका ब्रह्मचारिणः ॥&lt;br&gt;&#xA;त्वगस्थिमात्रावयवास्तपसा दग्धकिल्बिषाः ॥ २ ॥&lt;br&gt;&#xA;सेवन्ते परया भक्त्या देवदेवं पिनाकिनम् ॥&lt;br&gt;&#xA;तथा देवाः सगन्धर्वाः पितरः सिद्धचारणाः ॥ ३ ॥&lt;br&gt;&#xA;विद्याधराः किम्पुरुषाः किन्नरा गुह्यकाः खगाः ॥&lt;br&gt;&#xA;नागाः पिशाचा वेताला दैतेयाश्च महाबलाः ॥ ४ ॥&lt;br&gt;&#xA;नानाविभवसम्पन्ना नानाभूषणवाहनाः ॥&lt;br&gt;&#xA;विमानैः सूर्यसङ्काशैरग्निवर्णैः शशिप्रभैः ॥ ५ ॥&lt;br&gt;&#xA;विद्युत्पुञ्जनिभैरन्यैः समं तात्परिवारितम् ॥&lt;br&gt;&#xA;प्रस्तुवन्ति प्रगायन्ति पठन्ति प्रणमन्ति च ॥ ६ ॥&lt;br&gt;&#xA;प्रनृत्यन्ति प्रहृष्यन्ति गोकर्णे पृथिवीपते ॥&lt;br&gt;&#xA;लभन्तेऽभीप्सितान्कामान्रमन्ते च यथा सुखम् ॥ ७ ॥&lt;br&gt;&#xA;गोकर्णसदृशं क्षेत्रं नास्ति ब्रह्माण्डगोलके ॥&lt;br&gt;&#xA;तत्र घोरं तपस्तप्तमगस्त्येन महात्मना ॥ ८ ॥&lt;br&gt;&#xA;तथा सनत्कुमारेण प्रियव्रतसुतैरपि ॥&lt;br&gt;&#xA;अग्निना देववर्येण कन्दर्पेण च पार्थिव ॥ ९ ॥&lt;br&gt;&#xA;तथा देव्या भद्रकाल्या शिशुमारेण धीमता ॥&lt;br&gt;&#xA;दुर्मुखेन फणीन्द्रेण मणिनागाह्वयेन च ॥ ३.३.२.११० ॥&lt;br&gt;&#xA;इलावर्तादिभिर्नागैर्गरुडेन बलीयसा ॥&lt;br&gt;&#xA;रक्षसा रावणेनापि कुम्भकर्णाह्वयेन तु ॥ ११ ॥&lt;br&gt;&#xA;विभीषणेन पुण्येन तपस्तप्तं महात्मना ॥&lt;br&gt;&#xA;एते चान्ये च गीर्वाणाः सिद्धदानवमानवाः ॥ १२ ॥&lt;br&gt;&#xA;गोकर्णे देवदेवेशं शिवमाराध्य भक्तितः ॥&lt;br&gt;&#xA;स्वनामाङ्कानि लिङ्गानि स्थापयित्वा सहस्रशः ॥ १३ ॥&lt;br&gt;&#xA;लेभिरे परमां सिद्धिं तथा तीर्थानि चक्रिरे ॥&lt;br&gt;&#xA;अत्र स्थानानि सर्वेषां देवानां सन्ति पार्थिव ॥ १४ ॥&lt;br&gt;&#xA;विष्णोश्च देवदेवस्य ब्रह्मणः परमेष्ठिनः ॥&lt;br&gt;&#xA;कार्त्तिकेयस्य वीरस्य गजवक्त्रस्य चानघ ॥ १५ ॥&lt;br&gt;&#xA;धर्मस्य क्षेत्रपालस्य दुर्गायाश्च महामते ॥&lt;br&gt;&#xA;गोकर्णे शिवलिङ्गानि विद्यन्ते कोटिकोटिशः ॥ ॥ १६ ॥&lt;br&gt;&#xA;असङ्ख्यातानि तीर्थानि तिष्ठन्ति च पदेपदे ॥&lt;br&gt;&#xA;बहुनात्र किमुक्तेन गोकर्णस्थानि पार्थिव ॥ १७ ॥&lt;br&gt;&#xA;सर्वाण्यश्मानि लिङ्गानि तीर्थान्यम्भांसि सर्वशः ॥&lt;br&gt;&#xA;गोकर्णे शिवलिङ्गानां तीर्थानामपि भूरिशः ॥ १८ ॥&lt;br&gt;&#xA;गीयते महिमा राजन्पुराणेषु महर्षिभिः ॥&lt;br&gt;&#xA;गोकर्णे कोटितीर्थं च तीर्थानां मुख्यतां गतम् ॥ १९ ॥&lt;br&gt;&#xA;सर्वेषां शिवलिङ्गानां सार्वभौमो महाबलः ॥&lt;br&gt;&#xA;कृते महाबलः श्वेतस्त्रेतायामतिलोहितः ॥ ३.३.२.१२० ॥&lt;br&gt;&#xA;द्वापरे पीत वर्णश्च कलौ श्यामो भविष्यति ॥&lt;br&gt;&#xA;आक्रान्तं सप्तपातालं कुर्वन्नपि महाबलः ॥ २१ ॥&lt;br&gt;&#xA;प्राप्ते कलियुगे घोरे मृदुतामुपयास्यति ॥&lt;br&gt;&#xA;पश्चिमाम्बुधितीरस्थं गोकर्णक्षेत्रमुत्तमम् ॥ २२ ॥&lt;br&gt;&#xA;ब्रह्महत्यादिपापानि दहतीति किमद्भुतम् ॥&lt;br&gt;&#xA;ये चात्र ब्रह्महन्तारो ये च भूतद्रुहः शठाः ॥ २३ ॥&lt;br&gt;&#xA;ये सर्वगुणहीनाश्च परदाररताश्च ये ॥&lt;br&gt;&#xA;ये दुर्वृत्ता दुराचारा दुःशीलाः कृपणाश्च ये ॥ २४ ॥&lt;br&gt;&#xA;लुब्धाः क्रूराः खला मूढाः स्ते नाश्चैवातिकामिनः ॥&lt;br&gt;&#xA;ते सर्वे प्राप्य गोकर्णं स्नात्वा तीर्थजलेषु च ॥ १२५ ॥&lt;br&gt;&#xA;देवं महाबलं दृष्ट्वा प्रयाताः शाङ्करं पदम् ॥&lt;br&gt;&#xA;तत्र पुण्यासु तिथिषु पुण्य र्क्षे पुण्यवासरे ॥ २६ ॥&lt;br&gt;&#xA;येऽर्चयन्ति महेशानं ते रुद्राः स्युर्न संशयः ॥&lt;br&gt;&#xA;यदा कदाचिद्गोकर्णं यो वा को वापि मानवः ॥ २७ ॥&lt;br&gt;&#xA;प्रविश्य पूजयेदीशं स गच्छेद्ब्रह्मणः पदम् ॥&lt;br&gt;&#xA;रवीन्दुसौम्यवारेषु यदा दर्शो भविष्यति ॥ २८ ॥&lt;br&gt;&#xA;तदा जलनिधौ स्नानं दानं च पितृतर्पणम् ॥&lt;br&gt;&#xA;शिवपूजा जपो होमो व्रतचर्या द्विजार्चनम् ॥ २९ ॥&lt;br&gt;&#xA;यत्किञ्चिद्वा कृतं कर्म तदनन्तफलप्रदम् ॥&lt;br&gt;&#xA;व्यतीपातादियोगेषु रविसङ्क्रमणेषु च ॥ ३.३.२.१३० ॥&lt;br&gt;&#xA;महाप्रदोषवेलासु शिव पूजा विमुक्तिदा ॥&lt;br&gt;&#xA;अथैकां ते प्रवक्ष्यामि तिथिं पार्थिव मुक्तिदाम् ॥ ३१ ॥&lt;br&gt;&#xA;यस्यां किल महाव्याधो लेभे शम्भोः परं पदम् ॥&lt;br&gt;&#xA;माघमासे महापुण्या या सा कृष्णचतुर्दशी ॥ ३२ ॥&lt;br&gt;&#xA;शिवलिङ्गं बिल्वपत्रं दुर्लभं हि चतुष्टयम् ॥&lt;br&gt;&#xA;अहो बलवती माया यया शैवी महातिथिः ॥ ३३ ॥&lt;br&gt;&#xA;नोपोष्यते जनैर्मूढैर्महामूकैरिव त्रयी ॥&lt;br&gt;&#xA;उपवासो जागरणं सन्निधिः परमेशितुः ॥ ३४ ॥&lt;br&gt;&#xA;गोकर्णं शिवलोकस्य नृणां सोपानपद्धतिः ॥&lt;br&gt;&#xA;शृणु राजन्नहमपि गोकर्णा दधुनागतः ॥ १३५ ॥&lt;br&gt;&#xA;उपास्यैनां शिवतिथिं विलोक्य च महोत्सवम् ॥&lt;br&gt;&#xA;अस्यां शिवतिथौ सर्वे महोत्सवदिदृक्षवः ॥ ३६ ॥&lt;br&gt;&#xA;आगताः सर्वदेशेभ्यश्चातुर्वर्णा महाजनाः ॥&lt;br&gt;&#xA;स्त्रियो वृद्धाश्च बालाश्च चतुराश्रमवासिनः ॥ ३७ ॥&lt;br&gt;&#xA;आगत्य दृष्ट्वा देवेशं लेभिरे कृतकृत्यताम् ॥&lt;br&gt;&#xA;अथाहमप्यमी शिष्या ऋषयश्च तथाऽपरे ॥ ३८ ॥&lt;br&gt;&#xA;राजर्षयश्च राजेन्द्र सनकाद्याः सुरर्षयः ॥&lt;br&gt;&#xA;स्नात्वा सर्वेषु तीर्थेषु समुपास्य महाबलम् ॥ ३९ ॥&lt;br&gt;&#xA;लब्ध्वा च जन्मसाफल्यं प्रयाताः सर्वतोदिशम् ॥&lt;br&gt;&#xA;अमुनाद्य नरेन्द्रेण जनकेन यियक्षुणा ॥३.३.२.१४० ॥&lt;br&gt;&#xA;निमन्त्रितोऽहं सम्प्राप्तो गोकर्णाच्छिवमन्दिरात् ॥&lt;br&gt;&#xA;प्रत्यागमं किमप्यङ्ग दृष्ट्वाश्चर्यमहं पथि ॥&lt;br&gt;&#xA;महानन्देन मनसा कृतार्थोऽस्मि महीपते ॥ १४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तर खण्डे गोकर्णमहिमानुवर्णनन्नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३ शिवचतुर्दशीगोकर्णमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/003_shivachaturdashIgokarNamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/003_shivachaturdashIgokarNamAhAtmyavarNanam/</guid>
      <description>&lt;p&gt;॥ राजोवाच ॥ ॥&lt;br&gt;&#xA;किं दृष्टं भवता ब्रह्मन्नाश्चर्यं पथि कुत्र वा ॥&lt;br&gt;&#xA;तन्ममाख्याहि येनाहं कृतकृत्यत्वमाप्नुयाम्॥ १ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;गोकर्णादहमागच्छन्क्वापि देशे विशाम्पते ॥&lt;br&gt;&#xA;जाते मध्याह्नसमये लब्ध वान्विमलं सरः ॥ २ ॥&lt;br&gt;&#xA;तत्रोपस्पृश्य सलिलं विनीय च पथिश्रमम् ॥&lt;br&gt;&#xA;सुस्निग्धशीतलच्छायं न्यग्रोधं समुपाश्रयम् ॥ ३ ॥&lt;br&gt;&#xA;अथाविदूरे चाण्डालीं वृद्धामन्धां कृशाकृतिम् ॥&lt;br&gt;&#xA;शुष्यन्मुखीं निराहारां बहुरोगनिपीडिताम् ॥ ४ ॥&lt;br&gt;&#xA;कुष्ठव्रणपरीताङ्गीमुद्यत्कृमिकुलाकुलाम् ॥&lt;br&gt;&#xA;पूयशोणितसंसक्तजरत्पटल सत्कटीम्॥ ५ ॥&lt;br&gt;&#xA;महायक्ष्मगलस्थेन कण्ठसंरोधविह्वलाम् ॥&lt;br&gt;&#xA;विनष्टदन्तामव्यक्तां विलुठन्तीं मुहुर्मुहुः ॥ ६ ॥&lt;br&gt;&#xA;चण्डार्ककिरणस्पृष्टखरोष्णरजसाप्लुताम्॥&lt;br&gt;&#xA;विण्मूत्रपूयदिग्धाङ्गीमसृग्गन्धदुरासदाम् ॥ ७ ॥&lt;br&gt;&#xA;कफरोगबहुश्वासश्लथन्नाडीबहुव्यथाम् ॥&lt;br&gt;&#xA;विध्वस्तकेशावयवामपश्यं मरणोन्मुखीम् ॥ ८ ॥&lt;br&gt;&#xA;तादृग्व्यथां च तां वीक्ष्य कृपयाहं परिप्लुतः ॥&lt;br&gt;&#xA;प्रतीक्षन्मरणं तस्याः क्षणं तत्रैव संस्थितः ॥ ९ ॥&lt;br&gt;&#xA;अथान्तरिक्षपदवीं सिञ्चन्तमिव रश्मिभिः ॥&lt;br&gt;&#xA;दिव्यं विमानमानीतमद्राक्षं शिवकिङ्करैः ॥ ३.३.३.१० ॥&lt;br&gt;&#xA;तस्मिन्रवीन्दुवह्नीनां तेजसामिव पञ्जरे ॥&lt;br&gt;&#xA;विमाने सूर्यसङ्काशानपश्यं शिवकिङ्करान् ॥ ११ ॥&lt;br&gt;&#xA;ते वै त्रिशूलखट्वाङ्गटङ्कचर्मासिपाणयः ॥&lt;br&gt;&#xA;चन्द्रार्धभूषणाः सान्द्रचन्द्रकुन्दोरुवर्चसः ॥ १२ ॥&lt;br&gt;&#xA;किरीटकुण्डलभ्राजन्महाहिवलयोज्ज्वलाः ॥&lt;br&gt;&#xA;शिवानुगा मया दृष्टा श्चत्वारः शुभलक्षणाः ॥ १३ ॥&lt;br&gt;&#xA;तानापतत आलोक्य विमानस्थान्सुविस्मितः ॥&lt;br&gt;&#xA;उपसृत्यान्तिके वेगादपृच्छं गगने स्थितान् ॥ १४ ॥&lt;br&gt;&#xA;नमोनमो वस्त्रिदशोत्तमेभ्यस्त्रिलोचनश्रीचरणानुगेभ्यः ॥&lt;br&gt;&#xA;त्रिलोकरक्षाविधिमावहद्भ्यस्त्रिशूलचर्मासिगदाधरेभ्यः ॥ १५ ॥&lt;br&gt;&#xA;विदिता हि मया यूयं महेश्वरपदा नुगाः ॥&lt;br&gt;&#xA;इयं वो लोकरक्षार्था गतिराहो विनोदजा ॥ ।६ ॥&lt;br&gt;&#xA;उत सर्वजनाघौघविजयाय कृतोद्यमाः ॥&lt;br&gt;&#xA;ब्रूत कारुण्यतो मह्यं यस्माद्यूयमिहागताः ॥ १७ ॥&lt;br&gt;&#xA;॥ शिवदूता ऊचुः ॥ ॥&lt;br&gt;&#xA;एषाग्रे दृश्यते वृद्धा चाण्डाली मरणोन्मुखी ॥&lt;br&gt;&#xA;एतामानेतुमायाताः सन्दिष्टा प्रभुणा वयम् ॥ १८ ॥&lt;br&gt;&#xA;इत्युक्ते शिवदूतैस्तैरपृच्छं पुनरप्यहम् ॥&lt;br&gt;&#xA;विस्मयाविष्टचित्तस्तान्कृताञ्जलिरवस्थितः ॥ १९ ॥&lt;br&gt;&#xA;अहो पापीयसी घोरा चाण्डाली कथमर्हति ॥&lt;br&gt;&#xA;दिव्यं विमानमारोढुं शुनीवाध्वरमण्डलम् ॥ ३.३.३.२० ॥&lt;br&gt;&#xA;आजन्मतोऽशुचिप्राया पापां पापा नुगामिनीम् ॥&lt;br&gt;&#xA;कथमेनां दुराचारां शिवलोकं निनीषथ ॥ २१ ॥&lt;br&gt;&#xA;अस्या नास्ति शिवज्ञानं नास्ति घोरतरं तपः ॥&lt;br&gt;&#xA;सत्यं नास्ति दया नास्ति कथमेनां निनीषथ ॥ २२ ॥&lt;br&gt;&#xA;पशुमांसकृताहारा वारुणीपूरितोदराम् ॥&lt;br&gt;&#xA;जीवहिंसारतां नित्यं कथमेनां निनीषथ ॥ २३ ॥&lt;br&gt;&#xA;न च पञ्चाक्षरी जप्ता न कृतं शिवपूजनम्॥&lt;br&gt;&#xA;न ध्यातो भगवाञ्छम्भुः कथमेनां निनीषथ ॥ २४ ॥&lt;br&gt;&#xA;नोपोषिता शिवतिथिर्न कृतं शिवपूजनम् ॥&lt;br&gt;&#xA;भूतसौहृदं न जानाति न च बिल्वशिवार्पणम्॥&lt;br&gt;&#xA;नेष्टापूर्तादिकं वापि कथमेनां निनीषथ ॥ २५ ॥&lt;br&gt;&#xA;न च स्नातानि तीर्थानि न दानानि कृतानि च ॥&lt;br&gt;&#xA;न च व्रतानि चीर्णानि कथमेनां निनीषथ ॥ २६ ॥&lt;br&gt;&#xA;ईक्षणे परिहर्त्तव्या किमु सम्भाषणादिषु ॥&lt;br&gt;&#xA;सत्सङ्गरहितां चण्डां कथमेनां निनीषथ ॥ २७ ॥&lt;br&gt;&#xA;जन्मान्तरार्जितं किञ्चिदस्याः सुकृतमस्ति वा ॥&lt;br&gt;&#xA;तत्कथं कुष्ठरोगण कृमिभिः परिभूयते ॥ २८ ॥&lt;br&gt;&#xA;अहो ईश्वरचर्येयं दुर्विभाव्या शरीरिणाम् ॥&lt;br&gt;&#xA;पापात्मानोऽपि नीयन्ते कारुण्यात्परमं पदम् ॥ २९ ॥&lt;br&gt;&#xA;इत्युक्तास्ते मया दूता देवदेवस्य शूलिनः ॥&lt;br&gt;&#xA;प्रत्यूचुर्मामथ प्रीत्या सर्वसंशयभेदिनः ॥ ३.३.३.३० ॥&lt;br&gt;&#xA;॥ शिवदूता ऊचुः ॥ ॥&lt;br&gt;&#xA;ब्रह्मन्सुमहदाश्चर्यं शृणु कौतूहलं यदि ॥&lt;br&gt;&#xA;इमामुद्दिश्य चाण्डालीं यदुक्तं भवताधुना ॥ ३१ ॥&lt;br&gt;&#xA;आसीदियं पूर्वभवे काचिद्ब्राह्मणकन्यका ॥&lt;br&gt;&#xA;सुमित्रानाम सम्पूर्णसोमबिम्बसमानना ॥ ३२ ॥&lt;br&gt;&#xA;उत्फुल्लमल्लिकादामसुकुमाराङ्गलक्षणा ॥&lt;br&gt;&#xA;कैकेयद्विजमुख्यस्य कस्यचित्तनया सती ॥ ३३ ॥&lt;br&gt;&#xA;तां सर्वलक्षणोपेतां रतेर्मूर्तिमिवापराम्॥&lt;br&gt;&#xA;वर्द्धमानां पितुर्गेहे वीक्ष्यासन्विस्मिता जनाः ॥ ३४ ॥&lt;br&gt;&#xA;दिनेदिने वर्धमाना बन्धुभिर्लालिता भृशम् ॥&lt;br&gt;&#xA;सा शनैर्यौवनं भेजे स्मरस्येव महाधनुः ॥ ३५ ॥&lt;br&gt;&#xA;अथ सा बन्धुवर्गैश्च समेतेन कुमारिका ॥&lt;br&gt;&#xA;पित्रा प्रदत्ता कस्मैचिद्विधिना द्विजसूनवे॥ ३६ ॥&lt;br&gt;&#xA;सा भर्त्तारमनुप्राप्य नवयौवनशालिनी ॥&lt;br&gt;&#xA;कञ्चित्कालं शुभाचारा रेमे बन्धुभिरावृता ॥ ३७ ॥&lt;br&gt;&#xA;अथ कालवशात्तस्याः पतिस्तीव्र रुजार्दितः ॥&lt;br&gt;&#xA;रूपयौवनकान्तोपि पञ्चत्वमगमन्मुने ॥ ३८ ॥&lt;br&gt;&#xA;मृते भर्त्तरि दुःखेन विदग्धहदया सती ॥&lt;br&gt;&#xA;उवास कतिचिन्मासान्सुशीला विजितें द्रिया ॥ ३९ ॥&lt;br&gt;&#xA;अथ यौवनभारेण जृम्भमाणेन नित्यशः ॥&lt;br&gt;&#xA;बभूव हृदयं तस्याः कन्दपर्परिकम्पितम् ॥ ३.३.३.४० ॥&lt;br&gt;&#xA;सा गुप्ता बन्धुवर्गेण शासितापि महोत्तमैः ॥&lt;br&gt;&#xA;न शशाक मनो रोद्धं मदनाकृष्टमङ्गना ॥ ४१ ॥&lt;br&gt;&#xA;सा तीव्रमन्मथाविष्टा रूपयौवनशालिनी ॥&lt;br&gt;&#xA;विधवापि विशेषेण जारमार्गरताभवत् ॥ ४२ ॥&lt;br&gt;&#xA;न ज्ञाता केनचिदपि जारिणीति विचक्षणा ॥&lt;br&gt;&#xA;जुगूहात्मदुराचारं कञ्चित्कालमसत्तमा ॥ ४३ ॥&lt;br&gt;&#xA;तां दोहदसमाक्रान्तां घननीलमुखस्तनीम् ॥&lt;br&gt;&#xA;कालेन बन्धुवर्गोपि बुबोध विटदूषिताम् ॥ ४४ ॥&lt;br&gt;&#xA;इति भीतो महाक्लेशाच्चिन्ता लेभे दुरत्ययाम् ॥&lt;br&gt;&#xA;स्त्रियः कामेन नश्यन्ति ब्राह्मणा हीनसेवया॥।४५॥&lt;br&gt;&#xA;राजानो ब्रह्मदण्डेन यतयो भोगसङ्ग्रहात्॥&lt;br&gt;&#xA;लीढं शुना तथैवान्नं सुरया वार्पितं पयः॥४६॥&lt;br&gt;&#xA;रूपं कुष्ठरुजाविष्टं कुलं नश्यति कुस्त्रिया॥&lt;br&gt;&#xA;इति सर्वे समालोच्य समेताः पतिसोदराः ॥ ४७॥&lt;br&gt;&#xA;तत्यजुर्गोत्रतो दूरं गृहीत्वा सकचग्रहम् ॥&lt;br&gt;&#xA;सघटोत्सर्गमुत्सृष्टा सा नारी सर्वबन्धुभिः॥ ४८&lt;br&gt;&#xA;विचरन्ती च शूद्रेण रममाणा रतिप्रिया ॥&lt;br&gt;&#xA;सा ययौ स्त्री बहिर्यामा दृष्टा शूद्रेण केनचित् ॥ ४९ ॥&lt;br&gt;&#xA;स तां दृष्ट्वा वरारोहाँ पीनोन्नतपयोधराम् ॥&lt;br&gt;&#xA;गृहं निनाय साम्ना च विधवां शूद्रनायकः ॥&lt;br&gt;&#xA;सा नारी तस्य महिषी भूत्वा तेन दिवानिशम् ॥ ३.३.३.५०॥&lt;br&gt;&#xA;रममाणा क्वचिद्देशे न्यवसद्गृहवल्लभा ॥&lt;br&gt;&#xA;तत्र सा पिशिताहारा नित्यमापीतवारुणी॥५१॥&lt;br&gt;&#xA;लेभे सुतं च शूद्रेण रममाणा रतिप्रिया ॥&lt;br&gt;&#xA;कदाचिद्भर्त्तरि क्वापि याते पीतसुरा तु सा॥५२॥&lt;br&gt;&#xA;इयेष पिशिताहारं मदिरामदविह्वला ॥&lt;br&gt;&#xA;अथ मेषेषु बद्धेषु गोभिः सह बहिर्व्रजे ॥ ५३ ॥&lt;br&gt;&#xA;ययौ कृपाणमादाय सा तमीन्धे निशामुखे ॥&lt;br&gt;&#xA;अविमृश्य मदावेशान्मेषबुद्ध्यामिषप्रिया ॥ ५४ ॥&lt;br&gt;&#xA;एकं जघानं गोवत्सं क्रोशन्तं निशि दुर्भगा ॥&lt;br&gt;&#xA;निहतं गृहमानीय ज्ञात्वा गोवत्समङ्गना ॥ ५५ ॥&lt;br&gt;&#xA;भीता शिवशिवेत्याह केनचित्पुण्यकर्मणा ॥&lt;br&gt;&#xA;सा मुहूर्तमिति ध्यात्वा पिशितासवलालसा ॥ ५६ ॥&lt;br&gt;&#xA;छित्त्वा तमेव गोवत्सं चकाराहारमीप्सितम् ॥&lt;br&gt;&#xA;गोवत्सार्धशरीरेण कृताहाराथ सा पुनः ॥ ५७ ॥&lt;br&gt;&#xA;तदर्धदेहं निक्षिप्य बहिश्चुक्रोश कैतवात् ॥&lt;br&gt;&#xA;अहो व्याघ्रेण भग्नोऽयं जग्धो गोवत्सको व्रजे ॥ ५८॥&lt;br&gt;&#xA;इति तस्याः समाक्रन्दः सर्वगेहेषु शुश्रुवे ।&lt;br&gt;&#xA;अथ सर्वे शूद्रजनाः समागम्यान्तिके स्थिताः ॥ ५९॥&lt;br&gt;&#xA;हतं गोवत्समालोक्य व्याघ्रेणेति शुचं ययुः ॥&lt;br&gt;&#xA;गतेषु तेषु सर्वेषु व्युष्टायां च ततो निशि ॥ ३.३.३.६० ॥&lt;br&gt;&#xA;तद्भर्ता गृहमागत्य दृष्टवान्गृहविड्वरम् ।&lt;br&gt;&#xA;एवं बहुतिथे काले गते सा शूद्ववल्लभा ॥ ६१ ।&lt;br&gt;&#xA;कालस्य वशमापन्ना जगाम यममन्दिरम् ।&lt;br&gt;&#xA;यमोपि धर्ममालोक्य तस्याः कर्म च पौर्विकम् ॥ ६२ ॥&lt;br&gt;&#xA;निर्वत्र्य निरयावासाञ्चक्रे चण्डालजातिकाम् ॥&lt;br&gt;&#xA;सापि भ्रष्टा यमपुराच्चाण्डालीगर्भमाश्रिता ॥ ६३ ॥&lt;br&gt;&#xA;ततो बभूव जात्यन्धा प्रशान्ताङ्गारमेचका ॥&lt;br&gt;&#xA;तत्पिता कोपि चाण्डालो देशे कुत्रचिदास्थितः ॥ ६४ ॥&lt;br&gt;&#xA;तां तादृशीमपि सुतां कृपया पर्यपोषयत् ॥&lt;br&gt;&#xA;अभोज्येन कदन्नेन शुना लीढेन पूतिना ॥ ६५ ॥&lt;br&gt;&#xA;अपेयैश्च रसैर्मात्रा पोषिता सा दिनेदिने ॥&lt;br&gt;&#xA;जात्यन्धा सापि कालेन बाल्ये कुष्ठरुजार्दिता ॥ ६६ ॥&lt;br&gt;&#xA;ऊढा न केनचिद्वापि चाण्डालेनातिदुर्भगा ॥&lt;br&gt;&#xA;अतीतबाल्ये सा काले विध्वस्तपितृमातृका ॥ ६७ ॥&lt;br&gt;&#xA;दुर्भगेति परित्यक्ता बन्धुभिश्च सहोदरैः ॥&lt;br&gt;&#xA;ततः क्षुधार्दिता दीना शोचन्ती विगतेक्षणा ॥ ६८ ॥&lt;br&gt;&#xA;गृहीतयष्टिः कृच्छ्रेण सञ्चचाल सलोष्टिका ॥&lt;br&gt;&#xA;पत्तनेष्वपि सर्वेषु याचमाना दिनेदिने ॥ ६९ ॥&lt;br&gt;&#xA;चाण्डालोच्छिष्टपिण्डेन जठराग्निमतर्पयत्॥&lt;br&gt;&#xA;एवं कृच्छ्रेण महता नीत्वा सुबहुलं वयः ॥ ३.३.३.७० ॥&lt;br&gt;&#xA;जरया ग्रस्तसर्वाङ्गी दुःखमाप दुरत्ययम् ॥&lt;br&gt;&#xA;निरन्नपानवसना सा कदाचिन्महाजनान्॥ ७१ ॥&lt;br&gt;&#xA;आयास्यन्त्यां शिवतिथौ गच्छतो बुबुधेऽध्वगान्॥&lt;br&gt;&#xA;तस्यां तु देवयात्रायां देशदेशान्तयायिनाम् ॥ ७२ ॥&lt;br&gt;&#xA;विप्राणां साग्निहोत्राणां सस्त्रीकाणां महात्मनाम्॥&lt;br&gt;&#xA;राज्ञां च सावरोधानां सहस्तिरथवाजिनाम् ॥ ७३ ॥&lt;br&gt;&#xA;सपरीवारघोषाणां यानच्छत्रादिशोभिनाम् ॥&lt;br&gt;&#xA;तथान्येषां च विट्शूद्रसङ्कीर्णानां सहस्रशः ॥ ७४ ॥&lt;br&gt;&#xA;हसतां गायतां क्वापि नृत्यतामथ धावताम् ॥&lt;br&gt;&#xA;जिघ्रतां पिबतां कामाद्गच्छतां प्रतिगर्जताम् ॥ ७५ ॥।&lt;br&gt;&#xA;सम्प्रयाणे मनुष्याणां सम्भ्रमः सुमहानभूत् ॥&lt;br&gt;&#xA;इति सर्वेषु गच्छत्सु गोकर्णं शिवमन्दिरम् ॥ ७६ ॥&lt;br&gt;&#xA;पश्यन्ति दिविजाः सर्वे विमानस्थाः सकौतुकाः ॥&lt;br&gt;&#xA;अथेयमपि चाण्डाली वसनाशनतृष्णया ॥ ७७ ॥&lt;br&gt;&#xA;महाजनान्याचयितुं चचाल च शनैःशनैः ॥&lt;br&gt;&#xA;करावलम्बेनान्यस्याः प्राग्जन्मार्जितकर्मणा ॥&lt;br&gt;&#xA;दिनैः कतिपयैर्याती गोकर्णं क्षेत्रमाययौ ॥ ७८ ॥&lt;br&gt;&#xA;ततो विदूरे मार्गस्य निषण्णा विवृताञ्जलिः ॥&lt;br&gt;&#xA;याचमाना मुहुः पान्थान्बभाषे कृपणं वचः ॥ ७९ ॥&lt;br&gt;&#xA;प्राग्जन्मार्जितपापौघैः पीडितायाश्चिरं मम ॥&lt;br&gt;&#xA;आहारमात्रदानेन दयां कुरुत भो जनाः ॥ ३.३.३.८० ॥&lt;br&gt;&#xA;त्रातारः परमार्तानां दातारः परमाशिषाम् ॥&lt;br&gt;&#xA;कर्तारो बहुपुण्यानां दयां कुरुत भो जनाः ॥ ८१ ॥&lt;br&gt;&#xA;वसनाशनहीनायां स्वपितायां महीतले ॥&lt;br&gt;&#xA;महापांसुनिमग्नायां दयां कुरुत भो जनाः ॥ ८२ ॥&lt;br&gt;&#xA;महाशीतातपार्त्तायां पीडितायां महारुजा ॥&lt;br&gt;&#xA;अन्धायां मयि वृद्धायां दयां कुरुत भो जनाः ॥ ८३ ॥&lt;br&gt;&#xA;चिरोपवासदीप्तायां जठराग्निविवर्धनैः ॥&lt;br&gt;&#xA;सन्दह्यमानसर्वाङ्ग्यां दयां कुरुत भो जनाः ॥ ८४ ॥&lt;br&gt;&#xA;अनुपार्जितपुण्यायां जन्मान्तरशतेष्वपि ॥&lt;br&gt;&#xA;पापायां मन्दभाग्यायां दयां कुरुत भो जनाः ॥८५॥&lt;br&gt;&#xA;एवमभ्यर्थयन्त्यास्तु चाण्डाल्याः प्रसृतेंऽजलौ ॥&lt;br&gt;&#xA;एकः पुण्यतमः पान्थः प्राक्षिपद्बिल्वमञ्जरीम् ॥ ८६ ॥&lt;br&gt;&#xA;तामञ्चलौ निपतितां सा विमृश्य पुनः पुनः ॥&lt;br&gt;&#xA;अभक्ष्येत्येव मत्वाथ दूरे प्राक्षिपदातुरा ॥ ८७ ॥&lt;br&gt;&#xA;तस्याः करेण निर्मुक्ता रात्रौ सा बिल्वमञ्जरी ॥&lt;br&gt;&#xA;पपात कस्यचिद्दिष्ट्या शिवलिङ्गस्य मस्तके ॥ ८८ ॥&lt;br&gt;&#xA;सैवं शिवचतुर्दश्यां रात्रौ पान्थजनान्मुहुः ॥&lt;br&gt;&#xA;याचमानापि यत्किञ्चिन्न लेभे दैवयोगतः ॥ ८९ ॥&lt;br&gt;&#xA;तत्रोषितानया रात्रिर्भद्रकाल्यास्तु पृष्ठतः ॥&lt;br&gt;&#xA;किञ्चिदुत्तरतः स्थानं तदर्धेनातिदूरतः ॥ ३.३.३.९० ॥&lt;br&gt;&#xA;ततः प्रभाते भ्रष्टाशा शोकेन महताप्लुता ॥&lt;br&gt;&#xA;शनैर्निववृते दीना स्वदेशायैव केवला ॥ ९१ ॥&lt;br&gt;&#xA;श्रान्ता चिरोपवासेन निपतन्ती पदेपदे ॥&lt;br&gt;&#xA;क्रन्दन्ती वहुरोगार्ता वेपमाना भृशातुरा ॥ ९२ ॥&lt;br&gt;&#xA;दह्यमानार्कतापेन नग्नदेहा सयष्टिका॥&lt;br&gt;&#xA;अतीत्यैतावतीं भूमिं निपपात विचेतना॥९३॥&lt;br&gt;&#xA;अथ विश्वेश्वरः शम्भुः करुणामृतवारिधिः॥&lt;br&gt;&#xA;एनामानयतेत्त्यस्मान्युयुजे सविमानकान्॥९४॥&lt;br&gt;&#xA;एषा प्रवृत्तिश्चाण्डाल्यास्तवेह परिकीर्त्तिता॥&lt;br&gt;&#xA;तथा सन्दर्शिता शम्भोः कृपणेषु कृपालुता॥&lt;br&gt;&#xA;कर्मणः परिपाकोत्थां गतिं पश्य महामते ॥&lt;br&gt;&#xA;अधमापि परं स्थानमारोहति निरामयम् ॥ ९६ ॥&lt;br&gt;&#xA;यदेतया पूर्वभवे नान्नदानादिकं कृतम् ॥&lt;br&gt;&#xA;क्षुत्पिपासादिभिः क्लेशैस्तस्मादिह निपीड्यते ॥ ९७ ॥&lt;br&gt;&#xA;यदेषा मदवेगान्धा चक्रे पापं महोल्बणम्॥&lt;br&gt;&#xA;कर्मणा तेन जात्यन्धा बभूवात्रैव जन्मनि ॥ ९८ ॥&lt;br&gt;&#xA;अपि विज्ञाय गोवत्सं यदेषाऽभक्षयत्पुरा ॥&lt;br&gt;&#xA;कर्मणा तेन चाण्डाली बभूवेह विगर्हिता ॥ ९९ ॥&lt;br&gt;&#xA;यदेषार्यपथं हित्वा जारमार्गरता पुरा ॥&lt;br&gt;&#xA;तेन पापेन केनापि दुर्वृत्ता दुर्भगापि वा ॥ ॥ ३.३.३.१०० ॥&lt;br&gt;&#xA;यदाश्लिष्य मदाविष्टा जारेण विधवा पुरा ॥&lt;br&gt;&#xA;तेन पापेन महता बहुकुष्ठव्रणान्विता ॥ १०१ ॥&lt;br&gt;&#xA;कामार्त्ता यदियं स्वैरं शूद्रेण रमिता पुरा ॥&lt;br&gt;&#xA;महासृक्पूयकृमिभिः पीड्यते तेन पाप्मना ॥ २ ॥&lt;br&gt;&#xA;सुव्रतानि न चीर्णानि नेष्टापूतार्दिकं कृतम् ॥&lt;br&gt;&#xA;सर्वभोगविहीनेयं दूयते तेन पाप्मना ॥ ॥ ३ ॥&lt;br&gt;&#xA;यदेतया पूर्वभवे सुरा पीता विमूढया ॥&lt;br&gt;&#xA;महायक्ष्मार्तिहृच्छूलैः पीड्यते तेन पाप्मना ॥ ४ ॥&lt;br&gt;&#xA;अत्रैव सर्वमर्त्येषु पापचिह्नानि कृत्स्नशः ॥&lt;br&gt;&#xA;लक्ष्यते मुनिशार्दूल सविवेकैर्महात्मभिः ॥ ५ ॥&lt;br&gt;&#xA;अत्र ये बहुरोगार्त्ता ये पुत्रधनवर्जिताः ॥ ६ ॥&lt;br&gt;&#xA;ये च दुर्लक्षणक्लिष्टा याचका विगतह्रियः ॥&lt;br&gt;&#xA;वासोन्नपानशयनभूषणाभ्यञ्जनादिभिः ॥ ७ ॥&lt;br&gt;&#xA;हीना विरूपा निर्विद्या विकलाङ्गाः कुभोजनाः ॥&lt;br&gt;&#xA;ये दुर्भाग्या निन्दिताश्च ये चान्ये परसेवकाः ॥ ॥ ८ ॥&lt;br&gt;&#xA;एते पूर्वभवे सर्वे सुमहत्पापकारिणः ॥&lt;br&gt;&#xA;एवं विमृश्य यत्नेन दृष्ट्वा लोकजनस्थितिम् ॥ ९ ॥&lt;br&gt;&#xA;बुधो न कुरुते पापं यदि कुर्यात्स आत्महा ॥&lt;br&gt;&#xA;देहोऽयं मानुषो जन्तोर्बहुकर्मैकभाजनम् ॥ ३.३.३.११० ॥&lt;br&gt;&#xA;सदा सत्कर्म सेवेत दुष्कर्म सततं त्यजेत् ॥&lt;br&gt;&#xA;पुण्यं सुखार्थी कुर्वीत दुःखार्थी पापमाचरेत् ॥ ॥ ११ ॥&lt;br&gt;&#xA;द्वयोरेकतरे लोके गृहीते कुशलो जनः ॥&lt;br&gt;&#xA;इमं मानुषमाश्रित्य देहं परमदुर्लभम् ॥ १२ ॥&lt;br&gt;&#xA;य आत्महितवान्कश्चिद्देवमेकं समाश्रयेत् ॥&lt;br&gt;&#xA;अथ पापानि सर्वाणि कुर्वन्नपि सदा नरः ॥ १३ ॥&lt;br&gt;&#xA;शिवमेकमतिर्ध्यायेत्स सन्तरति पातकम् ॥&lt;br&gt;&#xA;मृता पूर्वभवे त्वेषा यदा प्राप्ता यमालये ॥ १४ ॥&lt;br&gt;&#xA;तदा वितर्कः सुमहानासीद्यमसभासदाम् ॥&lt;br&gt;&#xA;यद्यपि ब्राह्मणी त्वेषा सत्कुलाचारदूषिता ॥ १५ ॥&lt;br&gt;&#xA;अतोऽस्माभिरिहानीता निरयं यातु वा न वा ॥&lt;br&gt;&#xA;अनया साधितो बाल्ये पुण्यलेशोऽस्ति वा न वा ॥ १६ ॥&lt;br&gt;&#xA;अथापि सुविमृश्यैवं धार्यो दण्डोऽत्र नान्यथा ॥&lt;br&gt;&#xA;बहुजन्मसहस्रेषु कृतपुण्यविपाकतः॥ ॥ १७ ॥&lt;br&gt;&#xA;नृणां ब्रह्मकुले जन्म लभ्यते हि कथञ्चन ॥&lt;br&gt;&#xA;अतोस्याः पूर्वपूर्वेषु कृताघं नास्ति जन्मसु॥१८॥&lt;br&gt;&#xA;अन्यथा सत्कुले जन्म कथमेषा प्रपद्यते॥&lt;br&gt;&#xA;अत्रैव जन्मन्यनया कृतमंहो दुरत्ययम् ॥ १९ ॥&lt;br&gt;&#xA;अथापि नरकावासं प्रायशो नेयमर्हति ॥&lt;br&gt;&#xA;किन्तु गोवत्सकं हत्वा विमृश्यागतसाध्वसा ॥ ३.३.३.१२० ॥&lt;br&gt;&#xA;एषा शिवशिवेत्याह प्राग्जन्मार्जितकर्मणा ॥&lt;br&gt;&#xA;यदेषा पापविच्छित्त्यै सकृदप्युरुमङ्गलम् ॥ २१ ॥&lt;br&gt;&#xA;शिवनाम वदेद्भक्त्या तर्हि गच्छेत्परं पदम् ॥&lt;br&gt;&#xA;एकजन्मकृतस्यास्य दारुणस्यापि यत्फलम् ॥ २२ ॥&lt;br&gt;&#xA;क्रमेणानुभवत्वेषा भूत्वा चाण्डालजातिका ॥&lt;br&gt;&#xA;अस्मादन्यतमः को वा नरकोऽस्ति नृणा मिह ॥ २३ ॥&lt;br&gt;&#xA;अनेकक्लेशसङ्घातैर्यन्मुहुः परिपीडनम् ॥&lt;br&gt;&#xA;दुष्कुले जन्म दारिद्र्यं महाव्याधिर्विमूढता ॥ २४ ॥&lt;br&gt;&#xA;एकैक एव नरकः सर्वे वा चाथ किं पुनः ॥&lt;br&gt;&#xA;प्राग्जन्मपुण्यभारेण यन्नाम विवशाऽब्रवीत् ॥ २५ ॥&lt;br&gt;&#xA;तेनैषान्यभवे भूरि पुण्यमन्ते करिष्यति ॥&lt;br&gt;&#xA;तेन पुण्येन महता निस्तीर्याघौघया तनाः ॥ २६ ॥&lt;br&gt;&#xA;नीता तत्पुरुषैरन्ते प्रयास्यति परं पदम् ॥&lt;br&gt;&#xA;एतादृशानां मर्त्यानां शास्तारो न वयं क्वचित् ॥&lt;br&gt;&#xA;विचार्य स्वयमेवेशो यद्युक्तं तत्करोतु सः ॥ २७ ॥&lt;br&gt;&#xA;एवं वैवस्वतपुरे सर्वैर्यमपुरोगमैः ॥&lt;br&gt;&#xA;विमृश्य चित्रगुप्ताद्यैरियं मुक्ताऽपतद्भुवि ॥ २८ ॥&lt;br&gt;&#xA;आदौ यदेषा शिवनाम नारी प्रमादतो वाप्य सती जगाद ॥&lt;br&gt;&#xA;तेनेह भूयः सुकृतेन शम्भोर्बिल्वाङ्कुराराधनपुण्यमाप ॥ २९ ॥&lt;br&gt;&#xA;श्रीगोकर्णे शिवतिथावुपोष्य शिवमस्तके ॥&lt;br&gt;&#xA;कृत्वा जागरणं ह्येषा चक्रे बिल्वार्पणं निशि ॥ ३.३.३.१३० ॥&lt;br&gt;&#xA;अकामतः कृतस्यास्य पुण्यस्यैव च यत्फलम् ॥&lt;br&gt;&#xA;अद्यैव भोक्ष्यते सेयं पश्यतस्तव नो मृषा ॥ ३१ ॥ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;इत्युक्त्वा शिवदूतास्ते तस्याश्चाण्डालयोनितः ॥&lt;br&gt;&#xA;जीवलेशं समाकृष्य युयुजुर्दिव्यतेजसा ॥ ३२ ॥&lt;br&gt;&#xA;तां दिव्यदेहसङ्क्रान्तां तेजोराशिसमुज्ज्वलाम्॥&lt;br&gt;&#xA;विमाने स्थापयामासुः प्रीतास्ते शिवकिङ्कराः ॥ ३३ ॥&lt;br&gt;&#xA;अथ सा परमोदाररूपलावण्यशालिनी ॥&lt;br&gt;&#xA;दिव्यभूषणदीप्ताङ्गी दिव्याम्बरविधारिणी ॥ ३४ ॥&lt;br&gt;&#xA;देहेन दिव्यगन्धेन दिव्यतेजोविकाशिना ॥&lt;br&gt;&#xA;दिव्यमाल्यावतंसेन विरराज विमानगा ॥ ३५ ॥&lt;br&gt;&#xA;रत्नच्छत्रपताकाद्यैर्गीतवादित्रनिस्वनैः ॥&lt;br&gt;&#xA;मध्ये सा शिवदूतानां मोदमाना वरानना ॥ ३६ ॥&lt;br&gt;&#xA;अनुभूतानि जन्मानि स्मृत्वास्मृत्वा पुनःपुनः ॥&lt;br&gt;&#xA;भीता त्रस्ता दृढा श्चर्यं दृष्ट्वा स्वप्नमिवोत्थिता ॥ ३७ ॥&lt;br&gt;&#xA;काहं केऽमी महासिद्धाः कोयं लोको मनोरमः ॥&lt;br&gt;&#xA;क्व गतं मे वपुः कष्टं चण्डचाण्डालगोत्रजम् ॥ ३८ ॥&lt;br&gt;&#xA;अहो सुमहदाश्चर्यं दृष्टं मायाविलासजम् ॥&lt;br&gt;&#xA;यन्मे भवसहस्रेषु भ्रातम्भ्रान्तं पुनःपुनः ॥ ३९ ॥&lt;br&gt;&#xA;अहो ईश्वरपूजाया माहात्म्यं विस्मयावहम् ॥&lt;br&gt;&#xA;पत्रमात्रेण सन्तुष्टो यो ददाति निजं पदम् ॥ ३.३.३.१४० ॥&lt;br&gt;&#xA;इति तां जातनिर्वेदां स्मरन्तीं भगवत्पदम् ॥&lt;br&gt;&#xA;दिव्यं विमानमारोप्य ते महेश्वरकिङ्कराः ॥ ॥ ४१ ॥&lt;br&gt;&#xA;आलोकयत्सु सर्वेषु लोकेशेषु सविस्मयम् ॥&lt;br&gt;&#xA;आमन्त्र्य तामथानिन्युः परमेश्वरसन्निधिम् ॥ ४२ ॥&lt;br&gt;&#xA;राजन्सुमहदाश्चर्यमाख्यातं गिरिजा पतेः ॥&lt;br&gt;&#xA;माहात्म्यं भक्तिलेशस्य सर्वाघौघविनाशनम् ॥ ४३ ॥&lt;br&gt;&#xA;॥ राजोवाच ॥ ॥&lt;br&gt;&#xA;भगवन्परमेशस्य कीदृशो लोक उत्तमः ॥&lt;br&gt;&#xA;तस्य मे लक्षणं ब्रूहि यद्यस्ति मयि ते दया ॥ ४४ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;ब्रह्मादिसुरनाथानां लोकेष्वपि सुदुर्लभः ॥&lt;br&gt;&#xA;य आनन्दः सदा यत्र स लोकः पारमेश्वरः ॥ ४५ ॥&lt;br&gt;&#xA;सर्वातिगमनं यत्र ज्योतिर्यत्र प्रतिष्ठितम् ॥&lt;br&gt;&#xA;क्वापि नास्ति तमोयोगः स लोकः पारमेश्वरः ॥ ४६ ॥&lt;br&gt;&#xA;गुणवृत्ति विनिस्तीर्य सम्प्राप्ता यत्र योगिनः ॥&lt;br&gt;&#xA;न पतेयुः पुनः सर्वे स लोकः पारमेश्वरः ॥ ४७ ॥&lt;br&gt;&#xA;यत्र वासं न कुर्वन्ति क्रोधलोभमदादयः ॥&lt;br&gt;&#xA;यत्रावस्था न जन्माद्याः स लोकः पारमेश्वरः ॥ ४८ ॥&lt;br&gt;&#xA;सर्वेषां निगमानां च यदेकं क्षेत्रमुच्यते ॥&lt;br&gt;&#xA;यस्मान्नास्ति परं वित्तं तत्पदं पारमेश्वरम् ॥ ४९ ॥&lt;br&gt;&#xA;प्रत्याहारासन ध्यानप्राणसंयमनादिभिः ॥&lt;br&gt;&#xA;यत्र योगपथैः प्राप्तुं यतते योगिनः सदा ॥ ३.३.३.१५० ॥&lt;br&gt;&#xA;यत्र देवः सदानन्दनिर्मलज्ञानरूपया ॥&lt;br&gt;&#xA;अस्ति देव्या सह क्रीडञ्स लोकः पारमेश्वरः ॥ ५१ ॥&lt;br&gt;&#xA;जन्मानेकसहस्रेषु सम्भृतैः पुण्यराशिभिः ॥&lt;br&gt;&#xA;आरूढाः पुरुषा नार्यः क्रीडन्ते यत्र सङ्गताः ॥ ५२ ॥&lt;br&gt;&#xA;तेजो राशौ समालीना दुर्विभाव्ये मनोरमे ॥&lt;br&gt;&#xA;अहोरात्रादिसंस्थानं न विन्दन्ति कदाचन ॥ ५३ ॥&lt;br&gt;&#xA;स लोकः परमेशस्य दुर्लभो हि कुयोगिनः ॥&lt;br&gt;&#xA;एतद्भक्ति सुपूर्णा ये तैरेव प्रतिपद्यते ॥ ५४ ॥&lt;br&gt;&#xA;ये तत्कथाश्रवणकीर्तनजातहर्षा ये सर्वभूतसुहृदः प्रशमैकनिष्ठाः ॥&lt;br&gt;&#xA;संसारचक्रमतिवाह्य निरस्तमोहास्ते शाङ्करं पदमवाप्य सुखं रमन्ते ॥ ५५ ॥&lt;br&gt;&#xA;तथा त्वमपि राजेन्द्र गोकर्णं गिरिशालयम् ॥&lt;br&gt;&#xA;गत्वा प्रशमिताघौघः कृतकृत्यत्वमाप्नुहि ॥ ५६ ॥&lt;br&gt;&#xA;तत्र सर्वेषु कालेषु स्नात्वाभ्यर्च्य महाबलम् ॥&lt;br&gt;&#xA;कृत्वा शिवचतुर्दश्यामुपवासं समाहितः ॥ ५७ ॥&lt;br&gt;&#xA;कृत्वा जागरणं रात्रौ बिल्वैरभ्यर्च्य शङ्करम् ॥&lt;br&gt;&#xA;सर्वपापविनिर्मुक्तः शिवलोकमवाप्स्यसि ॥ ५८ ॥&lt;br&gt;&#xA;एष ते विमलो राजन्नुपदेशो मया कृतः ॥&lt;br&gt;&#xA;स्वस्ति तेऽस्तु गमिष्यामि मिथिलाधिपतेः पुरीम् ॥ ५९ ॥&lt;br&gt;&#xA;इत्यामन्त्र्य मुनिः प्रीत्या गौतमो मिथिलां ययौ ॥&lt;br&gt;&#xA;सोऽपि हृष्टमना राजा गोकर्णं प्रत्यपद्यत ॥ ३.३.३.१६० ॥&lt;br&gt;&#xA;तत्र दृष्ट्वा महादेवं स्नात्वाभ्यर्च्य महाबलम् ॥&lt;br&gt;&#xA;निर्धूताशेषपापौघो लेभे शम्भोः परं पदम् ॥ ६१ ॥&lt;br&gt;&#xA;य इमां शृणुयान्नित्यं कथां शैवीं मनोहराम् ॥&lt;br&gt;&#xA;श्रावयेद्वा जनो भक्त्या स याति परमां गतिम् ॥ ६२ ॥&lt;br&gt;&#xA;श्रद्दधानः सकृद्वापि य इमां शृणुयात्कथाम् ॥&lt;br&gt;&#xA;त्रिःसप्तकुलजैः सार्धं शिवलोकमवाप्नुयात् ॥ ६३ ॥&lt;br&gt;&#xA;इति कथितमशेषं श्रेयसामादिबीजं भवशतदुरितघ्नं ध्वस्तमोहान्धकारम् ॥&lt;br&gt;&#xA;चरितममरगेयं मन्मथारेरुदारं सततमपि निषेव्यं स्वस्तिमद्भिश्च लोकैः ॥ ॥१६४॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे शिवचतुर्दशीगोकर्णमाहात्म्यवर्णनन्नाम तृतीयोऽध्यायः ॥ ॥ ३ ॥&lt;/p&gt;</description>
    </item>
    <item>
      <title>००४ चतुर्दशीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/004_chaturdashImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/004_chaturdashImAhAtmyavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;भूयोपि शिवमाहात्म्यं वक्ष्यामि परमाद्भुतम् ॥&lt;br&gt;&#xA;शृण्वतां सर्वपापघ्नं भवपाशविमोचनम् ॥ ॥ १ ॥&lt;br&gt;&#xA;दुस्तरे दुरिताम्भोधौ मज्जतां विषयात्मनाम् ॥&lt;br&gt;&#xA;शिवपूजां विना कश्चित्प्लवो नास्ति निरूपितः ॥ २ ॥&lt;br&gt;&#xA;शिवपूजां सदा कुर्याद्बुद्धिमानिह मानवः ॥&lt;br&gt;&#xA;अशक्तश्चेत्कृता पूजां पश्येद्भक्तिविनम्रधीः ॥ ३ ॥&lt;br&gt;&#xA;अश्रद्धयापि यः कुर्याच्छिवपूजां विमुक्तिदाम् ॥&lt;br&gt;&#xA;पश्येद्वा सोपि कालेन प्रयाति परमं पदम् ॥ ४ ॥&lt;br&gt;&#xA;आसीत्किरातदेशेषु नाम्ना राजा विमर्दनः ॥&lt;br&gt;&#xA;शूरः परमदुर्द्धर्षो जितशत्रुः प्रतापवान् ॥ ५ ॥&lt;br&gt;&#xA;सर्वदा मृगयासक्तः कृपणो निर्घृणो बली ॥&lt;br&gt;&#xA;सर्वमांसाशनः क्रूरः सर्ववर्णाङ्गनावृतः ॥ ६ ॥&lt;br&gt;&#xA;तथापि कुरुते शम्भोः पूजां नित्यमतन्द्रितः ॥&lt;br&gt;&#xA;चतुर्दश्यां विशेषेण पक्षयोः शुक्लकृष्णयोः ॥ ॥ ७ ॥&lt;br&gt;&#xA;महाविभवसम्पन्नां पूजां कृत्वा स मोदते ॥&lt;br&gt;&#xA;हर्षेण महताविष्टो नृत्यति स्तौति गायति ॥ ८ ॥&lt;br&gt;&#xA;तस्यैवं वर्तमानस्य नृपतेः सर्वभक्षिणः ॥&lt;br&gt;&#xA;दुराचारस्य महिषी चेष्टितेनान्वतप्यत ॥ ९ ॥&lt;br&gt;&#xA;सा वै कुमुद्वतीनाम राज्ञी शीलगुणान्विता ॥&lt;br&gt;&#xA;एकदा पतिमासाद्य रहस्ये तदपृच्छत ॥ ३.३.४.१० ॥&lt;br&gt;&#xA;एतत्ते चरितं राजन्महदाश्चर्यकारणम् ॥&lt;br&gt;&#xA;क्व ते महादुराचारः क्व भक्तिः परमेश्वरे ॥ ११ ॥&lt;br&gt;&#xA;सर्वदा सर्वभक्षस्त्वं सर्वस्त्रीजनलालसः ॥&lt;br&gt;&#xA;सर्वहिंसापरः क्रूरः कथं भक्तिस्तवेश्वरे ॥ १२ ॥&lt;br&gt;&#xA;इति पृष्टः स भूपालो विमृश्य सुचिरं ततः ॥&lt;br&gt;&#xA;त्रिकालज्ञः प्रहस्यैनां प्रोवाच सुकुतूहलः ॥ १३ ॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;अहं पूर्वभवे कश्चित्सारमेयो वरानने ॥&lt;br&gt;&#xA;पम्पानगरमाश्रित्य पर्यटामि समन्ततः ॥ १४ ॥&lt;br&gt;&#xA;एवं कालेषु गच्छत्सु तत्रैव नगरोत्तमे ॥&lt;br&gt;&#xA;कदाचिदागतः सोहं मनोज्ञं शिवमन्दिरम् ॥ १५ ॥&lt;br&gt;&#xA;पूजायां वर्तमानायां चतुर्दश्यां महातिथौ ॥&lt;br&gt;&#xA;अपश्यमुत्सवं दूराद्बहिर्द्वारं समाश्रितः ॥ १६ ॥&lt;br&gt;&#xA;अथाहं परमक्रुद्धैर्दण्डहस्तैः प्रधावितः ॥&lt;br&gt;&#xA;तस्माद्देशादपक्रान्तः प्राणरक्षापरायणः ॥ १७ ॥&lt;br&gt;&#xA;ततः प्रदक्षिणीकृत्य मनोज्ञं शिवमन्दिरम् ॥&lt;br&gt;&#xA;द्वारदेशं पुनः प्राप्य पुनश्चैव निवारितः ॥ १८ ॥&lt;br&gt;&#xA;पुनः प्रदक्षिणीकृत्य तदेव शिवमन्दिरम् ॥&lt;br&gt;&#xA;बलिपिण्डादिलोभेन पुनर्द्वारमुपागतः ॥ १९ ॥&lt;br&gt;&#xA;एवं पुनःपुनस्तत्र कृत्वा कृत्वा प्रदक्षिणाम् ॥&lt;br&gt;&#xA;द्वारदेशे समासीनं निजघ्नुर्निशितैः शरैः ॥ ३.३.४.२० ॥&lt;br&gt;&#xA;स विद्धगात्रः सहसा शिवद्वारि गतासुकः ॥&lt;br&gt;&#xA;जातोऽस्म्यहं कुले राज्ञां प्रभावाच्छिवसन्निधेः ॥ २१ ॥&lt;br&gt;&#xA;दृष्ट्वा चतुर्दशीपूजां दीपमाला विलोकिताः ॥&lt;br&gt;&#xA;तेन पुण्येन महता त्रिकालज्ञोऽस्मि भामिनि ॥ २२ ॥&lt;br&gt;&#xA;प्राग्जन्मवासनाभिश्च सर्वभक्षोऽस्मि निर्घृणः ॥&lt;br&gt;&#xA;विदुषामपि दुर्लङ्घ्या प्रकृतिर्वासनामयी ॥ २३ ॥&lt;br&gt;&#xA;अतोऽहमर्चयामीशं चतुर्दश्यां जगद्गुरुम् ॥&lt;br&gt;&#xA;त्वमपि श्रद्धया भद्रे भज देवं पिनाकिनम् ॥ २४ ॥&lt;br&gt;&#xA;॥ राज्ञ्युवाच ॥ ॥&lt;br&gt;&#xA;त्रिकालज्ञोऽसि राजेन्द्र प्रसादाद्गिरिजापतेः ॥&lt;br&gt;&#xA;मत्पूर्वजन्मचरितं वक्तुमर्हसि तत्त्वतः ॥ २५ ॥&lt;br&gt;&#xA;॥ राजोवाच ॥ ॥&lt;br&gt;&#xA;त्वं तु पूर्वभवे काचित्कपोती व्योमचारिणी ॥&lt;br&gt;&#xA;क्वापि लब्धवती किञ्चिन्मां सपिण्डं यदृच्छया ॥ २६॥&lt;br&gt;&#xA;त्वद्गृहीतमथालोक्य गृध्रः कोप्यामिषं बली ।&lt;br&gt;&#xA;निरामिषः स्वयं वेगाभिदुद्राव भीषणः ॥ २७॥&lt;br&gt;&#xA;ततस्तं वीक्ष्य वित्रस्ता विद्रुतासि वरानने ॥&lt;br&gt;&#xA;तेनानुयाता घोरेण मांसपिण्डजिघृक्षया ॥ २८ ॥&lt;br&gt;&#xA;दिष्ट्या श्रीगिरिमासाद्य श्रान्ता तत्र शिवालयम् ॥&lt;br&gt;&#xA;प्रदक्षिणं परिक्रम्य ध्वजाग्रे समुपस्थिता ॥ २९॥&lt;br&gt;&#xA;अथानुसृत्य सहसा तीक्ष्णतुण्डो विहङ्गमः ॥&lt;br&gt;&#xA;त्वां निहत्य निपात्याधो मांसमादाय जग्मिवान् ॥ ३.३.४.३० ॥&lt;br&gt;&#xA;प्रदक्षिणप्रक्रमणाद्देवदेवस्य शूलिनः॥&lt;br&gt;&#xA;तस्याग्रे मरणाच्चैव जातासीह नृपाङ्गना ॥ ३१ ॥&lt;br&gt;&#xA;॥ राज्ञ्युवाच ॥ ॥&lt;br&gt;&#xA;श्रुतं सर्वमशेषेण प्राग्जन्मचरेितं मया ॥&lt;br&gt;&#xA;जातं च महदाश्चर्यं भक्तिश्च मम चेतसि ॥&lt;br&gt;&#xA;अथान्यच्छ्रोतुमिच्छामि त्रिकालज्ञ महामते ॥&lt;br&gt;&#xA;इदं शरीरमुत्सृज्य यास्यावः कां गतिं पुनः । |॥ ३२ ॥&lt;br&gt;&#xA;॥ राजोवाच ॥ ॥&lt;br&gt;&#xA;अतो भवे जनिष्येऽहं द्वितीये सैन्धवो नृपः ॥ ३३ ॥&lt;br&gt;&#xA;सृञ्जयेशसुता त्वं हि मामेव प्रतिपत्स्यसे ॥&lt;br&gt;&#xA;तृतीये तु भवे राजा सौराष्ट्रे भविताऽस्म्यहम् ॥ ३४ ॥&lt;br&gt;&#xA;कलिङ्गराजतनया त्वं मे पत्नी भविष्यसि ॥&lt;br&gt;&#xA;चतुर्थे तु भविष्यामि भवे गान्धारभूमिपः ॥ ३५ ॥&lt;br&gt;&#xA;मागधी राजतनया तत्र त्वं मम गेहिनी ॥&lt;br&gt;&#xA;पञ्चमेऽवन्तिनाथोऽहं भविष्यामि भवान्तरे ॥ ३६ ॥&lt;br&gt;&#xA;दाशार्हराजतनया त्वमेव मम वल्लभा॥&lt;br&gt;&#xA;अस्माज् जन्मनि षष्ठेऽहमानर्ते भविता नृपः ॥ ३७॥&lt;br&gt;&#xA;ययातिवंशजा कन्या भूत्वा मामेव यास्यसि ॥&lt;br&gt;&#xA;पाण्ड्यराजकुमारोऽहँ सप्तमे भविता भवे ॥ ३८ ॥&lt;br&gt;&#xA;तत्र मत्सदृशो नान्यो रूपौदार्यगुणादिभिः ॥&lt;br&gt;&#xA;सर्वशास्त्रार्थतत्त्वज्ञो बलवान्दृढविक्रमः ॥ ३९ ॥&lt;br&gt;&#xA;सर्वलक्षणसम्पन्नः सर्वलोकमनोरमः ॥&lt;br&gt;&#xA;पद्मवर्ण इति ख्यातः पद्ममित्रसमद्युतिः ॥ ३.३.४.४०॥&lt;br&gt;&#xA;भविता त्वं च वैदर्भी रूपेणाप्रतिमा भुवि ॥&lt;br&gt;&#xA;नाम्ना वसुमती ख्याता रूपावयवशोभिनी ॥ ४१ ॥&lt;br&gt;&#xA;सर्व राजकुमाराणां मनोनयननन्दिनी ॥&lt;br&gt;&#xA;सा त्वं स्वयंवरे सर्वान्विहाय नृपनन्दनान् ॥ ४२ ॥&lt;br&gt;&#xA;वरं प्राप्स्यसि मामेव दमयन्तीव नैषधम् ॥&lt;br&gt;&#xA;सोऽहं जित्वा नृपान्सर्वान्प्राप्य त्वां वरवर्णिनीम् ॥४३॥&lt;br&gt;&#xA;स्वराष्ट्रस्थोऽखिलान्भोगान्भोक्ष्ये वर्षगणान्बहून् ॥&lt;br&gt;&#xA;इष्ट्वा च विविधैर्यज्ञैर्वाजिमेधादिभिः शुभैः ॥ ४४ ॥&lt;br&gt;&#xA;सन्तर्प्य पितृदेवर्षीन्दानैश्च द्विजसत्तमान् ॥&lt;br&gt;&#xA;सम्पूज्य देवदेवेशं शङ्करं लोकशङ्करम् ॥ ४५ ॥&lt;br&gt;&#xA;पुत्रे राज्यधुरं न्यस्य गन्तास्मि तपसे वनम् ॥&lt;br&gt;&#xA;तत्रागस्त्यान्मुनिवराद्ब्रह्मज्ञानमवाप्य च ॥ ४६ ॥&lt;br&gt;&#xA;त्वया सह गमिष्यामि शिवस्य परमं पदम् ।&lt;br&gt;&#xA;चतुर्दश्यां चतुर्दश्यामेवं सम्पूज्य शङ्करम् ॥ ४७ ॥&lt;br&gt;&#xA;सप्तजन्मसु राजस्त्वं भविष्यति वरानने ॥&lt;br&gt;&#xA;इत्येतत्सुकृतं लब्धं पूज़ादर्शनमात्रतः ॥&lt;br&gt;&#xA;क्व सारमेयो दुष्टात्मा क्वेदृशी बत सङ्गतिः॥ ४८ ।&lt;br&gt;&#xA;॥ सूत उवाच॥&lt;br&gt;&#xA;इत्युक्तो निजनाथेन सा राज्ञी शुभलक्षणा ॥ ४९ ॥&lt;br&gt;&#xA;परं विस्मयमापन्ना पूजयामास तं मुदा ॥&lt;br&gt;&#xA;सोऽपि राजा तया सार्द्धं भुक्त्वा भोगान्यथेप्सितान् ॥ ३.३.४.५० ॥&lt;br&gt;&#xA;जगाम सप्तजन्मान्ते शम्भोस्तत्परमं पदम् ॥&lt;br&gt;&#xA;य एतच्छिवपूजाया माहात्म्यं परमाद्भुतम् ॥&lt;br&gt;&#xA;शृणुयात्कीर्तयेद्वापि स गच्छेत्परमं पदम्॥ ५१ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे चतुर्दशीमाहात्म्यवर्णनं नाम चतुर्थो ऽध्यायः ॥ ४ ॥&lt;/p&gt;</description>
    </item>
    <item>
      <title>००५ गोपकुमारचरितवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/005_gopakumAracharitavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/005_gopakumAracharitavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;शिवो गुरुः शिवो देवः शिवो बन्धुः शरीरिणाम् ॥&lt;br&gt;&#xA;शिव आत्मा शिवो जीवःशिवादन्यन्न किञ्चन ॥१॥।&lt;br&gt;&#xA;शिवमुद्दिश्य यत्किञ्चिद्दत्तं जप्तं हुतं कृतम् ॥&lt;br&gt;&#xA;तदनन्तफलं प्रोक्तं सर्वागमविनिश्चितम् ॥ २ ॥&lt;br&gt;&#xA;भक्त्या निवेदितं शम्भोः पत्रं पुष्पं फलं जलम् ॥&lt;br&gt;&#xA;अल्पादल्पतरं वापि तदानन्त्याय कल्पते ॥ ३ ॥&lt;br&gt;&#xA;विहाय सकलान्धर्मान्सकलागमनिश्चितान् ॥&lt;br&gt;&#xA;शिवमेकं भजेद्यस्तु मुच्यते सर्वबन्धनात् ॥ ४ ॥&lt;br&gt;&#xA;या प्रीतिरात्मनः पुत्रे या कलत्रे धनेपि सा ॥&lt;br&gt;&#xA;कृता चेच्छिवपूजायां त्रायतीति किमद्भुतम् ॥ ५ ॥&lt;br&gt;&#xA;तस्मात्केचिन्महात्मानः सकलान्विषयासवान् ॥&lt;br&gt;&#xA;त्यजन्ति शिवपूजार्थे स्वदेहमपि दुस्त्यजम् ॥ ६ ॥&lt;br&gt;&#xA;सा जिह्वा या शिवं स्तौति तन्मनो ध्यायते शिवम् ॥&lt;br&gt;&#xA;तौ कर्णौ तत्कथालोलौ तौ हस्तौ तस्य पूजकौ ॥ ७ ॥&lt;br&gt;&#xA;ते नेत्रे पश्यतः पूजां तच्छिरः प्रणतं शिवे ॥&lt;br&gt;&#xA;तौ पादौ यौ शिवक्षेत्रं भक्त्या पर्यटतः सदा ॥ ८ ॥&lt;br&gt;&#xA;यस्येन्द्रियाणि सर्वाणि वर्तन्ते शिवकर्मसु ॥&lt;br&gt;&#xA;स निस्तरति संसारं भुक्तिं मुक्तिं च विन्दति ॥ ९ ॥&lt;br&gt;&#xA;शिवभक्तियुतो मर्त्यश्चाण्डालः पुल्कसोपि च ॥&lt;br&gt;&#xA;नारी नरो वा षण्ढो वा सद्यो मुच्येत संसृतेः ॥ ३.३.५.१० ॥&lt;br&gt;&#xA;किं कुलेन किमाचारैः किंशीलेन गुणेन वा ॥&lt;br&gt;&#xA;भक्तिलेशयुतः शम्भोः स वन्द्यः सर्वदेहिनाम् ॥ ११ ॥&lt;br&gt;&#xA;उज्जयिन्यामभूद्राजा चन्द्रसेनसमाह्वयः ॥&lt;br&gt;&#xA;जातो मानवरूपेण द्वितीय इव वासवः ॥ १२ ॥&lt;br&gt;&#xA;तस्मिन्पुरे महाकालं वसन्तं परमेश्वरम् ॥&lt;br&gt;&#xA;सम्पूजयत्यसौ भक्त्या चन्द्रसेनो नृपोत्तमः ॥ १३ ॥&lt;br&gt;&#xA;तस्याभवत्सखा राज्ञः शिवपारिषदाग्रणीः ॥&lt;br&gt;&#xA;मणिभद्रो जिताभद्रः सर्वलोकनमस्कृतः ॥ १४ ॥&lt;br&gt;&#xA;तस्यै कदा महीभर्तुः प्रसन्नः शङ्करानुगः ॥&lt;br&gt;&#xA;चिन्तामणिं ददौ दिव्यं मणिभद्रो महामतिः ॥ १५ ॥&lt;br&gt;&#xA;स मणिः कौस्तुभ इव द्योतमानोर्कसन्निभः ॥&lt;br&gt;&#xA;दृष्टः श्रुतो वा ध्यातो वा नृणां यच्छति चिन्तितम् ॥ १६ ॥&lt;br&gt;&#xA;तस्य कान्तिलवस्पृष्टं कांस्यं ताम्रमयस्त्रपु ॥&lt;br&gt;&#xA;पाषाणादिकमन्यद्वा सद्यो भवति काञ्चनम् ॥ ॥ १७ ॥&lt;br&gt;&#xA;स तं चिन्तामणिं कण्ठे बिभ्रद्राजासनं गतः ॥&lt;br&gt;&#xA;रराज राजा देवानां मध्ये भानुरिव स्वयम् ॥ १८ ॥&lt;br&gt;&#xA;सदा चिन्तामणिग्रीवं तं श्रुत्वा राजसत्तमम् ॥&lt;br&gt;&#xA;प्रवृद्धतर्षा राजानः सर्वे क्षुब्धहृदोऽभवन् ॥ १९ ॥&lt;br&gt;&#xA;स्नेहात्केचिदयाचन्त धार्ष्ट्यात्केचन दुर्मदाः ॥&lt;br&gt;&#xA;दैवलब्धमजानन्तो मणिं मत्सरिणो नृपाः।३.३.५.२०॥&lt;br&gt;&#xA;सर्वेषां भूभृतां याञ्चा यदा व्यर्थीकृतामुना॥&lt;br&gt;&#xA;राजानः सर्वदेशानां संरम्भं चक्रिरे तदा॥२१॥&lt;br&gt;&#xA;सौराष्ट्राः कैकयाः शाल्वाः कलिङ्गशकमद्रकाः ॥&lt;br&gt;&#xA;पाञ्चालावन्तिसौवीरा मागधा मत्स्यसृञ्जयाः ॥ २२ ॥&lt;br&gt;&#xA;एते चान्ये च राजानः सहाश्वरथकुमजराः ॥&lt;br&gt;&#xA;चन्द्रसेनं मृधे जेतुमुद्यमं चक्रुरोजसा ॥ २३ ॥&lt;br&gt;&#xA;ते तु सर्वे सुसंरब्धाः कम्पयन्तो वसुन्धराम् ॥&lt;br&gt;&#xA;उज्जयिन्याश्चतुर्द्वारं रुरुधुर्बहुसैनिकाः ॥ २४ ॥&lt;br&gt;&#xA;संरुध्यमानो स्वपुरीं दृष्ट्वा राजभिरुद्धतैः ॥&lt;br&gt;&#xA;चन्द्रसेनो महाकालं तमेव शरणं ययौ ॥ २५ ॥&lt;br&gt;&#xA;निर्विकल्पो निराहारः स राजा दृढनिश्चयः ॥&lt;br&gt;&#xA;अर्चयामास गौरीशं दिवा नक्त मनन्यधीः ॥ २६ ॥&lt;br&gt;&#xA;एतस्मिन्नन्तरे गोपी काचित्तत्पुरवासिनी ॥&lt;br&gt;&#xA;एकपुत्रा भर्तृहीना तत्रैवासीच्चिरन्तना ॥ २७ ॥&lt;br&gt;&#xA;सा पञ्चहायनं बालं वहन्ती गत भर्तृका ॥&lt;br&gt;&#xA;राज्ञा कृतां महापूजां ददर्श गिरिजापतेः ॥ २८ ॥&lt;br&gt;&#xA;सा दृष्ट्वा सर्वमाश्चर्यं शिवपूजामहोदयम् ॥&lt;br&gt;&#xA;प्रणिपत्य स्वशिबिरं पुनरेवाभ्यपद्यत ॥ ॥ २९ ॥&lt;br&gt;&#xA;एतत्सर्वमशेषेण स दृष्ट्वा बल्लवीसुतः ॥&lt;br&gt;&#xA;कुतूहलेन विदधे शिवपूजां विरक्तिदाम्॥ ३.३.५.३० ॥&lt;br&gt;&#xA;आनीय हृद्यं पाषाणं शून्ये तु शिबिरोत्तमे ॥&lt;br&gt;&#xA;नातिदूरे स्वशिबिराच्छिवलिङ्गमकल्पयत् ॥ ३१ ॥&lt;br&gt;&#xA;यानि कानि च पुष्पाणि हस्तलभ्यानि चात्मनः ॥&lt;br&gt;&#xA;आनीय स्नाप्य तल्लिङ्गं पूजयामास भक्तितः ॥ ३२ ॥&lt;br&gt;&#xA;गन्धालङ्कारवासांसि धूपदीपाक्षतादिकम् ॥&lt;br&gt;&#xA;विधाय कृत्रिमैर्दिव्यैर्नैवेद्यं चाप्यकल्पयत् ॥ ३३ ॥&lt;br&gt;&#xA;भूयोभूयः समभ्यर्च्य पत्रैः पुष्पैर्मनोरमैः ॥&lt;br&gt;&#xA;नृत्यं च विविधं कृत्वा प्रणनाम पुनःपुनः ॥३४॥&lt;br&gt;&#xA;एवं पूजां प्रकुर्वाणं शिवस्यानन्यमानसम् ॥&lt;br&gt;&#xA;सा पुत्रं प्रणयाद्गोपी भोजनाय समा ह्वयत्॥३५॥&lt;br&gt;&#xA;मात्राहूतोपि बहुशः स पूजासक्तमानसः ॥&lt;br&gt;&#xA;बालोपि भोजनं नच्छत्तदा माता स्वयं ययौ॥ ३६॥&lt;br&gt;&#xA;तं विलोक्य शिवस्याग्रे निषण्णं मी लितेक्षणम्॥&lt;br&gt;&#xA;चकर्ष पाणिं सङ्गृह्य कोपेन समताडयत्॥ ३७ ॥&lt;br&gt;&#xA;आकृष्टस्ताडितो वापि नागच्छत्स्वसुतो यदा ॥&lt;br&gt;&#xA;तां पूजां नाशयामास क्षिप्त्वा लिङ्गं विदूरतः ॥ ३८ ॥&lt;br&gt;&#xA;हाहेति रुदमानं तं निर्भर्त्स्य स्वसुतं तदा ॥&lt;br&gt;&#xA;पुनर्विवेश स्वगृहं गोपी रोषसमन्विता ॥ ३९ ॥&lt;br&gt;&#xA;मात्रा विनाशितां पूजां दृष्ट्वा देवस्य शूलिनः ॥&lt;br&gt;&#xA;देवदेवेति चुक्रोश निपपात स बालकः ॥ ३.३.५.४० ॥&lt;br&gt;&#xA;प्रनष्टसञ्ज्ञः सहसा बाष्पपूरपरिप्लुतः ॥&lt;br&gt;&#xA;लब्धसञ्ज्ञो मुहूर्तेन चक्षुषी उदमीलयत्॥ ॥ ४१ ॥&lt;br&gt;&#xA;ततो मणिस्तम्भविराजमानं हिरण्मयद्वारकपाटतोरणम् ॥&lt;br&gt;&#xA;महार्हनीलामलवज्रवेदिकं तदेव जातं शिबिरं शिवालयम् ॥ ४२ ॥&lt;br&gt;&#xA;सन्तप्तहेम कलशैर्बहुभिर्विचित्रैः प्रोद्भासितस्फटिकसौधतलाभिरामम् ॥&lt;br&gt;&#xA;रम्यं च तच्छिवपुरं वरपीठमध्ये लिङ्गं च रत्नसहितं स ददर्श बालः ॥ ४३ ॥&lt;br&gt;&#xA;स दृष्ट्वा सहसोत्थाय भीतविस्मितमानसः ॥&lt;br&gt;&#xA;निमग्न इव सन्तोषात्परमानन्दसागरे ॥ ४४ ॥&lt;br&gt;&#xA;विज्ञाय शिवपूजाया माहात्म्यं तत्प्रभावतः ॥&lt;br&gt;&#xA;ननाम दण्डवद्भूमौ स्वमातुरघशान्तये ॥ ४५ ॥&lt;br&gt;&#xA;देव क्षमस्व दुरितं मम मातुरुमापते ॥&lt;br&gt;&#xA;मूढायास्त्वामजानन्त्याः प्रसन्नो भव शङ्कर ॥ ४६ ॥&lt;br&gt;&#xA;यद्यस्ति मयि यत्किञ्चित्पुण्यं त्वद्भक्तिसम्भवम् ॥&lt;br&gt;&#xA;तेनापि शिव मे माता तव कारुण्यमाप्नुयात् ॥ ४७ ॥&lt;br&gt;&#xA;इति प्रसाद्य गिरिशं भूयोभूयः प्रणम्य च ॥&lt;br&gt;&#xA;सूर्ये चास्तं गते बालो निर्जगाम शिवालयात् ॥ ४८ ॥&lt;br&gt;&#xA;अथापश्यत्स्वशिबिरं पुरन्दरपुरोपमम् ॥&lt;br&gt;&#xA;सद्यो हिरण्मयीभूतं विचित्रविभवोज्ज्वलम् ॥ ४९ ॥&lt;br&gt;&#xA;सोन्तः प्रविश्य भवनं मोदमानो निशामुखे ॥&lt;br&gt;&#xA;महामणिगणाकीर्णं हेमराशिसमुज्ज्वलम् ॥ ३.३.५.५० ॥&lt;br&gt;&#xA;तत्रापश्यत्स्वजननीं स्मरन्तीमकुतोभयाम् ॥&lt;br&gt;&#xA;महार्हरत्न पर्यङ्के सितशय्यामधिश्रिताम् ॥ ५१ ॥&lt;br&gt;&#xA;रत्नालङ्कारदीप्ताङ्गीं दिव्याम्बरविराजिनीम् ॥&lt;br&gt;&#xA;दिव्यलक्षणसम्पन्नां साक्षात्सुरवधूमिव ॥ ५२ ॥&lt;br&gt;&#xA;जवेनोत्थापयामास सम्भ्रमोत्फुल्ललोचनः ॥&lt;br&gt;&#xA;अम्ब जागृहि भद्रं ते पश्येदं महदद्भुतम्॥ ५३ ॥&lt;br&gt;&#xA;इति प्रबोधिता गोपी स्वपुत्रेण महात्मना ॥&lt;br&gt;&#xA;ततोऽपश्यत्स्वजननी स्मयन्ती मुकुटोज्ज्वला ॥ ५४ ॥&lt;br&gt;&#xA;ससम्भ्रमं समुत्थाय तत्सर्वं प्रत्यवेक्षत ॥&lt;br&gt;&#xA;अपूर्वमिव चात्मानमपूर्वमिव बालकम् ॥ ५५ ॥&lt;br&gt;&#xA;अपूर्वं च स्वसदनं दृष्ट्वा सीत्सुखविह्वला ॥&lt;br&gt;&#xA;श्रुत्वा पुत्रमुखात्सर्वं प्रसादं गिरिजापतेः ॥ ५६ ॥&lt;br&gt;&#xA;राज्ञे विज्ञापयामास यो भजत्यनिशं शिवम् ॥&lt;br&gt;&#xA;स राजा सहसागत्य समाप्त नियमो निशि ॥ ५७ ॥&lt;br&gt;&#xA;ददर्श गोपिकासूनोः प्रभावं शिवतोषजम् ॥&lt;br&gt;&#xA;हिरण्मयं शिवस्थानं लिङ्गं मणिमयं तथा ॥ ५८ ॥&lt;br&gt;&#xA;गोपवध्वाश्च सदनं माणि क्यवरकोज्ज्वलम्॥&lt;br&gt;&#xA;दृष्ट्वा महीपतिः सर्वं सामात्यः सपुरोहितः ॥५९ ॥&lt;br&gt;&#xA;मुहूर्तं विस्मितधृतिः परमानन्दनिर्भरः ॥&lt;br&gt;&#xA;प्रेम्णा वाष्पजलं मुञ्चन्परिरेभे तम र्भकम् ॥ ३.३.५.६० ॥&lt;br&gt;&#xA;एवमत्यद्भुताकाराच्छिवमाहात्म्यकीर्त्तनात् ॥&lt;br&gt;&#xA;पौराणां सम्भ्रमाच्चैव सा रात्रिः क्षणतामगात् ॥ ६१ ॥&lt;br&gt;&#xA;अथ प्रभाते युद्धाय पुरं संरुध्य संस्थिताः ॥&lt;br&gt;&#xA;राजानश्चारवक्त्रेभ्यः शुश्रुवुः परमाद्भुतम् ॥ ६२ ॥&lt;br&gt;&#xA;ते त्यक्तवैराः सहसा राजानश्चकिता भृशम् ॥&lt;br&gt;&#xA;न्यस्तशस्त्रा निविविशुश्चन्द्रसेनानुमोदिताः ॥ ६३ ॥&lt;br&gt;&#xA;तां प्रविश्य पुरीं रम्यां महाकालं प्रणम्य च ॥&lt;br&gt;&#xA;तद्गोपवनितागेहमाजग्मुः सर्वभूभृतः ॥ ६४ ॥&lt;br&gt;&#xA;ते तत्र चन्द्रसेनेन प्रत्युद्गम्याभि पूजिताः ॥&lt;br&gt;&#xA;महार्हविष्टरगताः प्रीत्यानन्दन्सुविस्मिताः ॥ ६५ ॥&lt;br&gt;&#xA;गोपसूनोः प्रसादाय प्रादुर्भूतं शिवालयम् ॥&lt;br&gt;&#xA;लिङ्गं च वीक्ष्य सुमहच्छिवे चक्रुः परां मतिम् ॥ ६६ ॥&lt;br&gt;&#xA;तस्मै गोपकुमाराय प्रीतास्ते सर्वभूभुजः ॥&lt;br&gt;&#xA;वासोहिरण्यरत्नानि गोमहिष्यादिकं धनम् ॥ ६७ ॥&lt;br&gt;&#xA;गजानश्वान्रथान्रौक्माञ्छत्र यानपरिच्छदान् ॥&lt;br&gt;&#xA;दासान्दासीरनेकाश्च ददुः शिवकृपार्थिनः ॥ ६८ ॥&lt;br&gt;&#xA;येये सर्वेषु देशेषु गोपास्तिष्ठन्ति भूरिशः ॥&lt;br&gt;&#xA;तेषां तमेव राजानं चक्रिरे सर्व पार्थिवाः ॥६९॥&lt;br&gt;&#xA;अथास्मिन्नन्तरे सर्वैस्त्रिदशैरभिपूजितः ॥&lt;br&gt;&#xA;प्रादुर्बभूव तेजस्वी हनूमान्वानरेश्वरः ॥३.३.५.७०॥&lt;br&gt;&#xA;तस्याभिगमनादेव राजानो जातसम्भ्रमाः ॥&lt;br&gt;&#xA;प्रत्युत्थाय नमश्चक्रुर्भक्तिनम्रात्ममूर्त्तयः ॥ ७१ ॥&lt;br&gt;&#xA;तेषां मध्ये समासीनः पूजितः प्लवगेश्वरः ॥&lt;br&gt;&#xA;गोपात्मजं समाश्लिष्य राज्ञो वीक्ष्येदमववीत् ॥ ॥ ७२ ॥&lt;br&gt;&#xA;सर्वे शृणुत भद्रं वो राजानो ये च देहिनः ॥&lt;br&gt;&#xA;शिवपूजामृते नान्या गतिरस्ति शरीरिणाम ॥ ७३ ॥&lt;br&gt;&#xA;एष गोपसुतो दिष्ट्या प्रदोषे मन्दवा सरे ॥&lt;br&gt;&#xA;अमन्त्रेणापि सम्पूज्य शिवं शिवमवाप्तवान् ॥ ७४ ॥&lt;br&gt;&#xA;मन्दवारे प्रदोषोऽयं दुर्लभः सर्वदेहिनाम् ॥&lt;br&gt;&#xA;तत्रापि दुर्लभतरः कृष्णपक्षे समागते ॥ ॥ ७५ ॥&lt;br&gt;&#xA;एष पुण्यतमो लोके गोपानां कीर्तिवर्धनः ॥&lt;br&gt;&#xA;अस्य वंशेऽष्टमो भावी नन्दोनाम महायशाः ॥&lt;br&gt;&#xA;प्राप्स्यते तस्य पुत्रत्वं कृष्णो नारा यणः स्वयम् ॥ ७६ ॥&lt;br&gt;&#xA;अद्यप्रभृति लोकेस्मिन्नेष गोपालनन्दनः ॥&lt;br&gt;&#xA;नाम्ना श्रीकर इत्युच्चैर्लोके ख्यातिं गमिष्यति ॥ ७७ ॥&lt;br&gt;&#xA;॥ सूत उवाच ॥&lt;br&gt;&#xA;एवमुक्त्वाञ्जनीसूनुस्तस्मै गोपकसूनवे ॥&lt;br&gt;&#xA;उपदिश्य शिवाचारं तत्रैवान्तरधीयत ॥ ७८ ॥&lt;br&gt;&#xA;ते च सर्वे महीपालाः संहृष्टाः प्रतिपूजिताः ॥&lt;br&gt;&#xA;चन्द्रसेनं समामन्त्र्य प्रतिजग्मुर्यथागतम् ॥ ७९ ॥&lt;br&gt;&#xA;श्रीकरोऽपि महातेजा उपदिष्टो हनूमता ॥&lt;br&gt;&#xA;ब्राह्मणैः सह धर्मज्ञैश्चक्रे शम्भोः समर्हणम् ॥ ३.३.५.८० ॥&lt;br&gt;&#xA;कालेन श्रीकरः सोऽपि चन्द्रसेनश्च भूपतिः ॥&lt;br&gt;&#xA;समाराध्य शिवं भक्त्या प्रापतुः परमं पदम् ॥ ८१ ॥&lt;br&gt;&#xA;इदं रहस्यं परमं पवित्रं यशस्करं पुण्यमहर्द्धिवर्धनम् ॥&lt;br&gt;&#xA;आख्यानमाख्यातमघौघनाशनं गौरीशपादाम्बुजभक्तिवर्धनम् ॥ ८२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तर खण्डे गोपकुमारचरितवर्णनं नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६ प्रदोषमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/006_pradoShamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/006_pradoShamAhAtmyavarNanam/</guid>
      <description>&lt;p&gt;॥ ऋषय ऊचुः ॥ ॥&lt;br&gt;&#xA;यदुक्तं भवता सूत महदाख्यानमद्भुतम् ॥&lt;br&gt;&#xA;शम्भोर्माहात्म्यकथनमशेषाघहरं परम् ॥ १ ॥&lt;br&gt;&#xA;भूयोपि श्रोतुमिच्छामस्तदेव सुसमाहिताः ॥&lt;br&gt;&#xA;प्रदोषे भगवाञ्छम्भुः पूजितस्तु महात्मभिः ॥ २ ॥&lt;br&gt;&#xA;सम्प्रयच्छति कां सिद्धिमेतन्नो ब्रूहि सुव्रत ॥&lt;br&gt;&#xA;श्रुतमप्यसकृत्सूत भूयस्तृष्णा प्रवर्धते ॥ ३ ॥&lt;br&gt;&#xA;॥ सूत उवाच ॥ ॥&lt;br&gt;&#xA;साधु पृष्टं महाप्राज्ञा भवद्भिर्लोकविश्रुतैः ॥&lt;br&gt;&#xA;अतोऽहं सम्प्रवक्ष्यामि शिवपूजाफलं महत् ॥ ४ ॥&lt;br&gt;&#xA;त्रयोदश्यां तिथौ सायं प्रदोषः परिकीर्त्तितः ॥&lt;br&gt;&#xA;तत्र पूज्यो महादेवो नान्यो देवः फलार्थिभिः ॥ ५ ॥&lt;br&gt;&#xA;प्रदोषपूजामाहात्म्यं को नु वर्णयितुं क्षमः ॥&lt;br&gt;&#xA;यत्र सर्वेऽपि विबुधास्तिष्ठन्ति गिरिशान्तिके ॥ ६ ॥&lt;br&gt;&#xA;प्रदोषसमये देवः कैलासे रजतालये ॥&lt;br&gt;&#xA;करोति नृत्यं विबुधैरभिष्टुतगुणोदयः ॥ ७ ॥&lt;br&gt;&#xA;अतः पूजा जपो होमस्तत्कथास्तद्गुणस्तवः ॥&lt;br&gt;&#xA;कर्त्तव्यो नियतं मर्त्यैश्चतुर्वर्गफला र्थिभिः ॥ ८ ॥&lt;br&gt;&#xA;दारिद्यतिमिरान्धानां मर्त्यानां भवभीरुणाम् ॥&lt;br&gt;&#xA;भवसागरमग्नानां प्लवोऽयं पारदर्शनः ॥ ९ ॥&lt;br&gt;&#xA;दुःखशोकभयार्त्तानां क्लेशनिर्वाणमिच्छताम् ॥&lt;br&gt;&#xA;प्रदोषे पार्वतीशस्य पूजनं मङ्गलायनम् ॥ ३.३.६.१० ॥&lt;br&gt;&#xA;दुर्बुद्धिरपि नीचोपि मन्दभाग्यः शठोऽपि वा ॥&lt;br&gt;&#xA;प्रदोषे पूज्य देवेशं विपद्भ्यः स प्रमुच्यते ॥ ११ ॥&lt;br&gt;&#xA;शत्रुभिर्हन्यमानोऽपि दश्यमानोपि पन्नगैः ॥&lt;br&gt;&#xA;शैलैराक्रम्यमाणोऽपि पतितोऽपि महाम्बुधौ ॥ १२ ॥&lt;br&gt;&#xA;आविद्धकालदण्डोऽपि नानारोगहतोऽपि वा ॥&lt;br&gt;&#xA;न विनश्यति मर्त्योऽसौ प्रदोषे गिरिशार्चनात् ॥ १३ ॥&lt;br&gt;&#xA;दारिद्र्यं मरणं दुःखमृणभारं नगोपमम् ॥&lt;br&gt;&#xA;सद्यो विधूय सम्पद्भिः पूज्यते शिवपूजनात् ॥ १४ ॥&lt;br&gt;&#xA;अत्र वक्ष्ये महापुण्यमितिहासं पुरातनम् ॥&lt;br&gt;&#xA;यं श्रुत्वा मनुजाः सर्वे प्रयान्ति कृतकृत्यताम् ॥ १५ ॥&lt;br&gt;&#xA;आसीद्विदर्भविषये नाम्ना सत्यरथो नृपः ॥&lt;br&gt;&#xA;सर्वधर्मरतो धीरः सुशीलः सत्यसङ्गरः ॥ १६ ॥&lt;br&gt;&#xA;तस्य पालयतो भूमिं धर्मेण मुनिपुङ्गवाः ॥&lt;br&gt;&#xA;व्यतीयाय महान्कालः सुखेनैव महामतेः ॥ १७ ॥&lt;br&gt;&#xA;अथ तस्य महीभर्तुर्बभूवुः शाल्वभूभुजः ॥&lt;br&gt;&#xA;शत्रवश्चोद्धतबला दुर्मर्षणपुरोगमाः ॥ १८ ॥&lt;br&gt;&#xA;कदाचिदथ ते शाल्वाः सन्नद्धबहुसैनिकाः ॥&lt;br&gt;&#xA;विदर्भनगरीं प्राप्य रुरुधुर्विजिगीषवः ॥ १९ ॥&lt;br&gt;&#xA;दृष्ट्वा निरुद्ध्यमानां तां विदर्भाधिपतिः पुरीम् ॥&lt;br&gt;&#xA;योद्धुमभ्याययौ तूर्णं बलेन महता वृतः ॥ ३.३.६.२० ॥&lt;br&gt;&#xA;तस्य तैरभवयुद्धं शाल्वैरपि बलोद्धतैः ॥&lt;br&gt;&#xA;पाताले पन्नगेन्द्रस्य गन्धर्वैरिव दुर्मदैः ॥ २१ ॥&lt;br&gt;&#xA;विदर्भनृपतिः सोऽथ कृत्वा युद्धं सुदारुणम् ॥&lt;br&gt;&#xA;प्रनष्टोरुबलैः शाल्वैर्निहतो रणमूर्धनि ॥ २२ ॥&lt;br&gt;&#xA;तस्मिन्महारथे वीरे निहते मन्त्रिभिः सह ॥&lt;br&gt;&#xA;दुद्रुवुः समरे भग्ना हतशेषाश्च सैनिकाः ॥ २३ ॥&lt;br&gt;&#xA;अथ युद्धेभिविरते नदत्सु रिपुमन्त्रिषु ॥&lt;br&gt;&#xA;नगर्यां युद्ध्यमानायां जाते कोलाहले रवे ॥ २४ ॥&lt;br&gt;&#xA;तस्य सत्यरथस्यैका विदर्भाधिपतेः सती ॥&lt;br&gt;&#xA;भूरिशोकसमाविष्टा क्वचिद्यत्नाद्विनिर्ययौ ॥ २५ ॥&lt;br&gt;&#xA;सा निशासमये यत्नादन्तर्वत्नी नृपाङ्गना ॥&lt;br&gt;&#xA;निर्गता शोक सन्तप्ता प्रतीचीं प्रययौ दिशम् ॥ २६ ॥&lt;br&gt;&#xA;अथ प्रभाते मार्गेण गच्छन्ती शनकैः सती ॥&lt;br&gt;&#xA;अतीत्य दूरमध्वानं ददर्श विमलं सरः ॥ २७ ॥&lt;br&gt;&#xA;तत्रागत्य वरारोहा तप्ता तापेन भूयसा ॥&lt;br&gt;&#xA;विलसन्तं सरस्तीरे छायावृक्षं समाश्रयत् ॥ २८ ॥&lt;br&gt;&#xA;तत्र दैववशाद्राज्ञी विजने तरुकुट्टिमे ॥&lt;br&gt;&#xA;असूत तनयं साध्वी मूहूर्ते सद्गुणान्विते ॥ २९ ॥&lt;br&gt;&#xA;अथ सा राजमहिषी पिपासाभिहता भृशम् ॥&lt;br&gt;&#xA;सरोऽवतीर्णा चार्वङ्गी ग्रस्ता ग्राहेण भूयसा ॥ ३.३.६.३० ॥&lt;br&gt;&#xA;जातमात्रः कुमारोऽपि विनष्टपितृमातृकः ॥&lt;br&gt;&#xA;रुरोदोच्चैः सरस्तीरे क्षुत्पिपासार्दितोऽबलः ॥ ३१ ॥&lt;br&gt;&#xA;तस्मिन्नेवं क्रन्दमाने जातमात्रे कुमारके ॥&lt;br&gt;&#xA;काचिदभ्याययौ शीघ्रं दिष्ट्या विप्रवराङ्गना ॥ ३२ ॥&lt;br&gt;&#xA;साप्येकहायनं बालमुद्वहन्ती निजात्मजम् ॥&lt;br&gt;&#xA;अधना भर्तृरहिता याचमाना गृहेगृहे ॥ ३३ ॥&lt;br&gt;&#xA;एकात्मजा बन्धुहीना याञ्चामार्गवशङ्गता॥&lt;br&gt;&#xA;उमानाम द्विजसतीददर्श नृपनन्दनम्॥ ३४ ॥&lt;br&gt;&#xA;सा दृष्ट्वा राजतनयं सूर्यबिंवमिव च्युतम्॥&lt;br&gt;&#xA;अनाथमेनं क्रन्दन्तं चिन्तयामास भूरिशः ॥ ३५॥&lt;br&gt;&#xA;अहो सुमहदाश्चर्यमिदं दृष्टं मयाधुना ॥&lt;br&gt;&#xA;अच्छिन्ननाभिसूत्रोऽयं शिशुर्माता क्व वा गता ॥ ३६ ॥&lt;br&gt;&#xA;पिता नास्ति न चान्योस्ति नास्ति बन्धुजनोऽपि वा ॥&lt;br&gt;&#xA;अनाथः कृपणो बालः शेते केवल भूतले ॥ ३७ ॥&lt;br&gt;&#xA;एष चाण्डालजो वापि शूद्रजो वैश्यजोपि वा ॥&lt;br&gt;&#xA;विप्रात्मजो वा नृपजो ज्ञायते कथमर्भकः ॥ ३८॥&lt;br&gt;&#xA;शिशुमेनं समुद्धृत्य पुष्णाम्यौरसवद्ध्रुवम् ॥&lt;br&gt;&#xA;किं त्वविज्ञातकुलजं नोत्सहे स्प्रष्टुमुत्तमम् ॥ ३९ ॥&lt;br&gt;&#xA;इति मीमांसमानायां तस्यां विप्रवरस्त्रियाम् ॥ ३.३.६.४० ॥&lt;br&gt;&#xA;कश्चित्समाययौ भिक्षुः साक्षाद्देवः शिवः स्वयम् ॥&lt;br&gt;&#xA;तामाह भिक्षुवर्योथ विप्रभामिनि मा खिदः ॥ ११ ॥&lt;br&gt;&#xA;रक्षैनं बालकं सुभ्रुर्विसृज्य हृदि संशयम्॥&lt;br&gt;&#xA;अनेन परमं श्रेयः प्राप्स्यसे ह्यचिरादेिह ॥ ४२ ॥&lt;br&gt;&#xA;एतावदुक्त्वा त्वरितो भिक्षुः कारुणिको ययौ ॥&lt;br&gt;&#xA;अथ तस्मिन्गते भिक्षौ विश्रब्धा विप्रभामिनी ॥ ४३ ॥&lt;br&gt;&#xA;तमर्भकं समादाय निजमेव गृहं ययौ ॥&lt;br&gt;&#xA;भिक्षुवाक्येन विश्रब्धा सा राज तनयं सती ॥ ४४ ॥&lt;br&gt;&#xA;आत्मपुत्रेण सदृशं कृपया पर्यपोषयत्॥&lt;br&gt;&#xA;एकचक्राह्वये रम्ये ग्रामे कृतनिकेतना ॥ ४९ ॥&lt;br&gt;&#xA;स्वपुत्रं राजपुत्रं च भिक्षान्नेन व्यवर्धयत् ॥&lt;br&gt;&#xA;ब्राह्मणीतनयश्चैव स राजतनयस्तथा ॥ १६ ॥&lt;br&gt;&#xA;ब्राह्मणैः कृतसंस्कारौ ववृधाते सुपूजितौ।॥&lt;br&gt;&#xA;कृतोपनयनौ काले बालकौ नियमे स्थितौ ॥ ॥ ४७ ॥&lt;br&gt;&#xA;भिक्षार्थं चेरतुस्तत्र मात्रा सह दिनेदिने ॥&lt;br&gt;&#xA;ताभ्यां कदाचिद्बालाभ्यां सा विप्रवनिता सह ॥ ४८ ॥&lt;br&gt;&#xA;भैक्ष्यं चरन्ती दैवेन प्रविष्टा देवतालयम्॥&lt;br&gt;&#xA;तत्र वृद्धैः समाकीर्णे मुनिभिर्देवतालये ॥ १९ ॥&lt;br&gt;&#xA;तौ दृष्ट्वा बालकौ धीमाञ्छाण्डिल्यो मुनिरब्रवीत् ॥&lt;br&gt;&#xA;अहो दैवबलं चित्रमहो कर्म दुरत्ययम् ॥ ३.३.६.५० ॥&lt;br&gt;&#xA;एष बालोऽन्यजननीं श्रितो भैक्ष्येण जीवति ॥&lt;br&gt;&#xA;इमामेव द्विजवधूं प्राप्य मातरमुत्तमाम् ॥ ५१ ॥&lt;br&gt;&#xA;सहैव द्विजपुत्रेण द्विजभावं समाश्रितः ॥&lt;br&gt;&#xA;इति श्रुत्वा मुनेर्वाक्यं शाण्डिल्यस्य द्विजाङ्गना ॥ ५२॥&lt;br&gt;&#xA;सा प्रणम्य सभामध्ये पर्यपृच्छत्सविस्मया ॥&lt;br&gt;&#xA;ब्रह्मन्नेषोर्भको नीतो मया भिक्षोर्गिरा गृहम् ॥ ५३ ॥&lt;br&gt;&#xA;अविज्ञातकुलोद्यापि सुतवत्परिपोष्यते ॥&lt;br&gt;&#xA;कस्मिन्कुले प्रसूतोऽयं का माता जनकोस्य कः ॥ ५४ ॥&lt;br&gt;&#xA;सर्वं विज्ञातुमिच्छामि भवतो ज्ञानचक्षुषः ॥.५५ ।॥&lt;br&gt;&#xA;इति पृष्टो मुनिः सोथ ज्ञानदृष्टिर्द्विजस्त्रियां ॥&lt;br&gt;&#xA;आचख्यौ तस्य बालस्य जन्म कर्म च पौर्विकम् ॥ ५६ ॥&lt;br&gt;&#xA;विदर्भराजपुत्रस्तु तत्पितुः समरे मृतिम्॥&lt;br&gt;&#xA;तन्मातुर्नक्रहरणं साकल्येन न्यवेदयत् ॥ ५७ ॥&lt;br&gt;&#xA;अथ सा विस्मिता नारी पुनः प्रपच्छ तं मुनिम् ॥&lt;br&gt;&#xA;स राजा सकलान्भोगान्हित्वा युद्धे कथं मृतः ॥ ५८ ॥&lt;br&gt;&#xA;दारिद्र्यमस्य बालस्य कथं प्राप्तं महामुने ॥&lt;br&gt;&#xA;दारिद्र्यं पुनरुद्धूय कथं राज्यमवाप्स्यति ॥ ॥ ५९ ॥&lt;br&gt;&#xA;अस्यापि मम पुत्रस्य भिक्षान्नेनैव जीवतः ।&lt;br&gt;&#xA;दारिद्र्यशमनोपायमुपदेष्टुं त्वमर्हसि ॥३.३.६.६०॥&lt;br&gt;&#xA;॥ शाण्डिल्य उवाच ॥॥&lt;br&gt;&#xA;अमुष्य बालस्य पिता स विदर्भमहीपतिः ॥&lt;br&gt;&#xA;पूर्वजन्मनि पाण्ड्येशो बभूव नृपसत्तमः ॥ ६१ ॥&lt;br&gt;&#xA;स राजा सर्वधर्मज्ञः पालयन्सकलां महीम् ॥&lt;br&gt;&#xA;प्रदोषसमये शम्भुं कदा चित्प्रत्यपूजयत् ॥ ६२ ॥&lt;br&gt;&#xA;तस्य पूजयतो भक्त्या देवं त्रिभुवनेश्वरम् ॥&lt;br&gt;&#xA;आसीत्कलकलारावः सर्वत्र नगरे महान् ॥ ६३ ॥&lt;br&gt;&#xA;श्रुत्वा तमुत्कटं शब्दं राजा त्यक्तशिवार्चनः ॥&lt;br&gt;&#xA;निर्ययौ राजभवनान्नगरक्षोभशङ्कया ॥ ६४ ॥&lt;br&gt;&#xA;एतस्मिन्नेव समये तस्यामात्यो महाबलः ॥&lt;br&gt;&#xA;शत्रुं गृहीत्वा सामन्तं राजान्तिकमुपागमत् ॥ ६५ ॥&lt;br&gt;&#xA;अमात्येन समानीतं शत्रुं सामन्तमुद्धतम् ॥&lt;br&gt;&#xA;दृष्ट्वा क्रोधेन नृपतिः शिरच्छेदमकारयत् ॥ ६६ ॥&lt;br&gt;&#xA;स तथैव महीपालो विसृज्य शिवपूजनम् ॥&lt;br&gt;&#xA;असमाप्तात्मनियमश्चकार निशि भोजनम् ॥ ६७ ॥&lt;br&gt;&#xA;तत्पुत्रोपि तथा चक्रे प्रदोषसमये शिवम् ॥&lt;br&gt;&#xA;अनर्चयित्वा मूढात्मा भुक्त्वा सुष्वाप दुर्मदः ॥ ६८ ॥&lt;br&gt;&#xA;जन्मान्तरे स नृपतिर्विदर्भक्षितिपोऽभवत् ॥&lt;br&gt;&#xA;शिवार्चनान्तरायेण परैर्भोगान्तरे हतः ॥ ६९ ॥&lt;br&gt;&#xA;तत्पुत्रो यः पूर्वभवे सोस्मिञ्जन्मनि तत्सुतः ॥&lt;br&gt;&#xA;भूत्वा दारिद्र्यमापन्नः शिवपूजाव्यतिक्रमात् ॥ ३.३.६.७० ॥&lt;br&gt;&#xA;अस्य माता पूर्वभवे सपत्नीं छद्मनाहनत् ॥&lt;br&gt;&#xA;तेन पापेन महता ग्राहेणास्मिन्भवे हता ॥ ७१ ॥&lt;br&gt;&#xA;एषा प्रवृत्तिरेतेषां भवत्यै समुदाहृता ॥&lt;br&gt;&#xA;अनर्चितशिवा मर्त्याः प्राप्नुवन्ति दरिद्रताम् ॥ ॥ ७२ ॥&lt;br&gt;&#xA;सत्यं ब्रवीमि परलोकहितं ब्रवीमि सारं ब्रवीम्युपनिषद्धृदयं ब्रवीमि ॥&lt;br&gt;&#xA;संसारमुल्बणमसारमवाप्य जन्तोः सारो यमीश्वरपदाम्बुरुहस्य सेवा ॥ ७३ ॥&lt;br&gt;&#xA;ये नार्चयन्ति गिरिशं समये प्रदोषे ये नार्चितं शिवमपि प्रणमन्ति चान्ये ॥&lt;br&gt;&#xA;एतत्कथां श्रुतिपुटैर्न पिबन्ति मूढास्ते जन्मजन्मसु भवन्ति नरा दरिद्राः ॥ ७४ ॥&lt;br&gt;&#xA;ये वै प्रदोषसमये परमेश्वरस्य कुर्वन्त्यनन्यमनसोंऽघ्रिसरोजपूजाम् ॥&lt;br&gt;&#xA;नित्यं प्रवृद्धधन धान्यकलत्रपुत्रसौभाग्यसम्पदधिकास्त इहैव लोके ॥ ७५ ॥&lt;br&gt;&#xA;कैलासशैलभवने त्रिजगजनित्रीं गौरीं निवेश्य कनकाञ्चितरत्नपीठे ॥&lt;br&gt;&#xA;नृत्यं विधातु मभिवाञ्छति शूलपाणौ देवाः प्रदोषसमयेऽनुभजन्ति सर्वे ॥ ७६ ॥&lt;br&gt;&#xA;वाग्देवी धृतवल्लकी शतमखो वेणुं दधत्पद्मजस्तालोन्निद्रकरो रमा भगवती गेयप्रयोगान्विता ॥&lt;br&gt;&#xA;विष्णुः सान्द्रमृदङ्गवादनपटुर्देवाः समन्तात्स्थिताः सेवन्ते तमनु प्रदोषसमये देवं मृडानीपतिम् ॥ ७७ ॥&lt;br&gt;&#xA;गन्धर्वयक्षपतगोरगसिद्ध साध्या विद्याधरामरवराप्सरसां गणाश्च ॥&lt;br&gt;&#xA;येऽन्ये त्रिलोकनिलयाः सह भूतवर्गाः प्राप्ते प्रदोषसमये हरपार्थसंस्थाः ॥ ७८ ॥&lt;br&gt;&#xA;अतः प्रदोषे शिव एक एव पूज्योऽथ नान्ये हरिपद्मजाद्याः ॥&lt;br&gt;&#xA;तस्मिन्महेशे विधिनेज्यमाने सर्वे प्रसीदन्ति सुराधिनाथाः ॥ ७९ ॥&lt;br&gt;&#xA;एष ते तनयः पूर्वजन्मनि ब्राह्मणोत्तमः ॥&lt;br&gt;&#xA;प्रतिग्रहैर्वयो निन्ये न यज्ञाद्यैः सुकर्मभिः॥३.३.६.८०॥&lt;br&gt;&#xA;अतो दारिद्र्यमापन्नः पुत्रस्ते द्विजभामिनि॥&lt;br&gt;&#xA;तद्दोष परिहारार्थं शरणं यातु शङ्करम् ॥ ८१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे प्रदोषमाहात्म्यवर्णनन्नाम षष्ठोऽध्यायः ॥ ६ ॥ ॥ छ ॥&lt;/p&gt;</description>
    </item>
    <item>
      <title>००७ प्रदोषमहिमावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/007_pradoShamahimAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/007_pradoShamahimAvarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;इत्युक्ता मुनिना साध्वी सा विप्रवनिता पुनः ॥&lt;br&gt;&#xA;तं प्रणम्याथ पप्रच्छ शिवपूजाविधेः क्रमम् ॥ १ ॥&lt;br&gt;&#xA;॥ शाण्डिल्य उवाच ॥ ॥&lt;br&gt;&#xA;पक्षद्वये त्रयोदश्यां निराहारो भवेद्यदा ॥&lt;br&gt;&#xA;घटीत्रयादस्तमयात्पूर्वं स्नानं समाचरेत् ॥ २ ॥&lt;br&gt;&#xA;शुक्लाम्बरधरो धीरो वाग्यतो नियमान्वितः॥&lt;br&gt;&#xA;कृतसन्ध्याजपविधिः शिवपूजां समारभेत् ॥ ३ ॥&lt;br&gt;&#xA;देवस्य पुरतः सम्यगुपलिप्य नवाम्भसा ॥&lt;br&gt;&#xA;विधाय मण्डलं रम्यं धौतवस्त्रादिभिर्बुधः ॥ ४॥&lt;br&gt;&#xA;वितानाद्यैरलङ्कृत्य फलपुष्पनवाङ्कुरैः ॥&lt;br&gt;&#xA;विचित्रपद्ममुद्धृत्य वर्णपञ्चकसंयुतम् ॥ ५ ॥&lt;br&gt;&#xA;तत्रोपविश्य सुशुभे भक्तियुक्तः स्थिरासने ॥&lt;br&gt;&#xA;सम्यक्सम्पादिताशेष पूजोपकरणः शुचिः ॥ ६ ॥&lt;br&gt;&#xA;आगमोक्तेन मन्त्रेण पीठमामन्त्रयेत्सुधीः ॥&lt;br&gt;&#xA;ततः कृत्वात्मशुद्धिं च भूतशुद्ध्यादिकं क्रमात् ॥ ७ ॥&lt;br&gt;&#xA;प्राणायामत्रयं कृत्वा बीजवर्णैः सबिन्दुकैः ॥&lt;br&gt;&#xA;मातृका न्यस्य विधिवद्ध्यात्वा तां देवतां पराम् ॥ ८ ॥&lt;br&gt;&#xA;समाप्य मातृका भूयो ध्यात्वा चैव परं शिवम् ॥&lt;br&gt;&#xA;वामभागे गुरुं नत्वा दक्षिणे गणपं नमेत् ॥ ९ ॥&lt;br&gt;&#xA;अंसोरुयुग्मे धर्मादीन्न्यस्य नाभौ च पार्श्वयोः ॥&lt;br&gt;&#xA;अधर्मादीननन्तादीन्हृदि पीठे मनुं न्यसेत् ॥ ॥ 3.3.7.१० ॥&lt;br&gt;&#xA;आधारशक्तिमारभ्य ज्ञानात्मानमनुक्रमात् ॥&lt;br&gt;&#xA;उक्तक्रमेण विन्यस्य हृत्पद्मे साधुभाविते ॥ ११ ॥&lt;br&gt;&#xA;नवशक्तिमये रम्ये ध्यायेद्देवमुमापतिम्॥&lt;br&gt;&#xA;चन्द्रकोटिप्रतीकाशं त्रिनेत्रं चन्द्रशेखरम् ॥ १२ ॥&lt;br&gt;&#xA;आपिङ्गलजटाजूटं रत्नमौलिविराजितम् ॥&lt;br&gt;&#xA;नीलग्रीवमुदाराङ्गं नागहारोपशोभितम् ॥ १३ ॥&lt;br&gt;&#xA;वरदाभयहस्तं च धारिणं च परश्वधम् ॥&lt;br&gt;&#xA;दधानं नागवलयकेयूराङ्गदमुद्रिकम् ॥ १४ ॥&lt;br&gt;&#xA;व्याघ्रचर्मपरीधानं रत्नसिंहासने स्थितम् ॥&lt;br&gt;&#xA;ध्यात्वा तद्वाम भागे च चिन्तयेद्गिरिकन्यकाम् ॥ १५ ॥&lt;br&gt;&#xA;भास्वज्जपाप्रसूनाभामुदयार्कसमप्रभाम् ॥&lt;br&gt;&#xA;विद्युत्पुञ्जनिभां तन्वीं मनोनयननन्दिनीम् ॥ १६ ॥&lt;br&gt;&#xA;बालेन्दु शेखरां स्निग्धां नीलकुञ्चितकुन्तलाम् ॥&lt;br&gt;&#xA;भृङ्गसङ्घातरुचिरां नीलालकविराजिताम् ॥ १७ ॥&lt;br&gt;&#xA;मणिकुण्डलविद्योतन्मुखमण्डलविभ्रमाम् ॥&lt;br&gt;&#xA;नवकुङ्कुमपङ्काङ्क कपोलदलदर्पणाम् ॥१८॥&lt;br&gt;&#xA;मधुरस्मितविभ्राजदरुणाधरपल्लवाम् ॥&lt;br&gt;&#xA;कम्बुकण्ठीं शिवामुद्यत्कुचपङ्कजकुड्मलाम् ॥ १९ ॥&lt;br&gt;&#xA;पाशाङ्कुशाभयाभीष्टविल सत्सु चतुर्भुजाम् ॥&lt;br&gt;&#xA;अनेकरत्नविलसत्कङ्कणाङ्कितमुद्रिकाम् ॥ 3.3.7.२० ॥&lt;br&gt;&#xA;वलित्रयेण विलसद्धेमकाञ्चीगुणान्विताम् ॥&lt;br&gt;&#xA;रक्तमाल्याम्बरधरां दिव्यचन्दनच र्चिताम् ॥ २१ ॥&lt;br&gt;&#xA;दिक्पालवनितामौलिसन्नताङ्घ्रिसरोरुहाम् ॥&lt;br&gt;&#xA;रत्नसिंहासनारूढां सर्पराजपरिच्छदाम् ॥ २१ ॥&lt;br&gt;&#xA;एवं ध्यात्वा महादेवं देवीं च गिरि कन्यकाम् ॥&lt;br&gt;&#xA;न्यासक्रमेण सम्पूज्य देवं गन्धादिभिः क्रमात् ॥ २३ ॥&lt;br&gt;&#xA;पञ्चभिर्ब्रह्मभिः कुर्यात्प्रोक्तस्थानेषु वा हृदि ॥&lt;br&gt;&#xA;पृथक्पुष्पाञ्जलिं देहे मूलेन च हदि त्रिधा ॥ २४ ॥&lt;br&gt;&#xA;पुनः स्वयं शिवो भूत्वा मूलमन्त्रेण साधकः ॥&lt;br&gt;&#xA;ततः सम्पूजयेद्देवं बाह्यपीठे पुनः क्रमात् ॥ २५ ॥&lt;br&gt;&#xA;सङ्कल्पं प्रवदेत्तत्र पूजारम्भे समाहितः ॥&lt;br&gt;&#xA;कृताञ्जलिपुटो भूत्वा चिन्तयेद्धृदि शङ्करम् ॥ २६ ॥&lt;br&gt;&#xA;ऋणपातकदौर्भाग्यदारिद्र्यविनिवृत्तये ॥&lt;br&gt;&#xA;अशेषाघविनाशाय प्रसीद मम शङ्कर ॥ २७ ॥&lt;br&gt;&#xA;दुःखशोकाग्निसन्तप्तं संसारभयपीडितम् ॥&lt;br&gt;&#xA;बहुरोगाकुलं दीनं त्राहि मां वृषवाहन ॥ २८ ॥&lt;br&gt;&#xA;आगच्छ देवदेवेश महादेवाभयङ्कर ॥&lt;br&gt;&#xA;गृहाण सह पार्वत्या तव पूजां मया कृताम् ॥ २९॥&lt;br&gt;&#xA;इति सङ्कल्प्य विधिवद्ब्राह्मपूजां समाचरेत् ॥&lt;br&gt;&#xA;गुरुं गणपतिं चैव यजेत्सव्यापसव्ययोः ॥ 3.3.7.३० ॥&lt;br&gt;&#xA;क्षेत्रेशमीशकोणे तु यजेद्वास्तोष्पतिं क्रमात् ॥&lt;br&gt;&#xA;वाग्देवीं च यजेत्तत्र ततः कात्यायनीं यजेत् ॥ ३१ ॥&lt;br&gt;&#xA;धर्मं ज्ञानं च वैराग्यमैश्वर्यं च नमोंऽतकैः ॥&lt;br&gt;&#xA;स्वरैरीशादिकोणेषु पीठपादाननुक्रमात् ॥&lt;br&gt;&#xA;आभ्यां बिन्दुविसर्गाभ्यामधर्मादीन्प्रपूजयेत् ॥ ३२ ॥&lt;br&gt;&#xA;सत्त्वरूपैश्चतुर्दिक्षु मध्येऽनन्तं सतारकम् ॥&lt;br&gt;&#xA;सत्त्वादींस्त्रिगुणांस्तं तु रूपान्पीठेषु विन्यसेत् ॥ ३३ ॥&lt;br&gt;&#xA;अत ऊर्ध्वच्छदे मायां सह लक्ष्म्या शिवेन च ॥ ३४ ॥&lt;br&gt;&#xA;तदन्ते चाम्बुजं भूयः सकलं मण्डलत्रयम् ॥&lt;br&gt;&#xA;पत्रकेसरकिञ्जल्कव्याप्तं ताराक्षरैः क्रमात् ॥ ३५ ॥&lt;br&gt;&#xA;पद्मत्रयं तथाभ्यर्च्य मध्ये मण्डलमादरात् ॥&lt;br&gt;&#xA;वामां ज्येष्ठां च रौद्रीं च भागाद्यैर्दिक्षु पूजयेत् ॥ ॥ ३६ ॥&lt;br&gt;&#xA;वामाद्या नव शक्तीश्च नवस्वरयुता यजेत् ॥&lt;br&gt;&#xA;हृदि बीजत्रयाद्येन पीठमन्त्रेण चार्चयेत् ॥३७॥&lt;br&gt;&#xA;आवृत्तैः प्रथमाङ्गैश्च पञ्चभिर्मूर्त्तिशक्तिभिः ॥&lt;br&gt;&#xA;त्रिशक्तिमूर्त्तिभिश्चान्यैर्निधिद्वयसमन्वितैः ॥ ३८ ॥&lt;br&gt;&#xA;अनन्ताद्यैः परीताश्च मातृभिश्च वृषादिभिः ॥&lt;br&gt;&#xA;सिद्धिभिश्चाणिमाद्याभिरिन्द्राद्यैश्च सहायुधैः ॥ ॥ ३९ ॥&lt;br&gt;&#xA;वृषभक्षेत्रचण्डेशदुर्गाश्च स्कन्दनन्दिनौ ॥&lt;br&gt;&#xA;गणेशः सैन्यपश्चैव स्वस्वलक्षणलक्षिताः ॥ 3.3.7.४० ॥&lt;br&gt;&#xA;अणिमा महिमा चैव गरिमा लघिमा तथा ॥&lt;br&gt;&#xA;ईशित्वं च वशित्वं च प्राप्तिः प्राकाम्यमेव च ॥ ४१ ॥&lt;br&gt;&#xA;अष्टैश्वर्याणि चोक्तानि तेजोरूपाणि केवलम् ॥&lt;br&gt;&#xA;पञ्चभिर्ब्रह्मभिः पूर्वं हृल्लेखाद्यादिभिः क्रमात ॥ ४२ ॥&lt;br&gt;&#xA;अङ्गैरुमाद्यैरिन्द्राद्यैः पूजोक्ता मुनिभिस्तु तैः ॥&lt;br&gt;&#xA;उमाचण्डेश्वरादींश्च पूजयेदुत्तरादितः ॥ ४३ ॥&lt;br&gt;&#xA;एवमावरणैर्युक्तं तेजोरूपं सदाशिवम् ॥&lt;br&gt;&#xA;उमया सहितं देवमुपचारैः प्रपूजयेत् ॥ ४४ ॥&lt;br&gt;&#xA;सुप्रतिष्ठितशङ्खस्य तीर्थैः पञ्चामृतैरपि ॥&lt;br&gt;&#xA;अभिषिच्य महादेवं रुद्रसूक्तैः समाहितः ॥ ४५ ॥&lt;br&gt;&#xA;कल्पयेद्विविधैर्मन्त्रैरासनाद्युपचारकान्॥&lt;br&gt;&#xA;आसनं कल्पयेद्धैमं दिव्यवस्त्रसमन्वितम् ॥ ४६ ॥&lt;br&gt;&#xA;अर्घ्यमष्टगुणोपेतं पाद्यशुद्धोदकेन च ॥&lt;br&gt;&#xA;तेनैवाचमनं दद्यान्मधुपर्कं मधूत्तरम् ॥ ४७ ॥&lt;br&gt;&#xA;पुनराचमनं दत्त्वा स्नानं मन्त्रै प्रकल्पयेत् ॥&lt;br&gt;&#xA;उपवीतं तथा वासो भूषणानि निवेदयेत् ॥&lt;br&gt;&#xA;गन्धमष्टाङ्गसंयुक्तं सुपूतं विनिवेदयेत् ॥ ॥ ४८ ॥&lt;br&gt;&#xA;ततश्च बिल्वमन्दारकह्लारसरसीरुहम् ॥&lt;br&gt;&#xA;धत्तूरकं कर्णिकारं शणपुष्पं च मल्लिकाम् ॥ ४९ ॥&lt;br&gt;&#xA;कुशापामार्गतुलसीमाधवीचम्पकादिकम् ॥&lt;br&gt;&#xA;बृहतीकरवीराणि यथालब्धानि साधकः ॥ 3.3.7.५० ॥&lt;br&gt;&#xA;निवेदयेत्सुगन्धीनि माल्यानि विविधानि च ॥&lt;br&gt;&#xA;धूपं कालागरूत्पन्नं दीपं च विमलं शुभम् ॥ ॥५१॥&lt;br&gt;&#xA;विशेषकम् ॥&lt;br&gt;&#xA;अथ पायसनैवेद्यं सघृतं सोपदंशकम् ॥&lt;br&gt;&#xA;मोदकापूपसंयुक्तं शर्करागुडसंयुतम् ॥ ५२ ॥&lt;br&gt;&#xA;मधुनाक्तं दधियुतं जलपानसमन्वितम् ॥&lt;br&gt;&#xA;तेनैव हविषा वह्नौ जुहुयान्मन्त्रभाविते ॥ ५३ ॥&lt;br&gt;&#xA;आगमोक्तेन विधिना गुरुवाक्यनियन्त्रितः ॥&lt;br&gt;&#xA;नैवेद्यं शम्भवे भूयो दत्त्वा ताम्बूलमुत्तमम् ॥ ५४ ॥।&lt;br&gt;&#xA;धूपं नीराजनं रम्यं छत्रं दर्पणमुत्तमम् ॥&lt;br&gt;&#xA;समर्पयित्वा विधिवन्मन्त्रैर्वेदिकतान्त्रिकैः ॥ ५५ ॥&lt;br&gt;&#xA;यद्यशक्तः स्वयं निःस्वो यथाविभवमर्चयेत् ॥&lt;br&gt;&#xA;भक्त्त्या दत्तेन गौरीशः पुष्पमात्रेण तुष्यति ॥ ५६ ॥&lt;br&gt;&#xA;अथाङ्गभूतान्सकलान्गणेशादीन्प्रपूजयेत् ॥&lt;br&gt;&#xA;स्तवैर्नानाविधैः स्तुत्वा साष्टाङ्गं प्रणमेद्बुधः ॥ ५७ ॥&lt;br&gt;&#xA;ततः प्रदक्षिणीकृत्य वृषचण्डेश्वरादिकान् ॥&lt;br&gt;&#xA;पूजां समर्प्य विधिवत्प्रार्थयेद्गिरिजापतिम् ॥ ५८ ॥&lt;br&gt;&#xA;जय देव जगन्नाथ जय शङ्कर शाश्वत ॥&lt;br&gt;&#xA;जय सर्व सुराध्यक्ष जय सर्वसुरार्चित ॥ ५९ ॥&lt;br&gt;&#xA;जय सर्वगुणातीत जय सर्ववरप्रद ॥&lt;br&gt;&#xA;जय नित्य निराधार जय विश्वम्भराव्यय ॥ 3.3.7.६० ॥&lt;br&gt;&#xA;जय विश्वैकवेद्येश जय नागेन्द्रभूषण ॥&lt;br&gt;&#xA;जय गौरीपते शम्भो जय चन्द्रार्धशेखर ॥ ६१ ॥&lt;br&gt;&#xA;जय कोट्यर्कसङ्काश जयानन्तगुणाश्रय ॥ ६२ ॥&lt;br&gt;&#xA;जय रुद्र विरूपाक्ष जयाचिन्त्य निरञ्जन ॥&lt;br&gt;&#xA;जय नाथ कृपासिन्धो जय भक्तार्तिभञ्जन ॥&lt;br&gt;&#xA;जय दुस्तरसंसारसागरोत्तारण प्रभो ॥ ६३ ॥&lt;br&gt;&#xA;प्रसीद मे महादेव संसारार्त्तस्य खिद्यतः ॥&lt;br&gt;&#xA;सर्वपापभयं हृत्वा रक्ष मां परमेश्वर ॥ ६४ ॥&lt;br&gt;&#xA;महादारिद्र्यमग्नस्य महापापहतस्य च ॥&lt;br&gt;&#xA;महाशोकविनष्टस्य महारोगातुरस्य च ॥ ६५ ॥&lt;br&gt;&#xA;ऋणभारपरीतस्य दह्यमानस्य कर्मभिः ॥&lt;br&gt;&#xA;ग्रहैः प्रपीड्यमानस्य प्रसीद मम शङ्कर ॥ ६६ ॥&lt;br&gt;&#xA;दरिद्रः प्रार्थयेदेवं पूजान्ते गिरिजापतिम् ॥&lt;br&gt;&#xA;अर्थाढ्यो वापि राजा वा प्रार्थयेद्देवमीश्वरम् ॥ ६७ ॥&lt;br&gt;&#xA;दीर्घमायुः सदारोग्यं कोशवृद्धिर्बलोन्नतिः ॥&lt;br&gt;&#xA;ममास्तु नित्यमानन्दः प्रसादात्तव शङ्कर ॥ ६८ ॥&lt;br&gt;&#xA;शत्रवः सङ्क्षयं यान्तु प्रसीदन्तु मम ग्रहाः ॥&lt;br&gt;&#xA;नश्यन्तु दस्यवो राष्ट्रे जनाः सन्तु निरापदः ॥ ६९ ॥&lt;br&gt;&#xA;दुर्भिक्षमारीसन्तापाः शमं यान्तु महीतले ॥&lt;br&gt;&#xA;सर्वसस्यसमृद्धिश्च भूयात्सुखमया दिशः ॥ 3.3.7.७० ॥&lt;br&gt;&#xA;एवमाराधयेद्देवं प्रदोषे गिरिजापतिम् ॥&lt;br&gt;&#xA;ब्राह्मणान्भोजयेत्पश्चाद्दक्षिणाभिश्च तोषयेत् ॥ ७१ ॥&lt;br&gt;&#xA;सर्वपापक्षयकरी सर्वदारिद्र्यनाशिनी ॥&lt;br&gt;&#xA;शिवपूजा मया ख्याता सर्वाभीष्टवरप्रदा ॥ ७२ ॥&lt;br&gt;&#xA;महापातकसङ्घातमधिकं चोपपातकम् ॥&lt;br&gt;&#xA;शिवद्रव्यापहरणादन्यत्सर्वं निवारयेत् ॥ ७३ ॥&lt;br&gt;&#xA;ब्रह्महत्यादिपापानां पुराणेषु स्मृतिष्वपि ॥&lt;br&gt;&#xA;प्रायश्चित्तानि दृष्टानि न शिवद्रव्यहारिणाम् ॥ ७४ ॥&lt;br&gt;&#xA;बहुनात्र किमुक्तेन श्लोकार्धेन ब्रवीम्यहम् ॥&lt;br&gt;&#xA;ब्रह्महत्याशतं वापि शिवपूजा विनाशयेत् ॥ ७५ ॥&lt;br&gt;&#xA;मया कथितमेतत्ते प्रदोषे शिवपूजनम् ॥&lt;br&gt;&#xA;रहस्यं सर्वजन्तूनामत्र नास्त्येव संशयः ॥ ७६ ॥&lt;br&gt;&#xA;एताभ्यामपि बालाभ्यामेवं पूजा विधीयताम् ॥&lt;br&gt;&#xA;अतः संवत्सरादेव परां सिद्धिमवाप्स्यथ ॥ ७७ ॥&lt;br&gt;&#xA;इति शाण्डिल्यवचनमाकर्ण्य द्विजभामिनी ॥&lt;br&gt;&#xA;ताभ्यां तु सह बालाभ्यां प्रणनाम मुनेः पदम् ॥ ७८ ॥ ॥&lt;br&gt;&#xA;॥ विप्रस्त्र्युवाच ॥ ॥&lt;br&gt;&#xA;अहमद्य कृतार्थास्मि तव दर्शनमात्रतः ॥&lt;br&gt;&#xA;एतौ कुमारौ भगवंस्त्वामेव शरणं गतौ ॥ ७९ ॥&lt;br&gt;&#xA;एष मे तनयो ब्रह्मञ्छुचिव्रत इतीरितः ॥&lt;br&gt;&#xA;एष राजसुतो नाम्ना धर्मगुप्तः कृतो मया ॥ 3.3.7.८० ॥&lt;br&gt;&#xA;एतावहं च भगवन्भवच्चरणकिङ्कराः ॥&lt;br&gt;&#xA;समुद्धरास्मिन्पतितान्घोरे दारिद्र्यसागरे ॥ ८१ ॥&lt;br&gt;&#xA;इति प्रपन्नां शरणं द्विजाङ्गनामाश्वास्य वाक्यैरमृतोपमानैः ॥&lt;br&gt;&#xA;उपादिदेशाथ तयोः कुमारयोर्मुनिः शिवाराधनमन्त्र विद्याम् ॥ ८२ ॥&lt;br&gt;&#xA;अथोपदिष्टौ मुनिना कुमारौ ब्राह्मणी च सा ॥&lt;br&gt;&#xA;तं प्रणम्य समामन्त्र्य जग्मुस्ते शिवमन्दिरात् ॥ ८३ ॥&lt;br&gt;&#xA;ततः प्रभृति तौ बालौ मुनिवर्योपदेशतः ॥&lt;br&gt;&#xA;प्रदोषे पार्वतीशस्य पूजां चक्रतुरञ्जसा ॥ ८४ ॥&lt;br&gt;&#xA;एवं पूजयतोर्देवं द्विजराजकुमारयोः ॥&lt;br&gt;&#xA;सुखेनैव व्यतीयाय तयोर्मासचतुष्टयम् ॥ ८५ ॥&lt;br&gt;&#xA;कदाचिद्राजपुत्रेण विनासौ द्विजनन्दनः ॥&lt;br&gt;&#xA;स्नातुं गतो नदीतीरे चचार बहुलीलया ॥ ८६ ॥&lt;br&gt;&#xA;तत्र निर्झरनिर्घातनिर्भिन्ने वप्र कुट्टिमे ॥&lt;br&gt;&#xA;निधानकलशं स्थूलं प्रस्फुरन्तं ददर्श ह ॥ ८७ ॥&lt;br&gt;&#xA;तं दृष्ट्वा सहसागत्य हर्षकौतुकविह्वलः ॥&lt;br&gt;&#xA;दैवोपपन्नं मन्वानो गृहीत्वा शिरसा ययौ ॥ ॥ ८८ ॥&lt;br&gt;&#xA;ससम्भ्रमं समानीय निधाय कलशं बलात् ॥&lt;br&gt;&#xA;निधाय भवनस्यान्ते मातरं समभाषत ॥ ८९ ॥&lt;br&gt;&#xA;मातर्मातरिमं पश्य प्रसादं गिरिजापतेः ॥&lt;br&gt;&#xA;निधानं कुम्भरूपेण दर्शितं करुणात्मना ॥ 3.3.7.९० ॥&lt;br&gt;&#xA;अथ सा विस्मिता साध्वी समाहूय नृपात्मजम् ॥&lt;br&gt;&#xA;स्वपुत्रं प्रतिनन्द्याह मानयन्ती शिवार्चनम् ॥ ॥ ९१ ॥&lt;br&gt;&#xA;शृणुतां मे वचः पुत्रौ निधानकलशीमिमाम् ॥&lt;br&gt;&#xA;समं विभज्य गृह्णीतं मम शासनगौरवात् ॥ ९२ ॥&lt;br&gt;&#xA;इति मातुर्वचः श्रुत्वा तुतोष द्विज नन्दनः ॥&lt;br&gt;&#xA;प्रत्याह राजपुत्रस्तां विस्रब्धः शङ्करार्चने ॥ ९३ ॥&lt;br&gt;&#xA;मातस्तव सुतस्यैव सुकृतेन समागतम् ॥&lt;br&gt;&#xA;नाहं ग्रहीतुमिच्छामि विभक्तं धनसञ्च यम् ॥ ९४ ॥&lt;br&gt;&#xA;आत्मनः सुकृताल्लब्धं स्वयमेव भुनक्त्वसौ ॥&lt;br&gt;&#xA;स एव भगवानीशः करिष्यति कृपां मयि ॥ ९५ ॥&lt;br&gt;&#xA;एवमर्चयतोः शम्भुं भूयोपि परया मुदा ॥&lt;br&gt;&#xA;संवत्सरो व्यतीयाय तस्मिन्नेव गृहे तयोः ॥ ९६ ॥&lt;br&gt;&#xA;अथैकदा राजसूनुः सह तेन द्विजन्मना ॥&lt;br&gt;&#xA;वसन्तसमये प्राप्ते विजहार वनां तरे ॥ ९७ ॥&lt;br&gt;&#xA;अथ दूरं गतौ क्वापि वने द्विजनृपात्मजौ ॥&lt;br&gt;&#xA;गन्धर्वकन्याः क्रीडन्ती शतशस्तावपश्यताम् ॥ ९८ ॥&lt;br&gt;&#xA;ताः सर्वाश्चारुसर्वाङ्ग्यो विहरन्त्यो मनोहरम् ॥&lt;br&gt;&#xA;दृष्ट्वा द्विजात्मजो दूरादुवाच नृपनन्दनम् ॥ ९९ ॥&lt;br&gt;&#xA;इतः पुरो न गन्तव्यं विहरन्त्यग्रतः स्त्रियः॥&lt;br&gt;&#xA;स्त्रीसन्न्निधानं विबुधास्त्यजन्ति विमलाशयाः॥ 3.3.7.१०० ॥&lt;br&gt;&#xA;एताः कैतवकारिण्यो धनयौवनदुर्मदाः ।&lt;br&gt;&#xA;मोहयन्त्यो जनं दृष्ट्वा वाचानुनयकोविदाः ॥ १ ॥&lt;br&gt;&#xA;अतः परित्यजेत्त्स्त्रीणां सन्निधिं सहभाषणम् ।&lt;br&gt;&#xA;निज़धर्मरतो विद्वन्ब्रह्मचारी विशेषतः ॥ ३॥&lt;br&gt;&#xA;अतोहं नोत्सहे गन्तुं क्रीडास्थानं मृगीदृशाम् ॥&lt;br&gt;&#xA;इत्युक्त्वा द्विजपुत्रस्तु निवृत्तो दूरतः स्थितः ॥ ३ ॥&lt;br&gt;&#xA;अथासौ राजपुत्रस्तु कौतुकाविष्टमानसः ॥&lt;br&gt;&#xA;तासां विहारपदवीमेक एवाभयो ययौ ॥ १ ॥&lt;br&gt;&#xA;तत्र गन्धर्वकन्यानां मध्ये त्वेका वरानना ॥&lt;br&gt;&#xA;दृष्ट्वाऽऽयान्तं राजपुत्रं चिन्तयामास चेतसा ॥ ९ ॥&lt;br&gt;&#xA;अहो कोयमुदाराङ्गो युवा सर्वाङ्गसुन्दरः ॥&lt;br&gt;&#xA;मत्तमातङ्ग गमनो लावण्यामृतवारिधिः ॥ ६॥&lt;br&gt;&#xA;लीलालोलविशालाक्षी मधुरस्मितपेशलः ॥&lt;br&gt;&#xA;मदनोपमरूपश्रीः सुकुमाराङ्गलक्षणः ॥ ७॥&lt;br&gt;&#xA;इत्याश्चर्ययुता बाला दूराद्दृष्ट्वा नृपात्मजम् ॥&lt;br&gt;&#xA;सर्वाः सखीः समालोक्य वचनं चेदमब्रवीत् ॥ ८ ॥&lt;br&gt;&#xA;इतो विदूरे हे सख्यो वनमस्त्येकमुत्तमम् ॥&lt;br&gt;&#xA;विचित्रचम्पकाशोकपुन्नागबकुलैर्युतम् ॥ ९॥&lt;br&gt;&#xA;तत्र गत्वा वनं सर्वाः सञ्चीय कुसुमोत्करम् ॥&lt;br&gt;&#xA;भवत्यः पुनरायान्तु तावत्तिष्ठाम्यहं त्विह ॥ 3.3.7.११० ॥&lt;br&gt;&#xA;इत्यादिष्टः सखीवर्गो जगाम विपिनान्तरम् ॥&lt;br&gt;&#xA;सापि गन्धर्वजा तस्थौ न्यस्तदृष्टिर्नृपात्मजे ॥ ११ ॥&lt;br&gt;&#xA;तां समालोक्य तन्वङ्गीं नवयौवनशालिनीम् ॥&lt;br&gt;&#xA;बालां स्वरूपसम्पत्त्या परैिभूततिलोत्तमाम् ॥ १२ ॥&lt;br&gt;&#xA;राजपुत्रः समागम्य कौतुकोत्फुल्ललोचनः ॥&lt;br&gt;&#xA;अवाप दैवयोगेन मदनस्य शरव्यथाम् ॥ १३ ॥&lt;br&gt;&#xA;गन्धर्वतनया सापि प्राप्ताय नृपसूनवे ॥&lt;br&gt;&#xA;उत्थाय तरसा तस्मै प्रददौ पल्लवासनम् ॥ १४ ॥&lt;br&gt;&#xA;कृतोपचारमासीनं तमासाद्य सुमध्यमा ॥&lt;br&gt;&#xA;पप्रच्छ तद्रूपगुणैर्ध्वस्तधैर्याकुलेन्द्रिया ॥ १९ ।&lt;br&gt;&#xA;कस्त्वं कमलपत्राक्ष कस्माद्देशादिहागतः ॥&lt;br&gt;&#xA;कस्य पुत्र इति प्रेम्णा पृष्टः सर्वं न्यवेदयत् ॥ १६ ॥&lt;br&gt;&#xA;विदर्भ राजतनयं विध्वस्तपितृमातृकम् ॥&lt;br&gt;&#xA;शत्रुभिश्च हृतस्थानमात्मानं परराष्ट्रगम् ॥ १७ ॥&lt;br&gt;&#xA;सर्वमावेद्य भूयस्तां पप्रच्छ नृपनन्दनः ॥&lt;br&gt;&#xA;का त्वं वामोरु किं चात्र कार्यं ते कस्य चात्मजा ॥ १८ ॥&lt;br&gt;&#xA;किमवध्यायसि हृदा किं वा वक्तुमिहेच्छसि ॥&lt;br&gt;&#xA;इत्युक्ता सा पुनः प्राह शृणु राजेन्द्रसत्तम ॥ १९ ॥&lt;br&gt;&#xA;अस्त्येको द्रविकोनाम गन्धर्वाणां कुलाग्रणीः ॥&lt;br&gt;&#xA;तस्याहमस्मि तनया नाम्ना चांशुमती स्मृता ॥ 3.3.7.१२० ॥&lt;br&gt;&#xA;त्वामायान्तं विलोक्याहं त्वत्सम्भाषण लालसा ॥&lt;br&gt;&#xA;त्यक्त्वा सखीजनं सर्वमेकैवास्मि महामते ॥ २१ ॥&lt;br&gt;&#xA;सर्वसङ्गीतविद्यासु न मत्तोऽन्यास्ति काचन ॥&lt;br&gt;&#xA;मम योगेन तुष्यन्ति सर्वा अपि सुरस्त्रियः ॥ २२ ॥&lt;br&gt;&#xA;साहं सर्वकलाभिज्ञा ज्ञातसर्वजनेङ्गिता ॥&lt;br&gt;&#xA;तवाहमीप्सितं वेद्मि मयि ते सङ्गतं मनः ॥ २३ ॥&lt;br&gt;&#xA;तथा ममापि चौत्सुक्यं दैवेन प्रतिपादितम्॥&lt;br&gt;&#xA;आवयोः स्नेहभेदोऽत्र नाभिभूयादितः परम् ॥ २४ ॥&lt;br&gt;&#xA;इति सम्भाष्य तेनाशु प्रेम्णा गन्धर्वनन्दिनी ॥&lt;br&gt;&#xA;मुक्ताहारं ददौ तस्मै स्वकुचान्तरभूषणम्॥ २५ ॥&lt;br&gt;&#xA;तमादायाद्भुतं हारं स तस्याः प्रणयाकुलः ॥&lt;br&gt;&#xA;गाढहर्षभरोत्सिक्तामिदमाह नृपात्मजः ॥ २६ ॥&lt;br&gt;&#xA;सत्यमुक्तं त्वया भीरु तथाप्येकं वदाम्यहम् ॥&lt;br&gt;&#xA;त्यक्तराज्यस्य निःस्वस्य कथं मे भवसि प्रिया ॥ २७ ॥&lt;br&gt;&#xA;सा त्वं पितृमती बाला विलङ्घ्य पितृशासनम् ॥&lt;br&gt;&#xA;स्वच्छन्दा चरणं कर्तुं मूढेव कथमर्हसि ॥ २८ ॥&lt;br&gt;&#xA;इति तस्य वचः श्रुत्वा तं प्रत्याह शुचिस्मिता ॥&lt;br&gt;&#xA;अस्तु नाम तथैवाहं करिष्ये पश्य कौतुकम् ॥ २९ ॥&lt;br&gt;&#xA;गच्छ स्वभवनं कान्त परश्वः प्रातरेव तु ॥&lt;br&gt;&#xA;आगच्छ पुनरत्रैव कार्यमस्ति च नो मृषा ॥ 3.3.7.१३० ॥&lt;br&gt;&#xA;इत्युक्त्वा तं नृपसुतं सा सङ्गतसखीजना ॥&lt;br&gt;&#xA;अपाक्रामत चार्वङ्गी स चापि नृपनन्दनः ॥ ३१ ॥&lt;br&gt;&#xA;स समभ्येत्य हर्षेण द्विजपुत्रस्य सन्निधिम् ॥&lt;br&gt;&#xA;सर्वमाख्याय तेनैव सार्धं स्वभवनं ययौ ॥ ॥ ३२ ॥&lt;br&gt;&#xA;तां च विप्रसतीं भूयो हर्षयित्वा नृपात्मजः ॥&lt;br&gt;&#xA;परश्वो द्विजपुत्रेण सार्धं तेन वनं ययौ ॥ ३३ ॥&lt;br&gt;&#xA;स तया पूर्वनिर्दिष्टं स्थानं प्राप्य नृपात्मजः ॥&lt;br&gt;&#xA;गन्धर्वराजमद्राक्षीत्स्वदुहित्रा समन्वितम् ॥ ३४ ॥&lt;br&gt;&#xA;स गन्धर्वपतिः प्राप्तावभिनन्द्य कुमारकौ ॥&lt;br&gt;&#xA;उपवेश्यासने रम्ये राजपुत्रमभाषत ॥ ॥ ३५ ॥&lt;br&gt;&#xA;॥ गन्धर्व उवाच ॥ ॥&lt;br&gt;&#xA;राजेन्द्रपुत्र पूर्वेद्युः कैलासं गतवानहम् ॥&lt;br&gt;&#xA;तत्रापश्यं महादेवं पार्वत्या सहितं प्रभुम् ॥ ३६ ॥&lt;br&gt;&#xA;आहूय मां स देवेशः सर्वेषां त्रिदिवौकसाम् ॥&lt;br&gt;&#xA;सन्निधावाह भगवान्करुणामृतवारिधिः । ३७ ॥&lt;br&gt;&#xA;धर्मगुप्ताह्वयः कश्चिद्राजपुत्रोऽस्ति भूतले ॥&lt;br&gt;&#xA;अकिञ्चनो भ्रष्टराज्यो हृतदेशश्च शत्रुभिः ॥ ३८ ॥&lt;br&gt;&#xA;स बालो गुरुवाक्येन मदर्च्चायां रतः सदा ॥&lt;br&gt;&#xA;अद्य तत्पितरः सर्वे मां प्राप्तास्तत्प्रभावतः ॥ ३९ ॥&lt;br&gt;&#xA;तस्य त्वमपि साहाय्यं कुरु गन्धर्वसत्तम ॥&lt;br&gt;&#xA;अथासौ निजराज्यस्थो हतशत्रुर्भविष्यति ॥ 3.3.7.१४० ॥&lt;br&gt;&#xA;इत्याज्ञप्तो महेशेन सम्प्राप्तो निजमदिरम् ॥&lt;br&gt;&#xA;अनया मद्दुहित्रा च बहुशोऽभ्यर्थितस्तथा ॥ ४१ ॥&lt;br&gt;&#xA;ज्ञात्वेमं सकलं शम्भोर्नियोगं करुणात्मनः ॥&lt;br&gt;&#xA;आदायेमां दुहितरं प्राप्तोऽस्मीदं वनान्तरम् ॥४२॥&lt;br&gt;&#xA;अत एनां प्रयच्छामि कन्यामंशुमतीं तव ॥&lt;br&gt;&#xA;हत्वा शत्रून्स्वराष्टे त्वां स्थापयामि शिवाज्ञया ॥ ४३ ॥&lt;br&gt;&#xA;तस्मिन्पुरे त्वमनया भुक्त्वा भोगान्यथेप्सितान्॥&lt;br&gt;&#xA;दशवर्षसहस्रान्ते गन्तासि गिरिशालयम् ॥&lt;br&gt;&#xA;तत्रापि मम कन्येयं त्वामेव प्रतिपत्स्यते ॥&lt;br&gt;&#xA;अनेनैव स्वदेहेन दिव्येन शिवसन्निधौ ॥ ४५ ॥&lt;br&gt;&#xA;इति गन्धर्वराजस्तमाभाष्य नृपनन्दनम् ॥&lt;br&gt;&#xA;तस्मिन्वने स्वदुहितुः पाणिग्रहमकारयत् ॥ ४६ ॥&lt;br&gt;&#xA;पारिबर्हमदात्तस्मै रत्नभारान्महोज्ज्वलान् ॥&lt;br&gt;&#xA;चूडामणिं चन्द्रनिभं मुक्ताहारांश्च भासुरान्॥४७॥&lt;br&gt;&#xA;दिव्यालङ्कारवासांसि कार्त्तस्वरपरिच्छदान् ॥&lt;br&gt;&#xA;गजानामयुतं भूयो नियुतं नीलवाजिनाम्॥४८॥&lt;br&gt;&#xA;स्यन्दनानां सहस्राणि सौवर्णानि महान्ति च ॥&lt;br&gt;&#xA;पुनरेकं रथं दिव्यं धनुश्चेन्द्रायुधोपमम् ॥ ४९ ॥&lt;br&gt;&#xA;अस्त्राणां च सहस्राणि तूणी चाक्षय्यसायकौ ॥&lt;br&gt;&#xA;अभेद्यं वर्म सौवर्णं शक्तिं च रिपुमर्दिनीम् ॥ 3.3.7.१५० ॥&lt;br&gt;&#xA;दुहितुः परिचर्यार्थं दासीपञ्चसहस्रकम् ॥&lt;br&gt;&#xA;ददौ प्रीतमनास्तस्मै धनानि विविधानि च ॥ ॥ ५१ ॥&lt;br&gt;&#xA;गन्धर्वसैन्यमत्युग्रं चतुरङ्गसममन्वितम् ॥&lt;br&gt;&#xA;पुनश्च तत्सहायार्थे गन्धर्वाधिपतिर्ददौ ॥ ५२ ॥&lt;br&gt;&#xA;इत्थं राजेन्द्रतनयः सम्प्राप्तः श्रियमुत्तमाम् ॥&lt;br&gt;&#xA;अभीष्टजायासहितो मुमुदे निजसम्पदा ॥ ५३ ॥&lt;br&gt;&#xA;कारयित्वा स्वदुहितुर्विवाहं समयोचितम् ॥&lt;br&gt;&#xA;ययौ विमानमारुह्य गन्धर्वाधिपतिर्दिवम् ॥ ५४ ॥&lt;br&gt;&#xA;धर्मगुप्तः कृतोद्वाहः सह गन्धर्वसेनया ॥&lt;br&gt;&#xA;पुनः स्वनगरं प्राप्य जघान रिपुवाहिनीम् ॥ ५५ ॥&lt;br&gt;&#xA;दुर्धर्षणं रणे हत्वा शक्त्या गन्धर्वसेनया ॥&lt;br&gt;&#xA;निः शेषितारातिबलः प्रविवेश निजं पुरम् ॥ ५६ ॥&lt;br&gt;&#xA;ततोभिषिक्तः सचिवैर्ब्राह्मणैश्च महोत्तमैः ॥&lt;br&gt;&#xA;रत्नसिंहासनारूढश्चक्रे राज्यमकण्टकम् ॥ ५७ ॥&lt;br&gt;&#xA;या विप्रवनिता पूर्वं तमपुष्णात्स्वपुत्रवत् ॥&lt;br&gt;&#xA;सैव माताभवत्तस्य स भ्राता द्विजनन्दनः ॥ ५८ ॥&lt;br&gt;&#xA;गन्धर्वतनया जाया विदर्भनगरेश्वरः ॥&lt;br&gt;&#xA;आराध्य देवं गिरिशं धर्मगुप्तो नृपोऽभवत् ॥ ५९ ॥&lt;br&gt;&#xA;एवमन्ये समाराध्य प्रदोषे गिरिजापतिम् ॥&lt;br&gt;&#xA;लभन्तेभीप्सितान्कामान्देहान्ते तु परां गतिम् ॥ 3.3.7.१६० ॥&lt;br&gt;&#xA;॥ सूत उवाच ॥ ॥&lt;br&gt;&#xA;एतन्महाव्रतं पुण्यं प्रदोषे शङ्करार्चनम् ॥&lt;br&gt;&#xA;धर्मार्थकाममोक्षाणां यदेतत्साधनं परम् ॥ ६१ ॥&lt;br&gt;&#xA;य एतच्छृणुयात्पुण्यं माहात्म्यं परमाद्भुतम् ॥&lt;br&gt;&#xA;प्रदोषे शिवपूजान्ते कथयेद्वा समाहितः ॥ ६२ ॥&lt;br&gt;&#xA;भवेन्न तस्य दारिद्र्यं जन्मान्तरशतेष्वपि ॥&lt;br&gt;&#xA;ज्ञानैश्वर्यसमायुक्तः सोन्ते शिवपुरं व्रजेत् ॥ ६३ ॥&lt;br&gt;&#xA;ये प्राप्य दुर्लभतरं मनुजाः शरीरं कुर्वन्ति हन्त परमेश्वरपादपूजाम् ॥&lt;br&gt;&#xA;धन्यास्त एव निजपुण्यजितत्रिलोकास्तेषां पदाम्बुजरजो भुवनं पुनाति ॥ १६४ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे प्रदोषमहिमावर्णनं नाम सप्तमो ऽध्यायः ॥ ७ ॥&lt;/p&gt;</description>
    </item>
    <item>
      <title>००८ सोमवारव्रतवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/008_somavAravratavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/008_somavAravratavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;नित्यानन्दमयं शान्तं निर्विकल्पं निरामयम् ॥&lt;br&gt;&#xA;शिवतत्त्वमनाद्यन्तं ये विदुस्ते परं गताः ॥ १ ॥&lt;br&gt;&#xA;विरक्ताः कामभोगेभ्यो ये प्रकुर्वन्त्यहैतुकीम् ॥&lt;br&gt;&#xA;भक्तिं परां शिवे धीरास्तेषां मुक्तिर्न संसृतिः ॥२॥&lt;br&gt;&#xA;विषयानभिसन्धाय ये कुर्वन्ति शिवे रतिम् ॥&lt;br&gt;&#xA;विषयैर्नाभिभूयन्ते भुञ्जानास्तत्फलान्यपि ॥ ३ ॥&lt;br&gt;&#xA;येन केनापि भावेन शिवभक्तियुतो नरः ॥&lt;br&gt;&#xA;न विनश्यति कालेन स याति परमां गतिम् ॥ ४ ॥&lt;br&gt;&#xA;आरुरुक्षुः परं स्थानं विषयासक्तमानसः ॥&lt;br&gt;&#xA;पूजयेत्कर्मणा शम्भुं भोगान्ते शिवमाप्नुयात् ॥ ५ ॥&lt;br&gt;&#xA;अशक्तः कश्चिदुत्स्रष्टुं प्रायो विषयवासनाम् ॥&lt;br&gt;&#xA;अतः कर्ममयी पूजा कामधेनुः शरीरिणाम् ॥६॥&lt;br&gt;&#xA;मायामयेपि संसारे ये विहृत्य चिरं सुखम् ॥&lt;br&gt;&#xA;मुक्तिमिच्छन्ति देहान्ते तेषां धर्मोयमीरितः ॥ ७॥&lt;br&gt;&#xA;शिवपूजा सदा लोके हेतुः स्वर्गापवर्गयोः ॥&lt;br&gt;&#xA;सोमवारे विशेषेण प्रदोषादिगुणान्विते ॥ ८ ॥&lt;br&gt;&#xA;केवलेनापि ये कुर्युः सोमवारे शिवार्चनम् ॥&lt;br&gt;&#xA;न तेषां विद्यते किञ्चिदिहामुत्र च दुर्लभम् ॥ ९ ॥&lt;br&gt;&#xA;उपोषितः शुचिर्भूत्वा सोमवारे जितेन्द्रियः ॥&lt;br&gt;&#xA;वैदिकैर्लौकिकैर्वापि विधिवत्पूजयेच्छिवम् ॥3.3.8.१०॥&lt;br&gt;&#xA;ब्रह्मचारी गृहस्थो वा कन्या वापि सभर्त्तृका॥&lt;br&gt;&#xA;विभर्तृका वा सम्पूज्य लभते वरमीप्सितम्॥११॥&lt;br&gt;&#xA;अत्राहं कथयिष्यामि कथां श्रोतृमनोहराम्॥&lt;br&gt;&#xA;श्रुत्वा मुक्तिं प्रयान्त्येव भर्तिर्भवति शाम्भवी॥१२॥&lt;br&gt;&#xA;आर्यावर्ते नृपः कश्चिदासीद्धर्मभृतां वरः॥&lt;br&gt;&#xA;चित्रवर्मेति विख्यातो धर्मराजो दुरात्मनाम्॥ ॥ १३ ॥&lt;br&gt;&#xA;स गोप्ता धर्मसेतूनां शास्ता दुष्पथगामिनाम् ॥&lt;br&gt;&#xA;यष्टा समस्तयज्ञानां त्राता शरणमिच्छताम्॥१४॥&lt;br&gt;&#xA;कर्त्ता सकलपुण्यानां दाता सकलसम्पदाम् ॥&lt;br&gt;&#xA;जेता सपत्नवृन्दानां भक्तः शिवमुकुन्दयोः ॥ १५ ॥&lt;br&gt;&#xA;सोनुकूलासु पत्नीषु लब्ध्वा पुत्रान्महौजसः ॥&lt;br&gt;&#xA;चिरेण प्रार्थितां लेभे कन्यामेकां वराननाम् ॥ १६ ॥&lt;br&gt;&#xA;स लब्ध्वा तनयां दिष्ट्या हिमवानिव पार्वतीम् ॥&lt;br&gt;&#xA;आत्मानं देवसदृशं मेने पूर्णमनोरथम् ॥ १७ ॥&lt;br&gt;&#xA;स एकदा जातकलक्षणज्ञानाहूय साधून्द्विजमुख्यवृन्दान् ॥&lt;br&gt;&#xA;कुतूहलेनाभिनिविष्टचेताः पप्रच्छ कन्याजनने फलानि ॥ १८ ॥&lt;br&gt;&#xA;अथ तत्राब्रवीदेको बहुज्ञो द्विजसत्तमः ॥&lt;br&gt;&#xA;एषा सीमन्तिनी नाम्ना कन्या तव महीपते ॥ १९ ॥&lt;br&gt;&#xA;उमेव माङ्गल्यवती दमयन्तीव रूपिणी ॥&lt;br&gt;&#xA;भारतीव कलाभिज्ञा लक्ष्मीरिव महागुणा ॥ ॥ 3.3.8.२० ॥&lt;br&gt;&#xA;सुप्रजा देवमातेव जानकीव धृतव्रता ॥&lt;br&gt;&#xA;रविप्रभेव सत्कान्तिश्चन्द्रिकेव मनोरमा ॥ २१ ॥&lt;br&gt;&#xA;दशवर्षसहस्राणि सह भर्त्रा प्रमोदते ॥&lt;br&gt;&#xA;प्रसूय तनयानष्टौ परं सुखमवाप्स्यति॥ २२ ॥&lt;br&gt;&#xA;इत्युक्तवन्तं नृपतिर्धनैः सम्पूज्य तं द्विजम् ॥&lt;br&gt;&#xA;अवाप परमां प्रीतिं तद्वागमृतसेवया ॥ २३ ॥&lt;br&gt;&#xA;अथान्योऽपि द्विजः प्राह धैर्यवानमितद्युतिः ॥&lt;br&gt;&#xA;एषा चतुर्दशे वर्षे वैधव्यं प्रतिपत्स्यति ॥ २४ ॥&lt;br&gt;&#xA;इत्याकर्ण्य वचस्तस्य वज्रनिर्घातनिष्ठुरम् ॥&lt;br&gt;&#xA;मुहूर्तमभवद्राजा चिन्ताव्याकुलमानसः ॥ २५ ॥&lt;br&gt;&#xA;अथ सर्वान्समुत्सृज्य ब्राह्मणान्ब्रह्मवत्सलः ॥&lt;br&gt;&#xA;सर्वं दैवकृतं मत्त्वा निश्चिन्तः पार्थिवोऽभवत् ॥ २६ ॥&lt;br&gt;&#xA;सापि सीमन्तिनी बाला क्रमेण गतशैशवा ॥&lt;br&gt;&#xA;वैधव्यमात्मनो भावि शुश्रावात्मसखीमुखात् ॥ २७ ॥&lt;br&gt;&#xA;परं निर्वेदमापन्ना चिन्तयामास बालिका ॥&lt;br&gt;&#xA;याज्ञवल्क्यमुनेः पत्नीं मैत्रेयीं पर्यपृच्छत॥२८॥&lt;br&gt;&#xA;मातस्त्वच्चरणाम्भोजं प्रपन्नास्मि भयाकुला॥&lt;br&gt;&#xA;सौभाग्यवर्धनं कर्म मम शंसितुमर्हसि॥२९॥&lt;br&gt;&#xA;इति प्रपन्नां नृपतेः कन्यां प्राह मुनेः सती॥&lt;br&gt;&#xA;शरणं व्रज तन्वङ्गि पार्वतीं शिवसंयुताम्॥3.3.8.३०॥&lt;br&gt;&#xA;सोमवारे शिवं गौरीं पूजयस्व समाहिता॥&lt;br&gt;&#xA;उपोषिता वा सुस्नाता विरजाम्बरधारिणी ॥ ३१ ॥&lt;br&gt;&#xA;यतवाङ्निश्चलमनाः पूजां कृत्वा यथोचिताम् ॥&lt;br&gt;&#xA;ब्राह्मणान्भोजयित्वाथ शिवं सम्यक्प्रसादयत् ॥३२॥&lt;br&gt;&#xA;पापक्षयोऽभिषेकेण साम्राज्यं पीठपूजनात् ॥&lt;br&gt;&#xA;सौभाग्यमखिलं सौख्यं गन्धमाल्याक्षतार्पणात् ॥ ३३ ॥&lt;br&gt;&#xA;धूपदानेन सौगन्ध्यं कान्तिर्दीपप्रदानतः ॥&lt;br&gt;&#xA;नैवेद्यैश्च महाभोगो लक्ष्मीस्ताम्बूलदानतः ॥ ३४ ॥&lt;br&gt;&#xA;धर्मार्थकाममोक्षाश्च नमस्कारप्रदानतः ॥&lt;br&gt;&#xA;अष्टैश्वर्यादिसिद्धीनां जप एव हि कारणम् ॥ ३५ ॥&lt;br&gt;&#xA;होमेन सर्वकामानां समृद्धिरुपजायते ॥&lt;br&gt;&#xA;सर्वेषामेव देवानां तुष्टिर्ब्राह्मणभोजनात् ॥ ३६ ॥&lt;br&gt;&#xA;इत्थमाराधय शिवं सोमवारे शिवामपि ॥&lt;br&gt;&#xA;अत्यापदमपि प्राप्ता निस्तीर्णाभिभवा भवेः ॥ ३७ ॥&lt;br&gt;&#xA;घोराद्घोरं प्रपन्नापि महाक्लेशं भयानकम् ॥&lt;br&gt;&#xA;शिवपूजाप्रभावेण तरिष्यसि महद्भयम् ॥ ३८ ॥&lt;br&gt;&#xA;इत्थं सीमन्तिनीं सम्यगनुशास्य पुनः सती ॥&lt;br&gt;&#xA;ययौ सापि वरारोहा राजपुत्री तथाऽकरोत् ॥ ३९ ॥&lt;br&gt;&#xA;दमयन्त्यां नलस्यासीदिन्द्रसेनाभिधः सुतः ॥&lt;br&gt;&#xA;तस्य चन्द्राङ्गदो नाम पुत्रोभू च्चन्द्रसन्निभः ॥ 3.3.8.४० ॥&lt;br&gt;&#xA;चित्रवर्मा नृपश्रेष्ठस्तमाहूय नृपात्मजम् ॥&lt;br&gt;&#xA;कन्यां सीमन्तिनीं तस्मै प्रायच्छद्गुर्वनुज्ञया ॥ ४१ ॥&lt;br&gt;&#xA;सोऽभून्महोत्सवस्तत्र तस्या उद्वाहकर्मणि ॥&lt;br&gt;&#xA;यत्र सर्वमहीपानां समवायो महानभूत् ॥ ४२ ॥&lt;br&gt;&#xA;तस्याः पाणिग्रहं काले कृत्वा चन्द्राङ्गदः कृती ॥&lt;br&gt;&#xA;उवास कतिचिन्मासांस्तत्रैव श्वशुरालये ॥ ४३ ॥&lt;br&gt;&#xA;एकदा यमुनां तर्तुं स राजतनयो बली ॥&lt;br&gt;&#xA;आरुरोह तरीं कैश्चिद्वयस्यैः सह लीलया ॥ ४४ ॥&lt;br&gt;&#xA;तस्मिंस्तरति कालिन्दीं राजपुत्रे विधेर्वशात् ॥&lt;br&gt;&#xA;ममज्ज सह कैवतैरावर्त्ताभिहता तरी ॥ ४५ ॥&lt;br&gt;&#xA;हा हेति शब्दः सुमहानासीत्तस्यास्तटद्वये ॥&lt;br&gt;&#xA;पश्यतां सर्वसैन्यानां प्रलापो दिवम स्पृशत् ॥ ४६ ॥&lt;br&gt;&#xA;मज्जन्तो मम्रिरे केचित्केचिद्ग्राहोदरं गताः ॥&lt;br&gt;&#xA;राजपुत्रादयः केचिन्नादृश्यन्त महाजले ॥ ४७ ॥&lt;br&gt;&#xA;तदुपश्रुत्य राजापि चित्रवर्मातिवि ह्वलः ॥&lt;br&gt;&#xA;यमुनायास्तटं प्राप्य विचेष्टः समजायत ॥४८॥&lt;br&gt;&#xA;श्रुत्वाथ राजपत्न्यश्च वभूबुर्गतचेतनाः ॥&lt;br&gt;&#xA;सा च सीमन्तिनी श्रुत्वा पपाप डूवि मूर्च्छिता ॥ ४९ ॥&lt;br&gt;&#xA;तथान्ये मन्त्रिमुख्याश्च नायकाः सपुरोहिताः॥&lt;br&gt;&#xA;विह्वलाः शोकसन्तप्ता विलेपुर्मुक्तमूर्धजाः ॥3.3.8.५०॥&lt;br&gt;&#xA;इन्द्रसेनोपि राजेद्रः पुत्रवार्त्तां सुदुःखितः॥&lt;br&gt;&#xA;आकर्ण्य सह पत्नीभिर्नष्टसञ्ज्ञः पपात ह ॥ ५१ ॥&lt;br&gt;&#xA;तन्मन्त्रिणश्च तत्पौरास्तथा तद्देशवासिनः ॥&lt;br&gt;&#xA;आबालवृद्धवनिताश्चुक्रुशुः शोकविह्वलाः ॥ ५२ ॥&lt;br&gt;&#xA;शोकात्केचिदुरो जघ्नुः शिरो जघ्नुश्च केचन ॥&lt;br&gt;&#xA;हा राजपुत्र हा तात क्वासि क्वासीति बभ्रमुः ॥५३॥&lt;br&gt;&#xA;एवं शोकाकुलं दीनमिन्द्रसेनमहीपतेः ॥&lt;br&gt;&#xA;नगरं सहसा क्षुब्धं चित्रवर्मपुरं तथा ॥ ५४ ॥&lt;br&gt;&#xA;अथ वृद्धैः समाश्वस्तश्चित्रवर्मा महीपतिः ॥&lt;br&gt;&#xA;शनैर्नगरमागत्य सान्त्वयामास चात्मजाम् ॥ ५५ ॥&lt;br&gt;&#xA;स राजाम्भसिमग्नस्य जामातुस्तस्य बान्धवैः ॥&lt;br&gt;&#xA;आगतैः कारयामास साकल्यादौर्ध्वदैहिकम् ॥५६॥&lt;br&gt;&#xA;सा च सीमन्तिनी साध्वी भर्तृलोकमतिः सती ॥&lt;br&gt;&#xA;पित्रा निषिद्धा स्नेहेन वैधव्यं प्रत्यपद्यत ॥ ५७ ॥&lt;br&gt;&#xA;मुनेः पत्न्योऽपदिष्टं यत्सोमवारव्रतं शुभम् ॥&lt;br&gt;&#xA;न तत्याज शुभाचारा वैधव्यं प्राप्तवत्यपि ॥ ५८ ॥&lt;br&gt;&#xA;एवं चतुर्दशे वर्षे दुःखं प्राप्य सुदारुणम् ॥&lt;br&gt;&#xA;ध्यायन्ती शिवपादाब्जं वत्सरत्रयमत्यगात् ॥ ५९ ॥&lt;br&gt;&#xA;पुत्रशोकादिवोन्मत्तमिन्द्रसेनं महीपतिम् ॥&lt;br&gt;&#xA;प्रसह्य तस्य दायादाः सप्ताङ्गं जह्रुरोजसा ॥ 3.3.8.६० ॥&lt;br&gt;&#xA;हृतसिंहासनः शूरैर्दायादैः सोऽप्रजो नृपः ॥&lt;br&gt;&#xA;निगृह्य काराभवने सपत्नीको निवेशितः ॥ ॥ ६१ ॥&lt;br&gt;&#xA;चन्द्रागदोऽपि तत्पुत्रो निमग्नो यमुनाजले ॥&lt;br&gt;&#xA;अधोधोमज्जमानोऽसौ ददर्शोरगकामिनीः ॥ ६२ ॥&lt;br&gt;&#xA;जलक्रीडासु सक्तास्ता दृष्ट्वा राजकुमार कम् ॥&lt;br&gt;&#xA;विस्मितास्तमथो निन्युः पातालं पन्नगालयम् ॥ ६३ ॥&lt;br&gt;&#xA;स नीयमानस्तरसा पन्नगीभिर्नृपात्मजः ॥&lt;br&gt;&#xA;तक्षकस्य पुरं रम्यं विवेश परमाद्भुतम् ॥ ॥ ६४ ॥&lt;br&gt;&#xA;सोऽपश्यद्राजतनयो महेन्द्रभवनोपमम् ॥&lt;br&gt;&#xA;महारत्नपरिभ्राजन्मयूखपरिदीपितम् ॥ ६५॥&lt;br&gt;&#xA;वज्रवैडूर्यपाचादिप्रासादशतसङ्कुलम् ॥&lt;br&gt;&#xA;माणिक्य गोपुरद्वारं मुक्तादामभिरुज्ज्वलम् ॥ ६६ ॥&lt;br&gt;&#xA;चन्द्रकान्तस्थलं रम्यं हेमद्वारकपाटकम् ॥&lt;br&gt;&#xA;अनेकशतसाहस्रमणिदीपविराजितम् ॥ ६७ ॥&lt;br&gt;&#xA;तत्रापश्यत्सभा मध्ये निषण्णं रत्नविष्टरे ॥&lt;br&gt;&#xA;तक्षकं पन्नगाधीशं फणानेकशतोज्ज्वलम् ॥ ६८ ॥&lt;br&gt;&#xA;दिव्याम्बरधरं दीप्तं रत्नकुण्डलराजितम् ॥&lt;br&gt;&#xA;नानारत्नपरिक्षिप्तमुकुट द्युतिरञ्जितम् ॥ ६९ ॥&lt;br&gt;&#xA;फणामणिमयूखाढ्यैरसङ्ख्यैः पन्नगोत्तमैः ॥&lt;br&gt;&#xA;उपासितं प्राञ्जलिभिश्चित्ररत्नविभूषितैः ॥ 3.3.8.७० ॥&lt;br&gt;&#xA;रूपयौवनमाधुर्यविलासगति शोभिना ॥&lt;br&gt;&#xA;नागकन्यासहस्रेण समन्तात्परिवारितम् ॥ ७१ ॥&lt;br&gt;&#xA;दिव्याभरणदीप्ताङ्गं दिव्यचन्दनचर्चितम् ॥&lt;br&gt;&#xA;कालाग्निमिव दुर्धर्षं तेजसादित्यसन्निभम् ॥ ॥ ७२ ॥&lt;br&gt;&#xA;दृष्ट्वा राजसुतो धीरः प्रणिपत्य सभास्थले ॥&lt;br&gt;&#xA;उत्थितः प्राञ्जलिस्तस्य तेजसाक्षिप्तलोचनः ॥ ७३ ॥&lt;br&gt;&#xA;नागराजोपि तं दृष्ट्वा राजपुत्रं मनोरमम् ॥&lt;br&gt;&#xA;कोऽयं कस्मादिहायात इति पप्रच्छ पन्नगीः ॥ ७४ ॥&lt;br&gt;&#xA;ता ऊचुर्यमुनातोये दृष्टोऽस्माभिर्यदृच्छया ॥&lt;br&gt;&#xA;अज्ञातकुलनामायमानीतस्तव सन्निधिम् ॥ ७५ ॥&lt;br&gt;&#xA;अथ पृष्टो राजपुत्रस्तक्षकेण महात्मना ॥&lt;br&gt;&#xA;कस्यासि तनयः कस्त्वं को देशः कथमागतः ॥ ७६ ॥&lt;br&gt;&#xA;राजपुत्रो वचः श्रुत्वा तक्षकं वाक्यमब्रवीत् ॥ ७७ ॥&lt;br&gt;&#xA;॥ राजपुत्र उवाच ॥ ॥&lt;br&gt;&#xA;अस्ति भूमण्डले कश्चिद्देशो निषधसञ्ज्ञकः ॥&lt;br&gt;&#xA;तस्याधिपोऽभवद्राजा नलो नाम महा यशाः ॥&lt;br&gt;&#xA;स पुण्यकीर्तिः क्षितिपो दमयन्तीपतिः शुभः ॥ ७८ ॥&lt;br&gt;&#xA;तस्मादपीन्द्रसेनाख्यस्तस्य पुत्रो महाबलः ॥&lt;br&gt;&#xA;चन्द्राङ्गदोस्मि नाम्नाहं नवोढः श्वशुरालये ॥&lt;br&gt;&#xA;विहरन्यमुनातोये निमग्नो देवचोदितः ॥ ७९ ॥&lt;br&gt;&#xA;एताभिः पन्नगस्त्रीभिरानीतोस्मि तवान्तिकम् ॥&lt;br&gt;&#xA;दृष्ट्वाहं तव पादाब्जं पुण्यैर्जन्मान्तरार्जितैः ॥ 3.3.8.८० ॥&lt;br&gt;&#xA;अद्य धन्योऽस्मि धन्योऽस्मि कृतार्थो पितरौ मम ॥&lt;br&gt;&#xA;यत्प्रेक्षितोऽहं कारुण्यात्त्वया सम्भाषितोपि च ॥ ८१ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्युदारमसम्भ्रान्तं वचः श्रुत्वातिपेशलम् ॥&lt;br&gt;&#xA;तक्षकः पुनरौत्सुक्याद्बभाषे राजनन्दनम् ॥ ८२ ॥&lt;br&gt;&#xA;॥ तक्षक उवाच ॥ ॥&lt;br&gt;&#xA;भोभो नरेन्द्रदायाद मा भैषीर्धीरतां व्रज ॥&lt;br&gt;&#xA;सर्वदेवेषु को देवो युष्माभिः पूज्यते सदा ॥ ८३ ॥&lt;br&gt;&#xA;॥ राजपुत्र उवाच ॥ ॥&lt;br&gt;&#xA;यो देवः सर्वेदेवेषु महादेवं इति स्मृतः ॥&lt;br&gt;&#xA;पूज्यते स हि विश्वात्मा शिवोऽस्माभिरुमापतिः ॥ ८४ ॥&lt;br&gt;&#xA;यस्य तेजोंशलेशेन रजसा च प्रजापतिः ॥&lt;br&gt;&#xA;कृतरूपोऽसृजद्विश्वं स नः पूज्यो महेश्वरः ॥ ८५ ॥&lt;br&gt;&#xA;यस्यांशात्सात्त्विकं दिव्यं बिभ्रद्विष्णुः सनातनः ॥&lt;br&gt;&#xA;विश्वं बिभर्त्ति भूतात्मा शिवोऽस्माभिः स पूज्यते ॥ ॥ ८६ ॥&lt;br&gt;&#xA;यस्यांशात्तामसाज्जातो रुद्रः कालाग्निसन्निभः ॥&lt;br&gt;&#xA;विश्वमेतद्धरत्यन्ते स पूज्योऽस्माभिरीश्वरः ॥ ८७ ॥&lt;br&gt;&#xA;यो विधाता विधातुश्च कारणस्यापि कारणम् ॥&lt;br&gt;&#xA;तेजसां परमं तेजः स शिवो नः परा गतिः ॥ ८८ ॥&lt;br&gt;&#xA;योन्तिकस्थोऽपि दूरस्थः पापोपहृतचेतसाम् ॥&lt;br&gt;&#xA;अपरिच्छेद्य धामासौ शिवो नः परमा गतिः ॥ ८९ ॥&lt;br&gt;&#xA;योऽग्नौ तिष्ठति यो भूमौ यो वायौ सलिले च यः ॥&lt;br&gt;&#xA;य आकाशे च विश्वात्मा स पूज्यो नः सदाशिवः॥ 3.3.8.९० ।&lt;br&gt;&#xA;यः साक्षी सर्वभूतानां य आत्मस्थो निरञ्जनः ॥&lt;br&gt;&#xA;यस्येच्छावशगो लोकः सोऽस्माभिः पूज्यते शिवः ॥ ९१ ॥&lt;br&gt;&#xA;यमेकमाद्यं पुरुषं पुराणं वदन्ति भिन्नं गुणवैकृतेन ॥&lt;br&gt;&#xA;क्षेत्रज्ञमेकेथ तुरीयमन्ये कूटस्थमन्ये स शिवो गतिर्नः ॥ ९२ ॥&lt;br&gt;&#xA;यं नास्पृशंश्चैत्यमचिन्त्यतत्त्वं दुरन्तधामानमतत्स्वरूपम् ॥&lt;br&gt;&#xA;मनोवचोवृत्तय आत्मभाजां स एष पूज्यः परमः शिवो नः ॥ ९३॥&lt;br&gt;&#xA;यस्य प्रसादं प्रतिलभ्य सन्तो वाञ्छन्ति नैन्द्रं पदमुज्ज्वलं वा ॥&lt;br&gt;&#xA;निस्तीर्णकर्मार्गलकालचक्राश्चरन्त्यभीताः स शिवो गतिर्नः ॥ ९४॥&lt;br&gt;&#xA;यस्य स्मृतिः सकलपापरुजां विघातं सद्यः करोत्यपि चु पुल्कसजन्मभाजाम् ॥&lt;br&gt;&#xA;यस्य स्वरूपमखिलं श्रुतिभिर्विमृग्यं तस्मै शिवाय सततं करवाम पूजाम् ॥ ९५ ॥&lt;br&gt;&#xA;यन्मूर्ध्नि लब्धनिलया सुरलोकसिन्धुर्यस्याङ्गगाँ भगवती जगदम्बिका च ॥&lt;br&gt;&#xA;यत्कुण्डले त्वहह तक्षकवासुकी द्वौ सोऽस्माकमेव गतिरर्धशशाङ्कमौलिः ॥ ९६ ॥&lt;br&gt;&#xA;जयति निगमचूडाग्रेषु यस्याङ्घ्रिपद्मं जयति च हृदि नित्यं योगिनां यस्य मूर्तिः ॥&lt;br&gt;&#xA;जयति सकलतत्त्वोद्भासनं यस्य मूर्तिः स विजितगुणसर्गः पूज्यतेऽस्माभिरीशः ॥ ९७ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्याकर्ण्य वचस्तस्य तक्षकः प्रीतमानसः ॥&lt;br&gt;&#xA;जातभक्तिर्महादेवे राजपुत्रमभाषत ॥ ९८ ॥&lt;br&gt;&#xA;॥ तक्षक उवाच ॥ ॥&lt;br&gt;&#xA;परितुष्टोऽस्मि भद्रं स्तात्तव राजेद्रनन्दन ॥&lt;br&gt;&#xA;बालोपि यत्परं तत्त्वं वेत्सि शैवं परात्परम् ॥ ९९ ॥&lt;br&gt;&#xA;एष रत्नमयो लोक एताश्चारुदृशोऽबलाः ॥&lt;br&gt;&#xA;एते कल्पद्रुमाः सर्वे वाप्योमृतरसाम्भसः ॥ 3.3.8.१०० ॥&lt;br&gt;&#xA;नात्र मृत्युभयं घोरं न जरारोगपीडनम् ॥&lt;br&gt;&#xA;यथेष्टं विहरात्रैव भुङ्क्ष्व भोगान्यथोचितान् ॥ १०१ ॥&lt;br&gt;&#xA;इत्युक्तो नागराजेन स राजेन्द्रकुमारकः ॥&lt;br&gt;&#xA;प्रत्युवाच परं प्रीत्या कृताञ्जलिरुदारधीः ॥ २ ॥&lt;br&gt;&#xA;कृतदारोऽस्म्यहं काले सुव्रता गृहिणी मम ॥&lt;br&gt;&#xA;शिव पूजापरा नित्यं पितरावेकपुत्रकौ ॥ ३ ॥&lt;br&gt;&#xA;ते त्वद्य मां मृतं मत्त्वा शोकेन महतावृताः ॥&lt;br&gt;&#xA;प्रायः प्राणैर्वियुज्यन्ते दैवात्प्राणान्वहन्ति वा ॥ ४ ॥&lt;br&gt;&#xA;अतो मया बहुतिथं नात्र स्थेयं कथञ्चन ॥&lt;br&gt;&#xA;तमेव लोकं कृपया मां प्रापयितुमर्हसि ॥ ५ ॥&lt;br&gt;&#xA;इत्युक्तवन्तं नरदेवपुत्रं दिव्यैर्वरान्नैः सुरपादपोत्थैः ॥&lt;br&gt;&#xA;आप्याययित्वा वरगन्धवासः स्रग्रत्नदिव्याभरणैर्विचित्रैः ॥ ६ ॥&lt;br&gt;&#xA;सन्तोषयित्वा विविधैश्च भोगैः पुनर्बभाषे भुजगाधिराजः ॥&lt;br&gt;&#xA;यदायदा त्वं स्मरसि त्वदग्रे तदा तदाविष्क्रियते मयेति ॥ ७ ॥&lt;br&gt;&#xA;पुनश्च राजपुत्राय तक्षकोश्वं च कामगम् ॥&lt;br&gt;&#xA;नानाद्वीपसमुद्रेषु लोकेषु च निरर्गलम् ॥ ८ ॥&lt;br&gt;&#xA;दत्तवान्रत्नाभरण दिव्याभरणवाससाम् ॥&lt;br&gt;&#xA;वाहनाय ददावेकं राक्षसं पन्नगेश्वरः ॥ ९ ॥&lt;br&gt;&#xA;तत्सहायार्थमेकं च पन्नगेन्द्रकुमारकम् ॥&lt;br&gt;&#xA;नियुज्य तक्षकः प्रीत्या गच्छेति विससर्ज तम् ॥ 3.3.8.११० ॥&lt;br&gt;&#xA;इति चन्द्राङ्गदः सोऽथ सङ्गृह्य विविधं धनम् ॥&lt;br&gt;&#xA;अश्वं कामगमारुह्य ताभ्यां सह विनिर्ययौ ॥११॥&lt;br&gt;&#xA;स मूहूर्तादिवोन्मज्ज्य तस्मा देव सरिज्जलात् ॥&lt;br&gt;&#xA;विजहार तटे रम्ये दिव्यमारुह्य वाजिनम् ॥ १२ ॥&lt;br&gt;&#xA;अथास्मिन्समये तन्वी सा च सीमन्तिनी सती ॥&lt;br&gt;&#xA;स्नातुं समाययौ तत्र सखी भिः परिवारिता ॥ १३ ॥&lt;br&gt;&#xA;सा ददर्श नदीतीरे विहरन्तं नृपात्मजम् ॥&lt;br&gt;&#xA;रक्षसा नररूपेण नागपुत्रेण चान्वितम् ॥ १४ ॥&lt;br&gt;&#xA;दिव्यरत्नसमाकीर्णं दिव्य माल्यावतंसकम् ॥&lt;br&gt;&#xA;देहेन दिव्यगन्धेन व्याक्षिप्तदशयोजनम् ॥ १५ ॥&lt;br&gt;&#xA;तमपूर्वाकृतिं वीक्ष्य दिव्याश्वमधिसंस्थितम् ॥&lt;br&gt;&#xA;जडोन्मत्तेव भीतेव तस्थौ तन्न्यस्तलोचना ॥ १६ ॥&lt;br&gt;&#xA;तां च राजेन्द्रपुत्रोऽसौ दृष्टपूर्वामिति स्मरन् ॥&lt;br&gt;&#xA;निर्मुक्तकण्ठाभरणां कण्ठसूत्रविवर्जिताम् ॥ १७ ॥&lt;br&gt;&#xA;असंयोजितधम्मिल्लामङ्गरागविवर्जिताम् ॥&lt;br&gt;&#xA;त्यक्तनीलाञ्जनापाङ्गीं कृशाङ्गीं शोकदूषिताम् ॥ १८ ॥&lt;br&gt;&#xA;दृष्ट्वाऽवतीर्य तुरगादुपविष्टः सरित्तटे ॥&lt;br&gt;&#xA;तामाहूय वरारोहामुपवेश्येदम ब्रवीत् ॥ १९ ॥&lt;br&gt;&#xA;का त्वं कस्य कलत्रं वा कस्यासि तनया सती ॥&lt;br&gt;&#xA;किमिदं तेङ्गने बाल्ये दुःसहं शोकलक्षणम् ॥ 3.3.8.१२० ॥&lt;br&gt;&#xA;इति स्नेहेन सम्पृष्टा सा वधूरश्रुलोचना ॥&lt;br&gt;&#xA;लज्जिता स्वयमाख्यातुं तत्सखी सर्वमब्रवीत् ॥ २१ ॥&lt;br&gt;&#xA;इयं सीमन्तिनी नाम्ना स्नुषा निषधभूपतेः ॥&lt;br&gt;&#xA;चन्द्राङ्गदस्य महिषी तनया चित्रवर्मणः ॥ २२ ॥&lt;br&gt;&#xA;अस्याः पतिर्दैवयोगान्निमग्नोऽस्मिन्महाजले ॥&lt;br&gt;&#xA;तेनेयं प्राप्तवैधव्या बाला दुःखेन शोषिता ॥ २३ ॥&lt;br&gt;&#xA;एवं वर्षत्रयं नीतं शोकेनातिबलीयसा ॥&lt;br&gt;&#xA;अद्येन्दुवारे सम्प्राप्ते स्नातुमत्र समागता ॥ २४ ॥&lt;br&gt;&#xA;श्वशुरोऽस्याश्च राजेन्द्रो हृतराज्यश्च शत्रु भिः ॥&lt;br&gt;&#xA;बलाद्गृहीतो बद्धश्च सभार्यस्तद्वशे स्थितः ॥ २५ ॥&lt;br&gt;&#xA;तथाप्येषा शुभाचारा सोमवारे महेश्वरम् ॥&lt;br&gt;&#xA;साम्बिकं परया भक्त्या पूजयत्यमलाशया ॥ २६ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्थं सखीमुखेनैव सर्वमावेद्य सुव्रता ॥&lt;br&gt;&#xA;ततः सीमन्तिनी प्राह स्वयमेव नृपात्मजम् ॥ २७ ॥&lt;br&gt;&#xA;कस्त्वं कन्दर्पसङ्काशः काविमौ तव पार्श्वगौ ॥&lt;br&gt;&#xA;देवो नरेन्द्रः सिद्धो वा गन्धर्वो वाथ किन्नरः ॥ २८ ॥&lt;br&gt;&#xA;किमर्थं मम वृत्तान्तं स्नेहवानिव पृच्छसि ॥&lt;br&gt;&#xA;किं मां वेत्सि महाबाहो दृष्टवान्किमु कुत्रचित् ॥ २९ ॥&lt;br&gt;&#xA;दृष्टपूर्व इवाभासि मया च स्वजनो यथा ॥&lt;br&gt;&#xA;सर्वं कथय तत्त्वेन सत्यसारा हि साधवः ॥ 3.3.8.१३० ॥&lt;br&gt;&#xA;॥ सूत उवाच ॥&lt;br&gt;&#xA;एतावदुक्त्वा नरदेवपुत्री सबाष्पकण्ठं सुचिरं रुरोद ॥&lt;br&gt;&#xA;मुमोह भूमौ पतिता सखीभिर्वृता न किञ्चित्कथितुं शशाक ॥ ३१ ॥&lt;br&gt;&#xA;श्रुत्वा चन्द्राङ्गदः सर्वं प्रियायाः शोककारणम् ॥&lt;br&gt;&#xA;मुहूर्त्तमभवतूष्णीं स्वयं शोकसमाकुलः ॥ ३२ ॥&lt;br&gt;&#xA;अथाश्वास्य प्रियां तन्वीं विविधैर्वाक्यनैपुणैः ॥&lt;br&gt;&#xA;सिद्धा नाम वयं देवाः कामगा इति सोऽब्रवीत् ॥ ३३ ॥&lt;br&gt;&#xA;ततो बलादिवाकृष्य पाणिग्रहणशङ्किताम् ॥&lt;br&gt;&#xA;पुलकाञ्चितसर्वाङ्गीं तां कर्णे त्विदमब्रवीत् ॥ ३४ ॥&lt;br&gt;&#xA;क्वापि लोके मया दृष्टस्तव भर्त्ता वरानने ॥&lt;br&gt;&#xA;त्वद्व्रताचरणात्प्रीतः सद्य एवागमिष्यति ॥ ॥ ३५ ॥&lt;br&gt;&#xA;अपनेष्यति ते शोकं द्वित्रैरेव दिनैर्ध्रुवम् ॥&lt;br&gt;&#xA;एतच्छंसितुमायातस्तव भर्त्तुः सखाऽस्म्यहम् ॥ ३६ ॥&lt;br&gt;&#xA;अत्र कार्यो न सन्देहः शपामि शिवपादयोः ॥&lt;br&gt;&#xA;तावत्त्वद्धृदये स्थेयं न प्रकाश्यं च कुत्रचित् ॥ ३७ ॥&lt;br&gt;&#xA;सा तु तद्वचनं श्रुत्वा सुधाधाराशताधिकम् ॥&lt;br&gt;&#xA;सम्भ्रमोद्भ्रान्तनयना तमेव मुहुरैक्षत ॥ ॥ ३८ ॥&lt;br&gt;&#xA;प्रेमबन्धानुगुणितं वाक्यं चाह रसायनम् ॥&lt;br&gt;&#xA;विभ्रमोदारसहितं मधुरापाङ्गवीक्षणम् ॥ ३९ ॥&lt;br&gt;&#xA;स्वपाणिस्पर्शनोद्भिन्नपुलकाञ्चितविग्रहम्॥&lt;br&gt;&#xA;पूर्व दृष्टानि चाङ्गेषु लक्षणानि स्वरादिषु ॥&lt;br&gt;&#xA;वयःप्रमाणं वर्णं च परीक्ष्यैनमतर्कयत् ॥ 3.3.8.१४० ॥&lt;br&gt;&#xA;एष एव पतिर्मे स्याद्ध्रुवं नान्यो भविष्यति ॥&lt;br&gt;&#xA;अस्मिन्नेव प्रसक्तं मे हृदयं प्रेमकातरम् ॥ १४१ ॥&lt;br&gt;&#xA;परलोकादिहायातः कथमेवं स्वरूपधृक् ॥&lt;br&gt;&#xA;दुर्भाग्यायाः कथं मे स्याद्भर्तुर्नष्टस्य दर्शनम् ॥ १४२ ॥&lt;br&gt;&#xA;स्वप्नोयं किमु न स्वप्नो भ्रमोऽयं किं तु न भ्रमः ॥&lt;br&gt;&#xA;एष धूर्तोऽथवा कश्चिद्यक्षो गन्धर्व एव वा ॥ १४३ ॥&lt;br&gt;&#xA;मुनिपल्या यदुक्तं मे परमापद्गतापि च ॥&lt;br&gt;&#xA;व्रतमेतत्कुरुष्वेति तस्य वा फलमेव वा॥४४॥&lt;br&gt;&#xA;यो वर्षायुत सौभाग्यं ममेत्याह द्विजोत्तमः॥&lt;br&gt;&#xA;नूनं तस्य वचः सत्यं को विद्यादीश्वरं विना॥४५॥&lt;br&gt;&#xA;निमित्तानि च दृश्यन्ते मङ्गलानि दिनेदिने॥&lt;br&gt;&#xA;प्रसन्ने पार्वतीनाथे किमसाध्यं शरीरिणाम्॥ ४६॥&lt;br&gt;&#xA;इत्थं विमृश्य बहुधा तां पुनर्मुक्तसंशयाम्॥&lt;br&gt;&#xA;लज्जानम्रमुखीं कर्णे शशंसात्मप्रयोजनम् ॥ ४७ ॥&lt;br&gt;&#xA;इमं वृत्तान्तमाख्यातुं तत्पित्रोः शोकतप्तयोः ॥&lt;br&gt;&#xA;गच्छामः स्वस्ति ते भद्रे सद्यः पतिमवाप्स्यसि ॥ ४८ ॥&lt;br&gt;&#xA;इत्युक्त्वाश्वं समारुह्य जगाम नृपनन्दनः ॥&lt;br&gt;&#xA;ताभ्यां सह निजं राष्ट्रं प्रत्यपद्यत तत्क्षणात् ॥ ४९ ॥&lt;br&gt;&#xA;स पुरोपवनाभ्याशे स्थित्वा तं फणि पुत्रकम् ॥&lt;br&gt;&#xA;विससर्जात्मदायादान्नृपासनगतान्प्रति ॥3.3.8.१५०॥&lt;br&gt;&#xA;स गत्वोवाच ताञ्छीघ्रमिन्द्रसेनो विमुच्यताम् ॥&lt;br&gt;&#xA;चन्द्राङ्गदस्तस्य सुतः प्राप्तोऽयं पन्नगाल यात् ॥ १५१ ॥&lt;br&gt;&#xA;नृपासनं विमुञ्चन्तु भवन्तो न विचार्यताम् ॥&lt;br&gt;&#xA;नो चेच्चन्द्रागदस्याशु बाणाः प्राणान्हरन्ति वः ॥ १५२ ॥&lt;br&gt;&#xA;स मग्नो यमुनातोये गत्वा तक्षकमन्दिरम् ॥&lt;br&gt;&#xA;लब्ध्वा च तस्य साहाय्यं पुनर्लोकादिहागतः ॥ १५३ ॥&lt;br&gt;&#xA;इत्याख्यातमशेषेण तद्वृत्तान्तं निशम्य ते ॥&lt;br&gt;&#xA;साधुसाध्विति सम्भ्रान्ताः शशंसुः परिपन्थिनः ॥ ५४ ॥&lt;br&gt;&#xA;अथेन्द्रसेनाय निवेद्य सत्वरं नष्टस्य पुत्रस्य पुनः समागमम् ॥&lt;br&gt;&#xA;प्रसाद्य तं प्राप्तनरेश्वरासनं दायादमुख्यास्तु भयं प्रपेदिरे ॥ ५५ ॥&lt;br&gt;&#xA;अथ पौरजनाः सर्वे पुरोद्याने नृपात्मजम् ॥&lt;br&gt;&#xA;दृष्ट्वा राज्ञे द्रुतं प्रोचुर्लेभिरे च महाधनम् ॥ ५६ ॥&lt;br&gt;&#xA;आकर्ण्य पुत्रमायान्तं राजानन्दजलाप्लुतः ॥&lt;br&gt;&#xA;न व्यजानादिमं लोकं राज्ञी च परया मुदा ॥ ५७ ॥&lt;br&gt;&#xA;अथ नागरिकाः सर्वे मन्त्रिवृद्धाः पुरोधसः ॥&lt;br&gt;&#xA;प्रत्युद्गम्य परिष्वज्य तमानिन्युर्नृपान्ति कम् ॥ ५८ ॥&lt;br&gt;&#xA;अथोत्सवेन महता प्रविश्य निजमन्दिरम् ॥&lt;br&gt;&#xA;राजपुत्रः स्वपितरौ ववन्दे बाष्पमुत्सृजन् ॥ ५९ ॥&lt;br&gt;&#xA;तं पादमूले पतितं स्वपुत्रं विवेद नासौ पृथिवीपतिः क्षणम् ॥&lt;br&gt;&#xA;प्रबोधितोऽमात्यजनैः कथञ्चिदुत्थाय क्लिन्नेन हृदालिलिङ्ग ॥ 3.3.8.१६० ॥&lt;br&gt;&#xA;क्रमेण मातॄरभिवन्द्य ताभिः प्रवर्धिताशीः प्रणयाकु लाभिः ॥&lt;br&gt;&#xA;आलिङ्गितः पौरजनानशेषान्सम्भावयामास स राजसूनुः ॥६१॥&lt;br&gt;&#xA;तेषां मध्ये समासीनः स्ववृत्तान्तमशेषतः ॥&lt;br&gt;&#xA;पित्रे निवेदयामास तक्षकस्य च मित्रताम्॥६२॥&lt;br&gt;&#xA;दत्तं भुजङ्गराजेन रत्नादिधनसञ्चयम् ॥&lt;br&gt;&#xA;दिव्यं तद्राक्षसानीतं पित्रे सर्वं न्यवेदयत् ॥६३॥&lt;br&gt;&#xA;राजपुत्रस्य चरितं दृष्ट्वा श्रुत्वा च विह्वलः ॥ ।&lt;br&gt;&#xA;मेने स्नुषायाः सौभाग्यं महेशाराधनार्जितम् ॥६४॥&lt;br&gt;&#xA;सौमाङ्गल्यमयीं वार्तामिमां निषधभूपतिः॥&lt;br&gt;&#xA;चारैर्निवेदयामास चित्रवर्ममहीपतेः ॥६५॥&lt;br&gt;&#xA;श्रुत्वाऽमृतमयीं वार्त्तां स समुत्थाय सम्भ्रमात् ॥&lt;br&gt;&#xA;तेभ्यो दत्त्वा धनं भूरि ननर्तानन्दविह्वलः॥६६॥&lt;br&gt;&#xA;अथाहूय स्वतनयां परिष्वज्याश्रुलोचनः ॥&lt;br&gt;&#xA;भूषणैर्भूषयामास त्यक्तवैधव्यलक्षणाम् ॥ ६७ ॥&lt;br&gt;&#xA;अथोत्सवो महानासीद्राष्ट्रग्रामपुरादिषु ॥&lt;br&gt;&#xA;सीमन्तिन्याः शुभाचारं शशंसुः सर्वतो जनाः ॥ ६८ ॥&lt;br&gt;&#xA;चित्रवर्माथ नृपतिः समाहूयेन्द्रसेनजम् ॥&lt;br&gt;&#xA;पुनर्विवाहविधिना सुतां तस्मै न्यवेदयत् ॥ ६९ ॥&lt;br&gt;&#xA;चन्द्राङ्गदोऽपि रत्नाद्यैरानीतैस्तक्षकालयात् ॥&lt;br&gt;&#xA;स्वां पत्नीं भूषयां चक्रे मर्त्यानामतिदुर्लभैः ॥ 3.3.8.१७० ॥&lt;br&gt;&#xA;अङ्गरागेण दिव्येन तप्तकाञ्चनशोभिना ॥&lt;br&gt;&#xA;शुशुभे सा सुगन्धेन दशयोजनगामिना ॥ ७१ ॥&lt;br&gt;&#xA;अम्लानमालया शश्वत्पद्मकिञ्जल्कवर्णया ॥&lt;br&gt;&#xA;कल्पद्रुमोत्थया बाला भूषिता शुशुभे सती ॥ ७२ ॥&lt;br&gt;&#xA;एवं चन्द्राङ्गदः पत्नीमवाप्य समये शुभे ॥&lt;br&gt;&#xA;ययौ स्वनगरीं भूयः श्वशुरेणानुमोदितः ॥ ७३ ॥&lt;br&gt;&#xA;इन्द्रसेनोऽपि राजेन्द्रो राज्ये स्थाप्य निजात्मजम् ॥&lt;br&gt;&#xA;तपसा शिवमाराध्य लेभे संयमिनां गतिम् ॥ ७४ ॥&lt;br&gt;&#xA;दशवर्ष सहस्राणि सीमन्तिन्या स्वभार्यया ॥&lt;br&gt;&#xA;सार्धं चन्द्राङ्गदो राजा बुभुजे विषयान्बहून् ॥ ७५ ॥&lt;br&gt;&#xA;प्रासूत तनयानष्टौ कन्यामेकां वराननाम् ॥&lt;br&gt;&#xA;रेमे सीमन्तिनी भर्त्रा पूजयती महेश्वरम् ॥&lt;br&gt;&#xA;दिनेदिने च सौभाग्यं प्राप्तं चैवेन्दुवासरात् ॥ ७६ ॥&lt;br&gt;&#xA;॥ सूत उवाच ॥ ॥&lt;br&gt;&#xA;विचित्रमिदमाख्यानं मया समनुवर्णितम् ॥&lt;br&gt;&#xA;भूयोऽपि वक्ष्ये माहात्म्यं सोमवारव्रतोदितम् ॥ १७७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां ब्रह्मोत्तरखण्डे सोमवारव्रतवर्णनन्नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९ प्रभाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/009_prabhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/009_prabhAvavarNanam/</guid>
      <description>&lt;p&gt;॥ ऋषय ऊचुः ॥ ॥&lt;br&gt;&#xA;साधुसाधु महाभाग त्वया कथितमुत्तमम् ॥&lt;br&gt;&#xA;आख्यानं पुनरन्यत्र विचित्रं वक्तुमर्हसि ॥ १ ॥&lt;br&gt;&#xA;॥ सूत उवाच ॥ ॥&lt;br&gt;&#xA;विदर्भविषये पूर्वमासीदेको द्विजोत्तमः ॥&lt;br&gt;&#xA;वेदमित्र इति ख्यातो वेद शास्त्रार्थवित्सुधीः ॥ २ ॥&lt;br&gt;&#xA;तस्यासीदपरो विप्रः सखा सारस्वताह्वयः ॥&lt;br&gt;&#xA;तावुभौ परमस्निग्धावेकदेशनिवासिनौ ॥ ३ ॥&lt;br&gt;&#xA;वेदमित्रस्य पुत्रोऽभूत्सुमेधा नाम सुव्रतः ॥&lt;br&gt;&#xA;सारस्वतस्य तनयः सोमवानिति विश्रुतः ॥ ४ ॥&lt;br&gt;&#xA;उभौ सवयसौ बालौ समवेषौ समस्थिती ॥&lt;br&gt;&#xA;समं च कृतसंस्कारौ सम विद्यौ बभूवतुः ॥ ५ ॥&lt;br&gt;&#xA;साङ्गानधीत्य तौ वेदांस्तर्कव्याकरणानि च ॥&lt;br&gt;&#xA;इतिहासपुराणानि धर्मशास्त्राणि कृत्स्नशः ॥ ६ ॥&lt;br&gt;&#xA;सर्वविद्याकुशलिनौ बाल्य एव मनीषिणौ ॥&lt;br&gt;&#xA;प्रहर्षमतुलं पित्रोर्ददतुः सकलैर्गुणैः ॥ ७ ॥&lt;br&gt;&#xA;तावेकदा स्वतनयौ तावुभौ ब्राह्मणोत्तमौ ॥&lt;br&gt;&#xA;आहूयावोचतां प्रीत्या षोड शाब्दौ शुभाकृती ॥ ८ ॥&lt;br&gt;&#xA;हे पुत्रकौ युवां बाल्ये कृतविद्यौ सुवर्चसौ ॥&lt;br&gt;&#xA;वैवाहिकोयं समयो वर्तते युवयोः समम् ॥ ९ ॥&lt;br&gt;&#xA;इमं प्रसाद्य राजानं विदर्भेशं स्वविद्यया ॥&lt;br&gt;&#xA;ततः प्राप्य धनं भूरि कृतोद्वाहौ भविष्यथः ॥ ३.३.९.१० ॥&lt;br&gt;&#xA;एवमुक्तौ सुतौ ताभ्यां तावुभौ द्विजनन्दनौ ॥&lt;br&gt;&#xA;विदर्भराजमासाद्य समतोषयतां गुणैः ॥ ११ ॥&lt;br&gt;&#xA;विद्यया परितुष्टाय तस्मै द्विजकुमारकौ ॥&lt;br&gt;&#xA;विवाहार्थं कृतोद्योगौ धनहीनावशंसताम् ॥ १२ ॥&lt;br&gt;&#xA;तयोरपि मतं ज्ञात्वा स विदर्भमहीपतिः ॥&lt;br&gt;&#xA;प्रहस्य किञ्चित्प्रोवाच लोकतत्त्वविवित्सया ॥ १३ ॥&lt;br&gt;&#xA;आस्ते निषधराजस्य राज्ञी सीमन्तिनी सती ॥&lt;br&gt;&#xA;सोमवारे महादेवं पूजयत्यम्बिकायुतम्॥१४॥&lt;br&gt;&#xA;तस्मिन्दिने सपत्नीकान्द्विजाग्र्यान्वेदवित्तमान्॥&lt;br&gt;&#xA;सम्पूज्य परया भक्त्या धनं भूरि ददाति च॥१५॥&lt;br&gt;&#xA;अतोऽत्र युवयोरैको नारीविभ्रमवेषधृक्॥&lt;br&gt;&#xA;एकस्तस्या पतिर्भूत्वा जायेतां विप्रदम्पती॥१६॥&lt;br&gt;&#xA;युवां वधूवरौ भूत्वा प्राप्य सीमन्तिनीगृहम्॥&lt;br&gt;&#xA;भुक्त्वा भूरि धनं लब्ध्वा पुनर्यातं ममाम्मतिकम् ॥ १७ ॥&lt;br&gt;&#xA;इति राज्ञा समादिष्टौ भीतौ द्विजकुमारकौ ॥&lt;br&gt;&#xA;प्रत्यूचतुरिदं कर्म कर्तुं नौ जायते भयम् ॥ १८ ॥&lt;br&gt;&#xA;देवतासु गुरौ पित्रोस्तथा राजकुलेषु च ॥&lt;br&gt;&#xA;कौटिल्यमाचरन्मोहात्सद्यो नश्यति सान्वयः ॥ १९ ॥&lt;br&gt;&#xA;कथमन्तर्गृहं राज्ञां छद्मना प्रविशेत्पुमान् ॥&lt;br&gt;&#xA;गोप्यमानमपिच्छद्म कदाचित्ख्यातिमेष्यति ॥ ३.३.९.२० ॥&lt;br&gt;&#xA;ये गुणाः साधिताः पूर्वं शीलाचारश्रुतादिभिः ॥&lt;br&gt;&#xA;सद्यस्ते नाशमायान्ति कौटिल्य पथगामिनः ॥ २१ ॥&lt;br&gt;&#xA;पापं निन्दा भयं वैरं चत्वार्येतानि देहिनाम् ॥&lt;br&gt;&#xA;छद्ममार्गप्रपन्नानां तिष्ठन्त्येव हि सर्वदा ॥ २२ ॥&lt;br&gt;&#xA;अत आवां शुभाचारौ जातौ च शुचिनां कुले ॥&lt;br&gt;&#xA;वृत्तं धूर्तजनश्लाघ्यं नाश्रयावः कदाचन ॥ २३ ॥&lt;br&gt;&#xA;॥ राजोवाच ॥ ॥&lt;br&gt;&#xA;दैवतानां गुरूणां च पित्रोश्च पृथिवीपतेः ॥&lt;br&gt;&#xA;शासनस्याप्यलङ्घ्यत्वात्प्रत्यादेशो न कर्हिचित् ॥ २४ ॥&lt;br&gt;&#xA;एतैर्यद्यत्समादिष्टं शुभं वा यदि वाऽशुभम् ॥&lt;br&gt;&#xA;कर्तव्यं नियतं भीतैरप्रमत्तैर्बुभूषुभिः ॥ ॥ २५ ॥&lt;br&gt;&#xA;अहो वयं हि राजानः प्रजा यूयं हि सम्मताः ॥&lt;br&gt;&#xA;राजाज्ञया प्रवृत्तानां श्रेयः स्यादन्यथा भयम् ॥ २६ ॥&lt;br&gt;&#xA;अतो मच्छासनं कार्यं भव द्भ्यामविलम्बितम् ॥&lt;br&gt;&#xA;इत्युक्तौ नरदेवेन तौ तथेत्यूचतुर्भयात् ॥ २७ ॥&lt;br&gt;&#xA;सारस्वतस्य तनयं सामवन्तं नराधिपः ॥&lt;br&gt;&#xA;स्त्रीरूपधारिणं चक्रे वस्त्राकल्पां जनादिभिः ॥ २८ ॥&lt;br&gt;&#xA;स कृत्रिमोद्भूतकलत्रभावः प्रयुक्तकर्णाभरणाङ्गरागः ॥&lt;br&gt;&#xA;स्निग्धाञ्जनाक्षः स्पृहणीयरूपो बभूव सद्यः प्रमदोत्तमाभः ॥ २९ ॥&lt;br&gt;&#xA;तावुभौ दम्पती भूत्वा द्विजपुत्रौ नृपाज्ञया ॥&lt;br&gt;&#xA;जग्मतुर्नैषधं देशं यद्वा तद्वा भवत्विति ॥ ३.३.९.३० ॥&lt;br&gt;&#xA;उपेत्य राजसदनं सोमवारे द्विजोत्तमैः ॥&lt;br&gt;&#xA;सपत्नीकैः कृतातिथ्यौ धौतपादौ बभूवतुः ॥ ३१ ॥&lt;br&gt;&#xA;सा राज्ञी ब्राह्मणान्सर्वानुपविष्टान्वरासने ॥&lt;br&gt;&#xA;प्रत्येकमर्चयाञ्चक्रे सपत्नीकान्द्विजोत्तमान्॥ ३२ ॥&lt;br&gt;&#xA;तौ च विप्रसुतौ दृष्ट्वा प्राप्तौ कृतकदम्पती ॥&lt;br&gt;&#xA;ज्ञात्वा किञ्चिद्विहस्याथ मेने गौरीमहेश्वरौ ॥ ३३ ॥&lt;br&gt;&#xA;आवाह्य द्विजमुख्येषु देवदेवं सदाशिवम् ॥&lt;br&gt;&#xA;पत्नीष्वावाहयामास सा देवीं जगदम्बिकाम् ॥ ३४ ॥&lt;br&gt;&#xA;गन्धैर्माल्यैः सुरभिभिर्धूपैर्नीराजनैरपि ॥&lt;br&gt;&#xA;अर्चयित्वा द्विजश्रेष्ठान्नमश्चक्रे समाहिता ॥ ३५ ॥&lt;br&gt;&#xA;हिरण्मयेषु पात्रेषु पायसं घृतसंयुतम् ॥&lt;br&gt;&#xA;शर्करामधुसंयुक्तं शाकैर्जुष्टं मनोरमैः ॥ ३६ ॥&lt;br&gt;&#xA;गन्धशाल्योदनैर्हृद्यैर्मोदकापूपराशिभिः ॥&lt;br&gt;&#xA;शष्क्रुलीभिश्च संयावैः कृसरैर्माषपक्वकैः ॥ ३७ ॥&lt;br&gt;&#xA;तथान्यैरप्यसङ्ख्यातैर्भक्ष्यैर्भोज्यैर्मनोरमैः ॥&lt;br&gt;&#xA;सुगन्धैः स्वादुभिः सूपैः पानीयैरपि शीतलैः ॥ ३८ ॥&lt;br&gt;&#xA;क्लृप्तमन्नं द्विजा -ग्र्येभ्यः सा भक्त्या पर्यवेषयत् ॥&lt;br&gt;&#xA;दध्योदनं निरुपमं निवेद्य समतोषयत् ॥ ३९ ॥&lt;br&gt;&#xA;भुक्तवत्सु द्विजाग्र्येषु स्वाचान्तेषु नृपाङ्गना ॥&lt;br&gt;&#xA;प्रणम्य दत्त्वा ताम्बूलं दक्षिणां च यथार्हतः ॥ ३.३.९.४० ॥&lt;br&gt;&#xA;धेनूर्हिरण्यवासांसि रत्नस्रग्भूषणानि च ॥&lt;br&gt;&#xA;दत्त्वा भूयो नमस्कृत्य विससर्ज द्विजोत्तमान् ॥ ४१ ॥&lt;br&gt;&#xA;तयोर्द्वयोर्भूसुरवर्यपुत्रयोरेकस्त्तया हैमवतीधियार्चितः ॥&lt;br&gt;&#xA;एको महादेवधियाभिपूजितः कृतप्रणामौ ययतुस्तदाज्ञया ॥ ४२ ॥&lt;br&gt;&#xA;सा तु विस्मृतपुम्भावा तस्मिन्नेव द्विजोत्तमे ॥&lt;br&gt;&#xA;जातस्पृहा मदोत्सिक्ता कन्दर्पविवशाब्रवीत् ॥ ४३ ॥&lt;br&gt;&#xA;अंयि नाथ विशालाक्ष सर्वावयवसुन्दर ॥&lt;br&gt;&#xA;तिष्ठतिष्ठ क्व वा यासि मां न पश्यसि ते प्रियाम् ॥ ४४ ॥&lt;br&gt;&#xA;इदमग्रे वनं रम्यं सुपुष्पितमहाद्रुमम् ॥&lt;br&gt;&#xA;अस्मिन्विहर्तुमिच्छामि त्वया सह यथासुखम् ॥ ४५ ॥&lt;br&gt;&#xA;इत्थं तयोक्तमाकर्ण्य पुरोऽगच्छद्द्विजात्मजः ॥&lt;br&gt;&#xA;विचिन्त्य परिहासोक्तिं गच्छति स्म यथा पुरा ॥ ४६ ॥&lt;br&gt;&#xA;पुनरप्याह सा बाला तिष्ठतिष्ठ क्व यास्यसि॥&lt;br&gt;&#xA;दुरुत्सहस्मरावेशां परिभोक्तुमुपेत्य माम् ॥ ४७ ॥&lt;br&gt;&#xA;परिष्वजस्व मां कान्तां पाययस्व तवाधरम् ॥&lt;br&gt;&#xA;नाहं गन्तुं समर्थास्मि स्मरबाणप्रपीडिता ॥ ॥ ४८ ॥&lt;br&gt;&#xA;इत्थमश्रुतपूर्वां तां निशम्य परिशङ्कितः ॥&lt;br&gt;&#xA;आयान्तीं पृष्ठतो वीक्ष्य सहसा विस्मयं गतः ॥४९॥&lt;br&gt;&#xA;कैषा पद्मपलाशाक्षी पीनोन्नतपयोधरा ॥&lt;br&gt;&#xA;कृशोदरी बृहच्छ्रोणी नवपल्लवकोमला ॥ ३.३.९.५० ॥&lt;br&gt;&#xA;स एव मे सखा किन्नु जात एव वराङ्गना ॥&lt;br&gt;&#xA;पृच्छाम्येनमतः सर्वमिति सञ्चिन्त्य सोऽब्रवीत् ॥५१॥&lt;br&gt;&#xA;किमपूर्व इवाभाषि सखे रूपगुणादिभिः ॥&lt;br&gt;&#xA;अपूर्वं भाषसे वाक्यं कामिनीव समाकुला ॥ ५२ ॥&lt;br&gt;&#xA;यस्त्वं वेदपुराणज्ञो ब्रह्मचारी जितेन्द्रियः ॥&lt;br&gt;&#xA;सारस्वतात्मजः शान्तः कथमेवं प्रभाषसे ॥ ५३ ॥&lt;br&gt;&#xA;इत्युक्ता सा पुनः प्राह नाहमस्मि पुमान्प्रभो ॥&lt;br&gt;&#xA;नाम्ना सामवती बाला तवास्मि रतिदायिनी॥ ५४ ॥&lt;br&gt;&#xA;यदि ते संशयः कान्त ममाङ्गानि विलोकय ॥&lt;br&gt;&#xA;इत्युक्तः सहसा मार्गे रहस्येनां व्यलोकयत् ॥५५॥&lt;br&gt;&#xA;तामकृत्रिमधम्मिल्लां जवनस्तनशोभिनीम् ॥&lt;br&gt;&#xA;सुरूपां वीक्ष्य कामेन किञ्चिद्व्याकुलतामगात् ॥ ५६ ॥&lt;br&gt;&#xA;पुनः संस्तभ्य यत्नेन चेतसो विकृतिं बुधः ॥&lt;br&gt;&#xA;मुहूर्तं विस्मयाविष्टो न किञ्चित्प्रत्यभाषत ॥ ५७ ॥&lt;br&gt;&#xA;॥ सामवत्युवाच ॥ ॥&lt;br&gt;&#xA;गतस्ते संशयः कश्चित्तर्ह्यागच्छ भजस्व माम् ॥&lt;br&gt;&#xA;पश्येदं विपिनं कान्त परस्त्रीसुरतोचितम् ॥ ५८ ॥&lt;br&gt;&#xA;॥ सुमेधा उवाच ॥ ॥&lt;br&gt;&#xA;मैवं कथय मर्यादां मा हिंसीर्मदमत्तवत् ॥&lt;br&gt;&#xA;आवां विज्ञातशास्त्रार्थौ त्वमेवं भाषसे कथम् ॥५९॥&lt;br&gt;&#xA;अधीतस्य च शास्त्रस्य विवेकस्य कुलस्य च ॥&lt;br&gt;&#xA;किमेष सदृशो धर्मो जारधर्मनिषेवणम् ॥ ३.३.९.६० ॥&lt;br&gt;&#xA;न त्वं स्त्री पुरुषो विद्वाञ्जानीह्यात्मानमात्मना ॥&lt;br&gt;&#xA;अयं स्वयङ्कृतोऽनर्थ आवाभ्यां यद्विचेष्टितम् ॥ ६१ ॥&lt;br&gt;&#xA;वञ्चयित्वात्मपितरौ धूर्त्तराजानुशासनात् ॥&lt;br&gt;&#xA;कृत्वा चानुचितं कर्म तस्यैतद्भुज्यते फलम् ॥ ६२ ॥&lt;br&gt;&#xA;सर्वं त्वनुचितं कर्म नृणां श्रेयोविनाशनम् ॥&lt;br&gt;&#xA;यस्त्वं विप्रात्मजो विद्वान्गतः स्त्रीत्वं विगर्हितम् ॥ ६३ ॥&lt;br&gt;&#xA;मार्गं त्यक्त्वा गतोऽरण्यं नरो विध्येत कण्टकैः ॥&lt;br&gt;&#xA;बलार्द्धिस्येत वा हिंस्रैर्यदा त्यक्तसमा गमः ॥ ६४ ॥&lt;br&gt;&#xA;एवं विवेकमाश्रित्य तूष्णीमेहि स्वयं गृहम् ॥&lt;br&gt;&#xA;देवद्विजप्रसादेन स्त्रीत्वं तव विलीयते ॥ ६५ ॥&lt;br&gt;&#xA;अथवा दैवयोगेन स्त्रीत्वमेव भवेत्तव ॥&lt;br&gt;&#xA;पित्रा दत्ता मया साकं रंस्यसे वरवर्णिनि ॥ ६६ ॥&lt;br&gt;&#xA;अहो चित्रमहो दुःखमहो पापबलं महत् ॥&lt;br&gt;&#xA;अहो राज्ञः प्रभावोयं शिवाराधनसम्भृतः ॥ ६७ ॥&lt;br&gt;&#xA;इत्युक्ताप्यसकृत्तेन सा वधूरतिविह्वला ॥&lt;br&gt;&#xA;बलेन तं समालिङ्ग्य चुचुम्बाधरपल्लवम् ॥ ६८ ॥&lt;br&gt;&#xA;धर्षितोपि तया धीरः सुमेधा नूतनस्त्रियम् ॥&lt;br&gt;&#xA;यत्नादानीय सदनं कृत्स्नं तत्र न्यवेदयत् ॥ ६९ ॥&lt;br&gt;&#xA;तदाकर्ण्याथ तौ विप्रौ कुपितौ शोकविह्वलौ ॥&lt;br&gt;&#xA;ताभ्यां सह कुमाराभ्यां वैदर्भान्तिकमीयतुः ॥ ३.३.९.७० ॥&lt;br&gt;&#xA;ततः सारस्वतः प्राह राजानं धूर्तचेष्टितम् ॥&lt;br&gt;&#xA;राजन्ममात्मजं पश्य तव शासनयन्त्रितम् ॥ ७१ ॥&lt;br&gt;&#xA;एतौ तवाज्ञावशगौ चक्रतुः कर्म गर्हितम् ॥&lt;br&gt;&#xA;मत्पुत्रस्तत्फलं भुङ्क्ते स्त्रीत्वं प्राप्य जुगुप्सितम्॥ ७२ ॥&lt;br&gt;&#xA;अद्य मे सन्ततिर्नष्टा निराशाः पितरो मम ॥&lt;br&gt;&#xA;नापुत्रस्य हि लोकोस्ति लुप्तपिण्डादिसंस्कृतेः ॥ ७३ ॥&lt;br&gt;&#xA;शिखोपवीतमजिनं मौजीं दण्डं कमण्डलुम् ॥&lt;br&gt;&#xA;ब्रह्मचर्योचितं चिह्नं विहायेमां दशां गतः ॥ ७४ ॥&lt;br&gt;&#xA;ब्रह्मसूत्रं च सावित्रीं स्नानं सन्ध्यां जपार्चनम् ॥&lt;br&gt;&#xA;विसृज्य स्त्रीत्वमाप्तोस्य का गतिर्वद पार्थिव ॥ ७५ ॥&lt;br&gt;&#xA;त्वया मे सन्ततिर्नष्टा नष्टो वेदपथश्च मे ॥&lt;br&gt;&#xA;एकात्मजस्य मे राजन्का गतिर्वद शाश्वती ॥ ७६ ॥&lt;br&gt;&#xA;इति सारस्वतेनोक्तं वाक्यमाकर्ण्य भूपतिः ॥&lt;br&gt;&#xA;सीमन्तिन्याः प्रभावेण विस्मयं परमं गतः ॥ ७७ ॥&lt;br&gt;&#xA;अथ सर्वान्समाहूय महर्षीनमितद्युतीन्॥&lt;br&gt;&#xA;प्रसाद्य प्रार्थयामास तस्य पुंस्त्वं महीपतिः ॥ ७८ ॥&lt;br&gt;&#xA;तेऽबुवन्नथ पार्वत्याः शिवस्य च समीहितम् ॥&lt;br&gt;&#xA;तद्भक्तानां च माहात्म्यं कोन्यथा कर्तुमीश्वरः ॥ ७९ ॥&lt;br&gt;&#xA;अथ राजा भरद्वाजमादाय मुनिपुङ्गवम् ॥&lt;br&gt;&#xA;ताभ्यां सह द्विजाग्र्याभ्यां तत्सुताभ्यां समन्वितः ॥ ३.३.९.८० ॥&lt;br&gt;&#xA;अम्बिकाभवनं प्राप्य भरद्वाजोपदेशतः ॥&lt;br&gt;&#xA;तां देवीं नियमैस्तीव्रैरुपास्ते स्म महानिशि ॥ ८१ ॥&lt;br&gt;&#xA;एवं त्रिरात्रं सुविसृष्टभोजनः स पार्वतीध्यान रतो महीपतिः ॥&lt;br&gt;&#xA;सम्यक्प्रणामैर्विविधैश्च संस्तवैर्गौरीं प्रपन्नार्तिहरामतोषयत् ॥ ८२ ॥&lt;br&gt;&#xA;ततः प्रसन्ना सा देवी भक्तस्य पृथिवीपतेः ॥&lt;br&gt;&#xA;स्वरूपं दर्शयामास चन्द्रकोटिसमप्रभम् ॥ ८३ ॥&lt;br&gt;&#xA;अथाह गौरी राजानं किं ते ब्रूहि समीहितम् ॥&lt;br&gt;&#xA;सोऽप्याह पुंस्त्वमेतस्य कृपया दीयतामिति ॥ ८४ ॥&lt;br&gt;&#xA;भूयोप्याह महादेवी मद्भक्तैः कर्म यत्कृतम् ॥&lt;br&gt;&#xA;शक्यते नान्यथा कर्तुं वर्षायुतशतैरपि ॥ ८५ ॥&lt;br&gt;&#xA;॥ राजोवाच ॥ ॥&lt;br&gt;&#xA;एकात्मजो हि विप्रोयं कर्मणा नष्टसन्ततिः ॥&lt;br&gt;&#xA;कथं सुखं प्रपद्येत विना पुत्रेण तादृशः ॥ ८६ ॥&lt;br&gt;&#xA;॥ देव्युवाच ॥ ॥&lt;br&gt;&#xA;तस्यान्यो मत्प्रसादेन भविष्यति सुतोत्तमः ॥&lt;br&gt;&#xA;विद्या विनयसम्पन्नो दीर्घायुरमलाशयः ॥ ८७ ॥&lt;br&gt;&#xA;एषा सामवती नाम सुता तस्य द्विजन्मनः ॥&lt;br&gt;&#xA;भूत्वा सुमेधसः पत्नी कामभोगेन युज्यताम् ॥ ८८ ॥&lt;br&gt;&#xA;इत्युक्त्वान्तर्हिता देवी ते च राजपुरोगमाः ॥&lt;br&gt;&#xA;गताः स्वंस्वं गृहं सर्वे चक्रुस्तच्छासने स्थितिम् ॥ ८९ ॥&lt;br&gt;&#xA;सोपि सारस्वतो विप्रः पुत्रं पूर्वसुतो त्तमम् ॥&lt;br&gt;&#xA;लेभे देव्याः प्रसादेन ह्यचिरादेव कालतः ॥ ३.३.९.९० ॥&lt;br&gt;&#xA;तां च सामवतीं कन्यां ददौ तस्मै सुमेधसे ॥&lt;br&gt;&#xA;तौ दम्पती चिरं कालं बुभुजाते परं सुखम् ॥ ९१ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्येष शिवभक्तायाः सीमन्तिन्या नृपस्त्रियाः ॥&lt;br&gt;&#xA;प्रभावः कथितः शम्भोर्माहात्म्यमपि वर्णितम् ॥ ९२ ॥&lt;br&gt;&#xA;भूयोपि शिवभक्तानां प्रभावं विस्मयावहम् ॥&lt;br&gt;&#xA;समासाद्वर्णयिष्यामि श्रोतॄणां मङ्गलायनम् ॥ ९३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे सीमन्तिन्याः प्रभाववर्णनं नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१० भद्रायुजीवनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/010_bhadrAyujIvanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/010_bhadrAyujIvanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;विचित्रं शिवनिर्माणं विचित्र शिवचेष्टितम् ॥&lt;br&gt;&#xA;विचित्रं शिवमाहात्म्यं विचित्रं शिवभाषितम् ॥ १ ॥&lt;br&gt;&#xA;विचित्रं शिवभक्तानां चरितं पापनाशनम् ॥&lt;br&gt;&#xA;स्वर्गापवर्गयोः सत्यं साधनं तद्ब्रवीम्यहम् ॥ २ ॥&lt;br&gt;&#xA;अवन्तीविषये कश्चिद्ब्राह्मणो मन्दराह्वयः ॥&lt;br&gt;&#xA;बभूव विषयारामः स्त्रीजितो धनसङ्ग्रही ॥ ३ ॥&lt;br&gt;&#xA;सन्ध्यास्नापरित्यक्तो गन्धमाल्याम्बरप्रियः ॥&lt;br&gt;&#xA;कुस्त्रीसक्तः कुमार्गस्थो यथा पूर्वमजामिलः ॥ ४ ॥&lt;br&gt;&#xA;स वेश्यां पिङ्गलां नाम रममाणो दिवानिशम् ॥&lt;br&gt;&#xA;तस्या एव गृहे नित्यमासीदविजितेन्द्रियः ॥ ५ ॥&lt;br&gt;&#xA;कदाचित्सदने तस्यास्तस्मिन्निवसति द्विजे ॥&lt;br&gt;&#xA;ऋषभो नाम धर्मात्मा शिवयोगी समाययौ ॥ ॥ ६ ॥&lt;br&gt;&#xA;तमागतमभिप्रेक्ष्य मत्वा स्वं पुण्यमूर्जितम् ॥&lt;br&gt;&#xA;सा वेश्या स च विप्रश्च पर्यपूजयतामुभौ ॥ ७ ॥&lt;br&gt;&#xA;तमारोप्य महापीठे कम्बलाम्बरसम्भृते ॥&lt;br&gt;&#xA;प्रक्षाल्य चरणौ भक्त्या तज्जलं दधतुः शिरः ॥ ८ ॥&lt;br&gt;&#xA;स्वागतार्घ्यनमस्कारैर्गन्धपुष्पाक्षतादिभिः ॥&lt;br&gt;&#xA;उपचारैः समभ्यर्च्य भोजयामासतुर्मुदा ॥ ९ ॥&lt;br&gt;&#xA;तं भुक्तवन्तमाचान्तं पर्यङ्के सुखसंस्तरे ॥&lt;br&gt;&#xA;उपवेश्य मुदा युक्तौ ताम्बूलं प्रत्ययच्छताम् ॥ ३.३.१०.१० ॥&lt;br&gt;&#xA;पादसंवाहनं भक्त्या कुर्वन्तौ दैवचो दितौ ॥&lt;br&gt;&#xA;कल्पयित्वा तु शुश्रूषां प्रीणयामासतुश्चिरम् ॥ ११ ॥&lt;br&gt;&#xA;एवं समर्चितस्ताभ्यां शिवयोगी महाद्युतिः ॥&lt;br&gt;&#xA;अतिवाह्य निशामेकां ययौ प्रातस्तदादृतः ॥ १२ ॥&lt;br&gt;&#xA;एवं काले गतप्राये स विप्रो निधनं गतः ॥&lt;br&gt;&#xA;सा च वेश्या मृता काले ययौ कर्मार्जितां गतिम् ॥ १३ ॥&lt;br&gt;&#xA;स विप्रः कर्मणा नीतो दशार्णधरणीपतेः ॥&lt;br&gt;&#xA;वज्रबाहुकुटुम्बिन्याः सुमत्या गर्भमास्थितः ॥ १४ ॥&lt;br&gt;&#xA;तां ज्येष्ठपत्नीं नृपतेर्गर्भसम्पदमाश्रिताम् ॥&lt;br&gt;&#xA;अवेक्ष्य तस्यै गरलं सपत्न्यश्छद्मना ददुः ॥ १५ ॥&lt;br&gt;&#xA;सा भुक्त्वा गरलं घोरं न मृता दैवयोगतः ॥&lt;br&gt;&#xA;क्लेशमेव परं प्राप मरणादतिदुःसहम् ॥ १६ ॥&lt;br&gt;&#xA;अथ काले समायाते पुत्रमे कमजीजनत् ॥&lt;br&gt;&#xA;क्लेशेन महता साध्वी पीडिता वरवर्णिनी ॥ १७ ॥&lt;br&gt;&#xA;स निर्दशो राजपुत्रः स्पृष्टपूर्वो गरेण यत् ॥&lt;br&gt;&#xA;तेनावाप महाक्लेशं क्रन्दमानो दिवानिशम् ॥ १८ ॥&lt;br&gt;&#xA;तस्य बालस्य माता च सर्वाङ्गव्रणपीडिता ॥&lt;br&gt;&#xA;बभूवतुरतिक्लिष्टौ गरयोगप्रभावतः ॥ १९ ॥&lt;br&gt;&#xA;तौ राज्ञा च समानीतौ वैद्यैश्च कृतभेषजौ ॥&lt;br&gt;&#xA;न स्वास्थ्यमापतुर्यत्नैरनेकैर्योजितैरपि ॥ ३.३.१०.२० ॥&lt;br&gt;&#xA;न रात्रौ लभते निद्रां सा राज्ञी विपुलव्यथा ॥&lt;br&gt;&#xA;स्वपुत्रस्य च दुःखेन दुःखिता नितरां कृशा ॥ २१ ॥&lt;br&gt;&#xA;नीत्वैवं कतिचिन्मासान्स राजा मातृपुत्रकौ ॥&lt;br&gt;&#xA;जीवन्तौ च मृतप्रायौ विलोक्यात्मन्यचिन्तयत् ॥ २२ ॥&lt;br&gt;&#xA;एतौ मे गृहिणीपुत्रौ निरयादागताविह ॥&lt;br&gt;&#xA;अश्रान्तरोगौ क्रन्दन्तौ निद्राभङ्गविधायिनौ ॥ २३ ॥&lt;br&gt;&#xA;अत्रोपायं करिष्यामि पापयोर्ध्रुवमेतयोः ॥&lt;br&gt;&#xA;मर्तुं वा जीवितुं वापि न क्षमौ पापभोगिनौ ॥ २४ ॥&lt;br&gt;&#xA;इत्थं विनिश्चित्य च भूमिपालः सक्तः सपत्नीषु तदात्मजेषु ॥&lt;br&gt;&#xA;आहूय सूतं निजदारपुत्रौ निर्वापयामास रथेन दूरम्॥ २५ ॥&lt;br&gt;&#xA;तौ सूतेन परित्यक्तौ कुत्रचिद्विजने वने ॥&lt;br&gt;&#xA;अवापतुः परां पीडां क्षुत्तृड्भ्यां भृशविह्वलौ ॥ २६ ॥&lt;br&gt;&#xA;सोद्वहन्ती निजं बालं निपतन्ती पदे पदे ॥&lt;br&gt;&#xA;निःश्वसन्ती निजं कर्म निन्दन्ती चकिता भृशम् ॥ २७ ॥&lt;br&gt;&#xA;क्वचित्कण्टकभिन्नाङ्गी मुक्तकेशी भयातुरा ॥&lt;br&gt;&#xA;क्वचिद्व्याघ्रस्वनैर्भीता क्वचिद्व्यालैरनुद्रुता ॥ २८ ॥&lt;br&gt;&#xA;भर्त्स्यमाना पिशाचैश्च वेतालैर्ब्रह्मराक्षसैः ॥&lt;br&gt;&#xA;महागुल्मेषु धावन्ती भिन्नपादा क्षुराश्मभिः ॥ २९ ॥&lt;br&gt;&#xA;सैवं घोरे महारण्ये भ्रमन्ती नृपगे हिनी ॥&lt;br&gt;&#xA;दैवात्प्राप्ता वणिङ्मार्गं गोवाजिनरसेवितम् ॥ ३.३.१०.३० ॥&lt;br&gt;&#xA;गच्छन्ती तेन मार्गेण सुदूरमतियत्नतः ॥&lt;br&gt;&#xA;ददर्श वैश्यनगरं वहुस्त्रीनरसेवितम् ॥ ३१ ॥&lt;br&gt;&#xA;तस्य गोप्ता महावैश्यो नगरस्य महाजनः ॥&lt;br&gt;&#xA;अस्ति पद्माकरो नाम राजराज इवापरः ॥ ३२ ॥&lt;br&gt;&#xA;तस्य वैश्यपतेः काचिद्गृहदासी नृपाङ्गनाम् ॥&lt;br&gt;&#xA;आयान्ती दूरतो दृष्ट्वा तदन्तिकमुपाययौ ॥३३ ॥&lt;br&gt;&#xA;सा दासी नृपतेः कान्तां सपुत्रां भृशपीडिताम् ॥&lt;br&gt;&#xA;स्वयं विदितवृत्तान्ता स्वामिने प्रत्यदर्शयत् ॥ ॥ ३४ ॥&lt;br&gt;&#xA;स तां दृष्ट्वा विशां नाथो रुजार्त्तां क्लिष्टपुत्रकाम् ॥&lt;br&gt;&#xA;नीत्वा रहसि सुव्यक्तं तद्वृत्तान्तमपृच्छत ॥ ३५ ॥&lt;br&gt;&#xA;तया निवेदिताशेषवृत्तान्तः स वणिक्पतिः ॥&lt;br&gt;&#xA;अहोकष्टमिति ज्ञात्वा निशश्वास मुहुर्मुहुः ॥ ३६ ॥&lt;br&gt;&#xA;तामन्तिके स्वगेहस्य सन्निवेश्य रहोगृहे ॥&lt;br&gt;&#xA;वासोन्नपानशयनैर्मातृसाम्यमपूजयत् ॥ ॥ ३७ ॥&lt;br&gt;&#xA;तस्मिन्गृहे नृपवधूर्निवसन्ती सुरक्षिता ॥&lt;br&gt;&#xA;व्रणयक्ष्मादिरोगाणां न शान्तिं प्रत्यपद्यत ॥ ३८ ॥&lt;br&gt;&#xA;ततो दिनैः कतिपयैः स बालो व्रणपीडितः ॥&lt;br&gt;&#xA;विलङ्घितभिषक्सत्त्वो ममार च विधेर्वशात् ॥ ३९ ॥&lt;br&gt;&#xA;मृते स्वतनये राज्ञी शोकेन महतावृता ॥&lt;br&gt;&#xA;मूर्च्छिता चापतद्भूमौ गजभग्नेव वल्लरी ॥ ३.३.१०.४० ॥&lt;br&gt;&#xA;दैवात्सञ्ज्ञामवाप्याथ वाष्पक्लिन्नपयोधरा ॥&lt;br&gt;&#xA;सान्त्विताऽपि वणिक्स्त्रीभिर्विललाप सुदुःखिता ॥ ४१ ॥&lt;br&gt;&#xA;हा ताततात हा पुत्र हा मम प्राणरक्षक ॥&lt;br&gt;&#xA;हा राजकुलपूर्णेन्दो हा ममानन्दवर्धन ॥ ४२ ॥&lt;br&gt;&#xA;इमामनाथां कृपणां त्वत्प्राणां त्यक्तवबान्धवाम् ॥&lt;br&gt;&#xA;मातरं ते परित्यज्य क्व यातोऽसि नृपात्मज ॥ ॥ ४३ ॥&lt;br&gt;&#xA;इत्येभिरुदितैर्वाक्यैः शोकचिन्ताविवर्धकैः ॥&lt;br&gt;&#xA;विलपन्तीं मृतापत्यां को नु सान्त्वयितुं क्षमः ॥ ४४ ॥&lt;br&gt;&#xA;एतस्मिन्समये तस्या दुःखशोकचिकित्सकः॥&lt;br&gt;&#xA;ऋषभः पूर्वमाख्यातः शिवयोगी समाययौ॥४५॥&lt;br&gt;&#xA;स योगी वैश्यनाथेन सार्घहस्तेन पूजितः॥&lt;br&gt;&#xA;तस्याः सकाशमगमच्छोचन्त्या इदमब्रवीत् ॥ ४६ ॥&lt;br&gt;&#xA;॥ ऋषभ उवाच ॥ ॥&lt;br&gt;&#xA;अकस्मात्किमहो वत्से रोरवीषि विमूढधीः ॥&lt;br&gt;&#xA;को जातः कतमो लोके को मृतो वद साम्प्रतम् ॥ ॥ ४७ ॥&lt;br&gt;&#xA;अमी देहादयो भावास्तोयफेनसधर्मकाः ॥&lt;br&gt;&#xA;क्वचिद्भ्रान्तिः क्वचिच्छान्तिः स्थितिर्भवति वा पुनः ॥ ४८ ॥&lt;br&gt;&#xA;अतोऽस्मिन्फेनसदृशे देहे पञ्चत्वमागते ॥&lt;br&gt;&#xA;शोकस्यानवकाशत्वान्न शोचन्ति विपश्चितः ॥ ४९ ॥&lt;br&gt;&#xA;गुणैर्भूतानि सृज्यन्ते भ्राम्यन्ते निजकर्मभिः ॥&lt;br&gt;&#xA;कालेनाथ विकृष्यन्ते वासनायां च शेरते ॥ ३.३.१०.५० ॥&lt;br&gt;&#xA;माययोत्पत्तिमायान्ति गुणाः सत्त्वादयस्त्रयः ॥&lt;br&gt;&#xA;तैरेव देहा जायन्ते जातास्तल्लक्षणाश्रयाः ॥ ५१ ॥&lt;br&gt;&#xA;देवत्वं यानि सत्त्वेन रजसा च मनुष्यताम् ॥&lt;br&gt;&#xA;तिर्यक्त्वं तमसा जन्तुर्वासनानुगतोवशः ॥ ५२ ॥&lt;br&gt;&#xA;संसारे वर्तमानेस्मिञ्जन्तुः कर्मानुबन्धनात् ॥&lt;br&gt;&#xA;दुर्विभाव्यां गतिं याति सुखदुःखमयीं मुहुः ॥ ५३ ॥&lt;br&gt;&#xA;अपि कल्पायुषां तेषां देवानां तु विपर्ययः ॥&lt;br&gt;&#xA;अनेकामयबद्धानां का कथा नरदेहिनाम् ॥ ५४ ॥&lt;br&gt;&#xA;केचिद्वदन्ति देहस्य कालमेव हि कारणम् ॥&lt;br&gt;&#xA;कर्म केचिद्गुणान्केचिद्देहः साधारणो ह्ययम् ॥ ५५ ॥&lt;br&gt;&#xA;कालकर्मगुणाधानं पञ्चात्मकमिदं वपुः ॥&lt;br&gt;&#xA;जातं दृष्ट्वा न हृष्यन्ति न शोचन्ति मृतं बुधाः ॥ ५६ ॥&lt;br&gt;&#xA;अव्यक्ते जायते जन्तुरव्यक्ते च प्रलीयते ॥&lt;br&gt;&#xA;मध्ये व्यक्तवदाभाति जलबुद्बुदसन्निभः ॥ ५७ ॥&lt;br&gt;&#xA;यदा गर्भगतो देही विनाशः कल्पितस्तदा ॥&lt;br&gt;&#xA;दैवाज्जीवति वा जातो म्रियते सहसैव वा ॥ ५८ ॥&lt;br&gt;&#xA;गर्भस्था एव नश्यन्ति जातमात्रास्तथा परे ॥&lt;br&gt;&#xA;क्वचिद्युवानो नश्यन्ति म्रियन्ते केपि वार्धके ॥ ५९ ॥&lt;br&gt;&#xA;यादृशं प्राक्तनं कर्म तादृशं विन्दते वपुः ॥&lt;br&gt;&#xA;भुङ्क्ते तदनुरूपाणि सुखदुःखानि वै ह्यसौ ॥ ३.३.१०.६० ॥&lt;br&gt;&#xA;मायानुभावेरितयोः पित्रोः सुरतसम्भ्रमात् ॥&lt;br&gt;&#xA;देह उत्पद्यते कोपि पुंयोषित्क्लीबलक्षणः ॥ ६१ ॥&lt;br&gt;&#xA;आयुः सुखं च दुःख च पुण्यं पापं श्रुतं धनम् ॥&lt;br&gt;&#xA;ललाटे लिखितं धात्रा वहञ्जन्तुः प्रजायते ॥ ६२ ॥&lt;br&gt;&#xA;कर्मणामविलङ्घ्यत्वात्कालस्याप्यनतिक्रमात् ॥&lt;br&gt;&#xA;अनित्यत्वाच्च भावानां न शोकं कर्तुमर्हसि ॥ ६३ ॥&lt;br&gt;&#xA;क्व स्वप्ने नियतं स्थैर्यमिन्द्रजाले क्व सत्यता ॥&lt;br&gt;&#xA;क्व नित्यता शरन्मेघे क्व शश्वत्त्वं कलेवरे ॥ ६४ ॥&lt;br&gt;&#xA;तव जन्मान्यतीतानि शतकोट्ययुतानि च ॥&lt;br&gt;&#xA;अजानन्त्याः परं तत्त्वं सम्प्राप्तोऽयं महाश्रमः॥ ६५ ॥&lt;br&gt;&#xA;कस्यकस्यासि तनया जननी कस्यकस्य वा ॥&lt;br&gt;&#xA;कस्यकस्यासि गृहिणी भवकोटिषु वर्त्तिनी ॥ ॥ ६६ ॥&lt;br&gt;&#xA;पञ्चभूतात्मको देहस्त्वगसृङ्मांसबन्धनः ॥&lt;br&gt;&#xA;मेदोमज्जास्थिनिचितो विण्मूत्रश्लेष्मभाजनम् ॥ ६७ ॥&lt;br&gt;&#xA;शरीरान्तरमप्येतन्निजदेहोद्भवं मलम् ॥&lt;br&gt;&#xA;मत्त्वा स्वतनयं मूढे मा शोकं कर्तुमर्हसि ॥ ६८ ॥&lt;br&gt;&#xA;यदि नाम जनः कश्चिन्मृत्युं तरति यत्नतः ॥&lt;br&gt;&#xA;कथं तर्हि विपद्येरन्सर्वे पूर्वे विपश्चितः॥ ॥ ६९ ॥&lt;br&gt;&#xA;तपसा विद्यया बुद्ध्या मन्त्रौषधिरसायनैः ॥&lt;br&gt;&#xA;अतियाति परं मृत्युं न कश्चिदपि पण्डितः ॥ ३.३.१०.७० ॥&lt;br&gt;&#xA;एकस्याद्य मृतिर्जन्तोः श्वश्चान्यस्य वरानने ॥&lt;br&gt;&#xA;तस्मादनित्यावयवे न त्वं शोचितुमर्हसि ॥ ७१ ॥&lt;br&gt;&#xA;नित्यं सन्निहितो मृत्युः किं सुखं वद देहिनाम् ॥&lt;br&gt;&#xA;व्याघ्रे पुरः स्थिते ग्रासः पशूनां किं नु रोचते ॥ ७२ ॥&lt;br&gt;&#xA;अतो जन्मजरां जेतुं यदीच्छसि वरानने ॥&lt;br&gt;&#xA;शरणं व्रज सर्वेशं मृत्युञ्जयमुमापतिम् ॥ ७३ ॥&lt;br&gt;&#xA;तावन्मृत्युभयं घोरं तावज्जन्मजराभयम् ॥&lt;br&gt;&#xA;यावन्नो याति शरणं देही शिवपदाम्बुजम् ॥ ७४ ॥&lt;br&gt;&#xA;अनुभूयेह दुःखानि संसारे भृशदारुणे ॥&lt;br&gt;&#xA;मनो यदा वियुज्येत तदा ध्येयो महेश्वरः ॥ ७५ ॥&lt;br&gt;&#xA;मनसा पिबतः पुंसः शिवध्यानरसामृतम् ॥&lt;br&gt;&#xA;भूयस्तृष्णा न जायेत संसारविषयासवे ॥ ७६ ॥&lt;br&gt;&#xA;विमुक्तं सर्वसङ्गैश्च मनो वैराग्ययन्त्रितम् ॥&lt;br&gt;&#xA;यदा शिवपदे मग्नं तदा नास्ति पुनर्भवः ॥ ७७ ॥&lt;br&gt;&#xA;तस्मादिदं मनो भद्रे शिवध्यानैकसाधनम् ॥&lt;br&gt;&#xA;शोकमोहसमाविष्टं मा कुरुष्व शिवं भज ॥ ७८ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्थं सानुनयं राज्ञी बोधिता शिवयोगिना ॥&lt;br&gt;&#xA;प्रत्याचष्ट गुरोस्तस्य प्रणम्य चरणां बुजम् ॥ ७९ ॥&lt;br&gt;&#xA;॥ राज्ञ्युवाच ॥ ॥&lt;br&gt;&#xA;भगवन्मृतपुत्रायास्त्यक्तायाः प्रियबन्धुभिः ॥&lt;br&gt;&#xA;महारोगातुराया मे का गतिर्मरणं विना ॥ ३.३.१०.८० ॥&lt;br&gt;&#xA;अतोऽहं मर्तुमिच्छामि सहैव शिशुनाऽमुना ॥&lt;br&gt;&#xA;कृतार्थाहं यदद्य त्वामपश्यं मरणोन्मुखी ॥ ८१ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इति तस्या वचः श्रुत्वा शिवयोगी दयानिधिः ॥&lt;br&gt;&#xA;पूर्वोपकारं संस्मृत्य मृतस्यान्तिकमाययौ ॥ ८२ ॥&lt;br&gt;&#xA;स तदा भस्म सङ्गृह्य शिवमन्त्राभिमन्त्रितम् ॥&lt;br&gt;&#xA;विदीर्णे तन्मुखे क्षिप्त्वा मृतं प्राणैरयोजयत् ॥ ८३ ॥&lt;br&gt;&#xA;स बालः सङ्गतः प्राणैः शनैरुन्मील्य लोचने ॥&lt;br&gt;&#xA;प्राप्तपूर्वेन्द्रियबलो रुरोद स्तन्यकाङ्क्षया ॥ ८४ ॥&lt;br&gt;&#xA;मृतस्य पुनरुत्थानं वीक्ष्य बालस्य विस्मिताः ॥&lt;br&gt;&#xA;जना मुमुदिरे सर्वे नगरेषु पुरोगमाः ॥८५॥&lt;br&gt;&#xA;अथानन्दभरा राज्ञी विह्वलोन्मत्तलोचना ॥&lt;br&gt;&#xA;जग्राह तनयं शीघ्रं बाष्पव्याकुललोचना ॥८६॥&lt;br&gt;&#xA;उपगुह्य तदा तन्वी परमानन्दनिर्वृता ॥&lt;br&gt;&#xA;न वेदात्मानमन्यं वा सुषुप्तेव परिश्रमात् ॥ ८७ ॥&lt;br&gt;&#xA;पुनश्च ऋषभो योगी तयोर्मातृकुमारयोः ॥&lt;br&gt;&#xA;विषव्रणयुतं देहं भस्मनैव परामृशत् ॥ ८८ ॥&lt;br&gt;&#xA;तौ च तद्भस्मना स्पृष्टौ प्राप्तदिव्यकलेवरौ ॥&lt;br&gt;&#xA;देवानां सदृशं रूपं दधतुः कान्तिभूषितम्॥ ८९ ॥&lt;br&gt;&#xA;सम्प्राप्ते त्रिदिवैश्वर्ये यत्सुखं पुण्यकर्मणाम् ॥&lt;br&gt;&#xA;तस्माच्छतगुणं प्राप सा राज्ञी सुखमुत्तमम् ॥ ३.३.१०.९० ॥&lt;br&gt;&#xA;तां पादयोर्निपतितामृषभः प्रेमविह्वलः ॥&lt;br&gt;&#xA;उत्थाप्याश्वासयामास दुःखैर्मुक्तामुवाच ह ॥ ९१ ॥&lt;br&gt;&#xA;अयि वत्से महाराज्ञि जीवत्वं शाश्वतीः समाः ॥&lt;br&gt;&#xA;यावज्जीवसि लोकेस्मिन्न तावत्प्राप्स्यसे जराम् ॥ ९२ ॥&lt;br&gt;&#xA;एष ते तनयः साध्वि भद्रायुरिति नामतः ॥&lt;br&gt;&#xA;ख्यातिं यास्यति लोकेषु निजं राज्यमवाप्स्यति ॥ ॥ ९३ ॥&lt;br&gt;&#xA;अस्य वैश्यस्य सदने तावत्तिष्ठ शुचिस्मिते ॥&lt;br&gt;&#xA;यावदेष कुमारस्ते प्राप्तविद्यो भविष्यति ॥ ९४ ॥&lt;br&gt;&#xA;सूत उवाच॥ ॥ ॥&lt;br&gt;&#xA;इति तामृषभो योगी तं च राजकुमारकम् ॥&lt;br&gt;&#xA;सञ्जीव्य भस्मवीर्येण ययौ देशान्यथेप्सितान्॥ ९५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे भद्राय्वाख्याने ऋषभयोगिना भद्रायुजीवनं नाम दशमोऽध्यायः ॥ ॥ १० ॥&lt;/p&gt;</description>
    </item>
    <item>
      <title>०११ ऋषभोपदेशवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/011_RShabhopadeshavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/011_RShabhopadeshavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;पिङ्गला नाम या वेश्या मया पूर्वमुदाहृता ॥&lt;br&gt;&#xA;शिवभक्तार्चनात्पुण्यात्त्यक्त्वा पूर्वकलेवरम् ॥ १ ॥&lt;br&gt;&#xA;चन्द्राङ्गदस्य सा भूयः सीमन्तिन्यामजायत ॥&lt;br&gt;&#xA;रूपौदार्यगुणोपेता नाम्ना वै कीर्तिमालिनी ॥ २ ॥&lt;br&gt;&#xA;भद्रायुरपि तत्रैव राजपुत्रो वणिक्पतेः ॥&lt;br&gt;&#xA;ववृधे सदने भानुः शुचाविव महातपाः ॥ ३ ॥&lt;br&gt;&#xA;तस्यापि वैश्यनाथस्य कुमारस्त्वेक उत्तमः ॥&lt;br&gt;&#xA;स नाम्ना सुनयः प्रोक्तो राजसूनोः सखाऽभवत् ॥ ४ ॥&lt;br&gt;&#xA;तावुभौ परमस्निग्धौ राजवैश्यकुमारकौ॥&lt;br&gt;&#xA;चित्रक्रीडावुदाराङ्गौ रत्नाभरणमण्डितौ ॥ ५ ॥&lt;br&gt;&#xA;तस्य राजकुमारस्य ब्राह्मणैः स वणिक्पतिः ॥&lt;br&gt;&#xA;संस्कारान्कारयामास स्वपुत्रस्यापि विस्तरात् ॥ ६ ॥&lt;br&gt;&#xA;काले कृतोपनयनौ गुरुशुश्रूषणे रतौ ॥&lt;br&gt;&#xA;चक्रतुः सर्वविद्यानां सङ्ग्रहं विनयान्वितौ ॥ ७ ॥&lt;br&gt;&#xA;अथ राजकुमारस्य प्राप्ते षोडशहायने ॥&lt;br&gt;&#xA;स एव ऋषभो योगी तस्य वेश्मन्युपाययौ ॥ ८ ॥&lt;br&gt;&#xA;सा राज्ञी स कुमारश्च शिवयोगिनमागतम् ॥&lt;br&gt;&#xA;मुहुर्मुहुः प्रणम्योभौ पूजयामासतुर्मुदा ॥ ९ ॥&lt;br&gt;&#xA;ताभ्यां च पूजितः सोऽथ योगीशो हृष्टमानसः ॥&lt;br&gt;&#xA;तं राजपुत्रमुद्दिश्य बभाषे करुणार्द्रधीः ॥ ३.३.११.१० ॥&lt;br&gt;&#xA;॥ शिवयोग्युवाच ॥ ॥&lt;br&gt;&#xA;कच्चित्ते कुशलं तात त्वन्मातुश्चाप्यनामयम् ॥&lt;br&gt;&#xA;कच्चित्त्वं सर्वविद्यानामकार्षीश्च प्रतिग्रहम् ॥ ११ ॥&lt;br&gt;&#xA;कच्चिद्गुरूणां सततं शुश्रूषातत्परो भवान् ॥&lt;br&gt;&#xA;कच्चित्स्मरसि मां तात तव प्राणप्रदं गुरुम् ॥ १२ ॥&lt;br&gt;&#xA;एवं वदति योगीशे राज्ञी सा विनयान्विता ॥&lt;br&gt;&#xA;स्वपुत्रं पादयोस्तस्य निपात्यैनमभाषत ॥ १३ ॥&lt;br&gt;&#xA;एष पुत्रस्तव गुरो त्वमस्य प्राणदः पिता ॥&lt;br&gt;&#xA;एष शिष्यस्तु सङ्ग्राह्यो भवता करुणात्मना ॥ १४ ॥&lt;br&gt;&#xA;अतो बन्धुभिरुत्सृष्टमनाथं परिपालय ॥&lt;br&gt;&#xA;अस्मै सम्यक्सतां मार्गमुपदेष्टुं त्वमर्हसि ॥ १५ ॥&lt;br&gt;&#xA;इति प्रसादितो राज्ञ्या शिवयोगी महामतिः ॥&lt;br&gt;&#xA;तस्मै राजकुमाराय सन्मार्गमुपदिष्टवान् ॥ १६ ॥&lt;br&gt;&#xA;॥ ऋषभ उवाच ॥ ॥&lt;br&gt;&#xA;श्रुतिस्मृतिपुराणेषु प्रोक्तो धर्मः सनातनः ॥&lt;br&gt;&#xA;वर्णाश्रमानुरूपेण निषेव्यः सर्वदा जनैः ॥ १७ ॥&lt;br&gt;&#xA;भज वत्स सतां मार्गं सदेव चरितं चर ॥&lt;br&gt;&#xA;न देवाज्ञां विलङ्घेथा मा कार्षीर्देवहेलनम् ॥ १८ ॥&lt;br&gt;&#xA;गोदेवगुरुविप्रेषु भक्तिमान्भव सर्वदा ॥&lt;br&gt;&#xA;चाण्डालमपि सम्प्राप्तं सदा सम्भावयातिथिम् ॥ १९ ॥&lt;br&gt;&#xA;सत्यं न त्यज सर्वत्र प्राप्तेऽपि प्राणसङ्कटे ॥&lt;br&gt;&#xA;गोब्राह्मणानां रक्षार्थमसत्यं त्वं वद क्वचित् ॥ ३.३.११.२० ॥&lt;br&gt;&#xA;परस्वेषु परस्त्रीषु देवब्राह्मण वस्तुषु ॥&lt;br&gt;&#xA;तृष्णां त्यज महाबाहो दुर्लभेष्वपि वस्तुषु ॥ २१ ॥&lt;br&gt;&#xA;सत्कथायां सदाचारे सद्व्रते च सदागमे ॥&lt;br&gt;&#xA;धर्मादिसङ्ग्रहे नित्यं तृष्णां कुरु महामते ॥ २२ ॥&lt;br&gt;&#xA;स्नाने जपे च होमे च स्वाध्याये पितृतर्पणे ॥&lt;br&gt;&#xA;गोदेवातिथिपूजासु निरालस्यो भवानघ ॥ २३ ॥&lt;br&gt;&#xA;क्रोधं द्वेषं भयं शाठ्यं पैशुन्य मसदाग्रहम् ॥&lt;br&gt;&#xA;कौटिल्यं दम्भमुद्वेगं यत्नेन परिवर्जय ॥ २४ ॥&lt;br&gt;&#xA;क्षात्रधर्मरतोऽपि त्वं वृथा हिंसां परित्यज ॥&lt;br&gt;&#xA;शुष्कवैरं वृथालापं परनिदां च वर्जय ॥ २५ ॥&lt;br&gt;&#xA;मृगया द्यूतपानेषु स्त्रीषु स्त्रीविजितेषु च ॥&lt;br&gt;&#xA;अत्याहारमतिक्रोधमतिनिद्रामतिश्रमम् ॥ २६ ॥&lt;br&gt;&#xA;अत्यालापमतिक्रीडां सर्वदा परिवर्जय ॥ ॥ २७ ॥&lt;br&gt;&#xA;अतिविद्यामतिश्रद्धामतिपुण्यमतिस्मृतिम् ॥&lt;br&gt;&#xA;अत्युत्साहमतिख्यातिमतिधैर्यं च साधय ॥ २८ ॥&lt;br&gt;&#xA;सकामो निजदारेषु सक्रोधो निज शत्रुषु ॥&lt;br&gt;&#xA;सलोभः पुण्यनिचये साभ्यसूयो ह्यधर्मिषु ॥ २९ ॥&lt;br&gt;&#xA;सद्वेषो भव पाखण्डे सरागः सज्जनेषु च ॥&lt;br&gt;&#xA;दुर्बोधो भव दुर्मन्त्रे बधिरः पिशुनोक्तिषु ॥ ३.३.११.३० ॥&lt;br&gt;&#xA;धूर्त्तं चण्डं शठं क्रूरं कितवं चपलं खलम् ॥&lt;br&gt;&#xA;पतितं नास्तिकं जिह्मं दूरतः परिवर्जय ॥ ३१ ॥&lt;br&gt;&#xA;आत्मप्रशंसा मा कार्षीः परिज्ञातेङ्गितो भव ॥&lt;br&gt;&#xA;धने सर्वकुटुम्बे च नात्यासक्तः सदा भव ॥ ३२ ॥&lt;br&gt;&#xA;पत्न्याः पतिव्रतायाश्च जनन्याः श्वशुरस्य च ॥&lt;br&gt;&#xA;सतां गुरोश्च वचने विश्वासं कुरु सर्वदा ॥ ३३ ॥&lt;br&gt;&#xA;आत्मरक्षापरो नित्यमप्रमत्तो दृढव्रतः ॥&lt;br&gt;&#xA;विश्वासं नैव कुर्वीथाः स्वभृत्येष्वपि कुत्र चित् ॥ ३४ ॥&lt;br&gt;&#xA;विश्वस्तं मा वधीः कञ्चिदपि चोरं महामते ॥&lt;br&gt;&#xA;अपापेषु न शङ्केथाः सत्यान्न चलितो भव ॥ ३५ ॥&lt;br&gt;&#xA;अनाथं कृपणं वृद्धं स्त्रियं बालं निरागसम् ॥&lt;br&gt;&#xA;परिरक्ष धनैः प्राणैर्बुद्ध्या शक्त्या बलेन च ॥ ३६ ॥&lt;br&gt;&#xA;अपि शत्रुं वधस्यार्हं मा वधीः शरणागतम् ॥&lt;br&gt;&#xA;अप्यपात्रं सुपात्रं वा नीचो वापि महत्तमः ॥ ३७ ॥&lt;br&gt;&#xA;यो वा को वापि याचेत तस्मै देहि शिरोपि च ॥&lt;br&gt;&#xA;अपि यत्नेन महता कीर्तिमेव सदार्जय ॥ ३८ ॥&lt;br&gt;&#xA;राज्ञां च विदुषां चैव कीर्तिरेव हि भूषणम् ॥&lt;br&gt;&#xA;सत्कीर्तिप्रभवा लक्ष्मीः पुण्यं सत्कीर्तिसम्भवम् ॥ ३९ ॥&lt;br&gt;&#xA;सत्कीर्त्या राजते लोकश्चन्द्रश्चन्द्रिकया न्यथा ॥&lt;br&gt;&#xA;गजाश्वहेमनिचयं रत्नराशिं नगोपमम् ॥ ३.३.११.४० ॥&lt;br&gt;&#xA;अकीर्त्योपहतं सर्वं तृणवन्मुञ्च सत्वरम् ॥&lt;br&gt;&#xA;मातुः कोपं पितुः कोपं गुरोः कोपं धनव्य यम् ॥ ४१ ॥&lt;br&gt;&#xA;पुत्राणामपराधं च ब्राह्मणानां क्षमस्व भोः ॥&lt;br&gt;&#xA;यथा द्विजप्रसादः स्यात्तथा तेषां हितं चर ॥ ४२ ॥&lt;br&gt;&#xA;राजानं सङ्कटे मग्नमुद्धरेयुर्द्विजोत्तमा ॥&lt;br&gt;&#xA;आयुर्यशो बलं सौख्यं धनं पुण्यं प्रजोन्नतिः ॥ ४३ ॥&lt;br&gt;&#xA;कर्मणा येन जायेत तत्सेव्यं भवता सदा ॥&lt;br&gt;&#xA;देशं कालं च शक्तिं च कार्यं चा कार्यमेव च ॥ ४४ ॥&lt;br&gt;&#xA;सम्यग्विचार्य यत्नेन कुरु कार्यं च सर्वदा ॥&lt;br&gt;&#xA;न कुर्याः कस्यचिद्बाधां परबाधां निवारय ॥ ४५ ॥&lt;br&gt;&#xA;चोरान्दुष्टांश्च बाधेथाः सुनीत्या शक्तिमत्तया ॥&lt;br&gt;&#xA;स्नाने जपे च होमे च दैवे पित्र्ये च कर्मणि ॥ ४६ ॥&lt;br&gt;&#xA;अत्वरो भव निद्रायां भोजने भव सत्वरः ॥&lt;br&gt;&#xA;दाक्षिण्ययुक्तमशठं सत्यं जनमनोहरम् ॥ ४७ ॥&lt;br&gt;&#xA;अल्पाक्षरमनन्तार्थं वाक्यं ब्रूहि महामते॥&lt;br&gt;&#xA;अभीतो भव सर्वत्र विपक्षेषु विपत्सु च ॥ ४८ ॥&lt;br&gt;&#xA;भीतो भव ब्रह्मकुले न पापे गुरुशासने ॥&lt;br&gt;&#xA;ज्ञातिबन्धुषु विप्रेषु भार्यासु तनयेषु च ॥ ४९ ॥&lt;br&gt;&#xA;समभावेन वर्तेथास्तथा भोजनपङ्क्तिषु ॥&lt;br&gt;&#xA;सतां हितोपदेशेषु तथा पुण्य कथासु च ॥ ३.३.११.५० ॥&lt;br&gt;&#xA;विद्यागोष्ठीषु धर्म्यासु क्वचिन्मा भूः पराङ्मुखः ॥&lt;br&gt;&#xA;शुचौ पुण्यजलस्यान्ते प्रख्याते ब्रह्मसङ्कुले ॥ ५१॥&lt;br&gt;&#xA;महादेशे शिवमये वस्तव्यं भवता सदा ॥&lt;br&gt;&#xA;कुलटा गणिका यत्र यत्र तिष्ठति कामुकः ॥ ५२ ॥&lt;br&gt;&#xA;दुर्देशे नीचसम्बाधे कदाचिदपि मा वस ॥&lt;br&gt;&#xA;एकमेवाश्रितोपि त्वं शिवं त्रिभुवनेश्वरम् ॥ ५३ ॥&lt;br&gt;&#xA;सर्वान्देवानुपासीथास्तद्दिनानि च मानयन् ॥&lt;br&gt;&#xA;सदा शुचिः सदा दक्षः सदा शान्तः सदा स्थिरः ॥ ५४ ॥&lt;br&gt;&#xA;सदा विजित षड्वर्गः सदैकान्तो भवानघ ॥&lt;br&gt;&#xA;विप्रान्वेदविदः शान्तान्यतींश्च नियतोज्वलान्॥ ५५ ॥&lt;br&gt;&#xA;युग्मम् ॥&lt;br&gt;&#xA;पुण्यवृक्षान्पुण्यनदीः पुण्यतीर्थं महत्सरः ॥&lt;br&gt;&#xA;धेनुं च वृषभं रत्नं युवतीं च पतिव्रताम्॥ ५६ ॥&lt;br&gt;&#xA;आत्मनो गृहदेवांश्च सहसैव नमस्कुरु ॥&lt;br&gt;&#xA;उत्थाय समये ब्राह्मे स्वाचम्य विमलाशयः ॥५७ ॥&lt;br&gt;&#xA;नमस्कृत्यात्मगुरुवे ध्यात्वा देवमुमापतिम्॥&lt;br&gt;&#xA;नारायणं च लक्ष्मीशं ब्रह्माणं च विनायकम्॥ ५८ ॥&lt;br&gt;&#xA;स्कन्दं कात्यायनीं देवीं महालक्ष्मीं सरस्वतीम् ॥&lt;br&gt;&#xA;इन्द्रादीनथ लोकेशान्पुण्यश्लोकानृषीनपि ॥ ५९ ॥&lt;br&gt;&#xA;चिन्तयित्वाथ मार्त्तण्डमुद्यन्तं प्रणमेत्सदा ॥&lt;br&gt;&#xA;गन्धं पुष्पं च ताम्बूलं शाकं पक्वफलादिकम् ॥ ३.३.११.६० ॥&lt;br&gt;&#xA;शिवाय दत्त्वोपभुङ्क्ष्व भक्ष्यं भोज्यं प्रियं नवम् ॥&lt;br&gt;&#xA;यद्दत्तं यत्कृतं जप्तं यत्स्नातं यद्धुतं स्मृतम् ॥ ६१ ॥&lt;br&gt;&#xA;यच्च तप्तं तपः सर्वं तच्छिवाय निवेदय॥&lt;br&gt;&#xA;भुञ्जानश्च पठन्वापि शयानो विहरन्नपि ॥&lt;br&gt;&#xA;पश्यञ्छृण्न्ववदन्गृह्णञ्छिवमेवानुचिन्तय ॥ ६२ ॥&lt;br&gt;&#xA;रुद्राक्षकङ्कणलसत्करदण्डयुग्मो मालान्तरालधृतभस्म सितत्रिपुण्डूः ॥&lt;br&gt;&#xA;पञ्चाक्षरं परिपठन्परमन्त्रराजं ध्यायन्सदा पशुपतेश्चरणं रमेथाः ॥६३ ॥&lt;br&gt;&#xA;इति सङ्क्षेपतो वत्स कथितो धर्मसङ्ग्रहः ॥&lt;br&gt;&#xA;अन्येषु च पुराणेषु विस्तरेण प्रकीर्तितः ॥६४॥&lt;br&gt;&#xA;अथापरं सर्वपुराणगुह्यं निःशेषपापौघहरं पवित्रम्॥&lt;br&gt;&#xA;जयप्रदं सर्वविपद्विमोचनं वक्ष्यामि शैवं कवचं हिताय ते ॥६५॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मखण्डे भद्रायुं प्रति ऋषभोपदेशवर्णनं नामैकादशोऽध्यायः ॥ ११ ॥&lt;/p&gt;</description>
    </item>
    <item>
      <title>०१२ शिवकवचकथनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/012_shivakavachakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/012_shivakavachakathanam/</guid>
      <description>&lt;p&gt;॥ ऋषभ उवाच ॥ ॥&lt;br&gt;&#xA;नमस्कृत्य महादेवं विश्वव्यापिनमीश्वरम् ॥&lt;br&gt;&#xA;वक्ष्ये शिवमयं वर्म सर्वरक्षाकरं नृणाम् ॥ १ ॥&lt;br&gt;&#xA;शुचौ देशे समासीनो यथावत्कल्पितासनः ॥&lt;br&gt;&#xA;जितेन्द्रियो जितप्राणश्चिन्तयेच्छिवमव्ययम् ॥ २॥&lt;br&gt;&#xA;हृत्पुण्डरीकान्तरसन्निविष्टं स्वतेजसा व्याप्तनभोवकाशम् ॥&lt;br&gt;&#xA;अतीन्द्रियं सूक्ष्ममनन्तमाद्यं ध्यायेत्परानन्दमयं महेशम् ॥ ३ ॥&lt;br&gt;&#xA;ध्यानावधूताखिलकर्मबन्धश्चिरं चिदानन्दनिमग्नचेताः ॥&lt;br&gt;&#xA;षडक्षरन्याससमाहितात्मा शैवेन कुर्या त्कवचेन रक्षाम् ॥ ४ ॥&lt;br&gt;&#xA;मां पातु देवोऽखिलदेवतात्मा संसारकूपे पतितं गभीरे ॥&lt;br&gt;&#xA;तन्नाम दिव्यं वरमन्त्रमूलं धुनोतु मे सर्वमघं हृदिस्थम् ॥ ५ ॥&lt;br&gt;&#xA;सर्वत्र मां रक्षतु विश्वमूर्त्तिर्ज्योतिर्मयानन्दघनश्चिदात्मा ॥&lt;br&gt;&#xA;अणोरणीयानुरुशक्तिरेकः स ईश्वरः पातु भयादशेषात् ॥ ६ ॥&lt;br&gt;&#xA;यो भूस्वरूपेण बिभर्ति विश्वं पायात्स भूमेर्गिरिशोऽष्टमूर्तिः ॥&lt;br&gt;&#xA;योऽपां स्वरूपेण नृणां करोति सञ्जीनं सोऽवतु मां जलेभ्यः ॥ ७ ॥&lt;br&gt;&#xA;कल्पावसाने भुवनानि दग्ध्वा सर्वाणि यो नृत्यति भूरिलीलः ॥&lt;br&gt;&#xA;स कालरुद्रोऽवतु मां दवाग्नेर्वात्यादिभीतेरखिलाच्च तापात् ॥ ८ ॥&lt;br&gt;&#xA;प्रदीप्तविद्युत्कनकावभासो विद्यावराभीतिकुठारपाणिः॥&lt;br&gt;&#xA;चतुर्मुखस्तत्पुरुषस्त्रिनेत्रः प्राच्यां स्थितं रक्षतु मामजस्रम् ॥ ९ ॥&lt;br&gt;&#xA;कुठारवेदाङ्कुशपाशशूलकपालढक्काक्षगुणान्दधानः ॥&lt;br&gt;&#xA;चतुर्मुखो नीलरुचिस्त्रिनेत्रः पायादघोरो दिशि दक्षिणस्याम् ॥ ३.३.१२.१० ॥&lt;br&gt;&#xA;कुन्देन्दुशङ्खस्फटिकावभासो वेदाक्षमालावरदाभयाङ्कः ॥&lt;br&gt;&#xA;त्र्यक्षश्चतुर्वक्त्र उरुप्रभावः सद्योधिजातोवतु मां प्रतीच्याम् ॥ ११ ॥&lt;br&gt;&#xA;वराक्षमालाभयटङ्कहस्तः सरोजकिञ्जल्कसमानवर्णः ॥&lt;br&gt;&#xA;त्रिलोचनश्चारुचतुर्मुखो मां पायादुदीच्यां दिशि वामदेवः ॥ १२ ॥&lt;br&gt;&#xA;वेदाभयेष्टाङ्कुशटङ्कपाशकपालढक्काक्षकशूलपाणिः ॥&lt;br&gt;&#xA;सितद्युतिः पञ्चमुखोऽवतान्मामीशान ऊर्द्ध्वं परमप्रकाशः ॥ १३ ॥&lt;br&gt;&#xA;मूर्धानमव्यान्मम चन्द्रमौ लिर्भालं ममाव्यादथ भालनेत्रः ॥&lt;br&gt;&#xA;नेत्रे ममाव्याद्भगनेत्रहारी नासां सदा रक्षतु विश्वनाथः ॥ १४ ॥&lt;br&gt;&#xA;पायाच्छ्रुती मे श्रुतिगीतकीर्तिः कपोलमव्या त्सततं कपाली ॥&lt;br&gt;&#xA;वक्त्रं सदा रक्षतु पञ्चवक्त्रो जिह्वां सदा रक्षतु वेदजिह्वः ॥ १५ ॥&lt;br&gt;&#xA;कण्ठं गिरीशोऽवतु नीलकण्ठः पाणिद्वयं पातु पिनाकपाणिः ॥&lt;br&gt;&#xA;दोर्मूलमव्यान्मम धर्मबाहुर्वक्षःस्थलं दक्षमखान्तकोऽव्यात् ॥ १६ ॥&lt;br&gt;&#xA;ममोदरं पातु गिरीन्द्रधन्वा मध्यं ममाव्यान्मदनान्तकारी ॥&lt;br&gt;&#xA;हेरम्बतातो मम पातु नाभिं पायात्कटी धूर्जटिरीश्वरो मे ॥ १७ ॥&lt;br&gt;&#xA;ऊरुद्वयं पातु कुबेरमित्रो जानुद्वयं मे जगदीश्वरोऽव्यात् ॥&lt;br&gt;&#xA;जङ्घायुगं पुङ्गवकेतुरव्यात्पादौ ममाव्या त्सुरवन्द्यपादः ॥ १८ ॥&lt;br&gt;&#xA;महेश्वरः पातु दिनादियामे मां मध्ययामेऽवतु वामदेवः ॥&lt;br&gt;&#xA;त्रियम्बकः पातु तृतीययामे वृषध्वजः पातु दिनान्त्ययामे ॥ ॥ १९ ॥&lt;br&gt;&#xA;पायान्निशादौ शशिशेखरो मां गङ्गाधरो रक्षतु मां निशीथे ॥&lt;br&gt;&#xA;गौरीपतिः पातु निशावसाने मृत्युञ्जयो रक्षतु सर्वकालम् ॥ ३.३.१२.२० ॥&lt;br&gt;&#xA;अन्तःस्थितं रक्षतु शङ्करो मां स्थाणुः सदा पातु बहिःस्थितं माम् ॥&lt;br&gt;&#xA;तदन्तरे पातु पतिः पशूनां सदा शिवो रक्षतु मां समन्तात् ॥ २१ ॥&lt;br&gt;&#xA;तिष्ठन्तमव्या द्भुवनैकनाथः पायाद्व्रजन्तं प्रमथाधिनाथः ॥&lt;br&gt;&#xA;वेदान्तवेद्योऽवतु मान्निषण्णं मामव्ययः पातु शिवः शयानम् ॥ २२॥&lt;br&gt;&#xA;मार्गेषु मां रक्षतु नीलकण्ठः शैलादिदुर्गेषु पुरत्रयारिः ॥&lt;br&gt;&#xA;अरण्यवासादिमहाप्रवासे पायान्मृगव्याध उदारशक्तिः ॥ २३ ॥&lt;br&gt;&#xA;कल्पान्तकाटोपपटुप्रकोपः स्फुटाट्टहासोच्चलिताण्डकोशः ॥&lt;br&gt;&#xA;घोरारिसेनार्णवदुर्निवारमहाभयाद्रक्षतु वीरभद्रः॥२४॥&lt;br&gt;&#xA;पत्त्यश्वमातङ्गघटावरूथसहस्रलक्षायुतकोटिभीषणम् ॥&lt;br&gt;&#xA;अक्षौहिणीनां शतमाततायिनां छिन्द्या न्मूढो घोरकुठारधारया ॥ २५ ॥&lt;br&gt;&#xA;निहन्तु दस्यून्प्रलयानलार्चिर्ज्वलत्त्रिशूलं त्रिपुरान्तकस्य ॥&lt;br&gt;&#xA;शार्दूलसिंहर्क्षवृकादिहिंस्रान्सन्त्रासयत्वीशधनुःपिनाकम्॥ ॥२६॥&lt;br&gt;&#xA;दुःस्वप्नदुःशकुनदुर्गतिदौर्मनस्यदुर्भिक्षदुर्व्यसनदुःसहदुर्यशांसि।&lt;br&gt;&#xA;उत्पाततापविषभीतिमसद्ग्रहार्तिव्याधींश्च नाशयतु मे जगतामधीशः॥२७॥&lt;br&gt;&#xA;ओन्नमो भगवते सदाशिवाय सकलतत्त्वात्मकाय सकलतत्त्वविहाराय सकललोकैककर्त्रे सकललौकैकभर्त्रे सकललोकैकहर्त्रे सकललोकैकगुरवे सकललोकैकसाक्षिणे सकलनिगमगुह्याय सकलवरप्रदाय सकलदुरितार्तिभञ्जनाय सकलजगदभयङ्कराय सकललोकैकशङ्कराय शशाङ्कशेखराय शाश्व तनिजाभासाय निर्गुणाय निरुपमाय नीरूपाय निराभासाय निरामयाय निष्प्रपञ्चाय निष्कलङ्काय निर्द्वन्द्वाय निःसङ्गाय निर्मलाय निर्गमाय नित्यरूपविभवाय निरुपमविभवाय निराधाराय नित्यशुद्धबुद्धपरिपूर्णसच्चिदानन्दाद्वयाय परमशान्तप्रकाशतेजोरूपाय जयजय महारुद्र महारौद्र भद्रावतार दुःखदावदारण महाभैरव कालभैरव कल्पान्तभैरव कपालमालाधर खट्वाङ्गखड्गचर्मपाशाङ्कुशडमरुशूलचापबाणगदाशक्तिभिं डिपालतोमरमुसलमुद्गरपट्टिशपरशुपरिघभुशुण्डीशतघ्नीचक्राद्यायुधभीषणकरसहस्र मुखदंष्ट्राकराल विकटाट्टहासविस्फारितब्रह्मामण्डल नागेन्द्र कुण्डल नागेन्द्रहार नागेन्द्रवलय नागेन्द्रचर्मधर मृत्युञ्जय त्र्यम्बक त्रिपुरान्तक विरूपाक्ष विश्वेश्वर विश्वरूप वृषभवाहन विषभूषण विश्वतोमुख सर्वतो रक्षरक्ष मां ज्वलज्वल महामृत्युभयमपमृत्युभयं नाशयनाशय रोगभयमुत्सादयोत्सादय विषसर्पभयं शमयशमय चोरभयं मारयमारय मम शत्रूनुच्चा टयोच्चाटय शूलेन विदारयविदारय कुठारेण भिन्धिभिन्धि खड्गेन छिन्धिछिन्धि खट्वाङ्गेन विपोथयविपोथय मुसलेन निष्पेषयनिष्पेषय बाणैः सन्ताडय सन्ताडय रक्षांसि भीषयभीषय भूतानि विद्रावयविद्रावय कूष्माण्डवेतालमारीगणब्रह्मराक्षसान्सन्त्रासयसन्त्रासय ममाभयं कुरुकुरु वित्रस्तं मामाश्वास याश्वासय नरकभयान्मामुद्धारयोद्धारय सञ्जीवयसञ्जीवय क्षुत्तृड्भ्यां मामाप्याययाप्यायय दुःखातुरं मामानन्दयानन्दय शिवकवचेन मामाच्छादया च्छादय त्र्यम्बक सदाशिव नमस्तेनमस्तेनमस्ते ॥&lt;br&gt;&#xA;॥ ऋषभ उवाच ॥ ॥&lt;br&gt;&#xA;इत्येतत्कवचं शैवं वरदं व्याहृतं मया ॥&lt;br&gt;&#xA;सर्वबाधाप्रशमनं रहस्यं सर्व देहिनाम् ॥ २८ ॥&lt;br&gt;&#xA;यः सदा धारयेन्मर्त्यः शैवं कवचमुत्तमम् ॥&lt;br&gt;&#xA;न तस्य जायते क्वापि भयं शम्भोरनुग्रहात् ॥ २९ ॥&lt;br&gt;&#xA;क्षीणायुर्मृत्युमापन्नो महारोगहतोऽपि वा ॥&lt;br&gt;&#xA;सद्यः सुखमवाप्नोति दीर्घमायुश्च विन्दति ॥ ३.३.१२.३० ॥&lt;br&gt;&#xA;सर्वदारिद्र्यशमनं सौमङ्गल्यविवर्धनम् ॥&lt;br&gt;&#xA;यो धत्ते कवचं शैवं स देवैरपि पूज्यते ॥ ३१ ॥&lt;br&gt;&#xA;महापातकसङ्घातैर्मुच्यते चोपपातकैः ॥&lt;br&gt;&#xA;देहान्ते शिवमाप्नोति शिववर्मानुभावतः ॥ ३२ ॥&lt;br&gt;&#xA;त्वमपि श्रद्धया वत्स शैवं कवच मुत्तमम्॥&lt;br&gt;&#xA;धारयस्व मया दत्तं सद्यः श्रेयो ह्यवाप्स्यसि ॥ ३३ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्युक्त्वा ऋषभो योगी तस्मै पार्थिवसूनवे ॥&lt;br&gt;&#xA;ददौ शङ्खं महारावं खड्गं चारिनिषूदनम् ॥ ३४ ॥&lt;br&gt;&#xA;पुनश्च भस्म सम्मन्त्र्य तदङ्गं सर्वतोऽस्पृशत् ॥&lt;br&gt;&#xA;गजानां षट्सहस्रस्य द्विगुणं च बलं ददौ ॥ ३५ ॥&lt;br&gt;&#xA;भस्मप्रभावात्सम्प्राप्य बलैश्वर्यधृतिस्मृतीः ॥&lt;br&gt;&#xA;स राजपुत्रः शुशुभे शरदर्क इव श्रिया ॥ ३६ ॥&lt;br&gt;&#xA;तमाह प्राञ्जलिं भूयः स योगी राजनन्दनम् ॥&lt;br&gt;&#xA;एष खड्गो मया दत्तस्तपोमन्त्रानुभावतः ॥ ३७ ॥&lt;br&gt;&#xA;शितधारमिमं खड्गं यस्मै दर्शयसि स्फुटम् ॥&lt;br&gt;&#xA;स सद्यो म्रियते शत्रुः साक्षान्मृत्युरपि स्वयम् ॥ ॥ ३८ ॥&lt;br&gt;&#xA;अस्य शङ्खस्य निह्रादं ये शृण्वन्ति तवाहिताः.॥&lt;br&gt;&#xA;ते मूर्च्छिताः पतिष्यन्ति न्यस्तशस्त्रा विचेतना ॥ ३९ ॥&lt;br&gt;&#xA;खड्गशङ्खाविमौ दिव्यौ परसैन्यविनाशिनौ ॥&lt;br&gt;&#xA;आत्मसैन्यस्वपक्षाणां शौर्यतेजोविवर्धनौ ॥ ३.३.१२.४० ॥&lt;br&gt;&#xA;एतयोश्च प्रभावेन शैवेन कवचेन च ॥&lt;br&gt;&#xA;द्विषट्सहस्रनागानां बलेन महतापि च ॥४१॥&lt;br&gt;&#xA;भस्मधारणसामर्थ्याच्छत्रुसैन्यं विजेष्यसि ॥&lt;br&gt;&#xA;प्राप्य सिंहासनं पैत्र्यं गोप्तासि पृथिवीमिमाम् ॥४२॥&lt;br&gt;&#xA;इति भद्रायुषं सम्यगनुशास्य समातृकम्॥&lt;br&gt;&#xA;ताभ्यां सम्पूजितः सोऽथ योगी स्वैरगतिर्ययौ ॥ ४३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तर खण्डे सीमन्तिनीमाहात्म्ये भद्रायूपाख्याने शिवकवचकथनं नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३ भद्रायुविवाहकथनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/013_bhadrAyuvivAhakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/013_bhadrAyuvivAhakathanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;दशार्णाधिपतेस्तस्य वज्रबाहोर्महाभुजः ॥&lt;br&gt;&#xA;बभूव शत्रुर्बलवान्राजा मगधराट् ततः ॥ १ ॥&lt;br&gt;&#xA;स वै हेमरथो नाम बाहुशाली रणोत्कटः ॥&lt;br&gt;&#xA;बलेन महतावृत्य दशार्णं न्यरुधद्बली ॥ २ ॥&lt;br&gt;&#xA;चमूपास्तस्य दुर्धर्षाः प्राप्य देशं दशार्णकम् ॥&lt;br&gt;&#xA;व्यलुम्पन्वसुरत्नानि गृहाणि ददहुः परे ॥३॥&lt;br&gt;&#xA;केचिद्धनानि जगृहुः केचिद्बालान्स्त्रियोऽपरे ॥&lt;br&gt;&#xA;गोधनान्यपरेऽगृह्णन्केचिद्धान्यपरिच्छदान् ॥&lt;br&gt;&#xA;केचिदारामसस्यानि गृहोद्यानान्यनाशयत् ॥४॥&lt;br&gt;&#xA;एवं विनाश्य तद्राज्यं स्त्रीगोधनजिघृक्षवः ॥&lt;br&gt;&#xA;आवृत्य तस्य नगरीं वज्रबाहोस्तु मागधः ॥ ५ ॥&lt;br&gt;&#xA;एवं पर्याकुलं वीक्ष्य राजा नगरमेव च ॥&lt;br&gt;&#xA;युद्धाय निर्जगामाशु वज्रबाहुः ससै निकः ॥ ६ ॥&lt;br&gt;&#xA;वज्रबाहुश्च भूपालस्तथा मन्त्रिपुरःसराः ॥&lt;br&gt;&#xA;युयुधुर्मागधैः सार्धं निजघ्नुः शत्रुवाहिनीम् ॥७॥&lt;br&gt;&#xA;वज्रबाहुर्महेष्वासो दंशितो रथमास्थितः॥&lt;br&gt;&#xA;विकिरन्बाणवर्षाणि चकार कदनं महत् ॥८॥&lt;br&gt;&#xA;दशार्णराजं युध्यन्तं दृष्ट्वा युद्धे सुदुःसहम् ॥&lt;br&gt;&#xA;तमेव तरसा वव्रुः सर्वे मागधसैनिकाः ॥ ९ ॥&lt;br&gt;&#xA;कृत्वा तु सुचिरं युद्धं मागधा दृढविक्रमाः ॥&lt;br&gt;&#xA;तत्सैन्यं नाशयामासुर्लेभिरे च जयश्रियम् ॥३.३.१३.१०॥&lt;br&gt;&#xA;केचित्तस्य रथं जघ्नुः केचित्तद्धनुराच्छिनम् ॥&lt;br&gt;&#xA;सूतं तस्य जघानैकस्त्वपरः खड्गमाच्छिनत् ॥ ११॥&lt;br&gt;&#xA;सञ्छिन्नखड्गधन्वानं विरथं हतसारथिम् ॥&lt;br&gt;&#xA;बलाद्गृहीत्वा बलिनो बबन्धुर्नृपतिं रुषा ॥१२॥&lt;br&gt;&#xA;तस्य मन्त्रिगणं सर्वं तत्सैन्यं च विजित्य ते ॥&lt;br&gt;&#xA;मागधास्तस्य नगरीं विविशुर्जयकाशिनः ॥ १३ ॥&lt;br&gt;&#xA;अश्वान्नरान्गजानुष्ट्रान्पशूंश्चैव धनानि च ॥&lt;br&gt;&#xA;जगृहुर्युवतीः सर्वाश्चार्वङ्गीश्चैव कन्यकाः ॥ १४ ॥&lt;br&gt;&#xA;राज्ञो बबन्धुर्महिषीर्दासीश्चैव सहस्रशः ॥&lt;br&gt;&#xA;कोशं च रत्नसम्पूर्णं जह्रुस्तेऽप्याततायिनः ॥ १५ ॥&lt;br&gt;&#xA;एवं विनाश्य नगरीं हृत्वा स्त्रीगोधनादिकम् ॥&lt;br&gt;&#xA;वज्रबाहुं बलाद्बद्ध्वा रथे स्थाप्य विनिर्ययुः ॥ १६ ॥&lt;br&gt;&#xA;एवं कोलाहले जाते राष्ट्रनाशे च दारुणे ॥&lt;br&gt;&#xA;राजपुत्रोऽथ भद्रायुस्तद्वार्तामशृणोद्बली ॥ १७ ॥&lt;br&gt;&#xA;पितरं शत्रुनिर्बद्धं पितृपत्नीस्तथा हृताः ॥&lt;br&gt;&#xA;नष्टं दशार्णराष्ट्रं च श्रुत्वा चुक्रोश सिंहवत् ॥ १८ ॥&lt;br&gt;&#xA;स खड्गशङ्खावादाय वैश्यपुत्रसहायवान् ॥&lt;br&gt;&#xA;दंशितो हयमारुह्य कुमारो विजिगीषया ॥ १९ ॥&lt;br&gt;&#xA;जवेनागत्य तं देशं मागधैरभिपूरितम् ॥&lt;br&gt;&#xA;दह्यमानं क्रन्दमानं हृतस्त्रीसुतगोधनम् ॥ ३.३.१३.२० ॥&lt;br&gt;&#xA;दृष्ट्वा राजजनं सर्वं राज्यं शून्यं भयाकुलम् ॥&lt;br&gt;&#xA;क्रोधाध्मातमनास्तूर्णं प्रविश्य रिपुवाहिनीम् ॥&lt;br&gt;&#xA;आकर्णाकृष्टकोदण्डो ववर्ष शरसन्ततीः ॥ २१ ॥&lt;br&gt;&#xA;ते हन्यमाना रिपवो राजपुत्रेण सायकैः ॥&lt;br&gt;&#xA;तमभिद्रुत्य वेगेन शरैर्विव्यधुरुल्बणैः ॥ २२ ॥&lt;br&gt;&#xA;हन्यमानोऽस्त्रपूगेन रिपुभिर्युद्धदुर्मदैः ॥&lt;br&gt;&#xA;न चचाल रणे धीरः शिववर्माभिरक्षितः ॥ २३ ॥&lt;br&gt;&#xA;सोऽस्त्रकर्षं प्रसह्याशु प्रविश्य गजलीलया ॥&lt;br&gt;&#xA;जघानाशु रथान्नागान्पदातीनपि भूरिशः ॥ २४ ॥&lt;br&gt;&#xA;तत्रैकं रथिनं हत्वा ससूतं नृपनन्दनः ॥&lt;br&gt;&#xA;तमेव रथमास्थाय वैश्यनन्दनसारथिः ॥&lt;br&gt;&#xA;विचचार रणे धीरः सिंहो मृगकुलं यथा ॥ २५ ॥&lt;br&gt;&#xA;अथ सर्वे सुसंरब्धाः शूराः प्रोद्यतकार्मुकाः ॥&lt;br&gt;&#xA;अभिसस्रुस्तमेवैकं चमूपा बलशालिनः ॥ २६ ॥&lt;br&gt;&#xA;तेषामापततामग्रे खड्गमुद्यम्य दारुणम् ॥&lt;br&gt;&#xA;अभ्युद्ययौ महावीरान्दर्शयन्निव पौरुषम् ॥ २७ ॥&lt;br&gt;&#xA;करालान्तकजिह्वाभं तस्य खड्गं महोज्ज्वलम् ॥&lt;br&gt;&#xA;दृष्ट्वैव सहसा मम्रुश्च मूपास्तत्प्रभावतः ॥ २८ ॥&lt;br&gt;&#xA;येये पश्यन्ति तं खड्गं प्रस्फुरन्तं रणाङ्गणे ॥&lt;br&gt;&#xA;ते सर्वे निधनं जग्मुर्वज्रं प्राप्येव कीटकः ॥ २९ ॥&lt;br&gt;&#xA;अथासौ सर्वसैन्यानां विनाशाय महाभुजः ॥&lt;br&gt;&#xA;शङ्खं दध्मौ महारावं पूरयन्निव रोदसी ॥ ३.३.१३.३० ॥&lt;br&gt;&#xA;तेन शङ्खनिनादेन विषाक्तेनैव भूयसा ॥&lt;br&gt;&#xA;श्रुतमात्रेण रिपवो मूर्च्छिताः पतिता भुवि ॥३१ ॥&lt;br&gt;&#xA;येऽश्वपृष्ठे रथे ये च ये च दन्तिषु संस्थिताः॥&lt;br&gt;&#xA;ते विसञ्ज्ञाः क्षणात्पेतुः शङ्खनादहतौजसः॥३२॥&lt;br&gt;&#xA;तान्भूमौ पतितान्सर्वान्नष्टसञ्ज्ञा न्निरायुधान्॥&lt;br&gt;&#xA;विगणय्य शवप्रायाननावधीद्धर्मशास्त्रवित्॥३३॥&lt;br&gt;&#xA;आत्मनः पितरं बद्धं मोचयित्वा रणाजिरे॥&lt;br&gt;&#xA;तत्पत्नीः शत्रुवशगाः सर्वाः सद्यो व्यमोचयत् ॥ ३४ ॥&lt;br&gt;&#xA;पत्नीश्च मन्त्रिमुख्यानां तथान्येषां पुरौकसाम् ॥&lt;br&gt;&#xA;स्त्रियो बालांश्च कन्याश्च गोधनादीन्यनेकशः ॥ ३५ ॥&lt;br&gt;&#xA;मोचयित्वा रिपुभयात्तमाश्वासयदाकुलः ॥&lt;br&gt;&#xA;अथारिसैन्येषु चरंस्तेषां जग्राह योषितः ॥ ३६ ॥&lt;br&gt;&#xA;मरुन्मनोजवानश्वान्मातङ्गान्गिरिसन्निभान् ॥&lt;br&gt;&#xA;स्यन्दनानि च रौक्माणि दासीश्च रुचिराननाः ॥ ३७ ॥&lt;br&gt;&#xA;युग्मम् ॥&lt;br&gt;&#xA;सर्वमाहृत्य वेगेन गृहीत्वा तद्धनं बहु ॥&lt;br&gt;&#xA;मागधेशं हेमरथं निर्बबन्ध पराजितम् ॥ ३८ ॥&lt;br&gt;&#xA;तन्मन्त्रिणश्च भूपांश्च तत्र मुख्यांश्च नायकान्॥&lt;br&gt;&#xA;गृहीत्वा तरसा बद्ध्वा पुरीं प्रावेशयद्द्रुतम् ॥ ३९ ॥&lt;br&gt;&#xA;पूर्वं ये समरे भग्ना विवृत्ताः सर्वतोदिशम् ॥&lt;br&gt;&#xA;ते मन्त्रिमुख्या विश्वस्ता नायकाश्च समाययुः ॥ ३.३.१३.४० ॥&lt;br&gt;&#xA;कुमारविक्रमं दृष्ट्वा सर्वे विस्मितमानसाः ॥&lt;br&gt;&#xA;तं मेनिरे सुरश्रेष्ठं कारणादागतं भुवम् ॥ ॥ ४१ ॥&lt;br&gt;&#xA;अहो नः सुमहाभाग्यमहो नस्तपसः फलम् ॥&lt;br&gt;&#xA;केनाप्यनेन वीरेण मृताः सञ्जीविताः खलु ॥ ४२ ॥&lt;br&gt;&#xA;एष किं योगसिद्धो वा तपःसिद्धो ऽथवाऽमरः ॥&lt;br&gt;&#xA;अमानुषमिद कर्म यदनेन कृतं महत् ॥ ४३ ॥&lt;br&gt;&#xA;नूनमस्य भवेन्माता सा गौरीति शिवः पिता ॥&lt;br&gt;&#xA;अक्षौहिणीनां नवकं जिगायानन्तशक्तिधृक् ॥ ४४ ॥&lt;br&gt;&#xA;इत्याश्चर्ययुतैर्हृष्टैः प्रशंसद्भिः परस्परम् ॥&lt;br&gt;&#xA;पृष्टोऽमात्यजनेनासावात्मानं प्राह तत्त्वतः ॥ ४५ ॥&lt;br&gt;&#xA;समागतं स्वपितरं विस्मयाह्लादविप्लुतम् ॥&lt;br&gt;&#xA;मुञ्चन्तमानन्दजलं ववन्दे प्रेमविह्वलः ॥ ४६ ॥&lt;br&gt;&#xA;स राजा निजपुत्रेण प्रणयादभिवन्दितः ॥&lt;br&gt;&#xA;आश्लिष्य गाढं तरसा बभाषे प्रेमकातरः ॥ ४७ ॥&lt;br&gt;&#xA;कस्त्वं देवो मनुष्यो वा गन्धर्वो वा महामते ॥&lt;br&gt;&#xA;का माता जनकः को वा को देशस्तव नाम किम् ॥ ४८ ॥&lt;br&gt;&#xA;कस्मान्न शत्रुभिर्बद्धान्मृतानिव हतौजसः ॥&lt;br&gt;&#xA;कारुण्यादिह सम्प्राप्य सपत्नीकान्मुमोच यः ॥ ४९ ॥&lt;br&gt;&#xA;कुतो लब्धमिदं शौर्यं धैर्यं तेजो बलोन्नतिः ॥&lt;br&gt;&#xA;जिगीषसीव लोकांस्त्रीन्सदेवासुरमानुषान् ॥ ३.३.१३.५० ॥&lt;br&gt;&#xA;अपि जन्मसहस्रेण तवानृण्यं महौजसः ॥&lt;br&gt;&#xA;कर्तुं नाहं समर्थोस्मि सहैभिर्दारबान्धवैः ॥५१॥&lt;br&gt;&#xA;इमान्पुत्रानिमाः पत्नीरिदं राज्यमिदं पुरम् ॥&lt;br&gt;&#xA;सर्वं विहाय मच्चित्तं त्वय्येव प्रेमबन्धनम् ॥५२॥&lt;br&gt;&#xA;सर्वं कथय मे तात मत्प्राणपरिरक्षक ॥&lt;br&gt;&#xA;एतासां मम पत्नीनां त्वदधीनं हि जीवितम् ॥ ५३ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इति पृष्टः स भद्रायुः स्वपित्रा तमभाषत ॥&lt;br&gt;&#xA;एष वैश्यसुतो राजन्सुनयो नाम मत्सखा ॥ ५४ ॥&lt;br&gt;&#xA;अहमस्य गृहे रम्ये वसामि सहमातृकः ॥&lt;br&gt;&#xA;भद्रायुर्नाम मद्वृत्तं पश्चाद्विज्ञापयामि ते ॥ ५५ ॥&lt;br&gt;&#xA;पुरं प्रविश्य भद्रं ते सदारः ससुहृज्जनः ॥&lt;br&gt;&#xA;त्यक्त्वा भयमरातिभ्यो विहरस्व यथासुखम् ॥ ५६ ॥&lt;br&gt;&#xA;नैतान्मुञ्च रिपूंस्तावद्यावदागमनं मम ॥&lt;br&gt;&#xA;अहमद्य गमिष्यामि शीघ्रमात्मनिवेशनम् ॥ ५७ ॥&lt;br&gt;&#xA;इत्युक्त्वा नृपमामन्त्र्य भद्रायुर्नृपनन्दनः ॥&lt;br&gt;&#xA;आजगाम स्वभवनं मात्रे सर्वं न्यवेदयत् ॥ ५८॥&lt;br&gt;&#xA;सापि हृष्टा स्वतनयं परिरेभेऽश्रुलोचना ॥&lt;br&gt;&#xA;स च वैश्यपतिः प्रेम्णा परिष्वज्याभ्यपूजयत् ॥ ५९ ॥&lt;br&gt;&#xA;वज्रबाहुश्च राजेन्द्रः प्रविष्टो निजमन्दिरम् ॥&lt;br&gt;&#xA;स्त्रीपुत्रामात्य सहितः प्रहर्षमतुलं ययौ ॥ ३.३.१३.६० ॥&lt;br&gt;&#xA;तस्यां निशायां व्युष्टायामृषभो योगिनां वरः ॥&lt;br&gt;&#xA;चन्द्राङ्गदं समागत्य सीमन्तिन्याः पतिं नृपम् ॥ ६१ ॥&lt;br&gt;&#xA;भद्रायुषः समुत्पत्तिं तस्य कर्माप्यमानुषम् ॥&lt;br&gt;&#xA;आवेद्य रहसि प्रेम्णा त्वत्सुतां कीर्तिमालिनीम् ॥ ६२ ॥&lt;br&gt;&#xA;भद्रायुषे प्रयच्छेति बोधयित्वा च नैषधम् ॥&lt;br&gt;&#xA;ऋषभो निर्जगामाथ देशकालार्थतत्त्ववित् ॥ ६३ ॥&lt;br&gt;&#xA;विशेषकम् ॥&lt;br&gt;&#xA;अथ चन्द्राङ्गदो राजा मुहूर्त्ते मङ्गलोचिते ॥&lt;br&gt;&#xA;भद्रायुषं समाहूय प्रायच्छत्कीर्त्तिमालिनीम् ॥ ६४ ॥&lt;br&gt;&#xA;कृतोद्वाहः स राजेन्द्रतनयः सह भार्यया ॥&lt;br&gt;&#xA;हेमासनस्थः शुशुभे रोहिण्येव निशाकरः ॥ ६५ ॥&lt;br&gt;&#xA;वज्रबाहुं तत्पितरं समाहूय स नैषधः ॥&lt;br&gt;&#xA;पुरं प्रवेश्य सामात्यः प्रत्युद्गम्याभ्यपूजयत् ॥ ६६ ॥&lt;br&gt;&#xA;तत्रापश्यत्कृतोद्वाहं भद्रायुषमरिन्दमम् ॥&lt;br&gt;&#xA;पादयोः पतितं प्रेम्णा हर्षात्तं परिषस्वजे ॥ ॥ ६७ ॥&lt;br&gt;&#xA;एष मे प्राणदो वीर एष शत्रुनिषूदनः ॥&lt;br&gt;&#xA;अथाप्यज्ञातवंशोऽयं मयानन्तपराक्रमः ॥ ६८ ॥&lt;br&gt;&#xA;एष ते नृप जामाता चन्द्राङ्गद महाबलः ॥&lt;br&gt;&#xA;अस्य वंशमथोत्पत्तिं श्रोतुमिच्छामि तत्त्वतः ॥ ६९ ॥&lt;br&gt;&#xA;इत्थं दशार्णराजेन प्रार्थितो निषधाधिपः ॥&lt;br&gt;&#xA;विविक्त उपसङ्गम्य प्रहसन्निदमब्रवीत् ॥ ३.३.१३.७० ॥&lt;br&gt;&#xA;एष ते तनयो राजञ्छैशवे रोगपीडितः ॥&lt;br&gt;&#xA;त्वया वने परित्यक्तः सह मात्रा रुजार्तया ॥ ७१ ॥&lt;br&gt;&#xA;परिभ्रमन्ती विपिने सा नारी शिशुनामुना ॥&lt;br&gt;&#xA;दैवाद्वैश्यगृहं प्राप्ता तेन वैश्येन रक्षिता ॥ ७२ ॥&lt;br&gt;&#xA;अथासौ बहुरोगार्तो मृतस्तव कुमारकः ॥&lt;br&gt;&#xA;केनापि योगिराजेन मृतः सञ्जीवितः पुनः ॥ ७३ ॥&lt;br&gt;&#xA;ऋषभाख्यस्य तस्यैव प्रभावाच्छिवयोगिनः ॥&lt;br&gt;&#xA;रूपं च देवसदृशं प्राप्तौ मातृकुमारकौ ॥ ७४ ॥&lt;br&gt;&#xA;तेन दत्तेन खड्गेन शङ्खेन रिपुघातिना ॥&lt;br&gt;&#xA;जिगाय समरे शत्रूञ्छिववर्माभिरक्षितः ॥ ७५ ॥&lt;br&gt;&#xA;द्विषट्सहस्रनागानां बलमेको बिभर्त्यसौ ॥&lt;br&gt;&#xA;सर्वविद्यासु निष्णातो मम जामातृतां गतः ॥ ७६ ॥&lt;br&gt;&#xA;अत एनं समादाय मातरं चास्य सुव्रताम्॥&lt;br&gt;&#xA;गच्छस्व नगरीं राजन्प्राप्स्यसि श्रेय उत्तमम् ॥ ७७ ॥&lt;br&gt;&#xA;इति चन्द्राङ्गदः सर्वमाख्यायान्तर्गृहे स्थिताम् ॥&lt;br&gt;&#xA;तस्याग्र पत्नीमाहूय दर्शयामास भूषिताम् ॥ ७८ ॥&lt;br&gt;&#xA;इत्यादि सर्वमाकर्ण्य दृष्ट्वा च स महीपतिः ॥&lt;br&gt;&#xA;व्रीडितो नितरां मौढ्यात्स्वकृतं कर्म गर्हयन् ॥ ७९ !।&lt;br&gt;&#xA;प्राप्तश्च परमानन्दं तयोर्दर्शनकौतुकात् ॥&lt;br&gt;&#xA;पुलकाङ्कितसर्वाङ्गस्तावुभौ परिषस्वजे ॥ ३.३.१३.८० ॥&lt;br&gt;&#xA;युग्मम् ॥&lt;br&gt;&#xA;एवं निषधराजेन पूजितश्चाभिनन्दितः ॥&lt;br&gt;&#xA;स भोजयित्वा तं सम्यक्स्वयं च सह मन्त्रिभिः ॥ ८१ ॥&lt;br&gt;&#xA;तामात्मनोग्रमहिषीं पुत्रं तमपि तां स्नुषाम् ॥&lt;br&gt;&#xA;आदाय सपरीवारो वज्रबाहुः पुरीं ययौ ॥८२॥&lt;br&gt;&#xA;स सम्भ्रमेण महता भद्रायुः पितृमन्दिरम्॥&lt;br&gt;&#xA;सम्प्राप्य परमानन्दं चक्रे सर्वपुरौकसाम्॥८३॥&lt;br&gt;&#xA;कालेन दिवमारूढे पितरि प्राप्तयौवनः॥&lt;br&gt;&#xA;भद्रायुः पृथिवीं सर्वां शशासाद्भुतविक्रमः ॥ ८४ ॥&lt;br&gt;&#xA;मागधेशं हेमरथं मोचयामास बन्धनात् ॥&lt;br&gt;&#xA;सन्धाय मैत्रीं परमां ब्रह्मर्षीणां च सन्निधौ॥ ८५॥&lt;br&gt;&#xA;इत्थं त्रिलोकमहितां शिवयोगिपूजां कृत्वा पुरातनभवेऽपि स राजसूनुः ॥&lt;br&gt;&#xA;निस्तीर्य दुःसहविपद्गणमाप्तराज्यश्चन्द्राङ्गदस्य सुतया सह साधु रेमे ॥ ८६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे भद्रायुविवाहकथनं नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>०१४ भद्रायुशिवप्रसादकथनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/014_bhadrAyushivaprasAdakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/014_bhadrAyushivaprasAdakathanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;प्राप्तसिंहासनो वीरो भद्रायुः स महीपतिः ॥&lt;br&gt;&#xA;प्रविवेश वनं रम्यं कदाचिद्भार्यया सह ॥ १ ॥&lt;br&gt;&#xA;तस्मिन्विकसिताशोकप्रसूननवपल्लवे॥&lt;br&gt;&#xA;प्रोत्फुल्लमल्लिकाखण्डकूजद्भ्रमरसङ्कुले॥२॥&lt;br&gt;&#xA;नवकेसरसौरभ्यबद्धरागिजनोत्सवे॥&lt;br&gt;&#xA;सद्यः कोरकिताशोकतमालगहनान्तरे ॥३॥&lt;br&gt;&#xA;प्रसूनप्रकरानम्र माधवीवनमण्डपे॥&lt;br&gt;&#xA;प्रवालकुसुमोद्द्योतचूतशाखिभिरञ्चिते ॥४॥&lt;br&gt;&#xA;पुन्नागवनविभ्रान्तपुंस्कोकिलविराविणि॥&lt;br&gt;&#xA;वसन्तसमये रम्ये विजहार स्त्रिया सह ॥५॥&lt;br&gt;&#xA;अथाविदूरे क्रोशन्तौ धावन्तौ द्विजदम्पती ॥&lt;br&gt;&#xA;अन्वीयमानौ व्याघ्रेण ददर्श नृपसत्तमः ॥ ६ ॥&lt;br&gt;&#xA;पाहि पाहि महाराज हा राजन्करुणानिधे ॥&lt;br&gt;&#xA;एष धावति शार्दूलो जग्धुमावां महारयः ॥ ७ ॥&lt;br&gt;&#xA;एष पर्वतसङ्काशः सर्वप्राणिभयङ्करः ॥&lt;br&gt;&#xA;यावन्न खादति प्राप्य तावन्नौ रक्ष भूपते ॥ ८ ॥&lt;br&gt;&#xA;इत्थमाक्रन्दितं श्रुत्वा स राजा धनुराददे ॥&lt;br&gt;&#xA;तावदागत्य शार्दूलो मध्ये जग्राह तां वधूम् ॥ ९ ॥&lt;br&gt;&#xA;हा नाथ नाथ हा कान्त हा शम्भो जगतः पते ॥&lt;br&gt;&#xA;इति रोरूयमाणां तां यावज्जग्राह भीषणः ॥ ३.३.१४.१० ॥&lt;br&gt;&#xA;तावत्स राजा निशितैर्भल्लैर्व्याघ्रमताडयत् ॥&lt;br&gt;&#xA;न च तैर्विव्यथे किञ्चिद्गिरीन्द्र इव वृष्टिभिः ॥११॥&lt;br&gt;&#xA;स शार्दूलो महासत्त्वो राज्ञोस्त्रैरकृतव्यथः ॥&lt;br&gt;&#xA;बलादाकृष्य तां नारीमपाक्रामत सत्वरः ॥ १२ ॥&lt;br&gt;&#xA;व्याघ्रेणापहृतां पत्नीं वीक्ष्य विप्रोऽतिदुःखितः ॥&lt;br&gt;&#xA;रुरोद हा प्रिये बाले हा कान्ते हा पतिव्रते ॥ १३ ॥&lt;br&gt;&#xA;एकं मामिह सन्त्यज्य कथं लोकान्तरं गता ॥&lt;br&gt;&#xA;प्राणेभ्योपि प्रियां त्यक्त्वा कथं जीवितुमुत्सहे ॥ १४ ॥&lt;br&gt;&#xA;राजन्क्व ते महास्त्राणि क्व ते श्लाघ्यं महद्धनुः ॥&lt;br&gt;&#xA;क्व ते द्वादशसाहस्रमहानागातिगं बलम् ॥ १५ ॥&lt;br&gt;&#xA;किं ते शङ्खेन खङ्गेन किं ते मन्त्रास्त्रविद्यया ॥&lt;br&gt;&#xA;किं च तेन प्रयत्नेन किं प्रभावेण भूयसा ॥ १६ ॥&lt;br&gt;&#xA;तत्सर्वं विफलं जातं यच्चान्यत्त्वयि तिष्ठति ॥&lt;br&gt;&#xA;यस्त्वं वनौकसं जन्तुं निवारयितुमक्षमः ॥ १७ ॥&lt;br&gt;&#xA;क्षात्त्रस्यायं परो धर्मः क्षताद्यत्परिरक्षणम् ॥&lt;br&gt;&#xA;तस्मात्कुलोचिते धर्मे नष्टे त्वज्जीवितेन किम् ॥१८॥&lt;br&gt;&#xA;आर्तानां शरणार्तानां त्राणं कुर्वन्ति पार्थिवाः ॥&lt;br&gt;&#xA;प्राणैरर्थैश्च धर्मज्ञास्तद्विहीना मृतोपमाः ॥ १९ ॥&lt;br&gt;&#xA;धनिनां दानहीनानां गार्हस्थ्याद्भिक्षुता वरा ॥&lt;br&gt;&#xA;आर्तत्राणविहीनानां जीवितान्मरणं वरम् ॥ ३.३.१४.२० ॥&lt;br&gt;&#xA;वरं विषादनं राज्ञो वरमग्नौ प्रवेशनम् ॥&lt;br&gt;&#xA;अनाथानां प्रपन्नानां कृपणानामरक्षणात् ॥ २१ ॥&lt;br&gt;&#xA;इत्थं विलपितं तस्य स्ववीर्यस्य च गर्हणम् ॥&lt;br&gt;&#xA;निशम्य नृपतिः शोकादात्मन्येवमचिन्तयत् ॥ २२ ॥&lt;br&gt;&#xA;अहो मे पौरुषं नष्टमद्य दैवविपर्ययात् ॥&lt;br&gt;&#xA;अद्य कीर्तिश्च मे नष्टा पातकं प्राप्तमुत्क टम् ॥ २३ ॥&lt;br&gt;&#xA;धर्मः कालोचितो नष्टो मन्दभाग्यस्य दुर्मतेः ॥&lt;br&gt;&#xA;नूनं मे सम्पदो राज्यमायुष्यं क्षयमेष्यति ॥२४॥&lt;br&gt;&#xA;अपुंसां सम्पदो भोगाः पुत्रदारधनानि च ॥&lt;br&gt;&#xA;दैवेन क्षणमुद्यन्ति क्षणादस्तं व्रजन्ति च ॥२५॥&lt;br&gt;&#xA;अत एनं द्विजन्मानं हतदारं शुचार्दितम् ॥&lt;br&gt;&#xA;गतशोकं करिष्यामि दत्त्वा प्राणानपि प्रियान् ॥ ॥ २६ ॥&lt;br&gt;&#xA;इति निश्चित्य मनसा भद्रायुर्नृपसत्तमः ॥&lt;br&gt;&#xA;पतित्वा पादयोस्त्वस्य बभाषे परिसान्त्वयन् ॥ २७ ॥&lt;br&gt;&#xA;कृपां कुरु मयि ब्रह्मन्क्षत्रबन्धौ हतौजसि ॥&lt;br&gt;&#xA;शोकं त्यज महाबुद्धे दास्याम्यर्थं तवेप्सितम् ॥ २८ ॥&lt;br&gt;&#xA;इदं राज्यमियं राज्ञी ममेदं च कलेवरम् ॥&lt;br&gt;&#xA;त्वधीनमिदं सर्वं किं तेऽभिलषितं वद ॥ ॥ २९ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;किमादर्शेन चान्धस्य किं गृहैर्भैक्ष्यजीविनः ॥&lt;br&gt;&#xA;किं पुस्तकेन मूर्खस्य ह्यस्त्रीकस्य धनेन किम् ॥ ३.३.१४.३० ॥&lt;br&gt;&#xA;अतोऽहं गतपत्नीको भुक्तभोगो न कर्हिचित् ॥&lt;br&gt;&#xA;इमां तवाग्रमहिषीं कामार्थं दीयतां मम ॥ ३१ ॥&lt;br&gt;&#xA;॥ राजोवाच ॥ ॥&lt;br&gt;&#xA;ब्रह्मन्किमेष धर्मस्ते किमेतद्गुरुशासनम् ॥&lt;br&gt;&#xA;अस्वर्ग्यमयशस्यं च परदाराभिमर्शनम् ॥ ३२ ॥&lt;br&gt;&#xA;दातारः सन्ति वित्तस्य राज्यस्य गजवाजिनाम् ॥&lt;br&gt;&#xA;आत्मदेहस्य वा क्वापि न कलत्रस्य कर्हिचित् ॥३३॥&lt;br&gt;&#xA;परदारोपभोगेन यत्पापं समुपार्जितम् ॥&lt;br&gt;&#xA;न तत्क्षालयितुं शक्यं प्रायश्चित्तशतैरपि ॥३४॥&lt;br&gt;&#xA;॥ ब्राह्मण उवाच ॥&lt;br&gt;&#xA;अपि ब्रह्मवधं घोरमपि मद्यनिषेवणम् ॥&lt;br&gt;&#xA;तपसा नाशयिष्यामि कि पुनः पारदारिकम् ॥&lt;br&gt;&#xA;तस्मात्प्रयच्छ मे भार्यामिमां त्वं ध्रुवमन्यथा ॥ ३५ ॥&lt;br&gt;&#xA;अरक्षणाद्भयार्तानां गन्तासि निरयं ध्रुवम् ॥&lt;br&gt;&#xA;इति विप्रगिरा भीतश्चिन्तयामास पार्थिवः ॥&lt;br&gt;&#xA;अरक्षणान्महत्पापं पत्नीदानं ततो वरम् ॥ ३६ ॥&lt;br&gt;&#xA;अतः पत्नीं द्विजाग्र्याय दत्त्वा निर्मुक्तकिल्विषः ॥&lt;br&gt;&#xA;सद्यो वह्निं प्रवेक्ष्यामि कीर्तिश्च निहिता भवेत् ॥ ३७ ॥&lt;br&gt;&#xA;इति निश्चित्य मनसा समुज्ज्वाल्य हुताशनम् ॥&lt;br&gt;&#xA;तं ब्राह्मणं समाहूय ददौ पत्नीं सहोदकाम् ॥ ३८ ॥&lt;br&gt;&#xA;स्वयं स्नातः शुचिर्भूत्वा प्रणम्य विबुधेश्वरान् ॥&lt;br&gt;&#xA;तमग्निं द्विः परिक्रम्य शिवं दध्यौ समाहितः ॥ ३९ ॥&lt;br&gt;&#xA;तमथाग्नौ पतिष्यन्तं स्वपदासक्तचेतसम् ॥&lt;br&gt;&#xA;प्रत्यदृश्यत विश्वेशः प्रादुर्भूतो जगत्पतिः ॥ ३.३.१४.४० ॥&lt;br&gt;&#xA;तमीश्वरं पञ्चवक्त्रं त्रिनेत्रं पिनाकिनं चन्द्रकलावतंसम् ॥&lt;br&gt;&#xA;आलम्बितापिङ्गजटाकलापं मध्यङ्गतं भास्करकोटितेजसम् ॥ ४१ ॥&lt;br&gt;&#xA;मृणालगौरं गजचर्मवाससं गङ्गातरङ्गो क्षितमौलिदेशम् ॥&lt;br&gt;&#xA;नागेन्द्रहारावलिकङ्कणोर्मिकाकिरीटकोट्यङ्गदकुण्डलोज्ज्वलम् ॥ ४२ ॥&lt;br&gt;&#xA;त्रिशूलखट्वाङ्गकुठारचर्ममृगाभयेष्टार्थपिनाकहस्तम् ॥&lt;br&gt;&#xA;वृषोपरिस्थं शितिकण्ठमीशं प्रोद्भूतमग्रे नृपतिर्ददर्श ॥ ४३ ॥&lt;br&gt;&#xA;अथाम्बराद्द्रुतं पेतुर्दिव्याः कुसुमवृष्टयः ॥&lt;br&gt;&#xA;प्रणेदुर्देवतूर्याणि देवाश्च ननृतुर्जगुः ॥ ४४ ॥&lt;br&gt;&#xA;तत्राजग्मुर्नारदाद्याः सनकाद्या सुरर्षयः ॥&lt;br&gt;&#xA;इन्द्रादयश्च लोकेशास्तथाब्रह्मर्षयोऽमलाः ॥ ४५ ॥&lt;br&gt;&#xA;तेषां मध्ये समासीनो महादेवः सहोमया ॥&lt;br&gt;&#xA;ववर्ष करुणासारं भक्तिनम्रे महीपतौ ॥ ४६ ॥&lt;br&gt;&#xA;तद्दर्शनानन्दविजृम्भिताशयः प्रवृद्धबाष्पाम्बुपरिप्लुताङ्गः ॥&lt;br&gt;&#xA;प्रहृष्टरोमा गलगद्गदाक्षरं तुष्टाव गीर्भिर्मुकुलीकृताञ्जलिः ॥ ४७ ॥&lt;br&gt;&#xA;॥ राजोवाच ॥ ॥&lt;br&gt;&#xA;नतोस्म्यहं देवमनाथमव्ययं प्रधानमव्यक्तगुणं महान्तम् ॥&lt;br&gt;&#xA;अकारणं कारणकारणं परं शिवं चिदानन्दमयं प्रशान्तम् ॥ ४८ ॥&lt;br&gt;&#xA;त्वं विश्वसाक्षी जगतोऽस्यकर्त्ता विरूढधामा हृदि सन्निविष्टः ॥&lt;br&gt;&#xA;अतो विचिन्वन्ति विधौ विपश्चितो योगैरनेकैः कृतचित्तरोधैः ॥ ४९ ॥&lt;br&gt;&#xA;एकात्मतां भावयतां त्वमेको नानाधियां यस्त्वमनेकरूपः ॥&lt;br&gt;&#xA;अतीन्द्रियं साक्ष्युदयास्तविभ्रमं मनःपथात्संह्रियते पदं ते ॥ ३.३.१४.५० ॥&lt;br&gt;&#xA;तं त्वां दुरापं वचसो धियाश्च व्यपेतमोहं परमात्मरूपम् ॥&lt;br&gt;&#xA;गुणैकनिष्ठाः प्रकृतौ विलीनाः कथं वपुः स्तोतुमलङ्गिरो मे ॥ ५१ ॥&lt;br&gt;&#xA;तथापि भक्त्याश्रयतामुपेयुस्तवाङ्घ्रिपद्मं प्रणतार्तिभञ्जनम् ॥&lt;br&gt;&#xA;सुघोरसंसारदवाग्निपीडितो भजामि नित्यं भवभीतिशान्तये ॥ ५२ ॥&lt;br&gt;&#xA;नमस्ते देव देवाय महादेवाय शम्भवे ॥&lt;br&gt;&#xA;नमस्त्रिमूर्तिरूपाय सर्गस्थित्यन्तकारिणे ॥ ५३ ॥&lt;br&gt;&#xA;नमो विश्वादिरूपाय विश्वप्रथमसाक्षिणे ॥&lt;br&gt;&#xA;नमः सन्मात्रतत्त्वाय बोधानन्दघनाय च ॥ ५४ ॥&lt;br&gt;&#xA;सर्वक्षेत्रनिवासाय क्षेत्रभिन्नात्मशक्तये ॥&lt;br&gt;&#xA;अशक्ताय नमस्तुभ्यं शक्ताभासाय भूयसे ॥ ५५ ॥&lt;br&gt;&#xA;निराभासाय नित्याय सत्यज्ञानान्तरात्मने ॥&lt;br&gt;&#xA;विशुद्धाय विदूराय विमुक्ताशेषकर्मणे ॥ ५६ ॥&lt;br&gt;&#xA;नमो वेदान्तवेद्याय वेदमूलनिवासिने ॥&lt;br&gt;&#xA;नमो विविक्तचेष्टाय निवृत्तगुण वृत्तये ॥ ५७ ॥&lt;br&gt;&#xA;नमः कल्याणवीर्याय कल्याणफलदायिने ॥&lt;br&gt;&#xA;नमोऽनन्ताय महते शान्ताय शिवरूपिणे ॥ ५८ ॥&lt;br&gt;&#xA;अघोराय सुघोराय घोराघौघ विदारिणे ॥&lt;br&gt;&#xA;भर्गाय भवबीजानां भञ्जनाय गरीयसे ॥&lt;br&gt;&#xA;नमो विध्वस्तमोहाय विशदात्मगुणाय च ॥ ५९ ॥&lt;br&gt;&#xA;पाहि मां जगतां नाथ पाहि शङ्कर शाश्वत ॥&lt;br&gt;&#xA;पाहि रुद्र विरूपाक्ष पाहि मृत्युञ्जयाव्यय ॥ ३.३.१४.६० ॥&lt;br&gt;&#xA;शम्भो शशाङ्ककृतशेखर शान्तमूर्ते गौरीश गोपतिनिशापहुताशनेत्र ॥&lt;br&gt;&#xA;गङ्गाधरान्धकविदारण पुण्यकीर्ते भूतेश भूधरनिवास सदा नमस्ते ॥ ६१ ॥&lt;br&gt;&#xA;॥ सूत उवाच ॥ ॥&lt;br&gt;&#xA;एवं स्तुतः स भगवान्राज्ञा देवो महेश्वरः ॥&lt;br&gt;&#xA;प्रसन्नः सह पार्वत्या प्रत्युवाच दयानिधिः ॥ ६२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;राजंस्ते परितुष्टोऽस्मि भक्त्या पुण्यस्तवेन च ॥&lt;br&gt;&#xA;अनन्यचेता यो नित्यं सदा मां पर्यपूजयः ॥ ६३ ॥&lt;br&gt;&#xA;तव भावपरीक्षार्थं द्विजो भूत्वाहमागतः ॥&lt;br&gt;&#xA;व्याघ्रेण या परिग्रस्ता सैषा दैवी गिरीन्द्रजा ॥ ६४ ॥&lt;br&gt;&#xA;व्याघ्रो मायामयो यस्ते शरैरक्षतविग्रहः ॥&lt;br&gt;&#xA;धीरतां द्रष्टुकामस्ते पत्नीं याचितवानहम् ॥ ६५ ॥&lt;br&gt;&#xA;अस्याश्च कीर्तिमालिन्यास्तव भक्त्या च मानद ॥&lt;br&gt;&#xA;तुष्टोऽहं सम्प्रयच्छामि वरं वरय दुर्लभम् ॥ ६६ ॥&lt;br&gt;&#xA;॥ राजोवाच ॥ ॥&lt;br&gt;&#xA;एष एव वरो देव यद्भवान्परमेश्वरः ॥&lt;br&gt;&#xA;भवतापपरीतस्य मम प्रत्यक्षतां गतः ॥ ६७ ॥&lt;br&gt;&#xA;नान्यं वरं वृणे देव भवतो वरदर्षभात् ॥&lt;br&gt;&#xA;अहं च सेयं सा राज्ञी मम माता च मत्पिता ॥ ६८ ॥&lt;br&gt;&#xA;वैश्यः पद्माकरो नाम तत्पुत्रः सुनयाभिधः ॥&lt;br&gt;&#xA;सर्वानेतान्महादेव सदा त्वत्पार्श्वगान्कुरु ॥ ६९ ॥&lt;br&gt;&#xA;॥ सूत उवाच ॥ ॥&lt;br&gt;&#xA;अथ राज्ञी महाभागा प्रणता कीर्तिमालिनी ॥&lt;br&gt;&#xA;भक्त्या प्रसाद्य गिरिशं ययाचे वरमुत्तमम् ॥ ३.३.१४.७० ॥&lt;br&gt;&#xA;॥ राज्ञ्युवाच ॥ ॥&lt;br&gt;&#xA;चन्द्राङ्गदो मम पिता माता सीमन्तिनी च मे ॥&lt;br&gt;&#xA;तयोर्याचे महादेव त्वत्पार्श्वे सन्निधिं सदा ॥ ७१ ॥&lt;br&gt;&#xA;एवमस्त्विति गौरीशः प्रसन्नो भक्तवत्सलः ॥&lt;br&gt;&#xA;तयोः कामवरं दत्त्वा क्षणादन्तर्हितोऽभवत् ॥ ७२ ॥&lt;br&gt;&#xA;सोपि राजा सुरैः सार्धं प्रसादं प्राप्य शूलिनः ॥&lt;br&gt;&#xA;सहितः कीर्तिमालिन्या बुभुजे विषयान्प्रियान् ॥ ७३ ॥&lt;br&gt;&#xA;कृत्वा वर्षायुतं राज्यमव्याहतबलोन्नतिः ॥&lt;br&gt;&#xA;राज्यं पुत्रेषु विन्यस्य भेजे शम्भोः परं पदम् ॥ ७४ ॥&lt;br&gt;&#xA;चन्द्राङ्गदोपि राजेन्द्रो राज्ञी सीमन्तिनी च सा ॥&lt;br&gt;&#xA;भक्त्या सम्पूज्य गिरिशं जग्मतुः शाम्भवं पदम् ॥ ७५ ॥&lt;br&gt;&#xA;एतत्पवित्रमघनाशकरं विचित्रं शम्भोर्गुणानुकथनं परमं रहस्यम् ॥&lt;br&gt;&#xA;यः श्रावयेद्बुधजनान्प्रयतः पठेद्वा सम्प्राप्य भोगविभवं शिव मेति सोन्ते ॥ ७६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे भद्रायुशिवप्रसादकथनं नाम चतुर्दशोऽध्यायः ॥ ॥ १४ ॥&lt;/p&gt;</description>
    </item>
    <item>
      <title>०१५ भस्ममाहात्म्यकथनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/015_bhasmamAhAtmyakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/015_bhasmamAhAtmyakathanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;ऋषभस्यानुभावोयं वर्णितः शिवयोगिनः ॥&lt;br&gt;&#xA;अथान्यस्यापि वक्ष्यामि प्रभावं शिवयोगिनः ॥ १ ॥&lt;br&gt;&#xA;भस्मनश्चापि माहात्म्यं वर्णयामि समासतः ॥&lt;br&gt;&#xA;कृतकृत्या भविष्यन्ति यच्छुत्वा पापिनो जनाः ॥ २ ॥&lt;br&gt;&#xA;अस्त्येको वामदेवाख्यः शिवयोगी महा तपाः ॥&lt;br&gt;&#xA;निर्द्वन्द्वो निर्गुणः शान्तो निःसङ्गः समदर्शनः ॥ ३ ॥&lt;br&gt;&#xA;आत्मारामो जितक्रोधो गृहदारविवर्जितः ॥&lt;br&gt;&#xA;अतर्कितगतिर्मौनी सन्तुष्टो निष्प रिग्रहः ॥ ४ ॥&lt;br&gt;&#xA;भस्मोद्धूलितसर्वाङ्गो जटामण्डलमण्डितः ॥&lt;br&gt;&#xA;वल्कलाजिनसंवीतो भिक्षामात्रपरिग्रहः ॥ ५ ॥&lt;br&gt;&#xA;स एकदा चरंल्लोके सर्वानुग्रहतत्परः ॥&lt;br&gt;&#xA;क्रौञ्चारण्यं महाघोरं प्रविवेश यदृच्छया ॥ ६ ॥&lt;br&gt;&#xA;तस्मिन्निर्मनुजेऽरण्ये तिष्ठत्येकोऽतिभीषणः ॥&lt;br&gt;&#xA;क्षुत्तृषाकुलितो नित्यं यः कश्चिद्ब्रह्मराक्षसः ॥ ७ ॥&lt;br&gt;&#xA;तं प्रविष्टं शिवात्मानं स दृष्ट्वा ब्रह्मराक्षसः ॥&lt;br&gt;&#xA;अभिदुद्राव वेगेन जग्धम्ु क्षुत्परिपीडितः ॥ ८ ॥&lt;br&gt;&#xA;व्यात्ताननं महाकायं भीमदंष्ट्रं भयानकम् ॥&lt;br&gt;&#xA;तमायान्तमभिप्रेक्ष्य योगीशो न चचाल सः ॥ ९ ॥&lt;br&gt;&#xA;अथाभिद्रुत्य तरसा स घोरो वनगोचरः ॥&lt;br&gt;&#xA;दोर्भ्यां निष्पीड्य जग्राह निष्कम्पं शिवयोगिनम्॥3.3.15.१०॥&lt;br&gt;&#xA;तदङ्गस्पर्शनादेव सद्यो विध्वस्तकिल्बिषः ॥&lt;br&gt;&#xA;स ब्रह्मराक्षसो घोरो विषण्णः स्मृतिमाययौ ॥ ११ ॥&lt;br&gt;&#xA;यथा चिन्तामणिं स्पृष्ट्वा लोहं काञ्चनतां व्रजेत् ॥&lt;br&gt;&#xA;यथा जम्बूनदीं प्राप्य मृत्तिका स्वर्णतां व्रजेत् ॥ १२ ॥&lt;br&gt;&#xA;यथा मानसमभ्येत्य वायसा यान्ति हंसताम् ॥&lt;br&gt;&#xA;यथामृतं सकृत्पीत्वा नरो देवत्वमाप्नुयात् ॥ ॥ १३ ॥&lt;br&gt;&#xA;तथैव हि महात्मानो दर्शनस्पर्शनादिभिः ॥&lt;br&gt;&#xA;सद्यः पुनन्त्यघोपेतान्सत्सङ्गो दुर्लभो ह्यतः ॥ १४ ॥&lt;br&gt;&#xA;यः पूर्वं क्षुत्पिपासार्तो घोरात्मा विपिने चरः ॥&lt;br&gt;&#xA;स सद्यस्तृप्तिमायातः पूर्णानन्दो बभूव ह ॥ १५ ॥&lt;br&gt;&#xA;तद्गात्रलग्नसितभस्मकणानुविद्धः सद्यो विधूतघनपापतमःस्वभावः ॥&lt;br&gt;&#xA;सम्प्राप्तपूर्वभव संस्मृतिरुग्रकार्यस्तत्पादपद्मयुगले प्रणतो बभाषे ॥ १६ ॥&lt;br&gt;&#xA;॥ राक्षस उवाच ॥ ॥&lt;br&gt;&#xA;प्रसीद मे महायोगिन्प्रसीद करुणानिधे ॥&lt;br&gt;&#xA;प्रसीद भवतप्तानामानन्दामृवारिधे ॥ १७ ॥&lt;br&gt;&#xA;क्वाहं पापमतिर्घोरः सर्वप्राणिभयङ्करः ॥&lt;br&gt;&#xA;क्व ते महानुभावस्य दर्शनं करुणात्मनः ॥ १८ ॥&lt;br&gt;&#xA;उद्धरोद्धर मां घोरे पतितं दुःखसागरे ॥&lt;br&gt;&#xA;तव सन्निधिमात्रेण महानन्दोऽभिवर्धते ॥ १९ ॥&lt;br&gt;&#xA;॥ वामदेव उवाच ॥ ॥&lt;br&gt;&#xA;कस्त्वं वनेचरो घोरो राक्षसोऽत्र किमास्थितः ॥&lt;br&gt;&#xA;कथमेतां महाघोरां कष्टां गतिमवाप्तवान् ॥ 3.3.15.२० ॥&lt;br&gt;&#xA;॥ राक्षस उवाच ॥ ॥&lt;br&gt;&#xA;राक्षसोऽहमितः पूर्वं पञ्चविंशतिमे भवे ॥&lt;br&gt;&#xA;गोप्ता यवनराष्ट्रस्य दुर्जयो नाम वीर्यवान् ॥ २१ ॥&lt;br&gt;&#xA;सोऽहं दुरात्मा पापीयान्स्वैरचारी मदोत्कटः ॥&lt;br&gt;&#xA;दण्डधारी दुराचारः प्रचण्डो निर्घृणः खलः ॥ २२ ॥&lt;br&gt;&#xA;युवा बहुकलत्रोऽपि कामासक्तोऽजितेन्द्रियः ॥&lt;br&gt;&#xA;इमां पापीयसीं चेष्टां पुनरेकां गतोऽस्म्यहम् ॥ २३ ॥&lt;br&gt;&#xA;प्रत्यहं नूतनामन्या नारीं भोक्तुमनाः सदा ॥&lt;br&gt;&#xA;आहृताः सर्वदेशेभ्यो नार्यो भृत्यैर्मदाज्ञया ॥ २४ ॥&lt;br&gt;&#xA;भुक्त्वाभुक्त्वा परित्यक्तामेकामेकां दिनेदिने ॥&lt;br&gt;&#xA;अन्तर्गृहेषु संस्थाप्य पुनरन्याः स्त्रियो धृताः ॥ २५ ॥&lt;br&gt;&#xA;एवं स्वराष्ट्रात्परराष्ट्रतश्च देशाकरग्रामपुरव्रजेभ्यः ॥&lt;br&gt;&#xA;आहृत्य नार्यो रमिता दिनेदिने भुक्वा पुनः कापि न भुज्यते मया ॥ २६ ॥&lt;br&gt;&#xA;अथान्यैश्च न भुज्यन्ते मया भुक्तास्तथा स्त्रियः ॥&lt;br&gt;&#xA;अन्तर्गृहेषु निहिताः शोचन्ते च दिवानिशम् ॥ २७ ॥&lt;br&gt;&#xA;ब्रह्मविट्क्षत्रशूद्राणां यदा नार्यो मया हृताः ॥&lt;br&gt;&#xA;मम राज्ये स्थिता विप्राः सह दारैः प्रदुद्रुवुः॥ २८ ॥&lt;br&gt;&#xA;सभर्तृकाश्च कन्याश्च विधवाश्च रजस्वलाः ॥&lt;br&gt;&#xA;आहृत्य नार्यो रमिता मया कामहतात्मना ॥२९॥&lt;br&gt;&#xA;त्रिशतं द्विजनारीणां राजस्त्रीणां चतुःशतम् ॥&lt;br&gt;&#xA;षट्शतं वैश्यनारीणां सहस्रं शूद्रयोषिताम् ॥ 3.3.15.३० ॥&lt;br&gt;&#xA;शतं चाण्डालनद्गीर्णा पुलिन्दीनां सहस्रकम् ॥&lt;br&gt;&#xA;शैलूषीणां पञ्चशतं रजकीनां चतुःशतम्॥३१॥&lt;br&gt;&#xA;असङ्ख्या वारमुख्याश्च मया भुक्ता दुरात्मना॥&lt;br&gt;&#xA;तथापि मयि कामस्य न तृप्तिः समजायत ॥ ३२ ॥&lt;br&gt;&#xA;एवं दुर्विषयासक्तं मत्तं पानरतं सदा ॥&lt;br&gt;&#xA;यौवनेपि महारोगा विविशुर्यक्ष्मकादयः ॥ ३३ ॥&lt;br&gt;&#xA;रोगार्दितोऽनपत्यश्च शत्रुभिश्चापि पीडितः ॥&lt;br&gt;&#xA;त्यक्तोमात्यैश्च भृत्यैश्च मृतोऽहं स्वेन कर्मणा ॥ ३४ ॥&lt;br&gt;&#xA;आयुर्विनश्यत्ययशो विवर्धते भाग्यं क्षयं यात्यतिदुर्गतिं व्रजेत् ॥&lt;br&gt;&#xA;स्वर्गाच्च्यवन्ते पितरः पुरातना धर्मव्यपेतस्य नरस्य निश्चितम् ॥ ३५ ॥&lt;br&gt;&#xA;अथाहं किङ्करैर्याम्यैर्नीतो वैवस्वतालयम् ॥&lt;br&gt;&#xA;ततोऽहं नरके घोरे तत्कुण्डे विनिपातितः ॥ ३६ ॥&lt;br&gt;&#xA;तत्राहं नरके घोरे वर्षाणामयुतत्रयम् ॥&lt;br&gt;&#xA;रेतः पिबन्पीड्यमानो न्यवसं यमकिङ्करैः ॥ ३७ ॥&lt;br&gt;&#xA;ततः पापावशेषेण पिशाचो निर्जने वने ॥&lt;br&gt;&#xA;सहस्रशिश्नः सञ्जातो नित्यं क्षुत्तृषयाकुलः ॥ ३८ ॥&lt;br&gt;&#xA;पैशाचीं गतिमाश्रित्य नीतं दिव्यं शरच्छतम् ॥&lt;br&gt;&#xA;द्वितीयेहं भवे जातो व्याघ्रः प्राणिभयङ्करः ॥ ३९ ॥&lt;br&gt;&#xA;तृतीयेऽजगरो घोरश्चतुर्थेऽहं भवे वृकः ॥&lt;br&gt;&#xA;पञ्चमे विड्वराहश्च षष्ठेऽहं कृकलासकः ॥ 3.3.15.४० ॥&lt;br&gt;&#xA;सप्तमेऽहं सारमेयः सृगालश्चाष्टमे भवे ॥&lt;br&gt;&#xA;नवमे गवयो भीमो मृगोऽहं दशमे भवे ॥ ४१ ॥&lt;br&gt;&#xA;एकादशे मर्कटश्च गृध्रोऽहं द्वादशे भवे ॥&lt;br&gt;&#xA;त्रयोदशेऽहं नकुलो वायसश्च चतु र्दशे ॥ ४२ ॥&lt;br&gt;&#xA;अच्छभल्लः पञ्चदशे षोडशे वनकुक्कुटः॥&lt;br&gt;&#xA;गर्दभोऽहं सप्तदशे मार्जारोष्टादशे भवे ॥४३॥&lt;br&gt;&#xA;एकोनविंशे मण्डूकः कूर्मो विंशतिमे भवे ॥&lt;br&gt;&#xA;एकविंशे भवे मत्स्यो द्वाविंशे मूषकोऽभवम् ॥ ४४ ॥&lt;br&gt;&#xA;उलूकोहं त्रयोविंशे चतुर्विशे वनद्विपः ॥&lt;br&gt;&#xA;पञ्चविंशे भवे चास्मिञ्जातोहं ब्रह्मराक्षसः ॥ ४५ ॥&lt;br&gt;&#xA;क्षुत्परीतो निराहारो वसाम्यत्र महावने ॥&lt;br&gt;&#xA;इदानीमागतं दृष्ट्वा भवन्तं जग्धुमुत्सुकः ॥&lt;br&gt;&#xA;त्वद्देहस्पर्शमात्रेण जाता पूर्वभवस्मृतिः ॥ ४६ ॥&lt;br&gt;&#xA;गतजन्म सहस्राणि स्मराम्यद्य त्वदन्तिके ॥&lt;br&gt;&#xA;निर्वेदश्च परो जातः प्रसन्नं हृदयं च मे ॥ ४७ ॥&lt;br&gt;&#xA;ईदृशोऽयं प्रभावस्ते कथं लब्धो महामते ॥&lt;br&gt;&#xA;तपसा वापि तीव्रेण किमु तीर्थनिषेवणात् ॥ ४८ ॥&lt;br&gt;&#xA;योगेन देवशक्त्या वा मन्त्रैर्वानन्तशक्तिभिः ॥&lt;br&gt;&#xA;तत्त्वतो ब्रूहि भगवंस्त्वामहं शरणं गतः ॥ ४९ ॥&lt;br&gt;&#xA;॥ वामदेव उवाच ॥ ॥&lt;br&gt;&#xA;एष मद्गात्रलग्नस्य प्रभावो भस्मनो महान् ॥&lt;br&gt;&#xA;यत्सम्पर्कात्तमोवृत्तेस्तवेयं मतिरुत्तमा ॥ 3.3.15.५० ॥&lt;br&gt;&#xA;को वेद भस्मसामर्थ्यं महादेवा दृते परः ॥&lt;br&gt;&#xA;दुर्विभाव्यं यथा शम्भोर्माहात्म्यं भस्मनस्तथा ॥ ५१ ॥&lt;br&gt;&#xA;पुरा भवादृशः कश्चिद्ब्राह्मणो धर्मवर्जितः ॥&lt;br&gt;&#xA;द्राविडेषु स्थितो मूढः कर्मणा शूद्रतां गतः ॥ ५२ ॥&lt;br&gt;&#xA;चौर्यवृत्तिर्नैष्कृतिको वृषलीरतिलालसः॥&lt;br&gt;&#xA;कदाचिज्जारतां प्राप्तः शूद्रेण निहतो निशि ॥ ५३ ॥&lt;br&gt;&#xA;तच्छवस्य बहिर्ग्रामा त्क्षिप्तस्य प्रेतकर्मणः ॥&lt;br&gt;&#xA;चचार सारमेयोंऽगे भस्मपादो यदृच्छया ॥ ५४ ॥&lt;br&gt;&#xA;अथ तं नरके घोरे पतितं शिवकिङ्कराः॥&lt;br&gt;&#xA;निन्युर्विमानमारोप्य प्रसह्य यमकिङ्करान् ॥ ५५ ॥&lt;br&gt;&#xA;शिवदूतान्समभ्येत्य यमोपि परिपृष्टवान् ॥&lt;br&gt;&#xA;महापातककर्त्तारं कथमेनं निनीषथ ॥ ५६ ॥&lt;br&gt;&#xA;अथोचुः शिवदूतास्ते पश्यास्य शवविग्रहम् ॥&lt;br&gt;&#xA;वक्षोललाटदोर्मूलान्यङ्कितानि सुभस्मना ॥ ५७ ॥&lt;br&gt;&#xA;अत एनं समानेतुमागताः शिवशासनात् ॥&lt;br&gt;&#xA;नास्मान्निषेद्धुं शक्तोसि मास्त्वत्र तव संशयः ॥ ५८ ॥&lt;br&gt;&#xA;इत्याभाष्य यमं शम्भोर्दूतास्तं ब्राह्मणं ततः ॥&lt;br&gt;&#xA;पश्यतां सर्वलोकानां निन्युर्लोकमनामयम् ॥ ५९ ॥&lt;br&gt;&#xA;तस्मादशेषपापानां सद्यः संशोधनं परम् ॥&lt;br&gt;&#xA;शम्भोर्विभूषणं भस्म सततं ध्रियते मया ॥ 3.3.15.६० ॥&lt;br&gt;&#xA;इत्थं निशम्य माहात्म्यं भस्मनो ब्रह्मराक्षसः ॥&lt;br&gt;&#xA;विस्तरेण पुनः श्रोतु मौत्कण्ठ्यादित्यभाषत ॥ ६१ ॥&lt;br&gt;&#xA;साधुसाधु महायोगिन्धन्योस्मि तव दर्शनात् ॥&lt;br&gt;&#xA;मां विमोचय धर्मात्मन्घोरादस्मात्कुजन्मनः ॥ ६२ ॥&lt;br&gt;&#xA;किञ्चिदस्तीह मे भाति मया पुण्यं पुराकृतम् ॥&lt;br&gt;&#xA;अतोहं त्वत्प्रसादेन मुक्तोस्म्यद्य द्विजोत्तम ॥ ६३ ॥&lt;br&gt;&#xA;एकस्मै शिवभक्ताय तस्मिन्पार्थिवजन्मनि ॥&lt;br&gt;&#xA;भूमिर्वृत्तिकरी दत्ता सस्यारामान्विता मया ॥ ९९ ॥&lt;br&gt;&#xA;यमेनापि तदैवोक्तं पञ्चविंशतिमे भवे ॥&lt;br&gt;&#xA;कस्यचिद्योगिनः सङ्गान्मोक्ष्यसे संसृतेरिति ॥ ६५ ॥&lt;br&gt;&#xA;तदद्य फलितं पुण्यं यत्किञ्चित्प्राग्भवार्जितम् ॥&lt;br&gt;&#xA;अतो निर्मनुजारण्ये सम्प्राप्तस्तव सङ्गमः ॥ ६६ ॥&lt;br&gt;&#xA;अतो मां घोरपाप्मानं संसरन्तं कुजन्मनि ॥&lt;br&gt;&#xA;समुद्धर कृपासिन्धो दत्त्वा भस्म समन्त्रकम् ॥ ६७ ॥&lt;br&gt;&#xA;कथं धार्यमिदं भस्म को मन्त्रः को विधिः शुभः ॥&lt;br&gt;&#xA;कः कालः कश्च वा देशः सर्वं कथय मे गुरो ॥ ६८ ॥&lt;br&gt;&#xA;भवादृशा महात्मानः सदा लोकहिते रताः ॥&lt;br&gt;&#xA;नात्मनो हितमिच्छन्ति कल्पवृक्षसधर्मिणः ॥ ६९ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्युक्तस्तेन योगीशो घोरेण वनचारिणा ॥&lt;br&gt;&#xA;भूयोपि भस्ममाहात्म्यं वर्णयामास तत्त्ववित् ॥ 3.3.15.७० ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे भस्ममाहात्म्यकथनं नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>०१६ भस्ममाहात्म्यकथनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/016_bhasmamAhAtmyakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/016_bhasmamAhAtmyakathanam/</guid>
      <description>&lt;p&gt;॥ सूत उवाच । ॥&lt;br&gt;&#xA;शृणुध्वं मुनयः श्रेष्ठा वामदेवस्य भाषितम् ॥ १ ॥&lt;br&gt;&#xA;॥ वामदेव उवाच ॥ ॥&lt;br&gt;&#xA;पुरा मन्दरशैलेन्द्रे नानाधातुविचित्रिते ॥&lt;br&gt;&#xA;नानासत्वसमाकीर्णे नानाद्रुमलताकुले ॥ २ ॥&lt;br&gt;&#xA;कालाग्निरुद्रो भगवान्कदाचिद्विश्ववन्दितः ॥&lt;br&gt;&#xA;समाससाद भूतेशः स्वेच्छया परमेश्वरः ॥३ ॥&lt;br&gt;&#xA;समन्तात्समुपातिष्ठन्रुद्राणां शतकोटयः ॥&lt;br&gt;&#xA;तेषां मध्ये समासीनो देवदेवस्त्रिलोचनः ॥ ४ ॥&lt;br&gt;&#xA;तत्रागच्छत्सुरश्रष्ठो देवैः सह पुरन्दरः ॥&lt;br&gt;&#xA;तथाग्निर्वरुणो वायुर्यमो वैवस्वतस्तथा ॥ ५ ॥&lt;br&gt;&#xA;गन्धर्वाश्चित्रसेनाद्याः खेचराः पन्नगादयः ॥&lt;br&gt;&#xA;विद्याधराः किम्पुरुषाः सिद्धाः साध्याश्च गुह्यकाः ॥ ६ ॥&lt;br&gt;&#xA;ब्रह्मर्षयो वसिष्ठाद्या नारदाद्याः सुरर्षयः ॥&lt;br&gt;&#xA;पितरश्च महात्मानो दक्षाद्याश्च प्रजेश्वराः ॥ ७ ॥&lt;br&gt;&#xA;उर्वश्याद्याश्चाप्सरसश्चण्डिकाद्याश्च मातरः ॥&lt;br&gt;&#xA;आदित्या वसवो दस्रौ विश्वेदेवा महौजसः ॥ ८ ॥&lt;br&gt;&#xA;अथान्ये भूतपतयो लोकसंहरणे क्षमाः ॥&lt;br&gt;&#xA;महाकालश्च नन्दी च तथा वै शङ्खपालकौ ॥ ९ ॥&lt;br&gt;&#xA;वीरभद्रो महातेजाः शङ्कुकर्णो महाबलः ॥&lt;br&gt;&#xA;घण्टाकर्णश्च दुर्धर्षो मणिभद्रो वृकोदरः ॥ 3.3.16.१० ॥&lt;br&gt;&#xA;कुण्डोदरश्च विकटास्तथा कुभोदरो बली ॥&lt;br&gt;&#xA;मन्दोदरः कर्णधारः केतुर्भृङ्गीरिटिस्तथा ॥ ११ ॥&lt;br&gt;&#xA;भूतनाथास्तथान्ये च महाकाया महौजसः ॥&lt;br&gt;&#xA;कृष्णवर्णास्तथा श्वेताः केचिन्मण्डूकसप्रभाः ॥ १२ ॥&lt;br&gt;&#xA;हरिता धूसरा धूम्राः कर्बुरा पीतलोहिताः॥&lt;br&gt;&#xA;चित्रवर्णा विचित्राङ्गाश्चित्रलीला मदोत्कटाः ॥ १३ ॥&lt;br&gt;&#xA;नानायुधोद्यतकरा नानावाहनभूषणाः ॥&lt;br&gt;&#xA;केचिद्व्याघ्रमुखाः केचित्सूकरास्या मृगा ननाः ॥ १४ ॥&lt;br&gt;&#xA;केचिच्च नक्रवदनाः सारमेयमुखाः परे ॥&lt;br&gt;&#xA;सृगालवदनाश्चान्य उष्ट्राभवदनाः परे ॥ १५ ॥&lt;br&gt;&#xA;केचिच्छरभभेरुण्डसिंहाश्वोष्ट्रबकाननाः ॥&lt;br&gt;&#xA;एकवक्त्रा द्विवक्त्राश्च त्रिमुखाश्चैव निर्मुखाः ॥ १६ ॥&lt;br&gt;&#xA;एकहस्तास्त्रिहस्ताश्च पञ्चहस्तास्त्वहस्तकाः ॥&lt;br&gt;&#xA;अपादा बहुपादाश्च बहुकर्णैककर्णकाः ॥१७॥&lt;br&gt;&#xA;एकनेत्राश्चतुर्नेत्रा दीर्घाः केचन वामनाः ॥&lt;br&gt;&#xA;समन्तात्परिवार्येशं भूतनाथमुपासते ॥ १८ ॥&lt;br&gt;&#xA;अथागच्छन्महातेजा मुनीनां प्रवरः सुधीः ॥&lt;br&gt;&#xA;सनत्कुमारो धर्मात्मा तं द्रष्टुं जगदीश्वरम् ॥ १९ ॥&lt;br&gt;&#xA;तं देवदेवं विश्वेशं सूर्यकोटिसमप्रभम् ॥&lt;br&gt;&#xA;महाप्रलयसङ्क्षुब्धसप्तार्णवघनस्वनम् ॥ 3.3.16.२० ॥&lt;br&gt;&#xA;संवर्त्ताग्निसमाटोपं जटामण्डलशोभितम् ॥&lt;br&gt;&#xA;अक्षीणभालनयनं ज्वालाम्लानमुखत्विषम् ॥ २१ ॥&lt;br&gt;&#xA;प्रदीप्तचूडामणिना शशिखण्डेन शोभितम् ॥&lt;br&gt;&#xA;तक्षकं वामकर्णेन दक्षिणेन च वासुकिम् ॥ २२ ॥&lt;br&gt;&#xA;बिभ्राणं कुण्डलयुगं नीलरत्नमहाहनुम् ॥&lt;br&gt;&#xA;नीलग्रीवं महाबाहुं नागहारविराजितम् ॥ २३ ॥&lt;br&gt;&#xA;फणिराजपरिभ्राजत्कङ्क णाङ्गदमुद्रिकम् ॥&lt;br&gt;&#xA;अनन्तगुणसाहस्रमणिरञ्जितमेखलम् ॥ २४ ॥&lt;br&gt;&#xA;व्याघ्रचर्मपरीधानं घण्टादर्पणभूषितम् ॥&lt;br&gt;&#xA;कर्कोटकमहापद्मधृतराष्ट्रधनञ्जयैः ॥२५॥&lt;br&gt;&#xA;कूजन्नूपुरसङ्घुष्टपादपद्मविराजितम् ॥&lt;br&gt;&#xA;प्रासतोमरखट्वाङ्गशूलटङ्कधनुर्धरम् ॥ २६ ॥&lt;br&gt;&#xA;अप्रधृष्यमनिर्देश्यमचिन्त्याकारमीश्वरम् ॥&lt;br&gt;&#xA;रत्नसिंहासनारूढं प्रण नाम महामुनिः ॥ २७ ॥&lt;br&gt;&#xA;तं भक्तिभारोच्छ्वसितान्तरात्मा संस्तूय वाग्भिः श्रुतिसम्मिताभिः ॥&lt;br&gt;&#xA;कृताञ्जलिः प्रश्रयनम्रकन्धरः पप्रच्छ धर्मानखिलाञ्छु भप्रदान् ॥ २८ ॥&lt;br&gt;&#xA;यान्यानपृच्छत मुनिस्तांस्तान्धर्मानशेषतः ॥&lt;br&gt;&#xA;प्रोवाच भगवान्रुद्रो भूयो मुनिरपृच्छत ॥ २९ ॥&lt;br&gt;&#xA;॥ सनत्कुमार उवाच ॥ ॥&lt;br&gt;&#xA;श्रुतास्ते भगवन्धर्मास्त्वन्मुखान्मुक्तिहेतवः ॥&lt;br&gt;&#xA;यैर्मुक्तपापा मनुजास्तरिष्यन्ति भवार्णवम् ॥ 3.3.16.३० ॥&lt;br&gt;&#xA;अथापरं विभो धर्ममल्पायासं महाफलम् ॥&lt;br&gt;&#xA;ब्रूहि कारुण्यतो मह्यं सद्यो मुक्तिप्रदं नृणाम् ॥ ३१ ॥&lt;br&gt;&#xA;अभ्यासबहुला धर्माः शास्त्रदृष्टाः सहस्रशः ॥&lt;br&gt;&#xA;सम्यक्संसेविताः कालात्सिद्धिं यच्छन्ति वा न वा ॥ ३२ ॥&lt;br&gt;&#xA;अतो लोकहितं गुह्यं भुक्तिमुक्त्योश्च साधनम् ॥&lt;br&gt;&#xA;धर्मं विज्ञातुमिच्छामि त्वत्प्रसादान्महेश्वर ॥ ३३ ॥&lt;br&gt;&#xA;॥ श्रीरुद्र उवाच ॥ ॥&lt;br&gt;&#xA;सर्वेषामपि धर्माणामुत्तमं श्रुतिचोदितम् ॥&lt;br&gt;&#xA;रहस्यं सर्वजन्तूनां यत्त्रिपुण्ड्रस्य धारणम् ॥ ३४ ॥&lt;br&gt;&#xA;॥ सनत्कुमार उवाच॥ ॥&lt;br&gt;&#xA;त्रिपुण्ड्रस्य विधिं ब्रूहि भगवञ्जगतां पते ॥&lt;br&gt;&#xA;तत्त्वतो ज्ञातुमिच्छामि त्वत्प्रसादान्महेश्वर ॥ ३५ ॥&lt;br&gt;&#xA;कति स्थानानि किं द्रव्यं का शक्तिः का च देवता ॥&lt;br&gt;&#xA;किं प्रमाणं च कः कर्त्ता के मन्त्रास्तस्य किं फलम् ॥ ३६ ॥&lt;br&gt;&#xA;एतत्सर्वमशेषेण त्रिपुण्ड्रस्य च लक्षणम् ॥&lt;br&gt;&#xA;ब्रूहि मे जगतां नाथ लोकानुग्रहकाम्यया ॥ ३७ ॥&lt;br&gt;&#xA;॥ श्रीरुद्र उवाच ॥ ॥&lt;br&gt;&#xA;आग्नेयमुच्यते भस्म दग्धगोमयसम्भवम् ॥&lt;br&gt;&#xA;तदेव द्रव्यमित्युक्तं त्रिपुण्ड्रस्य महामुने ॥ ३८ ॥&lt;br&gt;&#xA;सद्योजातादिभिर्ब्रह्ममयैर्मन्त्रैश्च पञ्चभिः॥&lt;br&gt;&#xA;परिगृह्याग्निरित्यादिमन्त्रैर्भस्माभिमन्त्रयेत् ॥ ३९ ॥&lt;br&gt;&#xA;मानस्तोकेति सम्मृञ्ज्य शिरो लिम्पेच्च त्र्यम्बकम् ॥&lt;br&gt;&#xA;त्रियायुषादिभिर्मन्त्रैर्ललाटे च भुजद्वये ॥&lt;br&gt;&#xA;स्कन्धे च लेपयेद्भस्म सजलं मन्त्रभावितम् ॥ 3.3.16.४० ॥&lt;br&gt;&#xA;तिस्रो रेखा भवन्त्येषु स्थानेषु मुनिपुङ्गव ॥&lt;br&gt;&#xA;भ्रुवोर्मध्यं समारभ्य यावदन्तो भ्रुवोर्भवेत् ॥ ४१ ॥&lt;br&gt;&#xA;मध्यमानामिकाङ्गुल्योर्मध्ये तु प्रतिलोमतः ॥&lt;br&gt;&#xA;अङ्गुष्ठेन कृता रेखा त्रिपुण्ड्रस्याभिधीयते ॥ ४२ ॥&lt;br&gt;&#xA;तिसृणामपि रेखाणां प्रत्येकं नव देवताः ॥&lt;br&gt;&#xA;अकारो गार्हपत्यश्च ऋग्भूर्लोको रजस्तथा ॥ ४३ ॥&lt;br&gt;&#xA;आत्मा चैव क्रियाशक्तिः प्रातः सवनमेव च ॥&lt;br&gt;&#xA;महादेवस्तु रेखायाः प्रथमायास्तु देवता ॥ ४४ ॥&lt;br&gt;&#xA;उकारो दक्षिणाग्निश्च नभः सत्त्वं यजुस्तथा ॥&lt;br&gt;&#xA;मध्यन्दिनं च सवनमिच्छाशक्त्यन्तरात्मकौ ॥ ४५ ॥&lt;br&gt;&#xA;महेश्वरश्च रेखाया द्वितीयायाश्च देवता ॥&lt;br&gt;&#xA;मकाराहवनीयौ च परमात्मा तमो दिवः ॥ ४६ ॥&lt;br&gt;&#xA;ज्ञानशक्तिः सामवेदस्तृतीयसवनं तथा ॥&lt;br&gt;&#xA;शिवश्चेति तृतीयाया रेखायाश्चाधिदेवता ॥ ४७ ॥&lt;br&gt;&#xA;एता नित्यं नमस्कृत्य त्रिपुण्ड्रं धारयेत्सुधीः ॥&lt;br&gt;&#xA;महेश्वरव्रतमिदं सर्ववेदेषु कीर्तितम् ॥४८॥&lt;br&gt;&#xA;मुक्तिकामैर्नरैः सेव्यं पुनस्तेषां न सम्भवः ॥&lt;br&gt;&#xA;त्रिपुण्ड्रं कुरुते यस्तु भस्मना विधिपूर्वकम् ॥४९॥&lt;br&gt;&#xA;ब्रह्मचारी गृहस्थो वा वनस्थो यतिरेव वा॥&lt;br&gt;&#xA;महापातकसङ्घातैर्मुच्यते चोपपातकैः॥3.3.16.५०॥&lt;br&gt;&#xA;तथान्यैः क्षत्रविट्शूद्रस्त्रीगोहत्या दिपातकैः॥&lt;br&gt;&#xA;वीरहत्याश्वहत्याभ्यां मुच्यते नात्र संशयः॥५१॥&lt;br&gt;&#xA;अमन्त्रेणापि यः कुर्यादज्ञात्वा महिमोन्नतिम्॥&lt;br&gt;&#xA;त्रिपुण्ड्रं भालपटले मुच्यते सर्वपातकैः ॥५२॥&lt;br&gt;&#xA;परद्रव्यापहरणं परदाराभिमर्शनम्॥&lt;br&gt;&#xA;परनिन्दा परक्षेत्रहरणं परपीडनम्॥५३॥&lt;br&gt;&#xA;सस्यारामादिहरणं गृहदाहादिकर्म च ॥&lt;br&gt;&#xA;असत्यवादं पैशुन्यं पारुष्यं वेदविक्र यः॥&lt;br&gt;&#xA;कूटसाक्ष्यं व्रतत्यागः कैतवं नीचसेवनम् ॥५४॥&lt;br&gt;&#xA;गोभूहिरण्यमहिषी तिलकम्बलवाससाम्॥&lt;br&gt;&#xA;अन्नधान्यजलादीनां नीचेभ्यश्च परिग्रहः॥५५॥&lt;br&gt;&#xA;दासी वेश्याभुजङ्गेषु वृषलीषु नटीषु च ॥&lt;br&gt;&#xA;रजस्वलासु कन्यासु विधवासु च सङ्गमः ॥ ५६ ॥&lt;br&gt;&#xA;मांसचर्मरसादीनां लवणस्य च विक्रयः ॥&lt;br&gt;&#xA;एवमादीन्य सङ्ख्यानि पापानि विविधानि च ॥ ५७ ॥&lt;br&gt;&#xA;सद्य एव विनश्यन्ति त्रिपुण्ड्रस्य च धारणात् ॥&lt;br&gt;&#xA;शिवद्रव्यापहरणं शिवनिन्दा च कुत्रचित् ॥ ५८ ॥&lt;br&gt;&#xA;निन्दा च शिवभक्तानां प्रायश्चितैर्न शुद्ध्यति ॥&lt;br&gt;&#xA;रुद्राक्षा यस्य गात्रेषु ललाटे च त्रिपुण्ड्रकम् ॥५९॥&lt;br&gt;&#xA;स चाण्डालोऽपि सम्पूज्यः सर्ववर्णोत्तमो भवेत् ॥&lt;br&gt;&#xA;यानि तीर्थानि लोकेऽस्मिन्गङ्गायाः सरितश्च याः ॥ 3.3.16.६० ॥&lt;br&gt;&#xA;स्नातो भवति सर्वत्र ललाटे यस्त्रिपुण्ड्रधृक् ॥&lt;br&gt;&#xA;सप्तकोटिमहामन्त्राः पञ्चाक्षरपुरःसराः ॥ ॥ ६१ ॥&lt;br&gt;&#xA;तथान्ये कोटिशो मन्त्राः शैवाः कैवल्यहेतवः ॥&lt;br&gt;&#xA;ते सर्वे येन जप्ताः स्युर्यो बिभर्ति त्रिपुण्ड्रकम् ॥ ६२ ॥&lt;br&gt;&#xA;सहस्रं पूर्वजातानां सहस्रं च जनिष्यताम् ॥&lt;br&gt;&#xA;स्ववंशजानां मर्त्यानामुद्धरेद्यस्त्रिपुण्ड्रधृक्॥ ६३ ॥&lt;br&gt;&#xA;इह भुक्त्वाखिलान्भोगान्दीर्घायुर्व्याधिवर्जितः ॥&lt;br&gt;&#xA;जीवितान्ते च मरणं सुखनैवं प्रपद्यते ॥ ६४ ॥&lt;br&gt;&#xA;अष्टैश्वर्यगुणोपेतं प्राप्य दिव्यं वपुः शुभम् ॥&lt;br&gt;&#xA;दिव्यं विमानमारुह्य दिव्यस्त्रीशतसेवितः ॥ ६५ ॥&lt;br&gt;&#xA;विद्याधराणां सिद्धानां गन्धर्वाणां महौजसाम् ॥&lt;br&gt;&#xA;इन्द्रादिलोकपालानां लोकेषु च यथाक्रमम् ॥ ६६ ॥&lt;br&gt;&#xA;भुक्त्वा भोगान्सुविपुलान्प्रजेशानां पुरेषु च ॥&lt;br&gt;&#xA;ब्रह्मणः पदमासाद्य तत्र कल्पशतं रमेत् ॥ ६७ ॥&lt;br&gt;&#xA;विष्णोर्लोके च रमते यावद्ब्रह्मशतत्रयम् ॥ ६८ ॥&lt;br&gt;&#xA;शिवलोकं ततः प्राप्य रमते कालमक्षयम् ॥&lt;br&gt;&#xA;शिवसायुज्यमाप्नोति न स भूयोऽभिजायते ॥ ६९ ॥&lt;br&gt;&#xA;सर्वोपनिषदां सारं समालोच्य मुहुर्मुहुः ॥&lt;br&gt;&#xA;इदमेव हि निर्णीतं परं श्रेयस्त्रिपुण्ड्रकम् ॥ 3.3.16.७० ॥&lt;br&gt;&#xA;एतत्त्रिपुण्ड्रमाहात्म्यं समासात्कथितं मया ॥&lt;br&gt;&#xA;रहस्यं सर्वभूतानां गोपनीयमिदं त्वया ॥ ७१ ॥&lt;br&gt;&#xA;इत्युक्त्वा भगवान्रुद्रस्तत्रैवान्तरधीयत ॥&lt;br&gt;&#xA;सनत्कुमारोऽपि मुनिर्जगाम ब्रह्मणः पदम् ॥ ७२ ॥&lt;br&gt;&#xA;तवापि भस्मसम्पर्कात्सञ्जाता विमला मतिः ॥&lt;br&gt;&#xA;त्वमपि श्रद्धया पुण्यं धारयस्व त्रिपुण्ड्रकम् ॥ ७३ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्युक्त्वा वामदेवस्तु शिवयोगी महातपाः ॥&lt;br&gt;&#xA;अभिमन्त्र्य ददौ भस्म घोराय ब्रह्मरक्षसे ॥ ७४ ॥&lt;br&gt;&#xA;तेनासौ भालपटले चक्रे तिर्य क्त्रिपुण्ड्रकम् ॥&lt;br&gt;&#xA;ब्रह्मराक्षसतां सद्यो जहौ तस्यानुभावतः ॥ ७५ ॥&lt;br&gt;&#xA;स बभौ सूर्यसङ्काशस्तेजोमण्डलमण्डितः ॥&lt;br&gt;&#xA;दिव्यावयरूपैश्च दिव्यमाल्याम्बरो ज्ज्वलः ॥ ७६ ॥&lt;br&gt;&#xA;भक्त्या प्रदक्षिणीकृत्य तं गुरुं शिवयोगिनम् ॥&lt;br&gt;&#xA;दिव्यं विमानमारुह्य पुण्यलोकाञ्जगाम सः ॥ ७७ ॥&lt;br&gt;&#xA;वामदेवो महायोगी दत्त्वा तस्मै परां गतिम् ॥&lt;br&gt;&#xA;चचार लोके मूढात्मा साक्षादिव शिवः स्वयम् ॥ ७८ ॥&lt;br&gt;&#xA;य एतद्भस्ममाहात्म्यं त्रिपुण्ड्रं शृणुयान्नरः ॥&lt;br&gt;&#xA;श्रावयेद्वा पठेद्वापि स हि याति परां गतिम् ॥ ७९ ॥&lt;br&gt;&#xA;कथयति शिवकीर्तिं संसृतेर्मुक्तिहेतुं प्रणमति शिवयोगिध्येयमीशाङ्घ्रिपद्मम् ॥&lt;br&gt;&#xA;रचयति शिवभक्तोद्भासि भाले त्रिपुण्ड्रं न पुनरिह जनन्या गर्भवासं भजेत्सः ॥ 3.3.16.८० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तर खण्डे भस्ममाहात्म्यकथनं नाम षोडशोऽध्यायः ॥ १६ ॥ ॥&lt;/p&gt;</description>
    </item>
    <item>
      <title>०१७ भस्ममाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/017_bhasmamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/017_bhasmamAhAtmyavarNanam/</guid>
      <description>&lt;p&gt;॥ ऋषय ऊचुः ॥ ॥&lt;br&gt;&#xA;वेदवेदाङ्गतत्त्वज्ञैर्गुरुभिर्ब्रह्मवादिभिः ॥&lt;br&gt;&#xA;नृणां कृतोपदेशानां सद्यः सिद्धिर्हि जायते॥१॥&lt;br&gt;&#xA;अथान्यजनसामान्यैर्गुरुभिर्नीतिकोविदैः॥&lt;br&gt;&#xA;नृणां कृतोपदेशानां सिद्धिर्भवति कीदृशी ॥ २ ॥&lt;br&gt;&#xA;॥ ॥ सूत उवाच ॥ ॥&lt;br&gt;&#xA;श्रद्धैव सर्वधर्मस्य चातीव हितकारिणी ॥&lt;br&gt;&#xA;श्रद्धयैव नृणां सिद्धिर्जायते लोकयोर्द्वयोः ॥ ३ ॥&lt;br&gt;&#xA;श्रद्धया भजतः पुंसः शिलापि फलदायिनी ॥&lt;br&gt;&#xA;मूर्खोऽपि पूजितो भक्त्या गुरुर्भवति सिद्धिदः ॥ ४ ॥&lt;br&gt;&#xA;श्रद्धया पठितो मन्त्रस्त्वबद्धोपि फलप्रदः ॥&lt;br&gt;&#xA;श्रद्धया पूजितो देवो नीचस्यापि फलप्रदः ॥ ६. ॥&lt;br&gt;&#xA;अश्रद्धया कृता पूजा दानं यज्ञस्तपो व्रतम् ॥&lt;br&gt;&#xA;सर्वं निष्फलतां याति पुष्पं वन्ध्यत रोरिव ॥ ६ ॥&lt;br&gt;&#xA;सर्वत्र संशयाविष्टः श्रद्धाहीनोऽतिचञ्चलः ॥&lt;br&gt;&#xA;परमार्थात्परिभ्रष्टः संसृतेर्न हि मुच्यते ॥ ७ ॥&lt;br&gt;&#xA;मन्त्रे तीर्थे द्विजे देवे दैवज्ञे भेषजे गुरौ ॥&lt;br&gt;&#xA;यादृशी भावना यत्र सिद्धिर्भवति तादृशी ॥ ८ ॥&lt;br&gt;&#xA;अतो भावमयं विश्वं पुण्यं पापं च भावतः ॥&lt;br&gt;&#xA;ते उभे भावहीनस्य न भवेतां कदाचन ॥ ९ ॥&lt;br&gt;&#xA;अत्रेदं परमाश्चर्यमाख्यानमनुवर्ण्यते ॥&lt;br&gt;&#xA;अश्रद्धा सर्वमर्त्यानां येन सद्यो निवर्तते ॥ ३.३.१७.१० ॥&lt;br&gt;&#xA;आसीत्पाञ्चालराजस्य सिंहकेतुरिति श्रुतः ॥&lt;br&gt;&#xA;पुत्रः सर्वगुणोपेतः क्षात्रधर्मरतः सदा ॥ ११ ॥&lt;br&gt;&#xA;स एकदा कतिपयैर्भृत्यैर्युक्तो महाबलः ॥&lt;br&gt;&#xA;जगाम मृगयाहेतोर्बहु सत्त्वान्वितं वनम् ॥ १२ ॥&lt;br&gt;&#xA;तद्भृत्यः शबरः कश्चिद्विचरन्मृगयां वने ॥&lt;br&gt;&#xA;ददर्श जीर्णं स्फुटितं पतितं देवतालयम् ॥ १३ ॥&lt;br&gt;&#xA;तत्रापश्यद्भिन्नपीठं पतितं स्थण्डिलोपरि ॥&lt;br&gt;&#xA;शिवलिङ्ङ्गमृजुं सूक्ष्मं मूर्तं भाग्यमिवात्मनः ॥ १४ ॥&lt;br&gt;&#xA;स समादाय वेगेन पूर्वकर्मप्रचोदितः ॥&lt;br&gt;&#xA;तस्मै सन्दर्शयामास राज पुत्राय धीमते ॥ १५ ॥&lt;br&gt;&#xA;पश्येदं रुचिरं लिङ्गं मया दृष्टमिह प्रभो ॥&lt;br&gt;&#xA;तदेतत्पूजयिष्यामि यथाविभवमादरात् ॥ १६ ॥&lt;br&gt;&#xA;अस्य पूजाविधिं ब्रूहि यथा देवो महेश्वरः ॥&lt;br&gt;&#xA;अमन्त्रज्ञैश्च मन्त्रज्ञैः प्रीतो भवति पूजितः ॥ १७ ॥&lt;br&gt;&#xA;इति तेन निषादेन पृष्टः पार्थिवनन्दनः ॥&lt;br&gt;&#xA;प्रत्युवाच प्रहस्यैनं परिहास विचक्षणः ॥ १८ ॥&lt;br&gt;&#xA;सङ्कल्पेन सदा कुर्यादभिषेकं नवाम्भसा ॥&lt;br&gt;&#xA;उपवेश्यासने शुद्धे शुभैर्गन्धाक्षतैर्नवैः ॥&lt;br&gt;&#xA;वन्यैः पत्रैश्च कुसुमैर्धूपैर्दीपैश्च पूजयेत ॥ ॥ १९ ॥&lt;br&gt;&#xA;चिताभस्मोपहारं च प्रथमं परिकल्पयेत् ॥&lt;br&gt;&#xA;आत्मोपभोग्येनान्नेन नैवद्यं कल्पयेद्बुधः ॥ ३.३.१७.२० ॥&lt;br&gt;&#xA;पुनश्च धूपदीपादीनुपचारान्प्रकल्पेत् ॥&lt;br&gt;&#xA;नृत्यवादित्रगीतादीन्यथावत्परिकल्पयेत् ॥ २१ ॥&lt;br&gt;&#xA;नमस्कृत्वा तु विधिवत्प्रसादं धारयेद्बुधः ॥&lt;br&gt;&#xA;एष साधारणः प्रोक्तः शिवपूजाविधिस्तव ॥ ॥ २२ ॥&lt;br&gt;&#xA;चिताभस्मोपहारेण सद्यस्तुष्यति शङ्करः ॥ २३ ॥&lt;br&gt;&#xA;॥ सूत उवाच ॥ ॥&lt;br&gt;&#xA;परिहासरसेनेत्थं शासितः स्वामिनाऽमुना ॥&lt;br&gt;&#xA;स चण्डकाख्यः शबरो मूर्ध्ना जग्राह तद्वचः ॥ २४ ॥&lt;br&gt;&#xA;ततः स्वभवनं प्राप्य लिङ्गमूर्ति महेश्वरम् ॥&lt;br&gt;&#xA;प्रत्यहं पूजयामास चिताभस्मोपहारकृत् ॥ २५ ॥&lt;br&gt;&#xA;यच्चात्मनः प्रियं वस्तु गन्धपुष्पाक्षतादिकम् ॥&lt;br&gt;&#xA;निवेद्य शम्भवे नित्यमुपायुङ्क्त ततः स्वयम् ॥ २६ ॥&lt;br&gt;&#xA;एवं महेश्वरं भक्त्या सह पत्न्याभ्यपूजयत् ॥&lt;br&gt;&#xA;शबरः सुखमासाद्य निनाय कतिचित्समाः ॥ २७ ॥&lt;br&gt;&#xA;एकदा शिवपूजायै प्रवृत्तः शबरोत्तमः ॥&lt;br&gt;&#xA;न ददर्श चिताभस्म पात्रे पूरितमण्वपि ॥ २८ ॥&lt;br&gt;&#xA;अथासौ त्वरितो दूरमन्विष्यन्परितो भ्रमन् ॥&lt;br&gt;&#xA;न लब्धवांश्चिताभस्म श्रान्तो गृहमगात्पुनः ॥ २९ ॥&lt;br&gt;&#xA;तत आहूय पत्नीं स्वां शबरो वाक्यमब्रवीत् ॥&lt;br&gt;&#xA;न लब्धं मे चिताभस्म किं करोमि वद प्रिये ॥३.३.१७.३०॥&lt;br&gt;&#xA;शिवपूजान्तरायो मे जातोद्य बत पाप्मनः ॥&lt;br&gt;&#xA;पूजां विना क्षणमपि नाहं जीवितुमुत्सहे ॥३१॥&lt;br&gt;&#xA;उपायं नात्र पश्यामि पूजोपकरणे हते ॥&lt;br&gt;&#xA;न गुरोश्च विहन्येत शासनं सकलार्थदम् ॥ ३२ ॥&lt;br&gt;&#xA;इति व्याकुलितं दृष्ट्वा भर्त्तारं शबराङ्गना ॥&lt;br&gt;&#xA;प्रत्यभाषत मा भैस्त्वमुपायं प्रवदामि ते ॥ ३३ ॥&lt;br&gt;&#xA;इदमेव गृहं दग्ध्वा बहुकालोपबृंहितम् ॥&lt;br&gt;&#xA;अहमग्निं प्रवेक्ष्यामि चिताभस्म भवेत्ततः ॥ ३४ ॥&lt;br&gt;&#xA;॥ शबर उवाच ॥ ॥&lt;br&gt;&#xA;धर्मार्थकाममोक्षाणां देहः परमसाधनम् ॥&lt;br&gt;&#xA;कथं त्यजसि तं देहं सुखार्थं नवयौवनम् ॥ ३५ ॥&lt;br&gt;&#xA;अधुना त्वनपत्या त्वमभुक्तविषयासवा ॥&lt;br&gt;&#xA;भोगयोग्यमिमं देहं कथं दग्धुमिहेच्छसि ॥ ३६ ॥&lt;br&gt;&#xA;॥ शबर्युवाच ॥ ॥&lt;br&gt;&#xA;एतावदेव साफल्यं जीवितस्य च जन्मनः ॥&lt;br&gt;&#xA;परार्थे यस्त्यजेत्प्राणाञ्छिवार्थे किमुत स्वयम् ॥ ३७ ॥&lt;br&gt;&#xA;किं नु तप्तं तपो घोरं किं वा दत्तं मया पुरा ॥&lt;br&gt;&#xA;किं वार्चनं कृतं शम्भोः पूर्वजन्मशतान्तरे ॥ ३८ ॥&lt;br&gt;&#xA;किं वा पुण्यं मम पितुः का वा मातुः कृतार्थता ॥&lt;br&gt;&#xA;यच्छिवार्थे समिद्धेऽग्नौ त्यजाम्येतत्कलेवरम् ॥ ३९ ॥&lt;br&gt;&#xA;इत्थं स्थिरां मतिं दृष्ट्वा तस्या भक्तिं च शङ्करे ॥&lt;br&gt;&#xA;तथेति दृढसङ्कल्पः शबरः प्रत्यपूजयत् ॥ ३.३.१७.४० ॥&lt;br&gt;&#xA;सा भर्त्तारमनुप्राप्य स्नात्वा शुचिरलङ्कृता ॥&lt;br&gt;&#xA;गृहमादीप्य तं वह्निं भक्त्या चक्रे प्रदक्षिणम् ॥ ४१ ॥&lt;br&gt;&#xA;नमस्कृत्वात्मगुरवे ध्यात्वा हृदि सदाशिवम् ॥&lt;br&gt;&#xA;अग्निप्रवेशाभिमुखी कृताञ्जलिरिदं जगौ ॥ ४२ ॥&lt;br&gt;&#xA;॥ शबर्युवाच ॥ ॥&lt;br&gt;&#xA;पुष्पाणि सन्तु तव देव ममेन्द्रियाणि धूपोऽगुरुर्वपुरिदं हृदयं प्रदीपः ॥&lt;br&gt;&#xA;प्राणा हवींषि करणानि तवाक्षताश्च पूजाफलं व्रजतु साम्प्रतमेष जीवः ॥ ४३ ॥&lt;br&gt;&#xA;वाञ्छामि नाहमपि सर्वधनाधिपत्यं न स्वर्गभूमिमचलां न पदं विधातुः ॥&lt;br&gt;&#xA;भूयो भवामि यदि जन्मनिजन्मनि स्यां त्वत्पादपङ्कजलसन्मकरन्दभृङ्गी ॥ ४४ ॥&lt;br&gt;&#xA;जन्मानि सन्तु मम देव शताधिकानि माया न मे वि शतु चित्तमबोधहेतुः ॥&lt;br&gt;&#xA;किञ्चित्क्षणार्धमपि ते चरणारविन्दान्नापैतु मे हृदयमीश नमोनमस्ते ॥४५॥&lt;br&gt;&#xA;इति प्रसाद्य देवेशं शबरी दृढनिश्चया ॥&lt;br&gt;&#xA;विवेश ज्वलितं वह्निं भस्मसादभवत्क्षणात् ॥ ४६ ॥&lt;br&gt;&#xA;शबरोपि च तद्भस्म यत्नेन परिगृह्य सः ॥&lt;br&gt;&#xA;चक्रे दग्धगृहोपान्ते शिवपूजां समाहितः ॥ ४६ ॥&lt;br&gt;&#xA;अथ सस्मार पूजान्ते प्रसादग्रहणोचिताम् ॥&lt;br&gt;&#xA;दयितां नित्यमायान्तीं प्राञ्जलिं विनयान्विताम् ॥ ४८ ॥&lt;br&gt;&#xA;स्मृतमात्रां तदापश्यदागतां पृष्ठतः स्थिताम् ॥&lt;br&gt;&#xA;पूर्वेणावयवेनैव भक्तिनम्रां शुचिस्मिताम् ॥ ४९ ॥&lt;br&gt;&#xA;तां वीक्ष्य शबरः पत्नीं पूर्ववत्प्राञ्जलिं स्थिताम् ॥&lt;br&gt;&#xA;भस्मावशेषितगृहं यथापूर्वमवस्थितम् ॥। ॥ ३.३.१७.५० ॥&lt;br&gt;&#xA;अग्निर्दहति तेजोभिः सूर्यो दहति रश्मिभिः ॥&lt;br&gt;&#xA;राजा दहति दण्डेन ब्राह्मणो मनसा दहेत् ॥ ५१ ॥&lt;br&gt;&#xA;किमयं स्वप्न आहोस्वित्किं वा माया भ्रमात्मिका ॥&lt;br&gt;&#xA;इति विस्मयसम्भ्रातस्तां भूयः पर्यपृच्छत ॥ ५२ ॥&lt;br&gt;&#xA;अपि त्वं च कथं प्राप्ता भस्मभूतासि पावके ॥&lt;br&gt;&#xA;दग्धं च भवनं भूयः कथं पूर्व वदास्थितम् ॥ ५३ ॥&lt;br&gt;&#xA;॥ शबर्युवाच ॥ ॥&lt;br&gt;&#xA;यदा गृहं समुद्दीप्य प्रविष्टाहं हुताशने ॥&lt;br&gt;&#xA;तदात्मानं न जानामि न पश्यामि हुताशनम् ॥ ५४ ॥&lt;br&gt;&#xA;न तापलेशोप्यासीन्मे प्रविष्टाया इवोदकम् ॥&lt;br&gt;&#xA;सुषुप्तेव क्षणार्धेन प्रबुद्धास्मि पुनः क्षणात् ॥ ५५ ॥&lt;br&gt;&#xA;तावद्भवनमद्राक्षमदग्धमिव सुस्थितम् ॥&lt;br&gt;&#xA;अधुना देवपूजान्ते प्रसादं लब्धुमागता ॥ ५६ ॥&lt;br&gt;&#xA;एवं परस्परं प्रेम्णा दम्पत्योर्भाषमाणयोः ॥&lt;br&gt;&#xA;प्रादुरासीत्तयोरग्रे विमानं दिव्यमद्भुतम् ॥ ५७ ॥&lt;br&gt;&#xA;तस्मिन्विमाने शतचन्द्रभास्वरे चत्वार ईशानुचराः पुरःसराः ॥&lt;br&gt;&#xA;हस्ते गृहीत्वाथ निषाददम्पती आरोपयामासुरमुक्तविग्रहौ ॥ ५८ ॥&lt;br&gt;&#xA;तयोर्निषाददम्पत्योस्तत्क्षणादेव तद्वपुः ॥&lt;br&gt;&#xA;शिवदूतकरस्पर्शात्तत्सारूप्यमवाप ह ॥ ५९ ॥&lt;br&gt;&#xA;तस्माच्छ्रद्धैव सर्वेषु विधेया पुण्यकर्मसु ॥&lt;br&gt;&#xA;नीचोपि शबरः प्राप श्रद्धया योगिनां गतिम् ॥ ३.३.१७.६० ॥&lt;br&gt;&#xA;किं जन्मना सकलवर्णजनोत्तमेन किं विद्यया सकलशास्त्रविचारवत्या ॥&lt;br&gt;&#xA;यस्यास्ति चेतसि सदा परमेशभक्तिः कोऽन्यस्ततस्त्रिभुवने पुरुषोस्ति धन्यः ॥ ६१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे भस्ममाहात्म्यवर्णनं नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८ उमामहेश्वरव्रताचरणम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/018_umAmaheshvaravratAcharaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/018_umAmaheshvaravratAcharaNam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;अथाहं सम्प्रवक्ष्यामि सर्वधर्मोत्तमोत्तमम् ॥&lt;br&gt;&#xA;उमामहेश्वरं नाम व्रतं सर्वार्थसिद्धिदम् ॥ १ ॥&lt;br&gt;&#xA;आनर्त्त सम्भवः कश्चिन्नाम्ना वेदरथो द्विजः ॥&lt;br&gt;&#xA;कलत्रपुत्रसम्पन्नो विद्वानुत्तमवंशजः ॥ २ ॥&lt;br&gt;&#xA;तस्यैवं वर्तमानस्य ब्राह्मणस्य गृहाश्रमे ॥&lt;br&gt;&#xA;बभूव शारदानाम कन्या कमललोचना ॥३॥&lt;br&gt;&#xA;तां रूपलक्षणोपेतां बालां द्वादशहायनाम् ॥&lt;br&gt;&#xA;ययाचे पद्मनाभाख्यो मृतदारश्च स द्विजः ॥ ४ ॥&lt;br&gt;&#xA;महाधनस्य शान्तस्य सदा राजसखस्य च ॥&lt;br&gt;&#xA;याञ्चाभङ्गभयात्तस्य तां कन्यां प्रददौ पिता ॥ ५ ॥&lt;br&gt;&#xA;मध्यन्दिने कृतोद्वाहः स विप्रः श्वशुरालये ॥&lt;br&gt;&#xA;सन्ध्यामुपासितुं सायं सरस्तटमुपाययौ ॥६॥&lt;br&gt;&#xA;उपास्य सन्ध्यां विधिवत्प्रत्यागच्छत्तमोवृते ॥&lt;br&gt;&#xA;मार्गे दष्टो भुजङ्गेन ममार निजकर्मणा ॥७॥&lt;br&gt;&#xA;तस्मिन्मृते कृतोद्वाहे सहसा तस्य बान्धवाः ॥&lt;br&gt;&#xA;चुक्रुशुः शोकसन्तप्तौ श्वशुरावस्य कन्यका ॥ ८ ॥&lt;br&gt;&#xA;निर्हृत्य तं बन्धुजना जग्मुः स्वं स्वं निवेशनम् ॥&lt;br&gt;&#xA;शारदा प्राप्तवैधव्या पितुरेवालये स्थिता ॥९॥&lt;br&gt;&#xA;भूताच्छादनभोज्येन भर्त्रा विरहिता सती॥&lt;br&gt;&#xA;निनाय कतिचिन्मासान्सा बाला पितृमन्दिरे॥३.३.१८.१०॥&lt;br&gt;&#xA;एकदा नैध्रुवो नाम कश्चिद्वृद्धतरो मुनिः॥&lt;br&gt;&#xA;अन्धः शिष्यकरग्राही तन्मन्दिरमुपाययौ ॥ ११ ॥&lt;br&gt;&#xA;तस्मिन्वृद्धे गृहं प्राप्ते क्वापि यातेषु बन्धुषु ॥&lt;br&gt;&#xA;साक्षादिवात्मनो दैवं सा बाला समुपागमत् ॥ ॥ १२ ॥&lt;br&gt;&#xA;स्वागतं ते महाभाग पीठेस्मिन्नुपविश्यताम् ॥&lt;br&gt;&#xA;नमस्ते मुनिनाथाय प्रियं ते करवाणि किम् ॥ १३ ॥&lt;br&gt;&#xA;इत्युक्त्वा भक्तिमास्थाय कृत्वा पादावनेजनम् ॥&lt;br&gt;&#xA;वीजयित्वा परिश्रान्तं तं मुनिं पर्यतोषयत् ॥ १४ ॥&lt;br&gt;&#xA;श्रान्तं पीठे समावेश्य कृत्वाभ्यङ्गं स्वपाणिना ॥&lt;br&gt;&#xA;कृतस्नानं च विधिवत्कृतदेवार्चनं मुनिम् ॥ १५ ॥&lt;br&gt;&#xA;सुखासनोपविष्टं तं धूपमाल्यानुलेपनैः ॥&lt;br&gt;&#xA;अर्चयित्वा वरान्नेन भोजयामास सादरम् ॥ १६ ॥&lt;br&gt;&#xA;भुक्त्वा च सम्यक्छनकैस्तृप्तश्चानन्दनिर्भरः ॥&lt;br&gt;&#xA;चकारान्धमुनिस्तस्यै सुप्रीतः परमाशिषम् ॥ १७ ॥&lt;br&gt;&#xA;विहृत्य भर्त्रा सहसा च तेन लब्ध्वा सुतं सर्वगुणैर्वरिष्ठम् ॥&lt;br&gt;&#xA;कीर्तिं च लोके महतीमवाप्य प्रसादयोग्या भव देवतानाम् ॥ १८ ॥&lt;br&gt;&#xA;इत्यभिव्याहृतं तेन मुनिना गतचक्षुषा ॥&lt;br&gt;&#xA;निशम्य विस्मिता बाला प्रत्युवाच कृताञ्जलिः ॥ १९ ॥&lt;br&gt;&#xA;ब्रह्मंस्त्वद्वचनं सत्यं कदाचिन्न मृषा भवेत् ॥&lt;br&gt;&#xA;तदेतन्मन्दभाग्यायाः कथमेतत्फलिष्यति ॥ ३.३.१८.२० ॥&lt;br&gt;&#xA;शिलाग्र्यामिव सद्वृष्टिः शुनक्यामिव सत्क्रिया ॥&lt;br&gt;&#xA;विफला मन्दभाग्यायामाशीर्ब्रह्मविदामपि ॥ २१ ॥&lt;br&gt;&#xA;सैषाहं विधवा ब्रह्मन्दुष्कर्मफलभागिनी ॥&lt;br&gt;&#xA;त्वदाशीर्वचनस्यास्य कथं यास्यामि पात्रताम् ॥ २२ ॥&lt;br&gt;&#xA;॥ मुनिरुवाच ॥ ॥&lt;br&gt;&#xA;त्वामनालक्ष्य यत्प्रोक्तमन्धेनापि मयाऽधुना ॥&lt;br&gt;&#xA;तदेतत्साधयिष्यामि कुरु मच्छासनं शुभे ॥ २३ ॥&lt;br&gt;&#xA;उमामहेश्वरं नाम व्रतं यदि चरिष्यसि ॥&lt;br&gt;&#xA;तेन व्रतानुभावेन सद्यः श्रेयोऽनुभोक्ष्यसे ॥ २४ ॥&lt;br&gt;&#xA;॥ शारदोवाच ॥ ॥&lt;br&gt;&#xA;त्वयोपदिष्टं यत्नेन चरिष्याम्यपि दुश्चरम् ॥&lt;br&gt;&#xA;तद्व्रतं ब्रूहि मे ब्रह्मन्विधानं वद विस्तरात् ॥ २५ ॥&lt;br&gt;&#xA;॥ मुनिरुवाच ॥ ॥&lt;br&gt;&#xA;चैत्रे वा मार्गशीर्षे वा शुक्लपक्षे शुभे दिने ॥&lt;br&gt;&#xA;व्रतारम्भं प्रकुर्वीत यथावद्गुर्वनुज्ञया ॥ २६ ॥&lt;br&gt;&#xA;अष्टम्यां च चतुर्दश्यामुभयोरपि पर्वणोः ॥&lt;br&gt;&#xA;सङ्कल्पं विधिवत्कृत्वा प्रातःस्नानं समाचरेत् ॥ २७ ॥&lt;br&gt;&#xA;सन्तर्प्य पितृदेवादीन्गत्वा स्वभवनं प्रति ॥&lt;br&gt;&#xA;मण्डपं रचयेद्दिव्यं वितानाद्यैरलङ्कृतम् ॥ २८ ॥&lt;br&gt;&#xA;फलपल्लवपुष्पाद्यैस्तोरणैश्च समन्वितम् ॥&lt;br&gt;&#xA;पञ्चवर्णैश्च तन्मध्ये रजोभिः पद्ममुद्धरेत् ॥ २९ ॥&lt;br&gt;&#xA;चतुर्दशदलैर्बाह्ये द्वाविंशद्भिस्तदन्तरे ॥&lt;br&gt;&#xA;तदन्तरं षोडशभिरष्टभिश्च तदन्तरे ॥ ३.३.१८.३० ॥&lt;br&gt;&#xA;एवं पद्मं समुद्धत्य पञ्चवर्णैर्मनोरमम् ॥&lt;br&gt;&#xA;चतुरस्रं ततः कुर्यादन्तर्वर्तुलमुत्तमम् ॥ ३१ ॥&lt;br&gt;&#xA;व्रीहितण्डुलराशिं च तन्मध्ये च सकूर्चकम् ॥&lt;br&gt;&#xA;कूर्चोपरि सुसंस्थाप्य कलशं वारिपूरितम् ॥ ३२ ॥&lt;br&gt;&#xA;कलशोपरि विन्यस्य वस्त्रं वर्णसमन्वितम् ॥&lt;br&gt;&#xA;तस्योपरिष्टात्सौवर्ण्यौ प्रतिमे शिवयोः शुभे ॥&lt;br&gt;&#xA;निधाय पूजयेद्भक्त्या यथाविभवविस्तरम् ॥ ३३ ॥&lt;br&gt;&#xA;पञ्चामृतैस्तु संस्नाप्य तथा शुद्धोदकेन च ॥&lt;br&gt;&#xA;रुद्रैकादशकं जप्त्वा पञ्चाक्षरशताष्टकम् ॥ ३४ ॥&lt;br&gt;&#xA;अभिमन्त्र्य पुनः स्थाप्य पीठं मध्ये तथार्चयेत् ॥&lt;br&gt;&#xA;स्वयं शुद्धासनासीनो धौतशुक्लाम्बरः सुधीः ॥ ३५ ॥&lt;br&gt;&#xA;पीठमामन्त्र्य मन्त्रेण प्राणायामान्समाचरेत् ॥&lt;br&gt;&#xA;सङ्कल्पं प्रवदेत्तत्र शिवाग्रे विहिताञ्जलिः ॥ ३६ ॥&lt;br&gt;&#xA;यानि पापानि घोराणि जन्मान्तरशतेषु मे ॥&lt;br&gt;&#xA;तेषां सर्वविनाशाय शिवपूजां समारभे ॥ ३७ ॥&lt;br&gt;&#xA;सौभाग्यविजयारोग्यधर्मैश्वर्याभिवृद्धये ॥&lt;br&gt;&#xA;स्वर्गापवर्गसिद्ध्यर्थं करिष्ये शिवपूजनम् ॥ ३८ ॥&lt;br&gt;&#xA;इति सङ्कल्पमुच्चार्य यथावत्सुसमाहितः ॥&lt;br&gt;&#xA;अङ्गन्यासं ततः कृत्वा ध्यायेदीशं च पार्वतीम् ॥ ३९ ॥&lt;br&gt;&#xA;कुन्देन्दुधवलाकारं नागाभरणभूषितम् ॥&lt;br&gt;&#xA;वरदाभयहस्तं च बिभ्राणं परशुं मृगम् ॥ ३.३.१८.४० ॥&lt;br&gt;&#xA;सूर्यकोटिप्रतीकाशं जगदानन्दकारणम् ॥&lt;br&gt;&#xA;जाह्नवीजलसम्पर्काद्दीर्घपिङ्गजटाधरम् ॥ ४१ ॥&lt;br&gt;&#xA;उरगेन्द्रफणोद्भूतमहामुकुटमण्डितम् ॥&lt;br&gt;&#xA;शीतांशुखण्डविलसत्कोटीराङ्गदभूषणम् ॥ ४२ ॥&lt;br&gt;&#xA;उन्मीलद्भालनयनं तथा सूर्येन्दुलोचनम् ॥&lt;br&gt;&#xA;नीलकण्ठं चतुर्बाहुं गजेन्द्राजिनवाससम् ॥ ४३ ॥&lt;br&gt;&#xA;रत्नसिंहासनारूढं नागाभरणभूषितम् ॥&lt;br&gt;&#xA;देवीं च दिव्यवसनां बालसूर्यायुतद्युतिम् ॥ ४४ ॥&lt;br&gt;&#xA;बालवेषां च तन्वङ्गीं बालशीतांशुशेखराम् ॥&lt;br&gt;&#xA;पाशाङ्कुशवराभीतिं बिभ्रतीं च चतुर्भुजाम् ॥ ४५ ॥&lt;br&gt;&#xA;प्रसादसुमुखीमम्बां लीलारसविहारिणीम् ॥&lt;br&gt;&#xA;लसत्कुरबकाशोकपुन्नागनवचम्पकैः ॥ ४६ ॥&lt;br&gt;&#xA;कृतावतंसामुत्फुल्लमल्लिकोत्कलितालकाम् ॥&lt;br&gt;&#xA;काञ्चीकलापपर्यस्तजघनाभोगशालिनीम् ॥ ४७ ॥&lt;br&gt;&#xA;उदारकिङ्किणीश्रेणीनूपुराढ्यपदद्वयाम् ॥&lt;br&gt;&#xA;गण्डमण्डलसंसक्तरत्नकुण्डलशोभिताम् ॥ ४८ ॥&lt;br&gt;&#xA;बिम्बाधरानुरक्तांशुलसद्दशन कुड्मलाम् ॥&lt;br&gt;&#xA;महार्हरत्नग्रेवेयतारहारविराजिताम् ॥४९॥&lt;br&gt;&#xA;नवमाणिक्यरुचिरकङ्कणाङ्गदमुद्रिकाम् ॥&lt;br&gt;&#xA;रक्तांशुकपरीधानां रत्नमाल्यानुलेपनाम् ॥ ३.३.१८.५० ॥ ।&lt;br&gt;&#xA;उद्यत्पीनकुचद्वन्द्वनिन्दिताम्भोजकुड्मलाम् ॥&lt;br&gt;&#xA;लीलालोलासितापाङ्गीं भक्तानुग्रहदायिनीम् ॥ ५१ ॥&lt;br&gt;&#xA;एवं ध्यात्वा तु हृत्पद्मे जगतः पितरौ शिवौ ॥&lt;br&gt;&#xA;जप्त्वा तदात्मकं मन्त्रं तदन्ते बहिरर्चयेत् ॥ ५२ ॥&lt;br&gt;&#xA;आवाह्य प्रतिमायुग्मे कल्पयेदासनादिकम् ॥&lt;br&gt;&#xA;अर्घ्यं च दद्याच्छिवयोर्मन्त्रेणानेन मन्त्रवित् ॥ ५३ ॥&lt;br&gt;&#xA;नमस्ते पार्वतीनाथ त्रैलोक्यवरदर्षभ ॥&lt;br&gt;&#xA;त्र्यम्बकेश महादेव गृहाणार्घ्यं नमोऽस्तु ते ॥ ५४ ॥&lt;br&gt;&#xA;नमस्ते देवदेवेशि प्रपन्नभयहारिणि ॥&lt;br&gt;&#xA;अम्बिके वरदे देवि गृहाणार्घ्यं शिवप्रिये ॥ ५५ ॥&lt;br&gt;&#xA;इति त्रिवारमुच्चार्य दद्यादर्घ्यं समाहितः ॥&lt;br&gt;&#xA;गन्धपुष्पाक्षतान्सम्यग्धूपदीपान्प्रकल्पयेत् ॥ ५६ ॥&lt;br&gt;&#xA;नैवेद्यं पायसान्नेन घृताक्तं परिकल्पयेत् ॥&lt;br&gt;&#xA;जुहुयान्मूलमन्त्रेण हविरष्टोत्तरं शतम् ॥ ५७ ॥&lt;br&gt;&#xA;तत उद्वास्य नैवेद्यं धूपनीराजनादिकम् ॥&lt;br&gt;&#xA;कृत्वा निवेद्य ताम्बूलं नमस्कुर्यात्समाहितः ॥ ५८ ॥&lt;br&gt;&#xA;अथाभ्यर्च्योपचारेण भोजयेद्विप्रदम्पती ॥ ५९ ॥&lt;br&gt;&#xA;एवं सायन्तनीं पूजां कृत्वा विप्रानुमोदितः ॥&lt;br&gt;&#xA;भुञ्जीत वाग्यतो रात्रौ हविष्यं क्षीरभावितम् ॥ ३.३.१८.६० ॥&lt;br&gt;&#xA;एवं संवत्सरं कुर्याद्व्रतं पक्षद्वये बुधः ॥&lt;br&gt;&#xA;ततः संवत्सरे पूर्णे व्रतोद्यापनमाचरेत् ॥ ६१ ॥&lt;br&gt;&#xA;शतरुद्राभिजप्तेन स्नापयेत्प्रतिमे जलैः ॥&lt;br&gt;&#xA;आगमोक्तेन मन्त्रेण सम्पूज्य गिरिजाशिवौ ॥ ६२ ॥&lt;br&gt;&#xA;सवस्त्रं ससुवर्ण च कलशं प्रति मान्वितम्॥&lt;br&gt;&#xA;दत्त्वाचार्याय महते सदाचाररताय च ॥&lt;br&gt;&#xA;ब्राह्मणान्भोजयेद्भक्त्या यथाशक्त्याभिपूज्य च ॥ ६३ ॥&lt;br&gt;&#xA;दद्याच्च दक्षिणां तेभ्यो गोहिरण्याम्बरादिकम् ॥&lt;br&gt;&#xA;भुञ्जीत तदनुज्ञातः सहेष्टजनबन्धुभिः ॥ ६४ ॥&lt;br&gt;&#xA;एवं यः कुरुते भक्त्या व्रतं त्रैलोक्यविश्रुतम् ॥&lt;br&gt;&#xA;त्रिःसप्तकुलमुद्धृत्य भुक्त्वा भोगान्यथेप्सि तान् ॥ ६५ ॥&lt;br&gt;&#xA;इन्द्रादिलोकपालानां स्थानेषु रमते धुवम् ॥&lt;br&gt;&#xA;ब्रह्मलोके च रमते विष्णुलोके च शाश्वते ॥ ६६ ॥&lt;br&gt;&#xA;शिवलोकमथ प्राप्य तत्र कल्पशतं पुनः ॥&lt;br&gt;&#xA;भुक्त्वा भोगान्सुविपुलाञ्छिवमेव प्रपद्यते ॥ ६७ ॥&lt;br&gt;&#xA;महाव्रतमिदं प्रोक्तं त्वमपि श्रद्धया चर ॥&lt;br&gt;&#xA;अत्यन्तदुर्लभं वापि लप्स्यसे च मनोरथम् ॥ ॥ ६८ ॥&lt;br&gt;&#xA;इत्यादिष्टा मुनीन्द्रेण सा बाला मुदिता भृशम् ॥&lt;br&gt;&#xA;प्रत्यग्रहीत्सुविश्रब्धा तद्वाक्यं सुमनोहरम् ॥ ६९ ॥&lt;br&gt;&#xA;अथ तस्याः समायाताः पितृमातृ सहोदराः ॥&lt;br&gt;&#xA;तं मुनिं सुखमासीनं ददृशुः कृतभोजनम् ॥ ३.३.१८.७० ॥&lt;br&gt;&#xA;सहसागत्य ते सर्वे नमश्चक्रुर्महात्मने ॥&lt;br&gt;&#xA;प्रसीद नः प्रसीदेति गृणतः पर्यपूज यन् ॥ ७१ ॥&lt;br&gt;&#xA;श्रुत्वा च ते तया साध्व्या पूजितं परमं मुनिम् ॥&lt;br&gt;&#xA;अनुग्रहवतं तस्यै श्रुत्वा हर्षं परं ययुः ॥ ७२ ॥&lt;br&gt;&#xA;ते कृताञ्जलयः सर्वे तमूचुर्मुनि पुङ्गवम् ॥ ७३ ॥&lt;br&gt;&#xA;अद्य धन्या वयं सर्वे तवागमनमात्रतः ॥&lt;br&gt;&#xA;पावितं नः कुलं सर्वं गृहं च सफलीकृतम् ॥ ७४ ॥&lt;br&gt;&#xA;इयं च शारदा नाम कन्या वैधव्यमागता ॥&lt;br&gt;&#xA;केनापि कर्मयोगेन दुर्विलङ्घ्येन भूयसा ॥ ७५ ॥&lt;br&gt;&#xA;सैषाद्य तव पादाब्जं प्रपन्ना शरणं सती ॥&lt;br&gt;&#xA;इमां समुद्धरासह्यात्सुघोराद्दुःख सागरात् ॥ ७६ ॥&lt;br&gt;&#xA;त्वयापि तावदत्रैव स्थातव्यं नो गृहान्तिके ॥&lt;br&gt;&#xA;अस्मद्गृहमठेऽप्यस्मिन्स्नानपूजाजपोचिते ॥ ७७ ॥&lt;br&gt;&#xA;एषा बालापि भगवन्कुर्वन्ती त्वत्पदार्चनम् ॥&lt;br&gt;&#xA;व्रतं त्वत्सन्निधावेव चरिष्यति महामुने ॥ ७८ ॥&lt;br&gt;&#xA;यावत्समाप्तिमायाति व्रतमस्यास्त्वदन्तिके ॥&lt;br&gt;&#xA;उषित्वा तावदत्रैव कृतार्थान्कुरु नो गुरो ॥ ७९ ॥&lt;br&gt;&#xA;एवमभ्यर्थितः सर्वैस्तस्या भ्रातृजनादिभिः ॥&lt;br&gt;&#xA;तथेति स मुनिश्रेष्ठस्तत्रोवास मठे शुभे ॥ ३.३.१८.८० ॥&lt;br&gt;&#xA;सापि तेनोपदिष्टेन मार्गेण गिरिजाशिवौ ॥&lt;br&gt;&#xA;अर्चयन्ती व्रतं सम्यक्चचार विमला सती ॥ ८१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे उमामहेश्वरव्रताचरणं नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>०१९ शारदाख्यानवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/019_shAradAkhyAnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/019_shAradAkhyAnavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;एवं महाव्रतं तस्याश्चरन्त्या गुरुसन्निधौ ॥&lt;br&gt;&#xA;संवत्सरो व्यतीयाय नियमासक्तचेतसः ॥ १ ॥&lt;br&gt;&#xA;संवत्सरान्ते सा बाला तत्रैव पितृमन्दिरे ॥&lt;br&gt;&#xA;चकारोद्यापनं सम्यग्विप्रभोजनपूर्वकम् ॥ २ ॥&lt;br&gt;&#xA;दत्त्वा च दक्षिणां तेभ्यो ब्राह्मणेभ्यो यथार्हतः ॥&lt;br&gt;&#xA;विसृज्य तान्नमस्कृत्य पितृभ्यामभिनन्दिता ॥ ३ ॥&lt;br&gt;&#xA;उपोषिता स्वयं तस्मिन्दिने नियममाश्रिता ॥&lt;br&gt;&#xA;जजाप परमं मन्त्रमुपदिष्टं महात्मना ॥ ४ ॥&lt;br&gt;&#xA;अथ प्रदोषसमये प्राप्ते सम्पूज्य शङ्करम् ॥&lt;br&gt;&#xA;तस्मिन्गृहान्तिकमठे गुरोस्तस्य च सन्निधौ ॥ ५ ॥&lt;br&gt;&#xA;जपार्चनरता साध्वी ध्यायती परमेश्वरम् ॥&lt;br&gt;&#xA;तस्मिञ्जागरणे रात्रावुपविष्टा शिवान्तिके ॥ ६ ॥&lt;br&gt;&#xA;युग्मम् ॥&lt;br&gt;&#xA;तस्यां रात्रौ तया सार्धं स मुनिर्जगदम्बिकाम् ॥&lt;br&gt;&#xA;जपध्यान तपोभिश्च तोषयामास पार्वतीम्॥ ७ ॥&lt;br&gt;&#xA;तस्याश्च भक्त्या व्रतभाविताया मुनेस्तपोयोगसमाधिना च ॥&lt;br&gt;&#xA;तुष्टा भवानी जगदेकमाता प्रादुर्बभूवा कृतसान्द्रमूर्तिः ॥ ८ ॥&lt;br&gt;&#xA;प्रादुर्भूता यदा गौरी तयोरग्रे जगन्मयी ॥&lt;br&gt;&#xA;अन्धोऽपि तत्क्षणादेव मुनिः प्राप दृशोर्द्वयम् ॥ ९ ॥&lt;br&gt;&#xA;तां वीक्ष्य जगतां धात्रीमाविर्भूतां पुरःस्थिताम् ॥&lt;br&gt;&#xA;निपेततुस्तत्पदयोः स मुनिः सा च कन्यका ॥ ३.३.१९.१० ॥&lt;br&gt;&#xA;तौ भक्तिभावोच्छ्वसितामलाशयावानन्दबाष्पोक्षित सर्वगात्रौ ॥&lt;br&gt;&#xA;उत्थाप्य देवी कृपया परिप्लुता प्रेम्णा बभाषे मृदुवल्गुभाषिणी ॥ ११ ॥&lt;br&gt;&#xA;॥ देव्युवाच ॥ ॥&lt;br&gt;&#xA;प्रीतास्मि ते मुनिश्रेष्ठ वत्से प्रीतास्मि तेऽनघे ॥&lt;br&gt;&#xA;किं वा ददाम्यभिमतं देवानामपि दुर्लभम् ॥ १२ ॥&lt;br&gt;&#xA;॥ मुनिरुवाच ॥ ॥&lt;br&gt;&#xA;एषा तु शारदा नाम कन्या तु गतभतृका ॥&lt;br&gt;&#xA;मया प्रतिश्रुतं चास्यै तुष्टेन गतचक्षुषा ॥ १३ ॥&lt;br&gt;&#xA;सह भर्त्रा चिरं कालं विहृत्य सुतमुत्तमम् ॥&lt;br&gt;&#xA;लभस्वेति मया प्रोक्तं सत्यं कुरु नमोऽस्तु ते ॥ १४ ॥&lt;br&gt;&#xA;॥ श्रीदेव्युवाच ॥ ॥&lt;br&gt;&#xA;एषा पूर्वभवे बाला द्राविडस्य द्विजन्मनः ॥&lt;br&gt;&#xA;आसीद्द्वितीया दयिता भामिनी नाम विश्रुता ॥ १५ ॥&lt;br&gt;&#xA;सा भर्तृप्रेयसी नित्यं रूपमाधुर्यपेशला ॥&lt;br&gt;&#xA;भर्तारं वशमानिन्ये रूपवश्यादिकैतवैः । १६ ॥&lt;br&gt;&#xA;अस्यां चासक्तहृदयः स विप्रो मोहयन्त्रितः ॥&lt;br&gt;&#xA;कदाचिदपि नैवागाज्ज्येष्ठपत्नीं पतिव्रताम् ॥ १७ ॥&lt;br&gt;&#xA;अनभ्यागमनाद्भर्तुः सा नारी पुत्रवर्जिता ॥&lt;br&gt;&#xA;सदा शोकेन सन्तप्ता कालेन निधनं गता ॥ १८ ॥&lt;br&gt;&#xA;अस्या गृहसमीपस्थो यः कश्चिद्ब्राह्मणो युवा ॥&lt;br&gt;&#xA;इमां वीक्ष्याथ चार्वङ्गीं कामार्तः करमग्रहीत् ॥ १९ ॥&lt;br&gt;&#xA;अनया रोषताम्राक्ष्या स विप्रस्तु निवारितः ॥&lt;br&gt;&#xA;इमां स्मरन्दिवानक्तं निधनं प्रत्यपद्यत ॥ ३.३.१९.२० ॥&lt;br&gt;&#xA;एषा सम्मोह्य भर्तारं ज्येष्ठपत्न्यां पराङ्मुखम् ॥&lt;br&gt;&#xA;चकार तेन पापेन भवेस्मिन्विधवाऽभवत् ॥ २१ ॥&lt;br&gt;&#xA;याः कुर्वन्ति स्त्रियो लोके जायापत्योश्च विप्रियम् ॥&lt;br&gt;&#xA;तासां कौमारवैधव्यमेकविंशतिजन्मसु ॥ २२ ॥&lt;br&gt;&#xA;यदेतया पूर्वभवे मत्पूजा महती कृता ॥&lt;br&gt;&#xA;तेन पुण्येन तत्पापं नष्टं सर्वं तदैव हि ॥ २३ ॥&lt;br&gt;&#xA;यो विप्रो विरहार्तः सन्मृतः कामविमोहितः ॥&lt;br&gt;&#xA;सोऽस्याः पाणिग्रहं कृत्वा भवेस्मिन्निधनं गतः ॥ २४ ॥&lt;br&gt;&#xA;प्राग्जन्मपतिरेतस्याः पाण्ड्यराष्ट्रेषु सोऽधुना ॥&lt;br&gt;&#xA;जातो विप्रवरः श्रीमान्सदारः सपरिच्छदः ॥ २५ ॥&lt;br&gt;&#xA;तेन भर्त्रा प्रतिनिशं सैषा प्रेम्णाभिसङ्गता ॥&lt;br&gt;&#xA;स्वप्ने रतिसुखं यातु श्रेष्ठं जागरणादपि ॥२६॥&lt;br&gt;&#xA;षष्ट्युत्तरत्रिशतयोजनदूरसंस्थो देशादितो द्विजवरः स च कर्मगत्या ॥&lt;br&gt;&#xA;एनां वधूं प्रतिनिशं मनसोभिरामां स्वप्नेषु पश्यति चिरं रतिमादधानः ॥ २७ ॥&lt;br&gt;&#xA;सैषा वै स्वप्नसङ्गत्या पत्युः प्रतिनिशं सती ॥&lt;br&gt;&#xA;कालेन लप्स्यते पुत्रं वेदवेदाङ्गपारगम् ॥ २८ ॥&lt;br&gt;&#xA;एतस्यां तनयं जातमात्मनश्चिरसङ्गमात् ॥&lt;br&gt;&#xA;सोऽपि विप्रोऽनिशं स्वप्ने द्रक्ष्यति प्रेमभावितम् ॥ २९ ॥&lt;br&gt;&#xA;अनयाराधिता पूर्वे भवे साहं महामुने ॥&lt;br&gt;&#xA;अस्यैव वरदानाय प्रादुर्भूतास्मि साम्प्रतम् ॥ ३.३.१९.३० ॥&lt;br&gt;&#xA;॥ सूत उवाच ॥ ॥&lt;br&gt;&#xA;अथोवाच महादेवी तां बालां प्रति सादरम् ॥&lt;br&gt;&#xA;अयि वत्से महाभागे शृणु मे परमं वचः ॥ ३१ ॥&lt;br&gt;&#xA;यदा कदापि भर्त्तारं क्वापि देशे पुरातनम् ॥&lt;br&gt;&#xA;द्रक्ष्यसि स्वप्नदृष्टं प्राक्ज्ञास्यसे त्वं विचक्षणा ॥ ३२ ॥&lt;br&gt;&#xA;त्वां द्रक्ष्यति स विप्रोपि सुनयां स्वप्नलक्षणाम् ॥&lt;br&gt;&#xA;तदा परस्परालापो युवयोः सम्भविष्यति ॥ ३३ ॥&lt;br&gt;&#xA;तदा स्वतनयं भद्रे तस्मै देहि बहुश्रुतम् ॥&lt;br&gt;&#xA;फलमस्य व्रतस्याग्र्यं तस्य हस्ते समर्पय ॥ ३४ ॥&lt;br&gt;&#xA;ततः प्रभृति तस्यैव वशे तिष्ठ सुमध्यमे ॥&lt;br&gt;&#xA;युवयोदैहिकः सङ्गो माभूत्स्वप्नरतादृते ॥ ३५ ॥&lt;br&gt;&#xA;कालात्पञ्चत्वमापन्ने तस्मिन्ब्राह्मणसत्तमे ॥&lt;br&gt;&#xA;अग्निं प्रविश्य तेनैव सह यास्यसि मत्पदम् ॥ ३६ ॥&lt;br&gt;&#xA;पुत्रस्ते भविता सुभ्रु सर्वलोकमनोरमः ॥&lt;br&gt;&#xA;सम्पदश्च भविष्यन्ति प्राप्स्यते परमं पदम् ॥ ३७ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्युक्त्वा त्रिजगन्माता दत्त्वा तस्यै मनोरथम् ॥&lt;br&gt;&#xA;तयोः सम्पश्यतोरेव क्षणेनादर्शनं गता ॥ ३८ ॥&lt;br&gt;&#xA;सापि बाला वरं लब्ध्वा पार्वत्याः करुणानिधेः ॥&lt;br&gt;&#xA;अवाप परमानन्दं पूजयामास तं गुरुम् ॥ ३९ ॥&lt;br&gt;&#xA;तस्यां रात्र्यां व्यतीतायां स मुनिर्लब्धलोचनः ॥&lt;br&gt;&#xA;तस्याः पित्रोश्च तत्सर्वं रहस्याचष्ट धर्मवित् ॥ ३.३.१९.४० ॥&lt;br&gt;&#xA;अथ सर्वानुपामन्त्र्य शारदां च यशस्विनीम् ॥&lt;br&gt;&#xA;विधायानुग्रहं तेषां ययौ स्वैरगतिर्मुनिः ॥ ४१ ॥&lt;br&gt;&#xA;एवं दिनेषु गच्छत्सु सा बाला च प्रतिक्षणम् ॥&lt;br&gt;&#xA;भर्तुः समागमं लेभे स्वप्ने सुख विवर्धनम् ॥ ४२ ॥&lt;br&gt;&#xA;गौर्या वरप्रदानेन शारदा विशदव्रता ॥&lt;br&gt;&#xA;दधार गर्भं स्वप्नेपि भर्तुः सङ्गानुभावतः ॥ ४३ ॥&lt;br&gt;&#xA;तां श्रुत्वा भर्तृरहितां शारदां गर्भिणी सतीम्॥&lt;br&gt;&#xA;सर्वे धिगिति प्रोचुस्तां जारिणीति जगुर्जनाः ॥ ४४ ॥&lt;br&gt;&#xA;सम्परेतस्य तद्भर्तुर्ये जातिकुलवबान्धवाः ॥&lt;br&gt;&#xA;तां वार्तां दुःसहां श्रुत्वा ययुस्तत्पितृमन्दिरम् ॥ ४५ ॥&lt;br&gt;&#xA;अथ सर्वे समायाता ग्रामवृद्धाश्च पण्डिताः ॥&lt;br&gt;&#xA;समाजं चक्रिरे तत्र कुलवृद्धैः समन्वितम् ॥ ४६ ॥&lt;br&gt;&#xA;अन्तर्वत्नीं समाहूय शारदां विनताननाम् ॥&lt;br&gt;&#xA;अतर्जयन्सुसङ्क्रुद्धाः केचिदासन्पराङ्मुखाः ॥ ४७ ॥&lt;br&gt;&#xA;अयि जारिणि दुर्बुद्धे किमेतत्ते विचेष्टितम् ॥&lt;br&gt;&#xA;अस्मत्कुले सुदुष्कीर्त्तिं कृतवत्यसि बालिशे ॥ ४८ ॥&lt;br&gt;&#xA;इति सन्तर्जयन्तस्ते ग्रामवृद्धा मनीषिणः ॥&lt;br&gt;&#xA;सर्वे सम्मन्त्रयामासुः किं कुर्म इति भाषिणः ॥ ४९ ॥&lt;br&gt;&#xA;तत्रोचुः के च वृद्धास्तां बालां प्रति विनिर्दयाः ॥&lt;br&gt;&#xA;एषा पापमतिर्बाला कुलद्वयविनाशिनी। ॥ ३.३.१९.५० ॥&lt;br&gt;&#xA;कृत्वास्याः केशवपनं छित्त्वा कर्णौ च नासिकाम् ॥&lt;br&gt;&#xA;निर्वास्यतां बहिर्ग्रामात्परित्यज्य स्वगोत्रतः ॥ ५१ ॥&lt;br&gt;&#xA;इति सर्वे समालोच्य तां तथा कर्तुमुद्यताः ॥&lt;br&gt;&#xA;अथान्तरिक्षे सम्भूता शुश्रुवे वागगोचरा ॥ ५२ ॥&lt;br&gt;&#xA;अनया न कृतं पापं न चैव कुलदूषणम् ॥&lt;br&gt;&#xA;व्रतभङ्गो न चैतस्यास्सुचरित्रेयमङ्गना ॥ ५३ ॥&lt;br&gt;&#xA;इतः परमियं नारी जारिणीति वदन्ति ये ॥&lt;br&gt;&#xA;तेषां दोषविमूढानां सद्यो जिह्वा विदीर्यते ॥ ५४ ॥&lt;br&gt;&#xA;इत्यन्तरिक्षे जनितां वाणीं श्रुत्वाऽशरीरिणीम् ॥&lt;br&gt;&#xA;सर्वे प्रजहृषुस्तस्या जननीजनकादयः ॥५५॥&lt;br&gt;&#xA;ततः ससम्भ्रमाः सर्वे ग्रामवृद्धाः सभाजनाः ॥&lt;br&gt;&#xA;मुहूर्त्तं मौनमालम्ब्य भीतास्तस्थुरधोमुखाः ॥५६॥&lt;br&gt;&#xA;तत्र केचिदविश्वस्ता मिथ्यावाणीत्यवादिषुः॥&lt;br&gt;&#xA;तेषां जिह्वा द्विधा भिन्ना ववमुस्ते कृमीन्क्षणात् ॥ ५७ ॥&lt;br&gt;&#xA;ततः सम्पूजयामासुस्तां बालां ज्ञातिबान्धवाः ॥&lt;br&gt;&#xA;बान्धवाश्च स्त्रियो वृद्धाः शशंसुः साधुसाध्विति ॥ ५८ ॥&lt;br&gt;&#xA;मुमुचुः केचिदानन्दबाष्पबिन्दून्कुलोत्तमाः॥&lt;br&gt;&#xA;कुलस्त्रियः प्रमुदितास्तामुद्दिश्य समाश्वसन् ॥ ५९ ॥&lt;br&gt;&#xA;अथ तत्रापरे प्रोचुर्देवो वदति नानृतम् ॥&lt;br&gt;&#xA;कथमेषां दधौ गर्भं शीलान्न चलिता ध्रुवम् ॥ ३.३.१९.६० ॥&lt;br&gt;&#xA;इति सर्वान्सभ्यजना न्संशयाविष्टचेतसः ॥&lt;br&gt;&#xA;विलोक्य वृद्धस्तत्रैको सर्वज्ञो लोकतत्त्ववित् ॥ ६१ ॥&lt;br&gt;&#xA;मायामयमिदं विश्वं दृश्यते श्रूयते च यत् ॥&lt;br&gt;&#xA;किं भाव्यं किमभाव्यं वा संसारेऽस्मिन्क्षणात्मके ॥ ६२ ॥&lt;br&gt;&#xA;अनिरूप्यमभूतार्थं मायया जायते स्फुटम् ॥&lt;br&gt;&#xA;ईश्वरस्य वशे माया तस्य को वेद चेष्टितम् ॥ २३ ॥&lt;br&gt;&#xA;यूपकेतोश्च राजर्षेः शुक्रं निपतितं जले ॥&lt;br&gt;&#xA;सशुक्रं तज्जलं पीत्वा वेश्या गर्भं दधौ किल ॥ ६४ ॥&lt;br&gt;&#xA;मुनेर्विभाण्डकस्यापि शुक्रं पीत्वा सहाम्भसा ॥&lt;br&gt;&#xA;हरिणी गर्भिणी भूत्वा ऋष्यशृङ्गमसूयत ॥ ६५ ॥&lt;br&gt;&#xA;सुराष्ट्रस्य तथा राज्ञः करं स्पृष्ट्वा मृगाङ्गना॥&lt;br&gt;&#xA;तत्क्षणाद्गर्भिणी भूत्वा मुनिं प्रासूत तापसम् ॥ ६६ ॥&lt;br&gt;&#xA;तथा सत्यवती नारी शफरीगर्भसम्भवा ॥&lt;br&gt;&#xA;तथैव महिषीगर्भो जातश्च महिषासुरः॥ ६७ ॥&lt;br&gt;&#xA;तथा सन्ति पुरा नार्यः कारुण्याद्गर्भसम्भवाः॥&lt;br&gt;&#xA;तथा हि वसुदेवेन रोहिण्या स्तनयोऽभवत् ॥ ६८ ॥&lt;br&gt;&#xA;देवतानां महर्षीणां शापेन च वरेण च ॥&lt;br&gt;&#xA;अयुक्तमपि यत्कर्म युज्यते नात्र संशयः ॥ ६९ ॥&lt;br&gt;&#xA;साम्बस्य जठराज्जातं मुसलं मुनिशापतः ॥&lt;br&gt;&#xA;युवनाश्वस्य गर्भोऽभून्मुनीनां मन्त्रगौरवात् ॥ ३.३.१९.७० ॥&lt;br&gt;&#xA;नूनमेषापि कल्याणी महर्षेः पादसेवनात् ॥&lt;br&gt;&#xA;महाव्रतानुभावाच्च धत्ते गर्भमनिं दिता ॥ ७१ ॥&lt;br&gt;&#xA;अस्मिन्नर्थे रहस्येनां सत्यं पृच्छन्तु योषितः ॥&lt;br&gt;&#xA;ततो निवृत्तसन्देहो भविष्यति महाजनः ॥ ७२ ॥&lt;br&gt;&#xA;ततस्तद्वचनादेव तामपृच्छन्स्त्रियो मिथः ॥&lt;br&gt;&#xA;ताभ्यः शशम्स तत्सर्वं सा स्ववृत्तं महाद्भुतम् ॥ ७३ ॥&lt;br&gt;&#xA;विजानन्तस्ततः सर्वे मानयित्वा च तां सतीम् ॥&lt;br&gt;&#xA;मोदमानाः प्रशंसन्तः प्रययुः स्वं स्वमालयम्॥ ७४ ॥&lt;br&gt;&#xA;अथ काले शुभे प्राप्ते शारदा विमलाशया ॥&lt;br&gt;&#xA;असूत तनयं बाला बालार्कसमतेजसम् ॥ ७५ ॥&lt;br&gt;&#xA;स कुमारो महोदारलक्षणः कमलेक्षणः ॥&lt;br&gt;&#xA;अवाप्य महतीं विद्यां बाल्य एव महामतिः ॥ ७६ ॥&lt;br&gt;&#xA;अथोपनीतो गुरुणा काले लोकमनोरमः ॥&lt;br&gt;&#xA;स शारदेय एवेति लोके ख्याति मवाप ह ॥ ७७ ॥&lt;br&gt;&#xA;ऋग्वेदमष्टमे वर्षे नवमे यजुषां गणम् ।&lt;br&gt;&#xA;दशमे सामवेदं च लीलयाध्यगमत्सुधीः ॥ ७८ ॥&lt;br&gt;&#xA;अथ त्रिलोकमहिते सम्प्राप्ते शिवपर्वणि ॥&lt;br&gt;&#xA;गोकर्णं प्रययुः सर्वे जनाः सर्वनिवासिनः ॥ ७९ ॥&lt;br&gt;&#xA;शारदापि स्वपुत्रेण गोकर्णं प्रययौ सती ॥ ३.३.१९.८० ॥&lt;br&gt;&#xA;तत्रापश्यत्समायातं सदा स्वप्नेषु लक्षितम् ॥&lt;br&gt;&#xA;पूर्वजन्मनि भर्त्तारं द्विजबन्धुजनावृतम् ॥ ८१ ॥&lt;br&gt;&#xA;तं दृष्ट्वा प्रेमनिर्विण्णा पुलकाङ्कितविग्रहा ॥&lt;br&gt;&#xA;निरुद्धबाष्पप्रसरा तस्थौ तन्न्यस्तलोचना ॥ ८२ ॥&lt;br&gt;&#xA;स च विप्रोऽपि तां दृष्ट्वा रूपलक्षणलक्षिताम्॥&lt;br&gt;&#xA;स्वप्ने सदा भुज्यमानामात्मनो रतिदायिनीम् । ८३ ॥&lt;br&gt;&#xA;तं कुमारमपि स्वप्ने दृष्ट्वा चात्म शरीरजम् ॥&lt;br&gt;&#xA;विलोक्य विस्मयाविष्टस्तदन्तिकमुपाययौ ॥ ८४ ॥&lt;br&gt;&#xA;भद्रे त्वां प्रष्टुमिच्छामि यत्किञ्चिन्मनसि स्थितम् ॥&lt;br&gt;&#xA;इति प्रथममाभाष्य रहः स्थानं निनाय ताम्॥ ८५॥&lt;br&gt;&#xA;का त्वं कथय वामोरु कस्य भार्यासि सुव्रते ॥&lt;br&gt;&#xA;को देशः कस्य वा पुत्री किन्नामेत्यब्रवीच्च ताम् ॥ ८६ ॥&lt;br&gt;&#xA;इति तेन समापृष्टा सा नारी बाष्पलोचना ॥&lt;br&gt;&#xA;व्याजहारात्मनोवृत्तं बाल्ये वैधव्यकारणम् ॥ ८७ ॥&lt;br&gt;&#xA;पुनः पप्रच्छ तां बालां पुत्रः कस्यायमुत्तमः ॥&lt;br&gt;&#xA;कथं धृतो वा जठरे बालोऽयं चन्द्रसन्निभः ॥ ८८ ॥&lt;br&gt;&#xA;। शारदोवाच ॥ ॥&lt;br&gt;&#xA;एष मे तनयः स्वामिन्सर्वविद्याविशारदः॥&lt;br&gt;&#xA;शारदेय इति प्रोक्तो मम नाम्नैव कल्पितः ॥ ६९ ॥&lt;br&gt;&#xA;इति तस्या वचः श्रुत्वा विहस्य ब्राह्मणोत्तमः ॥&lt;br&gt;&#xA;प्रोवाच कष्टात्कष्टं हि चरितं तव भामिनि ॥ ३.३.१९.९० ॥&lt;br&gt;&#xA;पाणिग्रहणमात्रं ते कृत्वा भर्त्ता मृतः किल ॥&lt;br&gt;&#xA;कथं चायं सुतो जातस्तस्य कारणमुच्यताम् ॥ ९१ ॥&lt;br&gt;&#xA;इति तेनोदितां वाणीमाकर्ण्यातीव लज्जिता ॥&lt;br&gt;&#xA;क्षणं चाश्रुमुखी भूत्वा धैर्यादित्थमभाषत ॥ ९२ ॥&lt;br&gt;&#xA;॥ शारदोवाच ॥ ॥&lt;br&gt;&#xA;तदलं परिहासोक्त्या त्वं मां वेत्सि महामते ॥&lt;br&gt;&#xA;त्वामहं वेद्मि चार्थेऽस्मिन्प्रमाणं मन आवयोः ॥ ९३ ॥&lt;br&gt;&#xA;इत्युक्त्वा सर्वमावेद्य देव्या दत्तं वरादिकम् ॥&lt;br&gt;&#xA;व्रतस्यार्धं कुमारं तं ददौ तस्मै धृतव्रतम् ॥ ९४ ॥&lt;br&gt;&#xA;सोऽपि प्रमुदितो विप्रः कुमारं प्रतिगृह्य तम्॥&lt;br&gt;&#xA;पित्रोरनुमतेनैव तां निनाय निजालयम् ॥ ९५ ॥&lt;br&gt;&#xA;सापि स्थित्वा बहून्मासांस्तस्य विप्रस्य मन्दिरे ॥&lt;br&gt;&#xA;तस्मिन्कालवशं प्राप्ते प्रविश्याग्निं तमन्वगात् ॥ ९६ ॥&lt;br&gt;&#xA;ततस्तौ दम्पती भूत्वा विमानं दिव्यमास्थितौ ॥&lt;br&gt;&#xA;दिव्यभोगसमायुक्तौ जग्मतुः शिवमन्दिरम् ॥ ९७ ॥&lt;br&gt;&#xA;इत्येततत्पुण्यमाख्यानं मया समनुवर्णितम् ॥&lt;br&gt;&#xA;पठतां शृण्वतां सम्यग्भुक्तिमुक्तिफलप्रदम् ॥ ९८ ॥&lt;br&gt;&#xA;आयुरारोग्यसम्पत्तिधनधत्यविवर्द्धनम् ॥&lt;br&gt;&#xA;स्त्रीणां मङ्गलसौभाग्यसन्तानसुखसाधनम् ॥ ९९ ॥&lt;br&gt;&#xA;एतन्महाख्यानमघौघनाशनं गौरीमहेशव्रतपुण्यकीर्तनम् ॥&lt;br&gt;&#xA;भक्त्या सकृद्यः शृणुयाच्च कीर्त्तयेद्भुक्त्वा स भोगान्पदमेति शाश्वतम् ॥ ३.३.१९.१०० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे शारदाख्यानवर्णनं नामैकोनविंशोऽध्यायः ॥ १९ ॥&lt;/p&gt;</description>
    </item>
    <item>
      <title>०२० रुद्राक्षमहिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/020_rudrAxamahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/020_rudrAxamahimavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;अथ रुद्राक्षमाहात्म्यं वर्णयामि समासतः ॥&lt;br&gt;&#xA;सर्वपापक्षयकरं शृण्वतां पठतामपि ॥ ॥ १ ॥&lt;br&gt;&#xA;अभक्तो वापि भक्तो वा नीचो नीचतरोपि वा ॥&lt;br&gt;&#xA;रुद्राक्षान्धारयेद्यस्तु मुच्यते सर्वपातकैः ॥ २ ॥&lt;br&gt;&#xA;रुद्राक्षधारणं पुण्यं केन वा सदृशं भवेत् ॥&lt;br&gt;&#xA;महाव्रतमिदं प्राहुर्मुनयस्तत्त्वदर्शिनः ॥ ३ ॥&lt;br&gt;&#xA;सहस्रं धारयेद्यस्तु रुद्राक्षाणां धृतव्रतः ॥&lt;br&gt;&#xA;तं नमन्ति सुराः सर्वे यथा रुद्रस्तथैव सः ॥ ४ ॥&lt;br&gt;&#xA;अभावे तु सहस्रस्य बाह्वोः षोडश षोडश ॥&lt;br&gt;&#xA;एकं शिखायां करयोर्द्वादश द्वादशैव हि ॥ ५ ॥&lt;br&gt;&#xA;द्वात्रिंशत्कण्ठदेशे तु चत्वारिंशत्तु मस्तके ॥&lt;br&gt;&#xA;एकैक कर्णयोः षट् षट् वक्षस्यष्टोत्तरं शतम् ॥&lt;br&gt;&#xA;यो धारयति रुद्राक्षान्रुद्रवत्सोपि पूज्यते ॥ ६ ॥&lt;br&gt;&#xA;मुक्ताप्रवालस्फटिकरौप्यवैदूर्यकाञ्चनैः ॥&lt;br&gt;&#xA;समेतान्धारयेद्यस्तु रुद्राक्षान्स शिवो भवेत् ॥ ७ ॥&lt;br&gt;&#xA;केवलानपि रुद्राक्षान्यथालाभं बिभर्ति यः ॥&lt;br&gt;&#xA;तं न स्पृशन्ति पापानि तमांसीव विभावसुम् ॥ ८ ॥&lt;br&gt;&#xA;रुद्राक्षमालया जप्तो मन्त्रोऽनन्तफलप्रदः ॥&lt;br&gt;&#xA;अरुद्राक्षो जपः पुंसां तावन्मात्रफलप्रदः ॥ ९ ॥&lt;br&gt;&#xA;यस्याङ्गे नास्ति रुद्राक्ष एकोपि बहुपुण्यदः ॥&lt;br&gt;&#xA;तस्य जन्म निरर्थं स्यात्त्रिपुण्ड्ररहितं यदि ॥ ३.३.२०.१० ॥&lt;br&gt;&#xA;रुद्राक्षं मस्तके बद्ध्वा शिरःस्नानं करोति यः ॥&lt;br&gt;&#xA;गङ्गास्नानफलं तस्य जायते नात्र संशयः ॥ ११ ॥&lt;br&gt;&#xA;रुद्राक्षं पूजयेद्यस्तु विना तोयाभिषेचनम् ॥&lt;br&gt;&#xA;यत्फलं लिङ्गपूजायास्तदेवाप्नोति निश्चितम् ॥ १२ ॥&lt;br&gt;&#xA;एकवक्त्राः पञ्चवक्त्रा एकादशमुखाः परे ॥&lt;br&gt;&#xA;चतुर्दशमुखाः केचिद्रुद्राक्षा लोकपूजिताः ॥ १३ ॥&lt;br&gt;&#xA;भक्त्या सम्पूजितो नित्यं रुद्राक्षः शङ्करात्मकः ॥&lt;br&gt;&#xA;दरिद्रं वापि कुरुते राजराजश्रियान्वितम् ॥ १४ ॥&lt;br&gt;&#xA;अत्रेदं पुण्यमाख्यानं वर्णयन्ति मनीषिणः ।&lt;br&gt;&#xA;महापापक्षयकरं श्रवणात्कीर्त्तनादपि ॥ १५ ॥&lt;br&gt;&#xA;राजा काश्मीरदेशस्य भद्रसेन इति श्रुतः ॥&lt;br&gt;&#xA;तस्य पुत्रो ऽभवद्धीमान्सुधर्मानाम वीर्यवान् ॥ १६ ॥&lt;br&gt;&#xA;तस्यामात्यसुतः कश्चित्तारको नाम सद्गुणः ॥&lt;br&gt;&#xA;बभूव राजपुत्रस्य सखा परमशोभनः ॥ १७ ॥&lt;br&gt;&#xA;तावुभौ परमस्निग्धौ कुमारौ रूपसुन्दरौ ॥&lt;br&gt;&#xA;विद्याभ्यासपरौ बाल्ये सह क्रीडां प्रचक्रतुः ॥ १८ ॥&lt;br&gt;&#xA;तौ सदा सर्वगात्रेषु रुद्राक्षकृतभूषणौ ॥&lt;br&gt;&#xA;विचेरतुरुदाराङ्गौ सततं भस्मधारिणौ ॥ १९ ॥&lt;br&gt;&#xA;हारकेयूरकटककुण्डलादिविभूषणम् ॥&lt;br&gt;&#xA;हेमरत्नमयं त्यक्त्वा रुद्राक्षान्दधतुश्च तौ ॥ ३.३.२०.२० ॥&lt;br&gt;&#xA;रुद्राक्षमालितौ नित्यं रुद्राक्षकरकङ्कणौ ॥&lt;br&gt;&#xA;रुद्राक्षकण्ठाभरणौ सदा रुद्राक्षकुण्डलौ ॥ २१ ॥&lt;br&gt;&#xA;हेमरत्नाद्यलङ्कारे लोष्टपाषाणदर्शनौ ॥&lt;br&gt;&#xA;बोध्यमानावपि जनैर्न रुद्राक्षान्व्यमुञ्चताम् ॥ २२ ॥&lt;br&gt;&#xA;तस्य काश्मीरराजस्य गृहं प्राप्तो यदृच्छया ॥&lt;br&gt;&#xA;पराशरो मुनिवरः साक्षादिव पितामहः ॥ २३ ॥&lt;br&gt;&#xA;तमर्चयित्वा विधिवद्राजा धर्मभृतां वरः ॥&lt;br&gt;&#xA;प्रपच्छ सुखमासीनं त्रिकालज्ञं महामुनिम् ॥ २४ ॥&lt;br&gt;&#xA;॥ राजोवाच ॥ ॥&lt;br&gt;&#xA;भगवन्नेष पुत्रो मे सोपि मन्त्रिसुतश्च मे ॥&lt;br&gt;&#xA;रुद्राक्षधारिणौ नित्यं रत्नाभरणनिःस्पृहौ ॥ २५ ॥&lt;br&gt;&#xA;शास्यमानावपि सदा रत्नाकल्पपरिग्रहे ॥&lt;br&gt;&#xA;विलङ्घितास्मद्वचनौ रुद्राक्षेष्वेव तत्परौ ॥ २६ ॥&lt;br&gt;&#xA;नोपदिष्टाविमौ बालौ कदाचिदपि केनचित् ॥&lt;br&gt;&#xA;एषा स्वाभाविकी वृत्तिः कथमासीत्कुमारयोः ॥ २७ ॥&lt;br&gt;&#xA;॥ पराशर उवाच ॥ ॥&lt;br&gt;&#xA;शृणु राजन्प्रवक्ष्यामि तव पुत्रस्य धीमतः ॥&lt;br&gt;&#xA;यथा त्वं मन्त्रिपुत्रस्य प्राग्वृत्तं विस्मयावहम् ॥२८॥&lt;br&gt;&#xA;नन्दिग्रामे पुरा काचिन्महानन्देति विश्रुता॥&lt;br&gt;&#xA;बभूव वारवनिता शृङ्गारललिताकृतिः ॥२९॥&lt;br&gt;&#xA;छत्रं पूर्णेन्दुसङ्काशं यानं स्वर्णविराजितम् ॥&lt;br&gt;&#xA;चामराणि सुदण्डानि पादुके च हिरण्मये॥३.३.२०.३०॥&lt;br&gt;&#xA;अम्बराणि विचित्राणि महार्हाणि द्युमन्ति च ॥&lt;br&gt;&#xA;चन्द्ररश्मिनिभाः शय्या पर्यङ्काश्च हिरण्मयाः ॥ ३१ ॥&lt;br&gt;&#xA;गावो महिष्यः शतशो दासाश्च शतशस्तथा ॥ ३२ ॥&lt;br&gt;&#xA;सर्वाभरणदीप्ताङ्ग्यो दास्यश्च नवयौवना ॥&lt;br&gt;&#xA;भूषणानि परार्ध्याणि नवरत्नोज्ज्वलानि च ॥ ३३ ॥&lt;br&gt;&#xA;गन्धकुङ्कुमकस्तूरीकर्पूरागुरुलेपनम् ॥&lt;br&gt;&#xA;चित्रमाल्यावतंसश्च यथेष्टं मृष्टभोजनम् ॥३४॥&lt;br&gt;&#xA;नानाचित्रवितानाढ्यं नानाधान्यमयं गृहम् ॥&lt;br&gt;&#xA;बहुरत्नसहस्राढ्यं कोटिसङ्ख्याधिकं धनम् ॥ ३५ ॥&lt;br&gt;&#xA;एवं विभवसम्पन्ना वेश्या कामविहारिणी ॥&lt;br&gt;&#xA;शिवपूजारता नित्यं सत्यधर्मपरायणा ॥ ३६ ॥&lt;br&gt;&#xA;सदाशिवकथासक्ता शिवनामकथोत्सुका ॥&lt;br&gt;&#xA;शिवभक्ताङ्घ्र्यवनता शिवभक्तिरतानिशम् ॥ ३७ ॥&lt;br&gt;&#xA;विनोदहेतोः सा वेश्या नाट्यमण्डपमध्यतः॥&lt;br&gt;&#xA;रुद्राक्षैभूषयित्वैकं मर्कटं चैव कुक्कुटम् ॥३८॥&lt;br&gt;&#xA;करतालैश्च गीतैश्च सदा नर्तयति स्वयम् ॥&lt;br&gt;&#xA;पुनश्च विहसन्त्युच्चैः सखीभिः परिवारिता ॥ ३९ ॥&lt;br&gt;&#xA;युग्मम् ॥&lt;br&gt;&#xA;रुद्राक्षैः कृतकेयूरकर्णाभरणभूषणः ॥&lt;br&gt;&#xA;मर्कटः शिक्षया तस्याः सदा नृत्यति बालवत् ॥ ३.३.२०.४० ॥&lt;br&gt;&#xA;शिखायां बद्धरुद्राक्षः कुक्कुटः कपिना सह ॥&lt;br&gt;&#xA;चिरं नृत्यति नृत्यज्ञः पश्यतां चित्रमावहन् ॥४१॥&lt;br&gt;&#xA;एकदा भवनं तस्याः कश्चिद्वैश्यः शिवव्रती॥&lt;br&gt;&#xA;आजगाम सरुद्राक्षस्त्रिपुण्ड्री निर्ममः कृती ॥ ४२ ॥&lt;br&gt;&#xA;स बिभ्रद्भस्म विशदे प्रकोष्ठे वरकङ्कणम् ॥&lt;br&gt;&#xA;महारत्नपरिस्तीर्णं ज्वलन्तं तरुणार्कवत् ॥४३॥&lt;br&gt;&#xA;तमागतं सा गणिका सम्पूज्य परया मुदा।&lt;br&gt;&#xA;तत्प्रकोष्ठगतं वीक्ष्य कङ्कणं प्राह विस्मिता ॥ ४४ ॥&lt;br&gt;&#xA;महारत्नमयः सोऽयं कङ्कणस्त्वत्करे स्थितः ॥&lt;br&gt;&#xA;मनो हरति मे साधौ दिव्यस्त्रीभूषणोचितः ॥ ४५ ॥&lt;br&gt;&#xA;इति तां वररत्नाढ्य सस्पृहां करभूषणे ॥&lt;br&gt;&#xA;वाक्ष्योदारमतिर्वैश्यः सस्मितं समभाषत ॥ ४६ ॥ ॥&lt;br&gt;&#xA;॥ वैश्य उवाच ॥ ॥&lt;br&gt;&#xA;अस्मिन्रत्नवरे दिव्ये यदि ते सस्पृहं मनः ॥&lt;br&gt;&#xA;तमेवादत्स्व सुप्रीता मौल्यमस्य ददासि किम् ॥ ४७ ॥&lt;br&gt;&#xA;॥ वेश्यो वाच ॥ ॥&lt;br&gt;&#xA;वयं तु स्वैरचारिण्यो वेश्यास्तु न पतिव्रताः ॥&lt;br&gt;&#xA;अस्मत्कुलोचितो धर्मो व्यभिचारो न संशयः ॥ ४८ ॥&lt;br&gt;&#xA;यद्येतद्रत्नखचितं ददासि करभूषणम्॥&lt;br&gt;&#xA;दिनत्रयमहोरात्रं तव पत्नी भवाम्यहम् ॥ ४९ ॥&lt;br&gt;&#xA;॥ वैश्य उवाच ॥ ॥&lt;br&gt;&#xA;तथास्तु यदि ते सत्यं वचनं वारवल्लभे ॥&lt;br&gt;&#xA;ददामि रत्नवलयं त्रिरात्रं भव मद्वधूः ॥ ३.३.२०.५० ॥&lt;br&gt;&#xA;एतस्मिन्व्यवहारे तु प्रमाणं शशिभास्करौ ॥&lt;br&gt;&#xA;त्रिवारं सत्यमित्युक्त्वा हृदयं मे स्पृश प्रिये ॥ ५१ ॥ ॥&lt;br&gt;&#xA;॥ वेश्योवाच ॥ ॥&lt;br&gt;&#xA;दिनत्रयमहोरात्रं पत्नी भूत्वा तव प्रभो ॥&lt;br&gt;&#xA;सहधर्मं चरामीति सा तद्धृदयमस्पृशत् ॥ ५२ ॥&lt;br&gt;&#xA;अथ तस्यै स वैश्यस्तु प्रददौ रत्नकङ्कणम् ॥&lt;br&gt;&#xA;लिङ्गं रत्नमयं चास्या हस्ते दत्त्वेदमब्रवीत् ॥ ५३ ॥&lt;br&gt;&#xA;इदं रत्नमयं शैवं लिङ्गं मत्प्राणसन्निभम् ॥&lt;br&gt;&#xA;रक्षणीयं त्वया कान्ते तस्य हानिर्मृतिर्मम ॥ ५४ ॥&lt;br&gt;&#xA;एवमस्त्विति सा कान्ता लिङ्गमादाय रत्नजम् ॥&lt;br&gt;&#xA;नाट्यमण्डपिकास्तम्भे निधाय प्राविशद्गृहम् ॥ ५५ ॥&lt;br&gt;&#xA;सा तेन सङ्गता रात्रौ वैश्येन विटधर्मिणा ॥&lt;br&gt;&#xA;सुखं सुष्वाप पर्यङ्के मृदुतल्पोपशोभिते ॥ ५६ ॥&lt;br&gt;&#xA;ततो निशीथसमये नाट्यमण्डपिकान्तरे ॥&lt;br&gt;&#xA;अकस्मादुत्थितो वह्निस्तमेव सहसावृणोत् ॥ ५७ ॥&lt;br&gt;&#xA;मण्डपे दह्यमाने तु सहसोत्थाय सम्भ्रमात् ॥&lt;br&gt;&#xA;सा वेश्या मर्कटं तत्र मोचयामास बन्धनात् ॥ ५८ ॥&lt;br&gt;&#xA;स मर्कटो मुक्तबन्धः कुक्कुटेन सहामुना ॥&lt;br&gt;&#xA;भीतो दूरं प्रदुद्राव विधूयाग्निकणान्बहून् ॥ ५९ ॥&lt;br&gt;&#xA;स्तम्भेन सह निर्दग्धं तल्लिङ्गं शकलीकृतम् ॥&lt;br&gt;&#xA;दृष्ट्वा वेश्या च वैश्यश्च दुरन्तं दुःखमापतुः ॥ ३.३.२०.६० ॥&lt;br&gt;&#xA;दृष्ट्वा प्राणसमं लिङ्गं दग्धं वैश्यपतिस्तथा ॥&lt;br&gt;&#xA;स्वयमप्याप्तनिर्वेदो मरणाय मतिं दधौ ॥ ६१ ॥&lt;br&gt;&#xA;निर्वेददान्नितरां खेदाद्वैश्यस्तामाह दुःखिताम् ॥&lt;br&gt;&#xA;शिवलिङ्गे तु निर्भिन्ने नाहं जीवितुमुत्सहे ॥ ६२ ॥&lt;br&gt;&#xA;चितां कारय मे भद्रे तव भृत्यैर्बलाधिकैः ॥&lt;br&gt;&#xA;शिवे मनः समावेश्य प्रविशामि हुताशनम् ॥ ६३ ॥&lt;br&gt;&#xA;यदि ब्रह्मेन्द्रविष्ण्वाद्या वारयेयुः समेत्य माम् ॥&lt;br&gt;&#xA;तथाप्यस्मिन्क्षणे धीरः प्रविश्याग्निं त्यजाम्यसून् ॥ ६४ ॥&lt;br&gt;&#xA;तमेवं दृढबन्धं सा विज्ञाय बहुदुःखिता ॥&lt;br&gt;&#xA;स्वभृत्यैः कारयामास चितां स्वनगराद्बहिः ॥ ६५ ॥&lt;br&gt;&#xA;ततः स वैश्यः शिवभक्तिपूतः प्रदक्षिणीकृत्य समिद्धमग्निम् ॥&lt;br&gt;&#xA;विवेश पश्यत्सु जनेषु धीरः सा चानुतापं युवती प्रपेदे ॥ ६६ ॥&lt;br&gt;&#xA;अथ सा दुःखिता नारी स्मृत्वा धर्मं सुनिर्मलम् ॥&lt;br&gt;&#xA;सर्वान्बन्धून्समीक्ष्यैव बभाषे करुणं वचः ॥ ६७ ॥&lt;br&gt;&#xA;रत्नकङ्कणमादाय मया सत्यमुदाहृतम् ॥&lt;br&gt;&#xA;दिनत्रयमहं पत्नी वैश्यस्यामुष्य सम्मता॥ ६८॥&lt;br&gt;&#xA;कर्मणा मत्कृतेनायं मृतो वैश्यः शिवव्रती।&lt;br&gt;&#xA;तस्मादहं प्रवेक्ष्यामि सहानेन हुताशनम् ॥&lt;br&gt;&#xA;सधर्मचारिणीत्युक्तं सत्यमेतद्धि पश्यथ ॥ ६९ ॥&lt;br&gt;&#xA;सत्येन प्रीतिमायान्ति देवास्त्रिभुवनेश्वराः ॥&lt;br&gt;&#xA;सत्यासक्तिः परो धर्मः सत्ये सर्वं प्रतिष्ठितम् ॥ ३.३.२०.७० ॥&lt;br&gt;&#xA;सत्येन स्वर्गमोक्षौ च नासत्येन परा गतिः ॥&lt;br&gt;&#xA;तस्मासत्यं समाश्रित्य प्रवेक्ष्यामि हुताशनम् ॥ ७१ ॥&lt;br&gt;&#xA;इति सा दृढनिर्बन्धा वार्यमाणापि बन्धुभिः ॥&lt;br&gt;&#xA;सत्यलोपभयान्नारी प्राणांस्त्यक्तुं मनो दधे ॥ ७२ ॥&lt;br&gt;&#xA;सर्वस्वं शिवभक्तेभ्यो दत्त्वा ध्यात्वा सदाशिवम् ॥&lt;br&gt;&#xA;तमग्निं त्रिः परिक्रम्य प्रदेशाभिमुखी स्थिता ॥ ७३ ॥&lt;br&gt;&#xA;तां पतन्तीं समिद्धेऽग्नौ स्वपदार्पितमानसाम् ॥&lt;br&gt;&#xA;वारयामास विश्वात्मा प्रादुर्भूतः शिवः स्वयम् ॥ ७४ ॥&lt;br&gt;&#xA;सा तं विलोक्याखिलदेव देवं त्रिलोचनं चन्द्रकलावतंसम् ॥&lt;br&gt;&#xA;शशाङ्कसूर्यानलकोटिभासं स्तब्धेव भीतेव तथैव तस्थौ ॥ ७५ ॥&lt;br&gt;&#xA;तां विह्वलां परित्रस्तां वेपमानां जडी कृताम् ॥&lt;br&gt;&#xA;समाश्वास्य गलद्बाष्पां करे गृह्याब्रवीद्वचः ॥ ७६ ॥&lt;br&gt;&#xA;॥ शिव उवाच ॥ ॥&lt;br&gt;&#xA;सत्यं धर्मं च ते धैर्यं भक्तिं च मयि निश्चलाम् ॥&lt;br&gt;&#xA;निरीक्षितुं त्वत्सकाशं वैश्यो भूत्वाहमागतः ॥ ७७ ॥&lt;br&gt;&#xA;माययाग्निं समुत्थाप्य दग्धवान्नाट्यमण्डपम् ॥&lt;br&gt;&#xA;दग्धं कृत्वा रत्नलिङ्गं प्रवृष्टोस्मि हुताशनम् ॥ ॥ ७८ ॥&lt;br&gt;&#xA;वेश्याः कैतवकारिण्यः स्वैरिण्यो जनवञ्चकाः ॥&lt;br&gt;&#xA;सा त्वं सत्यमनुस्मृत्य प्रविष्टाग्निं मया सह ॥ ७९ ॥&lt;br&gt;&#xA;अतस्ते सम्प्रदास्यामि भोगांस्त्रिदशदुर्लभान् ॥&lt;br&gt;&#xA;आयुश्च परमं दीर्घमारोग्यं च प्रजोन्नतिम् ॥&lt;br&gt;&#xA;यद्यदिच्छसि सुश्रोणि तत्तदेव ददामि ते ॥ ३.३.२०.८० ॥&lt;br&gt;&#xA;॥ सूत उवाच ॥ ॥&lt;br&gt;&#xA;इति ब्रुवति गौरीशे सा वेश्या प्रत्यभाषत ॥ ८१ ॥&lt;br&gt;&#xA;॥ वेश्योवाच ॥ ॥&lt;br&gt;&#xA;न मे वाञ्छास्ति भोगेषु भूमौ स्वर्गे रसातले ॥&lt;br&gt;&#xA;तव पादाम्बुजस्पर्शादन्यत्किञ्चिन्न वै वृणे ॥ ८२ ॥&lt;br&gt;&#xA;एते भृत्याश्च दास्यश्च ये चान्ये मम बान्धवाः ॥&lt;br&gt;&#xA;सर्वे त्वदर्चनपरास्त्वयि सन्न्यस्तवृत्तयः ॥ ८३ ॥&lt;br&gt;&#xA;सर्वानेतान्मया सार्धं नीत्वा तव परं पदम् ॥&lt;br&gt;&#xA;पुनर्जन्मभयं घोरं विमोचय नमोस्तु ते ॥ ८४ ॥&lt;br&gt;&#xA;तथेति तस्या वचनं प्रतिनन्द्य महेश्वरः ॥&lt;br&gt;&#xA;तान्सर्वांश्च तया सार्धं निनाय परमं पदम् ॥ ८५ ॥&lt;br&gt;&#xA;॥ पराशर उवाच ॥ ॥&lt;br&gt;&#xA;नाट्यमण्डपिकादाहे यौ दूरं विद्रुतौ पुरा ॥&lt;br&gt;&#xA;तत्रावशिष्टौ तावेव कुक्कुटो मर्कटस्तथा ॥ ८६ ॥&lt;br&gt;&#xA;कालेन निधनं यातो यस्तस्या नाट्यमर्कटः ॥&lt;br&gt;&#xA;सोभूत्तव कुमारोऽसौ कुवकुटो मन्त्रिणः सुतः ॥ ८७ ॥&lt;br&gt;&#xA;रुद्राक्षधारणोद्भूतात्पुण्यात्पूर्वभवार्जितात् ॥&lt;br&gt;&#xA;कुले महति सञ्जातौ वर्तेते बालकाविमौ ॥ ८८ ॥&lt;br&gt;&#xA;पूर्वाभ्यासेन रुद्राक्षान्दधाते शुद्धमानसौ ॥&lt;br&gt;&#xA;अस्मिञ्जन्मनि तं लोकं शिवं सम्पूज्य यास्य तः ॥ ८९ ॥&lt;br&gt;&#xA;एषा प्रवृत्तिस्त्वनयोर्बालयोः समुदाहृता ॥&lt;br&gt;&#xA;कथा च शिवभक्ताया किमन्यत्प्रष्टुमिच्छसि ॥ ९० ॥&lt;br&gt;&#xA;इति श्रीस्कान्दे महापुराण एका शीतिसाहस्र्यां संहितायां तृतीये ब्रह्मोत्तरखण्डे रुद्राक्षमहिमवर्णनं नाम विंशोऽध्यायः ॥ २० ॥ ॥ अ ॥&lt;/p&gt;</description>
    </item>
    <item>
      <title>०२१ रुद्राध्यायमहिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/021_rudrAdhyAyamahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/021_rudrAdhyAyamahimavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;एवं ब्रह्मर्षिणा प्रोक्तां वाणीं पीयूषसन्निभाम् ॥&lt;br&gt;&#xA;आकर्ण्य मुदितो राजा प्राञ्जलिः पुनरब्रवीत् ॥ १ ॥&lt;br&gt;&#xA;॥ राजोवाच ॥ ॥&lt;br&gt;&#xA;अहो सत्सङ्गमः पुंसामशेषाघप्रशोधनः ॥&lt;br&gt;&#xA;कामक्रोधनिहन्ता च इष्टदोग्धा जनस्य हि ॥ २ ॥&lt;br&gt;&#xA;मम मायातमो नष्टं ज्ञानदृष्टिः प्रकाशिता ॥&lt;br&gt;&#xA;तव दर्शनमात्रेण प्रायोहममरोत्तमः ॥ ॥ ३ ॥&lt;br&gt;&#xA;श्रुतं च पूर्वचरितं बालयोः सम्यगेतयोः ॥&lt;br&gt;&#xA;भविष्यदपि पृच्छामि मत्पुत्राचरणं मुने ॥ ४ ॥&lt;br&gt;&#xA;अस्यायुः कति वर्षाणि भाग्यं वद च कीदृ शम् ॥&lt;br&gt;&#xA;विद्या कीर्तिश्च शक्तिश्च श्रद्धा भक्तिश्च कीदृशी ॥ ५ ॥&lt;br&gt;&#xA;एतत्सर्वमशेषेण मुने त्वं वक्तुमर्हसि ॥&lt;br&gt;&#xA;तव शिष्योस्मि भृत्योस्मि शरणं त्वां गतोस्मयहम् ॥ ६ ॥&lt;br&gt;&#xA;॥ पराशर उवाच ॥ ॥&lt;br&gt;&#xA;अत्रावाच्यं हि यत्किञ्चित्कथं शक्तोस्मि शंसितुम् ॥&lt;br&gt;&#xA;यच्छ्रुत्वा धृतिमन्तोपि विषादं प्राप्नुयुर्जनाः ॥ ॥ ७ ॥&lt;br&gt;&#xA;तथापि निर्व्यलीकेन भावेन परिपृच्छतः ॥&lt;br&gt;&#xA;अवाच्यमपि वक्ष्यामि तव स्नेहान्महीपते ॥ ८ ॥&lt;br&gt;&#xA;अमुष्य त्वत्कुमारस्य वर्षाणि द्वादशात्ययुः ॥&lt;br&gt;&#xA;इतः परं प्रपद्येत सप्तमे दिवसे मृतिम् ॥ ९ ॥&lt;br&gt;&#xA;इति तस्य वचः श्रुत्वा कालकूटमिवोदितम् ॥&lt;br&gt;&#xA;मूर्च्छितः सहसा भूमौ पतितो नृपतिः शुचा ॥ ३.३.२१.१० ॥&lt;br&gt;&#xA;तमुत्थाप्य समाश्वास्य स मुनिः करुणार्द्रधीः ॥&lt;br&gt;&#xA;उवाच मा भैर्नृपते पुनर्वक्ष्यामि ते हितम् ॥ ११ ॥&lt;br&gt;&#xA;सर्गात्पुरा निरालोकं यदेकं निष्कलं परम् ॥&lt;br&gt;&#xA;चिदानन्दमयं ज्योतिः स आद्यः केवलः शिवः ॥ १२ ॥&lt;br&gt;&#xA;स एवादौ रजोरूपं सृष्ट्वा ब्रह्माणमात्मना ॥&lt;br&gt;&#xA;सृष्टिकर्मनियुक्ताय तस्मै वेदांश्च दत्तवान् ॥ १३ ॥&lt;br&gt;&#xA;पुनश्च दत्तवानीश आत्मतत्त्वैकसङ्ग्रहम् ॥&lt;br&gt;&#xA;सर्वोपनिषदां सारं रुद्राध्यायं च दत्तवान् ॥ १४ ॥&lt;br&gt;&#xA;यदेकमव्ययं साक्षाद्ब्रह्मज्योतिः सनातनम् ॥&lt;br&gt;&#xA;शिवात्मकं परं तत्त्वं रुद्राध्याये प्रतिष्ठितम् ॥ १५ ॥&lt;br&gt;&#xA;स आत्मभूः सृजद्विश्वं चतुर्भिर्वदनैर्विराट् ॥&lt;br&gt;&#xA;ससर्ज वेदांश्चतुरो लोकानां स्थितिहेतवे ॥ १६ ॥&lt;br&gt;&#xA;तत्रायं यजुषां मध्ये ब्रह्मणो दक्षिणान्मुखात् ॥&lt;br&gt;&#xA;अशेषोपनिषत्सारो रुद्राध्यायः समुद्गतः ॥ १७ ॥&lt;br&gt;&#xA;स एष मुनिभिः सर्वैर्मरीच्यत्रिपुरोगमैः ॥&lt;br&gt;&#xA;सह देवैर्धृतस्तेभ्यस्तच्छिष्या जगृहुश्च तम् ॥ १८ ॥&lt;br&gt;&#xA;तच्छिष्यशिष्यैस्तत्पुत्रैस्तत्पुत्रैश्च क्रमागतैः ॥&lt;br&gt;&#xA;धृतो रुद्रात्मकः सोऽयं वेदसारः प्रसादितः ॥ १९ ॥&lt;br&gt;&#xA;एष एव परो मन्त्र एष एव परं तपः ॥&lt;br&gt;&#xA;रुद्राध्यायजपः पुंसां परं कैवल्यसाधनम् ॥ ३.३.२१.२० ॥&lt;br&gt;&#xA;महापातकिनः प्रोक्ता उपपातकिनश्च ये ॥&lt;br&gt;&#xA;रुद्राध्यायजपात्सद्यस्तेऽपि यान्ति परां गतिम् ॥ २१ ॥&lt;br&gt;&#xA;भूयोपि ब्रह्मणा सृष्टाः सदसन्मिश्रयोनयः ॥&lt;br&gt;&#xA;देवतिर्यङ्मनुष्याद्यास्ततः सम्पूरितं जगत् ॥ २२ ॥&lt;br&gt;&#xA;तेषां कर्माणि सृष्टानि स्वजन्मानुगुणानि च ॥&lt;br&gt;&#xA;लोकास्तेषु प्रवर्तन्ते भुञ्जते चैव तत्फलम् ॥ २३ ॥&lt;br&gt;&#xA;लोकसृष्टिप्रवाहार्थं स्वयमेव प्रजापतिः॥&lt;br&gt;&#xA;धर्माधर्मौ ससर्जाग्रे स्ववक्षःपृष्ठभागतः ॥ २४ ॥&lt;br&gt;&#xA;धर्ममेवानुतिष्ठन्तः पुण्यं विन्दन्ति तत्फलम् ॥&lt;br&gt;&#xA;अधर्ममनुतिष्ठन्तस्ते पापफलभोगिनः ॥ २५ ॥&lt;br&gt;&#xA;पुण्यकर्मफल स्वर्गो नरकस्तद्विपर्ययः ॥&lt;br&gt;&#xA;तयोर्द्वावधिपौ धात्रा कृतौ शतमखान्तकौ ॥ २६ ॥&lt;br&gt;&#xA;कामः क्रोधश्च लोभश्च मदमानादयः परे ॥&lt;br&gt;&#xA;अधर्मस्य सुता आसन्सर्वे नरकनायकाः ॥ २७ ॥&lt;br&gt;&#xA;गुरुतल्पः सुरापानं तथान्यः पुल्कसीगमः ॥&lt;br&gt;&#xA;कामस्य तनया ह्येते प्रधानाः परिकीर्तिताः ॥ २८ ॥&lt;br&gt;&#xA;क्रोधात्पितृवधो जातस्तथा मातृवधः परः ॥&lt;br&gt;&#xA;ब्रह्महत्या च कन्यैका क्रोधस्य तनया अमी ॥ २९ ॥&lt;br&gt;&#xA;देवस्वहरणश्चैव ब्रह्मस्वहरणस्तथा ॥&lt;br&gt;&#xA;स्वर्णस्तेय इति त्वेते लोभस्य तनयाः स्मृताः ॥ ३.३.२१.३० ॥&lt;br&gt;&#xA;एतानाहूय चाण्डालान्यमः पातकनायकान् ॥&lt;br&gt;&#xA;नरकस्य विवृद्ध्यर्थमाधिपत्यं चकार ह ॥ ३१ ॥&lt;br&gt;&#xA;ते यमेन समादिष्टा नव पातकनायकाः ॥&lt;br&gt;&#xA;ते सर्वे सङ्गता भूयो घोराः पातकनायकाः ॥ ३२ ॥&lt;br&gt;&#xA;नरकान्पालयामासुः स्वभृत्यैश्चोपपातकैः ॥&lt;br&gt;&#xA;रुद्राध्याये भुवि प्राप्ते साक्षात्कैवल्यसाधने ॥ ३३ ॥&lt;br&gt;&#xA;भीताः प्रदुद्रुवुः सर्वे तेऽमी पातकनायकाः ॥&lt;br&gt;&#xA;यमं विज्ञापयामासुः सहान्यैरुपपातकैः ॥ ३४ ॥&lt;br&gt;&#xA;जय देव महाराज वयं हि तव किङ्कराः ॥&lt;br&gt;&#xA;नरकस्य विवृद्ध्यर्थं साधिकाराः कृतास्त्वया ॥ ३५ ॥&lt;br&gt;&#xA;अधुना वर्तितुं लोके न शक्ताः स्मो वयं प्रभो ॥&lt;br&gt;&#xA;रुद्राध्यायानुभावेन निर्दग्धाश्चैव विद्रुताः ॥ ३६ ॥&lt;br&gt;&#xA;ग्रामेग्रामे नदीकूले पुण्येष्वायतनेषु च ॥&lt;br&gt;&#xA;रुद्रजाप्ये तु पर्याप्ते कथं लोके चरेमहि ॥ ३७ ॥&lt;br&gt;&#xA;प्रायश्चित्तसहस्रं वै गणयामो न किञ्चन ॥&lt;br&gt;&#xA;रुद्रजाप्याक्षराण्येव सोढुं बत न शक्नुमः ॥ ३८ ॥&lt;br&gt;&#xA;महापातकमुख्यानामस्माकं लोकघातिनाम् ॥&lt;br&gt;&#xA;रुद्रजाप्यं भयं घोरं रुद्रजाप्यं महद्विषम् ॥ ३९ ॥&lt;br&gt;&#xA;अतो दुर्विषहं घोरमस्माक व्यसनं महत् ॥&lt;br&gt;&#xA;रुद्रजाप्येन सम्प्राप्तमपनेतुं त्वमर्हसि ॥ ३.३.२१.४० ॥&lt;br&gt;&#xA;इति विज्ञापितः साक्षाद्यमः पातकनायकैः ॥&lt;br&gt;&#xA;ब्रह्मणोंऽतिकमासाद्य तस्मै सर्वं न्यवेदयत् ॥ ४१ ॥&lt;br&gt;&#xA;देवदेव जगन्नाथ त्वामेव शरणं गतः ॥&lt;br&gt;&#xA;त्वया नियुक्तो मर्त्यानां निग्रहे पापकारिणाम् ॥ ४२ ॥&lt;br&gt;&#xA;अधुना पापिनो मर्त्या न सन्ति पृथिवीतले ॥&lt;br&gt;&#xA;रुद्राध्यायेन निहतं पातकानां महत्कुलम् ॥ ४३ ॥&lt;br&gt;&#xA;पातकानां कुले नष्टे नरकाः शून्यतां गताः ॥&lt;br&gt;&#xA;नरके शून्यतां याते मम राज्यं हि निष्फलम् ॥ ४४ ॥&lt;br&gt;&#xA;तस्मात्त्वयैव भगवन्नुपायः परिचिन्त्यताम् ॥&lt;br&gt;&#xA;यथा मे न विहन्येत स्वामित्वं मर्त्यदेहिनाम् ॥ ४५ ॥&lt;br&gt;&#xA;इति विज्ञापितो धाता यमेन परिखिद्यता ॥&lt;br&gt;&#xA;रुद्रजाप्यविघातार्थमुपायं पर्यकल्पयत् ॥४६॥&lt;br&gt;&#xA;अश्रद्धां चैव दुर्मेधामविद्यायाः सुते उभे ॥&lt;br&gt;&#xA;श्रद्धामेधाविघातिन्यौ मर्त्येषु पर्यचोदयत् ॥ ४७ ॥&lt;br&gt;&#xA;ताभ्यां विमोहिते लोके रुद्राध्यायपराङ्मुखे ॥&lt;br&gt;&#xA;यमः स्वस्थानमासाद्य कृतार्थ इव सोऽभवत् ॥ ४८ ॥&lt;br&gt;&#xA;पूर्वजन्मकृतैः पापैर्जायन्तेऽल्पायुषो जनाः ॥&lt;br&gt;&#xA;तानि पापानि नश्यन्ति रुद्रं जप्तवतां नृणाम् ॥ ४९ ॥&lt;br&gt;&#xA;क्षीणेषु सर्वपापेषु दीर्घमायुर्बलं धृतिः ॥&lt;br&gt;&#xA;आरोग्यं ज्ञानमैश्वर्यं वर्धते सर्वदेहिनाम् ॥ ३.३.२१.५० ॥&lt;br&gt;&#xA;रुद्राध्यायेन ये देवं स्नापयन्ति महेश्वरम् ॥&lt;br&gt;&#xA;तज्जलैः कुर्वतः स्नानं ते मृत्युं सन्तरन्ति च ॥ ५१ ॥&lt;br&gt;&#xA;रुद्राध्यायाभिजप्तेन स्नानं कुर्वन्ति येंऽभसा ॥&lt;br&gt;&#xA;तेषां मृत्युभयं नास्ति शिवलो के महीयते ॥ ५२ ॥&lt;br&gt;&#xA;शतरुद्राभिषेकेण शतायुर्जायते नरः ॥&lt;br&gt;&#xA;अशेषपापनिर्मुक्तः शिवस्य दयितो भवेत् ॥ ५३ ॥&lt;br&gt;&#xA;एष रुद्रायुतस्नानं करोतु तव पुत्रकः ॥&lt;br&gt;&#xA;दशवर्षसहस्राणि मोदते भुवि शक्रवत् ॥ ९४ ॥&lt;br&gt;&#xA;अव्याहतबलैश्वर्यो हतशत्रुर्निरामयः ॥&lt;br&gt;&#xA;निर्धूताखिलपापौघः शास्ता राज्यमकण्टकम् ॥ ५५ ॥&lt;br&gt;&#xA;विप्रा वेदविदः शान्ताः कृतिनः शंसितव्रताः ॥&lt;br&gt;&#xA;ज्ञानयज्ञतपोनिष्ठाः शिवभक्तिपरायणाः ॥ ५६ ॥&lt;br&gt;&#xA;रुद्राध्याय जपं सम्यक्कुर्वन्तु विमलाशयाः ॥&lt;br&gt;&#xA;तेषां जपानुभावेन सद्यः श्रेयो भविष्यति ॥ ५७ ॥&lt;br&gt;&#xA;इत्युक्तवन्तं नृपतिर्महामुनिं तमेव वव्रे प्रथमं क्रियागुरुम् ॥&lt;br&gt;&#xA;अथापरांस्त्यक्तधनाशयान्मुनीनावाहयामास सहस्रशः क्षणात् ॥ ५८ ॥&lt;br&gt;&#xA;ते विप्राः शान्तमनसः सहस्रपरिसम्मिताः ॥&lt;br&gt;&#xA;कलशानां शतं स्थाप्य पुण्य वृक्षरसैर्युतम् ॥ ५९ ॥&lt;br&gt;&#xA;रुद्राध्यायेन संस्नाप्य तमुर्वीपतिपुत्रकम् ॥&lt;br&gt;&#xA;विधिवत्स्नापयामासुः सम्प्राप्ते सप्तमे दिने ॥ ३.३.२१.६० ॥&lt;br&gt;&#xA;स्नाप्यमानो मुनिजनैः स राजन्यकुमारकः ॥&lt;br&gt;&#xA;अकस्मादेव सन्त्रस्तः क्षणं मूर्च्छामवाप ह ॥ ६१ ॥&lt;br&gt;&#xA;सहसैव प्रबुद्धोऽसौ मुनिभिः कृतरक्षणः ॥&lt;br&gt;&#xA;प्रोवाच कश्चित्पुरुषो दण्डहस्तः समागतः ॥ ६२ ॥&lt;br&gt;&#xA;मां प्रहर्तुं कृतमतिर्भीमदण्डो भयानकः ॥&lt;br&gt;&#xA;सोऽपि चान्यैर्महावीरै पुरुषैरभिताडितः ॥ ६३ ॥&lt;br&gt;&#xA;बद्ध्वा पाशेन महता दूरं नीत इवाभवत् ॥&lt;br&gt;&#xA;एतावदहमद्राक्षं भवद्भिः कृतरक्षणः ॥ ६४ ॥&lt;br&gt;&#xA;इत्युक्तवन्तं नृपतेस्तनूजं द्विजसत्तमाः ॥&lt;br&gt;&#xA;आशीर्भिः पूजयामासुर्भयं राज्ञे न्यवेदयन् ॥ ॥ ६५ ॥&lt;br&gt;&#xA;अथ सर्वानृषीञ्छ्रेष्ठान्दक्षिणाभिर्नृपोत्तमः ॥&lt;br&gt;&#xA;पूजयित्वा वरान्नेन भोजयित्वा च भक्तितः ॥ ६६ ॥&lt;br&gt;&#xA;प्रतिगृह्याशिषस्तेषां मुनीनां ब्रह्मवादि नाम् ॥&lt;br&gt;&#xA;भक्त्या बन्धुजनैः सार्धं सभायां समुपाविशत् ॥ ६७ ॥&lt;br&gt;&#xA;तस्मिन्समागते वीरे मुनिभिः सह पार्थिवे ॥&lt;br&gt;&#xA;आजगाम महायोगी देवर्षिर्नारदः स्वयम् ॥ ६८ ॥&lt;br&gt;&#xA;तमागतं प्रेक्ष्य गुरुं मुनीनां सार्धं सदस्यैरखिलैर्मुनीन्द्रैः ॥&lt;br&gt;&#xA;प्रणम्य भक्त्या विनिवेश्य पीठे कृतोपचारं नृपतिर्बभाषे ॥ ६९ ॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;दृष्टं किमस्ति ते ब्रह्मस्त्रिलोक्यां किञ्चिदद्भुतम् ॥&lt;br&gt;&#xA;तन्नो ब्रूहि वयं सर्वे त्वद्वाक्यामृतलालसाः ॥ ३.३.२१.७० ॥&lt;br&gt;&#xA;॥ नारद उवाच ॥ ॥&lt;br&gt;&#xA;अद्य चित्रं महद्दृष्टं व्योम्नोवतरता मया ॥&lt;br&gt;&#xA;तच्छृणुष्व महाराज सहैभिर्मुनिपुङ्गवैः ॥ ७१ ॥&lt;br&gt;&#xA;अद्य मृत्युरिहायातो निहन्तुं तव पुत्रकम्॥&lt;br&gt;&#xA;दण्डहस्तो दुराधर्षो लोकमुद्बाधयन्सदा ॥ ७२ ॥&lt;br&gt;&#xA;ईश्वरोपि विदित्वैनं त्वत्पुत्रं हन्तुमागतम् ॥&lt;br&gt;&#xA;सहैव पार्षदैः कञ्चिद्वीरभद्रमचोदयत् ॥ ७३ ॥&lt;br&gt;&#xA;स आगत्य हठान्मृत्युं त्वत्पुत्रं हन्तुमागतम् ॥&lt;br&gt;&#xA;गृहीत्वा सुदृढं बद्ध्वा दण्डेनाभ्यहनद्रुषा ॥ ७४ ॥&lt;br&gt;&#xA;तं नीयमानं जगदीशसन्निधिं शीघ्रं विदित्वा भगवान्यमः स्वयम् ॥&lt;br&gt;&#xA;कृताञ्जलिर्देव जयेत्युदीरयन्प्रणम्य मूर्ध्ना निजगाद शूलिनम् ॥ ७५ ॥&lt;br&gt;&#xA;॥ यम उवाच ॥ ॥&lt;br&gt;&#xA;देवदेव महारुद्र वीरभद्र नमोऽस्तु ते ॥&lt;br&gt;&#xA;निरागसि कथं मृत्यौ कोपस्तव समुत्थितः॥७६॥&lt;br&gt;&#xA;निजकर्मानुबन्धेन राजपुत्रं गतायुषम्॥&lt;br&gt;&#xA;प्रहर्तुमुद्यते मृत्यौ कोपराधो वद प्रभो॥७७॥&lt;br&gt;&#xA;॥वीरभद्र उवाच॥&lt;br&gt;&#xA;दशवर्षसहस्रायुः स राजतनयः कथम्॥&lt;br&gt;&#xA;विपत्तिमन्तरायाति रुद्रस्नानहताशुभः॥७८॥&lt;br&gt;&#xA;अस्ति चेत्तव सन्देहो मद्वाक्येऽप्यनिवारिते ॥&lt;br&gt;&#xA;चित्रगुप्तं समाहूय प्रष्टव्योऽद्यैव मा चिरम्॥ ७९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;अथाहूतश्चित्रगुप्तो यमेन सहसागतः ॥&lt;br&gt;&#xA;आयुःप्रमाण त्वत्सूनोः परिपृष्टः स चाब्रवीत् ॥ ३.३.२१.८० ॥&lt;br&gt;&#xA;द्वादशाब्दं च तस्यायुरित्युक्त्वाथ विमृश्य च ॥&lt;br&gt;&#xA;पुनर्लेख्यगतं प्राह स वर्षायुतजीवितम् ॥८१॥&lt;br&gt;&#xA;अथ भीतो यमो राजा वीरभद्रं प्रणम्य च ॥&lt;br&gt;&#xA;कथञ्चिन्मोचयामास मृत्युं दुर्वारबन्धनात् ॥ ८२ ॥&lt;br&gt;&#xA;वीरभद्रेण मुक्तोऽथ यमोऽगान्निजमन्दिरम् ॥&lt;br&gt;&#xA;वीरभद्रश्च कैलासमहं प्राप्तस्तवान्तिकम् ॥ ८३ ॥&lt;br&gt;&#xA;अतस्तव कुमारोऽयं रुद्रजाप्यानुभावतः ॥&lt;br&gt;&#xA;मृत्योर्भयं समुत्तीर्य सुखी जातोऽयुतं समाः ॥ ८४ ॥&lt;br&gt;&#xA;इत्युक्त्वा नृपमामन्त्र्य नारदे त्रिदिवं गते ॥&lt;br&gt;&#xA;विप्राः सर्वे प्रमुदिताः स्वस्वजग्मुरथाश्रमम् ॥ ८५ ॥&lt;br&gt;&#xA;इत्थं काश्मीरनृपती रुद्राध्यायप्रभावतः ॥&lt;br&gt;&#xA;निस्तीर्याशेषदुः खानि कृतार्थोभूत्सपुत्रकः॥८६॥&lt;br&gt;&#xA;ये कीर्तयन्ति मनुजाः परमेश्वरस्य माहात्म्यमेतदथ कर्णपुटैः पिबन्ति ॥&lt;br&gt;&#xA;ते जन्मकोटिकृतपापगणैर्विमुक्ताः शान्ताः प्रयान्ति परमं पदमिन्दुमौलेः ॥ ८७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोत्तरखण्डे रुद्राध्यायमहिमवर्णनन्नामैक विंशोऽध्यायः ॥ २१ ॥&lt;/p&gt;</description>
    </item>
    <item>
      <title>०२२ पुराणश्रवणमहिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/022_purANashravaNamahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/03_brahma-khaNDaH/3_brahmottara-khaNDaH/022_purANashravaNamahimavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;एवं शिवतमः पन्थाः शिवेनैव प्रदर्शितः ॥&lt;br&gt;&#xA;नृणां संसृतिबद्धानां सद्योमुक्तिकरः परः ॥ १ ॥&lt;br&gt;&#xA;अथ दुर्मेधसां पुंसां वेदेष्वनधिकारिणाम् ॥&lt;br&gt;&#xA;स्त्रीणां द्विजातिबन्धूनां सर्वेषां च शरीरिणाम् ॥ २ ॥&lt;br&gt;&#xA;एष साधारणः पन्थाः साक्षात्कैवल्यसाधनः ॥&lt;br&gt;&#xA;महामुनिजनैः सेव्यो देवैरपि सुपूजितः ॥३॥&lt;br&gt;&#xA;यत्कथाश्रवणं शम्भोः संसारभयनाशनम् ॥&lt;br&gt;&#xA;सद्योमुक्तिकरं श्लाघ्यं पवित्रं सर्वदेहिनाम् ॥४॥&lt;br&gt;&#xA;अज्ञानतिमिरान्धानां दीपोऽयं ज्ञानसिद्धिदः ॥&lt;br&gt;&#xA;भवरोगनिबद्धानां सुसेव्यं परमौषधम् ॥ ५ ॥&lt;br&gt;&#xA;महापातकशैलानां वज्रघातसुदारुणम् ॥&lt;br&gt;&#xA;भर्जनं कर्मबीजानां साधनं सर्व सम्पदाम् ॥ ६ ॥&lt;br&gt;&#xA;ये शृण्वन्ति सदा शम्भोः कथां भुवनपावनीम् ॥&lt;br&gt;&#xA;ते वै मनुष्या लोकेस्मिन्रुद्रा एव न संशयः ॥ ७ ॥&lt;br&gt;&#xA;शृण्वतां शूलिनो गाथां तथा कीर्तयतां सताम् ॥&lt;br&gt;&#xA;तेषां पादरजांस्येव तीर्थानि मुनयो जगुः ॥ ८ ॥&lt;br&gt;&#xA;तस्मान्निश्रेयसं गन्तुं येभिवाञ्छन्ति देहिनः ॥&lt;br&gt;&#xA;ते शृण्वन्तु सदा भक्त्या शैवीं पौराणिकीं कथाम् ॥ ९ ॥&lt;br&gt;&#xA;यद्यशक्तः सदा श्रोतुं कथां पौराणिकीं नरः ॥&lt;br&gt;&#xA;मुहूर्तं वापि शृणुयान्नियतात्मा दिनेदिने ॥ ३.३.२२.१० ॥&lt;br&gt;&#xA;अथ प्रतिदिनं श्रोतुमशक्तो यदि मानवः ॥&lt;br&gt;&#xA;पुण्यमासेषु वा पुण्ये दिने पुण्यतिथिष्वपि ॥ ११ ॥&lt;br&gt;&#xA;यः शृणोति कथां रम्यां पुराणैः समुदीरिताम् ॥&lt;br&gt;&#xA;स निस्तरति संसारं दग्ध्वा कर्ममहाटवीम् ॥ १२ ॥&lt;br&gt;&#xA;मुहूर्त्तं वा तदर्द्धं वा क्षणं वा पावनीं कथाम् ॥&lt;br&gt;&#xA;ये शृण्वन्ति सदा भक्त्या न तेषामस्ति दुर्गतिः ॥ १३ ॥&lt;br&gt;&#xA;यत्फलं सर्वयज्ञेषु सर्वदानेषु यत्फलम् ॥&lt;br&gt;&#xA;सकृत्पुराणश्रवणात्तत्फलं विन्दते नरः ॥ १४ ॥&lt;br&gt;&#xA;कलौ युगे विशेषेण पुराणश्रवणादृते ॥&lt;br&gt;&#xA;नास्ति धर्मः परः पुंसां नास्ति मुक्तिपथः परः ॥ १५ ॥&lt;br&gt;&#xA;पुराणश्रवणाच्छम्भोर्नास्ति सङ्कीर्तनं परम् ॥&lt;br&gt;&#xA;अत एव मनुष्याणां कल्पद्रुममहाफलम् ॥ १६ ॥&lt;br&gt;&#xA;कलौ हीनायुषो मर्त्या दुर्बलाः श्रमपीडिताः ॥&lt;br&gt;&#xA;दुर्मेधसो दुःखभाजो धर्माचारविवर्जिताः ॥ १७ ॥&lt;br&gt;&#xA;इति सञ्चिन्त्य कृपया भगवान्बादरायणः ॥&lt;br&gt;&#xA;हिताय तेषां विदधे पुराणाख्यं सुधारसम् ॥ १८ ॥&lt;br&gt;&#xA;पिबन्नेवामृतं यत्नादेतत्स्यादजरामरः ॥&lt;br&gt;&#xA;शम्भोः कथामृतं कुर्यात्कुलमेवाजरामरम् ॥ १९ ॥&lt;br&gt;&#xA;बालो युवा दरिद्रो वा वृद्धो वा दुर्बलोऽपि वा ॥&lt;br&gt;&#xA;पुराणज्ञः सदा वन्द्यः पूज्यश्च सुकृतार्थिभिः ॥ ३.३.२२.२० ॥&lt;br&gt;&#xA;नीचबुद्धिं न कुर्वीत पुराणज्ञे कदाचन ॥&lt;br&gt;&#xA;यस्य वक्त्राम्बुजाद्वाणी कामधेनुः शरीरिणाम् ॥ २१ ॥&lt;br&gt;&#xA;गुरवः सन्ति लोकेषु जन्मतो गुणतस्तथा ॥&lt;br&gt;&#xA;तेषामपि च सर्वेषां पुराणज्ञः परो गुरुः ॥ २२ ॥&lt;br&gt;&#xA;भवकोटिसहस्रेषु भूत्वाभूत्वावसीदति ॥&lt;br&gt;&#xA;यो ददात्यपुनर्वृत्तिं कोऽन्यस्तस्मात्परो गुरुः ॥ २३ ॥&lt;br&gt;&#xA;पुराणज्ञः शुचिर्दान्तः शान्तो विजितमत्सरः ॥&lt;br&gt;&#xA;साधुः कारुण्यवान्वाग्मी वदेत्पुण्यकथां सुधी ॥ २४ ॥&lt;br&gt;&#xA;व्यासासनं समारूढो यदा पौराणिको द्विजः ॥&lt;br&gt;&#xA;असमाप्तप्रसङ्गश्च नमस्कुर्यान्न कस्य चित् ॥ २५ ॥&lt;br&gt;&#xA;ये धूर्ता ये च दुर्वृत्ता ये चान्ये विजिगीषवः ॥&lt;br&gt;&#xA;तेषां कुटिलवृत्तीनामग्रे नैव वदेत्कथाम् ॥ २६ ॥&lt;br&gt;&#xA;न दुर्जनसमाकीर्णे न शूद्रश्वापदावृते ॥&lt;br&gt;&#xA;देशे न द्यूतसदने वदेत्पुण्यकथां सुधीः ॥ २७ ॥&lt;br&gt;&#xA;सद्ग्रामे सुजनाकीर्णे सुक्षेत्रे देवतालये ॥&lt;br&gt;&#xA;पुण्ये नदनदीतीरे वदेत्पुण्यकथां सुधीः ॥ २८ ॥&lt;br&gt;&#xA;शिवभक्तिसमायुक्ता नान्यकार्येषु लालसा ॥&lt;br&gt;&#xA;वाग्यताः सुश्रवोऽव्यग्राः श्रोतारः पुण्यभागिनः ॥ २९ ॥&lt;br&gt;&#xA;अभक्ता ये कथां पुण्यां शृण्वन्ति मनुजाधमाः ॥&lt;br&gt;&#xA;तेषां पुण्यफलं नास्ति दुःखं स्याज्जन्मजन्मनि ॥ ३.३.२२.३० ॥&lt;br&gt;&#xA;पुराणं ये त्वसम्पूज्य ताम्बूलाद्यैरुपायनैः ॥&lt;br&gt;&#xA;शृण्वन्ति च कथां भक्त्या दरिद्राः स्युर्न पापिनः ॥ ३१ ॥&lt;br&gt;&#xA;कथायां कीर्त्यमानायां ये गच्छन्त्यन्यतो नराः ॥&lt;br&gt;&#xA;भोगान्तरे प्रणश्यन्ति तेषां दाराश्च सम्पदः ॥ ३२ ॥&lt;br&gt;&#xA;सोष्णीषमस्तका ये च कथां शृण्वन्ति पावनीम् ॥&lt;br&gt;&#xA;ते बलाकाः प्रजायन्ते पापिनो मनुजाधमाः ॥ ३३ ॥&lt;br&gt;&#xA;ताम्बूलं भक्षयन्तो ये कथां शृण्वन्ति पावनीम् ॥&lt;br&gt;&#xA;स्वविष्ठां खादयन्त्येतान्नरके यमकिङ्कराः ॥ ३४ ॥&lt;br&gt;&#xA;ये च तुङ्गासनारूढाः कथां शृण्वन्ति दाम्भिकाः ॥&lt;br&gt;&#xA;अक्षयान्नरकान्भुक्त्वा ते भवन्त्येव वायसाः ॥ ३५ ॥&lt;br&gt;&#xA;ये च वीरासनारूढा ये च मञ्चकसंस्थिताः ॥&lt;br&gt;&#xA;शृण्वन्ति सत्कथां ते वै भवन्त्यनृजुपादपाः ॥ ३६ ॥&lt;br&gt;&#xA;असम्प्रणम्य शृण्वन्तो विषवृक्षा भवन्ति ते ॥&lt;br&gt;&#xA;कथां शयानाः शृण्वन्तो भवन्त्यजगरा नराः ॥३७॥&lt;br&gt;&#xA;यः शृणोति कथां वक्तुः समानासनमाश्रितः ॥&lt;br&gt;&#xA;गुरुतल्पसमं पापं सम्प्राप्य नरकं व्रजेत् ॥ ३८ ॥&lt;br&gt;&#xA;ये निन्दन्ति पुराणज्ञं कथां वा पापहारिणीम् ॥&lt;br&gt;&#xA;ते वै जन्मशतं मर्त्याः शुनका सम्भवन्ति च ॥ ३९ ॥&lt;br&gt;&#xA;कथायां वर्तमानायां ये वदन्ति नराधमाः ॥&lt;br&gt;&#xA;ते गर्दभाः प्रजायन्ते कृकलासास्ततः परम् ॥ ३.३.२२.४० ॥&lt;br&gt;&#xA;कदाचिदपि ये पुण्यां न शृण्वन्ति कथां नराः ॥&lt;br&gt;&#xA;ते भुक्त्वा नरकान्घोरान्भ वन्ति वनसूकराः ॥ ४१ ॥&lt;br&gt;&#xA;ये कथामनुमोदन्ते कीर्त्यमानां नरोत्तमाः ॥&lt;br&gt;&#xA;अशृण्वन्तोऽपि ते यान्ति शाश्वतं परमं पदम् ॥ ४२ ॥&lt;br&gt;&#xA;कथायां कीर्त्यमानायां विघ्नं कुर्वन्ति ये शठाः ॥&lt;br&gt;&#xA;कोट्यब्दान्नरकान्भुक्त्वा भवन्ति ग्रामसूकराः ॥ ४३ ॥&lt;br&gt;&#xA;ये श्रावयन्ति मनुजान्पुण्यां पौराणिकीं कथाम् ॥&lt;br&gt;&#xA;कल्पकोटिशतं साग्रं तिष्ठन्ति ब्रह्मणः पदम् ॥ ४४ ॥&lt;br&gt;&#xA;आसनार्थं प्रयच्छन्ति पुराणज्ञस्य ये नराः ॥&lt;br&gt;&#xA;कम्बलाजिनवासांसि मञ्चं फलकमेव च ॥ ४५ ॥&lt;br&gt;&#xA;स्वर्गलोकं समासाद्य भुक्त्वा भोगान्यथेप्सितान् ॥&lt;br&gt;&#xA;स्थित्वा ब्रह्मादिलोकेषु पदं यान्ति निरामयम् ॥ ४६ ॥&lt;br&gt;&#xA;पुराणज्ञस्य यच्छन्ति ये सूत्रवसनं नवम् ॥&lt;br&gt;&#xA;भोगिनो ज्ञानसम्पन्नास्ते भवन्ति भवेभवे ॥ ४७ ॥&lt;br&gt;&#xA;ये महापातकैर्युक्ता उपपातकिनश्च ये ॥&lt;br&gt;&#xA;पुराणश्रवणादेव ते यान्ति परमं पदम् ॥ ४८ ॥&lt;br&gt;&#xA;अत्र वक्ष्ये महापुण्यमितिहासं द्विजोत्तमाः ॥&lt;br&gt;&#xA;शृण्वतां सर्वपापघ्नं विचित्रं सुमनोहरम् ॥ ४९ ॥&lt;br&gt;&#xA;दक्षिणापथमध्ये वै ग्रामो बाष्कलसञ्ज्ञितः ॥&lt;br&gt;&#xA;तत्र सन्ति जनाः सर्वे मूढाः कर्मविवर्जिताः ॥ ३.३.२२.५० ॥&lt;br&gt;&#xA;न तत्र ब्राह्मणाचाराः श्रुतिस्मृतिपराङ्मुखाः ॥&lt;br&gt;&#xA;जपस्वाध्यायरहिताः परस्त्री विषयातुराः ॥ ५१ ॥&lt;br&gt;&#xA;कृषीवलाः शस्त्रधरा निर्देवा जिह्मवृत्तयः ॥&lt;br&gt;&#xA;न जानन्ति परं धर्मं ज्ञानवैराग्यलक्षणम् ॥ ५२ ॥&lt;br&gt;&#xA;स्त्रियश्च पापनिरताः स्वैरि ण्यः कामलालसाः॥&lt;br&gt;&#xA;दुर्बुद्धयः कुटिलगाः सद्गताचारवर्जिताः ॥ ५३ ॥&lt;br&gt;&#xA;तत्रैको विदुरो नाम दुरात्मा ब्राह्मणाधमः ॥&lt;br&gt;&#xA;आसीद्वेश्यापतिर्योऽसौ सदारोऽपि कुमार्गगः ॥ ५४ ॥&lt;br&gt;&#xA;स्वपत्नीं बन्दुलां नाम हित्वा प्रतिनिशं तथा ॥&lt;br&gt;&#xA;वेश्याभवनमासाद्य रमते स्मरपीडितः ॥ ५५ ॥&lt;br&gt;&#xA;सापि तस्याङ्गना रात्रौ वियुक्ता नवयौवना ॥&lt;br&gt;&#xA;असहन्ती स्मरावेशं रेमे जारेण सङ्गता ॥ ५६ ॥&lt;br&gt;&#xA;तां कदाचिद्दुराचारां जारेण सह सङ्गताम् ॥&lt;br&gt;&#xA;दृष्ट्वा तस्याः पतिः क्रोधादभि दुद्राव सत्वरः ॥ ५७ ॥&lt;br&gt;&#xA;जारे पलायिते पत्नीं गृहीत्वा स दुराशयः ॥&lt;br&gt;&#xA;सन्ताड्य मुष्टिबन्धेन मुहुर्मुहुरताडयत् ॥ ५८ ॥&lt;br&gt;&#xA;सा नारी पीडिता भर्त्रा कुपिता प्राह निर्भया ॥&lt;br&gt;&#xA;भवान्प्रतिनिशं वेश्यां रमते का गतिर्मम ॥ ५९ ॥&lt;br&gt;&#xA;अहं रूपवती योषा नवयौवनशालिनी ॥&lt;br&gt;&#xA;कथं सहिष्ये कामार्ता तव सङ्गतिवर्जिता ॥ ३.३.२२.६० ॥&lt;br&gt;&#xA;इत्युक्तः स तया तन्व्या प्रोवाच ब्राह्मणाधमः ॥&lt;br&gt;&#xA;युक्तमेव त्वयोक्तं हि तस्माद्वक्ष्यामि ते हितम् ॥ ६१ ॥&lt;br&gt;&#xA;जारेभ्यो धनमाकृष्य तेभ्यो देहि परां रतिम् ॥&lt;br&gt;&#xA;तद्धनं देहि मे सर्वं पण्यस्त्रीणां ददामि तत् ॥ ६२ ॥&lt;br&gt;&#xA;एवं सम्पूर्यते कामो ममापि च वरानने ॥&lt;br&gt;&#xA;तथेति भर्तृवचनं प्रतिजग्राह सा वधूः ॥ ६३ ॥&lt;br&gt;&#xA;एवं तयोस्तु दम्पत्योर्दुराचारप्रवृत्तयोः ॥&lt;br&gt;&#xA;कालेन निधनम्प्राप्तः स विप्रो वृषलीपतिः ॥ ६४ ॥&lt;br&gt;&#xA;मृते भर्तरि सा नारी पुत्रैः सह निजालये ॥&lt;br&gt;&#xA;उवास सुचिरं कालं किञ्चिदुत्क्रान्तयौवना ॥ ६५ ॥&lt;br&gt;&#xA;एकदा दैवयोगेन सम्प्राप्ते पुण्यपर्वणि ॥&lt;br&gt;&#xA;सा नारी बन्धुभिः सार्धं गोकर्णं क्षेत्र माययौ ॥ ६६ ॥&lt;br&gt;&#xA;तत्र तीर्थजले स्नात्वा कस्मिंश्चिद्देवतालये ॥&lt;br&gt;&#xA;शुश्राव देवमुख्यानां पुण्यां पौराणिकीं कथाम् ॥ ६७ ॥&lt;br&gt;&#xA;योषितां जारसक्तानां नरके यमकिङ्कराः ॥&lt;br&gt;&#xA;सन्तप्तलोहपरिघं क्षिपन्ति स्मरमन्दिरे ॥ ६८ ॥&lt;br&gt;&#xA;इति पौराणिकेनोक्तां सा श्रुत्वा धर्मसंहिताम् ॥&lt;br&gt;&#xA;तमुवाच रहस्येषा भीता ब्राह्मणपुङ्गवम् ॥ ६९ ॥&lt;br&gt;&#xA;ब्रह्मन्पापमजानन्त्या मयाचरितमुल्बणम् ॥&lt;br&gt;&#xA;यौवने कामचारेण कौटिल्येन प्रवर्तितम् ॥ ३.३.२२.७० ॥&lt;br&gt;&#xA;इदं त्वद्वचनं श्रुत्वापुराणार्थविजृम्भि तम् ॥&lt;br&gt;&#xA;भीतिर्मे महती जाता शरीरं वेपते मुहुः ॥ ७१ ॥&lt;br&gt;&#xA;धिङ्मां दुरिन्द्रियासक्तां पापां स्मरविमोहिताम् ॥&lt;br&gt;&#xA;अल्पस्य यत्सुखस्यार्थे घोरां यास्यामि दुर्गतिम् ॥ ७२ ॥&lt;br&gt;&#xA;कथं पश्यामि मरणे यमदूतान्भयङ्करान् ॥&lt;br&gt;&#xA;कथं पाशैर्बलात्कण्ठे बध्यमाना धृतिं लभे ॥ ७३ ॥&lt;br&gt;&#xA;कथं सहिष्ये नरके खण्डशो देहकृन्तनम ॥&lt;br&gt;&#xA;पुनः कथं पतिष्यामि सन्तप्ता क्षारकर्दमे ॥ ७४ ॥&lt;br&gt;&#xA;कथं च योनिलक्षेषु क्रिमिकीटखगादिषु ॥&lt;br&gt;&#xA;परिभ्रमामि दुःखौघात्पीड्यमाना निरन्तरम् ॥ ७५ ॥&lt;br&gt;&#xA;कथं च रोचते मह्यमद्यप्रभृति भोजनम् ॥&lt;br&gt;&#xA;रात्रौ कथं च सेविष्ये निद्रां दुःखपरिप्लुता ॥ ७६ ॥&lt;br&gt;&#xA;हाहा हतास्मि दग्धास्मि विदीर्णहृदयास्मि च ॥&lt;br&gt;&#xA;हा विधे मां महापापे दत्त्वा बुद्धिमपातयः ॥ ७७ ॥&lt;br&gt;&#xA;पततस्तुङ्गशैलाग्राच्छूलाक्रान्तस्य देहिनः ॥&lt;br&gt;&#xA;यद्दुःखं जायते घोरं तस्मात्कोटिगुणं मम ॥ ७८ ॥&lt;br&gt;&#xA;अश्वमेधायुतं कृत्वा गङ्गां स्नात्वा शतं समाः ॥&lt;br&gt;&#xA;न शुद्धिर्जायते प्रायो मत्पापस्य गरीयसः ॥ ७९ ॥&lt;br&gt;&#xA;किं करोमि क्व गच्छामि कं वा शरणमाश्रये ॥&lt;br&gt;&#xA;को वा मां त्रायते लोके पतन्ती नरकार्णवे ॥ ३.३.२२.८० ॥&lt;br&gt;&#xA;त्वमेव मे गुरुर्ब्रह्मंस्त्वं माता त्वं पितासि च ॥&lt;br&gt;&#xA;उद्धरोद्धर मां दीनां त्वामेव शरणं गताम् ॥८१॥&lt;br&gt;&#xA;इति तां जातनिर्वेदां पतितां चरणद्वये ॥&lt;br&gt;&#xA;उत्थाप्य कृपया धीमान्बभाषे द्विजपुङ्गवः ॥ ८२ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;दिष्ट्या काले प्रबुद्धासि श्रुत्वेमां महतीं कथाम् ॥&lt;br&gt;&#xA;मा भैषीस्तव वक्ष्यामि गतिं चैव सुखावहाम् ॥८३॥&lt;br&gt;&#xA;सत्कथाश्रवणादेव जाता ते मतिरीदृशी ॥&lt;br&gt;&#xA;इन्द्रियार्थेषु वैराग्यं पश्चात्तापो महानभूत् ॥ ८४ ॥&lt;br&gt;&#xA;पश्चात्तापो हि सर्वेषामघानां निष्कृतिः परा ॥&lt;br&gt;&#xA;तेनैव कुरुते सद्यः प्रायश्चित्तं सुधीर्नरः ॥ ८५ ॥&lt;br&gt;&#xA;प्रायश्चित्तानि सर्वाणि कृत्वा च विधिवत्पुनः ॥&lt;br&gt;&#xA;अपश्चात्तापिनो नार्या न यान्ति गतिमुत्तमाम् ॥ ८६ ॥&lt;br&gt;&#xA;सत्कथाश्रवणान्नित्यं संयाति परमां गतिम् ॥&lt;br&gt;&#xA;पुण्यक्षेत्रनिवासाच्च चित्तशुद्धिः प्रजायते ॥८७॥&lt;br&gt;&#xA;यथा सत्कथया नित्यं संयाति परमां गतिम् ॥&lt;br&gt;&#xA;तथान्यैः सद्व्रतैर्जन्तोर्नभवेन्मतिरुत्तमा ॥ ८८॥&lt;br&gt;&#xA;यथा मुहुः शोध्यमानो दर्पणो निर्मलो भवेत् ॥&lt;br&gt;&#xA;तथा सत्कथया चेतो विशुद्धिं परमां व्रजेत् ॥ ८९ ॥&lt;br&gt;&#xA;विशुद्धे चेतसि नृणां ध्यानं सिध्यत्युमापतेः ॥&lt;br&gt;&#xA;ध्यानेन सर्वं मलिनं मनोवाक्कायसम्भृतम् ॥ ३.३.२२.९० ॥&lt;br&gt;&#xA;सद्यो विधूय कृतिनो यान्ति शम्भोः परं पदम् ॥&lt;br&gt;&#xA;अतः सन्न्यस्तपुण्यानां सत्कथा साधनं परम् ॥ ९१ ॥&lt;br&gt;&#xA;कथया सिध्यति ध्यानं ध्यानात्कैवल्यमुत्तमम् ॥&lt;br&gt;&#xA;असिद्धपरमध्यानः कथामेतां शृणोति यः ॥&lt;br&gt;&#xA;सोऽन्यजन्मनि सम्प्राप्य ध्यानं याति परां गतिम् ॥ ९२ ॥&lt;br&gt;&#xA;नामोच्चारणमात्रेण जप्त्वा मन्त्रमजामिलः ॥&lt;br&gt;&#xA;पश्चात्तापसमायुक्तस्त्ववाप परमां गतिम् ॥ ९३ ॥&lt;br&gt;&#xA;सर्वेषां श्रेयसां बीजं सत्कथाश्रवणं नृणाम् ॥&lt;br&gt;&#xA;यस्तद्विहीनः स पशुः कथं मुच्येत बन्धनात् ॥ ९४ ॥&lt;br&gt;&#xA;अतस्त्वमपि सर्वेभ्यो विषयेभ्यो निवृत्तधीः ॥&lt;br&gt;&#xA;भक्तिं परां समाधाय सत्कथां शृणु सर्वदा ॥&lt;br&gt;&#xA;शृण्वन्त्याः सत्कथां नित्यं चेतस्ते शुद्धिमेष्यति ॥ ९५ ॥&lt;br&gt;&#xA;तेन ध्यायसि विश्वेशं ततो मुक्तिमवाप्स्यसि ॥&lt;br&gt;&#xA;ध्यायतः शिवपादाब्जं मुक्तिरेकेन जन्मना ॥ ९६ ॥&lt;br&gt;&#xA;भविष्यति न सन्देहः सत्यं सत्यं वदाम्यहम् ॥&lt;br&gt;&#xA;इत्युक्ता तेन विप्रेण सा नारी बाष्पसङ्कुला ॥ ९७ ॥&lt;br&gt;&#xA;पतित्वा पादयोस्तस्य कृतार्थास्मीत्यभाषत ॥&lt;br&gt;&#xA;तस्मिन्नेव महाक्षेत्रे तस्मादेव द्विजोत्तमात् ॥ ९८ ॥&lt;br&gt;&#xA;शुश्राव सत्कथां साध्वीं कैवल्यफल दायिनी॥&lt;br&gt;&#xA;स उवाच द्विजस्तस्यै कथां वैराग्यबृंहिताम् ॥ ९९ ॥&lt;br&gt;&#xA;यां श्रुत्वा मनुजः सद्यस्त्यजेद्विषयवासनाम् ॥&lt;br&gt;&#xA;तस्याश्चित्तं यथा शुद्धं वैराग्यरसगं यथा ॥ ३.३.२२.१०० ॥&lt;br&gt;&#xA;तथोवाच द्विजः शैवीं कथां भक्तिसमन्विताम् ॥&lt;br&gt;&#xA;यथायथा मनस्तस्याः प्रसादमभिगच्छति ॥&lt;br&gt;&#xA;तथातथा शनैः शम्भोर्ध्यानयोगमुपादिशत् ॥ १ ॥&lt;br&gt;&#xA;शनैः शनैर्ध्वस्तरजस्तमोमलं विमुक्तसर्वेन्द्रियभोगविग्रहम् ॥&lt;br&gt;&#xA;विशुद्धतत्त्वं हृदयं द्विजस्त्रिया विवेश विश्वेश्वर रूपचिन्तनम्॥ २ ॥&lt;br&gt;&#xA;इत्थं सद्गुरुमाश्रित्य सा नारी प्राप्तसन्मतिः ॥&lt;br&gt;&#xA;दध्यौ मुहुर्मुहुः शम्भोश्चिदानन्दमयं वपुः ॥ ३ ॥&lt;br&gt;&#xA;नित्यं तीर्थजले स्नात्वा जटावल्कलधारिणी ॥&lt;br&gt;&#xA;भस्मोद्धूलितसर्वाङ्गी रुद्राक्षकृतभूषणा ॥ ४ ॥&lt;br&gt;&#xA;शिवनामजपासक्ता वाग्यता मितभोजना ॥&lt;br&gt;&#xA;बद्धपद्मासनाऽव्यग्रा सत्कथा श्रवणोत्सुका ॥ ५ ॥&lt;br&gt;&#xA;गुरुशुश्रूषणरता त्यक्तापत्यसुहृजना ॥&lt;br&gt;&#xA;गुरूपदिष्टयोगेन शिवमेवमतोषयत् ॥ ६ ॥&lt;br&gt;&#xA;विश्वेश विश्वविलयस्थितिजन्महेतो विश्वैकवन्द्य शिव शाश्वत विश्वरूप ॥&lt;br&gt;&#xA;विध्वस्तकालविपरीतगुणावभास श्रीमन्महेश मयि धेहि कृपाकटाक्षम् ॥ ७ ॥&lt;br&gt;&#xA;शम्भो शशाङ्ककृतशेखर शान्तमूर्ते गङ्गाधरामरवरार्चितपादपद्म ॥&lt;br&gt;&#xA;नागेन्द्रभूषण नगेन्द्रनिकेतनेश भक्तार्तिहन्मयि निधेहि कृपाकटाक्षम् ॥।८॥।&lt;br&gt;&#xA;श्रीविश्वनाथ करुणाकर शूलपाणे भूतेश भर्ग भुवनत्रयगीतकीर्ते ॥&lt;br&gt;&#xA;श्रीनीलकण्ठ मदनान्तक विश्वमूर्ते गौरीपते मयि निधेहि कृपाकटाक्षम् ॥ ९ ॥&lt;br&gt;&#xA;इत्थं प्रतिदिनं भक्त्या प्रार्थयन्ती महेश्वरम्॥&lt;br&gt;&#xA;शृण्वन्ती सत्कथां सम्यक्कर्मबन्धं समाच्छिनत् ॥ ३.३.२२.११० ॥&lt;br&gt;&#xA;अथ कालेन सा नारी समुत्सृज्य कलेवरम् ॥&lt;br&gt;&#xA;महेशानुचरैर्नीता सम्प्राप्ता शिव मन्दिरम् ॥ ११ ॥&lt;br&gt;&#xA;तत्र देवैर्महादेवं सेव्यमानं सहोमया ॥&lt;br&gt;&#xA;गणेशनन्दिभृङ्ग्याद्यैर्वीरभद्रेश्वरादिभिः ॥ १२ ॥&lt;br&gt;&#xA;उपास्यमानं गौरीशं कोटिसूर्यसमप्रभम् ॥&lt;br&gt;&#xA;त्रिलोचनं पञ्चमुखं नीलग्रीवं सदाशिवम् ॥ १३ ॥&lt;br&gt;&#xA;वामाङ्के बिभ्रतं गौरीं विद्युच्चन्द्रसमप्रभाम् ॥&lt;br&gt;&#xA;दृष्ट्वा ससम्भ्रमं नारी सा प्रणम्य पुनःपुनः ॥ १४ ॥&lt;br&gt;&#xA;आनन्दाश्रुजलोत्सिक्ता रोमहर्षसमाकुला ॥&lt;br&gt;&#xA;सम्मानिता करुणया पार्वत्या शङ्करेण च ॥१५॥&lt;br&gt;&#xA;तस्मिल्ँलोके परानन्दघनज्योतिषि शाश्वते ॥&lt;br&gt;&#xA;लब्ध्वा निवासमचलं लेभे सुखमनाहतम् ॥ १६ ॥&lt;br&gt;&#xA;सा कदाचिदुमां देवीमुपसृत्य प्रणम्य च ॥&lt;br&gt;&#xA;पर्यपृच्छत मे भर्त्ता कां गतिं गतवानिति ॥१७॥&lt;br&gt;&#xA;तामुवाच महादेवी स ते भर्त्ता दुराशयः ॥&lt;br&gt;&#xA;भुक्त्वा नरकदुःखानि विन्ध्ये जातः पिशाचकः ॥ १८ ॥&lt;br&gt;&#xA;पुनः प्रपच्छ सा नारी देवीं त्रिभुवनेश्वरीम् ॥&lt;br&gt;&#xA;केनोपायेन मे भर्त्ता सद्गतिं प्राप्नुयादिति ॥ १९ ॥&lt;br&gt;&#xA;॥ देव्युवाच ॥ ॥&lt;br&gt;&#xA;सोऽस्मत्कथां महापुण्यां कदाचिच्छृणुयाद्यदि ॥&lt;br&gt;&#xA;निस्तीर्य दुर्गतिं सर्वामिमं लोकं प्रयास्यति ॥ ३.३.२२.१२० ॥&lt;br&gt;&#xA;इति गौर्या वचः श्रुत्वा सा नारी विहिताञ्जलिः ॥&lt;br&gt;&#xA;प्रार्थयामास तां देवीं भर्तुः पापविशोधने ॥२१॥&lt;br&gt;&#xA;तया मुहुः प्रार्थ्यमाना पार्वतीकरुणायुता ॥&lt;br&gt;&#xA;तुम्बुरुं नाम गन्धर्वमाहूयेदमथाब्रवीत् ॥ २२ ॥&lt;br&gt;&#xA;तुम्बुरो गच्छ भद्रं ते विन्ध्यशैलं सहानया ॥&lt;br&gt;&#xA;आस्ते पिशाचकस्तत्र योऽस्याः पतिरसन्मतिः ॥ २३ ॥&lt;br&gt;&#xA;तस्याग्रे परमां पुण्यां कथामस्मद्गुणैर्युताम् ॥&lt;br&gt;&#xA;आख्याय दुर्गतेर्मुक्तं तमानय शिवान्तिकम् ॥ २४ ॥&lt;br&gt;&#xA;इति देव्या समादिष्टस्तुम्बुरुस्तां प्रणम्य च ॥&lt;br&gt;&#xA;तया सह विमानेन विन्ध्याद्रिं सहसा ययौ ॥ २५ ॥&lt;br&gt;&#xA;तत्रापश्यन्महाकायं रक्तनेत्रं महाहनुम् ॥&lt;br&gt;&#xA;प्रहसन्तं रुदन्तं च वल्गन्तं च पिशाचकम्॥ २६ ॥&lt;br&gt;&#xA;बलाद्गृहीत्वा तं पाशैर्बद्ध्वा वै सन्निवेश्य च ॥&lt;br&gt;&#xA;तुम्बुरुर्वल्लकीहस्तो जगौ गौरीपतेः कथाम् ॥ २७ ॥&lt;br&gt;&#xA;स पिशाचो महापुण्यां कथां श्रुत्वा पुरद्विषः ॥&lt;br&gt;&#xA;विधूय कलुषं सर्वं सप्ताहात्प्राप संस्मृतिम् ॥ २८ ॥&lt;br&gt;&#xA;स पैशाचं वपुस्त्यक्त्वा स्वरूपं दिव्यमाप्य च ॥&lt;br&gt;&#xA;जगौ स्वयमपि श्रीमच्चरितं पार्वतीपतेः ॥ २९ ॥&lt;br&gt;&#xA;विमानमारुह्य स दिव्यरूपधृक्स तुम्बुरुः पार्श्वगतः स्वकान्तया ॥&lt;br&gt;&#xA;गायन्महेशस्य गुणान्मनोरमाञ्जगाम कैवल्यपदं सनातनम् ॥ ३.३.२२.१३० ॥ ॥&lt;br&gt;&#xA;सूत उवाच ॥ ॥&lt;br&gt;&#xA;इत्येतत्कथितं पुण्यमाख्यानं दुरितापहम् ॥&lt;br&gt;&#xA;महेश्वरप्रीतिकरं निर्मलज्ञानसाधनम् ॥ ॥ ३१ ॥&lt;br&gt;&#xA;य इदं शृणुयान्मर्त्यः कीर्तयेद्वा समाहितः ॥&lt;br&gt;&#xA;शम्भोर्गुणानुकथनं विचित्रं पापनाशनम् ॥ ३२ ॥&lt;br&gt;&#xA;परमानन्दजनकं भवरोगमहौषधम् ॥ ।&lt;br&gt;&#xA;भुक्त्वेह विविधान्भोगान्मुक्तो याति परां गतिम् ॥ ३३ ॥&lt;br&gt;&#xA;॥ सूत उवाच ॥ ॥&lt;br&gt;&#xA;यूयं खलु महाभागाः कृतार्था मुनिसत्तमाः ॥&lt;br&gt;&#xA;ये सेवन्ते सदा शम्भोः कथामृतरसं नवम् ॥ ३४ ॥&lt;br&gt;&#xA;ते जन्मभाजः खलु जीवलोके येषां मनो ध्यायति विश्वनाथम् ॥&lt;br&gt;&#xA;वाणी गुणान्स्तौति कथां शृणोति श्रोत्रद्वयं ते भवमुत्तरन्ति ॥ ३५ ॥&lt;br&gt;&#xA;विविधगुणविभेदैर्नित्यमस्पृष्टरूपं जगति च बहिरन्तर्वा समानं महिम्ना ॥&lt;br&gt;&#xA;स्वमहसि विहरन्तं वाङ्मनोवृत्तिदूरं परमशिवमनन्तानन्दसान्द्रं प्रपद्ये ॥ १३६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां तृतीये ब्रह्मोतरखण्डे पुराणश्रवणमहिमवर्णनन्नाम द्वाविंशो ऽध्यायः॥ २२॥&lt;br&gt;&#xA;इति स्कान्दे तृतीयं ब्राह्मखण्डं सम्पूर्णम्॥३॥&lt;/p&gt;</description>
    </item>
  </channel>
</rss>
