+++
title = "०४"

+++
॥ चतुर्थस्तरङ्गः ॥  

तद्वीतव्यतिरेकमद्रितनयादेहेन मिश्रीभवन्निष्प्रत्यूहमिह व्यपोहतु वपुः स्थाणोरभद्राणि वः । 0001ab  
वेण्या भोगिवधूशरीरकुटिलश्यामत्विषा वेष्टिता जूटाहेरपि यत्र भाति दयितामूर्त्येव पृक्ता तनुः ॥ 0001cd  
स महीं राजकन्यां च प्राप्तवानेकतः कुलात् । 0002ab  
रत्नानां च सुतानां च राजाभूद्भाजनं शनैः ॥ 0002cd  
पतिगोपितदौःशील्या तुल्यसौभाग्यगौरवा । 0003ab  
अनङ्गभवनं चक्रे विहारं नृपतिप्रिया ॥ 0003cd  
शिशुरेवायुषोल्पत्वं दैवज्ञोक्तं विचिन्तयन् । 0004ab  
राज्ञः सुतो मल्हणाख्यो मल्हणस्वामिनं व्यधात् ॥ 0004cd  
परिविशोककोटादौ प्रदत्तप्रतिपत्तिना । 0005ab  
अदीयत द्विजेन्द्रेभ्यश्चन्द्रग्रामः क्षमाभुजा ॥ 0005cd  
श्रीनगर्यां प्रतिष्ठाप्य दुर्लभस्वामिनं हरिम् । 0006ab  
षट्त्रिंशता स वर्षाणां क्ष्मावृषास्तमुपाययौ ॥ 0006cd  
अनङ्गदेव्यां सम्भूतस्तस्य दुर्लभकः सुतः । 0007ab  
शशास वासवसमस्ततो वसुमतीं कृती ॥ 0007cd  
मातामहस्य यो मात्रा दौहित्रस्तनयीकृतः । 0008ab  
प्रतपादित्य इत्याख्यां तत्कुलानुगुणां दधे ॥ 0008cd  
औडेनैडबिडात्प्राप्तश्रिया यन्मन्त्रिणा कृताः । 0009ab  
अग्रहारा हनुमता पुण्यानुमतसम्पदा ॥ 0009cd  
प्रतापतापितारतिः प्रतापपुरपत्तनम्[^0010-1] । 0010ab  
मघवन्नगरस्पर्धे दीर्घबाहुर्व्यधत्त सः ॥ 0010cd  
नानादिगन्तरायाततत्तत्क्रयिकसङ्कुले । 0011ab  
नोणाभिधोवसत्तस्य देशे रौहीतको वणिक् ॥ 0011cd  
रौहीतदेशे जातानां निवेशाय[^0012-1] द्विजन्मनाम् । 0012ab  
महागुणो नोणमठं पुण्यज्येष्ठं चकार सः ॥ 0012cd  
स जातु राजभवने राज्ञा प्रीत्या निमन्त्रितः । 0013ab  
अर्चितोभवदेकाहमुपचारैर्नृपोचितैः ॥ 0013cd  
प्रातः सुखासिकां प्रेम्णा पृष्टोथ पृथिवीभुजा । 0014ab  
शीर्षव्यथामकथयत्प्रजातां[^0014-1] दीपकज्जलैः ॥ 0014cd  
ततः क्रमेण नृपतिस्तेन जातु कृतार्थनः[^0015-1] । 0015ab  
वसंस्तदास्पदेद्राक्षीत्क्षपायां मणिदीपकान् ॥ 0015cd  
विलासित्वेन लक्ष्म्या च तादृश्या तस्य विस्मितः । 0016ab  
अथ द्वित्राण्यहान्यासीत्तत्रैव स कृतार्हणः ॥ 0016cd  
एकदा तेन तत्क्रान्ता व्यलोकि ललिताकृतिः । 0017ab  
श्रीनरेन्द्रप्रभा नाम हर्म्ये हिमकरानना ॥ 0017cd  
उरोजपूर्णकुभाङ्का सदूर्वाहितविभ्रमा[^0018-1] । 0018ab  
मूर्तिमन्मङ्गलमिव स्मरस्य[^0018-2] च गृहस्य च ॥ 0018cd  
हर्म्यस्य निर्जनतया स निःशङ्कविहारिणीम् । 0019ab  
मां विलोक्यानवद्याङ्गीमभिलाषेण पस्पृशे ॥ 0019cd  
सापि दर्शितमालीभिः किञ्चित्साचीकृतानना । 0020ab  
अपश्यत्काश्यपीकान्तं श्रोत्रविश्रान्तया दृशा ॥ 0020cd  
प्राग्जन्मप्रेमवन्धाद्वा निदेशाद्वा[^0021-1] मनोभुवः । 0021ab  
सपक्षपातं सा तस्य दृष्ट्यैव विदधे मनः ॥ 0021cd  
क्षणादलब्धस्पर्शोपि तां सौभाग्यसुधामयीम् । 0022ab  
मज्जानमपि[^0022-1] संस्पृश्य स्थितामिव विवेद सः ॥ 0022cd  

[^0010-1]: A3 gloss तापर्.  

[^0012-1]: A3 gloss स्थितये.  

[^0014-1]: Thus corr. by A3 from A1 प्रजानां.  

[^0015-1]: Thus corr. by A3; A1 seems to have read कृताननः.  

[^0018-1]: A1 gloss सन्तौ च तावूरू सदूरू ताभ्यां आहितो विश्रमो यथा.  

[^0018-2]: व स्मरस्य supplied by A3 in space left by A1.  

[^0021-1]: Thus corr. by later hand from A1 मज्जानामपि.  

[page 44]  



हर्म्यस्तम्भच्छन्नगात्री क्षणं भूत्वा जगाम सा । 0023ab  
व्यावर्त्य वक्त्रं पश्यन्ती पार्थिवं तं मुहुर्मुहुः ॥ 0023cd  
गृहीतहृदयस्तन्व्यास्तावतैव महीपतिः । 0024ab  
स चिन्ताजिह्मनयनो राजधानीं शनैर्ययौ ॥ 0024cd  
तत्र तस्य तदाकारध्यानावहितचक्षुषः । 0025ab  
सममन्तःपुरप्रीत्या प्रपेदे तानवं तनुः ॥ 0025cd  
अचिन्तयत्स धिक्कष्टं रूढोयमशुभावहः । 0026ab  
अस्मिन्मे मानसोद्याने रागनामा विषद्रुमः ॥ 0026cd  
अहो नु सुभगा रागवृत्तिश्चित्तम् विजित्य या । 0027ab  
विवेकादीन्व्यधाद्दूरे सुहृदः परिपन्थकान् ॥ 0027cd  
भाव्यं कौलीनभीतेन येन भूमिभृता सता । 0028ab  
तस्य मे दुःसहः कोयं सस्दाचारविपर्ययः[^0028-1] ॥ 0028cd  
यत्र दारापहरणं राजैव कुरुते विशाम् । 0029ab  
परः को नाम तत्रास्तु शासिता[^0029-1] नीत्यतिक्रमे ॥ 0029cd  
विमृष्यन्निति भूपालो[^0030-1] विस्मर्तुमभवत्क्षमः । 0030ab  
न पद्धतिं साधुसेव्यां न च तां दीर्घलोचनाम् ॥ 0030cd  
तमथ प्रथितास्वास्थ्यं नेदीयोमरणं वणिक् । 0031ab  
स जनाज्ज्ञातवृत्तान्तः सुजनो विजनेब्रवीत् ॥ 0031cd  
इमामवस्थां प्राप्नोसि किं धर्मेण निरुध्यसे । 0032ab  
न प्राणसंशये जन्तोरकृत्यं नाम किञ्चन ॥ 0032cd  
यन्मतानि प्रतीक्ष्यन्ते विबुधैर्धर्मसंशये । 0033ab  
तेषामपीदृशे कृत्ये श्रूयते संयमव्ययः ॥ 0033cd  
यशोनुरोधादुचितं[^0034-1] नापि देहमुपेक्षितुम् । 0034ab  
स्वकीर्तिर्न परासूनां कीर्णा[^0034-2] कर्णरसायना ॥ 0034cd  
माभून्मदनुरोधस्ते त्वत्प्रियार्थं हि पार्थिव । 0035ab  
प्राणा अपि न मे गण्या इन्द्रियार्थेषु का कथा ॥ 0035cd  
एवमुक्तोपि नादत्से तां चैतत्सा[^0036-1] सुरास्पदात्[^0036-2] । 0036ab  
गृह्यतां नर्तकीभूत्वा नृत्तज्ञत्वान्मयार्पिता ॥ 0036cd  
तेनेति प्रेर्यमाणः स बलिना च मनोभुवा । 0037ab  
प्राग्लज्जामथ जग्राह कथञ्चित्ताम् सुलोचनाम् ॥ 0037cd  
कृत्यैरुदात्तैः सापास्ततादृक्चारित्रलाघवा । 0038ab  
नरेन्द्रमहिषी चक्रे श्रीनरेन्द्रेश्वरं हरम् ॥ 0038cd  
क्रमेण च प्रजापुण्यैश्चन्द्रापीडाभिधं सुतम् । 0039ab  
प्रासोष्ट पार्थिववधूर्निधानमिव मेदिनी ॥ 0039cd  
तस्याभिजनमालिन्यं[^0040-1] स्वच्छैरच्छेदि तद्गुणैः । 0040ab  
शाणाश्मकषणैः[^0040-2] कार्ष्ण्यमाकरोत्थं मणेरिव ॥ 0040cd  
धूमाद्राढमलीमसाच्छुवि[^0041-1] पयः सूते घनस्योद्गमो लोहस्यातिशितस्य जातिरचलात्कुण्टाश्ममालामयात् । 0041ab  
किञ्चात्यन्तजडाज्जलाद्युतिमतो ज्वालाध्वजस्योद्भवो[^0041-2] जन्मावन्यनुकारिणो[^0041-3] न महतां सत्यम् स्वभावाः क्वचित् ॥ 0041cd  
तारापीडोपि तनयः क्रमात्तस्यामजायत । 0042ab  
अविमुक्तापीडनामा मुक्तापीडोपि भूपतेः ॥ 0042cd  
वज्रादित्योदयादित्यललितादियसञ्ज्ञकाः । 0043ab  
प्रतापादित्यजाः ख्याताश्चन्द्रापीडादयोपि ते ॥ 0043cd  
वर्षान्पञ्चाशतं भुक्त्वा भुवं दुर्लभभूपतिः । 0044ab  
पुण्यनिःश्रेणिभिः पुण्यामारुरोह दिवं शनैः ॥ 0044cd  
राजचूडामणिः श्रीमांश्चन्द्रापीडस्ततोभवात् । 0045ab  
पीडितेन्दुत्विषा कीर्त्या कलेः पीडां चकार यः ॥ 0045cd  
एकपादाकृतिर्धर्मः समस्येवोज्झितो नृपैः । 0046ab  
शुद्धश्लोककृता येन पादैः संयोजितस्त्रिभिः ॥ 0046cd  
यं क्ष्माविक्रममुखाः परस्परविरोधिनः । 0047ab  
सिषेविरे गुणास्तुल्यं दिव्योद्यानमिवर्तवः ॥ 0047cd  
स्थाने स्थाने यदीया श्रीस्तुल्यमाप्याययन्त्यभूत् । 0048ab  
द्रुमानुद्यानकुल्येव निखिलाननुजीविनः ॥ 0048cd  
दोषांस्त्यक्त्वान्यभूपेषु यं शुद्धा श्रीरशिश्रियत् । 0049ab  
मार्गाद्रिष्वोघकालुष्यं क्षिप्त्वा सिन्धुरिवार्णवम् ॥ 0049cd  

[^0028-1]: चार supplied by A3 in space left by A1.  

[^0029-1]: सिता supplied by A3 in space left by A1.  

[^0030-1]: पालो supplied by A3 in space left by A1.  

[^0034-1]: Thus corr. by A3 from A1 ॰दुदितं.  

[^0034-2]: Thus corr. by A3 from A1 कीर्णक॰.  

[^0036-1]: A3 तदा.  

[^0036-2]: A1 gloss देवगृहात्.  

[^0040-1]: A3 gloss कुलदोषं.  

[^0040-2]: Thus corr. by A3 from A1 ॰ककणैः.  

[^0041-1]: Thus corr. by A1 from धूमोद्गा॰.  

[^0041-2]: Thus corr. by A3 from A1 ॰ध्वलस्यो॰.  

[^0041-3]: Thus A, with A3 gloss भूमि R G Edd wrongly जन्मावध्य॰.  

[page 45]  



कार्यज्ञो यो न तच्चक्रे यत्फम्भूद्विविग्नधीः । 0050ab  
परं समाचरन्स्तुत्यं[^0050-1] स्तूयमानस्त्रपां दधे ॥ 0050cd  
व्यनीयत न योमात्यैर्विनयं[^0051-1] तान्स्वशिक्षयत् । 0051ab  
वज्रं न भिद्यते कैश्चिद्भिनत्त्यन्यान्मणींस्तु[^0051-2] तत् ॥ 0051cd  
यस्याधर्मभयादासीत्सन्त्याज्यो[^0052-1] धर्मसंशये । KR T_4_0052ab  
निजोपि पक्षः कुलिशत्रासादिव गरुत्मनः[^0052-2] ॥ 0052cd  
न्याय्यं दर्शयत वर्त्म तेन राज्ञा प्रवर्तिताः । 0053ab  
स्थितयो वीतमन्देहा[^0053-1] भास्वतेव दिनक्रियाः ॥ 0053cd  
नियन्त्रिता[^0054-1] यद्भणितिस्तद्गुणोदीरणादियम् । 0054ab  
अतिप्रसङ्गभङ्गात्तन्नेयत्तावाप्तितः पुनः ॥ 0054cd  
तस्य त्रिभुवनस्वामिप्रासादारम्भकर्मणि । 0055ab  
चर्मकृत्कोपि न प्रादात्कुटीं क्षेत्रोपयोगिनीम् ॥ 0055cd  
शश्वत्प्रतिश्रुतार्थानां नवकर्माधिकारिणाम् । 0056ab  
नैसर्गिकाग्रहग्रस्तः सूत्रापातं न चक्षमे ॥ 0056cd  
विज्ञापितोथ तैरेत्य तमर्थं पृथिवीपतिः । 0057ab  
तानेव सागसो मेने चर्मकारं न तं पुनः ॥ 0057cd  
सोभ्यधात्तान्धिगेतेपामप्रेक्षापूर्वकारिताम् । 0058ab  
प्रागेव यैरपृष्ट्वा तं प्रविष्टं नवकर्मणि ॥ 0058cd  
नियम्यतां विनिर्माणं यद्वान्यत्र विधीयताम् । 0059ab  
परभूम्यपहारेण सुकृतं कः कलङ्कयेत् ॥ 0059cd  
ये द्रष्टारः सदसतां ते धर्मविगुणाः क्रियाः । 0060ab  
वयमेव विदध्मश्चेद्यातु न्याय्येन कोध्वना ॥ 0060cd  
इत्युक्तवति भूपाले प्रेषितो मन्त्रिपर्षदा । 0061ab  
पार्श्वात्पादूकृतस्तस्य[^0061-1] दूतः प्राप्तो व्यजिज्ञपत् ॥ 0061cd  
इच्छति स्वामिनं स बहिर्दत्तदर्शनः । 0062ab  
युक्तः प्रवेश आस्थाने बाह्याल्यवसरेस्तु तत् ॥ 0062cd  
अन्येद्युरथ भूपेन स बहिर्दत्तदर्शनः । 0063ab  
पुण्यकर्मणि नो विघ्नः किं त्वमेवेत्यपृच्छ्यत ॥ 0063cd  
प्रतिभाति गृहं तच्चेद्रम्यं तव ततोधिकम् । 0064ab  
तदर्थ्यतां धनं वापि भूर्येवं चाभ्यधीयत ॥ 0064cd  
तूष्णीं स्थितं ततो भूपं चर्मकारो व्यजिज्ञपत् । 0065ab  
दन्तांशुसूत्रैस्तत्सत्त्वमानं ज्ञातुमिवोद्यतः ॥ 0065cd  
राजन्विज्ञाप्यते[^0066-1] किञ्चिद्यदस्माभिर्यथाशयम्[^0066-2] । 0066ab  
न स्थेयमाबलिप्तेन तत्र द्रष्ट्रा सता त्वया ॥ 0066cd  
नाहमूनः शुनो नास्ति[^0067-1] काकुत्स्थात्पार्थिवः पृथुः । 0067ab  
क्षुभ्यन्तीवाद्य तत्सभ्याः शङ्कुभ्यामेव बध्यते ॥ 0067cd  
जातस्य जन्तोः संसारे भङ्गुरः कायकञ्चुकः । 0068ab  
अहन्ताममताख्याभ्यां शङ्कुभ्यामेव बध्यते ॥ 0068cd  
कङ्कणाङ्गदहारादिशोभिनां भवतां यथा । 0069ab  
निष्किञ्चनानामस्माकं स्वदेहेहङ्क्रिया तथा ॥ 0069cd  
देवस्य राजधान्येषा यादृशी सौधहासिनी । 0070ab  
कुटी घटमुखानद्धतमोरिस्तादृशी मम ॥ 0070cd  
आ जन्मनः साक्षिणीयं मातेव सुखदुःखयोः । 0071ab  
मठिका लोट्यमानाद्य नेक्षितुं क्षम्यते माय ॥ 0071cd  
नृणां यद्वेश्महरणे दुःखमाख्यातुमीश्वरः । 0072ab  
तद्विमानच्युतोमर्त्यो राज्यभ्रष्टोथ पार्थिवः ॥ 0072cd  
एवमप्येत्य[^0073-1] मद्वेश्म सा चेद्देवेन[^0073-2] याच्यते । 0073ab  
सदाचारानुरोधेन दातुं तदुचितं मम ॥ 0073cd  
इति तेनोत्तरे दत्ते भूभृद्गत्वा तदास्पदम् । 0074ab  
कुटीं जग्राह वित्तेन नाभिमानः शुभार्थिनाम् ॥ 0074cd  
अवोचच्चर्मकारस्तं तत्र[^0075-1] स व्यञ्जिताञ्चलिः । 0075ab  
राजन्धर्मानुरोधेन परवत्ता तवोचिता ॥ 0075cd  
श्वविग्रहेण धर्मेण पाण्डुसूनोः पुरा पथा । 0076ab  
धार्मिकत्वं तथा तेद्य मयास्पृश्येन[^0076-1] वीक्षितम् ॥ 0076cd  
स्वस्ति तुभ्यं चिरं स्थेयाव् धर्म्या वृत्तान्तपद्धतीः । 0077ab  
दर्शयन्नीदृशी शुद्धाः श्रद्धेया धर्मचारिनाम् ॥ 0077cd  

[^0050-1]: Thus A3; A1 ॰चरस्स्तुत्यं.  

[^0051-1]: Thus A3; A1 मान्यैर्वि॰. G R Edd. follow A3.  

[^0051-2]: A3 gloss रत्नैः.  

[^0052-1]: Thus corr. by A3 from A1 यस्य ध॰.  

[^0052-2]: Thus A3; A1 ॰त्मता.  

[^0053-1]: A1 gloss मन्देहा नाम राक्षसविशेषाश्च.  

[^0054-1]: A3 gloss अस्माभिः.  

[^0061-1]: A1 gloss चर्मकारस्य.  

[^0066-1]: A3 विज्ञप्यसे.  

[^0066-2]: Thus corr. by A1 from यथायथम्.  

[^0076-1]: A1 मयास्पृश्येन; A3 gloss अधमेन.  

[page 46]  



एवं निष्कल्मषाचारः स चक्रे पावनीं भुवम् । 0078ab  
राजा त्रिभुवनस्वामिकेशवस्य प्रतिष्ठया ॥ 0078cd  
कृत्यैः प्रकाशदेव्याख्या प्रकाशाकाशकान्तिभिः । 0079ab  
प्रकाशिकाविहारस्य तत्पत्नी कारयित्र्यभूत् ॥ 0079cd  
गुरुर्मिहिरदत्ताख्यस्तस्योदात्तगुणोभवत् । 0080ab  
विश्वम्भरस्य[^0080-1] गम्भीरस्वामिनाम्नो[^0080-2] विधायकः ॥ 0080cd  
सर्वाधिकरणस्थैर्योच्छेत्ता छलितकाभिधः । 0081ab  
नगराधिकृतस्तस्य छलितस्वामिनं व्यधात् ॥ 0081cd  
कदाचन समासीनं पृष्ट्वा धर्माधिकारिभिः । 0082ab  
प्रायोपविष्टा राजानं ब्राह्मणी काचिदब्रवीत् ॥ 0082cd  
त्वयि प्रशासति महीमहो गर्हानिव्वर्हने । 0083ab  
सुखसुप्तस्य मे पत्युर्हृतं[^0083-1] केनापि जीवितम् ॥ 0083cd  
एषैव महती लज्जा सदाचारस्य भूपतेः । 0084ab  
यदकालभवो मृत्युस्तस्य संस्पृशति प्रजाः ॥ 0084cd  
कलिकालबलात्तच्चेत्त्वादृशैरपि[^0085-1] दृश्यते । 0085ab  
पापात्पापतरेमुष्मिन्दोषे कथमुदास्यते ॥ 0085cd  
चिन्तयन्त्यपि नावैमि भर्तुः कञ्चिद्विरोधिनम् । 0086ab  
निर्दोषस्य हि तस्यासन्सर्वतः शीतला दिशः ॥ 0086cd  
अनसूयो निरुत्सेकः[^0087-1] प्रियवाग्गुणवत्सलः । 0087ab  
पूर्वाभिभाषी निर्लोमो न विद्वेष्यो हि कस्यचित् ॥ 0087cd  
तस्य तुल्यवया बाल्यात्प्रभृत्यध्ययनेधमः । 0088ab  
माक्षिकस्वामिवास्तव्यो विप्रः शङ्क्योभिचारवित् ॥ 0088cd  
गुणदारिद्र्यनिर्निद्रैः क्षुद्रैः कौशलशालिनाम् । 0089ab  
प्रसिद्धिस्पर्धया वन्ध्यैर्बाध्यन्तेसूययासवः[^0089-1] ॥ 0089cd  
नापुंश्चलेयो दुःशीलो नाद्रोहो नित्यशङ्कितः । 0090ab  
नावाचालो मृषाभाषी नाकायस्थः कृतघ्नधीः ॥ 0090cd  
नादातृगृहजो लुब्धो नानीर्ष्यो नित्यदुःखितः । 0091ab  
नास्त्रीजितः सर्वहास्यो नावृद्धः स्निग्धभाषितः ॥ 0091cd  
नानन्यजः पितृद्वेषी नारागी निरपत्रपः । 0092ab  
नाक्षुद्रविद्यः पापीयानिति भूतार्थसङ्ग्रहः ॥ तिलकम्॥ 0092cd  
इत्युक्तवत्यां ब्राह्मण्यां तच्छङ्कावसतिम् द्विजम् । 0093ab  
आनीय परिशुध्यस्वेत्यभ्यधाद्वसुधाधिपः ॥ 0093cd  
भूयो ब्राह्मण्यवादीत्तं ख्यातः खार्खोदविद्यया । 0094ab  
निःसम्भ्रमः स्तम्भयितुं देव दिव्यक्रियामयम् ॥ 0094cd  
म्लायद्वक्त्र इवावदीत्ततस्तां[^0095-1] मेदिनीपतिः । 0095ab  
अदृष्टदोषे किं कुर्मो वयमत्राधिकारिणः ॥ 0095cd  
नान्यस्मिन्नपि[^0096-1] दण्डस्य प्रसङ्गोनिश्चितागसि । 0096ab  
किं पुनर्ब्राह्मणो दण्ड्यो यो दोषेपि[^0096-2] वधं विना ॥ 0096cd  
उक्त्वेति विरते तस्मिन्द्विजजायाब्रवीत्पुनः । 0097ab  
चतस्रः क्षणदाः क्षीणा राजन्ननशनस्य मे[^0097-1] ॥ 0097cd  
नान्वगां परिनेतारं हन्तुः प्रतिचिकीर्षया । 0098ab  
तत्राविहितदण्डेस्मिंस्त्यजाम्यनशनैरसून्[^0098-1] ॥ 0098cd  
तथा स्थितायां ब्राह्मण्यां कृतप्रायोपवेशनः । 0099ab  
स्वयम् त्रिभुवनस्मामिपादानुद्दिश्य सोभवत् ॥ 0099cd  
त्रिरात्रोपोषितं तत्र राजानं रजनीक्षये । 0100ab  
स्वप्नेस्वप्नोत्तमोवोचत्सत्योक्तिं सत्यवाहनः[^0100-1] ॥ 0100cd  
ईदृङ्न युज्यते राजन्सत्यस्यान्वेषणं कलौ । 0101ab  
निशीथे[^0101-1] कस्य सामर्थ्यं दिवि विकर्तनम्[^0101-2] ॥ 0101cd  
भवच्छक्त्यनुरोधेन[^0102-1] सकृदेतत्प्रवर्त्यते । 0102ab  
मत्प्रासादाङ्गनेमुष्मिन्शालिचूर्णं[^0102-2] विकीर्यताम् ॥ 0102cd  
प्रदक्षिणं कुर्वतोस्य त्रिरत्र यदि दृश्यते । 0103ab  
ब्रह्महत्यापादमुद्रा[^0103-1] पादमुद्रानुयायिनी[^0103-2] ॥ 0103cd  

[^0080-1]: A3 gloss नारायणस्य.  

[^0080-2]: A3 gloss गम्भीरसङ्गम्.  

[^0083-1]: A1 varia lectio मत्पत्युः.  

[^0085-1]: A3 gloss अकालमरण.  

[^0087-1]: A3 gloss निरहङ्कारः.  

[^0089-1]: A3 gloss रहितैः.  

[^0095-1]: Thus corr. by later hand from A1 तं.  

[^0096-1]: Ae gloss शूद्रादौ.  

[^0096-2]: A3 gloss सति.  

[^0097-1]: Thus A3; A1 राजन्नपि शस्यते.  

[^0098-1]: A3 gloss हन्तरि.  

[^0100-1]: A3 gloss नारायण and सत्यस्तु गरुडे धुवे.  

[^0101-1]: A later hand, not met with elsewhere, adds in margin of A th following note: ब्रह्महत्या इति । यः कश्चिद्ब्रह्महत्यां करोति तस्य ब्रह्महत्या मूर्तिमती अदृष्टा वा अनुगामिनी भवति । द्रुहिणशिरच्छेदेन महादेववत् । इत्यभिप्रायवानाह ब्रह्महत्यादि विकीर्णे शालिचूर्णे प्रासादाङ्गने त्रिः परिक्रम्य यदि ब्रह्महत्यायाः कृत्याविशेषस्य पादमुद्रा चरणस्थापनमुद्रायुगलं अस्य वधकस्य पादमुद्रानुगामिनी दृश्यते । ब्रह्महत्याचरणद्वयमुद्रा वधकद्विजपादद्वयमुद्रा च यद्यनुभवविषयीभवति तर्हि एष एव द्विजो वधकः तर्हि शालिचूर्णयुक्तेङ्गने पादचारोवश्यं कारयितव्यः तेनानुमानं । अनेनैव वधः कृतः यतः पादमुद्राद्वयं अधिकं ज्ञातं । एवं ब्रह्महत्याचारणमुद्रानुगच्छतीति स्वय्ं भगवता उपायः सूचितः.  

[^0101-2]: A3 gloss द्विजसम्बन्धि.  

[page 47]  



तदेष वधको भूत्वा सदृशं दण्डमर्हति । 0104ab  
रात्रावेष विधिः कार्यो दिने पापहृदर्यमा ॥ 0104cd  
अथ तत्कारयित्वा स दृष्टदोषे द्विजमनि । 0105ab  
दण्डं दण्डधरश्चक्रे द्विजत्वाद्वधवर्जितम् ॥ 0105cd  
महीमघोना भर्तृघ्ने तस्मिन्विहितशासने । 0106ab  
ततो द्विजन्मजाया सा कृताशीरभ्यधादिदम् । 0106cd  
इयत्यवनिभृत्सर्गे गूढपापानुशासनम् । 0107ab  
कार्तवीर्यस्य वा दृष्टं तव वा पृथिवीपते ॥ 0107cd  
दण्डधारे त्वयि क्ष्माप क्षितिमेताम् प्रशासति । 0108ab  
को वैरस्नेहयोः पारमनासाद्यावसीदिति ॥ 0108cd  
इत्थं कृतयुगध्येयैर्धर्म्यवृत्तान्तवस्तुभिः । 0109ab  
स्वल्पोपि राज्यकालोस्य पर्याप्तैः पर्यपूर्यत ॥ 0109cd  
स्रष्टुर्विष्टरपाथोजसंसर्गेण निरर्गलः । 0110ab  
निविडम् जडिमा जाने व्यधत्त धियि सन्निधिम् ॥ 0110cd  
विभक्तवर्णशोभस्य तस्यासावन्यथा[^0111-1] कथम् । 0111ab  
माहेन्द्रस्येव धनुषो विदधे दृष्टनष्टताम्[^0111-2] । 0111cd  
कारयित्वाभिचारं तं निग्रहोग्ररुषं द्विजम् । 0112ab  
तं यशःशेषतामीशं तारापीडोनुजोनयत् ॥ 0112cd  
दुष्कर्मदुर्भगान्भोगान्भोक्तुं पापा गुणोन्नतम् । 0113ab  
मृद्गन्ति कण्टकान्प्राप्तुं करभा इव केतकम् ॥ 0113cd  
ततः प्रभृति भूपानां राज्येच्छूनां गुरून्प्रति । 0114ab  
दुष्टाः प्रवृत्ता राज्येस्मिन्नभिचारादिकाः क्रियाः ॥ 0114cd  
श्रीचन्द्रापीडदेवस्य तत्क्षमित्वमपश्चिमम् । 0115ab  
संस्मर्यमाणं कुरुते न कस्योत्पुलकं वपुः ॥ 0115cd  
मुमूर्षुर्यत्स लब्ध्वापि तं कृत्व्याधायिनम्[^0116-1] द्विजम् । 0116ab  
वराकेन्यप्रयुक्तेस्मिन्को दोष इति नावधीत् ॥ 0116cd  
विस्मृतः सकृतक्ष्माभृत्पङ्क्तिमध्येद्य[^0117-1] वेधसा । 0117ab  
दत्त्वा काकपदं[^0117-2] नूनं न्यस्तः कलिनृपावलौ ॥ 0117cd  
अष्टौ वर्षान्साष्टमासाननुगृह्येति मेदिनीम् । 0118ab  
प्रविवेश वशी स्वर्गमनिषं[^0118-1] च सतां मनः ॥ 0118cd  
भ्रातृद्रोहास्रसुहृदा[^0119-1] प्रतापेन भयावहः । 0119ab  
उवाह[^0119-2] तारापीडः स चण्डः क्ष्मामण्डलं ततः ॥ 0119cd  
पूर्णपात्रप्रतिभटं[^0120-1] द्विषाम् लुण्टयता यशः । 0120ab  
शिशोः प्रतापस्योत्पत्तौ कबन्धा येन नर्तिताः । 0120cd  
तस्यातिदुष्टचेष्टस्य लक्ष्मीर्दीप्तापि सर्वतः । 0121ab  
अभूदुद्वेगजननी श्मशानाग्नेरिव द्युतिः ॥ 0121cd  
मन्त्रैः प्रभावसान्निध्यं देवानां क्रियते द्विजैः । 0122ab  
मत्वेति देवद्वेषी स द्विजानां दण्डमत्यजत्[^0122-1] ॥ 0122cd  
मासं[^0123-1] गूढाभिचारेण[^0123-1] विहितायुःक्षयो द्विजैः । 0123ab  
स प्राभवद्गुरुद्रोहप्ररोहत्सुकृतात्ययः[^0123-2] ॥ 0123cd  
अथ गूढाभिचारेण[^0124-1] विहितायुःक्षयो द्विजैः । 0124ab  
स भ्रातुः सदृशीं शान्तिं प्रपेदे न पुनर्गतिम् ॥ 0124cd  
योयं परापकरणाय सृजत्युपायं तेनैव तस्य नियमेन भवेद्विनाशः । 0125ab  
धूमं प्रसौति नयनान्ध्यकरं यमग्निर्भूत्वाम्बुदः[^0125-1] स शमयेत्सलिलैस्तमेव ॥ 0125cd  
राजा श्रीललितादित्यः सार्वभौमस्ततोभवत् । 0126ab  
प्रादेशिकेश्वरस्रुष्टुर्विधेर्बुद्धेरगोचरः ॥ 0126cd  
प्रतापांशुच्छटाकूटैः पटवाससधर्मभिः । 0127ab  
जम्बुद्वीपद्विपेन्द्रस्य येनातन्यत मण्डनम् ॥ 0127cd  
नयाञ्जलिषु बद्धेषु राजभिर्विजयोद्यमे । 0128ab  
पार्थिवः पृथुविक्रान्तिर्युधि क्रोधं मुमोच यः ॥ 0128cd  
विनिःसरज्जनतया भयाद्गर्भानिवामुचन् । 0129ab  
द्विषां वसतयो यस्य निशम्यास्कन्ददुन्दुभिम् ॥ 0129cd  

[^0111-1]: A3 gloss ब्रह्मा जाड्यं विना.  

[^0111-2]: A3 gloss आदौ दृष्टः पश्चान्नष्टः.  

[^0126-1]: A3 gloss उच्चाटना.  

[^0117-1]: A3 gloss चन्द्रापीडः कृतयुगराजपङ्क्तिमध्ये.  

[^0117-2]: A3 gloss काकपदं कावछेदो । इति भाषया लिपिर्यथा +.  

[^0118-1]: A3 स्वर्गं विषदं(* विषादं).  

[^0119-1]: A3 भ्रातृदेहासुसुहृदा.  

[^0119-2]: Thus corr. by A3 from A1 उवाच.  

[^0119-3]: Thus A1; A3 मण्डलीं.  

[^0120-1]: A3 gloss सदृशं.  

[^0122-1]: A3 gloss अक्षिपदित्यर्थः.  

[^0123-1]: Thus corr. by A3 from मासैः.  

[^0123-2]: A3 gloss पुण्यनाशः.  

[^0124-1]: The text from here to नयनान्ध्यकरं यम in following verse has been supplied by A3 in space left by A1.  

[^0125-1]: See note to preceeding verse.  

[page 48]  



विलोलतिलकान्तैर्यः सनेत्राम्भोभिराननैः । 0130ab  
निवापाञ्जलिदानानि द्विषां नारीरकारयत्[^0130-1] ॥ 0130cd  
क्षितिं प्रदक्षिणयतो रवेरिव महीपतेः । 0131ab  
जिगीषोः प्रायशस्तस्य यात्रास्वेव वयो ययौ ॥ 0131cd  
करं पूर्वदिशो गृह्णन्प्रतापानलसन्निधौ । 0132ab  
अन्तर्वेद्यां[^0132-1] महाराजः स्वकीर्त्युष्णीषभ्ःद्बभौ ॥ 0132cd  
कन्यानां यत्र कुब्जत्वं व्यधाद्गधिपुरे मरुत् । 0133ab  
तत्रैव शंसनीयः स पुंसां चक्रे भयस्पृशम्[^0133-1] ॥ 0133cd  
यशोवर्माद्रिवाहिन्याः क्षणात्कुर्वन्विशेषणम् । 0134ab  
नृपतिर्ललितादित्यः प्रतापादियतां[^0134-1] ययौ ॥ 0134cd  
मतिमान्कन्यकुब्जेन्द्रः प्र्त्यभात्कृत्यवेदिनाम् । 0135ab  
दीप्तं यल्ललितादित्यं पृष्टं दत्त्वा न्यषेवत ॥ 0135cd  
तत्सहायास्ततोप्यासन्निकाममभिमानिनः । 0136ab  
कुसुमाकरतोप्युच्चैः सुरभिश्चन्दनानिलः ॥ 0136cd  
श्रीयशोवर्मणः सन्धौ सान्धिविग्रहको न यत् । 0137ab  
नयं नियमनालेखे मित्रशर्मास्य चक्षमे ॥ 0137cd  
सोभूत्सन्धिर्यशोवर्मललितादित्ययोरिति[^0138-1] । 0138ab  
लिखितेनादिनिर्देशादनर्हत्वं विदन्प्रभोः ॥ युगलकम्॥[^0138-2] 0138cd  
सुदीर्घविग्रहाशान्तैः सेनानीभिरसूयितान्[^0139-1] । 0139ab  
औचित्यापेक्षतां[^0139-2] तस्य क्षितिभृद्बह्वमन्यत ॥ 0139cd  
प्रीतः[^0140-1] पञ्चमहाशब्दभाजनं तं व्यधत्त सः । 0140ab  
यशोवर्मनृपं तं तु[^0140-2] समूलमुदपाटयत् ॥ 0140cd  
अष्टादशानामुपरि प्राक्सिद्धानां तदुद्भवैः । 0141ab  
कर्मस्थानैः स्थितिः प्राप्ता ततः प्रभृति पञ्चभिः ॥ 0141cd  
महाप्रतीहारपीडा[^0142-1] स महासन्धिविग्रहः । 0142ab  
महाश्वशालापि महाभाण्डागारश्च पञ्चमः ॥ 0142cd  
महासाधनभागश्चेत्येता यैराभिधाः श्रिताः । 0143ab  
शाहिमुख्या येष्वभवन्नध्यक्षाः पृथिवीभुजः ॥ 0143cd  
कविर्वाक्पतिराजश्रीभवभूत्यादिसेवितः । 0144ab  
जितो ययौ यशोवर्मा तद्गुणस्तुतिवन्दिताम् ॥ 0144cd  
लो,अमुaत्लमुaकुब्जोर्वी[^0145-1] यमुनापारतोस्य सा[^0145-2] । 0145ab  
अभूदाकालिकातीरं[^0145-3][^0145-2] गृहप्राङ्गनवद्वशे ॥ 0145cd  
यशोवर्मानमुल्लङ्घ्य हिमाद्रिमिव जाह्नवी । 0146ab  
उखेन प्राविशत्तस्य वाहिनी पूर्वसागरम् ॥ 0146cd  
पश्यद्भिर्जन्मवसुधां[^0147-1] सेर्ष्याधारेणभर्त्सितैः । 0147ab  
तन्मातङ्गैः कलिङ्गेभ्यः[^0147-1] कथञ्चित्प्रस्थितं पथि ॥ 0147cd  
आकृष्टलक्ष्मीपर्यङ्कदन्तिसख्यादिवागताः । 0148ab  
अशिश्रयंस्तं निःशेषा दन्तिनो गौडमण्डलात् ॥ 0148cd  
कटकेभघटाहस्तकृतवीचिकचग्रहः । 0149ab  
अदृश्यताग्रगैस्तस्य गृहीतः पूर्ववारिधिः ॥ 0149cd  
वनराजिश्यामलेन दिशं वैवस्वताङ्किताम्[^0150-1] । 0150ab  
स प्रतस्थेब्धितीरेण तत्कृपाणेन[^0150-2] तु द्विषः ॥ 0150cd  
तस्योर्ध्वजूटाः कार्णाटाः कृतप्रणतयोनयन् । 0151ab  
सुवर्णकेतकीस्त्यक्त्वा प्रतापमवतंसताम् ॥ 0151cd  
तस्मिन्प्रसङ्गे रट्टाख्या[^0152-1] कर्णाटी चटुलेक्षणा । 0152ab  
अपासीन्नृपतिर्भूत्वा पृथुश्रीर्दक्षिणापथम्[^0152-2] ॥ 0152cd  
विन्ध्याद्रिमार्गाः पर्याप्ता निष्पर्यन्तप्रभावया । 0153ab  
दुर्गयेव तया देव्या कृता निहतकण्टकाः ॥ 0153cd  
ललितादियपादाब्जनखदर्पणमण्डले । 0154ab  
स्वमूर्तिं वीक्ष्य सङ्क्रान्तां प्रणता सापि पिप्रिये ॥ 0154cd  

[^0130-1]: Thus corr. by A3 from A1 ॰कारयन्.  

[^0132-1]: A3 gloss प्रयागदेशे गङ्गायमुनयोरन्तरालभूमिरन्तर्वेदी.  

[^0133-1]: A3 gloss कुब्जत्वं.  

[^0134-1]: A3 प्रलयादित्यतां.  

[^0135-1]: A3 gloss सः मित्रशर्मा.  

[^0135-2]: युगलकम् added by A3.  

[^0139-1]: Thus corr. by later hand from A1 ॰तम्.  

[^0139-2]: Thus A G R; Edd. ॰पेक्षितां.  

[^0140-1]: A1 has left before this verse a blank space for four lines, writing in the middle न किञ्चित्पतितम्.  

[^0142-1]: Thus A G R; perhaps to be emended to ॰पीठं. Cf. महाप्रतीहारपीठाधिकारं iv.485.  

[^0145-1]: Thus corr. by later hand from A1 कान्य॰.  

[^0145-2]: तोस्य सा and कातीरं supplied by A3 in spaces left by A1.  

[^0145-2]: Thus A3; A1 अभूदशालि॰, altered by later hand to अभूदाशालि॰. 147.  

[^0145-1]: These words have been written twice by A1, at the end of fol.62(here struck out again) and at the head of fol. 63.  

[^0150-1]:  

[^0150-2]: A4 gives the notes यमत्रिद्वितां दक्षिणां दिशं and तस्य राज्ञः कृपाणेन खङ्गेन नु पुनर्द्विषो रिपवो वैवस्वताङ्कां दिशं प्रतस्थिरे इत्यर्थः.  

[^0152-1]: द्वा supplied by A3 in space left by A1.  

[^0152-2]: A1 पृथुश्रीदक्षि, corr. by later hand into ॰श्रीः.  

[page 49]  



तालीतरुतलाचान्तनारिकेरसुरोर्मयः[^0155-1] । 0155ab  
कावेरीतीरपवनैस्तद्योधाः क्लममत्यजन् ॥ 0155cd  
चन्दनाद्रेस्तदास्कन्दत्रासभ्रश्यदहिच्छलात्[^0156-1][^0156-2] । 0156ab  
श्रीखण्डद्रुमदोःषण्डान्मण्डलाग्रा[^0156-3][^0156-4] इवापतन् ॥ 0156cd  
उत्तराश्मस्विव[^0157-1] पदं क्षिप्त्वा द्वीपेष्वविघ्नतः । 0157ab  
स कुल्याया इवाम्भोधेः क्षिप्तं चक्रे गतागतम् ॥ 0157cd  
तेनोब्धिवीचिनिर्घोषैरुद्गीतजयमङ्गलः । 0158ab  
प्रतस्थे पश्चिमामाशां जिगीषूणामपश्चिमः ॥ 0158cd  
आक्रम्य क्रमुकान्सप्त[^0159-1] कौण्कणान्सप्त ताप्यत् । 0159ab  
तुरगानिव तिग्मांशोः[^0159-2] प्रतापस्तस्य पप्रथे ॥ 0159cd  
पश्चिमाब्धेर्मरुद्व्यस्तवीचेराविर्भवन्त्यभूत् । 0160ab  
द्वारका तस्य सैन्यानां प्रवेशौत्सुक्यदायिनी ॥ 0160cd  
विन्ध्याद्रिस्तद्बलक्षुण्णधातुरेण्वावृताम्बरः[^0161-1] । 0161ab  
प्रत्यभात्त्यक्तमर्यादः कोपताम्र इवोन्नमन् ॥ 0161cd  
त्रिशतां दशनश्रेण्यस्तस्यावन्तिषु दन्तिनाम् । 0162ab  
महाकालकिरीटेन्दुज्योत्स्नया खण्डिताः परम् ॥ 0162cd  
सर्वतोदिक्कमालोक्य जितप्रायांस्ततो नृपान् । 0163ab  
स प्राविशत्सुविस्तीर्णमपथेनोत्तरापथम् ॥ 0163cd  
राजभिस्तस्य तत्रोग्रैः सङ्ग्रामोभूत्पदे पदे । 0164ab  
कुलाद्रिभिरिवेन्द्रस्य पक्षच्छेदोद्यमस्पृशः ॥ 0164cd  
काम्बोजानां वाजिशाला जायन्ते स्म हयोज्झिताः । 0165ab  
ध्वान्तच्छलात्तद्विरुद्धैर्निरुद्धा महिषैरिव ॥ 0165cd  
तुःखाराः[^0166-1] शिखरश्रेणीर्यान्तः सन्त्यज्य वाजिवः । 0166ab  
कुण्टभावं[^0166-2] तदुत्कण्ठां निन्युर्दृष्ट्वा हयाननान्[^0166-3] ॥ 0166cd  
त्रीन्वारान्समरे जित्वा जितं मेने स मुम्मुनिम्[^0167-1] । 0167ab  
सकृज्जयमरेर्वीरा मन्यन्ते हि घुणाक्षरम् ॥ 0167cd  
चिन्ता न दृष्टा भौट्टानां[^0168-1] वक्त्रे प्रकृतिपाण्डुरे । 0168ab  
वनौकसामिव[^0168-2] क्रोधः स्वभावकपिले मुखे ॥ 0168cd  
तस्य प्रतापो दरदां न सेहेनारतं मधु । 0169ab  
दरीणामोषधिज्योतिः प्रत्यूषार्क इवोदितः ॥ 0169cd  
कस्तूरीमृगसंस्पर्शी धूतकुङ्कुमकेसरः । 0170ab  
सैन्यसीमन्तिनीस्तस्य सञ्चस्कारोत्तरानिलः ॥ 0170cd  
शून्ये प्राग्ज्योतिषपुरे निर्जिहानं ददर्श सः । 0171ab  
धूपधूमं वनप्लुष्टात्कालागुरुवनात्परम् ॥ 0171cd  
मरीचिकावितीर्णार्णोविभ्रमे बालुकाम्बुधौ । 0172ab  
तद्गजेन्द्रा महाग्राहसमूहसमतां ययुः ॥ 0172cd  
तद्योधान्विगलद्धैर्यान्स्त्रीराज्ये स्त्रीजनोकरोत् । 0173ab  
तुङ्गौ स्तनौ पुरस्कृत्य न तु कुम्भौ कवाटिनाम् ॥ 0173cd  
स्त्रीराज्यदेव्यास्तस्याग्रे वीक्ष्य कम्पादिविक्रियाम् । 0174ab  
सन्त्रासमभिलाषं वा निश्चिकाय न कश्चन ॥ 0174cd  
उत्तराः कुरवोविक्षंस्तद्भयाज्जन्मपदपान् । 0175ab  
उरगान्तकसन्त्रासाद्विलानीव महोरगाः ॥ 0175cd  
जयार्जितधनः सोथ प्रविवेश स्वमण्डलम् । 0176ab  
भिन्नेभमौक्तिकापूर्णपाणिः सिंहः इवाचलम् ॥ 0176cd  
जालन्धरं लोहरं च मण्डलानीतराणि च । 0177ab  
प्रसादीकृत्य विदधे राजत्वं सोनुजीविनाम् ॥ 0177cd  
पराजयव्यञ्जनार्थं नना लिङ्गानि पार्थिवाः । 0178ab  
उग्रेण ग्राहितास्तेन वहन्त्यद्यापि निर्मदाः ॥ 0178cd  
बन्धमुद्राभिधानाय पञ्चाद्बाहू तदाज्ञया । 0179ab  
तुरुष्का दधते व्यक्तं मूर्धानं चार्धमुण्डितम् ॥ 0179cd  
क्षितिभृद्दक्षिनात्यानां तिर्यक्त्वज्ञापनाय सः । 0180ab  
पुच्छं महीतलस्पर्शि चक्रे कौपीनवाससि ॥ 0180cd  
न तत्पुरं न स ग्रामो न सा सिन्धुर्न सोर्णवः । 0181ab  
न स द्वीपोस्ति यत्रासौ प्रतिष्ठां न विनिर्ममे ॥ 0181cd  

[^0152-1]: Thus A3; A1 ॰रसोर्मयः.  

[^0156-1]: A3 gloss मलयात्.  

[^0156-2]: A3 gloss प्रसभमवमर्दनमास्कन्दः.  

[^0156-3]: A3 gloss श्रीखण्डद्रुनाः चन्दनवृक्षा एव दोष्पण्डाः भुजसमूहा यस्य सः तथाविधात्.  

[^0156-4]: A3 gloss खड्गाः.  

[^0157-1]: A2 gloss उत्तरणार्थ अश्मानः उत्तसदनानः ये कुल्यायां मध्ये भवन्ति; to this gloss A3 has added उटवटपल् इति भाषया.  

[^0159-1]: Thus A1; A3 क्रमुकश्यानान्कौ॰.  

[^0159-2]: Thus A3; A1 तिग्मांशुः.  

[^0162-1]: Thus corr. by A3; A1 ॰रणेवृता॰.  

[^0166-1]: A1 तु X खाराः; A3 G R भुस्दखाराः.  

[^0166-2]: Thus corr. by later hand from A1 ॰भावां.  

[^0166-3]: Thus A3; A1 ॰ननाम्.  

[^0167-1]: Thus A; misread दुस्सनिम् m G R and Edd. A4 gloss सुसेन् खान्. Cf.iii.332; v.516; vii. 2180 (C).  

[^0168-1]: Thus A1; corr. by later hand into भोट्टानां.  

[^0168-2]: A3 gloss वानराणां.  

[page 50]  



क्वचिच्चेष्टासमुचितं क्वचिच्च समयानुगम् । 0182ab  
बाहुल्येन प्रतिष्ठानां स मानी[^0182-1] नाम सन्दधे ॥ 0182cd  
मुनिश्चितपुरं चक्रे दिग्जये कृतनिश्चयः । 0183ab  
सगर्वो[^0183-1] दर्पितपुरं कृतवान्कृतकेशवम्[^0183-2] ॥ 0183cd  
फलं गृह्णन्फलपुरं पर्णोत्सं पर्णमाददत् । 0184ab  
क्रीडारामविहारं[^0184-1] च क्रीडन्राजा विनिर्ममे ॥ 0184cd  
एकमूर्ध्वं नयद्रत्नमधः कर्षत्तथापरम् । 0185ab  
बद्ध्वा[^0185-1] व्यधान्निरालम्बं स्त्रीराज्ये नृहरिं च सः ॥ 0185cd  
दिगन्तरस्ये भूपाले तस्मिंस्तत्कर्मकृत्किल[^0186-1] । 0186ab  
पुरं विधाय तन्नाम्ना तत्कोपफलमन्वभूत्[^0186-1][^0186-2] ॥ 0186cd  
ललिताख्ये[^0187-1] पुरे तस्मिन्नादित्याय स भूपतिः । 0187ab  
सग्रामां कन्यकुब्जोर्वीमभिमानोर्जितो ददौ ॥ 0187cd  
तेन हुष्कपुरे श्रीमान्मुक्तस्वामी व्यधीयत । 0188ab  
बृहद्विहारो भूपेन सस्तूपश्च महात्मना ॥ 0188cd  
एकां कोटिं गृहीत्वा स दिग्जयाय विनिर्गतः । 0189ab  
भूतेशाय ददौ शुद्ध्यै कोटीरेकादशागतः ॥ 0189cd  
स तत्र ज्येष्ठरुद्रस्य शिलाप्रासादयोजनम् । 0190ab  
भूमिग्रामप्रदानं[^0190-1] च विदधे वसुधाधिपः ॥ 0190cd  
चक्रे चक्रधरे[^0191-1] तेन वितस्ताम्भःप्रतारणम् । 0191ab  
विनिर्मायारघट्टालीस्तांस्तान्ग्रामान्प्रयच्छता । 0191cd  
सोखण्डिताश्मप्राकारं प्रासादान्तर्व्यधत्त च । 0192ab  
मार्तण्डस्याद्भुतं दाता द्राक्षास्फीतं च पत्तनम् ॥ 0192cd  
लोकपुण्ये पुरं[^0193-1] कृत्वा नानोपकरणावलीम् । 0193ab  
प्रतिपादितवाञ्जिष्णुर्ग्रामैः[^0193-2] साकं स विष्णवे ॥ 0193cd  
ततः परं[^0194-1] परीहासशीलो भूलोकवासवः । 0194ab  
विहसद्वासवावासं परिहासपुरं[^0194-2] व्यधात् ॥ 0194cd  
विरेजे राजतो देवः श्रीपरीहासकेशवः । 0195ab  
लिप्तो रत्नाaकरस्वापे मुक्ताज्योतिर्मरैरिव ॥ 0195cd  
नाभीनलिनलिञ्जल्कपुञ्जेनेवानुरञ्जितः । 0196ab  
अचकात्काञ्चनमयः[^0196-1] श्रीमुक्ताकेशवो हरिः ॥ 0196cd  
महावराहः शुशुभे काञ्चनं कवचं दधत् । 0197ab  
पाताले तिमिरं हन्तुं[^0197-1] वहन्निव रविः[^0197-2] प्रभाः ॥ 0197cd  
गोवर्धनधरो देवो राजतस्तेन कारितः । 0198ab  
यो गोकुलपयः पूरैरिव पाण्डुरतां दधे ॥ 0198cd  
चतुष्पञ्चाशतं हस्तान्रोपयित्वा[^0199-1] महाशिलान् । 0199ab  
ध्वजाग्रे दितिजारातेस्तार्क्ष्यस्तेन निवेशितः ॥ 0199cd  
चक्रे बृहच्चतुःशालावृहच्चैत्यबृहज्जिनैः । 0200ab  
राजा राजविहारं स विरजाः सततोर्जितम् ॥ 0200cd  
तोलकानां सहस्राणि चतुर्भिरधिकानि[^0201-1] सः । 0201ab  
अशीतिं निदधे हेम्नो मुक्ताकेशवविग्रहे ॥ 0201cd  
तावन्त्येव सहरानि पलानां रजतस्य च । 0202ab  
सन्धाय शुद्धधीश्चक्रे श्रीपरीहासकेशवम् ॥ 0202cd  
रीतिप्रस्थसहस्रैस्तु तेन तावद्भिरेव सः । 0203ab  
व्योमव्यापिवपुः श्रीमान्बृहद्बुद्धो व्यधीयत ॥ 0203cd  
चतुःशालां च चैत्यं च तावता तावता व्यधात् । 0204ab  
धनेनैवेति तस्यासन्पञ्च निर्मितयः[^0204-1] समाः ॥ 0204cd  
राजतान्क्वापि सौवर्णान्क्वापि देवान्विनिर्ममे । 0205ab  
पार्श्वेषु मुख्यदेवानां पार्षदो[^0205-1] धनदोपमः ॥ 0205cd  
कियन्ति तत्र रत्नानि ग्रामान्परिकरांस्तथा[^0206-1] । 0206ab  
स प्रादादिति कः शक्तः परिच्छेत्तुमियत्तया ॥ 0206cd  
अवरोधैरमात्यैश्च सेवकैश्च नरेश्वरैः । 0207ab  
तत्र प्रतिष्ठाः शतशो विहिता भुवनाद्भुताः ॥ 0207cd  

[^0182-1]: Thus corr. by A3 from A1 मुनी.  

[^0183-1]: A3 सदर्पो.  

[^0183-2]: A3 कृतधीः.  

[^0184-1]: A3 क्रीडाराजवि॰.  

[^0185-1]: Thus corr. by A3 from A1 बुद्धा.  

[^0186-1]: A4 पुरनिर्माणाधिकारी.  

[^0186-2]: त्को and न्व supplied A3.  

[^0187-1]: A2 gloss लितपुर.  

[^0190-1]: Thus corr. by later hand from A1 भूमिग्रामे.  

[^0192-1]: Thus A3; A1 ॰धरस्तेन.  

[^0193-1]: Thus corr. by A3 from A1 पुरे.  

[^0193-2]: Thus A3; A1 जिष्णुग्रामैः.  

[^0194-1]: Thus corr. by later hand from A1 ॰पारं.  

[^0194-2]: Over हासपुरं A2 from A1 तर्तुं.  

[^0194-3]: Thus G sec. manu; A रविप्रभाः.  

[^0199-1]: Thus corr. by later hand from A1 हस्ताद्रो॰.  

[^0203-1]: The words from चतुर्भिर॰ to सहस्राणि in the following verse have been omitted by A1 and supplied by A3 in margin.  

[^0205-1]: Thus A1; A3 पार्थिवो.  

[^0203-1]: Thus A3; A1 ॰करं तथा.  

[page 51]  



राज्ञी कमलवत्यस्य[^0208-1] कमलाहट्टकारिणी । 0208ab  
राजतम् त्रिपुलाकारं कमालाकेशवं व्यधात् ॥ 0208cd  
अमात्यो मित्रशर्मापि चक्रे मित्रेश्वरं हरम् । 0209ab  
श्रीकय्यस्वामिनं चक्रे लाटः कय्याभिधो नृपः ॥ 0209cd  
श्रीमान्कय्यविहारोपि तेनैव विदधेद्भुतः । 0210ab  
भिक्षुः सर्वज्ञमित्रोभूत्क्रमाद्यत्र जिनोपमः ॥ 0210cd  
तुःखारश्चङ्कुणश्चक्रे[^0211-1] स चङ्कुणविहारकृत् । 0211ab  
भूपचित्तोन्नतं स्तूपं जिनान्हेममयांस्तथा ॥ 0211cd  
ईशानदेव्या तत्पत्न्या खाताम्बु प्रतिपादितम् । 0212ab  
सुधारसमिव[^0212-1] स्वच्छमारोग्याधायि रोगिणाम् ॥ 0212cd  
ललितादित्यभूभर्तुर्वल्लभा[^0213-1] चक्रमर्दिका । 0213ab  
सहस्राण्योकसां सप्त तत्र चक्रपुरं व्यधात् ॥ 0213cd  
आचार्यो भप्पटो[^0214-1] नाम विदधे भप्पटेश्वरम् । 0214ab  
अन्येपि रक्छटेशाद्या[^0214-2] बहवो बहुभिः कृताः ॥ 0214cd  
अधिष्ठानान्तरेप्यत्र चङ्कुणेनाप्यमन्त्रिणा । 0215ab  
सचैत्यः सुकृतोदारो विहारो निरमीयत ॥ 0215cd  
भिषगीशानचन्द्राख्यः स्यालश्चङ्कुणमन्त्रिणः । 0216ab  
विहारमकरोल्लब्ध्वा तक्षकानुग्रहाच्छ्रियम् ॥ 0216cd  
एवं हेममयीमुर्वीं स कुर्वन्नुर्वरापतिः[^0217-1] । 0217ab  
गुणैरौदार्यशौर्याद्यैर्मघवानमलङ्घयत् ॥ 0217cd  
हेलयापि विनिर्यान्ती वक्त्राद्वसुमतीपतेः । 0218ab  
न कदाचन तस्याज्ञा देवैरप्युदलङ्घ्यत ॥ 0218cd  
तथाहि पूर्वपाथोधेस्तटे सकटको वसन् । 0219ab  
आनीयन्तां कपित्थानीत्यादिदेश स जातु चित् ॥ 0219cd  
किङ्कर्तव्यतयान्धेषु[^0220-2] पुरोगेषु स्थितेष्वथ । 0220ab  
उपानयत्कपित्थानि[^0220-3] द्विव्यः कोपि पुमान्पुरः ॥ 0220cd  
अग्रादुपायनं[^0221-1] गृह्णन्कृतसञ्ज्ञो भ्रुवा प्रभोः । 0221ab  
कस्य त्वमिति पप्रच्छ प्रतीहारः प्रसृत्य तम् ॥ 0221cd  
सोभ्यधात्तं कपित्थानि दत्त्वा राज्ञः । 0222ab  
प्रहितोद्य महेन्द्रेण नन्दनोद्यानपालकः ॥ 0222cd  
रहो महेन्द्रसन्दिष्टं वक्तव्यं किञ्चिदस्ति मे । 0223ab  
इति श्रुत्वा प्रतीहारं सभां चक्रे स निर्जनाम् ॥ 0223cd  
ततो दिव्यः पुमानूचे शक्रस्त्वां वक्ति भूपते । 0224ab  
क्षन्तव्यं पथ्यमप्येतत्सौजन्यान्निष्ठुरं वचः ॥ 0224cd  
तुर्ये युगेपि भूपाल दिक्पाला अपि ते वयम् । 0225ab  
विभृमो यत्प्रणम्याज्ञां श्रूयतां तत्र कारणम् ॥ 0225cd  
पुरा ग्रामगृहस्थस्य[^0226-1] कस्यचित्पृथुसम्पदः । 0226ab  
जन्मान्तरे कर्मकरो हालिकोभूद्भवान्किल ॥ 0226cd  
एकदा तस्य ते ग्रीष्मे वाहयित्वा महावृषान् । 0227ab  
श्रान्तस्य निर्जलेरण्ये क्षीणप्रायमभूदहः ॥ 0227cd  
ततः स्वाभिगृहात्क्षुत्तृट्खिन्नस्य भवतोन्तिकम् । 0228ab  
वारिकुम्भीमपूपं च गृहीत्वा कश्चिदाययौ । 0228cd  
निर्धौतपाणिपादस्त्वं भोक्तुं स्म्प्रस्तुतस्ततः ॥ 0229ab  
विप्रं कण्ठगतप्राणमपश्यः पुरतोतिथिम् ॥ 0229cd  
स त्वामवोचन्मा भुङ्क्ष्व[^0230-1] दुर्भिक्षोपहतस्य मे । 0230ab  
कण्ठे यियासवः प्राणा वर्तन्ते भोजनं विना ॥ 0230cd  
वारितः पार्श्वगेनापि तस्मै त्वं प्रीतिपूर्वकम् । 0231ab  
पूपार्धं वारिकुम्भीं च प्रादाः प्रियमुदीरयन् ॥ 0231cd  
पात्रे प्रसन्नचित्तस्य काले दानेन तेन ते । 0232ab  
अखण्डितानामाज्ञानां शतमासीत्त्रिविष्टपे ॥ 0232cd  
तेन वारिप्रदानेन वाञ्छामात्रेपि दर्शिते । 0233ab  
प्रादुर्भवन्ति सुस्वादा नद्यो मरुपथेष्वपि ॥ 0233cd  
सत्क्षेत्रप्रतिपादितः[^0234-1] प्रियवचोबद्धालवालावलिर्निर्दोषेण मनःप्रसादपयसा निष्पन्नसेकक्रियः । 0234ab  
दातुस्तत्तदभीप्सितं[^0234-1] किल फलन्कालेतिबालोप्यसौ रजन्दानमहीरुहो विजयते कल्पद्रुमादीनपि ॥ 0234cd  

[^0208-1]: Thus A1; A3 कमलदेव्य॰.  

[^0211-1]: A1 तु X खार॰.  

[^0211-2]: Thus corr. by A3 from A1 सुधासरमिव.  

[^0213-1]: Thus A3; A1 वल्लभादित्य॰. G R copy both readings, Edd. follow A3.  

[^0214-1]: Emended with Edd.; A भपटो.  

[^0214-2]: Thus A1; A3 कर्कदेशा॰.  

[^0217-1]: Thus corr. by A3 from A1 उर्वरी॰.  

[^0220-1]: A1; A2 ॰यार्तेषु.  

[^0220-2]: Thus corr. by A3 from A1 ॰नयन्कपि॰.  

[^0221-1]: A4 gloss राज्ञोग्रे इत्यर्थः.  

[^0226-1]: Thus corr. by later hand from A1 ग्रामे.  

[^0230-1]: Thus A3; A1 भुङ्क्ता(for भुङ्क्थाः ?).  

[^0234-1]: A3 ॰प्रतिरोपितः.  

[^0234-2]: A3 दत्ते तत्तदभीप्सितं किल फलं काले इत्यन्यादर्शे.  


[page 52]  



अल्पावशेषास्तास्त्वद्य सन्त्याज्ञास्तव भूपते । 0235ab  
वचोलङ्घ्यं क्षपयतो यत्र तत्राविचारतः ॥ 0235cd  
अपि चेतरभूपालसुलभं[^0236-1] महतः सतः । 0236ab  
कस्माद्विचारशून्यत्वं तवापि हृदि रोहति ॥ 0236cd  
दिनानि कतिचिद्यानि कश्मीरेषु घनागमे । 0237ab  
जायन्ते तानि पूर्वाब्धौ फलानि शिशिरे कुतः ॥ 0237cd  
विगाहसे दिशं यां यां तत्र तत्रैव तत्पतेः[^0238-1] । 0238ab  
त्वदाज्ञाग्रहणे यत्नः पूर्वदानप्रभावतः ॥ 0238cd  
आशां श्रितस्य माहेन्द्रीमाज्ञा स्वल्पापि तेधुना । 0239ab  
गृहीता कथमप्येषा शक्रेणाभग्नशक्तिना ॥ 0239cd  
विना प्रयोजनं मुख्यं तस्मादाज्ञास्त्वया[^0240-1] क्वचित् । 0240ab  
नैवमेव पुनर्देया विरलाः सन्ति सा यतः ॥ 0240cd  
इत्युक्त्वान्तर्हिते तस्मिन्भूपालो विपुलाशयः । 0241ab  
चिन्तयन्दानमाहात्म्यं परं विस्मयमाययौ ॥ 0241cd  
तत्ः प्रभृति तादृक्षयोग्यार्थप्राप्तिलालसः । 0242ab  
परिहासपुरे चक्रे स्थिरां गुर्वीं स पर्विणीम् ॥ 0242cd  
सहस्रभक्तमित्येवं प्रख्यातायां सदक्षिणम् । 0243ab  
लक्षमेकोत्तरं भक्तपात्राणां यत्र दीयते ॥ 0243cd  
अभिप्रायेण तेनैव पत्तनान्यूषरेषु सः । 0244ab  
चक्रे यद्येषु तृष्णार्तः कश्चिज्जातु पिबेदपः ॥ 0244cd  
सञ्जग्राह स देशेभ्यस्तांस्तानन्तरविन्नरान् । 0245ab  
विकचान्सुमनःस्तोमान्पादपेभ्य इवानिलः ॥ 0245cd  
तेन कङ्कणवर्षस्य रससिद्धस्य सोदरः । 0246ab  
चङ्कुणो नाम भुःखारदेशान्नीतो[^0246-1][^0246-2] गुणोन्नतः ॥ 0246cd  
स रसेन समातन्वन्कोशे बहुसुवर्णताम् । 0247ab  
पद्माकर इवाब्जस्य भूभृतोभूच्छुभावहः ॥ 0247cd  
रुद्धः पञ्चनदे जातु दुस्तरैः सिन्धुसङ्गमैः । 0248ab  
तटे स्तम्भितसैन्योभूद्राजा[^0248-1] चिन्तापरः क्षणम् ॥ 0248cd  
ततोम्बुतरणोपायं सरिन्नीरं ससैनिकः । 0249ab  
अगाधेम्भसि रोधःस्थश्चङ्कुणो मणिमक्षिपत् ॥ 0249cd  
तत्प्रभावाद्द्विधाभूतं सरिन्नीरं ससैनिकः । 0250ab  
उत्तीर्णो नृपतिस्तूर्णं परं पारं समासदत् ॥ 0250cd  
मणिमन्थेन मणिना चङ्कुणोप्याचकर्ष तम् । 0251ab  
सलिलं प्रागवस्थं च क्षणेन सरितामभूत् ॥ 0251cd  
परिभाव्याद्भुतं[^0252-1] तत्स प्रशंसामुखराननः । 0252ab  
प्रणयाच्चङ्कुणं राजा मणियुग्ममयाचत ॥ 0252cd  
स तमाह स्म विहसन्कर्मेमौ कुरुते मणी । 0253ab  
योग्यौ तस्य का शोभा विविधोत्कृष्टवस्तुषु[^0253-1] ॥ 0253cd  
सामान्येष्वेव लभते सोत्कर्षं वस्तु सम्प्रथाम् । 0254ab  
महत्सु तस्य का शोभा विविधोत्कृष्टवस्तुषु[^0254-1] ॥ 0254cd  
प्रस्यन्दनं शिशिमणेर्गणयन्ति[^0255-1] तावद्यावत्स्थितो जलनिधेः पुलिनैकदेशे । 0255ab  
स[^0255-2] स्वीक्रियते यदि तेन[^0255-3] ततस्तदास्य स्यन्दः[^0255-4] स्फुरन्नपि न तत्सलिले विभाव्यः[^0255-3] ॥ 0255cd  
इत्युक्त्वा विरते तस्मिन्राजा सस्मितमब्रवीत् । 0256ab  
सम्भावयसि किं रत्नमाभ्यामभ्यधिकं मम ॥ 0256cd  
अतोधिकतरं[^0257-1] यद्वा किञ्चित्त्वं[^0257-2] माम् पश्यसि । 0257ab  
तदादाय प्रयच्छेदं निष्क्रयेण मणिद्वयम् ॥ 0257cd  
ततो महान्प्रसादोयमित्युक्त्वा चङ्कुणोब्रवीत् । 0258ab  
स्वायत्ते स्वामिनो रत्ने मह्यमिष्टं तु दीयताम् ॥ 0258cd  
गजस्कन्धेधिरोप्यैतम्मागधेभ्यो यदाहृतम् । 0259ab  
दत्त्वा सुगतबिम्बं[^0259-1] तज्जनोयमनुगृह्यताम् ॥ 0259cd  
सलिकोत्तरणोपायो मणी देवेन गृह्यताम्[^0260-1] । 0260ab  
संसारोत्तरणोपायः सुगतो मह्यमर्प्यताम् ॥ 0260cd  

[^0236-1]: Thus A3; A1 चेतसि भूपाल सु॰.  

[^0238-1]: A4 gloss तद्दिक्पालस्य.  

[^0240-1]: Thus A3; A1 ॰दाञ्जा त्वया.  

[^0246-1]: A भु X3 ख्रर॰.  

[^0246-2]: Thus corr. by A3 from A1 ॰देशानीतो.  

[^0248-1]: Thus A1; A3 स्तिमित॰.  

[^0252-1]: A3 प्रतिभाव्या॰.  

[^0254-1]: A3 ॰त्कृष्टभूमिषु.  

[^0255-1]: A3 gloss चन्द्रकान्तस्य.  

[^0255-2]: A3 gloss शशिमणिः.  

[^0255-3]: A3 gloss जलनिधिना.  

[^0255-4]: Thus corr. by A3 from A1 स्यन्दं.  

[^0255-5]: Thus corr. by A3 from A1 वभाव्यः.  

[^0257-1]: Thus A3; A1 ततो.  

[^0257-2]: Thus A1; A3 in margin कोशे त्वं.  

[^0259-1]: A3 gloss बुद्ध.  

[^0260-1]: A2 gloss मणी एव संसारतरणोपाय इत्यारोपः । अत एव गुqह्यतामित्येकवचनान्तं क्रियापदम् मणी एव संसारतरणोपायस्त्व्यया गृह्यतामित्यन्वयः.  

[page 53]  



इति तेनार्थितो युक्त्या जिनबिम्बं ददौ नृपः । 0261ab  
वाग्मिनां कस्य सामर्थ्यं परिपन्थयितुं वचः ॥ 0261cd  
स्वविहारेथ भगवान्स तेन विनिवेशितः । 0262ab  
कपिशाभिः सकाषाय इव यो भाति कान्तिभिः ॥ 0262cd  
दृश्यतेद्यापि कटकैरायसैः परिवेष्टितः । 0263ab  
गजस्कन्धनिबद्धस्य[^0263-1] सूचको[^0263-2] यस्य विष्टरः ॥ 0263cd  
अभिप्रायानुसारेण प्रकटीकुरुते प्रियम् । 0264ab  
अहो महाप्रभावाणां भूपतीनां वसुन्धरा ॥ 0264cd  
अशिक्षितं कदाचित्स स्वयं दमयितुं हयम् । 0265ab  
निनायारण्यमेकाकी हयविद्याविशारदः ॥ 0265cd  
दूरान्निर्मानुषे तत्र ललनां ललिताकृतिम् । 0266ab  
एकां ददर्श गायन्तीम् नृत्यन्तीमपरामपि ॥ 0266cd  
क्षणाच्च ते समापय्य गीतनृत्ते मृगीदृशौ । 0267ab  
प्रणम्य किञ्चिद्गच्छन्त्यावपश्यद्दमयन्हयम् ॥ 0267cd  
तुरगं तं समारुह्य तत्रागच्छद्दिने दिने । 0268ab  
दृष्ट्वा तथैव ते कान्ते गत्वापृच्छत्सविस्मयः ॥ 0268cd  
तमूचतुस्ते नर्तक्यावाचां देवगृहाश्रिते[^0269-1] । 0269ab  
यः शूरवर्धमानोयं ग्रामस्तत्रावयोर्गृहम् ॥ 0269cd  
इहत्यजीवनभुजां मातॄणामुपदेशतः । 0270ab  
अस्मत्कुलेन[^0270-1] नियतं नृत्तमत्र[^0270-2] विधीयते ॥ 0270cd  
रूढिः परम्परायाता सेयमस्मद्गृहे स्थिता । 0271ab  
आवामन्योपि वा नात्र निमित्तं ज्ञातुमीश्वरः ॥ 0271cd  
एवं वचस्तयोः श्रुत्वा नृपोन्येद्युः सविस्मयः । 0272ab  
तदुक्त्या[^0272-1] मेदिनीं कृत्स्नां[^0272-2] कारुभिर्निरदारयत् ॥ 0272cd  
दूरं[^0273-1] निर्हृतमृद्भिस्तैरथाद्राक्षीन्निवेदितम् । 0273ab  
नृपतिः पिहितद्वारं जीर्णं देवगृहद्वयम् ॥ 0273cd  
उद्घाटिताररिर्वर्णैः[^0274-1] पीठोत्कीर्णैर्निवेदितौ । 0274ab  
अपश्यत्केशवौ तत्र रामलक्ष्मणनिर्मितौ ॥ 0274cd  
परिहासहरेः पार्श्वे पृथक्कृत्वा शिलागृहम् । 0275ab  
स रामस्वामिनः श्रीमान्प्रतिष्ठाकर्म निर्ममे ॥ 0275cd  
देवोपि लक्ष्मणस्वामी तथैवाभ्यर्थ्य पार्थिवम् । 0276ab  
चक्रमर्गिकया चक्रेश्वरपार्श्वे निवेशितः ॥ 0276cd  
दिग्जये पुरुषः कश्चिद्वृत्तप्रत्यग्रनिग्रहः । 0277ab  
अग्रे न्यक्षिपदात्मानं गजारूढस्य भूभुजः ॥ 0277cd  
तं कृत्तपाणिघ्राणादिब्रणैः शोणितवर्षिणम् । 0278ab  
त्राणार्थिनं कारुणिकः स्वोदन्तं पृष्टवान्नृपः ॥ 0278cd  
स तस्मै सिकतासिन्धुसविधस्थस्य भूपतेः । 0279ab  
प्रख्यातमूचे सचिवमात्मानं[^0279-1] हितकारिणम् ॥ 0279cd  
प्रणतिर्ललितादित्यनृपतेः क्रियतामिति । 0280ab  
हितं[^0280-1] कथयतः स्वस्य निग्रहं च ततो नृपात् ॥ युग्मम् ॥ 0280cd  
प्रतिजज्ञे च भूपेन ततस्तत्स्वामिनिग्रहः । 0281ab  
रूढव्रणोगदङ्कारैः स चाकार्यत सत्कृतैः ॥ 0281cd  
ततो विहितयात्रं तं स मन्त्री कृतसत्क्रियः । 0282ab  
कदाचिदेवमवदद्विहने[^0282-1] जगतीभुजम् ॥ 0282cd  
एवंविधस्य कायस्य राजन्यत्परिरक्षणम् । 0283ab  
तत्र वैरविशुद्ध्याशा विडम्बयति गामियम् ॥ 0283cd  
बाष्पैर्जलाञ्जलिं दत्त्वा दुःखाय च सुखाय च । 0284ab  
कृतकृत्यो ध्रुवं जह्मामवमानहतानसून्[^0284-1] ॥ 0284cd  
अपकृत्याधिकं शत्रोरपकारं जयेन्मितम् । 0285ab  
गम्भीरं प्रतिनद्येव निनादं नदतो गिरिः ॥ 0285cd  
इतो मासैस्त्रिभिर्गम्या भूः प्राप्या त्वरितं कथम् । 0286ab  
यदा वा प्राप्यते वैरी तदा तत्रैव किं वसेत् ॥ 0286cd  
मासार्धलङ्घ्यं पन्थानं तस्मादुपदिशामि ते । 0287ab  
गृहीता स[^0287-1] जलं गम्यश्चमूनां किं तु निर्जलः ॥ 0287cd  
तद्भूमिजा बन्धवो मे न वक्ष्यन्ति तवदागमम् । 0288ab  
सामात्यान्तःपुरो राजा छद्मनानेन गृह्यते ॥ 0288cd  

[^0231-1]: Thus corr. by A3 from A1 यस्य.  

[^0263-1]: Thus emended with Edd. A1 ॰स्कन्द॰.  

[^0263-2]: Thus A1; A3 सूचकैर्यस्य.  

[^0270-1]:  

[^0270-2]: A4 glosses अस्मत्कुलजेन and देवगृहे.  

[^0272-1]: Thus corr. by A1 from तदुक्तौ; A3 ॰क्तां.  

[^0272-2]: Thus A3; A1 कृच्छ्रां.  

[^0273-1]: Thus A1; altered by later hand to दूरनि.  

[^0274-1]: A1 gloss अक्षरैः.  

[^0279-1]: Thus corr. by A3v from A1 ॰नाख्यातं.  

[^0280-1]: A4 gloss ललितादित्याय प्रणमं कुर्विति मदुक्तं हितमहितं श्रुत्वा तेन राज्ञा मम कर्णनासादयोवयवाः कृत्ताः.  

[^0282-1]: Thus A3; A1 ॰द्विजेन.  

[^0284-1]: Thus A3; A1 जह्नाद॰.  

[^0287-1]: A3 gloss पन्थाः.  

[page 54]  



इत्युक्त्वा सोकरोत्तस्य प्रवेशं बालुकार्णवे । 0289ab  
पक्षे क्षीणे च कटको निस्तोयः समपद्यत ॥ 0289cd  
तत्राप्यहानि द्वित्राणि वहन्नेवाभवन्नृपः । 0290ab  
तृणार्तं वीक्ष्य सैन्यं च मन्त्रिणं तमभाषत ॥ 0290cd  
उक्तकालाधिका यावद्वासरा गमिताः पथि । 0291ab  
मुमूर्षु तृष्णया सैन्यम् तदध्वा शिष्यते कियान् ॥ 0291cd  
ततो विहस्य सोवादीज्जिगीषो शेषमध्वनः । 0292ab  
किं पृच्छत्यरिराष्ट्रस्य यमराष्ट्रस्य वा भवान् ॥ 0292cd  
त्वं हि स्वामिहितायैव समुपेक्ष्य स्वजीवितम् । 0293ab  
मृत्युवक्त्रं सकटको मया युक्त्या प्रविशितः ॥ 0293cd  
नेदं मरुमंहीमात्रं भीमोयं बालुकार्णवः । 0294ab  
नाम्भोत्र लभ्यते क्वापि कस्त्राता तेद्य भूपते ॥ 0294cd  
श्रुत्वेति पृतना कृत्स्ना समभूद्वीतसौष्ठवा । 0295ab  
करकाभ्रंशितफला[^0295-1] स्तम्भशेषेव शालिभूः ॥ 0295cd  
सन्त्यक्तजीविताशानां भीरूणां क्रन्दितध्वनिम् । 0296ab  
भुजमुद्यम्य शमयंस्ततो नृपतिरब्रवीत् ॥ 0296cd  
अमात्य तव कृत्येन प्रीताः स्वामिहितैषिणः । 0297ab  
मरावप्यत्र शीतार्ता इव रोमाञ्चिता वयम् ॥ 0297cd  
अभेद्यसारे मयि तु व्यक्तमेवंविधोपि ते[^0298-1] । 0298ab  
प्रयासः[^0298-2] कुण्ठतां यातो लोहं वज्रमणाविव ॥ 0298cd  
मणिभ्रमाद्वह्निकणं[^0299-1] गृह्णन्दग्धा इवाङ्गुलीः । 0299ab  
त्वं मिथ्यावयवांल्लूनानद्य शोचिष्यसि ध्रुवम् ॥ 0299cd  
निदेशेनैव[^0300-1] मे पश्य पयः सूतेद्य मेदिनी । 0300ab  
रसितेनाम्बुवाहस्य रत्नं वैडूर्यभूरिव ॥ 0300cd  
इत्युक्त्वा सोम्बु निष्क्रष्टुं कुन्तेनोर्वीं व्यदारयत् । 0301ab  
उज्जिहीर्षुर्वितस्ताम्भः शूलेनेव त्रिलोचनः ॥ 0301cd  
अथोज्जगाम पाताललक्ष्मीलीलस्मितच्छविः । 0302ab  
रसातलात्सरित्साकं सैन्यानां जीविताशया ॥ 0302cd  
तस्य सेनाचराणां सा क्लमं चिच्छेद वाहिनी । 0303ab  
वृथाव्ययीकृताङ्गस्य मन्त्रिणस्तस्य चेप्सितम् ॥ 0303cd  
लूनाङ्गोमङ्गलाशंसी स मन्त्री विफलश्रमः । 0304ab  
स्वस्य भर्तुर्विवेशादौ नगरीमन्तक्रस्ततः[^0304-1] ॥ 0304cd  
राञ्जापि कुटिलाचारो निगृह्य स महीपतिः । 0305ab  
निजस्य मन्त्रिणस्तस्य तुल्यावस्थो व्यधीयत ॥ 0305cd  
यथोपयोगं तेनैव स्थाने स्थाने प्रवर्तितः । 0306ab  
अद्यापि कुन्तवाहिन्यः प्रवहन्त्युत्तरापथे ॥ 0306cd  
सहस्रशः सम्भवन्तोप्यपरे भुवनाद्भुताः । 0307ab  
अतिप्रसङ्गभङ्गेन तद्वृत्तान्ता न दर्शिताः ॥ 0307cd  
यन्निःशब्दजला घनाश्मपरुषे देशेतिघोरारवा यच्चाच्छाः समये पयोदमलिने कालुष्यसन्दूषिताः । 0308ab  
दृश्यन्ते कुलनिम्नगा अपि परं दिग्देशकालाविमौ[^0308-1] तत्सत्यं महतामपि स्वसदृशाचारप्रवृत्तिप्रदौ ॥ 0308cd  
कलेर्वायं प्रभावः स्यान्नरनाथासनस्य वा । 0309ab  
यत्सोपिo भीमकलुषाः प्रवृत्तीः समदर्शयत् ॥ युग्मम्॥ 0309cd  
अवरोधसखो राजा परिहासपुरे स्थितः । 0310ab  
स जातु मदिराक्षीव सचिवानेवमन्वशात् ॥ 0310cd  
कृतं प्रवरसेनेन यदेतत्प्रवरं पुरम् । 0311ab  
तन्निर्दहथ मन्यध्वे मत्पुरस्येव[^0311-1] चेच्छ्रियम् ॥ 0311cd  
घोरामलङ्घिताज्ञस्य श्रुत्वेत्याज्ञां महीपतेः । 0312ab  
गत्वाश्वघासकूटानि[^0312-1] तेदहन्वातुलानके । 0312cd  
हर्म्याग्राद्वीक्षमाणस्तद्वह्निज्वालोज्ज्वलाननः । 0313ab  
उल्कामुख इवाभूत्स हर्षाट्टहाससितोत्कटः ॥ 0313cd  
द्वेषादिवैकृतवतः प्रतिभासतेन्यो मिथ्यैव चित्रमधिको विशदात्मनोपि । 0314ab  
चन्द्रादि पश्यति पुरो द्विगुणं प्रकृत्या तेजोमयं तिमिरदोषहतं हि चक्षुः ॥ 0314cd  

[^0295-1]: A3 gloss दुष्टवर्षणं.  

[^0298-1]: Thus corr. by A3; A2 ॰मेवोविधोपि तु.  

[^0298-2]: Thus A3; A1 प्रयोगः.  

[^0299-1]: Thus corr. by A3 from A2 वज्जकणं.  

[^0300-1]: Thus Edd. and G sec. manu; A R and G prima manu दिनेशेनैव.  

[^0304-1]: A4 gloss ललितादित्य एव यमः.  

[^0308-1]: Thus corr. by A2 from A1 धिग्देश॰; A2 gloss दिशि देशः दिग्देशः स च कालश्च तौ.  

[^0311-1]: Thus A1; A3 मत्पुरस्यैव.  

[^0312-1]: Thus corr. by A3 from A1 गत्वाशुघास॰.  

[page 55]  



नैवं चेदेकमपि तत्पुरं प्रवरभूपतेः । 0315ab  
असख्यपुरनिर्माता स विवेदाधिकं कुतः ॥ युग्मम्॥ 0315cd  
क्षीणक्षैव्योथ निर्ध्याय नगरप्लोषकिल्विषम् । 0316ab  
उष्णनिःश्वाससुहृदा पस्पर्शेनुशयाग्निना ॥ 0316cd  
नत्कुर्वतेन्तःसुषिरा[^0317-1] गूढं[^0317-2] येनातनुक्षयम्[^0317-3] । 0317ab  
दह्यन्ते[^0317-4] जीर्णतरवः कोटरस्थानला इव ॥ 0317cd  
प्रातस्तमथ शोचन्तं सदुःखं वीक्ष्य मन्त्रिणः । 0318ab  
चिन्तानिवर्तनायोचुः पुरप्लोषं मृषैव तत् ॥ 0318cd  
श्रुतेप्रनष्टे नगरे निःशोकोभून्महीपतिः । 0319ab  
स्वप्रान्तर्हारिते पुत्रे प्रबुद्धोग्र इव स्थिते ॥ 0319cd  
कार्यं न जातु तद्वाक्यं यत्क्षीवेन मयोच्यते । 0320ab  
तान्युक्तकारिणोमात्यान्प्रशंसन्निति सोब्रवीत् ॥ 0320cd  
प्रियमनुचितं क्ष्मापण्यस्त्रीक्षणप्रभुरीश्वरो रमयति यतो धिक्तान्भृत्यान्स्ववृत्तिसुखार्थिनः । 0321ab  
नृपमपथगं पान्ति प्रानानुपेक्ष्य निजामपि प्रसभमिह ये तैः पूतेयं महात्मभिरुर्वरी ॥ 0321cd  
अतीन्द्रमपि माहात्म्यं राज्ञस्तस्याध्तिष्ठतः । 0322ab  
अयमन्योपि दोषोभूदितरक्षितिपोचितः ॥ 0322cd  
दत्त्वापि यत्स मध्यस्थं श्रीपरीहासकेशवम् । 0323ab  
जघान तीक्ष्णपुरुषैस्त्रिग्राम्यां गौडपार्थिवम् ॥ 0323cd  
गौडोपजीविनामासीत्सत्त्वमत्यद्भुतं तदा । 0324ab  
जहुर्ये जीवितं धीराः परोक्षस्य प्रभोः कृते ॥ 0324cd  
शारदादर्शनमिषात्कश्मीरान्सम्प्रविश्य ते । 0325ab  
मध्यस्थदेवावसथं संहताः समवेष्टयन् ॥ 0325cd  
दिगन्तरस्थे भूपाले प्रविवेक्षूनवेक्ष्य तान् । 0326ab  
परिहासहरिं चक्रुः पूजकाः पिहिताaरिम् । 0326cd  
ते रामस्वामिनं प्राप्य राजतं विक्रमोर्जिताः । 0327ab  
परिहासहरिभ्रान्त्या चक्रुरुत्पाद्य रेणुशः ॥ 0327cd  
तिलम् तिलं तं कृत्वा च चिक्षिपुर्दिक्षु सर्वतः । 0328ab  
नगरान्निर्गतैः सैन्यैर्हन्यमानाः पदे पदे ॥ 0328cd  
श्यामला रक्तसंसिक्तास्तेपतन्निहता भुवि । 0329ab  
अञ्जनाद्रिदृषत्खण्डा धातुस्यन्दोज्ज्वला इव ॥ 0329cd  
तदीयरुधिरासारैः समभूदुज्ज्वलीकृता । 0330ab  
स्वामिभक्तिरसामान्या धन्या चेयं वसुन्धरा ॥ 0330cd  
वज्राद्वज्रकृतं भयं विरमति श्रीः पद्मरागाद्भवेन्नानाकारमपि प्रशसम्यति विषं गारुत्मतादश्मनः । 0331ab  
एकैकं क्रियते प्रभावनियमात्कर्मेति[^0331-1] रत्नैः परं पुंरत्नैः पुनरप्रमेयमहिमोन्नद्धरिन[^0331-2] किं साध्यते ॥ 0331cd  
क्वदीर्घकाललङ्घ्योध्वा शान्ते भक्तिः क्व च प्रभौ । 0332ab  
विधातुरप्यसाध्यं तद्यद्गौडैर्विहितं तदा ॥ 0332cd  
लोकोत्तरस्वामिभक्तिप्रभावाणि[^0333-1] पदे पदे । 0333ab  
तादृशानि तदाभूवन्भृत्यरत्नानि भूभृताम् । 0333cd  
राज्ञः प्रियो रक्षितोभूद्गौडराक्षसविप्लवे । 0334ab  
रामस्वाम्युपहारेण श्रीपरीहासकेशवः ॥ 0334cd  
अद्यापि दृश्यते शून्यं रामस्वामिपुरास्पदम् । 0335ab  
ब्रह्माण्डं गौडवीराणां सनाथम् यशसा पुनः ॥ 0335cd  
एवं नानाविधोदन्तैर्वासराः क्ष्मापतेर्ययुः । 0336ab  
विरलाः स्वपुरे तस्य भूयांसस्तु दिगन्तरे ॥ 0336cd  
अनन्याक्रान्तपृथिवीसमालोकनकौतुकी[^0337-1] । 0337ab  
अपारं प्रविवेशाथ पुनरेवोत्तरापथम् ॥ 0337cd  
कर्तुं प्रभावजिज्ञासां प्रहितैर्धनदादिभिः । 0338ab  
नैरृतैः सह वृत्तान्तास्तस्य ते ते तदाभवमन् ॥ 0338cd  
नाद्यापि या भुवो दृष्टा जाने भानुकरैरपि । 0339ab  
राज्ञस्तस्य बभूवाज्ञा तत्र[^0339-1] स्वैरविहारिणी ॥ 0339cd  
चिरमज्ञातवृत्तान्तैर्मन्त्रिभिः प्रहितस्तनः । 0340ab  
प्रत्यावृत्तस्तस्य पार्श्वाद्दूतस्तानेवमुक्तवान् ॥ 0340cd  

[^0327-1]: A3 gloss अन्तश्छिद्राः.  

[^0327-2]: A3 gloss मध्ये एव.  

[^0327-3]: A3 gloss क्रियाविशेषणम्.  

[^0327-4]: A3 gloss कर्मकर्तरि लकारः स्वयमेव दह्यन्ते । अन्तश्छिद्राः पुरुषास्तत्कार्यं कुर्वते । येन कार्येण अतनुक्षयं यथा भवति तथा स्वयमेव दह्यन्ते । यथा कोटस्थाग्रयस्तरवस्वयमेव गूढं अन्तरेव दह्यन्ते ॥.  

[^0331-1]: Thus corr. by A3 from A1 कर्माति॰.  

[^0331-2]: Thus corr. by A3 from A1 परम॰.  

[^0333-1]: र supplied by A3.  

[^0337-1]: Thus corr. A3 from A1 अनन्यक्रा॰.  

[^0339] A3 तासु.  

[page 56]  



इत्यादिशति वः स्वामी कोयम् मोहो भवादृशाम् । 0341ab  
क्ष्मामिमाम् मे प्रविष्ठस्य प्रतीक्षध्वे[^0341-1] यदागमम् ॥ 0341cd  
नवं नवं प्रतिदिनं सन्त्यज्य विजयार्जनम् । 0342ab  
स्वराष्ट्रं सम्प्रविष्टस्य किं कार्यं माम् पश्यथ ॥ 0342cd  
विनिर्गतानां स्वभुवः सरितां सलिलाकरः । 0343ab  
न निर्व्याजजिगीषूणां[^0343-1] दृश्यते ह्यवधिः क्वचित् ॥ 0343cd  
तस्मादाचारसारं वो वक्ष्ये स्वविषयोचितम् । 0344ab  
राज्यं तदनुसारेण निर्विघ्नं कुरुतानघाः ॥ 0344cd  
अत्रस्थैः सर्वदा स्वभेदः प्रभविष्णुभिः । 0345ab  
चार्वाकाणामिवैषां हि भयं न परलोकतः ॥ 0345cd  
अपराधं विनाप्यत्र दण्ड्या गह्वरवासिनः । 0346ab  
ते हि सम्भृतवित्ताः स्युर्दुर्भेद्या[^0346-1] दुर्गसंश्रयाः ॥ 0346cd  
वर्षोपभोग्यान्यन्नानि क्षेत्रभूसम्मिता वृषाः । 0347ab  
ग्राम्याणां नातिरिच्यन्ते यथा कार्यं तथासकृत् ॥ 0347cd  
श्रधिकीभूतवित्ता हि वत्सरेणैव ते भृशम् । 0348ab  
भवेयुर्डामराः क्रूरा नृपाज्ञातिक्रमक्षमाः ॥ 0348cd  
वस्त्रं स्त्रियः कुथा भोज्यमलङ्कारा हया गृहाः । 0349ab  
आसाद्यन्ते यदा जातु ग्रामीणैर्नगरोचिताः ॥ 0349cd  
मदाद्दुर्गाण्युपेक्ष्यन्ते संरक्ष्याणि यदा नृपैः । 0350ab  
यदा चानन्तरज्ञत्वं तेषां भृत्येषु दृश्यते ॥ 0350cd  
प्रदेशादेकतो रूढा यदा वृत्तिश्च शस्त्रिणाम् । 0351ab  
अन्योन्योद्वाहसम्बन्धैः कायस्थाः संहता यदि ॥ 0351cd  
कर्मस्थानानि वीक्षन्ते क्ष्मापाः कायस्थवद्यदा । 0352ab  
तदा निःसंशयं ज्ञेयः प्रजाभाग्यविपर्ययः ॥ चक्कलकम्॥ 0352cd  
चेष्टानुसारेणोन्नीय गूढमाशयसंविदम् । 0353ab  
मयोक्तं हृदये कार्यमन्तरं राजवीजिनाम् ॥ 0353cd  
प्रत्यासत्तिं मदकरटिनो[^0354-1] दानगन्धेन वायुर्गर्जोद्भूतिं प्रकटितरुचिश्चञ्जलैवाम्बुदस्य । 0354ab  
चेष्टा स्पष्टं वदति मतिमन्नैपुणोन्नेयतत्त्या जन्तोर्जन्मान्तरपरिचितां निश्चलां चित्तवृत्तिम् ॥ 0354cd  
पुत्रः कुवलयादित्यो वज्रादित्यश्च मे समौ । 0355ab  
भिन्नशीला तयोर्भ्रात्रोर्धीर्द्विमातुरयोः पुनः ॥ 0355cd  
ज्यायान्राज्येभिषेक्तव्यः[^0356-1][^0356-2] स च स्याद्बलवान्यदा । 0356ab  
तस्याज्ञातिक्रमः कार्यो भवद्भिर्नियमात्तदा ॥ 0356cd  
उत्सृजञ्जीवितं वापि राज्यं वापि स पार्थिवः । 0357ab  
शोचनीयो न केनापि स्मरतेदं वचो मम ॥ 0357cd  
कार्यः कनीयान्न नृपः प्रमादात्क्रियते यदि । 0358ab  
नोल्लङ्घनीया तस्याज्ञा रक्ष्यश्च विषमोपि सः ॥ 0358cd  
पौत्रेषु मे कनीयान्यो जयापीडोस्मि दारकः । 0359ab  
पितामहसमो भूया इति वाच्यः स सर्वदा ॥ 0359cd  
भर्तुर्गृहीतनैराश्याः साभिप्रायां प्रणम्य ताम् । 0360ab  
आनर्चुः प्रश्चिमामाज्ञां ते बाष्पार्धकणत्यजः ॥ 0360cd  
उवाच चङ्कुणो जातु सन्निपत्याखिलाः प्रजाः । 0361ab  
बाष्पैः पतिवियोगाग्नितप्तां सिञ्चन्वसुन्धराम् ॥ 0361cd  
राज्ये कुवलापीडो राजपुत्रोभिषिच्यताम् । 0362ab  
सुगृहीताभिधो राजा गतः स सुकृती दिवम् ॥ 0362cd  
ससृजे यस्य कृतिनो दैवतैह् कोशवृद्धये । 0363ab  
रससिद्धिरकस्मान्मे यस्मात्सास्तमुपागता ॥ 0363cd  
दूरस्थोपि हि भूभृत्स भाग्यशक्त्या कयाचन । 0364ab  
कार्याणि घटयन्नासीद्दुर्घटान्यपि हेलया ॥ 0364cd  
अम्भोजानि घनाघनव्यवहितोप्युल्लाघयत्यंशुमान्दूरस्थोपि पयोधरोतिशिशिरस्पर्शं करोत्यातपम् । 0365ab  
शक्तिः काप्यपरिक्षतास्ति महतां स्वैरं दविष्ठ्यान्यहो यन्माहात्मयवशेन यान्ति घटनां कार्याणि निर्यन्त्रणाम्[^0365-1] ॥ 0365cd  
सैकादशदिनान्सप्त मासान्षट्त्रिंशतं समाः । 0366ab  
एवमाह्लाद्य स महीं प्रजाचन्द्रोस्तमाययौ ॥ 0366cd  

[^0341-1]: The words from प्रतीक्ष्यध्वे to सम्प्रविष्टस्य in the following verse have been omitted by A1 and supplied in margin by A3.  

[^0343-1]: Thus corr. by later hand from A1 निर्व्याजं.  

[^0346-1]: Thus A1; altered by later hand to दुर्भेदा which is found in R G.  

[^0354-1]: A3 gloss करटी हस्ती.  

[^0356-1]: A4 gloss कुवलयापीडः.  

[^0356-2]: Emended; A षिक्तव्यः.  

[^0365-1]: Thus corr. by A3 from A1 ॰यन्त्रणम्.  

[page 57]  



तुषारवर्षैर्वेहलैस्तमकाण्डनिपातिभिः । 0367ab  
आर्याणकाभिधे देशे विपन्नं केचिदूचिरे ॥ 0367cd  
राजप्रष्टां[^0368-1] प्रित्ष्ठां स सक्षितुं चिरसञ्चिताम् । 0368ab  
सङ्कटे क्वापि दहनं प्राविक्षदिति केचन ॥ 0368cd  
केषाञ्चित्तु मते भूभृद्दवीयस्युत्तरापथे । 0369ab  
सोमर्त्यसुलभां भूमिं प्रविष्टः कटकान्वितः ॥ 0369cd  
अत्यद्भुतानि कृत्यानि श्रुतान्यस्य यथा किल । 0370ab  
विपत्तिरपि भुयुभर्तुस्तथैवात्यद्भुता श्रुता ॥ 0370cd  
यातोस्तं द्युमणिः पयोधिसलिलं कैश्चित्प्रविष्टोपरैः सम्प्राप्तो दहनं गतः किल परैर्लोकान्तरं कीर्त्यते । 0371ab  
जायन्ते महतामहो निरुपमप्रस्थानहेवाकिनां निःसामान्यमहत्त्वयोगपिशुना वार्ता विपत्तावपि ॥ 0371cd  
ततः कुवलयापीडो भेजे कुवलयेशताम्[^0372-1] । 0372ab  
जातः कमलदेव्या यः श्रीमाज्शक्र इवादितेः ॥ 0372cd  
त्यागेन चक्रे विशदाम् योनुरक्तां नृपश्रियम् । 0373ab  
महोरगस्त्वचमिव स्वभावमलिनामपि ॥ 0373cd  
भ्रात्रा तुल्यप्रभावेण कञ्चित्कालं हृतप्रभः । 0374ab  
स हुताशोष्मणाक्रान्तः प्रदीप इव नारुचत् ॥ 0374cd  
भृङ्गैरिवानुगैर्दानलोभात्पर्यायवृत्तिभिः । 0375ab  
श्रीदुःस्थाभूत्तयोरन्तर्मत्तेभकटयोरिव ॥ 0375cd  
अथोभयधनादायिभृत्यचक्रिकया[^0376-1] समम् । 0376ab  
राजा कुवलयापीडो बभञ्जानुजमञ्जसा ॥ 0376cd  
राज्यं निष्कण्टकं कृत्वा ततः प्राप्तबलो नृपः । 0377ab  
दिग्जयायोर्जितक्रान्तिः सोभूत्सम्भृतसाधनः ॥ 0377cd  
एकस्तस्मिन्क्षणे मन्त्री तस्याज्ञामुदलङ्घयत् । 0378ab  
स्मरन्वा तत्पितुर्वाचं भजन्वा दर्पविक्रियाम् ॥ 0378cd  
प्राप्तायामथ यामिन्यां तल्पे कोपाकुलो नृपः । 0379ab  
तमाज्ञातिक्रमं धायन्न निद्रां क्षणमप्यगात् ॥ 0379cd  
एवं[^0380-1] कृतागसं हन्तुं सस्पृहस्य तदाश्रयात् । 0380ab  
बहवः प्रत्यभासन्त वध्यास्तस्योद्यतक्रुधः ॥ 0380cd  
विचारशैaल्मथिता तस्य चित्तमहोदधेः । 0381ab  
प्रकोपकालकूटस्य पश्चाच्छमसुधोदगात् ॥ 0381cd  
दध्यौ सोथ गतक्रोधः प्रवृद्धः प्राणिसङ्क्षयः । 0382ab  
एतावान्कस्य नु कृते कर्तव्यः प्रत्यभान्मम ॥ 0382cd  
अकार्याण्यपि पर्याप्य कृत्वापि वृजिनार्जनम् । 0383ab  
विधीयते हितं यस्य स[^0383-1] देहः कस्य सुस्थिरः ॥ 0383cd  
कृतघ्नस्यास्य कायस्य हेतोरगलितस्मृतेः । 0384ab  
हन्तव्याः कस्य पन्थानः प्रतिभान्त्यनपायिनः ॥ 0384cd  
विदन्ति जन्तवो हन्त पश्यमानस्य नात्मनः । 0385ab  
अवस्थां कालसूदेन कृतां तां तां क्षणे क्षणे ॥ 0385cd  
ह्यः पश्यद्भिरकारणस्मितसितं पाथोजकोशाकृति श्मश्रूद्भेदकठोरमद्य[^0386-1] रभसादुत्तप्तताम्रप्रभम् । 0386ab  
प्रातर्जीर्णवलक्षकेशविकृतं वृद्धाजशीर्षोपमं वक्त्रं नः परिहस्यते ध्रुवमिदं भूतैश्चिरस्थायुभिः ॥ 0386cd  
इत्याद्यनित्यताचिन्तादत्तशान्तिसुखादरः । 0387ab  
राज्यं सन्त्यज्य स वनं प्लक्षप्रस्रवणं[^0387-1] ययौ ॥ 0387cd  
गच्छ भद्र वनायैव तपस्याधीयतां मनः । 0388ab  
सापायाः क्षणभङ्गिन्य एवम्प्राया विभूतयः ॥ 0388cd  
तेन सन्त्यजता राज्यं लिखितेन निजासने । 0389ab  
वैराग्यवासनोत्सेकः श्लोकेनानेन सूचितः ॥ 0389cd  
अभग्नशमसंवेगलब्धसिद्धिर्नराधिपः । 0390ab  
श्रीपर्वतादावद्यापि भव्यानामेति दृक्पथम् ॥ 0390cd  
तथा याते पुत्रे मित्रशर्मा[^0391-1] शुचान्वितः । 0391ab  
वितस्तासिन्धुसम्भेदे सभार्यो जीवितं जहौ । 0391cd  
राज्यं समां समासार्धां कृत्वा स वसुधाधिपः । 0392ab  
निःश्रेय्तसाप्तिनिःश्रेणीं सुधीः सिद्धिं समासदत् ॥ 0392cd  

[^0368-1]: Thus A1; A3 ॰प्रष्ठः.  

[^0371-1]: Thus corr. by A3 from A1 परो॰.  

[^0372-1]: Thus corr. by A2 from A1 भूवलयो॰; A2 adds the gloss को भूमेः वलयः कुवलयः.  

[^0376-1]: A चिक्कि॰.  

[^0380-1]: This and the following verse have been omitted by A1 and supplied in margin A3.  

[^0383-1]: A3 देहं तत्कस्य सुस्थिरम्.  

[^0386-1]: Thus A3; A1 श्मश्रूद्बोध॰.  

[^0387-1]: A4 gloss मन्त्री.  

[page 58]  



वज्रादित्यो बप्पियको ललिताधित्य[^0393-1] इत्यपि । 0393ab  
ख्यातोथ भूभृदभवद्यन्माता चक्रमर्दिका ॥ 0393cd  
स क्रूरचरितो भ्रातुः प्रहाज्लादविधायिनः । 0394ab  
सुधांशोरिव दुर्वासा नूनं[^0394-1] विसदृशोभवत् ॥ 0394cd  
परिहासपुरात्पित्र्यां नानोपकरणावलीम् । 0395ab  
स जहार दुराचारो भूभृल्लोभवशंवदः ॥ 0395cd  
रागिणो भूमिपालस्य भूयस्योन्तःपरस्त्रियः । 0396ab  
बीजाश्वस्येव बडवास्तास्ताः समभवन्प्रियाः ॥ 0396cd  
विक्रयेण प्रयच्छन्स म्लेच्छेभ्यः प्रुरुषान्बहून् । 0397ab  
म्लेच्छोचिताम् व्यवहृतिं प्रावर्तयत मण्डले ॥ 0397cd  
सप्ताब्दान्वसुधाम् भुक्त्वा सोतिसम्भोगजन्मना । 0398ab  
जगाम सङ्क्षयं क्ष्माभृत्क्षयरोगेण किल्विषी ॥ 0398cd  
तस्मान्मञ्जरिकादेव्यां जातो राजा प्रजान्तकः । 0399ab  
ततः पृथिव्यापीडोभूत्समासाश्चतुरः समाः ॥ 0399cd  
जातो मम्माभिधानायां राज्यं नैव व्यराजत । 0400ab  
सङ्ग्रामापीडनामाथ तमुत्पाद्याभवन्नृपः ॥ 0400cd  
भ्रातरौ तौ समासाद्य राज्यं नैव व्यराजत । 0401ab  
हेमन्तशिशिरावाप्य चण्डांशोरिव मण्डलम् ॥ 0401cd  
शान्तेथ सङ्ग्रामापीडे कनीयान्बप्पियात्मजः । 0402ab  
राजा श्रीमाञ्जयापीडः प्राप राज्यं ततः क्रमात् ॥ 0402cd  
पितामहसमो भूयादित्यमात्यवचः स्मरन् । 0403ab  
जिगीषुः सम्भृतबलो दिग्जयाय स निर्ययौ ॥ 0403cd  
स्वदेशादेव नयविद्वशं नीतैः समं नृपैः । 0404ab  
वृद्धान्पप्रच्छ निर्गच्छन्कश्मीरद्वारगोचरान् ॥ 0404cd  
पितामहस्य नः सैन्यं कियन्निर्गच्छतोभवत् । 0405ab  
इति ब्रूताद्य यात्रासु यूयं सङ्ख्यातसैनिकाः ॥ 0405cd  
कृतस्मितास्तमूचुस्ते किं प्रश्नेनामुना प्रभो । 0406ab  
वस्तु कश्चिदतिक्रान्तं नानुकर्तुं क्षमोधुना ॥ 0406cd  
कर्णीरथानां तस्यासीत्सपादं लक्षमीशितुः । 0407ab  
अशीतिस्तु सहस्राणि देवस्याद्य जयोद्यमे ॥ 0407cd  
तदाकर्ण्य जयापीडो बहु मेने न निर्जयम् । 0408ab  
क्षिप्रं क्षितेः सङ्कुचन्त्याः कालस्य बलवत्तया ॥ 0408cd  
जिगीषोः क्ष्माभुजस्तस्य भावमालोक्य तादृशम् । 0409ab  
दधुर्भावज्ञताम् वृद्धा ललितादित्यभूपतेः ॥ 0409cd  
तस्य दूरप्रयातस्य स्यालो जज्जाभिधो बलात् । 0410ab  
द्रोहेणाक्रम्य कश्मीरान्स्वयं भेजे नृपासनम् ॥ 0410cd  
दिने दिने राजसैन्यात्स्वदेशस्मारिणस्ततः । 0411ab  
सैनिकाः सन्न्यवर्तन्त[^0411-1] स्वामिभक्तिप्राङ्मुखाः ॥ 0411cd  
प्रख्यापयिष्यन्स्वामेव शक्तिं परिकरं विना । 0412ab  
निश्चिकाय जयापीडो युक्तां काञ्चित्तु संविदम् ॥ 0412cd  
अभङ्गुरास्तेभिमानास्तस्यैवासन्मनस्विनः । 0413ab  
अत्यर्वर्तत यैरेष वैधात्रीरपि वामताः ॥ 0413cd  
स विसृज्य भुवं स्वाम् स्वाम् स मनोजवान् । 0414ab  
प्रयागमगमत्सैन्यैः परिमेयैर्निजैः समम् ॥ 0414cd  
तत्रावशिष्टानुच्चित्य वाजिनः स मनोजवान् । 0415ab  
द्विजेभ्यो लक्षमेकोनं प्रददौ भूरिदक्षिणम् ॥ 0415cd  
सम्पूर्णमन्यो लक्षं यः प्रदद्यादत्र वाजिनाम् । 0416ab  
तन्मुद्रयेयं मम्नुद्रा विनिवार्येत्युदीर्य च ॥ 0416cd  
श्रीजयापीडदेवस्येत्यक्षरैरुपलक्षिताम् । 0417ab  
दिग्देशगामिनो मुद्रां गाङ्गस्य पयसो ददौ ॥ 0417cd  
तन्मुद्राङ्कं पयः पीत्वा गाङ्गमद्यापि निर्मलम् । 0418ab  
चित्ते प्रवर्धते तापो भूपानामभिमानिनाम् ॥ 0418cd  
स्वदेशगम्नानुज्ञां सैन्यस्याप्तमुखेन[^0419-1] सः । 0419ab  
दत्त्वा[^0419-2] निशायामेकाकी निययौ कटकान्तरम् ॥ 0419cd  
मण्डलेषु नरेन्द्राणां पयोदानामिवार्यमा । 0420ab  
गौडराजाश्रयं गुप्तं जयन्ताख्येन भूभुजा ॥ 0420cd  
प्रविवेश क्रमेणाथ नगरं पौण्ड्रवर्धनम् । 0421ab  
यस्मिन्सौराज्यरम्याभिः[^0421-1] प्रीतः[^0421-1] पौरविभूतिभिः ॥ 0421cd  

[^0393-1]: A3 ललितापीड.  

[^0394-1]: A3 दूरं.  

[^0400-1]: Thus A1 R G; वत्सरान्.  

[^0411-1]: Thus A3; A1 स्वा न्यवर्तन्त.  

[^0419-1]: Thus corr. by A3 from A1 ॰प्तसुक्योथ सः.  

[^0419-2]: Thus corr. by A3 from A1 कृत्वा(?).  

[^0422-1]: Thus corr. by A3 from A1 तस्मि॰ and प्रीतिं.  

[page 59]  



लास्यं स द्रष्टुमविशत्कार्तिकेयनिकेतनम्[^0422-1] । 0422ab  
भरतानुगमालक्ष्यनृत्तगीतादिशास्त्रवित्[^0422-2] ॥ 0422cd  
ततो देवगृहद्वारशिलामध्यास्त स क्षणम् ।[^0423-1] 0423ab  
... ... ... ... ... ... ... ... ... ... ... ॥ 0423cd  
तेजोविशेषचकितैर्जनैः परिहृतान्तिकम् । 0424ab  
नर्तकी कमला नाम कान्तिमन्तं ददर्श तम् ॥ 0424cd  
असामान्याकृतेः पुंसः सा ददर्श सविस्मया । 0425ab  
अंसपृष्ठेन[^0425-1] धावन्तं करं तस्यान्तरान्तरा ॥ 0425cd  
अचिन्तयत्ततो गूढं चरन्नेष भवेद्भुवम् । 0426ab  
राजा वा राजपुत्रो वा लोकोत्तरकुलोद्भवः ॥ 0426cd  
एवं[^0427-1] महीतुमभ्यासः[^0427-2] पृष्ठस्थाः पर्णवीटिकाः । 0427ab  
अंसपृष्ठेन येनायं लसत्पाणिः[^0427-3] प्रतिक्षणम् ॥ 0427cd  
लोलश्रोत्रपुटो मदोत्कमधुपापातात्ययोपि द्विपः सिंहोसत्यपि[^0428-1] पृष्ठतः करिकुले व्यावृत्य विप्रेक्षिता । 0428ab  
मेघौन्मुख्यशमेप्यशान्तवदनोद्गीर्णस्वरो बर्हिणश्चेष्टानां विरमेन्न हेतुविगमेप्यभ्यासदीर्घा स्थितिः ॥ 0428cd  
इत्यन्तश्चिन्तयन्ती सा कृत्वा सङ्क्रान्तसंविदम् । 0429ab  
सखीमभिन्नहृदयां विससर्ज तदन्तिकम् ॥ 0429cd  
प्राग्वत्पृष्ठं गते पाणौ पूगख्ण्डांस्तयार्पितान् । 0430ab  
वक्त्रेक्षिपज्जयापीडः परिवृत्य ददर्श ताम् ॥ 0430cd  
भ्रूसञ्ज्ञयासि कस्य त्वं पृष्टाया इति सुभ्रुवः । 0431ab  
ददत्या[^0431-1] वीटिकास्तस्या वृत्तान्तमुपलब्धवान् ॥ 0431cd  
तथा जनितदाक्षिण्यतैस्तैर्मधुरभाषितैः । 0432ab  
सख्याः समाप्तनृत्ताया निन्ये स[^0432-1] वसतिं शनैः ॥ 0432cd  
अग्राम्यपेशलालापा तथा तं सा विलासिनी । 0433ab  
उपाचरत्परार्ध्यश्रीः सोप्यभूद्विस्मितो यथा ॥ 0433cd  
ततः शशाङ्कधवले सञ्जाते रजनीमुखे । 0434ab  
पाणिनालम्ब्य भ्रूपालं शय्यावेश्म विवेश सा ॥ 0434cd  
ततः काञ्चनपर्यङ्कशायी मैरेयमत्तया । 0435ab  
तथार्थितोपि शिथिलं विदधे नाधरांशुकम् ॥ 0435cd  
प्रवेशयन्निदं बृहद्वक्षस्ताम् सत्रपां ततः । 0436ab  
दीर्घबाहुः समाश्लिष्य स शनैर्दमब्रवीत् ॥ 0436cd  
न त्वं पद्मपलाशाक्षि न मे हृदयहारिणी । 0437ab  
किं तु कालानुरोधोयं सापराधं करोति माम् ॥ 0437cd  
दासस्तवायं कल्याणि गुणैः क्रीतोस्म्यकृत्रिमैः । 0438ab  
अचिराज्ज्ञातवृत्तान्ता ध्रुवं दाक्षिण्यमेष्यसि ॥ 0438cd  
कार्यशेषमनिष्पाद्य सज्जं मानिनि कञ्चन । 0439ab  
अभोगे कृतसङ्कल्पं सुखानां त्वमवेहि माम् ॥ 0439cd  
तामेवमुक्त्वा पर्यङ्कं साङ्गुलीयेन पाणिना । 0440ab  
वादयन्निव[^0440-1] निःश्वस्य श्लोकमेतं पपाठ सः ॥ 0440cd  
असमाप्तिजिगीषस्य स्त्रीचिन्ता का मनस्विनः । 0441ab  
अनाक्रम्य जगत्कृत्स्नं[^0441-1] नो सन्ध्यां भजते रविः ॥ 0441cd  
श्लोकेनात्मगतं तेन पठितेन महीभुजा । 0442ab  
सा कलाकुशलाज्ञासीन्महान्तं कञ्चिदेव तम् ॥ 0442cd  
गन्तुकामं च तं प्रातर्नृपं प्रणयिनी बलात् । 0443ab  
अर्थयित्वा चिरं[^0443-1] कालमप्रस्थानमयाचत ॥ 0443cd  
एकदा वन्दितुं सन्ध्यां प्रयातः सरितस्तटम्[^0444-1] । 0444ab  
शिरायातो गृहं तस्या ददर्श भृशविह्वलम्[^0444-2] ॥ 0444cd  
किमेतदिति पृष्टाय तमूचे सा शिचिस्मिता । 0445ab  
सिंहोत्र सुमहान्रात्रौ निपत्याहन्ति देहिनः ॥ 0445cd  
नरनागाश्वसंहारः कृतस्तेन दिने दिने । 0446ab  
त्वय्यभूवं चिरायाते तद्भयेन समाकुला ॥ 0446cd  
राजानो राजपुत्रा ता तद्भयेन विसूत्रिता । 0447ab  
गृहेभ्यो नात्र निर्यान्ति प्रवृत्ते क्षनादाक्षणे ॥ 0447cd  
तामिति ब्रुवतीं[^0448-1] मुग्धां निषिध्य च विहस्य च । 0448ab  
सन्नीड इव तां रात्रिं जयापीडोत्यवाहयत् ॥ 0448cd  

[^0422-1]: द्रष्टु supplied by A3 in space left by A1.  

[^0422-2]: A3 gloss भरताचार्यकृतगीतशास्त्रसदृशं ज्ञात्वा.  

[^0423-1]: Here two padas seem to be wanting.  

[^0425-1]: Thus A1; A2 ॰पृष्ठेथ.  

[^0427-1]: A3 नूनं.  

[^0427-2]: Emended; A गृहीतु॰.  

[^0427-3]: Thus corr. by A3 from A1 स्व.  

[^0440-1]: Thus A3; A1 जगच्चित्रं.  

[^0443-1]: A3 नितं.  

[^0444-1]: A3 स सरित्तटम्.  

[^0444-2]: Thus A1; altered by later hand to ॰ह्वलाम्.  

[^0448-1]: Thus corr. by later hand from A1 ब्रुवतां.  

[page 60]  



अपरेद्युर्दिनापाये निर्गतो नगरान्तरात् । 0449ab  
सिंहागमप्रतीक्षोभून्महावटतरोरधः ॥ 0449cd  
अदृश्यत ततो दूरादुत्फुल्लबकुलच्छविः । 0450ab  
अट्टहासः कृतान्तस्य सञ्चारीव मृगाधिपः ॥ 0450cd  
अध्वनान्येन यान्तं तमथ मन्थरगामिनम् । 0451ab  
राजसिंहो[^0451-1] नदसिंहं समाह्वयत हेलया ॥ 0451cd  
स्तब्धश्रोत्रे व्यात्तवक्त्रः कम्प्रकूर्चः[^0452-1] प्रदीप्तदृक् । 0452ab  
उदस्तपूर्वकायस्तं सर्गजः समुपाद्रवत् ॥ 0452cd  
तस्य न्यस्याननबिले कफोणिं पततः क्रुधा । 0453ab  
क्षिप्रकारी जयापीडो वक्षः क्षुरिकयाभिनत्[^0453-1] ॥ 0453cd  
शोणितं जग्धगन्धेभसिन्दूराभं विमुञ्चता । 0454ab  
एकप्रहारभिन्नेन तेनात्यज्यत जीवितम् ॥ 0454cd  
आमुक्तव्रणपट्टः स कफोणिमथ गोपयन् । 0455ab  
प्रविश्य नर्तकीवेश्म निशि सुष्वाप पूर्ववत् ॥ 0455cd  
प्रभातायां विभवर्यां श्रुत्वा सिंहं हतं नृपः । 0456ab  
प्रहृष्टः कौतुकाद्द्रष्टुं जयन्ती निर्ययौ स्वयन् ॥ 0456cd  
स दृष्ट्वा तं महाकायमेकप्रहृतिसंहृतम् । 0457ab  
साश्चर्यो निश्चयान्मेने प्रहर्तारममानुषम् ॥ 0457cd  
तस्य दन्तान्तराल्लब्धं केयूरं पार्श्वगार्पितम् । 0458ab  
श्रीजयापीडनामाङ्कं ददर्शाथ सविस्मयः ॥ 0458cd  
स्यात्कुतोत्र स भूपाल इति ब्रुवति पार्थिवे । 0459ab  
जयापीडागमाशङ्कि पुरमासीद्भयाकुलम् ॥ 0459cd  
ततः पौरान्विमृश्यैवं जयन्तः क्षितिपोब्रवीत् । 0460ab  
प्रहर्षावसरे मूढाः कस्माद्वो भयसम्भवः ॥ 0460cd  
श्रूयते हि जयापीडो राजा भुजबलोर्जितः । 0461ab  
केनापि हेतुना भ्राम्यन्नेकाक्येव दिगन्तरे ॥ 0461cd  
राजपुत्रः कल्लट इत्युक्ता कल्याणदेव्यसौ । 0462ab  
तस्मै नियमिता दातुं निष्पुत्रेण सता मया ॥ 0462cd  
सोन्वेष्यश्चेत्स्वयं प्राप्तस्तद्रत्नाहरणेच्छया[^0463-1] । 0463ab  
रत्नद्वीपं प्रतिष्ठासोर्निधानासादनं गृहात् ॥ 0463cd  
अस्मिन्नेव पुरे तेन भाव्यं भुवनशासिना । 0464ab  
ब्रूयादेनं समान्वेष्य योस्मै दद्यामभीप्सितम् ॥ 0464cd  
वाचि सप्रत्ययाः[^0465-1] पौराः भूपतेः सत्यवादिनः । 0465ab  
अन्विष्य कमलावासवर्तिनं तं न्यवेदयन् ॥ 0465cd  
सामात्यान्तःपुरोभ्येत्य प्रयत्नेन प्रसाद्य तम् । 0466ab  
ततः स्ववेश्म नृपतिर्निनाय विहितोत्सवः ॥ 0466cd  
कल्याणदेव्यास्तेनाथ कल्याणाभिनिवेशिना । 0467ab  
राजलक्ष्म्या व्यपास्ताया इव सोजिग्रहत्करम् ॥ 0467cd  
व्यधाद्विनापि सामग्रीं तत्र शक्तिं प्रकाशयन् । 0468ab  
पञ्च गौडाधिपाञ्जित्वा श्वशुरं तदधीश्वरम् ॥ 0468cd  
गतशेषं[^0469-1] प्रभुत्यक्तं सैन्यं संवाहयन्स्थितः । 0469ab  
मित्रशर्मात्मजो देवशर्मामात्यस्तमाययौ ॥ 0469cd  
निजदेशं प्रति ततः स प्रतस्थे तदर्थितः । 0470ab  
अग्रे जयश्रियं कुर्वन्पश्चात्तेथ सुलोचने[^0470-1] ॥ 0470cd  
सिंहासनं जितादाजौ[^0471-1] कन्यकुब्जमहीभुजः । 0471ab  
स राज्यककुदं राजा जहारोदारपौरुषः ॥ 0471cd  
तस्मिन्प्रविष्टे स्वभुवं स्फूर्जदूर्जितविक्रमे । 0472ab  
सैन्यैः समं समित्सज्जैर्जज्जो योद्धुं विनिर्ययौ ॥ 0472cd  
शुष्कलेत्राभिधे ग्रामे तेन सार्धं सुदारुणः[^0473-1] । 0473ab  
जयापीडस्य सङ्ग्रामः सुबहूनि दिनान्यभूत् ॥ 0473cd  
अनुरक्तप्रजो राजा जज्जराज्यासहिष्णुभिः । 0474ab  
युधि सोन्वीयमानोभूद्ग्राम्याटविकमण्डलैः[^0474-1] ॥ 0474cd  
श्रीदेवो ग्रामचण्डालः प्राप्तो ग्राम्यैः समं युधि । 0475ab  
कोत्र जज्ज इति भ्राम्यन्योधान्पप्रच्छ सर्वतः ॥ 0475cd  
तृष्णार्तं स्वर्णभृङ्गारात्पिबन्तं वारि तस्य ते । 0476ab  
रणमध्ये हयारूढं तं दूरात्समदर्शयन् ॥ 0476cd  

[^0451-1]: Thus corr. by A3 from A1 ॰सिंहं.  

[^0452-1]: Thus corr. by A3 from A1 कम्प॰.  

[^0453-1]: A3 gloss खञ्जर्.  

[^0463-1]: A2 gloss दृष्टान्तोयम्.  

[^0465-1]: A4 gloss सविश्वासाः.  

[^0469-1]: Thus A3; A1 ॰दादौ.  

[^0470-1]: A4 gloss कमलानर्तकीं कल्याणदेवीं च.  

[^0471-1]: Thus A3; A1 ॰दादौ.  

[^0474-1]: Thus A3; A1 सोन्विष्यमानो.  

[page 61]  



भ्रमयन्क्षेपणीयं स क्षिप्त्वाश्मानं तदानने । 0477ab  
सोयं हतो मया जज्ज इत्यमोचक्रियोनदन् ॥ 0477cd  
साहायकाय[^0478-1] राज्ञोहं यामीत्युक्त्वार्थिताशनः[^0478-2] । 0478ab  
मातुर्हसन्त्या जज्जस्य प्रतिज्ञायाययौ वधम् ॥ 0478cd  
अश्मसंरुग्णभीमास्यं[^0479-1] मुमूर्षुं पतितं हयात् । 0479ab  
विवेष्टमानं मेदिन्यां जज्जं त्यक्त्वा ययुर्निजाः ॥ 0479cd  
स समर्थाहितापातचिन्तासततदुःस्थितः । 0480ab  
द्रोहार्जितेन[^0480-1] राज्येन त्रिभिर्वर्षैर्व्ययुज्यत ॥ 0480cd  
न्यासापहाराद्वणिजां वेश्यानां कामिवञ्चनात् । 0481ab  
द्रोहाच्चोपनता[^0481-1] राज्ञामस्थिरा एव सम्पदः ॥ 0481cd  
हते जज्जे जयापीडः प्रत्यावृत्य निजां श्रियम् । 0482ab  
जग्राह दोष्णा भूभारं कृत्येन च सतां मनः ॥ 0482cd  
प्रपेदे यत्र कल्याणं स विरोधिवधान्नृपः । 0483ab  
देशे कल्याणपुरकृत्तत्र कल्याणदेव्यभूत् ॥ 0483cd  
राजा मल्हाणपुरकृच्चक्रे[^0484-1] विपुलकेशवम्[^0484-1] । 0484ab  
कमला सा[^0484-3] स्वनाम्नापि कम्लाख्यं[^0484-4] पुरं व्यधात् ॥ 0484cd  
महाप्रतीहारपीटाधिकारं[^0485-1] प्रतिपद्य सः । 0485ab  
कल्याणदेवीदाक्षिण्यादकरोदधिकोन्नतिम्[^0485-2][^0485-3] ॥ 0485cd  
उत्पत्तिभूमौ देशेस्मिन्दूरदूरतिरोहिता[^0486-2] । 0486ab  
कश्यपेन वितस्तेव तेन विद्यावतारिता ॥ 0486cd  
वचोमूर्खोयमित्येव कस्मैचिद्वदते स्फुटम् । 0487ab  
सर्वज्ञानान्ददच्चक्रे[^0487-1] सर्वान्विद्याभियोगिनः ॥ 0487cd  
देशान्तरादागमय्य[^0488-1] व्याचक्षाणान्क्षमापतिः[^0488-2] । 0488ab  
प्रावर्तयत विच्छिन्नं महाभाष्यं स्वमण्डले ॥ 0488cd  
क्षीराभिधाच्छब्दविद्योपाध्यायात्सम्भृतश्रुतः[^0489-1] । 0489ab  
बुधैः सह ययौ वृद्धिं स जयापीडपण्डितः ॥ 0489cd  
भूपतेरात्मना स्पर्धा चक्षमे न स कस्यचित् । 0490ab  
आत्मनस्तु बुधैः स्पर्धी शुद्धधीर्वह्वमन्यत ॥ 0490cd  
तावत्पण्डितशब्देभूद्राजशब्दादपि प्रथा । 0491ab  
तैस्तैर्दोषैर्न तु म्लानिं कालान्तरवदाययौ ॥ 0491cd  
नृपतौ विद्वदायत्ते राजसाम्मुख्यकाङ्क्षिभिः[^0492-1] । 0492ab  
गृहा बभूवुर्विदुषां व्याप्ताः सेवागतैर्नृपैः ॥ 0492cd  
समग्रहीत्तथा राजा सोन्विष्य निखिलान्बुधान् । 0493ab  
विद्वद्दुर्भिक्षमभवद्यथान्यनृपमण्डले ॥ 0493cd  
अध्यक्षो भक्तशालायां शुक्रदन्तस्य मन्त्रिणः । 0494ab  
विद्वत्तया थक्कियाख्यस्तेन[^0494-1] स्वीकृत्य वर्धितः ॥ 0494cd  
विद्वान्दीनारलक्षेण प्रत्यहं कृतवेतनः । 0495ab  
भट्टोभूदुद्भटस्तस्य[^0495-1] भूमिभर्तुः सभापतिः ॥ 0495cd  
स दामोदरगुप्ताख्यं कुट्टनीमतकारिणम्[^0496-1] । 0496ab  
कविं कविं[^0496-1] बलिरिव धुर्यं धीसचिवं व्यधात् ॥ 0496cd  
मनोरथः शङ्खदन्तश्चटकः सन्धिमांस्तथा । 0497ab  
बभूवुः कवयस्तस्य वामनाद्याश्च मन्त्रिणः ॥ 0497cd  
स स्वप्ने[^0498-1] पश्चिमाशायां लक्षयन्नुदयं रवेः । 0498ab  
देशे धर्मोत्तराचार्यं प्रविष्टं साध्वमन्यत ॥ 0498cd  
सचेताः संस्तवव्यक्तविवक्तृत्वो बभूव सः । 0499ab  
भावानां भुज्यमानानामास्वादान्तरविन्नृपः ॥ 0499cd  
अपश्यद्भिर्महास्वादान्भावान्स्वादुविवेकिभिः । 0500ab  
किं ज्ञेयमशनादन्यत्क्ष्मापैरन्धैरिवोक्षभिः[^0500-1] ॥ 0500cd  

[^0478-1]: A2 indicates by asterisks and the marginal note मण्डलैः साहायकाय, a different reading in which this verse followed after verse 474.  

[^0478-2]: Thus A2; A1 हिताशनः.  

[^0479-1]: Thus A1; A3 ॰संरोध॰.  

[^0480-1]: Thus A3; A1 द्रोहाज्जितेन.  

[^0481-1]: Thus corr. by A3 from A1 स्वा.  

[^0484-1]: A1 gloss मलरो इति भाषया.  

[^0484-2]: Doubtful: thus A2; A1 चिरलके॰; A3 मरलकेशवम्.  

[^0484-3]: Thus corr. by A3 from A1 स्वा.  

[^0484-2]: A2 gloss कलमपुरं.  

[^0485-1]: Thus corr. by A2 from A1 ॰पेडाधि॰. Cf. महाप्रतीहारपीडा iv 142.  

[^0485-2]: Thus A1; A3 ॰देवीं and ॰न्नताम्.  

[^0486-1]: Thus G R Edd.; A ॰हितौ.  

[^0487-1]: वैज्ञाना supplied by A3 in space left by A1.  

[^0488-1]: A3 gloss प्रापय्य.  

[^0488-2]: Thus A3; A1 ॰चक्षाणः.  

[^0489-1]: A2 gloss क्षीरस्वामिनः.  

[^0492-1]: Thus corr. by A1 from राज्य॰.  

[^0494-1]: Thus corr. by later hand from A1 थाक्वया.  

[^0495-1]: A2 gloss भट्टोद्भट आलङ्कारिकः.  

[^0496-1]: A3 ॰कारणम्.  

[^0496-2]: A3 gloss शुक्रं॰.  

[^0498-1]: Thus A3; A1 सुस्वप्नं,  

[^0498-2]: Thus according to marginal note of A3: देश धर्मोत्तराचार्यमित्यन्यादर्शे; A1 देशे धर्मोत्तराचार्ये.  

[^0500-1]: Thus corr. by A2 from A1 ॰रन्यैरि॰.  

[page 62]  



आरूढस्य चितां कृतानुमरणोद्योगप्रियाकुङ्गनं[^0501-1] पुण्ड्रेक्षद्रवपानमुल्बणमहामोहप्रलुप्तस्मृतेः । 0501ab  
वीतासोरवतंसमाल्यवलयामोदश्च यादृग्भवेद्भावानां सुभगः स्वभावमहिमा निश्चेतसस्तादृशः ॥ 0501cd  
मन्त्रविक्रमयोस्तस्य द्वयोर्दर्पणयोरिव । 0502ab  
एकैव बिम्बिता मूर्तिः सहस्रगुणतां ययौ ॥ 0502cd  
आङ्कुर्वन्विगुणामाज्ञां[^0503-1] लङ्केकन्द्रात्पञ्च[^0503-1] राक्षसान् । 0503ab  
तेनानयेति जगदे दूतो जातु पुरः स्थितः ॥ 0503cd  
सान्धिविग्रहिकः[^0504-1] सोथ गच्छन्पोताच्च्युतोम्बुधौ । 0504ab  
प्राप पारं तिमिग्रासं तिमिमुत्पाट्य निर्गतः ॥ 0504cd  
प्रियमर्त्यो रामभक्त्या नृपाज्ञालेखदायिनम् । 0505ab  
स्वदेशमनयद्दत्तै रक्षोभिस्तं विभीषणः ॥ 0505cd  
दूतं वित्तैः पूरयित्वा सरोगाधं च राक्षसैः । 0506ab  
चक्रे जयपुरं कोट्टं त्रिविष्टपसमं नृपः ॥ 0506cd  
बुद्धत्रयं[^0507-1] महाकारं विहारं च विधाय सः । 0507ab  
नगरान्तर्जयादेवीं पुण्यकर्मा स निर्ममे ॥ 0507cd  
तत्पुरे चतुरात्मा च शेषशायी च केशवः । 0508ab  
विष्णुलोकस्थितिं त्यक्त्वा ध्रुवं बध्नाति सन्निधिम् ॥ 0508cd  
अन्यत्कर्मान्तरं किञ्चित्कारयित्वा स राक्षसान् । 0509ab  
प्यधात्कारुभिरेवाम्भ इति शंसन्ति केचन ॥ 0509cd  
स हि स्वप्ने जलान्तर्मे कुरु द्वारवतीमिति । 0510ab  
उक्तः कंसारिणा चक्रे विनिर्माणं तथाविधम् ॥ 0510cd  
श्रीद्वारवत्यधिष्ठानं बाह्यं[^0511-1] कोट्टं तथा ह्यसौ । 0511ab  
अभ्यन्तरं[^0511-2] जयपुरं ब्रूतेद्याप्यखिलो जनः ॥ 0511cd  
मन्त्री पञ्चमहाशब्दभाजनं जगतीभुजः । 0512ab  
तस्मिञ्जयपुरे कोट्टे जयदत्तो व्यधान्मठम् ॥ 0512cd  
राजक्षत्तुः प्रमोदस्य जामाता मथुरापतेः[^0513-1] । 0513ab  
आचाभिधो व्यरचयच्छुचिराचेश्वरं हरम् ॥ 0513cd  
पुनः सम्भृतसामग्र्यो दिग्जयाय विनिर्ययौ । 0514ab  
बलैर्जलधिवेलाद्रीन्द्राघयन्नलघुद्विपैः ॥ 0514cd  
सम्प्रविष्टापि पूर्वाब्धिमविच्छिन्ना[^0515-1] हिमाचले । 0515ab  
भगीरथस्य गङ्गेव रेजे तस्यानुगा चमूः ॥ 0515cd  
सार्धं प्रचण्डैश्चण्डालैरटन्तः कटकाद्बहिः । 0516ab  
तस्यासन्यामिका रात्रौ मुम्मुनिप्रमुखा नृपाः ॥ 0516cd  
नामान्यट्टिनयादित्य इति प्रख्यापयन्नृपः । 0517ab  
पूर्वाशां विनयादित्यपुरेणालङ्कृतां व्यधात् ॥ 0517cd  
अत्युत्सेकेन महसा[^0518-1] साहसाध्यवसायिनाम्[^0518-2] । 0518ab  
श्रीरारोहति सन्देहं महतामपि भूभृताम् ॥ 0518cd  
भीमसेनाभिधनस्य स दुर्गं पूर्वदिक्पतेः[^0519-1] । 0519ab  
निःशब्दो व्रतिभिः सार्धं व्रतिलिङ्गी विवेश यत् ॥ 0519cd  
तं रन्ध्रान्वेषिणं तत्र परिज्ञाय चिरस्थितः । 0520ab  
भ्राता जज्जस्य सिद्धाख्यो गत्वा राज्ञे न्यवेदयत् ॥ 0520cd  
भूपतिं[^0521-1] भीमसेनोथ राजाकस्माद्बबन्ध तम् । 0521ab  
नहुषाजगरो भीममिव भीमपराक्रमम् ॥ 0521cd  
तस्मिन्वीरे तथा बद्धे धुर्ये पुरुषकारिणाम् । 0522ab  
पौरुषद्वेषिणा जाने दैवेनोन्नमितं शिरः ॥ 0522cd  
जयापीडस्त्वसम्मूढो व्यसनेप्यतिदारुणे । 0523ab  
तांस्तान्सञ्चिन्तयन्नासीदुपायानुदयोन्मुखः ॥ 0523cd  
अत्रान्तरे नरपतेः पौराणामतिदुस्तरा । 0524ab  
लूतामयकृता[^0524-1] व्यापदुदपद्यत मण्डले ॥ 0524cd  

[^0501-1]: A2 note in margin; आरूढस्येत्यादिस्थाने षण्ढस्योन्मदबालपङ्कजमुखीपीनस्तनालिङ्गनमित्यपि पाठो रम्यः.  

[^0503-1]: The original reading of A1, अकुर्वन्वि॰, has been corrected into आकुर्वन्त्वि॰ by a later hand, probably A2; A2 explains the latter reading by the gloss विगुणानपि आज्ञामाकुर्वन् आं अङ्गीकारे. A3 gives the interlinear note अकुर्वन्विगुणामित्यन्यादर्शे, and explains this reading in margin: दूतः किं कुर्वन् आज्ञां राजसम्बन्धिनां निष्फलां अकुर्वन् न विरचयन् मानयन्नाज्ञामित्यर्थः.  

[^0503-2]: Thus corr. by A2 from A1 लङ्केन्द्रान्पञ्च.  

[^0504-1]: Thus corr. by later hand from A1 ॰ग्रहक.  

[^0507-1]: चुद्ध supplied by A3 in space left by A1; found also in G R; C पुर॰.  

[^0511-1]: Thus A R G; C राज्यं.  

[^0511-2]: A3 gloss अन्तर्कोट् इति भाषया.  

[^0513-1]: Thus corr. by A2 from A1 मधुरा॰.  

[^0515-1]: Thus corr. by A3 from A1 ॰द्रिम्.  

[^0518-1]: Thus A3; A1 सहसा.  

[^0518-2]: Thus corr. A3 from A1 सहसाव्यवसायिनाम्; A3 gloss साहसेन हिताहितानपेक्षेण कर्मणा अद्यवसायो येषां.  

[^0519-1]: Thus A3; A1 ॰भूपते.  

[^0521-1]: Thus corr. by A3 from A1 ॰पतिर्भीम॰.  

[^0524-1]: A2 gloss उच्छूनो रक्तवर्णः पिटकाकृतिविस्तृतः सञ्चारी च त्वचि रोगविशेषः लूताख्यः लोत् इति प्रसिद्धः.  

[page 63]  



आमयः स्पर्शसञ्चारी[^0525-1] तत्र व्यापादकश्च सः । 0525ab  
देशदोषादतो जन्तुर्लूताव्याप्तो विवर्ज्यते ॥ 0525cd  
तदाकर्ण्य जयापीडो जातोपायप्रयुक्तधीः । 0526ab  
स्वभृत्येनोपयुक्तानि द्रव्याण्यानीतवान्रहः ॥ 0526cd  
तैः पित्तोद्रेचकैर्भुक्तैर्ज्वलत्पित्तोवहज्ज्वरम् । 0527ab  
वज्रवृक्षपयश्चाङ्गे क्षिप्त्वा सपिटकोभवत् ॥ 0527cd  
तं लूताव्याप्तमाकर्ण्य त्रिपक्षो रक्षिणां मुखात् । 0528ab  
विपत्स्यते ध्रुवमिति ध्यात्वा देशाद्बहिर्व्यधात् ॥ 0528cd  
एवं स्वमतिमाहात्म्यात्सन्तीर्णो विपदर्णवात् । 0529ab  
व्याप्तव्योमाग्रहीद्दुगं यशश्च अरिपन्थिनः ॥ 0529cd  
यः सर्वकालमबुधैः परिहस्यमानो मूलाङ्कुराद्यपि न जातु पुरस्करोति । 0530ab  
व्यापत्सु शास्त्रविटपी स फलं प्रसूय पुंसः किलैकपद एव लुनात्यलक्ष्मीम् ॥ 0530cd  
तमैच्छदभिसन्धातुं विद्याविक्रमसंयुतः । 0531ab  
मायाव्यरमुडिर्नाम राजा नेपालपालकः ॥ 0531cd  
अकृतप्रणतिस्तस्य[^0532-1][^0532-2] प्रविष्टस्य स्वमण्डलम् । 0532ab  
अग्रात्सुदूरमध्वानं[^0532-3] ससैन्योपससार सः ॥ 0532cd  
जिगीषोस्तस्य[^0533-1] तु तथा तत्तत्पार्थिवनिर्जयः । 0533ab  
पृथक्प्रयत्ननिर्वर्त्यो नाभूत्तदनुसारिणः ॥ 0533cd  
मग्नं क्वापि क्वचिद्दृश्यं प्रतिदेशं स वैरिणम् । 0534ab  
श्येनः[^0534-1] कपोतं कक्ष्यान्तैवान्विष्यञ्जगाम[^0534-2] सः ॥ 0534cd  
ततो निःशेषितापाये तस्मिन्कुर्वन्स दिग्जयम् । 0535ab  
आसन्नाब्धेस्तटे सिन्धोः[^0535-1] समुपावेशयद्बलम् ॥ 0535cd  
प्रतस्थे दिवसैर्द्वित्रैरथ पूर्वार्णवोन्मुखः । 0536ab  
कर्षन्वेलानिलस्पर्शोत्सृष्टध्वजपटाश्रमूः ॥ 0536cd  
ततस्तस्मिन्सरित्पारे दक्षिणस्मिन्क्षमापतेः । 0537ab  
तस्थावरमुडिः[^0537-1] सैन्यं स्वच्छत्राङ्कं प्रकाशयन् ॥ 0537cd  
भूरिभेरीरवोद्गारि प्रबलं वीक्ष्य तद्बलम् । 0538ab  
प्रजज्वाल जयापीडः पीतसर्पिरिवानलः ॥ 0538cd  
स जानुदघ्रं निर्विघ्नं पश्यन्नग्रे सरिज्जलम् । 0539ab  
अपूर्वत्वादभूमिज्ञः क्रुद्धस्तर्तुं[^0539-1] व्यगाहत ॥ 0539cd  
मध्यं प्राप्ते नृपे पूर्णा वेलया वर्धमानया । 0540ab  
अकालेभूदगाधाम्भाः सार्णवाभ्यर्णगा सरित् ॥ 0540cd  
नरनागाश्वबहुलं तथा सैन्यं महीपतेः । 0541ab  
प्रवृद्धया प्लाव्यमानं क्षणात्सङ्क्षयमाययौ ॥ 0541cd  
नृपतिर्वीचिसम्मर्दभ्रंशिताभरणांशुकः[^0542-1] । 0542ab  
बाहुभ्यां लहरीश्छिन्दञ्जलैर्दूरमनीयत ॥ 0542cd  
एकस्य करुणाक्रन्दैः सैन्यस्यान्यस्य गर्जितैः । 0543ab  
सरित्तरङ्गघोषैश्च बभूवुस्तुमुला दिशः ॥ 0543cd  
क्षिप्रकारी सदृतिभिः[^0544-1] सन्नद्धैः सरितोन्तरात् । 0544ab  
स चाकृष्य जयापीडं बबध विहितोत्सवः । 0544cd  
दैवस्याम्बुमुचश्च नास्ति नियमः कोप्यानुकूल्यं प्रति व्यञ्जन्यः प्रियमुत्कटं घटयते जन्तोः क्षणादप्रियम् । 0545ab  
क्षिप्रं दीर्घनिदाघवासरविपत्सन्तापनिर्वापणं प्रादुष्कृत्य वनस्पतेः प्रकुरुते विद्युद्विसर्गं च यः ॥ 0545cd  
स कालगण्डिकातीराश्रयात्युच्चाश्मवेश्मनि । 0546ab  
निचिक्षेप जयापीडमाप्तानां[^0546-1] रक्षिणां करे ॥ 0546cd  
तथा काश्मीरिको राजा निमग्नो व्यसने पुनः । 0547ab  
स किङ्कर्तव्यतामूढः शुचा गूढमदह्यत ॥ 0547cd  
कलावत्सु शशाङ्कोपि तेजस्विष्वर्यमापि तम् । 0548ab  
न ददर्श यथा धीमान्स ररक्ष तथा नृपः ॥ 0548cd  
अपश्यन्निर्गतः[^0549-1] किञ्चिदालोकन्यस्तलोचनः[^0549-2] । 0549ab  
आसन्नां तटिनीमासीदुपायांश्च स चिन्तयन् ॥ 0549cd  

[^0525-1]: Thus corr. by A1 from सर्वसं॰.  

[^0532-1]: A1 gloss आरमुडिः.  

[^0532-2]: A4 gloss जयापीडस्य.  

[^0532-2]: Thus A1; A3 अगात्सु॰; G R have both readings.  

[^0533-1]: A4 gloss जयापीडस्य.  

[^0534-1]: A3 gloss श्येनः कपोतं भक्षयतीति प्रसिद्धिः.  

[^0534-2]: Emended; A G R ॰न्वेष्य॰.  

[^0535-1]: A2 gloss सरितः.  

[^0537-1]: Thus corr. by A3 from A1 तस्यावुरसुडेः.  

[^0539-1]: Thus corr. by A2 from A1 ॰स्तन्तं.  

[^0542-1]: Thus corr. by A2 from A1 ॰मर्म॰.  

[^0544-1]: A2 gloss दृतिः जलोत्तरणार्थं श्नाहा इति प्रसिद्धा.  

[^0546-1]: Thus corr. by A3 from A1 ॰पीडं सप्तानां.  

[^0549-1]: Thus corr. by later hand from A1 निर्गतं.  

[^0549-2]: A3 gloss आलोक्यतेतेनेत्यालोकः वातायनं । तस्मिन् न्यस्ते लोचने येन सः.  

[page 64]  



अवस्थावेदकास्तत्र[^0550-1] ग्रथिताः पृथिवीभुजा । 0550ab  
आर्द्रान्तःकरणैः श्लोकाः स्मर्यन्तेद्यापि सूरिभिः ॥ 0550cd  
यथा तस्मिन्स्थिते[^0551-1] मानी देवशर्मनैव मन्त्रिषु । 0551ab  
चिन्तयन्स्वामिसन्नानमनिशं पर्यतप्यत ॥ 0551cd  
भर्तुः स्वदेहत्यागेन[^0552-1] स हितं कर्तुमुद्यतः । 0552ab  
दूतैररमुडेश्चक्रे[^0552-2] प्रियवाग्भिः प्रलोभबम्[^0552-2] ॥ 0552cd  
जयापीडश्रिया साकं राज्यं कश्मीरमण्डले । 0553ab  
दास्यामि तुभ्यमित्यस्य दूतैः स श्रावितोभवत् ॥ 0553cd  
प्राप्तेषु प्रतिदूतेषु पूर्णायामथ संविदि । 0554ab  
गृहीतकटको मन्त्री नेपालविषयं ययौ ॥ 0554cd  
स कालगण्डिकासिन्धोरर्वाचि कटकं तटे । 0555ab  
स्थापयित्वा परं पारं ययौ मितपरिच्छदः ॥ 0555cd  
सामन्तैरग्रमायातैस्ताम् सभां सम्प्रवेशितम् । 0556ab  
सत्कृत्यारमुडिः[^0556-1] प्रह्नं न्यवेशयत विष्ठरे ॥ 0556cd  
अध्वश्रान्त इति क्षिप्रं प्रतिमुक्तः[^0557-1] क्षमाभुजा । 0557ab  
तद्विसृष्टोपचारस्तन्निनायावसथे दिनम् । 0557cd  
स चारमुडिभूभृच्च पीतकोशौ[^0558-1] परस्परम् । 0558ab  
आसतां निर्जनेन्येद्युः कर्तव्यकृतनिश्चयौ ॥ 0558cd  
नृपमूचेथ सचिवो जयापीडार्जितं धनम् । 0559ab  
अस्ति सैन्ये तदाप्तानां तस्य वा विदितं च तत् ॥ 0559cd  
दानेन भविता मोक्षस्तवेत्युक्त्वा विमोहयन् । 0560ab  
तस्मात्तं प्रष्टुमिच्छामि क्व व् असु न्यस्तमित्यहम् ॥ 0560cd  
अत एव मया सैन्यं संहतं न प्रवेशितम् । 0561ab  
यदेतन्मध्यगाः[^0561-1] शक्या न बन्द्धुं[^0561-1] न्यासधारिणः ॥ 0561cd  
तस्मादेकैकमाहूय तेषु बद्धेषु सैनिकः । 0562ab  
कोपमज्ञातहृदया न यास्यन्ति विवक्षवः ॥ 0562cd  
एवं विमोहितात्तस्मात्प्राज्ञोनुज्ञां[^0563-1] स लब्धवान् । 0563ab  
बद्धस्य प्रययौ पार्श्वं जयापीडमहीभुजः ॥ 0563cd  
तदालोकनजं शोकं गोपयन्धैर्यसागरः[^0564-1] । 0564ab  
गृहं तन्निर्जनं कृत्वा क्षिप्रं पप्रच्छ तं नृपम् ॥ 0564cd  
अपि त्वया निजं तेजो भित्तिभूतं न हारितम् । 0565ab  
तस्मिन्हि सति सिध्यन्ति साहसालेख्यकल्पनाः ॥ 0565cd  
स तं बभाषे निःशस्त्रो मन्त्रिन्नेवं व्यवस्थितः । 0566ab  
अद्भुतं कर्म किं कुर्यां ध्रियमाणेन तेजसा ॥ 0566cd  
मन्त्री तमूचे तेजश्चेद्राजन्न निसृतं तव । 0567ab  
जानीहि तत्क्षणेनैव लङ्घितं विपदर्णवम् ॥ 0567cd  
अपि वातायनादस्मात्पतित्वा निम्नगाम्भसि । 0568ab  
पारं गन्तुं समर्थोसि सैन्यं दूरपाताद्विदीर्यते ॥ 0568cd  
राजा जगाद तं नास्मात्पतित्र्वोत्थीयतेम्भसः । 0569ab  
विना दूतिं दृतिश्चात्र दूरपाताद्विदीर्यते ॥ 0569cd  
तस्मान्नायमुपायोत्र न च नाम विमानितः । 0570ab  
बहु मन्ये तनुत्यागमनिर्मथ्यापकारिणम् ॥ 0570cd  
ततो[^0571-1] निश्चित्य सोमात्यस्तमवादीन्महीपते । 0571ab  
बहिः केनाप्युपायेन बहेस्त्वं[^0571-2] नालिकाद्वयम्[^0571-3] ॥ 0571cd  
प्रविश्यैकाकिनैवाथ द्रष्टव्यः सम्भृतो मया । 0572ab  
सरिदुत्तरणोपायः सोनुष्ठेयोप्यशङ्कितम् ॥ 0572cd  
श्रुत्वेति निर्गतो गत्वा पायुक्षालनवेश्म[^0573-1] सः । 0573ab  
सविलम्बं बहिर्वेलां[^0573-2] तदुक्तामत्यवाहयत् ॥ 0573cd  
एकाकी सम्प्रविष्टोथ तं ददर्श च्युतं क्षितौ । 0574ab  
विपन्नं गलमुद्बध्य दृढया चेलचीरया ॥ 0574cd  

[^0550-1]: A3 gloss बन्धनवेश्मनि.  

[^0551-1]: Thus corr. by later hand from A1 ॰न्स्थितो.  

[^0552-1]: न supplied by A3.  

[^0552-2]: Enended; A1 ॰रारमुडैश्चक्रे, changed by later hand to ॰मुडेश्चक्रे.  

[^0552-3]: Thus corr. by later hand from A1 ग्भिर्विलोभनम्.  

[^0556-1]: Thus corr. by A3 from A1 ॰डेः.  

[^0557-1]: Thus A1; A3 प्रतिक्षिप्त.  

[^0558-1]: A2 gloss पीतकोशौ कृतद्रौहिकावित्यर्थः; to द्रौहिका॰ A2 adds the note शपथः.  

[^0561-1]: Thus corr. A13 from A1 यदि जन्म॰; A3 gloss follow A3.  

[^0564-1]: Thus corr. by A3 from A1 दर्शय॰.  

[^0571-1]: THus corr. by A3 from A1 इति.  

[^0571-2]: Thus corr. by later hand from A1 वहस्त्वं; A3 gloss वहेः गमयेत्यर्थः.  

[^0571-2]: A3 gloss घटिकाद्वयमित्यर्थः.  

[^0573-1]: Thus corr. by A2 from A1 पाद॰.  

[^0573-2]: A3 gloss घटिकाद्वयरूपां.  

[page 65]  



सद्यो[^0575-1] व्यापादिततनुः श्वासापूरितविग्रहः[^0575-2] । 0575ab  
अभेद्योहं तव धृतिर्मामारुह्य[^0575-3][^0575-4] तरापगाम् ॥ 0575cd  
आरोढुरूरुबन्धाय[^0576-1] स्वोर्वोरुष्णीषपट्टिका[^0576-2] । 0576ab  
बद्धा मया तं प्राविश्य क्षिप्रमेव पताम्भसि ॥ 0576cd  
नखनिर्भिन्नगात्रास्रलिखितामिति संविदम् । 0577ab  
दृष्ट्वा चावाचयत्कण्ठनिबद्धांशुकपल्लवे ॥ तिलकम्॥ 0577cd  
विस्मयस्नेहयोः पश्चात्पूर्वं स सरितस्ततः । 0578ab  
प्रवाहे पतितो राजा परं पारं समासदत् ॥ 0578cd  
प्राप्तसैन्यः प्रविश्याथ क्षणेनैव निनाय सः । 0579ab  
तमशेषं सभापालं नेपालविषयं क्षयम् ॥ 0579cd  
रक्षिणोपि न यावत्तमजानन्बन्धनाच्च्युतम् । 0580ab  
तावदेव कथाशेषं तं चकार सः ॥ 0580cd  
नृत्यत्कबन्धः स्वर्गस्त्रीमुक्तस्रक्तूर्यघोषवान् । 0581ab  
भूपतेर्बन्धनान्मोक्षे बभूव समरोत्सवः ॥ 0581cd  
दावानलोल्बणभुवो गिरयो निदाघे यत्रैव दूरमितरे परिवर्जनीयाः । 0582ab  
तत्रैव सम्भवति सान्द्रहिमद्रवार्द्रश्चित्रं तुषारशिखरी नितरां निषेव्यः ॥ 0582cd  
जज्जादीनां क्षणे[^0583-1] यत्र हब्न स्वानुद्रुहामभूत् । 0583ab  
तत्रैव मन्त्रिणश्चित्रं कृतिनो देवशर्मणः ॥ 0583cd  
नाभूद्धि सदृशः[^0584-1] सूनुः स पितुर्मित्रशर्मणः । 0584ab  
तमोमयो भासुरस्य[^0584-2] भानोरिव शनैश्चरः ॥ 0584cd  
रक्षारत्नोपमे तस्मिन्सचिवेस्तमुपागते । 0585ab  
प्राप्तामपि श्रियं मेने नृपतिर्हरितामिव ॥ 0585cd  
तस्य दिग्विजयस्यान्ते मानम्लानिर्विनिर्ययौ । 0586ab  
मानसात्पृथिवीभर्तुर्नामात्योपक्रिया पुनः ॥ 0586cd  
चित्रं जितवतस्तस्य स्त्रीराज्ये मण्डलं महत् । 0587ab  
इन्द्रियग्रामविजयं बह्वमन्यन्त भूभुजः ॥ 0587cd  
कर्णश्रीपटमाबध्य स्त्रीराज्यान्निर्जिताद्धृतम् । 0588ab  
धर्माधिकरणाख्यं च कर्मस्थानं विनिर्ममे ॥ 0588cd  
द्वितीयं चलगञ्जाख्यं कर्मस्थानमपि व्यधात् । 0589ab  
उपयुक्तं प्रयाणेषु गञ्जे दूरस्थिते निजे ॥ 0589cd  
किमन्यत्तद्भुजावासनिवासिन्या जयश्रियः । 0590ab  
चत्वारोम्बुधयोभूवन्विलासमणिदर्पणाः ॥ 0590cd  
पुनः प्रविश्य कश्मीरान्स भूपैः परिवारितः । 0591ab  
चिराय बुभुजे राजा विजयोपार्जितां श्रियम् ॥ 0591cd  
तं कदाचिन्नृपं स्वप्ने सर्वाशाविजयोर्जितम् । 0592ab  
पुमान्दिव्याकृतिः कोपि व्याजहार कृताञ्जलिः ॥ 0592cd  
सुखं त्वद्विषये राजन्वसन्नस्मि सबान्धवः । 0593ab  
नागेन्द्रोहं महापद्मनामा त्वाम् शरणं श्रितः ॥ 0593cd  
द्राविडो मान्त्रिकः कश्चिन्मामितो नेतुमुद्यतः । 0594ab  
जलाकाङ्क्षिणि वित्तेन विक्रेतुं मरुमण्डले ॥ 0594cd  
तस्माच्चेत्पासि मां तत्ते स्वर्णधातुभुवं गिरिम् । 0595ab  
स्वदेशे दर्शयिष्यामि स्फीतोपकृतिकारिणः ॥ 0595cd  
राजा स्वप्ने निशम्येति दिक्षु सम्प्रेरितैश्चरैः[^0596-1] । 0596ab  
कुतोपि प्राप्तमानीय तां पप्रच्छ चिकीर्षितम् ॥ 0596cd  
दत्ताभयः स नागोक्तं यथावत्सर्वमुक्तवान् । 0597ab  
सविस्मयेन भूभर्त्रा स्वयं भूयोप्यपृछ्यत ॥ 0597cd  
भूरियोजनविस्तीर्णात्सरसोभ्यन्तरात्त्वया । 0598ab  
नागः प्रभावोत्कृष्टः स निष्क्रष्टुं शक्यते कथम् ॥ 0598cd  
स तं व्यजिज्ञपद्राजन्नचिन्त्या मन्त्रशक्तयः । 0599ab  
ताश्चेद्दिदृक्षसे क्षिप्रमेत्याश्चर्यं विलोक्यताम् ॥ 0599cd  
अथानुगम्यमानः स राज्ञा प्राप्तः सरोन्तिकम् । 0600ab  
अभिमन्त्र्योज्झितैर्बाणैर्बद्धाशोशोषयज्जलम् ॥ 0600cd  

[^0575-1]: A2 gloss सद्यो व्यापादिततनुरित्यादि पताम्भसीत्यन्ता शिक्षा राज्ञः कृते नखनिर्भिन्नस्वशरीररक्तेन लिखिता तेन कृतज्ञेन सन्त्रिवरेण स्वकीयकण्ठनिबद्धे वस्त्रखण्डे.  

[^0575-2]: A2 gloss अत एव दृतिविदित्यर्थः.  

[^0575-3]: A1 originally दृतेर्मा॰; to this reading refers the gloss of A1: दृतेः सकाशादप्यभेद्योहमित्यर्थः. On altering the reading to दृतिर्मा॰, A2 has struck out the first gloss and added a fresh one: अहमभेद्यो दृतिरस्मि.  

[^0575-4]: A2 gloss मां दृतिरूपं.  

[^0576-1]: Thus corr. by later hand from A1 ॰रूढबन्धाय.  

[^0576-2]: A2 gloss उष्णीषपद्दिका वेष्टनाञ्चलद्वयपद्दिकेत्यर्थः.  

[^0583-1]: Thus corr. by later hand from A1 क्षणं.  

[^0584-1]: Thus A R G; C नाभूद्विसदृशः.  

[^0584-2]: Thus A1; A3 भास्वरस्य.  

[^0596-1]: Thus A1; A3 ॰प्रेषितैश्च॰.  

[page 66]  



राजापश्यत्ततः पङ्के लुठन्तं मानुषाननम् । 0601ab  
वितस्तिदेश्यमुरगं भूरिह्रस्वोरगाaन्वितम् ॥ 0601cd  
मन्त्रसङ्कोचितं राजन्गृह्णाम्यमुमिति ब्रुवन् । 0602ab  
मा ग्रहीरिति भूपेन सोभिधाय[^0602-1] न्यषिध्यत ॥ 0602cd  
तूर्णं राजाज्ञया तेन[^0603-1] मन्त्रवीर्येथ संहृते । 0603ab  
सरोभूत्प्रागवस्थं तत्पुनर्व्याप्तदिगन्तरम् ॥ 0603cd  
द्राविडं द्रविणं दत्त्वा विसृज्याचिन्तयन्नृपः । 0604ab  
दद्यान्नाद्याप्यसौ नागः कथं स्वर्णाकारं गिरिम् । 0604cd  
ध्यायन्तमेव तं स्वप्ने ततः प्रोवाच पन्नगः । 0605ab  
केनोपकारेण गिरिः स्वर्णसूस्तव दर्श्यते ॥ 0605cd  
स्वदेशोयं विदेशोयमिति बुद्धेः प्रवर्तकः । 0606ab  
अन्वयव्यतिरेकाभ्याम् स्थित्यभ्यासः शरीरिणम् ॥ 0606cd  
शरणं त्वामहमगामवमानभयात्पुनः । 0607ab  
शरण्येन सता तत्तु भवतैव प्रदर्शितम् ॥ 0607cd  
उदन्वानिव योक्षोभ्यो ज्ञायते संश्रितैः प्रभुः । 0608ab  
का ह्रीस्ततोन्या सोन्यैर्यत्तेषामग्रेभिभूयते[^0608-1] ॥ 0608cd  
याभिरन्याभिभूताभिरीक्षितस्त्रातुमक्षमः । 0609ab  
तासां केनाभिमानेन स्त्रीणां द्रक्ष्याम्यहं मुखम् ॥ 0609cd  
येकारणसधर्माणो[^0610-1] व्यामूढस्य भवाम ते । 0610ab  
विडम्ब्यमानाः क्रीडायै ते वयं प्राकृता इव ॥ 0610cd  
अथ वा श्रीमदान्धानामप्रेक्षापूर्वकारिणाम् । 0611ab  
यत्किञ्चनविधायित्वं पार्थिवानां किमद्भुतम् ॥ 0611cd  
मन्यन्ते क्ष्माभुजः क्रीडामुन्नतानां विमाननाम्[^0612-1] । 0612ab  
यावज्जीवं तु सश्वासं मरणं तां विदन्ति ते ॥ 0612cd  
उपेक्ष्यपक्षे[^0613-1] भूपानां मानः स्वार्थस्य सिद्धये । 0613ab  
स तु प्राणानुपेक्ष्यापि ग्राह्यपक्षे मनस्विनाम् । 0613cd  
महतो येवमन्यन्ते घटन्ते च विमानितैः । 0614ab  
मनःस्वरूपाभिज्ञत्वं तेषां केनानुमीयते ॥ 0614cd  
भवन्त इव तत्रापि न वयं व्यर्थदर्शयाः । 0615ab  
ताम्रधातुरसस्यन्दी दर्श्यते तद्गिरिस्तव ॥ 0615cd  
इत्युक्त्वा संविदं तस्मै स्वप्न एव स तां ददौ । 0616ab  
यथा प्रबुद्धः प्रत्यूषे प्राप ताम्राकरं गिरिम् ॥ 0616cd  
स तस्मात्क्रमराज्यस्थात्ताम्रमाकृष्य निर्ममे । 0617ab  
शतं दीनारकोटीनामेकोनं[^0617-1] स्वाभिधाङ्कितम् ॥ 0617cd  
पूर्णं कोटिशतं कुर्याद्यः स मां निर्जयेदिति । 0618ab  
दर्पभङ्गाय भूपानां समयं स्थापयन्नृपः ॥ 0618cd  
समस्या इव स क्ष्माभृत्सावशेषैर्विचेष्टितैः । 0619ab  
चिक्षेप तुल्यनिर्माणकुण्ठत्वायेति भूभृताम् ॥ 0619cd  
अथाकस्मान्महीपालः प्रजाभाग्यविपर्ययैः । 0620ab  
त्यक्त्वा पैतामहं मार्गं ययौ पित्र्येण सोध्वनाः ॥ 0620cd  
किं दिग्जयादिभिः क्लेशैः स्वदेशादर्ज्यतां धनम् । 0621ab  
इत्यर्थ्यमानः कायस्थैः स्वमण्डलमदण्डयत् ॥ 0621cd  
शिवदासादिभिर्लुब्धैर्धनस्थानाधिकारिभिः[^0622-1] । 0622ab  
प्रविवर्धितवित्तेच्छः सोभूल्लोभवशंवदः ॥ 0622cd  
काश्मीरिकाणामुत्पन्नं[^0623-1] निजाज्ञाव्यवधायकम् । 0623ab  
कायस्थवक्त्रप्रेक्षित्वं ततः प्रभृति भूभृताम् ॥ 0623cd  
मन्त्रस्तस्य महीभर्तुर्योभूत्तत्तन्नृपग्रहे[^0624-1] । 0624ab  
वास्तव्यबन्धचिन्तायां स एव स्थैर्यमाययौ ॥ 0624cd  
यत्सतां प्रशमाधायि पापस्योपदिदेश तत् । 0625ab  
जयापीडस्य पाण्डित्यं प्रजापीडनशौण्डताम् ॥ 0625cd  
स सौदास इवानेकलोकप्रानापहारकृत् । 0626ab  
अस्तुत्यकृत्यसौहित्यं स्वप्नेपि न समाययौ ॥ 0626cd  
कुर्मः किल्विषमेतदेव हृदये कृत्वेति कौतूहलात्स्वैरिण्यः क्षित्पाश्च धिक्चपलतां क्रौर्यं च कुर्युः सकृत् । 0627ab  
पापाक्रान्तधियो भवन्त्यथ तथा[^0627-1] नान्त्यान्स्पृशन्त्योपि ता दूयन्ते न च ते यथा स्वपितरौ घ्नन्तोपि शान्तत्रपाः ॥ 0627cd  

[^0602-1]: Emended; A सोभ्यधाय.  

[^0603-1]: Thus corr. by A3 from A1 याते.  

[^0608-1]: Thus corr. by A3 from A1 ॰भूतये.  

[^0610-1]: A1 येऽकारण॰.  

[^0612-1]: Thus corr. by later hand from A1 विमानिनाम्.  

[^0613-1]: A2 gloss त्याज्य.  

[^0617-1]: Thus A1; A3 दीन्नार॰.  

[^0622-1]: Thus corr. by A3 from A1 ॰कारादिभिः.  

[^0623-1]: Thus corr. by A3 from A1 काश्मीरका॰.  

[^0627-1]: Thus A3; A1 यथा.  

[page 67]  



लोभाभ्यासात्तथा क्रौर्यं स ययौ वत्सरत्रयम् । 0628ab  
सह कार्षकभागेन यथाहार्षीच्छरत्फलम् ॥ 0628cd  
लुब्धत्वध्वस्तधीर्भूभृत्स्वल्पवित्तलवप्रदान् । 0629ab  
सर्वस्वहारिणो मेने कायस्थान्हितकारिणः ॥ 0629cd  
सामुद्रास्तिमयो नृपाश्च सदृशा एके हृतादम्भसः[^0630-1] स्वस्मादेव कणान्धनस्य जहतो जानन्ति ये दातृताम् । 0630ab  
सर्वस्मात्स्फुटलुण्ठिताद्वितरतो[^0630-2] लेशान्किलान्येपि ये दुष्कायस्थकुलस्य हन्त कलयन्त्यन्तर्हिताधायिताम् ॥ 0630cd  
सर्वकालं ब्राह्मणानामहो धैर्यमकुण्ठितम् । 0631ab  
निस्त्रिंशस्य बभूवुर्ये तस्यापि परिपन्थिनः ॥ 0631cd  
देशान्तरं प्रयातेभ्यो ये शेषास्ते व्यरंसिषुः । 0632ab  
विक्रोशन्तो न मरणाद्धरणान्नापि पार्थिवः[^0632-1] ॥ 0632cd  
विप्राणां शतमेकोनमेकाहेन[^0633-1] विपद्यते । 0633ab  
निवेद्यमेतदित्यूचे क्रौर्याक्रान्तोथ पार्थिवः ॥ 0633cd  
विपर्यस्तचरित्रस्य तस्य क्रूरस्य भूपतेः । 0634ab  
एवं स्तुतिविपर्यासः काव्येष्वपि बुधैः कृतः ॥ 0634cd  
नितान्तं कृतकृत्यस्य गुणवृद्धिविधायिनः । 0635ab  
श्रीजयापीडदेवस्य पाणिनेश्च किमन्तरम् ॥ 0635cd  
भाष्यव्याख्याक्षणे श्लोकैर्वैचक्षण्यहृतैः[^0636-1] कृतः । 0636ab  
सोयं तस्य विपर्यासो[^0636-2] बुधैरेवं प्रवर्तितः[^0636-3] ॥ 0636cd  
कृतविप्रोपसर्गस्य भूतनिष्ठाविधायिनः[^0637-1] । 0637ab  
श्रीयजापीडस्य पाणिनेश्च किमन्तरम् ॥ 0637cd  
तूलमूल्यापहर्ता[^0638-1] च चन्द्रभागातटे स्थितः । 0638ab  
विप्राणां शतमेकोनमशृणोत्तज्जले मृतम् ॥ 0638cd  
ततोग्रहारहरणादेव प्रविरतोभवत् । 0639ab  
वास्तव्यानां हृतां भूमिं न तु निःशेषतो जहौ ॥ 0639cd  
अथ विज्जप्तिसमये तूलमूल्यौकसो[^0640-1] द्विजाः । 0640ab  
चुक्रुशुर्जातु तस्याग्रे प्रतीहारकराहताः ॥ 0640cd  
मनुमान्धातृरामाद्या बभूवुः प्रवरा नृपाः । 0641ab  
अन्यभावि तदग्रेपि ब्राह्मणैर्न विमानना ॥ 0641cd  
सेन्द्रं स्वर्गं सशैलां क्ष्माम् सनागेन्द्रम् रसातलम् । 0642ab  
निर्दग्धुं हि क्षणेनैव विप्राः शक्ताः प्रकोपिताः ॥ 0642cd  
तदाकर्ण्यास्त सामन्तत्यक्तपृष्ठः क्षमापतिः । 0643ab  
उल्लासितैकभ्रूलेखो दर्पाद्वचनमब्रवीत् ॥ 0643cd  
भिक्षाकणभुजां कोयं शठानां वो मदज्वरः । 0644ab  
येनर्षय इव ब्रूथ प्रभावख्यापकं[^0644-1] वचः ॥ 0644cd  
भीमभ्रूभङ्गभीतेषु तेषु तूष्णीं[^0645-1] स्थितेष्वथ । 0645ab  
इट्टिलाख्यस्तमाह[^0645-1] स्म ब्रह्मतेजोनिधिर्द्विजः ॥ 0645cd  
राजन्युगानुरूप्येण भावाभावानुवर्तिनः[^0646-3] । 0646ab  
शासितुस्तेनुसारेण न कस्मादृषयो वयम् ॥ 0646cd  
आह स्म विश्वामित्रो वा वसिष्ठो वा तपोनिधिः । 0647ab  
त्वमगस्त्योथ वा किं स्या इति दर्पेण तं नृपः ॥ 0647cd  
ज्वलन्निव ततः स्फूर्जतेजोदुष्प्रेक्ष्यविग्रहः[^0648-1] । 0648ab  
स फणीवोत्फणस्ताम्यन्कोपान्नृपतिमब्रवीत् ॥ 0648cd  
भवान्यत्र[^0649-1] हरिश्चन्द्रस्त्रिशङ्कुर्नहुषोपि वा । 0649ab  
विश्वामित्रमुखेभ्योहं तत्रैको भवितुं क्षमः ॥ 0649cd  
विहस्योवाच तं राजा विश्वामित्रादिकोपतः । 0650ab  
हरिश्चन्द्रादयो नष्टास्त्वयि क्रुद्धे तु किं भवेत् ॥ 0650cd  
पाणिना ताडयन्नुर्वीं ततः क्रुद्धोभ्यधाद्द्विजः । 0651ab  
मयि क्रुद्धे क्षनादेव ब्रह्मदण्डः पतेन्न किम् ॥ 0651cd  
तच्छ्रुत्वा विहसन्राजा कोपाद्ब्राह्मणमब्रवीत् । 0652ab  
पततु ब्रह्मदण्डोसौ किमद्यापि विलम्बते ॥ 0652cd  
नन्वयं पतितो जाल्मेत्यथ विप्रेण भाषिते । 0653ab  
राज्ञः कनकदण्डोङ्गे वितानस्खलितोपतत् ॥ 0653cd  

[^0630-1]: Thus A1; A2 हृतान॰.  

[^0630-2]: Thus A1; A3 ॰तान्वि॰.  

[^0633-1]: Thus A1; A3 ॰काहे चेद्वि॰.  

[^0636-1]: Thus A1; A3 ओके वै॰.  

[^0636-2]: Thus corr. by A3 from A1 विपर्यासे.  

[^0636-2]: Thus corr. by A1 from A1 विवर्तितः.  

[^0637-1]: A3 gloss निष्ठाशब्द इह नाशवाची.  

[^0638-1]: Thus corr. by A2 from A1 तूलमूला॰.  

[^0640-1]: Thus A2; A1 तूलमूलौ॰. A2 gloss तूलमूलाख्यो ग्रामः.  

[^0644-1]: Thus corr. by A3 from A1 ॰व्यापकं.  

[^0645-1]: Thus corr. by A3 from A1 तूर्णी.  

[^0645-2]: Thus corr. by A2 from A1 इद्दिला..  

[^0646-1]: A3 विप्रा भूपानुवर्तिनः इत्यन्यादर्शो.  

[^0648-1]: Thus A1; A3 दुष्प्रेक्ष॰.  

[^0649-1]: A2 gloss भवान्यत्रेति विश्वामित्रशापाद्धरिश्चन्द्रो भ्रष्टः स्वपदात् वसिष्ठशापाचिशङ्कुर्भ्रष्टः अगस्त्यशापाच्च नहुषो भ्रष्टः इति तद्दृष्टान्तोत्र दत्तः.  

[page 68]  



कृतव्रणः स तेनाङ्गे विमर्दक्लिन्नविग्रहः[^0654-1] । 0654ab  
कीर्यमाणक्रिमिकुलः क्रकचैश्वारितैरभूत् ॥ 0654cd  
अनुभाष्य व्यथां भाविनिरयक्लेशवर्णिकाम् । 0655ab  
गणरात्रेण तं प्राणाः काङ्क्षितापगमा जहुः ॥ 0655cd  
ब्रह्मदण्डकृतं दण्डं भुक्त्वा दण्डधराधिपः । 0656ab  
अकाण्डदण्डस्रष्टाथ ययौ दण्डधरान्तिकम् ॥ 0656cd  
तस्यानियतचित्तस्य त्रिंशतं परिवत्सरान् । 0657ab  
एवं प्रतापिनः सैकान्भूभोगो भूपतेरभूत् ॥ 0657cd  
तथा भूभृन्मत्स्या द्रविणकलुषाम्भःकृततृषः स्थितिं[^0658-1] स्वमुज्झन्तो विदधति कुमार्गानुसरणम् । 0658ab  
क्रियन्ते कार्तान्तानुगविकृतकैवर्तनिवहैर्यथा ह्येतेकस्मात्स्थिरनिरयजालप्रणयिनः ॥ 0658cd  
लृतपापं तमुद्दिश्य विपन्नममृतप्रभा । 0659ab  
मृतोद्धाराय तन्माता व्यधत्तामृतकेशवम् ॥ 0659cd  
ललितापीडनामाभूत्ततो वसुमतीपतिः । 0660ab  
देव्यां दुर्गाभिधायां यो जयापीडादजायत ॥ 0660cd  
बभूव रागिणो राज्ये राज्यकार्याण्यपश्यतः । 0661ab  
यस्य वाराङ्गनाभोज्यं राज्यं दुर्नयदूषितम् ॥ 0661cd  
दुष्कृतेनार्जितं वित्तं पित्रा निरयभागिना । 0662ab  
यश्चारणादिषु[^0662-1] न्यस्यन्ननुरूपं व्ययं व्यधात् ॥ 0662cd  
बन्धकीबन्धुभावेन प्राप्तराजगृहाश्रयाः । 0663ab  
तं पौंश्चलीयविद्यानामन्तरङ्गं व्यधुर्विटाः ॥ 0663cd  
केशान्स्त्रीदशनच्छिन्नान्वक्षस्तन्नखलाञ्छितम् । 0664ab  
वपुषो मण्डनां मेने किरीटकटकोज्झितः ॥ 0664cd  
यो यो वेश्याकथाभिज्ञो[^0665-1] यो यो नर्मविचक्षणः । 0665ab  
स स तत्प्रियतां लेभे न शूरो न च पण्डितः ॥ 0665cd  
अतृप्तः स्त्रीभिरल्पाभिरुग्ररागः स पार्थिवः । 0666ab  
जडं मेने जयापीडं स्त्रीराज्यान्निर्गतं जितात् ॥ 0666cd  
दिङ्निर्जयव्यसनिनः पूर्वभूपाञ्जहास सः । 0667ab  
गणिकाभोगसुखितः स्वसामयिकमध्यगः ॥ 0667cd  
सङ्कोचकारिणो वृद्धान्नर्मोक्त्योद्वेज्य वारयन् । 0668ab  
तस्माद्विटजनो लेभे सम्प्रीतात्पारितोषकम् ॥ 0668cd  
अट्टचेट इव स्पष्टपरिहासविचक्षणः । 0669ab  
सोलज्जयन्मन्त्रिवृद्धानास्थाने गणिकासखः ॥ 0669cd  
बन्धकीपादमुद्राङ्कं चारु प्रावरणादि सः । 0670ab  
गौरावार्हान्दुराचारः सचित्रान्पर्यधापयत् ॥ 0670cd  
मानी मनोरथो मन्त्री परं परिजहार तम्[^0671-1] । 0671ab  
अशक्नुवन्यमयितुं मध्यपातपराङ्मुखः ॥ 0671cd  
कुकृत्यं योगराहित्यं[^0672-1] वैधुर्यं द्रोहवृत्तिता । 0672ab  
... ... ...[^0672-2] दुर्वृत्तस्य प्रभोरन्यत्परिहारान्न भेषजम् ॥ 0672cd  
सुवर्णपार्श्वं[^0673-1] विप्रेभ्यो दधत्फलपुरं[^0673-2] तथा । 0673ab  
भूभृत्स लोचनोत्सं च द्वादशाब्दानभूद्विभुः ॥ 0673cd  
कल्याणदेव्यां सञ्जातो जयापीडमहीभुजः । 0674ab  
सङ्ग्रामापीडनामाथ बभूव भुवनेश्वरः ॥ 0674cd  
पृथिव्यापीड इत्यन्यन्नाम विभ्रत्स भूपतिः । 0675ab  
समाप्तिं सप्तभिर्वर्षैः साम्राज्यस्य समासदत् ॥ 0675cd  
श्रीचिप्पटजयापीड इत्यन्यन्नाम विभ्रत्स भूपतिः । 0676ab  
ललितापीडजो राजा शिशुदेश्यस्ततोभवत् ॥ 0676cd  
रागग्रहगृहीतस्य ललितापीडभूपतेः । 0677ab  
वेश्यायां कल्यपाल्यां यो जयादेव्यामजायत ॥ 0677cd  
उप्पाख्यस्याखुवग्रामकल्यपालस्य[^0678-1] तां सुताम् । 0678ab  
रूपलुब्धोवरुद्धात्वमनैषीत्स[^0678-2] हि भूपतिः ॥ 0678cd  
पद्मोत्पलककल्याणमम्मधर्मैः[^0679-1] स मातुलैः । 0679ab  
बालकैः पाल्यमानोभूत्पृथिवीभोगभागिभिः ॥ 0679cd  

[^0654-1]: Thus corr. by A3 from A1 विसर्प॰.  

[^0658-1]: Thus corr. by A2 from A1 क्षितिं.  

[^0662-1]: A1 seems to have read यच्चा॰; corrected by A3.  

[^0665-1]: Thus corr. by A3 from A1 ॰कथादिज्ञो.  

[^0671-1]: Thus corr. by A3 from A1 तत्.  

[^0672-1]: A1 gloss परिहासपुरसमीपे.  

[^0678-1]: A3 gloss कल्यं सुरां पालयतीति कल्यपालः कलवाल् इति भाषया.  

[^0678-2]: Thus corr. by A3; two aksharas of A1, corresponding to रुद्धा, are illegible on account of an ink blot. A3 gloss अवरुद्धा उरद्धा इति भाषया.  

[^0679-1]: Thus A1; A3 ॰धम्मैः.  

[page 69]  



तस्य पञ्च महाशब्दाञ्ज्यायानुत्पलकोग्रहीत् । 0680ab  
अन्ये जगृहिरेन्यानि कर्मस्थानानि[^0680-1] मातुलाः ॥ 0680cd  
आयत्तीकृतसाम्राज्यैर्भ्रातृभिर्वन्दिताज्ञया । 0681ab  
भूभृज्जनन्या विदधे जयादेव्या जयेश्वरः ॥ 0681cd  
राञ्जां कृपणवित्तैर्यत्प्रविष्टैर्दूष्यते धनम् । 0682ab  
अचिरान्नीयते शान्तिमपूर्वैः कैश्चिदेव तत् ॥ 0682cd  
जयापीडस्य यत्किञ्चित्सूनुना[^0683-1] हि व्ययीकृतम् । 0683ab  
सूनुस्यालैरशेषं[^0683-1] तत्तैः क्रमेण हृतं वसु ॥ 0683cd  
भगिनीभगसौभाग्यसम्भवैर्विभवैः कृताः । 0684ab  
तेभङ्गुराणां भोगानां भोत्कारो भाग्यभागिनः ॥ 0684cd  
निरङ्कुशं चेष्टमानाः शनकैस्त्यक्तशैशवात् । 0685ab  
ते स्वस्रीयान्नृपान्नाशमकुलीनाः शशाङ्किरे ॥ 0685cd  
अथाभिचारक्रियया मिथः सम्मन्त्र्य पापिभिः । 0686ab  
राज्येच्छया तैः स्वस्रीयः स्वामी च स नृपि हतः ॥ 0686cd  
भुक्तक्षितौ द्वादशाब्दांस्तस्मिन्व्यापादिते तथा । 0687ab  
नैच्छन्नेकस्य ते राज्यं परस्परमहङ्कृताः ॥ 0687cd  
तेषामाक्रान्तदेशानां[^0688-1] नाममात्रमहीपतीन् । 0688ab  
तांस्तान्कर्तुमसामान्यान्विरोधोन्योन्यमुद्ययौ[^0688-2][^0688-2] ॥ 0688cd  
अथ मेघावैiदेव्यां जातो बप्पियभूपतेः । 0689ab  
ज्येठोप्यचाक्रिकतया योभूद्राज्यविवर्जितः ॥ 0689cd  
सोयं त्रिभुवनापीडो जयादेव्यामजीजनत् । 0690ab  
राजानमजितापीडं तं बलादुत्पलो व्यधात् ॥ युग्मम्[^0690-1] ॥ 0690cd  
शेडादिगणनास्थाननिष्यन्दोत्थान्नृपाय[^0691-1] ते । 0691ab  
पञ्चमाद्गणनास्थानादशनाच्छादने[^0691-2] ददुः ॥ 0691cd  
एकसम्भाषणात्खेदं यात्स्वन्येषु दिने दिने । 0692ab  
पञ्च तुल्यमुखान्नैच्छद्दुःस्थो[^0692-1] राजा तदाश्रितः ॥ 0692cd  
ते राजन्यजितापीडे राज्योत्पत्त्यपहारिणः । 0693ab  
पुरदेवगृहादीनां प्रतिष्ठाकर्म चक्रिरे ॥ 0693cd  
सापत्यास्ते बुभुजिरे राज्यं स्वामिविवर्जितम् । 0694ab  
निर्जने महिषं शान्तं मिथः सेर्ष्या वृका इव ॥ 0694cd  
उत्पलेनोत्पलस्वामी तथोत्पलपुरं कृतम् । 0695ab  
पद्मस्य पद्मस्वाम्यास्ते कृतिः पद्मपुरं तथा ॥ 0695cd  
वधूर्व्यधत्त पद्मस्य गुणादेवी गुणोज्ज्वला । 0696ab  
मठमेकमधिष्ठाने द्वितीयं विजयेश्वरे ॥ 0696cd  
धर्मो धर्मोद्यमी हेतुर्धर्मस्वामिविनिर्मितेः । 0697ab  
कल्याणवर्मा सत्कर्मा कल्याणस्वामिकेशवे ॥ 0697cd  
दीन्नाराणां सहस्राणि पञ्चोपकरणं कृती । 0698ab  
एकैकस्याः सुधीर्धेनोःञ् कृत्वा मम्मो महाधनः ॥ 0698cd  
पञ्चाशीतिसहस्राणि गवां दत्त्वा प्रकल्पयन् । 0699ab  
कुम्भप्रतिष्ठासम्भारं यो मम्मस्वामिनं व्यधात्[^0699-1] ॥ 0699cd  
तस्यैकस्यैव सामग्र्यां कः सङ्ख्यां कर्तुमर्हति । 0700ab  
भ्रातॄणां किं पुनस्तेषां सर्वेषां भूरिसम्पदाम् ॥ 0700cd  
द्रोहार्जितास्तु वा लक्ष्मीः सुकृतोपार्जिताथ वा । 0701ab  
सर्वेषां स्पृहणीयैव तेषां दातृतया तया ॥ 0701cd  
कृता देवगृहास्तैर्ये तत्पार्श्वेन्यसुरास्पदैः । 0702ab  
दिङ्मातङ्गसमीपस्थकलभौपम्यमाश्रितम् । 0702cd  
एकोननवते वर्षे स्वस्रीये शान्तिमागते । 0703ab  
निविघ्नभोगास्तेभूवन्षड्विंशाब्दात्ययावधि ॥ 0703cd  
अथ मम्मोत्पलकयोरुद्रभूद्दारुणो रणः । 0704ab  
रुद्धप्रवाहा यत्रासीद्वितस्ता सुभटैर्हतैः ॥ 0704cd  
कविर्बुधमनःसिन्धुशशाङ्कः शङ्कुकाभिधः[^0705-1] । 0705ab  
यमुद्दिश्याकरोत्काव्यं भुवनाभ्युदयाभिधम् ॥ 0705cd  

[^0680-1]: A2 gloss कर्मस्थानानि कार्खान इति प्रसिद्धानि.  

[^0683-1]: A4 glosses ललितापीडेन and पद्मोत्पलकादिभिः.  

[^0688-1]: Thus corr. A3 from A1 ॰देहानां.  

[^0688-2]: A1 wrote ॰मसामान्याद्वि॰; A2 altered this to ॰मसम्मत्या; A3 has struck out the reading of A2 and has written above ॰मसामान्यान्वि॰.  

[^0688-3]: Thus corr. by A3 from A1 ॰माययौ.  

[^0690-1]: युग्मम् added by A3.  

[^0691-1]: Thus corr. by a later hand from A1 वेडा॰; G वेडा॰. Cf. viii. 578(C)  

[^0691-2]: A2 gives the marginal note शलस्थूलं नामेल्याणकं मिथान नवग्Fरामादि एषां चतुर्णां सम्बन्धी एकोत्पत्तिप्रवेशः स पञ्चमगणनास्थानमिति लोकाश्रायः.  

[^0692-1]: Thus A1; A2 ॰मुखान्यै॰.  

[^0699-1]: To this verse seems to refer the gloss og A2: मलूनायां.  

[^0705-1]: A2 gloss श्रीशङ्कुकाभिधः प्रसिद्ध आलङ्कारिकः यस्य मतं रसनिरूपणे काव्यप्रकाशे चतुर्थोल्लासे श्रीमम्मटाचार्येण निरूपितम्.  

[page 70]  



मम्मसूनुर्यशोवर्मा सङ्ग्राग्रे व्यापाहरत् । 0706ab  
स यत्र तेजः शूराणां नक्षत्राणामिवार्यमा ॥ 0706cd  
अथोत्पाट्याजितापीडं सङ्ग्रामापीडसम्भवः । 0707ab  
अनङ्गापीडनामाभूत्कृतो मम्मादिभिर्नृपः ॥ 0707cd  
मम्मोत्साहासहिष्णुत्वात्सम्भृतामर्षवैकृतः । 0708ab  
तस्य राज्यं द्विषन्नासीत्सुखवर्मोत्पलात्मजः ॥ 0708cd  
वर्षत्रयेणोत्पलके ततः प्रमथमागते । 0709ab  
स[^0709-1] चकारोत्पलापीडमजितापीडजं नृपम् ॥ 0709cd  
तेषामाश्वयुजीराजसदृशानां[^0710-1] महीभुजाम् । 0710ab  
भूत्वापि भृत्याः कृतिनो[^0710-2] विभूतिं केपि लेभिरे ॥ 0710cd  
सान्धिविग्रहिकस्तस्य रत्नो नाम विभूतिभाक् । 0711ab  
तस्मिन्कालेपि यश्चक्रे रत्नस्वामिसुरास्पदम् ॥ 0711cd  
भेहुर्दार्वाभिसारादीन्देशानुत्तम्ब्य भूपताम् । 0712ab  
विमलाश्वा ग्रामभुजो नराद्या व्यवहारिणः । 0712cd  
राज्ञां कार्कोटवंश्यानां क्षीणप्रायमभूत्कुलम् । 0713ab  
वंशस्तूत्पलकुल्यानां भुवि वैपुल्यमाययौ ॥ 0713cd  
सामर्ह्योपनतप्रायपार्थिवत्वो व्यपद्यत । 0714ab  
विद्वेषात्सुखवश्र्माथ शुष्काख्येन स्वबन्धुना ॥ 0714cd  
ततः शूराभिधो मन्त्री सुखवर्मात्मजेकरोत् । 0715ab  
राज्ययोग्योयमित्यास्थां सगुणेवन्तिवर्मणि ॥ 0715cd  
एकत्रिंशे स वर्षेथ प्रजाविप्लवशान्तये । 0716ab  
विनिवार्योत्पलापीडं तमेव[^0716-1] नृपतिं व्यधात् ॥ 0716cd  
यत्कृते विफलक्लेशा आसन्पितृपितामहाः । 0717ab  
पौत्रेण हेलया प्राप्ता सा सिद्धिः पुण्यकर्मणा ॥ 0717cd  
कुम्भाः पयोनिधिपयोहरणप्रवृत्ता नित्यं वहन्ति किल ये विफलश्रमत्वम् । 0718ab  
चित्रं क्षणादिह तदेकसमुद्भवेन सन्दर्शिता निखिलवारिधिपानलीला । 0718cd  
अभृत तदनु[^0719-1] मूर्ध्नि राजलक्ष्मीघटितकटाक्षकृतादिपट्टबन्धे । 0719ab  
कनकघटमुखान्नवाभिषेकं झटिति पतन्तमवन्तिवर्मदेवः ॥ 0719cd  
सम्प्राप्तावुपदेष्टुमिन्दुतपनावुक्तं[^0720-1] स्ववंशोद्भवैर्भूपालैर्नवराज्यतन्त्रमिव स श्रोत्रद्वये धारयन् । 0720ab  
राजा मण्डनकुण्डलद्वयमिषात्स्वच्छातपत्रच्छलाल्लक्ष्मीविष्टरपुण्डरीकघटितच्छायोदयो दिद्युते ॥ 0720cd  


[^col-1]इति श्रीकाश्मीरिकमहामात्यचण्णकप्रभुसूनोः कल्हणस्य कृतौ राजतरःहिण्यां चतुर्थस्तरङ्गः ॥ समाशतद्वये षष्टियुते मासेषु षट्सु च । निर्दशाहेषु कार्कोटवंशे सप्तदशाभवन् ॥  

[^0709-1]: A4 gloss सुखवर्मा.  

[^0710-1]: Thus corr. by A1 from ॰युजे मासस॰; A2 gloss आश्वयुजे मासि चश्चर्यर्थं ये निर्गच्छन्ति ते हेयारया इति प्रसिद्धास्तत्सदृशानां.  

[^0710-2]: Thus A3; A1 कठिना.  

[^0716-1]: A4 gloss अवन्तिवर्माणम्.  

[^0719-1]: Thus corr. by A3 from A1 तदुरु.  

[^0720-1]: A1; A3 ॰तपनौ युक्तं.  

[^col-1]: A3 inserts before this the following note: रा 17 ग्रं 116 आदितः राजानः 70 ग्रं 1785.  

[page 71]  


