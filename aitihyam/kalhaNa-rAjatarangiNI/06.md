+++
title = "०६"

+++
॥ षष्टस्तरङ्गः ॥  

नेदं पर्णसमीरणाशनतपोमाहात्म्यमुक्षोरगौ पश्यैतावत एव सम्प्रति कृतौ तन्मात्रवृत्ती[^0001-1] बहिः[^0001-2] । 0001ab  
प्रेम्णैर्वार्धमिदं चराचरगुरोः प्रापेयमात्मस्तुतीरेवं देववधूमुखाच्छ्रुतिसुखाः[^0001-3] शृण्वन्त्यपर्णावतात् ॥ 0001cd  
इच्छन्नलङ्घनीयत्वमथ कक्ष्यां विलङ्घयन् । 0002ab  
प्रतीहारान्द्विजा दूरं वार्यन्तामिति सोन्वशात् ॥ 0002cd  
वेत्रिवित्रास्यमानांस्तु तान्कृताञ्चलिरब्रवीत् । 0003ab  
राज्यप्रदाश्च पूज्याश्च यूयं नो दैवतैः समाः ॥ 0003cd  
राज्यदानाभिमानेन वर्तिष्यत मदोद्धताः । 0004ab  
यत्कार्यकालादन्यत्र नागन्तव्यं मदन्तिकम् ॥ 0004cd  
तदाकर्ण्याखिलो लोकस्तमधृष्यममन्यत । 0005ab  
व्यस्मरत्सहसंवाससम्भूतमपि लाघवम् ॥ 0005cd  
खिलीभूताः पूर्वराजव्यवस्थाः प्रतिभाबलात् । 0006ab  
उन्नीतवान्स सुकविः प्राक्कविप्रक्रिया इव ॥ 0006cd  
अचौराभूत्तथा भूमिर्यथा रात्रौ वणिक्पथा । 0007ab  
अतिष्ठन्विवृतद्वारा मार्गाश्चाविघ्निताध्वगाः ॥ 0007cd  
प्रत्यवेक्षापरे तस्मिन्नासीत्सर्वापहारिणाम् । 0008ab  
कृष्यध्यक्षत्वमुसृज्य कृत्यं नान्यन्नियोगिनाम् ॥ 0008cd  
ग्राम्याः कृषिपराधीना नापश्यन्राजमन्दिरम् । 0009ab  
विप्राः स्वाध्यायसंसक्ता नाकुर्वञ्शस्त्रधारणम् । 0009cd  
न विप्रगुरवः साम गायन्तो मदिरां पपुः । 0010ab  
न तापसाः पुत्रदारपशुधान्यढौकयन् ॥ 0010cd  
न मूर्खरवो[^0011-1] मत्स्यापूपयागविधायिनः । 0011ab  
चक्रिरे स्वकृतैर्ग्रन्थैस्तर्कागमपरीक्षणम् ॥ 0011cd  
नादृश्यन्त च गेहन्यो गुरुदीक्षोत्थदेवताः । 0012ab  
कुर्वाणा भर्तृशीलश्रीनिषेधं मूर्धधूननैः ॥ 0012cd  
कार्तान्तिको भिषक्सभ्यो गुरुर्मन्त्री पुरोहितः । 0013ab  
दूतः स्थेयो[^0013-1] लेखको वा न तदाभूदपण्डितः ॥ 0013cd  
प्रायोपवेशाधिकृतैर्बोधितेन[^0014-1] महीभृता । 0014ab  
प्रायोपविष्टो निकटं प्रापितः कश्चिदब्रवीत् ॥ 0014cd  
अहमाड्योभवं पूर्वं वास्तव्योत्र महीपते । 0015ab  
निष्किञ्चनत्वं शनकैरगच्छं दैवयोगतः ॥ 0015cd  
उत्तमर्णैः पीडनस्य प्रवृद्धर्णस्य यस्य मे । 0016ab  
निश्चयोभूदृणं छित्त्वा परिभ्रान्तुं दिगन्तरे ॥ 0016cd  
अथ विक्रीय सर्वस्वमृणं शोधयता मया । 0017ab  
महाधनाय वणिजे विक्रीतं निजमन्दिरम् ॥ 0017cd  
भार्यामुद्दिश्य भर्त्रव्यामेक एव तु वर्जितः । 0018ab  
सोपानकूपो विक्रीतान्महतो वेश्मनस्ततः ॥ 0018cd  
निदाघे पुष्पताम्बूलीपर्णाद्यत्रतिशीतले । 0019ab  
न्यस्यद्भिर्मालिकैर्दत्तात्मा[^0019-1] जीवेद्भाटकादिति[^0019-2] ॥ 0019cd  
ततो दिगन्तराद्भ्रान्त्वा विम्शत्या वत्सरैरहम् । 0020ab  
लब्धाल्पवित्तः सम्प्राप्तो जमभूमिमिमाम् पुनः ॥ 0020cd  
अन्विष्यता मया साध्वी स्ववधूर्ददृशेथ सा । 0021ab  
विवर्णदेहा जीवन्ती प्रेष्यात्वेनान्यवेश्मसु ॥ 0021cd  
किं दत्तजीविकापि त्वमीदृशीं वृत्तिमाश्रिता । 0022ab  
मयेति सा सदुःखेन पृष्टा स्वोदन्तमब्रवीत् ॥ 0022cd  

[^0001-1]: A3 gloss पर्णवातजीवनौ.  

[^0001-2]: A3 gloss एतौ चराचरगुरुणा बहिः कृतौ इत्यन्वयः.  

[^0001-3]: Thus A1; A3 ॰सुखाच्छृण्व॰.  

[^0011-1]: Thus corr. by later hand from A1 मूर्खा गु॰.  

[^0013-1]: A3 gloss विवादपरिनिर्णेता स्थेयः.  

[^0014-1]: A3 gloss मृतावनशने प्रायो बाहुल्ये सदृशे त्रिषु इति कोशः.  

[^0019-1]: A3 gloss पौष्पिकैः.  

[^0019-2]: A3 gloss भाटी इति भाषया । प्रत्यहं वेतनं भाटी.  

[page 91]  



सोपानकूपं सम्प्राप्ता त्वयि याते दिगन्तरम् । 0023ab  
लगुडैस्ताडयित्वाहं वणिजा तेनव् वारिता ॥ 0023cd  
तदन्या कास्त मे वृत्तिरित्युक्त्वा विरराज सा । 0024ab  
तदाकर्ण्य निमग्नोहमन्तरे शोककोपयोः ॥ 0024cd  
कृतप्रायोपवेशोथ स्थेयैस्तैस्तैः पदे पदे । 0025ab  
प्रत्यर्थिनो दत्तजयैः किमप्यस्मि पराजितः ॥ 0025cd  
जडत्वाद्वेद्मि न न्यायं न विक्रीतो मया पुनः । 0026ab  
सोपानकूप इत्यस्मिन्नर्थे प्राणा इमे पणः ॥ 0026cd  
सोहं विपद्ये क्षीणार्थो द्वारि शास्तुस्तव ध्रुवम् । 0027ab  
वृजिनादस्ति चेद्भीतिर्वस्तु निर्णीयतां स्वयम् ॥ 0027cd  
राजेति तेन विज्ञप्तो दत्त्वा[^0028-1] धर्मासनं स्वयम् । 0028ab  
दङ्घटय्याखिलान्स्थेयानासीत्तत्त्वं विचारयन् ॥ 0028cd  
स्थेयास्तमूचुर्बहुशो विचार्यायं पराजितः । 0029ab  
शाद्यादगणयन्न्यायं दण्ड्यो लिखितदूषकः ॥ 0029cd  
सोपानकूपसहितं विक्रीतं गृहमित्यथ । 0030ab  
राजा विक्रयपत्रस्थान्स्वयम् वर्णानवाचयत् ॥ 0030cd  
ततोधिगतमित्येव सभ्येषु निगदत्स्वपि । 0031ab  
अन्तरात्मा जगादेव नृपतेरर्थिनो जयम् ॥ 0031cd  
मुहूर्तमिव सञ्चिन्त्य राजान्याभिरभूच्चिरम् । 0032ab  
कथाभिरतिचित्राभिर्मोहयन्सभ्यमण्डलम् ॥ 0032cd  
कथान्तराले सर्वेभ्यो गृह्णन्रत्नानि वीक्षितुम् । 0033ab  
हसन्प्रत्यर्थिनो हस्तादुपादत्ताङ्गुलीयकम् ॥ 0033cd  
क्षणादेवाखिलैः[^0034-1] स्थेयमित्थमेवेति सस्मितम् । 0034ab  
वचो ब्रुवाणः प्रययौ पादक्षालनकैतवात् ॥ 0034cd  
अभिज्ञानाय तत्रस्थः स वितीर्याङ्गुलीयकम् । 0035ab  
भृत्यमेकं वणिग्वेश्म प्राहिणोद्दत्तवाचिकम् ॥ 0035cd  
स वणिग्गणनाध्यक्षं ययाचे साङ्गुलीयकः । 0036ab  
यत्राब्दे पत्रमुत्पन्नं गणनापत्रिकां[^0036-1] ततः ॥ 0036cd  
निणयेद्य तथा कृत्यमस्ति भाण्डपतेरिति । 0037ab  
श्रुत्वादाद्गणनाध्यक्षस्ताम् गृहीताङ्गुलीयकः ॥ 0037cd  
दीन्नाराणां[^0038-1] दशशतीं तस्यां भूभृदवाचयत् । 0038ab  
व्ययमध्येधिकरणलेखकाय[^0038-2] समर्पिताम् ॥ 0038cd  
तस्मै मितधनार्हाथ बहुमूल्यार्पणान्नृपः[^0039-1] । 0039ab  
रेफे[^0039-2] सकारं वणिजा कारितं निश्चिकाय सः ॥ 0039cd  
सभायां तत्प्रदर्श्याथ पृष्ट्वा दत्त्वाभयं च तम् । 0040ab  
आनीय लेखकं सभ्यान्सञ्जातप्रत्ययान्व्यधात् ॥ 0040cd  
सभ्यैरभ्यर्च्यमानेन राज्ञा सार्धं वणिग्गृहम् । 0041ab  
वितीर्णमर्थिने[^0041-1] देशात्प्रत्यर्थी च प्रवासितः ॥ 0041cd  
कृताह्निकं भोक्तुकामं तं दिनान्ते च भूपतिम् । 0042ab  
अकालावेदनाद्बिभ्यत्क्षत्ता जातु व्यजिज्ञपत् ॥ 0042cd  
देवः समाप्रकृत्योद्य विज्ञप्तौ श्वस्तव क्षणः । 0043ab  
इत्युक्तो दर्शणे प्राणत्यागी वित्रो बहिः स्थितः ॥ 0043cd  
दत्तप्रवेशादेशोथ रुद्धसूदेन भूभुजा । 0044ab  
द्विजः प्रविष्टः पृष्टश्च[^0044-1] तीव्रार्तिरिदमब्रवीत् ॥ 0044cd  
सुवर्णरूपकशतं भ्रान्त्वा देशान्तरेर्जितम् । 0045ab  
गृहीत्वा श्रुतसौराज्यः स्वदेशमहमागतः ॥ 0045cd  
त्वय्यि राजनि निश्चौरैरध्वभिर्विशतः सुखम् । 0046ab  
ह्योभवल्लवणोत्से मे दिनान्ते श्राम्यतः स्थितिः ॥ 0046cd  
दीर्घाध्वलङ्घनक्लान्तस्तत्राहमकुतोभयः । 0047ab  
मार्गारामतरोर्मूले त्रियामामात्यवाहयम् ॥ 0047cd  
वेतनं ग्रन्थिबद्धं तदुत्थास्नोरपतन्मम[^0048-1] । 0048ab  
अरघट्टे समीपस्थे कक्षयोगादलक्षिते ॥ 0048cd  

[^0028-1]: Thus A; G has sec. manu the conjuctural reading गत्वा.  

[^0034-1]: Thus A3; A1 ॰दिवा॰.  

[^0036-1]: A2 gloss गणत् वतूर् इति भाषया बही इति मध्यदेशीयाः.  

[^0038-1]: A2 gloss दीन्नाराः द्यार् इति कश्मीरभाषया.  

[^0038-2]: A2 gloss यत्सन्निधौ अर्थिप्रत्यर्थिनावुभौ भूमेः क्रयविक्रयं कुरुतः । येन चावस्तरमानं क्रियते सोधिकरणलेखकः । अवस्तरपरिमाणलेखपत्रकारी सराफ् इति भाषया .  

[^0039-1]: A2 gloss अधिकरणलेखकाय दीन्नारदशशतीशनात्.  

[^0039-2]: A2 gloss गृहविक्रयिणा यदिना विक्रयपत्रे लिखितं । सोपानकूपरहितं विक्रीतं गृहमिति । ततस्तेन लुब्धेन वणिजा प्रत्यर्थिना रेफविषये सकारः कारितः अधिकरणलेखकहस्तेन । उत्कोचं दीन्नारदशशत्याख्यं दत्त्वा कूपसहितं गृहं विक्रीतमिति लेखितं । ततोनन्तरं राञ्जानुमितं लेखपत्रचित्रणार्थं किमर्थं दीन्नारदशशती । बहुमूल्यत्वादिति रेफस्य सकार एव कृतोनेन इति ॥.  

[^0041-1]: A3 gloss विज्ञप्तिकराय.  

[^0042-1]: A3 gloss द्वास्स्थः.  

[^0044-1]: Thus corr. by later hand from A1 पृष्टोथ.  

[^0048-1]: Thus corr. A3 from A1 ॰तद्भुवि.  

[page 92]  



तस्मिन्दुरवरोहेतिनिर्वसुत्वाज्जहद्वपुः । 0049ab  
सोहं हारितसर्वस्वः शोचन्रुद्धिश्चिरं जनैः ॥ 0049cd  
एकोध्यवसितः कोपि साहसे[^0050-1] पुरुषोब्रवीत् । 0050ab  
मह्यं दापितवित्ताय[^0050-2] किं ददासीति मां ततः ॥ 0050cd  
तमस्म्यवोचं विवशस्तस्यार्थस्यास्मि कः प्रभुः । 0051ab  
तुभ्यं यद्रोचते मह्यं तत्ततो दीयतां त्वया ॥ 0051cd  
अवरुह्याधिरूढोथ रूपकेभ्यो द्वयं मम । 0052ab  
स प्रादात्स्पष्टमेवाष्टानवतिं स्वीचकार तु ॥ 0052cd  
व्यवहारा वचोनिष्ठा[^0053-1] एव राज्ञि यशस्करे । 0053ab  
निन्दन्व्यवस्थां तां लोकैर्न्यक्कृतोस्मीति वादिभिः ॥ 0053cd  
उपचारोक्तिसारल्यच्छलहारितवेतनः[^0054-1] । 0054ab  
सोहं जहाम्यसून्द्वारे दुर्व्यवस्थापकस्य ते ॥ 0054cd  
पुंसस्तस्य स राज्ञाथ पृष्टः प्रकृतिनामनी । 0055ab  
वदनप्रत्यभिज्ञैव[^0055-1] ममास्तीत्यभ्यभाषत ॥ 0055cd  
प्रातस्तवेoसितावाप्तिं करिष्यामीति भूभुजा । 0056ab  
प्रतिज्ञाय कथञ्चित्स स्वपार्श्वे कारितोशनम् ॥ 0056cd  
लवणोत्सौकसां दूताहूतानां स विशां ततः । 0057ab  
स्थितमन्तर्द्विजोन्येद्युस्तं राञ्जेदर्शयन्नरम् ॥ 0057cd  
पृष्टः स राज्ञा विप्रेण यथैवोक्तं तथैव तत् । 0058ab  
सर्वमूचे वाक्प्रतिष्ठं व्यवहारमुदीरयन् ॥ 0058cd  
सत्यवाक्पारतन्त्र्यस्य वस्तुवृत्तस्य चान्तरम् । 0059ab  
अलक्षयन्तः प्रैक्षन्त दोलाकुलधियो धराम् ॥ 0059cd  
धर्मासनस्थो राजाथ रूपकाणामभाषत । 0060ab  
तमष्टानवतेः पात्रं विप्रमन्यं द्वयस्य तु ॥ 0060cd  
अनुयोक्तॄञ्जगादापि दुःसञ्चिन्त्या महात्मनः । 0061ab  
धर्मस्याधर्ममुद्वृत्तं निहन्तुं धावतो गतिः ॥ 0061cd  
सायं हुताशं प्रविशन्नम्मयं[^0062-1] चेन्दुमण्डलम् । 0062ab  
स्वतेजसा संविभजन्प्रदीपैर्ज्योत्स्नयाप्यसौ ॥ 0062cd  
तदुत्थाय यथा भानुर्निहन्ति ध्वान्तमुद्धतम् । 0063ab  
अनन्यकर्मा धर्मोयं तथाधर्मं व्यपोहति ॥ युग्मम्॥ 0063cd  
दुःसंलक्ष्यस्तु धर्मोसावधर्मं बाधतेञ्जसा । 0064ab  
तिष्ठन्नित्यमधुष्ठाय[^0064-1] दाह्यं काष्ठमिवानलः ॥ 0064cd  
ददाति यद्भवान्दत्तां तदित्याद्युक्तमुज्झतः । 0065ab  
तुभ्यं रोचत इत्यादि वचोस्य निसृतं तदा ॥ 0065cd  
रुचितास्य बभूवाष्टानवतिर्लोभनोस्य ताम् । 0066ab  
नादादस्मायरुचितं रूपकाणां द्वयं ददत् ॥ 0066cd  
इत्यादिसूक्ष्मेक्षिकया धर्माधर्मान्तरं विदन् । 0067ab  
प्रत्यवेक्षापरः क्ष्माभृद्व्यधात्कृतयुगोदयम् ॥ 0067cd  
इत्थं जनं स विनयन्हास्योभून्निजदुर्नयैः । 0068ab  
परस्योपदिशन्पथ्यमथ्याशीव रोगहृत् ॥ 0068cd  
श्रोत्रियेणेव[^0069-1] तेनापि मृदम्भःशौचशालिना । 0069ab  
डोम्बोच्छिष्ठभुजो भृत्याः[^0069-2] पार्श्वान्न परिजह्रिरे ॥ 0069cd  
यथोत्तरं संश्रितार्थैरन्योन्यं पृष्ठपातिभिः । 0070ab  
नगराधिकृतैश्चक्रे[^0070-1] चतुर्भिः सोर्थसङ्ग्रहम्[^0070-2] ॥ 0070cd  
लेभिरे निधनं तस्मात्सत्यङ्कारात्पदातयः । 0071ab  
श्रीरणेश्वरपीठाग्रन्यस्तखड्गादपि प्रभोः ॥ 0071cd  
स ज्येष्ठे भ्रातरि मृते तथाभून्मुदितश्चिरम्[^0072-1] । 0072ab  
तदुपज्ञं[^0072-2] यथा प्राज्ञैर्तत्रोत्प्रैक्षि[^0072-3] रसार्पणम्[^0072-4] ॥ 0072cd  
नीतस्य मण्डलेशत्वं वेलावित्तस्य[^0073-1] भूभुजा । 0073ab  
देवीः कामयमानस्य चक्रे गजनिमीलिका[^0073-2] ॥ 0073cd  
रामाच्छुद्धान्तकान्तानां मूर्धानमधिरोपिता । 0074ab  
लल्ला नामाभवत्तस्य वेश्या वैवश्यकारिणी ॥ 0074cd  

[^0050-1]: Thus A1; A3 ॰सी.  

[^0050-2]: A3 gloss वचसि वाक्य एव निष्ठा येषां । न तु न्यायविचारणे इति व्यवस्थां निन्दन्.  

[^0054-1]: Thus corr. by later hand from A1 ॰सारल्येच्छ॰.  

[^0055-1]: A4 gloss वदनमेव केवलं तदीयं विदितं माम् न तु नामप्रकृती इत्यर्थः.  

[^0062-1]: A3 gloss आप्यं.  

[^0064-1]: Thus corr. by A3 from A1 तिष्ठनिष्टम॰.  

[^0069-1]: Thus A1; A3 ॰येणैव.  

[^0069-2]: Thus corr. by A3 from A1 ॰भृत्यान्पा॰.  

[^0070-1]: A2 gloss हट्टरक्षिभिः.  

[^0070-2]: Thus corr. by A3 from A1 सोथसं॰.  

[^0072-1]: Thus A3; A1 ॰भूदुदित॰.  

[^0072-2]: Thus corr. by A3 from A1 तदुपज्ञौ; Edd. ॰ज्ञैर्यथा.  

[^0072-3]: Emended; A R G ॰त्प्रेक्षि॰.  

[^0072-4]: A3 gloss भुवः.  

[^0073-1]: A3 gloss एतन्नामकसचिवस्य; एतन्नामक struck out again.  

[^0073-2]: A3 gloss उपेक्षा कृता इत्यर्थः.  

[page 93]  



अवकाशः सुवृत्तानां हृदयान्तर्न योषिताम् । 0075ab  
इतीव विहितौ धात्रा सुवृत्तौ तद्बहिः कुचौ ॥ 0075cd  
उत्तमाधमसंसक्तौ जानन्सदृशवृत्तिताम् । 0076ab  
नारीणां शुचिबाह्यानामङ्गनात्वं[^0076-1] व्यधाद्विधिः ॥ 0076cd  
सा लालितापि राञ्जा यल्लल्ला ललितलोचना । 0077ab  
चण्डालयामिकेतनागाद्यामिनीषु[^0077-1] समागमम् ॥ युग्मम्॥ 0077cd  
सुभगङ्करणं किञ्चिच्चण्डालतरुणेभवत् । 0078ab  
तं यत्प्रभावविवशा भेजे राजवधूरपि ॥ 0078cd  
सा वा चण्डालकुलजा सा वा कार्मणकर्मवित्[^0079-1] । 0079ab  
अन्यथा सङ्गमः[^0079-2] किं स्यादसम्भाव्यस्तथाविधः ॥ 0079cd  
सोभूत्केन प्रकारेण तया सह समागतः । 0080ab  
इत्येष लेभे वृत्तान्तः प्रतिभेदं न कुत्रचित् ॥ 0080cd  
केवल्ं प्रत्यभात्तादृक्पापिनोः[^0081-1] प्रेम तत्तयोः । 0081ab  
दृग्व्यापारेक्षणात्क्षिप्रं हाडिनाम्नोधिकारिणः ॥ 0081cd  
तमर्थमाथ तथ्येन वीक्ष्य प्रणिधिभिर्नृपः । 0082ab  
प्रायश्चित्तानुवरणक्षामः कृष्णाजिनं दधौ ॥ 0082cd  
कुपितोपि स यन्नैनां न्यवधीद्रागमोहितः[^0083-1] । 0083ab  
तेनैवागात्पुरोभागिवितर्कातङ्कपात्रताम् ॥ 0083cd  
डोम्बोच्छिष्टानुगासङ्गादशुचित्वं यशस्करे । 0084ab  
सङ्क्रान्तं कुष्ठिसंस्पर्शात्कुष्ठं दुःखमिवाभवत् ॥ 0084cd  
सामान्येन सता कैश्चित्सदृशैः शुभकर्मभिः । 0085ab  
जन्मान्तरीयैः साम्राज्यं मया प्रापीति चिन्तयन् ॥ 0085cd  
साम्राज्यकामो नृपतिर्भाविष्वपि[^0086-1] स जन्मसु । 0086ab  
युक्त्या प्रादान्निरातङ्कां राज्यलक्ष्मीं द्विजन्मने ॥ 0086cd  
भूभुजा दानशौण्डेन पैतृके स्थण्डिले कृतः[^0087-1] । 0087ab  
छात्राणामार्यदेश्यानां[^0087-2] तेन विद्यार्थिनां मठः ॥ 0087cd  
मठाधिपतये तत्र छत्रचामरहासिनीम् । 0088ab  
स नरेन्द्रश्रियं[^0088-1] प्रादाट्टङ्कान्तःपुरवर्जिताम् ॥ 0088cd  
वितस्तापुलिने राजा नानोपकरणान्वितान् । 0089ab  
ब्राह्मणेभ्यः सोग्रहारान्पञ्चपञ्चाशतं[^0089-1] ददौ ॥ 0089cd  
अथ जातोदरव्याधिर्मज्जातो नायमित्यसौ । 0090ab  
जानन्सङ्ग्रामदेवाख्यं परिवर्ज्य निजात्मजम्[^0090-1] ॥ 0090cd  
समर्प्य सचिवैकाङ्गसामन्तानभ्यषेचयत् । 0091ab  
रामदेवात्मजं राज्ये वर्णतं प्रपितृव्यजम् ॥ 0091cd  
शक्ये राज्यादपाकर्तुं शिशावनभिपेचिते । 0092ab  
निराशाः समपद्यन्त तदा राज्यजिहीर्षवः ॥ 0092cd  
स पर्वगुप्तकौटिल्यप्रयुक्तेरुदयोन्मुखः । 0093ab  
विपाककालस्तत्राह्नि[^0093-1] भङ्गोन्मुख इवाभवत् ॥ 0093cd  
राजधानीस्थितस्यापि वर्णटो राज्यदायिनः । 0094ab  
आरोग्यवार्तयाप्यासीन्मुमूर्षोरनिरीक्षकः ॥ 0094cd  
ततः सानुशयो राजा ताम्यन्प्रैर्यत मन्त्रिभिः । 0095ab  
राज्यं सङ्ग्रामदेवाय[^0095-1] दातुमाश्वासकारिभिः ॥ 0095cd  
राजाज्ञया निशामेकां बद्धोष्टस्तम्भमण्डपात् । 0096ab  
बहिर्दत्तार्गलात्प्रातर्वर्णटो निरवर्त्स्यत[^0096-1] ॥ 0096cd  
भयात्प्रजागराद्वापि तद्भृत्यानां विवेकिनाम् । 0097ab  
आस्थानमण्डपं प्राप पायुक्षालनभूमिताम् ॥ 0097cd  
एकाहराजपुरुषस्तदसिं[^0098-1] विजयेश्वरे । 0098ab  
व्रीडाद्देवप्रसादाख्यो राजबीजी समर्पयत् ॥ 0098cd  
अथाभिषिच्य सङ्ग्रामदेवं तीव्रीभवद्व्यथः । 0099ab  
स राजधान्या निर्गत्य मर्तुं निजभटं ययौ ॥ 0099cd  
धीः केशश्मश्रुवपने शिरः शाटकवर्जनम् । 0100ab  
कषायग्रहणोद्वेगः शस्त्रत्यागग्रहश्च यः ॥ 0100cd  
राजभृत्यैः प्रतिज्ञातः स तस्मिन्निश्चितक्षये । 0101ab  
जीवत्येव कृतज्ञत्वव्यञ्जकैः परिवर्जितः ॥ युग्मम्॥ 0101cd  

[^0076-1]: Thus corr. by A3; reading of A1 illegible; A3 in margin ॰ङ्गनाख्यां.  

[^0077-1]: A2 gloss प्रहरजागरूकेण.  

[^0079-1]: A3 gloss वशीकरण.  

[^0079-2]: Thus corr. by A3 from A1 सम्भवः.  

[^0081-1]: Thus corr. by A3 from A1 ॰भार्यादृ॰.  

[^0083-1]: A3 न्यग्रहीद्र॰.  

[^0086-1]: Thus A3; A1 ॰कामोपि नृपो भा॰.  

[^0087-1]: Thus A3; A1 स्थितः.  

[^0087-2]: Thus corr. by A3 from A1 ॰देशानां.  

[^0088-1]: Thus A3; A1 नरेन्द्राश्रितां.  

[^0089-1]: A3 gloss काषट्ःएलतीर्थविषये यशस्करस्याग्रहारा अभवन्नित्याहुः लोकाः.  

[^0090-1]: Thus corr. by A3 from A1 नृपा॰.  

[^0093-1]: Thus corr. by A3 from A1 विपाकपाकस्त॰.  

[^0095-1]: Thus corr. by A3 from A1 ॰देवस्य.  

[^0096-1]: Thus A1; A3 निरवास्यत; perhaps to be emended निरवत्स्यत.  

[^0098-1]: A4 gloss एकाहं राजभूतस्य वर्णटस्य पुरुषो भृत्यः.  

[page 94]  



द्वे सहस्रे सुवर्णस्य सार्धे बद्धा[^0102-1] पटाञ्चले । 0102ab  
यो निर्जगाम राजासौ मुमूर्षुर्निजमन्दिरात् ॥ 0102cd  
पञ्चाभिः पर्वगुप्ताद्यैर्द्योतकं तस्य मन्त्रिभिः । 0103ab  
हृतं सजीवितस्यैव विभक्तान्योन्यमग्रतः ॥ युग्मम्॥ 0103cd  
विवेष्टमानः शय्यायां व्याधिदग्धान्तरे नृपः । 0104ab  
तिष्ठन्मठाङ्गनकुटीगर्भे ध्वान्तान्धकारिते ॥ 0104cd  
अजातसंविद्भ्रंशोग्रे पश्यन्द्रोहपरान्निजान् । 0105ab  
प्राणैरहनि द्वित्राणि न यदा निरमुच्यत ॥ 0105cd  
तदा सुहृद्बन्धुभृत्यवेलावित्तैः कृतत्वरैः । 0106ab  
जिहीर्षुभिश्च साम्राज्यं विषं दत्त्वा विपादितः ॥ 0106cd  
अवरोधवधूमध्यात्सती तं पतिमन्वगात् । 0107ab  
एका त्रैलोक्यदेव्येव स्वप्रभेव विरोचनम् ॥ 0107cd  
वर्णाश्रमप्रतवेक्षाबद्धकक्ष्यः क्षितीश्वरः । 0108ab  
चक्रभान्वभिधं चक्रमेलके[^0108-1] द्विजतापसम् ॥ 0108cd  
कृतात्याचारमालोक्य[^0109-1] राजा धर्मवंशवदः । 0109ab  
निजग्राह श्वपादेन ललाटतटमङ्कयन् ॥ 0109cd  
तन्मातुलेन[^0110-1] तद्रोषाद्वीरनाथेन योगिना । 0110ab  
सान्धिविग्रहिकेणाथ[^0110-2] स स्वेनैव न्यगृह्यत ॥ 0110cd  
पूर्वाचार्यप्रभावेण स्वमाहात्म्याधिरोपणम् । 0111ab  
प्रख्यापयद्भिर्गुरुभिः श्रद्धयेति यदुच्यते ॥ 0111cd  
तत्ख्यापितैव सप्ताहात्स विपन्न इति श्रुतिः । 0112ab  
दीर्घव्याधिहते तस्मिन्नुपपत्तिः कथं भवेत् ॥ 0112cd  
अथामयान्तरेवाभूत्सा वार्तेत्युच्यते यदि । 0113ab  
वर्णटाद्यभिशापोपि तदायात्वत्र हेतुताम् ॥ 0113cd  
भुक्तैश्वर्यो नव[^0114-1] समाश्चतुर्विंशे स हायने । 0114ab  
मासि भाद्रपदे कृष्णतृतीयस्यां व्यपद्यत ॥ 0114cd  
पितामहीं पितामह्या तान्व्यापाद्येतरान्बली । 0115ab  
भूभटाद्यैः समं प्राभूत्पर्वगुप्तोथ[^0115-3] पञ्चभिः ॥ 0115cd  
क्रमात्समं पितामह्या तान्व्यापाद्येतरान्बली । 0116ab  
एकः स एवमाक्रान्तः[^0116-1] प्रबभूव नृपास्पदे ॥ 0116cd  
स पार्थिवत्वमन्त्रित्वमिश्रया चेष्टया स्फुरन्[^0117-1] । 0117ab  
राजा राजानकश्चेति[^0117-2] मिश्रामेवं धियं व्यधात् ॥ 0117cd  
सेवमानः स्वयं बालभूपं भोज्यार्पणादिभिः । 0118ab  
ऋजूनां प्रत्यभात्पर्वगुप्तो द्रोहबहिष्कृतः ॥ 0118cd  
यान्द्रोहभीरून्सम्भाव्य संविभेजे यशस्करः । 0119ab  
तस्य तत्तनयोच्छेदे त एवासन्प्रयोजकाः ॥ 0119cd  
करभाङ्गरुहापिङ्गे श्मश्रुणि क्षितिपालवत् । 0120ab  
स ददौ कुङ्कुमालेपं वर्चः शाद्वलविस्तृते ॥ 0120cd  
बिभ्यदेकाङ्गसङ्घातातात्प्रकटोत्पाटनाक्षमः । 0121ab  
प्रमापणाय प्रयुङ्क्त शिशोः कर्माभिचारिकम् ॥ 0121cd  
न्याय्यं ते सान्वयस्यास्ति राज्यं चैत्रादिवासरे । 0122ab  
अन्यथाचरतो नाशः क्षिप्रं वंशायुषोर्भवेत् ॥ 0122cd  
इतीमामपि यामिन्यां श्रुतवान्भूतभारतीम् । 0123ab  
अभिचारस्य वन्ध्यत्वं निर्ध्यायाधिकशङ्कितः ॥ 0123cd  
एकाङ्गेभ्यो विभिन्नेभ्यो बिभ्यदुद्भिन्नसम्भ्रमः । 0124ab  
उदताम्यत्तथा चिन्तालुप्तसंविद्दिवानिशम् ॥ 0124cd  
यथा महाहिमापातनिःसञ्चारजेन दिने । 0125ab  
अकस्मात्सम्भृतबलो राजधानीं निरुद्भवान् ॥ 0125cd  
विरोधकारिणं बुद्धाभिधेन सह सूनुना । 0126ab  
निर्द्रोहमाहवे हत्वा मन्त्रिणं रामवर्धनम् ॥ 0126cd  

[^0102-1]: Thus corr. by later hand from A1 बद्धा.  

[^0108-1]: A3 gloss, partly effaced चक्र.... जने.... क्ररक्षा.... चक्रमेल.... वे.... .  

[^0109-1]: A3 gloss अतिक्रान्ताचारम्.  

[^0110-1]: A4 gloss चक्रभानुद्विजमातुलेन.  

[^0110-2]: A3 gloss सन्धिविग्रहशुद्धान्तमुख्यकर्माधिकारी सान्धिविग्राहिकः कटकपालः.  

[^0114-1]: नव supplied by A3 in space left by A1.  

[^0115-1]: A4 gloss सङ्ग्रामदेवस्य.  

[^0115-2]: A2 gloss प्रभुरभूत्.  

[^0116-1]: Emended with G Edd; A1 एव साङ्क्रान्तिः which A3 alters to एवमाक्रान्तिः.  

[^0117-1]: Thus A3; A1 स्फुटम्.  

[^0117-2]: A2 gloss राज्ञा पार्थिवः राजानकः मन्त्री । राज्ञः अनः प्राणनं । जिवनं धरित्रीरक्षणलक्षणं । यस्मात्सः राजानः अनश्वसप्राणने । राजान एव राजानकः । स्वार्थे कः यद्वा अत्र लिङ्गात् । कः सादृश्ये देवदत्त इव देवदत्तक इतिवत् । यथा प्राणनं विना देहस्थितिर्नास्ति । तथा धीसचिवं मन्त्त्रिणं विना पार्थिवानां स्वयं कार्याकार्यविवेककौशलातिशयो न सम्भवेदिति । राजानकमपेक्षते राजा ॥ यद्वा राज्ञः अनः प्राण इव राजानक इत्यर्थः ॥.  

[page 95]  



पित्र्येण वेलावित्तेन प्राभृतार्थमुपाहृताम्[^0127-1] । 0127ab  
गले पुष्पस्रजं बद्ध्वा पातितं पार्थिवासनम् ॥ 0127cd  
स तं वक्राङ्घ्रिसङ्ग्रामं हतमन्यत्र मन्दिरे । 0128ab  
पातयित्वा वितस्तान्तः कण्ठवद्धशिलं निशि ॥ 0128cd  
चतुर्विंशस्य वर्षस्य दशम्यां कृष्णफाल्गुणे । 0129ab  
पापः सखड्गकवचो न्यविक्षत नृपासने ॥ चक्कलकम्॥[^0129-1] 0129cd  
पारेविशोकं[^0130-1] दिविराज्जातस्याभिनवाभिधात् । 0130ab  
सूनुः सङ्ग्रामगुप्तस्य स तदा[^0130-2] पार्थिवोभवत् ॥ 0130cd  
केचित्तं प्रयवस्थानं[^0131-1] ये पुरा प्रतिजज्ञिरे । 0131ab  
ते सर्व एव तद्भीताः प्रातरेव प्रणेमिरे ॥ 0131cd  
पार्थिवैकाङ्गसामन्तमन्त्रिकायस्थतन्त्रिणाम् । 0132ab  
तद्भीत्या द्रोहवृत्तीनां द्रोहाद्वैतमदृश्यत[^0132-1] ॥ 0132cd  
एकाङ्गस्य तदास्थाने सुय्याभिजनजन्मनः । 0133ab  
प्रमादान्मदनादित्यनाम्नो ढक्का व्यदीर्यत ॥ 0133cd  
हतांशुकेन भूभर्त्रा कुपितेन खलीकृतः । 0134ab  
स निकृत्तकचश्मश्रुस्तपस्वी समपद्यत ॥ 0134cd  
तादृशस्य पुनस्तस्य सखीपुत्रत्वमीयुषः । 0135ab  
अद्याप्यभिजने जाता वसन्ति त्रिपुरेश्वरे ॥ 0135cd  
कुर्वता पर्वगुप्तेन भूभृता द्रविनार्जनम् । 0136ab  
प्रापिताः पुनरुत्साहं प्रजारोगा नियोगिनः ॥ 0136cd  
व्यधत्त स्कन्दभवनविहारवसुधान्तिके । 0137ab  
पर्वगुप्तेश्वरं सोपि वृजिनार्जितया श्रिया ॥ 0137cd  
श्रीयशस्करभूभर्तृशुद्धान्तस्य विशुद्धधीः । 0138ab  
कौलीनमलुनादेका[^0138-1][^0138-2] गौरीव नृपसुन्दरी ॥ 0138cd  
सुचिराङ्कुरितप्रीतेः पर्वगुप्तस्य याकरोत् । 0139ab  
समागार्थिनो युक्त्या वञ्चनामुचिताम् सती ॥ 0139cd  
इदं यशस्कारस्वामिसुरवेश्मार्धनिर्मितम् । 0140ab  
त्यक्त्वा पत्युर्विपन्नस्य कृत्वा निर्माणपूरणम्[^0140-1] ॥ 0140cd  
अमोघमस्मि[^0141-1] नियमाद्विधास्यामि त्वदीप्सितम् । 0141ab  
स ह्युपच्छन्दयन्नेवं सुभ्रुवाभिहितस्तया ॥ 0141cd  
अथ प्रवृद्धगर्वेण तत्स्वल्पैरेव वासरैः । 0142ab  
सम्पूर्णतां सुरगृहं गमितं तेन भूभुजा ॥ 0142cd  
सा यागज्वलने राजललना पीतसर्पिषि । 0143ab  
पूर्णाहृत्या समं साध्वी जुहाव सहसा तनुम् ॥ 0143cd  
उपर्यस्या निरस्तासोः पुष्टाः कुसुमवृष्टयः । 0144ab  
तत्काङ्क्षिणस्तु न्यपतन्नवर्णमुखरा गिरः ॥ 0144cd  
सुदीर्घसाहसारम्भचिन्तासंरम्भशोषितः । 0145ab  
पूर्वगुप्तो बभूवाय तृष्णामयपथातिथिः ॥ 0145cd  
व्याध्याधिप्रशमायासैर्ज्ञात्वाप्यस्थायिनीं स्थितिम् । 0146ab  
मूढाः प्ररूढिं नोज्झन्ति द्रोहश्रीलोभमोहिताः ॥ 0146cd  
आशङ्क्य तादृङ्निष्ठोपि सोकुण्ठैः प्राप्तनैः शुभैः । 0147ab  
कैश्चित्सुरेश्वरीक्षेत्रे परासुः समपद्यत ॥ 0147cd  
षड्विंशवत्सराषाढबहुलेह्नि त्रयोदशे । 0148ab  
द्रोहार्जितेन नृपतिः स राज्येन व्ययुज्यत ॥ 0148cd  
अतीन्द्रियायाम् परलोकवृत्ताविहैव तीव्राश्रुभपाकशंसी । 0149ab  
दृश्येत नाशो यदि नाम नाशु न कः कुकृत्येन यतेन भूत्यै ॥ 0149cd  
क्षेमगुप्ताभिधानोभूदथ राजा तदात्मजः । 0150ab  
आसवासेवनोत्सिक्तवित्ततारुण्यसञ्ज्वरः ॥ 0150cd  
सोभूत्स्वभावदुर्वृत्तो नितरां दुर्जनाश्रयात् । 0151ab  
कृष्णक्षपाक्षणो घोरमेघान्ध इव भीतिकृत् ॥ 0151cd  
स्वतुल्यवेषालङ्कारः[^0152-1] शतं लालितका[^0152-2] नृपम् । 0152ab  
तं फल्गुणप्रभृतयो दुराचाराः सिषेविरे ॥ 0152cd  
द्यूतासवाङ्गनासेवाव्यसनेपि स पार्थिवः । 0153ab  
विटनिर्लुण्द्यमानोपि नाभूल्लक्ष्मीबहिष्कृतः ॥ 0153cd  

[^0127-1]: Thus corr. by A3 from A1 ॰हृतम्.  

[^0129-1]: चक्कलकम् added by A3.  

[^0130-1]: Thus corr. by A3 from A1 विशोके.  

[^0130-2]: Thus A3; A1 तथा.  

[^0131-1]: Thus A1; A3 केचित्तत्प्रत्य॰.  

[^0132-1]: Thus A3; A1 द्रोहाद्द्वै॰.  

[^0138-1]: A3 gloss कौलीनं लोकनिन्दां.  

[^0138-2]: Thus corr. by A3 from A1 ॰मधुनाद॰.  

[^0140-1]: Thus corr. by A3 from A1 निर्वाण॰.  

[^0141-1]: A3 gloss अस्मीति निपातः अहमित्यर्थे.  

[^0152-1]: Thus A1; A3 ॰वेशा॰.  

[^0152-2]: A3 gloss पतातयः.  

[page 96]  



रागी मधुप्रणयवान्विहिताक्षसक्तिर्यः सख्यमेति मधुपरिहृतकोशसारैः । 0154ab  
पद्मे प्रयाति दिनमात्रमपि प्रसक्तिं श्रीस्तत्र चेत्किमिव तन्न कुतूहलाय ॥ 0154cd  
विटाः प्रविष्टा हृदयं जिष्णुजा वामनादयः । 0155ab  
पिशाचस्येव रुचितामशुचिं तस्यचक्रिरे ॥ 0155cd  
परोपहासकुशलः परनारीरतिप्रियः । 0156ab  
परायत्ताशयस्तस्थौ पार्थिवोनर्थतत्परः ॥ 0156cd  
ष्ठीवनं श्मश्रुमालासु गालयः श्रोत्रपालिषु[^0157-1] । 0157ab  
तेन क्षिप्ताः प्रतीक्ष्याणां करोटीषु च टक्कराः ॥ 0157cd  
कटिसङ्घटनैर्नार्यो[^0158-1] मृगव्यज्ञा[^0158-2] वनाटनैः । 0158ab  
विटाश्चाश्लीलरटनैर्वाल्लभ्यं तस्य लेभिरे ॥ 0158cd  
पुंश्चलीजाल्मवैधेयवालकद्रोग्धृनिर्भरा । 0159ab  
समभूदप्रवेशार्हा राजपर्षन्मनस्विनाम् ॥ 0159cd  
जिष्णुपुत्रैः क्षेमगुप्तक्षमाभृद्यन्त्रपुत्रकः । 0160ab  
चारणत्वगुणाकृष्टः किं न धूर्तैरनर्त्यत[^0160-1] ॥ 0160cd  
तस्य कङ्कणवर्षोसीत्यभिधानं विधाय ते । 0161ab  
तोषिताश्चासकृच्चक्रुर्दोष्णोः कङ्कणवार्षिताम् ॥ 0161cd  
निर्दोषदोषाविष्कारे नववस्तुप्रदर्शने । 0162ab  
अधृष्यटक्कराधाने प्रसादः प्रापि तैर्नृपात् ॥ 0162cd  
संलक्ष्यकुचकक्ष्यान्ताः कृत्वा निजवधूः पुरः । 0163ab  
रागी राजा गृहान्नीतो द्यूते तरिनिर्धनः कृतः ॥ 0163cd  
सम्भोगाभग्नसौभाग्यकृतस्पर्धैः परस्परम् । 0164ab  
सम्भुज्यैता भवान्वक्तु विशेषमिति चोदितः ॥ 0164cd  
उपभोगं स्वभार्याणां निर्लज्जैस्तैः स कारितः । 0165ab  
का हृद्येति च रत्यन्ते पृष्टोभीष्टधनप्रदः ॥ युग्मम्॥[^0165-1] 0165cd  
तस्य लालितकेष्वास्तां मूढौ सम्भोगढौकने । 0166ab  
मात्रोश्चारित्ररक्षित्वाद्भिक्षाकौ[^0166-1] हरिधूर्जटी ॥ 0166cd  
नीत्वा नर्मकथाङ्गतां निजवपुर्मुञ्जन्ति मानोन्नतिं सन्दूष्य स्वयमङ्गनाः शुचितया त्यक्तं कुलं कुर्वते । 0167ab  
सौख्यं घ्नन्ति सुदीर्घसेवनसमासक्त्या यदर्थं श्रमः प्रत्याख्याय तदेव वेद्मि न विटैः किं प्रार्थ्यते सेवया ॥ 0167cd  
यशस्करस्य भूत्वापि सचिवो भट्टफल्गुणः । 0168ab  
तस्याभूदनुजीव्यन्ते धिग्भोगाभ्यासवासनाम् ॥ 0168cd  
फल्गुणस्वामिमुख्यानां प्रतिष्ठानां विधायिनः । 0169ab  
तस्योपदेशो भूभर्त्रा पर्यहास्यसकृद्रहः ॥ 0169cd  
गृह्णन्विद्वेषितां[^0170-1] हन्तुं टक्करादि बलात्ततः । 0170ab  
वृद्धो रक्कः कम्पनेशो दुर्गोष्ठीमध्यगोभवत् ॥ 0170cd  
तीक्ष्णाक्षेपे सम्प्रविष्टं हन्तुं सङ्ग्रामडामरम् । 0171ab  
श्रीजयेन्द्रविहारं स निर्घृणो निरदाहयत् ॥ 0171cd  
सुगतप्रतिमारीतिं हत्वा दुग्धात्ततोखिलात्[^0172-1] । 0172ab  
जरद्देवगृहेभ्यश्च सङ्गृह्य[^0172-2] ग्रावसञ्चयम् ॥ 0172cd  
सुरप्रतिष्ठया दार्ढ्यं मूढः स्वयशसो विदन् । 0173ab  
नगरापणवीथ्यन्तः क्षेमगौरीश्वरं व्यधात् ॥ 0173cd  
एकः प्रयात्युपरमं द्रविणं तदीयं हृत्वापरः[^0174-1] प्रसभमुद्वहति प्रमोदम् । 0174ab  
नो वेत्ति तत्स्वनिधने परकोशगामि धिग्वासनामसममोहकृतान्धकराम् ॥ 0174cd  
त्यागिना क्षेपगुप्तेन भुक्त्यर्थं खशभूभुजे[^0175-1] । 0175ab  
हत्वा विहारान्निर्दग्धान्ग्रामाः षट्त्रिंशदर्पिताः ॥ 0175cd  
दुर्गाणां लोहरादीनां शास्ता शतमखोपमः[^0176-1] । 0176ab  
नृपतिः सिंहराजाख्यस्तस्मै स्वां तनयां ददौ ॥ 0176cd  
स तस्यां शाहिदौहित्र्यां दिद्दायां सक्तमानसः । 0177ab  
दिद्दाक्षेम इति ख्यातिं ययौ लज्जावहां नृपः ॥ 0177cd  
मातामहेन भूभर्तृवध्वास्तस्या व्यधीयत । 0178ab  
श्रीभीमशाहिनोदात्तप्रासादो[^0178-1] भीमकेशवः ॥ 0178cd  

[^0157-1]: Corr. by A3 from A1 ॰पालयः.  

[^0158-1]: Corr. by A3 from A1 घटनान्न॰.  

[^0158-2]: मृगव्यज्ञा supplied by A3 in space left by A1.  

[^0160-1]: Corr. A3 from A1 ॰नन्द्यत.  

[^0165-1]: युग्मम् supplied by A3.  

[^0166-1]: Thus corr. by A2: A1 ॰रक्षित्वा भिक्षा॰.  

[^0170-1]: Thus A3; A1 ॰न्विशेषतां.  

[^0172-1]: Thus A3; A1 दग्ध्वा ततो.  

[^0172-2]: Thus A3; A1 सङ्ग्राह्य.  

[^0174-1]: Thus corr. by A3 from A1 कृत्वा.  

[^0175-1]: A4 gloss सिंहराजाय.  

[^0176-1]: Thus corr. by from A1 शतमुखो॰.  

[^0178-1]: Thus A3; A1 श्रीभूमिस्वामिनो॰. Cf. Alberuni's Indica(trans. by Sachau), ii. 13.  

[page 97]  



चन्द्रलेखाभिधां कन्यां राज्ञे[^0179-1] दत्तवताभवत् । 0179ab  
फल्गुणद्वारपतिना समं दिद्दा समत्सरा ॥ 0179cd  
गुरूपदेशः सुमहान्कुन्तविद्याश्रमस्तथा । 0180ab  
तस्य निर्वहणाद्गर्ह्याद्भूभुजो[^0180-1] हास्यतां ययौ ॥ 0180cd  
अमोघपतनान्प्रासान्योग्यान्सङ्ग्रामकर्मसु[^0181-1][^0181-2] । 0181ab  
सृगालमृगयासक्त्या स हि श्लाघ्यानमन्यत[^0181-3] ॥ 0181cd  
तं वृतं वागुरावाहिडोम्बाटविकपेटकैः[^0182-1] । 0182ab  
पर्यटन्त श्वभिः सार्धमपश्यन्सततं जनाः ॥ 0182cd  
तस्य दामोदरारण्यलल्यानशिमिकादिषु । 0183ab  
स्थानेषु क्रोष्टुमृगयारसिकस्य वयोगमत् ॥ 0183cd  
अथ कृष्णचतुर्दश्यां स कुर्वन्मृगयां नृपः । 0184ab  
ज्वालामपश्यत्क्रोशन्त्याः मृगाल्या निर्गतां मुखात् ॥ 0184cd  
तदालोकनसञ्जातसत्रासाकम्पितस्ततः[^0185-1] । 0185ab  
लूतामयज्वरेणाभूत्परीतो मृत्युहेतुना ॥ 0185cd  
मर्तुं ययौ च वाराहक्षेत्रं यत्र विधायकः । 0186ab  
श्रीकण्ठक्षेममठयोरासीद्धुष्कपुरान्तिके ॥ 0186cd  
मसूरविदलाकारलूताक्लिन्नकलेवरः । 0187ab  
पौषे चाब्दे चतुस्त्रिंशे नवमेह्नि[^0187-1] सिते मृतः ॥ 0187cd  
क्षेमगुप्तात्मजः क्ष्माभृदभिमन्युरभूत्ततः । 0188ab  
शिशुनिस्त्रिंशधर्मिण्या दिद्दादेव्यानुपालितः ॥ 0188cd  
सन्धिविग्रहशुद्धान्तमुख्यकर्माधिकारिणः[^0189-1] । 0189ab  
नःसाध्वसं राजवधूमवन्ध्यशयनां व्यधुः ॥ 0189cd  
अभिमन्यौ क्षितिं रक्षत्यकस्मादेव दारुणः । 0190ab  
तुङ्गेश्वरापणोपान्तादुज्जगाम हुताशनः ॥ 0190cd  
वर्धनस्वामिपार्श्वस्थभिक्षुकीपारकावधिः । 0191ab  
वेतालसूत्रपातस्थान्स दहाह महागृहान् ॥ 0191cd  
डोम्बचण्डालसंस्पृष्टभूपसम्पर्कदूषितान् । 0192ab  
दग्ध्वा महागृहान्वह्निर्भुवः शुद्धिमिवाकरोत् ॥ 0192cd  
रक्षित्री क्ष्मापतेर्माता स्त्रीस्वभावाद्विमूढधीः । 0193ab  
सारासारविचारेण लोलकर्णी न पस्पृशे ॥ 0193cd  
राज्ञः सुतार्पणाद्धवैरातस्थौ पुरा यतः । 0194ab  
पतिवत्न्येव[^0194-1] सा सार्धं फल्गुणेनाग्र्यमन्त्रिणा ॥ 0194cd  
पत्यौ[^0195-1] मृते सपत्नीनां दृष्ट्वानुमरणं[^0195-2] ततः । 0195ab  
दम्भेनानुमुमूर्षन्तीमनुमेने स तां द्रुतम् ॥ 0195cd  
निषिषेधानुबन्धात्तु सानुतापां चितान्तिके । 0196ab  
कृपालुर्मरणादेताममात्यो नरवाहनः ॥ 0196cd  
अतो निसर्गपिशुनो रक्कस्तां मन्युदूषिताम् । 0197ab  
फल्गुणाद्राज्यहरणाशङ्कां राज्ञीमजिग्रहत् ॥ 0197cd  
विरागशंसिभिर्लङ्गैस्तां ज्ञात्वा विषमाशयाम् । 0198ab  
समन्युं साखिलामात्यां फल्गुणोप्यास्त शङ्कितः ॥ 0198cd  
स हि सर्वाधिकारस्थः सर्वस्याक्षिगतोभवत् । 0199ab  
दीप्यमानोधिकं मन्त्रशौर्योत्साहादिभिर्गुणैः[^0199-1] ॥ 0199cd  
अस्थीनि क्षेमगुप्तस्य गृहीत्वा जाह्नवीं गते । 0200ab  
पुत्रे कर्दमराजाख्ये प्रबलैरन्वितो बलैः ॥ 0200cd  
तत्प्रत्यागमपर्यन्तं पर्णोत्से स्थातुमुद्यतः । 0201ab  
अविश्वसन्नृपगृहे फल्गुणो वैरिशाङ्कितः ॥ 0201cd  
निर्गत्य नगराद्यावत्सभाण्डागारिसैनिकः । 0202ab  
काष्ठावाटान्तिकं प्राप[^0202-1] तावद्रक्कादिचोदिता ॥ 0202cd  
आकलय्य द्रुतं दिद्दा सन्त्यज्य प्रार्थनादिकम् । 0203ab  
पृष्ठे प्रत्युत याष्टीकांस्तस्य हन्तुं व्यसर्जयत् ॥ 0203cd  
नवावमानखिन्नः स मिलितानन्तसैनिकः । 0204ab  
प्रत्यावृत्त्य ततो मानी वाराहं क्षेत्रमाययौ ॥ 0204cd  
श्रुत्वा समेतसैन्यं तं प्रत्यायातं प्रतापिनम् । 0205ab  
आस्कन्दशङ्किनी दिद्दा सामात्या समकम्पत ॥ 0205cd  

[^0179-1]: Thus corr. by later hand from A1 राज्ञो.  

[^0180-1]: Thus corr. by A3 from A1 ॰द्गर्ह्याभू॰.  

[^0181-1]: Thus corr. by A3 from A1 ॰प्रतिमान्प्रा॰.  

[^0181-2]: A3 कुन्तान्.  

[^0181-2]: Thus corr. by A3 from A1 श्राध्यामम॰.  

[^0182-1]: Thus corr. by A3 from A1 ॰टविटपे॰.  

[^0185-1]: Thus corr. by A3 from A1 ॰तस्थितिः.  

[^0187-1]: Thus corr. by A3 from A1 नवमेब्दे.  

[^0189-1]: Thus corr. by A3 from A1 मन्त्रिवि॰.  

[^0194-1]: A4 gloss सभर्तृकैव सती.  

[^0195-1]: Thus corr. by A3 from A1 पत्न्यौ.  

[^0195-2]: A1 ॰नुसरणं.  

[^0199-1]: Thus A3; A1 तन्त्र॰.  

[^0202-1]: Thus corr. by later hand from A1 प्राप्य; A3 gloss प्राप्त इत्यर्थः.  

[page 98]  



तस्मिन्क्षेत्रे गतं शान्तं विलप्य स्वामिनं चिरम् । 0206ab  
वराहपादसविधे तेन[^0206-1] शस्त्रं समर्पितम् ॥ 0206cd  
देoहसम्भावनापापं शस्त्रत्यागेन मन्त्रिणा । 0207ab  
स्वस्य सम्मार्जितं तेन राजमातुश्च साध्वसम् ॥ 0207cd  
युक्तायुक्तविचारबाह्यमनसः सेवा महद्वैशसं क्रुद्धेस्मिन्प्रतिकारकर्म गहनद्रोहापवादावहम् । 0208ab  
येन न्यूनगुणोदृशोपकरणीभावोपि तस्मै परं कोपः कोपि विवेकिनः समुचितःशस्त्राय शस्त्राय वा ॥ 0208cd  
पर्णोत्समेव शनकैः ससैन्ये फल्गुणे गते । 0209ab  
विगताध्यापका बाला इवामोदन्त मन्त्रिणः ॥ 0209cd  
योगक्षेमौ चिन्तयन्ती क्षेमगुप्तधूरपि । 0210ab  
अनिशं प्रजजागार स्वयं कण्टकपाटने ॥ 0210cd  
राज्यप्रार्थी पर्वगुप्तो मन्त्रिणौ कोशपीथिनौ । 0211ab  
अजिग्रहत्करौ पूर्वं पुत्र्योर्यौ[^0211-1] छोजभूभटौ ॥ 0211cd  
तयोः प्रजातौ तनयौ ख्यातौ महिमपाटलौ । 0212ab  
अवर्धिपतां यौ राजमन्दिरे राजपुत्रवत् ॥ 0212cd  
तौ तत्रावस्थितावेव तत्कालं राज्यलालसौ । 0213ab  
सम्मन्त्र्य समगम्मातामुद्दामैर्हिम्मकादिभिः[^0213-1] ॥ 0213cd  
बलिनौ तावबलया राज्ञ्यापास्तौ नृपास्पदात् । 0214ab  
समन्यू स्वगृहादास्तां यावत्कृतगतागतौ ॥ 0214cd  
एकतः पृष्ठतः प्रादान्महिम्नो निर्गतस्य सा । 0215ab  
निर्वासनाय याष्टीकांस्तावत्प्रकटवैकृता ॥ 0215cd  
शक्तिसेनाभिधानस्य[^0216-1] श्वशुरस्य निवेशनम् । 0216ab  
प्रविवेश स तज्ज्ञात्वा तं ते तत्रापि दुद्रुवुः ॥ 0216cd  
शक्तिसेनेन याष्टीकाः सान्त्विता नाचलन्यदा । 0217ab  
तदा भीतस्य जामातुर्व्यक्तं प्रादात्स संश्रयम् ॥ 0217cd  
तं[^0218-1] लब्धसंश्रयं प्राप हिम्मको मुकुलस्तथा । 0218ab  
एरमन्तकनामा च परिहासपुराश्रयः ॥ 0218cd  
श्रीमानुदयगुप्ताख्योप्यमृताकरनन्दनः । 0219ab  
ललितादित्यपुरजा यशोधरमुखा अपि ॥ 0219cd  
एकैके ते[^0220-1] मिथः सैन्यैर्भुवनक्षोभकारिणः । 0220ab  
सम्भूय चक्रुर्द्रैराज्यं महिम्नः पक्षमाश्रिताः ॥ 0220cd  
तस्मिन्महाभये दिद्दापक्षं मन्त्री सबान्धवः । 0221ab  
एक एव तु तत्याज नाद्रोहो नरवाहनः ॥ 0221cd  
प्रवर्धमानपृतना योद्धुं बद्धोद्यमास्ततः । 0222ab  
पद्मस्वाम्यन्तिकं प्रापुर्दीप्यमानायुधा द्विषः ॥ 0222cd  
अथ शूरमठे दिद्दा विसृज्यात्मजमाकुला । 0223ab  
आपच्छान्तिक्षमांस्तांस्तानुपायान्समचिन्तयत् ॥ 0223cd  
ललितादित्यपुरजान्द्विजान्स्वर्णेन भूरिणा । 0224ab  
तूर्णम् स्वीकृत्य विदधे रिपूणां सङ्घभेदनम् ॥ 0224cd  
एकाक्षेपेखिलैः कोपो विधेय इति वादिभिः । 0225ab  
महिम्नः पीतकोशैस्तैः सन्धिर्देव्या समं कृतः ॥ 0225cd  
गोष्पदोल्लङ्घने यस्याः शक्तिर्नाज्ञायि केनचित् । 0226ab  
वायुपुत्रायितं पङ्ग्वा तया सङ्घाब्धिलङ्घने ॥ 0226cd  
यत्सङ्ग्रहो रत्नमहौषधीनां करोति सर्वव्यसनावसानम् । 0227ab  
त्यागेन तद्यस्य भवेन्नमोस्तु चित्रप्रभावाय धनाय[^0227-1] तस्मै ॥ 0227cd  
उत्कोचकाञ्चनादानेप्युच्चां ध्यायन्त्युपक्रियाम् । 0228ab  
दिद्दा यशोधरादिभ्यः कम्पनादि समार्पयत्[^0228-1] ॥ 0228cd  
अभिचारं महिम्नश्च कृतवत्या मितैर्दिनैः । 0229ab  
मण्डलेखण्डिताज्ञत्वं रण्डायाः[^0229-1] समजृम्भत ॥ 0229cd  
कदाचित्थक्कनाख्यस्य[^0230-1] शाहीशस्योपरि क्रुधा । 0230ab  
सत्रा स्ववंशजैर्यात्रा कम्पनाधिपतिर्ददौ ॥ 0230cd  
तद्देशं निमन्गाशैलदुर्गं प्रविशता जवात् । 0231ab  
अखण्डशक्तिना तेन बलादग्राहि थक्कनः ॥ 0231cd  

[^0206-1]: Corr. by later hand from A1 तत्र.  

[^0211-1]: Thus corr. by later hand from A1 यो.  

[^0213-1]: Emended; A R G ॰र्हिमका॰.  

[^0216-1]: Thus corr. by A3 from A1 शक्तिसेवाभि॰.  

[^0218-1]: Thus corr. by A3 from A1 तैर्लब्ध॰; A3 gloss तं महिमानं.  

[^0220-1]: Thus A3; A2 एकैकं तं.  

[^0227-1]: Thus corr. by A2 from A1 नमोस्तु.  

[^0228-1]: Emended; A R G समर्पयत्.  

[^0229-1]: Thus A3; A1 दिद्दायाः. Cf. vi. 260.  

[^0230-1]: Thus corr. by A1 from ॰चिड्ढक्कना॰.  

[page 99]  



स कृतप्रणतेस्तस्य करमादाय भूपतेः । 0232ab  
अभिषेकाम्बुभिश्चक्रे श्रीलताप्यायनं[^0232-1] पुनः ॥ 0232cd  
लब्धप्रवेशैः[^0233-1] समये तस्मिन्रक्कादिभिः खलैः । 0233ab  
कम्पनाधिपतौ राज्ञ्या विद्वेषोग्राहि मूढया ॥ 0233cd  
उर्वीपतेश्च स्फटिकाश्मनश्च शीलोज्झितस्त्रीहृदयस्य चान्तः । 0234ab  
असन्निधानात्सततस्थितीनामन्योपरागः[^0234-1] कुरुते प्रवेशम् ॥ 0234cd  
स्वचित्तसंवादि वचो वदन्तो धूर्ता वितन्वन्ति मनःप्रवेशम् । 0235ab  
पृथग्जनानां गणिकावधूनां विटाः प्रभूणामपि गर्भचेटाः ॥ 0235cd  
द्रोग्धायं थक्कनं रक्षन्धनादायीति पैशुनम् । 0236ab  
तथ्यमेव तदीयं सा स्वयंवादादमन्यत[^0236-1] ॥ 0236cd  
अथ स्ववसतिं प्राप्ते कम्पनेशे जयोर्जिते । 0237ab  
याष्टीकान्व्यसृजद्दिद्दा स्फुटं निर्वासनोद्यता ॥ 0237cd  
तदाक्षेपं समाकर्ण्य स्मरन्तः कोशदंविदम्[^0238-1] । 0238ab  
ते हिम्मकैरमन्ताद्याः पूर्ववद्विक्रियां ययुः ॥ 0238cd  
नरवाहनख्यास्तु[^0239-1] राक्षीपक्षं न तत्यजुः । 0239ab  
विभेदं पूर्ववत्प्रापदेवं निजबलं पुनः ॥ 0239cd  
प्रविष्टेषु ततः कोपात्परं शुभदरादिषु । 0240ab  
भट्टारकामठे दिद्दा भूयः व्यसर्जयत् ॥ 0240cd  
दत्तार्गले नृपगृहे स्थितां तां दैवमोहिताः । 0241ab  
ते तदैव विना पुत्रं विमूढा नोदपाटयन्[^0241-1] ॥ 0241cd  
राश्याः सञ्जघटे लोकः परस्मिन्नेव वासरे । 0242ab  
यद्बलेन तदा स्थैर्यं सा किञ्चित्समदर्शयत् ॥ 0242cd  
जयाभट्टारिकापार्श्वाद्यावच्छूरमठान्तिकम् । 0243ab  
व्याप्य स्थितैर्द्विषत्सैन्यैरथ प्रववृते रणः ॥ 0243cd  
राजधानीं राजसैन्ये प्रविष्टे त्रासविद्रुते । 0244ab  
सिंहद्वारे घटाबन्धमेकाङ्गाः समदर्शयन् ॥ 0244cd  
शरीरनिरपेक्षास्ते भीतं संस्तम्भ्य तद्बल । 0245ab  
अधावन्विद्विषां[^0245-1] सैन्यं चेलुः[^0245-2] केचिच्च शत्रवः ॥ 0245cd  
तस्मिन्नवसरे राजकुलभट्टः समाययौ । 0246ab  
तूर्यघोषैर्द्विषां सैन्यं भिन्दन्नानन्दयन्निजम्[^0246-1] ॥ 0246cd  
तस्मिन्प्राप्ते द्विषां सैन्यं विननाश विनश्वरम्[^0247-1] । 0247ab  
न द्रोहाविनयं जातु सहन्ते शस्त्रदेवताः ॥ 0247cd  
त्रोटयत्यायसान्बन्धान्स्फोटयत्युपलानिति[^0248-1] । 0248ab  
यः ख्यातिमवहत्तथ्यां[^0248-2] हिम्मको भीमविक्रमः ॥ 0248cd  
तस्यासिना राजकुलभट्टदेहार्धपातिना । 0249ab  
चर्ममात्रं न तुत्रोट कङ्कटस्यातिसङ्कटे ॥ 0249cd  
विलोक्य तदसम्भाव्यं सैन्ये दैन्यं समाश्रिते । 0250ab  
अघानि हिम्मको योधैरवाष्टम्भि[^0250-1] यशोधरः ॥ 0250cd  
तथाप्यासीत्स्फुरन्सङ्ख्ये य एरमन्तकः[^0251-1] क्षणम् । 0251ab  
स भग्नासिश्च्युतो वाहाज्जीवग्राहमगृह्यत ॥ 0251cd  
नाजौ तैरेष्यताधातुं यः श्रीमान्राजबान्धवः । 0252ab  
जगामोदयगुप्तः स क्वापि त्यक्त्वा महाहवम् ॥ 0252cd  
इत्थं लब्धजया राज्ञी तत्क्षणान्न्यग्रहीद्रुषा । 0253ab  
यशोधरं शुभधरं मुकुलं च सवान्धवम् ॥ 0253cd  
काश्मीरिकाणां[^0254-1] यः श्राद्धशुल्कोच्छेत्ता[^0254-2] गयान्तरे[^0254-3] । 0254ab  
सोप्येरमन्तकः शूरः परिहासपुराश्रयः[^0254-4] ॥ 0254cd  
बद्ध्वा महाशिलां कण्ठे वितस्ताम्भसि पातितः । 0255ab  
स्वदुर्नयफलं देव्याः प्रकोपेनानुभावितः ॥ 0255cd  

[^0232-1]: A2 gloss श्रीः एव लता.  

[^0233-1]: Thus corr. by later hand from A1 ॰देशः; R G as above.  

[^0234-1]: Thus corr. by A3 from A1 ॰न्योन्यरागः.  

[^0236-1]: Thus A1; A3 स्वसंवादा॰.  

[^0238-1]: A3 gloss एकाक्षेपेखिलैः कोपो विधेय इत्येवंरूपां.  

[^0239-1]: मुख्या supplied by A3 in space left by A1.  

[^0241-1]: Thus corr. by A3 from A1 नोपपाट॰.  

[^0245-1]: Thus corr. by A3 from A1 अधावद्वि॰.  

[^0245-2]: The words from चैलुः to सैन्यं in the following verse are omitted by A1 and supplied in margin by A3.  

[^0246-1]: A3 ॰न्निजान्.  

[^0247-1]: Thus A1; A3 G R विनेश्वरम्.  

[^0248-1]: Thus corr. by later hand from A1 लोट॰.  

[^0248-2]: तिमवहत्त supplied by A3 in space left by A1.  

[^0250-1]: Emended with C; A R G ॰रवष्टम्भि.  

[^0251-1]: Thus A; R G ऐर॰.  

[^0254-1]: Thus corr. by A3 from A1 काश्मीरका॰.  

[^0254-2]: Thus corr. by A2 from A1 ॰शुष्कोच्छेता.  

[^0254-3]: Thus corr. by A3 from A1 गमान्तरे.  

[^0254-4]: Thus corr. by A3 from A1 ॰हार॰.  

[page 100]  



ये सप्तसप्ताद्वर्षादा गोपालनृपात्पुरा । 0256ab  
अभिमन्युं यावदासन्षोडशानां महीभुजाम् ॥ 0256cd  
वर्षषष्टिं प्रतापायुःश्रीहरा द्रोहवृत्तयः । 0257ab  
ते क्षिप्रं मन्त्रिणः सर्वे सान्ववायाः सहानुगाः ॥ 0257cd  
भीमभ्रूभङ्गमात्रेण दिद्दादेव्या सकोपया । 0258ab  
आसन्निःशेषतां नीता दुर्गयेव महासुराः ॥ तिलकम्॥ 0258cd  
अभयन्विहिता राज्ञ्या तानुपाद्य महोद्धतान् । 0259ab  
रक्कादयः कम्पनादिकर्मस्थानाधिकारिणः ॥ 0259cd  
इत्थं मन्त्रिप्रकाण्डः स रण्डामाखण्डलोपमाम् । 0260ab  
अखण्डमण्डलां चक्रे निर्द्रोहो नरवाहनः ॥ 0260cd  
राज्ञी कृतज्ञभावेन सापि मन्त्रिसभान्तरे । 0261ab  
तमाजुहाव निर्द्रोहं स्वयं राजानकाख्यया । 0261cd  
सुप्ते सुष्वाप निष्पन्नभोजनेस्मिन्नभुङ्क्त सा । 0262ab  
हृष्टे जहर्ष निर्विण्णे निर्विवेदानुकूल्यतः ॥ 0262cd  
आरोग्यान्वेषणं शिक्षाप्रार्थनां गृहवर्तिनः । 0263ab  
सात्मवस्तुविसर्गं च नाकृत्वा तस्य पिप्रिये ॥ 0263cd  
अभूतां युग्यवाहस्य कुय्यनाम्नः सुतौ पुरा । 0264ab  
यौ सिन्धुभुय्यौ तज्ज्यायान्सिन्धुर्ललितकः किल ॥ 0264cd  
पर्वगुप्तगृहे भूत्वा गञ्जाध्यक्षे[^0265-1] स्थिते[^0265-2] क्रमात् । 0265ab  
लब्ध्वा गञ्जाधिकारित्वं तस्या राज्ञ्याः शनैरभूत् ॥ 0265cd  
रूड्ःया तयैव गञ्जेशो नवायासविधायकः[^0266-1] । 0266ab  
कर्मस्थानस्य निर्माता सिन्धुगञ्जाभिधस्य यः ॥ 0266cd  
प्रायशो हृतराज्यस्ते वर्तते नरवाहनः । 0267ab  
इति नेयधियं राज्ञीं सोभ्यधत्त दुराशयः ॥ 0267cd  
सा तथेत्यब्रवीद्यावत्तावत्प्रेम्णा स जातुचित् । 0268ab  
मन्त्री तां प्रार्थयामास भोक्तुं निजगृहागमम् ॥ 0268cd  
सा सानुगां तत्र यातां ध्रुवं त्वामेव भन्त्स्यति[^0269-1] । 0269ab  
इत्युक्ता सिन्धुनाaपृच्छत्तत्कर्तव्यं भयाकुला ॥ 0269cd  
अनुक्त्वैव प्रचलिता राजधानीमलक्षिता । 0270ab  
स्त्रीधर्मिण्यस्मि जातेति पश्चाद्वार्तां व्यसर्जयत् ॥ 0270cd  
सम्प्रवृत्तोपचारायां[^0271-1] गतायां तत्पथात्तथा[^0271-2] । 0271ab  
राज्ञ्यां नाशममात्यस्य प्रीतिः संविच्च सा ययौ ॥ 0271cd  
तयोस्ततः प्रभृत्येव निष्कृष्टस्नेहयोः कृतम् । 0272ab  
चाक्रिकैरतिरूक्षत्वं तिलपिण्याकयोरिव ॥ 0272cd  
कुलिशं सर्वलोहानामम्भसां शैलसेतवः । 0273ab  
श्भेद्याः प्रतिभाव्यन्ते न किञ्चिदसतां पुनः ॥ 0273cd  
ये बालादपि सम्मूढाः प्राज्ञाः सुरगुरोरपि । 0274ab  
तेषां न विद्मः के[^0274-1] तावन्निर्माणपरमाणवः ॥ 0274cd  
विश्वासोज्झितधीः शिशून्कलयते काकोन्यदीयान्निजान्हंसः क्षीरपयोविभागकुशलस्त्रस्यत्यसाराद्घनात् । 0275ab  
लोकावेक्षणतीक्ष्णधीः खलगिरं जानाति सत्यां नृपो धिग्वैदग्ध्यविमुग्धताव्यतिकरस्पृष्टं विधानं विधेः ॥ 0275cd  
मूढा चरणहीना सा श्रुतिवाह्यतया तया । 0276ab  
वैधेयविप्रप्रकृतिरिव प्रायाद्विगर्ह्यताम् ॥ 0276cd  
उद्वेजितस्तया शश्वत्तया स नरवाहनः । 0277ab  
यथा विमाननोत्तप्तः स्वयं तत्याज जीवितम् ॥ 0277cd  
प्रकुप्यप्रतीकार्ये स्वतेजस्तप्तचेतसाम् । 0278ab  
शरणं मरणं किमिवान्यद्यशोर्थिनाम् ॥ 0278cd  
शशिहीनेव रजनी सत्यत्यक्तेव भारती । 0279ab  
विरराज न राजश्रीर्नरवाहनवर्जिता ॥ 0279cd  
सा क्रौर्याभ्यासविषमा हन्तुं विततविक्रमान् । 0280ab  
सङ्ग्रामडामरसुतान्समीपस्थानचिन्तयत् ॥ 0280cd  
निजमुत्तरघोषं ते तद्भयेन विनिर्गताः । 0281ab  
कय्यकद्वारपत्यादीन्कृतारब्धीन्व्यपादयन् ॥ 0281cd  
उत्पिञ्जभितया[^0282-1] राज्ञ्या त्यक्त्वा परिभवत्रपाम् । 0282ab  
ते यत्नात्समपद्यन्त मानः स्वार्थार्थिनां कुतः ॥ 0282cd  

[^0265-1]: A3 gloss स्यनौ सुरागृहे गञ्जा भण्डागारे पुमानथेति कोशः.  

[^0265-2]: Thus A R G; perhaps, to be emended with G sec. manu गञ्जाध्यक्षस्ततः क्रमात्.  

[^0266-1]: Thus emended according to conjectural reading ( sec manu) in G; A R G ( prima manu) नवायामदि॰.  

[^0269-1]: Emended; A1 वन्त्स्यति; G P वत्स्यति; R भर्त्स्यति; C वत्स्यति.  

[^0271-1]: A3 ॰वृत्ताप॰.  

[^0271-2]: A3 तन्मृतातथा.  

[^0274-1]: Thus A3; A1 किन्ताव॰.  

[page 101]  



स्थानेश्वरादिभुर्मुख्यैर्डामरैरितरैः समम् । 0283ab  
ते भीताः पुरतस्तस्याः पुनरेत्य जजृम्भिरे ॥ 0283cd  
अथ तद्भीतया राज्ञ्या रक्के प्रमयमागते । 0284ab  
आनीतः फल्गुणो भूयो वीरार्थिन्या निजान्तिकम् ॥ 0284cd  
राजकार्याणि कुर्वाणः स भूयः शस्त्रमग्रहीत् । 0285ab  
न्यस्तशस्त्रोपि यत्सत्यं दुस्त्यजा भोगवासना ॥ 0285cd  
महिमा राजपुर्यादिजयिनस्तस्य पश्चिमः । 0286ab  
अद्भुतो वृद्धबन्धक्या अवरुद्ध इवाभवत् ॥ 0286cd  
अभूदुदयराजस्य देवीभ्रातुरतिप्रियः । 0287ab  
यः सहायोक्षपटले जयगुप्ताभिधः कुधीः ॥ 0287cd  
अन्येधिकारिणस्तेन सहिताः क्रूरवृत्तयः । 0288ab  
कश्मीरेषु व्यधुर्लुण्ढिं दुष्कृतैस्तदुपार्जितैः ॥ 0288cd  
सौःशील्यभाजो मातुश्च पाप्मभिर्विधुरीकृतः । 0289ab  
अभिमन्युः क्षणे तस्मिन्क्षयरोगेण पस्पृशे ॥ 0289cd  
पण्डितः पुण्डरीकाक्षो विद्वत्पुत्रैरुपस्कृतः । 0290ab  
कृतश्रुतः स वैदुष्यतारुण्याभ्यां विदिद्युते ॥ 0290cd  
तथा विशुद्धप्रकृतेस्तस्य दुष्कृतसङ्गमः । 0291ab  
शोषाधायी शिरीषस्य रविताप इवाभवत् ॥ 0291cd  
अर्धमानः[^0292-1] प्रजाचन्द्रस्तृतीयस्यां स कार्तिके । 0292ab  
शुक्लेष्टचत्वारिंशाब्दे ग्रस्तो नियतिराहुणा ॥ 0292cd  
तत्पुत्रो नन्दिगुप्तस्तु बालश्चक्रे निजासने । 0293ab  
वृद्धस्तनयशोकस्तु विहाय हृदये पदम् ॥ 0293cd  
सा शोकपिहितक्रौर्या तस्थौ प्रशमशीतला । 0294ab  
रविरत्नशलाकेव ध्वान्तच्छन्नोष्मवैकृता ॥ 0294cd  
ततः प्रभृत्यद्भुताभिस्तस्या धर्मप्रवृत्तिभिः । 0295ab  
कुकर्मभिरुपोढापि लक्ष्मीः प्राप्ता पवित्रताम् ॥ 0295cd  
नगराधिपतिर्भुय्यः सिन्धुभ्राता शुभाशयः । 0296ab  
तदीयधर्मचर्यायां बभूव परिपोषकः ॥ 0296cd  
सा तेनोत्पादितानर्वजनरागा गतैनसा । 0297ab  
ततः प्रभृत्यभूद्देवी सर्वलोकस्य सम्मता ॥ 0297cd  
राज्ञः स सचिवः सत्यं दुष्प्रापो लुप्तचण्डिमा । 0298ab  
कुर्याद्यः सुखसेव्यत्वं हेमन्त इव भास्वतः ॥ 0298cd  
सा निर्मात्री विपन्नस्य सूनोः सुकृतवृद्धये । 0299ab  
अभिमन्युस्वामिनोभूदभिमन्युपुरस्य च ॥ 0299cd  
अथ दिद्दापुरोपेतो दिद्दास्वामी तया कृतः । 0300ab  
मठश्च मध्यदेशीयलाटशौडोत्रसंश्रयः[^0300-1] ॥ 0300cd  
भर्तुः कङ्कणवर्षस्य पुण्योत्कर्षाभिवृद्धये । 0301ab  
चकार कङ्कणपुरं रमणी स्वर्णवर्षिणी ॥ 0301cd  
श्वेतशैलमयं चान्यं सा दिद्दास्वामिनं व्यधात् । 0302ab  
धवलं चरणोद्भूतगङ्गाम्भःप्लवनैरिव ॥ 0302cd  
चक्रे काश्मीरिकाणां च वैशिकानां समाश्रयः[^0303-1] । 0303ab  
तयात्युच्चचतुःशालो विहारश्चारुसम्पदा ॥ 0303cd  
श्रीसिंहस्वामिनं नाम्ना सिःहराजस्य सा पितुः । 0304ab  
मठं च विदधे स्थित्यै[^0304-1] दैशिकानां द्विजन्मनाम् ॥ 0304cd  
मठप्रतिष्ठावैकुण्ठनिर्माणाद्यैः स्वकर्मभिः । 0305ab  
तयातिपावनश्चक्रे वितस्तासिन्धुसङ्गमः ॥ 0305cd  
तेषु तेषु प्रदेशेषु किमुक्तैर्भूरिभिः शुभैः[^0306-1] । 0306ab  
सा प्रतिष्ठा व्यरचयच्चतुःषष्टिमिति श्रुतिः ॥ 0306cd  
जीर्णोद्धारकृता देव्या प्लुष्टप्राकारमण्डलाः । 0307ab  
प्रायः सुरगृहाः सर्वे शिलावप्रावृताः कृताः ॥ 0307cd  
क्रीडाचङ्क्रमेण राज्ञ्याः पङ्ग्वा विग्रहवाहिनी । 0308ab  
वल्गाभिधा वैवधिकी वल्गामठमकारयत् ॥ 0308cd  
तीर्थासेवनमौनभागपि तिमिः सक्तः स्वकुल्याशने वाताशान्प्रसते शिखी घनपयोमात्राशनोप्यन्वहम् । 0309ab  
विश्वस्ताञ्जलचारिणः प्रकटितध्यानोपि भुङ्क्ते बकः सत्कर्माचरणेपि दोषविकृतौ[^0309-1] न प्रत्ययः पापिनाम् ॥ 0309cd  
चर्षणी[^0310-1] वर्षमात्रेण शान्तशोका बभूव सा । 0310ab  
भोगोत्सुकार्भके तस्मिन्नप्तरि व्यभिचारकृत् ॥ 0310cd  

[^0292-1]: Thus A R G; Edd. वर्धमानः, found also sec. manu in R G. A2 gloss अर्धवयाः खण्डबिम्बश्च.  

[^0300-1]: Thus A R G.  

[^0303-1]: Thus corr. by A3 from A1 जनाश्र॰.  

[^0304-1]: स्थित्यै omitted by A1 and supplied in margin by A2.  

[^0306-1]: Thus A3; A1 श्रुताः.  

[^0309-1]: Thus A1; A2 ॰विरतौ.  

[^0320-1]: A2 gloss चर्मणी असती इत्यर्थः.  

[page 102]  



वर्ष एकान्नपञ्चाशे[^0311-1] नीतः पक्षे सिते क्षयम् । 0311ab  
स मार्गशीर्षद्वादश्याममार्गव्यग्रया तया ॥ 0311cd  
पौत्रस्त्रिभुवनो नाम मार्गशीर्षे[^0312-1] सितेहनि । 0312ab  
पञ्चमेप्येकपञ्चाशे वर्षे तद्वत्तया हतः ॥ 0312cd  
अथ मृत्युपथे राज्यनाम्नि स्वैरं निवेशितः । 0313ab  
क्रूरया चरमः पौत्रो भीमगुप्ताभिधस्तया ॥ 0313cd  
तस्मिन्नवसरे वृद्धः फल्गुणोपि व्यपद्यत । 0314ab  
निगूढक्रौर्यदौःशील्या दिहा यद्गौरवाद्भूत् ॥ 0314cd  
बभूव साथ[^0315-1] सुस्पष्टदुष्टचेष्टाशतोत्कटा । 0315ab  
भ्रष्टवक्त्रपटा मत्तदन्तिमूर्तिरिवोत्कटा ॥ 0315cd  
महाभिजनजातानामपि हा धिङ्निसर्गतः । 0316ab  
सरितामिव नारीणां वृत्तिर्निम्नानुसारिणी ॥ 0316cd  
स्रोतोधिराज्यमधिगम्य विराजमानास्सिन्धोः प्रसूय कम्लाल्पपयोनिकेते । 0317ab  
जाते सरस्यविरतं जलजे प्रसक्ता नार्यो महाभिजनजा अपि नीचभोग्याः ॥ 0317cd  
खशस्य बद्दिवासाख्यपर्णोत्सग्रामजन्मनः[^0318-1] । 0318ab  
बाणस्य सूनुस्तुङ्गाख्योविशन्महिषपालकः ॥ 0318cd  
प्रविष्टो जातु कश्मीरांल्लेखहारककर्मणा[^0319-1] । 0319ab  
सुगन्धिसीहप्रकटनागाट्टयिकषण्मुखैः ॥ 0319cd  
पञ्चभिर्भ्रातृभिः सार्धं सान्धिविग्रहिकान्तिके[^0320-1][^0320-2] । 0320ab  
देव्या दृग्गोचरं यातो हृदयावर्जकोभवत् ॥ तिलकम्॥ 0320cd  
रहःप्रवेशितो दूत्या स भाव्यर्थबलाद्युवा । 0321ab  
सम्भुक्तभूरिजाराया अपि तस्याः प्रियोभवत् ॥ 0321cd  
तुङ्गानुरागिणी राज्ञी पापा लज्जोज्झिता ततः । 0322ab  
रसदानेन वैमुख्यमाजं भुय्यमघातयत् ॥ 0322cd  
धिङ्निर्विचारान्कुपतीन्येषां विषमचेतसाम् । 0323ab  
फलशून्या स्तुतिस्तोषे दोषे प्राणधनक्षयः ॥ 0323cd  
रक्कजो देवकलशो वेलावित्तः कृतस्तया । 0324ab  
भुय्याधिकारे कौट्टन्यमाaचर्न्निस्त्रपो विटः ॥ 0324cd  
येपि कर्दमराजाद्या वीरा द्वारादिनायकाः । 0325ab  
तेपि कौट्टन्यमभजन्नन्येषां[^0325-1] गणनैव का ॥ 0325cd  
चतुष्पञ्चानि वर्षाणि तिष्ठन्नृपगृeहे शिशुः । 0326ab  
भीमगुiप्तोभवद्यावत्किञ्चित्प्रौढीभवन्मतिः ॥ 0326cd  
राज्यव्यवस्था यावच्च पितामह्याश्च वृत्तयः । 0327ab  
दुःस्थिताः प्रत्यभासनत संस्थाप्यास्तस्य चेतसि ॥ 0327cd  
अङ्गशीलविहीनाया निर्घृणाया विसर्गतः । 0328ab  
नावन्नेयधियस्तस्याः स चिन्त्यः समपद्यत ॥ 0328cd  
अभिमन्युवधूस्तं[^0329-1] हि चक्रे गूढप्रवेशितम् । 0329ab  
महाभिजनजं पुत्रं तस्मात्सोभूत्तथाविधः ॥ 0329cd  
सा देवकलशेनाथ दत्तमन्त्रा विशङ्किता । 0330ab  
त्रपोज्झिता स्पष्टमेव भीमगुप्तमबन्धयत् ॥ 0330cd  
निगूढे नन्दिगुप्तादिद्रोहे लोकस्य योभवत् । 0331ab  
सन्देहः स तथा तेन व्यक्तकृत्येन वारितः ॥ 0331cd  
ताभिस्ताभिर्यातनाभिर्भीमगुप्तं निपात्य सा । 0332ab  
षट्पञ्चाशेभवद्वर्षे स्वयं क्रान्तनृपासना ॥ 0332cd  
प्रवृद्धरागया राज्ञ्या दत्तोद्रेको दिने दिने । 0333ab  
सर्वाधिकारी तुङ्गोथ बभूवाधरिताखिलः[^0333-1] ॥ 0333cd  
सभ्रातृकेन तुङ्गेन मीलिताः पूर्वमन्त्रिणः । 0334ab  
राज्यविप्लवमाधातुमयतन्त विरागिणः ॥ 0334cd  
तेथ सम्मन्त्र्य कश्मीरानानिन्युः क्रूरपौरुषम् । 0335ab  
उग्रं विग्रहराजाख्यं दिद्दाभ्रातुः सुतं नृपम् ॥ 0335cd  
मुख्याग्रहारान्स प्राप्तो विधातुं राज्यविप्लवम् । 0336ab  
धीमान्प्रायोपवेशाय[^0336-1] द्रुतं प्रावेशयद्द्विजान्[^0336-2] ॥ 0336cd  
त्रिहितैक्येषु विप्रेषु लोकः सर्वोपि विप्लुतः । 0337ab  
अन्वियेषान्वहं तुङ्गं तत्र तत्र जिघांसया ॥ 0337cd  

[^0311-1]: Thus A1; A3 एकोनप॰.  

[^0312-1]: Thus corr. by later hand from A1 मार्गशीर्ष.  

[^0315-1]: बभूव साथ supplied by A3 in space left by A1.  

[^0318-1]: A4 gloss बोदोल् ग्रामः.  

[^0319-1]: ख supplied by A3 in space left by A1.  

[^0320-1]: Corr. by A3 from A1 सन्धि॰.  

[^0320-2]: Thus A1; A3 ॰कान्तरे.  

[^0325-1]: Thus corr. by A3 from A1 कौटिन्य॰.  

[^0329-1]: Thus corr. by A3 from A1 अभिमत्यव॰.  

[^0333-1]: धारे supplied by A3 in space left by A1.  

[^0336-1]: A3 gloss प्रावः भोजनत्यागः.  

[^0336-2]: Thus A1; A3 प्रायोजयद्द्वि॰.  

[page 103]  



कस्मिंश्चित्पिहितद्वारे तुङ्गं प्रच्छाद्य वेश्मनि । 0338ab  
दिनानि कतिचिद्दिहा तस्थावास्कन्दशङ्किनी ॥ 0338cd  
तथा स्वर्णप्रदानेन सुमनोमन्तकादयः । 0339ab  
ब्राह्मणाः समगृह्यन्त ततः प्रायो व्यवर्तत ॥ 0339cd  
एवं तस्मिन्महाक्षेपे तथा दानेन वारिते । 0340ab  
ययौ विग्रहराजः स भग्नशक्तिर्यथागतम् ॥ 0340cd  
अथ दार्द्यं सभासाद्य तुङ्गाद्याः प्रभविष्णवः । 0341ab  
शनैः कर्दमराजादीञ्जिश्नुर्विहितविप्लवान् ॥ 0341cd  
सुलक्कनो रक्कसूनुस्तथान्ये मुख्यमन्त्रिणः । 0342ab  
रुष्टैर्निर्वासिता देशात्तुष्टैस्तैः सम्प्रवेशिताः ॥ 0342cd  
प्रवर्धमानवैरेण गूढदूतैर्विसर्जितैः । 0343ab  
प्रायं विग्रहराजेन ब्राह्मणः कारिताः पुनः ॥ 0343cd  
उत्क्रोचादित्सया विप्रा भूयः प्रायविधायिनः । 0344ab  
लब्धस्थैर्येण तुङ्गेन सन्निपत्यापहस्तिताः ॥ 0344cd  
तेषां मध्ये वसन्गूढमादित्याख्यः पलायितः । 0345ab  
हतो विग्रहराजस्य प्रियः कटकवारिकः ॥ 0345cd  
शस्त्रक्षतः प्रतीहारो वत्सराजाभिधः पुनः । 0346ab  
न्यङ्कोतकादिभिर्धावञ्जीवग्राहमगृह्यत ॥ 0346cd  
ते स्वर्णाग्राहिणो विप्राः सुमनोमन्तकादयः । 0347ab  
सर्वेपि बद्धास्तुङ्गेन कारागारं प्रवेशिताः ॥ 0347cd  
अथ फल्गुणनाशेन दृप्ते राजपुरीपितौ । 0348ab  
तां प्रत्यारब्धिरभवत्क्रुद्यतां सर्वमन्त्रिणाम् । 0348cd  
निपत्य सङ्कटे वीरः पृथ्वीपालाभिधस्ततः । 0349ab  
चक्रे राजपुरीराजः काश्मीरिकाबलक्षयम् ॥ 0349cd  
शिपाटको हंसराजो विपन्नौ तत्र मन्त्रिणौ । 0350ab  
चन्द्राद्यैर्दुर्गतिर्दृष्टा[^0350-1] मरणं यत्र भेषजम्[^0350-2] ॥ 0350cd  
अथान्येन पथाकस्मात्तुङ्गः सार्धं सहोदरैः । 0351ab  
कृत्स्नां राजपुरीं वीरः प्रविश्य सहसादहत् ॥ 0351cd  
ननाश तेनोपायेन पृत्वीपालः स पार्थिवः । 0352ab  
शेषाणां मन्त्रिणां सैन्यं प्राप मुक्तिं च सङ्कटात् ॥ 0352cd  
अबलः सन्स भूपालस्तुङ्गाय प्रददौ करम् । 0353ab  
एवं कृतं तदा तेन नष्टस्थार्थस्य[^0353-1] योजनम् ॥ 0353cd  
प्रविशन्नगरं तुङ्गस्ततः स्वीकृतकम्पनः । 0354ab  
चकार डामरग्रामसंहारं सिंहविक्रमः ॥ 0354cd  
दिद्दाप्युदयराजस्य भ्रातुःञ् पुत्रं परीक्षितम् । 0355ab  
चक्रे सङ्ग्रामराजाख्यं युवराजमशङ्किता ॥ 0355cd  
सा हि सर्वाञ्शिशुप्रायान्पुरो भ्रातृसुतान्स्थितान् । 0356ab  
परीक्षितुं मुमोचाग्रे पालेवतफलावलिम् ॥ 0356cd  
शक्तः कियन्ति कः प्राप्तुं फलान्यत्रेतिवादिनी । 0357ab  
साभवद्राजपुत्राणां तेषाम् कलहकारणम् ॥ 0357cd  
गृहीताल्पफलांलग्नप्रहारांस्तान्ददर्श च । 0358ab  
सङ्ग्रामराजं[^0358-1] र्वस्वल्पफलभाजमविक्षतम् ॥ 0358cd  
अनन्तफलसम्प्राप्तावक्षतत्वे च कारणम् । 0359ab  
सविस्मयं तथा पृष्टः स तामेवं तदान्नवीत् ॥ 0359cd  
अन्योन्यकलहव्यग्रानेतान्कृत्वा पृथग्वसन् । 0360ab  
समवापं फलान्यस्मिन्न चाभूवं परिक्षतः ॥ 0360cd  
व्यसनं सम्प्रवेश्यान्यान्स्थितानामप्रमादिनाम्[^0361-1] । 0361ab  
न काः क्लेशाविहीनानां[^0361-2] घटन्ते स्वार्थसिद्धयः ॥ 0361cd  
श्रुत्वेति तस्य सा वाचमप्रमत्तत्वदूतिकाम् । 0362ab  
भीरुर्नारीस्वभावेन राज्येमन्यत योग्यताम् ॥ 0362cd  
शूरस्य लभ्यं शौर्येण भीरोर्भीरुतया यथा । 0363ab  
कार्यं हि प्रतिभात्यन्तर्न भवेच्च तदन्यथा ॥ 0363cd  
काष्ठं बह्न्युज्झितमपि भवेच्छीतशान्त्यै कपीनां लोम्नां शुद्ध्यै सलिलमनलश्चाग्निशौचैणकानाम्[^0364-1] । 0364ab  
जन्तोर्भावा विदधति यथा भाविनः[^0364-2] कार्यसिद्धिं तत्त्वं तेषां क्वचन वस्तुतो नास्ति किञ्चित् ॥ 0364cd  

[^0350-1]: Thus A3; A1 ॰दुर्गतिं दृष्ट्वा.  

[^0350-2]: Thus corr. by later hand from A1 भैष॰.  

[^0353-1]: नष्टस्था supplied by A3 in space left by A1.  

[^0358-1]: राजं omitted by A1 and supplied by A3.  

[^0361-1]: Thus corr. by A1 व्यसने सम्प्रविश्या॰.  

[^0361-2]: Thus corr. by A3 from A1 ॰विहीनां.  

[^0364-1]: A3 gloss अग्निशौचा मृगा अग्निमश्नन्ति विषमूषकाः विषं च न विपद्यन्ते जीविता-----.  

[^0364-2]: A3 यथाभावनं.  

[page 104]  



तस्यामेकान्नशीत्यब्दशुक्लभाद्राष्टमीदिने । 0365ab  
देव्यां दिवं प्रयतायां युवराजोभवन्नृपः ॥ 0365cd  
स्त्रीसम्बन्धेन भूपालवंश्यानां[^0366-1] भुवनाद्भुतः । 0366ab  
तृतीयः परिवर्तोयं वर्ततेमुत्र मण्डले ॥ 0366cd  
निर्नष्टकण्टककुले[^0367-1] वसुसम्पदाद्ये श्रीसातवाहकुलमाप[^0367-2] महीतलेस्मिन् । 0367ab  
दावाग्निदग्धकुतरौ जलदाम्बुसिक्ते चूतप्ररोह इव केलिवने प्रवृद्धिम्[^0367-3] ॥ 0367cd  
अथ स मृदुतयान्तर्गूढधैर्यानुभावः सुखमवनिमशेषां दोष्णि सङ्ग्रामराजः । 0368ab  
विसकुलनिभशोभानिह्नुतप्राणसारः फणकुल[^0368-1] उरगाणामीशितेव न्यधत्त ॥ 0368cd  


[^col-1]इति श्रीकाश्मीरिकमहामात्यचप्पकप्रभुसूनोः कल्हणस्य कृतौ राजतरङ्गिण्यां षष्ठस्तरङ्गः[^col-2] ॥  
अत्र वर्षचतुःषष्टौ मासेप्यर्धे दिनेषु च ।  
अष्टस्वभूवन्भूपाला दश भूभोगभोगिनः[^col-3] ॥  

[^0366-1]: Thus corr. by later hand from A1 ॰वंशा॰.  

[^0367-1]: Thus corr. by A3 from A1 निष्पन्नक॰.  

[^0367-2]: Thus corr. by A2 from A1 सालवा॰; R G as above.  

[^0367-3]: A3 प्ररूढिम्.  

[^0368-1]: Thus corr. by A3 from A1 फलकुल.  

[^col-1]: A3 inserts here the note: रा॰ 10 ग्र 369 ॥ आदितः रा॰ 92 ग्रन्थः 1663 ॥.  

[^col-2]: A1 adds here: लिखितश्चैष राजानकरत्नकण्टेन.  

[^col-3]: A3 भागिनः.  

[page 105]  


