<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०८ on पुराणे विश्वासटिप्पन्यः</title>
    <link>https://vishvAsa.github.io/purANam/shAktam/devI-bhAgavatam/08/</link>
    <description>Recent content in &#43;०८ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/shAktam/devI-bhAgavatam/08/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/purANam/shAktam/devI-bhAgavatam/08/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/01/</guid>
      <description>&lt;p&gt;जनमेजय उवाच&lt;br&gt;&#xA;सूर्यचन्द्रान्वयोत्थानां नृपाणां सत्कथाश्रितम् ।&lt;br&gt;&#xA;चरितं भवता प्रोक्तं श्रुतं तदमृतास्पदम् ॥ १ ॥&lt;br&gt;&#xA;अधुना श्रोतुमिच्छामि सा देवी जगदम्बिका ।&lt;br&gt;&#xA;मन्वन्तरेषु सर्वेषु यद्यद्‌रूपेण पूज्यते ॥ २ ॥&lt;br&gt;&#xA;यस्मिन्यस्मिंश्च वै स्थाने येन येन च कर्मणा ।&lt;br&gt;&#xA;(शरीरेण च देवेशी पूजनीया फलप्रदा ।&lt;br&gt;&#xA;येनैव मन्त्रबीजेन यत्र यत्र च पूज्यते ॥)&lt;br&gt;&#xA;देव्या विराट्स्वरूपस्य वर्णनं च यथातथम् ॥ ३ ॥&lt;br&gt;&#xA;येन ध्यानेन तत्सूक्ष्मे स्वरूपे स्यान्मतेर्गतिः ।&lt;br&gt;&#xA;तत्सर्वं वद विप्रर्षे येन श्रेयोऽहमाप्नुयाम् ॥ ४ ॥&lt;br&gt;&#xA;व्यास उवाच&lt;br&gt;&#xA;शृणु राजन् प्रवक्ष्यामि देव्याराधनमुत्तमम् ।&lt;br&gt;&#xA;यत्कृतेन श्रुतेनापि नरः श्रेयोऽत्र विन्दते ॥ ५ ॥&lt;br&gt;&#xA;एवमेतन्नारदेन पृष्टो नारायणः पुरा ।&lt;br&gt;&#xA;तस्मै यदुक्तवान्देवो योगचर्याप्रवर्तकः ॥ ६ ॥&lt;br&gt;&#xA;एकदा नारदः श्रीमान्पर्यटन्पृथिवीमिमाम् ।&lt;br&gt;&#xA;नारायणाश्रमं प्राप्तो गतखेदश्च तस्थिवान् ॥ ७ ॥&lt;br&gt;&#xA;तस्मै योगात्मने नत्वा ब्रह्मदेवतनूद्भवः ।&lt;br&gt;&#xA;पर्यपृच्छदिमं चार्थं यत्पृष्टो भवतानघ ॥ ८ ॥&lt;br&gt;&#xA;नारद उवाच&lt;br&gt;&#xA;देवदेव महादेव पुराणपुरुषोत्तम ।&lt;br&gt;&#xA;जगदाधार सर्वज्ञ श्लाघनीयोरुसद्गुण ॥ ९ ॥&lt;br&gt;&#xA;जगतस्तत्त्वमाद्यं यत्तन्मे वद यथेप्सितम् ।&lt;br&gt;&#xA;जायते कुत एवेदं कुतश्चेदं प्रतिष्ठितम् ॥ १० ॥&lt;br&gt;&#xA;कुतोऽन्तं प्राप्नुयात्काले कुत्र सर्वफलोदयः ।&lt;br&gt;&#xA;केन ज्ञातेन मायैषा मोहभूर्नाशमाप्नुयात् ॥ ११ ॥&lt;br&gt;&#xA;कयार्चया किं जपेन किं ध्यानेनात्महृत्कजे ।&lt;br&gt;&#xA;प्रकाशो जायते देव तमस्यर्कोदयो यथा ॥ १२ ॥&lt;br&gt;&#xA;एतत्प्रश्नोत्तरं देव ब्रूहि सर्वमशेषतः ।&lt;br&gt;&#xA;यथा लोकस्तरेदन्धतमसं त्वञ्जसैव हि ॥ १३ ॥&lt;br&gt;&#xA;व्यास उवाच&lt;br&gt;&#xA;एवं देवर्षिणा पृष्टः प्राचीनो मुनिसत्तमः ।&lt;br&gt;&#xA;नारायणो महायोगी प्रतिनन्द्य वचोऽब्रवीत् ॥ १४ ॥&lt;br&gt;&#xA;श्रीनारायण उवाच&lt;br&gt;&#xA;शृणु देवर्षिवर्यात्र जगतस्तत्त्वमुत्तमम् ।&lt;br&gt;&#xA;येन ज्ञातेन मर्त्यो हि जायते न जगद्भ्रमे ॥ १५ ॥&lt;br&gt;&#xA;जगतस्तत्त्वमित्येव देवी प्रोक्ता मयापि हि ।&lt;br&gt;&#xA;ऋषिभिर्देवगन्धर्वैरन्यैश्चापि मनीषिभिः ॥ १६ ॥&lt;br&gt;&#xA;सा जगत्सृजते देवी तया च प्रतिपाल्यते ।&lt;br&gt;&#xA;तया च नाश्यते सर्वमिति प्रोक्तं गुणत्रयात् ॥ १७ ॥&lt;br&gt;&#xA;तस्याः स्वरूपं वक्ष्यामि देव्याः सिद्धर्षिपूजितम् ।&lt;br&gt;&#xA;स्मरतां सर्वपापघ्नं कामदं मोक्षदं तथा ॥ १८ ॥&lt;br&gt;&#xA;मनुः स्वायम्भुवस्त्वाद्यः पद्मपुत्रः प्रतापवान् ।&lt;br&gt;&#xA;शतरूपापतिः श्रीमान्सर्वमन्वन्तराधिपः ॥ १९ ॥&lt;br&gt;&#xA;स मनुः पितरं देवं प्रजापतिमकल्मषम् ।&lt;br&gt;&#xA;भक्त्या पर्यचरत्पूर्वं तमुवाचात्मभूः सुतम् ॥ २० ॥&lt;br&gt;&#xA;पुत्र पुत्र त्वया कार्यं देव्याराधनमुत्तमम् ।&lt;br&gt;&#xA;तत्प्रसादेन ते तात प्रजासर्गः प्रसिद्ध्यति ॥ २१ ॥&lt;br&gt;&#xA;एवमुक्तः प्रजास्रष्ट्रा मनुः स्वायम्भुवो विराट् ।&lt;br&gt;&#xA;जगद्योनिं तदा देवीं तपसातर्पयद्‌ विभुः ॥ २२ ॥&lt;br&gt;&#xA;तुष्टाव देवीं देवेशीं समाहितमतिः किल ।&lt;br&gt;&#xA;आद्यां मायां सर्वशक्तिं सर्वकारणकारणाम् ॥ २३ ॥&#xA;मनुरुवाच&lt;br&gt;&#xA;नमो नमस्ते देवेशि जगत्कारणकारणे ।&lt;br&gt;&#xA;शङ्खचक्रगदाहस्ते नारायणहृदाश्रिते ॥ २४ ॥&lt;br&gt;&#xA;वेदमूर्त्ते जगन्मातः कारणस्थानरूपिणि ।&lt;br&gt;&#xA;वेदत्रयप्रमाणज्ञे सर्वदेवनुते शिवे ॥ २५ ॥&lt;br&gt;&#xA;माहेश्वरि महाभागे महामाये महोदये ।&lt;br&gt;&#xA;महादेवप्रियावासे महादेवप्रियङ्करि ॥ २६ ॥&lt;br&gt;&#xA;गोपेन्द्रस्य प्रिये ज्येष्ठे महानन्दे महोत्सवे ।&lt;br&gt;&#xA;महामारीभयहरे नमो देवादिपूजिते ॥ २७ ॥&lt;br&gt;&#xA;सर्वमङ्गलमाङ्गल्ये शिवे सर्वार्थसाधिके ।&lt;br&gt;&#xA;शरण्ये त्र्यम्बके गौरि नारायणि नमोऽस्तु ते ॥ २८ ॥&lt;br&gt;&#xA;यतश्चेदं यया विश्वमोतं प्रोतं च सर्वदा ।&lt;br&gt;&#xA;चैतन्यमेकमाद्यन्तरहितं तेजसां निधिम् ॥ २९ ॥&lt;br&gt;&#xA;ब्रह्मा यदीक्षणात्सर्वं करोति च हरिः सदा ।&lt;br&gt;&#xA;पालयत्यपि विश्वेशः संहर्ता यदनुग्रहात् ॥ ३० ॥&lt;br&gt;&#xA;मधुकैटभसम्भूतभयार्तः पद्मसम्भवः ।&lt;br&gt;&#xA;यस्याः स्तवेन मुमुचे घोरदैत्यभवाम्बुधेः ॥ ३१ ॥&lt;br&gt;&#xA;त्वं ह्रीः कीर्तिः स्मृतिः कान्तिः कमला गिरिजा सती ।&lt;br&gt;&#xA;दाक्षायणी वेदगर्भा सिद्धिदात्री सदाभया ॥ ३२ ॥&lt;br&gt;&#xA;स्तोष्ये त्वां च नमस्यामि पूजयामि जपामि च ।&lt;br&gt;&#xA;ध्यायामि भावये वीक्षे श्रोष्ये देवि प्रसीद मे ॥ ३३ ॥&lt;br&gt;&#xA;ब्रह्मा वेदनिधिः कृष्णो लक्ष्यावासः पुरन्दरः ।&lt;br&gt;&#xA;त्रिलोकाधिपतिः पाशी यादसाम्पतिरुत्तमः ॥ ३४ ॥&lt;br&gt;&#xA;कुबेरो निधिनाथोऽभूद्यमो जातः परेतराट् ।&lt;br&gt;&#xA;नैर्ऋतो रक्षसां नाथः सोमो जातो ह्यपोमयः ॥ ३५ ॥&lt;br&gt;&#xA;त्रिलोकवन्द्ये लोकेशि महामाङ्गल्यरूपिणि ।&lt;br&gt;&#xA;नमस्तेऽस्तु पुनर्भूयो जगन्मातर्नमो नमः ॥ ३६ ॥&lt;br&gt;&#xA;श्रीनारायण उवाच&lt;br&gt;&#xA;एवं स्तुता भगवती दुर्गा नारायणी परा ।&lt;br&gt;&#xA;प्रसन्ना प्राह देवर्षे ब्रह्मपुत्रमिदं वचः ॥ ३७ ॥&lt;br&gt;&#xA;देव्युवाच&lt;br&gt;&#xA;वरं वरय राजेन्द्र ब्रह्मपुत्र यदिच्छसि ।&lt;br&gt;&#xA;प्रसन्नाहं स्तवेनात्र भक्त्या चाराधनेन च ॥ ३८ ॥&lt;br&gt;&#xA;मनुरुवाच&lt;br&gt;&#xA;यदि देवि प्रसन्नासि भक्त्या कारुणिकोत्तमे ।&lt;br&gt;&#xA;तदा निर्विघ्नतः सृष्टिः प्रजायाः स्यात्तवाज्ञया ॥ ३९ ॥&lt;br&gt;&#xA;देव्युवाच&lt;br&gt;&#xA;प्रजासर्गः प्रभवतु ममानुग्रहतः किल ।&lt;br&gt;&#xA;निर्विघ्नेन च राजेन्द्र वृद्धिश्चाप्युत्तरोत्तरम् ॥ ४० ॥&lt;br&gt;&#xA;यः कश्चित्पठते स्तोत्रं मद्भक्त्या त्वत्कृतं सदा ।&lt;br&gt;&#xA;तेषां विद्या प्रजासिद्धिः कीर्तिः कान्त्युदयः खलु ॥ ४१ ॥&lt;br&gt;&#xA;जायन्ते धनधान्यानि शक्तिरप्रहता नृणाम् ।&lt;br&gt;&#xA;सर्वत्र विजयो राजन् सुखं शत्रुपरिक्षयः ॥ ४२ ॥&lt;br&gt;&#xA;श्रीनारायण उवाच&lt;br&gt;&#xA;एवं दत्त्वा वरान् देवी मनवे ब्रह्मसूनवे ।&lt;br&gt;&#xA;अन्तर्धानं गता चासीत्पश्यतस्तस्य धीमतः ॥ ४३ ॥&lt;br&gt;&#xA;अथ लब्धवरो राजा ब्रह्मपुत्रः प्रतापवान् ।&lt;br&gt;&#xA;ब्रह्माणमब्रवीत्तात स्थानं मे दीयतां रहः ॥ ४४ ॥&lt;br&gt;&#xA;यत्राहं समधिष्ठाय प्रजाः स्रक्ष्यामि पुष्कलाः ।&lt;br&gt;&#xA;यक्ष्यामि यज्ञैर्देवेशं तत्समादिश माचिरम् ॥ ४५ ॥&lt;br&gt;&#xA;इति पुत्रवचः श्रुत्वा प्रजापतिपतिर्विभुः ।&lt;br&gt;&#xA;चिन्तयामास सुचिरं कथं कार्यं भवेदिदम् ॥ ४६ ॥&lt;br&gt;&#xA;सृजतो मे गतः कालो विपुलोऽनन्तसङ्ख्यकः ।&lt;br&gt;&#xA;धरा वार्भिः स्तुता मग्ना रसं याताखिलाश्रया ॥ ४७ ॥&lt;br&gt;&#xA;इदं मच्चिन्तितं कार्यं भगवानादिपूरुषः ।&lt;br&gt;&#xA;करिष्यति सहायो मे यदादेशेऽहमाश्रितः ॥ ४८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां&lt;br&gt;&#xA;संहितायामष्टमस्कन्धे भुवनकोशप्रसङ्गे&lt;br&gt;&#xA;देव्या मनवे वरदानवर्णनं नाम प्रधमोऽध्यायः ॥ १ ॥&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/purANam/shAktam/devI-bhAgavatam/08/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/02/</guid>
      <description>&lt;p&gt;श्रीनारायण उवाच&lt;br&gt;&#xA;एवं मीमांसतस्तस्य पद्मयोनेः परन्तप ।&lt;br&gt;&#xA;मन्वादिभिर्मुनिवरैर्मरीच्याद्यैः समन्ततः ॥ १ ॥&lt;br&gt;&#xA;ध्यायतस्तस्य नासाग्राद्विरञ्चेः सहसानघ ।&lt;br&gt;&#xA;वराहपोतो निरगादेकाङ्गुलप्रमाणतः ॥ २ ॥&lt;br&gt;&#xA;तस्यैव पश्यतः खस्थः क्षणेन किल नारद ।&lt;br&gt;&#xA;करिमात्रं प्रववृधे तदद्‌भुततमं ह्यभूत् ॥ ३ ॥&lt;br&gt;&#xA;मरीचिमुख्यैर्विप्रेन्द्रैः सनकाद्यैश्च नारद ।&lt;br&gt;&#xA;तद्‌ दृष्ट्वा सौकरं रूपं तर्कयामास पद्मभूः ॥ ४ ॥&lt;br&gt;&#xA;किमेतत्सौकरव्याजं दिव्यं सत्त्वमवस्थितम् ।&lt;br&gt;&#xA;अत्याश्चर्यमिदं जातं नासिकाया विनिःसृतम् ॥ ५ ॥&lt;br&gt;&#xA;दृष्टोऽङ्गुष्ठशिरोमात्रः क्षणाच्छैलेन्द्रसन्तिभः ।&lt;br&gt;&#xA;आहोस्विद्भगवान्किं वा यज्ञो मे खेदयन्मनः ॥ ६ ॥&lt;br&gt;&#xA;इति तर्कयतस्तस्य ब्रह्मणः परमात्मनः ।&lt;br&gt;&#xA;वराहरूपो भगवाञ्जगर्जाचलसन्निभः ॥ ७ ॥&lt;br&gt;&#xA;विरञ्चिं हर्षयामास संहतांश्च द्विजोत्तमान् ।&lt;br&gt;&#xA;स्वगर्जशब्दमात्रेण दिक्प्रान्तमनुनादयन् ॥ ८ ॥&lt;br&gt;&#xA;ते निशम्य स्वखेदस्य क्षयितुं घुर्घुरस्वनम् ।&lt;br&gt;&#xA;जनस्तपःसत्यलोकवासिनोऽमरवर्यकाः ॥ ९ ॥&lt;br&gt;&#xA;छन्दोमयैः स्तोत्रवरैर्ऋक्सामाथर्वसम्भवैः ।&lt;br&gt;&#xA;वचोभिः पुरुषं त्वाद्यं द्विजेन्द्राः पर्यवाकिरन् ॥ १० ॥&lt;br&gt;&#xA;तेषां स्तोत्रं निशम्याद्यो भगवान् हरिरीश्वरः ।&lt;br&gt;&#xA;कृपावलोकमात्रेणानुगृहीत्वाऽऽप आविशत् ॥ ११ ॥&lt;br&gt;&#xA;तस्यान्तर्विशतः क्रूरसटाघातप्रपीडितः ।&lt;br&gt;&#xA;समुद्रोऽथाब्रवीद्देव रक्ष मां शरणार्तिहन् ॥ १२ ॥&lt;br&gt;&#xA;इत्याकर्ण्य समुद्रोक्तं वचनं हरिरीश्वरः ।&lt;br&gt;&#xA;विदारयञ्जलचराञ्जगामान्तर्जले विभुः ॥ १३ ॥&lt;br&gt;&#xA;इतस्ततोऽभिधावन्सन् विचिन्वन्पृथिवीं धराम् ।&lt;br&gt;&#xA;आघ्रायाघ्राय सर्वेशो धरामासादयच्छनैः ॥ १४ ॥&lt;br&gt;&#xA;अन्तर्जलगतां भूमिं सर्वसत्त्वाश्रयां तदा ।&lt;br&gt;&#xA;भूमिं स देवदेवेशो दंष्ट्रयोदाजहार ताम् ॥ १५ ॥&lt;br&gt;&#xA;तां समुद्धृत्य दंष्ट्राग्रे यज्ञेशो यज्ञपूरूषः ।&lt;br&gt;&#xA;शुशुभे दिग्गजो यद्वदुद्धृत्याथ सुपद्मीनीम् ॥ १६ ॥&lt;br&gt;&#xA;तं दृष्ट्वा देवदेवेशो विरञ्चिः समनुः स्वराट् ।&lt;br&gt;&#xA;तुष्टाव वाग्भिर्देवेशं दंष्ट्रोद्धतवसुन्धरम् ॥ १७ ॥&lt;br&gt;&#xA;ब्रह्मोवाच&lt;br&gt;&#xA;जितं ते पुण्डरीकाक्ष भक्तानामार्तिनाशन ।&lt;br&gt;&#xA;खर्वीकृतसुराधार सर्वकामफलप्रद ॥ १८ ॥&lt;br&gt;&#xA;इयं च धरणी देव शोभते वसुधा तव ।&lt;br&gt;&#xA;पद्मिनीव सुपत्राढ्या मतङ्गजकरोद्धृता ॥ १९ ॥&#xA;इदं च ते शरीरं वै शोभते भूमिसङ्गमात् ।&lt;br&gt;&#xA;उद्धृताम्बुजशुण्डाग्रकरीन्द्रतनुसन्निभम् ॥ २० ॥&lt;br&gt;&#xA;नमो नमस्ते देवेश सृष्टिसंहारकारक ।&lt;br&gt;&#xA;दानवानां विनाशाय कृतनानाकृते प्रभो ॥ २१ ॥&lt;br&gt;&#xA;अग्रतश्च नमस्तेऽस्तु पृष्ठतश्च नमो नमः ।&lt;br&gt;&#xA;सर्वामराधारभूत बृहद्धाम नमोऽस्तु ते ॥ २२ ॥&lt;br&gt;&#xA;त्वयाहं च प्रजासर्गे नियुक्त: शक्तिबृंहितः ।&lt;br&gt;&#xA;त्वदाज्ञावशतः सर्गं करोमि विकरोमि च ॥ २३ ॥&lt;br&gt;&#xA;त्वत्सहायेन देवेशा अमराश्च पुरा हरे ।&lt;br&gt;&#xA;सुधां विभेजिरे सर्वे यथाकालं यथाबलम् ॥ २४ ॥&lt;br&gt;&#xA;इन्द्रस्त्रिलोकीसाम्राज्यं लब्धवांस्तन्निदेशत: ।&lt;br&gt;&#xA;भुनक्ति लक्ष्मीं बहुलां सुरसङ्घप्रपूजित: ॥ २५ ॥&lt;br&gt;&#xA;वह्निः पावकतां लब्ध्वा जाठरादिविभेदतः ।&lt;br&gt;&#xA;देवासुरमनुष्याणां करोत्याप्यायनं तथा ॥ २६ ॥&lt;br&gt;&#xA;धर्मराजोऽथ पितॄणामधिपः सर्वकर्मदृक् ।&lt;br&gt;&#xA;कर्मणां फलदातासौ त्वन्नियोगादधीश्वरः ॥ २७ ॥&lt;br&gt;&#xA;नैर्ऋतो रक्षसामीशो यक्षो विघ्नविनाशन: ।&lt;br&gt;&#xA;सर्वेषां प्राणिनां कर्मसाक्षी त्वत्तः प्रजायते ॥ २८ ॥&lt;br&gt;&#xA;वरुणो यादसामीशो लोकपालो जलाधिपः ।&lt;br&gt;&#xA;त्वदाज्ञाबलमाश्रित्य लोकपालत्वमागतः ॥ २९ ॥&lt;br&gt;&#xA;वायुर्गन्धवह: सर्वभूतप्राणनकारणम् ।&lt;br&gt;&#xA;जातस्तव निदेशेन लोकपालो जगद्‌गुरुः ॥ ३० ॥&lt;br&gt;&#xA;कुबेरः किन्नरादीनां यक्षाणां जीवनाश्रयः ।&lt;br&gt;&#xA;त्वदाज्ञान्तर्गतः सर्वलोकपेषु च मान्यभूः ॥ ३१ ॥&lt;br&gt;&#xA;ईशान: सर्वरुद्राणामीश्वरान्तकरः प्रभुः ।&lt;br&gt;&#xA;जातो लोकेशवन्द्योऽसौ सर्वदेवाधिपालकः ॥ ३२ ॥&lt;br&gt;&#xA;नमस्तुभ्यं भगवते जगदीशाय कुर्महे ।&lt;br&gt;&#xA;यस्यांशभागाः सर्वे हि जाता देवाः सहस्रशः ॥ ३३ ॥&lt;br&gt;&#xA;नारद उवाच&lt;br&gt;&#xA;एवं स्तुतो विश्वसृजा भगवानादिपूरुष: ।&lt;br&gt;&#xA;लीलावलोकमात्रेणाप्यनुग्रहमवासृजत् ॥ ३४ ॥&lt;br&gt;&#xA;तत्रैवाभ्यागतं दैत्यं हिरण्याक्षं महासुरम् ।&lt;br&gt;&#xA;रुन्धानमध्वनो भीमं गदयाताडयद्धरि: ॥ ३५ ॥&lt;br&gt;&#xA;तद्‌रक्तपङ्कदिग्धाङ्गो भगवानादिपूरुषः ।&lt;br&gt;&#xA;उद्धृत्य धरणीं देवो दंष्ट्रया लीलयाप्सु ताम् ॥ ३६ ॥&lt;br&gt;&#xA;निवेश्य लोकनाथेशो जगाम स्थानमात्मनः ।&lt;br&gt;&#xA;एतद्‌भगवतश्चित्रं धरण्युद्धरणं परम् ॥ ३७ ॥&lt;br&gt;&#xA;शृणुयाद्य: पुमान् यश्च पठेच्चरितमुत्तमम् ।&lt;br&gt;&#xA;सर्वपापविनिर्मुक्तो वैष्णवीं गतिमाप्नुयात् ॥ ३८॥&lt;br&gt;&#xA;इति श्रीमद्देवीभागवते महापुराणेअष्टादशसाहस्र्यां&lt;br&gt;&#xA;संहितायामष्टमस्कन्धे धरण्युद्धारवर्णनं नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/purANam/shAktam/devI-bhAgavatam/08/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/03/</guid>
      <description>&lt;p&gt;श्रीनारायण उवाच&lt;br&gt;&#xA;महीं देव: प्रतिष्ठाप्य यथास्थाने च नारद ।&lt;br&gt;&#xA;वैकुण्ठलोकमगमद्‌ ब्रह्मोवाच स्वमात्मजम् ॥ १ ॥&lt;br&gt;&#xA;स्वायम्भूव महाबाहो पुत्र तेजस्विनांवर ।&lt;br&gt;&#xA;स्थाने महीमये तिष्ठ प्रजाः सृज यथोचितम् ॥ २ ॥&lt;br&gt;&#xA;देशकालविभागेन यज्ञेशं पुरुषं यज ।&lt;br&gt;&#xA;उच्चावचपदार्थैश्च यज्ञसाधनकैर्विभो ॥ ३ ॥&lt;br&gt;&#xA;धर्ममाचर शास्त्रोक्तं वर्णाश्रमनिबन्धनम् ।&lt;br&gt;&#xA;एतेन क्रमयोगेन प्रजावृद्धिर्भविष्यति ॥ ४ ॥&lt;br&gt;&#xA;पुत्रानुत्पाद्य गुणतः कीर्त्या कान्त्यात्मरूपिणः ।&lt;br&gt;&#xA;विद्याविनयसम्पन्नान् सदाचारवतां वरान् ॥ ५ ॥&lt;br&gt;&#xA;कन्याश्च दत्त्वा गुणवद्यशोवद्‌भ्यः समाहितः ।&lt;br&gt;&#xA;मन: सम्यक् समाधाय प्रधानपुरुषे परे ॥ ६ ॥&lt;br&gt;&#xA;भक्तिसाधनयोगेन भगवत्परिचर्यया ।&lt;br&gt;&#xA;गतिमिष्टां सदा वन्द्यां योगिनां गमिता भवान् ॥ ७ ॥&lt;br&gt;&#xA;इत्याश्वास्य मनुं पुत्र पद्मयोनिः प्रजापति: ।&lt;br&gt;&#xA;प्रजासर्गे नियम्यामुं स्वधाम प्रत्यपद्यत ॥ ८ ॥&lt;br&gt;&#xA;प्रजाः सृजत पुत्रेति पितुराज्ञां समादधत् ।&lt;br&gt;&#xA;स्वायम्भुवः प्रजासर्गमकरोत्पृथिवीपतिः ॥ ९ ॥&lt;br&gt;&#xA;प्रियव्रतोत्तानपादौ मनुपुत्रौ महौजसौ ।&lt;br&gt;&#xA;कन्यास्तिस्रः प्रसूताश्च तासां नामानि मे शृणु ॥ १०&lt;br&gt;&#xA;आकूतिः प्रथमा कन्या द्वितीया देवहूतिका ।&lt;br&gt;&#xA;तृतीया च प्रसूतिर्हि विख्याता लोकपावनी ॥ ११&#xA;आकूतिं रुचये प्रादात्कर्दमाय च मध्यमाम् ।&lt;br&gt;&#xA;दक्षायादात्प्रसूतिं च यासां लोक इमाः प्रजाः ॥ १२&lt;br&gt;&#xA;रुचेः प्रजज्ञे भगवान् यज्ञो नामादिपूरुषः ।&lt;br&gt;&#xA;आकूत्यां देवहूत्यां च कपिलोऽसौ च कर्दमात् ॥ १३&lt;br&gt;&#xA;साङ्ख्याचार्यः सर्वलोके विख्यातः कपिलो विभुः ।&lt;br&gt;&#xA;दक्षात्प्रसूत्यां कन्याश्च बहुशो जज्ञिरे प्रजाः ॥ १४&lt;br&gt;&#xA;यासां सन्तानसम्भूता देवतिर्यङ्नरादयः ।&lt;br&gt;&#xA;प्रसूता लोकविख्याता सर्वे सर्गप्रवर्तकाः ॥ १५&lt;br&gt;&#xA;यज्ञश्च भगवान् स्वायम्भुवमन्वन्तरे विभुः ।&lt;br&gt;&#xA;मनुं ररक्ष रक्षोभ्यो यामैर्देवगणैर्वृतः ॥ १६&lt;br&gt;&#xA;कपिलोऽपि महायोगी भगवान् स्वाश्रमे स्थितः ।&lt;br&gt;&#xA;देवहूत्यै परं ज्ञानं सर्वाविद्यानिवर्तकम् ॥ १७&lt;br&gt;&#xA;सविशेषं ध्यानयोगमध्यात्मज्ञाननिश्चयम् ।&lt;br&gt;&#xA;कापिलं शास्त्रमाख्यातं सर्वाज्ञानविनाशनम् ॥ १८&lt;br&gt;&#xA;उपदिश्य महायोगी स ययौ पुलहाश्रमम् ।&lt;br&gt;&#xA;अद्यापि वर्तते देवः साङ्ख्याचार्यो महाशयः ॥ १९&lt;br&gt;&#xA;यन्नामस्मरणेनापि साङ्ख्ययोगश्च सिद्ध्यति ।&lt;br&gt;&#xA;तं वन्दे कपिलं योगाचार्यं सर्ववरप्रदम् ॥ २०&lt;br&gt;&#xA;एवमुक्तं मनोः कन्यावंशवर्णनमुत्तमम् ।&lt;br&gt;&#xA;पठतां शृण्वतां चापि सर्वपापविनाशनम् ॥ २१&lt;br&gt;&#xA;अतः परं प्रवक्ष्यामि मनुपुत्रान्वयं शुभम् ।&lt;br&gt;&#xA;यदाकर्णनमात्रेण परं पदमवाप्नुयात् ॥ २२&lt;br&gt;&#xA;द्वीपवर्षसमुद्रादिव्यवस्था यत्सुतैः कृता ।&lt;br&gt;&#xA;व्यवहारप्रसिद्ध्यर्थं सर्वभूतसुखाप्तये ॥ २३&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनकोशविस्तारे स्वायम्भुवमनुवंशकीर्तनं नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/purANam/shAktam/devI-bhAgavatam/08/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/04/</guid>
      <description>&lt;p&gt;श्रीनारायण उवाच&lt;br&gt;&#xA;मनोः स्वायम्भुवस्यासीज्ज्येष्ठः पुत्रः प्रियव्रतः ।&lt;br&gt;&#xA;पितुः सेवापरो नित्यं सत्यधर्मपरायणः ॥ १ ॥&lt;br&gt;&#xA;प्रजापतेर्दुहितरं सुरूपां विश्वकर्मणः ।&lt;br&gt;&#xA;बर्हिष्मतीं चोपयेमे समानां शीलकर्मभिः ॥ २ ॥&lt;br&gt;&#xA;तस्यां पुत्रान्दश गुणैरन्वितान्भावितात्मनः ।&lt;br&gt;&#xA;जनयामास कन्यां चोर्जस्वतीं च यवीयसीम् ॥ ३ ॥&lt;br&gt;&#xA;आग्नीध्रश्चेध्मजिह्वश्च यज्ञबाहुस्तृतीयकः ।&lt;br&gt;&#xA;महावीरश्चतुर्थस्तु पञ्चमो रुक्मशुक्रकः ॥ ४ ॥&lt;br&gt;&#xA;घृतपृष्ठश्च सवनो मेधातिथिरथाष्टमः ।&lt;br&gt;&#xA;वीतिहोत्रः कविश्चेति दशैते वह्निनामकाः ॥ ५ ॥&lt;br&gt;&#xA;एतेषां दशपुत्राणां त्रयोऽप्यासन्विरागिणः ।&lt;br&gt;&#xA;कविश्च सवनश्चैव महावीर इति त्रयः ॥ ६ ॥&lt;br&gt;&#xA;आत्मविद्यापरिष्णाताः सर्वे ते ह्यूर्ध्वरेतसः ।&lt;br&gt;&#xA;आश्रमे परहंसाख्ये निःस्पृहा ह्यभवन्मुदाः ॥ ७ ॥&lt;br&gt;&#xA;अपरस्यां च जायायां त्रयः पुत्राश्च जज्ञिरे ।&lt;br&gt;&#xA;उत्तमस्तामसश्चैव रैवतश्चेति विश्रुताः ॥ ८ ॥&lt;br&gt;&#xA;मन्वन्तराधिपतय एते पुत्रा महौजसः ।&lt;br&gt;&#xA;प्रियव्रतः स राजेन्द्रो बुभुजे जगतीमिमाम् ॥ ९ ॥&lt;br&gt;&#xA;एकादशार्बुदाब्दानामव्याहतबलेन्द्रियः ।&lt;br&gt;&#xA;यदा सूर्यः पृथिव्याश्च विभागे प्रथमेऽतपत् ॥ १० ॥&lt;br&gt;&#xA;भागे द्वितीये तत्रासीदन्धकारोदयः किल ।&lt;br&gt;&#xA;एवं व्यतिकरं राजा विलोक्य मनसा चिरम् ॥ ११ ॥&lt;br&gt;&#xA;प्रशास्ति मयि भूम्यां च तमः प्रादुर्भवेत्कथम् ।&lt;br&gt;&#xA;एवं निवारयिष्यामि भूमौ योगबलेन च ॥ १२ ॥&lt;br&gt;&#xA;एवं व्यवसितो राजा पुत्रः स्वायम्भुवस्य सः ।&lt;br&gt;&#xA;रथेनादित्यवर्णेन सप्तकृत्वः प्रकाशयन् ॥ १३ ॥&lt;br&gt;&#xA;तस्यापि गच्छतो राज्ञो भूमौ यद्‌रथनेमयः ।&lt;br&gt;&#xA;पतितास्ते समुद्राख्यां भेजिरे लोकहेतवे ॥ १४ ॥&#xA;जाताः प्रदेशास्ते सप्त द्वीपा भूमौ विभागशः ।&lt;br&gt;&#xA;रथनेमिसमुत्थास्ते परिखाः सप्त सिन्धवः ॥ १५ ॥&lt;br&gt;&#xA;यत आसंस्ततः सप्त भुवो द्वीपा हि ते स्मृताः ।&lt;br&gt;&#xA;जम्बुद्वीपः प्लक्षद्वीपः शाल्मलीद्वीपसञ्ज्ञकः ॥ १६ ॥&lt;br&gt;&#xA;कुशद्वीपः क्रौञ्चद्वीपः शाकद्वीपश्च पुष्करः ।&lt;br&gt;&#xA;तेषां च परिमाणं तु द्विगुणं चोत्तरोत्तरम् ॥ १७ ॥&lt;br&gt;&#xA;समन्ततश्चोपक्लृप्तं बहिर्भागक्रमेण च ।&lt;br&gt;&#xA;क्षारोदेक्षुरसोदौ च सुरोदश्च घृतोदकः ॥ १८ ॥&lt;br&gt;&#xA;क्षीरोदो दधिमण्डोदः शुद्धोदश्चेति ते स्मृताः ।&lt;br&gt;&#xA;सप्तैते प्रतिविख्याताः पृथिव्यां सिन्धवस्तदा ॥ १९ ॥&lt;br&gt;&#xA;प्रथमो जम्बुद्वीपाख्यो यः क्षारोदेन वेष्टितः ।&lt;br&gt;&#xA;तत्पतिं विदधे राजा पुत्रमाग्नीध्रसञ्ज्ञकम् ॥ २० ॥&lt;br&gt;&#xA;प्लक्षद्वीपे द्वितीयेऽस्मिन्द्वीपेक्षुरससम्प्लुते ।&lt;br&gt;&#xA;जातस्तदधिपः प्रैयव्रत इध्मादिजिह्वकः ॥ २१ ॥&lt;br&gt;&#xA;शाल्मलीद्वीप एतस्मिन्सुरोदधिपरिप्लुते ।&lt;br&gt;&#xA;यज्ञबाहुं तदधिपं करोति स्म प्रियव्रतः ॥ २२ ॥&lt;br&gt;&#xA;कुशद्वीपेऽतिरम्ये च घृतोदेनोपवेष्टिते ।&lt;br&gt;&#xA;हिरण्यरेता राजाभूत्प्रियव्रततनूजनिः ॥ २३ ॥&lt;br&gt;&#xA;क्रौञ्चद्वीपे पञ्चमे तु क्षीरोदपरिसम्प्लुते ।&lt;br&gt;&#xA;प्रैयव्रतो घृतपृष्ठः पतिरासीन्महाबलः ॥ २४ ॥&lt;br&gt;&#xA;शाकद्वीपे चारुतरे दधिमण्डोदसङ्कुले ।&lt;br&gt;&#xA;मेधातिथिरभूद्‌राजा प्रियव्रतसुतो वरः ॥ २५ ॥&lt;br&gt;&#xA;पुष्करद्वीपके शुद्धोदकसिन्धुसमाकुले ।&lt;br&gt;&#xA;वीतिहोत्रो बभूवासौ राजा जनकसम्मतः ॥ २६ ॥&lt;br&gt;&#xA;कन्यामूर्जस्वतीनाम्नीं ददावुशनसे विभुः ।&lt;br&gt;&#xA;आसीत्तस्यां देवयानी कन्या काव्यस्य विश्रुता ॥ २७ ॥&lt;br&gt;&#xA;एवं विभज्य पुत्रेभ्यः सप्तद्वीपान् प्रियव्रतः ।&lt;br&gt;&#xA;विवेकवशगो भूत्वा योगमार्गाश्रितोऽभवत् ॥ २८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनकोशविषये प्रियव्रतवंशवर्णनं नाम चतुर्थेऽध्यायः ॥ ४ ॥&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/purANam/shAktam/devI-bhAgavatam/08/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/05/</guid>
      <description>&lt;p&gt;श्रीनारायण उवाच&lt;br&gt;&#xA;देवर्षे शृणु विस्तारं द्वीपवर्षविभेदतः ।&lt;br&gt;&#xA;भूमण्डलस्य सर्वस्य यथा देवप्रकल्पितम् ॥ १ ॥&lt;br&gt;&#xA;समासात्सम्प्रवक्ष्यामि नालं विस्तरतः क्वचित् ।&lt;br&gt;&#xA;जम्बुद्वीपः प्रथमतः प्रमाणे लक्षयोजनः ॥ २ ॥&lt;br&gt;&#xA;विशालो वर्तुलाकारो यथाब्जस्य च कर्णिका ।&lt;br&gt;&#xA;नव वर्षाणि यस्मिंश्च नवसाहस्रयोजनैः ॥ ३ ॥&lt;br&gt;&#xA;आयामैः परिसङ्ख्यानि गिरिभिः परितः श्रितैः ।&lt;br&gt;&#xA;अष्टाभिर्दीर्घरूपैश्च सुविभक्तानि सर्वतः ॥ ४ ॥&lt;br&gt;&#xA;धनुर्वत्संस्थिते ज्ञेये द्वे वर्षे दक्षिणोत्तरे ।&lt;br&gt;&#xA;दीर्घाणि तत्र चत्वारि चतुरस्रमिलावृतम् ॥ ५ ॥&lt;br&gt;&#xA;इलावृतं मध्यवर्षं यन्नाभ्यां सुप्रतिष्ठितः ।&lt;br&gt;&#xA;सौवर्णो गिरिराजोऽयं लक्षयोजनमुच्छ्रितः ॥ ६ ॥&lt;br&gt;&#xA;कर्णिकारूप एवायं भूगोलकमलस्य च ।&lt;br&gt;&#xA;मूर्ध्नि द्वात्रिंशत्सहस्रयोजनैर्विततस्त्वयम् ॥ ७ ॥&lt;br&gt;&#xA;मूले षोडशसाहस्रस्तावतान्तर्गतः क्षितौ ।&lt;br&gt;&#xA;इलावृतस्योत्तरतो नीलः श्वेतश्च शृङ्गवान् ॥ ८ ॥&lt;br&gt;&#xA;त्रयो वै गिरयः प्रोक्ता मर्यादावधयस्त्रिषु ।&lt;br&gt;&#xA;रम्यकाख्ये तथा वर्षे द्वितीये च हिरण्मये ॥ ९ ॥&lt;br&gt;&#xA;कुरुवर्षे तृतीये तु मर्यादां व्यञ्जयन्ति ते ।&lt;br&gt;&#xA;प्रागायता उभयतः क्षारोदावधयस्तथा ॥ १० ॥&lt;br&gt;&#xA;द्विसहस्रपृथुतरास्तथा एकैकशः क्रमात् ।&lt;br&gt;&#xA;पूर्वात्पूर्वाच्चोत्तरस्यां दशांशादधिकांशतः ॥ ११ ॥&lt;br&gt;&#xA;दैर्घ्य एव ह्रसन्तीमे नानानदनदीयुताः ।&lt;br&gt;&#xA;इलावृताद्दक्षिणतो निषधो हेमकूटकः ॥ १२ ॥&lt;br&gt;&#xA;हिमालयश्चेति त्रयः प्राग्विस्तीर्णाः सुशोभनाः ।&lt;br&gt;&#xA;अयुतोत्सेधभाजस्ते योजनैः परिकीर्तिताः ॥ १३ ॥&lt;br&gt;&#xA;हरिवर्षं किम्पुरुषं भारतं च यथातथम् ।&lt;br&gt;&#xA;विभागात्कथयन्त्येते मर्यादागिरयस्त्रयः ॥ १४ ॥&lt;br&gt;&#xA;इलावृतात्पश्चिमतो माल्यवान्नामपर्वतः ।&lt;br&gt;&#xA;पूर्वेण च ततः श्रीमान् गन्धमादनपर्वतः ॥ १५ ॥&#xA;आनीलनिषधं त्वेतौ चायतौ द्विसहस्रतः ।&lt;br&gt;&#xA;योजनैः पृथुतां यातौ मर्यादाकारकौ गिरी ॥ १६ ॥&lt;br&gt;&#xA;केतुमालाख्यभद्राश्ववर्षयोः प्रथितौ च तौ ।&lt;br&gt;&#xA;मन्दरश्च तथा मेरुमन्दरश्च सुपार्श्वकः ॥ १७ ॥&lt;br&gt;&#xA;कुमुदश्चेति विख्याता गिरयो मेरुपादकाः ।&lt;br&gt;&#xA;योजनायुतविस्तारोन्नाहा मेरोश्चतुर्दिशम् ॥ १८ ॥&lt;br&gt;&#xA;अवष्टम्भकरास्ते तु सर्वतोऽभिविराजिताः ।&lt;br&gt;&#xA;एतेषु गिरिषु प्राप्ताः पादपाश्चूतजम्बुनी ॥ १९ ॥&lt;br&gt;&#xA;कदम्बन्यग्रोध इति चत्वारः पर्वताः स्थिताः ।&lt;br&gt;&#xA;केतवो गिरिराजेषु एकादशशतोच्छ्रयाः ॥ २० ॥&lt;br&gt;&#xA;तावद्विटपविस्ताराः शताख्यपरिणाहिनः ।&lt;br&gt;&#xA;चत्वारश्च ह्रदास्तेषु पयोमध्विक्षुसज्जलाः ॥ २१ ॥&lt;br&gt;&#xA;यदुपस्पर्शिनो देवा योगैश्वर्याणि विन्दते ।&lt;br&gt;&#xA;देवोद्यानानि चत्वारि भवन्ति ललनासुखाः ॥ २२ ॥&lt;br&gt;&#xA;नन्दनं चैत्ररथकं वैभ्राजं सर्वभद्रकम् ।&lt;br&gt;&#xA;येषु स्थित्वामरगणा ललनायूथसंयुताः ॥ २३ ॥&lt;br&gt;&#xA;उपदेवगणैर्गीतमहिमानो महाशयाः ।&lt;br&gt;&#xA;विहरन्ति स्वतन्त्रास्ते यथाकामं यथासुखम् ॥ २४ ॥&lt;br&gt;&#xA;मन्दरोत्सङ्गसंस्थस्य देवचूतस्य मस्तकात् ।&lt;br&gt;&#xA;एकादशशतोच्छ्रायात्फलान्यमृतभाञ्जि च ॥ २५ ॥&lt;br&gt;&#xA;गिरिकूटप्रमाणानि सुस्वादूनि मृदूनि च ।&lt;br&gt;&#xA;तेषां विशीर्यमाणानां फलानां सुरसेन च ॥ २६ ॥&lt;br&gt;&#xA;अरुणोदसवर्णेन अरुणोदा प्रवर्तते ।&lt;br&gt;&#xA;नदी रम्यजला देवदैत्यराजप्रपूजिता ॥ २७ ॥&lt;br&gt;&#xA;अरुणाख्या महाराज वर्तते पापहारिणी ।&lt;br&gt;&#xA;पूजयन्ति च तां देवीं सर्वकामफलप्रदाम् ॥ २८ ॥&lt;br&gt;&#xA;नानोपहारबलिभिः कल्मषघ्न्यभयप्रदाम् ।&lt;br&gt;&#xA;तस्याः कृपावलोकेन क्षेमारोग्यं व्रजन्ति ते ॥ २९ ॥&lt;br&gt;&#xA;आद्या मायातुलानन्ता पुष्टिरीश्वरमालिनी ।&lt;br&gt;&#xA;दुष्टनाशकरी कान्तिदायिनीति स्मृता भुवि ॥ ३० ॥&lt;br&gt;&#xA;अस्याः पूजाप्रभावेण जाम्बूनदमुदावहत् ॥ ३१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनलोकवर्णने द्वीपवर्षविभेदवर्णनं नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>०६</title>
      <link>https://vishvAsa.github.io/purANam/shAktam/devI-bhAgavatam/08/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/06/</guid>
      <description>&lt;p&gt;श्रीनारायण उवाच&lt;br&gt;&#xA;अरुणोदा नदी या तु मया प्रोक्ता च नारद ।&lt;br&gt;&#xA;मन्दरान्निपतन्ती सा पूर्वेणेलावृतं प्लवेत् ॥ १ ॥&lt;br&gt;&#xA;यज्जोषणाद्भवान्याश्चानुचरीणां स्त्रियामपि ।&lt;br&gt;&#xA;यक्षगन्धर्वपत्नीनां देहगन्धवहोऽनिलः ॥ २ ॥&lt;br&gt;&#xA;वासयत्यभितो भूमिं दशयोजनसङ्ख्यया ।&lt;br&gt;&#xA;एवं जम्बूफलानां च तुङ्गदेशनिपातनात् ॥ ३ ॥&lt;br&gt;&#xA;विशीर्यतामनस्थीनां कुञ्जराङ्गप्रमाणिनाम् ।&lt;br&gt;&#xA;रसेन च नदी जम्बूनाम्नी मेर्वाख्यमन्दरात् ॥ ४ ॥&lt;br&gt;&#xA;पतन्ती भूमिभागे च दक्षिणेलावृतं गता ।&lt;br&gt;&#xA;देवी जम्बूफलास्वादतुष्टा जम्ब्वादिनी स्मृता ॥ ५ ॥&lt;br&gt;&#xA;तत्रत्यानां च लोकानां देवनागर्षिरक्षसाम् ।&lt;br&gt;&#xA;पूजनीयपदा मान्या सर्वभूतदयाकरी ॥ ६ ॥&lt;br&gt;&#xA;पावनी पापिनां रोगनाशिनी स्मरतामपि ।&lt;br&gt;&#xA;कीर्तिता विघ्नसंहर्त्री माननीया दिवौकसाम् ॥ ७ ॥&lt;br&gt;&#xA;कोकिलाक्षी कामकला करुणा कामपूजिता ।&lt;br&gt;&#xA;कठोरविग्रहा धन्या नाकिमान्या गभस्तिनी ॥ ८ ॥&lt;br&gt;&#xA;एभिर्नामपदैः कामं जपनीया सदा नृणाम् ।&lt;br&gt;&#xA;जम्बूनदीरोधसोर्या मृत्तिकातीरवर्तिनी ॥ ९ ॥&lt;br&gt;&#xA;जम्बूरसेनानुविद्ध्यमाना वाय्वर्कयोगतः ।&lt;br&gt;&#xA;विद्याधरामरस्त्रीणां भूषणं विविधं महत् ॥ १० ॥&lt;br&gt;&#xA;जाम्बूनदं सुवर्णं च प्रोक्तं देवविनिर्मितम् ।&lt;br&gt;&#xA;यत्सुवर्णं च विबुधा योषिद्‌भिः कामुकाः सदा ॥ ११ ॥&lt;br&gt;&#xA;मुकुटं कटिसूत्रं च केयूरादीन्प्रकुर्वते ।&lt;br&gt;&#xA;महाकदम्बः सम्प्रोक्तः सुपार्श्वगिरिसंस्थितः ॥ १२ ॥&lt;br&gt;&#xA;तस्य कोटरदेशेभ्यः पञ्च धाराश्च याः स्मृताः ।&lt;br&gt;&#xA;सुपार्श्वगिरिमूर्ध्नीह पतन्त्येता भुवं गताः ॥ १३ ॥&lt;br&gt;&#xA;मधुधाराः पञ्च तास्तु पश्चिमेलावृतं प्लुताः ।&lt;br&gt;&#xA;याश्चोपभुज्यमानानां देवानां मुखगन्धभृत् ॥ १४ ॥&lt;br&gt;&#xA;वायुः समन्ततोऽगच्छञ्छतयोजनवासनः ।&lt;br&gt;&#xA;धारेश्वरी महादेवी भक्तानां कार्यकारिणी ॥ १५ ॥&lt;br&gt;&#xA;देवपूज्या महोत्साहा कालरूपा महानना ।&lt;br&gt;&#xA;वसते कर्मफलदा कान्तारग्रहणेश्वरी ॥ १६ ॥&#xA;करालदेहा कालाङ्गी कामकोटिप्रवर्तिनी ।&lt;br&gt;&#xA;इत्येतैर्नामभिः पूज्या देवी सर्वसुरेश्वरी ॥ १७ ॥&lt;br&gt;&#xA;एवं कुमुदरूढो यो नाम्ना शतबलो वटः ।&lt;br&gt;&#xA;तत्स्कन्धेभ्योऽधोमुखाश्च नदाः कुमुदमूर्धतः ॥ १८ ॥&lt;br&gt;&#xA;पयोदधिमधुघृतगुडान्नाद्यम्बरादिभिः ।&lt;br&gt;&#xA;शय्यासनाद्याभरणैः सर्वे कामदुघाश्च ते ॥ १९ ॥&lt;br&gt;&#xA;उत्तरेणेलावृतं ते प्लावयन्ति समन्ततः ।&lt;br&gt;&#xA;मीनाक्षी तत्तले देवी देवासुरनिषेविता ॥ २० ॥&lt;br&gt;&#xA;नीलाम्बरा रौद्रमुखी नीलालकयुता च सा ।&lt;br&gt;&#xA;नाकिनां देवसङ्घानां फलदा वरदा च सा ॥ २१ ॥&lt;br&gt;&#xA;अतिमान्यातिपूज्या च मत्तमातङ्गगामिनी ।&lt;br&gt;&#xA;मदनोन्मादिनी मानप्रिया मानप्रियान्तरा ॥ २२ ॥&lt;br&gt;&#xA;मारवेगधरा मारपूजिता मारमादिनी ।&lt;br&gt;&#xA;मयूरवरशोभाढ्या शिखिवाहनगर्भभूः ॥ २३ ॥&lt;br&gt;&#xA;एभिर्नामपदैर्वन्द्या देवी सा मीनलोचना ।&lt;br&gt;&#xA;जपतां स्मरतां मानदात्री चेश्वरसङ्‌गिनी ॥ २४ ॥&lt;br&gt;&#xA;तेषां नदानां पानीयपानानुगतचेतसाम् ।&lt;br&gt;&#xA;प्रजानां न कदाचित्स्याद्वलीपलितलक्षणम् ॥ २५ ॥&lt;br&gt;&#xA;क्लमस्वेदादिदौर्गन्ध्यं जरामयमृतिभ्रमाः ।&lt;br&gt;&#xA;शीतोष्णवातवैवर्ण्यमुखोपप्लवसञ्चयाः ॥ २६ ॥&lt;br&gt;&#xA;नापदश्चैव जायन्ते यावज्जीवं सुखं भवेत् ।&lt;br&gt;&#xA;नैरन्तर्येण तत्स्याद्वै सुखं निरतिशायकम् ॥ २७ ॥&lt;br&gt;&#xA;तत ऊर्ध्वं प्रवक्ष्यामि सन्निवेशं च तद्‌गिरेः ।&lt;br&gt;&#xA;सुवर्णमयनाम्नो वै सुमेरोः पर्वताः पृथक् ॥ २८ ॥&lt;br&gt;&#xA;गिरयो विंशतिपराः कर्णिकाया इवेह ते ।&lt;br&gt;&#xA;केसरीभूय सर्वेऽपि मेरोर्मूलविभागके ॥ २९ ॥&lt;br&gt;&#xA;परितश्चोपक्लृप्तास्ते तेषां नामानि शृण्वतः ।&lt;br&gt;&#xA;कुरङ्गः कुरगश्चैव कुसुम्भोऽथो विकङ्कतः ॥ ३० ॥&lt;br&gt;&#xA;त्रिकूटः शिशिरश्चैव पतङ्गो रुचकस्तथा ।&lt;br&gt;&#xA;निषधश्च शिनीवासः कपिलः शङ्ख एव च ॥ ३१ ॥&lt;br&gt;&#xA;वैदूर्यश्चारुधिश्चैव हंसो ऋषभ एव च ।&lt;br&gt;&#xA;नागः कालञ्जरश्चैव नारदश्चेति विंशतिः ॥ ३२ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनकोशवर्णनेऽरुणोदादिनदीनां निसर्गस्थानवर्णनं नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>०७</title>
      <link>https://vishvAsa.github.io/purANam/shAktam/devI-bhAgavatam/08/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/07/</guid>
      <description>&lt;p&gt;श्रीनारायण उवाच&lt;br&gt;&#xA;गिरी मेरुं च पूर्वेण द्वौ चाष्टादशयोजनैः ।&lt;br&gt;&#xA;सहस्रैरायतौ चोदग्द्विसहस्रं पृथूच्चकौ ॥ १ ॥&lt;br&gt;&#xA;जठरो देवकूटश्च तावेतौ गिरिवर्यकौ ।&lt;br&gt;&#xA;मेरोः पश्चिमतोऽद्री द्वौ पवमानस्तथापरः ॥ २ ॥&lt;br&gt;&#xA;पारियात्रश्च तौ तावद्विख्यातौ तुङ्गविस्तरौ ।&lt;br&gt;&#xA;मेरोर्दक्षिणतः ख्यातौ कैलासकरवीरकौ ॥ ३ ॥&lt;br&gt;&#xA;प्रागायतौ पूर्ववृत्तौ महापर्वतराजकौ ।&lt;br&gt;&#xA;एवं चोत्तरतो मेरोस्त्रिशृङ्गमकरौ गिरी ॥ ४ ॥&lt;br&gt;&#xA;एतैश्चाद्रिवरैरष्टसङ्ख्यैः परिवृतो गिरिः ।&lt;br&gt;&#xA;सुमेरुः काञ्चनगिरिः परिभ्राजन् रविर्यथा ॥ ५ ॥&lt;br&gt;&#xA;मेरोर्मूर्धनि धातुर्हि पुरी पङ्कजजन्मनः ।&lt;br&gt;&#xA;मध्यतश्चोपक्लृप्तेयं दशसाहस्रयोजनैः ॥ ६ ॥&lt;br&gt;&#xA;समानचतुरस्रां च शातकौम्भमयीं पुरीम् ।&lt;br&gt;&#xA;वर्णयन्ति महात्मानः परावरविदो बुधाः ॥ ७ ॥&lt;br&gt;&#xA;तां पुरीमनुलोकानामष्टानामीशिषां पराः ।&lt;br&gt;&#xA;पुर्यः प्रख्यातसौवर्णरूपास्ताश्च यथादिशम् ॥ ८ ॥&lt;br&gt;&#xA;यथारूपं सार्धनेत्रसहस्रप्रमिताः कृताः ।&lt;br&gt;&#xA;मेरोर्नव पुराणि स्युर्मनोवत्यमरावती ॥ ९ ॥&lt;br&gt;&#xA;तेजोवती संयमनी तथा कृष्णाङ्गनापरा ।&lt;br&gt;&#xA;श्रद्धावती गन्धवती तथा चान्या महोदया ॥ १० ॥&lt;br&gt;&#xA;यशोवती च ब्रह्मेन्द्रवह्न्यादीनां यथाक्रमम् ।&lt;br&gt;&#xA;तत्रैव यज्ञलिङ्गस्य विष्णोर्भगवतो विभोः ॥ ११ ॥&lt;br&gt;&#xA;वामपादाङ्गुष्ठनखनिर्भिन्नस्य च नारद ।&lt;br&gt;&#xA;अण्डोर्ध्वभागरन्ध्रस्य मध्यात्संविशती दिवः ॥ १२ ॥&lt;br&gt;&#xA;मूर्धन्यवततारेयं गङ्गा संविशती विभो ।&lt;br&gt;&#xA;लोकानामखिलानां च पापहारिजलाकुला ॥ १३ ॥&lt;br&gt;&#xA;इयं च साक्षाद्भगवत्पदी लोकेषु विश्रुता ।&lt;br&gt;&#xA;कालेन महता सा तु युगसाहस्रकेण तु ॥ १४ ॥&lt;br&gt;&#xA;दिवो मूर्धानमागत्य देवी देवनदीश्वरी ।&lt;br&gt;&#xA;यत्तद्विष्णुपदं नाम स्थानं त्रैलोक्यविश्रुतम् ॥ १५ ॥&lt;br&gt;&#xA;औत्तानपादिर्यत्रास्ते ध्रुवः परमपावनः ।&lt;br&gt;&#xA;भगवत्पादयुगलं पद्मकोशरजो दधत् ॥ १६ ॥&lt;br&gt;&#xA;अद्याप्यास्ते स राजर्षिः पदवीमचलां श्रितः ।&lt;br&gt;&#xA;तत्र सप्तर्षयस्तस्य प्रभावज्ञा महाशयाः ॥ १७ ॥&lt;br&gt;&#xA;प्रदक्षिणं प्रक्रमन्ति सर्वलोकहितेप्सवः ।&lt;br&gt;&#xA;आत्यन्तिकी सिद्धिरियं तपतां सिद्धिदायिनी ॥ १८ ॥&#xA;आद्रियन्ते च शिरसा जटाजूटोषितेन च ।&lt;br&gt;&#xA;ततो विष्णुपदाद्देवी नैकसाहस्रकोटिभिः ॥ १९ ॥&lt;br&gt;&#xA;विमानैराकुले देवयानेऽवतरती च सा ।&lt;br&gt;&#xA;चन्द्रमण्डलमाप्लाव्य पतन्ती ब्रह्यसद्यनि ॥ २० ॥&lt;br&gt;&#xA;चतुर्धा भिद्यमाना सा ब्रह्मलोके च नारद ।&lt;br&gt;&#xA;चतुर्भिर्नामभिर्देवी चतुर्दिशमभिसृता ॥ २१ ॥&lt;br&gt;&#xA;सरितां च नदीनां च पतिमेवान्वपद्यत ।&lt;br&gt;&#xA;सीता चालकनन्दा च चतुर्भद्रेति नामभिः ॥ २२ ॥&lt;br&gt;&#xA;सीता च ब्रह्मसदनाच्छिखरेभ्यः क्षमाभृताम् ।&lt;br&gt;&#xA;केसराभिधनाम्ना च प्रस्रवन्ती च स्वर्णदी ॥ २३ ॥&lt;br&gt;&#xA;गन्धमादनमूर्ध्नीह पतिता पापहारिणी ।&lt;br&gt;&#xA;अन्तरेण तु भद्राश्ववर्षं प्राच्यां समागता ॥ २४ ॥&lt;br&gt;&#xA;क्षारोदधिं गता सा तु द्युनदी देवपूजिता ।&lt;br&gt;&#xA;ततो माल्यवतः शृङ्गाद्‌ द्वितीया परिनिर्गता ॥ २५ ॥&lt;br&gt;&#xA;ततो वेगवती भूत्वा केतुमालं समागता ।&lt;br&gt;&#xA;चक्षुर्नाम्नी देवनदी प्रतीच्यां दिश्युपागता ॥ २६ ॥&lt;br&gt;&#xA;सरितां पतिमाविष्टा सा गङ्गा देववन्दिता ।&lt;br&gt;&#xA;ततस्तृतीया धारा तु नाम्ना ख्याता च नारद ॥ २७ ॥&lt;br&gt;&#xA;पुण्या चालकनन्दा वै दक्षिणेनाब्जभूपदात् ।&lt;br&gt;&#xA;वनानि गिरिकूटानि समतिक्रम्य चागता ॥ २८ ॥&lt;br&gt;&#xA;हेमकूटं गिरिवरं प्राप्तातोऽपीह निर्गता ।&lt;br&gt;&#xA;अतिवेगवती भूत्वा भारतं चागतापरा ॥ २९ ॥&lt;br&gt;&#xA;दक्षिणं जलधिं प्राप्ता तृतीया सा सरिद्वरा ।&lt;br&gt;&#xA;यस्याः स्नानाय सरतां मनुजानां पदे पदे ॥ ३० ॥&lt;br&gt;&#xA;राजसूयाश्वमेधादि फलं तु न हि दुर्लभम् ।&lt;br&gt;&#xA;ततश्चतुर्थी धारा तु भृङ्गवत्पर्वतात्पुनः ॥ ३१ ॥&lt;br&gt;&#xA;भद्राभिधा संस्रवन्ती कुरून्सन्तर्प्य चोत्तरान् ।&lt;br&gt;&#xA;समुद्रं समनुप्राप्ता गङ्गा त्रैलोक्यपावनी ॥ ३२ ॥&lt;br&gt;&#xA;अन्ये नदाश्च नद्यश्च वर्षे वर्षेऽपि सन्ति हि ।&lt;br&gt;&#xA;बहुशो मेरुमन्दारप्रसूताश्चैव नारद ॥ ३३ ॥&lt;br&gt;&#xA;तत्रापि भारतं वर्षं कर्मक्षेत्रमुशन्ति हि ।&lt;br&gt;&#xA;अन्यानि चाष्टवर्षाणि भौमस्वर्गप्रदानि च ॥ ३४ ॥&lt;br&gt;&#xA;स्वर्गिणां पुण्यशेषस्य भोगस्थानानि नारद ।&lt;br&gt;&#xA;पुरुषाणां चायुतायुर्वज्राङ्गा देवसन्निभाः ॥ ३५ ॥&lt;br&gt;&#xA;पुरुषा नागसाहस्रैर्दशभिः परिकल्पिताः ।&lt;br&gt;&#xA;महासौरतसन्तुष्टाः कलत्राढ्याः सुखान्विताः ॥ ३६ ॥&lt;br&gt;&#xA;एकवर्षोनके चायुष्याप्तगर्भाः स्त्रियोऽपि हि ।&lt;br&gt;&#xA;त्रेतायुगसमः कालो वर्तते सर्वदैव हि ॥ ३७ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनकोशवर्णने पर्वतनदीवर्षादिवर्णनं नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>०८</title>
      <link>https://vishvAsa.github.io/purANam/shAktam/devI-bhAgavatam/08/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/08/</guid>
      <description>&lt;p&gt;श्रीनारायण उवाच&lt;br&gt;&#xA;तेषु वर्षेषु देवेशाः पूर्वोक्तैः स्तवनैः सदा ।&lt;br&gt;&#xA;पूजयन्ति महादेवीं जपध्यानसमाधिभिः ॥ १ ॥&lt;br&gt;&#xA;सर्वर्तुकुसुमश्रेणी शोभिता वनराजयः ।&lt;br&gt;&#xA;फलानां पल्लवानां च यत्र शोभा निरन्तरम् ॥ २ ॥&lt;br&gt;&#xA;तेषु काननवर्षेषु वर्षपर्वतसानुषु ।&lt;br&gt;&#xA;गिरिद्रोणीषु सर्वासु निर्मलोदकराशिषु ॥ ३ ॥&lt;br&gt;&#xA;विकचोत्पलमालासु हंससारससञ्चयैः ।&lt;br&gt;&#xA;विमिश्रितेषु तेष्वेव पक्षिभिः कूजितेषु च ॥ ४ ॥&lt;br&gt;&#xA;जलक्रीडादिभिश्चित्रविनोदैः क्रीडयन्ति च ।&lt;br&gt;&#xA;सुन्दरीललितभ्रूणां विलासायतनेषु च ॥ ५ ॥&lt;br&gt;&#xA;तत्रत्या विहरन्त्यत्र स्वैरं युवतिभिः सह ।&lt;br&gt;&#xA;नवस्वपि च वर्षेषु भगवानादिपूरुषः ॥ ६ ॥&lt;br&gt;&#xA;(नारायणाख्यो लोकानामनुग्रहरसैकदृक् ।)&lt;br&gt;&#xA;देवीमाराधयन्नास्ते स च सर्वैश्च पूज्यते ।&lt;br&gt;&#xA;आत्मव्यूहेनेज्ययासौ सन्निधत्ते समाहितः ॥ ७ ॥&lt;br&gt;&#xA;इलावृते तु भगवान् पद्मजाक्षिसमुद्भवः ।&lt;br&gt;&#xA;एक एव भवो देवो नित्यं वसति साङ्गनः ॥ ८ ॥&lt;br&gt;&#xA;तत्क्षेत्रे नापरः कश्चित्प्रवेशं वितनोति च ।&lt;br&gt;&#xA;भवान्याः शापतस्तत्र पुमान्स्त्री भवति स्फुटम् ॥ ९ ॥&lt;br&gt;&#xA;भवानीनाथकैः स्त्रीणामसङ्ख्यैर्गणकोटिभिः ।&lt;br&gt;&#xA;संरुध्यमानो देवेशो देवं सङ्कर्षणं भजन् ॥ १० ॥&lt;br&gt;&#xA;आत्मना ध्यानयोगेन सर्वभूतहितेच्छया ।&lt;br&gt;&#xA;तां तामसीं तुरीयां च मूर्तिं प्रकृतिमात्मनः ॥ ११ ॥&lt;br&gt;&#xA;उपधावते चैकाग्रमनसा भगवानजः ।&lt;br&gt;&#xA;श्रीभगवानुवाच&lt;br&gt;&#xA;ॐनमो भगवते महापुरुषाय&lt;br&gt;&#xA;सर्वगुणसङ्ख्यानायानन्तायाव्यक्ताय नम इति ॥ १२ ॥&lt;br&gt;&#xA;भजे भजन्यारणपादपङ्कजं&lt;br&gt;&#xA;भगस्य कृत्स्नस्य परं परायणम् ।&lt;br&gt;&#xA;भक्तेष्वलं भावितभूतभावनं&lt;br&gt;&#xA;भवापहं त्वा भव भावमीश्वरम् ॥ १३ ॥&lt;br&gt;&#xA;न यस्य मायागुणकर्मवृत्तिभि-&lt;br&gt;&#xA;र्निरीक्षितो ह्यण्वपि दृष्टिरज्यते ।&lt;br&gt;&#xA;ईशे यथा नो जितमन्युरंहसा&lt;br&gt;&#xA;कस्तं न मन्येत जिगीषुरात्मनः ॥ १४ ॥&lt;br&gt;&#xA;असद्दृशो यः प्रतिभाति मायया&lt;br&gt;&#xA;क्षीबेव मध्वासवतागम्रलोचनः ।&lt;br&gt;&#xA;न नागवध्वोऽर्हण ईशिरे ह्रिया&lt;br&gt;&#xA;यत्पादयोः स्पर्शनधर्षितेन्द्रियाः ॥ १५ ॥&lt;br&gt;&#xA;यमाहुरस्य स्थितिजन्मसंयमं&lt;br&gt;&#xA;त्रिभिर्विहीनं यमनन्तमॄषयः ।&lt;br&gt;&#xA;न वेद सिद्धार्थमिव क्वचित्स्थितं&lt;br&gt;&#xA;भूमण्डलं मूर्धसहस्रधामसु ॥ १६ ॥&#xA;यस्याद्य आसीद्‌ गुणविग्रहो महान्&lt;br&gt;&#xA;विज्ञानधिष्ण्यो भगवानजः किल ।&lt;br&gt;&#xA;यत्संवृतोऽहं त्रिवृता स्वतेजसा&lt;br&gt;&#xA;वैकारिकं तामसमैन्द्रियं सृजे ॥ १७ ॥&lt;br&gt;&#xA;एते वयं यस्य वशे महात्मनः&lt;br&gt;&#xA;स्थिताः शकुन्ता इव सूत्रयन्त्रिताः ।&lt;br&gt;&#xA;महानहंवैकृततामसेन्द्रियाः&lt;br&gt;&#xA;सृजाम सर्वे यदनुग्रहादिदम् ॥ १८ ॥&lt;br&gt;&#xA;यन्निर्मितां कर्ह्यपि कर्मपर्वणीं&lt;br&gt;&#xA;मायां जनोऽयं गुरुसर्गमोहितः ।&lt;br&gt;&#xA;न वेद निस्तारणयोगमञ्जसा&lt;br&gt;&#xA;तस्मै नमस्ते विलयोदयात्मने ॥ १९ ॥&lt;br&gt;&#xA;श्रीनारायण उवाच&lt;br&gt;&#xA;एवं स भगवान् रुद्रो देवं सङ्कर्षणं प्रभुम् ।&lt;br&gt;&#xA;इलावृतमुपासीत देवीगणसमाहितः ॥ २० ॥&lt;br&gt;&#xA;तथैव धर्मपुत्रोऽसौ नाम्ना भद्रश्रवा इति ।&lt;br&gt;&#xA;तत्कुलस्यापि पतयः पुरुषा भद्रसेवकाः ॥ २१ ॥&lt;br&gt;&#xA;भद्राश्ववर्षे तां मूर्तिं वासुदेवस्य विश्रुताम् ।&lt;br&gt;&#xA;हयमूर्तिभिदा तां तु हयग्रीवपदाङ्‌किताम् ॥ २२ ॥&lt;br&gt;&#xA;परमेण समाध्यन्यवारकेण नियन्त्रिताम् ।&lt;br&gt;&#xA;एवमेव च तां मूर्तिं गृणन्त उपयान्ति च ॥ २३ ॥&lt;br&gt;&#xA;भद्रश्रवस ऊचुः&lt;br&gt;&#xA;ॐ नमो भगवते धर्मायात्मविशोधनाय नम इति ।&lt;br&gt;&#xA;अहो विचित्रं भगवद्विचेष्टितं&lt;br&gt;&#xA;घ्नन्तं जनोऽयं हि मिषन्न पश्यति ।&lt;br&gt;&#xA;ध्यायन्न सद्यर्हि विकर्म सेवितुं&lt;br&gt;&#xA;निर्हृत्य पुत्रं पितरं जिजीविषुः ॥ २४ ॥&lt;br&gt;&#xA;वदन्ति विश्वं कवयः स्म नश्वरं&lt;br&gt;&#xA;पश्यन्ति चाध्यात्मविदो विपश्चितः ।&lt;br&gt;&#xA;तथापि मुह्यन्ति तवाज मायया&lt;br&gt;&#xA;सुविस्मितं कृत्यमजं नतोऽस्मि तम् ॥ २५ ॥&lt;br&gt;&#xA;विश्वोद्भवस्थाननिरोधकर्म ते&lt;br&gt;&#xA;ह्यकर्तुरङ्गीकृतमप्यपावृतः ।&lt;br&gt;&#xA;युक्तं न चित्रं त्वयि कार्यकारणे&lt;br&gt;&#xA;सर्वात्मनि व्यतिरिक्ते च वस्तुतः ॥ २६ ॥&lt;br&gt;&#xA;वेदान् युगान्ते तमसा तिरस्कृतान्&lt;br&gt;&#xA;रसातलाद्यो नृतुरङ्गविग्रहः ।&lt;br&gt;&#xA;प्रत्याददे वै कवयेऽभियाचते&lt;br&gt;&#xA;तस्मै नमस्ते वितथेहिताय ते ॥ २७ ॥&lt;br&gt;&#xA;एवं स्तुवन्ति देवेशं हयशीर्षं हरिं च ते ।&lt;br&gt;&#xA;भद्रश्रवसनामानो वर्णयन्ति च तद्गुणान् ॥ २८ ॥&lt;br&gt;&#xA;एषां चरितमेतद्धि यः पठेच्छ्रावयेच्च यः ।&lt;br&gt;&#xA;पापकञ्चुकमुत्सृज्य देवीलोकं व्रजेच्च सः ॥ २९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनकोशवर्णने इलावृतभद्राश्ववर्षवर्णनं नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>०९</title>
      <link>https://vishvAsa.github.io/purANam/shAktam/devI-bhAgavatam/08/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/09/</guid>
      <description>&lt;p&gt;श्रीनारायण उवाच&lt;br&gt;&#xA;हरिवर्षे च भगवान्नृहरिः पापनाशनः ।&lt;br&gt;&#xA;वर्तते योगयुक्तात्मा भक्तानुग्रहकारकः ॥ १ ॥&lt;br&gt;&#xA;तस्य तद्दयितं रूपं महाभागवतोऽसुरः ।&lt;br&gt;&#xA;पश्यन्भक्तिसमायुक्तः स्तौति तद्गुणतत्त्ववित् ॥ २ ॥&lt;br&gt;&#xA;प्रह्लाद उवाच&lt;br&gt;&#xA;ॐ नमो भगवते नरसिंहाय नमस्तेजस्तेजसे&lt;br&gt;&#xA;आविराविर्भव वज्रदंष्ट्र कर्माशयान् रन्धय रन्धय&lt;br&gt;&#xA;तमो ग्रस ग्रस ॐ स्वाहा । अभयं ममात्मनि&lt;br&gt;&#xA;भूयिष्ठाः ॥ ॐ क्षौं ॥&lt;br&gt;&#xA;स्वस्त्यस्तु विश्वस्य खलः प्रसीदतां&lt;br&gt;&#xA;ध्यायन्तु भूतानि शिवं मिथो धिया ।&lt;br&gt;&#xA;मनश्च भद्रं भजतादधोक्षजे&lt;br&gt;&#xA;आवेश्यतां नो मतिरप्यहैतुकी ॥ ३ ॥&lt;br&gt;&#xA;मागारदारात्मजवित्तबन्धुषु&lt;br&gt;&#xA;सङ्गो यदि स्याद्भगवत्प्रियेषु नः ।&lt;br&gt;&#xA;यः प्राणवृत्त्या परितुष्ट आत्मवान्&lt;br&gt;&#xA;सिद्ध्यत्यदूरान्न तथेन्द्रियप्रियः ॥ ४ ॥&lt;br&gt;&#xA;यत्सङ्गलब्धं निजवीर्यवैभवं&lt;br&gt;&#xA;तीर्थं मुहुः संस्पृशतां हि मानसम् ।&lt;br&gt;&#xA;हरत्यजोऽन्तः श्रुतिभिर्गतोऽङ्गजं&lt;br&gt;&#xA;को वै न सेवेत मुकुन्दविक्रमम् ॥ ५ ॥&lt;br&gt;&#xA;यस्यास्ति भक्तिर्भगवत्यकिञ्चना&lt;br&gt;&#xA;सर्वैर्गुणैस्तत्र समासते सुराः ।&lt;br&gt;&#xA;हरावभक्तस्य कुतो महद्गुणा&lt;br&gt;&#xA;मनोरथेनासति धावतो बहिः ॥ ६ ॥&lt;br&gt;&#xA;हरिर्हि साक्षाद्भगवाञ्छरीरिणा-&lt;br&gt;&#xA;मात्मा झषाणामिव तोयमीप्सितम् ।&lt;br&gt;&#xA;हित्वा महांस्तं यदि सज्जते गृहे&lt;br&gt;&#xA;तदा महत्त्वं वयसा दम्पतीनाम् ॥ ७ ॥&lt;br&gt;&#xA;तस्माद्‌रजोरागविषादमन्यु-&lt;br&gt;&#xA;मानस्पृहाभयदैन्याधिमूलम् ।&lt;br&gt;&#xA;हित्वा गृहं संसृतिचक्रवालं&lt;br&gt;&#xA;नृसिंहपादं भजतां कुतो भयम् ॥ ८ ॥&lt;br&gt;&#xA;एवं दैत्यपतिः सोऽपि भक्त्यानुदिनमीडते ।&lt;br&gt;&#xA;नृहरिं पापमातङ्गहरिं हृत्पद्मवासिनम् ॥ ९ ॥&lt;br&gt;&#xA;केतुमाले च वर्षे हि भगवान्स्मररूपधृक् ।&lt;br&gt;&#xA;आस्ते तद्वर्षनाथानां पूजनीयश्च सर्वदा ॥ १० ॥&lt;br&gt;&#xA;एतेनोपासते स्तोत्रजालेन च रमाब्धिजा ।&lt;br&gt;&#xA;तद्वर्षनाथा सततं महतां मानदायिका ॥ ११ ॥&lt;br&gt;&#xA;रमोवाच&lt;br&gt;&#xA;ओं ह्रां ह्रीं ह्रूं स्म नमो भगवते&lt;br&gt;&#xA;हृषीकेशाय सर्वगुणविशेषैर्विलक्षितात्मने&lt;br&gt;&#xA;आकूतीनां चित्तीनां चेतसां विशेषाणां चाधिपतये&lt;br&gt;&#xA;षोडशकलाय छन्दोमयायान्नमयायामृतमयाय&#xA;सर्वमयाय महसे ओजसे बलाय कान्ताय&lt;br&gt;&#xA;कामाय नमस्ते उभयत्र भूयात् ।&lt;br&gt;&#xA;स्त्रियो व्रतैस्त्वां हृषीकेश्वरं स्वतो&lt;br&gt;&#xA;ह्याराध्य लोके पतिमाशासतेऽन्यम् ।&lt;br&gt;&#xA;तासां न ते वै परिपान्त्यपत्यं&lt;br&gt;&#xA;प्रियं धनायूंषि यतोऽस्वतन्त्राः ॥ १२ ॥&lt;br&gt;&#xA;स वै पतिः स्यादकुतोभयः स्वतः&lt;br&gt;&#xA;समन्ततः पाति भयातुरं जनम् ।&lt;br&gt;&#xA;स एक एवेतरथा मिथो भयं&lt;br&gt;&#xA;नैवात्मलाभादधिमन्यते परम् ॥ १३ ॥&lt;br&gt;&#xA;या तस्य ते पादसरोरुहार्हणं&lt;br&gt;&#xA;न कामयेत्साखिलकामलम्पटा ।&lt;br&gt;&#xA;तदेव रासीप्सितमीप्सितोऽर्चितो&lt;br&gt;&#xA;यद्भग्नयाञ्चा भगवन् प्रतप्यते ॥ १४ ॥&lt;br&gt;&#xA;मत्प्राप्तयेऽजेशसुरासुरादय-&lt;br&gt;&#xA;स्तप्यन्त उग्रं तप ऐन्द्रिये धियः ।&lt;br&gt;&#xA;ऋते भवत्पादपरायणान्न मां&lt;br&gt;&#xA;विदन्त्यहं त्वद्धृदया यतोऽजित ॥ १५ ॥&lt;br&gt;&#xA;स त्वं ममाप्यच्युत शीर्ष्णि वन्दितं&lt;br&gt;&#xA;कराम्बुजं यत्त्वदधायि सात्वताम् ।&lt;br&gt;&#xA;बिभर्षि मां लक्ष्य वरेण्य मायया&lt;br&gt;&#xA;क ईश्वरस्येहितमूहितुं विभुः ॥ १६ ॥&lt;br&gt;&#xA;एवं कामं स्तुवन्त्येव लोकबन्धुस्वरूपिणम् ।&lt;br&gt;&#xA;प्रजापतिमुखा वर्षनाथाः कामस्य सिद्धये ॥ १७ ॥&lt;br&gt;&#xA;रम्यके नामवर्षे च मूर्तिं भगवतः पराम् ।&lt;br&gt;&#xA;मात्स्यां देवासुरैर्वन्द्यां मनुः स्तौति निरन्तरम् ॥ १८ ॥&lt;br&gt;&#xA;मनुरुवाच&lt;br&gt;&#xA;ॐ नमो भगवते मुख्यतमाय नमः सत्त्वाय&lt;br&gt;&#xA;प्राणायौजसे बलाय महामत्स्याय नमः ।&lt;br&gt;&#xA;अन्तर्बहिश्चाखिललोकपालकै-&lt;br&gt;&#xA;रदृष्टरूपो विचरस्युरुस्वनः ।&lt;br&gt;&#xA;स ईश्वरस्त्वं य इदं वशे नय-&lt;br&gt;&#xA;न्नाम्ना यथा दारुमयीं नरः स्त्रियम् ॥ १९ ॥&lt;br&gt;&#xA;यं लोकपालाः किल मत्सरज्वरा&lt;br&gt;&#xA;हित्वा यतन्तोऽपि पृथक् समेत्य च ।&lt;br&gt;&#xA;पातुं न शेकुर्द्विपदश्चतुष्पदः&lt;br&gt;&#xA;सरीसृपं स्थाणु यदत्र दृश्यते ॥ २० ॥&lt;br&gt;&#xA;भवान् युगान्तार्णव ऊर्मिमालिनि&lt;br&gt;&#xA;क्षोणीमिमामोषधिवीरुधां निधिम् ।&lt;br&gt;&#xA;मया सहोरुक्रम तेऽज ओजसा&lt;br&gt;&#xA;तस्मै जगत्प्राणगणात्मने नमः ॥ २१ ॥&lt;br&gt;&#xA;एवं स्तौति च देवेशं मनुः पार्थिवसत्तमः ।&lt;br&gt;&#xA;मत्स्यावतारं देवेशं संशयच्छेदकारणम् ॥ २२ ॥&lt;br&gt;&#xA;ध्यानयोगेन देवस्य निर्धूताशेषकल्मषः ।&lt;br&gt;&#xA;आस्ते परिचरन्भक्त्या महाभागवतोत्तमः ॥ २३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनकोशवर्णने हरिवर्षकेतुमालरम्यकवर्षवर्णनं नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>१०</title>
      <link>https://vishvAsa.github.io/purANam/shAktam/devI-bhAgavatam/08/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/10/</guid>
      <description>&lt;p&gt;श्रीनारायण उवाच&lt;br&gt;&#xA;हिरण्मये नाम वर्षे भगवान्कूर्मरूपधृक् ।&lt;br&gt;&#xA;आस्ते योगपतिः सोऽयमर्यम्णा पूज्य ईड्यते ॥ १ ॥&lt;br&gt;&#xA;अर्यमोवाच&lt;br&gt;&#xA;ॐ नमो भगवते अकूपाराय सर्वसत्त्वगुण-&lt;br&gt;&#xA;विशेषणाय नोपलक्षितस्थानाय नमो वर्ष्मणे&lt;br&gt;&#xA;नमो भूम्ने नमोऽवस्थानाय नमस्ते ।&lt;br&gt;&#xA;यद्‌रूपमेतन्निजमाययार्पित-&lt;br&gt;&#xA;मर्थस्वरूपं बहुरूपरूपितम् ।&lt;br&gt;&#xA;सङ्ख्या न यस्यास्त्ययथोपलम्भना-&lt;br&gt;&#xA;त्तस्मै नमस्तेऽव्यपदेशरूपिणे ॥ २ ॥&lt;br&gt;&#xA;जरायुजं स्वेदजमण्डजोद्‌भिदं&lt;br&gt;&#xA;चराचरं देवर्षिपितृभूतमैन्द्रियम् ।&lt;br&gt;&#xA;द्यौः खं क्षितिः शैलसरित्समुद्रं&lt;br&gt;&#xA;द्वीपग्रहर्क्षेत्यभिधेय एकः ॥ ३ ॥&lt;br&gt;&#xA;यस्मिन्नसङ्ख्येयविशेषनाम-&lt;br&gt;&#xA;रूपाकृतौ कविभिः कल्पितेयम् ।&lt;br&gt;&#xA;सङ्ख्या यया तत्त्वदृशापनीयते&lt;br&gt;&#xA;तस्मै नमः साङ्ख्यनिदर्शनाय ते ॥ ४ ॥&lt;br&gt;&#xA;एवं स्तुवति देवेशमर्यमा सह वर्षपैः ।&lt;br&gt;&#xA;गीयते चापि भजते सर्वभूतभवं प्रभुम् ॥ ५ ॥&lt;br&gt;&#xA;तथोत्तरेषु कुरुषु भगवान्यज्ञपूरुषः ।&lt;br&gt;&#xA;आदिवाराहरूपोऽसौ धरण्या पूज्यते सदा ॥ ६ ॥&lt;br&gt;&#xA;सम्पूज्य विधिवद्देवं तद्भक्त्यार्द्रार्द्रहृत्कजा ।&lt;br&gt;&#xA;भूमिः स्तौति हरिं यज्ञवाराहं दैत्यमर्दनम् ॥ ७ ॥&lt;br&gt;&#xA;भूरुवाच&lt;br&gt;&#xA;ॐ नमो भगवते मन्त्रतत्त्वलिङ्गाय यज्ञक्रतवे&lt;br&gt;&#xA;महाध्वरावयवाय महावराहाय नमः कर्मशुक्लाय&lt;br&gt;&#xA;त्रियुगाय नमस्ते ॥ ८ ॥&lt;br&gt;&#xA;यस्य स्वरूपं कवयो विपश्चितो&lt;br&gt;&#xA;गुणेषु दारुष्विव जातवेदसम् ।&lt;br&gt;&#xA;मथ्नन्ति मथ्ना मनसा दिदृक्षवो&lt;br&gt;&#xA;गूढं क्रियार्थैर्नम ईरितात्मने ॥ ९ ॥&lt;br&gt;&#xA;द्रव्यक्रियाहेत्वयनेशकर्तृभि-&lt;br&gt;&#xA;र्मायागुणैर्वस्तुभिरीक्षितात्मने ।&lt;br&gt;&#xA;अन्वीक्षयाङ्गातिशयात्मबुद्धिभि-&lt;br&gt;&#xA;र्निरस्तमायाकृतये नमोऽस्तु ते ॥ १० ॥&lt;br&gt;&#xA;करोति विश्वस्थितिसंयमोदयं&lt;br&gt;&#xA;यस्येप्सितं नेप्सितुमीक्षितुर्गुणैः ।&#xA;माया यथाऽयो भ्रमते तदाश्रयं&lt;br&gt;&#xA;ग्राव्णो नमस्ते गुणकर्मसाक्षिणे ॥ ११ ॥&lt;br&gt;&#xA;प्रमथ्य दैत्यं प्रतिवारणं मृधे&lt;br&gt;&#xA;यो मां रसाया जगदादिसूकरः ।&lt;br&gt;&#xA;कृत्वाग्रदंष्ट्रं निरगादुदन्वतः&lt;br&gt;&#xA;क्रीडन्निवेभः प्रणतास्मि तं विभुम् ॥ १२ ॥&lt;br&gt;&#xA;किम्पुरुषे वर्षेऽस्मिन्भगवन्तं दाशरथिं च सर्वेशम् ।&lt;br&gt;&#xA;सीतारामं देवं श्रीहनुमानादिपूरुषं स्तौति ॥ १३ ॥&lt;br&gt;&#xA;ॐ नमो भगवते उत्तमश्लोकाय नम इति ।&lt;br&gt;&#xA;आर्यलक्षणशीलव्रताय नम उपशिक्षितात्मने&lt;br&gt;&#xA;उपासितलोकाय नमः । साधुवादनिकषणाय नमो&lt;br&gt;&#xA;ब्रह्मण्यदेवाय महापुरुषाय महाभागाय नम इति ।&lt;br&gt;&#xA;यत्तद्विशुद्धानुभवात्ममेकं&lt;br&gt;&#xA;स्वतेजसा ध्वस्तगुणव्यवस्थम् ।&lt;br&gt;&#xA;प्रत्यक् प्रशान्तं सुधियोपलम्भनं&lt;br&gt;&#xA;ह्यनामरूपं निरहं प्रपद्ये ॥ १४ ॥&lt;br&gt;&#xA;मर्त्यावतारस्त्विह मर्त्यशिक्षणं&lt;br&gt;&#xA;रक्षोवधायैव न केवलं विभो ।&lt;br&gt;&#xA;कुतोऽन्यथा स्याद्ऽऽरमतः स्व आत्मनः&lt;br&gt;&#xA;सीताकृतानि व्यसनानीश्वरस्य ॥ १५ ॥&lt;br&gt;&#xA;न वै स आत्माऽऽत्मवतां सुहृत्तमः&lt;br&gt;&#xA;सक्तस्त्रिलोक्यां भगवान्वासुदेवः ।&lt;br&gt;&#xA;न स्त्रीकृतं कश्मलमश्नुवीत&lt;br&gt;&#xA;न लक्षणं चापि विहातुमर्हति ॥ १६ ॥&lt;br&gt;&#xA;न जन्म नूनं महतो न सौभगं&lt;br&gt;&#xA;न वाङ् न बुद्धिर्नाकृतिस्तोषहेतुः ।&lt;br&gt;&#xA;तैर्यद्विसृष्टानपि नो वनौकस-&lt;br&gt;&#xA;श्चकार सख्ये बत लक्ष्मणाग्रजः ॥ १७ ॥&lt;br&gt;&#xA;सुरोऽसुरो वाप्यथवा नरोऽनरः&lt;br&gt;&#xA;सर्वात्मना यः सुकृतज्ञमुत्तमम् ।&lt;br&gt;&#xA;भजेत रामं मनुजाकृतिं हरिं&lt;br&gt;&#xA;य उत्तराननयत्कोसलान् दिवम् ॥ १८ ॥&lt;br&gt;&#xA;श्रीनारायण उवाच&lt;br&gt;&#xA;एवं किम्पुरुषे वर्षे सत्यसन्धं दृढव्रतम् ।&lt;br&gt;&#xA;रामं राजीवपत्राक्षं हनुमान् वानरोत्तमः ॥ १९ ॥&lt;br&gt;&#xA;स्तौति गायति भक्त्या च सम्पूजयति सर्वशः ।&lt;br&gt;&#xA;य एतच्छृणुयाच्चित्रं रामचन्द्रकथानकम् ।&lt;br&gt;&#xA;सर्वपापविशुद्धात्मा याति रामसलोकताम् ॥ २० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनकोशवर्णने हिरण्मयकिम्पुरुषवर्षवर्णनं नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>११</title>
      <link>https://vishvAsa.github.io/purANam/shAktam/devI-bhAgavatam/08/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/11/</guid>
      <description>&lt;p&gt;श्रीनारायण उवाच&lt;br&gt;&#xA;भारताख्ये च वर्षेऽस्मिन्नहमादिजपूरुषः ।&lt;br&gt;&#xA;तिष्ठामि भवता चैव स्तवनं क्रियतेऽनिशम् ॥ १ ॥&lt;br&gt;&#xA;नारद उवाच&lt;br&gt;&#xA;ॐ नमो भगवते उपशमशीलायोपरतानात्म्याय&lt;br&gt;&#xA;नमोऽकिञ्चनवित्ताय ऋषिऋषभाय नरनारायणाय&lt;br&gt;&#xA;परमहंसपरमगुरवे आत्मारामाधिपतये नमो नम इति ।&lt;br&gt;&#xA;कर्तास्य सर्गादिषु यो न बध्यते&lt;br&gt;&#xA;न हन्यते देहगतोऽपि दैहिकैः ।&lt;br&gt;&#xA;द्रष्टुर्न दृश्यस्य गुणैर्विदूष्यते&lt;br&gt;&#xA;तस्मै नमोऽसक्तविविक्तसाक्षिणे ॥ २ ॥&lt;br&gt;&#xA;इदं हि योगेश्वरयोगनैपुणं&lt;br&gt;&#xA;हिरण्यगर्भो भगवाञ्जगाद यत् ।&lt;br&gt;&#xA;यदन्तकाले त्वयि निर्गुणे मनो&lt;br&gt;&#xA;भक्त्या दधीतोज्झितदुष्कलेवरः ॥ ३ ॥&lt;br&gt;&#xA;यथैहिकामुष्मिककामलम्पटः&lt;br&gt;&#xA;सुतेषु दारेषु धनेषु चिन्तयन् ।&lt;br&gt;&#xA;शङ्केत विद्वान् कुकलेवरात्यया-&lt;br&gt;&#xA;द्यस्तस्य यत्नः श्रम एव केवलम् ॥ ४ ॥&lt;br&gt;&#xA;तन्नः प्रभो त्वं कुकलेवरार्पितां&lt;br&gt;&#xA;त्वं माययाहं ममतामधोक्षज ।&lt;br&gt;&#xA;भिन्द्याम येनाशु वयं सुदुर्भिदां&lt;br&gt;&#xA;विधेहि योगं त्वयि नः स्वभावजम् ॥ ५ ॥&lt;br&gt;&#xA;एवं स्तौति सदा देवं नारायणमनामयम् ।&lt;br&gt;&#xA;नारदो मुनिशार्दूलः प्रज्ञाताखिलसारदृक् ॥ ६ ॥&lt;br&gt;&#xA;अस्मिन् वै भारते वर्षे सरिच्छैलास्तु सन्ति हि ।&lt;br&gt;&#xA;तान्प्रवक्ष्यामि देवर्षे शृणुष्वैकाग्रमानसः ॥ ७ ॥&lt;br&gt;&#xA;मलयो मङ्गलप्रस्थो मैनाकश्च त्रिकूटकः ।&lt;br&gt;&#xA;ऋषभः कूटकः कोल्लः सह्यो देवगिरिस्तथा ॥ ८ ॥&lt;br&gt;&#xA;ऋष्यमूकश्च श्रीशैलो व्यङ्कटाद्रिर्महेन्द्रकः ।&lt;br&gt;&#xA;वारिधारश्च विन्ध्यश्च मुक्तिमानृक्षपर्वतः ॥ ९ ॥&lt;br&gt;&#xA;पारियात्रस्तथा द्रोणश्चित्रकूटगिरिस्तथा ।&lt;br&gt;&#xA;गोवर्धनो रैवतकः ककुभो नीलपर्वतः ॥ १० ॥&lt;br&gt;&#xA;गौरमुखश्चेन्द्रकीलो गिरिः कामगिरिस्तथा ।&lt;br&gt;&#xA;एते चान्येऽप्यसङ्ख्याता गिरयो बहुपुण्यदाः ॥ ११ ॥&lt;br&gt;&#xA;एतदुत्पन्नसरितः शतशोऽथ सहस्रशः ।&lt;br&gt;&#xA;पानावगाहनस्नानदर्शनोत्कीर्तनैरपि ॥ १२ ॥&lt;br&gt;&#xA;नाशयन्ति च पापानि त्रिविधानि शरीरिणाम् ।&lt;br&gt;&#xA;ताम्रपर्णी चन्द्रवशा कृतमाला वटोदका ॥ १३ ॥&lt;br&gt;&#xA;वैहायसी च कावेरी वेणा चैव पयस्विनी ।&lt;br&gt;&#xA;तुङ्गभद्रा कृष्णवेणा शर्करावर्तका तथा ॥ १४ ॥&lt;br&gt;&#xA;गोदावरी भीमरथी निर्विन्ध्या च पयोष्णिका ।&lt;br&gt;&#xA;तापी रेवा च सुरसा नर्मदा च सरस्वती ॥ १५ ॥&lt;br&gt;&#xA;चर्मण्वती च सिन्धुश्च अन्धशोणौ महानदौ ।&lt;br&gt;&#xA;ऋषिकुल्या त्रिसामा च वेदस्मृतिर्महानदी ॥ १६ ॥&lt;br&gt;&#xA;कौशिकी यमुना चैव मन्दाकिनी दृषद्वती ।&lt;br&gt;&#xA;गोमती सरयू रोधवती सप्तवती तथा ॥ १७ ॥&lt;br&gt;&#xA;सुषोमा च शतद्रुश्च चन्द्रभागा मरुद्‌वृधा ।&lt;br&gt;&#xA;वितस्ता च असिक्नी च विश्वा चेति प्रकीर्तिताः ॥ १८ ॥&#xA;अस्मिन्वर्षे लब्धजन्मपुरुषैः स्वस्वकर्मभिः ।&lt;br&gt;&#xA;शुक्ललोहितकृष्णाख्यैर्दिव्यमानुषनारकाः ॥ १९ ॥&lt;br&gt;&#xA;भवन्ति विविधा भोगाः सर्वेषां च निवासिनाम् ।&lt;br&gt;&#xA;यथा वर्णविधानेनापवर्गो भवति स्फुटम् ॥ २० ॥&lt;br&gt;&#xA;एतदेव च वर्षस्य प्राधान्यं कार्यसिद्धितः ।&lt;br&gt;&#xA;वदन्ति मुनयो वेदवादिनः स्वर्गवासिनः ॥ २१ ॥&lt;br&gt;&#xA;अहो अमीषां किमकारि शोभनं&lt;br&gt;&#xA;प्रसन्न एषां स्विदुत स्वयं हरिः ।&lt;br&gt;&#xA;यैर्जन्म लब्धं नृषु भारताजिरे&lt;br&gt;&#xA;मुकुन्दसेवौपयिकं स्पृहा हि नः ॥ २२ ॥&lt;br&gt;&#xA;किं दुष्करैर्नः क्रतुभिस्तपोव्रतै-&lt;br&gt;&#xA;र्दानादिभिर्वा द्युजयेन फल्गुना ।&lt;br&gt;&#xA;न यत्र नारायणपदपङ्कज-&lt;br&gt;&#xA;स्मृतिः प्रमुष्टातिशयेन्द्रियोत्सवात् ॥ २३ ॥&lt;br&gt;&#xA;कल्पायुषां स्थानजयात्पुनर्भवा-&lt;br&gt;&#xA;त्क्षणायुषां भारतभूजयो वरम् ।&lt;br&gt;&#xA;क्षणेन मर्त्येन कृतं मनस्विनः&lt;br&gt;&#xA;सन्न्यस्य संयान्त्यभयं पदं हरेः ॥ २४ ॥&lt;br&gt;&#xA;न यत्र वैकुण्ठकथासुधापगा&lt;br&gt;&#xA;न साधवो भागवतास्तदाश्रयाः ।&lt;br&gt;&#xA;न यत्र यज्ञेशमखा महोत्सवाः&lt;br&gt;&#xA;सुरेशलोकोऽपि न वै स सेव्यताम् ॥ २५ ॥&lt;br&gt;&#xA;प्राप्ता नृजातिं त्विह ये च जन्तवो&lt;br&gt;&#xA;ज्ञानक्रियाद्रव्यकलापसम्भृताम् ।&lt;br&gt;&#xA;न वै यतेरन्न पुनर्भवाय ते&lt;br&gt;&#xA;भूयो वनौका इव यान्ति बन्धनम् ॥ २६ ॥&lt;br&gt;&#xA;यैः श्रद्धया बर्हिषि भागशो हवि-&lt;br&gt;&#xA;र्निरुप्तमिष्टं विधिमन्त्रवस्तुतः ।&lt;br&gt;&#xA;एकः पृथङ्नामभिराहुतो मुदा&lt;br&gt;&#xA;गृह्णाति पूर्णः स्वयमाशिषां प्रभुः ॥ २७ ॥&lt;br&gt;&#xA;सत्यं दिशत्यर्थितमर्थितो नृणां&lt;br&gt;&#xA;नैवार्थदो यत्पुनरर्थिता यतः ।&lt;br&gt;&#xA;स्वयं विधत्ते भजतामनिच्छता-&lt;br&gt;&#xA;मिच्छापिधानं निजपादपल्लवम् ॥ २८ ॥&lt;br&gt;&#xA;(यद्यत्र नः स्वर्गसुखावशेषितं&lt;br&gt;&#xA;स्विष्टस्य पूर्तस्य कृतस्य शोभनम् ।&lt;br&gt;&#xA;तेनाब्जनाभे स्मृतिमज्जन्म नः स्या-&lt;br&gt;&#xA;द्वर्षे हरिर्भजतां शं तनोति ॥)&lt;br&gt;&#xA;श्रीनारायण उवाच&lt;br&gt;&#xA;एवं स्वर्गगता देवाः सिद्धाश्च परमर्षयः ।&lt;br&gt;&#xA;प्रवदन्ति च माहात्म्यं भारतस्य सुशोभनम् ॥ २९ ॥&lt;br&gt;&#xA;जम्बुद्वीपस्य चाष्टौ हि उपद्वीपाः स्मृताः परे ।&lt;br&gt;&#xA;हयमार्गान्विशोधद्‌भिः सागरैः परिकल्पिताः ॥ ३० ॥&lt;br&gt;&#xA;स्वर्णप्रस्थश्चन्द्रशुक्र आवर्तनरमाणकौ ।&lt;br&gt;&#xA;मन्दरोपाख्यहरिणः पाञ्चजन्यस्तथैव च ॥ ३१ ॥&lt;br&gt;&#xA;सिंहलश्चैव लङ्केति उपद्वीपाष्टकं स्मृतम् ।&lt;br&gt;&#xA;जम्बुद्वीपस्य मानं हि कीर्तितं विस्तरेण च ॥ ३२ ॥&lt;br&gt;&#xA;अतः परं प्रवक्ष्यामि प्लक्षादिद्वीपषट्ककम् ॥ ३३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनकोशवर्णने भारतवर्षवर्णनं नामैकादशोऽध्यायः ॥ ११ ॥&lt;/p&gt;</description>
    </item>
    <item>
      <title>१२</title>
      <link>https://vishvAsa.github.io/purANam/shAktam/devI-bhAgavatam/08/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/12/</guid>
      <description>&lt;p&gt;श्रीनारायण उवाच&lt;br&gt;&#xA;जम्बुद्वीपो यथा चायं यत्प्रमाणेन कीर्तितः ।&lt;br&gt;&#xA;तावता सर्वतः क्षारोदधिना परिवेष्टितः ॥ १ ॥&lt;br&gt;&#xA;जम्ब्वाख्येन यथा मेरुस्तथा क्षारोदकेन च ।&lt;br&gt;&#xA;क्षारोदधिस्तु द्विगुणः प्लक्षाख्येनोपवेष्टितः ॥ २ ॥&lt;br&gt;&#xA;यथैव परिखा बाह्योपवनेन हि वेष्ट्यते ।&lt;br&gt;&#xA;प्लक्षाख्यश्च स्वयं जम्बुप्रमाणो द्वीपरूपधृक् ॥ ३ ॥&lt;br&gt;&#xA;हिरण्मयोऽग्निस्तत्रैव तिष्ठतीति विनिश्चयः ।&lt;br&gt;&#xA;प्रियव्रतात्मजस्तत्र सप्तजिह्व इति स्मृतः ॥ ४ ॥&lt;br&gt;&#xA;अग्निस्तदधिपस्त्विध्मजिह्वः स्वं द्वीपमेव च ।&lt;br&gt;&#xA;विभज्य सप्तवर्षाणि स्वपुत्रेभ्यो ददौ विभुः ॥ ५ ॥&lt;br&gt;&#xA;स्वयमात्मविदां मान्यां योगचर्यां समाश्रितः ।&lt;br&gt;&#xA;तेनैव चात्मयोगेन भगवन्तमुपागतः ॥ ६ ॥&lt;br&gt;&#xA;शिवं च यवसं भद्रं शान्तं क्षेमामृते तथा ।&lt;br&gt;&#xA;अभयं चेति सप्तैव तद्वर्षाणि सदेक्षताम् ॥ ७ ॥&lt;br&gt;&#xA;तेषु प्रोक्ता नदीः सप्त गिरयः सप्त चैव हि ।&lt;br&gt;&#xA;अरुणा नृम्णाङ्‌गिरसी सावित्री सुप्रभातिका ॥ ८ ॥&lt;br&gt;&#xA;ऋतम्भरा सत्यम्भरा इति नद्यः प्रकीर्तिताः ।&lt;br&gt;&#xA;मणिकूटो वज्रकूट इन्द्रसेनस्तथैव च ॥ ९ ॥&lt;br&gt;&#xA;ज्योतिष्मान्वै सुपर्णश्च हिरण्यष्ठीव एव च ।&lt;br&gt;&#xA;मेघमाल इति ख्याताः प्लक्षद्वीपस्य पर्वताः ॥ १० ॥&lt;br&gt;&#xA;नदीनां जलमात्रेण दर्शनस्पर्शनादिभिः ।&lt;br&gt;&#xA;निर्धूताशेषरजसो निस्तमस्काः प्रजास्तथा ॥ ११ ॥&lt;br&gt;&#xA;हंसश्चैव पतङ्गश्च ऊर्ध्वायन इतीव च ।&lt;br&gt;&#xA;सत्याङ्गसञ्ज्ञाश्चत्वारो वर्णाः प्लक्षस्य द्वीपके ॥ १२ ॥&lt;br&gt;&#xA;सहस्रायुप्रमाणाश्च विविधोपमदर्शनाः ।&lt;br&gt;&#xA;स्वर्गद्वारं त्रयीविद्याविधिनार्कं यजन्ति ते ॥ १३ ॥&lt;br&gt;&#xA;प्रत्नस्य विष्णो रूपं च सत्यर्तस्य च ब्रह्मणः ।&lt;br&gt;&#xA;अमृतस्य च मृत्योश्च सूर्यमात्मानमीमहि ॥ १४ ॥&lt;br&gt;&#xA;प्लक्षादिषु च सर्वेषु पञ्चद्वीपेषु नारद ।&lt;br&gt;&#xA;आयुरिन्द्रियमोजश्च बलं बुद्धिः सहोऽपि च ॥ १५ ॥&lt;br&gt;&#xA;विक्रमः सर्वलोकानां सिद्धिरौत्पत्तिकी सदा ।&lt;br&gt;&#xA;प्लक्षद्वीपात्परं चेक्षुरसोदः सरिताम्पतिः ॥ १६ ॥&lt;br&gt;&#xA;प्लक्षद्वीपं समग्रं च परिवार्यावतिष्ठते ।&lt;br&gt;&#xA;शाल्मलाख्यस्ततो द्वीपश्चास्माद्‌ द्विगुणविस्तरः ॥ १७ ॥&lt;br&gt;&#xA;समानेन सुरोदेन सिन्धुना परिवेष्टितः ।&lt;br&gt;&#xA;यत्र वै शाल्मलीवृक्षः प्लक्षायामः प्रकीर्तितः ॥ १८ ॥&lt;br&gt;&#xA;स्थानं तत्पक्षिराजस्य गरुडस्य महात्मनः ।&lt;br&gt;&#xA;तस्य द्वीपस्य नाथो हि यज्ञबाहुः प्रियव्रतात् ॥ १९ ॥&#xA;जातः स एव सप्तभ्यः स्वपुत्रेभ्यो ददौ धराम् ।&lt;br&gt;&#xA;तद्वर्षाणां च नामानि कथितानि निबोधत ॥ २० ॥&lt;br&gt;&#xA;सुरोचनं सौमनस्यं रमणं देववर्षकम् ।&lt;br&gt;&#xA;पारिभद्रं तथा चाप्यायनं विज्ञातनामकम् ॥ २१ ॥&lt;br&gt;&#xA;तेषु वर्षाद्रयः सप्त सप्तैव सरितः स्मृताः ।&lt;br&gt;&#xA;सरसः शतशृङ्गश्च वामदेवश्च कन्दकः ॥ २२ ॥&lt;br&gt;&#xA;कुमुदः पुष्पवर्षश्च सहस्रश्रुतिरेव च ।&lt;br&gt;&#xA;एते च पर्वताः सप्त नदीनामानि चोच्यते ॥ २३ ॥&lt;br&gt;&#xA;अनुमतिः सिनीवाली सरस्वती कुहूस्तथा ।&lt;br&gt;&#xA;रजनी चैव नन्दा च राकेति परिकीर्तिताः ॥ २४ ॥&lt;br&gt;&#xA;तद्वर्षपुरुषाः सर्वे चातुर्वर्ण्यसमाह्वयाः ।&lt;br&gt;&#xA;श्रुतधरो वीर्यधरो वसुन्धर इषुन्धरः ॥ २५ ॥&lt;br&gt;&#xA;भगवन्तं वेदमयं यजन्ते सोममीश्वरम् ।&lt;br&gt;&#xA;स्वगोभिः पितृदेवेभ्यो विभजन्कृष्णशुक्लयोः ॥ २६ ॥&lt;br&gt;&#xA;सर्वासां च प्रजानां च राजा सोमः प्रसीदतु ।&lt;br&gt;&#xA;एवं सुरोदाद्‌ द्विगुणः स्वमानेन प्रकीर्तितः ॥ २७ ॥&lt;br&gt;&#xA;घृतोदेनावृतः सोऽयं कुशद्वीपः प्रकाशते ।&lt;br&gt;&#xA;यस्मिन्नास्ते कुशस्तम्बो द्वीपाख्याकारणो ज्वलन् ॥ २८ ॥&lt;br&gt;&#xA;स्वशष्परोचिषा काष्ठा भासयन्परितिष्ठते ।&lt;br&gt;&#xA;हिरण्यरेतास्तद्द्वीपपतिः प्रैयव्रत स्वराट् ॥ २९ ॥&lt;br&gt;&#xA;स्वपुत्रेभ्यश्च सप्तभ्यस्तद्‌द्वीपं सप्तधाभजत् ।&lt;br&gt;&#xA;वसुश्च वसुदानश्च तथा दृढरुचिः परः ॥ ३० ॥&lt;br&gt;&#xA;नाभिगुप्तस्तुत्यव्रतौ विविक्तनामदेवकौ ।&lt;br&gt;&#xA;तेषां वर्षेषु सप्तैव सीमागिरिवराः स्मृताः ॥ ३१ ॥&lt;br&gt;&#xA;नद्यः सप्तैव सन्तीह तन्नामानि निबोधत ।&lt;br&gt;&#xA;चक्रस्तथा चतुःशृङ्गः कपिलश्चित्रकूटकः ॥ ३२ ॥&lt;br&gt;&#xA;देवानीकश्चोर्ध्वरोमा द्रविणः सप्त पर्वताः ।&lt;br&gt;&#xA;रसकुल्या मधुकुल्या मित्रविन्दा तथैव च ॥ ३३ ॥&lt;br&gt;&#xA;श्रुतविन्दा देवगर्भा घृतच्युन्मन्दमालिके ।&lt;br&gt;&#xA;यत्पयोभिः कुशद्वीपवासिनः सर्व एव ते ॥ ३४ ॥&lt;br&gt;&#xA;कुशलः कोविदश्चैवाप्यभियुक्तस्तथैव च ।&lt;br&gt;&#xA;कुलकश्चेति सञ्ज्ञाभिश्चतुर्वर्णाः प्रकीर्तिताः ॥ ३५ ॥&lt;br&gt;&#xA;जातवेदसरूपं तं देवं कर्मजकौशलैः ।&lt;br&gt;&#xA;यजन्ते देववर्याभाः सर्वे सर्वविदो जनाः ॥ ३६ ॥&lt;br&gt;&#xA;परस्यब्रह्मणः साक्षाज्जातवेदोऽसि हव्यवाट् ।&lt;br&gt;&#xA;देवानां पुरुषाङ्गानां यज्ञेन पुरुषं यज ।&lt;br&gt;&#xA;एवं यजन्ते ज्वलनं सर्वे द्वीपाधिवासिनः ॥ ३७ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनकोशवर्णने प्लक्षद्वीपकुशद्वीपवर्णनं नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>१३</title>
      <link>https://vishvAsa.github.io/purANam/shAktam/devI-bhAgavatam/08/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/13/</guid>
      <description>&lt;p&gt;नारद उवाच&lt;br&gt;&#xA;शिष्टद्वीपप्रमाणं च वद सर्वार्थदर्शन ।&lt;br&gt;&#xA;येन विज्ञातमात्रेण परानन्दमयो भवेत् ॥ १ ॥&lt;br&gt;&#xA;श्रीरानारायण उवाच&lt;br&gt;&#xA;कुशद्वीपस्य परितो घृतोदावरणं महत् ।&lt;br&gt;&#xA;ततो बहिः क्रौञ्चद्वीपो द्विगुणः स्यात्स्वमानतः ॥ २ ॥&lt;br&gt;&#xA;क्षीरोदेनावृतो भाति यस्मिन्क्रौञ्चाद्रिरस्ति च ।&lt;br&gt;&#xA;नामनिर्वर्तकः सोऽयं द्वीपस्य परिवर्तते ॥ ३ ॥&lt;br&gt;&#xA;योऽसौ गुहस्य शक्त्या च भिन्नकुक्षिः पुराभवत् ।&lt;br&gt;&#xA;क्षीरोदेनासिच्यमानो वरुणेन च रक्षितः ॥ ४ ॥&lt;br&gt;&#xA;घृतपृष्ठो नाम यस्य विभाति किल नायकः ।&lt;br&gt;&#xA;प्रियव्रतात्मजः श्रीमान् सर्वलोकनमस्कृतः ॥ ५ ॥&lt;br&gt;&#xA;स्वद्वीपं तु विभज्यैव सप्तधा स्वात्मजान्ददौ ।&lt;br&gt;&#xA;पुत्रनामसु वर्षेषु वर्षपान्सन्निवेशयन् ॥ ६ ॥&lt;br&gt;&#xA;स्वयं भगवतस्तस्य शरणं सञ्जगाम ह ।&lt;br&gt;&#xA;आमो मधुरुहश्चैव मेघपृष्ठः सुधामकः ॥ ७ ॥&lt;br&gt;&#xA;भ्राजिष्ठो लोहितार्णश्च वनस्पतिरितीव च ।&lt;br&gt;&#xA;नगा नद्यश्च सप्तैव विख्याता भुवि सर्वतः ॥ ८ ॥&lt;br&gt;&#xA;शुक्लो वै वर्धमानश्च भोजनश्चोपबर्हणः ।&lt;br&gt;&#xA;नन्दश्च नन्दनः सर्वतोभद्र इति कीर्तिताः ॥ ९ ॥&lt;br&gt;&#xA;अभया अमृतौघा चार्यका तीर्थवतीति च ।&lt;br&gt;&#xA;वृत्तिरूपवती शुक्ला पवित्रवतिका तथा ॥ १० ॥&lt;br&gt;&#xA;एतासामुदकं पुण्यं चातुर्वर्ण्येन पीयते ।&lt;br&gt;&#xA;पुरुषऋषभौ तद्वद्‌ द्रविणाख्यश्च देवकः ॥ ११ ॥&lt;br&gt;&#xA;एते चतुर्वर्णजाताः पुरुषा निवसन्ति हि ।&lt;br&gt;&#xA;तत्रत्याः पुरुषा आपोमयं देवमपां पतिम् ॥ १२ ॥&lt;br&gt;&#xA;पूर्णेनाञ्जलिना भक्त्या यजन्ते विविधक्रियाः ।&lt;br&gt;&#xA;आपः पुरुषवीर्याः स्थ पुनन्तीर्भूर्भुवः स्वरः ॥ १३ ॥&lt;br&gt;&#xA;ता नः पुनीतामीवघ्नीः स्पृशतामात्मना भुवः ।&lt;br&gt;&#xA;इति मन्त्रजपान्ते च स्तुवन्ति विविधैः स्तवैः ॥ १४ ॥&lt;br&gt;&#xA;एवं परस्तात्क्षीरोदात्परितश्चोपवेशितः ।&lt;br&gt;&#xA;द्वात्रिंशल्लक्षसङ्ख्याकयोजनायाममाश्रितः ॥ १५ ॥&lt;br&gt;&#xA;स्वमानेन च द्वीपोऽयं दधिमण्डोदकेन च ।&lt;br&gt;&#xA;शाकद्वीपो विशिष्टोऽयं यस्मिच्छाको महीरुहः ॥ १६ ॥&lt;br&gt;&#xA;स्वक्षेत्रव्यपदेशस्य कारणं स हि नारद ।&lt;br&gt;&#xA;प्रैयव्रतोऽधिपस्तस्य मेधातिथिरिति स्मृतः ॥ १७ ॥&lt;br&gt;&#xA;विभज्य सप्त वर्षाणि पुत्रनामानि तेषु च ।&lt;br&gt;&#xA;सप्त पुत्रान्निजान् स्थाप्य स्वयं योगगतिं गतः ॥ १८ ॥&#xA;पुरोजवो मनःपूर्वजवोऽथ पवमानकः ।&lt;br&gt;&#xA;धूम्रानीकश्चित्ररेफो बहुरूपोऽथ विश्वधृक् ॥ १९ ॥&lt;br&gt;&#xA;मर्यादागिरयः सप्त नद्यः सप्तैव कीर्तिताः ।&lt;br&gt;&#xA;ईशान ऊरुशृङ्गोऽथ बलभद्रः शतकेशरः ॥ २० ॥&lt;br&gt;&#xA;सहस्रस्रोतको देवपालोऽप्यन्ते महाशनः ।&lt;br&gt;&#xA;एतेऽद्रयः सप्त चोक्ताः सरिन्नामानि सप्त च ॥ २१ ॥&lt;br&gt;&#xA;अनघा प्रथमाऽऽयुर्दा उभयस्पृष्टिरेव च ।&lt;br&gt;&#xA;अपराजिता पञ्चपदी सहस्रश्रुतिरेव च ॥ २२ ॥&lt;br&gt;&#xA;ततो निजधृतिश्चोक्ताः सप्त नद्यो महोज्ज्वलाः ।&lt;br&gt;&#xA;तद्वर्षपुरुषाः सर्वे सत्यव्रतक्रतुव्रतौ ॥ २३ ॥&lt;br&gt;&#xA;दानव्रतानुव्रतौ च चतुर्वर्णा उदीरिताः ।&lt;br&gt;&#xA;भगवन्तं प्राणवायुं प्राणायामेन संयुताः ॥ २४ ॥&lt;br&gt;&#xA;यजन्ति निर्धूतरजस्तमसः परमं हरिम् ।&lt;br&gt;&#xA;अन्तः प्रविश्य भूतानि यो बिभर्त्यात्मकेतुभिः ॥ २५ ॥&lt;br&gt;&#xA;अन्तर्यामीश्वरः साक्षात्पातु नो यद्वशे इदम् ।&lt;br&gt;&#xA;परस्ताद्दधिमण्डोदात्ततस्तु बहुविस्तरः ॥ २६ ॥&lt;br&gt;&#xA;पुष्करद्वीपनामायं शाकद्वीपद्विसङ्गुणः ।&lt;br&gt;&#xA;स्वसमानेन स्वादूदकेनायं परिवेष्टितः ॥ २७ ॥&lt;br&gt;&#xA;यत्रास्ते पुष्करं भ्राजदग्निचूडानिभानि च ।&lt;br&gt;&#xA;पत्राणि विशदानीह स्वर्णपत्रायुतायुतम् ॥ २८ ॥&lt;br&gt;&#xA;श्रीमद्भगवतश्चेदमासनं परमेष्ठिनः ।&lt;br&gt;&#xA;कल्पितं लोकगुरुणा सर्वलोकसिसृक्षया ॥ २९ ॥&lt;br&gt;&#xA;तद्‌द्वीप एक एवायं मानसोत्तरनामकः ।&lt;br&gt;&#xA;अर्वाचीनपराचीनवर्षयोरवधिर्गिरिः ॥ ३० ॥&lt;br&gt;&#xA;उच्छ्रायायामयोः सङ्ख्यायुतयोजनसम्मिता ।&lt;br&gt;&#xA;यत्र दिक्षु च चत्वारि चतसृषु पुराणि ह ॥ ३१ ॥&lt;br&gt;&#xA;इन्द्रादिलोकपालानां यदुपर्यर्कनिर्गमः ।&lt;br&gt;&#xA;मेरुं प्रदक्षिणीकुर्वन् भानुः पर्येति यत्र हि ॥ ३२ ॥&lt;br&gt;&#xA;संवत्सरात्मकं चक्रं देवाहोरात्रतो भ्रमन् ।&lt;br&gt;&#xA;प्रैयव्रतोऽधिपो वीतिहोत्रः स्वात्मजकद्वयम् ॥ ३३ ॥&lt;br&gt;&#xA;वर्षद्वये परिस्थाप्य वर्षनामधरं क्रमात् ।&lt;br&gt;&#xA;रमणो धातकिश्चैव तत्तद्वर्षपती उभौ ॥ ३४ ॥&lt;br&gt;&#xA;कृताः स्वयं पूर्वजवद्भगवद्भक्तितत्पराः ।&lt;br&gt;&#xA;तद्‌वर्षपुरुषा ब्रह्मरूपिणं परमेश्वरम् ॥ ३५ ॥&lt;br&gt;&#xA;सकर्मकेन योगेन यजन्ति परिशीलिताः ।&lt;br&gt;&#xA;यत्तत्कर्ममयं लिङ्ग ब्रह्मलिङ्गं जनोऽर्चयेत् ।&lt;br&gt;&#xA;एकान्तमद्वयं शान्तं तस्मै भगवते नमः ॥ ३६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनकोशवर्णनं क्रौञ्चशाकपुष्करद्वीपवर्णनं नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>१४</title>
      <link>https://vishvAsa.github.io/purANam/shAktam/devI-bhAgavatam/08/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/14/</guid>
      <description>&lt;p&gt;नारायण उवाच&lt;br&gt;&#xA;ततः परस्तादचलो लोकालोकेति नामकः ।&lt;br&gt;&#xA;अन्तराले च लोकालोकयोर्यः परिकल्पितः ॥ १ ॥&lt;br&gt;&#xA;यावदस्ति च देवर्षे ह्यन्तरं मानसोत्तरात् ।&lt;br&gt;&#xA;सुमेरोस्तावती शुद्धा काञ्चनी भूमिरस्ति हि ॥ २ ॥&lt;br&gt;&#xA;दर्पणोदरतुल्या सा सर्वप्राणिविवर्जिता ।&lt;br&gt;&#xA;यस्यां पदार्थः प्रहितो न किञ्चित्प्रत्युदीयते ॥ ३ ॥&lt;br&gt;&#xA;अतः सर्वप्राणिसङ्घरहिता सा च नारद ।&lt;br&gt;&#xA;लोकालोक इति व्याख्या यदत्र परिकल्पिता ॥ ४ ॥&lt;br&gt;&#xA;लोकालोकान्तरे चास्य वर्तते सर्वदा स्थितिः ।&lt;br&gt;&#xA;ईश्वरेण स लोकानां त्रयाणामन्तगः कृतः ॥ ५ ॥&lt;br&gt;&#xA;सूर्यादीनां ध्रुवान्तानां रश्मयो यद्वशादिह ।&lt;br&gt;&#xA;अर्वाचीनाश्च त्रील्ँलोकानातन्वानाः कदापि हि ॥ ६ ॥&lt;br&gt;&#xA;पराचीनत्वभाजो हि न भवन्ति च नारद ।&lt;br&gt;&#xA;तावदुन्नहनायामः पर्वतेन्द्रो महोदयः ॥ ७ ॥&lt;br&gt;&#xA;एतावाल्ँलोकविन्यासोऽयं संस्थामानलक्षणैः ।&lt;br&gt;&#xA;कविभिः स तु पञ्चाशत्कोटिभिर्गणितस्य च ॥ ८ ॥&lt;br&gt;&#xA;भूगोलस्य चतुर्थांशो लोकालोकाचलो मुने ।&lt;br&gt;&#xA;तस्योपरि चतुर्दिक्षु ब्रह्मणा चात्मयोनिना ॥ ९ ॥&lt;br&gt;&#xA;निवेशिता दिग्गजा ये तन्नामानि निबोधत ।&lt;br&gt;&#xA;ऋषभः पुष्पचूडोऽथ वामनोऽथापराजितः ॥ १० ॥&lt;br&gt;&#xA;एते समस्तलोकस्य स्थितिहेतव ईरिताः ।&lt;br&gt;&#xA;तेषां च स्वविभूतीनां बहुवीर्योपबृंहणम् ॥ ११ ॥&lt;br&gt;&#xA;विशुद्धसत्त्वं चैश्वर्यं वर्धयन्भगवान् हरिः ।&lt;br&gt;&#xA;आस्ते सिद्ध्यष्टकोपेतो विष्वक्सेनादिसंवृतः ॥ १२ ॥&lt;br&gt;&#xA;निजायुधैः परिवृतो भुजदण्डैः समन्ततः ।&lt;br&gt;&#xA;आस्ते सकललोकस्य स्वस्तये परमेश्वरः ॥ १३ ॥&lt;br&gt;&#xA;आकल्पमेवं वेषं स गतो विष्णुः सनातनः ।&lt;br&gt;&#xA;स्वमायारचितस्यास्य गोपीथायात्मसाधनः ॥ १४ ॥&#xA;योऽन्तर्विस्तार एतेन ह्यलोकपरिमाणकम् ।&lt;br&gt;&#xA;व्याख्यातं यद्‌बहिर्लोकालोकाचल इतीरणात् ॥ १५ ॥&lt;br&gt;&#xA;ततः परस्ताद्योगेशगतिं शुद्धा वदन्ति हि ।&lt;br&gt;&#xA;अण्डमध्यगतः सूर्यो द्यावाभूम्योर्यदन्तरम् ॥ १६ ॥&lt;br&gt;&#xA;सूर्याण्डगोलयोर्मध्ये कोट्यः स्युः पञ्चविंशतिः ।&lt;br&gt;&#xA;मृतेऽण्ड एष एतस्मिञ्जातो मार्तण्डशब्दभाक् ॥ १७ ॥&lt;br&gt;&#xA;हिरण्यगर्भ इति यद्धिरण्याण्डसमुद्भवः ।&lt;br&gt;&#xA;सूर्येण हि विभज्यन्ते दिशः खं द्यौर्महीभिदा ॥ १८ ॥&lt;br&gt;&#xA;स्वर्गापवर्गौ नरका रसौकांसि च सर्वशः ।&lt;br&gt;&#xA;देवतिर्यङ्मनुष्याणां सरीसृपसवीरुधाम् ॥ १९ ॥&lt;br&gt;&#xA;सर्वजीवनिकायानां सूर्य आत्मा दृगीश्वरः ।&lt;br&gt;&#xA;एतावान्भूमण्डलस्य सन्निवेश उदाहृतः ॥ २० ॥&lt;br&gt;&#xA;एतेन हि दिवो मानं वर्णयन्ति च तद्विदः ।&lt;br&gt;&#xA;द्विदलानां च निष्पावादीनां च दलयोर्यथा ॥ २१ ॥&lt;br&gt;&#xA;अन्तरेण तयोरन्तरिक्षं तदुभयसन्धितम् ।&lt;br&gt;&#xA;यन्मध्यगश्च भगवान् भानुर्वै तपतां वरः ॥ २२ ॥&lt;br&gt;&#xA;आतपेन त्रिलोकं च प्रतपत्येव भासयन् ।&lt;br&gt;&#xA;उत्तरायणमासाद्य गतिमान्द्यं वितन्वते ॥ २३ ॥&lt;br&gt;&#xA;आरोहणस्थानमसौ गत्वाहो दैर्ध्यमाचरेत् ।&lt;br&gt;&#xA;दक्षिणायनमासाद्य गतिशैघ्र्यं वितन्वते ॥ २४ ॥&lt;br&gt;&#xA;अवरोहस्थानमसौ गच्छन्ह्रस्वं दिनं चरेत् ।&lt;br&gt;&#xA;विषुवत्सञ्ज्ञमासाद्य गतिसाम्यं वितन्वते ॥ २५ ॥&lt;br&gt;&#xA;समस्थानमथासाद्य दिनसाम्यं करोति च ।&lt;br&gt;&#xA;यदा च मेषतुलयोः सञ्चरेद्धि दिवाकरः ॥ २६ ॥&lt;br&gt;&#xA;समानानि त्वहोरात्राण्यातनोति त्रयीमयः ।&lt;br&gt;&#xA;वृषादिपञ्चसु यदा राशिष्वर्को विरोचते ॥ २७ ॥&lt;br&gt;&#xA;तदाहानि च वर्धन्ते रात्रयोऽपि ह्रसन्ति च ।&lt;br&gt;&#xA;वृश्चिकादिषु सूर्यो हि यदा सञ्चरते रविः ॥ २८ ॥&lt;br&gt;&#xA;तदापीमान्यहोरात्राणि भवन्ति विपर्ययात् ॥ २९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;सूर्यगतिवर्णनं नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>१५</title>
      <link>https://vishvAsa.github.io/purANam/shAktam/devI-bhAgavatam/08/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/15/</guid>
      <description>&lt;p&gt;श्रीनारायण उवाच&lt;br&gt;&#xA;अतः परं प्रवक्ष्यामि भानोर्गमनमुत्तमम् ।&lt;br&gt;&#xA;शीघ्रमन्दादिगतिभिस्त्रिविधं गमनं रवेः ॥ १ ॥&lt;br&gt;&#xA;सर्वग्रहाणां त्रीण्येव स्थानानि सुरसत्तम ।&lt;br&gt;&#xA;स्थानं जारद्गवं मध्यं तथैरावतमुत्तरम् ॥ २ ॥&lt;br&gt;&#xA;वैश्वानरं दक्षिणतो निर्दिष्टमिति तत्त्वतः ।&lt;br&gt;&#xA;अश्विनी कृत्तिका याम्या नागवीथीति शब्दिता ॥ ३ ॥&lt;br&gt;&#xA;रोहिण्यार्द्रा मृगशिरो गजवीथ्यभिधीयते ।&lt;br&gt;&#xA;पुष्याश्लेषा तथाऽऽदित्या वीथी चैरावती स्मृता ॥ ४ ॥&lt;br&gt;&#xA;एतास्तु वीथयस्तिस्र उत्तरो मार्ग उच्यते ।&lt;br&gt;&#xA;तथा द्वे चापि फल्गुन्यौ मघा चैवार्षभी मता ॥ ५ ॥&lt;br&gt;&#xA;हस्तश्चित्रा तथा स्वाती गोवीथीति तु शब्दिता ।&lt;br&gt;&#xA;ज्येष्ठा विशाखानुराधा वीथी जारद्गवी मता ॥ ६ ॥&lt;br&gt;&#xA;एतास्तु वीथयस्तिस्रो मध्यमो मार्ग उच्यते ।&lt;br&gt;&#xA;मूलाषाढोत्तराषाढा अजवीथ्यभिशब्दिता ॥ ७ ॥&lt;br&gt;&#xA;श्रवणं च धनिष्ठा च मार्गी शतभिषक् तथा ।&lt;br&gt;&#xA;वैश्वानरी भाद्रपदे रेवती चैव कीर्तिता ॥ ८ ॥&lt;br&gt;&#xA;एतास्तु वीथयस्तिस्रो दक्षिणो मार्ग उच्यते ।&lt;br&gt;&#xA;उत्तरायणमासाद्य युगाक्षान्तर्निबद्धयोः ॥ ९ ॥&lt;br&gt;&#xA;कर्षणं पाशयोर्वायुबद्धयो रोहणं स्मृतम् ।&lt;br&gt;&#xA;तदाभ्यन्तरगान्मण्डलाद्रथस्य गतेर्भवेत् ॥ १० ॥&lt;br&gt;&#xA;मान्द्यं दिवसवृद्धिश्च जायते सुरसत्तम ।&lt;br&gt;&#xA;रात्रिह्रासश्च भवति सौम्यायनक्रमो ह्ययम् ॥ ११ ॥&lt;br&gt;&#xA;दक्षिणायनके पाशे प्रेरणादवरोहणम् ।&lt;br&gt;&#xA;बहिर्मण्डलवेशेन गतिशैघ्र्यं तदा भवेत् ॥ १२ ॥&lt;br&gt;&#xA;तदा दिनाल्पता रात्रिवृद्धिश्च परिकीर्तिता ।&lt;br&gt;&#xA;वैषुवे पाशसाम्यात्तु समावस्थानतो रवेः ॥ १३ ॥&lt;br&gt;&#xA;मध्यमण्डलवेशश्च साम्यं रात्रिदिनादिके ।&lt;br&gt;&#xA;आकृष्येते यदा तौ तु ध्रुवेण समधिष्ठितौ ॥ १४ ॥&lt;br&gt;&#xA;तदाभ्यन्तरतः सूर्यो भ्रमते मण्डलानि च ।&lt;br&gt;&#xA;ध्रुवेण मुच्यमानेन पुना रश्मियुगेन तु ॥ १५ ॥&lt;br&gt;&#xA;तथैव बाह्यतः सूर्यो भ्रमते मण्डलानि च ।&lt;br&gt;&#xA;तस्मिन्मेरौ पूर्वभागे पुर्यैन्द्री देवधानिका ॥ १६ ॥&lt;br&gt;&#xA;दक्षिणे वै संयमनी नाम याम्या महापुरी ।&lt;br&gt;&#xA;पश्चान्निम्लोचनी नाम वारुणी वै महापुरी ॥ १७ ॥&lt;br&gt;&#xA;तदुत्तरे पुरी सौम्या प्रोक्ता नाम विभावरी ।&lt;br&gt;&#xA;ऐन्द्रपुर्यां रवेः प्रोक्त उदयो ब्रह्मवादिभिः ॥ १८ ॥&lt;br&gt;&#xA;संयमन्यां च मध्याह्ने निम्लोचन्यां निमीलनम् ।&lt;br&gt;&#xA;विभावर्यां निशीथः स्यात्तिग्मांशोः सुरपूजितः ॥ १९ ॥&lt;br&gt;&#xA;प्रवृत्तेश्च निमित्तानि भूतानां तानि सर्वशः ।&lt;br&gt;&#xA;मेरोश्चतुर्दिशं भानोः कीर्तितानि मया मुने ॥ २० ॥&lt;br&gt;&#xA;मेरुस्थानां सदा मध्यं गत एव विभाति हि ।&lt;br&gt;&#xA;सव्यं गच्छन्दक्षिणेन करोति स्वर्णपर्वतम् ॥ २१ ॥&lt;br&gt;&#xA;उदयास्तमये चैव सर्वकालं तु सम्मुखे ।&lt;br&gt;&#xA;दिशास्वशेषासु तथा सुरर्षे विदिशासु च ॥ २२ ॥&#xA;यैर्यत्र दृश्यते भास्वान्स तेषामुदयः स्मृतः ।&lt;br&gt;&#xA;तिरोभावं च यत्रैति तत्रैवास्तमनं रवेः ॥ २३ ॥&lt;br&gt;&#xA;नैवास्तमनमर्कस्य नोदयः सर्वदा सतः ।&lt;br&gt;&#xA;उदयास्तमनाख्यं हि दर्शनादर्शनं रवेः ॥ २४ ॥&lt;br&gt;&#xA;शक्रादीनां पुरे तिष्ठन्स्पृशत्येष पुरत्रयम् ।&lt;br&gt;&#xA;विकर्णौ द्वौ विकर्णस्थस्त्रीन्कोणान्द्वे पुरे तथा ॥ २५ ॥&lt;br&gt;&#xA;सर्वेषां द्वीपवर्षाणां मेरुरुत्तरतः स्थितः ।&lt;br&gt;&#xA;यैर्यत्र दृश्यते भानुः सैव प्राचीति चोच्यते ॥ २६ ॥&lt;br&gt;&#xA;तद्वामभागतो मेरुर्वर्ततेति विनिर्णयः ।&lt;br&gt;&#xA;यदि चैन्द्र्याः प्रचलते घटिका दशपञ्चभिः ॥ २७ ॥&lt;br&gt;&#xA;याम्यां तदा योजनानां सपादं कोटियुग्मकम् ।&lt;br&gt;&#xA;सार्धद्वादशलक्षाणि पञ्चनेत्रसहस्रकम् ॥ २८ ॥&lt;br&gt;&#xA;प्रक्रामति सहस्रांशुः कालमार्गप्रदर्शकः ।&lt;br&gt;&#xA;एवं ततो वारुणीं च सौम्यामैन्द्रीं सहस्रदृक् ॥ २९ ॥&lt;br&gt;&#xA;पर्येति कालचक्रात्मा द्युमणिः कालबुद्धये ।&lt;br&gt;&#xA;तथा चान्ये ग्रहाः सोमादयो ये दिग्विचारिणः ॥ ३० ॥&lt;br&gt;&#xA;नक्षत्रैः सह चोद्यन्ति सह चास्तं व्रजन्ति ते ।&lt;br&gt;&#xA;एवं मुहूर्तेन रथो भानोरष्टशताधिकम् ॥ ३१ ॥&lt;br&gt;&#xA;योजनानां चतुस्त्रिंशल्लक्षाणि भ्रमति प्रभुः ।&lt;br&gt;&#xA;त्रयीमयश्चतुर्दिक्षु पुरीषु च समीरणात् ॥ ३२ ॥&lt;br&gt;&#xA;प्रवहाख्यात्सदा कालचक्रं पर्येति भानुमान् ।&lt;br&gt;&#xA;यस्य चक्रं रथस्यैकं द्वादशारं त्रिनाभिकम् ॥ ३३ ॥&lt;br&gt;&#xA;षण्नेमि कवयस्तं च वत्सरात्मकमूचिरे ।&lt;br&gt;&#xA;मेरुमूर्धनि तस्याक्षो मानसोत्तरपर्वते ॥ ३४ ॥&lt;br&gt;&#xA;कृतेतरविभागो यः प्रोतं तत्र रथाङ्गकम् ।&lt;br&gt;&#xA;तैलकारकयन्त्रेण चक्रसाम्यं परिभ्रमन् । ३५ ॥&lt;br&gt;&#xA;मानसोत्तरनाम्नीह गिरौ पर्येति चांशुमान् ।&lt;br&gt;&#xA;तस्मिन्नक्षे कृतं मूलं द्वितीयोऽक्षो ध्रुवे कृतः ॥ ३६ ॥&lt;br&gt;&#xA;तुर्यमानेन तैलस्य यन्त्राक्षवदितीरितः ।&lt;br&gt;&#xA;कृतोपरितनो भागः सूर्यस्य जगतां पतेः ॥ ३७ ॥&lt;br&gt;&#xA;रथनीडस्तु षट्‌त्रिंशल्लक्षयोजनमायतः ।&lt;br&gt;&#xA;तत्तुर्यभागतः सोऽयं परिणाहेन कीर्तितः ॥ ३८ ॥&lt;br&gt;&#xA;तावानर्करथस्यात्र युगस्तस्मिन्हयाः शुभाः ।&lt;br&gt;&#xA;सप्तच्छन्दोऽभिधानाश्च सूरसूतेन योजिताः ॥ ३९ ॥&lt;br&gt;&#xA;वहन्ति देवमादित्यं लोकानां सुखहेतवे ।&lt;br&gt;&#xA;पुरस्तात्सवितुः सूतोऽरुणः पश्चान्नियोजितः ॥ ४० ॥&lt;br&gt;&#xA;सौत्ये कर्मणि संयुक्तो वर्तते गरुडाग्रजः ।&lt;br&gt;&#xA;तथैव बालखिल्याख्या ऋषयोऽङ्गुष्ठपर्वकाः ॥ ४१ ॥&lt;br&gt;&#xA;प्रमाणेन परिख्याताः षष्टिसाहस्रसङ्ख्यकाः ।&lt;br&gt;&#xA;स्तुवन्ति पुरतः सूर्यं सूक्तवाक्यैः सुशोभनैः ॥ ४२ ॥&lt;br&gt;&#xA;तथा चान्ये च ऋषयो गन्धर्वा अप्सरोरगाः ।&lt;br&gt;&#xA;ग्रामण्यो यातुधानाश्च देवाः सर्वे परेश्वरम् ॥ ४३ ॥&lt;br&gt;&#xA;एकैकशः सप्त सप्त मासि मासि विरोचनम् ।&lt;br&gt;&#xA;सार्धलक्षोत्तरं कोटिनवकं भूमिमण्डलम् ॥ ४४ ॥&lt;br&gt;&#xA;द्विसहस्रं योजनानां स गव्यूत्युत्तरं क्षणात् ।&lt;br&gt;&#xA;पर्येति देवदेवेशो विश्वव्यापी निरन्तरम् ॥ ४५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;भुवनकोशवर्णने सूर्यगतिवर्णनं नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>१६</title>
      <link>https://vishvAsa.github.io/purANam/shAktam/devI-bhAgavatam/08/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/16/</guid>
      <description>&lt;p&gt;श्रीनारायण उवाच&lt;br&gt;&#xA;अथातः श्रूयतां चित्रं सोमादीनां गमादिकम् ।&lt;br&gt;&#xA;तद्गत्यनुसृता नॄणां शुभाशुभनिदर्शना ॥ १ ॥&lt;br&gt;&#xA;यथा कुलालचक्रेण भ्रमता भ्रमतां सह ।&lt;br&gt;&#xA;तदाश्रयाणां च गतिरन्या कीटादिनां भवेत् ॥ २ ॥&lt;br&gt;&#xA;एवं हि राशिवृन्देन कालचक्रेण तेन च ।&lt;br&gt;&#xA;मेरुं धुरं च सरतां प्रादक्षिण्येन सर्वदा ॥ ३ ॥&lt;br&gt;&#xA;ग्रहाणां भानुमुख्यानां गतिरन्यैव दृश्यते ।&lt;br&gt;&#xA;नक्षत्रान्तरगामित्वाद्‌भान्तरे गमनं तथा ॥ ४ ॥&lt;br&gt;&#xA;गतिद्वयं चाविरुद्धं सर्वत्रैष विनिर्णयः ।&lt;br&gt;&#xA;स एव भगवानादिपुरुषो लोकभावनः ॥ ५ ॥&lt;br&gt;&#xA;नारायणोऽखिलाधारो लोकानां स्वस्तये भ्रमन् ।&lt;br&gt;&#xA;कर्मशुद्धिनिमित्तं तु आत्मानं वै त्रयीमयम् ॥ ६ ॥&lt;br&gt;&#xA;कविभिश्चैव वेदेन विजिज्ञास्योऽर्कधाभवत् ।&lt;br&gt;&#xA;षट्सु क्रमेण ऋतुषु वसन्तादिषु च स्वयम् ॥ ७ ॥&lt;br&gt;&#xA;यथोपजोषमृतुजान् गुणान् वै विदधाति च ।&lt;br&gt;&#xA;तमेनं पुरुषाः सर्वे त्रय्या च विद्यया सदा ॥ ८ ॥&lt;br&gt;&#xA;वर्णाश्रमाचारपथा तथाम्नातैश्च कर्मभिः ।&lt;br&gt;&#xA;उच्चावचैः श्रद्धया च योगानां च वितानकैः ॥ ९ ॥&lt;br&gt;&#xA;अञ्जसा च यजन्ते ये श्रेयो विन्दन्ति ते मतम् ।&lt;br&gt;&#xA;अथैष आत्मा लोकानां द्यावाभूम्यन्तरेण च ॥ १० ॥&lt;br&gt;&#xA;कालचक्रगतो भुङ्क्ते मासान्द्वादशराशिभिः ।&lt;br&gt;&#xA;संवत्सरस्यावयवान्मासः पक्षद्वयं दिवा ॥ ११ ॥&lt;br&gt;&#xA;नक्तं चेति स पादर्क्षद्वयमित्युपदिश्यते ।&lt;br&gt;&#xA;यावता षष्ठमंशं स भुञ्जीत ऋतुरुच्यते ॥ १२ ॥&lt;br&gt;&#xA;संवत्सरस्यावयवः कविभिश्चोपवर्णितः ।&lt;br&gt;&#xA;यावतार्धेन चाकाशवीथ्यां प्रचरते रविः ॥ १३ ॥&lt;br&gt;&#xA;तं प्राक्तना वर्णयन्ति अयनं मुनिपूजिताः ।&lt;br&gt;&#xA;अथ यावन्नभोमण्डलं सह प्रतिगच्छति ॥ १४ ॥&lt;br&gt;&#xA;कार्त्स्न्येन सह भुञ्जीत कालं तं वत्सरं विदुः ।&lt;br&gt;&#xA;संवत्सरं परिवत्सरमिडावत्सरमेव च ॥ १५ ॥&lt;br&gt;&#xA;अनुवत्सरमिद्वत्सरमिति पञ्चकमीरितम् ।&lt;br&gt;&#xA;भानोर्मान्द्यशैघ्र्यसमगतिभिः कालवित्तमैः ॥ १६ ॥&lt;br&gt;&#xA;एवं भानोर्गतिः प्रोक्ता चन्द्रादीनां निबोधत ।&lt;br&gt;&#xA;एवं चन्द्रोऽर्करश्मिभ्यो लक्षयोजनमूर्ध्वतः ॥ १७ ॥&lt;br&gt;&#xA;उपलभ्यमानो मित्रस्य संवत्सरभुजिं च सः ।&lt;br&gt;&#xA;पक्षाभ्यां चौषधीनाथो भुङ्क्ते मासभुजिं च सः ॥ १८ ॥&#xA;सपादमाभ्यां दिवसभुक्तिं पक्षभुजिं चरेत् ।&lt;br&gt;&#xA;एवं शीघ्रगतिः सोमो भुङ्क्ते नूनं भचक्रकम् ॥ १९ ॥&lt;br&gt;&#xA;पूर्यमाणकलाभिश्चामराणां प्रीतिमावहन् ।&lt;br&gt;&#xA;क्षीयमाणकलाभिश्च पितॄणां चित्तरञ्जकः ॥ २० ॥&lt;br&gt;&#xA;अहोरात्राणि तन्वानः पूर्वापरसुघस्रकैः ।&lt;br&gt;&#xA;सर्वजीवनिकायस्य प्राणो जीवः स एव हि ॥ २१ ॥&lt;br&gt;&#xA;भुङ्क्ते चैकैकनक्षत्रं मुहूर्तत्रिंशता विभुः ।&lt;br&gt;&#xA;स एव षोडशकलः पुरुषोऽनादिसत्तमः ॥ २२ ॥&lt;br&gt;&#xA;मनोमयोऽप्यन्नमयोऽमृतधामा सुधाकरः ।&lt;br&gt;&#xA;देवपितृमनुष्यादिसरीसृपसवीरुधाम् ॥ २३ ॥&lt;br&gt;&#xA;प्राणाप्यायनशीलत्वात्स सर्वमय उच्यते ।&lt;br&gt;&#xA;ततो भचक्रं भ्रमति योजनानां त्रिलक्षतः ॥ २४ ॥&lt;br&gt;&#xA;मेरुप्रदक्षिणेनैव योजितं चेश्वरेण तु ।&lt;br&gt;&#xA;अष्टाविंशतिसङ्ख्यानि गणितानि सहाभिजित् ॥ २५ ॥&lt;br&gt;&#xA;ततः शुक्रो द्विलक्षेण योजनानामथोपरि ।&lt;br&gt;&#xA;पुरः पश्चात्सहैवासावर्कस्य परिवर्तते ॥ २६ ॥&lt;br&gt;&#xA;शीघ्रमन्दसमानाभिर्गतिभिर्विचरन्विभुः ।&lt;br&gt;&#xA;लोकानामनुकूलोऽयं प्रायः प्रोक्तः शुभावहः ॥ २७ ॥&lt;br&gt;&#xA;वृष्टिविष्टम्भशमनो भार्गवः सर्वदा मुने ।&lt;br&gt;&#xA;शुक्राद्‌ बुधः समाख्यातो योजनानां द्विलक्षतः ॥ २८ ॥&lt;br&gt;&#xA;शीघ्रमन्दसमानाभिर्गतिभिः शुक्रवत्सदा ।&lt;br&gt;&#xA;यदार्काद्व्यतिरिच्येत सौम्यः प्रायेण तत्र तु ॥ २९ ॥&lt;br&gt;&#xA;अतिवाताभ्रपातानां वृष्ट्यादिभयसूचकः ।&lt;br&gt;&#xA;उपरिष्ठात्ततो भौमो योजनानां द्विलक्षतः ॥ ३० ॥&lt;br&gt;&#xA;पक्षैस्त्रिभिस्त्रिभिः सोऽयं भुङ्क्ते राशीनथैकशः ।&lt;br&gt;&#xA;द्वादशापि च देवर्षे यदि वक्रो न जायते ॥ ३१ ॥&lt;br&gt;&#xA;प्रायेणाशुभकृत्सोऽयं ग्रहौघानां च सूचकः ।&lt;br&gt;&#xA;नतो द्विलक्षमानेन योजनानां च गीष्पतिः ॥ ३२ ॥&lt;br&gt;&#xA;एकैकस्मिन्नथो राशौ भुङ्गे संवत्सरं चरन् ।&lt;br&gt;&#xA;यदि वक्रो भवेन्नैवानुकूलो ब्रह्मवादिनाम् ॥ ३३ ॥&lt;br&gt;&#xA;ततः शनैश्चरो घोरो लक्षद्वयपरो मितः ।&lt;br&gt;&#xA;योजनैः सूर्यपुत्रोऽयं त्रिंशन्मासैः परिभ्रमन् ॥ ३४ ॥&lt;br&gt;&#xA;एकैकराशौ पर्येति सर्वान् राशीन्महाग्रहः ।&lt;br&gt;&#xA;सर्वेषामशुभो मन्दः प्रोक्तः कालविदां वरैः ॥ ३५ ॥&lt;br&gt;&#xA;तत उत्तरतः प्रोक्तमेकादशसुलक्षकैः ।&lt;br&gt;&#xA;योजनैः परिसङ्ख्यातं सप्तर्षीणां च मण्डलम् ॥ ३६ ॥&lt;br&gt;&#xA;लोकानां शं भावयन्तो मुनयः सप्त ते मुने ।&lt;br&gt;&#xA;यत्तद्विष्णुपदं स्थानं दक्षिणं प्रक्रमन्ति ते ॥ ३७&lt;br&gt;&#xA;इति श्रीमद्देवीभागवते महापुराणेऽष्टादलसाहस्र्यां संहितायामष्टमस्कन्धे&lt;br&gt;&#xA;सोमादिगतिवर्णनं नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>१७</title>
      <link>https://vishvAsa.github.io/purANam/shAktam/devI-bhAgavatam/08/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/17/</guid>
      <description>&lt;p&gt;श्रीनारायण उवाच&lt;br&gt;&#xA;अथर्षिमण्डलादूर्ध्वं योजनानां प्रमाणतः ।&lt;br&gt;&#xA;लक्षैस्त्रयोदशमितैः परमं वैष्णवं पदम् ॥ १ ॥&lt;br&gt;&#xA;महाभागवतः श्रीमान् वर्तते लोकवन्दितः ।&lt;br&gt;&#xA;औत्तानपादिरिन्द्रेण वह्निना कश्यपेन च ॥ २ ॥&lt;br&gt;&#xA;धर्मेण सह चैवास्ते समकालयुजा ध्रुवः ।&lt;br&gt;&#xA;बहुमानं दक्षिणतः कुर्वद्‌भिः प्रेक्षकैः सदा ॥ ३ ॥&lt;br&gt;&#xA;आजीव्यः कल्पजीविनामुपास्ते भगवत्पदम् ।&lt;br&gt;&#xA;ज्योतिर्गणानां सर्वेषां ग्रहनक्षत्रभादिनाम् ॥ ४ ॥&lt;br&gt;&#xA;कालेनानिमिषेणायं भ्राम्यतां व्यक्तरंहसा ।&lt;br&gt;&#xA;अवष्टम्भस्थाणुरिव विहितश्चेश्वरेण सः ॥ ५ ॥&lt;br&gt;&#xA;भासते भासयन्भासा स्वीयया देवपूजितः ।&lt;br&gt;&#xA;मेढिस्तम्भे यथा युक्ताः पशवः कर्षणार्थकाः ॥ ६ ॥&lt;br&gt;&#xA;मण्डलानि चरन्तीमे सवनत्रितयेन च ।&lt;br&gt;&#xA;एवं ग्रहादयः सर्वे भगणाद्या यथाक्रमम् ॥ ७ ॥&lt;br&gt;&#xA;अन्तर्बहिर्विभागेन कालचक्रे नियोजिताः ।&lt;br&gt;&#xA;ध्रुवमेवावलम्ब्याशु वायुनोदीरिताश्च ते ॥ ८ ॥&lt;br&gt;&#xA;आकल्पान्तं च क्रमन्ति खे श्येनाद्याः खगा इव ।&lt;br&gt;&#xA;कर्मसारथयो वायुवशगाः सर्व एव ते ॥ ९ ॥&lt;br&gt;&#xA;एवं ज्योतिर्गणाः सर्वे प्रकृतेः पुरुषस्य च ।&lt;br&gt;&#xA;संयोगानुगृहीतास्ते भूमौ न निपतन्ति च ॥ १० ॥&lt;br&gt;&#xA;ज्योतिश्चक्रं केचिदेतच्छिशुमारस्वरूपकम् ।&lt;br&gt;&#xA;सोपयोगं भगवतो योगधारणकर्मणि ॥ ११ ॥&lt;br&gt;&#xA;यस्यार्वाक्‌शिरसः कुण्डलीभूतवपुषो मुने ।&lt;br&gt;&#xA;पुच्छाग्रे कल्पितो योऽयं ध्रुव उत्तानपादजः ॥ १२ ॥&lt;br&gt;&#xA;लाङ्गूलेऽस्य च सम्प्रोक्तः प्रजापतिरकल्मषः ।&lt;br&gt;&#xA;अग्निरिन्द्रश्च धर्मश्च तिष्ठन्ते सुरपूजिताः ॥ १३ ॥&lt;br&gt;&#xA;धाता विधाता पुच्छान्ते कट्यां सप्तर्षयस्ततः ।&lt;br&gt;&#xA;दक्षिणावर्तभोगेन कुण्डलाकारमीयुषः ॥ १४ ॥&lt;br&gt;&#xA;उत्तरायणभानीह दक्षपार्श्वेऽर्पितानि च ।&lt;br&gt;&#xA;दक्षिणायनभानीह सव्ये पार्श्वेऽर्पितानि च ॥ १५ ॥&#xA;कुण्डलाभोगवेशस्य पार्श्वयोरुभयोरपि ।&lt;br&gt;&#xA;समसङ्ख्याश्चावयवा भवन्ति कजनन्दन ॥ १६ ॥&lt;br&gt;&#xA;अजवीथी पृष्ठभागे आकाशसरिदौदरे ।&lt;br&gt;&#xA;पुनर्वसुश्च पुष्यश्च श्रोण्यौ दक्षिणवामयोः ॥ १७ ॥&lt;br&gt;&#xA;आर्द्राश्लेषे पश्चिमयोः पादयोर्दक्षवामयोः ।&lt;br&gt;&#xA;अभिजिच्चोत्तराषाढा नासयोर्दक्षवामयोः ॥ १८ ॥&lt;br&gt;&#xA;यथासङ्ख्यं च देवर्षे श्रुतिश्च जलभं तथा ।&lt;br&gt;&#xA;कल्पिते कल्पनाविद्‌भिर्नेत्रयोर्दक्षवामयोः ॥ १९ ॥&lt;br&gt;&#xA;धनिष्ठा चैव मूलं च कर्णयोर्दक्षवामयोः ।&lt;br&gt;&#xA;मघादीन्यष्टभानीह दक्षिणायनगानि च ॥ २० ॥&lt;br&gt;&#xA;युञ्जीत वामपार्श्वीयवङ्क्रिषु क्रमतो मुने ।&lt;br&gt;&#xA;तथैव मृगशीर्षादीन्युदग्भानि च यानि हि ॥ २१ ॥&lt;br&gt;&#xA;दक्षपार्श्वे वङ्क्रिकेषु प्रातिलोम्येन योजयेत् ।&lt;br&gt;&#xA;शततारा तथा ज्येष्ठा स्कन्धयोर्दक्षवामयोः ॥ २२ ॥&lt;br&gt;&#xA;अगस्तिश्चोत्तरहनावधरायां हनौ यमः ।&lt;br&gt;&#xA;मुखेष्वङ्गारकः प्रोक्तो मन्दः प्रोक्त उपस्थके ॥ २३ ॥&lt;br&gt;&#xA;बृहस्पतिश्च ककुदि वक्षस्यर्को ग्रहाधिपः ।&lt;br&gt;&#xA;नारायणश्च हृदये चन्द्रो मनसि तिष्ठति ॥ २४ ॥&lt;br&gt;&#xA;स्तनयोरश्विनौ नाभ्यामुशनाः परिकीर्तितः ।&lt;br&gt;&#xA;बुधः प्राणापानयोश्च गले राहुश्च केतवः ॥ २५ ॥&lt;br&gt;&#xA;सर्वाङ्गेषु तथा रोमकूपे तारागणाः स्मृताः ।&lt;br&gt;&#xA;एतद्भगवतो विष्णोः सर्वदेवमयं वपुः ॥ २६ ॥&lt;br&gt;&#xA;सन्ध्यायां प्रत्यहं ध्यायेत्प्रयतो वाग्यतो मुनिः ।&lt;br&gt;&#xA;निरीक्षमाणश्चोत्तिष्ठेन्मन्त्रेणानेन धीश्वरः ॥ २७ ॥&lt;br&gt;&#xA;नमो ज्योतिर्लोकाय कालायानिमिषां&lt;br&gt;&#xA;पतये महापुरुषायाभिधीमहीति ॥ २८ ॥&lt;br&gt;&#xA;ग्रहर्क्षतारामयमाधिदैविकं&lt;br&gt;&#xA;पापापहं मन्त्रकृतां त्रिकालम् ।&lt;br&gt;&#xA;नमस्यतः स्मरतो वा त्रिकालं&lt;br&gt;&#xA;नश्येत तत्कालजमाशु पापम् ॥ २९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;ध्रुवमण्डलसंस्थानवर्णनं नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>१८</title>
      <link>https://vishvAsa.github.io/purANam/shAktam/devI-bhAgavatam/08/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/18/</guid>
      <description>&lt;p&gt;श्रीनारायण उवाच&lt;br&gt;&#xA;अधस्तात्सवितुः प्रोक्तमयुतं राहुमण्डलम् ।&lt;br&gt;&#xA;नक्षत्रवच्चरति च सैंहिकेयोऽतदर्हणः ॥ १ ॥&lt;br&gt;&#xA;सूर्याचन्द्रमसोरेव मर्दनः सिंहिकासुतः ।&lt;br&gt;&#xA;अमरत्वं च खेटत्वं लेभे यो विष्ण्वनुग्रहात् ॥ २ ॥&lt;br&gt;&#xA;यददस्तरणेर्बिम्बं तपतो योजनायुतम् ।&lt;br&gt;&#xA;तच्छादकोऽसुरो ज्ञेयोऽप्यर्कसाहस्रविस्तरम् ॥ ३ ॥&lt;br&gt;&#xA;त्रयोदशसहस्रं तु सोमस्याच्छादको ग्रहः ।&lt;br&gt;&#xA;यः पर्वसमये वैरानुबन्धी छादकोऽभवत् ॥ ४ ॥&lt;br&gt;&#xA;सूर्याचन्द्रमसोर्दूराद्भवेच्छादनकारकः ।&lt;br&gt;&#xA;तन्निशम्योभयत्रापि विष्णुना प्रेरितं स्वकम् ॥ ५ ॥&lt;br&gt;&#xA;चक्रं सुदर्शनं नाम ज्वालामालातिभीषणम् ।&lt;br&gt;&#xA;तत्तेजसा दुःसहेन समन्तात्परिवारितम् ॥ ६ ॥&lt;br&gt;&#xA;मुहूर्तो द्विजमानस्तु दूराच्चकितमानसः ।&lt;br&gt;&#xA;आरान्निवर्तते सोऽयमुपराग इतीव ह ॥ ७ ॥&lt;br&gt;&#xA;उच्यते लोकमध्ये तु देवर्षे अवबुध्यताम् ।&lt;br&gt;&#xA;ततोऽधस्तात्समाख्याता लोकाः परमपावनाः ॥ ८ ॥&lt;br&gt;&#xA;सिद्धानां चारणानां च विद्याध्राणां च सत्तम ।&lt;br&gt;&#xA;योजनायुतविख्याता लोकाः पुण्यनिषेविताः ॥ ९ ॥&lt;br&gt;&#xA;ततोऽप्यधस्ताद्देवर्षे यक्षाणां च सरक्षसाम् ।&lt;br&gt;&#xA;पिशाचप्रेतभूतानां विहाराजिरमुत्तमम् ॥ १० ॥&lt;br&gt;&#xA;अन्तरिक्षं च तत्प्रोक्तं यावद्वायुः प्रवाति हि ।&lt;br&gt;&#xA;यावन्मेघास्ततोद्यन्ति तत्प्रोक्तं ज्ञानकोविदैः ॥ ११ ॥&lt;br&gt;&#xA;ततोऽधस्ताद्योजनानां शतं यावद्‌ द्विजोत्तम ।&lt;br&gt;&#xA;पृथिवी परिसङ्ख्याता सुपर्णश्येनसारसाः ॥ १२ ॥&lt;br&gt;&#xA;हंसादयः प्रोत्पतन्ति पार्थिवाः पृथिवीभवाः ।&lt;br&gt;&#xA;भूसन्निवेशावस्थानं यथावदुपवर्णितम् ॥ १३ ॥&lt;br&gt;&#xA;अधस्तादवनेः सप्त देवर्षे विवराः स्मृताः ।&lt;br&gt;&#xA;एकैकशो योजनानामायामोच्छ्रायतः पुनः ॥ १४ ॥&lt;br&gt;&#xA;अयुतान्तरविख्याताः सर्वर्तुसुखदायकाः ।&lt;br&gt;&#xA;अतलं प्रथमं प्रोक्तं द्वितीयं वितलं तथा ॥ १५ ॥&lt;br&gt;&#xA;तृतीयं सुतलं प्रोक्तं चतुर्थं वै तलातलम् ।&lt;br&gt;&#xA;महातलं पञ्चमं च षष्ठं प्रोक्तं रसातलम् ॥ १६ ॥&lt;br&gt;&#xA;सप्तमं विप्र पातालं सप्तैते विवराः स्मृताः ।&lt;br&gt;&#xA;एतेषु बिलस्वर्गेषु दिवोऽप्यधिकमेव च ॥ १७ ॥&#xA;कामभोगैश्वर्यसुखसमृद्धभुवनेषु च ।&lt;br&gt;&#xA;नित्योद्यानविहारेषु सुखास्वादः प्रवर्तते ॥ १८ ॥&lt;br&gt;&#xA;दैत्याश्च काद्रवेयाश्च दानवा बलशालिनः ।&lt;br&gt;&#xA;नित्यप्रमुदिता रक्ताः कलत्रापत्यबन्धुभिः ॥ १९ ॥&lt;br&gt;&#xA;सुहृद्‌भिरनुजीवाद्यैः संयुताश्च गृहेश्वराः ।&lt;br&gt;&#xA;ईश्वरादप्रतिहतकामा मायाविनश्च ते ॥ २० ॥&lt;br&gt;&#xA;निवसन्ति सदा हृष्टाः सर्वर्तुसुखसंयुताः ।&lt;br&gt;&#xA;मयेन मायाविभुना येषु येषु च निर्मिताः ॥ २१ ॥&lt;br&gt;&#xA;पुरः प्रकामशो भक्ता मणिप्रवरशालिनः ।&lt;br&gt;&#xA;विचित्रभवनाट्टालगोपुराद्याः सहस्रशः ॥ २२ ॥&lt;br&gt;&#xA;सभाचत्वरचैत्यादिशोभाढ्याः सुरदुर्लभाः ।&lt;br&gt;&#xA;नागासुराणां मिथुनैः सपारावतसारिकैः ॥ २३ ॥&lt;br&gt;&#xA;कीर्णकृत्रिमभूमिश्च विवरेशगृहोत्तमैः ।&lt;br&gt;&#xA;अलङ्कृताश्चकासन्ति उद्यानानि महान्ति च ॥ २४ ॥&lt;br&gt;&#xA;मनःप्रसन्नकारीणि फलपुष्पविशालिभिः ।&lt;br&gt;&#xA;ललनानां विलासार्हस्थानैः शोभितभाञ्जि च ॥ २५ ॥&lt;br&gt;&#xA;नानाविहङ्गमव्रातसंयुक्तजलराशिभिः ।&lt;br&gt;&#xA;स्वच्छार्णपूरितह्रदैः पाठीनसमलङ्कृतैः ॥ २६ ॥&lt;br&gt;&#xA;जलजन्तुक्षुब्धनीरनीरजातैरनेकशः ।&lt;br&gt;&#xA;कुमुदोत्पलकह्लारनीलरक्तोत्पलैस्तथा ॥ २७ ॥&lt;br&gt;&#xA;तेषु कृतनिकेतानां विहारैः सङ्कुलानि च ।&lt;br&gt;&#xA;इन्द्रियोत्सवकारैश्च तथैव विविधैः स्वरैः ॥ २८ ॥&lt;br&gt;&#xA;अमराणां च परमां श्रियं चातिशयन्ति च ।&lt;br&gt;&#xA;यत्र नैव भयं क्वापि कालाङ्गैर्दिनरात्रिभिः ॥ २९ ॥&lt;br&gt;&#xA;यत्राहिप्रवराणां च शिरःस्थैर्मणिरश्मिभिः ।&lt;br&gt;&#xA;नित्यं तमः प्रबाध्येत सदा प्रस्फुटकान्तिभिः ॥ ३० ॥&lt;br&gt;&#xA;न वा एतेषु वसतां दिव्यौषधिरसायनैः ।&lt;br&gt;&#xA;रसान्नपानस्नानाद्यैर्नाधयो न च व्याधयः ॥ ३१ ॥&lt;br&gt;&#xA;वलीपलितजीर्णत्ववैवर्ण्यस्वेदगन्धताः ।&lt;br&gt;&#xA;अनुत्साहवयोऽवस्था न बाधन्ते कदाचन ॥ ३२ ॥&lt;br&gt;&#xA;कल्याणानां सदा तेषां न च मृत्युभयं कुतः ।&lt;br&gt;&#xA;भगवत्तेजसोऽन्यत्र चक्राच्चैव सुदर्शनात् ॥ ३३ ॥&lt;br&gt;&#xA;यस्मिन्प्रविष्टे दैतेयवधूनां गर्भराशयः ।&lt;br&gt;&#xA;प्रायो भयात्पतन्त्येव स्रवन्ति ब्रह्मपुत्रक ॥ ३४ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;राहुमण्डलाद्यवस्थानवर्णनं नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>१९</title>
      <link>https://vishvAsa.github.io/purANam/shAktam/devI-bhAgavatam/08/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/19/</guid>
      <description>&lt;p&gt;श्रीनारायण उवाच&lt;br&gt;&#xA;प्रथमे विवरे विप्र अतलाख्ये मनोरमे ।&lt;br&gt;&#xA;मयपुत्रो बलो नाम वर्ततेऽखर्वगर्वकृत् ॥ १ ॥&lt;br&gt;&#xA;षण्णवत्यो येन सृष्टा मायाः सर्वार्थसाधिकाः ।&lt;br&gt;&#xA;मायाविनो याश्च सद्यो धारयन्ति च काश्चन ॥ २ ॥&lt;br&gt;&#xA;जृम्भमाणस्य यस्यैव बलस्य बलशालिनः ।&lt;br&gt;&#xA;स्त्रीगणा उपपद्यन्ते त्रयोलोकविमोहनाः ॥ ३ ॥&lt;br&gt;&#xA;पुंश्चल्यश्चैव स्वैरिण्यः कामिन्यश्चेति विश्रुताः ।&lt;br&gt;&#xA;या वै बिलायनं प्रेष्ठं प्रविष्टं पुरुषं रहः ॥ ४ ॥&lt;br&gt;&#xA;रसेन हाटकाख्येन साधयित्वा प्रयत्नतः ।&lt;br&gt;&#xA;स्वविलासावलोकानुरागस्मितविगूहनैः ॥ ५ ॥&lt;br&gt;&#xA;संलापविभ्रमाद्यैश्च रमयन्त्यपि ताः स्त्रियः ।&lt;br&gt;&#xA;यस्मिन्नुपयुक्ते जनो मनुते बहुधा स्वयम् ॥ ६ ॥&lt;br&gt;&#xA;ईश्वरोऽहमहं सिद्धो नागायुतबलो महान् ।&lt;br&gt;&#xA;आत्मानं मन्यमानः सन्मदान्ध इव कथ्यते ॥ ७ ॥&lt;br&gt;&#xA;एवं प्रोक्ता स्थितिश्चात्र अतलस्य च नारद ।&lt;br&gt;&#xA;द्वितीयविवरस्यात्र वितलस्य निबोधत ॥ ८ ॥&lt;br&gt;&#xA;भूतलाधस्तले चैव वितले भगवान्भवः ।&lt;br&gt;&#xA;हाटकेश्वरनामायं स्वपार्षदगणैर्वृतः ॥ ९ ॥&lt;br&gt;&#xA;प्रजापतिकृतस्यापि सर्गस्य बृंहणाय च ।&lt;br&gt;&#xA;भवान्या मिथुनीभूय आस्ते देवाधिपूजितः ॥ १० ॥&lt;br&gt;&#xA;भवयोर्वीर्यसम्भूता हाटकी सरिदुत्तमा ।&lt;br&gt;&#xA;समिद्धो मरुता वह्निरोजसा पिबतीव हि ॥ ११ ॥&lt;br&gt;&#xA;तन्निष्ठ्यूतं हाटकाख्यं सुवर्णं दैत्यवल्लभम् ।&lt;br&gt;&#xA;दैत्याङ्गना भूषणार्हं सदा तं धारयन्ति हि ॥ १२ ॥&lt;br&gt;&#xA;तद्बिलाधस्तलात्प्रोक्तं सुतलाख्यं बिलेश्वरम् ।&lt;br&gt;&#xA;पुण्यश्लोको बलिर्नामा आस्ते वैरोचनिर्मुने ॥ १३ ॥&lt;br&gt;&#xA;महेन्द्रस्य च देवस्य चिकीर्षुः प्रियमुत्तमम् ।&lt;br&gt;&#xA;त्रिविक्रमोऽपि भगवान् सुतले बलिमानयत् ॥ १४ ॥&lt;br&gt;&#xA;त्रैलोक्यलक्ष्मीमाक्षिप्य स्थापितः किल दैत्यराट् ।&lt;br&gt;&#xA;इन्द्रादिष्वप्यलब्धा या सा श्रीस्तमनुवर्तते ॥ १५ ॥&lt;br&gt;&#xA;तमेव देवदेवेशमाराधयति भक्तितः ।&lt;br&gt;&#xA;व्यपेतसाध्वसोऽद्यापि वर्तते सुतलाधिपः ॥ १६ ॥&#xA;भूमिदानफलं ह्येतत्पात्रभूतेऽखिलेश्वरे ।&lt;br&gt;&#xA;वर्णयन्ति महात्मानो नैतद्युक्तं च नारद ॥ १७ ॥&lt;br&gt;&#xA;वासुदेवे भगवति पुरुषार्थप्रदे हरौ ।&lt;br&gt;&#xA;एतद्दानफलं विप्र सर्वथा नहि युज्यते ॥ १८ ॥&lt;br&gt;&#xA;यस्यैव देवदेवस्य नामापि विवशो गृणन् ।&lt;br&gt;&#xA;स्वकीयकर्मबन्धीयगुणान्विधुनुतेऽञ्जसा ॥ १९ ॥&lt;br&gt;&#xA;यत्क्लेशबन्धहानाय साङ्ख्ययोगादिसाधनम् ।&lt;br&gt;&#xA;कुर्वते यतयो नित्यं भगवत्यखिलेश्वरे ॥ २० ॥&lt;br&gt;&#xA;न चायं भगवानस्माननुजग्राह नारद ।&lt;br&gt;&#xA;मायामयं च भोगानामैश्वर्यं व्यतनोत्परम् ॥ २१ ॥&lt;br&gt;&#xA;सर्वक्लेशाधिहेतुं तदात्मानुस्मृतिमोषणम् ।&lt;br&gt;&#xA;यं साक्षाद्भगवान् विष्णुः सर्वोपायविदीश्वरः ॥ २२ ॥&lt;br&gt;&#xA;याञ्जाछलेनापहृतं सर्वस्वं देहशेषकम् ।&lt;br&gt;&#xA;अप्राप्तान्योपाय ईशः पाशैर्वारुणसम्भवैः ॥ २३ ॥&lt;br&gt;&#xA;बन्धयित्वावमुच्यापि गिरिदर्यामिवाब्रवीत् ।&lt;br&gt;&#xA;असाविन्द्रो महामूढो यस्य मन्त्री बृहस्पतिः ॥ २४ ॥&lt;br&gt;&#xA;प्रसन्नमिममत्यर्थमयाचल्लोकसम्पदम् ।&lt;br&gt;&#xA;त्रैलोक्यमिदमैश्वर्यं कियदेवातितुच्छकम् ॥ २५ ॥&lt;br&gt;&#xA;आशिषां प्रभवं मुक्त्वा यो मूढो लोकसम्पदि ।&lt;br&gt;&#xA;अस्मत्पितामहः श्रीमान् प्रह्लादो भगवत्प्रियः ॥ २६ ॥&lt;br&gt;&#xA;दास्यं वव्रे विभोस्तस्य सर्वलोकोपकारकः ।&lt;br&gt;&#xA;पित्र्यमैश्वर्यमतुलं दीयमानं च विष्णुना ॥ २७ ॥&lt;br&gt;&#xA;पितर्युपरते वीरे नैवैच्छद्भगवत्प्रियः ।&lt;br&gt;&#xA;तस्यातुलानुभावस्य सर्वलोकोपधीमतः ॥ २८ ॥&lt;br&gt;&#xA;अस्मद्विधो नाल्पपक्वेतरदोषोऽवगच्छति ।&lt;br&gt;&#xA;एवं दैत्यपतिः सोऽयं बलिः परमपूजितः ॥ २९ ॥&lt;br&gt;&#xA;सुतले वर्तते यस्य द्वारपालो हरिः स्वयम् ।&lt;br&gt;&#xA;एकदा दिग्विजये राजा रावणो लोकरावणः ॥ ३० ॥&lt;br&gt;&#xA;प्रविशन्सुतले येन भक्तानुग्रहकारिणा ।&lt;br&gt;&#xA;पादाङ्गुष्ठेन प्रक्षिप्तो योजनायुतमत्र हि ॥ ३१ ॥&lt;br&gt;&#xA;एवम्भूतानुभावोऽयं बलिः सर्वसुखैकभुक् ।&lt;br&gt;&#xA;आस्ते सुतलराजस्थो देवदेवप्रसादतः ॥ ३२ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;अतलवितलसुतललोकवर्णनं नामैकोनविंशोऽध्यायः ॥ १९ ॥&lt;/p&gt;</description>
    </item>
    <item>
      <title>२०</title>
      <link>https://vishvAsa.github.io/purANam/shAktam/devI-bhAgavatam/08/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/20/</guid>
      <description>&lt;p&gt;श्रीनारायण उवाच&lt;br&gt;&#xA;ततोऽधस्ताद्विवरकं तलातलमुदीरितम् ।&lt;br&gt;&#xA;दानवेन्द्रो मयो नाम त्रिपुराधिपतिर्महान् ॥ १ ॥&lt;br&gt;&#xA;त्रिलोक्याः शङ्करेणायं पालितो दग्धपूस्त्रयः ।&lt;br&gt;&#xA;देवदेवप्रसादात्तु लब्धराज्यसुखास्पदः ॥ २ ॥&lt;br&gt;&#xA;आचार्यो मायिनां सोऽयं नानामायाविशारदः ।&lt;br&gt;&#xA;पूज्यते राक्षसैर्घोरैः सर्वकार्यसमृद्धये ॥ ३ ॥&lt;br&gt;&#xA;ततोऽधस्तास्तुविख्यातं महातलमिति स्फुटम् ।&lt;br&gt;&#xA;सर्पाणां काद्रवेयाणां गणः क्रोधवशो महान् ॥ ४ ॥&lt;br&gt;&#xA;अनेकशिरसां विप्र प्रधानान्कीर्तयामि ते ।&lt;br&gt;&#xA;कुहकस्तक्षकश्चैव सुषेणः कालियस्तथा ॥ ५ ॥&lt;br&gt;&#xA;महाभोगा महासत्त्वाः क्रूराः क्रूरस्वजातयः ।&lt;br&gt;&#xA;पतत्रिराजाधिपतेरुद्विग्नाः सर्व एव ते ॥ ६ ॥&lt;br&gt;&#xA;स्वकलत्रापत्यसुहृत्कुटुम्बस्य च सङ्गताः ।&lt;br&gt;&#xA;प्रमत्ता विहरन्त्येव नानाक्रीडाविशारदाः ॥ ७ ॥&lt;br&gt;&#xA;ततोऽधस्ताच्च विवरे रसातलसमाह्वये ।&lt;br&gt;&#xA;दैतेया निवसन्त्येव पणयो दानवाश्च ये ॥ ८ ॥&lt;br&gt;&#xA;निवातकवचा नाम हिरण्यपुरवासिनः ।&lt;br&gt;&#xA;कालेया इति च प्रोक्ताः प्रत्यनीका हविर्भुजाम् ॥ ९ ॥&lt;br&gt;&#xA;महौजसश्चोत्पत्त्यैव महासाहसिनस्तथा ।&lt;br&gt;&#xA;सकलेशस्य च हरेस्तेजसा हतविक्रमाः ॥ १० ॥&lt;br&gt;&#xA;बिलेशया इव सदा विवरे निवसन्ति हि ।&lt;br&gt;&#xA;ये वै वाग्भिः सरमया शक्रदूत्या निरन्तरम् ॥ ११ ॥&lt;br&gt;&#xA;मन्त्रवर्णाभिरसुरास्ताडिता बिभ्यति स्म ह ।&lt;br&gt;&#xA;ततोऽप्यधस्तात्पाताले नागलोकाधिपालकाः ॥ १२ ॥&lt;br&gt;&#xA;वासुकिप्रमुखाः शङ्खः कुलिकः श्वेत एव च ।&lt;br&gt;&#xA;धनञ्जयो महाशङ्खो धृतराष्ट्रस्तथैव च ॥ १३ ॥&lt;br&gt;&#xA;शङ्खचूडः कम्बलाश्वतरो देवोपदत्तकः ।&lt;br&gt;&#xA;महामर्षा महाभोगा निवसन्ति विषोल्बणाः ॥ १४ ॥&lt;br&gt;&#xA;पञ्चमस्तकवन्तश्च फणासप्तकभूषिताः ।&lt;br&gt;&#xA;केचिद्दशफणाः केचिच्छतशीर्षास्तथापरे ॥ १५ ॥&lt;br&gt;&#xA;सहस्रशिरसः केऽपि रोचिष्णुमणिधारकाः ।&lt;br&gt;&#xA;पातालरन्ध्रतिमिरनिकरं स्वमरीचिभिः ॥ १६ ॥&lt;br&gt;&#xA;विधमन्ति च देवर्षे सदा सञ्जातमन्यवः ।&lt;br&gt;&#xA;अस्य मूलप्रदेशे हि त्रिंशत्साहस्रकेऽन्तरे ॥ १७ ॥&lt;br&gt;&#xA;योजनैः परिसङ्ख्याते तामसी भगवत्कला ।&lt;br&gt;&#xA;अनन्ताख्या समास्ते हि सर्वदेवप्रपूजिता ॥ १८ ॥&lt;br&gt;&#xA;अहमित्यभिमानस्य लक्षणं यं प्रचक्षते ।&lt;br&gt;&#xA;सङ्कर्षणं सात्वतीयाः कर्षणं द्रष्ट्टदृश्ययोः ॥ १९ ॥&#xA;इदं भूमण्डलं यस्य सहस्रशिरसः प्रभोः ।&lt;br&gt;&#xA;अनन्तमूर्तेः शेषस्य ध्रियमाणं च शीर्षके ॥ २० ॥&lt;br&gt;&#xA;पृध्वीगोलमशेषं हि सिद्धार्थ इव लक्ष्यते ।&lt;br&gt;&#xA;यस्य कालेन देवस्य सञ्जिहीर्षोः समं विभोः ॥ २१ ॥&lt;br&gt;&#xA;चराचरं भ्रुवोरन्तर्विवरादुदपद्यत ।&lt;br&gt;&#xA;साङ्कर्षणो नाम रुद्रो व्यूहैकादशशोभितः ॥ २२ ॥&lt;br&gt;&#xA;त्रिलोचनश्च त्रिशिखं शूलमुत्तम्भयन्स्वयम् ।&lt;br&gt;&#xA;उदतिष्ठन्महासत्त्वो महाभूतक्षयङ्करः ॥ २३ ॥&lt;br&gt;&#xA;यस्याङ्‌घ्रिकमलद्वन्द्वशोणाच्छनखमण्डले ।&lt;br&gt;&#xA;विराजन्मणिबिम्बेषु महाहिपतयोऽनिशम् ॥ २४ ॥&lt;br&gt;&#xA;एकान्तभक्तियोगेन सह सात्त्वतपुङ्गवैः ।&lt;br&gt;&#xA;प्रणमन्तः स्वमूर्ध्ना ते स्वमुखानि समीक्षते ॥ २५ ॥&lt;br&gt;&#xA;स्फुरत्कुण्डलमाणिक्यप्रभामण्डलभाञ्ज्यपि ।&lt;br&gt;&#xA;सुकपोलानि चारूणि गण्डस्थलद्युमन्ति च ॥ २६ ॥&lt;br&gt;&#xA;नागराजकुमार्योऽपि चार्वङ्गविलसत्त्विषः ।&lt;br&gt;&#xA;विशदैर्विपुलैस्तद्वद्धवलैः सुभगैस्तथा ॥ २७ ॥&lt;br&gt;&#xA;रुचिरैर्भुजदण्डैश्च शोभमाना इतस्ततः ।&lt;br&gt;&#xA;चन्दनागुरुकाश्मीरपङ्कलेपेन भूषिताः ॥ २८ ॥&lt;br&gt;&#xA;तदभिमर्षसञ्जातकामावेशसमायुताः ।&lt;br&gt;&#xA;ललितस्मितसंयुक्ताः सव्रीडं लोकयन्ति च ॥ २९ ॥&lt;br&gt;&#xA;अनुरागमदोन्मत्तविघूर्णारुणलोचनम् ।&lt;br&gt;&#xA;करुणावलोकनेत्रं च आशासानास्तथाशिषः ॥ ३० ॥&lt;br&gt;&#xA;सोऽनन्तो भगवान्देवोऽनन्तसत्त्वो महाशयः ।&lt;br&gt;&#xA;अनन्तगुणवार्धिश्च आदिदेवो महाद्युतिः ॥ ३१ ॥&lt;br&gt;&#xA;संहृतामर्षरोषादिवेगो लोकशुभाय च ।&lt;br&gt;&#xA;आस्ते महासत्त्वनिधिः सर्वदेवप्रपूजितः ॥ ३२ ॥&lt;br&gt;&#xA;ध्यायमानः सुरैः सिद्धैरसुरैश्चोरगैस्तथा ।&lt;br&gt;&#xA;विद्याधरैश्च गन्धर्वैर्मुनिसङ्घैश्च नित्यशः ॥ ३३ ॥&lt;br&gt;&#xA;अनारतमदोन्मत्तलोकविह्वललोचनः ।&lt;br&gt;&#xA;वाक्यामृतेन विबुधान्स्वपार्षदगणानपि ॥ ३४ ॥&lt;br&gt;&#xA;आप्यायमानः स विभुर्वेजयन्तीं स्रजं दधत् ।&lt;br&gt;&#xA;अम्लानाभिनवैः स्वच्छैस्तुलसीदलसञ्चयैः ॥ ३५ ॥&lt;br&gt;&#xA;माद्यन्मधुकरव्रातघोषश्रीसंयुतां सदा ।&lt;br&gt;&#xA;नीलवासा देवदेव एककुण्डलभूषितः ॥ ३६ ॥&lt;br&gt;&#xA;हलस्य ककुदि न्यस्तसुपीवरभुजोऽव्ययः ।&lt;br&gt;&#xA;महेन्द्रः काञ्चनीं यद्वद्वरत्रां च मतङ्गमः ।&lt;br&gt;&#xA;उदारलीलो देवेशो वर्णितः सात्त्वतर्षभैः ॥ ३७ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;तलातलादिलोकवर्णनेऽनन्तवर्णनं नाम विंशोऽध्यायः ॥ २० ॥&lt;/p&gt;</description>
    </item>
    <item>
      <title>२१</title>
      <link>https://vishvAsa.github.io/purANam/shAktam/devI-bhAgavatam/08/21/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/21/</guid>
      <description>&lt;p&gt;श्रीनारायण उवाच&lt;br&gt;&#xA;तस्यानुभावं भगवान् ब्रह्मपुत्रः सनातनः ।&lt;br&gt;&#xA;सभायां ब्रह्मदेवस्य गायमान उपासते ॥ १ ॥&lt;br&gt;&#xA;उत्पत्तिस्थितिलयहेतवोऽस्य कल्पाः&lt;br&gt;&#xA;सत्त्वाद्याः प्रकृतिगुणा यदीक्षयाऽऽसन् ।&lt;br&gt;&#xA;यद्‌रूपं ध्रुवमकृतं यदेकमात्मन्-&lt;br&gt;&#xA;नानाधात्कथमुह वेद तस्य वर्त्म ॥ २ ॥&lt;br&gt;&#xA;मूर्तिं नः पुरुकृपया बभार सत्त्वं&lt;br&gt;&#xA;संशुद्धं सदसदिदं विभाति यत्र ।&lt;br&gt;&#xA;यल्लीलां मृगपतिराददेऽनवद्या-&lt;br&gt;&#xA;मादातुं स्वजनमनांस्युदारवीर्यः ॥ ३ ॥&lt;br&gt;&#xA;यन्नाम श्रुतमनुकीर्तयेदकस्मा-&lt;br&gt;&#xA;दार्तो वा यदि पतितः प्रलम्भनाद्वा ।&lt;br&gt;&#xA;हन्त्यंहः सपदि नृणामशेषमन्यं&lt;br&gt;&#xA;कं शेषाद्भगवत आश्रयेत्युमुक्षुः ॥ ४ ॥&lt;br&gt;&#xA;मूर्धन्यर्पितमणुवत्सहस्रमूर्ध्नो&lt;br&gt;&#xA;भूगोलं सगिरिसरित्समुद्रसत्त्वम् ।&lt;br&gt;&#xA;आनन्त्यादनमितविक्रमस्य भूम्नः&lt;br&gt;&#xA;को वीर्याण्यधिगणयेत्सहस्रजिह्वः ॥ ५ ॥&lt;br&gt;&#xA;एवम्प्रभावो भगवाननन्तो&lt;br&gt;&#xA;दुरन्तवीर्योरुगुणानुभावः ।&lt;br&gt;&#xA;मूले रसायाः स्थित आत्मतन्त्रो&lt;br&gt;&#xA;यो लीलया क्ष्मां स्थितये बिभर्ति ॥ ६ ॥&lt;br&gt;&#xA;एता ह्येवेह तु नृभिर्गतयो मुनिसत्तम ।&lt;br&gt;&#xA;गन्तव्या बहुशो यद्वद्यथाकर्मविनिर्मिताः ॥ ७ ॥&lt;br&gt;&#xA;यथोपदेशं च कामान्सदा कामयमानकैः ।&lt;br&gt;&#xA;एतावतीर्हि राजेन्द्र मनुष्यमृगपक्षिषु ॥ ८ ॥&lt;br&gt;&#xA;विपाकगतयः प्रोक्ता धर्मस्य वशगास्तथा ।&lt;br&gt;&#xA;उच्चावचा विसदृशा यथाप्रश्नं निबोधत ॥ ९ ॥&lt;br&gt;&#xA;नारद उवाच&lt;br&gt;&#xA;वैचित्र्यमेतल्लोकस्य कथं भगवता कृतम् ।&lt;br&gt;&#xA;समानत्वे कर्मणां च तन्नो ब्रूहि यथातथम् ॥ १० ॥&lt;br&gt;&#xA;श्रीनारायण उवाच&lt;br&gt;&#xA;कर्तुः श्रद्धावशादेव गतयोऽपि पृथग्विधाः ।&lt;br&gt;&#xA;त्रिगुणत्वात्सदा तासां फलं विसदृशं त्विह ॥ ११ ॥&#xA;सात्त्विक्या श्रद्धया कर्तुः सुखित्वं जायते सदा ।&lt;br&gt;&#xA;दुःखित्वं च तथा कर्तू राजस्या श्रद्धया भवेत् ॥ १२ ॥&lt;br&gt;&#xA;दुःखित्वं चैव मूढत्वं तामस्या श्रद्धयोदितम् ।&lt;br&gt;&#xA;तारतम्यात्तु श्रद्धानां फलवैचित्र्यमीरितम् ॥ १३ ॥&lt;br&gt;&#xA;अनाद्यविद्याविहितकर्मणां परिणामजाः ।&lt;br&gt;&#xA;सहस्रशः प्रवृत्तास्तु गतयो द्विजपुङ्गव ॥ १४ ॥&lt;br&gt;&#xA;तद्भेदान्वर्णयिष्यामि प्राचुर्येण द्विजोत्तम ।&lt;br&gt;&#xA;त्रिजगत्या अन्तराले दक्षिणस्यां दिशीह वै ॥ १५ ॥&lt;br&gt;&#xA;भूमेरधस्तादुपरि त्वतलस्य च नारद ।&lt;br&gt;&#xA;अग्निष्वात्ताः पितृगणा वर्तन्ते पितरश्च ह ॥ १६ ॥&lt;br&gt;&#xA;वसन्ति यस्यां स्वीयानां गोत्राणां परमाशिषः ।&lt;br&gt;&#xA;सत्याः समाधिना शीघ्रं त्वाशासानाः परेण वै ॥ १७ ॥&lt;br&gt;&#xA;पितृराजोऽपि भगवान् सम्परेतेषु जन्तुषु ।&lt;br&gt;&#xA;विषयं प्रापितेष्वेषु स्वकीयैः पुरुषैरिह ॥ १८ ॥&lt;br&gt;&#xA;सगणो भगवत्प्रोक्ताज्ञापरो दमधारकः ।&lt;br&gt;&#xA;यथाकर्म यथादोषं विदधाति विचारदृक् ॥ १९ ॥&lt;br&gt;&#xA;स्वान्गणान्धर्मतत्त्वज्ञान्सर्वानाज्ञाप्रवर्तकान् ।&lt;br&gt;&#xA;सदा प्रेरयति प्राज्ञो यथादेशनियोजितान् ॥ २० ॥&lt;br&gt;&#xA;नरकानेकविंशत्या सङ्ख्यया वर्णयन्ति हि ।&lt;br&gt;&#xA;अष्टाविंशमितान्केचित्ताननुक्रमतो ब्रुवे ॥ २१ ॥&lt;br&gt;&#xA;तामिस्र अन्धतामिस्रो रौरवोऽपि तृतीयकः ।&lt;br&gt;&#xA;महारौरवनामा च कुम्भीपाकोऽपरो मतः ॥ २२ ॥&lt;br&gt;&#xA;कालसूत्रं तथा चासिपत्रारण्यमुदाहृतम् ।&lt;br&gt;&#xA;सूकरस्य मुखं चान्धकूपोऽथ कृमिभोजनः ॥ २३ ॥&lt;br&gt;&#xA;सन्दंशस्तप्तमूर्तिश्च वज्रकण्टक एव च ।&lt;br&gt;&#xA;शाल्मली चाथ देवर्षे नाम्ना वैरतणी तथा ॥ २४ ॥&lt;br&gt;&#xA;पूयोदः प्राणरोधश्च तथा विशसनं मतम् ।&lt;br&gt;&#xA;लालाभक्षः सारमेयादनमुक्तमतः परम्॥ २५ ॥&lt;br&gt;&#xA;अवीचिरप्ययः पानं क्षारकर्दम एव च ।&lt;br&gt;&#xA;रक्षोगणाख्यसम्भोजः शूलप्रोतोऽप्यतः परम् ॥ २६ ॥&lt;br&gt;&#xA;दन्दशूकोऽवटारोधः पर्यावर्तनकः परम् ।&lt;br&gt;&#xA;सूचीमुखमिति प्रोक्ता अष्टाविंशतिनारकाः ॥ २७ ॥&lt;br&gt;&#xA;इत्येते नारका नाम यातनाभूमयः पराः ।&lt;br&gt;&#xA;कर्मभिश्चापि भूतानां गम्याः पद्मजसम्भव ॥ २८ ॥&lt;br&gt;&#xA;इति श्रीमद्देवीभागवतेमहापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;नरकस्वरूपवर्णनं नामैकविंशोऽध्यायः ॥ २१ ॥&lt;/p&gt;</description>
    </item>
    <item>
      <title>२२</title>
      <link>https://vishvAsa.github.io/purANam/shAktam/devI-bhAgavatam/08/22/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/22/</guid>
      <description>&lt;p&gt;नारद उवाच&lt;br&gt;&#xA;कर्मभेदाः कतिविधाः सनातनमुने मम ।&lt;br&gt;&#xA;श्रोतव्याः सर्वथैवैते यातनाप्राप्तिभूमयः ॥ १ ॥&lt;br&gt;&#xA;श्रीनारायण उवाच&lt;br&gt;&#xA;यो वै परस्य वित्तानि दारापत्यानि चैव हि ।&lt;br&gt;&#xA;हरते स हि दुष्टात्मा यमानुचरगोचरः ॥ २ ॥&lt;br&gt;&#xA;कालपाशेन सम्बद्धो याम्यैरतिभयानकैः ।&lt;br&gt;&#xA;तामिस्रनामनरके पात्यते यातनास्पदे ॥ ३ ॥&lt;br&gt;&#xA;ताडनं दण्डनं चैव सन्तर्जनमतः परम् ।&lt;br&gt;&#xA;याम्याः कुर्वन्ति पाशाढ्याः कश्मलं याति चैव हि ॥ ४ ॥&lt;br&gt;&#xA;मूर्च्छामायाति विवशो नारकी पद्मभूसुत ।&lt;br&gt;&#xA;यः पतिं वञ्चयित्वा तु दारादीनुपभुज्यति ॥ ५ ॥&lt;br&gt;&#xA;अन्धतामिस्रनरके पात्यते यमकिङ्करैः ।&lt;br&gt;&#xA;पात्यमानो यत्र जन्तुर्वेदनापरवान्भवेत् ॥ ६ ॥&lt;br&gt;&#xA;नष्टदृष्टिर्नष्टमतिर्भवत्येवाविलम्बतः ।&lt;br&gt;&#xA;वनस्पतिर्भज्यमानमूलो यद्वद्भवेदिह ॥ ७ ॥&lt;br&gt;&#xA;तस्मादप्यन्धतामिस्रनाम्ना प्रोक्तः पुरातनैः ।&lt;br&gt;&#xA;एतन्ममाहमिति यो भूतद्रोहेण केवलम् ॥ ८ ॥&lt;br&gt;&#xA;पुष्णाति प्रत्यहं स्वीयं कुटुम्बं कार्यलम्पटः ।&lt;br&gt;&#xA;एतद्विहाय चात्रैव स्वाशुभेन पतेदिह ॥ ९ ॥&lt;br&gt;&#xA;रौरवे नाम नरके सर्वसत्त्वभयावहे ।&lt;br&gt;&#xA;इह लोकेऽमुना ये तु हिंसिता जन्तवः पुरा ॥ १० ॥&lt;br&gt;&#xA;त एव रुरवो भूत्वा परत्र पीडयन्ति तम् ।&lt;br&gt;&#xA;तस्माद्‌रौरवमित्याहुः पुराणज्ञा मनीषिणः ॥ ११ ॥&lt;br&gt;&#xA;रुरुः सर्पादतिक्रूरो जन्तुरुक्तः पुरातनैः ।&lt;br&gt;&#xA;एवं महारौरवाख्यो नरको यत्र पूरुषः ॥ १२ ॥&lt;br&gt;&#xA;यातनां प्राप्यमाणो हि यः परं देहसम्भवः ।&lt;br&gt;&#xA;क्रव्यादा नाम रुरवस्तं क्रव्ये घातयन्ति च ॥ १३ ॥&lt;br&gt;&#xA;य उग्रः पुरुषः क्रूरः पशुपक्षिगणानपि ।&lt;br&gt;&#xA;उपरन्धयते मूढो याम्यास्तं रन्धयन्ति च ॥ १४ ॥&lt;br&gt;&#xA;कुम्भीपाके तप्ततैले उपर्यपि च नारद ।&lt;br&gt;&#xA;यावन्ति पशुरोमाणि तावद्वर्षसहस्रकम् ॥ १५ ॥&lt;br&gt;&#xA;पितृविप्रब्राह्मणध्रुक्कालसूत्रे स नारके ।&lt;br&gt;&#xA;अग्न्यर्काभ्यां तप्यमाने नारकी विनिवेशितः ॥ १६ ॥&lt;br&gt;&#xA;क्षुत्पिपासादह्यमानोऽन्तःशरीरस्तथा बहिः ।&lt;br&gt;&#xA;आस्ते शेते चेष्टते चावतिष्ठति च धावति ॥ १७ ॥&lt;br&gt;&#xA;निजवेदपथाद्यो वै पाखण्डं चोपयाति च ।&lt;br&gt;&#xA;अनापद्यपि देवर्षे तं पापं पुरुषं भटाः ॥ १८ ॥&lt;br&gt;&#xA;असिपत्रवनं नाम नरकं वेशयन्ति च ।&lt;br&gt;&#xA;कशया प्रहरन्त्येव नारकी तद्गतस्तदा ॥ १९ ॥&lt;br&gt;&#xA;इतस्ततो धावमान उत्तालमतिवेगतः ।&lt;br&gt;&#xA;असिपत्रैश्छिद्यमान उभयत्र च धारभिः ॥ २० ॥&lt;br&gt;&#xA;सञ्छिद्यमानसर्वाङ्गो हाहतोऽस्मीति मूर्च्छितः ।&lt;br&gt;&#xA;वेदनां परमां प्राप्तः पतत्येव पदे पदे ॥ २१ ॥&lt;br&gt;&#xA;स्वधर्मानुगतं भुङ्क्ते पाखण्डफलमल्पधीः ।&lt;br&gt;&#xA;यो राजा राजपुरुषो दण्डयेद्वै त्वधर्मतः ॥ २२ ॥&lt;br&gt;&#xA;द्विजे शरीरदण्डं च पापीयान्नारकी च सः ।&lt;br&gt;&#xA;नरके सूकरमुखे पात्यते यमकिङ्करैः ॥ २३ ॥&lt;br&gt;&#xA;विनिष्यिष्टावयवको बलवद्‌भिस्तथेक्षुवत् ।&lt;br&gt;&#xA;आर्तस्वरेण स्वनयन्मूर्च्छितः कश्मलङ्गतः ॥ २४ ॥&lt;br&gt;&#xA;स पीड्यमानो बहुधा वेदनां यात्यतीव हि ।&lt;br&gt;&#xA;विविक्तपरपीडो योऽप्यविविक्तपरव्यथाम् ॥ २५ ॥&lt;br&gt;&#xA;ईश्वराङ्‌कितवृत्तीनां व्यथामाचरते स्वयम् ।&lt;br&gt;&#xA;स चान्धकूपे पतति तदभिद्रोहयन्त्रिते ॥ २६ ॥&#xA;तत्रासौ जन्तुभिः क्रूरैः पशुभिर्मृगपक्षिभिः ।&lt;br&gt;&#xA;सरीसृपैश्च मशकैर्यूकामत्कुणजातिभिः ॥ २७ ॥&lt;br&gt;&#xA;मक्षिकाभिश्च तमसि दन्दशूकैश्च पीड्यते ।&lt;br&gt;&#xA;परिक्रामति चैवात्र कुशरीरे च जन्तुवत् ॥ २८ ॥&lt;br&gt;&#xA;यस्तु संविहितैः पञ्चयज्ञैः काकैश्च संस्तुतः ।&lt;br&gt;&#xA;अश्नाति चासंविभज्य यत्किञ्ञ्चिदुपपद्यते ॥ २९ ॥&lt;br&gt;&#xA;स पापपुरुषः क्रूरैर्याम्यैश्च कृमिभोजने ।&lt;br&gt;&#xA;नरकाधमके दुष्टकर्मणा परिपात्यते ॥ ३० ॥&lt;br&gt;&#xA;लक्षयोजनविस्तीर्णे कृमिकुण्डे भयङ्करे ।&lt;br&gt;&#xA;कृमिरूपं समासाद्य भक्ष्यमाणश्च तैः स्वयम् ॥ ३१ ॥&lt;br&gt;&#xA;अप्रत्ताप्रहुतादो यः पातमाप्नोति तत्र वै ।&lt;br&gt;&#xA;यस्तु स्तेयेन च बलाद्धिरण्यं रत्नमेव च ॥ ३२ ॥&lt;br&gt;&#xA;ब्राह्मणस्यापहरति अन्यस्यापि च कस्यचित् ।&lt;br&gt;&#xA;अनापदि च देवर्षे तममुत्र यमानुगाः ॥ ३३ ॥&lt;br&gt;&#xA;अयस्मयैरग्निपिण्डैः सदृशैर्नित्कुषन्ति च ।&lt;br&gt;&#xA;योऽगम्यां योषितं गच्छेदगम्यं पुरुषं च या ॥ ३४ ॥&lt;br&gt;&#xA;तावमुत्रापि कशया ताडयन्तो यमानुगाः ।&lt;br&gt;&#xA;तिग्मया लोहमय्या च सूर्म्याप्यालिङ्गयन्ति तम् ॥ ३५ ॥&lt;br&gt;&#xA;तां चापि योषितं सूर्म्यालिङ्गयन्ति यमानुगाः ।&lt;br&gt;&#xA;यस्तु सर्वाभिगमनः पुरुषः पापसञ्चयी ॥ ३६ ॥&lt;br&gt;&#xA;निरयेऽमुत्र तं याम्याः शाल्मलीं रोपयन्ति तम् ।&lt;br&gt;&#xA;वज्रकण्टकसंयुक्तां शाल्मलीं तामयस्मयीम् ॥ ३७ ॥&lt;br&gt;&#xA;राजन्या राजपुरुषा ये वा पाखण्डवर्तिनः ।&lt;br&gt;&#xA;धर्मसेतुं विभिन्दन्ति ते परेत्य गता नराः ॥ ३८ ॥&lt;br&gt;&#xA;वैतरण्यां पतन्त्येव भिन्नमर्यादपातकाः ।&lt;br&gt;&#xA;नद्यां निरयदुर्गस्य परिखायां च नारद ॥ ३९ ॥&lt;br&gt;&#xA;यादोगणैः समन्तात्तु भक्ष्यमाणा इतस्ततः ।&lt;br&gt;&#xA;नात्मना वियुजन्त्येव नासुभिश्चापि नारद ॥ ४० ॥&lt;br&gt;&#xA;स्वीयेन कर्मपाकेनोपतपन्ति च सर्वतः ।&lt;br&gt;&#xA;विण्मूत्रपूयरक्तैश्च केशास्थिनखमांसकैः ॥ ४१ ॥&lt;br&gt;&#xA;मेदोवसासंयुतायां नद्यामुपपतन्ति ते ।&lt;br&gt;&#xA;वृषलीपतयो ये च नष्टशौचा गतत्रपाः ॥ ४२ ॥&lt;br&gt;&#xA;आचारनियमैस्त्यक्ताः पशुचर्यापरायणाः ।&lt;br&gt;&#xA;तेऽत्रानुकष्टगतयो विण्मूत्रश्लेष्मरक्तकैः ॥ ४३ ॥&lt;br&gt;&#xA;श्लेष्ममलसमापूर्णे निपतन्ति दुराग्रहाः ।&lt;br&gt;&#xA;तदेव खादयन्त्येतान्यमानुचरवर्गकाः ॥ ४४ ॥&lt;br&gt;&#xA;ये श्वानगर्दभादीनां पतयो वै द्विजातयः ।&lt;br&gt;&#xA;मृगयारसिका नित्यमतीर्थे मृगघातकाः ॥ ४५ ॥&lt;br&gt;&#xA;परेतांस्तान्यमभटा लक्षीभूतान्नराधमान् ।&lt;br&gt;&#xA;इषुभिश्च विभिन्दन्ति तांस्तान्दुर्नयमागतान् ॥ ४६ ॥&lt;br&gt;&#xA;ये दम्भा दम्भयज्ञेषु पशून्घ्नन्ति नराधमाः ।&lt;br&gt;&#xA;तानमुष्मिन्यमभटा नरके वैशसे तदा ॥ ४७ ॥&lt;br&gt;&#xA;निपात्य पीडयन्त्येव कशाघातैर्दुरासदैः ।&lt;br&gt;&#xA;यो भार्यां च सवर्णां वै द्विजो मदनमोहितः ॥ ४८ ॥&lt;br&gt;&#xA;रेतः पाययति मूढोऽमुत्र तं यमकिङ्कराः ।&lt;br&gt;&#xA;रेतःकुण्डे पातयन्ति रेतः सम्पाययन्ति च ॥ ४९ ॥&lt;br&gt;&#xA;ये दस्यवोऽग्निदाश्चैव गरदा सार्थघातकाः ।&lt;br&gt;&#xA;ग्रामान्सार्थान्विलुम्पन्ति राजानो राजपूरुषाः ॥ ५० ॥&lt;br&gt;&#xA;तान्परेतान्यमभटा नयन्ति श्वानकादनम् ।&lt;br&gt;&#xA;विंशत्यथिकसङ्ख्याताः सारमेया महाद्भुताः ॥ ५१ ॥&lt;br&gt;&#xA;सप्तशत्या समाख्याता रभसं खादयन्ति ते ।&lt;br&gt;&#xA;सारमेयादनं नाम नरकं दारुणं मुने ।&lt;br&gt;&#xA;अतः परं प्रवक्ष्यामि अवीचिप्रभुखान्मुने ॥ ५२ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;नरकप्रदपातकवर्णनं नाम द्वाविंशोऽध्यायः ॥ २२ ॥&lt;/p&gt;</description>
    </item>
    <item>
      <title>२३</title>
      <link>https://vishvAsa.github.io/purANam/shAktam/devI-bhAgavatam/08/23/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/23/</guid>
      <description>&lt;p&gt;श्रीनारायण उवाच&lt;br&gt;&#xA;ये नराः सर्वदा साक्ष्ये अनृतं भाषयन्ति च ।&lt;br&gt;&#xA;दाने विनिमयेऽर्थस्य देवर्षे पापबुद्धयः ॥ १ ॥&lt;br&gt;&#xA;ते प्रेत्यामुत्र नरके अवीच्याख्येऽतिदारुणे ।&lt;br&gt;&#xA;योजनानां शतोच्छ्रायाद्‌गिरिमूर्ध्नः पतन्ति हि ॥ २ ॥&lt;br&gt;&#xA;अनाकाशेऽधःशिरसस्तदवीचीतिनामके ।&lt;br&gt;&#xA;यत्र स्थलं दृश्यते च जलवद्वीचिसंयुतम् ॥ ३ ॥&lt;br&gt;&#xA;अवीचिमत्ततस्तत्र तिलशश्छिन्नविग्रहः ।&lt;br&gt;&#xA;म्रियते नैव देवर्षे पुनरेवाऽवरोप्यते ॥ ४ ॥&lt;br&gt;&#xA;यो वा द्विजो वा राजन्यो वैश्यो वा ब्रह्मसम्भव ।&lt;br&gt;&#xA;सोमपीथस्तत्कलत्रं सुरां वा पिबतीव हि ॥ ५ ॥&lt;br&gt;&#xA;प्रमादतस्तु तेषां वै निरये परिपातनम् ।&lt;br&gt;&#xA;कुर्वन्ति यमदूतास्ते पानं कार्ष्णायसो मुने ॥ ६ ॥&lt;br&gt;&#xA;वह्निना द्रवमाणस्य नितरां ब्रह्मसम्भव ।&lt;br&gt;&#xA;सम्भावनेन स्वस्यैव योऽधमोऽपि नराधमः ॥ ७ ॥&lt;br&gt;&#xA;विद्याजन्मतपोवर्णाश्रमाचारवतो नरान् ।&lt;br&gt;&#xA;वरीयसोऽपि न बहु मन्यते पुरुषाधमः ॥ ८ ॥&lt;br&gt;&#xA;स नीयते यमभटैः क्षारकर्दमनामके ।&lt;br&gt;&#xA;निरयेऽर्वाक्‌शिरा घोरा दुरन्तयातनाश्नुते ॥ ९ ॥&lt;br&gt;&#xA;ये वै नरा यजन्त्यन्यं नरमेधेन मोहिताः ।&lt;br&gt;&#xA;स्त्रियोऽपि वा नरपशुं खादन्त्यत्र महामुने ॥ १० ॥&lt;br&gt;&#xA;पशवो निहितास्ते तु यमसद्यनि सङ्गताः ।&lt;br&gt;&#xA;सौनिका इव ते सर्वे विदार्य शितधारया ॥ ११ ॥&lt;br&gt;&#xA;असृक्पिबन्ति नृत्यन्ति गायन्ति बहुधा मुने ।&lt;br&gt;&#xA;यथेह मांसभोक्तारः पुरुषादा दुरासदाः ॥ १२ ॥&lt;br&gt;&#xA;अनागसोऽपि येऽरण्ये ग्रामे वा ब्रह्मपुत्रक ।&lt;br&gt;&#xA;वैश्रम्भकैरुपसृतान्विश्रम्भय्यजिजीविषून् ॥ १३ ॥&lt;br&gt;&#xA;शूलसूत्रादिषु प्रोतान्क्रीडनोत्कारकानिव ।&lt;br&gt;&#xA;पातयन्ति च ते प्रेत्य शूलपाते पतन्ति ह ॥ १४ ॥&lt;br&gt;&#xA;शूलादिषु प्रोतदेहाः क्षुत्तृड्भ्यां चातिपीडिताः ।&lt;br&gt;&#xA;तिग्मतुण्डैः कङ्कबकैरितश्चेतश्च ताडिताः ॥ १५ ॥&#xA;पीडिता आत्मशमलं बहुधा संस्मरन्ति हि ।&lt;br&gt;&#xA;ये भूतानुद्वेजयन्ति नरा उल्बणवृत्तयः ॥ १६ ॥&lt;br&gt;&#xA;यथा सर्पादिकास्तेऽपि नरके निपतन्ति हि ।&lt;br&gt;&#xA;दन्दशूकाभिधाने च यत्रोत्तिष्ठन्ति सर्वतः ॥ १७ ॥&lt;br&gt;&#xA;पञ्चाननः सप्तमुखा ग्रसन्ति नरकागतान् ।&lt;br&gt;&#xA;यथा बिलेशया विप्र क्रूरबुद्धिसमन्विताः ॥ १८ ॥&lt;br&gt;&#xA;येऽवटेषु कुसूलादिगुहादिषु निरुन्धते ।&lt;br&gt;&#xA;तानमुत्रोद्यतकराः कीनाशपरिसेवकाः ॥ १९&lt;br&gt;&#xA;तेष्वेवोपविशित्वा च सगरेण च वह्निना ।&lt;br&gt;&#xA;धूमेन च निरुन्धन्ति पापकर्मरतान्नरान् ॥ २० ॥&lt;br&gt;&#xA;योऽतिथीन्समयप्राप्तान्दिधक्षुरिव चक्षुषा ।&lt;br&gt;&#xA;पापेनेहालोकयेच्च स्वयं गृहपतिर्द्विजः ॥ २१ ॥&lt;br&gt;&#xA;तस्यापि पापदृष्टेर्हि निरये यमकिङ्कराः ।&lt;br&gt;&#xA;अक्षिणी वज्रतुण्डा ये कङ्काः काकवटादयः ॥ २२ ॥&lt;br&gt;&#xA;गृध्राः क्रूरतराश्चापि प्रसह्योत्पाटयन्ति हि ।&lt;br&gt;&#xA;य आढ्याभिमतिर्याति अहङ्कृत्यातिगर्वितः ॥ २३ ॥&lt;br&gt;&#xA;तिर्यक्प्रेक्षण एवात्राभिविशङ्‌की नराधमः ।&lt;br&gt;&#xA;चिन्तयार्थस्य सर्वत्रायतिव्ययस्वरूपया ॥ २४ ॥&lt;br&gt;&#xA;शुष्यद्धृदयवक्त्रश्च निर्वृतिं नैव गच्छति ।&lt;br&gt;&#xA;ग्रहवद्रक्षते चार्थं स प्रेतो यमकिङ्करैः ॥ २५ ॥&lt;br&gt;&#xA;सूचीमुखे च नरके पात्यते निजकर्मणा ।&lt;br&gt;&#xA;वित्तग्रहं च पुरुषं वायका इव याम्यकाः ॥ २६ ॥&lt;br&gt;&#xA;किङ्कराः सर्वतोऽङ्गेषु सूत्रैः परिवयन्ति हि ।&lt;br&gt;&#xA;एते बहुविधा विप्र नरकाः पापकर्मणाम् ॥ २७ ॥&lt;br&gt;&#xA;नराणां शतशः सन्ति यातनास्थानभूमयः ।&lt;br&gt;&#xA;सहस्रशोऽपि देवर्षे उक्तानुक्तांस्तथापि हि ॥ २८ ॥&lt;br&gt;&#xA;विशन्ति नरकानेतान्यातनाबहुलान्मुने ।&lt;br&gt;&#xA;तथा धर्मपराश्चापि लोकान्यान्ति सुखोद्गतान् ॥ २९ ॥&lt;br&gt;&#xA;स्वधर्मो बहुधा गीतो यथा तव महामुने ।&lt;br&gt;&#xA;देवीपूजनरूपो हि देव्याराधनलक्षणः ॥ ३० ॥&lt;br&gt;&#xA;येनानुष्ठितमात्रेण नरो न नरकं व्रजेत् ।&lt;br&gt;&#xA;सा देवी भवपाथोधेरुद्धर्त्री पूजिता नृणाम् ॥ ३१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे-&lt;br&gt;&#xA;ऽवशिष्टनरकवर्णनं नाम त्रयोविंशोऽध्यायः ॥ २३ ॥&lt;/p&gt;</description>
    </item>
    <item>
      <title>२४</title>
      <link>https://vishvAsa.github.io/purANam/shAktam/devI-bhAgavatam/08/24/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/08/24/</guid>
      <description>&lt;p&gt;नारद उवाच&lt;br&gt;&#xA;धर्मश्च कीदृशस्तात देव्याराधनलक्षणः ।&lt;br&gt;&#xA;कथमाराधिता देवी सा ददाति परं पदम् ॥ १ ॥&lt;br&gt;&#xA;आराधनविधिः को वा कथमाराधिता कदा ।&lt;br&gt;&#xA;केन सा दुर्गनरकाद्‌दुर्गा त्राणप्रदा भवेत् ॥ २ ॥&lt;br&gt;&#xA;श्रीनारायण उवाच&lt;br&gt;&#xA;देवर्षे शृणु चित्तैकाग्र्येण मे विदुषां वर ।&lt;br&gt;&#xA;यथा प्रसीदते देवी धर्माराधनतः स्वयम् ॥ ३ ॥&lt;br&gt;&#xA;स्वधर्मो यादृशः प्रोक्तस्तं च मे शृणु नारद ।&lt;br&gt;&#xA;अनादाविह संसारे देवी सशृजिता स्वयम् ॥ ४ ॥&lt;br&gt;&#xA;परिपालयते घोरसङ्कटादिषु सा मुने ।&lt;br&gt;&#xA;सा देवी पूज्यते लोकैर्यथावत्तद्विधिं शृणु ॥ ५ ॥&lt;br&gt;&#xA;प्रतिपत्तिथिमासाद्य देवीमाज्येन पूजयेत् ।&lt;br&gt;&#xA;घृतं दद्याद्‌ ब्राह्मणाय रोगहीनो भवेत्सदा ॥ ६ ॥&lt;br&gt;&#xA;द्वितीयायां शर्करया पूजयेज्जगदम्बिकाम् ।&lt;br&gt;&#xA;शर्करां प्रददेद्विप्रे दीर्घायुर्जायते नरः ॥ ७ ॥&lt;br&gt;&#xA;तृतीयादिवसे देव्यै दुग्धं पूजनकर्मणि ।&lt;br&gt;&#xA;क्षीरं दत्त्वा द्विजाग्र्याय सर्वदुःखातिगो भवेत् ॥ ८ ॥&lt;br&gt;&#xA;चतुर्थ्यां पूजनेऽपूपा देया देव्यै द्विजाय च ।&lt;br&gt;&#xA;अपूपा एव दातव्या न विघ्नैरभिभूयते ॥ ९ ॥&lt;br&gt;&#xA;पञ्चम्यां कदलीजातं फलं देव्यै निवेदयेत् ।&lt;br&gt;&#xA;तदेव ब्राह्मणे देयं मेधावान्पुरुषो भवेत् ॥ १० ॥&lt;br&gt;&#xA;षष्ठीतिथौ मधु प्रोक्तं देवीपूजनकर्मणि ।&lt;br&gt;&#xA;ब्राह्मणाय च दातव्यं मधु कान्तिर्यतो भवेत् ॥ ११ ॥&lt;br&gt;&#xA;सप्तम्यां गुडनैवेद्यं देव्यै दत्त्वा द्विजाय च ।&lt;br&gt;&#xA;गुडं दत्त्वा शोकहीनो जायते द्विजसत्तम ॥ १२ ॥&lt;br&gt;&#xA;नारिकेलमथाष्टम्यां देव्यै नैवेद्यमर्पयेत् ।&lt;br&gt;&#xA;ब्राह्मणाय प्रदातव्यं तापहीनो भवेन्नरः ॥ १३ ॥&lt;br&gt;&#xA;नवम्यां लाजमम्बायै चार्पयित्वा द्विजाय च ।&lt;br&gt;&#xA;दत्त्वा सुखाधिको भूयादिह लोके परत्र च ॥ १४ ॥&lt;br&gt;&#xA;दशम्यामर्पयित्वा तु देव्यै कृष्णतिलान्मुने ।&lt;br&gt;&#xA;ब्राह्मणाय प्रदत्त्वा तु यमलोकाद्भयं न हि ॥ १५ ॥&lt;br&gt;&#xA;एकादश्यां दधि तथा देव्यै चार्पयते तु यः ।&lt;br&gt;&#xA;ददाति ब्राह्मणायैतद्देवीप्रियतमो भवेत् ॥ १६ ॥&lt;br&gt;&#xA;द्वादश्यां पृथुकान्देव्यै दत्त्वाचार्याय यो ददेत् ।&lt;br&gt;&#xA;तानेव च मुनिश्रेष्ठ स देवीप्रियतां व्रजेत् ॥ १७ ॥&lt;br&gt;&#xA;त्रयोदश्यां च दुर्गायै चणकान्प्रददाति च ।&lt;br&gt;&#xA;तानेव दत्त्वा विप्राय प्रजासन्ततिमान्भवेत् ॥ १८ ॥&lt;br&gt;&#xA;चतुर्दश्यां च देवर्षे देव्यै सक्तून्प्रयच्छति ।&lt;br&gt;&#xA;तानेव दद्याद्विप्राय शिवस्य दयितो भवेत् ॥ १९ ॥&lt;br&gt;&#xA;पायसं पूर्णिमातिथ्यामपर्णायै प्रयच्छति ।&lt;br&gt;&#xA;ददाति च द्विजाग्र्याय पितृनुद्धरतेऽखिलान् ॥ २० ॥&lt;br&gt;&#xA;तत्तिथौ हवनं प्रोक्तं देवीप्रीत्यै महामुने ।&lt;br&gt;&#xA;तत्तत्तिथ्युक्तवस्तूनामशेषारिष्टनाशनम् ॥ २१ ॥&lt;br&gt;&#xA;रविवारे पायसं च नैवेद्यं परिकीर्तितम् ।&lt;br&gt;&#xA;सोमवारे पयः प्रोक्तं भौमे च कदलीफलम् ॥ २२ ॥&lt;br&gt;&#xA;बुधवारे च सम्प्रोक्तं नवनीतं नवं द्विज ।&lt;br&gt;&#xA;गुरुवारे शर्करां च सितां भार्गववासरे ॥ २३ ॥&lt;br&gt;&#xA;शनिवारे घृतं गव्यं नैवेद्यं परिकीर्तितम् ।&lt;br&gt;&#xA;सप्तविंशतिनक्षत्रनैवेद्यं श्रूयतां मुने ॥ २४ ॥&lt;br&gt;&#xA;घृतं तिलं शर्करां च दधि दुग्धं किलाटकम् ।&lt;br&gt;&#xA;दथिकूर्ची मोदकं च फेणिकां घृतमण्डकम् ॥ २५ ॥&lt;br&gt;&#xA;कंसारं वटपत्रं च घृतपूरमतः परम् ।&lt;br&gt;&#xA;वटकं कोकरसकं पूरणं मधु सूरणम् ॥ २६ ॥&lt;br&gt;&#xA;गुडं पृथुकद्राक्षे च खर्जूरं चैव चारकम् ।&lt;br&gt;&#xA;अपूपं नवनीतं च मुद्गं मोदक एव च ॥ २७ ॥&lt;br&gt;&#xA;मातुलिङ्गमिति प्रोक्तं भनैवेद्यं च नारद ।&lt;br&gt;&#xA;विष्कम्भादिषु योगेषु प्रवक्ष्यामि निवेदनम् ॥ २८ ॥&lt;br&gt;&#xA;पदार्थानां कृतेष्वेषु प्रीणाति जगदम्बिका ।&lt;br&gt;&#xA;गुडं मधु घृतं दुग्धं दधि तक्रं त्वपूपकम् ॥ २९ ॥&lt;br&gt;&#xA;नवनीतं कर्कटीं च कूष्माण्डं चापि मोदकम् ।&lt;br&gt;&#xA;पनसं कदलं जम्बुफलमाम्रफलं तिलम् ॥ ३० ॥&lt;br&gt;&#xA;नारङ्गं दाडिमं चैव बदरीफलमेव च ।&lt;br&gt;&#xA;धात्रीफलं पायसञ्च पृथुकं चणकं तथा ॥ ३१ ॥&lt;br&gt;&#xA;नारिकेलं जम्भफलं कसेरुं सूरणं तथा ।&lt;br&gt;&#xA;एतानि क्रमशो विप्र नैवेद्यानि शुभानि च ॥ ३२ ॥&lt;br&gt;&#xA;विष्कम्भादिषु योगेषु निर्णीतानि मनीषिभिः ।&lt;br&gt;&#xA;अथ नैवेद्यमाख्यास्ये करणानां पृथङ्‌मुने ॥ ३३ ॥&lt;br&gt;&#xA;कंसारं मण्डकं फेणी मोदकं वटपत्रकम् ।&lt;br&gt;&#xA;लड्डुकं घृतपूरं च तिलं दधि घृतं मधु ॥ ३४ ॥&#xA;करणानामिदं प्रोक्तं देवीनैवेद्यमादरात् ।&lt;br&gt;&#xA;अथान्यत्सम्प्रवक्ष्यामि देवीप्रीतिकरं परम् ॥ ३५ ॥&lt;br&gt;&#xA;विधानं नारदमुने शृणु तत्सर्वमादृतः ।&lt;br&gt;&#xA;चैत्रशुद्धतृतीयायां नरो मधुकवृक्षकम् ॥ ३६ ॥&lt;br&gt;&#xA;पूजयेत्पञ्च खाद्यं च नैवेद्यमुपकल्पयेत् ।&lt;br&gt;&#xA;एवं द्वादशमासेषु तृतीयातिथिषु क्रमात् ॥ ३७ ॥&lt;br&gt;&#xA;शुक्लपक्षे विधानेन नैवेद्यमभिदध्महे ।&lt;br&gt;&#xA;वैशाखमासे नैवेद्यं गुडयुक्तं च नारद ॥ ३८ ॥&lt;br&gt;&#xA;ज्येष्ठमासे मधु प्रोक्तं देवीप्रीत्यर्थमेव तु ।&lt;br&gt;&#xA;आषाढे नवनीतं च मधुकस्य निवेदनम् ॥ ३९ ॥&lt;br&gt;&#xA;श्रावणे दधि नैवेद्यं भाद्रमासे च शर्करा ।&lt;br&gt;&#xA;आश्विने पायसं प्रोक्तं कार्तिके पय उत्तमम् ॥ ४० ॥&lt;br&gt;&#xA;मार्गे फेण्युत्तमा प्रोक्ता पौषे च दधिकूर्चिका ।&lt;br&gt;&#xA;माघे मासि च नैवेद्यं मृतं गव्यं समाहरेत् ॥ ४१ ॥&lt;br&gt;&#xA;नारिकेलं च नैवेद्यं फाल्गुने परिकीर्तितम् ।&lt;br&gt;&#xA;एवं द्वादशनैवेद्यैर्मासे च क्रमतोऽर्चयेत् ॥ ४२ ॥&lt;br&gt;&#xA;मङ्गला वैष्णवी माया कालरात्रिर्दुरत्यया ।&lt;br&gt;&#xA;महामाया मतङ्गी च काली कमलवासिनी ॥ ४३ ॥&lt;br&gt;&#xA;शिवा सहस्रचरणा सर्वमङ्गलरूपिणी ।&lt;br&gt;&#xA;एभिर्नामपदैर्देवीं मधूके परिपूजयेत् ॥ ४४ ॥&lt;br&gt;&#xA;ततः स्तुवीत देवेशीं मधूकस्थां महेश्वरीम् ।&lt;br&gt;&#xA;सर्वकामसमृद्ध्यर्थं व्रतपूर्णत्वसिद्धये ॥ ४५ ॥&lt;br&gt;&#xA;नमः पुष्करनेत्रायै जगद्धात्र्यै नमोऽस्तु ते ।&lt;br&gt;&#xA;माहेश्वर्यं महादेव्यै महामङ्गलमूर्तये ॥ ४६ ॥&lt;br&gt;&#xA;परमा पापहन्त्री च परमार्गप्रदायिनी ।&lt;br&gt;&#xA;परमेश्वरी प्रजोत्पत्तिः परब्रह्मस्वरूपिणी ॥ ४७ ॥&lt;br&gt;&#xA;मददात्री मदोन्मत्ता मानगम्या महोन्नता ।&lt;br&gt;&#xA;मनस्विनी मुनिध्येया मार्तण्डसहचारिणी ॥ ४८ ॥&lt;br&gt;&#xA;जय लोकेश्वरि प्राज्ञे प्रलयाम्बुदसन्निभे ।&lt;br&gt;&#xA;महामोहविनाशार्थं पूजितासि सुरासुरैः ॥ ४९ ॥&lt;br&gt;&#xA;यमलोकाभावकर्त्री यमपूज्या यमाग्रजा ।&lt;br&gt;&#xA;यमनिग्रहरूपा च यजनीये नमो नमः ॥ ५० ॥&lt;br&gt;&#xA;समस्वभावा सर्वेशी सर्वसङ्गविवर्जिता ।&lt;br&gt;&#xA;सङ्गनाशकरी काम्यरूपा कारुण्यविग्रहा ॥ ५१ ॥&lt;br&gt;&#xA;कङ्कालक्रूरा कामाक्षी मीनाक्षी मर्मभेदिनी ।&lt;br&gt;&#xA;माधुर्यरूपशीला च मधुरस्वरपूजिता ॥ ५२ ॥&lt;br&gt;&#xA;महामन्त्रवती मन्त्रगम्या मन्त्रप्रियङ्करी ।&lt;br&gt;&#xA;मनुष्यमानसगमा मन्मथारिप्रियङ्करी ॥ ५३ ॥&lt;br&gt;&#xA;अश्वत्थवटनिम्बाम्रकपित्थबदरीगते ।&lt;br&gt;&#xA;पनसार्ककरीरादिक्षीरवृक्षस्वरूपिणी ॥ ५४ ॥&lt;br&gt;&#xA;दुग्धवल्लीनिवासार्हे दयनीये दयाधिके ।&lt;br&gt;&#xA;दाक्षिण्यकरुणारूपे जय सर्वज्ञवल्लभे ॥ ५५ ॥&lt;br&gt;&#xA;एवं स्तवेन देवेशीं पूजनान्ते स्तुवीत ताम् ।&lt;br&gt;&#xA;व्रतस्य सकलं पुण्यं लभते सर्वदा नरः ॥ ५६ ॥&lt;br&gt;&#xA;नित्यं यः पठते स्तोत्रं देवीप्रीतिकरं नरः ।&lt;br&gt;&#xA;आधिव्याधिभयं नास्ति रिपुभीतिर्न तस्य हि ॥ ५७ ॥&lt;br&gt;&#xA;अर्थार्थी चार्थमाप्नोति धर्मार्थी धर्ममाप्नुयात् ।&lt;br&gt;&#xA;कामानवाप्नुयात्कामी मोक्षार्थी मोक्षमाजप्नुयात् ॥ ५८ ॥&lt;br&gt;&#xA;ब्राह्मणो वेदसम्पनो विजयी क्षत्रियो भवेत् ।&lt;br&gt;&#xA;वैश्यश्च धनधान्याढ्यो भवेच्छूद्रः सुखाधिकः ॥ ५९ ॥&lt;br&gt;&#xA;स्तोत्रमेतच्छ्राद्धकाले यः पठेत्प्रयतो नरः ।&lt;br&gt;&#xA;पितॄणामक्षया तृप्तिर्जायते कल्पवर्तिनी ॥ ६० ॥&lt;br&gt;&#xA;एवमाराधनं देव्याः समुक्तं सुरपूजितम् ।&lt;br&gt;&#xA;यः करोति नरो भक्त्या स देवीलोकभाग्भवेत् ॥ ६१ ॥&lt;br&gt;&#xA;देवीपूजनतो विप्र सर्वे कामा भवन्ति हि ।&lt;br&gt;&#xA;सर्वपापहतिः शुद्धा मतिरन्ते प्रजायते ॥ ६२ ॥&lt;br&gt;&#xA;यत्र तत्र भवेत्पूज्यो मान्यो मानधनेषु च ।&lt;br&gt;&#xA;जायते जगदम्बायाः प्रसादेन विरञ्चिज ॥ ६३ ॥&lt;br&gt;&#xA;नरकाणां न तस्यास्ति भयं स्वप्नेऽपि कुत्रचित् ।&lt;br&gt;&#xA;महामायाप्रसादेन पुत्रपौत्रादिवर्धनः ॥ ६४ ॥&lt;br&gt;&#xA;देवीभक्तो भवत्येव नात्र कार्या विचारणा ।&lt;br&gt;&#xA;इत्येवं ते समाख्यातं नरकोद्धारलक्षणम् ॥ ६५ ॥&lt;br&gt;&#xA;पूजनं हि महादेव्याः सर्वमङ्गलकारकम् ।&lt;br&gt;&#xA;मधूकपूजनं तद्वन्मासानां क्रमतो मुने ॥ ६६ ॥&lt;br&gt;&#xA;सर्वं समाचरेद्यस्तु पूजनं मधुकाह्वयम् ।&lt;br&gt;&#xA;न तस्य रोगबाधादिभयमुद्भवतेऽनघ ॥ ६७ ॥&lt;br&gt;&#xA;अथान्यदपि वक्ष्यामि प्रकृतेः पञ्चकं परम् ।&lt;br&gt;&#xA;नाम्ना रूपेण चोत्पत्त्या जगदानन्ददायकम् ॥ ६८ ॥&lt;br&gt;&#xA;साख्यानं च समाहात्म्यं प्रकृतेः पञ्चकं मुने ।&lt;br&gt;&#xA;कुतूहलकर चैव शृणु मुक्तिविधायकम् ॥ ६९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायामष्टमस्कन्धे&lt;br&gt;&#xA;देवीपूजनविधिनिरूपणं नाम चतुर्विंशोऽध्यायः ॥ २४ ॥&lt;/p&gt;</description>
    </item>
  </channel>
</rss>
