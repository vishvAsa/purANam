<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;४ कुमार-खण्डः on पुराणे विश्वासटिप्पन्यः</title>
    <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/</link>
    <description>Recent content in &#43;४ कुमार-खण्डः on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/index.xml" rel="self" type="application/rss+xml" />
    <item>
      <title>०१ तारकार्दितसुराणां शङ्करसन्निधौ दुःखनिवेदनम् </title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/01_tArakArditasurANAM_shankarasannidhau_duHkhanive/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/01_tArakArditasurANAM_shankarasannidhau_duHkhanive/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;प्रथमोऽध्यायः&lt;/p&gt;&#xA;&lt;p&gt;वन्दे वन्दनतुष्टमानसमतिप्रेमप्रियं प्रेमदं&lt;br&gt;&#xA;पूर्णं पूर्णकरं प्रपूर्णनिखिलैश्वर्यैकवासं शिवम् ।&lt;br&gt;&#xA;सत्यं सत्यमयं त्रिसत्यविभवं सत्यप्रियं सत्यदं&lt;br&gt;&#xA;विष्णुब्रह्मनुतं स्वकीयकृपयोपात्ताकृतिं शङ्करम् ॥ १ ॥&lt;br&gt;&#xA;नारद उवाच&lt;br&gt;&#xA;विवाहयित्वा गिरिजां शङ्करो लोकशङ्करः ।&lt;br&gt;&#xA;गत्वा स्वपर्वतं ब्रह्मन् किमकार्षिद्धि तद्वद ॥ २ ॥&lt;br&gt;&#xA;कथं हि तनयो जज्ञे शिवस्य परमात्मनः ।&lt;br&gt;&#xA;यदर्थमात्मारामोऽपि समुवाह शिवां प्रभुः ॥ ३ ॥&lt;br&gt;&#xA;तारकस्य कथं ब्रह्मन् वधोऽभूद्देवशङ्करः ।&lt;br&gt;&#xA;एतत्सर्वमशेषेण वद कृत्वा दयां मयि ॥ ४ ॥&lt;br&gt;&#xA;सूत उवाच&lt;br&gt;&#xA;इत्याकर्ण्य वचस्तस्य नारदस्य प्रजापतिः ।&lt;br&gt;&#xA;सुप्रसन्नमनाः स्मृत्वा शङ्करं प्रत्युवाच ह ॥ ५ ॥&lt;br&gt;&#xA;ब्रह्मोवाच&lt;br&gt;&#xA;चरितं शृणु वक्ष्यामि शशिमौलेस्तु नारद ।&lt;br&gt;&#xA;गुहजन्मकथां दिव्यां तारकासुरसद्वधम् ॥ ६ ॥&lt;br&gt;&#xA;श्रूयतां कथयाम्यद्य कथां पापप्रणाशिनीम् ।&lt;br&gt;&#xA;यां श्रुत्वा सर्वपापेभ्यो मुच्यते मानवो ध्रुवम् ॥ ७ ॥&lt;br&gt;&#xA;इदमाख्यानमनघं रहस्यं परमाद्‌भुतम् ।&lt;br&gt;&#xA;पापसन्तापहरणं सर्वविघ्नविनाशनम् ॥ ८ ॥&lt;br&gt;&#xA;सर्वमङ्गलदं सारं सर्वश्रुतिमनोहरम् ।&lt;br&gt;&#xA;सुखदं मोक्षबीजं च कर्ममूलनिकृन्तनम् ॥ ९ ॥&lt;br&gt;&#xA;कैलासमागत्य शिवां विवाह्य&lt;br&gt;&#xA;शोभां प्रपेदे नितरां शिवोऽपि ।&lt;br&gt;&#xA;विचारयामास च देवकृत्यं&lt;br&gt;&#xA;पीडां जनस्यापि च देवकृत्ये ॥ १० ॥&lt;br&gt;&#xA;शिवःस भगवान् साक्षात्कैलासमगमद्यदा ।&lt;br&gt;&#xA;सौख्यं च विविधं चक्रुर्गणाः सर्वे सुहर्षिताः ॥ ११ ॥&lt;br&gt;&#xA;महोत्सवो महानासीच्छिवे कैलासमागते ।&lt;br&gt;&#xA;देवाः स्वविषयं प्राप्ता हर्षनिर्भरमानसाः ॥ १२ ॥&lt;br&gt;&#xA;अथ शम्भुर्महादेवो गृहीत्वा गिरिजां शिवाम् ।&lt;br&gt;&#xA;जगाम निर्जनं स्थानं महादिव्यं मनोहरम् ॥ १३ ॥&lt;br&gt;&#xA;शय्यां रतिकरीं कृत्वा पुष्पचन्दनचर्चिताम् ।&lt;br&gt;&#xA;अद्‌भुतां तत्र परमां भोगवस्त्वन्वितां शुभाम् ॥ १४ ॥&lt;br&gt;&#xA;स रेमे तत्र भगवान् शम्भुर्गिरिजया सह ।&lt;br&gt;&#xA;सहस्रवर्षपर्यन्तं देवमानेन मानदः ॥ १५ ॥&lt;br&gt;&#xA;दुर्गाङ्‌गस्पर्शमात्रेण लीलया मूर्च्छितः शिवः ।&lt;br&gt;&#xA;मूर्च्छिता सा शिवस्पर्शाद्‌बुबुधे न दिवानिशम् ॥ १६ ॥&lt;br&gt;&#xA;हरे भोगप्रवृत्ते तु लोकधर्मप्रवर्तिनि ।&lt;br&gt;&#xA;महान् कालो व्यतीयाय तयोः क्षण इवानघ ॥ १७ ॥&lt;br&gt;&#xA;अथ सर्वे सुरास्तात एकत्रीभूय चैकदा ।&lt;br&gt;&#xA;मन्त्रयाञ्चक्रुरागत्य मेरौ शक्रपुरोगमाः ॥ १८ ॥&lt;br&gt;&#xA;सुरा ऊचुः&lt;br&gt;&#xA;विवाहं कृतवाञ्छम्भुरस्मत्कार्यार्थमीश्वरः ।&lt;br&gt;&#xA;योगीश्वरो निर्विकारो स्वात्मारामो निरञ्जनः ॥ १९ ॥&lt;br&gt;&#xA;नोत्पन्नस्तनयस्तस्य न जानीमोऽत्र कारणम् ।&lt;br&gt;&#xA;विलम्बः क्रियते तेन कथं देवेश्वरेण ह ॥ २० ॥&lt;br&gt;&#xA;ब्रह्मोवाच&lt;br&gt;&#xA;एतस्मिन्नन्तरे देवा नारदाद्देवदर्शनात् ।&lt;br&gt;&#xA;बुबुधुस्तन्मितं भोगं तयोश्च रममाणयोः ॥ २१ ॥&lt;br&gt;&#xA;चिरं ज्ञात्वा तयोर्भोगं चिन्तामापुः सुराश्च ते ।&lt;br&gt;&#xA;ब्रह्माणं मां पुरस्कृत्य ययुर्नारायणान्तिकम् ॥ २२ ॥&lt;br&gt;&#xA;तं नत्वा कथितं सर्वं मया वृत्तान्तमीप्सितम् ।&lt;br&gt;&#xA;सन्तस्थिरे सर्वदेवाः चित्रे पुत्तलिका यथा ॥ २३ ॥&lt;br&gt;&#xA;सहस्रवर्षपर्यन्तं देवमानेन शङ्करः ।&lt;br&gt;&#xA;रतौ रतश्च निश्चेष्टो योगी विरमते न हि ॥ २४ ॥&lt;br&gt;&#xA;श्रीभगवानुवाच&lt;br&gt;&#xA;चिन्ता नास्ति जगद्धातः सर्वं भद्रं भविष्यति ।&lt;br&gt;&#xA;शरणं व्रज देवेश शङ्करस्य महाप्रभोः ॥ २५ ॥&lt;br&gt;&#xA;महेशशरणापन्ना ये जना मनसा मुदा ।&lt;br&gt;&#xA;तेषां प्रजेश भक्तानां न कुतश्चिद्‌भयं क्वचित् ॥ २६ ॥&lt;br&gt;&#xA;शृङ्‌गारभङ्‌गः समये भविता नाधुना विधे ।&lt;br&gt;&#xA;कालप्रयुक्तं कार्यं च सिद्धिं प्राप्नोति नान्यथा ॥ २७ ॥&lt;br&gt;&#xA;शम्भोः सम्भोगमिष्टं को भद्रां कर्तुमिहेश्वरः ।&lt;br&gt;&#xA;पूर्णे वर्षसहस्रे च स्वेच्छया हि विरंस्यति ॥ २८ ॥&lt;br&gt;&#xA;स्त्रीपुंसो रतिविच्छेदमुपायेन करोति यः ।&lt;br&gt;&#xA;तस्य स्त्रीपुत्रयोर्भेदो भवेज्जन्मनि जन्मनि ॥ २९ ॥&lt;br&gt;&#xA;भ्रष्टज्ञानो नष्टकीर्त्तिरलक्ष्मीको भवेदिह ।&lt;br&gt;&#xA;प्रयात्यन्ते कालसूत्र वर्षलक्षं स पातकी ॥ ३० ॥&lt;br&gt;&#xA;रम्भायुक्तं शक्रमिमं चकार विरतं रतौ ।&lt;br&gt;&#xA;महामुनीन्द्रो दुर्वासास्तत्स्त्रीभेदो बभूव ह ॥ ३१ ॥&lt;br&gt;&#xA;पुनरन्यां स सम्प्राप्य विषेव्य शुभपाणिकाम् ।&lt;br&gt;&#xA;दिव्यं वर्षसहस्रं च विजहौ विरहज्वरम् ॥ ३२ ॥&lt;br&gt;&#xA;घृताच्या सह संश्लिष्टं कामं वारितवान् गुरुः ।&lt;br&gt;&#xA;षण्मासाभ्यन्तरे चन्द्रस्तस्य पत्नीं जहार ह ॥ ३३ ॥&lt;br&gt;&#xA;पुनः शिवं समाराध्य कृत्वा तारामयं रणम् ।&lt;br&gt;&#xA;तारां सगर्भां सम्प्राप्य विजहौ विरहज्वरम् ॥ ३४&lt;br&gt;&#xA;मोहिनीसहितं चन्द्रं चकार विरतं रतौ ।&lt;br&gt;&#xA;महर्षिर्गौतमस्तस्य स्त्रीविच्छेदो बभूव ह ॥ ३५ ॥&lt;br&gt;&#xA;हरिश्चन्द्रो हालिकं च वृषल्यासह संयुतम् ।&lt;br&gt;&#xA;चारयामास निश्चेष्टं निर्जने तत्फलं शृणु ॥ ३६ ॥&lt;br&gt;&#xA;भ्रष्टः स्त्रीपुत्रराज्येभ्यो विश्वामित्रेण ताडितः ।&lt;br&gt;&#xA;ततः शिवं समाराध्य मुक्तो भूतो हि कश्मलात् ॥ ३७ ॥&lt;br&gt;&#xA;अजामिलं द्विजश्रेष्ठं वृषल्या सह संयुतम् ।&lt;br&gt;&#xA;न भिया वारयामासुः सुरास्तां चापि केचन ॥ ३८ ॥&lt;br&gt;&#xA;सर्वं निषेकसाध्यं च निषेको बलवान् विधे ।&lt;br&gt;&#xA;निषेकफलदो वै स निषेकः केन वार्यते ॥ ३९ ॥&lt;br&gt;&#xA;दिव्यं वर्षसहस्रं च शम्भोः सम्भोगकर्म तत् ।&lt;br&gt;&#xA;पूर्णे वर्षसहस्रे च गत्वा तत्र सुरेश्वराः ॥ ४० ॥&lt;br&gt;&#xA;येन वीर्यं पतेद्‌भूमौ तत् करिष्यथ निश्चितम् ।&lt;br&gt;&#xA;तत्र वीर्ये च भविता स्कन्दनामा प्रभोः सुतः ॥ ४१ ॥&lt;br&gt;&#xA;अधुना स्वगृहं गच्छ विधे सुरगणैः सह ।&lt;br&gt;&#xA;करोतु शम्भुः सम्भोगं पार्वत्या सह निर्जने ॥ ४२ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा कमलाकान्तः शीघ्रं स्वान्तः पुरं ययौ ।&lt;br&gt;&#xA;स्वालयं प्रययुर्देवा मया सह मुनीश्वर ॥ ४३ ॥&lt;br&gt;&#xA;शक्तिशक्तिमतोश्चाऽथ विहारेणाऽति च क्षितिः ।&lt;br&gt;&#xA;भाराक्रान्ता चकम्पे सा सशेषाऽपि सकच्छपा ॥ ४४ ॥&lt;br&gt;&#xA;कच्छपस्य हि भारेण सर्वाधारः समीरणः ।&lt;br&gt;&#xA;स्तम्भितोऽथ त्रिलोकाश्च बभूवुर्भयविह्वलाः ॥ ४५ ॥&lt;br&gt;&#xA;अथ सर्वे मया देवा हरेश्च शरणं ययुः ।&lt;br&gt;&#xA;सर्वं निवेदयाञ्चक्रुस्तद्वृत्तं दीनमानसाः ॥ ४६ ॥&lt;br&gt;&#xA;देवा ऊचुः&lt;br&gt;&#xA;देवदेव रमानाथ सर्वावनकर प्रभोः ।&lt;br&gt;&#xA;रक्ष नः शरणापन्नान् भयव्याकुलमानसान् ॥ ४७ ॥&lt;br&gt;&#xA;स्तम्भितस्त्रिजगत्प्राणो न जाने केन हेतुना ।&lt;br&gt;&#xA;व्याकुलं मुनिभिर्लेखैस्त्रैलोक्यं सचराचरम् ॥ ४८ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा सकला देवा मया सह मुनीश्वर ।&lt;br&gt;&#xA;दीनास्तस्थुः पुरो विष्णोर्मौनीभूताः सुदुःखिताः ॥ ४९ ॥&lt;br&gt;&#xA;तदाकर्ण्य समादाय सुरान्नः सकलान् हरिः ।&lt;br&gt;&#xA;जगाम पर्वतं शीघ्रं कैलासं शिवल्लभम् ॥ ५० ॥&lt;br&gt;&#xA;तत्र गत्वा हरिर्देवैर्मया च सुरवल्लभः ।&lt;br&gt;&#xA;ययौ शिवरस्थानं शङ्करं द्रष्टुकाम्यया ॥ ५१ ॥&lt;br&gt;&#xA;तत्र दृष्ट्वा शिवं विष्णुर्न सुरैर्विस्मितोऽभवत् ।&lt;br&gt;&#xA;तत्र स्थितान् शिवगणान् पप्रच्छ विनयान्वितः ॥ ५२ ॥&lt;br&gt;&#xA;विष्णुरुवाच&lt;br&gt;&#xA;हे शङ्कराः शिवः कुत्र गतः सर्वप्रभुर्गणाः ।&lt;br&gt;&#xA;निवेदयत नः प्रीत्या दुःखितान्वै कृपालवः ॥ ५३ ॥&lt;br&gt;&#xA;ब्रह्मोवाच&lt;br&gt;&#xA;इत्याकर्ण्य वचस्तस्य सामरस्य हरेर्गुणाः ।&lt;br&gt;&#xA;प्रोचुः प्रीत्या गणास्ते हि शङ्करस्य रमापतिम् ॥ ५४ ॥&lt;br&gt;&#xA;शिवगणा ऊचुः&lt;br&gt;&#xA;हरे शृणु शिवप्रीत्या यथार्थं ब्रूमहे वयम् ।&lt;br&gt;&#xA;ब्रह्मणा निर्जरैः सार्द्धं वृत्तान्तमखिलं च यत् ॥ ५५ ॥&lt;br&gt;&#xA;सर्वेश्वरो महादेवो जगाम गिरिजालयम् ।&lt;br&gt;&#xA;संस्थाप्य नोऽत्र सुप्रीत्या रानालीलाविशारदः ॥ ५६ ॥&lt;br&gt;&#xA;तद्‌गुहाभ्यन्तरे शम्भुः किं करोति महेश्वरः ।&lt;br&gt;&#xA;न जानीमो रमानाथ व्यतीयुर्बहवः समाः ॥ ५७ ॥&lt;br&gt;&#xA;ब्रह्मोवाच&lt;br&gt;&#xA;श्रुत्वेति वचनं तेषां स विष्णुः सामरो मया ।&lt;br&gt;&#xA;विस्मितोऽति मुनिश्रेष्ठ शिवद्वारं जगाम ह ॥ ५८ ॥&lt;br&gt;&#xA;तत्र गत्वा मया देवैः स हरिर्देववल्लभः ।&lt;br&gt;&#xA;आर्तवाण्या मुने प्रोचे तारस्वरतया तदा ॥ ५९ ॥&lt;br&gt;&#xA;शम्भुमस्तौन्महाप्रीत्या सामरो हि मया हरिः ।&lt;br&gt;&#xA;तत्र स्थितो मुनिश्रेष्ठ सर्वलोकप्रभुं हरम् ॥ ६० ॥&lt;br&gt;&#xA;विष्णुरुवाच&lt;br&gt;&#xA;किं करोषि महादेवाऽभ्यन्तरे परमेश्वर ।&lt;br&gt;&#xA;तारकार्तान्सुरान्सर्वान् पाहि नः शरणागतान् ॥ ६१ ॥&lt;br&gt;&#xA;इत्यादि संस्तुवन् शम्भुं बहुधा सोऽमरैर्मया ।&lt;br&gt;&#xA;रुरोदाति हरिस्तत्र तारकार्तैर्मुनीश्वर ॥ ६२ ॥&lt;br&gt;&#xA;दुःखकोलाहलस्तत्र बभूव त्रिदिवौकसाम् ।&lt;br&gt;&#xA;मिश्रितः शिव संस्तुत्याऽसुरार्त्तानां मुनीश्वर ॥ ६३ ॥&lt;/p&gt;</description>
    </item>
    <item>
      <title>०२ शिवपुत्रजननवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/02_shivaputrajananavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/02_shivaputrajananavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;द्वितीयोऽध्यायः&lt;/p&gt;&#xA;&lt;p&gt;शरवणे कार्तिकेयोत्पत्तिवर्णनम्&lt;br&gt;&#xA;ब्रह्मोवाच&lt;br&gt;&#xA;तदाकर्ण्य महादेवो योगज्ञानविशारदः ।&lt;br&gt;&#xA;त्यक्तकामो न तत्याज सम्भोगं पार्वतीभयात् ॥ १ ॥&lt;br&gt;&#xA;आजगाम गृहद्वारि सुराणां निकटं शिवः ।&lt;br&gt;&#xA;दैत्येन पीडितानां च शङ्करो भक्तवत्सलः ॥ २ ॥&lt;br&gt;&#xA;देवाःसर्वे प्रभुं दृष्ट्वा हरिणा च मया शिवम् ।&lt;br&gt;&#xA;बभूबुः सुखिनश्चाति तदा वै भक्तवत्सलम् ॥ ३ ॥&lt;br&gt;&#xA;इत्याकर्ण्य वचस्तेषां सुराणां भगवान्भवः ।&lt;br&gt;&#xA;प्रत्युवाच विषण्णात्मा दूयमानेन चेतसा ॥ ४ ॥&lt;br&gt;&#xA;प्रणम्य सुमहाप्रीत्या नतस्कन्धाश्च निर्जराः ।&lt;br&gt;&#xA;तुष्टुवुः शङ्करं सर्वे मया च हरिणा मुने ॥ ५ ॥&lt;br&gt;&#xA;देवा ऊचुः&lt;br&gt;&#xA;देवदेव महादेव करुणासागर प्रभो ।&lt;br&gt;&#xA;अन्तर्यामी हि सर्वेषां सर्वं जानासि शङ्कर ॥ ६ ॥&lt;br&gt;&#xA;देवकार्यं कुरु विभो रक्ष देवान् महेश्वर ।&lt;br&gt;&#xA;जहि दैत्यान् कृपां कृत्वा तारकादीन् महाप्रभून् ॥ ७ ॥&lt;br&gt;&#xA;शिव उवाच&lt;br&gt;&#xA;हे विष्णो हे विधे देवाः सर्वेषां वो मनोगतिः ।&lt;br&gt;&#xA;यद्‌भावि तद्‌भवत्येव कोऽपि नो तन्निवारकः ॥ ८ ॥&lt;br&gt;&#xA;यज्जातं तज्जातमेव प्रस्तुतं शृणुतामराः ।&lt;br&gt;&#xA;शिरस्तस्खलितं वीर्यं को ग्रहीष्यति मेऽधुना ॥ ९ ॥&lt;br&gt;&#xA;स गृह्णीयादिति प्रोच्य पातयामास तद्‌भुवि ।&lt;br&gt;&#xA;अग्निर्भूत्वा कपोतो हि प्रेरितःसर्वनिर्जरैः ॥ १० ॥&lt;br&gt;&#xA;अभक्षच्छाम्भवं वीर्यं चञ्च्वा तु निखिलं तदा ।&lt;br&gt;&#xA;एतस्मिन्नन्तरे तत्राजगाम गिरिजा मुने ॥ ११ ॥&lt;br&gt;&#xA;शिवागमविलम्बे च ददर्श सुरपुङ्‌गवान् ॥&lt;br&gt;&#xA;ज्ञात्वा तद्वृत्तमखिलं महाक्रोधयुता शिवा ॥ १२ ॥&lt;br&gt;&#xA;उवाच त्रिदशान् सर्वान् हरिप्रभृतिकाँस्तदा ॥ १३ ॥&lt;br&gt;&#xA;देव्युवाच&lt;br&gt;&#xA;रे रे सुरगणाःसर्वे यूयं दुष्टा विशेषतः ।&lt;br&gt;&#xA;स्वार्थसंसाधका नित्यं तदर्थं परदुःखदाः ॥ १४ ॥&lt;br&gt;&#xA;स्वार्थहेतोर्महेशानमाराध्य परमं प्रभुम् ।&lt;br&gt;&#xA;नष्टं चक्रुर्मद्विहारं वन्ध्याऽभवमहं सुराः ॥ १५ ॥&lt;br&gt;&#xA;मां विरोध्य सुखं नैव केषाञ्चिदपि निर्जराः ।&lt;br&gt;&#xA;तस्माद्दुःखं भवेद्वो हि दुष्टानां त्रिदिवौकसाम् ॥ १६ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा विष्णुप्रमुखान् सुरान् सर्वान् शशाप सा ।&lt;br&gt;&#xA;प्रज्वलन्ती प्रकोपेन शैलराजसुता शिवा ॥ १७ ॥&lt;br&gt;&#xA;पार्वत्युवाच&lt;br&gt;&#xA;अद्यप्रभृति देवानां वन्ध्या भार्या भवन्त्विति ।&lt;br&gt;&#xA;देवाश्च दुःखिताःसन्तु निखिला मद्विरोधिनः ॥ १८ ॥&lt;br&gt;&#xA;ब्रह्मोवाच&lt;br&gt;&#xA;इति शप्त्वाखिलान्देवान् विष्ण्वाद्यान्सकलेश्वरी ।&lt;br&gt;&#xA;उवाच पावकं क्रुद्धा भक्षकं शिवरेतसः ॥ १९ ॥&lt;br&gt;&#xA;पार्वत्युवाच&lt;br&gt;&#xA;सर्वभक्षी भव शुचे पीडितात्मेति नित्यशः ।&lt;br&gt;&#xA;शिवतत्त्वं न जानासि मूर्खोऽसि सुरकार्यकृत् ॥ २० ॥&lt;br&gt;&#xA;रे रे शठ महादुष्ट दुष्टानां दुष्टबोधवान् ।&lt;br&gt;&#xA;अभक्षः शिवीर्यं यन्नाकार्षीरुचितं हि तत् ॥ २१ ॥&lt;br&gt;&#xA;ब्रह्मोवाच&lt;br&gt;&#xA;इति शप्त्वा शिवा वह्निं सहेशेन नगात्मजा ।&lt;br&gt;&#xA;जगाम स्वालयं शीघ्रमसन्तुष्टा ततो मुने ॥ २२ ॥&lt;br&gt;&#xA;गत्वा शिवा शिवं सम्यक् बोधयामास यत्नतः ।&lt;br&gt;&#xA;अजीजनत्परं पुत्रं गणेशाख्यं मुनीश्वर ॥ २३ ॥&lt;br&gt;&#xA;तद्वृत्तान्तमशेषं च वर्णयिष्ये मुनेऽग्रतः ।&lt;br&gt;&#xA;इदानीं शृणु सुप्रीत्या गुहोत्पत्तिं वदाम्यहम् ॥ २४ ॥&lt;br&gt;&#xA;पावकादितमन्नादि भुञ्जते निर्जराः खलु ।&lt;br&gt;&#xA;वेदवाण्येति सर्वे ते सगर्भा अभवन्सुराः ॥ २५ ॥&lt;br&gt;&#xA;ततोऽसहन्तस्तद्वीर्यं पीडिता ह्यभवन् सुराः ।&lt;br&gt;&#xA;विष्ण्वाद्या निखिलाश्चाति शिवाऽऽज्ञा नष्टबुद्धयः ॥ २६ ॥&lt;br&gt;&#xA;अथ विष्णुप्रभृतिकाःसर्वे देवा विमोहिताः ।&lt;br&gt;&#xA;दह्यमाना ययुः शीघ्रं शरणं पार्वतीपतेः ॥ २७ ॥&lt;br&gt;&#xA;शिवालयस्य ते द्वारि गत्वा सर्वे विनम्रकाः ।&lt;br&gt;&#xA;तुष्टुवुःसशिवं शम्भुं प्रीत्या साञ्जलयःसुराः ॥ २८ ॥&lt;br&gt;&#xA;देवा ऊचुः&lt;br&gt;&#xA;देवदेव महादेव गिरिजेश महाप्रभो ।&lt;br&gt;&#xA;किं जातमधुना नाथ तव माया दुरत्यया ॥ २९ ॥&lt;br&gt;&#xA;सगर्भाश्च वयं जाता दह्यमानाश्च रेतसा ।&lt;br&gt;&#xA;तव शम्भो कुरु कृपां निवारय दशामिमाम् ॥ ३० ॥&lt;br&gt;&#xA;ब्रह्मोवाच&lt;br&gt;&#xA;इत्याकर्ण्याऽमरनुतिं परमेशः शिवापतिः ।&lt;br&gt;&#xA;आजगाम द्रुतं द्वारि यत्र देवाः स्थिता मुने ॥ ३१ ॥&lt;br&gt;&#xA;आगतं शङ्करं द्वारि सर्वे देवाश्च साच्युताः ।&lt;br&gt;&#xA;प्रणम्य तुष्टुवुः प्रीत्या नर्तका भक्तवत्सलम् ॥ ३२ ॥&lt;br&gt;&#xA;देवा ऊचुः&lt;br&gt;&#xA;शम्भो शिव महेशान त्वां नताः स्म विशेषतः ।&lt;br&gt;&#xA;रक्ष नः शरणापन्नान् दह्यमानांश्च रेतसा ॥ ३३ ॥&lt;br&gt;&#xA;इदं दुःखं हर हर भवामो हि मृता ध्रुवम् ।&lt;br&gt;&#xA;त्वां विना कः समर्थोऽद्य देवदुःखनिवारणे ॥ ३४ ॥&lt;br&gt;&#xA;ब्रह्मोवाच&lt;br&gt;&#xA;इति दीनतरं वाक्यमाकर्ण्य सुरराट् प्रभुः ।&lt;br&gt;&#xA;प्रत्युवाच विहस्याऽथ स सुरान् भक्तवत्सलः ॥ ३५ ॥&lt;br&gt;&#xA;शिव उवाच&lt;br&gt;&#xA;हे हरे हे विधे देवाः सर्वे शृणुत मद्वचः ।&lt;br&gt;&#xA;भविष्यति सुखं वोऽद्य सावधाना भवन्तु हि ॥ ३६ ॥&lt;br&gt;&#xA;एतद्वमत मद्वीर्यं द्रुतमेवाऽखिलाःसुराः ।&lt;br&gt;&#xA;सुखिनस्तद्विशेषेण शासनान्मम सुप्रभो ॥ ३७ ॥&lt;br&gt;&#xA;ब्रह्मोवाच&lt;br&gt;&#xA;इत्याज्ञां शिरसाऽधाय विष्ण्वाद्याः सकलाः सुराः ।&lt;br&gt;&#xA;अकार्षुर्वमनं शीघ्रं स्मरन्तः शिवमव्ययम् ॥ ३८ ॥&lt;br&gt;&#xA;तच्छम्भुरेतःस्वर्णाभं पर्वताकारमद्‌भुतम् ।&lt;br&gt;&#xA;अभवत्पतितं भूमौ स्पृशद् द्यामेव सुप्रभम् ॥ ३९ ॥&lt;br&gt;&#xA;अभवन्सुखिनःसर्वे सुराः सर्वेऽच्युतादयः ।&lt;br&gt;&#xA;अस्तुवन् परमेशानं शङ्करं भक्तवत्सलम् ॥ ४० ॥&lt;br&gt;&#xA;पावकस्त्वभवन्नैव सुखी तत्र मुनीश्वर ।&lt;br&gt;&#xA;तस्याज्ञां परमोऽदाद्वै शङ्करः परमेश्वरः ॥ ४१ ॥&lt;br&gt;&#xA;ततः सवह्निर्विकलः साञ्जलिर्नतको मुने ।&lt;br&gt;&#xA;अस्तौच्छिवं सुखी नात्मा वचनं चेदमब्रवीत् ॥ ४२ ॥&lt;br&gt;&#xA;अग्निरुवाच&lt;br&gt;&#xA;देवदेव महेशान मूढोऽहं तव सेवकः ।&lt;br&gt;&#xA;क्षमस्व मेऽपराधं हि मम दाहं निवारय ॥ ४३ ॥&lt;br&gt;&#xA;त्वं दीनवत्सल स्वामिन् शङ्करः परमेश्वरः ।&lt;br&gt;&#xA;प्रत्युवाच प्रसन्नात्मा पावको दीनवत्सलम् ॥ ४४ ॥&lt;br&gt;&#xA;ब्रह्मोवाच&lt;br&gt;&#xA;इत्याकर्ण्य शुचेर्वाणीं स शम्भुः परमेश्वरः ।&lt;br&gt;&#xA;प्रत्युवाच प्रसन्नात्मा पावकं दीनवत्सलः ॥ ४५ ॥&lt;br&gt;&#xA;शिव उवाच&lt;br&gt;&#xA;कृतं त्वनुचितं कर्म मद्रेतो भक्षितं हि यत् ।&lt;br&gt;&#xA;अतोऽनिवृत्तस्ते दाहः पापाधिक्यान्मदाज्ञया ॥ ४६ ॥&lt;br&gt;&#xA;इदानीं त्वं सुखी नाम शुचे मच्छरणागतः ।&lt;br&gt;&#xA;अतः प्रसन्नो जातोऽहं सर्वं दुःखं विनश्यति ॥ ४७ ॥&lt;br&gt;&#xA;कस्याश्चित्सुस्त्रियां योनौ मद्‌रेतस्त्यज यत्नतः ।&lt;br&gt;&#xA;भविष्यति सुखी त्वं हि निर्दाहात्मा विशेषतः ॥ ४८ ॥&lt;br&gt;&#xA;ब्रह्मोवाच&lt;br&gt;&#xA;शम्भुवाक्यं निशम्येति प्रत्युवाच शनैः शुचिः ।&lt;br&gt;&#xA;साञ्जलिर्नतकः प्रीत्या शङ्करं भक्तशङ्करम् ॥ ४९ ॥&lt;br&gt;&#xA;दुरासदमिदं तेजस्तव नाथ महेश्वर ।&lt;br&gt;&#xA;काचिन्नास्ति विना शक्त्या धर्तुं योनौ जगत्त्रये ॥ ५० ॥&lt;br&gt;&#xA;इत्थं यदाऽब्रवीद्वह्निस्तदा त्वं मुनिसत्तम ।&lt;br&gt;&#xA;शङ्करप्रेरितः प्रात्थ हृदाग्निमुपकारकः ॥ ५१ ॥&lt;br&gt;&#xA;नारद उवाच&lt;br&gt;&#xA;शृणु मद्वचनं वह्ने तव दाहहरं शुभम् ।&lt;br&gt;&#xA;परमानन्ददं रम्यं सर्वकष्टनिवारकम् ॥ ५२ ॥&lt;br&gt;&#xA;कृत्वोपायमिमं वह्ने सुखी भव विदाहकः ।&lt;br&gt;&#xA;शिवेच्छया मया सम्यगुक्तं तातेदमादरात् ॥ ५३ ॥&lt;br&gt;&#xA;तपोमासस्नानकर्त्र्य स्त्रियो याःस्युः प्रगे शुचे ।&lt;br&gt;&#xA;तद्देहेषु स्थापय त्वं शिवरेतस्त्विदं महत् ॥ ५४ ॥&lt;br&gt;&#xA;ब्रह्मोवाच&lt;br&gt;&#xA;तस्मिन्नवसरे तत्रा गताः सप्तमुनिस्त्रियः ।&lt;br&gt;&#xA;तपोमासि स्नानकामाः प्रातः सन्नियमा मुने ॥ ५५ ॥&lt;br&gt;&#xA;स्नानं कृत्वा स्त्रियस्ता हि महाशीतार्द्दिताश्च षट् ।&lt;br&gt;&#xA;गन्तुकामा मुने याता वह्निज्वालासमीपतः ॥ ५६ ॥&lt;br&gt;&#xA;विमोहिताश्च ता दृष्ट्वारुन्धती गिरिशाज्ञया ।&lt;br&gt;&#xA;निषिषेध विशेषेण सुचरित्र सुबोधिनी ॥ ५७ ॥&lt;br&gt;&#xA;ताः षड् मुनिस्त्रियो मोहाद्धठात्तत्र गता मुने ।&lt;br&gt;&#xA;स्वशीतविनिवृत्त्यर्थं मोहिताः शिवमायया ॥ ५८ ॥&lt;br&gt;&#xA;तद्‌रेतःकणिकाः सद्यस्तद्देहान् विविशुर्मुने ।&lt;br&gt;&#xA;रोमद्वाराऽखिला वह्निरभूद्दाहविवर्जितः ॥ ५९ ॥&lt;br&gt;&#xA;अन्तर्धाय द्रुतं वह्निर्ज्वालारूपो जगाम ह ।&lt;br&gt;&#xA;सुखी स्वलोकं मनसा स्मरंस्त्वां शङ्करं च तम् ॥ ६० ॥&lt;br&gt;&#xA;सगर्भास्ताः स्त्रियः साधोऽभवन् दाहप्रपीडिताः ।&lt;br&gt;&#xA;जग्मुःस्वभवनं तातारुन्धती दुःखिताग्निना ॥ ६१ ॥&lt;br&gt;&#xA;दृष्ट्वा स्वस्त्रीगतिं तात नाथाः क्रोधाकुला द्रुतम् ।&lt;br&gt;&#xA;तत्यजुस्ताः स्त्रियस्तात सुसम्मन्त्र्य परस्परम् ॥ ६२ ॥&lt;br&gt;&#xA;अथ ताः षट् स्त्रियःसर्वा दृष्ट्वा स्वव्यभिचारकम् ।&lt;br&gt;&#xA;महादुःखान्वितास्ताताऽभवन्नाकुलमानसाः ॥ ६३ ॥&lt;br&gt;&#xA;तत्यजुः शिवरेतस्तद्‌गर्भरूपं मुनिस्त्रियः ।&lt;br&gt;&#xA;ता हिमाचलपृष्ठेऽथाभवन् दाहविवर्जिताः ॥ ६४ ॥&lt;br&gt;&#xA;असहन् शिवरेतस्तद्धिमाद्रिः कम्पमुद्वहन् ।&lt;br&gt;&#xA;गङ्‌गायां प्राक्षिपत्तूर्णमसह्यं दाहपीडितः ॥ ६५ ॥&lt;br&gt;&#xA;गङ्‌गयाऽपि च तद्वीर्यं दुःसहं परमात्मनः ।&lt;br&gt;&#xA;निःक्षिप्तं हि शरस्तम्बे तरङ्‌गैः स्वैर्मुनीश्वर ॥ ६६ ॥&lt;br&gt;&#xA;पतितं तत्र तद्‌रेतो द्रुतं बालो बभूव ह ।&lt;br&gt;&#xA;सुन्दरः सुभगः श्रीमांस्तेजस्वी प्रीतिवर्द्धनः ॥ ६७ ॥&lt;br&gt;&#xA;मार्गमासे सिते पक्षे तिथौ षष्ठ्यां मुनीश्वर ।&lt;br&gt;&#xA;प्रादुर्भावोऽभवत्तस्य शिवपुत्रस्य भूतले ॥ ६८ ॥&lt;br&gt;&#xA;तस्मिन्नवसरे ब्रह्मन्नकस्माद्धिमशैलजा ।&lt;br&gt;&#xA;अभूतः सुखिनौ तत्र स्वगिरौ गिरिशोऽपि च ॥ ६९ ॥&lt;br&gt;&#xA;शिवाकुचाभ्यां सुस्राव पय आनन्दसम्भवम् ।&lt;br&gt;&#xA;तत्र गत्वा च सर्वेषां सुखमासीन्मुनेऽधिकम् ॥ ७० ॥&lt;br&gt;&#xA;मङ्गलं चाऽभवत्तात त्रिलोक्यां सुखदं सताम् ।&lt;br&gt;&#xA;खलानामभवद्विघ्नो दैत्यानां च विशेषतः ॥ ७१ ॥&lt;br&gt;&#xA;अकस्मादभवद् व्योम्नि परमो दुन्दुभिध्वनिः ।&lt;br&gt;&#xA;पुष्पवृष्टिः पपाताऽशु बालकोपरि नारद ॥ ७२ ॥&lt;br&gt;&#xA;विष्ण्वादीनां समस्तानां देवानां मुनिसत्तम ।&lt;br&gt;&#xA;अभूदकस्मात्परम आनन्दः परमोत्सवः ॥ ७३ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे&lt;br&gt;&#xA;कुमारखण्डे शिवपुत्रजननवर्णनं नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>०३ कार्तिकेयलीलावर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/03_kArtikeyalIlAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/03_kArtikeyalIlAvarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;तृतीयोऽध्यायः&lt;/p&gt;&#xA;&lt;p&gt;कार्तिकेयलीलावर्णनम्&lt;br&gt;&#xA;नारद उवाच&lt;br&gt;&#xA;देवदेव प्रजानाथ ब्रह्मन् सृष्टिकर प्रभो ।&lt;br&gt;&#xA;ततः किमभवत्तत्र तद्वदाऽद्य कृपां कुरु ॥ १ ॥&lt;br&gt;&#xA;ब्रह्मोवाच&lt;br&gt;&#xA;तस्मिन्नवसरे तात विश्वामित्रः प्रतापवान् ।&lt;br&gt;&#xA;प्रेरितो विधिना तत्रागच्छत्प्रीतो यदृच्छया ॥ २ ॥&lt;br&gt;&#xA;स दृष्ट्वाऽलौकिकं धाम तत्सुतस्य सुतेजसः ।&lt;br&gt;&#xA;अभवत्पूर्णकामस्तु सुप्रसन्नो ननाम च ॥ ३ ॥&lt;br&gt;&#xA;अकरोत्सुनुतिं तस्य सुप्रसन्नेन चेतसा ।&lt;br&gt;&#xA;विधिप्रेरितवाग्भिश्च विश्वामित्रः प्रभाववित् ॥ ४ ॥&lt;br&gt;&#xA;ततःसोऽभूत्सुतस्तत्र सुप्रसन्नो महोतिकृत् ।&lt;br&gt;&#xA;सुप्रहस्याद्‌भुतमहो विश्वामित्रमुवाच च ॥ ५ ॥&lt;br&gt;&#xA;शिवसुत उवाच&lt;br&gt;&#xA;शिवेच्छया महाज्ञानिन्नकस्मात्त्वमिहागतः ।&lt;br&gt;&#xA;संस्कारं कुरु मे तात यथावद्वेदसम्मितम् ॥ ६ ॥&lt;br&gt;&#xA;अद्यारभ्य पुरोधास्त्वं भव मे प्रीतिमावहन् ।&lt;br&gt;&#xA;भविष्यसि सदा पूज्यः सर्वेषां नात्र संशयः ॥ ७ ॥&lt;br&gt;&#xA;ब्रह्मोवाच&lt;br&gt;&#xA;इत्याकर्ण्य वचस्तस्य सुप्रसन्नो हि गाधिजः ।&lt;br&gt;&#xA;तमुवाचानुदात्तेन स्वरेण च सुविस्मितः ॥ ८ ॥&lt;br&gt;&#xA;विश्वामित्र उवाच&lt;br&gt;&#xA;शृणु तात न विप्रोऽहं गाधिक्षत्रियबालकः ।&lt;br&gt;&#xA;विश्वामित्रेति विख्यातः क्षत्रियो विप्रसेवकः ॥ ९ ॥&lt;br&gt;&#xA;इति स्वचरितं ख्यातं मया ते वरबालक ।&lt;br&gt;&#xA;कस्त्वं स्वचरितं ब्रूहि विस्मितायाखिलं हि मे ॥ १० ॥&lt;br&gt;&#xA;ब्रह्मोवाच&lt;br&gt;&#xA;इत्याकर्ण्य वचस्तस्य तत्स्ववृत्तं जगाद ह ।&lt;br&gt;&#xA;ततश्चोवाच सुप्रीत्या गाधिजं तं महोतिकृत् ॥ ११ ॥&lt;br&gt;&#xA;शिवसुत उवाच&lt;br&gt;&#xA;विश्वामित्र वरान्मे त्वं ब्रह्मर्षिर्नात्र संशयः ।&lt;br&gt;&#xA;वशिष्ठाद्याश्च नित्यं त्वां प्रशंसिष्यन्ति चादरात् ॥ १२ ॥&lt;br&gt;&#xA;अतस्त्वमाज्ञया मे हि संस्कारं कर्तुमर्हसि ।&lt;br&gt;&#xA;इदं सर्वं सुगोप्यं ते कथनीयं न कुत्रचित् ॥ १३ ॥&lt;br&gt;&#xA;ब्रह्मोवाच&lt;br&gt;&#xA;ततोकार्षीत्स संस्कारं तस्य प्रीत्याऽखिलं यथा ।&lt;br&gt;&#xA;शिवबालस्य देवर्षे वेदोक्तविधिना परम् ॥ १४ ॥&lt;br&gt;&#xA;शिवबालोपि सुप्रीतो दिव्यज्ञानमदात्परम् ।&lt;br&gt;&#xA;विश्वामित्राय मुनये महोतिकारकः प्रभुः ॥ १५ ॥&lt;br&gt;&#xA;पुरोहितं चकारासौ विश्वामित्रं शुचेःसुत ।&lt;br&gt;&#xA;तदारभ्य द्विजवरो नानालीलाविशारदः ॥ १६ ॥&lt;br&gt;&#xA;इत्थं लीला कृता तेन कथिता सा मया मुने ।&lt;br&gt;&#xA;तल्लीलामपरां तात शृणु प्रीत्या वदाम्यहम् ॥ १७ ॥&lt;br&gt;&#xA;तस्मिन्नवसरे तात श्वेतनामा च सम्प्रति ।&lt;br&gt;&#xA;तत्राऽपश्यत्सुतं दिव्यं निजं परमपावनम् ॥ १८ ॥&lt;br&gt;&#xA;ततस्तं पावको गत्वा दृष्ट्वालिङ्‌ग्य चुचुम्ब च ।&lt;br&gt;&#xA;पुत्रेति चोक्त्वा तस्मै स शस्त्रं शक्तिन्ददौ च सः ॥ १९ ॥&lt;br&gt;&#xA;गुहस्तां शक्तिमादाय तच्छृङ्‌गं चारुरोह ह ।&lt;br&gt;&#xA;तं जघान तया शक्त्या शृङ्‌गो भुवि पपात सः ॥ २० ॥&lt;br&gt;&#xA;दशपद्ममिता वीरा राक्षसाः पूर्वमागताः ।&lt;br&gt;&#xA;तद्वधार्थं द्रुतं नष्टा बभूवुस्तत्प्रहारतः ॥ २१ ॥&lt;br&gt;&#xA;हाहाकारो महानासीच्चकम्पे साचला मही ।&lt;br&gt;&#xA;त्रैलोक्यं च सुरेशानःसदेवस्तत्र चागमत् ॥ २२ ॥&lt;br&gt;&#xA;दक्षिणे तस्य पार्श्वे च वज्रेण स जघान च ।&lt;br&gt;&#xA;शाखनामा ततो जातः पुमांश्चैको महाबलः ॥ २३ ॥&lt;br&gt;&#xA;पुनः शक्रो जघानाशु वामपार्श्वे हि तं तदा ।&lt;br&gt;&#xA;वज्रेणाऽन्यः पुमाञ्जातो विशाखाख्योऽपरो बली ॥ २४ ॥&lt;br&gt;&#xA;ततस्तद्धृदयं शक्रो जघान पविना तदा ।&lt;br&gt;&#xA;परोऽभून्नैगमोपाख्यः पुमांस्तद्वन्महाबलः ॥ २५ ॥&lt;br&gt;&#xA;तदा स्कन्दादिचत्वारो महावीरा महाबलाः ।&lt;br&gt;&#xA;इन्द्रं हन्तुं द्रुतं जग्मुः सोयं तच्छरणं ययौ ॥ २५ ॥&lt;br&gt;&#xA;शक्रः ससामरगणो भयं प्राप्य गुहात्ततः ।&lt;br&gt;&#xA;ययौ स्वलोकं चकितो न भेदं ज्ञातवान्मुने ॥ २७ ॥&lt;br&gt;&#xA;स बालकस्तु तत्रैव तस्थाऽऽवानन्दसंयुतः ।&lt;br&gt;&#xA;पूर्ववन्निर्भयस्तात नानालीलाकरः प्रभुः ॥ २८ ॥&lt;br&gt;&#xA;तस्मिन्नवसरे तत्र कृत्तिकाख्याश्च षट् स्त्रियः ।&lt;br&gt;&#xA;स्नातुं समागता बालं ददृशुस्तं महाप्रभुम् ॥ २९ ॥&lt;br&gt;&#xA;ग्रहीतुं तं मनश्चक्रुःसर्वास्ता कृत्तिकाः स्त्रियः ।&lt;br&gt;&#xA;वादो बभूव तासां तद्‌ग्रहणेच्छापरो मुने ॥ ३० ॥&lt;br&gt;&#xA;तद्वादशमनार्थं स षण्मुखानि चकार ह ।&lt;br&gt;&#xA;पपौ दुग्धं च सर्वासां तुष्टास्ता अभवन्मुने ॥ ३१ ।&lt;br&gt;&#xA;तन्मनोगतिमाज्ञाय सर्वास्ताः कृत्तिकास्तदा ।&lt;br&gt;&#xA;तमादाय ययुर्लोकं स्वकीयं मुदिता मुने ॥ ३२ ॥&lt;br&gt;&#xA;तं बालकं कुमाराख्यं स्तनं दत्त्वा स्तनार्थिने ।&lt;br&gt;&#xA;वर्द्धयामासुरीशस्य सुतं सूर्याधिकप्रभम् ॥ ३३ ॥&lt;br&gt;&#xA;न चक्रुर्बालकं याश्च लोचनानामगोचरम् ।&lt;br&gt;&#xA;प्राणेभ्योपि प्रेमपात्रं यः पोष्टा तस्य पुत्रकः ॥ ३४ ॥&lt;br&gt;&#xA;यानि यानि च वस्त्राणि त्रैलोक्ये दुर्लभानि च ।&lt;br&gt;&#xA;ददुस्तस्मै च ताः प्रेम्णा भूषणानि वराणि वै ॥ ३५ ॥&lt;br&gt;&#xA;दिनेदिने ताः पुपुषुर्बालकं तं महाप्रभुम् ।&lt;br&gt;&#xA;प्रसंसितानि स्वादूनि भोजयित्वा विशेषतः ॥ ३६ ॥&lt;br&gt;&#xA;अथैकस्मिन् दिने तात स बालः कृत्तिकात्मजः ।&lt;br&gt;&#xA;गत्वा देवसभां दिव्यां सुचरित्रं चकार ह ॥ ३७ ॥&lt;br&gt;&#xA;स्वमहो दर्शयामास देवेभ्यो हि महाद्‌भुतम् ।&lt;br&gt;&#xA;सविष्णुभ्योऽखिलेभ्यश्च महोतिकरबालकः ॥ ३८ ॥&lt;br&gt;&#xA;तं दृष्ट्वा सकलास्ते वै साच्युताःसर्षयः सुराः ।&lt;br&gt;&#xA;विस्मयं प्रापुरत्यन्तं पप्रच्छुस्तं च बालकम् ॥ ३९ ॥&lt;br&gt;&#xA;को भवानिति तच्छ्रुत्वा न किञ्चित्स जगाद ह ।&lt;br&gt;&#xA;स्वालयं स जगामाऽशु गुप्तस्तस्थौ हि पूर्ववत् ॥ ४० ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे&lt;br&gt;&#xA;कुमारखण्डे कार्तिकेयलीलावर्णनं नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>०४ कार्त्तिकेयान्वेषणनन्दिसंवादवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/04_kArttikeyAnveShaNanandisaMvAdavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/04_kArttikeyAnveShaNanandisaMvAdavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;चतुर्थोऽध्यायः&lt;/p&gt;&#xA;&lt;p&gt;कार्तिकेयान्वेषणनन्दिसंवादवर्णनम्&lt;br&gt;&#xA;नारद उवाच&lt;br&gt;&#xA;देवदेव प्रजानाथ ततः किमभवद्विधे ।&lt;br&gt;&#xA;वदेदानीं कृपातस्तु शिवलीलासमन्वितम् ॥ १ ॥&lt;br&gt;&#xA;ब्रह्मोवाच&lt;br&gt;&#xA;कृत्तिकाभिर्गृहीते वै तस्मिन् शम्भुसुते मुने ।&lt;br&gt;&#xA;कश्चित्कालो व्यतीयाय बुबुधे न हिमाद्रिजा ॥ २ ॥&lt;br&gt;&#xA;तस्मिन्नवसरे दुर्गा स्मेराननसरोरुहा ।&lt;br&gt;&#xA;उवाच स्वामिनं शम्भुं देवदेवेश्वरं प्रभुम् ॥ ३ ॥&lt;br&gt;&#xA;पार्वत्युवाच&lt;br&gt;&#xA;देवदेव महादेव शृणु मे वचनं शुभम् ।&lt;br&gt;&#xA;पूर्वपुण्यातिभारेण त्वं मया प्राप्त ईश्वर ॥ ४ ॥&lt;br&gt;&#xA;कृपया योगिषु श्रेष्ठो विहारैस्तत्परोऽभवः ।&lt;br&gt;&#xA;रतिभङ्‌गः कृतो देवैस्तत्र मे भवता भव ॥ ५ ॥&lt;br&gt;&#xA;भूमौ निपतितं वीर्यं नोदरे मम ते विभो ।&lt;br&gt;&#xA;कुत्र यातं च तद्देव केन दैवेन निह्नुतम् ॥ ६ ॥&lt;br&gt;&#xA;कथं मत्स्वामिनो वीर्यममोघं ते महेश्वर ।&lt;br&gt;&#xA;मोघं यातं च किं किं वा शिशुर्जातश्च कुत्रचित् ॥ ७ ॥&lt;br&gt;&#xA;ब्रह्मोवाच&lt;br&gt;&#xA;पार्वतीवचनं श्रुत्वा प्रहस्य जगदीश्वरः ।&lt;br&gt;&#xA;उवाच देवानाहूय मुनींश्चापि मुनीश्वर ॥ ८ ॥&lt;br&gt;&#xA;महेश्वर उवाच&lt;br&gt;&#xA;देवाः शृणुत मद्वाक्यं पार्वतीवचनं श्रुतम् ।&lt;br&gt;&#xA;अमोघं कुत्र मे वीर्यं यातं केन च निह्नुतम् ॥ ९ ॥&lt;br&gt;&#xA;सभयं नाप तत्क्षिप्रं स चेद्दण्डं न चार्हति ।&lt;br&gt;&#xA;शक्तौ राजा न शास्ता यः प्रजाबाध्यश्च भक्षकः ॥ १० ॥&lt;br&gt;&#xA;शम्भोस्तद्वचनं श्रुत्वा समालोच्य परस्परम् ।&lt;br&gt;&#xA;ऊचुःसर्वे क्रमेणैव त्रस्तास्तु पुरतः प्रभोः ॥ ११ ॥&lt;br&gt;&#xA;विष्णुरुवाच&lt;br&gt;&#xA;ते मिथ्यावादिनःसन्तु भारते गुरुदारिकाः ।&lt;br&gt;&#xA;गुरुनिन्दारताः शश्वत्त्वद्वीर्यं यैश्च निह्नुतम् ॥ १२ ॥&lt;br&gt;&#xA;ब्रह्मोवाच&lt;br&gt;&#xA;त्वद्वीर्यं निह्नुतं येन पुण्यक्षेत्रे च भारते ।&lt;br&gt;&#xA;स नाऽन्वितो भवेत्तत्र सेवने पूजने तव ॥ १३ ॥&lt;br&gt;&#xA;लोकपाला ऊचुः&lt;br&gt;&#xA;त्वदवीर्यं निह्नुतं येन पापिना पतितभ्रमात् ।&lt;br&gt;&#xA;भाजनं तस्य सोत्यन्तं तत्तापं कर्म सन्ततम् ॥ १४ ॥&lt;br&gt;&#xA;देवा ऊचुः&lt;br&gt;&#xA;कृत्वा प्रतिज्ञां यो मूढो नाऽऽपादयति पूर्णताम् ।&lt;br&gt;&#xA;भाजनं तस्य पापस्य त्वद्वीर्यं येन निह्नुतम् ॥ १५ ॥&lt;br&gt;&#xA;देवपत्न्य ऊचुः&lt;br&gt;&#xA;या निन्दति स्वभर्तारं परं गच्छति पूरुषम् ।&lt;br&gt;&#xA;मातृबन्धुविहीना च त्वद्वीर्यं निह्नुतं यया ॥ १६ ॥&lt;br&gt;&#xA;ब्रह्मोवाच&lt;br&gt;&#xA;देवानां वचनं श्रुत्वा देवदेवेश्वरो हरः ।&lt;br&gt;&#xA;कर्मणां साक्षिणश्चाह धर्मादीन्सभयं वचः ॥ १७ ॥&lt;br&gt;&#xA;श्रीशिव उवाच&lt;br&gt;&#xA;देवैर्न निह्नुतं केन तद्वीर्यं निह्नुतं ध्रुवम् ।&lt;br&gt;&#xA;तदमोघं भगवतो महेशस्य मम प्रभोः ॥ १८ ॥&lt;br&gt;&#xA;यूयं च साक्षिणो विश्वे सततं सर्वकर्मणाम् ।&lt;br&gt;&#xA;युष्माकं निह्नुतं किं वा किं ज्ञातुं वक्तुमर्हथ ॥ १९ ॥&lt;br&gt;&#xA;ब्रह्मोवाच&lt;br&gt;&#xA;ईश्वरस्य वचः श्रुत्वा सभायां कम्पिताश्च ते ।&lt;br&gt;&#xA;परस्परं समालोक्य क्रमेणोचुः पुरः प्रभोः ॥ २० ॥&lt;br&gt;&#xA;ब्रह्मोवाच&lt;br&gt;&#xA;रते तु तिष्ठतो वीर्यं पपात वसुधातले ।&lt;br&gt;&#xA;मया ज्ञातममोघं तच्छङ्‌करस्य प्रकोपतः ॥ २१ ॥&lt;br&gt;&#xA;क्षितिरुवाच&lt;br&gt;&#xA;वीर्यं सोढुमशक्ताहं तद्वह्नो न्यक्षिपं पुरा ।&lt;br&gt;&#xA;अतोऽत्र दुर्वहं ब्रह्मन्नबलां क्षन्तुमर्हसि ॥ २२ ॥&lt;br&gt;&#xA;वह्निरुवाच&lt;br&gt;&#xA;वीर्यं सोढुमशक्तोऽहं तव शङ्कर पर्वते ।&lt;br&gt;&#xA;कैलासे न्यक्षिपं सद्यः कपोतात्मा सुदुःसहम् ॥ २३ ॥&lt;br&gt;&#xA;गिरिरुवाच&lt;br&gt;&#xA;वीर्यं सोढुमशक्तोऽहं तव शङ्कर लोकप ।&lt;br&gt;&#xA;गङ्‌गायां प्राक्षिपं सद्यो दुःसहं परमेश्वर ॥ २४ ॥&lt;br&gt;&#xA;गङ्‌गोवाच&lt;br&gt;&#xA;वीर्यं सोढुमशक्ताहं तव शङ्कर लोकप ।&lt;br&gt;&#xA;व्याकुलाऽति प्रभो नाथ न्यक्षिपं शरकानने ॥ २५ ॥&lt;br&gt;&#xA;वायुरुवाच&lt;br&gt;&#xA;शरेषु पतितं वीर्यं सद्यो बालो बभूव ह ।&lt;br&gt;&#xA;अतीव सुन्दरः शम्भो स्वर्नद्याः पावने तटे ॥ २६ ॥&lt;br&gt;&#xA;सूर्य उवाच&lt;br&gt;&#xA;रुदन्तं बालकं दृष्ट्वागममस्ताचलं प्रभो ।&lt;br&gt;&#xA;प्रेरितः कालचक्रेण निशायां स्थातुमक्षमः ॥ २७ ॥&lt;br&gt;&#xA;चन्द्र उवाच&lt;br&gt;&#xA;रुदन्तं बालकं प्राप्य गृहीत्वा कृत्तिकागणः ।&lt;br&gt;&#xA;जगाम स्वालयं शम्भो गच्छन्बदरिकाश्रमम् ॥ २८ ॥&lt;br&gt;&#xA;जलमुवाच&lt;br&gt;&#xA;अमुं रुदन्तमानीय स्तन्यपानेन ताः प्रभो ।&lt;br&gt;&#xA;वर्द्धयामासुरीशस्य सुतं तव रविप्रभम् ॥ २९ ॥&lt;br&gt;&#xA;सन्ध्योवाच&lt;br&gt;&#xA;अधुना कृत्तिकानां च वनं तं पोष्य पुत्रकम् ।&lt;br&gt;&#xA;तन्नाम चक्रुस्ताः प्रेम्णा कार्त्तिकश्चेति कौतुकात् ॥ ३० ॥&lt;br&gt;&#xA;रात्रिरुवाच&lt;br&gt;&#xA;न चक्रुर्बालकं ताश्च लोचनानामगोचरम् ।&lt;br&gt;&#xA;प्राणेभ्योपि प्रीतिपात्रं यः पोष्टा तस्य पुत्रकः ॥ ३१ ॥&lt;br&gt;&#xA;दिनमुवाच&lt;br&gt;&#xA;यानि यानि च वस्त्राणि भूषणानि वराणि च ।&lt;br&gt;&#xA;प्रशंसितानि स्वादूनि भोजयामासुरेव तम् ॥ ३२ ॥&lt;br&gt;&#xA;ब्रह्मोवाच&lt;br&gt;&#xA;तेषां तद्वचनं श्रुत्वा सन्तुष्टः पुरसूदनः ।&lt;br&gt;&#xA;मुदं प्राप्य ददौ प्रीत्या विप्रेभ्यो बहुदक्षिणाम् ॥ ३३ ॥&lt;br&gt;&#xA;पुत्रस्य वार्त्तां सम्प्राप्य पार्वती हृष्टमानसा ।&lt;br&gt;&#xA;कोटिरत्नानि विप्रेभ्यो ददौ बहुधनानि च ॥ ३४ ॥&lt;br&gt;&#xA;लक्ष्मी सरस्वती मेना सावित्री सर्वयोषितः ।&lt;br&gt;&#xA;विष्णुः सर्वे च देवाश्च ब्राह्मणेभ्यो ददुर्धनम् ॥ ३५ ॥&lt;br&gt;&#xA;प्रेरितः स प्रभुर्देवैर्मुनिभिः पर्वतैरथ ।&lt;br&gt;&#xA;दूतान् प्रस्थापयामास स्वपुत्रो यत्र तान् गणान् ॥ ३६ ॥&lt;br&gt;&#xA;वीरभद्रं विशालाक्षं शङ्‌कुकर्णं कराक्रमम् ।&lt;br&gt;&#xA;नन्दीश्वरं महाकालं वज्रदंष्ट्रं महोन्मदम् ॥ ३७ ॥&lt;br&gt;&#xA;गोकर्णास्यं दधिमुखं ज्वलदग्निशिखोपमम् ।&lt;br&gt;&#xA;लक्षं च क्षेत्रपालानां भूतानां च त्रिलक्षकम् ॥ ३८ ॥&lt;br&gt;&#xA;रुद्रांश्च भैरवांश्चैव शिवतुल्यपराक्रमान् ।&lt;br&gt;&#xA;अन्यांश्च विकृताकारानसङ्ख्यानपि नारद ॥ ३९ ॥&lt;br&gt;&#xA;ते सर्वे शिवदूताश्च नानाशस्त्रास्त्रपाणयः ।&lt;br&gt;&#xA;कृत्तिकानां च भवनं वेष्टयामासुरुद्धताः ॥ ४० ॥&lt;br&gt;&#xA;दृष्ट्वा तान् कृत्तिकाःसर्वा भयविह्नलमानसाः ।&lt;br&gt;&#xA;कार्त्तिकं कथयामासुर्ज्वलन्तं ब्रह्मतेजसा ॥ ४१ ॥&lt;br&gt;&#xA;कृत्तिका ऊचुः&lt;br&gt;&#xA;वत्स सैन्यान्यसङ्ख्यानि वेष्टयामासुरालयम् ।&lt;br&gt;&#xA;किं कर्तव्यं क्व गन्तव्यं महाभयमुपस्थितम् ॥ ४२ ॥&lt;br&gt;&#xA;कार्तिकेय उवाच&lt;br&gt;&#xA;भयं त्यजत कल्याण्यो भयं किं वा मयि स्थिते ।&lt;br&gt;&#xA;दुर्निवार्योऽस्मि बालश्च मातरः केन वार्यते ॥ ४३ ॥&lt;br&gt;&#xA;ब्रह्मोवाच&lt;br&gt;&#xA;एतस्मिन्नन्तरे तत्र सैन्येन्द्रो नन्दिकेश्वरः ।&lt;br&gt;&#xA;पुरतः कार्तिकेयस्योपविष्टः समुवाच ह ॥ ४४ ॥&lt;br&gt;&#xA;नन्दीश्वर उवाच&lt;br&gt;&#xA;भ्रातः प्रवृत्तिं शृणु मे मातरश्च शुभावहाम् ।&lt;br&gt;&#xA;प्रेरितोऽहं महेशेन संहर्त्रा शङ्करेण च ॥ ४५ ॥&lt;br&gt;&#xA;कैलासे सर्वदेवाश्च ब्रह्मविष्णुशिवादयः ।&lt;br&gt;&#xA;सभायां संस्थितास्तात महत्युत्सवमङ्गले ॥ ४६ ॥&lt;br&gt;&#xA;तदा शिवा सभायां वै शङ्करं सर्व शङ्करम् ।&lt;br&gt;&#xA;सम्बोध्य कथयामास तवान्वेषणहेतुकम् ॥ ४७ ॥&lt;br&gt;&#xA;पप्रच्छ तान् शिवो देवान् क्रमात्त्वत्प्राप्तिहेतवे ।&lt;br&gt;&#xA;प्रत्युत्तरं ददुस्ते तु प्रत्येकं च यथोचितम् ॥ ४८ ॥&lt;br&gt;&#xA;त्वामत्र कृत्तिकास्थाने कथयामासुरीश्वरम् ।&lt;br&gt;&#xA;सर्वे धर्मादयो धर्माधर्मस्य कर्मसाक्षिणः ॥ ४९ ॥&lt;br&gt;&#xA;प्रबभूव रहः क्रीडा पार्वतीशिवयोः पुरा ।&lt;br&gt;&#xA;दृष्टस्य च सुरैः शम्भोर्वीर्यं भूमौ पपात ह ॥ ५० ॥&lt;br&gt;&#xA;भूमिस्तदक्षिपद्वह्नौ वह्निश्चाद्रौ स भूधरः ।&lt;br&gt;&#xA;गङ्‌गायां सोऽक्षिपद्वेगात् तरङ्‌गैः शरकानने ॥ ५१ ॥&lt;br&gt;&#xA;तत्र बालोऽभवस्त्वं हि देवकार्यकृतिः प्रभुः ।&lt;br&gt;&#xA;तत्र लब्धः कृत्तिकाभिस्त्वं भूमिं गच्छ साम्प्रतम् ॥ ५२ ॥&lt;br&gt;&#xA;तवाभिषेकं शम्भुस्तु करिष्यति सुरैः सह ।&lt;br&gt;&#xA;लप्स्यसे सर्वशस्त्राणि तारकाख्यं हनिष्यसि ॥ ५३ ॥&lt;br&gt;&#xA;पुत्रस्त्वं विश्वसंहर्त्तुस्त्वां प्राप्तुं चाऽक्षमा इमाः ।&lt;br&gt;&#xA;नाग्निं गोप्तुं यथा शक्तः शुष्कवृक्षः स्वकोटरे ॥ ५४ ॥&lt;br&gt;&#xA;दीप्तवांस्त्वं च विश्वेषु नासां गेहेषु शोभसे ।&lt;br&gt;&#xA;यथा पतन्महाकूपे द्विजराजो न राजत ॥ ५५ ॥&lt;br&gt;&#xA;करोषि च यथाऽऽलोकं नाऽऽच्छन्नोऽस्मासु तेजसा ।&lt;br&gt;&#xA;यथा सूर्यः कलाच्छन्नो न भवेन्मानवस्य च ॥ ५६ ॥&lt;br&gt;&#xA;विष्णुस्त्वं जगतां व्यापी नान्यो जातोसि शाम्भव ।&lt;br&gt;&#xA;यथा न केषां व्याप्यं च तत्सर्वं व्यापकं नभः ॥ २७ ॥&lt;br&gt;&#xA;योगीन्द्रो नाऽनुलिप्तश्च भागी चेत्परिपोषणे ।&lt;br&gt;&#xA;नैव लिप्तो यथात्मा च कर्मयोगेषु जीविनाम् ॥ ५८ ॥&lt;br&gt;&#xA;विश्वारम्भस्त्वमीशश्च नासु ते सम्भवेत् स्थितिः ।&lt;br&gt;&#xA;गुणानां तेजसां राशिर्यथात्मानं च योगिनः ॥ ५९ ॥&lt;br&gt;&#xA;भ्रातर्ये त्वां न जानन्ति ते नरा हतबुद्धयः ।&lt;br&gt;&#xA;नाद्रियन्ते यथा भेकास्त्वेकवासाश्च पङ्‌कजान् ॥ ६० ॥&lt;br&gt;&#xA;कार्त्तिकेय उवाच&lt;br&gt;&#xA;भ्रातःसर्वं विजानासि ज्ञानं त्रैकालिकं च यत् ।&lt;br&gt;&#xA;ज्ञानी त्वं का प्रशंसा ते यतो मृत्युञ्जयाश्रितः ॥ ६१ ॥&lt;br&gt;&#xA;कर्मणां जन्म येषां वा यासु यासु च योनिषु ।&lt;br&gt;&#xA;तासु ते निर्वृतिं भ्रातः प्राप्नुवन्तीह साम्प्रतम् ॥ ६२ ॥&lt;br&gt;&#xA;कृत्तिकाज्ञानवत्यश्च योगिन्यः प्रकृतेः कलाः ।&lt;br&gt;&#xA;स्तन्येनासां वर्द्धितोऽहमुपकारेण सन्ततम् ॥ ६३ ॥&lt;br&gt;&#xA;आसामहं पोष्यपुत्रो मदंशा योषितस्त्विमाः ।&lt;br&gt;&#xA;तस्याश्च प्रकृतेरंशास्ततस्तत्स्वामिवीर्यजः ॥ ६४ ॥&lt;br&gt;&#xA;न मद्‌भङ्‌गो हे शैलेन्द्रकन्यया नन्दिकेश्वर ।&lt;br&gt;&#xA;सा च मे धर्मतो माता यथेमाः सर्वसम्मताः ॥ ६५ ॥&lt;br&gt;&#xA;शम्भुना प्रेषितस्त्वं च शम्भोः पुत्रसमो महान् ।&lt;br&gt;&#xA;आगच्छामि त्वया सार्द्धं द्रक्ष्यामि देवताकुलम् ॥ ६६ ॥&lt;br&gt;&#xA;इत्येवमुक्त्वा तं शीघ्रं सम्बोध्य कृत्तिकागणम् ।&lt;br&gt;&#xA;कार्त्तिकेयः प्रतस्थे हि सार्द्धं शङ्करपार्षदैः ॥ ६७ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे&lt;br&gt;&#xA;कुमारखण्डे कार्त्तिकेयान्वेषणनन्दिसंवादवर्णनं नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>०५ देवकृतकुमाराभिषेकः</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/05_devakRtakumArAbhiShekaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/05_devakRtakumArAbhiShekaH/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;पञ्चमोऽध्यायः&lt;/p&gt;&#xA;&lt;h2 id=&#34;रथ&#34;&gt;रथः&lt;/h2&gt;&#xA;&lt;p&gt;देवकृतकुमाराभिषेकः&lt;br&gt;&#xA;ब्रह्मोवाच&lt;br&gt;&#xA;एतस्मिन्न् अन्तरे तत्र&lt;br&gt;&#xA;ददर्श रथमुत्तमम् ।&lt;br&gt;&#xA;अद्‌भुतं शोभितं शश्वद्&lt;br&gt;&#xA;विश्वकर्म-विनिर्मितम् ॥ १ ॥&lt;/p&gt;&#xA;&lt;p&gt;शतचक्रं सुविस्तीर्णं&lt;br&gt;&#xA;मनोयायि मनोहरम् ।&lt;br&gt;&#xA;प्रस्थापितं च पार्वत्या&lt;br&gt;&#xA;वेष्टितं पार्षदैर् वरैः ॥ २ ॥&lt;/p&gt;&#xA;&lt;p&gt;समारोहत् ततोऽनन्तो&lt;br&gt;&#xA;हृदयेन विदूयता ।&lt;br&gt;&#xA;कार्त्तिकः परमज्ञानी&lt;br&gt;&#xA;परमेशानवीर्यजः ॥ ३ ॥&lt;/p&gt;&#xA;&lt;h2 id=&#34;कततकसङगरह&#34;&gt;कृत्तिकासङ्ग्रहः&lt;/h2&gt;&#xA;&lt;p&gt;तदैव कृत्तिकाः प्राप्य&lt;br&gt;&#xA;मुक्तकेश्यः शुचाऽऽतुराः ।&lt;br&gt;&#xA;उन्मत्ता इव तत्रैव&lt;br&gt;&#xA;वक्तुम् आरेभिरे वचः ॥ ४ ॥&lt;/p&gt;&#xA;&lt;p&gt;कृत्तिका ऊचुः&lt;br&gt;&#xA;विहायाऽस्मान् कृपासिन्धो&lt;br&gt;&#xA;गच्छसि त्वं हि निर्दयः ।&lt;br&gt;&#xA;नायं धर्मो मातृवर्गान्&lt;br&gt;&#xA;पालितो यत् सुतस् त्यजेत् ॥ ५ ॥&lt;/p&gt;</description>
    </item>
    <item>
      <title>०६ कुमाराऽद्‌भुतचरितवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/06_kumArA-dbhutacharitavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/06_kumArA-dbhutacharitavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;षष्ठोऽध्यायः&lt;/p&gt;&#xA;&lt;p&gt;कुमाराद्भुतचरित्रवर्णनम्&lt;br&gt;&#xA;ब्रह्मोवाच&lt;br&gt;&#xA;अथ तत्र स गाङ्‌गेयो दर्शयामास सूतिकाम् ।&lt;br&gt;&#xA;तामेव शृणु सुप्रीत्या नारद त्वं स्वभक्तिदाम् ॥ १ ॥&lt;br&gt;&#xA;द्विज एको नारदाख्य आजगाम तदैव हि ।&lt;br&gt;&#xA;तत्राध्वरकरः श्रीमान् शरणार्थं गुहस्य वै ॥ २ ॥&lt;br&gt;&#xA;स विप्रः प्राप्य निकटं कार्त्तिकस्य प्रसन्नधीः ।&lt;br&gt;&#xA;स्वाभिप्रायं समाचख्यौ सुप्रणम्य शुभैः स्तवैः ॥ ३ ॥&lt;br&gt;&#xA;विप्र उवाच&lt;br&gt;&#xA;शृणु स्वामिन्वचो मेद्य कष्टं मे विनिवारय ।&lt;br&gt;&#xA;सर्वब्रह्माण्डनाथस्त्वमतस्ते शरणं गतः ॥ ४ ॥&lt;br&gt;&#xA;अजमेधाध्वरं कर्तुमारम्भं कृतवानहम् ।&lt;br&gt;&#xA;सोऽजो गतो गृहान्मे हि त्रोटयित्वा स्वबन्धनम् ॥ ५ ॥&lt;br&gt;&#xA;न जाने स गतः कुत्राऽन्वेषणं तत्कृतं बहु ।&lt;br&gt;&#xA;न प्राप्तोऽतः स बलवान् भङ्‌गो भवति मे क्रतोः ॥ ६ ॥&lt;br&gt;&#xA;त्वयि नाथे सति विभो यज्ञभङ्‌गः कथं भवेत् ।&lt;br&gt;&#xA;विचार्यैवाऽखिलेशान काम पूर्णं कुरुष्व मे ॥ ७ ॥&lt;br&gt;&#xA;त्वां विहाय शरण्यं कं यायां शिवसुत प्रभो ।&lt;br&gt;&#xA;सर्वब्रह्माण्डनाथं हि सर्वामरसुसेवितम् ॥ ८ ॥&lt;br&gt;&#xA;दीनबन्धुर्दयासिन्धुः सुसेव्या भक्तवत्सलः ।&lt;br&gt;&#xA;हरिब्रह्मादिदेवैश्च सुस्तुतः परमेश्वरः ॥ ९ ॥&lt;br&gt;&#xA;पार्वतीनन्दनःस्कन्दः परमेकः परन्तपः ।&lt;br&gt;&#xA;परमात्माऽत्मदः स्वामी सतां च शरणार्थिनाम् ॥ १० ॥&lt;br&gt;&#xA;दीनानाथ महेश शङ्करसुत&lt;br&gt;&#xA;त्रैलोक्यनाथ प्रभो&lt;br&gt;&#xA;मायाधीश समागतोऽस्मि शरणं&lt;br&gt;&#xA;मां पाहि विप्रप्रिय ।&lt;br&gt;&#xA;त्वं सर्वप्रभुरानताऽखिलविद-&lt;br&gt;&#xA;ब्रह्मादिदेवैः स्तुतः&lt;br&gt;&#xA;त्वं मायाकृतिरात्मभक्तसुखदो&lt;br&gt;&#xA;रक्षापरो मायिकः ॥ ११ ॥&lt;br&gt;&#xA;भक्तप्राणगुणाकरस्त्रिगुणतो&lt;br&gt;&#xA;भिन्नोसि शम्भुप्रियः&lt;br&gt;&#xA;शम्भुः शम्भुसुतः प्रसन्नसुखदः&lt;br&gt;&#xA;सच्चित्स्वरूपो महान् ।&lt;br&gt;&#xA;सर्वज्ञस्त्रिपुरघ्नशङ्करसुतः&lt;br&gt;&#xA;सत्प्रेमवश्यःसदा&lt;br&gt;&#xA;षड्वक्त्रः प्रियसाधुरानतप्रियः&lt;br&gt;&#xA;सर्वेश्वरः शङ्करः ॥&lt;br&gt;&#xA;साधुद्रोहकरघ्न शङ्करगुरो&lt;br&gt;&#xA;ब्रह्माण्डनाथो प्रभुः&lt;br&gt;&#xA;सर्वेषाममरादिसेवितपदो&lt;br&gt;&#xA;मां पाहि सेवाप्रिय ॥ १२ ॥&lt;br&gt;&#xA;वैरिभयङ्‌कर शङ्कर जनशरणस्य&lt;br&gt;&#xA;वन्दे तव पदपद्मं सुखकरणस्य ।&lt;br&gt;&#xA;विज्ञप्तिं मम कर्णे स्कन्द निधेहि&lt;br&gt;&#xA;निजभक्तिं जनचेतसि सदा विधेहि ॥ १३ ॥&lt;br&gt;&#xA;करोति किं तस्य बली विपक्षो&lt;br&gt;&#xA;दक्षोऽपि पक्षोभयापार्श्वगुप्तः ।&lt;br&gt;&#xA;किं तक्षकोप्यामिषभक्षको वा&lt;br&gt;&#xA;त्वं रक्षको यस्य सदक्षमानः ॥ १४ ॥&lt;br&gt;&#xA;विबुधगुरुरपि त्वां स्तोतुमीशो न हि स्यात्&lt;br&gt;&#xA;कथय कथमहं स्यां मन्दबुद्धिर्वरार्च्यः ।&lt;br&gt;&#xA;शुचिरशुचिरनार्यो यादृशस्तादृशो वा&lt;br&gt;&#xA;पदकमल परागं स्कन्द ते प्रार्थयामि ॥ १५ ॥&lt;br&gt;&#xA;हे सर्वेश्वर भक्तवत्सल कृपा-&lt;br&gt;&#xA;सिन्धो त्वदीयोऽस्म्यहं&lt;br&gt;&#xA;भृत्यःस्वस्य न सेवकस्य गणप-&lt;br&gt;&#xA;स्यागःशतं सत्प्रभो ।&lt;br&gt;&#xA;भक्तिं क्वापि कृतां मनागपि विभो&lt;br&gt;&#xA;जानासि भृत्यार्तिहा ॥&lt;br&gt;&#xA;त्वत्तो नास्त्यपरोऽविता न भगवन्&lt;br&gt;&#xA;मत्तो नरः पामरः । १६ ॥&lt;br&gt;&#xA;कल्याणकर्त्ता कलिकल्मषघ्नः&lt;br&gt;&#xA;कुबेरबन्धुः करुणार्द्रचित्तः ।&lt;br&gt;&#xA;त्रिषट्कनेत्रो रसवक्त्रशोभी&lt;br&gt;&#xA;यज्ञं प्रपूर्णं कुरु मे गुह त्वम् ॥ १७ ॥&lt;br&gt;&#xA;रक्षकस्त्वं त्रिलोकस्य शरणागतवत्सलः ।&lt;br&gt;&#xA;यज्ञकर्त्ता यज्ञभर्त्ता हरसे विघ्नकारिणाम् ॥ १८ ॥&lt;br&gt;&#xA;विघ्नवारण साधूनां सर्ग कारण सर्वतः ।&lt;br&gt;&#xA;पूर्णं कुरु ममेशान सुतयज्ञ नमोस्तु ते ॥ १९ ॥&lt;br&gt;&#xA;सर्वत्राता स्कन्द हि त्वं सर्वज्ञाता त्वमेव हि ।&lt;br&gt;&#xA;सर्वेश्वरस्त्वमीशानो निवेशसकलाऽवनः ॥ २० ॥&lt;br&gt;&#xA;सङ्‌गीतज्ञस्त्वमेवासि वेदविज्ञः परः प्रभुः ।&lt;br&gt;&#xA;सर्वस्थाता विधाता त्वं देवदेवः सतां गतिः ॥ २१ ॥&lt;br&gt;&#xA;भवानीनन्दनः शम्भुतनयो वयुनः स्वराट् ।&lt;br&gt;&#xA;ध्याता ध्येयः पितॄणां हि पिता योनिः सदात्मनाम् ॥ २२ ॥&lt;br&gt;&#xA;ब्रह्मोवाच&lt;br&gt;&#xA;इत्याकर्ण्य वचस्तस्य देवसम्राट् शिवात्मजः ।&lt;br&gt;&#xA;स्वगणं वीरबाह्वाख्यं प्रेषयामास तत्कृते ॥ २३ ॥&lt;br&gt;&#xA;तदाज्ञया वीरबाहुस्तदन्वेषणहेतवे ।&lt;br&gt;&#xA;प्रणम्य स्वामिनं भक्त्या महावीरो द्रुतं ययौ ॥ २४ ॥&lt;br&gt;&#xA;अन्वेषणं चकारासौ सर्वब्रह्माण्डगोलके ।&lt;br&gt;&#xA;न प्राप तमजं कुत्र शुश्राव तदुपद्रवम् ॥ २५ ॥&lt;br&gt;&#xA;जगामाऽथ स वैकुण्ठं तत्राऽजं प्रददर्श तम् ।&lt;br&gt;&#xA;उपद्रवं प्रकुर्वन्तं गलयूपं महाबलम् ॥ २६ ॥&lt;br&gt;&#xA;धृत्वा तं शृङ्‌गयो वीरो धर्षयित्वातिवेगतः ।&lt;br&gt;&#xA;आनिनाय स्वामिपुरो विकुर्वन्तं रवं बहु ॥ २७ ॥&lt;br&gt;&#xA;दृष्ट्वा तं कार्तिकःसोऽरमारुरोह स तं प्रभुः ।&lt;br&gt;&#xA;धृतब्रह्माण्डगरिमा महासूतिकरो गुहः ॥ २८ ॥&lt;br&gt;&#xA;मुहूर्तमात्रतःसोऽजो ब्रह्माण्डं सकलं मुने ।&lt;br&gt;&#xA;बभ्राम श्रम एवाशु पुनस्तत्स्थानमागतः ॥ २९ ॥&lt;br&gt;&#xA;तत उत्तीर्य स स्वामी समुवास स्वमासनम् ।&lt;br&gt;&#xA;सोऽजः स्थितस्तु तत्रैव स नारद उवाच तम् ॥ ३० ॥&lt;br&gt;&#xA;नारद उवाच&lt;br&gt;&#xA;नमस्ते देव देवेश देहि मेऽजं कृपानिधे ।&lt;br&gt;&#xA;कुर्यामध्वरमानन्दात्सखायं कुरु मामहो ॥ ३१ ॥&lt;br&gt;&#xA;कार्त्तिक उवाच&lt;br&gt;&#xA;वधयोग्यो न विप्राऽजः स्वगृहं गच्छ नारद ।&lt;br&gt;&#xA;पूर्णोऽस्तु तेऽध्वरः सर्वः प्रसादादेव मे कृतः ॥ ३२ ॥&lt;br&gt;&#xA;ब्रह्मोवाच&lt;br&gt;&#xA;इत्याकर्ण्य द्विजःस्वामी वचनं प्रीतमानसः ।&lt;br&gt;&#xA;जगाम स्वालयं दत्त्वा तस्मा आशिषमुत्तमाम् ॥ ३३ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे&lt;br&gt;&#xA;कुमारखण्डे कुमाराऽद्‌भुतचरितवर्णनं नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>०७ युद्धप्रारम्भवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/07_yuddhaprArambhavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/07_yuddhaprArambhavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;सप्तमोऽध्यायः&lt;/p&gt;&#xA;&lt;p&gt;तारकेण सहेन्द्रादिदेवानां युद्धवर्णनम्&lt;br&gt;&#xA;ब्रह्मोवाच&lt;br&gt;&#xA;हर्यादयःसुरास्ते च दृष्ट्वा तच्चरितं विभोः ।&lt;br&gt;&#xA;सुप्रसन्ना बभूवुर्हि विश्वासासक्तमानसाः ॥ १ ॥&lt;br&gt;&#xA;वल्गन्तः कुर्वतो नादं भाविताः शिवतेजसा ।&lt;br&gt;&#xA;कुमारन्ते पुरस्कृत्य तारकं हन्तुमाययुः ॥ २ ॥&lt;br&gt;&#xA;देवानामुद्यमं श्रुत्वा तारकोऽपि महाबलः ।&lt;br&gt;&#xA;सैन्येन महता सद्यो ययौ योद्धुं सुरान् प्रति ॥ ३ ॥&lt;br&gt;&#xA;देवा दृष्ट्वा समायान्तं तारकस्य महाबलम् ।&lt;br&gt;&#xA;बलेन बहुकुर्वन्तः सिंहनादं विसिस्मियुः ॥ ४ ॥&lt;br&gt;&#xA;तदा नभोऽऽङ्‌गना वाणीं जगादोपरि सत्वरम् ।&lt;br&gt;&#xA;शङ्करप्रेरिता सद्यो हर्यादीनखिलान् सुरान् ॥ ५ ॥&lt;br&gt;&#xA;व्योमवाण्युवाच&lt;br&gt;&#xA;कुमारं च पुरस्कृत्य सुरा यूयं समुद्यताः ।&lt;br&gt;&#xA;दैत्यान्विजित्य सङ्‌ग्रामे जयिनोऽथ भविष्यथ ॥ ६ ॥&lt;br&gt;&#xA;ब्रह्मोवाच&lt;br&gt;&#xA;वाचं तु खेचरीं श्रुत्वा देवाः सर्वे समुत्सुकाः ।&lt;br&gt;&#xA;वीरशब्दान् प्रकुर्वन्तो निर्भया ह्यभवंस्तदा ॥ ७ ॥&lt;br&gt;&#xA;कुमारं च पुरस्कृत्य सर्वे ते जातसाध्वसाः ।&lt;br&gt;&#xA;योद्धुकामाः सुरा जग्मुर्महीसागरसङ्‌गमम् ॥ ८ ॥&lt;br&gt;&#xA;आजगाम द्रुतं तत्र यत्र देवाः स तारकः ।&lt;br&gt;&#xA;सैन्येन महता सार्द्धं असुरैर्बहुभिरावृत् ॥ ९ ॥&lt;br&gt;&#xA;रणदुन्दुभयो नेदुः प्रलयाम्बुदनिःस्वनाः ।&lt;br&gt;&#xA;कर्कशानि च वाद्यानि पराणि च तदागमे ॥ १० ॥&lt;br&gt;&#xA;गर्जमानास्तदा दैत्यास्तारकेणसुरेण ह ।&lt;br&gt;&#xA;कम्पयन्तो भुवं पादक्रमैर्वल्गुनकारकाः ॥ ११ ॥&lt;br&gt;&#xA;तच्छ्रुत्वा रवमत्युग्रं सर्वे देवा विनिर्भयाः ।&lt;br&gt;&#xA;ऐकपद्येन चोत्तस्थुर्योद्धुकामाश्च तारकम् ॥ १२ ॥&lt;br&gt;&#xA;गजमारोप्य देवेन्द्रः कुमारं ह्यग्रतोऽभवत् ।&lt;br&gt;&#xA;सुरसैन्येन महता लोकपालैः समावृतः ॥ १३ ॥&lt;br&gt;&#xA;तदा दुन्दुभयो नेदुर्भेरीतूर्याण्यनेकशः ।&lt;br&gt;&#xA;वीणावेणुमृदङ्‌गानि तथा गन्धर्वनिःस्वनाः ॥ १४ ॥&lt;br&gt;&#xA;गजं दत्त्वा महेन्द्राय कुमारो यानमारुहत् ।&lt;br&gt;&#xA;अनेकाश्चर्यसम्भूतं नानारत्नसमन्वितम् ॥ १५ ॥&lt;br&gt;&#xA;विमानमारुह्य तदा महायशाः&lt;br&gt;&#xA;स शाङ्‌करिःसर्वगुणैरुपेतः ।&lt;br&gt;&#xA;श्रिया समेतः परया बभौ महान्&lt;br&gt;&#xA;संवीज्यमानश्चमरैर्महाग्रभैः ॥ १६ ॥&lt;br&gt;&#xA;प्राचेतसं छत्रमतीवसुप्रभं&lt;br&gt;&#xA;रत्नैरुपेतं विविधैर्विराजितम् ।&lt;br&gt;&#xA;धृतं तदा तच्च कुमारमूर्ध्नि वै&lt;br&gt;&#xA;ह्यनन्तचान्द्रैः किरणैर्महाप्रभैः ॥ १७ ॥&lt;br&gt;&#xA;मिलितास्ते तदा सर्वे देवाः शक्रपुरोगमा ।&lt;br&gt;&#xA;स्वैः स्वैर्बलैः परिवृता युद्धकामा महाबलाः ॥ १८ ॥&lt;br&gt;&#xA;एवं देवाश्च दैत्याश्च योद्धुकामाः स्थिता भुवि ।&lt;br&gt;&#xA;सैन्येन महता तेन व्यूहं कृत्वा पृथक् पृथक् ॥ १९ ॥&lt;br&gt;&#xA;ते सेने सुरदैत्यानां शुशुभाते परस्परम् ।&lt;br&gt;&#xA;हन्तुकामे तदान्योन्यं स्तूयमाने च बन्दिभिः ॥ २० ॥&lt;br&gt;&#xA;उभे सेनं तदा तेषामगर्जेतां वनोपमे ।&lt;br&gt;&#xA;भयङ्‌करेऽत्यवीराणामितरेषां सुखावहे ॥ २१ ॥&lt;br&gt;&#xA;एतस्मिन्नन्तरे तत्र बलोन्मत्ताः परस्परम् ।&lt;br&gt;&#xA;दैत्या देवा महावीरा युयुधुः क्रोधविह्वलाः ॥ २२ ॥&lt;br&gt;&#xA;आसीत्सुतुमुलं युद्धं देवदैत्यसमाकुलम् ।&lt;br&gt;&#xA;रुण्डमुण्डाङ्‌कितं सर्वं क्षणेन समपद्यत ॥ २३ ॥&lt;br&gt;&#xA;भूमौ निपतितास्तत्र शतशोऽथ सहस्रशः ।&lt;br&gt;&#xA;निकृत्ताङ्‌गा महाशस्त्रैर्निहता वीरसम्मताः ॥ २४ ॥&lt;br&gt;&#xA;केषाञ्चिद्‌बाहवश्छिन्ना खड्पातैःसुदारुणैः ।&lt;br&gt;&#xA;केषाञ्चिदूरवश्छिन्ना वीराणां मानिनां मृधे ॥ २५ ॥&lt;br&gt;&#xA;केचिन्मथितसर्वाङ्‌गा गदाभिर्मुद्‌गरैस्तथा ।&lt;br&gt;&#xA;केचिन्निर्भिन्नहृदयाः पाशैर्भल्लैश्च पातिताः ॥ २६ ॥&lt;br&gt;&#xA;केचिद्विदारिताः पृष्ठे कुन्तैर्ऋष्टिभिरङ्‌कुशैः ।&lt;br&gt;&#xA;छिन्नान्यपि शिरांस्येव पतितानि च भूतले ॥ २७ ॥&lt;br&gt;&#xA;बहूनि च कबन्धानि नृत्यमानानि तत्र वै ।&lt;br&gt;&#xA;वल्गमानानि शतशो उद्यतास्त्रकराणि च ॥ २८ ॥&lt;br&gt;&#xA;नद्यः प्रवर्तितास्तत्र शतशोऽसृङ्वहास्तदा ।&lt;br&gt;&#xA;भूतप्रेतादयस्तत्र शतशश्च समागताः ॥ २९ ॥&lt;br&gt;&#xA;गोमायवः शिवा तत्र भक्षयन्तः पलं बहु ।&lt;br&gt;&#xA;तथा गृध्रवटा श्येना वायसा मांसभक्षकाः ॥&lt;br&gt;&#xA;बुभुजुः पतितानां च पलानि सुबहूनि वै । ३० ॥&lt;br&gt;&#xA;एतस्मिन्नन्तरे तत्र तारकाख्यो महाबलः ।&lt;br&gt;&#xA;सैन्येन महता सद्यो ययौ योद्धुं सुरान् प्रति ॥ ३१ ॥&lt;br&gt;&#xA;देवा दृष्ट्वा समायान्तं तारकं युद्धदुर्मदम् ।&lt;br&gt;&#xA;योद्धुकामं तदा सद्यो ययुः शक्रादयस्तदा ।&lt;br&gt;&#xA;बभूवाथ महोन्नादःसेनयोरुभयोरपि ॥ ३२ ॥&lt;br&gt;&#xA;अथाभूद् द्वन्द्वयुद्धं हि सुरासुरविमर्दनम् ।&lt;br&gt;&#xA;यं दृष्ट्वा हर्षिता वीराः क्लीबाश्च भयमागता ॥ ३३ ॥&lt;br&gt;&#xA;तारको युयुधे युद्धे शक्रेण दितिजो बली ।&lt;br&gt;&#xA;अग्निना सह संह्रादो जम्भेनैव यमः स्वयम् ॥ ३४ ॥&lt;br&gt;&#xA;महाप्रभुर्नैर्ऋतेन पाशी सह बलेन च ।&lt;br&gt;&#xA;सुवीरो वायुना सार्धं पवमानेन गुह्यराट् ॥ ३५ ॥&lt;br&gt;&#xA;ईशानेन समं शम्भुर्युयुधे रणवित्तमः ।&lt;br&gt;&#xA;शुम्भः शेषेण युयुधे कुम्भश्चन्द्रेण दानवः ॥ ३६ ॥&lt;br&gt;&#xA;कुम्बरो मिहिरेणाजौ महाबल पराक्रमः ।&lt;br&gt;&#xA;युयुधे परमास्त्रैश्च नानायुद्धविशारदः ॥ ३७ ॥&lt;br&gt;&#xA;एवं द्वन्द्वेन युद्धेन महता च सुरासुराः ।&lt;br&gt;&#xA;सङ्‌गरे युयुधुःसर्वे बलेन कृतनिश्चयाः ॥ ३८&lt;br&gt;&#xA;अन्योन्यं स्पर्द्धमानास्तेऽमरा दैत्या महाबलाः ।&lt;br&gt;&#xA;तस्मिन्देवासुरे युद्धे दुर्जया अभवन्मुने ॥ ३९ ॥&lt;br&gt;&#xA;तदा च तेषां सुरदानवानां&lt;br&gt;&#xA;बभूव युद्धं तुमुलं जयैषिणाम् ।&lt;br&gt;&#xA;सुखावहं वीरमनस्विनां वै&lt;br&gt;&#xA;भयावहं चैव तथेतरेषाम् ॥ ४० ॥&lt;br&gt;&#xA;मही महारौद्रतरा विनष्टकैः&lt;br&gt;&#xA;सुरासुरैर्वै पतितैरनेकशः ।&lt;br&gt;&#xA;तस्मिन्नगम्यातिभयानका तदा&lt;br&gt;&#xA;जाता महासौख्यवहा मनस्विनाम् ॥ ४१ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां&lt;br&gt;&#xA;चतुर्थे कुमारखण्डे युद्धप्रारम्भवर्णनं नाम सप्तमोऽध्यायः ॥ ७&lt;/p&gt;</description>
    </item>
    <item>
      <title>०८ दैत्यसामान्ययुद्धवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/08_daityasAmAnyayuddhavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/08_daityasAmAnyayuddhavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;अष्टमोऽध्यायः&lt;/p&gt;&#xA;&lt;p&gt;देवदैत्ययुद्धवर्णनम्&lt;br&gt;&#xA;ब्रह्मोवाच&lt;br&gt;&#xA;इति ते वर्णितस्तात देवदानव सेनयोः ।&lt;br&gt;&#xA;सङ्‌ग्रामस्तुमुलोऽतीव तत्प्रभ्वो शृणु नारद ॥ १ ॥&lt;br&gt;&#xA;एवं युद्धेऽतितुमुले देवदानवसङ्‌क्षये ।&lt;br&gt;&#xA;तारकेणैव देवेन्द्रः शक्त्या रमया सह ॥ २ ॥&lt;br&gt;&#xA;सद्यः पपात नागाश्च धरण्यां मूर्च्छितोऽभवत् ।&lt;br&gt;&#xA;परं कश्मलमापेदे वज्रधारी सुरेश्वरः ॥ ३ ॥&lt;br&gt;&#xA;तथैव लोकपाः सर्वेऽसुरैश्च बलवत्तरैः ।&lt;br&gt;&#xA;पराजिता रणे तात महारणविशारदैः ॥ ४ ॥&lt;br&gt;&#xA;अन्येऽपि निर्जरा दैत्यैर्युद्ध्यमानाः पराजिताः ।&lt;br&gt;&#xA;असहन्तो हि तत्तेजः पलायनपरायणाः ॥ ५ ॥&lt;br&gt;&#xA;जगर्जुरसुरास्तत्र जयिनः सुकृतोद्यमाः ।&lt;br&gt;&#xA;सिंहनादं प्रकुर्वन्तः कोलाहलपरायणाः ॥ ६ ॥&lt;br&gt;&#xA;एतस्मिन्नन्तरे तत्र वीरभद्रो रुषान्वितः ।&lt;br&gt;&#xA;आससाद गणैर्वीरैस्तारकं वीरमानिनम् ॥ ७ ॥&lt;br&gt;&#xA;निर्जरान् पृष्ठतः कृत्वा शिवकोपोद्‌भवो बली ।&lt;br&gt;&#xA;तत्सम्मुखो बभूवाथ योद्धुकामो गणाग्रणीः ॥ ८ ॥&lt;br&gt;&#xA;तदा ते प्रमथाः सर्वे दैत्याश्च परमोत्सवाः ।&lt;br&gt;&#xA;युयुधुः संयुगेऽन्योन्यं प्रसक्ताश्च महारणे ॥ ९ ॥&lt;br&gt;&#xA;त्रिशूलैर्ऋष्टिभिः पाशैः खड्गैः परशुपट्टिशैः ।&lt;br&gt;&#xA;निजघ्नुःसमरेऽन्योन्यं रणे रणविशारदाः ॥ १० ॥&lt;br&gt;&#xA;तारको वीरभद्रेण स त्रिशूलाहतो भृशम् ।&lt;br&gt;&#xA;पपात सहसा भूमौ क्षणं मूर्छापरिप्लुतः ॥ ११ ॥&lt;br&gt;&#xA;उत्थाय स द्रुतं वीरस्तारको दैत्यसत्तमः ।&lt;br&gt;&#xA;लब्धसञ्ज्ञो बलाच्छक्त्या वीरभद्रं जघान ह ॥ १२ ॥&lt;br&gt;&#xA;वीरभद्रस्तथा वीरो महातेजा हि तारकम् ।&lt;br&gt;&#xA;जघान त्रिशिखेनाशु घोरेण निशितेन तम् ॥ १३ ॥&lt;br&gt;&#xA;सोपि शक्त्या वीरभद्रं जघान समरे ततः ।&lt;br&gt;&#xA;तारको दितिजाधीशः प्रबलो वीरसम्मतः ॥ १४ ॥&lt;br&gt;&#xA;एवं संयुद्ध्यमानौ तौ जघ्नतुश्चेतरेतरम् ।&lt;br&gt;&#xA;नानास्त्रशस्त्रैः समरे रणविद्याविशारदौ ॥ १५ ॥&lt;br&gt;&#xA;तयोर्महात्मनोस्तत्र द्वन्द्वयुद्धमभूत्तदा ।&lt;br&gt;&#xA;सर्वेषां पश्यतामेव तुमुलं रोमहर्षणम् ॥ १६ ॥&lt;br&gt;&#xA;ततो भेरीमृदङ्‌गाश्च पटहानकगोमुखाः ।&lt;br&gt;&#xA;विनेदुर्विहता वीरैः शृण्वतां सुभयानकाः ॥ १७ ॥&lt;br&gt;&#xA;युयुधातेतिसन्नद्धौ प्रहारैर्जर्जरीकृतौ ।&lt;br&gt;&#xA;अन्योन्यमतिसंरब्धौ तौ बुधाङ्‌गारकाविव ॥ १८ ॥&lt;br&gt;&#xA;एवं दृष्ट्वा तदा युद्धं वीरभद्रस्य तेन च ।&lt;br&gt;&#xA;तत्र गत्वा वीरभद्रमवोचस्त्वं शिवप्रियः ॥ १९ ॥&lt;br&gt;&#xA;नारद उवाच&lt;br&gt;&#xA;वीरभद्र महावीर गणानामग्रणीर्भवान् ।&lt;br&gt;&#xA;निवर्तस्व रणादस्माद्‌रोचते न वधस्त्वया ॥ २० ॥&lt;br&gt;&#xA;एवं निशम्य त्वद्वाक्यं वीरभद्रो गणाग्रणीः ।&lt;br&gt;&#xA;अवदत्स रुषाविष्टस्त्वां तदा तु कृताञ्जलिः ॥ २१ ॥&lt;br&gt;&#xA;वीरभद्र उवाच&lt;br&gt;&#xA;मुनिवर्य महाप्राज्ञ शृणु मे परमं वचः ।&lt;br&gt;&#xA;तारकं च वधिष्यामि पश्य मेऽद्य पराक्रमम् ॥ २२ ॥&lt;br&gt;&#xA;आनयन्ति च ये वीराःस्वामिनं रणसंसदि ।&lt;br&gt;&#xA;ते पापिनो महाक्लीबा विनश्यन्ति रणं गताः ॥ २३ ॥&lt;br&gt;&#xA;असद्‌गतिं प्राप्नुवन्ति तेषां च निरयो ध्रुवम् ।&lt;br&gt;&#xA;वीरभद्रो हि विज्ञेयो न वाच्यस्ते कदाचन ॥ २४ ॥&lt;br&gt;&#xA;शस्त्रास्त्रैर्भिन्नगात्रा ये रणं कुर्वन्ति निर्भयाः ।&lt;br&gt;&#xA;इहामुत्र प्रशंस्यास्ते लभ्यन्ते सुखमद्‌भुतम् ॥ २५ ॥&lt;br&gt;&#xA;शृण्वन्तु मम वाक्यानि देवा हरिपुरोगमाः ।&lt;br&gt;&#xA;अतारकां महीमद्य करिष्ये स्वामिवर्जिताम् ॥ २६ ॥&lt;br&gt;&#xA;इत्युक्त्वा प्रमर्थैः सार्द्धं वीरभद्रो हि शूलधृक् ।&lt;br&gt;&#xA;विचिन्त्य मनसा शम्भुं युयुधे तारकेण हि ॥ २७ ॥&lt;br&gt;&#xA;वृषारूढैरनेकैश्च त्रिशूलवरधारिभिः ।&lt;br&gt;&#xA;महावीरस्त्रिनेत्रैश्च स रेजे रणसङ्‌गतः ॥ २८ ॥&lt;br&gt;&#xA;कोलाहलं प्रकुर्वन्तो निर्भयाः शतशो गणाः ।&lt;br&gt;&#xA;वीरभद्रं पुरस्कृत्य युयुधुर्दानवैः सह ॥ २९ ॥&lt;br&gt;&#xA;असुरास्तेऽपि युयुधुः तारकासुरजीविनः ।&lt;br&gt;&#xA;बलोत्कटा महावीरा मर्दयन्तो गणान् रुषा ॥ ३० ॥&lt;br&gt;&#xA;पुनः पुनश्चैव बभूव सङ्‌गरो&lt;br&gt;&#xA;महोत्कटो दैत्यवरैर्गणानाम् ।&lt;br&gt;&#xA;प्रहर्षमाणाः परमास्त्रकोविदाः&lt;br&gt;&#xA;तदा गणास्ते जयिनो बभूवुः ॥ ३१ ॥&lt;br&gt;&#xA;गणैर्जितास्ते प्रबलैरसुरा विमुखा रणे ।&lt;br&gt;&#xA;पलायनपरा जाता व्यथिता व्यग्रमानसाः ॥ ३२ ॥&lt;br&gt;&#xA;एवं भ्रष्टं स्वसैन्यं तद् दृष्ट्वा तत्पालकोऽसुरः ।&lt;br&gt;&#xA;तारको हि रुषाविष्टो हन्तुं देवगणान् ययौ ॥ ३३ ॥&lt;br&gt;&#xA;भुजानामयुतं कृत्वा सिंहमारुह्य वेगतः ।&lt;br&gt;&#xA;पातयामास तान्देवान् गणांश्च रणमूर्द्धनि ॥ ३४ ॥&lt;br&gt;&#xA;स दृष्ट्वा तस्य तत्कर्म वीरभद्रो गणाग्रणीः ।&lt;br&gt;&#xA;चकार सुमहत्कोपं तद्वधाय महाबली ॥ ३५८ ॥&lt;br&gt;&#xA;स्मृत्वा शिवपदाम्भोजं जग्राह त्रिशिखं परम् ।&lt;br&gt;&#xA;जज्वलुस्तेजसा तस्य दिशः सर्वा नभस्तथा ॥ ३६ ॥&lt;br&gt;&#xA;एतस्मिन्नन्तरे स्वामी वारयामास तं रणम् ।&lt;br&gt;&#xA;वीरबाहुमुखान्सद्यो महाकौतुकदर्शकः ॥ ३७ ॥&lt;br&gt;&#xA;तदाज्ञया वीरभद्रो निवृत्तोऽभूद्‌रणात्तदा ।&lt;br&gt;&#xA;कोपं चक्रे महावीरस्तारकोऽसुरनायकः ॥ ३८ ॥&lt;br&gt;&#xA;चकार बाणवृष्टिं च सुरोपरि तदाऽसुरः ।&lt;br&gt;&#xA;तप्तोऽह्वासीत्सुरान्सद्यो नानास्त्ररणकोविदः ॥ ३९ ॥&lt;br&gt;&#xA;एवं कृत्वा महत्कर्म तारकोऽसुरपालकः ।&lt;br&gt;&#xA;सर्वेषामपि देवानामशक्यो बलिनां वरः ॥ ४० ॥&lt;br&gt;&#xA;एवं निहन्यमानांस्तान् दृष्ट्वा देवान् भयाकुलान् ।&lt;br&gt;&#xA;कोपं कृत्वा रणायाशु सन्नद्धोऽभवदच्युतः ॥ ४१ ॥&lt;br&gt;&#xA;चक्रं सुदर्शनं शार्ङ्‌गं धनुरादाय सायुधः ।&lt;br&gt;&#xA;अभ्युद्ययौ महादैत्यं रणाय भगवान् हरिः ॥ ४२ ॥&lt;br&gt;&#xA;ततःसमभवद्युद्धं हरितारकयोर्महत् ।&lt;br&gt;&#xA;लोमहर्षणमत्युग्रं सर्वेषां पश्यतां मुने ॥ ४३ ॥&lt;br&gt;&#xA;गदामुद्यम्य स हरिर्जघानासुरमोजसा ।&lt;br&gt;&#xA;द्विधा चकार तां दैत्यस्त्रिशिखेन महाबली ॥ ४४ ॥&lt;br&gt;&#xA;ततः स क्रुद्धो भगवान्देवानामभयङ्‌करः ।&lt;br&gt;&#xA;शार्ङ्‌गच्युतैः शरव्यूहैर्जघानासुरनायकम् ॥ ४६ ॥&lt;br&gt;&#xA;सोऽपि दैत्यो महावीरस्तारकः परवीरहा ।&lt;br&gt;&#xA;चिच्छेद सकलान्बाणान्स्वशरैर्निशितैर्द्रुतम् ॥ ४६ ॥&lt;br&gt;&#xA;अथ शक्त्या जघानाशु मुरारिं तारकासुरः ।&lt;br&gt;&#xA;भूमौ पपात स हरिस्तत्प्रहारेण मूर्च्छितः ॥ ४७ ॥&lt;br&gt;&#xA;जग्राह स रुषा चक्रमुत्थितः क्षणतोऽच्युतः ।&lt;br&gt;&#xA;सिंहनादं महत्कृत्वा ज्वलज्ज्वालासमाकुलम् ॥ ४८ ॥&lt;br&gt;&#xA;तेन तञ्च जघानासौ दैत्यानामधिपं हरिः ।&lt;br&gt;&#xA;तत्प्रहारेण महता व्यथितो न्यपतद्‌भुवि ॥ ४९ ॥&lt;br&gt;&#xA;पुनश्चोत्थाय दैत्येन्द्रस्तारकोऽसुरनायकः ।&lt;br&gt;&#xA;चिच्छेद त्वरितं चक्रं स्वशक्त्यातिबलान्वितः ॥ ५० ॥&lt;br&gt;&#xA;पुनस्तया महाशक्त्या जघानामरवल्लभम् ।&lt;br&gt;&#xA;अच्युतोऽपि महावीरा नन्दकेन जघान तम् ॥ ५१ ॥&lt;br&gt;&#xA;एवमन्योऽन्यमसुरो विष्णुश्च बलवानुभौ ।&lt;br&gt;&#xA;युयुधाते रणे भूरि तत्राक्षतबलौ मुने ॥ ५२ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे&lt;br&gt;&#xA;कुमारखण्डे देव दैत्यसामान्ययुद्धवर्णनं नामाष्टमोऽध्यायः ॥ ८&lt;/p&gt;</description>
    </item>
    <item>
      <title>०९ तारकवाक्यशक्रविष्णुवीरभद्रयुद्धवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/09_tArakavAkyashakraviShNuvIrabhadrayuddhavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/09_tArakavAkyashakraviShNuvIrabhadrayuddhavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;नवमोऽध्यायः&lt;/p&gt;&#xA;&lt;p&gt;तारकेण सह वीरभद्रविष्णोर्घोरयुद्धवर्णनम्&lt;br&gt;&#xA;ब्रह्मोवाच&lt;br&gt;&#xA;देवदेव गुह स्वामिन् शाङ्‌करे पार्वतीसुत ।&lt;br&gt;&#xA;न शोभते रणो विष्णु तारकासुरयोर्वृथा ॥ १ ॥&lt;br&gt;&#xA;विष्णुना न हि वध्योऽसौ तारको बलवानति ।&lt;br&gt;&#xA;मया दत्तवरस्तस्मात्सत्यं सत्यं वदाम्यहम् ॥ २ ॥&lt;br&gt;&#xA;नान्यो हन्तास्य पापस्य त्वां विना पार्वतीसुत ।&lt;br&gt;&#xA;तस्मात्त्वया हि कर्तव्यं वचनं मे महाप्रभो ॥ ३ ॥&lt;br&gt;&#xA;सन्नद्धो भव दैत्यस्य वधायाशु परन्तप ।&lt;br&gt;&#xA;तद्वधार्थं समुत्पन्नः शङ्करात्त्वं शिवासुत ॥ ४ ॥&lt;br&gt;&#xA;रक्ष रक्ष महावीर त्रिदशान् व्यथितान् रणे ।&lt;br&gt;&#xA;न बालस्त्वं युवा नैव किं तु सर्वेश्वरः प्रभुः ॥ ५ ॥&lt;br&gt;&#xA;शक्रं पश्य तथा विष्णुं व्याकुलं च सुरान् गणान् ।&lt;br&gt;&#xA;एवं जहि महादैत्यं त्रैलोक्यं सुखिनं कुरु ॥ ६ ॥&lt;br&gt;&#xA;अनेन विजितश्चेन्द्रो लोकपालैः पुरा सह ।&lt;br&gt;&#xA;विष्णुश्चापि महावीरो तर्जितस्तपसो बलात् ॥ ७ ॥&lt;br&gt;&#xA;त्रैलोक्यं निर्जितं सर्वमसुरेण दुरात्मना ।&lt;br&gt;&#xA;इदानीं तव सान्निध्यात्पुनर्युद्धं कृतं च तैः ॥ ८ ॥&lt;br&gt;&#xA;तस्मात्त्वया निहन्तव्यस्तारकः पापपूरुषः ।&lt;br&gt;&#xA;अन्यवध्यो न चैवायं मद्वराच्छङ्‌करात्मज ॥ ९ ॥&lt;br&gt;&#xA;इति श्रुत्वा मम वचः कुमारः शङ्करात्मजः ।&lt;br&gt;&#xA;विजहास प्रसन्नात्मा तथास्त्विति वचोऽब्रवीत् ॥ १० ॥&lt;br&gt;&#xA;विनिश्चित्यासुरवधं शाङ्‌करिःस महाप्रभुः ।&lt;br&gt;&#xA;विमानादवतीर्याथ पदातिरभवत्तदा ॥ ११ ॥&lt;br&gt;&#xA;पद्‌भ्यां तदासौ परिधावमानो&lt;br&gt;&#xA;रेजेऽतिवीरः शिवजः कुमारः ।&lt;br&gt;&#xA;करे समादाय महाप्रभां तां&lt;br&gt;&#xA;शक्तिं महोल्कामिव दीप्तिदीप्ताम् ॥ १२ ॥&lt;br&gt;&#xA;दृष्ट्वा तमायातमतिप्रचण्ड-&lt;br&gt;&#xA;मव्याकुलं षण्मुखमप्रमेयम् ।&lt;br&gt;&#xA;दैत्यो बभाषे सुरसत्तमान्स&lt;br&gt;&#xA;कुमार एष द्विषतां प्रहन्ता ॥ १३ ॥&lt;br&gt;&#xA;अनेन साकं ह्यहमेकवीरो&lt;br&gt;&#xA;योत्स्ये च सर्वानहमेव वीरान् ।&lt;br&gt;&#xA;गणांश्च सर्वानपि घातयामि&lt;br&gt;&#xA;सलोकपालान् हरिनायकांश्च ॥ १४ ॥&lt;br&gt;&#xA;इत्येवमुक्त्वा स तदा महाबलः&lt;br&gt;&#xA;कुमारमुद्दिश्य ययौ च योद्धुम् ।&lt;br&gt;&#xA;जग्राह शक्तिं परमाद्‌भुतां च&lt;br&gt;&#xA;स तारको देववरान् बभाषे ॥ १५ ॥&lt;br&gt;&#xA;तारक उवाच&lt;br&gt;&#xA;कुमारो मेऽग्रतश्चाद्य भवद्‌भिश्च कथं कृतः ।&lt;br&gt;&#xA;यूयं गतत्रपा देवा विशेषाच्छक्रकेश्वौ ॥ १६ ॥&lt;br&gt;&#xA;पुरैताभ्यां कृतं कर्म विरुद्धं वेदमार्गतः ।&lt;br&gt;&#xA;तच्छृणुध्वं मया प्रोक्तं वर्णयामि विशेषतः ॥ १७ ॥&lt;br&gt;&#xA;तत्र विष्णुश्छली दोषी ह्यविवेकी विशेषतः ।&lt;br&gt;&#xA;बलिर्येन पुरा बद्धश्छलमाश्रित्य पापतः ॥ १६ ॥&lt;br&gt;&#xA;तेनैव यत्नतः पूर्वमसुरौ मधुकैटभौ ।&lt;br&gt;&#xA;शिरौहीनौ कृतौ धौर्त्याद्वेदमार्गो विवर्जितः ॥ १९ ॥&lt;br&gt;&#xA;मोहिनीरूपतोऽनेन पङ्‌क्तिभेदः कृतो हि वै ।&lt;br&gt;&#xA;देवासुरसुधापाने वेदमार्गो विगर्हितः ॥ २० ॥&lt;br&gt;&#xA;रामो भूत्वा हता नारी वाली विध्वंसितो हि सः ।&lt;br&gt;&#xA;पुनर्वैश्रवणो विप्रो हतो नीतिर्हता श्रुतेः ॥ २१ ॥&lt;br&gt;&#xA;पापं विना स्वकीया स्त्री त्यक्ता पापरतेन यत् ।&lt;br&gt;&#xA;तत्रापि श्रुतिमार्गश्च ध्वंसितः स्वार्थहेतवे ॥ २२ ॥&lt;br&gt;&#xA;स्वजनन्याः शिवरश्छिन्नमवतारे रसाख्यके ।&lt;br&gt;&#xA;गुरुपुत्रापमानश्च कृतोऽनेन दुरात्मना ॥ २३ ॥&lt;br&gt;&#xA;कृष्णो भूत्वान्यनार्यश्च दूषिताः कुलधर्मतः ।&lt;br&gt;&#xA;श्रुतिमार्गं परित्यज्य स्वविवाहाः कृतास्तथा ॥ २४ ॥&lt;br&gt;&#xA;पुनश्च वेदमार्गो हि निन्दितो नवमे भवे ।&lt;br&gt;&#xA;स्थापितं नास्तिकमतं वेदमार्गविरोधकृत् ॥ २५ ॥&lt;br&gt;&#xA;एवं येन कृतं पापं वेदमार्गं विसृज्य वै ।&lt;br&gt;&#xA;स कथं विजयेद्युद्धे भवेद्धर्मवतां वरः ॥ २६ ॥&lt;br&gt;&#xA;भ्राता ज्येष्ठश्च यस्तस्य शक्रः पापी महान्मतः ।&lt;br&gt;&#xA;तेन पापान्यनेकानि कृतानि निजहेतुतः ॥ २७ ॥&lt;br&gt;&#xA;निकृत्तो हि दितेर्गर्भः स्वार्थ हेतोर्विशेषतः ।&lt;br&gt;&#xA;धर्षिता गौतमस्त्री वै हतो वृत्रश्च विप्रजः ॥ २८ ॥&lt;br&gt;&#xA;विश्वरूपद्विजातेर्वै भागिनेयस्य यद्‌गुरोः ।&lt;br&gt;&#xA;निकृत्तानि च शीर्षाणि तदध्वाध्वंसितः श्रुतेः ॥ २९ ॥&lt;br&gt;&#xA;कृत्वा बहूनि पापानि हरिः शक्रः पुनःपुनः ।&lt;br&gt;&#xA;तेजोभिर्विहतावेव नष्टवीर्यौ विशेषतः ॥ ३० ॥&lt;br&gt;&#xA;तयोर्बलेन नो यूयं सङ्‌ग्रामे जयमाप्स्यथ ।&lt;br&gt;&#xA;किमर्थं मूढतां प्राप्य प्राणांस्त्यक्तुमिहागताः ॥ ३१ ॥&lt;br&gt;&#xA;जानन्तौ धर्ममेतौ न स्वार्थलम्पटमानसौ ।&lt;br&gt;&#xA;धर्मं विनाऽमराः कृत्यं निष्फलं सकलं भवेत् ॥ ३२ ॥&lt;br&gt;&#xA;महाधृष्टाविमौ मेद्य कृतवन्तौ पुरः शिशुम् ।&lt;br&gt;&#xA;अहं बालं वधिष्यामि तयोः सोऽपि भविष्यति ॥ ३३ ॥&lt;br&gt;&#xA;किं बाल इतो यायाद् दूरं प्राणपरीप्सया ।&lt;br&gt;&#xA;इत्युक्तोद्दिश्य च हरी वीरभद्रमुवाच सः ॥ ३४ ॥&lt;br&gt;&#xA;पुरा हतास्त्वया विप्रा दक्षयज्ञे ह्यनेकशः ।&lt;br&gt;&#xA;तत्कर्मणः फलं चाद्य दर्शयिष्यामि तेऽनघ ॥ ३९ ॥&lt;br&gt;&#xA;ब्रह्मोवाच&lt;br&gt;&#xA;इत्येवमुक्त्वा तु विधूय पुण्यं&lt;br&gt;&#xA;निजं स तन्निन्दनकर्मणा वै ।&lt;br&gt;&#xA;जग्राह शक्तिं परमाद्‌भुतां च&lt;br&gt;&#xA;स तारको युद्धवतां वरिष्ठः ॥ ३६ ॥&lt;br&gt;&#xA;तं बालान्तिकमायातं तारकासुरमोजसा ।&lt;br&gt;&#xA;आजघान च वज्रेण शक्रो गुहपुरःसरः ॥ ३७ ॥&lt;br&gt;&#xA;तेन वज्रप्रहारेण तारको जर्जरीकृतः ।&lt;br&gt;&#xA;भूमौ पपात सहसा निन्दाहतबलः क्षणम् ॥ ३८ ॥&lt;br&gt;&#xA;पतितोऽपि समुत्थाय शक्त्या तं प्राहरद्रुषा ।&lt;br&gt;&#xA;पुरन्दरं गजस्थं हि पातयामास भूतले ॥ ३९ ॥&lt;br&gt;&#xA;हाहाकारो महानासीत्पतिते च पुरन्दरे ।&lt;br&gt;&#xA;सेनायां निर्जराणां हि तद् दृष्ट्वा क्लेश आविशत् ॥ ४० ॥&lt;br&gt;&#xA;तारकेणाऽपि तत्रैव यत्कृतं कर्म दुःखदम् ।&lt;br&gt;&#xA;स्वनाशकारणं धर्मविरुदं तन्निबोध मे ॥ ४१ ॥&lt;br&gt;&#xA;पतितं च पदाक्रम्य हस्ताद्वज्रं प्रगृह्य वै।&lt;br&gt;&#xA;पुनरुद्वज्रघातेन शक्रमाताडयद्‌भृशम् । ४२ ॥&lt;br&gt;&#xA;एवं तिरस्कृतं दृष्ट्वा शक्रं विष्णुः प्रतापवान् ।&lt;br&gt;&#xA;चक्रमुद्यस्य भगवांस्तारकं स जघान ह ॥ ४३ ॥&lt;br&gt;&#xA;चक्रप्रहाराभितो निपपात क्षितौ हि सः ।&lt;br&gt;&#xA;पुनरुत्थाय दैत्येन्द्रः शक्त्या विष्णुं जघान तम् ॥ ४४ ॥&lt;br&gt;&#xA;तेन शक्तिप्रहारेण पतितो भुवि चाच्युतः ।&lt;br&gt;&#xA;करो महानासीच्चुक्रुशुश्चाऽतिनिर्जराः ॥ ४५ ॥&lt;br&gt;&#xA;निमेषेण पुनर्विष्णुर्यावदुत्तिष्ठते स्वयम् ।&lt;br&gt;&#xA;तावत्स वीरभद्रो हि तत्क्षणादागतोऽसुरम् ॥ ४६ ॥&lt;br&gt;&#xA;त्रिशूलं च समुद्यम्य वीरभद्रः प्रतापवान् ।&lt;br&gt;&#xA;तारकं दितिजाधीशं जघान प्रसभं बली ॥ ४७ ॥&lt;br&gt;&#xA;तत्त्रिशूलप्रहारेण स पपात क्षितौ तदा ।&lt;br&gt;&#xA;पतितोऽपि महातेजास्तारकः पुनरुत्थितः ॥ ४८ ॥&lt;br&gt;&#xA;कृत्वा क्रोधं महावीरःसकलासुरनायकः ।&lt;br&gt;&#xA;जघान परया शक्त्या वीरभद्रं तदोरसि ॥ ४९ ॥&lt;br&gt;&#xA;वीरभद्रोऽपि पतितो भूतले मूर्छितः क्षणम् ।&lt;br&gt;&#xA;तच्छक्त्या परया क्रोधान्निहतो वक्षसि धुवम् ॥ ५० ॥&lt;br&gt;&#xA;सगणश्चैव देवास्ते गन्धर्वोरगराक्षसाः ।&lt;br&gt;&#xA;हाहाकारेण महता चुक्रुशुश्च मुहुर्मुहुः ॥ ५१ ॥&lt;br&gt;&#xA;निमेषमात्रात्सहसा महौजाः&lt;br&gt;&#xA;स वीरभद्रो द्विषतां निहन्ता ।&lt;br&gt;&#xA;त्रिशूलमुद्यम्य तडित्प्रकाशं&lt;br&gt;&#xA;जाज्वल्यमानं प्रभया विरेजे ॥ ५२ ॥&lt;br&gt;&#xA;स्वरोचिषा भासितदिग्वितानं&lt;br&gt;&#xA;सूर्येन्दुबिम्बाग्निसमानमण्डलम् ।&lt;br&gt;&#xA;महाप्रभं वीरभयावहं परं&lt;br&gt;&#xA;कालाख्यमत्यन्तकरं महोज्ज्वलम् ॥ ५३ ॥&lt;br&gt;&#xA;यावत्त्रिशूलेन तदा हन्तुकामो महाबलः ।&lt;br&gt;&#xA;वीरभद्रोऽसुरं यावत्कुमारेण निवारितः ॥ ५४ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे कुमारखण्डे&lt;br&gt;&#xA;तारकवाक्यशक्रविष्णुवीरभद्रयुद्धवर्णनं नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>१० सुरवधदेवोत्सववर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/10_suravadhadevotsavavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/10_suravadhadevotsavavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;दशमोऽध्यायः&lt;/p&gt;&#xA;&lt;p&gt;तारकासुरवधः देवोत्सववर्णनञ्च&lt;br&gt;&#xA;ब्रह्मोवाच&lt;br&gt;&#xA;निवार्य वीरभद्रं तं कुमारः परवीरहा ।&lt;br&gt;&#xA;समैच्छत्तारकवधं स्मृत्वा शिवपदाम्बुजौ ॥ १ ॥&lt;br&gt;&#xA;जगर्जाथ महातेजाः कार्तिकेयो महाबलः ।&lt;br&gt;&#xA;सन्नद्धः सोऽभवत्क्रुद्धः सैन्येन महता वृतः ॥ २ ॥&lt;br&gt;&#xA;तदा जय जयेत्युक्तं सर्वैर्देर्वेर्गणैस्तथा ।&lt;br&gt;&#xA;संस्तुतो वाग्भिरिष्टाभिस्तदैव च सुरर्षिभिः ॥ ३ ॥&lt;br&gt;&#xA;तारकस्य कुमारस्य सङ्‌ग्रामोऽतीव दुःसहः ।&lt;br&gt;&#xA;जातस्तदा महाघोरः सर्वभूत भयङ्‌करः ॥ ४ ॥&lt;br&gt;&#xA;शक्तिहस्तौ च तौ वीरौ युयुधाते परस्परम् ।&lt;br&gt;&#xA;सर्वेषां पश्यतां तत्र महाश्चर्यवतां मुने ॥ ५ ॥&lt;br&gt;&#xA;शक्तिनिर्भिन्नदेहौ तौ महासाधनसंयुतौ ।&lt;br&gt;&#xA;परस्परं वञ्चयन्तौ सिंहाविव महाबलौ ॥ ६ ॥&lt;br&gt;&#xA;वैतालिकं समाश्रित्य तथा खेचरकं मतम् ।&lt;br&gt;&#xA;पापं तं च समाश्रित्य शक्त्या शक्तिं विजघ्नतुः ॥ ७ ॥&lt;br&gt;&#xA;एभिर्मन्त्रैर्महावीरौ चक्रतुर्युद्धमद्‌भुतम् ।&lt;br&gt;&#xA;अन्योन्यं साधकौ भूत्वा महाबलपराक्रमौ ॥ ८ ॥&lt;br&gt;&#xA;महाबलं प्रकुर्वन्तौ परस्परवधैषिणौ ।&lt;br&gt;&#xA;जघ्नतुः शक्तिधाराभी रणे रणविशारदौ ॥ ९ ॥&lt;br&gt;&#xA;मूर्ध्नि कण्ठे तथा चोर्वोर्जान्वोश्चैव कटीतटे ।&lt;br&gt;&#xA;वक्षस्युरसि पृष्ठे च चिच्छिदुश्च परस्परम् ॥ १० ॥&lt;br&gt;&#xA;तदा तौ युध्यमानौ च हन्तुकामौ महाबलौ ।&lt;br&gt;&#xA;वल्गन्तौ वीरशब्दैश्च नानायुद्धविशारदौ ॥ ११ ॥&lt;br&gt;&#xA;अभवन्प्रेक्षकाः सर्वे देवा गन्धर्वकिन्नराः ।&lt;br&gt;&#xA;ऊचुः परस्परं तत्र कोस्मिन् युद्धे विजेष्यते ॥ १२ ॥&lt;br&gt;&#xA;तदा नभोगता वाणी जगौ देवांश्च सान्त्वयन् ।&lt;br&gt;&#xA;असुरं तारकं चात्र कुमारोऽयं हनिष्यति ॥ १३ ॥&lt;br&gt;&#xA;मा शोच्यतां सुरैः सर्वै सुखेन स्थीयतामिति ।&lt;br&gt;&#xA;युष्मदर्थं शङ्करो हि पुत्ररूपेण संस्थितः ॥ १४ ॥&lt;br&gt;&#xA;श्रुत्वा तदा तां गगने समीरितां&lt;br&gt;&#xA;वाचं शुभां स प्रमथेःसमावृतः ।&lt;br&gt;&#xA;निहन्तुकामः सुखितः कुमारको&lt;br&gt;&#xA;दैत्याधिपं तारकमाश्वभूत्तदा ॥ १५ ॥&lt;br&gt;&#xA;शक्त्या तया महाबाहुराजघान स्तनान्तरे ।&lt;br&gt;&#xA;कुमारः स्म रुषाविष्टस्तारकासुरमोजसा ॥ १६ ॥&lt;br&gt;&#xA;तं प्रहारमनादृत्य तारको दैत्यपुङ्‌गवः ।&lt;br&gt;&#xA;कुमारं चापि सङ्‌क्रुद्धः स्वशक्त्या सञ्जघान सः ॥ १७ ॥&lt;br&gt;&#xA;तेन शक्तिप्रहारेण शाङ्‌करिर्मूच्छितोऽभवत् ।&lt;br&gt;&#xA;मुहूर्ताच्चेतनां प्राप स्तूयमानो महर्षिभिः ॥ १८ ॥&lt;br&gt;&#xA;यथा सिंहो मदोन्मत्तो हन्तुकामस्तथासुरम् ।&lt;br&gt;&#xA;कुमारस्तारकं शक्त्या स जघान प्रतापवान् ॥ १९ ॥&lt;br&gt;&#xA;एवं परस्परं तौ हि कुमारश्चापि तारकः ।&lt;br&gt;&#xA;युयुधातेऽतिसंरब्धौ शक्तियुद्धविशारदौ ॥ २० ॥&lt;br&gt;&#xA;अभ्यासपरमावास्तामन्योन्यं विजिगीषया ।&lt;br&gt;&#xA;पदातिनौ युध्यमान्नौ चित्ररूपौ तरस्विनौ ॥ २१ ॥&lt;br&gt;&#xA;विविधैर्घातपुञ्जैस्तावन्योन्यं विनिजघ्नतुः ।&lt;br&gt;&#xA;नानामार्गान्प्रकुर्वन्तौ गर्जन्तौ सुपराक्रमौ ॥ २२ ॥&lt;br&gt;&#xA;अवलोकपराः सर्वे देवगन्धर्वकिन्नराः ।&lt;br&gt;&#xA;विस्मयं परमं जग्मुर्नोचुः किञ्चन तत्र ते ॥ २३ ॥&lt;br&gt;&#xA;न ववौ पवमानश्च निष्प्रभोऽभूद्दिवाकरः ।&lt;br&gt;&#xA;चचाल वसुधा सर्वा सशैलवनकानना ॥ २४ ॥&lt;br&gt;&#xA;एतस्मिन्नन्तरे तत्र हिमालयमुखा धराः ।&lt;br&gt;&#xA;स्नेहार्दितास्तदा जग्मुः कुमारं च परीप्सवः ॥ २५ ॥&lt;br&gt;&#xA;ततः स दृष्ट्वा तान्सर्वान्भयभीतांश्च शाङ्‌करिः ।&lt;br&gt;&#xA;पर्वतान्गिरिजापुत्रो बभाषे परिबोधयन् ॥ २६ ॥&lt;br&gt;&#xA;कुमार उवाच&lt;br&gt;&#xA;मा खिद्यतां महाभागा मा चिन्तां कुर्वतां नगाः ।&lt;br&gt;&#xA;घातयाम्यद्य पापिष्ठं सर्वेषां वः प्रपश्यताम् ॥ २७ ॥&lt;br&gt;&#xA;एवं समाश्वास्य तदा पर्वतान् निर्जरान् गणान् ।&lt;br&gt;&#xA;प्रणम्य गिरिजां शम्भुमाददे शक्तिमुत्प्रभाम् ॥ २८ ॥&lt;br&gt;&#xA;तं तारकं हन्तुमनाः करशक्तिर्महाप्रभुः ।&lt;br&gt;&#xA;विरराज महावीरः कुमारः शम्भुबालकः ॥ २९ ॥&lt;br&gt;&#xA;शक्त्या तया जघानाथ कुमारस्तारकासुरम् ।&lt;br&gt;&#xA;तेजसाढ्यः शङ्करस्य लोकक्लेशकरं च तम् ॥ ३० ॥&lt;br&gt;&#xA;पपात सद्यः सहसा विशीर्णाङ्‌गोऽसुरः क्षितौ ।&lt;br&gt;&#xA;तारकाख्यो महावीरःसर्वासुरगणाधिपः ॥ ३१ ॥&lt;br&gt;&#xA;कुमारेण हतः सोऽतिवीरः स खलु तारकः ।&lt;br&gt;&#xA;लयं ययौ च तत्रैव सर्वेषां पश्यतां मुने ॥ ३२ ॥&lt;br&gt;&#xA;तथा तं पतितं दृष्ट्वा तारकं बलवत्तरम् ।&lt;br&gt;&#xA;न जघान पुनर्वीरः स गत्वा व्यसुमाहवे ॥ ३३ ॥&lt;br&gt;&#xA;हते तस्मिन्महादैत्ये तारकाख्ये महाबले ।&lt;br&gt;&#xA;क्षयं प्रणीता बहवोऽसुरा देवगणैस्तदा ॥ ३४ ॥&lt;br&gt;&#xA;केचिद्‌भीताः प्राञ्जलयो बभूवुस्तत्र चाहवे ।&lt;br&gt;&#xA;छिन्नभिन्नाङ्‌गकाः केचिन्मृता दैत्याःसहस्रशः ॥ ३५ ॥&lt;br&gt;&#xA;केचिज्जाताः कुमारस्य शरणं शरणार्थिनः ।&lt;br&gt;&#xA;वदन्तः पाहि पाहीति दैत्याः साञ्जलयस्तदा ॥ ३६ ॥&lt;br&gt;&#xA;कियन्तश्च हतास्तत्र कियन्तश्च पलायिताः ।&lt;br&gt;&#xA;पलायमाना व्यथिता स्ताडिता निर्ज्जरैर्गणैः ॥ ३७ ॥&lt;br&gt;&#xA;सहस्रशः प्रविष्टास्ते पाताले च जिजीषवः ।&lt;br&gt;&#xA;पलायमानास्ते सर्वे भग्नाशा दैन्यमागताः ॥ ३८ ॥&lt;br&gt;&#xA;एवं सर्वं दैत्यसैन्यं भ्रष्टं जातं मुनीश्वर ।&lt;br&gt;&#xA;न केचित्तत्र सन्तस्थुर्गणदेवभयात्तदा ॥ ३९ ॥&lt;br&gt;&#xA;आसीन्निष्कण्टकं सर्वं हते तस्मिन्दुरात्मनि ।&lt;br&gt;&#xA;ते देवाः सुखमापन्नाः सर्वे शक्रादयस्तदा ॥ ४० ॥&lt;br&gt;&#xA;एवं विजयमापन्नं कुमारं निखिलाः सुराः ।&lt;br&gt;&#xA;बभूवुर्युगपद् हृष्टास्त्रिलोकाश्च महासुखा ॥ ४१ ॥&lt;br&gt;&#xA;तदा शिवोऽपि तं ज्ञात्वा विजयं कार्तिकस्य च ।&lt;br&gt;&#xA;तत्राजगाम स मुदा सगणः प्रियया सह ॥ ४२ ॥&lt;br&gt;&#xA;स्वात्मजं स्वाङ्‌कमारोप्य कुमारं सूर्यवर्चसम् ।&lt;br&gt;&#xA;लालयामास सुप्रीत्या शिवा च स्नेहसङ्‌कुला ॥ ४३ ॥&lt;br&gt;&#xA;हिमालयस्तदागत्य स्वपुत्रैः परिवारितः ।&lt;br&gt;&#xA;सबन्धुःसानुगः शम्भुं तुष्टाव च शिवां गुहम् ॥ ४४ ॥&lt;br&gt;&#xA;ततो देवगणाः सर्वे मुनयः सिद्धचारणाः ।&lt;br&gt;&#xA;तुष्टुवुः शाङ्‌करिं शम्भुं गिरिजां तुषितां भृशम् ॥ ४५ ॥&lt;br&gt;&#xA;पुष्पवृष्टिं सुमहतीं चक्रुश्चोपसुरास्तदा ।&lt;br&gt;&#xA;जगुर्गन्धर्वपतयो ननृतुश्चाप्सरोगणाः ॥ ४६ ॥&lt;br&gt;&#xA;वादित्राणि तथा नेदुस्तदानीं च विशेषतः ।&lt;br&gt;&#xA;जयशब्दो नमः शब्दो बभूवोच्चैर्मुहुर्मुहुः ॥ ४७ ॥&lt;br&gt;&#xA;ततो मयाच्युतश्चापि सन्तुष्टोभूद्विशेषतः ।&lt;br&gt;&#xA;शिवं शिवां कुमारं च सन्तुष्टाव समादरात् ॥ ४८ ॥&lt;br&gt;&#xA;कुमारमग्रतः कृत्वा हरिकेन्द्रमुखाः सुराः ।&lt;br&gt;&#xA;चक्रुर्नीराजनं प्रीत्या मुनयश्चापरे तथा ॥ ४९ ॥&lt;br&gt;&#xA;गीतवादित्रघोषेण ब्रह्मघोषेण भूयसा ।&lt;br&gt;&#xA;तदोत्सवो महानासीत्कीर्तनं च विशेषतः ॥ ५० ॥&lt;br&gt;&#xA;गीतवाद्यैः सुप्रसन्नैस्तथा साञ्जलिभिर्मुने ।&lt;br&gt;&#xA;स्तूयमानो जगन्नाथः सर्वैर्दैवैर्गणैरभूत ॥ ५१ ॥&lt;br&gt;&#xA;ततःस भगवान् रुद्रो भवान्या जगदम्बया ।&lt;br&gt;&#xA;सर्वैः स्तुतो जगामाथ स्वगिरिं स्वगणैर्वृतः ॥ ५२ ॥&lt;br&gt;&#xA;इति श्री शिवमहापुराणे द्वितीयायां रुद्रसंहितायां चतुर्थे कुमारखण्डे&lt;br&gt;&#xA;तारका सुरवधदेवोत्सववर्णनं नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>११ कुमारविजयवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/11_kumAravijayavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/11_kumAravijayavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;एकादशोऽध्यायः&lt;/p&gt;&#xA;&lt;p&gt;बाणप्रलम्बवधपूर्वक कुमारविजयवर्णनं लिङ्‌गस्थापनञ्च&lt;br&gt;&#xA;ब्रह्मोवाच&lt;br&gt;&#xA;एतस्मिन्नन्तरे तत्र क्रौञ्चनामाचलो मुने ।&lt;br&gt;&#xA;आजगाम कुमारस्य शरणं बाणपीडितः ॥ १ ॥&lt;br&gt;&#xA;पलायमानो यो युद्धादसोढा तेज ऐश्वरम् ।&lt;br&gt;&#xA;तुतोदातीव स क्रौञ्चं कोट्यायुतबलान्वितः ॥ २ ॥&lt;br&gt;&#xA;प्रणिपत्य कुमारस्य स भक्त्या चरणाम्बुजम् ।&lt;br&gt;&#xA;प्रेमनिर्भरया वाचा तुष्टाव गुहमादरात् ॥ ३ ॥&lt;br&gt;&#xA;क्रौञ्च उवाच&lt;br&gt;&#xA;कुमार स्कन्द देवेश तारकासुरनाशक ।&lt;br&gt;&#xA;पाहि मां शरणापन्नं बाणासुरनिपीडितम् ॥ ४ ॥&lt;br&gt;&#xA;सङ्‌गरात्ते महासेन समुच्छिन्नः पलायितः ।&lt;br&gt;&#xA;न्यपीडयच्च माऽऽगत्य हा नाथ करुणाकर ॥ ५ ॥&lt;br&gt;&#xA;तत्पीडितस्ते शरणमागतोऽहं सुदुःखितः ।&lt;br&gt;&#xA;पलायमानो देवेश शरजन्मन् दयां कुरु ॥ ६ ॥&lt;br&gt;&#xA;दैत्यं तं नाशय विभो बाणाह्वं मां सुखीकुरु ।&lt;br&gt;&#xA;दैत्यघ्नस्त्वं विशेषेण देवावनकरः स्वराट् ॥ ७ ॥&lt;br&gt;&#xA;ब्रह्मोवाच&lt;br&gt;&#xA;इति क्रौञ्चस्तुतःस्कन्दः प्रसन्नो भक्तपालकः ।&lt;br&gt;&#xA;गृहीत्वा शक्तिमतुलां स्वां सस्मार शिवो धिया ॥ ८ ॥&lt;br&gt;&#xA;चिक्षेप तां समुद्दिश्य स बाणं शङ्करात्मजः ।&lt;br&gt;&#xA;महाशब्दो बभूवाथ जज्वलुश्च दिशो नभः ॥ ९ ॥&lt;br&gt;&#xA;सबलं भस्मसात्कृत्वासुरं तं क्षणमात्रतः ।&lt;br&gt;&#xA;गुहोपकण्ठं शक्तिः सा जगाम परमा मुने ॥ १ ० ॥&lt;br&gt;&#xA;ततः कुमार प्रोवाच क्रौञ्चं गिरिवरं प्रभुः ।&lt;br&gt;&#xA;निर्भयः स्वगृहं गच्छ नष्टः स सबलोऽसुरः ॥ ११ ॥&lt;br&gt;&#xA;तच्छुत्वा स्वामिवचनं मुदितो गिरिराट् तदा ।&lt;br&gt;&#xA;स्तुत्वा गुहं तदारातिं स्वधाम प्रत्यपद्यत ॥ १२ ॥&lt;br&gt;&#xA;ततः स्कन्दो महेशस्य मुदा स्थापितवान्मुने ।&lt;br&gt;&#xA;त्रीणि लिङ्‌गानि तत्रैव पापघ्नानि विधानतः ॥ १३ ॥&lt;br&gt;&#xA;प्रतिज्ञेश्वरनामादौ कपालेश्वरमादरात् ।&lt;br&gt;&#xA;कुमारेश्वरमेवाथ सर्वसिद्धिप्रदं त्रयम् ॥ १४ ॥&lt;br&gt;&#xA;पुनःसर्वेश्वरस्तत्र जयस्तम्भसमीपतः ।&lt;br&gt;&#xA;स्तम्भेश्वराभिधं लिङ्‌गं गुहः स्थापितवान्मुदा ॥ १५ ॥&lt;br&gt;&#xA;ततः सर्वे सुरास्तत्र विष्णुप्रभृतयो मुदा ।&lt;br&gt;&#xA;लिङ्‌गं स्थापितवन्तस्ते देवदेवस्य शूलिनः ॥ १६ ॥&lt;br&gt;&#xA;सर्वेषां शिवलिङ्‌गानां महिमाभूत्तदाद्‌भुतः ।&lt;br&gt;&#xA;सर्वकामप्रदश्चापि मुक्तिदो भक्तिकारिणाम् ॥ १७ ॥&lt;br&gt;&#xA;ततः सर्वे सुरा विष्णुप्रमुखाः प्रीतमानसाः ।&lt;br&gt;&#xA;ऐच्छन्गिरिवरं गन्तुं पुरस्कृत्य गुहं मुदा ॥ १८ ॥&lt;br&gt;&#xA;तस्मिन्नवसरे शेषपुत्रः कुमुदनामकः ।&lt;br&gt;&#xA;आजगाम कुमारस्य शरणं दैत्यपीडितः ॥ १९ ॥&lt;br&gt;&#xA;प्रलम्बाख्योऽसुरो यो हि रणादस्मात्पलायितः ।&lt;br&gt;&#xA;स तत्रोपद्रवं चक्रे प्रबलस्तारकानुगः ॥ २० ॥&lt;br&gt;&#xA;सोऽथ शेषस्य तनयः कुमुदोऽहिपतेर्महान् ।&lt;br&gt;&#xA;कुमारशरणं प्राप्तस्तुष्टाव गिरिजात्मजम् ॥ २१ ॥&lt;br&gt;&#xA;कुमुद उवाच&lt;br&gt;&#xA;देवदेव महादेव वरतात महाप्रभो ।&lt;br&gt;&#xA;पीडितोऽहं प्रलम्बेन त्वाऽहं शरणमागतः ॥ २२ ॥&lt;br&gt;&#xA;पाहि मां शरणापन्नं प्रलम्बासुरपीडितम् ।&lt;br&gt;&#xA;कुमार स्कन्द देवेश तारकारे महाप्रभो ॥ २३ ॥&lt;br&gt;&#xA;त्वं दीनबन्धुः करुणासिन्धुरानतवत्सलः ।&lt;br&gt;&#xA;खलनिग्रहकर्ता हि शरण्यश्च सतां गतिः ॥ २४ ॥&lt;br&gt;&#xA;कुमुदेनस्तुतश्चेत्थं विज्ञप्तस्तद्वधाय हि ।&lt;br&gt;&#xA;स्वाश्च शक्तिं स जग्राह स्मृत्वा शिवपदाम्बुजौ ॥ २५ ॥&lt;br&gt;&#xA;चिक्षेप तां समुद्दिश्य प्रलम्बं गिरिजासुतः ।&lt;br&gt;&#xA;महाशब्दो बभूवाथ जज्वलुश्च दिशो नभः ॥ २६ ॥&lt;br&gt;&#xA;तं सायुतबलं शक्तिर्द्रुतं कृत्वा च भस्मसात् ।&lt;br&gt;&#xA;गुहोपकण्ठं सहसाजगामाक्लिष्टकारिणी ॥ २७ ॥&lt;br&gt;&#xA;ततः कुमारः प्रोवाच कुमुदं नागबालकम् ।&lt;br&gt;&#xA;निर्भयः स्वगृहं गच्छ नष्टः स सबलोऽसुरः ॥ २८ ॥&lt;br&gt;&#xA;तच्छुत्वा गुहवाक्यं स कुमुदोऽहिपतेः सुतः ।&lt;br&gt;&#xA;स्तुत्वा कुमारं नत्वा च पातालं मुदितो ययौ ॥ २९ ॥&lt;br&gt;&#xA;एवं कुमारविजयं वर्णितं ते मुनीश्वर ।&lt;br&gt;&#xA;चरितं तारकवधं परमाश्चर्यकारकम् ॥ ३० ॥&lt;br&gt;&#xA;सर्वपापहरं दिव्यं सर्वकामप्रदं नृणाम् ।&lt;br&gt;&#xA;धन्यं यशस्यमायुष्यं भुक्तिमुक्तिप्रदं सताम् ॥ ३१ ॥&lt;br&gt;&#xA;ये कीर्तयन्ति सुयशोऽमितभाग्ययुता नराः ।&lt;br&gt;&#xA;कुमारचरितं दिव्यं शिव लोकं प्रयान्ति ते ॥ ३२ ॥&lt;br&gt;&#xA;श्रोष्यन्ति ये च तत्कीर्तिं भक्त्या श्रद्धान्विता जनाः ।&lt;br&gt;&#xA;मुक्तिं प्राप्स्यन्ति ते दिव्यामिह भुक्त्वा परं सुखम् ॥ ३३ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे&lt;br&gt;&#xA;कुमारखण्डे बाणप्रलम्बवध कुमारविजयवर्णनं नामैकादशोऽध्यायः ॥ ११ ॥&lt;/p&gt;</description>
    </item>
    <item>
      <title>१२ स्वामिकार्तिकचरितगर्भितशिवाशिवचरितवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/12_svAmikArtikacharitagarbhitashivAshivacharitavar/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/12_svAmikArtikacharitagarbhitashivAshivacharitavar/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;द्वादशोऽध्यायः&lt;/p&gt;&#xA;&lt;p&gt;तारकवधानन्तरं देवैः कृतास्तुतिः&lt;br&gt;&#xA;ब्रह्मोवाच&lt;br&gt;&#xA;निहतं तारकं दृष्ट्वा देवा विष्णुपुरोगमाः ।&lt;br&gt;&#xA;तुष्टुवुः शाङ्‌करिं भक्त्या सर्वेऽन्ये मुदिताननाः ॥ १ ॥&lt;br&gt;&#xA;देवा ऊचुः&lt;br&gt;&#xA;नमः कल्याणरूपाय नमस्ते विश्वमङ्गल ।&lt;br&gt;&#xA;विश्वबन्धो नमस्तेऽस्तु नमस्ते विश्वभावन ॥ २ ॥&lt;br&gt;&#xA;नमोस्तु ते दानववर्यहन्त्रे&lt;br&gt;&#xA;बाणासुरप्राणहराय देव ।&lt;br&gt;&#xA;प्रलम्बनाशाय पवित्ररूपिणे&lt;br&gt;&#xA;नमोनमः शङ्करतात तुभ्यम् ॥ ३ ॥&lt;br&gt;&#xA;त्वमेव कर्त्ता जगतां च भर्त्ता&lt;br&gt;&#xA;त्वमेव हर्त्ता शुचिज प्रसीद ।&lt;br&gt;&#xA;प्रपञ्चभूतस्तव लोकबिम्बः&lt;br&gt;&#xA;प्रसीद शम्भ्वात्मज दीनबन्धो ॥ ४ ॥&lt;br&gt;&#xA;देवरक्षाकर स्वामिन् रक्ष नः सर्वदा प्रभो ।&lt;br&gt;&#xA;देवप्राणावन कर प्रसीद करुणाकर ॥ ५ ॥&lt;br&gt;&#xA;हत्वा ते तारकं दैत्यं परिवारयुतं विभो ।&lt;br&gt;&#xA;मोचिताः सकला देवा विपद्‌भ्यः परमेश्वर ॥ ६ ॥&lt;br&gt;&#xA;ब्रह्मोवाच&lt;br&gt;&#xA;एवं स्तुतः कुमारोऽसौ देवैर्विष्णुमुखैः प्रभुः ।&lt;br&gt;&#xA;वरान्ददावभिनवान्सर्वेभ्यः क्रमशो मुने ॥ ७ ॥&lt;br&gt;&#xA;शैलान्निरीक्ष्य स्तुवतस्ततःस गिरिशात्मजः ।&lt;br&gt;&#xA;सुप्रसन्नतरो भूत्वा प्रोवाच प्रददद्वरान् ॥ ८ ॥&lt;br&gt;&#xA;स्कन्द उवाच&lt;br&gt;&#xA;यूयं सर्वे पर्वता हि पूजनीयास्तपस्विभिः ।&lt;br&gt;&#xA;कर्मिभिर्ज्ञानिभिश्चैव सेव्यमाना भविष्यथ ॥ ९ ॥&lt;br&gt;&#xA;शम्भोर्विशिष्टरूपाणि लिङ्‌गरूपाणि चैव हि ।&lt;br&gt;&#xA;भविष्यथ न सन्देहः पर्वता वचनान्मम ॥ १० ॥&lt;br&gt;&#xA;योऽयं मातामहो मेऽद्य हिमवान्पर्वतोत्तमः ।&lt;br&gt;&#xA;तपस्विनां महाभागः फलदो हि भविष्यति ॥ ११ ॥&lt;br&gt;&#xA;देवा ऊचुः&lt;br&gt;&#xA;एवं दत्त्वा वरान् हत्वा तारकं चासुराधिपम् ।&lt;br&gt;&#xA;त्वया कृताश्च सुखिनो वयं सर्वे चराचराः ॥ १२ ॥&lt;br&gt;&#xA;इदानीं खलु सुप्रीत्या कैलासं गिरिशालयम् ।&lt;br&gt;&#xA;जननी जनकौ द्रष्टुं शिवाशम्भू त्वमर्हसि ॥ १३ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा निखिला देवा विष्ण्वाद्या प्राप्तशासनाः ।&lt;br&gt;&#xA;कृत्वा महोत्सवं भूरि सकुमारा ययुर्गिरिम् ॥ १४ ॥&lt;br&gt;&#xA;कुमारे गच्छति विभौ कैलासं शङ्करालयम् ।&lt;br&gt;&#xA;महामङ्गलमुत्तस्थौ जयशब्दो बभूव ह ॥ १५ ॥&lt;br&gt;&#xA;आरुरोह कुमारोऽसौ विमानं परमर्द्धिमत् ।&lt;br&gt;&#xA;सर्वतोलङ्‌कृतं रम्यं सर्वोपरि विराजितम् ॥ १६ ॥&lt;br&gt;&#xA;अहं विष्णुश्च समुदौ तदा चामरधारिणौ ।&lt;br&gt;&#xA;गुह मूर्ध्नि महाप्रीत्या मुनेऽभूव ह्यतन्द्रितौ ॥ १७ ॥&lt;br&gt;&#xA;इन्द्राद्या अमराः सर्वे कुर्वन्तो गुहसेवनम् ।&lt;br&gt;&#xA;यथोचितं चतुर्दिक्षु जग्मुश्च प्रमुदास्तदा ॥ १८ ॥&lt;br&gt;&#xA;शम्भोर्जयं प्रभाषन्तः प्रापुस्ते शम्भुपर्वतम् ।&lt;br&gt;&#xA;सानन्दा विविशुस्तत्रोच्चरितो मङ्गलध्वनिः ॥ १९ ॥&lt;br&gt;&#xA;दृष्ट्वा शिवं शिवां चैव सर्वे विष्ण्वादयो द्रुतम् ।&lt;br&gt;&#xA;प्रणम्य शङ्करं भक्त्या करौ बद्ध्वा विनम्रकाः ॥ २० ॥&lt;br&gt;&#xA;कुमारोऽपि विनीतात्मा विमानादवतीर्य च ।&lt;br&gt;&#xA;प्रणनाम मुदा शम्भुं शिवां सिंहासनस्थिताम् ॥ २१ ॥&lt;br&gt;&#xA;अथ दृष्ट्वा कुमारं तं तनयं प्राणवल्लभम् ।&lt;br&gt;&#xA;तौ दम्पती शिवौ देवौ मुमुदातेऽति नारद ॥ २२ ॥&lt;br&gt;&#xA;महाप्रभुःसमुत्थाप्य तमुत्सङ्‌गे न्यवेशयत् ।&lt;br&gt;&#xA;मूर्ध्नि जघ्रौ मुदा स्नेहात्तं पस्पर्श करेण ह ॥ २३ ॥&lt;br&gt;&#xA;महानन्दभरः शम्भुश्चकार मुखचुम्बनम् ।&lt;br&gt;&#xA;कुमारस्य महास्नेहात् तारकारेर्महाप्रभोः ॥ २४ ॥&lt;br&gt;&#xA;शिवापि तं समुत्थाप्य स्वोत्सङ्‌गे सन्न्यवेशयत् ।&lt;br&gt;&#xA;कृत्वा मूर्ध्नि महास्नेहात् तन्मुखाब्जं चुचुम्ब हि ॥ २५ ॥&lt;br&gt;&#xA;तयोस्तदा महामोदो ववृधेऽतीव नारद ।&lt;br&gt;&#xA;दम्पत्योः शिवयोस्तात भवाचारं प्रकुर्वतोः ॥ २६ ॥&lt;br&gt;&#xA;तदोत्सवो महानासीन्नानाविधिः शिवालये ।&lt;br&gt;&#xA;जयशब्दो नमः शब्दो बभूवातीव सर्वतः ॥ २७ ॥&lt;br&gt;&#xA;ततःसुरगणाः सर्वे विष्ण्वाद्या मुनयस्तथा ।&lt;br&gt;&#xA;सुप्रणम्य मुदा शम्भुं तुष्टुवुः सशिवं मुने ॥ २८ ॥&lt;br&gt;&#xA;देवा ऊचुः&lt;br&gt;&#xA;देवदेव महादेव भक्तानामभयप्रद ।&lt;br&gt;&#xA;नमो नमस्ते बहुशः कृपाकर महेश्वर ॥ २९ ॥&lt;br&gt;&#xA;अद्‌भुता ते महादेव महालीला सुखप्रदा ।&lt;br&gt;&#xA;सर्वेषां शङ्कर सतां दीनबन्धो महाप्रभो ॥ ३० ॥&lt;br&gt;&#xA;एवं मूढधियश्चाज्ञाः पूजायां ते सनातनम् ।&lt;br&gt;&#xA;आवाहनं न जानीमो गतिं नैव प्रभोद्‌भुताम् ॥ ३१ ॥&lt;br&gt;&#xA;गङ्‌गासलिलधाराय ह्याधाराय गुणात्मने ।&lt;br&gt;&#xA;नमस्ते त्रिदशेशाय शङ्कराय नमोनमः ।३२ ॥&lt;br&gt;&#xA;वृषाङ्‌काय महेशाय गणानां पतये नमः ।&lt;br&gt;&#xA;सर्वेश्वराय देवाय त्रिलोकपतये नमः ॥ ३३ ॥&lt;br&gt;&#xA;संहर्त्रे जगतां नाथ सर्वेषां ते नमो नमः ।&lt;br&gt;&#xA;भर्त्रे कर्त्रे च देवेश त्रिगुणेशाय शाश्वते ॥ ३४ ॥&lt;br&gt;&#xA;विसङ्‌गाय परेशाय शिवाय परमात्मने ।&lt;br&gt;&#xA;निष्प्रपञ्चाय शुद्धाय परमायाव्ययाय च ॥ ३५ ॥&lt;br&gt;&#xA;दण्डहस्ताय कालाय पाशहस्ताय ते नमः ।&lt;br&gt;&#xA;वेदमन्त्रप्रधानाय शतजिह्वाय ते नमः ॥ ३६ ॥&lt;br&gt;&#xA;भूतं भव्यं भविष्यं च स्थावरं जङ्‌गमं च यत् ।&lt;br&gt;&#xA;तव देहात्समुत्पन्नं सर्वथा परमेश्वर ॥ ३७ ॥&lt;br&gt;&#xA;पाहि नःसर्वदा स्वामिन्प्रसीद भगवन्प्रभो ।&lt;br&gt;&#xA;वयं ते शरणापन्नाः सर्वथा परमेश्वर ॥ ३८ ॥&lt;br&gt;&#xA;शितिकण्ठाय रुद्राय स्वाहाकाराय ते नमः ।&lt;br&gt;&#xA;अरूपाय सरूपाय विश्वरूपाय ते नमः ॥ ३९ ॥&lt;br&gt;&#xA;शिवाय नीलकण्ठाय चिताभस्माङ्‌गधारिणे ।&lt;br&gt;&#xA;नित्यं नीलशिखण्डाय श्रीकण्ठाय नमोनमः ॥ ४० ॥&lt;br&gt;&#xA;सर्वप्रणतदेहाय संयमप्रणताय च ।&lt;br&gt;&#xA;महादेवाय शर्वाय सर्वार्चितपदाय च ॥ ४१ ॥&lt;br&gt;&#xA;त्वं ब्रह्मा सर्वदेवानां रुद्राणां नीललोहितः ।&lt;br&gt;&#xA;आत्मा च सर्वभूतानां साङ्‌ख्यैः पुरुष उच्यसे ॥ ४२ ॥&lt;br&gt;&#xA;पर्वतानां सुमेरुस्त्वं नक्षत्राणां च चन्द्रमा ।&lt;br&gt;&#xA;ऋषीणां च वशिष्ठस्त्वं देवानां वासवस्तथा ॥ ४३ ॥&lt;br&gt;&#xA;ॐकारः सर्ववेदानां त्राता भव महेश्वर ।&lt;br&gt;&#xA;त्वं च लोकहितार्थाय भूतानि परिषिञ्चसि ॥ ४४ ॥&lt;br&gt;&#xA;महेश्वर महाभाग शुभाशुभनिरीक्षक ।&lt;br&gt;&#xA;आप्यायास्मान्हि देवेश कर्तॄन्वै वचनं तव ॥ ४५ ॥&lt;br&gt;&#xA;रूपकोटिसहस्रेषु रूपकोटिशतेषु ते ।&lt;br&gt;&#xA;अन्तं गन्तुं न शक्ताः स्म देवदेव नमोस्तु ते ॥ ४६ ॥&lt;br&gt;&#xA;ब्रह्मोवाच&lt;br&gt;&#xA;इति स्तुत्वाखिला देवा विष्ण्वाद्या प्रमुखस्थिताः ।&lt;br&gt;&#xA;मुहुर्मुहुः सुप्रणम्य स्कन्दं कृत्वा पुरःसरम् ॥ ४७ ॥&lt;br&gt;&#xA;देवस्तुतिं समाकर्ण्य शिवःसर्वेश्वरः स्वराट् ।&lt;br&gt;&#xA;सुप्रसन्नो बभूवाथ विजहास दयापरः ॥ ४८ ॥&lt;br&gt;&#xA;उवाच सुप्रसन्नात्मा विष्ण्वादीन्सुरसत्तमान् ।&lt;br&gt;&#xA;शङ्करः परमेशानो दीनबन्धुःसतां गतिः ॥ ४९ ॥&lt;br&gt;&#xA;शिव उवाच&lt;br&gt;&#xA;हे हरे हे विधे देवा वाक्यं मे शृणुतादरात् ।&lt;br&gt;&#xA;सर्वथाहं सतां त्राता देवानां वः कृपानिधिः ॥ ५० ॥&lt;br&gt;&#xA;दुष्टहन्ता त्रिलोकेशः शङ्करो भक्तवत्सलः ।&lt;br&gt;&#xA;कर्ता भर्ता च हर्ता च सर्वेषां निर्विकारवान् ॥ ५१ ॥&lt;br&gt;&#xA;यदा यदा भवेद्दुःखं युष्माकं देवसत्तमाः ।&lt;br&gt;&#xA;तदा तदा मां यूयं वै भजन्तु सुखहेतवे ॥ ५२ ॥&lt;br&gt;&#xA;ब्रह्मोवाच&lt;br&gt;&#xA;इत्याज्ञप्तस्तदा देवा विष्ण्वाद्याः समुनीश्वराः ।&lt;br&gt;&#xA;शिवं प्रणम्य सशिवं कुमारं च मुदान्विताः ॥ ५३ ॥&lt;br&gt;&#xA;कथयन्तो यशो रम्यं शिवयोः शाङ्‌करेश्च तत् ।&lt;br&gt;&#xA;आनन्दं परमं प्राप्य स्वधामानि ययुर्मुने ॥ ५४ ॥&lt;br&gt;&#xA;शिवोपि शिवया सार्द्धं सगणः परमेश्वरः ।&lt;br&gt;&#xA;कुमारेणयुतः प्रीत्योवास तस्मिन्गिरौ मुदा ॥ ५५ ॥&lt;br&gt;&#xA;इत्येवं कथितं सर्वं कौमारं चरितं मुने ।&lt;br&gt;&#xA;शैवं च सुखदं दिव्यं किमन्यच्छ्रोतुमिच्छसि ॥ ५६ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे कुमारखण्डे&lt;br&gt;&#xA;स्वामिकार्तिकचरितगर्भितशिवाशिवचरितवर्णनं नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>१३ गणेशोत्पत्तिवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/13_gaNeshotpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/13_gaNeshotpattivarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;त्रयोदशोऽध्यायः&lt;/p&gt;&#xA;&lt;p&gt;गणेशोत्पत्तिः&lt;br&gt;&#xA;सूत उवाच&lt;br&gt;&#xA;तारकारेरिति श्रुत्वा वृत्तमद्‌भुतमुत्तमम् ।&lt;br&gt;&#xA;नारदःसुप्रसन्नोथ पप्रच्छ प्रीतितो विधिम् ॥ १ ॥&lt;br&gt;&#xA;नारद उवाच&lt;br&gt;&#xA;देवदेव प्रजानाथ शिवज्ञाननिधे मया ।&lt;br&gt;&#xA;श्रुतं कार्तिकसद्वृत्तममृतादपि चोत्तमम् ॥ २ ॥&lt;br&gt;&#xA;अधुना श्रोतुमिच्छामि गाणेशं वृत्तमुत्तमम् ।&lt;br&gt;&#xA;तज्जन्मचरितं दिव्यं सर्वमङ्गलमङ्गलम् ॥ ३ ॥&lt;br&gt;&#xA;सूत उवाच&lt;br&gt;&#xA;इत्याकर्ण्य वचस्तस्य नारदस्य महामुने ।&lt;br&gt;&#xA;प्रसन्नमानसो ब्रह्मा प्रत्युवाच शिवं स्मरन् ॥ ४ ॥&lt;br&gt;&#xA;ब्रह्मोवाच&lt;br&gt;&#xA;कल्पभेदाद्‌गणेशस्य जनिः प्रोक्ता विधेः परात् ।&lt;br&gt;&#xA;शनिदृष्टं शिरश्छिन्नं सञ्चितं गाजमाननम् ॥ ५ ॥&lt;br&gt;&#xA;इदानीं श्वेतकल्पोक्ता गणेशोत्पत्तिरुच्यते ।&lt;br&gt;&#xA;यत्र च्छिन्नं शिरस्तस्य शिवेन च कृपालुना ॥ ६ ॥&lt;br&gt;&#xA;सन्देहो नात्र कर्तव्यः शङ्करःसूतिकृन्मुने ।&lt;br&gt;&#xA;स हि सर्वाधिपः शम्भुर्निर्गुणः सगुणोऽपि हि ॥ ७ ॥&lt;br&gt;&#xA;तल्लीलयाखिलं विश्वं सृज्यते पाल्यते तथा ।&lt;br&gt;&#xA;विनाश्यते मुनिश्रेष्ठ प्रस्तुतं शृणु चादरात् ॥ ८ ॥&lt;br&gt;&#xA;उद्वाहिते शिवे चात्र कैलासं च गते सति ।&lt;br&gt;&#xA;कियता चैव कालेन जातो गणपतेर्भवः ॥ ९ ॥&lt;br&gt;&#xA;एकस्मिन्नेव काले च जया च विजया सखी ।&lt;br&gt;&#xA;पार्वत्या च मिलित्वा वै विचारे तत्पराभवत् ॥ १० ॥&lt;br&gt;&#xA;रुद्रस्य च गणाःसर्वे शिवस्याज्ञापरायणाः ।&lt;br&gt;&#xA;ते सर्वेप्यस्मदीयाश्च नन्दिभृङ्‌गिपुरःसराः ॥ ११ ॥&lt;br&gt;&#xA;प्रमथास्ते ह्यसङ्‌ख्याता अस्मदीयो न कश्चन ।&lt;br&gt;&#xA;द्वारि तिष्ठन्ति ते सर्वे शङ्कराज्ञापरायणाः ॥ १२ ॥&lt;br&gt;&#xA;ते सर्वेप्यस्मदीयांश्च तथापि न मिलेन्मनः ।&lt;br&gt;&#xA;एकश्चैवास्मदीयो हि रचनीयस्त्वयानघे ॥ १३ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा पार्वती देवी सखीभ्यां सुन्दरं वचः ।&lt;br&gt;&#xA;हितं मेने तदा तच्च कर्तुं स्माप्यध्यवस्यति ॥ १४ ॥&lt;br&gt;&#xA;ततः कदाचिन्मज्जत्यां पार्वत्यां वै सदाशिवः ।&lt;br&gt;&#xA;नन्दिनं परिभर्त्स्याथ ह्याजगाम गृहान्तरम् ॥ १५ ॥&lt;br&gt;&#xA;आयान्तं शङ्करं दृष्ट्वाऽसमये जगदम्बिका ।&lt;br&gt;&#xA;उत्तस्थौ मज्जती सा वै लज्जिता सुन्दरी तदा ॥ १६ ॥&lt;br&gt;&#xA;तस्मिन्नवसरे देवी कौतुकेनातिसंयुता ।&lt;br&gt;&#xA;तदीयं तद्वचश्चैव हितं मेने सुखावहम् ॥ १७ ॥&lt;br&gt;&#xA;एवं जाते सदा काले कदाचित्पार्वती शिवा ।&lt;br&gt;&#xA;विचिन्त्य मनसा चेति परमाया परेश्वरी ॥ १८ ॥&lt;br&gt;&#xA;मदीयःसेवकः कश्चिद्‌भवेच्छुभतरः कृती ।&lt;br&gt;&#xA;मदाज्ञया परं नान्यद्‌रेखामात्रं चलेदिह ॥ १९ ॥&lt;br&gt;&#xA;विचार्येति च सा देवी वपुषो मलसम्भवम् ।&lt;br&gt;&#xA;पुरुषं निर्ममौ सा तु सर्वलक्षणसंयुतम् ॥ २० ॥&lt;br&gt;&#xA;सर्वावयवनिर्दोषं सर्वावयव सुन्दरम् ।&lt;br&gt;&#xA;विशालं सर्वशोभाढ्यं महाबलपराक्रमम् ॥ २१ ॥&lt;br&gt;&#xA;वस्त्राणि च तदा तस्मै दत्त्वा सा विविधानि हि ।&lt;br&gt;&#xA;नानालङ्‌करणं चैव बह्वाशिषमनुत्तमाम् ॥ २२ ॥&lt;br&gt;&#xA;मत्पुत्रस्त्वं मदीयोऽसि नान्यः कश्चिदिहास्ति मे ।&lt;br&gt;&#xA;एवमुक्तस्य पुरुषो नमस्कृत्य शिवां जगौ ॥ २३ ॥&lt;br&gt;&#xA;गणेश उवाच&lt;br&gt;&#xA;किं कार्यं विद्यते तेऽद्य करवाणि तवोदितम् ।&lt;br&gt;&#xA;इत्युक्ता सा तदा तेन प्रत्युवाच सुतं शिवा ॥ २४ ॥&lt;br&gt;&#xA;शिवोवाच&lt;br&gt;&#xA;हे तात शृणु मद्वाक्यं द्वारपालो भवाद्य मे ।&lt;br&gt;&#xA;मत्पुत्रस्त्वं मदीयोऽसि नान्यथा कश्चिदस्ति मे ॥ २५ ॥&lt;br&gt;&#xA;विना मदाज्ञां मत्पुत्र नैवायान्मद्‌गृहान्तरम् ।&lt;br&gt;&#xA;कोऽपि क्वापि हठात्तात सत्यमेतन्मयोदितम् ॥ २६ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा च ददौ तस्मै यष्टिं चातिदृढां मुने ।&lt;br&gt;&#xA;तदीयं रूपमालोक्य सुन्दरं हर्षमागता ॥ २७ ॥&lt;br&gt;&#xA;मुखमाचुम्ब्य सुप्रीत्यालिङ्‌ग्य तं कृपया सुतम् ।&lt;br&gt;&#xA;स्वद्वारि स्थापयामास यष्टिपाणिं गणाधिपम् ॥ २८ ॥&lt;br&gt;&#xA;अथ देवीसुतस्तात गृहद्वारि स्थितो गणः ।&lt;br&gt;&#xA;यष्टिपाणिर्महावीरः पार्वतीहितकाम्यया ॥ २९ ॥&lt;br&gt;&#xA;स्वद्वारि स्थापयित्वा तं गणेशं स्वसुतं शिवा ।&lt;br&gt;&#xA;स्वयं च मज्जती सा वै संस्थितासीत्सखीयुता ॥ ३० ॥&lt;br&gt;&#xA;एतस्मिन्नेव काले तु शिवो द्वारि समागतः ।&lt;br&gt;&#xA;कौतुकी मुनिर्शादूल नानालीलाविशारदः ॥ ३१ ॥&lt;br&gt;&#xA;उवाच च शिवेशं तमविज्ञाय गणाधिपः ।&lt;br&gt;&#xA;मातुराज्ञां विना देव गम्यतां न त्वयाधुना ॥ ३२ ॥&lt;br&gt;&#xA;मज्जनार्थं स्थिता माता क्व यासीतो व्रजाधुना ।&lt;br&gt;&#xA;इत्युक्त्वा यष्टिकां तस्य रोधनाय तदाग्रहीत् ॥ ३३ ॥&lt;br&gt;&#xA;तं दृष्ट्वा तु शिवः प्राह कं निषेधसि मूढधीः ।&lt;br&gt;&#xA;मां न जानास्यसद्‌बुद्धे शिवोऽहमिति नान्यथा ॥ ३४ ॥&lt;br&gt;&#xA;ताडितस्तेन यष्ट्या हि गणेशेन महेश्वरः ।&lt;br&gt;&#xA;प्रत्युवाच स तं पुत्रं बहुलीलश्च कोपितः ॥ ३५ ॥&lt;br&gt;&#xA;शिव उवाच&lt;br&gt;&#xA;मुर्खोसि त्वं न जानासि शिवोऽहं गिरिजापतिः ।&lt;br&gt;&#xA;स्वगृहं यामि रे बाल निषेधसि कथं हि माम् ॥ ३६ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा प्रविशन्तं तं महेशं गणनायकः ।&lt;br&gt;&#xA;क्रोधं कृत्वा ततो विप्र दण्डेनाताडयत्पुनः ॥ ३७ ॥&lt;br&gt;&#xA;ततः शिवश्च सङ्‌क्रुद्धो गणानाज्ञापयन्निजान् ।&lt;br&gt;&#xA;को वायं वर्तते किञ्च क्रियते पश्यतां गणाः ॥ ३८ ॥&lt;br&gt;&#xA;इत्युक्त्वा तु शिवस्तत्र स्थितः क्रुद्धो गृहाद्‌बहिः ।&lt;br&gt;&#xA;भवाचाररतःस्वामी बह्वद्‌भुतसुलीलकः ॥ ३९ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे&lt;br&gt;&#xA;कुमारखण्डे गणेशोत्पत्तिवर्णनं नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>१४ गणविवादवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/14_gaNavivAdavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/14_gaNavivAdavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;चतुर्दशोऽध्यायः&lt;/p&gt;&#xA;&lt;p&gt;गणेशेन सह शिवगणानां विवादवर्णनम्&lt;br&gt;&#xA;ब्रह्मोवाच&lt;br&gt;&#xA;गणास्ते क्रोधसम्पन्नास्तत्र गत्वा शिवाज्ञया ।&lt;br&gt;&#xA;पप्रच्छुर्गिरिजापुत्रं तं तदा द्वारपालकम् ॥ १ ॥&lt;br&gt;&#xA;शिवगणा ऊचुः&lt;br&gt;&#xA;कोऽसि त्वं कुत आयातः किं वा त्वं च चिकीर्षसि ।&lt;br&gt;&#xA;इतोऽद्य गच्छ दूरं वै यदि जीवितुमिच्छसि ॥ २ ॥&lt;br&gt;&#xA;ब्रह्मोवाच&lt;br&gt;&#xA;तदीयं तद्वचः श्रुत्वा गिरिजातनयः स वै ।&lt;br&gt;&#xA;निर्भयो दण्डपाणिश्च द्वारपानब्रवीदिदम् ॥ ३ ॥&lt;br&gt;&#xA;गणेश उवाच&lt;br&gt;&#xA;यूयं के कुत आयाता भवन्तः सुन्दरा इमे ।&lt;br&gt;&#xA;यात दूरं किमर्थं वै स्थिता अत्र विरोधिनः ॥ ४ ॥&lt;br&gt;&#xA;ब्रह्मोवाच&lt;br&gt;&#xA;एवं श्रुत्वा वचस्तस्य हास्यं कृत्वा परस्परम् ।&lt;br&gt;&#xA;ऊचुःसर्वे शिवगणा महावीरा गतस्मयाः ॥ ५ ॥&lt;br&gt;&#xA;परस्परमिति प्रोच्य सर्वे ते शिवपार्षदाः ।&lt;br&gt;&#xA;द्वारपालं गणेशं तं प्रत्यूचुः कुद्धमानसाः ॥ ६ ॥&lt;br&gt;&#xA;शिवगणा ऊचुः&lt;br&gt;&#xA;श्रूयतां द्वारपाला हि वयं शिवगणा वराः ।&lt;br&gt;&#xA;त्वां निवारयितुं प्राप्ताः शङ्करस्याज्ञया विभोः ॥ ७ ॥&lt;br&gt;&#xA;त्वामपीह गणं मत्वा न हन्यामीन्यथा हतः ।&lt;br&gt;&#xA;तिष्ठ दूरे स्वतः त्वं च किमर्थं मृत्युमीहसे ॥ ८ ॥&lt;br&gt;&#xA;ब्रह्मोवाच&lt;br&gt;&#xA;इत्युक्तोऽपि गणेशश्च गिरिजातनयोऽभयः ।&lt;br&gt;&#xA;निर्भर्त्स्य शङ्करगणान्न द्वारं मुक्तवांस्तदा ॥ ९ ॥&lt;br&gt;&#xA;ते सर्वेपि गणाः शैवाः तत्रत्या वचनं तदा ।&lt;br&gt;&#xA;श्रुत्वा तत्र शिवं गत्वा तद्वृत्तान्तमथाब्रुवन् ॥ १० ॥&lt;br&gt;&#xA;ततश्च तद्वचः श्रुत्वाद्‌भुतलीलो महेश्वरः ।&lt;br&gt;&#xA;विनिर्भर्त्स्य गणानूचे निजाल्ँलोकगतिर्मुने ॥ ११ ॥&lt;br&gt;&#xA;महेश्वर उवाच&lt;br&gt;&#xA;कश्चायं वर्तते किं च ब्रवीत्यरिवदुच्छ्रितः ।&lt;br&gt;&#xA;किं करिष्यत्यसद्‌बुद्धिः स्वमृत्युं वाञ्छति ध्रुवम् ॥ १२ ॥&lt;br&gt;&#xA;दूरतः क्रियतां ह्येष द्रारपालो नवीनकः ।&lt;br&gt;&#xA;क्लीबा इव स्थितास्तस्य वृत्तं वदथ मे कथम् ॥ १३ ॥&lt;br&gt;&#xA;स्वामिनोक्ता गणास्ते चाद्‌भुतलीलेन शम्भुना ।&lt;br&gt;&#xA;पुनरागत्य तत्रैव तमूचुर्द्वारपालकम् ॥ १४ ॥&lt;br&gt;&#xA;शिवगणा ऊचुः&lt;br&gt;&#xA;रे रे द्वारप कस्त्वं हि स्थितश्च स्थापितः कुतः ।&lt;br&gt;&#xA;नैवास्मान्गाणयस्येवं कथं जीवितुमिच्छसि ॥ १५ ॥&lt;br&gt;&#xA;द्वारपाला वयं सर्वे स्थितः किं परिभाषसे ।&lt;br&gt;&#xA;सिंहासनगृहीतश्च शृगालः शिवमीहते ॥ १६ ॥&lt;br&gt;&#xA;तावद्‌गर्जसि मूर्ख त्वं यावद्‌गणपराक्रमः ।&lt;br&gt;&#xA;नानुभूतस्त्वयात्रैव ह्यनुभूतः पतिष्यसि ॥ १७ ॥&lt;br&gt;&#xA;इत्युक्तस्तैःसुसङ्‌कुद्धो हस्ताभ्यां यष्टिकां तदा ।&lt;br&gt;&#xA;गृहीत्वा ताडयामास गणांस्तान्परिभाषिणः ॥ १८ ॥&lt;br&gt;&#xA;उवाचाथ शिवापुत्रः परिभर्त्स्य गणेश्वरान् ।&lt;br&gt;&#xA;शङ्करस्य महावीरान्निर्भयस्तान्गणेश्वरः ॥ १९ ॥&lt;br&gt;&#xA;शिवापुत्र उवाच&lt;br&gt;&#xA;यात यात ततो दूरे नो चेद्वो दर्शयामि ह ।&lt;br&gt;&#xA;स्वपराक्रममत्युग्रं यास्यथात्युपहास्यताम् ॥ २० ॥&lt;br&gt;&#xA;इत्याकर्ण्य वचस्तस्य गिरिजातनयस्य हि ।&lt;br&gt;&#xA;परस्परमथोचुस्ते शङ्करस्य गणास्तदा ॥ २१ ॥&lt;br&gt;&#xA;शिवगणा ऊचुः&lt;br&gt;&#xA;किं कर्तव्यं क्व गन्तव्यं क्रियते स न किं पुनः ।&lt;br&gt;&#xA;मर्यादा रक्ष्यतेऽस्माभिरन्यथा किं ब्रवीति च ॥ २२ ॥&lt;br&gt;&#xA;ब्रह्मोवाच&lt;br&gt;&#xA;ततः शम्भुगणाःसर्वे शिवं दूरे व्यवस्थितम् ।&lt;br&gt;&#xA;क्रोशमात्रं तु कैलासाद्‌गत्वा ते च तथाऽब्रुवन् ॥ २३ ॥&lt;br&gt;&#xA;शिवो विहस्य तान्सर्वांस्त्रिशूलकर उग्रधीः ।&lt;br&gt;&#xA;उवाच परमेशो हि स्वगणान् वीरसम्मतान् ॥ २४ ॥&lt;br&gt;&#xA;शिव उवाच&lt;br&gt;&#xA;रेरे गणाः क्लीबमता न वीरा वीरमानिनः ।&lt;br&gt;&#xA;मदग्रे नोदितुं योग्या भर्त्सितः किं पुनर्वदेत् ॥ २५ ॥&lt;br&gt;&#xA;गम्यतां ताड्यतां चैष यः कश्चित्प्रभवेदिह ।&lt;br&gt;&#xA;बहुनोक्तेन किं चात्र दूरीकर्तव्य एव सः ॥ २६ ॥&lt;br&gt;&#xA;ब्रह्मोवाच&lt;br&gt;&#xA;इति सर्वे महेशेन जग्मुस्तत्र मुनीश्वर ।&lt;br&gt;&#xA;भर्त्सितास्तेन देवेन प्रोचुश्च गणसत्तमाः ॥ २७ ॥&lt;br&gt;&#xA;शिवगणा ऊचुः&lt;br&gt;&#xA;रेरे त्वं शृणु वै बाल बलात्किं परिभाषसे ।&lt;br&gt;&#xA;इतस्त्वं दूरतो याहि नो चेन्मृत्युर्भविष्यति ॥ २८ ॥&lt;br&gt;&#xA;ब्रह्मोवाच&lt;br&gt;&#xA;इति श्रुत्वा वचस्तेषां शिवाज्ञाकारिणां ध्रुवम् ।&lt;br&gt;&#xA;शिवासुतस्तदाभूत्स किं करोमीति दुःखितः ॥ २९ ॥&lt;br&gt;&#xA;एतस्मिन्नन्तरे देवी तेषां तस्य च वै पुनः ।&lt;br&gt;&#xA;श्रुत्वा तु कलहं द्वारि सखीं पश्येति साब्रवीत् ॥ ३० ॥&lt;br&gt;&#xA;समागत्य सखी तत्र वृत्तान्तं समबुध्यत ।&lt;br&gt;&#xA;क्षणमात्रं तदा दृष्ट्वा गता हृष्टा शिवान्तिकम् ॥ ३१ ॥&lt;br&gt;&#xA;तत्र गत्वा तु तत्सर्वं वृत्तं तद्यदभून्मुने ।&lt;br&gt;&#xA;अशेषेण तया सख्या कथितं गिरिजाग्रतः ॥ ३२ ॥&lt;br&gt;&#xA;सख्युवाच&lt;br&gt;&#xA;अस्मदीयो गणो यो हि स्थितो द्वारि महेश्वरि ।&lt;br&gt;&#xA;निर्भर्त्सयति तं वीराः शङ्करस्य गणा ध्रुवम् ॥ ३३ ॥&lt;br&gt;&#xA;शिवश्चैव गणाः सर्वे विना तेऽवसरं कथम् ।&lt;br&gt;&#xA;प्रविशन्ति हठाद्‌गेहे नैतच्छुभतरं तव ॥ ३४ ॥&lt;br&gt;&#xA;सम्यक् कृतं ह्यनेनैव न हि कोपि प्रवेशितः ।&lt;br&gt;&#xA;दुःखं चैवानुभूयात्र तिरस्कारादिकं तथा ॥ ३५ ॥&lt;br&gt;&#xA;अतः परन्तु वाग्वादः क्रियते च परस्परम् ।&lt;br&gt;&#xA;वाग्वादे च कृते नैव तर्ह्यायान्तु सुखेन वै ॥ ३६ ॥&lt;br&gt;&#xA;कृतश्चैवात्र वाग्वादस्तं जित्वा विजयेन च ।&lt;br&gt;&#xA;प्रविशन्तु तथा सर्वे नान्यथा कर्हिचित्प्रिये ॥ ३७ ॥&lt;br&gt;&#xA;अस्मिन्नेवास्मदीये वै सर्वे सम्भर्त्सिता वयम् ।&lt;br&gt;&#xA;तस्माद्देवि त्वया भद्रे न त्याज्यो मान उत्तमः ॥ ३८ ॥&lt;br&gt;&#xA;शिवो मर्कटवत्तेऽद्य वर्तते सर्वदा सति ।&lt;br&gt;&#xA;किं करिष्यत्यहङ्‌कारमानुकूल्यं भविष्यति ॥ ३९ ॥&lt;br&gt;&#xA;ब्रह्मोवाच&lt;br&gt;&#xA;अहो क्षणं स्थिता तत्र शिवेच्छावशतःसती । ४० ॥&lt;br&gt;&#xA;मनस्युवाच सा भूत्वा मानिनी पार्वती तदा । ४१ ॥&lt;br&gt;&#xA;शिवोवाच&lt;br&gt;&#xA;अहो क्षणं स्थितो नैव हठात्कारः कथं कृतः ।&lt;br&gt;&#xA;कथं चैवात्र कर्त्तव्यं विनयेनाथ वा पुनः ॥ ४२ ॥&lt;br&gt;&#xA;भविष्यति भवत्येव कृतं नैवान्यथा पुनः ।&lt;br&gt;&#xA;इत्युक्त्वा तु सखी तत्र प्रेषिता प्रियया तदा ॥ ४३ ॥&lt;br&gt;&#xA;समागत्याऽब्रवीत्सा च प्रियया कथितं हि यत् ।&lt;br&gt;&#xA;तमाचष्ट गणेशं तं गिरिजातनयं तदा ॥ ४४ ॥&lt;br&gt;&#xA;सख्युवाच&lt;br&gt;&#xA;सम्यक्कृतं त्वया भद्र बलात्ते प्रविशन्तु न ।&lt;br&gt;&#xA;भवदग्रे गणा ह्येते किं जयन्तु भवादृशम् ॥ ४५ ॥&lt;br&gt;&#xA;कृतं चेद्वाकृतं चैव कर्त्तव्यं क्रियतां त्वया ।&lt;br&gt;&#xA;जितो यस्तु पुनर्वापि न वैरमथ वा ध्रुवम् ॥ ४६ ॥&lt;br&gt;&#xA;ब्रह्मोवाच&lt;br&gt;&#xA;इति श्रुत्वा वचस्तस्या मातुश्चैव गणेश्वरः ।&lt;br&gt;&#xA;आनन्दं परमं प्राप बलं भूरि महोन्नतिम् ॥ ४७ ॥&lt;br&gt;&#xA;बद्धकक्षस्तथोष्णीषं बद्ध्वा जङ्‌घोरु संस्पृशन् ।&lt;br&gt;&#xA;उवाच तान् गणान् सर्वान् निर्भयं वचनं मुदा ॥ ४८ ॥&lt;br&gt;&#xA;गणेश उवाच&lt;br&gt;&#xA;अहं च गिरिजासूनुर्यूयं शिवगणास्तथा ।&lt;br&gt;&#xA;उभये समतां प्राप्ताः कर्तव्यं क्रियतां पुनः ॥ ४९ ॥&lt;br&gt;&#xA;भवन्तो द्वारपालाश्च द्वारपोहं कथं न हि ।&lt;br&gt;&#xA;भवन्तश्च स्थितास्तत्राऽहं स्थितोत्रेति निश्चितम् ॥ ५० ॥&lt;br&gt;&#xA;भवद्‌भिश्च स्थितं ह्यत्र यदा भवति निश्चितम् ।&lt;br&gt;&#xA;तदा भवद्‌भिः कर्त्तव्यं शिवाज्ञापरिपालनम् ॥ ५१ ॥&lt;br&gt;&#xA;इदानीं तु मया चात्र शिवाज्ञापरिपालनम् ।&lt;br&gt;&#xA;सत्यं च क्रियते वीरा निर्णीतं मे यथोचितम् ॥ ५२ ॥&lt;br&gt;&#xA;तस्माच्छिवगणाःसर्वे वचनं शृणुतादरात् ।&lt;br&gt;&#xA;हठाद्वा विनयाद्वा न गन्तव्यं मन्दिरे पुनः ॥ ५३ ॥&lt;br&gt;&#xA;ब्रह्मोवाच&lt;br&gt;&#xA;इत्युक्तास्ते गणेनैव सर्वे ते लज्जिता गणाः ।&lt;br&gt;&#xA;ययुः शिवान्तिकं तं वै नमस्कृत्य पुरः स्थिताः ॥ ५४ ॥&lt;br&gt;&#xA;स्थित्वा न्यवेदयन्सर्वे वृत्तान्तं च तदद्‌भुतम् ।&lt;br&gt;&#xA;करौ बद्ध्वा नतस्कन्धाः शिवं स्तुत्वा पुरः स्थिताः ॥ ५५ ॥&lt;br&gt;&#xA;तत्सर्वं तु तदा श्रुत्वा वृत्तं तत्स्वगणोदितम् ।&lt;br&gt;&#xA;लौकिकीं वृत्तिमाश्रित्य शङ्करो वाक्यमब्रवीत् ॥ ५६ ॥&lt;br&gt;&#xA;शङ्कर उवाच श्रूयतां च गणाःसर्वे युद्धं योग्यं भवेन्नहि ।&lt;br&gt;&#xA;यूयं चात्रास्मदीया वै स च गौरीगणस्तथा ॥ ५७ ॥&lt;br&gt;&#xA;विनयः क्रियते चेद्वै वश्यः शम्भुः स्त्रिया सदा ।&lt;br&gt;&#xA;इति ख्यातिर्भवेल्लोके गर्हिता मे गणा धुवम् ॥ ५८ ॥&lt;br&gt;&#xA;कृते चैवात्र कर्तव्यमिति नीतिर्गरीयसी ।&lt;br&gt;&#xA;एकाकी स गणो बालः किं करिष्यति विक्रमम् ॥ ५९ ॥&lt;br&gt;&#xA;भवन्तश्च गणा लोके युद्धे चाति विशारदाः ।&lt;br&gt;&#xA;मदीयाश्च कथं युद्धं हित्वा यास्यथ लाघवम् ॥ ६० ॥&lt;br&gt;&#xA;स्त्रिया ग्रहः कथं कार्यो पत्युरग्रे विशेषतः ।&lt;br&gt;&#xA;कृत्वा सा गिरिजा तस्य नूनं फलमवाप्स्यति ॥ ६१ ॥&lt;br&gt;&#xA;तस्मात्सर्वे च मद्वीराः शृणुतादरतो वचः ।&lt;br&gt;&#xA;कर्त्तव्यं सर्वथा युद्धं भावि यत्तद्‌भवत्विति ॥ ६२ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा शङ्करो ब्रह्मन् नानालीलाविशारदः ।&lt;br&gt;&#xA;विरराम मुनिश्रेष्ठ दर्शयल्ँलौकिकीं गतिम् ॥ ६३ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे&lt;br&gt;&#xA;कुमारखण्डे गणविवादवर्णनं नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>१५ गणेशयुद्धवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/15_gaNeshayuddhavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/15_gaNeshayuddhavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;पञ्चदशोऽध्यायः&lt;/p&gt;&#xA;&lt;p&gt;शिवगणैः सह गणेशयुद्धवर्णनम्&lt;br&gt;&#xA;ब्रह्मोवाच&lt;br&gt;&#xA;इत्युक्ता विभुना तेन निश्चयं परमं गताः ।&lt;br&gt;&#xA;सन्नद्धास्तु तदा तत्र जग्मुश्च शिवमन्दिरम् ॥ १ ॥&lt;br&gt;&#xA;गणेशोऽपि तथा दृष्ट्वा ह्यायातान्गणसत्तमान् ।&lt;br&gt;&#xA;युद्धाऽऽटोपं विधायैव स्थितांश्चैवाब्रवीदिदम् ॥ २ ॥&lt;br&gt;&#xA;गणेश उवाच&lt;br&gt;&#xA;आयान्तु गणपाःसर्वे शिवाज्ञापरिपालकाः ।&lt;br&gt;&#xA;अहमेकश्च बालश्च शिवाज्ञापरिपालकः ॥ ३ ॥&lt;br&gt;&#xA;तथापि पश्यतां देवी पार्वती सूनुजं बलम् ।&lt;br&gt;&#xA;शिवश्च स्वगणानां तु बलं पश्यतु वै पुनः ॥ ४ ॥&lt;br&gt;&#xA;बलवद्‌बालयुद्धं च भवानीशिवपक्षयोः ।&lt;br&gt;&#xA;भवद्‌भिश्च कृतं युद्धं पूर्वं युद्धविशारदैः ॥ ५ ॥&lt;br&gt;&#xA;मया पूर्वं कृतं नैव बालोस्मि क्रियतेऽधुना ।&lt;br&gt;&#xA;तथापि भवतां लज्जा गिरिजाशिवयोरिह ॥ ६ ॥&lt;br&gt;&#xA;ममैवं तु भवेन्नैव वैपरीत्यं भविष्यति ।&lt;br&gt;&#xA;ममैव भवतां लज्जा गिरिजाशिवयोरिह ॥ ७ ॥&lt;br&gt;&#xA;एवं ज्ञात्वा च कर्त्तव्यः समरश्च गणेश्वराः ।&lt;br&gt;&#xA;भवद्‌भिःस्वामिनं दृष्ट्वा मया च मातरं तदा ॥ ८ ॥&lt;br&gt;&#xA;क्रियते कीदृशं युद्धं भवितव्यं भवत्विति ।&lt;br&gt;&#xA;तस्य वै वारणे कोऽपि न समर्थस्त्रिलोकके ॥ ९ ॥&lt;br&gt;&#xA;ब्रह्मोवाच&lt;br&gt;&#xA;इत्येवं भर्त्सितास्ते तु दण्डभूषितबाहवः ।&lt;br&gt;&#xA;विविधान्यायुधान्येवं धृत्वा ते च समाययुः ॥ १० ॥&lt;br&gt;&#xA;घर्षयन्तस्तथा दन्तान् हुङ्‌कृत्य च पुनः पुनः ।&lt;br&gt;&#xA;पश्य पश्य ब्रुवन्तश्च गणास्ते समुपागताः ॥ ११ ॥&lt;br&gt;&#xA;नन्दी प्रथममागत्य धृत्वा पादं व्यकर्षयत् ।&lt;br&gt;&#xA;धावन्भृङ्‌गी द्वितीयं च पादं धृत्वा गणस्य च ॥ १२ ॥&lt;br&gt;&#xA;यावत्पादे विकर्षन्तौ तावद्धस्तेन वै गणः ।&lt;br&gt;&#xA;आहत्य हस्तयोस्ताभ्यामुत्क्षिप्तौ पादकौ स्वयम् ॥ १३ ॥&lt;br&gt;&#xA;अथ देवीसुतो वीरःसगृह्य परिघं बृहत् ।&lt;br&gt;&#xA;द्वारस्थितो गणपतिः सर्वानापोथयत्तदा ॥ १४ ॥&lt;br&gt;&#xA;केषाञ्चित्पाणयो भिन्नाः केषाञ्चित्पृष्ठकानि च ।&lt;br&gt;&#xA;केषाञ्चिच्च शिरांस्येव केषाञ्चिन्मस्तकानि च ॥ १५ ॥&lt;br&gt;&#xA;केषाञ्चिजानुनी तत्र केषाञ्चित्स्कन्धकास्तथा ।&lt;br&gt;&#xA;सम्मुखे चागता ये वै ते सर्वे हृदये हताः ॥ १६ ॥&lt;br&gt;&#xA;केचिच्च पतिताभूमौ केचिच्च विदिशो गताः ।&lt;br&gt;&#xA;केषाञ्चिच्चरणौ छिन्नौ केचिच्छर्वान्तिकं गताः ॥ १७ ॥&lt;br&gt;&#xA;तेषां मध्ये तु कश्चिद्वै सङ्‌ग्रामे सम्मुखो न हि ।&lt;br&gt;&#xA;सिंहं दृष्ट्वा यथा यान्ति मृगाश्चैव दिशो दश ॥ १८ ॥&lt;br&gt;&#xA;तथा ते च गणाः सर्वे गताश्चैव सहस्रशः ।&lt;br&gt;&#xA;परावृत्य तथा सोऽपि सुद्वारि समुपस्थितः ॥ १९ ॥&lt;br&gt;&#xA;कल्पान्तकरणे कालो दृश्यते च भयङ्‌करः ।&lt;br&gt;&#xA;यथा तथैव दृष्टः स सर्वेषां प्रलयङ्‌करः ॥ २० ॥&lt;br&gt;&#xA;एतस्मिन्समये चैव सरमेशसुरेश्वराः ।&lt;br&gt;&#xA;प्रेरिता नारदेनेह देवाःसर्वे समागमन् ॥ २१ ॥&lt;br&gt;&#xA;समब्रुवंस्तदा सर्वे शिवस्य हितकाम्यया ।&lt;br&gt;&#xA;पुरः स्थित्वा शिवं नत्वा ह्याज्ञां देहि प्रभो इति ॥ २२ ॥&lt;br&gt;&#xA;त्वं परब्रह्म सर्वेशः सर्वे च तव सेवकाः ।&lt;br&gt;&#xA;सृष्टेः कर्ता सदा भर्ता संहर्ता परमेश्वरः ॥ २३ ॥&lt;br&gt;&#xA;रजःसत्त्वतमोरूपो लीलया निर्गुणः स्वतः ।&lt;br&gt;&#xA;का लीला रचिता चाद्य तामिदानीं वद प्रभो ॥ २४ ॥&lt;br&gt;&#xA;ब्रह्मोवाच&lt;br&gt;&#xA;इत्याकर्ण्य वचस्तेषां मुनिश्रेष्ठ महेश्वरः ।&lt;br&gt;&#xA;गणान् भिन्नाँस्तदा दृष्ट्वा तेभ्यः सर्वं न्यवेदयत् ॥ २५ ॥&lt;br&gt;&#xA;अथ सर्वेश्वरस्तत्र शङ्करो मुनिसत्तम ।&lt;br&gt;&#xA;विहस्य गिरिजानाथो ब्रह्माणं मामुवाच ह ॥ २६ ॥&lt;br&gt;&#xA;शिव उवाच&lt;br&gt;&#xA;ब्रह्मञ्छृणु मम द्वारि बाल एकः समास्थितः ।&lt;br&gt;&#xA;महाबलो यष्टिपाणिर्गेहावेशनिवारकः ॥ २७ ॥&lt;br&gt;&#xA;महाप्रहारकर्ताऽसौ मत्पार्षदविघातकः ।&lt;br&gt;&#xA;पराजयः कृतस्तेन मद्‌गणानां बलादिह ॥ २८ ॥&lt;br&gt;&#xA;ब्रह्मन् त्वयैव गन्तव्यं प्रसाद्योऽयं महाबलः ।&lt;br&gt;&#xA;यथा ब्रह्मन्नयः स्याद्वै तथा कार्यं त्वया विधे ॥ २९ ॥&lt;br&gt;&#xA;ब्रह्मोवाच&lt;br&gt;&#xA;इत्याकर्ण्य प्रभोर्वाक्यमज्ञात्वाऽज्ञानमोहितः ।&lt;br&gt;&#xA;तदीयनिकटं तात सर्वैर्ऋषिवरैरयाम् ॥ ३० ॥&lt;br&gt;&#xA;समायान्तं च मां दृष्ट्वा स गणेशो महाबली ।&lt;br&gt;&#xA;क्रोधं कृत्वा समभ्येत्य मम श्मश्रूण्यवाकिरत् ॥ ३१ ॥&lt;br&gt;&#xA;क्षम्यतां क्षम्यतां देव न युद्धार्थं समागतः ।&lt;br&gt;&#xA;ब्राह्मणोहमनुग्राह्यः शान्तिकर्तानुपद्रवः ॥ ३२ ॥&lt;br&gt;&#xA;इत्येवं ब्रुवति ब्रह्मंस्तावत्परिघमाददे ।&lt;br&gt;&#xA;स गणेशो महावीरो बालोऽबालपराक्रमः ॥ ३३ ॥&lt;br&gt;&#xA;गृहीतपरिघं दृष्ट्वा तं गणेशं महाबलम् ।&lt;br&gt;&#xA;पलायनपरो यातस्त्वहं द्रुततरं तदा ॥ ३४ ॥&lt;br&gt;&#xA;यात यात ब्रुवन्तस्ते परिघेन हतास्तदा ।&lt;br&gt;&#xA;स्वयं च पतिताः केचित्केचित्तेन निपातिताः ॥ ३५ ॥&lt;br&gt;&#xA;केचिच्च शिवसामीप्यं गत्वा तत्क्षणमात्रतः ।&lt;br&gt;&#xA;शिवं विज्ञापयाञ्चक्रुस्तद्वृत्तान्तमशेषतः ॥ ३६ ॥&lt;br&gt;&#xA;तथाविधांश्च तान् दृष्ट्वा तद्वृत्तान्तं निशम्य सः ।&lt;br&gt;&#xA;अपारमादधे कोपं हरो लीलाविशारदः ॥ ३७ ॥&lt;br&gt;&#xA;इन्द्रादिकान्देवगणान् षण्मुखप्रवरान् गणान् ।&lt;br&gt;&#xA;भूतप्रेतपिशाचांश्च सर्वानादेशयत्तदा ॥ ३८ ॥&lt;br&gt;&#xA;ते सर्वे च यथायोग्यं गतास्ते सर्वतो दिशम् ।&lt;br&gt;&#xA;तं गणं हन्तुकामा हि शिवाज्ञाता उदायुधाः ॥ ३९ ॥&lt;br&gt;&#xA;यस्य यस्यायुधं यच्च तत्तत्सर्वं विशेषतः ।&lt;br&gt;&#xA;तद्‌गणेशोपरि बलात्समागत्य विमोचितम् ॥ ४० ॥&lt;br&gt;&#xA;हाहाकारो महानासीत् त्रैलोक्ये सचराचरे ।&lt;br&gt;&#xA;त्रिलोकस्था जनाः सर्वे संशयं परमं गताः ॥ ४१ ॥&lt;br&gt;&#xA;न यातं ब्रह्मणोऽप्यायुर्ब्रह्माण्डं क्षयमेति हि ।&lt;br&gt;&#xA;अकाले च तथा नूनं शिवेच्छावशतः स्वयम् ॥ ४२ ॥&lt;br&gt;&#xA;ते सर्वे चागतास्तत्र षण्मुखाद्याश्च ये पुनः ।&lt;br&gt;&#xA;देवा व्यर्थायुधा जाता आश्चर्यं परमं गताः ॥ ४३ ॥&lt;br&gt;&#xA;एतस्मिन्नन्तरे देवी जगदम्बा विबोधना ।&lt;br&gt;&#xA;ज्ञात्वा तच्चरितं सर्वमपारं क्रोधमादधे ॥ ४४ ॥&lt;br&gt;&#xA;शक्तिद्वयं तदा तत्र तया देव्या मुनीश्वर ।&lt;br&gt;&#xA;निर्मितं स्वगणस्यैव सर्वसाहाय्यहेतवे ॥ ४५ ॥&lt;br&gt;&#xA;एका प्रचण्डरूपं च धृत्वातिष्ठन्महामुने ।&lt;br&gt;&#xA;श्यामपर्वतसङ्‌कांशं विस्तीर्य मुखगह्वरम् ॥ ४६ ॥&lt;br&gt;&#xA;एका विद्युत्स्वरूपा च बहुहस्तसमन्विता ।&lt;br&gt;&#xA;भयङ्‌करा महादेवी दुष्टदण्डविधायिनी ॥ ४७ ॥&lt;br&gt;&#xA;आयुधानि च सर्वाणि मोचितानि सुरैर्गणैः ।&lt;br&gt;&#xA;गृहीत्वा स्वमुखे तानि ताभ्यां शीघ्रं च चिक्षिपे ॥ ४८ ॥&lt;br&gt;&#xA;देवायुधं न दृश्येत परिघः परितः पुनः ।&lt;br&gt;&#xA;एवं ताभ्यां कृतं तत्र चरितं परमाद्‌भुतम् ॥ ४९ ॥&lt;br&gt;&#xA;एको बालोऽखिलं सैन्यं लोडयामास दुस्तरम् ।&lt;br&gt;&#xA;यथा गिरिवरेणैव लोडितः सागरः पुरा ॥ ५० ॥&lt;br&gt;&#xA;एकेन निहताः सर्वे शक्राद्या निर्जरास्तथा ।&lt;br&gt;&#xA;शङ्करस्य गणाश्चैव व्याकुलाः अभवंस्तदा ॥ ५१ ॥&lt;br&gt;&#xA;अथ सर्वे मिलित्वा ते निः श्वस्य च मुहुर्मुहुः ।&lt;br&gt;&#xA;परस्परं समूचुस्ते तत्प्रहारसमाकुलाः ॥ ५२ ॥&lt;br&gt;&#xA;देवगणा ऊचुः&lt;br&gt;&#xA;किं कर्तव्यं क्व गन्तव्यं न ज्ञायन्ते दिशो दश ।&lt;br&gt;&#xA;परिघं भ्रामयत्येष सव्यापसव्यमेव च ॥ ५३ ॥&lt;br&gt;&#xA;ब्रह्मोवाच&lt;br&gt;&#xA;एतत्कालेऽप्सरश्रेष्ठाः पुष्पचन्दनपाणयः ।&lt;br&gt;&#xA;ऋषयश्च त्वदाद्या हि येऽतियुद्धेतिलालसाः ॥ ५४ ॥&lt;br&gt;&#xA;ते सर्वे च समाजग्मुर्युद्धसन्दर्शनाय वै ।&lt;br&gt;&#xA;पूरितो व्योम सन्मार्गस्तैस्तदा मुनिसत्तम ॥ ५५ ॥&lt;br&gt;&#xA;तास्ते दृष्ट्वा रणं तं वै महाविस्मयमागताः ।&lt;br&gt;&#xA;ईदृशं परमं युद्धं न दृष्टं चैकदापि हि ॥ ५६ ॥&lt;br&gt;&#xA;पृथिवी कम्पिता तत्र समुद्रसहिता तदा ।&lt;br&gt;&#xA;पर्वताः पतिताश्चैव चक्रुः सङ्‌ग्रामसम्भवम् ॥ ५७ ॥&lt;br&gt;&#xA;द्यौर्ग्रहर्क्षगणैर्घूर्ण्णा सर्वे व्याकुलतां गताः ।&lt;br&gt;&#xA;देवाः पलायिताःसर्वे गणाश्च सकलास्तदा ॥ ५८ ॥&lt;br&gt;&#xA;केवलं षण्मुखस्तत्र नापलायत विक्रमी ।&lt;br&gt;&#xA;महावीरस्तदा सर्वानावार्य पुरतः स्थितः ॥ ५९ ॥&lt;br&gt;&#xA;शक्तिद्वयेन तद्युद्धे सर्वे च निष्फलीकृताः ।&lt;br&gt;&#xA;सर्वास्त्राणि निकृत्तानि सङ्‌क्षिप्तान्यमरैर्गणैः ६० ॥&lt;br&gt;&#xA;येऽवस्थिताश्च ते सर्वे शिवस्यान्तिकमागताः ।&lt;br&gt;&#xA;देवाः पलायिताः सर्वे गणाश्च सकलास्तदा ॥ ६१ ॥&lt;br&gt;&#xA;ते सर्वे मिलिताश्चैव मुहुर्नत्वा शिवं तदा ।&lt;br&gt;&#xA;अब्रुवन्वचनं क्षिप्रं कोऽयं गणवरः प्रभो ॥ ६२ ॥&lt;br&gt;&#xA;पुरा चैव श्रुतं युद्धमिदानीं बहुधा पुनः ।&lt;br&gt;&#xA;दृश्यते न श्रुतं दृष्टमीदृशं तु कदाचन ॥ ६३ ॥&lt;br&gt;&#xA;किञ्चिद्विचार्यतां देव त्वन्यथा न जयो भवेत् ।&lt;br&gt;&#xA;त्वमेव रक्षकः स्वामिन्ब्रह्माण्डस्य न संशयः ॥ ६४ ॥&lt;br&gt;&#xA;ब्रह्मोवाच&lt;br&gt;&#xA;इत्येवं तद्वचः श्रुत्वा रुद्रः परमकोपनः ।&lt;br&gt;&#xA;कोपं कृत्वा च तत्रैव जगाम स्वगणैःसह ॥ ६५ ॥&lt;br&gt;&#xA;देवसैन्यं च तत्सर्वं विष्णुना चक्रिणा सह ।&lt;br&gt;&#xA;समुत्सवं महत्कृत्वा शिवस्यानुजगाम ह ॥ ६६ ॥&lt;br&gt;&#xA;एतस्मिन्नन्तरे भक्त्या नमस्कृत्य महेश्वरम् ।&lt;br&gt;&#xA;अब्रवीन्नारद त्वं वै देवदेवं कृताञ्जलिः ॥ ६७ ॥&lt;br&gt;&#xA;नारद उवाच&lt;br&gt;&#xA;देवदेव महादेव शृणु मद्वचनं विभो ।&lt;br&gt;&#xA;त्वमेव सर्वगःस्वामी नानालीलाविशारदः ॥ ६८ ॥&lt;br&gt;&#xA;त्वया कृत्वा महालीलां गणगर्वोऽपहारितः ।&lt;br&gt;&#xA;अस्मै दत्त्वा बलं भूरि देवगर्वश्च शङ्कर ॥ ६९ ॥&lt;br&gt;&#xA;दर्शितं भुवने नाथ स्वमेव बलमद्‌भुतम् ।&lt;br&gt;&#xA;स्वतन्त्रेण त्वया शम्भो सर्वगर्वप्रहारिणा ॥ ७० ॥&lt;br&gt;&#xA;इदानीं न कुरुष्वेश तां लीलां भक्तवत्सलः ।&lt;br&gt;&#xA;स्वगणानमरांश्चापि सुसन्मान्याभिवर्द्धय ॥ ७१ ॥&lt;br&gt;&#xA;इमं न खेलयेदानीं जहि ब्रह्मपदप्रद ।&lt;br&gt;&#xA;इत्युक्त्वा नारद त्वं वै ह्यन्तर्द्धानं गतस्तदा ॥ ७२ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां&lt;br&gt;&#xA;कुमारखण्डे गणेशयुद्धवर्णनं नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>१६ वर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/16_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/16_varNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;षोडशोऽध्यायः&lt;/p&gt;&#xA;&lt;p&gt;गणेशशिरश्च्छेदनवर्णनम्&lt;br&gt;&#xA;ब्रह्मोवाच&lt;br&gt;&#xA;इति श्रुत्वा महेशानो भक्तानुग्रहकारकः ।&lt;br&gt;&#xA;त्वद्वाचा युदकामोभूत्तेन बालेन नारद ॥ १ ॥&lt;br&gt;&#xA;विष्णुमाहूय सम्मन्त्र्य बलेन महता युतः ।&lt;br&gt;&#xA;सामरः सम्मुखस्तस्याप्यभूद्देवस्त्रिलोचनः ॥ २ ॥&lt;br&gt;&#xA;देवाश्च युयुधुस्तेन स्मृत्वा शिवपदाम्बुजम् ।&lt;br&gt;&#xA;महाबला महोत्साहाः शिवसद्दृष्टिलोकिताः ॥ ३ ॥&lt;br&gt;&#xA;युयुधेऽथ हरिस्तेन महाबलपराक्रमः ।&lt;br&gt;&#xA;महादेव्यायुधो वीरः प्रवणः शिवरूपकः ॥ ४ ॥&lt;br&gt;&#xA;यष्ट्या गणाधिपः सोऽथ जघानामरपुङ्‌गवान् ।&lt;br&gt;&#xA;हरिं च सहसा वीरः शक्तिदत्तमहाबलः ॥ ५ ॥&lt;br&gt;&#xA;सर्वेऽमरगणास्तत्र विकुण्ठितबला मुने ।&lt;br&gt;&#xA;अभूवन् विष्णुना तेन हता यष्ट्या पराङ्मुखाः ॥ ६ ॥&lt;br&gt;&#xA;शिवोपि सह सैन्येन युद्धं कृत्वा चिरं मुने ।&lt;br&gt;&#xA;विकरालं च तं दृष्ट्वा विस्मयं परमं गतः ॥ ७ ॥&lt;br&gt;&#xA;छलेनैव च हन्तव्यो नान्यथा हन्यते पुनः ।&lt;br&gt;&#xA;इति बुद्धिं समास्थाय सैन्यमध्ये व्यवस्थितः ॥ ८ ॥&lt;br&gt;&#xA;शिवे दृष्टे तदा देवे निर्गुणे गुणरूपिणि ।&lt;br&gt;&#xA;विष्णौ चैवाथ सङ्‌ग्रामे आयाते सर्वदेवताः ॥ ९ ॥&lt;br&gt;&#xA;गणाश्चैव महेशस्य महाहर्षं तदा ययुः ।&lt;br&gt;&#xA;सर्वे परस्परं प्रीत्या मिलित्वा चक्रुरुत्सवम् ॥ १० ॥&lt;br&gt;&#xA;अथ शक्तिसुतो वीरो वीरगत्या स्वयष्टितः ।&lt;br&gt;&#xA;प्रथमं पूजयामास विष्णुं सर्वसुखावहम् ॥ ११ ॥&lt;br&gt;&#xA;अहं च मोहयिष्यामि हन्यतां च त्वया विभो ।&lt;br&gt;&#xA;छलं विना न वध्योऽयं तामसोयं दुरासदः ॥ १२ ॥&lt;br&gt;&#xA;इति कृत्वा मतिं तत्र सुसम्मन्त्र्य च शम्भुना ।&lt;br&gt;&#xA;आज्ञां प्राप्याऽभवच्छैवीं विष्णुर्मोहपरायणः ॥ १३ ॥&lt;br&gt;&#xA;शक्तिद्वयं तथा लीनं हरिं दृष्ट्वा तथाविधम् ।&lt;br&gt;&#xA;दत्त्वा शक्तिबलं तस्मै गणेशायाभवन्मुने ॥ १४ ॥&lt;br&gt;&#xA;शक्तिद्वयेऽथ संलीने यत्र विष्णुः स्थितः स्वयम् ।&lt;br&gt;&#xA;परिघं क्षिप्तवांस्तत्र गणेशो बलवत्तरः ॥ १५ ॥&lt;br&gt;&#xA;कृत्वा यत्नं किमप्यत्र वञ्चयामास तद्‌गतिम् ।&lt;br&gt;&#xA;शिवं स्मृत्वा महेशानं स्वप्रभुं भक्तवत्सलम् ॥ १६ ॥&lt;br&gt;&#xA;एकतस्तन्मुखं दृष्ट्वा शङ्करोप्याजगाम ह ।&lt;br&gt;&#xA;स्वत्रिशूलं समादाय सुक्रुद्धो युद्धकाम्यया ॥ १७ ॥&lt;br&gt;&#xA;स ददर्शागतं शम्भुं शूलहस्तं महेश्वरम् ।&lt;br&gt;&#xA;हन्तुकामं निजं वीरः शिवापुत्रो महाबलः ॥ १८ ॥&lt;br&gt;&#xA;शक्त्या जघान तं हस्ते स्मृत्वा मातृपदाम्बुजम् ।&lt;br&gt;&#xA;स गणशो महावीरः शिवशक्तिप्रवर्द्धितः ॥ १९ ॥&lt;br&gt;&#xA;त्रिशूलं पतितं हस्ताच्छिवस्य परमात्मनः ।&lt;br&gt;&#xA;दृष्ट्वा सदूतिकस्तं वै पिनाकं धनुराददे ॥ २० ॥&lt;br&gt;&#xA;तमप्यपातयद्‌भूमौ परिघेण गणेश्वरः ।&lt;br&gt;&#xA;हताः पञ्च तथा हस्ताः पञ्चभिः शूलमाददे ॥ २१ ॥&lt;br&gt;&#xA;अहो दुःखतरं नूनं सञ्जातमधुना मम ।&lt;br&gt;&#xA;भवेत्पुनर्गणानां किं भवाचारी जगाविति ॥ २२ ॥&lt;br&gt;&#xA;एतस्मिन्नन्तरे वीरः परिघेण गणेश्वरः ।&lt;br&gt;&#xA;जघान सगणान् देवान् शक्तिदत्तबलान्वितः ॥ २३ ॥&lt;br&gt;&#xA;गता दशदिशो देवाः सगणाः परिघार्दिताः ।&lt;br&gt;&#xA;न तस्थुःसमरे केपि तेनाद्‌भुतप्रहारिणा ॥ २४ ॥&lt;br&gt;&#xA;विष्णुस्तं च गणं दृष्ट्वा धन्योयमिति चाब्रवीत् ।&lt;br&gt;&#xA;महाबलो महावीरो महाशूरो रणप्रियः ॥ २५ ॥&lt;br&gt;&#xA;बहवो देवताश्चैव मया दृष्टास्तथा पुनः ।&lt;br&gt;&#xA;दानवा बहवो दैत्या यक्षगन्धर्वराक्षसाः ॥ २६ ॥&lt;br&gt;&#xA;नैतेन गणनाथेन समतां यान्ति केपि च ।&lt;br&gt;&#xA;त्रैलोक्येऽप्यखिले तेजो रूपशौर्यगुणादिभिः ॥ २७ ॥&lt;br&gt;&#xA;एवं सम्ब्रुवतेऽमुष्मै परिघं भ्रामयन् स च ।&lt;br&gt;&#xA;चिक्षेप विष्णवे तत्र शक्तिपुत्रो गणेश्वरः ॥ २८ ॥&lt;br&gt;&#xA;चक्रं गृहीत्वा हरिणा स्मृत्वा शिवपदाम्बुजम् ।&lt;br&gt;&#xA;तेन चक्रेण परिघो द्रुतं खण्डीकृतस्तदा ॥ २९ ॥&lt;br&gt;&#xA;खण्डं तु परिघस्यापि हरये प्राक्षिपद्‌गणः ।&lt;br&gt;&#xA;गृहीत्वा गरुडेनापि पक्षिणा विफलीकृतः ॥ ३० ॥&lt;br&gt;&#xA;एवं विचरितं कालं महावीरावुभावपि ।&lt;br&gt;&#xA;विष्णुश्चापि गणश्चैव युयुधाते परस्परम् ॥ ३१ ॥&lt;br&gt;&#xA;पुनर्वीरवरः शक्तिसुतःस्मृतशिवो बली ।&lt;br&gt;&#xA;गृहीत्वा यष्टिमतुलां तया विष्णुं जघान ह ॥ ३२ ॥&lt;br&gt;&#xA;अविषह्य प्रहारं तं स भूमौ निपपात ह ।&lt;br&gt;&#xA;द्रुतमुत्थाय युयुधे शिवापुत्रेण तेन वै ॥ ३३ ॥&lt;br&gt;&#xA;एतदन्तरमासाद्य शूलपाणिस्तथोत्तरे ।&lt;br&gt;&#xA;आगत्य च त्रिशूलेन तच्छिरो निरकृन्तत ॥ ३४ ॥&lt;br&gt;&#xA;छिन्ने शिरसि तस्यैव गणनाथस्य नारद ।&lt;br&gt;&#xA;गणसैन्यं देवसैन्यमभवच्च सुनिश्चलम् ॥ ३५ ॥&lt;br&gt;&#xA;नारदेन त्वयाऽऽगत्य देव्यै सर्वं निवेदितम् ।&lt;br&gt;&#xA;मानिनि श्रूयतां मानस्त्याज्यो नैव त्वयाधुना ॥ ३६ ॥&lt;br&gt;&#xA;इत्युक्त्वाऽन्तर्हितस्तत्र नारद त्वं कलिप्रियः ।&lt;br&gt;&#xA;अविकारी सदा शम्भुर्मनोगतिकरो मुनिः ॥ ३७ ॥&lt;br&gt;&#xA;इति श्रीशिवपुराणे द्वितीयायां रुद्रसंहितायां चतुर्थे कुमारखण्डे&lt;br&gt;&#xA;गणेशयुद्धगणेशशिरश्छेदन वर्णनं नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>१७ गणेशजीवनवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/17_gaNeshajIvanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/17_gaNeshajIvanavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;सप्तदशोऽध्यायः&lt;/p&gt;&#xA;&lt;p&gt;गणेशदेहे गजमुखयोजनवर्णनम्&lt;br&gt;&#xA;नारद उवाच&lt;br&gt;&#xA;ब्रह्मन् वद महाप्राज्ञ तद्वृत्तान्तेखिले श्रुते ।&lt;br&gt;&#xA;किमकार्षीन्महादेवी श्रोतुमिच्छामि तत्त्वतः ॥ १ ॥&lt;br&gt;&#xA;ब्रह्मोवाच&lt;br&gt;&#xA;श्रूयतां मुनिशार्दूल कथयाम्यद्य तद्ध्रुवम् ।&lt;br&gt;&#xA;चरितं जगदम्बाया यज्जातं तदनन्तरम् ॥ २ ॥&lt;br&gt;&#xA;मृदङ्‌गान्पटहांश्चैव गणाश्चावादयंस्तथा ।&lt;br&gt;&#xA;महोत्सवं तदा चक्रुर्हते तस्मिन्गणाधिपे ॥ ३ ॥&lt;br&gt;&#xA;शिवोपि तच्छिरश्छित्वा यावद्दुःखमुपाददे ।&lt;br&gt;&#xA;तावच्च गिरिजा देवी चुक्रोधाति मुनीश्वर ॥ ४ ॥&lt;br&gt;&#xA;किं करोमि क्व गच्छामि हाहा दुःखमुपागतम् ।&lt;br&gt;&#xA;कथं दुःखं विनश्येतास्याऽतिदुखं ममाधुना ॥ ५ ॥&lt;br&gt;&#xA;मत्सुतो नाशितश्चाद्य देवेःसर्वैर्गणैस्तथा ।&lt;br&gt;&#xA;सर्वांस्तान्नाशयिष्यामि प्रलयं वा करोम्यहम् ॥ ६ ॥&lt;br&gt;&#xA;इत्येवं दुःखिता सा च शक्तीः शतसहस्रशः ।&lt;br&gt;&#xA;निर्ममे तत्क्षणं क्रुद्धा सर्वलोकमहेश्वरी ॥ ७ ॥&lt;br&gt;&#xA;निर्मितास्ता नमस्कृत्य जगदम्बां शिवां तदा ।&lt;br&gt;&#xA;जाज्वल्यमाना ह्यवदन्मातरादिश्यतामिति ॥ ८ ॥&lt;br&gt;&#xA;तच्छुत्वा शम्भुशक्तिःसा प्रकृतिः क्रोधतत्परा ।&lt;br&gt;&#xA;प्रत्युवाच तु ताः सर्वा महामाया मुनीश्वर ॥ ९ ॥&lt;br&gt;&#xA;देव्युवाच&lt;br&gt;&#xA;हे शक्तयोऽधुना देव्यो युष्माभिर्मन्निदेशतः ।&lt;br&gt;&#xA;प्रलयश्चात्र कर्त्तव्यो नात्र कार्या विचारणा ॥ १० ॥&lt;br&gt;&#xA;देवांश्चैव ऋषींश्चैव यक्षराक्षसकांस्तथा ।&lt;br&gt;&#xA;अस्मदीयान्परांश्चैव सख्यो भक्षत वै हठात् ॥ ११ ॥&lt;br&gt;&#xA;ब्रह्मोवाच&lt;br&gt;&#xA;तदाज्ञप्ताश्च ताः सर्वाः शक्तयः क्रोधतत्पराः ।&lt;br&gt;&#xA;देवादीनां च सर्वेषां संहारं कर्तुमुद्यताः ॥ १२ ॥&lt;br&gt;&#xA;यथा च तृणसंहारमनलः कुरुते तथा ।&lt;br&gt;&#xA;एवं ताः शक्तयः सर्वाः संहारं कर्तुमुद्यताः ॥ १३ ॥&lt;br&gt;&#xA;गणपो वाथ विष्णुर्वा ब्रह्मा वा शङ्करस्तथा ।&lt;br&gt;&#xA;इन्द्रो वा यक्षराजो वा स्कन्दो वा सूर्य एव वा ॥ १४ ॥&lt;br&gt;&#xA;सर्वेषां चैव संहारं कुर्वन्ति स्म निरन्तरम् ।&lt;br&gt;&#xA;यत्रयत्र तु दृश्येत तत्रतत्रापि शक्तयः ॥ १५ ॥&lt;br&gt;&#xA;कराली कुब्जका खञ्जा लम्बशीर्षा ह्यनेकशः ।&lt;br&gt;&#xA;हस्ते धृत्वा तु देवांश्च मुखे चैवाक्षिपंस्तदा ॥ १६ ॥&lt;br&gt;&#xA;तं संहारं तदा दृष्ट्वा हरो ब्रह्मा तथा हरिः ।&lt;br&gt;&#xA;इन्द्रादयोऽखिलाः देवा गणाश्च ऋषयस्तथा ॥ १७ ॥&lt;br&gt;&#xA;किं करिष्यति सा देवी संहारं वाप्यकालतः ।&lt;br&gt;&#xA;इति संशयमापन्ना जीवनाशा हताऽभवत् ॥ १८ ॥&lt;br&gt;&#xA;सर्वे च मिलिताश्चेमे कि कर्त्तव्यं विचिन्त्यताम् ।&lt;br&gt;&#xA;एवं विचारयन्तस्ते तूर्णमूचुः परस्परम् ॥ १९ ॥&lt;br&gt;&#xA;यदा च गिरिजा देवी प्रसन्ना हि भवेदिह ।&lt;br&gt;&#xA;तदा चैव भवेत्स्वास्थ्यं नान्यथा कोटियत्नतः ॥ २० ॥&lt;br&gt;&#xA;शिवोपि दुःखमापन्नो लौकिकीं गतिमाश्रितः ।&lt;br&gt;&#xA;मोहयन्सकलांस्तत्र नानालीलाविशारदः ॥ २१ ॥&lt;br&gt;&#xA;सर्वेषां चैव देवानां कटिर्भग्ना यदा तदा ।&lt;br&gt;&#xA;शिवा क्रोधमयी साक्षाद्‌ गन्तुं न पुर उत्सहेत् ॥ । २२ ॥&lt;br&gt;&#xA;स्वीयो वा परकीयो वा देवो वा दानवोपि वा ।&lt;br&gt;&#xA;गणो वापि च दिक्पालो यक्षो वा किन्नरो मुनिः ॥ २३ ॥&lt;br&gt;&#xA;विष्णुर्वापि तथा ब्रह्मा शङ्करश्च तथा प्रभुः ।&lt;br&gt;&#xA;न कश्चिद्‌गिरिजाग्रे च स्थातुं शक्तोऽभवन्मुने ॥ २४ ॥&lt;br&gt;&#xA;जाज्वल्यमानं तत्तेजःसर्वतो दाहि तेऽखिलाः ।&lt;br&gt;&#xA;दृष्ट्वा भीततरा आसन् सर्वे दूरतरं स्थिताः ॥ २५ ॥&lt;br&gt;&#xA;एतस्मिन्समये तत्र नारदो दिव्यदर्शनः ।&lt;br&gt;&#xA;आगतस्त्वं मुने देवगणानां सुखहेतवे ॥ २६ ॥&lt;br&gt;&#xA;ब्रह्माणं मां भवं विष्णुं शङ्करं च प्रणम्य साः ।&lt;br&gt;&#xA;समागत्य मिलित्वोचे विचार्य कार्यमेव वा ॥ २७ ॥&lt;br&gt;&#xA;सर्वे सम्मन्त्रयां चक्रुस्त्वया देवा महात्मना ।&lt;br&gt;&#xA;दुःखशान्तिः कथं स्याद्वै समूचुस्तत एव ते ॥ २८ ॥&lt;br&gt;&#xA;यावच्च गिरिजा देवी कृपां नैव करिष्यति ।&lt;br&gt;&#xA;तावन्नैव सुखं स्याद्वै नात्र कार्या विचारणा ॥ २९ ॥&lt;br&gt;&#xA;ऋषयो हि त्वदाद्याश्च गतास्ते वै शिवान्तिकम् ।&lt;br&gt;&#xA;सर्वे प्रसादयामासुः क्रोधशान्त्यै तदा शिवाम् ॥ ३० ॥&lt;br&gt;&#xA;पुनः पुनः प्रणेमुश्च स्तुत्वा स्तोत्रैरनेकशः ।&lt;br&gt;&#xA;सर्वे प्रसादयन्प्रीत्या प्रोचुर्देवगणाज्ञया ॥ ३१ ॥&lt;br&gt;&#xA;सुरर्षय ऊचुः&lt;br&gt;&#xA;जगदम्ब नमस्तुभ्यं शिवायै ते नमोस्तु ते ।&lt;br&gt;&#xA;चण्डिकायै नमस्तुभ्यं कल्याण्यै ते नमोस्तु ते ॥ ३२ ॥&lt;br&gt;&#xA;आदिशक्तिस्त्वमेवाम्ब सर्वसृष्टिकरी सदा ।&lt;br&gt;&#xA;त्वमेव पालिनी शक्तिस्त्वमेव प्रलयङ्‌करी ॥ ३३ ॥&lt;br&gt;&#xA;प्रसन्ना भव देवेशि शान्तिं कुरु नमोऽस्तु ते ।&lt;br&gt;&#xA;सर्वं हि विकलं देवि त्रिजगत्तव कोपतः ॥ ३४ ॥&lt;br&gt;&#xA;ब्रह्मोवाच&lt;br&gt;&#xA;एवं स्तुता परा देवी ऋषिभिश्च त्वदादिभिः ।&lt;br&gt;&#xA;क्रुद्धदृष्ट्या तदा ताश्च किञ्चिन्नोवाच सा शिवा ॥ ३५ ॥&lt;br&gt;&#xA;तदा च ऋषयः सर्वे नत्वा तच्चरणाम्बुजम् ।&lt;br&gt;&#xA;पुनरूचुः शिवां भक्त्या कृताञ्जलिपुटाः शनैः ॥ ३६ ॥&lt;br&gt;&#xA;ऋषय ऊचुः क्षम्यतां देवि संहारो जायतेऽधुना ।&lt;br&gt;&#xA;तव स्वामी स्थितश्चात्र पश्य पश्य तमम्बिके ॥ ३७ ॥&lt;br&gt;&#xA;वयं के च इमे देवा विष्णुब्रह्मादयस्तथा ।&lt;br&gt;&#xA;प्रजाश्च भवदीयाश्च कृताञ्जलिपुटाः स्थिताः ॥ ३८ ॥&lt;br&gt;&#xA;क्षन्तव्यश्चापराधो वै सर्वेषां परमेश्वरि ।&lt;br&gt;&#xA;सर्वे हि विकलाश्चाद्य शान्तिं तेषां शिवे कुरु ॥ ३९ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा ऋषयःसर्वे सुदीनतरमाकुलाः ।&lt;br&gt;&#xA;सन्तस्थिरे चण्डिकाग्रे कृताञ्जलिपुटास्तदा ॥ ४० ॥&lt;br&gt;&#xA;एवं श्रुत्वा वचस्तेषां प्रसन्ना चण्डिकाऽभवत् ।&lt;br&gt;&#xA;प्रत्युवाच ऋषींस्तान्वै करुणाविष्टमानसा ॥ ४१ ॥&lt;br&gt;&#xA;देव्युवाच&lt;br&gt;&#xA;मत्पुत्रो यदि जीवेत तदा संहरणं न हि ।&lt;br&gt;&#xA;यथा हि भवतां मध्ये पूज्योऽयं च भविष्यति ॥ ४२ ॥&lt;br&gt;&#xA;सर्वाध्यक्षो भवेदद्य यूयं कुरुत तद्यदि ।&lt;br&gt;&#xA;तदा शान्तिर्भवेल्लोके नान्यथा सुखमाप्स्यथ ॥ ४३ ॥&lt;br&gt;&#xA;ब्रह्मोवाच&lt;br&gt;&#xA;इत्युक्तास्ते तदा सर्वे ऋषयो युष्मदादयः ।&lt;br&gt;&#xA;तेभ्यो देवेभ्य आगत्य सर्वं वृत्तं न्यवेदयन् ॥ ४४ ॥&lt;br&gt;&#xA;ते च सर्वे तथा श्रुत्वा शङ्कराय न्यवेदयन् ।&lt;br&gt;&#xA;नत्वा प्राञ्जलयो दीनाः शक्रप्रभृतयः सुराः ॥ ४५ ॥&lt;br&gt;&#xA;प्रोवाचेति सुराञ्छ्रुत्वा शिवश्चापि तथा पुनः ।&lt;br&gt;&#xA;कर्त्तव्यं च तथा सर्वलोकस्वास्थ्यं भवेदिह ॥ ४६ ॥&lt;br&gt;&#xA;उत्तरस्यां पुनर्यात प्रथमं यो मिलेदिह ।&lt;br&gt;&#xA;तच्छिरश्च समाहृत्य योजनीयं कलेवरे ॥ ४७ ॥&lt;br&gt;&#xA;ब्रह्मोवाच&lt;br&gt;&#xA;ततस्तैस्तत्कृतं सर्वं शिवाज्ञाप्रतिपालकैः ।&lt;br&gt;&#xA;कलेवरं समानीय प्रक्षाल्य विधिवच्च तत् ॥ ४८ ॥&lt;br&gt;&#xA;पूजयित्वा पुनस्ते वै गताश्चोदङ्मुखास्तदा ।&lt;br&gt;&#xA;प्रथमं मिलितस्तत्र हस्ती चाप्येकदन्तकः ॥ ४९ ॥&lt;br&gt;&#xA;तच्छिरश्च तदा नीत्वा तत्र तेऽयोजयन् ध्रुवम् ।&lt;br&gt;&#xA;संयोज्य देवताःसर्वाः शिवं विष्णुं विधिं तदा ॥ ५० ॥&lt;br&gt;&#xA;प्रणम्य वचनं प्रोचुर्भवदुक्तं कृतं च नः ।&lt;br&gt;&#xA;अनन्तरं च तत्कार्यं भवताद्‌भवशेषितम् ॥ ५१ ॥&lt;br&gt;&#xA;ब्रह्मोवाच&lt;br&gt;&#xA;ततस्ते तु विरेजुश्च पार्षदाश्च सुराः सुखम् ।&lt;br&gt;&#xA;अथ तद्वचनं श्रुत्वा शिवोक्तं पर्यपालयन् ॥ ५२ ॥&lt;br&gt;&#xA;ऊचुस्ते च तदा तत्र ब्रह्मविष्णुसुरास्तथा ।&lt;br&gt;&#xA;प्रणम्येशं शिवं देवं स्वप्रभुं गुणवर्जितम् ॥ ५३ ॥&lt;br&gt;&#xA;यस्मात्त्वत्तेजसःसर्वे वयं जाता महात्मनः ।&lt;br&gt;&#xA;त्वत्तेजस्तत्समायातु वेदमन्त्राभियोगतः ॥ ५४ ॥&lt;br&gt;&#xA;इत्येवमभिमन्त्रेण मन्त्रितं जलमुत्तमम् ।&lt;br&gt;&#xA;स्मृत्वा शिवं समेतास्ते चिक्षिपुस्तत्कलेवरे ॥ ९५ ॥&lt;br&gt;&#xA;तज्जलस्पर्शमात्रेण चिद्युतो जीवितो द्रुतम् ।&lt;br&gt;&#xA;तदोत्तस्थौ सुप्त इव स बालश्च शिवेच्छया ॥ ५६ ॥&lt;br&gt;&#xA;सुभगः सुन्दरतरो गजवक्त्रः सुरक्तकः ।&lt;br&gt;&#xA;प्रसन्नवदनश्चाति सुप्रभो ललिताकृतिः ॥ ५७ ॥&lt;br&gt;&#xA;तं दृष्ट्वा जीवितं बालं शिवापुत्रं मुनीश्वर ।&lt;br&gt;&#xA;सर्वे मुमुदिरे तत्र सर्वं दुःखं क्षयं गतम् ॥ ५८ ॥&lt;br&gt;&#xA;देव्यै सन्दर्शयामासुः सर्वे हर्षसमन्विताः ।&lt;br&gt;&#xA;जीवितं तनयं दृष्ट्वा देवी हृष्टतराभवत् ॥ ५९ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे&lt;br&gt;&#xA;कुमारखण्डे गणेशजीवनवर्णनं नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>१८ गणेशगणाधिपपदवीवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/18_gaNeshagaNAdhipapadavIvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/18_gaNeshagaNAdhipapadavIvarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;अष्टदशोऽध्यायः&lt;/p&gt;&#xA;&lt;p&gt;गणेशगणाधिपपदवीप्राप्तिः&lt;br&gt;&#xA;नारद उवाच&lt;br&gt;&#xA;जीविते गिरिजापुत्रे देव्या दृष्टे प्रजेश्वर ।&lt;br&gt;&#xA;ततः किमभवत्तत्र कृपया तद्वदाधुना ॥ १ ॥&lt;br&gt;&#xA;ब्रह्मोवाच&lt;br&gt;&#xA;जीविते गिरिजापुत्रे देव्या दृष्टे मुनीश्वर ।&lt;br&gt;&#xA;यज्जातं तच्छृणुष्वाद्य वच्मि ते महदुत्सवम् ॥ २ ॥&lt;br&gt;&#xA;जीवितःस शिवापुत्रो निर्व्यग्रो विकृतो मुने ।&lt;br&gt;&#xA;अभिषिक्तस्तदा देवैर्गणाध्यक्षैर्गजाननः ॥ ३ ॥&lt;br&gt;&#xA;दृष्ट्वा स्वतनयं देवी शिवा हर्षसमन्विता ।&lt;br&gt;&#xA;गृहीत्वा बालकं दोर्भ्यां प्रमुदा परिषस्वजे ॥ ४ ॥&lt;br&gt;&#xA;वस्त्राणि विविधानीह नानालङ्‌करणानि च ।&lt;br&gt;&#xA;ददौ प्रीत्या गणेशाय स्वपुत्राय मुदाम्बिका ॥ ५ ॥&lt;br&gt;&#xA;पूजयित्वा तया देव्या सिद्धिभिश्चाप्यनेकशः ।&lt;br&gt;&#xA;करेण स्पर्शितः सोऽथ सर्वदुःखहरेण वै ॥ ६ ॥&lt;br&gt;&#xA;पूजयित्वा सुतं देवी मुखमाचुम्ब्य शाङ्‌करी ।&lt;br&gt;&#xA;वरान्ददौ तदा प्रीत्या जातस्त्वं दुःखितोऽधुना ॥ ७ ॥&lt;br&gt;&#xA;धन्योसि कृतकृत्योसि पूर्वपूज्यो भवाधुना ।&lt;br&gt;&#xA;सर्वेषाममराणां वै सर्वदा दुःखवर्जितः ॥ ८ ॥&lt;br&gt;&#xA;आनने तव सिन्दूरं दृश्यते साम्प्रतं यदि ।&lt;br&gt;&#xA;तस्मात्त्वं पूजनीयोसि सिन्दूरेण सदा नरैः ॥ ९ ॥&lt;br&gt;&#xA;पुष्पैर्वा चन्दनैर्वापि गन्धेनैव शुभेन च ।&lt;br&gt;&#xA;नैवेद्ये सुरम्येण नीराजेन विधानतः ॥ १० ॥&lt;br&gt;&#xA;ताम्म्बूलैरथ दानैश्च तथा प्रक्रमणैरपि ।&lt;br&gt;&#xA;नमस्कारविधानेन पूजां यस्ते विधास्यति ॥ ११ ॥&lt;br&gt;&#xA;तस्य वै सकला सिद्धिर्भविष्यति न संशयः ।&lt;br&gt;&#xA;विघ्नान्यनेकरूपाणि क्षयं यास्यन्त्यसंशयम् ॥ १२ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा च तदा देवी स्वपुत्रं तं महेश्वरी ।&lt;br&gt;&#xA;नानावस्तुभिरुत्कृष्टैः पुनरप्यर्चयत्तथा ॥ १३ ॥&lt;br&gt;&#xA;ततःस्वास्थ्यं च देवानां गणानां च विशेषतः ।&lt;br&gt;&#xA;गिरिजाकृपया विप्र जातं तत्क्षणमात्रतः ॥ १४ ॥&lt;br&gt;&#xA;एतस्मिंश्च क्षणे देवा वासवाद्याः शिवं मुदा ।&lt;br&gt;&#xA;स्तुत्वा प्रसाद्य तं देवं भक्ता निन्युः शिवान्तिकम् ॥ १५ ॥&lt;br&gt;&#xA;संसाद्य गिरिशं पश्चादुत्सङ्‌गे सन्न्यवेशयन् ।&lt;br&gt;&#xA;बालकं तं महेशान्यास्त्रिजगत्सुखहेतवे ॥ १६ ॥&lt;br&gt;&#xA;शिवोपि तस्य शिरसि दत्त्वा स्वकरपङ्‌कजम् ।&lt;br&gt;&#xA;उवाच वचनं देवान् पुत्रोऽयमिति मेऽपरः ॥ १७ ॥&lt;br&gt;&#xA;गणेशोपि तदोत्थाय नमस्कृत्य शिवाय वै ।&lt;br&gt;&#xA;पार्वत्यै च नमस्कृत्य मह्यं वै विष्णवे तथा ॥ १८ ॥&lt;br&gt;&#xA;नारादाद्यानृषीन्सर्वान्स त्वास्थाय पुरोऽब्रवीत् ।&lt;br&gt;&#xA;क्षन्तव्यश्चापराधो मे मानश्चैवेदृशो नृणाम् ॥ १९ ॥&lt;br&gt;&#xA;अहं च शङ्करश्चैव विष्णुश्चैते त्रयः सुराः ।&lt;br&gt;&#xA;प्रत्यूचुर्युगपत्प्रीत्या ददतो वरमुत्तमम् ॥ २० ॥&lt;br&gt;&#xA;त्रयो वयं सुरवरा यथा पूज्या जगत्त्रये ।&lt;br&gt;&#xA;तथायं गणनाथश्च सकलैः प्रतिपूज्यताम् ॥ २१ ॥&lt;br&gt;&#xA;वयं च प्राकृताश्चायं प्राकृतः पूज्य एव च ।&lt;br&gt;&#xA;गणेशो विघ्नहर्ता हि सर्वकामफलप्रदः ॥ २२ ॥&lt;br&gt;&#xA;एतत्पूजां पुरा कृत्वा पश्चात्पूज्या वयं नरैः ।&lt;br&gt;&#xA;वयं च पूजिताः सर्वे नायं चापूजितो यदा ॥ २३ ॥&lt;br&gt;&#xA;अस्मिन्नपूजिते देवाः परपूजाकृता यदि ।&lt;br&gt;&#xA;तदा तत्फलहानिः स्यान्नात्र कार्या विचारणा ॥ २४ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा स गणेशानो नानावस्तुभिरादरात् ।&lt;br&gt;&#xA;शिवेन पूजितः पूर्वं विष्णुनाऽनु प्रपूजितः ॥ २५ ॥&lt;br&gt;&#xA;ब्रह्मणा च मया तत्र पार्वत्या च प्रपूजितः ।&lt;br&gt;&#xA;सर्वैर्देवैर्गणैश्चैव पूजितः परया मुदा ॥ २६ ॥&lt;br&gt;&#xA;सवैर्मिलित्वा तत्रैव ब्रह्मविष्णुहरादिभिः ।&lt;br&gt;&#xA;सगणेशः शिवातुष्ट्यै सर्वाध्यक्षो निवेदितः ॥ २७ ॥&lt;br&gt;&#xA;पुनश्चैव शिवेनास्मै सुप्रसन्नेन चेतसा ।&lt;br&gt;&#xA;सर्वदा सुखदा लोके वरा दत्ता ह्यनेकशः ॥ २८ ॥&lt;br&gt;&#xA;शिव उवाच&lt;br&gt;&#xA;हे गिरीन्द्रसुतापुत्र सन्तुष्टोऽहं न संशयः ।&lt;br&gt;&#xA;मयि तुष्टे जगत्तुष्टं विरुद्धः कोपि नो भवेत् ॥ २९ ॥&lt;br&gt;&#xA;बालरूपोपि यस्मात्त्वं महाविक्रमकारकः ।&lt;br&gt;&#xA;शक्तिपुत्रः सुतेजस्वी तस्माद्‌भव सदा सुखी ॥ ३० ॥&lt;br&gt;&#xA;त्वन्नाम विघ्नहन्तृत्वे श्रेष्ठं चैव भवत्विति ।&lt;br&gt;&#xA;मम सर्वगणाध्यक्षः सम्पूज्यस्त्वं भवाधुना ॥ ३१ ॥&lt;br&gt;&#xA;एवमुक्त्वा शङ्करेण पूजाविधिरनेकशः ।&lt;br&gt;&#xA;आशिषश्चाप्यनेका हि कृतास्तस्मिंस्तु तत्क्षणात् ॥ ३२ ॥&lt;br&gt;&#xA;ततो देवगणाश्चैव गीत वाद्यं च नृत्यकम् ।&lt;br&gt;&#xA;मुदा ते कारयामासुस्तथैवप्सरसां गणाः ॥ ३३ ॥&lt;br&gt;&#xA;पुनश्चैव वरो दत्तःसुप्रसन्नेन शम्भुना ।&lt;br&gt;&#xA;तस्मै च गणनाथाय शिवेनैव महात्मना ॥ ३४ ॥&lt;br&gt;&#xA;चतुर्थ्यां त्वं समुत्पन्नो भाद्रे मासि गणेश्वर ।&lt;br&gt;&#xA;असिते च तथा पक्षे चन्द्रस्योदयने शुभे ॥ ३५ ॥&lt;br&gt;&#xA;प्रथमे च तथा यामे गिरिजायाः सुचेतसः ।&lt;br&gt;&#xA;आविर्बभूव ते रूपं यस्मात्ते व्रतमुत्तमम् ।३६ ॥&lt;br&gt;&#xA;तस्मात्तद्दिनमारभ्य तस्यामेव तिथौ मुदा ।&lt;br&gt;&#xA;व्रतं कार्यं विशेषेण सर्वसिद्ध्यै सुशोभनम् ॥ ३७ ॥&lt;br&gt;&#xA;यावत्पुनः समायाति वर्षान्ते च चतुर्थिका ।&lt;br&gt;&#xA;तावद्‌व्रतं च कर्तव्यं तव चैव ममाज्ञया ॥ ३८ ॥&lt;br&gt;&#xA;संसारे सुखमिच्छन्ति येऽतुलं चाप्यनेकशः ।&lt;br&gt;&#xA;त्वां पूजयन्तु ते भक्त्या चतुर्थ्यां विधिपूर्वकम् ॥ ३९ ॥&lt;br&gt;&#xA;मार्गशीर्षे तथा मासे रमा या वै चतुर्थिका ।&lt;br&gt;&#xA;प्रातः स्नानं तदा कृत्वा व्रतं विप्रान्निवेदयेत् ॥ ४० ॥&lt;br&gt;&#xA;दूर्वाभिः पूजनं कार्यमुपवासस्तथाविधः ।&lt;br&gt;&#xA;रात्रेश्च प्रहरे जाते स्नात्वा सम्पूजयेन्नरः ॥ ४१ ॥&lt;br&gt;&#xA;मूर्तिं धातुमयीं कृत्वा प्रवालसम्भवां तथा ।&lt;br&gt;&#xA;श्वेतार्कसम्भवां चापि मार्द्दिकां निर्मितां तथा ॥ ४२ ॥&lt;br&gt;&#xA;प्रतिष्ठाप्य तदा तत्र पूजयेत्प्रयतः पुमान् ।&lt;br&gt;&#xA;गन्धैर्नानाविधैर्दिव्यैश्चन्दनैः पुष्पकैरिह ॥ ४३ ॥&lt;br&gt;&#xA;वितस्तिमात्रा दूर्वा च त्र्यङ्‌गा वै मूलवर्जिता ।&lt;br&gt;&#xA;ईदृशानां तद्‌बलानां शतेनैकोत्तरेण ह ॥ ४४ ॥&lt;br&gt;&#xA;एकविंशतिकेनैव पूजयेत्प्रतिमां स्थिताम् ।&lt;br&gt;&#xA;धूपैर्दीपैश्च नैवेद्यैर्विविधैर्गणनायकम् ॥ ४५ ॥&lt;br&gt;&#xA;ताम्बूलाद्यर्घसद्द्रव्यैः प्रणिपत्य स्तवैस्तथा ।&lt;br&gt;&#xA;त्वां तत्र पूजयित्वेत्थं बालचन्द्रं च पूजयेत् ॥ ४६ ॥&lt;br&gt;&#xA;पश्चाद्विप्रांश्च सम्पूज्य भोजयेन्मधुरैर्मुदा ।&lt;br&gt;&#xA;स्वयं चैव ततो भुञ्ज्यान्मधुरं लवणं विना ॥ ४७ ॥&lt;br&gt;&#xA;विसर्जयेत्ततः पश्चान्नियमं सर्वमात्मनः ।&lt;br&gt;&#xA;गणेशस्मरणं कुर्यात्सम्पूर्णं स्याद्‌व्रतं शुभम् ॥ ४८ ॥&lt;br&gt;&#xA;एवं व्रतेन सम्पूर्णे वर्षे जाते नरस्तदा ।&lt;br&gt;&#xA;उद्यापनविधिं कुर्याद्‌व्रतसम्पूर्त्तिहेतवे ॥ ४९ ॥&lt;br&gt;&#xA;द्वादश ब्राह्मणास्तत्र भोजनीया मदाज्ञया ।&lt;br&gt;&#xA;कुम्भमेकं च संस्थाप्य पूज्या मूर्तिस्त्वदीयिका ॥ ५० ॥&lt;br&gt;&#xA;स्थण्डिलेऽष्टपलं कृत्वा तदा वेदविधानतः ।&lt;br&gt;&#xA;होमश्चैवात्र कर्तव्यो वित्तशाठ्यविवर्जितैः ॥ ५१ ॥&lt;br&gt;&#xA;स्त्रीद्वयं च तथा चात्र बटुकद्वयमादरात् ।&lt;br&gt;&#xA;भोजयेत्पूजयित्वा वै मूर्त्यग्रे विधिपूर्वकम् ॥ ५२ ॥&lt;br&gt;&#xA;निशि जागरणं कार्यं पुनः प्रातः प्रपूजयेत् ।&lt;br&gt;&#xA;विसर्जनं ततश्चैव पुनरागमनाय च ॥ ५३ ॥&lt;br&gt;&#xA;बालकाच्चाशिषो ग्राह्याःस्वस्तिवाचनमेव च ।&lt;br&gt;&#xA;पुष्पाञ्जलिं प्रदद्याच्च व्रतसम्पूर्ण हेतवे ॥ ५४ ॥&lt;br&gt;&#xA;नमस्कारांस्ततः कृत्वा नानाकार्यं प्रकल्पयेत् ।&lt;br&gt;&#xA;एवं व्रतं कृतं येन तस्येप्सितफलं भवेत् ॥ ५५ ॥&lt;br&gt;&#xA;यो नित्यं श्रद्धया सार्द्धं पूजां चैव स्व शक्तितः ।&lt;br&gt;&#xA;कुर्यात्तव गणेशान सर्वकामफलाप्तये ॥ ५६ ॥&lt;br&gt;&#xA;सिन्दूरैश्चन्दनैश्चैव तण्डुलैः केतकैस्तथा ।&lt;br&gt;&#xA;उपचारैरनेकैश्च पूजयेत्त्वां गणेश्वरम् ॥ ५७ ॥&lt;br&gt;&#xA;एवं त्वां पूजयेयुर्ये भक्त्या नानोपचारतः ।&lt;br&gt;&#xA;तेषां सिद्धिर्भवेन्नित्यं विघ्ननाशो भवेदिह ॥ ५८ ॥&lt;br&gt;&#xA;सर्वैर्वर्णैः प्रकर्त्तव्या स्त्रीभिश्चैव विशेषतः ।&lt;br&gt;&#xA;उदयाभिमुखैश्चैव राजभिश्च विशेषतः ॥ ५९ ॥&lt;br&gt;&#xA;यं यं कामयते यो वै तं तमाप्नोति निश्चितम् ।&lt;br&gt;&#xA;अतः कामयमानेन तेन सेव्यः सदा भवान् ॥ ६० ॥&lt;br&gt;&#xA;ब्रह्मोवाच&lt;br&gt;&#xA;शिवेनैव तदा प्रोक्तं गणेशाय महात्मने ।&lt;br&gt;&#xA;तदानीं दैवतैश्चैव सर्वैश्च ऋषिसत्तमैः ॥ ६१ ॥&lt;br&gt;&#xA;तथेत्युक्त्वा तु तैःसर्वैर्गणैः शम्भुप्रियैर्मुने ।&lt;br&gt;&#xA;पूजितो हि गणाधीशो विधिना परमेण सः ॥ ६२ ॥&lt;br&gt;&#xA;ततश्चैव गणाः सर्वे प्रणेमुस्ते गणेश्वरम् ।&lt;br&gt;&#xA;समानर्चुर्विशेषेण नानावस्तुभिरादरात् ॥ ६३ ॥&lt;br&gt;&#xA;गिरिजायाःसमुत्पन्नो यश्च हर्षो मुनीश्वर ।&lt;br&gt;&#xA;चतुर्भिर्वदनैर्वै तमवर्ण्यं च कथं ब्रुवे ॥ ६४ ॥&lt;br&gt;&#xA;देवदुन्दुभयो नेदुर्ननृतुश्चाप्सरोगणाः ।&lt;br&gt;&#xA;जगुर्गन्धर्वमुख्याश्च पुष्पवर्षं पपात ह ॥ ६५ ॥&lt;br&gt;&#xA;जगत्स्वास्थ्यं तदा प्राप गणाधीशे प्रतिष्ठिते ।&lt;br&gt;&#xA;महोत्सवो महानासीत् सर्वं दुःखं क्षयं गणम् ॥ ६६ ॥&lt;br&gt;&#xA;शिवाशिवौ च मोदेतां विशेषेणाति नारद ।&lt;br&gt;&#xA;आसीत्सुमङ्गलं भूरि सर्वत्र सुखदायकम् ॥ ६७ ॥&lt;br&gt;&#xA;ततो देवगणाः सर्वे ऋषीणां च गणास्तथा ।&lt;br&gt;&#xA;समागताश्च ये तत्र जग्मुस्ते तु शिवाज्ञया ॥ ६८ ॥&lt;br&gt;&#xA;प्रशंसन्तः शिवां तत्र गणेशं च पुनः पुनः ।&lt;br&gt;&#xA;शिवं चैव तथा स्तुत्वा कीदृशं युद्धमेव च ॥ ६९ ॥&lt;br&gt;&#xA;यदा सा गिरिजा देवी कोपहीना बभूव ह ।&lt;br&gt;&#xA;शिवोऽपि गिरिजां तत्र पूर्ववत्सम्प्रपद्य ताम् ॥ ७० ॥&lt;br&gt;&#xA;चकार विविधं सौख्यं लोकानां हितकाम्यया ।&lt;br&gt;&#xA;स्वात्मारामोऽपि परमो भक्तकार्योद्यतः सदा ॥ ७१ ॥&lt;br&gt;&#xA;विष्णुश्च शिवमापृच्छ्य ब्रह्माहं तं तथैव हि ।&lt;br&gt;&#xA;आगच्छाव स्वधामं च शिवौ संसेव्य भक्तितः ॥ ७२ ॥&lt;br&gt;&#xA;नारद त्वं च भगवन्सङ्‌गीय शिवयोर्यशः ।&lt;br&gt;&#xA;आगमो भवनं स्वं च शिवौ पृष्ट्वा मुनीश्वर ॥ ७३ ॥&lt;br&gt;&#xA;एतत्ते सर्वमाख्यातं मया वै शिवयोर्यशः ।&lt;br&gt;&#xA;भवत्पृष्टेन विघ्नेश यशः सम्मिश्रमादरात् ॥ ७४ ॥&lt;br&gt;&#xA;इदं सुमङ्गलाख्यानं यः शृणोति सुसंयतः ।&lt;br&gt;&#xA;सर्वमङ्गल संयुक्तः स भवेन्मङ्गलालयः ॥ ७५ ॥&lt;br&gt;&#xA;अपुत्रो लभते पुत्रं निर्धनो लभते धनम् ।&lt;br&gt;&#xA;भार्यार्थी लभते भार्यां प्रजार्थी लभते प्रजाम् ॥ ७६ ॥&lt;br&gt;&#xA;आरोग्यं लभते रोगी सौभाग्यं दुर्भगो लभेत् ।&lt;br&gt;&#xA;नष्टपुत्रं नष्टधनं प्रोषिता च पतिं लभेत् ॥ ७७ ॥&lt;br&gt;&#xA;शोकाविष्टः शोकहीनः स भवेन्नात्र संशयः ।&lt;br&gt;&#xA;इदं गाणेशमाख्यानं यस्य गेहे च तिष्ठति ॥ ७८ ॥&lt;br&gt;&#xA;सदा मङ्गलसंयुक्तः स भवेन्नात्र संशयः ।&lt;br&gt;&#xA;यात्राकाले च पुण्याहे यः शृणोति समाहितः ।&lt;br&gt;&#xA;सर्वाभीष्टं स लभते श्रीगणेशप्रसादतः ॥ ७९ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे&lt;br&gt;&#xA;कुमारखण्डे गणेशगणाधिपपदवीवर्णनं नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>१९ गणेशविवाहोपक्रमः</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/19_gaNeshavivAhopakramaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/19_gaNeshavivAhopakramaH/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;एकोनविंशोऽध्यायः&lt;/p&gt;&#xA;&lt;p&gt;विवाहोपक्रमे गणेशस्य प्रथमपूज्यत्ववर्णनम्&lt;br&gt;&#xA;नारद उवाच&lt;br&gt;&#xA;गणेशस्य श्रुता तात सम्यग्जनिरनुत्तमा ।&lt;br&gt;&#xA;चरित्रमपि दिव्यं वै सुपराक्रमभूषितम् ॥ १ ॥&lt;br&gt;&#xA;ततः किमभवत्तात तत्त्वं वद सुरेश्वरः ।&lt;br&gt;&#xA;शिवाशिवयशःस्फीतं महानन्दप्रदायकम् ॥ २ ॥&lt;br&gt;&#xA;ब्रह्मोवाच&lt;br&gt;&#xA;साधु पृष्टं मुनिश्रेष्ठ भवता करुणात्मना ।&lt;br&gt;&#xA;श्रूयतां दत्तकर्णं हि वक्ष्येऽहं ऋषिसत्तम ॥ ३ ॥&lt;br&gt;&#xA;शिवा शिवश्च विप्रेन्द्र द्वयोश्च सुतयोः परम् ।&lt;br&gt;&#xA;दर्शं दर्शं च तल्लीलां महत्प्रेम समावहत् ॥ ४ ॥&lt;br&gt;&#xA;पित्रोर्लालयतोस्तत्र सुखं चाति व्यवर्द्धत ।&lt;br&gt;&#xA;सदा प्रीत्या मुदा चातिखेलनं चक्रतुः सुतौ ॥ ५ ॥&lt;br&gt;&#xA;तावेव तनयौ तत्र माता पित्रोर्मुनीश्वर ।&lt;br&gt;&#xA;महाभक्त्या यदा युक्तौ परिचर्यां प्रचक्रतुः ॥ ६ ॥&lt;br&gt;&#xA;षण्मुखे च गणेशे च पित्रोस्तदधिकं सदा ।&lt;br&gt;&#xA;स्नेहो व्यवर्द्धत महान् शुक्लपक्षे यथा शशी ॥ ७ ॥&lt;br&gt;&#xA;कदाचित्तौ स्थितौ तत्र रहसि प्रेमसंयुतौ ।&lt;br&gt;&#xA;शिवा शिवश्च देवर्षे सुविचारपरायणौ ॥ ८ ॥&lt;br&gt;&#xA;शिवा शिवावूचतुः -&lt;br&gt;&#xA;विवाहयोग्यौ सञ्जातौ सुताविति च तावुभौ ॥&lt;br&gt;&#xA;विवाहश्च कथं कार्यः पुत्रयोरुभयोः शुभम् । ९ ॥&lt;br&gt;&#xA;षण्मुखश्च प्रियतमो गणेशश्च तथैव च ।&lt;br&gt;&#xA;इति चिन्तासमुद्विग्नौ लीलानन्दौ बभूवतुः ॥ १० ॥&lt;br&gt;&#xA;स्वपित्रोर्मतमाज्ञाय तौ सुतावपि संस्पृहौ ।&lt;br&gt;&#xA;तदिच्छया विवाहार्थं बभूवतुरथो मुने ॥ ११ ॥&lt;br&gt;&#xA;अहं च परिणेष्यामि ह्यहं चैव पुनः पुनः ।&lt;br&gt;&#xA;परस्परं च नित्यं वै विवादे तत्परावुभौ ॥ १२ ॥&lt;br&gt;&#xA;श्रुत्वा तद्वचनं तौ च दम्पती जगतां प्रभू ।&lt;br&gt;&#xA;लौकिकाचारमाश्रित्य विस्मयं परमं गतौ ॥ १३ ॥&lt;br&gt;&#xA;किं कर्तव्यं कथं कार्यो विवाहविधिरेतयोः ।&lt;br&gt;&#xA;इति निश्चित्य ताभ्यां वै युक्तिश्च रचिताद्‌भुता ॥ १४ ॥&lt;br&gt;&#xA;कदाचित्समये स्थित्वा समाहूय स्वपुत्रकौ ।&lt;br&gt;&#xA;कथयामासतुस्तत्र पुत्रयोः पितरौ तदा ॥ १५ ॥&lt;br&gt;&#xA;अस्माकं नियमः पूर्वं कृतश्च सुखदो हि वाम् ॥&lt;br&gt;&#xA;श्रूयतां सुसुतौ प्रीत्या कथयावो यथार्थकम् । १६ ॥&lt;br&gt;&#xA;समौ द्वावपि सत्पुत्रौ विशेषो नात्र लभ्यते ।&lt;br&gt;&#xA;तस्मात्पणः कृतः शन्दः पुत्रयोरुभयोरपि ॥ १७ ॥&lt;br&gt;&#xA;यश्चैव पृथिवीं सर्वां क्रान्त्वा पूर्वमुपाव्रजेत् ।&lt;br&gt;&#xA;तस्यैव प्रथमं कार्यो विवाहः शुभलक्षणः ॥ १८ ॥&lt;br&gt;&#xA;ब्रह्मोवाच&lt;br&gt;&#xA;तयोरेवं वचः श्रुत्वा शरजन्मा महाबलः ।&lt;br&gt;&#xA;जगाम मन्दिरात्तूर्णं पृथिवीक्रमणाय वै ॥ १९ ॥&lt;br&gt;&#xA;गणनाथश्च तत्रैव संस्थितो बुद्धिसत्तमः ।&lt;br&gt;&#xA;सुबुद्ध्या संविचारर्येति चित्त एव पुनः पुनः ॥ २० ॥&lt;br&gt;&#xA;किं कर्तव्यं क्व गन्तव्यं लङ्‌घितुं नैव शक्यते ।&lt;br&gt;&#xA;क्रोशमात्रं गतः स्याद्वै गम्यते न मया पुनः ॥ २१ ॥&lt;br&gt;&#xA;किं पुनः पृथिवीमेतां क्रान्त्वा चोपार्जितं सुखम् ।&lt;br&gt;&#xA;विचार्येति गणेशस्तु यच्चकार शृणुष्व तत् ॥ २२ ॥&lt;br&gt;&#xA;स्नानं कृत्वा यथान्यायं समागत्य स्वयं गृहम् ।&lt;br&gt;&#xA;उवाच पितरं तत्र मातरं पुनरेव सः ॥ २३ ॥&lt;br&gt;&#xA;गणेश उवाच&lt;br&gt;&#xA;आसने स्थापिते ह्यत्र पूजार्थं भवतोरिह ।&lt;br&gt;&#xA;भवन्तौ संस्थितौ तातौ पूर्यतां मे मनोरथः ॥ २४ ॥&lt;br&gt;&#xA;ब्रह्मोवाच&lt;br&gt;&#xA;इति श्रुत्वा वचस्तस्य पार्वतीपरमेश्वरौ ।&lt;br&gt;&#xA;अस्थातामासने तत्र तत्पूजाग्रहणाय वै ॥ २५ ॥&lt;br&gt;&#xA;तेनाथ पूजितौ तौ च प्रक्रान्तौ च पुनः पुनः ।&lt;br&gt;&#xA;एवं च कृतवान् सप्त प्रणामास्तु तथैव सः ॥ २६ ॥&lt;br&gt;&#xA;बद्धाञ्जलिरथोवाच गणेशो बुद्धिसागरः ।&lt;br&gt;&#xA;स्तुत्वा बहुतिथस्तात पितरौ प्रेमविह्वलौ ॥ २७ ॥&lt;br&gt;&#xA;गणेश उवाच&lt;br&gt;&#xA;भो मातर्भो पितस्त्वं च शृणु मे परमं वचः ।&lt;br&gt;&#xA;शीघ्रं चैवात्र कर्तव्यो विवाहः शोभनो मम ॥ २८ ॥&lt;br&gt;&#xA;ब्रह्मोवाच&lt;br&gt;&#xA;इत्येवं वचनं श्रुत्वा गणेशस्य महात्मनः ।&lt;br&gt;&#xA;महाबुद्धिनिधिं तं तौ पितरावूचतुस्तदा ॥ २९ ॥&lt;br&gt;&#xA;शिवाशिवावूचतुः&lt;br&gt;&#xA;प्रक्रामेत भवान्सम्यक् पृथिवीं च सकाननाम् ।&lt;br&gt;&#xA;कुमारो गतवांस्तत्र त्वं गच्छ पुर आव्रज ॥ ३० ॥&lt;br&gt;&#xA;ब्रह्मोवाच&lt;br&gt;&#xA;इत्येवं वचनं श्रुत्वा पित्रोर्गणपतिद्रुतम् ।&lt;br&gt;&#xA;उवाच नियतस्तत्र वचनं क्रोधसंयुतः ॥ ३१ ॥&lt;br&gt;&#xA;गणेश उवाच&lt;br&gt;&#xA;भो मातर्भो पितर्धर्मरूपौ प्राज्ञौ युवां मतौ ।&lt;br&gt;&#xA;धर्मतः श्रूयतां सम्यक् वचनं मम सत्तमौ ॥ ३२ ॥&lt;br&gt;&#xA;मया तु पृथिवी क्रान्ता सप्तवारं पुनः पुनः ।&lt;br&gt;&#xA;एवं कथं ब्रुवाते वै पुनश्च पितराविह ॥ ३३ ॥&lt;br&gt;&#xA;ब्रह्मोवाच&lt;br&gt;&#xA;तद्वचस्तु तदा श्रुत्वा लौकिकीं गतिमाश्रितौ ।&lt;br&gt;&#xA;महालीलाकरौ तत्र पितरावूचतुश्च तम् ॥ ३४&lt;br&gt;&#xA;पितरावूचतुः&lt;br&gt;&#xA;कदा क्रान्ता त्वया पुत्र पृथिवी सुमहत्तरा ।&lt;br&gt;&#xA;सप्तद्वीपा समुद्रान्ता महद्‌भिर्गहनैयुता ॥ ३५ ॥&lt;br&gt;&#xA;ब्रह्मोवाच&lt;br&gt;&#xA;तयोरेवं वचः श्रुत्वा शिवाशङ्करयोर्मुने ।&lt;br&gt;&#xA;महाबुद्धिनिधिः पुत्रो गणेशो वाक्यमब्रवीत् ॥ ३६ ॥&lt;br&gt;&#xA;गणेश उवाच&lt;br&gt;&#xA;भवतोः पूजनं कृत्वा शिवाशङ्करयोरहम् ।&lt;br&gt;&#xA;स्वबुद्ध्या हि समुद्रान्तपृध्वीकृतपरिक्रमः ॥ ३७ ॥&lt;br&gt;&#xA;इत्येवं वचनं देवे शास्त्रे वा धर्मसञ्चये ।&lt;br&gt;&#xA;वर्त्तते किं च तत्तथ्यं नहि किं तथ्यमेव वा ॥ ३८ ॥&lt;br&gt;&#xA;पित्रोश्च पूजनं कृत्वा प्रक्रान्तिं च करोति यः ।&lt;br&gt;&#xA;तस्य वै पृथिवीजन्यफलं भवति निश्चितम् ॥ ३९ ॥&lt;br&gt;&#xA;अपहाय गृहे यो वै पितरौ तीर्थमाव्रजेत् ।&lt;br&gt;&#xA;तस्य पापं तथा प्रोक्तं हनने च तयोर्यथा ॥ ४० ॥&lt;br&gt;&#xA;पुत्रस्य च महत्तीर्थं पित्रोश्चरणपङ्‌कजम् ।&lt;br&gt;&#xA;अन्यतीर्थं तु दूरे वै गत्वा सम्प्राप्यते पुनः ॥ ४१ ॥&lt;br&gt;&#xA;इदं सन्निहितं तीर्थं सुलभं धर्मसाधनम् ।&lt;br&gt;&#xA;पुत्रस्य च स्त्रियाश्चैव तीर्थं गेहे सुशोभनम् ॥ ४२ ॥&lt;br&gt;&#xA;इति शास्त्राणि वेदाश्च भाषन्ते यन्निरन्तरम् ।&lt;br&gt;&#xA;भवद्‌भ्यां तत्प्रकर्त्तव्यमसत्यं पुनरेव च ॥ ४३ ॥&lt;br&gt;&#xA;भवदीयं त्विदं रूपमसत्यं च भवेदिह ।&lt;br&gt;&#xA;तदा वेदोप्यसत्यो वै भवेदिति न संशयः ॥ ४४ ॥&lt;br&gt;&#xA;शीघ्रं च भवितव्यो मे विवाहः क्रियतां शुभः ।&lt;br&gt;&#xA;अथ वा वेदशास्त्रञ्च न्यलीकं कथ्यतामिति ॥ ४५ ॥&lt;br&gt;&#xA;द्वयोः श्रेष्ठतमं मध्ये यत्स्यात्सम्यग्विचार्य तत् ।&lt;br&gt;&#xA;कर्तव्यं च प्रयत्नेन पितरौ धर्मरूपिणौ ॥ ४६ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा पार्वतीपुत्रः स गणेशः प्रकृष्टधीः ।&lt;br&gt;&#xA;विरराम महाज्ञानी तदा बुद्धिमतां वरः ॥ ४७ ॥&lt;br&gt;&#xA;तौ दम्पती च विश्वेशौ पार्वतीशङ्करौ तदा ।&lt;br&gt;&#xA;इति श्रुत्वा वचस्तस्य विस्मयं परमं गता ॥ ४८ ॥&lt;br&gt;&#xA;ततः शिवा शिवश्चैव पुत्रं बुद्धिविचक्षणम् ।&lt;br&gt;&#xA;सुप्रशस्योचतुः प्रीत्या तौ यथार्थप्रभाषिणम् ॥ ४९ ॥&lt;br&gt;&#xA;शिवाशिवावूचतुः -&lt;br&gt;&#xA;पुत्र ते विमला बुद्धिः समुत्पन्ना महात्मनः ॥&lt;br&gt;&#xA;त्वयोक्तं यद्वचश्चैव ततश्चैव च नान्यथा ॥ ५० ॥&lt;br&gt;&#xA;समुत्पन्ने च दुःखे च यस्य बुद्धिर्विशिष्यते ।&lt;br&gt;&#xA;तस्य दुखं विनश्येत सूर्ये दृष्टे यथा तमः ॥ ५१ ॥&lt;br&gt;&#xA;बुद्धिर्यस्य बलं तस्य निर्बुद्धेस्तु कुतो बलम् ।&lt;br&gt;&#xA;कूपे सिंहो मदोन्मत्तः शशकेन निपातितः ॥ ५२ ॥&lt;br&gt;&#xA;वेदशास्त्रपुराणेषु बालकस्य यथोदितम् ।&lt;br&gt;&#xA;त्वया कृतं तु तत्सर्वं धर्मस्य परिपालनम् ॥ ५३ ॥&lt;br&gt;&#xA;सम्यक्कृतं त्वया यच्च तत्केनापि भवेदिह ।&lt;br&gt;&#xA;आवाभ्यां मानितं तच्च नान्यथा क्रियतेऽधुना ॥ ५४ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा तौ समाश्वास्य गणेशं बुद्धिसागरम् ।&lt;br&gt;&#xA;विवाहकरणे चास्य मतिं चक्रतुरुत्तमाम् ॥ ५५ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे&lt;br&gt;&#xA;कुमारखण्डे गणेशविवाहोपक्रमोनामैकोनविंशोध्यायः ॥ १९ ॥&lt;/p&gt;</description>
    </item>
    <item>
      <title>२० गणेशविवाहवर्णनम्</title>
      <link>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/20_gaNeshavivAhavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shaivam/shiva-purANam/2_rudra-saMhitA/4_kumAra-khaNDaH/20_gaNeshavivAhavarNanam/</guid>
      <description>&lt;p&gt;॥ श्रीगणेशाय नमः श्रीगौरीशङ्कराभ्यां नमः ॥&lt;br&gt;&#xA;॥ श्रीशिवमहापुराणम् ॥&lt;br&gt;&#xA;द्वितीया रुद्रसंहितायां चतुर्थः कुमारखण्डे&lt;br&gt;&#xA;विंशोऽध्यायः&lt;/p&gt;&#xA;&lt;p&gt;गणेशविवाहवर्णनम्&lt;br&gt;&#xA;ब्रह्मोवाच&lt;br&gt;&#xA;एतस्मिन्नन्तरे तत्र विश्वरूपः प्रजापतिः ।&lt;br&gt;&#xA;तदुद्योगं संविचार्य सुखमाप प्रसन्नधीः ॥ १ ॥&lt;br&gt;&#xA;विश्वरूपप्रजेशस्य दिव्यरूपे सुते उभे ।&lt;br&gt;&#xA;सिद्धिबुद्धिरिति ख्याते शुभे सर्वाङ्‌गशोभने ॥ २ ॥&lt;br&gt;&#xA;ताभ्यां चैव गणेशस्य गिरिजा शङ्करः प्रभू ।&lt;br&gt;&#xA;महोत्सवं विवाहं च कारयामासतुर्मुदा ॥ ३ ॥&lt;br&gt;&#xA;सन्तुष्टा देवताःसर्वास्तद्विवाहे समागमन् ।&lt;br&gt;&#xA;यथा चैव शिवस्यैव गिरिजाया मनोरथः ॥ ४ ॥&lt;br&gt;&#xA;तथा च विश्वकर्माऽसौ विवाहं कृतवांस्तथा ।&lt;br&gt;&#xA;तथा च ऋषयो देवा लेभिरे परमां मुदम् ॥ ५ ॥&lt;br&gt;&#xA;गणेशोपि तदा ताभ्यां सुखं परमदुर्लभम् ।&lt;br&gt;&#xA;प्राप्तवांश्च मुने तत्तु वर्णितुं नैव शक्यते ॥ ६ ॥&lt;br&gt;&#xA;कियता चैव कालेन गणेशस्य महात्मनः ।&lt;br&gt;&#xA;द्वयोः पत्न्योश्च द्वौ दिव्यौ तस्य पुत्रौ बभूवतुः ॥ ७ ॥&lt;br&gt;&#xA;सिद्धेर्गणेशपत्न्यास्तु क्षेमनामा सुतोऽभवत् ।&lt;br&gt;&#xA;बुद्धेर्लाभाभिधः पुत्रो ह्यासीत्परभशोभनः ॥ ८ ॥&lt;br&gt;&#xA;एवं सुखमचिन्त्यं व भुञ्जाने हि गणेश्वरे ।&lt;br&gt;&#xA;आजगाम द्वितीयश्च क्रान्त्वा पृथ्वीं सुतस्तदा ॥ ९ ॥&lt;br&gt;&#xA;तावश्च नारदेनैव प्राप्तो गेहे महात्मना ।&lt;br&gt;&#xA;यथार्थं वच्मि नोऽसत्यं न छलेन न मत्सरात् ॥ १० ॥&lt;br&gt;&#xA;पितृभ्यां तु कृतं यच्च शिवया शङ्करेण ते ।&lt;br&gt;&#xA;तन्न कुर्यात्परो लोके सत्यं सत्यं ब्रवीम्यहम् ॥ ११ ॥&lt;br&gt;&#xA;निष्कास्य त्वां कुक्रमणं मिषमुत्पाद्य यत्नतः ।&lt;br&gt;&#xA;गणेशस्य वरोऽकारि विवाहः परशोभनः ॥ १२ ॥&lt;br&gt;&#xA;गणेशस्य कृतोद्वाहो लब्धवांस्त्रीद्वयं मुदा ।&lt;br&gt;&#xA;विश्वरूपप्रजेशस्य कन्यारत्नं महोत्तमम् ॥ १३ ॥&lt;br&gt;&#xA;पुत्रद्वयं ललाभासौ द्वयोः पत्न्योः शुभाङ्‌गयोः ।&lt;br&gt;&#xA;सिद्धे क्षेमं तथा बुद्धेर्लाभं सर्वसुखप्रदम् ॥ १४ ॥&lt;br&gt;&#xA;पत्न्योर्द्वयोर्गणेशोऽसौ लब्ध्वा पुत्रद्वयं शुभम् ।&lt;br&gt;&#xA;मातापित्रोर्मतेनैव सुखं भुङ्‌क्ते निरन्तरम् ॥ १५ ॥&lt;br&gt;&#xA;भवता पृथिवी क्रान्ता ससमुद्रा सकानना ।&lt;br&gt;&#xA;तच्छलाज्ञावशात्तात तस्य जातं फलं त्विदम् ॥ १६ ॥&lt;br&gt;&#xA;पितृभ्यां हि कृतं यत्तु छलं तात विचार्यताम् ।&lt;br&gt;&#xA;स्वस्वामिभ्यां विशेषेण ह्यन्यः किन्न करोति वै ॥ १७ ॥&lt;br&gt;&#xA;असम्यक्च कृतं ताभ्यां त्वत्पितृभ्यां हि कर्म ह ।&lt;br&gt;&#xA;विचार्यतां त्वयाऽपीह मच्चित्ते न शुभं मतम् ॥ १८ ॥&lt;br&gt;&#xA;दद्याद्यदि गरं माता विक्रीणीयात्पिता यदि ।&lt;br&gt;&#xA;राजा हरति सर्वस्वं कस्मै किं च ब्रवीतु वै ॥ १९ ॥&lt;br&gt;&#xA;येनैवेदं कृतं स्याद्वै कर्मानर्थकरं परम् ।&lt;br&gt;&#xA;शान्तिकामः सुधीस्तात तन्मुखं न विलोकयेत् ॥ २० ॥&lt;br&gt;&#xA;इति नीतिः श्रुतौ प्रोक्ता स्मृतौ शास्त्रेषु सर्वतः ।&lt;br&gt;&#xA;निवेदिता च सा तेऽद्य यथेच्छसि तथा कुरु ॥ २१ ॥&lt;br&gt;&#xA;ब्रह्मोवाच&lt;br&gt;&#xA;इत्युक्त्वा नारद त्वं तु महेश्वरमनोगतिः ।&lt;br&gt;&#xA;तस्मै तथा कुमाराय वाक्यं मौनमुपागतः ॥ २२ ॥&lt;br&gt;&#xA;स्कन्दोऽपि पितरं नत्वा कोपाग्निज्वलितस्तदा ।&lt;br&gt;&#xA;जगाम पर्वतं क्रौञ्चं पितृभ्यां वारितोऽपि सन् ॥ २३ ॥&lt;br&gt;&#xA;वारणे च कृते त्वद्य गम्यते च कथं त्वया ।&lt;br&gt;&#xA;इत्येवं च निषिद्धोऽपि प्रोच्य नेति जगाम सः ॥ २४ ॥&lt;br&gt;&#xA;न स्थातव्यं मया तातौ क्षणमप्यत्र किञ्चन ।&lt;br&gt;&#xA;यद्येवं कपटं प्रीतिमपहाय कृतं मयि ॥ २५ ॥&lt;br&gt;&#xA;एवमुक्त्वा गतस्तत्र मुने सोऽद्यापि वर्तते ।&lt;br&gt;&#xA;दर्शनेनैव सर्वेषां लोकानां पापहारकः ॥ २६ ॥&lt;br&gt;&#xA;तद्दिनं हि समारभ्य कार्तिकेयस्य तस्य वै ।&lt;br&gt;&#xA;शिवपुत्रस्य देवर्षे कुमारत्वं प्रतिष्ठितम् ॥ २७ ॥&lt;br&gt;&#xA;तन्नाम शुभदं लोके प्रसिद्धं भुवनत्रये ।&lt;br&gt;&#xA;सर्वपापहरं पुण्यं ब्रह्मचर्यप्रदं परम् ॥ २८ ॥&lt;br&gt;&#xA;कार्तिक्यां च सदा देवा ऋषयश्च सतीर्थकाः ।&lt;br&gt;&#xA;दर्शनार्थं कुमारस्य गच्छन्ति च मुनीश्वराः ॥ २९ ॥&lt;br&gt;&#xA;कार्तिक्यां कृत्तिकासङ्‌गे कुर्याद्यः स्वामिदर्शनम् ।&lt;br&gt;&#xA;तस्य पापं दहेत्सर्वं चित्तेप्सित फलं लभेत् ॥ ३० ॥&lt;br&gt;&#xA;उमापि दुःखमापन्ना स्कन्दस्य विरहे सति ।&lt;br&gt;&#xA;उवाच स्वामिनं दीना तत्र गच्छ मया प्रभो ॥ ३१ ॥&lt;br&gt;&#xA;तत्सुखार्थं स्वयं शम्भुर्गतःस्वांशेन पर्वते ।&lt;br&gt;&#xA;मल्लिकार्जुननामासीज्ज्योतिर्लिङ्‌गं सुखावहम् ॥ ३२ ॥&lt;br&gt;&#xA;अद्यापि दृश्यते तत्र शिवया सहितः शिवः ।&lt;br&gt;&#xA;सर्वेषां निजभक्तानां कामपूरः सतां गतिः ॥ ३३ ॥&lt;br&gt;&#xA;तमागतं स विज्ञाय कुमारः सशिवां शिवम् ।&lt;br&gt;&#xA;स विरज्य ततोऽन्यत्र गन्तुमासीत्समुत्सुकः ॥ ३४ ॥&lt;br&gt;&#xA;देवैश्च मुनिभिश्चैव प्रार्थितः सोऽपि दूरतः ।&lt;br&gt;&#xA;योजनत्रयमुत्सृज्य स्थितः स्थाने च कार्तिकः ॥ ३५ ॥&lt;br&gt;&#xA;पुत्रस्नेहातुरौ तौ वै शिवौ पर्वणि पर्वणि ।&lt;br&gt;&#xA;दर्शनार्थं कुमारस्य तस्य नारद गच्छतः ॥ ३६ ॥&lt;br&gt;&#xA;अमावास्यादिने शम्भुः स्वयं गच्छति तत्र ह ।&lt;br&gt;&#xA;पूर्णमासी दिने तत्र पार्वती गच्छति ध्रुवम् ॥ ३७ ॥&lt;br&gt;&#xA;यद्यत्तस्य च वृत्तान्तं भवत्पृष्टं मुनीश्वर ।&lt;br&gt;&#xA;कार्तिकस्य गणेशस्य परमं कथितं मया ॥ ३८ ॥&lt;br&gt;&#xA;एतच्छ्रुत्वा नरो धीमान् सर्वपापैः प्रमुच्यते ।&lt;br&gt;&#xA;शोभनां लभते कामानीप्सितान्सकलान्सदा ॥ ३९ ॥&lt;br&gt;&#xA;यः पठेत्पाठयेद्वापि शृणुयाच्छ्रावयेत्तथा ।&lt;br&gt;&#xA;सर्वान्कामानवाप्नोति नात्र कार्या विचारणा ॥ ४० ॥&lt;br&gt;&#xA;ब्राह्मणो ब्रह्मवर्चस्वी क्षत्रियो विजयी भवेत् ।&lt;br&gt;&#xA;वैश्यो धन समृद्धःस्याच्छूद्रःसत्समतामियात् ॥ ४१ ॥&lt;br&gt;&#xA;रोगी रोगात्प्रमुच्येत भयान्मुच्येत भीतियुक् ।&lt;br&gt;&#xA;भूतप्रेतादिबाधाभ्यः पीडितो न भवेन्नरः ॥ ४२ ॥&lt;br&gt;&#xA;एतदाख्यानमनघं यशस्यं सुखवर्द्धनम् ।&lt;br&gt;&#xA;आयुष्यं स्वर्ग्यमतुलं पुत्रपौत्रादिकारकम् ॥ ४३ ॥&lt;br&gt;&#xA;अपवर्गप्रदं चापि शिवज्ञानप्रदं परम् ।&lt;br&gt;&#xA;शिवाशिवप्रीतिकरं शिवभक्तिविवर्द्धनम् ॥ ४४ ॥&lt;br&gt;&#xA;श्रवणीयं सदा भक्तैर्निःकामैश्च मुमुक्षुभिः ।&lt;br&gt;&#xA;शिवाद्वैतप्रदं चैतत्सदाशिवमयं शिवम् ॥ ४५ ॥&lt;br&gt;&#xA;इति श्रीशिवमहापुराणे द्वितीयायां रुद्रसंहितायां चतुर्थे कुमारखण्डे&lt;br&gt;&#xA;गणेशविवाहवर्णनं नाम विंशोऽध्यायः ॥ २० ॥&lt;br&gt;&#xA;समाप्तोयं रुद्रसंहितान्तर्गतः कुमारखण्डश्चतुर्थः ॥ ४ ॥&lt;/p&gt;</description>
    </item>
  </channel>
</rss>
